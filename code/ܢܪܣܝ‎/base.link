text <ܐܚܪܸܢܐ ܕܥܸܐܕܐ ܕܐܘܼܫܥܵܢܐ>
  block
    text <ܐܚܪܸܢܐ ܕܥܸܐܕܐ ܕܐܘܼܫܥܵܢܐ>
  block
    text <ܐܚܪܸܢܐ ܕܥܸܐܕܐ ܕܐܘܼܫܥܵܢܐ܁>
    text <ܥܘܼܢܵܝܵܐ>
    text <ܒܥܲܝܢܵܐ ܕܪܘܼܚܵܐ ܚܵܪܘ ܒܵܟ ܝܲܠܘܼ̈ܕܹܐ܁>
    text <ܟܲܕ ܥܹܐܠ ܗ̄ܘ̤̇ܝܬܿ ܘܝܲܒܸܒܼܘ ܬܸܫܒܿܘ̄܀>
    text <܃ܐܚ̈ܝ>
  block
    text <܃ܬܲܗܪܐ ܗ̣̄ܝ ܪܲܒܿܐ ܡܕܲܒܿܪܵܢܘܼܬܹܗ ܕܐܲܠܵܗ ܟ̱ܠܵܐ>
    text <ܘܲܠܦܵܪ̈ܘܫܹܐ ܡܥܝܼܪܵܐ ܟܠܫܵܥ ܠܘܵܬܼ ܬܸܫܒܿܘܿܚܬܿܐ܀>
  block
    text <܃ܠܵܐ ܡܸܨܐ ܦܘܼܡܵܐ ܟܠ ܕܲܥܒܼܝܼܪܵܐ ܗ̄ܘ̣ ܠܡܸܐܡܲܪ ܫܘܼܒܼܚܹܗ>
    text <ܕܐܲܝܠܸܝܢ ܛܘܼܒܹ̈ܐ ܐܲܕܪܸܟ ܓܸܢܣܲܢ ܒܝܲܕ ܛܲܝܒܿܘܼܬܹܗ܀>
    text <܃ܒܓܼܵܘ ܨܵܡܲܪܬܿܐ ܕܡܵܝܘܿܬܼܘܼܬܐ ܛܒܼܝܼܥ̣ ܗ̄ܘ̣ܵܐ ܓܸܢܣܲܢ>
    text <ܘܲܡܫܲܥܒܲܕ ܗ̄ܘ̣ܵܐ ܠܡܵܘܬܐ ܛܪܘܼܢܐ ܐܲܝܟ ܕܲܠܡܵܠܟܿܐ܀>
    text <܃ܠܲܪ̈ܓܼܝܼܓܼܵܬܐ ܕܡܵܝܘܿܬܼܘܼܬܐ ܫܲܡܸܫ ܗ̄ܘ̣ܵܐ ܟܠ>
    text <ܘܐܬܲܢܲܨܚ ܗ̄ܘ̣ܵܐ ܡܵܘܬܿܐ ܝܲܥܢܐ ܥܲܠ ܐ̄ܢܵܫܘܼܬܲܢ܀>
    text <܃ܠܵܐ ܫܸܦܪܬ̤ ܠܹܗ ܠܡܲܬܸܩܢ ܟܠ̱ܵܐ ܥܲܠ ܫܘܼܥܒܵܕܲܢ>
    text <ܘܫܲܕ̣ܪ ܠܲܒܼܪܹܗ ܘܕܲܠܹܝܗ ܠܓܸܢܣܲܢ ܡ̣ܢ ܡܲܦܘܼܠܬܹܿܗ܀>
    text <܃ܥܩ݂ܲܪ ܡ̣ܢ ܚܲܩܐܐ ܕܥܲܦܪܵܢܘܬܲܢ ܟܠܗܘܿܢ ܚܲܫܹ̈ܐ>
    text <ܘܐܸܫܬܵܘܕܝܼ ܠܲܢ ܣܚܡܲܬܼ ܒ̈ܢܲܝܐ ܡܲܠܝܼܬܲ ܛܘܼܒܹ̈ܐ܀>
    text <܃ܘܡ̣ܢ ܕܐܸܬܲܪܒܲܪ ܚܲܬܿܝܼܬܼܐܝܼܬܼ ܐܲܝܟ ܡܵܐ ܕܲܦܐܸܐ>
    text <ܣܠܸܩ ܠܲܫܡܲܝܐ ܘܐܸܫܬܿܘܝܼ ܠܡܵܘܬܲܒܼܵܐ ܕܡ̣ܢ ܚܲܡܝܼܢܵܐ܀>
    text <܃ܘܐܲܝܟ ܕܲܫ̣ܦܲܪ ܠܹܗ ܚܲܪܪ ܠܓܸܢܣܲܢ ܡ̣ܢ ܥܲܒܼܕܘܼܬܼܵܐ>
    text <ܒܵܬܲܪ ܕܲܚܙ̣ܩ ܫ̣ܒܲܩ ܥܘܼܗܕܵܢܹܗ ܒܥܹܕܲܬܼ ܩܘܼܕܫܐ܀>
    text <܃ܣܵܡ̣ ܒܹܗ ܒܥܵܠܡܵܐ ܥܹܕܬܿܐ ܓܒܼܝܼܬܐ ܒܲܕ ܡܘܼܬܼ ܓܘܼܫܡܵܐ>
    text <ܘܥܸܐܕܹ̈ܐ ܒܓܼܵܘܵܗ̇ ܐܲܝܟ ܗܲܕܵܡܹ̈ܐ ܚܲܕ ܒܵܬܲܪ ܚܲܕܼ܀>
    text <܃ܠܵܐ ܒܸܣܡܲܬܼ ܠܹܗ ܕܢܲܪܦܸܐ ܥܸܕܬܹܿܗ ܕܠܵܐ ܥܲܕܥܸܕܹ̈ܐ>
    text <ܕܠܵܐ ܬܸܛܥܸܐ ܠܵܗ̇ ܡܕܲܒܿܪܢܘܼܬܹܗ ܦܲܓܼܪܵܢܵܝܬܿܐ܀>
    text <܃ܘܐܲܝܟ ܡܵܐ ܕܦܲܓܼܪܢ ܡ̣ܢ ܗܲܕܵܡܹ̈ܐ ܗ̄ܝ̣ ܣܵܥܘܿܪܼܘܼܬܹܗ>
    text <ܡܕܲܒܿܪܵܢܘܼܬܹܗ̇ ܡ̣ܢ ܥܲܕܥܸ̈ܕܹܐ ܡܸܬܼܝܲܕܥܵܐ ܠܲܢ܀>
    text <܃ܠܵܐ ܡܸܨܐ ܓܘܼܫܡܵܐ ܕܠܐ ܗܲܕܵܡܹ̈ܐ ܠܡܸܣܥܲܪ ܡܸܕܹܿܡ>
    text <ܘܟܼܠ ܗܲܕܵܡܵܐ ܕܝܼܠܹܗ ܡܚܵܘܹܐ ܒܲܠܚܘܿܕܼܵܐܝܼܬܼ܀>
    text <܃ܘܐܸܢ ܚܲܕ ܗܲܕܵܡ ܡܬܲܪܣܸܐ ܗ̄ܘ̣ܵܐ ܠܹܗ ܠܟܼܠܹܗ ܓܘܼܫܡܵܐ>
    text <ܡ̣ܢ ܝܲܬܿܝܼܪܘܼ ܐܝܼܬܲܝܗܘܿܢ ܗ̄ܘ̣ܵܘ ܒܹܗ ܣܲܓܲܝܹܐܝ̈ܐ܀>
    text <܃ܘܐܸܢ ܠܐ ܣܵܦܹ̇ܩ ܚܲܕܼ ܗܲܕܵܡܵܐ ܠܟܼܠܹܗ ܓܘܼܫܡܵܐ>
    text <ܘܐܦܠܵܐ ܠܥܹܕܬܐ ܚܲܕ ܥܲܕܥܹܕܵܐ ܡܚܵܘܐ ܟܠܗܘܿܢ܀>
    text <܃ܠܵܐ ܡܹܨܐ ܥܹܐܕܵܐ ܕܝܲܠܕܹܗ ܕܡܵܪܢ ܠܲܡܚܵܘܝܵܘܼ>
    text <ܐܲܝܠܹܝܢ ܕܲܣܥ݂ܲܪ ܒܝܵܘܡܵܐ ܕܲܥ̣ܡܲܕ ܡ̣ܢ ܝܘܿܚܲܢܵܢ܀>
  block
    text <܃ܘܐܵܦܠܐ ܥܸܐܕܐ ܕܲܥ̣ܡܲܕ ܗ̄ܘ̣ܵܐ ܒܹܗ ܡܸܨܐ ܕܲܢܒܲܕܹܿܩ>
    text <ܗܵܝ̇ ܙܵܟܼܘܼܬܼܵܐ ܕܠܘܼܩܒܲܠ ܒܝܼܫܵܐ ܒܫܘܼܠܵܡ ܨܵܘܡܹܗ܀>
    text <܃ܘܐܵܦܠܵܐ ܟܠܗܘܿܢ ܥܹ̈ܐܕܹܐ ܫܒܼܝܼܚܹ̈ܐ ܕܲܒܼܓܼܵܘ ܥܸܕܬܿܐ>
    text <ܡܸܨܝܢ ܕܲܢܚܵܘܘܿܢ ܟܠ ܕܐܸܫܬܲܡܲܫ ܒܗܵܢܐ ܝܵܘܡܵܐ܀>
    text <܃ܒܗܵܢܐ ܝܵܘܡܵܐ ܫܠܸܡ ܒܘܼܕܵܩܐ ܕܲܢܒܼܝܼܘܼܬܼܵܐ>
    text <ܕܝܲܥܩܘܿܒܼ ܣܵܒܼܵܐ ܘܕܲܘܝܼܕ ܡܲܠܟܿܐ ܘܐܵܦ ܕܲܙܟܲܪܝܵܐ܀>
    text <܃ܒܗܵܢܐ ܝܵܘܡܵܐ ܚܵܘܝܲܬ̤ ܡܸܠܬܹܗ ܕܝܲܠܩܘܿܒ ܟܹܐܢܵܐ>
    text <ܗܝ̇ ܕܐܸܬܼܟܲܬܼܒܿܬ̤ ܡ̣ܢ ܩܕܼܵܡ ܕܲܪܸ̈ܐ ܥܲܠ ܦܵܪܘܿܩܲܢ܀>
    text <܃ܠܵܐ ܠܲܡ ܢܸܥܢܲܕ ܫܲܒܼܛܵܐ ܕܢܡܠܸܟ ܥܲܠ ܝܗܘܼܕܵܐ>
    text <ܘܠܵܐ ܡܒܲܕܿܩܵܢܐ ܕܗܘܝ̤ܗ ܢܒܼܝܼܐ ܡ̣ܢ ܒܹܝܬܼ ܪܸ̈ܓܼܠܵܘܗܝ܀>
    text <܃ܥܕܲܡܵܐ ܕܢܸܐܬܹܐ ܡ̇ܢ ܕܕܼܝܠܹܗ ܗ̄ܝ̣ ܡܲܠܟܿܘܼܬܼ ܥܵܠܲܡ>
    text <ܘܗܵܝܕܲܢ ܢܸܒܼܛܲܠ ܢܒܼܝܼ̈ܐ ܘܡܲܠܟܿܐ ܡ̣ܢ ܝܼܗܘܼܕܼܵܐ܀>
    text <܃ܕܝܼܠܹܗ ܐܝܼܬܸܝܗ̇ ܡܲܠܟܿܘܼܬܼ ܥܵܠܲܡ ܕܠܵܐ ܫܘܼܠܵܡܵܐ>
    text <ܘܗܵܢܐ ܐܝܼܬܼܵܘܗܝ ܫܘܼܠܵܡ ܐܪ̈ܙܹܐ ܘܣܘܼܟܵܝ ܥܲܡܡܹ̈ܐ܀>
    text <܃ܘܐܲܝܟ ܕܐܸܬܼܢܲܒܿܝܼ ܝܲܥܩܘܿܒܼ ܐܲܒܼܵܘܼܗܝ ܡ̣ܢ ܩܕܼܵܡ ܕܵܪܹ̈ܐ>
    text <ܠܲܝܬܿ ܒܲܝܗܘܼܕܵܐ ܢܒܼܝܼܵܐ ܘܡܲܠܟܿܐ ܡܸܢܹܗ ܘܲܠܟܵܐ܀>
    text <܃ܠܲܝܬܿ ܠܹܗ ܡܵܕܲܝܢ ܡܲܦܬܲܚ ܦܘܼܡܵܐ ܠܲܝܗܘܼܕܵܝܵܐ>
    text <ܕܠܵܐ ܗ̄ܘ̣ܵܐ ܡܫܝܼܚܵܐ ܗ̄ܘ̣ ܡܲܠܟܿܐ ܕܐܸܡ̣ܪ ܝܲܥܩܘܿܒܼ ܣܵܒܼܵܐ܀>
    text <܃ܠܵܐ ܡܸܨܐ ܡܚܵܘܹ̇ܐ ܕܐܝܼܬܼ ܠܹܗ ܡܲܠܟܿܐ ܡܸܢܹܗ ܘܲܥܠܵܘܗܝ>
    text <ܘܠܲܝܬܿ ܠܹܗ ܐܲܬܼܪܐ ܠܲܡܚܵܘܵܝܼܘ ܢܒܼܝܼܵܐ ܒܥܲܡܹܗ܀>
    text <܃ܘܐܸܬܗ̤ܘ ܕܲܥܲܢܲܕ ܢܒܼܝܼܐ ܘܡܲܠܟܿܐ ܐܝܟ ܡܵܐ ܕܲܥܢܲܕܘ>
    text <ܗܘ̤ܝܘ ܡܵܕܲܝܢ ܕܒܹܗ ܐܸܫܬܲܠܡܲܬ̤ ܡܸܠܬܹܗ ܕܝܲܥܩܘܿܒܼ܀>
    text <܃ܘܲܟܼܒܲܪ ܐܵܡ̇ܪ ܥܲܠ ܕܐܸܬܼܒܲܪܲܪܢ ܒܟܼܠ ܐܲܬܼܪ̈ܘܵܢ>
    text <[܁܁܁ܬܿ] ܠܲܢ ܢܒܼܝܼܐ ܘܐܵܦܠܵܐ ܡܲܠܟܵܐ ܕܲܢܕܲܒܿܪ ܠܲܢ܀>
    text <܃ܒܐܝܢܐ ܙܲܒܼܢܵܐ ܢܦܲܩ̣ܬܿ ܡ̣ܢ ܐܲܪܥܵܟ ܐܘܿ ܛܵܠܸܘܿܡܵܐ>
    text <ܕܠܐ ܗܘ̤ܐ ܢܒܼ̈ܝܼܐ ܘܡ̈ܲܠܟܹܿܐ ܗܘ̤ܵܘ ܠܵܟ ܡ̣ܢ ܩܕܼܵܡ ܡܵܪܢ܀>
    text <ܒܸܡܨܪܹܝܢ ܕܲܗܘ̤ܝܬܿ ܡܘܼܫܸܐ ܘܡܲܪܝܼܡ ܢܒܼ̈ܝܼܐ ܗܘ̤ܵܘ ܠܵܟ܀>
    text <ܘܲܒܼܓܼܵܘ ܒܵܒܸܠ ܕܒܹܝܬܼ ܚܲܢܲܢܝܵܐ ܥܲܡ ܕܵܢܝܼܐܝܹܠ܀>
  block
    text <܃ܗܵܠܹܝܢ ܬܠܵܬܐ ܝܲܗ̣̄ܒܼ ܠܵܟ ܒܒܼܵܒܹܠ ܥܲܡ ܚܲܙܩܝܼܐܹܝܠ>
    text <ܘܝܼܫܘܿܥ ܟܵܗܢܐ ܘܥܵܙܪ̈ܐ ܣܵܦܪܵܐ ܥܲܡ ܙܘܼܪܒܵܒܹܠ܀>
    text <܃ܠܡܵܢܵܐ ܗܵܫܵܐ ܓܠܝܼܙܝܼܢ ܡܸܢܵܟ ܢܒܼܝܼ̈ܐ ܘܡܲܠܟܹ̈ܐ>
    text <ܘܠܵܐ ܝܲܩܝܼܪ ܐܢ̄ܬܿ ܥܲܠ ܐܲܠܗܵܐ ܒܝܲܕܼ ܒܝܼ̈ܫܬܼܟ܀>
    text <܃ܪܘܼܚܵܐ ܐܲܠܦܸܗ ܠܚܲܥܩܘܿܒܼ ܣܵܒܼܵܐ ܠܲܡܒܲܪܵܟܼܬܼ>
    text <ܘܣܵܡ̣ ܗ̄ܘ̣ܵܐ ܬܚܘܼܡܵܐ ܕܝܲܩܝܼܪܘܼܬܼܟ ܥܕܲܡܵܐ ܠܡܵܪܢ܀>
    text <܃ܫܩܝܼܠ ܗ̄ܘ̣ܵܐ ܡܸܢܵܟ ܗ̇ܘ ܐܝܼܩܵܪܐ ܕܐܝܼܬܼ ܗ̄ܘ̣ܐ ܒܥܲܡܵܟ>
    text <ܘܠܵܐ ܡܸܬܼܥܲܠܝܹܬܿ ܠܗܵܝ̇ ܪܲܒܿܘܼܬܼܐ ܕܲܢܚܬܿܬ ܡܸܢܵܗ̇܀>
    text <܃ܐܲܝܢܵܘ ܙܲܒܼܢܵܐ ܕܕܲܒܼܪܵܟ ܫܸܒܼܝܵܐ ܠܐܬܿܪ̈ܘܵܬܼܐ>
    text <ܕܠܵܘ ܡܸܢܝܵܢܐ ܦ̣ܣܲܩ ܠܵܟ ܪܸܡܙܵܬ ܫ̈ܢܲܝܵܐ ܕܬܸܗܘܸܐ܀>
    text <܃ܫܢ̈ܝܼܢ ܐܲܪܒܲܥܡܵܐܐ ܦܣܲܩ̣ ܠܵܟ ܕܬܸܗܘܸܐ ܒܐܲܪܥܵܐ ܕܡܸܨܪܝܼܢ>
    text <ܘܲܒܼܓܼܘ ܒܵܒܸܠ ܫ̈ܢܲܝܐ ܫܲܒܼܥ̣ܝܢ ܘܟܼܢ ܡܸܬܼܦܲܪܩܲܬܼ܀>
    text <܃ܘܗܵܫܐ ܕܲܣܒܲܪܬܿ ܕܲܒܼܫܸܒܼܝܐ ܐܢ̄ܬܿ ܠܒܲܪ ܡ̣ܢ ܨܸܗܝܘܿܢ>
    text <ܟܡܵܐ ܦܣܝܼ̈ܩܵܢ ܠܵܟ ܫ̈ܢܲܒܐ ܕܬܸܗܘܸܐ ܘܟܼܢ ܦܵܢܹܐ ܐܲܢ̄ܬܿ܀>
    text <܃ܫ̣ܠܝܼ ܘܠܐ ܬܸܫܓܿܘܿܫ ܐܘܿ ܛܵܠܘܿܡܵܐ ܥ̣ܒܲܪ ܐܝܼܩܵܪܟ>
    text <ܕܢܲܚ̣ ܠܹܗ ܡܲܠܟܿܐ ܕܡܸܛܠܵܬܹܗ ܡܸܬܼܝܲܩܲܪ ܗ̄ܘ̣ܝܬܿ܀>
    text <܃ܠܐ ܬܸܬܼܦܲܠܓܼ ܓܙܝܼܪܵܐ ܕܒܸܣܪܐ ܘܥܘܼܪܠܵܐ ܕܠܸܒܿܐ>
    text <ܬܿܐ ܐܸܬܼܒܲܩܵܐ ܦܵܪܘܿܫܵܐܝܼܬܼ ܒܡܸ̈ܠܲܝ ܝܲܥܩܘܿܒܼ܀>
    text <܃ܚܙܝܼ ܐܵܬܼ̈ܘܼܬܼܵܐ ܕܩܲܕܹܿܡ ܐܸܡ̣ܲܪ ܥܲܠ ܗܘ̇ ܡܲܠܟܿܐ>
    text <ܕܲܥܬܼܝܼܕ ܕܢܸܐܬܸܐ ܢܲܥܒܲܪ ܡܸܢܵܟ ܢܒܼ̈ܝܼܐ ܘܡܲܠ̈ܟܸܿܐ܀>
    text <܃ܢܸܐܣܘܿܪ ܥܝܼܠܹܗ ܒܝܲܕܼ ܫܲܒܿܘܼܩܵܐ ܕܓܼܘܼܦ̈ܢܲܝ ܟܲܪܡܵܐ>
    text <ܘܠܵܐ ܢܸܬܼܒܲܗܪܵܪ ܥܝܐܐ ܘܢܸܦܣܘܿܩ ܡ̣̤ ܫܲܒܿܘܼܩܹ̈ܐ܀>
    text <܃ܒܗܵܕܹܐ ܐܵܬ̤ܐ ܡܚܵܘܹܐ ܡܚܵܘܹܐ ܚܝܲܠܗ ܕܲܡܫܲܥܒܸܿܕ ܟܠ>
    text <ܘܐܲܝܟ ܕܲܠܥܝܼ̈ܠܵܐ ܡܟܲܒܸܿܫ ܛܪ̈ܵܘܼܢܹܐ ܬܚܹܝܬܼ ܡܪܵܘܼܬܹܗ܀>
    text <܃ܘܟܲܕ ܪܵܓܿܐ ܠܹܗ ܠܲܡܸܬܼ ܢܲܒܵܝܼܘܼ ܥܲܠ ܥܘܼܢܵܕܢܹܗ>
    text <ܡܩܲܕܹܿܡ ܐܡ̇ܪܵ ܕܐܲܝܠܹܝܢ ܣܵܥܲܪ ܒܲܙܒܲܢ ܚܲܫܹܗ܀>
    text <ܡܚܵܘܲܪ ܠܒܼܘܼܫܹܗ ܒܚܲܡܪܐ ܕܲܟܼܝܵܐ ܡܲܠܟܿܐ ܕܐܵܬܹܿܐ>
    text <ܘܒܲܕܡܵܐ ܕܥܸܢܒܸ̈ܐ ܗܵܝ̇ ܬܲܟܼܣܝܼܬܼܵܐ ܕܡܸܬܼܥܲܛܲܦ ܒܵܗ̇܀>
  block
    text <܃ܟܲܣܲܝܐ ܒܘܼܪܟܿܬܐ ܕܲܡܒܲܪܸܟ ܐܢ̄ܬܿ ܝܲܥܘܿܒܼ ܟܹܐܢܵܐ>
    text <ܘܐܲܝܟܲܢ ܚܵܘܪܝܼܢ ܠܒܼܘܼܫܹ̈ܐ ܒܚܲܡܪܐ ܡܟܲܬܿܡ ܡܵܐܢܸ̈ܐ܀>
    text <܃ܘܐܸܢ ܬܲܟܼܣܝܼܬܹܗ ܥܒܼܝܼܕܬܐ ܐܝܼܬܹܝܗ̇ ܘܚܵܙܸ̇ܐ ܠܵܗ̇ ܟܠ>
    text <ܟܒܲܪ ܠܵܒܼܘܿܫܵܗ̇ ܪܲܒܿ ܡ̣ܢ ܡܲܠ̈ܟܹܿܐ ܕܲܗ̤ܘܵܘ ܩܘܼܕܡܵܘܗܝ܀>
    text <܃ܠܵܐ ܓܲܠܝܐ ܠܟܼܠ ܡܠܬܐ ܕܐܸܡ̣ܪܬܿ ܒܸܐܣܟܹܿܐ ܒܘܼܪܟܿܬܼܵܐ>
    text <ܘܠܵܘ ܟܠ ܝܵܕܲܥ ܕܐܲܝܟܿܢ ܚܵܘܪܝܼܢ ܠܵܒܼܘܼܫܹ̈ܐ ܕܐܸܡ݂ܲܪܬܿ܀>
    text <܃ܠܵܐ ܠܲܡ ܟܲܣܝܵܐ ܡܸܠܬܹܗ ܕܝܲܥܩܘܿܒܼ ܡ̣ܢ ܦܵܪ̈ܵܘܿܫܹܐ>
    text <ܘܚܲܝܠܵܐ ܗ̄ܝ̣ ܪܲܒܿܐ ܠܗܲܝܡܵܢܘܼܬܼܵܐ ܕܐܲܪ̈ܬܵܕܘܼܟܿܣܸܐ܀>
    text <܃ܚܲܡܪܐ ܡܵܘܬܐ ܗ̄ܘ̣ ܕܒܸܗ̤ܘ ܡܟܲܬܲܡ ܓܸܢܣܵܐ ܕܐܢܵܫܵܐ>
    text <ܘܦܲܓܼܪܐ ܕܲܥܛܝܼܦ ܠܵܐ ܡܟܲܬܸܿܡ ܠܹܗ ܡܵܘܬܸܿܐ ܝܲܥܢܵܐ܀>
    text <܃ܘܡܸܛܠ ܕܡܲܪܟ ܘܐܲܫܠܸܡ ܢܲܦܫܹܗ ܠܚܲܫܵܐ ܕܡܵܘܬܿܐ>
    text <ܣܠܸܩ ܠܲܫܡܲܝ̈ܐ ܘܐܸܫܬܿܘܝܼ ܠܡܵܘܬܿܒܼܵܐ ܕܡ̣ܢ ܚܲܡܝܼܢܵܐ܀>
    text <܃ܡܚܵܘܲܪ ܒܚܲܡܪܐ ܠܒܼܘܼܫܵܐ ܕܲܥܛܝܼܦ ܡ̣ܢ ܐܢܵܫܘܼܬܲܢ>
    text <ܘܒܲܕܡܵܐ ܕܥܸܢܒܹ̈ܐ ܗܵܝ̇ ܬܲܟܼܣܝܼܬܼܵܐ ܕܡ̣ܢ ܒܹܝܬܼ ܕܵܘܝܼܕ܀>
    text <ܗܵܕܹܐ ܕܐܸܡ̣ܪ ܒܲܢܒܼܝܼܘܼܬܼܵܐ ܥܲܠ ܥܘܼܢܕܵܢܹܗ܆>
    text <ܬܒܼܪܵܐ ܗ̄ܝ̣ ܪܲܒܿܐ ܥܲܠ ܩܸܘܪܸܠܘܿܣ ܫܠܝܼܚܵܐ ܕܙܹܐܵܦܐ܀>
    text <܃ܡܵܢܐ ܢܸܐܡܲܪ ܗ̇ܘ ܡܲܚܫܵܢܐ ܕܐܲܠܵܗܘܼܬܼܵܐ>
    text <ܠܘܼܩܒܲܠ ܝܲܥܩܘܼܒܼ ܕܝܲܗ̣̄ܒܸܿܗ ܠܡܵܘܬܐ ܠܦܲܓܼܪܐ ܕܡܸܢܲܢ܀>
    text <܃ܒܗܲܝܡܵܢܘܼܬܼܵܐ ܕܲܥ̣ܒܲܕ ܚܲܪܥܵܐ ܚܸܪܡܵܐ ܐܲܝܬܼ ܒܵܗ̇>
    text <ܘܣܵܡܹܗ ܠܚܲܥܩܘܿܒܼ ܒܸܪܫܹܗ ܕܚܸܪܡܵܐ ܕܢܲܚܫܝܼܘܗܝ ܠܝܲܠܩܘܿܒܼ܀>
    text <܃ܠܵܐ ܬܸܟܼܪܸܐ ܠܵܟ ܝܲܥܩܘܿܒܼ ܡܲܠܟܿܐ ܡ̣ܢ ܩܸܘܪܸܠܘܿܣ>
    text <ܥܲܡܵܟ ܐܲܚܪܸܡ ܠܟܹܠ ܡ̇ܢ ܕܐܡ̇ܪ ܕܲܡܫܝܼܚܵܐ ܡܝܼܬܼ܀>
    text <܃ܐܲܚܪܸܡ ܛܵܥܝܵܐ ܠܪܘܚܵܐ ܕܩܘܼܕܫܵܐ ܘܐܵܦ ܠܲܫܠܝܼܚܹ̈ܐ>
    text <ܘܐܵܦ ܠܹܗ ܠܡܵܪܢ ܟܲܕ ܡܸܬܼܦܩܲܪ ܒܚܸܪܡܵܐ ܚܲܒܼܫܹܗ܀>
    text <܃ܠܐܲܝܢܵܐ ܠܒܼܘܼܫܵܐ ܡܚܵܘܲܪ ܚܲܡܪܐ ܢܸܫܡܲܥ ܛܵܥܝܵܐ>
    text <ܠܗ̇ܘ ܕܡ̣ܢ ܡܲܪܝܲܡ ܐܘ ܠܗ̇ܘ ܕܲܙܩܝܼܪ ܡ̣ܢ ܐܝܼܕ̈ܝܵܐ܀>
    text <܃ܐܸܢܗ̤ܘ ܕܬܸܐܡܲܪ ܠܡܵܐܢܐ ܕܲܥܛܝܼܦ ܐܸܡ݂ܲܪ ܝܲܥܩܘܿܒܼ>
    text <ܠܵܐ ܡܬܼܘܿܡ ܚܵܘܪܝܼܢ ܡܵܐ̈ܢܸܐ ܒܚܲܡܪܐ ܐܲܝܟ ܣܘܼܟܵܠܵܟ܀>
  block
    text <܃ܚܲܡܪܐ ܠܡܵܐܢܵܐ ܡܵܐ ܕܡܵܛܹ̇ܐ ܠܹܗ ܟܘܼܬܼܡܵܐ ܥܵܒܸ̇ܕ>
    text <ܘܥܲܠ ܐܲܝܢܵܐ ܟܿܝ ܐܸܡ݂ܲܪ ܝܲܥܩܘܿܒܼ ܕܲܡܚܵܘܼܪ ܠܹܗ܀>
    text <܃ܥܲܠ ܗ̇ܘ ܦܲܓܼܪܐ ܕܲܫ̣ܩܲܠ ܡܸܢܲܢ ܠܵܐ ܫܵܠܹ̇ܡ ܐܢ̄ܬܿ>
    text <ܠܐܲܝܢܵܐ ܡܵܕܲܝܢ ܨܠܸܐ ܪܸܥܝܵܢܵܟ ܠܲܡܦܲܫܵܩܘܼ܀>
    text <܃ܝܵܕܲܥ ܐ̄ܢܐ ܓܹܝܪ ܕܐܲܝܟ ܕܲܡܥܵܕܲܐ ܡܲܪܵܚܘܼܬܼܵܟ>
    text <ܠܝܼܚܝܼܕܵܝܐ ܡܲܫܠܲܡ ܗܵܘܢܵܟ ܠܚܵܫܘܿܫܘܼܬܼܵܐ܀>
    text <܃ܐܘܿ ܦܘܼܫܵܩܵܐ ܕܲܡܠܸܐ ܟܠܸܗ ܡܲܪܵܚܘܼܬܼܵܐ>
    text <ܐܘܿ ܓܘܼܕܵܦܵܐ ܕܠܵܐ ܡܸܬܼܚܲܣܸܐ ܡ̣ܢ ܟܸܐܢܘܼܬܼܵܐ܀>
    text <܃ܠܵܐ ܠܲܢ ܢܸܗܘܸܐ ܕܗܵܕܹܐ ܢܹܐܡܲܪ ܕܐܲܠܗܵܐ ܚܲܫ̣>
    text <ܘܠܵܐ ܢܸܬܼܚܲܠܲܛ ܒܓܼܘܼܕܵܐ ܕܐܲܚܫܲܬ̤ ܠܝܼܚܕܵܝܵܐ܀>
    text <܃ܢܸܚܕܹܿܐ ܟܸܢܫܲܢ ܕܲܡܚܵܕܹܿܐ ܠܹܗ ܙܟܼܪܝܵܐ ܢܒܼܝܵܐ>
    text <ܘܲܬܿܕܘܼܨ ܥܸܕܬܿܐ ܚܠܵܦ ܒܲܪܝܼܬܼ ܨ݂ܗܝܘܿܢ ܕܥܲܚܸܩܵܐ ܠܵܗ̇܀>
    text <܃ܣܲܒܿܪܗ̇ ܢܒܼܝܼܐ ܠܒܲܪܬܼ ܐܘܿܪܸ ܫܠܸܡ ܕܡܲܠܟܹܿܟܼܝ ܐܬܹ̇ܐ>
    text <ܕܡܵܐ ܕܚܵܙܝܵܐ ܠܹܗ ܢܵܦܩܵܐ ܠܐܘܼܪܥܹܗ ܘܲܡܩܲܒܿܐܵܐ ܠܹܗ܀>
    text <܃ܕܘܨܝ ܠܲܡ ܘܲܚܕܲܝ ܒܲܪܬܼ ܐܘܿܪܸ ܫܠܸܡ ܩܥ̣ܵܐ ܟܵܪܘܿܙܵܐ>
    text <ܕܗܵܐ ܐܵܬܸ̇ܐ ܠܹܟܼܝ ܡܲܠܟܸܿܟܝܼ ܓܲܐܝܵܐ ܘܲܡܚܲܕܹܿܐ ܠܹܟܼܝ܀>
    text <܃ܠܵܐ ܫܲܐܸܠܬܹܗ ܒܲܪܬܼ ܐܘܪܸ ܫܠܸܡ ܕܡܵܢܲܐ ܗ̄ܝ̣ ܐܬ̤ܗ>
    text <ܘܫܲܪܝܼ ܡܦܝܼܣ ܠܗ̇ ܡܕܲܒܿܪܵܢܘܼܬܹܗ ܐܲܝܟ ܕܐܸܬܼܦܲܩܲܕ܀>
    text <܃ܡܲܟܲܝܟ ܡܲܠܟܹܿܟܼܝ ܡ̣ܢ ܟܠ ܡܲܠ̈ܟܿܝܼܢ ܒܝܲܕܼ ܨܸܒܼܝܵܢܹܗ>
    text <ܘܲܪ ܟܼܝܼܒܼ ܥܝܼܠܵܐ ܘܫܠܝܼܛ ܪܸܡܙܹܗ ܒܪܵܘܡܵܐ ܘܥܘܼܡܩܵܐ܀>
    text <܃ܐܲܩܸܠܝ ܡܸܢܸܟܼܝ ܝܘܼܩܪܐ ܕܚܲܫܹ̈ܐ ܕܲܟܼܪܝܼܟܸܝܢ ܠܹܟܼܝ>
    text <ܘܠܵܐ ܬܸܬܼܪܲܦܹܝܢ ܒܣܸܘܿܓܼܵܐܐ ܕܥܲܡܡܹ̈ܐ ܕܲܚܕܝܼܪܝܼܢ ܠܹܟܼܝ܀>
    text <܃ܙܲܕܝܼܩܵܐ ܗ̄ܘ̣ ܠܲܡ ܐܵܦ ܡܲܟܿܝܼܟܼܵܐ ܐܵܦ ܦܵܪܘܿܩܵܐ>
    text <ܘܐܵܽܦ ܥܲܡ ܥܲܡܡܹ̈ܐ ܫܠܵܡܐ ܡܡܲܠܸܠ ܕܕܝܼܠܹܗ ܐܸܢܘܿܢ܀>
    text <܃ܡ̣ܢ ܐܘܼܪܸ ܫܸܠܡ ܡܵܘܒܸܿܕ ܣܘܼܣܝܵܐ ܩܲܠܝܼܠ ܪܲܗܛܵܐ>
    text <ܘܐܵܦ ܡ̣ܢ ܐܲܦܪܸܝܡ ܡܪܝܼܡ ܡܲܪܟܲܒܼܬܼܵܐ ܕܬܼܘܼܒܼ ܠܵܐ ܬܸܗܘܸܐ܀>
    text <܃ܐܘܿ ܡܣܲܒܪܵܢܵܐ ܕܐܲܝܬܿܝܼ ܣܒܲܪܬܼܵܐ ܠܲܒܼܢܲܝ̈ ܥܲܡܹܗ>
    text <ܘܚܲܕܿܝܼ ܐܸܢܘܿܢ ܘܐܲܟܼܪܝܼ ܐܸܢܘܿܢ ܒܟܼܵܪܘܿܙܘܼܬܹܗ܀>
    text <ܒܗܵܝ̇ ܓܹܝܪ ܕܐܸܡ݂ܲܪ ܕܡܲܠܟܹܿܟܼܝ ܐܵܬܼܵܐ ܚܲܕܿܝܼ ܐܸܢܘܿܢ܃>
  block
    text <ܘܟܲܕ ܚܵܘܝܼ ܠܗܘܿܢ ܡܕܲܒܿܪܢܘܼܬܹܗ ܐܲܟܼܡܲܪ ܐܸܢܘܿܢ܀>
    text <܃ܒܗܝ̇ ܕܐܸܬܼܢܲܒܿܝܼ ܕܲܪܟܼܝܼܒܼ ܥܝܼܠܵܐ ܠܵܐ ܚܵܕܝܢ ܗ̄ܘ̣ܵܘ>
    text <ܟܲܕ ܡܸܬܼܪܲܥܹܝܢ ܕܠܵܐ ܡܨܸܐ ܥܝܼܠܵܐ ܩܪܵܒܼܐ ܠܡܸܥܒܿܕ܀>
    text <܃ܘܲܒܼܗܝ̇ ܕܣܲܒܲܪ ܕܡܵܘܒܸܿܕ ܣܘܼܣܝܵܐ ܐܵܦ ܡܲܪܟܲܒܼܬܼܐ>
    text <ܡܸܬܼܚܲܫܒܼܝܼܢ ܗ̄ܘ̣ܵܘ ܕܐܸܬܿܬܿܪܝܼܡ ܡ̣ܢܲܢ ܝܲܩܝܼܪ̈ܬܲܢ܀>
    text <܃ܘܥܲܠ ܕܐܲܟܼܪܸܙ ܗ̄ܘ̣ܵܐ ܕܐܵܦ ܥܲܡ ܥܲܡܡܹ̈ܐ ܫܠܵܡܐ ܡܡܲܠܸܠ>
    text <ܐܸܣܬܲܟܿܠܹܘ ܗ̄ܘ̣ܵܘ ܕܲܟܼܒܲܪ ܥܲܡܡܹ̈ܐ ܗܘ̤ܵܘ ܒܲܝܬܵܝܼ̈ܐ܀>
    text <܃ܒܸܝܬܼ ܦܵܘܼ̈ܠܵܓܹܐ ܩܵܡܲܬ̤ ܨܹܗܝܘܿܢ ܪܵܚܡܲܬܼ ܚܘܼܬܼܪܵܐ>
    text <ܕܫܸܡܟܲܬ̤ ܐܬܸܗ ܕܡܲܠܟܿܐ ܕܐܲܟܼܪܸܙ ܢܒܼܝܼܵܐ ܒܪܘܼܚܵܐ܀>
    text <܃ܐܲܝܟܸܿܢ ܐܸܚܕܹܿܐ ܒܗܵܕܹܐ ܣܒܲܪܬܵܐ ܥ̣ܢܵܬ̤ ܐܘܿܪܸ ܫܠܸܡ>
    text <ܕܐܒܸ̇ܕ ܣܘܼܣܝܵܐ ܐܵܦ ܡܲܪܟܲܒܼܬܼܐ ܡ̣ܢ ܒܹܝܬܼ ܫܘܼܩܸ̈ܝܗ̇܀>
    text <܃ܒܡܵܢܐ ܕܵܨܵܐ ܪܵܚܡܲܬܼ ܚܘܼܬܼܪܐ ܐܘܿ ܟܵܪܘܿܙܵܐ>
    text <ܕܡܲܠܟܿܐ ܕܣܲܒܿܪܬܿ ܪܟܼܘܿܒܹܗ ܐܝܼܬܼܵܘܗܝ ܒܲܪ ܐܲܬܼܢܵܐ܀>
    text <܃ܒܗܵܕܹܐ ܣܒܲܪܬܼܵܐ ܕܲܡܣܲܒܿܪ ܐܢ̄ܬܿ ܥܲܡܡܹ̈ܐ ܢܸܚܕܿܘܲܢ>
    text <ܕܡܲܠܸܠ ܥܲܡܗܘܿܢ ܫܠܵܡܵܐ ܘܫܲܝܵܢܐ ܐܲܝܟ ܕܐܸܬܼܢܲܒܸܿܝܼܬܿ܀>
    text <܃ܐܸܢ ܒܵܥ̇ܝܵܐ ܐܲܢ̄ܬܿܝ ܕܢܸܐܡܲܪ ܥܲܡܹܟܼܝ ܫܠܵܡܵܐ ܘܫܲܝܢܵܐ>
    text <ܗܵܐ ܫ̣ܡܲܥܬܿܝ ܐܵܬܸܗ ܕܟܲܕ ܬܸܚܙܹܝܵܢܝܗܝ ܬܸܦܩܝܼܢ ܠܐܘܼܪܥܹܗ܀>
    text <܃ܐܸܠܘܼܠܐ ܝܠܸܦܬܿܝ ܡ̣ܢ ܩܕܼܵܡ ܙܲܒܼܢܵܐ ܥܲܠ ܐܸܣܟܹܿܝܡܹܗ>
    text <ܟܒܲܪ ܐܹܝܬܼ ܗ̄ܘ̣ܵܐ ܠܹܟܼܝ ܡܲܦܲܩ ܒܪܘܼܚܵܐ ܟܲܕ ܬܵܒܲܥ ܠܸܟܼܝ܀>
    text <܃ܫܠܸܡ ܒܲܥܒܼܵܕܐ ܡܸ̈ܠܹܐ ܕܐܸܡ݂ܲܪ ܢܒܼܝܼܵܐ ܒܪܘܼܚܵܐ>
    text <ܘܲܚ̣ܙܬ̤ ܨܸܗܝܘܿܢ ܡܲܠܟܵܗ̇ ܕܐܸܬܼ݂ܵܐ ܘܠܵܐ ܩܲܒܸܿܠܬܹܗ܀>
    text <܃ܪܟܸܒܼ ܥܲܠ ܥܝܼܵܐܐ ܒܲܪ ܐܲܬܵܢܵܐ ܘܥܲܠ̣ ܠܐܘܿܪܸ ܫܠܸܡ>
    text <ܕܠܵܐ ܬܸܬܿܕܲܓܠ ܡܸܠܬܼܐ ܕܐܲܟܼܪܸܙ ܢܒܼܝܼܵܐ ܒܪܘܼܚܵܐ܀>
    text <܃ܐܲܙܝܼܥ ܚܝܲܠܹܗ ܠܣܘܿܓܼܵܐܐ ܕܟܸܢ̈ܫܹܐ ܕܨܲܗܝܲܬܼ ܠܲܕܡܵܐ>
    text <ܘܲܢܦܲܩ̣ܘ ܠܐܘܼܪܥܹܗ ܒܣܵܘ̈ܟܲܝ ܙܲܝܬܿܐ ܕܲܢܫܲܒܿܚܘܼܢܵܝܗܝ܀>
    text <܃ܠܵܘ ܟܠ ܙܲܒܼܢܐ ܕܥܲܠ̣ ܗ̄ܘ̣ܵܐ ܡܵܪܢ ܠܓܼܵܘ ܐܘܿܪܸ ܫܠܸܡ>
    text <ܢܦܲܩ̣ܘ ܗ̄ܘ̣ܵܘ ܠܐ ܘܼܪܥܹܗ ܐܝܟ ܡܵܐ ܕܲܢܦܲܩ̣ܘ ܒܗܵܢܐ ܝܵܘܡܵܐ܀>
    text <ܒܗܵܢܵܐ ܝܵܘܡܵܐ ܢܦܲܩ̣ܘ ܗ̄ܘ̣ܵܘ ܠܐܘܼܪܥܹܗ ܣܘܿܓܼܵܐܐ ܕܟܸܢܫܹ̈ܐ܃>
  block
    text <ܕܢܸܚܙܘܿܢ ܫܘܼܒܼܚܹܗ ܘܲܠܠܲܥܙܵܪ ܕܐܲܚܝܼ ܪܸܡܙܹܗ܀>
    text <܃ܠܵܐ ܡܦܵܣܝܼܢ ܗ̄ܘ̣ܵܘ ܥܲܠ ܡܲܦܲܩܬܿܗܘܿܢ ܕܡܸܛܵܠ ܡܵܢܲܐ ܗ̄ܝ̣>
    text <ܕܚܲܝܠܵܐ ܟܲܣܝܵܐ ܐܲܙܝܼܥ ܐܸܢܘܿܢ ܕܢܸܦܩܘܼܢ ܠܐܘܼܪܥܹܗ܀>
    text <܃ܐܝܼܬܼ ܗ̄ܘ̣ܵܐ ܕܲܛܥܝܼܢ ܣܵܘ̈ܟܸܿܐ ܕܙܲܝ̈ܬܹܐ ܘܲܡܫܲܒܿܚ ܗ̄ܘ̣ܵܐ>
    text <ܘܐܝܼܬܼ ܗ̄ܘ̣ܵܐ ܕܢܲܚܬܵܘ̈ܗܝ ܡܫܵܘܸܐ ܒܐܘܼܪܚܵܐ ܐܲܝܟܲܐ ܕܪܵܕܹܐ܀>
    text <܃ܐܝܼܬܼ ܗ̄ܘ̣̈ܝ ܢܸܫܸ̈ܐ ܕܲܒܼܟܸܢܪܸ̈ܵܐ ܙܡܲܪ̈ܝ ܗ̄ܘ̣̈ܝ ܩܘܼܕܡܵܘܗܝ>
    text <ܘܩܵܠ ܐܘܫܲܥ̈ܢܸܐ ܕܲܙܡܵܪ̈ܝܗܘܿܢ ܐܲܙܝܼܥ ܠܸܨܗܝܘܿܢ܀>
    text <܃ܦܪ̈ܝܼܫܹܐ ܘܣܵܦܪܸ̈ܐ ܣܟܲܪܘ ܦܘܼ̈ܡܲܝܗܘܿܢ ܡ̣ܢ ܬܸܫܒܿܘܿܚܬܹܿܗ>
    text <ܘܲܚܠܵܦܲܝܗܘܿܢ ܩܲܠܣܘܼܗܝ ܫܲܒܼܪܸ̈ܐ ܝܵܢ̈ܩܲܝ ܚܲܠܒܼܵܐ܀>
    text <܃ܥܵܦ̣ ܗ̄ܘ̣ܵܐ ܫܘܼܒܼܚܵܐ ܕܝܵܢ̈ܩܲܝ ܚܲܠܒ̣ܵܐ ܡ̣ܢ ܕܐܲܒܼܵܗܹ̈ܐ>
    text <ܒܗܝ̇ ܕܩܵܥܹ̇ܝܢ ܗ̄ܘ̣ܵܘ ܫܘܼ̄܃ ܚܲܕܬܐ ܕܠܐ ܫܲܡܥܹܗ ܐ̄ܢܵܫ܀>
    text <܃ܠܥܸܠ ܡ̣ܢ ܟܝܵܢܐ ܡܲܠܸܠܘ ܫܲܒܼܪܹ̈ܐ ܝܵܢ̈ܩܲܝ ܚܲܠܒܼܵܐ>
    text <ܩܵܠܵܐ ܚܲܕܬܼܵܐ ܕܠܵܐ ܗܲܠܸܠ ܒܹܗ ܠܸܫܵܢ ܒܸܣܪܵܐ܀>
    text <܃ܫܘܼܒܼܚܵܐ ܚܲܕܬܼܵܐ ܙܲܡܲܪܘ ܫܲܒܼܪܸ̈ܐ ܠܡܲܠܟܿܐ ܚܲܕܬܼܵܐ>
    text <ܒܦܲܘܼܡܵܐ ܚܲܕܬܼܵܐ ܕܠܐ ܢܸܦܩܲܬ̤ ܒܹܗ ܡܸܠܬܼܵܐ ܐ̄ܚܪܸܬܼܵܐ܀>
    text <܃ܐܘܿ ܫܲܥܢܐ ܠܲܡ ܢܸܗܘܸܐ ܒܪܵܘܡܵܐ ܩܥ̣ܵܘ ܝܲܠܘܕܹ̈ܐ>
    text <ܘܐܘܿܫܲܥܢܵܐ ܬܘܼܒܼ ܠܲܒܼܪܹܗ ܕܕܼܵܘܝܼܕ ܕܐܝܼܬܼܵܘܗܝ ܫܘܼܒܼܚܵܐ܀>
    text <܃ܬܲܗܪܐ ܪܲܒܿܐ ܗܘ̤ܵܐ ܒܐܘܿܪ ܫܠܸܡ ܒܗܵܢܸܐ ܝܵܘܡܵܐ>
    text <ܘܠܐ ܐܸܣܬܿܟܿܠܘ ܥܲܡܵܐ ܦܲܩܪܵܐ ܕܲܝܗܘܼ̈ܕܵܝܹܐ܀>
    text <܃ܚܲܕ ܓܹܝܪ ܬܲܗܪܐ ܕܲܪܟܼܝܼܒܼ ܡܲܠܟܲܗ ܒܲܪ ܐܲܬܵܢܵܐ>
    text <ܗ̇ܘ ܕܲܟܼܪ̈ܘܼܒܹܐ ܡܙܲܚܝܼܢ ܫܘܼܒܼܚܵܐ ܕܐܲܠܗܘܼܬܹܗ܀>
    text <܃ܘܐܲܚܪܹܝܢ ܬܲܗܪܐ ܕܲܢܦܩ̣ܘ ܟܸܢ̈ܫܹܐ ܒܣܵܘ̈ܟܲܝ ܙܲܝܬܐ>
    text <ܘܠܵܐ ܝܵܕܼܥܝܼܢ ܗ̄ܘ̣ܵܘ ܡܸܛܠ ܡܵܢܐ ܢܦܲܩ̣ܘ ܣܸܕܪ̈ܝܗܘܿܢ܀>
    text <܃ܡܸܦ̣ܩ ܒܲܠܚܘܿܕ ܝܼܕܲܥܘ ܗ̣̄ܘܘ ܕܢܸܦܩܘܿܢ ܒܣܲܓܝܼܐܘܼܬܼܵܐ>
    text <ܘܡܵܢܐ ܢܸܐܡܪܘܼܢ ܟܕ ܢܵܦܩ̇ܝܼܢ ܗ̄ܘ̣ܵܘ ܠܐ ܝܵܕܥܹܝܢ ܗ̄ܘ̣ܵܘ܀>
    text <܃ܬܲܗܪܐ ܐܚ̄ܪܸܢܐ ܕܐܸܬܿܕܲܡܲܪܘ ܒܹܗ ܫܡܲܝܐ ܘܐܪܥܵܐ>
    text <ܗܘ̇ ܕܲܛ̈ܠܝܹܐ ܝܵܢ̈ܩܲܝ ܚܲܠܒܼܵܐ ܩܵܥ̣ܘ ܐܘܼܫܲܥܢܵܐ܀>
    text <ܐܲܟܸܿܣܘ ܫܲܒܼܪܸ̈ܐ ܠܣܵܦܪܸ̈ܐ ܘܟܼܵܗ̈ܢܹܐ ܒܐ ܘܼܫܲܥܢܲܝ̈ܗܘܿܢ܃>
  block
    text <ܘܲܒܼܠܸܫܵܢܐ ܕܠܐ ܡܲܠܸܠܘ ܒܹܗ ܚܕܲܬܿܐ ܡܲܠܸܠܘ܀>
    text <܃ܠܵܐ ܣܲܝܒܿܪܘ ܗ̄ܘ̣ܘ ܣܵܦܪܸ̈ܐ ܘܟܵܗ̈ܢܹܐ ܒܲܚܣܵܡ̈ܝܗܘܿܢ>
    text <ܠܸܫܘܼܒܼܚܵܐ ܚܲܕܬܼܵܐ ܕܐܲܟܼܪܸܙ ܦܘܼܡܵܐ ܕܝܵܢ̈ܩܲܝ ܚܲܠܒܼܵܐ܀>
    text <܃ܩܵܠ ܬܸܫܒܿܘܿܚܬܐ ܕܡܲܠܸܠܘ ܫܲܒܼܪܸ̈ܐ ܫܡ݂ܲܥܘ ܛܵܠܘܿܡܹ̈ܐ>
    text <ܘܐܸܬܼܥܲܙܲܙ ܗ̄ܘ̣ܵܐ ܚܣܵܡܵܐ ܒܠܸܒܵܗܘܿܢ ܥܲܠ ܦܵܪܘܿܩܲܢ܀>
    text <܃ܚܵܙ̣ܘ ܕܲܥܠ݂ܲܝܡܸ̈ܐ ܘܲܥܠܲܝ̈ܡܵܬܼܵܐ ܙܵܡ̇ܪܝܼܢ ܫܘܼܒܼܚܵܐ>
    text <ܘܫܲܪܝܼܘ ܡܒܲܓܢܝܼܢ ܐܝܟ ܝܵܠܕܬܐ ܕܚܲܣܢܵܗ̇ ܟܸܐܒܼܵܐ܀>
    text <܃ܫܲܒܼܪܸ̈ܐ ܘܟܸܢ̈ܫܸܐ ܩܵܥܹ̇ܝܢ ܘܐܵܡ̇ܪܝܢ ܒܪܝܼܟ ܐܲܠܗܲܢ>
    text <ܘܗܸܢܘܿܢ ܩܵܠܹ̇ܝܢ ܠܘܵܬܼ ܦܵܪܘܿܩܲܢ ܟܐܝܼ ܒܬܲܠܡ̈ܝܼܕܿܝܼܟ܀>
    text <܃ܐܵܪܵܐ ܣܡ̈ܲܝܐ ܣܲܡ̈ܝܲܝ ܠܸܒܵܐ ܪܡܲܐ ܦܵܪܘܿܩܲܢ>
    text <ܒܢܲܝ̈ܟܿܘܿܢ ܐܸܢܘܿܢ ܕܠܐ ܡܦܵܣܝܼܢ ܒܝܼ ܒܸܪ̈ܓܼܫܲܝ ܦܲܓܼܪܐ܀>
    text <܃ܠܵܐ ܓܹܝܪ ܥܕܲܟܸܿܝܠ ܫ̣ܡܲܥܘ ܒܐܕܢܲܝ̈ܗܘܿܢ ܠܩܵܠ ܟܵܪܘܿܙܘܼܬܼܝ>
    text <ܘܠܵܐ ܥܲܝܢܲܝ̈ܗܘܿܢ ܚ̈ܙܝܼ ܐܬܼ̈ܘܵܬܼܵܐ ܕܲܥܒܼܵܕ ܐܝܼ̈ܕܲܝ܀>
    text <܃ܐܲܢ̄ܬܿܘܿܢ ܚܙܲܝܬܿܘܿܢ ܡܝܼ̈ܬܹܐ ܕܐܲܚܝܼܬ ܡ̣ܢ ܓܵܘ ܩܲܒܼܪܸ̈ܐ>
    text <ܘܐܵܦ ܥܲܠ ܡܝܼܬܐ ܕܐܲܚܝܼ ܨܸܒܼܝܢܝ ܓܙܲܡܬܿܘܿܢ ܡܵܘܬܿܐ܀>
    text <܃ܐܲܢܬܿܘܿܢ ܫ̣ܡܲܥܬܿܘܿܢ ܩܵܠ ܦܸܬܼܓܼܵܡܸ̈ܐ ܕܲܢܒܼܝܼܬܼܵܐ>
    text <ܕܝܲܠܩܘܿܒܼ ܟܸܐܢܵܐ ܘܕܼܵܘܝܼܕܼ ܡܲܠܟܵܐ ܘܐܵܦ ܕܲܙܟܲܪܝܵܐ܀>
    text <܃ܒܲܪܸܟ ܝܲܥܩܘܿܒܼ ܠܦܸܐܪܵܐ ܕܡܸܢܹܗ ܘܲܥܠܲܝ ܣܲܒܿܪܸܗ>
    text <ܕܢܸܗܘܘܿܢ ܡܸܢܸܗ ܢܒܼ̈ܝܼܐ ܘܡܲܠ̈ܟܸܿܐ ܥܸܕܼܡܵܐ ܠܡܹܐܬܼܝܼܬܼܝ܀>
    text <܃ܝܲܗ̣̄ܒ ܗ̄ܘ̣ܵܐ ܐܬ̤ܐ ܕܥܲܠ ܓܲܒܿ ܥܝܼܠܵܐ ܡܸܙܕܲܚܲܝ ܗ̄ܘ̣ܵܐ>
    text <ܘܗܵܐ ܐܸܫܬܲܠܡܬ̤ ܒܗܵܢܐ ܝܵܘܡܵܐ ܘܠܵܐ ܗܲܝܡܸܢܬܿܘܿܢ܀>
    text <܃ܘܲ[ܠ]ܗܵܝ̇ ܐܵܬ̤ܵܐ ܕܝܲܗ̣̄ܒܼ ܗ̄ܘ̣ܵܐ ܝܲܥܩܘܿܒܼ ܒܐܸܟܸܿܝܡ ܒܘܼܪܟܿܬܼܵܐ>
    text <[ܗܲ]ܝ ܝܲܗ̣̄ܒܼ ܙܟܲܪܝܐ ܕܟܲܕ ܬܸܚܙܘܵܢܵܝܗܝ ܠܵܐ ܬܸܬܼܦܲܠܓܼܘܼܢ܀>
    text <܃ܘ[ܐ]ܦ ܥܲܠ ܫܲܒܼܪܸ̈ܐ ܕܝܗ̣̄ܒܼܘ ܗ̄ܘ̣ܵܘ ܫܘܼܒܼܚܵܐ ܕܠܐ ܒܲܥܝܵܕܐ>
    text <[ܚܵ]ܘܝܼ ܕܵܘܝܼܕ ܒܪܘܼܚܵܐ ܕܩܘܼܕܫܵܐ ܕܬܼܘܼܒܼ ܬܸܫܲܬܪܪܘܼܢ܀>
    text <܃ܡ̣ܢ ܦܘܼܡܵܐ ܠܲܡ ܕܓܲܒܼܪܹ̈ܐ ܥܠܲܝܡܹ̈ܐ ܘܲܕܝܼ̈ܠܘܕܐ>
    text <ܬܩܸܢ ܗ̄ܘ̣ܵܐ ܫܘܼܒܼܚܵܐ ܕܲܡܙܲܡܪܝܼܢ ܠܹܗ ܠܡܵܪܝܐ ܡܵܪܢ܀>
    text <ܘܩܲܕܲܡ ܕܵܘܝܼܕ ܚ̣ܙܵܐ ܗ̄ܘ̣ܵܐ ܒܪܘܼܚܵܐ ܢܩܲܡܬܼܟܘܿܢ ܕܲܥܠܲܝ܃>
  block
    text <ܘܦܲܫܸܩ ܘܐܸܡ̣ܪ ܕܩܲܠܸܣܘ ܫܲܒܼܪܸ̈ܐ ܡܸܛܠܬܲܟܼܘܿܢ܀>
    text <܃ܘܲܟܼܒܲܪ ܬܹܐܡܪܘܼܢ ܒܓܼܵܘ ܪܸܥܝܵܢܟܼܘܿܢ ܪܵܚܸ̇ܡ ܚܘܼܬܼܪܐ>
    text <ܕܚܲܣܝܼܪܘܼܬܼܵܐ ܥܒܲܕܬܹܗ ܕܢܸܪܟܲܒܼ ܥܝܼܠܵܐ ܫܝܼܛܵܐ܀>
    text <܃ܠܵܐ ܗ̄ܘ̣ܵܐ ܡܸܛܠ ܕܠܲܝܬܿ ܠܝܼ ܪܟܼܘܼܒܵܐ ܩܲܠܝܼܠ ܪܲܗܛܵܐ>
    text <ܪܸܟܼܒܸܿܬܼ ܥܝܼܠܐ ܡܲܬܲܝܢ ܗܠܲܟܼܬܐ ܩܕܼܵܡ ܟܸܢ̈ܫܲܝܟܿܘܿܢ܀>
    text <܃ܕܝܼܠܝ ܐܸܢܘܿܢ ܓܹܝܪ ܫܡܲܝܐ ܘܐܲܪܥܵܐ ܘܟܼܠܡܵܐ ܕܲܒܼܗܘܿܢ>
    text <ܘܫܲܠܝܼܛ ܨܸܒܼܝܵܢܝ ܥܲܠ ܚܲܝ̈ܘܵܬܼܐ ܘܥܲܠ ܦܵܪ̈ܚܵܬܼܐ܀>
    text <܃ܗܘ̇ ܕܫܲܕܲܪ ܠܝܼ ܒܲܪ ܐܲܬܵܢܐ ܠܵܘ ܕܝܼܠܹܗ ܗ̄ܘ̣ܵܬܼ>
    text <ܚܲܝܠܵܐ ܕܡܵܪܘܼܬܼܝ ܐܲܙܝܼܥܹܗ ܗ̄ܘ̣ܵܐ ܘܠܵܐ ܐܸܬܼܥܨܝܼ܀>
    text <܃ܘܐܝܟ ܕܐܲܙܝܼܥܸܬܼ ܒܗ̇ܘ ܕܲܩܢܸܐ ܗ̄ܘ̣ܵܐ ܒܲܪ ܐܲܬܵܢܐ>
    text <ܡܸܨܐ ܗ̄ܘܝܹܬܼ ܕܐܲܙܝܼܥ ܐܵܦ ܒܗ̇ܘ ܕܲܩܢܸܐ ܣܘܓܲܠܐ ܕܪ̈ܲܟܼܫܵܐ܀>
    text <܃ܗܵܕܸܐ ܕܥܸܒܼܕܲܬܼ ܒܗܵܢܐ ܝܵܘܡܵܐ ܕܪܸܟܲܒܸܿܬܼ ܥܝܼܠܵܐ>
    text <ܕܬܸܫܠܲܡ ܨܹܐܕܲܝ ܗܵܝ̇ ܕܐܸܬܼܢܲܒܿܝܼܘ ܢܒܼܝܼ̈ܐ ܒܪܘܼܚܵܐ܀>
    text <܃ܚܕܵܐ ܓܹܝܪ ܗܵܕܲܐ ܗ̄ܝ̣ ܕܐܸܥܒܸܿܕ ܣܵܟܼܵܐ ܠܲܢܒܼܝܼܘܼܬܲܢ>
    text <ܘܐܸܬܸܿܠ ܛܘܼܦܣܵܐ ܕܡܲܟܿܝܼܟܼܘܼܬܼܐ ܠܲܡܫܲܡܫܵܢܲܝ̈܀>
    text <܃ܕܐܸܢ ܗܘ̤ ܕܐܸܢܵܐ ܕܐܝܼܬܿܝ ܡܵܪܐ ܪܟܼܒܸܿܬܼ ܥܝܼܠܵܐ>
    text <ܟܵܡܵܐ ܟܸܝܬܼ ܗܸܢܘܿܢ ܠܵܐ ܢܸܙܕܿܚܝܘܼܢ ܥܲܠ ܩܵܪ̈ܘܿܟܹܐ܀>
    text <܃ܟܠܗܘܿܢ ܡܲܠ̈ܟܹܐ ܕܥܲܠ ܩܵܪ̈ܘܿܟܸܐ ܡܸܙܕܲܚܝܼܢ ܗ̄ܘ̣ܵܘ>
    text <ܠܵܐ ܨܲܝܸܒܼܘܼ ܗ̄ܘ̣ܘ ܫܲܝܢܵܐ ܠܐܲܪܥܵܐ ܒܲܪ̈ܟܼܘܿܒܲܝܗܘܿܢ܀>
    text <܃ܘܐܸܢܐ ܕܲܨܒ̇ܝܹܬܼ ܘܪܸܟܼܒܹܿܬܼ ܥܝܼܠܵܐ ܒܝܲܕܼ ܡܲܟܿܝܼܟܼܘܼܬܼܝ>
    text <ܒܝܼ ܡܸܫܬܲܝܢܝܼܢ ܫܡܲܝܐ ܘܐܲܪܥܵܐ ܘܠܵܐ ܡܸܬܿܬܿܙܝܼܥܝܼܢ܀>
    text <܃ܠܡ̇ܢ ܐܡ̇ܪܝܼܬܿܘܿܢ ܕܲܟܼܐܝܼ ܒܫܲܒܼܪܸ̈ܐ ܕܲܡܩܲܠܣܝܼܢ ܠܝܼ>
    text <ܫܲܬܸܿܩܘ ܐܸܢܘܿܢ ܟܒܲܪ ܡܸܫܬܿܬܿܩܝܼܢ ܒܝܲܕ ܡܸܠܲܝܟ̈ܘܿܢ܀>
    text <܃ܘܐܸܢ ܐܵܘܦܲܝܬܿܘܿܢ ܒܩܵܠ ܐܘܼܫܲܥ̈ܢܸܐ ܕܲܡܩܲܠܣܝܼܢ ܠܝܼ>
    text <ܐܲܠܸܦܘ ܐܸܢܘܿܢ ܕܲܟܼܒܲܪ ܢܸܫܠܘܿܢ ܐܝܟ ܡܵܐ ܕܐܲܢ̄ܬܿܘܿܢ܀>
    text <܃ܘܐܢ ܠܝܼ ܬܹܐܡܪܘܼܢ ܕܐܸܟܼܐܸܐ ܒܫܲܒܼܪܸ̈ܐ ܕܵܙ̇ܡܪܝܼܢ ܫܘܼܒܼܚܵܐ>
    text <ܩܥ̈ܝܵܢ ܟܸ̈ܐܦܸܐ ܫܲܘܼܒܼܚܵܐ ܐ̄ܚܪܸܢܐ ܕܪܲܒܿ ܡ̣ܢ ܗܵܢܵܐ܀>
    text <ܘܐܸܢܗ̤ܘ ܕܟܸܐܦܸ̈ܐ ܙܵܡܪ̈ܵܢ ܫܘܼܒܼܚܵܐ ܠܐܲܠܵܗ ܟܠܵܐ܃>
  block
    text <ܐܲܢܬܿܘܢ ܟܵܗ̈ܢܹܐ ܕܒܲܪܬܼ ܐܘܿܪܸ ܫܠܸܡ ܠܡ̇ܢ ܚܵܣܡ̇ܝܼܬܿܘܿܢ܀>
    text <܃ܗܵܠܝܼܢ ܟܠܗܸܝܢ ܣܥܲܪ ܦܵܪܘܿܩܲܢ ܒܗܵܢܐ ܝܵܘܡܵܐ>
    text <܃ܐܲܝܟ ܕܐܸܬܼܢܲܒܝܼܘ ܢܒܼܝܼܵܘ̈ܗܝ ܒܪܘܼܚܵܐ ܕܐܲܠܸܦ ܐܸܢܘܿܢ>
    text <܃ܟܢܫܸ̈ܐ ܢܦܲܩ̣ܘ ܗ̄ܘ̣ܵܘ ܠܐܘܼܪܥܸܗ ܕܡܵܪܢ ܒܣܵܘ̈ܟܲܝ ܙܲܝܬܿܐ>
    text <ܘܚܢܲܢ ܢܲܦܸܩ ܚܣܵܡܵܐ ܡܸܢܲܢ ܝܠܕܹܿܗ ܕܒܼܝܼܫܵܐ܀>
    text <܃ܠܵܐ ܬܘܼܒܼ ܬܸܐܠܲܕ ܐܸܡܵܐ ܕܪܘܼܚܵܐ ܡܲܥܡܘܿܕܝܼܬܼܵܐ>
    text <ܝܲܠܕܐ ܕܣܵܥܲܪ ܪܸܓܿܬܸܗ ܒܝܼܫܬܿܐ ܕܐܵܟܸ̇ܠ ܩܲܪܨܵܐ܀>
    text <܃ܘܐܲܝܢܵܐ ܕܝܵܢܸ̇ܩ ܕܡܵܐ ܝܲܩܝܼܪܐ ܕܥܸܨܪܲܬ̤ ܪܘܼܡܚܵܐ>
    text <ܐܲܝܟ ܨܸܒܼܝܵܢܹܗ ܕܡܵܪܢ ܝܼܫܘܿܠ ܢܫܲܠܸܡ ܚܲܝܵܘ̈ܗܝ܀>
    text <܃ܘܐܲܝܵܢܐ ܕܪܵܗܟ ܪܲܗܛܵܐ ܦܲܐܝܐ ܕܙܲܕܝܼܩܘܼܬܼܵܐ>
    text <ܬܸܥܪܘܿܩ ܛܘܼܥܝܲܝ ܡ̣ܢ ܒܲܪܬܼ ܩܵܠܹܗ ܐܲܝܟܿܐ ܕܡܲܟܼܪܸܙ܀>
    text <܃ܘܐܲܝܢܵܐ ܕܐܸܬܼܓܿܒܼܝܼ ܒܥܸܕܲܬܼ ܩܘܼܕܫܵܐ ܠܲܡܟܲܗܵܢܘ>
    text <ܐܲܝܟ ܨܸܒܝܼܵܢܹܗ ܕܪܸܫ ܟܵܗܢܘܼܬܼܐ ܢܕܲܒܿܪ ܥܵܢܸ̈ܗ܀>
    text <܃ܘܟܼܠ ܕܐܸܬܼܗܲܝܡܲܢ ܒܗܵܢܐ ܥܵܠܡܵܐ ܥܲܠ ܡܲܪ̈ܗܵܛܹܐ>
    text <ܢܣܲܒܥ ܡܸܢܗܘ̤ܿ ܠܐܲܝܢܵܐ ܕܲܣܢܝܼܩ ܥܲܠ ܬܘܼܪܣܝܵܐ܀>
    text <܃ܕܲܒܼܗܵܘ̇ ܝܵܘܡܵܐ ܕܐܵܬܸ̇ܐ ܒܫܘܼܒܼܚܹܗ ܡܲܠܟܿܐ ܕܪܵܘܡܵܐ>
    text <ܢܸܫܬܿܘܸܐ ܕܢܸܥܘܿܠ ܠܗܵܝ̇ ܡܲܠܟܿܘܼܬܼܵܐ ܕܐܸܫܬܵܘܕܝܼ ܠܲܢ܀>
text <ܕܐܘܫܥ̈ܢܐ>
  block
    text <ܕܐܘܫܥ̈ܢܐ>
  block
    text <܀ ܡܐܡܪܐ܃ ܟܐ܀ ܕܐܘܫܥ̈ܢܐ܀>
    text <ܕܝܼܠܹܗ ܟܲܕܼ ܕܝܼܠܹܗ ܡܹܐܡܪܵܐ ܕܥܸܣܪܝܼܢ ܘܚܲܕܼ ܘܠܵܚܸ̇ܡ ܠܐܘܿܫܲܥ̈ܢܹܐ܀>
    text <ܥܘܼܢܵܝܵܐ܀>
    text <ܒܪܵܐ ܕܐܸܬܼܩܲܠܲܣ ܡ̣ܢ ܦܘܼܡ ܝܲܠܘܼܕܹ̈ܐ ܚܲܝܸܠ ܠܕܠܲܢ ܕܲܢܩܲܒܿܠܵܟ ܒܐܘܿܫܲܥܢܹ̈ܐ܀>
    text <ܐܲܚܲܝ̈ ܀>
  block
    text <܃ܨܡܚܵܐ ܫܒܼܝܼܚܵܐ ܕܡ̣ܢ ܐܲܒܼܵܐ>
    text <܃ܒܪܵܐ ܕܠܵܐ ܛܠܹܐ ܡ̣ܢ ܝܵܠܘܿܕܹܗ>
    text <܃ܡܸܠܬܹܗ ܕܐܲܒܼܵܐ ܡܬܡܘܿܡܵܝܵܐ>
    text <ܕܐܝܵܬܼܘܗܝ ܡܡܬܩܡ ܥܲܡ ܐܒܼܘܼܗܝ܁>
    text <܃ܕܢ̣ܚ ܐܝܟ ܫܸܡܫܵܐ ܒܐܢܫܘܬܿܢ>
    text <ܘܲܡܠܹܐ ܥܵܠܡܵܐ ܡ̣ܢ ܫܘܼܒܼܚܹܗ܁>
    text <܃ܘܲܛܠܸܩ ܘܐܵܘܦܝܼ ܚܸܫܘܟܼܵܐ>
    text <ܡ̣ܢ ܙܲܠܝܼܩܹ̈ܐ ܕܬܸܫܒܿܘܿܚܬܹܗ܁>
    text <܃ܘܟܲܕ ܠܵܐ ܡܲܨܝܵܐ ܗ̄ܘ̣ܵܬܼ ܕܬܸܚܙܝܘܗܝ>
    text <ܥܲܝܢܵܐ ܘܲܬܼܚܘܪ ܒܟܝܼܵܢܹܗ܁>
    text <܃ܒܪܹܫܝܵܬܐ ܕܲܠܒܸܫ ܡܸܢܲܢ>
    text <ܚܲܦܝܼ ܙܝܼܘܵܐ ܕܪܲܒܿܘܼܬܹܗ܁>
    text <܃ܫܘܼܒܚܹܗ ܚܵܘܝܼ ܠܲܥܒܼܝܼ̈ܕܹܐ>
    text <ܠܵܐ ܗ̄ܘ̣ܵܐ ܟܝܵܢܵܐ ܕܟܣܝܘܼܬܹܗ܁>
    text <܃ܘܚܹܝܠ ܡܵܪܘܬܹܗ ܐܵܘܕܲܥ ܠܲܢ>
    text <ܠܵܐ ܗ̄ܘ̣ܵܐ ܣܵܟܼܵܐ ܕܐܝܼܬܼܘܼܬܹܗ܁>
    text <܃ܢܲܚܬܐ ܕܦܲܓܼܪܢ ܠܒܸܫ ܚܘܼܒܹܿܗ>
    text <ܡܸܠܬܹܗ ܕܐܲܒܼܵܐ ܘܥܲܡ݂ܲܪ ܒܗ܁>
    text <܃ܘܬܲܪܓܼܵܡ ܒܐܝܼܕܹܗ ܠܲܡܠܝܼ̈ܠܹܐ>
    text <ܚܹܝܠ ܒܘܼܕܵܩܵܐ ܕܚܟܼܡ̈ܬܗ܁>
    text <܃ܟܢܵܪܵܐ ܕܒܸܣܪܵܐ ܠܲܠܝܐ>
    text <ܪܟܸܿܒ ܚܘܼܒܹܿܗ ܠܓܸܠܝܵܢܹܗ܁>
    text <܃ܕܲܢܚܲܕܹܐ ܒܲܙܡܝܼܪ̈ܵܬܗ>
    text <ܠܪ̈ܘܼܚܵܢܹܐ ܘܠܦܓܼܪܵܢܐ܁>
    text <܃ܒܡܸܢܝ̈ ܦܲܓܼܪܐ ܡܵܝܘܿܬܼܵܐ>
    text <ܢܩ̣ܫ ܨܒܼܝܵܢܵܐ ܕܟܲܣܝܘܼܬܹܗ܁>
    text <܃ܘܲܬܼܗܲܪܘ ܐܢ̈ܫܐ ܘܡܠܐܟܼ̈ܐ>
    text <ܒܲܝܕܼ ܚܲܠܝܘܼܬܼܵܐ ܕܩܝܼܢ̈ܬܹܗ܁>
    text <܃ܒܲܨܠܸܡ ܨܲܠܡܵܐ ܕܐܝܼܬܼܘܼܬܹܗ>
    text <ܝܲܩܪܹܗ ܡ̣ܢ ܟܠ ܒܝܲܕܼ ܚܘܼܒܹܿܗ܁>
    text <܃ܘܒܼܐܝܕܹܿܗ ܐܲܦܨܲܚ ܠܲܒܼܪܝܼܵܬܐ>
    text <ܟܲܕܼܡܝܪܐ ܗ̣ܘܵܬܼ ܒܲܚܛܝܵܬܐ܁>
    text <܃ܒܵܥܵܘ̣ܠܵܐ ܕܐܹܢ̈ܫܐ ܐܬܿܕܠܚ>
    text <ܫܲܝܼܢܵܐ ܕܟܼܠܵܗ̇ ܥܵܡܲܪܬܐ܁>
    text <܃ܘܲܫܪ̣ܵܐ ܫܘܼܒܼܚܹܗ ܒܒܲܪܢܵܫܵܐ>
    text <ܕܲܢܫܲܝܸܢ ܒܹܗ ܒܸܪ̈ܝܵܬܐ܁>
    text <܃ܐܪܵܙܵܐ ܟܲܣܝܵܐ ܕܕܼܘܼܡܪܵܐ>
    text <ܐܸܬ̣ܵܐ ܠܓܸܠܝܵܐ ܒܲܚܢܵܢܹܗ܁>
    text <܃ܗܘ̇ ܕܠܲܚܙܵܬܹܗ ܐܸܬܼܪܓܪܓܘ>
    text <ܫܡܝܢ̈ܐ ܘܐܪ̈ܥܢܝܐ܁>
    text <܃ܣܸܦܪ̈ܐ ܫܪܪܐ ܒܡܹܐ ܬܼܝܼܬܹܗ>
    text <ܕܐܲܠܸܦܘ ܠܲܢ ܕܲܥܬܼܝܼܕܼ ܕܢܹܐܬܵܐ܁>
    text <܃ܘܫܲܡܠܝܼ ܘܲܓܼܡ݂ܲܪ ܡܠܝ̈ܗܘܿܢ>
    text <ܕܲܢܒܼ̈ܝܐ ܕܐܲܟܼܪܸܙܘ ܐ̄ܪ̈ܵܙܘܗܝ܁>
    text <܃ܗܘ̤ܵܬܼ ܒܲܥܒܼܵܐ ܗܵܝ̇ ܕܡ̣ܠܟ>
    text <ܘܡ̣ܢ ܙܲܪܥܹܗ ܕܕܼܵܘܝܼܕܼ ܐܸܬܼܓܠܝܼ܁>
    text <܃ܐܲܝܟ ܕܐܸܬܼܡܲܠܲܠܘ ܩܕܼܵܡ ܕܵܪܹ̈ܐ>
    text <ܒܦܘܼܡܵܐ ܕܟܼܠܗܘܿܢ ܩܲܕܿܝܫܼܵܘ̈ܗܝ܁>
    text <܃ܒܝܲܠܕܗ ܚܲܪܪܢ ܡ̣ܢ ܛܘܥܝܲܝ>
    text <ܘܩܲܕܼܫܲܢ ܒܐ̄ܪܵܙܹܐ ܕܲܥܡܵܕܹܗ܁>
    text <܃ܘܨܵܪ ܠܲܢ ܛܘܼܦ̣ܣܵܐ ܕܕܵܟܝܼܘܼܵܬܐ>
    text <ܒܨܵܘܡܹܗ ܙܲܗܝܵܐ ܘܩܲܕܲܝܼܫܵܐ܁>
    text <܃ܘܕܲܚܙ̣ܵܐ ܕܲܟܼܡܵܐ ܐܸܫܬܲܩܲܠܘ>
    text <ܫܹ̈ܐܕܹܐ ܒܚܘܼܬܼܪܵܐ ܥܲܠ ܓܸܢܣܲܢ܁>
    text <܃ܨܒ̣ܐ ܕܒܐ ܣܟܹܿܝܡܵܐ ܕܡܘܼܟܵܟܲܢ>
    text <ܢܒܲܛܸܠ ܚܘܼܬܼܪܵܐ ܕܡܪܘܿܕܼܵܐ܁>
    text <܃ܪܟܸܒܼ ܓܹܝܪ ܥܲܠ ܥܝܼܠܵܐ ܫܝܼܛܵܐ>
    text <ܘܥܲܠ ܠܡܕܝܼܢܬܐ ܐܘܿܪܸܫܠܸܡ܁>
    text <܃ܫܩܲܠ̣ܘ ܗ̄ܘ̣ܵܘ ܣܵܘ̈ܟܹܐ ܒܐܝܼܕܲܝ̈ܗܘܿܢ>
    text <ܛ̈ܠܝܐ ܘܫܒܼܪܹ̈ܐ ܘܝܠܘܕ̈ܐ܁>
    text <܃ܟܕܼ ܩ̇ܥܝܼܢ ܗ̄ܘ̣ܵܘ ܐܘܫܥܢܐ>
    text <ܠܡܲܠܟܿܐ ܕܼܕܼܢܲܚ̣ ܡ̣ܢ ܕܵܘܝܼܕܼ܁>
    text <܃ܒܗܵܢܵܐ ܓܹܝܪ ܝܵܘܡܵܐ ܫܸܠܡܲܬ̤>
    text <ܡܸܠܬܹܗ ܕܝܲܥܩܘܿܒܼ ܙܲܕܝܼܩܵܐ܁>
    text <܃ܕܐܸܬܼ ܢܲܒܿܝܼ ܡ̣ܢ ܩܕܼܵܡ>
    text <ܥܲܠ ܡܹܐܬܼܝܼܬܹܗ ܕܲܠܘܼܬܲܢ܁>
    text <܃ܠܵܐ ܗ̇ܟܹܝܠ ܢܸܟܼܢܲܕܼ ܫܲܒܼܛܵܐ>
    text <ܕܡܲܡܠܸܟ ܗ̄ܘ̣ܵܐ ܥܲܠ ܝܗܘܕܐ܁>
    text <܃ܘܡܒܕܩܵܢܵܐ ܕܟܣܝ̈ܬܐ>
    text <ܘܲܢܒܼܝܵܐ ܡ̣ܢ ܒܹܝܬܼ ܪܸ̈ܓܼܠܵܘܗܝ܁>
    text <܃ܥܕܲܡܵܐ ܕܢܹܐܬܹܐ ܡ̇ܢ ܕܕܝܼܠܹܗ>
    text <ܐܝܼܬܼܵܘܗܝ ܫܘܼܠܛܢ ܡܲܠܟܿܬܼܬܼܵܐ܁>
    text <܃ܘܗܵܝܕܝܢ ܠܲܡ ܢ̣ܒܼܛܸܠ ܡܲܠܟܿܐ>
    text <ܘܢܒܼܝܐ ܡ̣ܢ ܝܗܹܘܼܕܼܵܐ܁>
    text <܃ܕܝܠܹܗ ܗ̄ܝ̣ ܡܲܠܟܿܘܼܬܼ ܥܵܠܲܡ>
    text <ܕܠܵܐ ܫܘܼܠܡܵܐ ܠܕܼܵܪܕܵܪ̈ܝܢ܁>
    text <܃ܘܗܘ̤ ܐܝܼܬܼܵܘܗܝ ܫܘܡܠܵܝ ܐ̄ܪ̈ܵܙܐ>
    text <ܘܣܘܼܟ̈ܝܵܐ ܕܟܼܠܗܘܿܢ ܥܲܡܡܹ̈ܐ܁>
  block
    text <܃ܘܐܲܝܟ ܕܐܸܬܼܢܲܒܿܝܼ ܗ̄ܘ̣ܵܐ ܝܼܥܩܘܿܒܼ>
    text <ܐܲܝܟ ܕܝܼܠܸܦ ܡ̣ܢ ܓܸܠܝܵܢܵܐ܁>
    text <܃ܐܲܝܟ ܡܸܠܬܹܗ ܠܲܝܬܿ ܒܼܝܼܗܘܼܕܼܵܐ>
    text <ܠܵܐ ܡܠܟܿܐ ܐܵܦܠܵܐ ܢܒܼܝܼܵܐ܁>
    text <܃ܠܵܐ ܡܨܹܐ ܕܢܹܐܡܲܪ ܝܼܗܘܼܕܼܵܐ>
    text <ܕܐܝܼܬܼ ܠܹܗ ܡܲܠܟܿܐ ܡ̣ܢ ܓܸܢܣܹܗ܁>
    text <܃ܘܐܵܦܠܵܐ ܡܸܫܟܲܚ ܕܲܢܚܵܘܹܐ>
    text <ܕܢܒܼܝܐ ܐܝܼܬܼ ܠܹܗ ܒܠܲܡܹܗ܁>
    text <܃ܐܸܢܗܘ̤ ܕܡ̣ܟܹܿܝܠ ܥܲܢܝܕܠܹܗ>
    text <ܢܒܼܝܼܵܐ ܘܡܲܠܟܿܐ ܐܲܝܟ ܕܲܥ̣ܢܲܕܲܘ܁>
    text <܃ܡܵܕܹܝܢ ܒܗܵܢܵܐ ܐܸܣܬܲܝܟܲܬ̤>
    text <ܢܒܼܝܼܘܼܬܹܗ ܕܐܒܘܢ ܝܥܩܘܿܒ܁>
    text <܃ܠܵܐ ܬܸܬܼܦܲܠܓ ܒܚܘܼܫܵܒܲܝ̈ܟ>
    text <ܒܲܪ ܐܲܒܼܪܵܐ ܛܒܼܝܼܥ ܒܲܓܼܙܘܼܪܬܵܐ܁>
    text <܃ܐܸܬܼܒܼܩܵܐ ܦܵܪܘܿܫܵܐܝܼܬܼ>
    text <ܒܡܸܠܘ̈ܗܝ ܕܝܲܥܩܘܿܒܼ ܙܲܕܝܼܩܵܐ܁>
    text <܃ܚܙܝܼ ܐܬܼܘ̈ܬܐ ܕܩܲܕܡ ܝܗ̣ܒ>
    text <܃ܘܐܲܛܼܪܸܙ ܠܵܟ ܥܲܠ ܗܵܘ̇ ܕܐܵܬܹ̇ܐ>
    text <܃ܕܥܬܼܝܼܕ ܕܢܹܐܬܹܐ ܘܲܢܒܼܛܸܠ>
    text <ܢܒܼ̈ܝܹܐ ܘܡ̈ܲܠܟܹܿܐ ܡ̣ܢ ܥܲܡܵܟ܁>
    text <܃ܐܡ̣ܪ ܓܹܝܪ ܕܢܹܐܣܘܿܪ ܥܝܼܠܹܗ>
    text <ܒܕܼܵ ܠܝܼܬܼܵܐ ܒܲܪ ܐܲܬܵܢܹܗ܁>
    text <܃ܘܠܵܐ ܠܲܡ ܢܸܬܼ ܒܲܥܪܲܪ ܥܝܼܠ̈ܐ>
    text <ܘܢܸܦܣܘܿܩ ܡܸܢܵܗ̇ ܫܲܒܘܼܩܵܐ܁>
    text <܃ܒܗܵܕܐ ܐܵܬ̤ܵܐ ܚܵܘܝܼ ܠܲܢ>
    text <ܚܲܝܠܵܐ ܕܟܼܠ ܡܸܫܬܲ ܥ̣ܒܲܕܼ ܠܹܗ܁>
    text <܃ܘܐܲܝܟ ܕܲܠܥܝܼܠܵܐ ܡܟܲܒܸܿܫ ܠܗܘܿܢ>
    text <ܠܛܪ̈ܘܢܐ ܬܚܹܝܬܼ ܡܲܠܟܿܘܼܬܹܗ܁>
    text <܃ܘܕܲܪܸܟܸܒܼ ܕܹܝܢ ܒܗܵܢܵܐ ܝܵܘܡܵܐ>
    text <ܥܲܠ̣ ܥܝܼܠܵܐ ܘܥܲܠ̣ ܠܐܘܼܪܸ ܫܠܸܡ܁>
    text <܃ܕܠܵܐ ܬܸܒܼܛܲܠ ܡܸܠܬܐ ܕܐܸܡ݂ܲܪ>
    text <ܢܒܼܝܼܵܐ ܒܪܘܼܚܵܐ ܩܕܼܵܡ ܕܵܪܹ̈ܐ܁>
    text <܃ܙܟܲܪܝܵܐ ܢܒܼܝܼܵܐ ܒܲܪ ܝܲܥܩܘܿܒܼ>
    text <ܐܵܦ ܗܘ̤ ܒܲܕܹܩ ܐܲܝܟ ܐܲܒܼܘܼܗܝ܁>
    text <܃ܘܐܲܟܼܪܸܙ ܥܠ̣ܵܘܗܝ ܟܲܕܼ ܐܵܡܲ݁ܪ>
    text <ܦܨܝܼܚܵܐܝܼܬܼ ܒܲܢܒܼܝܼܘܼܬܹܗ܁>
    text <܃ܚܲܝܨ ܗ̄ܘ̣ܵܐ ܡܸܢܵܘ̈ܗܝ ܕܟܸܢܵܪܹܗ>
    text <ܘܐܲܙܝܼܥ ܩܵܠܹܗ ܟܲܕܼ ܐܵܡܲ݁ܪ܁>
    text <܃ܕܘܼܨܝ ܘܚܲܕܝܼ ܐܘ ܒܪܬܼ ܨܗܝܘܿܢ>
    text <ܘܝܲܒܼܒܝܼ ܕܐܸܬܼܵܐ ܠܹܗ ܡܲܠܟܹܿܟܝܼ܁>
    text <܃ܕܗܵܐ ܡܲܛܝܼ ܠܹܗ ܦܵܪܘܿܩܼܟܝܼ>
    text <ܘܲܪܟܼܝܼܒܼ ܥܲܠ ܒܲܪ̈ ܐܲܬܼܵܢܵܐ܁>
    text <܃ܦܬܲܚ̣ ܠܹܗ ܬܲܪ̈ܥܲܝܟܿܝ ܐܘܿܪܸ ܫܠܸܡ>
    text <ܕܦܪܘܿܩܵܐ ܐܸܬ̣ܐ ܠܘܵܬܹܟܼܝ܁>
    text <܃ܕܘܼܨܝ ܛܵܒܼ ܗܵܟܹܝܠ ܒܲܪܬܼ ܨܗܝܘܿܢ>
    text <ܘܲܩܥܵܝ ܠܹܗ ܫܘܼܒܼܚܵܐ ܦܲܐܝܵܐ܁>
    text <܃ܘܩܲܒܸܿܠܝܼ ܢܝܼܪܗ ܒܲܣܝܼܡܵܐ>
    text <ܘܲܣܓܼܘܲܕܼ ܠܹܗ ܒܠܹܒܿܐ ܫܲܦܝܵܐ܁>
    text <܃ܠܵܐ ܫܲܐܸܠܬܹܗ ܒܲܪܬܼ ܨܗܝܘܿܢ>
    text <ܡܵܢܲܙ ܗ̄ܝ̣ ܐܵܬܹܗ ܕܗܵܘ̇ ܡܲܠܟܿܐ܁>
    text <܃ܘܫܲܪܝܼ ܡܦܝܼܣ ܠܵܗ̇ ܒܝܲܕܼ ܡܼܠܵܘ̈ܗܝ>
    text <܃ܕܐܲܝܠܹܝܢ ܣܥ̇ܪ ܒܡܹܐܬܼܝܼܬܹܗ>
    text <܃ܡܲܟܿܝܼܟ ܡܲܠܟܹܿܟܼܝ ܡ̣ܢ ܡܲܠܟܹ̈ܐ>
    text <ܘܲܒܨܒܼܝܵܢܹܗ ܐܹܬܼܡܲܟܲܟ܁>
    text <܃ܘܲܪܟܼܝܼܒܼ ܥܲܠ ܥܝܼܠܵܐ ܫܝܼܛܵܐ>
    text <ܟܲܕܼ ܫܲܠܝܼܛ ܒܪܵܘܡܵܐ ܘܥܘܡܩܵܐ܁>
    text <܃ܐܲܩܸܠܝ ܡܸܢܹܟܼܝ ܟܠ ܝܘܩܪ̈ܝܼܢ>
    text <ܘܐܘܼܠܨܵܢܹ̈ܐ ܕܲܟܼܪܝܼܟܼܝܼܢ ܠܹܟܼܝ܁>
    text <܃ܘܠܵܐ ܬܸܬܼܡܲܚܠܝܼܢ ܒܕܸ ܚܠܬܐ>
    text <ܡܸܛܠ ܥܲܡܡܹ̈ܐ ܕܣܢܹ̇ܝܢ ܠܟܼܝ܁>
    text <܃ܙܲܕܲܝܼܩܵܐ ܐܵܦ ܡܲܟܿܝܼܟܼܵܐ>
    text <ܘܦܵܪܘܿܩܵܐ ܐܝܼܬܼܵܘܗܝ ܡܲܠܟܲܟܼܝ܁>
    text <܃ܘܥܲܡ ܥܲܡܡܹ̈ܐ ܫܠܵܡܵܐ ܡܡܲܠܸܠ>
    text <ܕܐܵܦ ܗܢܘܿܢ ܕܝܼܠܹܗ ܐܢܘܿܢ܁>
    text <܃ܘܐܸܡ݂ܲܪ ܬܘܼܒܼ ܕܡ̣ܢ ܐܘܿܪܸ ܫܠܸܡ>
    text <ܡܵܘܒܸܿܕܼ ܣܘܼܣܝܵܐ ܩܲܠܝܼܠܼܵܐ܁>
    text <܃ܘܡ̣ܢ ܐܲܦܵܪܹܝܡ ܡܪܝܼܡ ܡܲܪܟܿܒܼܬܹܗ>
    text <ܘܲܡܒܲܛܸܠ ܕܬܼܘܼܒܼ ܠܵܐ ܬܸܗܘܹܐ܁>
    text <܃ܒܹܝܬܼ ܦܘܼ̈ܠܵܓܹܐ ܓܹܝܪ ܩܵܡܲܬ̤>
    text <ܐܘܿܪܸܫܠܸܡ ܪܸܚܡܲܬ̤ ܥܵܘܠܵܐ܁>
    text <܃ܟܲܕܼ ܫܸܡܥܲܬ̤ ܐܵܬܸܗ ܕܡܲܠܟܿܐ>
    text <ܕܐܲܟܼܪܸܙ ܠܵܗ̇ ܙܟܲܪܝܵܐ ܒܪܘܼܚܵܐ܁>
    text <܃ܫܠܸܡ ܒܥܒܕܐ ܐܵܦ ܡ̈ܠܐ>
    text <ܕܐܸܬܼܒܲܕܹܿܩ ܥܲܠ ܡܹܐܬܼܝܼܬܹܗ܁>
    text <܃ܘܐܸܬ̣ܵܐ ܕܢܸܥܘ̣ܿܠ ܠܗܲܪܸ ܫܠܸܡ>
    text <ܘܲܒܼܢܝ̈ܗ̣̄ ܨܗܝܘܿܢ ܠܵܐ ܩܲܒܿܠܘܼܗܝ܁>
    text <܃ܛܠܲܡ̣ܘ ܗܵܟܹܝܠ ܣܵܒܹ̈ܐ ܫܘܼܒܼܚܹܗ̇>
    text <܃ܕܡܲܠܟܿܐ ܕܐܸܬܼܵܐ ܨܹܐܕܲܝ̈ܗܘܿܢ>
    text <܃ܘܙܵܥ̣ܘ ܡ̣ܢ ܬܲܗܪܵܐ ܝܠܘܕ̈ܐ>
    text <ܕܲܢܫܒܼܚܘܼܢܵܝܗܝ ܒܐܘܿܫܥܢ̈ܐ܁>
  block
    text <܃ܥܠܲܝܡܹ̈ܐ ܦܪܥܘܼܗܝ ܫܘܼܒܼܵܚܵܐ>
    text <ܕܚܵܒ̣ܘ ܒܹܗ ܣܵܒܹ̈ܐ ܕܒܲܪܬܼ ܨܸܗܝܘܿܢ܁>
    text <܃ܘܬܸܩܢܲܬ̤ ܬܡ̇ܢ ܬܫܒܘܚܬܐ>
    text <ܕܡܸܬܼܒܲܥܝܵܐ ܗ̄ܘ̣ܵܬܼ ܠܐܝܩ̣ܵܪܹܗ܁>
    text <܃ܣܟ݂ܲܪܘ ܗ̄ܘ̣ܵܘ ܦܘܼܡܗܘܿܢ ܛܵܠܘܿܡܹ̈ܐ>
    text <ܟܵܗܢܹ̈ܐ ܘܣܵܦܪܹ̈ܐ ܘܲܦܪ̈ܝܼܫܹܐ܁>
    text <܃ܘܩܵܡ̣ܘ ܛ̈ܠܝܐ ܓܘܼܕ̈ܝܼܢ ܓܘܼܕܝܼ̈ܢ>
    text <ܕܲܢܝܲܒܿܒܼܘܼܢ ܠܹܗ ܒܐܘܫܥܢ̈ܐ܁>
    text <ܒܪܝܼܟ ܕܐܸܬ̣ܵܐ ܒܲܫܡܹܗ ܕܡܵܪܵܝܵܐ܁>
    text <ܩܥ̣ܵܘ ܠܹܗ ܬܲܡܝܼܡܲܝ̈ ܢܲܦ̣ܫܵܐ܁>
    text <܃ܘܪܸܥܡܲܬ̤ ܐܘܼܪܚܹܗ ܕܒܲܪ ܡܲܠܟܿܐ>
    text <܃ܕܲܒܼܫܘܼܒܼܚܵܐ ܚܲܕܬܵܐ ܩܲܠܣܘܼܗܝ>
    text <܃ܪܕܼܢܘ ܐܝ̈ܠܢܐ ܕܢܸܬܠܘܼܢ ܠܹܗ>
    text <ܣܘܪ̈ܐ ܕܙܲܝܬܐ ܘܕܕ ܩ̈ܠܐ܁>
    text <܃ܕܡ̣ܢ ܦܹܐܪ̈ܲܝܗܘܿܢ ܬܸܙܕܲܚܲܝ>
    text <ܐܘܪܼܚܹܗ ܕܘܬܼܢܵܐ ܫܡܝܢܐ܁>
    text <܃ܟ̈ܠܝܼܠܹܐ ܓܕܲܠ̣ܘ ܩܲܪܸܒ̣ܘ>
    text <ܕܫܘܼܒܼܚܵܐ>
    text <ܛ̈ܠܝܐ ܒܣܘܟܹ̈ܐ ܕܠܸܫܵܢܗܘܿܢ܁>
    text <܃ܟܲܕܼ ܚ̈ܕܝܢ ܒܹܗ ܒܲܡܫܝܼܚܵܐ>
    text <ܕܚ̣ܙܐܘܼܗܝ ܒܹܝܬܼ ܟܸܢܫܲܝ̈ܗܘܿܢ܁>
    text <܃ܠܵܘ ܟܠ ܙܲܒܼܢܵܐ ܕܥܲܠ̣ ܡܵܪܢ>
    text <ܠܐܘܿܪܸ ܫܠܸܡ ܢܦܲܩ̣ܘ ܗ̄ܘ̣ܵܘ ܠܐܘܼܪܥܹܗ܁>
    text <܃ܐܲܝܟ ܡܵܐ ܕܢܦܩ̣ܘ ܝܠܘܕ̈ܐ>
    text <ܒܗܢܐ ܝܵܘܡܵܐ ܕܢܫܒܚܘܢ܁>
    text <܃ܒܗܵܢܵܐ ܝܵܘܡܵܐ ܒܲܝܕܿܝ[؟]>
    text <ܢܦܲܩ̣ܘ ܠܐܘܼܪܥܹܗ ܣܘܓܐܐ ܕܟܸܢ̈ܫܹܐ܁>
    text <܃ܕܢܚܙܘܢ ܫܘܼܒܼܚܵܐ ܕܪܲܒܿܘܼܬܹܗ>
    text <ܒܠܥܙܪ ܡܝܼܬܼܵܐ ܕܚ̣ܐ܁>
    text <܃ܢܦܲܩ̣ܘ ܕܹܝܢ ܟܲܕܼ ܠܵܐ ܡܦܵܣܝܼܢ ܗ̄ܘ̣ܵܘ>
    text <ܡܵܢܲܐ ܗ̄ܝ̣ ܥܸܠܬܐ ܕܡܲܦܲܩܬܗܘܢ܁>
    text <܃ܕܗܘ̤ ܚܲܝܠܹܗ ܐܲܙܝܼܥ ܐܸܢܘܿܢ>
    text <ܕܢܸܦܩܘܼܢ ܠܐܘܼܪܥܹܗ ܒܐܘܿܫܲܠܢܹ̈ܐ܁>
    text <܃ܐܝܼܬܼ ܕܛܥܢ ܣܘܟ̈ܐ ܕܙܝܬܐ>
    text <ܘܐܝܼܬܼ ܕܠܒܘ̈ܬܐ ܕܕܩ̈ܠܐ܁>
    text <܃ܘܐܝܼܬܼ ܬܘܼܒܼ ܕܡܵܐܢܵܘ̈ܗܝ ܡܫܵܘܹܐ ܗ̄ܘ̣ܵܐ>
    text <ܒܗܝ̇ ܐܘܪܚܵܐ ܕܗܲܠ̣ܟ ܡܵܪܲܢ܁>
    text <܃ܐܝܼܬܼ ܗܼ̄ܘ̣ܵܘ ܬܘܼܒܼ ܬܲܡ̇ܢ ܥܠܲܝ̈ܡܹܐ>
    text <ܕܲܒܼܟܢܪ̈ܐ ܙܡ̣ܪܘ ܐܸܢܘܿܢ܁>
    text <܃ܘܡ̣ܢ ܩܵܠܵܐ ܕܐܘܫ̈ܥܢܝܼܗܘܢ>
    text <ܐܸܬܿܬܿܙܝܼܥܲܬ̤ ܡܕܼܝܼܢܲܬܼ ܨܗܝܘܿܢ܁>
    text <܃ܦܪ̈ܝܼܫܹܐ ܘܣܵܦܪ̈ܐ ܟܠܵܘ ܦܘܼܡܗܘܿܢ>
    text <ܡ̣ܢ ܬܸܫܒܿܘܿܚܬܹܗ ܕܦܪܘܩܢ܁>
    text <܃ܘܩܲܠܸܣܘ ܫܲܒܼܪܹ̈ܐ ܚܠܵܦܲܝܗܘܿܢ>
    text <ܒܕܼܘܼܡܵܪܵܐ ܕܠܵܐ ܡܸܬܼܡܲܠܲܠ܁>
    text <܃ܬܸܫܒܿܘܿܚܬܐ ܕܝܢܩܝ̈ ܬܕ̈ܝܐ>
    text <ܐܬܗܪܲܬ̤ ܐܸܢܘܿܢ ܠܲܐܒܗ̈ܐ܁>
    text <܃ܒܗܝ̇ ܕܩܥ̣ܘ ܫܘܼܒܚܐ ܚܕܬܐ>
    text <ܕܠܵܐ ܫܲܡܥܘܼܗܝ ܐܢܫ̈ܐ ܡ̣ܢ ܡܬܼܘܿܡ܁>
    text <܃ܠܥܸ̈ܠ ܡ̣ܢ ܟܝܵܢܵܐ ܡܲܠܸܠܘ ܗ̄ܘ̣ܵܘ>
    text <ܫܒܪ̈ܐ ܩܕܼܵܡܘܗܝ ܕܡܫܝܼܚܵܐ܁>
    text <܃ܩܵܠܐ ܚܕܬܐ ܕܠܐ ܡܲܠܸܠ>
    text <ܠܸܫܵܢ ܐܢܵܫܵܐ ܐܲܟܼܘܵܬܹܗ܁>
    text <܃ܫܘܼܒܼܚܵܐ ܚܲܕܬܵܐ ܙܡ̣ܪܘ ܫܒܪ̈ܐ>
    text <ܠܡܲܠܟܿܐ ܚܕܬܿܐ ܕܡ̣ܢ ܕܵܘܝܼܕܼ܁>
    text <܃ܒܦܘܼܡܵܐ ܚܲܕܝܵܬܐ ܕܲܥܕܲܟܹܿܝܠ>
    text <ܡܸܠܬܐ ܡܸܢܹܗ ܠܵܐ ܢܸܦܩܲܬ̤܁>
    text <܃ܐܘܿܫܲܥ̣ܢܵܐ ܠܲܡ ܒܲܡܪܵܘܡܹܐ>
    text <܃ܩܥ̣ܵܘ ܝܠܘ̈ܕܐ ܒܩ̈ܥܝܗܘܢ>
    text <܃ܐܘܿܫܲܥܢܵܐ ܬܘܼܒܼ ܠܒܲܪ ܕܵܘܝܼܕܼ>
    text <ܕܐܝܼܬܼܵܘܗܝ ܦܘܼܫܩܹܗ ܫܘܼܒܼܚܵܐ܁>
    text <܃ܩܥ̣ܵܐ ܠܵܗ̇ ܙܟܲܪܝܵܐ ܠܒܲܪܬܼܨܗܝܘܿܢ>
    text <ܕܲܬܼܫܲܒܲܚ ܥܲܡ ܝܠܘ̈ܕܐ܁>
    text <܃ܟܠܬܐ ܒܣܝܼܪܬܐ ܠܵܐ ܨܵܬܲܬ̤>
    text <ܩܵܠܹܗ ܪܓܼܝܼܵܓܼܵܐ ܕܲܢܒܼܝܼܵܐ܁>
    text <܃ܡܫܲܚܛܵܐ ܗ̄ܘ̣ܵܬܼ ܓܹܝܪ ܒܲܓܼܠܝܼܦܹ̈ܐ>
    text <ܥܲܠ ܗܵܝ̇ ܐܸܬܿܬܿ ܥܝܼܩܲܬ̤ ܕܐܸܬܼܵܐ܁>
    text <܃ܘܡܸܛܠ ܗܵܢܵܐ ܠܵܐ ܨܵܬܲܬ̤>
    text <ܕܲܕܼ ܐܲܩܒܸܿܠܬܹܗ ܠܲܡܟܼܝܼܪܵܗ̇܁>
    text <܃ܠܥܸܓܼܠܵܐ ܓܹܝܪ ܫܒܸܐ ܗ̄ܘ̣ܵܐ ܠܸܒܵܗ̇>
    text <ܘܠܹܗ ܪܸܚܡܲܬܼ ܙܲܠܝܼܠܵܐܝܼܬܼ܁>
    text <܃ܥܲܠ ܗܵܕܐ ܓܹܝܪ ܠܵܐ ܫܸܡܥܲܬ̤>
    text <ܠܲܢܒܼܝܼܵܐ ܕܲܩܥ̣ܵܐ ܕܲܚܕܼܵܝ܁>
    text <܃ܒܨܲܠܡܵܐ ܓܹܝܪ ܕܐܲܪܒܲܥܵܐܦܝܼ̈ܢ>
    text <܃ܣܲܒܿܝܼܟܼܵܐ ܗ̄ܘ̣ܵܬܼ ܒܲܪܬܼ ܨܸܗܝܘܿܢ>
    text <܃ܘܠܵܐ ܨܒܼܵܬ̣ ܕܬܸܦܬܲܚ ܠܹܗ ܬܲܪܥܵܐ>
    text <܃ܐܲܡܫܝܼܚܵܐ ܕܐܸܬ̣ܵܐ ܠܘܵܬܼܵܗ̇>
    text <܃ܠܲܦܬܼܟܼܪܼ̈ܝܗ̇ܝܲܨܦܐ ܗ̄ܘ̣ܵܬܼ>
    text <ܠܡܫܲܡܵܫܘܼ ܒܕܸܚܠܬܐ܁>
    text <܃ܘܫܘܼܒܼܚܐ ܕܡܵܪܵܗ̇ ܠܵܐ ܝܸܨܦܲܬ̤>
    text <ܘܡ̣ܢ ܙܝܼܘܹܗ ܐܲܗܦܲܟܲܬ̤ ܐܲܦܹܝ̈ܗ̇܁>
    text <܃ܠܐ̄ܣܬܪܵܐ ܣܸܓܼܕܲܬ̤ ܓܲܠܝܵܐܝܼܬܼ>
    text <ܠܬܲܡܘܙܵܐ ܐܸܒܼܠܵܐ ܥܸܒܼܕܲܬ̤܁>
    text <܃ܠܡܲܠܟܿܘܿܡ ܪܸܚܡܲܬ̤ ܫܲܩܲܪܬܿܐ>
    text <ܘܲܠܒܲܥܠܵܐ ܕܸܒܼܚܹ̈ܐ ܩܲܪܒܲܬ̤܁>
  block
    text <܃ܒܩܝܼܢ̈ܬܼܵܐ ܡܸܨܪܵܝܵܬܼܵܐ>
    text <ܒܲܛܝܼܠܵܐ ܗ̄ܘ̣ܵܬܼ ܒܐܲܡܝܼܢܘܼ܁>
    text <܃ܘܠܵܐ ܣܦܝܼܩܵܐ ܗ̄ܘ̣ܵܬܼ ܕܲܬܼܙܲܡܲܪ>
    text <ܫܘܼܒܼܚܵܐ ܠܲܒܼܪܵܐ ܥܲܡ ܫܲܒܼܪܹ̈ܐ܁>
    text <܃ܒܕܒܼܚܹ̈ܐ ܕܫܹܐܕܹ̈ܐ ܚܦܛܵܐ ܗ̄ܘ̣ܵܬܼ>
    text <ܕܠܵܐ ܥܘܼܘܵܟ ܠܲܡܛܼܝܵܒܼܘܼ܁>
    text <܃ܘܠܵܐ ܢܸܦܩܲܬ̤ ܕܬܸܛܥܲܢ ܣܵܘܟܸ̈ܐ>
    text <ܥܲܡ ܝܠܘܕ̈ܐ ܒܐܘܫܥܢ̈ܐ܁>
    text <܃ܛܠܲܚ̈ܐ ܡܒܲܪܟܼܝܼܢ ܘܲܡܫܲܒܝܼܚܝܼܢ>
    text <ܠܡܲܠܟܵܐ ܕܐܸܬܿܬܲܚܬܝܼ ܠܘܵܬܼܵܗ̇܁>
    text <܃ܘܨܗܝܘܿܢ ܨܲܠܡܵܐ ܡܲܪܩܵܐ ܗ̄ܘ̣ܵܬܼ>
    text <ܘܒܲܬܼܟܼܪܹ̈ܝܗ̇ ܡܸܫܬܼܛܝܵܐ ܗ̄ܘ̣ܵܬܼ܁>
    text <܃ܘܬܒܼ̈ܝܐ ܢܩ̣ܫܘ ܠܗ̇ܬܲܪ̈ܥܝܗ̇>
    text <ܟܲܕܼܡܥܝܼܪܝܼܢ ܠܵܗ̇ ܡ̣ܢ ܫܸܢܬܵܐ܁>
    text <܃ܘܗ̤ܝ ܕܲܡܝܼܟܼܵܐ ܒܲܚܛܵܗ̇ܝܗ̇>
    text <ܥܲܡ ܫܹܐܕܹ̈ܐ ܒܝܼ̈ܫܹܐ ܕܪܸܚܡܲܬܼ܁>
    text <܃ܕܘܼܨܝ ܒܲܪܬܼ ܨܗܝܘܿܢ ܘܠܵܐ ܕܵܨܲܬ̤>
    text <ܪܵܚܡܲܬܼ ܥܸܓܼ̈ܠܐ ܘܲܓܼܠܝܼܦܵܐ܁>
    text <܃ܘܲܡܥܵܩܵܐ ܗ̄ܘ̣ܵܬܼ ܥܲܠ ܕܵܐܬܹ̇ܐ>
    text <ܠܲܡܕܼܝܢ̄ܬܵܗ̇ ܚܲܬܼܢܵܐ ܕܲܟܼܝܵܐ܁>
    text <܃ܝܵܕܥܲܬ̤ ܓܹܝܪ ܕܲܡܦܲܪܣܹܐ ܠܵܗ̇>
    text <ܘܥܲܠ ܗܵܕܹܐ ܣܢܵܬܹܗ ܡܲܓܢ܁>
    text <܃ܘܲܕܼܢܫܲܬܼܒܲܚ ܡ̣ܢ ܫܲܒܼܪܹ̈ܐ>
    text <ܠܵܐ ܨܵܒܼܝܵܐ ܗ̄ܘ̣ܵܬܼ ܛܵܠܘܿܡܬܐ܁>
    text <܃ܠܸܒܵܗ̇ ܣܡܝܼܬ̤ ܒܚܣܵܡܵܐ>
    text <ܘܚܸܪܫܲܬ̤ ܫܸܬܼܩܲܬ̤ ܡ̣ܢ ܫܘܼܒܼܚܵܐ܁>
    text <܃ܡܲܝܨܦܵܐ ܗ̄ܘ̣ܵܬܼ ܠܡܫܲܒܿܚܵܢܹ̈ܐ>
    text <ܕܬܼܫܲܬܸܩ ܡ̣ܢ ܬܸܫܒܘܚܬܗ܁>
    text <܃ܘܠܵܐ ܨܒ̣ܵܬ̤ ܗ̤ܝ ܠܲܡܫܲܒܵܚܘܼ>
    text <ܠܡܲܠܟܿܐ ܕܐܸܬܼܵܐ ܠܦܘܼܪܩܵܢܵܗ̇܁>
    text <܃ܘܲܚܦܝܼܛܵܐ ܗ̄ܘ̣ܵܬܼ ܕܲܬܼܫܲܠܹܐ>
    text <ܫܘܼܒܚܐ ܕܝܲܒܸܿܒ̣ܘ ܠܹܗ ܫܲܒܼܪܹ̈ܐ܁>
    text <܃ܡܫܲܒܚܝܼܢ ܗܵܠܹܝܢ ܒܚܲܕܼܘܼܬܼܵܐ>
    text <ܘܪܲܓܼܝܼܙܵܐ ܗ̤ܝ ܒܩܵܠܲܝ̈ܗܘܿܢ܁>
    text <܃ܘܓܼܵܙܡܵܐ ܠܗܘܿܢ ܐܲܝܟ ܕܢܸܬܲܫܬܩܘܼܢ>
    text <ܘܫܲܒܼܪܹܐ ܝܲܬܝܼܪ ܡܝܹܒܲܒܼܝܼܢ ܗ̄ܘ̣ܵܘ܁>
    text <܃ܕܢܫܸܬܿܩܘܼܢ ܒܲܠܚܘܿܕܼ ܨܵܒܼܝܵܐ ܗ̄ܘ̣ܵܬܼ>
    text <ܘܲܪܓܼܝܼܓܼܵܐ ܒܝܲܨܝܼܦܘܼܬܼܵܗ̇܁>
    text <܃ܘܲܒܼܥܵܬ̤ ܦܘܼܪܣܹ̈ܐ ܐܲܝܟ ܪܸܓܬܵܗ̇>
    text <ܢܫܲܬܲܬܩܘܼܢ ܠܸܒܵܢ̈ܝܗܘܿܢ܁>
    text <܃ܡܫܲܒܿܚܵܢܹ̈ܐ ܠܵܐ ܫܵܠܹܝܢ ܗ̄ܘ̣ܵܘ>
    text <ܡ̣ܢ ܬܸܫܒܿܘܿܚܬܐ ܕܒܲܪ ܕܵܘܝܼܕܼ܁>
    text <܃ܕܫܪܪܐ ܐܲܙܝܼܥ ܐܸܢܘܿܢ>
    text <ܠܲܡܫܲܒܵܚܘܼ ܒܩ̈̇ܠܲܝܗܘܿܢ܁>
    text <܃ܬܸܕܼܡܘܼܪܬܐ ܗ̄ܘ̣ܵܬܼ ܒܡܲܥܠܲܬܹܗ>
    text <ܘܕܼܘܼܡܵܪܵܐ ܠܲܕܦܵܪ̈ܘܼܫܝܼܢ܁>
    text <܃ܕܠܵܐ ܣܵܦܩ̇ܝܢ ܕܲܢܡܲܠܠܘܼܢܵܗ̇>
    text <ܫܡܲܝܵܢܹ̈ܐ ܘܐܲܪ̈ܥܵܢܵܝܹܐ܁>
    text <܃ܕܟܸܢܫܹ̈ܐ ܪܵܘܙܝܼܢ ܒܚܕܼܘܼܬܼܵܗ̇>
    text <ܘܛܲܠ̈ܝܹܐ ܦܨܝܼܚܝܼܢ ܗ̄ܘ̣ܵܘ ܒܵܗ̇܁>
    text <܃ܘܕܚ̇ܨܝܼܢ ܩܕܼܵܡܵܘܗܝ ܕܒܲܪ ܡܲܠܟܵܐ>
    text <ܐܲܝܟ ܕܵܘܝܼܕܼ ܩܕܼܵܡ ܐܵܪܘܿܢܵܐ܁>
    text <܃ܬܸܫܒܿܘܿܚܬܐ ܚܕܲܬܵܐ ܕܦܐܝܵܐ>
    text <ܠܲܐ ܠܵܗܵܐ ܙܡ݂ܲܪܘ ܠܹܗ ܫܲܒܼܟܹ̈ܐ܁>
    text <܃ܘܠܲܒܼܪܹܗ ܕܕܼܵܘܝܼܕܼ ܕܲܒܼܚܘܼܒܹܿܗ>
    text <ܐܲܪܝܼܡ ܫܸܦܠܲܢ ܒܡܘܼܡܹܵܗ܁>
    text <܃ܥܲܡ ܕܵܘܝܼܕܼ ܐܲܒܼܘܼܗܝ ܩܲܥܸܣܘ>
    text <ܠܒܲܪ ܕܵܘܝܼܕܼ ܒܗܘܼܠܠܲܝ̈ܗܘܿܢ܁>
    text <܃ܘܡܲܙܥܩܝܼܢ ܒܫܝܦܪ̈ܝܗܘܢ>
    text <ܒܩܝܼܢ̈ܬܼܵܐ ܕܥܝܲܪ̈ܲܝ ܪܵܘܡܵܐ܁>
    text <܃ܒܩܵܠܵܐ ܪܲܒܵܐ ܕܩܪ̈ܢܵܬܼܵܐ>
    text <ܥܲܡ ܩܝܼܬܼܵܪܹ̈ܐ ܘܟܼܫܪ̈ܐ܁>
    text <܃ܘܦ̈ܠܓܐ ܘܲܙܢܲܝ̈ ܙܡܵܪܵܐ>
    text <ܒܲܒܼܢܵܬܼ̈ ܩܵܠܹܐ ܕܢܸܥܡܲܬܼܗܘܿܢ܁>
    text <܃ܥܲܡ ܪ̈ܒܼܝܼܥܹܐ ܘܨܸܨ̈ܠܲܝ ܫܸܡܥܵܐ>
    text <܃ܒܡܸܢܹ̈ܐ ܚ̈ܠܝܵܬܼܵܐ ܙܲܡܲܪܘ>
    text <܃ܠܗܵܘ̇ ܕܐܸܬܼܓܲܐܝܼ ܒܡܘܼܟܵܟܹܗ>
    text <ܘܟ̣ܒܫ ܚܣܢ̈ܐ ܕܡܵܪܘܿܕܼܵܐ܁>
    text <܃ܟܲܕܼ ܣܵܘܟܲܝ̈ܗܘܿܢ ܒܐܝܼܕܲܝ̈ܗܘܿܢ>
    text <ܘܐܘܿܫܲܢ̈ܝܗܘܿܢ ܒܦܘܼܡܲܝܗܘܿܢ܁>
    text <܃ܒܐܸܣܹ̈ܐ ܘܙܲܝ̈ܬܹܐ ܘܟܼܠ ܐܝܼܠܵܢ>
    text <ܬܵܢܹ̇ܝܢ ܫܘܸܒܼܚܵܐ ܕܪܲܒܿܘܼܬܹܗ܁>
    text <ܐܲܝܟ ܥܲܝܕܼܵܐ ܓܹܝܪ ܕܲܗ̤ܘܵܐ ܠܗܘܿܢ>
    text <ܕܲܢܝܲܩܪܘܼܢ ܠܲܢܒܼܚܲ̈ܗܘܿܢ܁>
    text <܃ܒܠܸܒܵܘ̈ܬܼܵܐ ܠܲܡ ܕܕܸܩ̈ܠܹܐ>
    text <ܘܒܐܛܪ̈ܓܐ ܢܦܩ̣ܘ ܗ̄ܘ̣ܵܘ ܠܐܘܼܪܥܹܗ܁>
    text <܃ܫܘܼܒܼܚܵܐ ܩܲܒܸܿܠ ܡ̣ܢ ܫܲܒܼܪܹ̈ܐ>
    text <ܘܗܘܼ̈ܠܵܠܲܐ ܡ̣ܢ ܟܸܢܫܲܝ̈ܗܘܿܢ܁>
    text <܃ܘܡܲܠܲܐܟܹ̈ܐ ܪܥܸܡ̣ܘ ܒܲܫܡܲܝܵܐ>
    text <ܒܲܬܼܗܝܪ̈ܵܬܼܵܐ ܕܡܲܥܲܠܬܹܗ܁>
    text <܃ܒܬܲܗܪܵܐ ܪܲܒܵܐ ܩܡ̣ܘ ܥܝܼܪܹ̈ܐ>
    text <ܒܝܘܿܡ ܡܲܥܠܬܹܗ ܕܦܪܘܩܲܢ܁>
    text <܃ܟܲܕܼ ܚܙ̣ܵܘ ܕܲܪܟܼܝܼܒܼ ܥܲܠ ܥܝܼܠܵܐ>
    text <ܘܡܸܬܼܗܲܦܟ ܒܫܘܼܩܲܝ̈ ܡܕܼܝܼܢ̄ܬܵܐ܁>
    text <܃ܚ̣ܵܪܘ ܥ̈ܠܝܐ ܘܲܚܙ̣ܵܐܘܼܗܝ>
    text <ܕܡܲܟܿܝܼܟ ܘܲܫܠܹܐ ܒܢܝܼܚܘܼܬܹܗ܁>
    text <ܒܲܝܢܵܬܼ ܟܸܢܫܹ̈ܐ ܕܝܠܘ̈ܕܐ܃>
  block
    text <ܘܐܸܬܿܕܲܡܲܪܘ ܒܡܲܟܿܝܼܟܹܘܼܬܹܗ܁>
    text <܃ܬܗܲܪܘ ܡܲܠܲܐܟܹ̈ܐ ܥܲܠ ܗܵܠܹܝܢ>
    text <ܕܒܲܬܼܪܹܝܢ ܓܲܒܿܝܼ̈ܢ ܡܸܫܬܲܒܲܚ܁>
    text <܃ܒܲܡܪܵܘܡܹܐ ܡ̣ܢ ܟܸܢܲܒܲܝ̈ܗܘܿܢ>
    text <ܘܲܠܬܿܚܬܿ ܡ̣ܢ ܛ̣ܠܵܝܹ̈ܐ ܘܫܲܒܼܪܹ̈ܐ܁>
    text <܃ܚܵܝ̇ܪܝܼܢ ܗ̄ܘ̣ܵܘ ܗܵܟܹܝܠ ܟܠܗܘܿܢ>
    text <ܒܟܼܘܼܪܵܣܝܹܗ ܪܲܒܿܐ ܒܲܫܡܲܝܵܐ܁>
    text <܃ܒܚܵܙܹ̇ܝܢ ܠܹܗ ܒܸܐܣܛܲܠ ܦܲܓܼܪܵܢ>
    text <ܟܲܕܸ ܡܸܬܼܩܲܠܲܣ ܩܘܿܫܲܥ̈ܢܹܐ܁>
    text <܃ܪܟܼܝܼܒܼ ܫܡܲܝ̈ ܫܡܲܝܵܐ ܒܟܲܣܝܘܼܬܹܗ>
    text <ܒܟܼܝܼܒܼ ܥܲܠ ܥܝܼܠܵܐ ܒܐܵܢܵܫܘܼܬܹܗ܁>
    text <܃ܘܫܘܼܠܛܵܢܵܐ ܕܐܲܠܵܗܘܼܬܹܿܗ>
    text <ܡܲܡܠܸܟ ܒܵܪܘܡܵܐ ܘܲܒܼܥܘܼܡܩܵܐ܁>
    text <܃ܒܲܫܡܲܝܵܐ ܡܲܟܝܼܟܼܝܼܢ ܒܲܪ̈ܩܵܘܗܝ>
    text <ܘܲܐܪܥܵܐ ܒܢܲܚܬܹ̈ܐ ܘܲܒܼܣܵܘ̈ܟܹܐ܁>
    text <܃ܟܲܕܼ ܩܥ̇ܝܹܢ ܠܹܗ ܐܘܿܫܲܥܢܵܐ>
    text <ܥܝܕܹ̈ܐ ܘܐ̄ܢܵܫ̈ܐ ܫܲܘܝܵܐܝܼܬܼ܁>
    text <܃ܟܪ̈ܘܿܒܹܐ ܘܣܪ̈ܦܐ ܙ̇ܝܥܝܢ>
    text <ܕܲܢܒܪ ܟܼܘܢܝܗܝ ܒܲܡܪܵܘܡܹܐ܁>
    text <܃ܘܩܵܥܹ̇ܝܢ ܫܘܼܒܼܚܹܗ ܒܵܓܼܵܘ ܥܘܼܡܵܩܹܗ>
    text <ܛ̈ܠܝܐ ܘܫܲܒܼܪܹ̈ܐ ܕܠܵܐ ܕܸܚܠܵܐ܁>
    text <܃ܒܪܬܼ ܨܗܝܘܢ ܕܹܝܢ ܕܲܚ̣ܙܵܬܹܗ>
    text <ܚܸܣܡܲܬ̤ ܒܹܗ ܟܲܕܼ ܡܸܫܬܲܒܿܚ܁>
    text <܃ܘܒܼܵܥ̇ܝܵܐ ܗ̄ܘ̣ܵܬܼ ܕܫܘܒܼܚܹܗ ܢܸܒܼܛܲܠ>
    text <ܡ̣ܢ ܟܠ ܦܘܼܡܝܼ̈ܢ ܘܲܡܫܲܒܚܝܼܢ܁>
    text <܃ܠܵܐ ܫܵܠܡܵܐ ܗ̄ܘ̣ܵܬܼ ܠܥܵܠܝܐ>
    text <ܘܠܵܐ ܠܬܲܚܬ̈ܝܹܐ ܕܲܡܫܲܒܿܚܝܼܢ܁>
    text <܃ܠܐܘܼܪܚܹܗ ܪܲܩܲܒܲܬܼܵܐ ܕܦܵܪܘܿܩܲܢ>
    text <ܕܡܲܠܝܵܐ ܬܗܲܪܵܐ ܘܕܼܘܼܡܵܪܵܐ܁>
    text <܃ܕܲܬܼܫܬܸܿܩ ܓܹܝܪ ܠܛܠ̈ܝܐ>
    text <ܣܲܓܿܝܼ ܠܸܐܝܲܬ̤ ܨܠܘܼܒܼܵܐ̈ܬܐ܁>
    text <܃ܘܕܲܫܪܵܪܹܐ ܡܠܹܐ ܗ̇ܘ̣ܵܐ ܦܘܡܗܘܿܢ>
    text <ܠܵܐ ܐܸܫܬܲܬܲܩܘ ܩܵܠܲܝܗܘ̈ܢ܁>
    text <܃ܡܫܲܒܿܚܝܼܢ ܪ̈ܲܒܲܝ ܡܲܠܲܐܟܹ̈ܐ>
    text <ܠܲܒܼܪܵܐ ܒܲܐܬܼܪܹܗ ܩܲܕܿܝܫܵܐ܁>
    text <܃ܘܲܒܼܓܼܵܘ ܫܘܼܩܹ̈ܐ ܕܒܲܪܬܼ ܨܗܝܘܿܢ>
    text <ܩ̈ܠܐ ܦܫܝܼ̈ܛܹܐ ܒܐܘܿܫܲܥܢܹ̈ܐ܁>
    text <܃ܡ̣ܢ ܬܵܘܬܵܕ̈ܐ ܕܬܸܒܿܘܿ ܚܬܹܗ>
    text <ܡܸܫܬܲܒܲܚ ܗ̄ܘ̣ܵܐ ܡ̣ܢ ܫܲܒܼܪܹ̈ܐ܁>
    text <܃ܘܥܵܕܼܠܝܼܢ ܗ̄ܘ̣ܵܘ ܠܹܗ ܕܥܲܠ ܡܵܢܵܐ>
    text <ܚܛܲܦܬ ܫܘܼܒܼܚܵܐ ܕܠܵܐ ܗ̄ܘ̣ܵܐ ܕܝܼܠܵܟ܁>
    text <܃ܟܵܐ̇ܝܢ ܗ̄ܘ̣ܵܘ ܒܗܘܿܢ ܒܛ̈ܠܝܐ>
    text <ܐܲܝܟ ܕܢܸܫܠܘܼܢ ܡ̣ܢ ܬܸܫܒܿܘܿ ܚܬܹܿܗ܁>
    text <܃ܟܲܕܼ ܣ̇ܒ̣ܪܝܼܢ ܗ̄ܘ̣ܵܘ ܕܡܵܐ ܕܲܫܬܸܩܘ>
    text <ܦܛ݂ܲܪ ܠܹܗ ܫܘܼܒܼܚܵܐ ܕܐܝܼܩܵܪܹܗ܁>
    text <܃ܐܘ ܝܗܘܕ̈ܐ ܛܠܘܡ̈ܐ>
    text <ܣܢܲܝܲܝ̈ ܢܘܼܗܪ̈ܐ ܫܲܪܝܼܪܵܐ܁>
    text <܃ܐܲܝܟܲܢ ܒܵܛ̇ܠܵܐ ܬܸܫܒܿܘܿܚܬܹܗ>
    text <ܕܡܸܢܵܗ̇ ܡܠܹܝܢ ܫܡܲܝܵܐ ܘܐܲܪܥܵܐ܁>
    text <܃ܐܸܢ ܠܬܲܠܡ̈ܝܼܕܹܐ ܘܠܲܛ̈ܠܵܝܹܐ>
    text <ܡܫܲܒܿܩܝܼܬܘܿܢ ܒܚܸܪܝܵܘܼܬܼܟܼܘܿܢ܁>
    text <܃ܗܵܐ ܐܝܼܬܼ ܠܹܗ ܟܸܢܫܹ̈ܐ ܒܪܵܘܡܵܐ>
    text <ܕܲܕܠܵܐ ܫܲܠܘܵܐ ܡܫܲܒܿܚܝܼܢ ܠܹܗ܁>
    text <܃ܪܸ̈ܒܿܘܿܪܸ̈ܒܿܘܵܢ ܕܡܲܠܲܐܟܹ̈ܐ>
    text <ܘܐܵܠܸܦ ܐܲܠܦܝܼ̈ܢ ܕܲܣܪ̈ܵܦܹܐ܁>
    text <܃ܗܵܐ ܡܩܲܕܫܝܼܢ ܠܹܗ ܒܩܵܠ̈ܝܼܗܘܿܢ>
    text <ܚܵܕܼܪ̈ܲܝ ܟܘܼܪܣܝܵܐ ܕܐܝܼܩܵܪܹܗ܁>
    text <܃ܡܵܕܹܝܬ ܠܵܘ ܣܲܓܿܝܼ ܪܲܒܵܐ>
    text <܃ܕܡ̣ܢ ܐܲܪ̈ܥܵܢܹܐ ܢܸܫܬܿܒܲܚ>
    text <܃ܕܡܸܛܠܵܬܼܗܘܿܢ ܠܒܸܫ ܦܓܼܪܵܐ>
    text <ܕܢܸܦܪܘܿܩ ܐܸܢܘܿܢ ܡ̣ܢ ܡܵܘܬܵܐ܁>
    text <܃ܫܡ݂ܲܥܘ ܘܐܸܬܼܕܲܡ݂ܲܪܘ ܦܵܪ̈ܘܿܫܹܐ>
    text <ܒܡܲܪܵܚܘܼܬܼܵ ܕܙܵܩܘܿܦܹ̈ܐ܁>
    text <܃ܕܐܲܝܟܲܢ ܝܼܩܸܕܼܘ ܒܲܚܣܵܡܵܐ>
    text <ܘܲܣܢ̣ܵܘ ܡܓܿܢ ܠܦܵܪܘܿܩܗܘܿܢ܁>
    text <܃ܬܸܫܒܿܘܿܢ ܚܬܹܗ ܓܹܝܪ ܕܡ̣ܢ ܟܸܫܢܹ̈ܐ>
    text <ܘܲܛ̈ܠܵܝܐ ܘܕܲܝܲܠܘܼ̈ܕܹܐ܁>
    text <܃ܨܵܬܼܘ ܘܲܫܡ݂ܲܥܘ ܣܲܢܝܲܝ̈ ܢܲܦ̣ܫܵܐ>
    text <ܘܠܵܐ ܚܲܡܣܸ[؟؟؟] ܠܲܡܣܲܝܒܵܪܘܼ܁>
    text <܃ܒܠܸܒܵܐ ܒܝܼܫܵܐ ܘܡܲܪܝܼܪܵܐ>
    text <ܩܪܸܒܼܘ ܨܸܐܕܵܘܗܝ ܕܲܡܫܲܝܸܢ ܟܠ܁>
    text <܃ܐܵܡ̇ܪܝܼܢ ܠܹܗ ܟܐܝܼ ܒ̈ܛܠܝܐ>
    text <ܕܠܵܐ ܦܠܹܐ ܕܗܵܟܲܢ ܬܸܫܬܲܒܲܚ܁>
    text <܃ܦܲܢܝܼ ܡܵܪܲܢ ܘܐܸܡ݂ܲܪ ܠܗܘܿܢ>
    text <ܕܠܵܐ ܩܪܝܬܘܢ ܡܸܡܬܼܘܿܡ ܕܲܟܼܬܼܝܼܒܼ܁>
    text <܃ܕܡ̣ܢ ܦܘܼܩ ܟܠܗܘܿܢ ܝܠܘܕ̈ܐ>
    text <ܬܸܩܢܲܬ̤ ܬܸܫܒܿܘܿܚܬܹܗ ܕܡܵܪܝܵܐ܁>
    text <܃ܛܲܟܼܣܵܐ ܬܵܒܲܥ̇ ܕܲܢܒܲܚܘܼܢ>
    text <ܟܠ ܡܘܼܫ̈ܚܵܢ ܒܗ̇ ܢܵܐܝܲܡܵܐ܁>
    text <܃ܘܐܸܢ ܗܵܟܹܝܠ ܗܵܠܹܝܢ ܢܸܫܬܩܘܼܢ>
    text <ܟܸܐܦܹ̈ܐ ܗܵܠܹܝܢ ܢܩܥܝ̈ܵܢ܁>
    text <܃ܘܗܵܟܲܢ ܐܝܼܬܝܗ̇ ܒܲܫܪܵܪܵܐ>
    text <ܐܲܝܟ ܡܵܐ ܕܐܸܡ݂ܲܪ ܦܵܪܘܿܩܲܢ܁>
    text <ܕܐܸܠܘܼ ܫܬܸܩܘ ܗܵܠܹܝܢ ܟܸܢܫܹ̈ܐ܃>
  block
    text <ܟܹܐܦܹ̈ܐ ܡܲܠܠܸ̈ܝ ܬܸܫܒܿܘܿܚܬܹܿܗ܁>
    text <܃ܙܲܒܼܢܵܐ ܗ̄ܘ̣ܵܐ ܕܒܹܗ ܦܲܐܝܵܐ ܗ̄ܘ̣ܵܬܼ>
    text <ܕܲܒܼܪܵܐ ܡ̣ܢ ܟܠ ܢܸܫܬܲܒܲܚ܁>
    text <܃ܘܐܸܠܘܼ ܛܲܥܡܘܼܗܝ ܝܠܘܕ̈ܐ>
    text <ܟܹܐܦܹ̈ܐ ܩܵܥܝܼ̈ܢ ܗ̄ܘ̣ܵܝ̈ ܫܘܼܒܹܚܗ܁>
    text <܃ܐܸܠܘܼ ܛ̈ܠܝܐ ܘܝܠܘܕ̈ܐ>
    text <ܒܣܘܪܹ̈ܐ ܕܕܸܩ̈ܠܹܐ ܠܵܐ ܫܲܒܲܚ̣ܘ܁>
    text <܃ܫ̈ܘܿܠܹܐ ܛܡ̈ܝܼܡܹܐ ܡܫܲܒܿܚܝܼܢ ܗ̄ܘ̣ܵܘ>
    text <ܒܗܵܘ̇ ܥ̣ܕܵܢܵܐ ܕܡܲܥܠܬܹܗ܁>
    text <܃ܡܵܪܵܐ ܕܡܲܠܟܹ̈ܐ ܐܸܬܿܬܲܚܬܿܝܼ>
    text <ܘܲܒܼܡܘܼܟܵܟܹܗ ܪܟܸܒܼ ܥܝܼܠܵܐ܁>
    text <܃ܘܙܵܥ̣ܘ ܟܸܢܫܹ̈ܐ ܕܢܸܬܿܠܘܼܢ ܫܘܼܒܼܚܵܐ>
    text <ܥܲܠ ܡܘܼܟܵܟܹܗ ܕܲܚܠܵܦܲܝܢ܁>
    text <܃ܪ̈ܫܲܝ ܥܲܡܡܹ̈ܐ ܕܒܐܘܿܪܸ ܫܠܸܡ>
    text <ܥܲܡ ܟܸܢ̈ܫܹܐ ܚܲܝܵܒ̇ܝܼܢ ܗ̄ܘ̣ܵܘ܁>
    text <܃ܕܲܢܡܲܠܠܘܼܢ ܥܲܠ ܬܸܫܒܿܘܿܚܬܹܗ>
    text <ܒܙܲܒܼܢܵܐ ܕܐܸܬܼܵܐ ܨܹܐܕܲܝܗܘܿܢ܁>
    text <܃ܘܥܲܠ ܕܲܛܥܲܡ̣ܘ ܟܵܗܢܹ̈ܐ ܫܘܼܒܼܚܹܗ>
    text <ܕܚܲܝܵܒܼܝܼܢ ܗ̄ܘ̣ܵܘ ܕܲܢܫܲܒܿܚܘܼܢ܁>
    text <܃ܛܠ̈ܝܐ ܩܥ̣ܘܿ ܠܹܗ ܬܸܫܒܿܘܿܚܝܵܬܐ>
    text <ܠܒܲܪ ܡܲܠܟܿܐ ܢܐܘܿܫܲܥܢ̈ܝܗܘܿܢ܁>
    text <܃ܘܐܸܠܘܼ ܫܬܼܩܘ ܗ̄ܘ̣ܵܘ ܡܫܒܚ̈ܢܐ>
    text <ܠܵܐ ܒܛܸܠ ܫܘܼܒܼܚܵܐ ܡ̣ܢ ܬܲܡ̇ܢ܁>
    text <܃ܕܟܹܐܦܹ̈ܐ ܒܙܵܘܥܵܐ ܩܥ̈ܝܢ ܠܹܗ>
    text <ܐܘܫܲܥܢܵܐ ܠܲܡܠܸܟ ܡܲܠܟܹ̈ܐ܁>
    text <܃ܒܪܝܼܬܼܵܐ ܟܠܵܗ̇ ܐܸܬܿܕܲܡܪܲܬ̤>
    text <ܥܲܠ ܡܘܼܟܵܟܼܵܐ ܕܡܹܐܬܼܝܼܬܹܗ܁>
    text <܃ܕܐܸܬܿܬܿܙܝܼܥܲܬ̤ ܕܬܸܬܸܿܠ ܫܘܼܒܼܚܵܐ>
    text <ܒܩܵܠܵܐ ܪܵܡܵܐ ܒܐܘܿܫܲܥܢ̈ܐ܁>
    text <܃ܠܝܵܕܘ̈ܥܹܐ ܓܹܝܪ ܫܲܪܝܼܪܵܐ>
    text <ܡܸܠܬܼܵܐ ܕܡܲܠܸܠ ܦܵܪܘܿܩܲܢ܁>
    text <܃ܕܐܸܢ ܦ̣ܩܕܼ ܩܥ̇ܝܢ ܗ̄ܘ̣ܵܘ ܫܘ̈ܥܹܐ>
    text <ܘܟܹܐܦܹ̈ܐ ܫܘܼܒܼܚܵܐ ܕܪܲܒܿܘܼܬܹܗ܁>
    text <܃ܐܸܡ݂ܲܪ ܠܹܗ ܠܲܐܝܢܵܐ ܕܲܣܢܝܼܩ>
    text <ܥܲܠ ܬܲܚܘܝܼܬܼܵܐ ܕܲܫܪܪܐ܁>
    text <܃ܕܡ̣ܢ ܓܲܠܝ̈ܬܐ ܦܫܝܼܩ ܗ̄ܘ̣ܵܐ ܠܹܗ>
    text <ܕܢܸܣܬܲܟܲܠ ܥܲܠ ܟܲܣܝܵܬܐ܁>
    text <܃ܒܲܙܩܝܼܦܘܼܬܹܗ ܕܥܲܠ ܩܲܝܣܵܐ>
    text <ܡܫܲܒܿܚܵܢܹ̈ܐ ܫܲܬܿܝܼܩܝܼܢ ܗ̄ܘ̣ܵܘ܁>
    text <܃ܘܟܹܐܦܹ̈ܐ ܘܫܘ̈ܥܹܐ ܩܥ̣ܵܘ ܫܘܼܒܼܚܵܐ>
    text <ܕܚܲܝܵܒܼܝܼܢ ܠܐܲܠܵܗܘܼܬܹܗ܁>
    text <܃ܚܠܵܦ ܬܲܠܡܝܼ̈ܕܹܐ ܘ̈ܛܠܝܐ>
    text <ܕܠܵܐ ܫܲܒܿܚܘܼܗܝ ܟܲܕܼ ܬܠܹܐܒܩܲܝܣܵܐ܁>
    text <܃ܡܝܼܬܹ̈ܐ ܢܦܲܩ̣ܘ ܡ̣ܢ ܩܲܒܿܪ̈ܲܝܗܘܿܢ>
    text <ܘܝܲܒܲܒ̣ܘ ܫܘܼܒܼܚܵܐ ܠܐܝܼܩܵܪܹܗ܁>
    text <܃ܫܘܼܒܼܚܹܗ ܕܡܵܪܢ ܠܵܐ ܛܵܠܡ̇ܝܼܢ>
    text <ܟܝܢ̈ܐ ܟܠܗܘܿܢ ܕܲܒܼܝܼܬܼܵܐ܁>
    text <܃ܕܗܵܐ ܙܵܝ̇ܥܝܼܢ ܠܲܡܫܲܒܼܵܚܘܼ>
    text <ܠܡܵܪܘܼܬܹܗ ܒܟܼܠܗܘܿܢ ܙܲܒܼܢ̈ܐ܁>
    text <܃ܐܵܦ ܡ̣ܢ ܟܹܐܦ̈ܐ ܘܡ̣ܢ ܩܲܝ̈ܣܹܐ>
    text <ܦܫܝܼܩ ܠܹܗ ܠܚܵܠܹܗ ܕܢܸܬܼܡܲܠܲܠ܁>
    text <܃ܕܲܒܼܪܸܡܙܹܗ ܟܙܝܼܥ ܠܲܟܼܝܵܢܹ̈ܐ>
    text <ܕܪܲܒܿܘܼܬܼܵܐ ܕܫܘܼܒܼܚܹܗ ܒܸܩܥܘܿܢ܁>
    text <܃ܡ̈ܠܲܠܹܐ ܥܲܡ ܫܲܬܿܝܼܩܹ̈ܐ>
    text <ܒܸܐܣܟܹܿܝܡ̈ܝܗܘܿܢ ܗܵܐ ܙܵܡ̇ܪܝܼܢ܁>
    text <܃ܫܘܼܒܼܚܵܐ ܕܲܦܐܹܐ ܠܐܝܼܩܼܵܪܹܗ>
    text <ܟܲܣܝܵܐܝܼܬܼ ܒܲܟܼܝܵܢܲܝ̈ܗܘܿܢ܁>
    text <܃ܒܬܲܗܪܵܐ ܕܗܘ̤ܵܐ ܝܵܘܡܵܢܵܐ>
    text <ܡ̈ܠܝܼܠܹܐ ܘܚܲܪ̈ܫܹܐ ܐܸܬܸܿܕܲܡܲܪܘ܁>
    text <܃ܘܲܒܼܚܲܝܠܹܗ ܠܵܐ ܐܸܣܬܲܟܲܠܘ>
    text <܃ܥܲܡܵܐ ܦܩܪܵܐ ܕܝܗܕ̈ܝܐ>
    text <܃ܚܲܕ ܬܲܗܪܵܐ ܐܝܼܬܼܵܘܗܝ ܗܵܢܵܐ>
    text <ܕܲܪܟܼܝܼܒܼ ܡܵܪܢ ܥܲܠ ܥܝܼܠܵܐ܁>
    text <܃ܗܵܘ̇ ܕܲܟܼܪ̈ܘܿܒܹܿܐ ܒܲܡܪܵܘܡܹܐ>
    text <ܡܙܲܚܝܼܢ ܫܘܼܒܼܚܵܐ ܕܡܵܪܘܼܬܹܗ܁>
    text <܃ܘܕܘܼܡܵܪܵܐ ܐ̄ܚܪܢܵܐ ܗܵܢ̇ܘ>
    text <ܕܲܒܣܘܟ̈ܐ ܢܦܲܩ̣ܘ ܗ̄ܘ̣ܵܘ ܠܐܪܥܹܗ܁>
    text <܃ܘܠܵܐܝܵܕܼܥ̇ܝܼܢ ܕܡܸܛܠ ܡܢܵܐ ܠܹܗ>
    text <ܡܙܲܚܝܼܢ ܗ̄ܘ̣ܵܘ ܣܒܸܕܲܪ̈ܝܗܘܿܢ܁>
    text <܃ܬܲܗܪܵܐ ܬܠܝܼܬܼܵܝܵܐ ܗܵܢ̇ܘ>
    text <ܕܲܬܼܗܲܪܘ ܒܹܗ ܫܡܲܝܵܐ ܘܐܲܪܥܵܐ܁>
    text <܃ܕܝܲܠܘܼܕܹܐ ܝܼܢܩܲܝ̈ ܬܕܲܝ̈ܵܐ>
    text <ܩܵܥܹ̇ܝܢ ܗ̄ܘ̣ܵܘ ܠܹܗ ܒܐܘܒܲܥܢܹ̈ܐ܁>
    text <܃ܐܲܟܸܿܣܘ ܗ̄ܘ̣ܵܘ ܫܲܒܼܪܹ̈ܐ ܠܟܼܵܗܢܹ̈ܐ>
    text <ܘܠܣܦܪ̈ܐ ܒܐܘܿܫܲܥܲܢܲܝ̈ܗܘܿܢ>
    text <܃ܕܟܲܕܼ ܕܲܥܕܲܟܲܝܠ ܠܵܐ ܡܲܠܸܠܘ>
    text <ܚܲܕܬܐ ܐܲܟܼܪܸܙܘ ܒܩܵܠܲܝܗ̈ܘܿܢ܁>
    text <܃ܒܬܸܫܒܿܚ̈ܵܬܼܵܐ ܕܠܵܐ ܡܸܬܼܡܼ̈ܠܠܵܢ>
    text <ܫܲܒܿܚܘܼܗܝ ܝܵܘܡܵܐ ܟܸܢ̈ܫܹܐ܁>
    text <܃ܠܡܲܠܟܵܐ ܕܲܢܨܲܚ̣ ܒܲܩܪܵܒܼܵܐ>
    text <ܠܘܼܩܒܲܠ ܡܵܘܬܵܐ ܘܣܵܛܵܢܵܐ܁>
    text <܃ܘܵܝܘܡܵܢܵܐ ܓܹܝܪ ܪ̈ܘܼܚܵܢܹܐ>
    text <ܫܲܒܲܚܘ ܠܲܒܼܪܵܐ ܥܲܡ ܟܸܢܫܹ̈ܐ܁>
    text <܃ܕܲܚ̣ܙܵܘ ܕܡܲܟܸܿܟ ܗ̄ܘ̣ܵܐ ܢܲܦ̣ܫܹܗ>
    text <ܒܪܟܘܒܐ ܡܚܝܼܠܵܐ ܘܫܝܼܛܵܐ܁>
    text <ܘܚܠܦ ܨܗܝܘܢ ܕܣܢܬܹܗ܃>
  block
    text <ܘܲܠܚܘܼܒܹܗ ܠܵܐ ܐܸܬܼܢܲܩܦܲܬ̤܁>
    text <܃ܗܵܐ ܡܩܲܠܣܝܼܢ ܠܹܗ ܟܠܥܲܡܡܝܼ̈ܢ>
    text <ܒܥܹܕܲܬܼ ܩܘܼܕܼܫܵܐ ܕܪܸܚܡܬܹܗ܁>
    text <܃ܕܚ̇ܨܝܼܢ ܒܥܹܐܕܼܵܘ̈ܗܝ ܩܲܕܲܝܼܫܹ̈ܐ>
    text <ܥܲܡܡܹ̈ܐ ܕܲܦܢ̣ܵܘ ܠܝܼܕܲܥܬܹܗ܁>
    text <܃ܘܲܡܙܲܚܝܼܢ ܠܵܗ̇ ܠܡܹܐ ܬܼܝܼܬܹܗ>
    text <ܚܠܵܦ ܛܵܠܘܿܡܹ̈ܐ ܕܠܵܐ ܩܲܒܲܠܘܼܗܝ܁>
    text <܃ܟܲܕܼ ܡܫܲܒܿܚܝܼܢ ܠܹܗ ܒܣܵܘܪ̈ܲܝܗܘܿܢ>
    text <ܥܠܲܝܼܡܹ̈ܐ ܘܣܵܒܹ̈ܐ ܘܝܲܠܘܼܕܹ̈ܐ܁>
    text <܃ܘܲܒܼܩܝܼܢ̈ܬܐ ܕܪܘܼܚܩܘܕܼܫܵܐ>
    text <ܙܵܡ̇ܪܝܼܢ ܫܘܼܒܼܚܵܐ ܠܡܵܪܘܼܬܹܗ܁>
    text <ܐܸܬܼܒܲܝܲܢܘ ܡܸܟܹܿܝܠ ܒܗܵܕܹܐ܁>
    text <ܟܸܢܫܹ̈ܐ ܦܪ̈ܝܼܩܲܝ ܒܲܨܠܝܼܒܼܵܐ܁>
    text <܃ܘܝܼܠܲܦܘ ܐ̄ܪܵܙܵܐ ܕܲܫܪܵܪܹܗ>
    text <ܕܲܚܠܵܦܲܝܢ ܓܡ݂ܲܪ ܝܵܘܡܵܢܵܐ܁>
    text <܃ܗܝ̇ ܓܹܝܪ ܕܪܟܸܒܼ ܥܲܠ ܥܝܼܠܵܐ>
    text <ܠܵܘ ܡܸܛܠ ܕܲܠܝܼܬܿ ܠܹܗ ܪ̈ܟܼܫܐ܁>
    text <܃ܐܸܠܵܐ ܕܠܲܢ ܢܸܬܸܠ ܛܘܼܦ̣ܣܵܐ>
    text <ܕܲܒܼܡܘܼܟܵܟܹܗ ܢܸܬܿܕܲܡܹܐ܁>
    text <܃ܡܲܚܙܝܼܬܼܵܐ ܕܫܲܦܝܼܪ̈ܬܹܗ>
    text <ܩܒ݂ܲܠ ܒܲܪ ܟܘܼܒܹܗ ܩܕܼܵܡ ܥܲܝܢܲܝ̈ܢ܁>
    text <܃ܕܢܸܚܙܹܐ ܡܘܼܡܹ̈ܐ ܕܕܘܼܒܵܪ̈ܲܝܢ>
    text <ܘܠܵܐ ܢܸܬܿܬܿܪܝܼܡ ܒܫܘܼܒܼܚܵܐ ܣܪܝܼܩܵܐ܁>
    text <܃ܠܡܲܠܟܿܘܼܬܹܗ ܓܹܝܪ ܙܲܡܸܢ ܠܲܢ>
    text <ܒܝܲܕܼ ܡܹܐ ܬܼܝܼܬܹܗ ܕܲܠܘܵܬܲܢ܁>
    text <܃ܢܲܛܝܸܒܼ ܢܲܚܬܹ̈ܐ ܕܡܸܫܬܘܼܬܼܵܐ>
    text <ܕܢ̣ܥܘܿܠ ܥܲܡܹܗ ܠܲܓܼܢܘܿܢܹܗ܁>
    text <܃ܢܲܚܬܹ̈ܐ ܕܟܼ̈ܝܵܐ ܬܵܒܲܥ݁ ܠܲܢ>
    text <ܒܝܵܘܡܵܐ ܪܲܒܵܐ ܕܓܸܠܝܵܢܹܗ܁>
    text <܃ܢܸܬܼܥܲܛܲܦ ܕܲܟܼܝܼܘܼܬܼ ܢܲܦ̣ܫܵܐ>
    text <ܢܙܚܝܘܗܝ ܐܵܽܦ ܚܢܲܢ ܕܲܟܼܝܵܐܝܼܬܼ܁>
    text <܃ܘܲܒܼܗܘ̈ܠܵܠܹܗ ܕܠܵܐ ܫܲܠܘܵܐ>
    text <ܢܕܲܡܪܸܡ ܠܲܫܡܹܗ ܩܲܕܿܝܼܒܵܐ܁>
    text <܃ܘܢܸܩܠܹܐ ܟܠܲܢ ܫܲܘܝܵܐܝܼܬܼ>
    text <ܐܘܿܫܲܥܢܵܐ ܠܵܟ ܒܲܡܪܵܘܡܹܐ܁>
    text <ܐܘܿܫܲܥܢܵܐ ܠܲܒܼܪܹܗ ܕܕܼܵܘܝܼܕܼ ܒܪܝܼܟ ܕܐܸܬܼ̇ܐ ܒܲܫܡܹܗ ܕܡܵܪܝܵܐ܀>
text <ܕܒܼܵܥܘܼܬܼܵܐ ܘܲܕܼܨܵܘܡܵܐ>
  block
    text <ܕܒܼܵܥܘܼܬܼܵܐ ܘܲܕܼܨܵܘܡܵܐ>
  block
    text <ܡܐܡܪܐ ܫܬܝܬܝܐ>
    text <ܡܐܡܪܐ ܫܒܝܥܝܐ>
    text <ܕܒܼܵܥܘܼܬܼܵܐ ܘܲܕܼܨܵܘܡܵܐ>
    text <ܥܘܼܢܵܝܵܐ (ܐܲܝܢܵܐ ܕܠܵܚܹ̇ܡ)>
  block
    text <܃ܐܵܣܝܵܐ ܕܐܲܣܝܼ ܟܹܐܒܹܗ ܕܓܸܢܣܲܢ ܒܣܲܡܵܐ ܕܪ̈ܲܚܡܵܘܗܝ>
    text <ܚܘܼܢ ܚܵܘ̈ܒܵܬܲܢ ܐܲܝܟ ܕܲܡܥ̇ܕܬܿ ܠܡܸܣܥܲܪ ܨܹܐܕܲܝܢ ܀>
    text <܃ܛܵܒܼܵܐ ܕܚܵܢ̣ܵܗ̇ ܠܒܼܝܼܫܘܼܬܼ ܝܲܨܪܲܢ ܟܲܕܼ ܠܵܐ ܫܸܐܢ̣ܵܝܗܝ>
    text <ܓܡܘܿܪ ܨܸܒܼܝܵܢܵܐ ܕܒܲܣܝܼܡܘܼܬܼܵܟ ܒܦܘܼܢܵܝ ܚܲܝܲܝ̈ܢ ܀>
    text <܃ܡܲܠܟܵܐ ܕܦܲܪܩܲܢ ܡ̣ܢ ܥܲܒܼܕܿܘܼܬܼܵܐ ܕܒܼܝܼܫܵܐ ܘܡ̇ܘܬܵܐ>
    text <ܦܪܘܿܩ ܠܲܟܼܝܵܢܲܢ ܡ̣ܢ ܢܸܟܼܝܵܢܹ̈ܐ ܕܚܵܘܒܲܬܼ ܚܵܘܒܵܘ̈ܗܝ ܀>
  block
    text <܃ܒܪܵܐ ܕܐܲܠܵܗܵܐ ܕܐܲܦܢܝܼ ܫܒܼܝܼܬܲܢ ܡ̣ܢ ܫܲܒܵܝܵܐ>
    text <ܚܵܪܵܪ ܚܲܝܲܝ̈ܢ ܕܠܵܐ ܬܘܼܒܼ ܢܸܦܸܢܹܐ ܠܥܲܒܼܕܿܘܼܬܼ ܒܝܫܵܐ ܀>
    text <܃ܒܢܝܼܪܵܐ ܕܡ̇ܘܬܵܐ ܟܕܝܼܢ ܗ̄ܘ̣ܵܐ ܓܸܢܣܲܢ ܡ̣ܢ ܫܘܼܪܵܝܵܐ>
    text <ܘܡ̣ܝܼܬܼ ܚܲܕܼ ܡܸܢܲܢ ܘܬܲܒܿܪܹܗ ܡܸܢܲܢ ܠܢܝܼܪܹܗ ܕܡ̇ܘܬܵܐ ܀>
    text <܃ܚܲܝܠܵܐ ܕܚܲܣܢܹܗ ܠܒܼܝܼܫܵܐ ܘܡ̇ܘܬܿܐ ܒܝܲܕܼ ܒܲܪ ܓܸܢܣܲܢ>
    text <ܗܲܒܼ ܒܲܢ ܚܲܝܠܵܐ ܠܡܸܬܼܚܲܝܵܠܘܼ ܒܐܵܓܼܘܿܢ ܥܲܡܠܹ݁̈ܐ ܀>
    text <܃ܒܐܵܓܼܘܿܢ ܥܲܡܠܹ̈ܐ ܕܚܲܫܲܝ̈ ܦܲܓܼܪܵܐ ܪܡ݂ܝܢܲܢ ܟܠܫܲܥ>
    text <ܘܠܲܝܬܿ ܥ̣ܕܵܢܵܐ ܕܫܵܠܹ̇ܐ ܩܹܐܪܣܵܐ ܕܪ̈ܓܼܝܼܓܼܵܬܲܢ ܀>
    text <܃ܢܸܒܥܵܐ ܕܚܲܫܹ̈ܐ ܒܲܥܪܝܼܪ̈ܝܹܐ ܪܵܕܹܐ ܡܸܢܲܢ>
    text <ܘܲܡܕܼܵܘܕܼ ܠܵܗ̇ ܠܡܲܪܕܿܝܼܬܼ ܚܲܝܲܝ̈ܢ ܒܲܫܓܼܝܼܫܘܼܬܹܗ ܀>
    text <܃ܐܲܝܟ ܥܲܠܥܵܠܵܐ ܫܓܼܝܼܫ ܚܘܼܬܼܚܵܬܼܵܐ ܕܲܡܕܲܝܲܪ ܒܲܢ>
    text <ܘܕܲܠܲܚ ܢܲܦܫܲܢ ܐܲܟܼܡܵܐ ܕܕܼܵܠܲܚ ܡܲܫܒܼܵܐ ܠܝܲܡܵܐ ܀>
    text <܃ܠܝܲܡܵܐ ܕܵܡܹ̇ܐ ܟܲܕܼ ܡܸܬܼܒܲܥܪܲܪ ܒܲܢܦܝܼܚܘܼܬܹܗ>
    text <ܘܝܵܗܹ̇ܒܼ ܩܵܠܵܐ ܕܲܪ݁ܓܼܝܼܓܼܵܬܹܗ ܐܲܝܟ ܥܲܠܥܵܠܵܐ ܀>
    text <܃ܒܲܕܼܡܘܼܬܼ ܓܲܠܠܹ̈ܐ ܪܵܗ̇ܛܝܼܢ ܚܹܐܦܵܘ̈ܗܝ ܒܡܸܨܥܲܬܼ ܐ̄ܢܵܫܵܐ>
    text <ܘܙܵ̇ܥܝܼܢ ܡܸܢܹܗ ܦܲܓܼܪܵܐ ܘܢܲܦܫܵܐ ܕܠܵܐ ܢܸܬܿܛܲܒܿܥܘܼܢ ܀>
    text <܃ܝܲܡܵܐ ܕܲܬܼܪܹܝܢ ܚܘܼܬܼܚܵܬܼ ܦܲܓܼܪܵܐ ܕܲܫܪܹܐ ܒܦܲܓܼܪܲܢ>
    text <ܘܐܲܝܟ ܥܲܠܥܵܠܵܐ ܡܙܝܼܥ ܠܵܗ̇ ܠܐܸܠܦܵܐ ܕܦܲܓܼܾܪܵܢܘܼܬܲܢ ܀>
    text <܃ܒܝܲܡܹܗ ܫܓܼܝܼܫܵܐ ܪܵܕܼܝܵܐ ܐܸܠܦܵܐ ܕܡܵܝܘܿܬܼܘܼܬܲܢ>
    text <ܘܲܡܙܲܥܙܲܥ ܠܵܗ̇ ܩܸܢܛܵܐ ܕܪ̈ܘܼܚܵܘܗܝ ܥܲܙܝܼ̈ܙܵܬܼܵܐ ܀>
    text <܃ܡ̣ܢ ܢܸܟܼܝܵܢܵܘ̈ܗܝ ܩܵܢܹ̇ܛ ܓܸܢܣܲܢ ܡܠܸܐ ܢܸܟܼܝܢܹ̈ܐ>
    text <ܘܐܲܡܝܼܢ ܒܵܥܹ̇ܐ ܥܒܵܬܼܵܐ ܕܡܲܠܝܵܐ ܚܢܵܢܵܐ ܘܪ̈ܲܚܡܹܐ ܀>
    text <܃ܚܢܵܢܵܐ ܘܪ̈ܲܚܡܹܐ ܫܵܐܹ̇ܠ ܟܠܢܵܫ ܟܝܵܢ ܡ̇ܝܘܿܬܹ̈ܐ>
    text <ܕܕܲܡ ܢܸܬܼܦܲܨܸܐ ܡ̣ܢ ܢܸܟܼܝܵܢܹ̈ܐ ܕܐܲܡܝܼܢܝܢ ܠܹܗ ܀>
    text <܃ܙܢܲܝ̈ ܢܸܟܼܝܵܢܵܘ̈ܗܝ ܚܙܹ̇ܝܬܼ ܕܲܣܒܼܝܼܣܝܼܢ ܣܲܓܿܝܼܵܐܝܼܬܼ>
    text <ܘܪܲܟܿܒܹܬܼ ܡܸܠܹ̈ܐ ܕܐܸܪܕܹܐ ܥܲܡܹܗ ܠܲܠܡܹܐܝܢ ܫܲܝܢܵܐ ܀>
    text <܃ܠܲܠܡܹܐܝܢ ܫܲܝܢܵܐ ܕܚܘܼܣܵܝ ܚܵܘ̈ܒܹܿܐ ܪܓܼܝܼܓܼ ܕܲܢܡܲܢܲܥ>
    text <ܚܢܲܢܵܟ ܢܸܗܘܸܐ ܩܹܘܒܲܪܢܹܝܛܵܐ ܠܡܲܪܕܿܝܼܬܼ ܚܲܝܵܘ̈ܗܝ ܀>
    text <܃ܠܹܩܹ̈ܐ ܕܪ̈ܲܚܡܲܝܟ ܢܸܗܘܘܿܢ ܠܹܩܹ̈ܐ ܠܝܲܩܝܼܪܘܼܬܹܗ>
    text <ܘܲܢܕܲܠܘܿܢܵܝܗܝ ܕܠܵܐ ܢܸܬܿܛܲܒܲܥ ܒܚܲܫܲܝ̈ ܢܲܦܫܹܗ ܀>
  block
    text <܃ܒܲܫܡܵܟ ܪܲܒܵܐ ܢܹܐܣܘܿܪ ܚܲܝܵܘ̈ܗܝ ܐܲܝܟ ܕܒܹܐܘܩܝܼܢܵܐ>
    text <ܘܒܵܟ ܢܸܣܬܲܬܲܪ ܡ̣ܢ ܡܲܚܫܘܼܠܹ̈ܐ ܕܚܲܫܹ̈ܐ ܫܓܼܝܼܫܹ̈ܐ ܀>
    text <܃ܚܲܫܹ̈ܐ ܫܓܼܝܼܫܹ̈ܐ ܫܵܓ̇ܿܫܝܼܢ ܟܠܫܵܥ ܠܡܵܝܘܿܬܼܘܼܬܹܗ>
    text <ܘܲܡܥܵܘܟܼܝܼܢ ܠܹܗ ܡ̣ܢ ܡܲܪܕܿܝܼܬܼܵܐ ܕܘܲܥܕܵܐ ܕܲܫܡܵܟ ܀>
    text <܃ܒܲܫܡܵܟ ܒܵܥܹ̇ܐ ܠܡܸܬܼܓܵܘܵܣܘܼ ܡܚܝܼܠ ܡ̣ܢ ܚܲܝܠܵܐ>
    text <ܗܲܒ ܠܹܗ ܐܝܪܕܼܵܐ ܕܢܸܬܿܕܲܠܸܐ ܒܵܟ ܡ̣ܢ ܝܵܘ̈ܒܵܬܹܗ ܀>
    text <܃ܒܚܵܘܒܲܬܼ ܚܵܘܒܵܘ̈ܗܝ ܡܛܲܒܲܥ ܘܲܫܕܹܐ ܐܲܝܟ ܕܲܒܼܝܲܡܵܐ>
    text <ܗܵܐ ܡܸܬܼܝܲܐܲܒܼ ܕܲܢܕܲܠܘܿܢܵܝܗܝ ܪ̈ܲܚܡܹܐ ܠܪܵܘܡ̇ܐ ܀>
    text <܃ܠܪ̈ܲܚܡܹܐ ܚܵܐ̇݁ܪ ܕܲܢܣܲܝܥܘܼܢܵܝܗܝ ܒܐܵܓܼܘܿܢ ܥܲܡܠܵܘ̈ܗܝ>
    text <ܕܝܵ̇ܕܲܥ ܕܲܡܚܝܼܠ ܟܝܵܢ ܫܝܼܛܘܼܬܹܗ ܩܕܼܵܡ ܚܘܼܬܼܚܵܬܹ̈ܐ ܀>
    text <܃ܒܲܡܚܝܼܠܘܼܬܹܗ ܚܵܪܹܬܼ ܐܵܦ ܐ̄ܢܵܐ ܡܚܝܼܠ ܚܘܼܫܵܒܹ̈ܐ>
    text <ܘܝܸܗ̄ܒܹ̇ܬܼ ܪܸܥܝܵܢܝ ܕܐܸܪܕܹܿܐ ܥܲܡܹܗ ܠܘܲܥܕܵܐ ܕܪ̈ܲܚܡܹܐ ܀>
    text <܃ܪ̈ܲܚܡܹܐ ܢܸܗܘܘܿܢ ܐܲܝܟ ܗܲܕܿܝܼܐܵܐ ܩܕܼܵܡ ܗܲܠܟܵܬܹ̈ܗ>
    text <ܘܲܢܚܵܘܘܿܢܵܝܗܝ ܫܒܼܝܼܠ ܫܘܼܒܼܩܵܢܵܐ ܕܲܡܣܲܟܹܿܐ ܠܹܗ ܀>
    text <܃ܠܫܘܼܒܼܩܵܢ ܚܵܘ̈ܒܹܿܐ ܡܣܲܟܸܿܐ ܘܲܪܗܝܼܒܼ ܪܵܕܹܐ ܒܩܸܢܛܵܐ>
    text <ܫܒܼܘܿܩ ܠܹܗ ܚܵܘܒܵܘ̈ܗܝ ܕܢܗܘܸܐ ܠܒܼܝܼܒܼܵܐ ܒܡܲܪܕܿܝܼܬܼ ܚܲܝܵܘ̈ܗܝ ܀>
    text <܃ܚܲܝܹ̈ܐ ܟܪ̈ܲܝܵܐ ܚܲܝ̈ ܚܲܝܒܼܵܐ ܡܠܸܐ ܚܵܘ̈ܒܵܬܵܐ>
    text <ܚܘܼܢ ܠܚܵܘܒܵܬܹ̈ܗ ܥܲܕܼܠܵܐ ܢܸܕܥܲܟ ܫܪܵܓܼܵܐ ܕܚܲܝܵܘ̈ܗܝ ܀>
    text <܃ܫܪܵܓܼܵܐ ܗ̄ܘ̣ ܪܲܗܛܵܐ ܕܚܲܝܘܼܬܼ ܚܲܝܵܘ̈ܗܝ ܕܲܟܼܪܸܐ ܚܲܝܹ̈ܐ>
    text <ܘܩܲܠܝܼܠ ܕܵܠܹ̇ܩ ܘܡ̇ܘܦܸܐ ܡܸܢܹܗ ܡܸܫܚܵܐ ܕܪ̈ܲܚܡܹܐ ܀>
    text <܃ܢܘܼܪ ܚܘܼ̈ܬܼܚܵܬܹܐ ܡܵܬܼ̇ܩܵܐ ܚܲܝܵܘ̈ܗܝ ܐܲܝܟ ܕܲܠܡܸܫܚܵܐ>
    text <ܘܕܼܵܥܹ̇ܟ ܡܸܢܫܹܠܝ ܘܛܵܠܹ̇ܩ ܢܘܼܗܪܵܐ ܕܲܡܠܝܼܠܘܼܬܹܗ ܀>
    text <܃ܡܥܲܪܬܼܵܐ ܕܦܲܓܼܪܹܗ ܗܵܚܹ̇ܦ ܡ̇ܘܬܵܐ ܒܲܥܪܝܼܪܵܝܵܐ>
    text <ܘܗܵܘܹ̇ܐ ܚܒܼܵܠܵܐ ܡܸܬܼܚܲܒܵܠܵܢܵܐ ܕܠܵܐ ܚܲܝܘܼܬܼܵܐ ܀>
    text <܃ܕܠܵܐ ܚܲܝܘܼܬܼܵܐ ܡܩܵܘܸܐ ܒܲܫܝܘܿܠ ܡܸܬܼܚܲܒܿܠܵܢܵܐ>
    text <ܥܕܲܡܵܐ ܕܫܵܡܲ݁ܪ ܗܵܝ̇ ܒܲܪ̄ܬܼ ܩܵܠܵܐ ܕܚܝܵܬܼ ܡܝܼܬܹ̈ܐ ܀>
    text <܃ܒܗܵܢ ܚܘܼܒܵܠܵܐ ܡܥܵܕܼ ܡܸܬܼܒܲܩܸܐ ܒܟܼܠ ܥܸܕܸܵܢܝܼ̈ܢ>
    text <ܘܲܡܥ̇ܩ ܕܕܲܠܡܵܐ ܢܹܐܙܲܠ ܒܚܵܒܲܬܼ ܚܵܘܒܵܘ̈ܗܝ ܀>
    text <܃ܪܵܢܹ̇ܐ ܒܚܵܘܒܵܘ̈ܗܝ ܥܲܠ ܗܵܝ̇ ܫܵܐܹ̇ܠ ܚܢܵܢܵܐ ܘܪ̈ܲܚܡܹܐ>
    text <ܚܘܼܢ ܚܵܘ̈ܒܵܬܹܗ ܥܲܕܼܠܵܐ ܢܸܚܙܘܿܩ ܠܒܹܝܬܼ ܐܲܒܼܵܗܵܘ̈ܗܝ ܀>
    text <܃ܠܒܲܝܬܵܐ ܕܡ̇ܘܬܵܐ ܚ̣ܙܲܩܘ ܐܲܒܼܵܗܵܘ̈ܗܝ ܕܒܲܪ ܡ̇ܝܘܿܬܹ̈ܐ>
    text <ܘܒܼܵܗ̇ ܒܲܕܼܡܘܼܬܼܵܐ ܡܛܲܝܸܒܼ ܐܵܦ ܗܘ̤ ܙܘܵܕܹ̈ܐ ܠܐܘܼܪܚܹܗ ܀>
    text <ܐܘܼܪܚܵܐ ܗ̄ܝ݂ ܪܲܒܿܬܼܵܐ ܐܘܼܪܚܹܗ ܕܡ̇ܘܬܵܐ ܠܲܒܼܢܵܘ̈ܗܝ ܕܐܵܕܡ܃>
  block
    text <ܘܪܵܕܹܝܢ ܟܠܝܘܿܡ ܘܠܵܐ ܡܸܬܼܦܲܣܩܵܐ ܡ̣ܢ ܚܵܙܘܿܩܹ̈ܐ ܀>
    text <܃ܒܗܵܢܵܐ ܚܙܘܼܩܝܵܐ ܕܐܲܡܝܼܢܘܼܬܼܵܐ ܫܚܝܼܩܝܼܢ ܟܠܝܘܿܡ>
    text <ܘܪܵܢܹ̇ܝܢ ܕܕܲܠܡܵܐ ܢܹܐܙܠ̄ܘܼܢ ܠܲܫܝܘܿܠ ܟܲܕܼ ܚܲܝܵܒܼܝܼܢ ܀>
    text <܃ܚܵܐܹ̇ܝܢ ܚܵܘ̈ܒܹܿܐ ܚܘܼܢ ܚܵܘ̈ܒܵܬܼܵܐ ܕܚܲܝܵܒܼܘܼܬܲܢ>
    text <ܕܗܵܐ ܥܸܫܢܲܬ̤ ܠܵܗ̇ ܚܵܘܒܲܬܼ ܚܵܘ̈ܒܲܝܢ ܡ̣ܢ ܟܠ ܕܵܪ̈ܝܼܢ ܀>
    text <܃ܚܵܒܼ݂ܢܲܢ ܣܲܓܼܝܼ ܘܠܲܝܬܿ ܡܸܢܝܵܢܵܐ ܠܚܲܝܵܒܼܘܼܬܲܢ>
    text <ܘܥܸ̇ܦ ܪܼ̈ܒܿܝܵܬܼܵܐ ܕܲܫܛܵܪ ܚܵܘܒܲܝ̈ܢ ܠܡܸܕܹܿܡ ܕܝܼܙܸܦ̄ܢ ܀>
    text <܃ܝ̄ܙܦܲܬܼܵܐ ܒܝܼܫܬܵܐ ܕܥܵܘ̣ܠܵܐ ܒܝܼܫܵܐ ܝ̄ܙܸܦ̄ܝܼܢ ܡ̣ܢ ܒܝܼܫܵܐ>
    text <ܘܗܵܐ ܡܪ̈ܲܒܹܿܐ ܠܲܢ ܒܝܲܕܼ ܪܼ̈ܒܿܝܵܬܵܪܐ ܕܲܫܟܼܝܼܪ̈ܵܬܵܪܐ ܀>
    text <܃ܒܲܫܟܼܝܼܪ̈ܵܬܼܵܐ ܫܲܪܝܼ ܓܸܢܣܲܢ ܡ̣ܢ ܫܘܼܪܵܝܵܐ>
    text <ܘܒܹܗ ܒܲܥܝܵܕܵܐ ܪܓܼܝܼܓܼ ܕܲܢܫܲܠܸܡ ܝܵܘܡܲܝ̈ ܚܲܝܵܘ̈ܗܝ ܀>
    text <܃ܥܝܵܕܼܵܐ ܚ݂ܲܣܢܹܗ ܐܵܦ ܚܵܣܹ̇ܢ ܠܹܗ ܒܟܼܠܗܘܿܢ ܚܲܝܵܘ̈ܗܝ>
    text <ܘܣܲܢܝܵܐ ܒܥܲܝܵܢ̈ܘ̈ܗܝ ܕܢܸܣܢܹܐ ܥܝܵܕܼܵܐ ܕܲܫܟܼܝܼܪ̈ܵܢܹܗ ܀>
    text <܃ܪܵܚܹ̇ܡ ܐ̄ܢܵܫܵܐ ܚܘܼܣ ܥܲܠ ܐ̄ܢܵܫܵܐ ܣܵܢܹ̇ܐ ܚܲܝܵܘ̈ܗܝ>
    text <ܘܗܲܒܼ ܒܹܗ ܚܲܝܠܵܐ ܠܡܸܚܣܲܢ ܩܹܐܪܣܵܐ ܕܲܪ̈ܓܼܝܼܓܼܵܬܹܗ ܀>
    text <܃ܐܲܢ̄ܬܿ ܗܲܒܼ ܚܲܝܠܵܐ ܒܣܲܚܝܼܠܘܼܬܹܗ ܕܲܡܚܝܼܠ ܚܲܝܠܵܐ>
    text <ܕܠܵܐ ܢܸܬܼܪܲܦܸܐ ܩܕܼܵܡ ܚܘܼ̈ܬܼܚܵܬܹܐ ܘܕܲܝܘܸ̈ܐ ܛܪ̈ܘܼܢܹܐ ܀>
    text <܃ܒܲܬܼܪܹܝܢ ܩܹܐܪ̈ܣܹܐ ܪܡܸܐ ܝܲܠܵܫܵܐ ܕܲܕܘܸܐ ܡ̣ܢ ܟܠ>
    text <ܒܚܲܫܲܝ̈ ܢܲܦܫܹܗ ܘܫܹܐܕܹ̈ܐ ܕܡܲܦܗܹܝܢ ܠܲܡܚܝܼܠܘܼܬܹܗ ܀>
    text <܃ܚܲܝܸܠ ܙܵܘܥܵܘ̈ܗܝ ܕܲܡܚܝܼܠ ܚܲܝܠܵܐ ܕܒܼܵܥܹ̇ܐ ܘܲܡܦܝܼܣ>
    text <ܘܪܕܘܿܦ ܡܸܢܹܗ ܫܹܐܕܹ̈ܐ ܒܝܼܫܹ̈ܐ ܕܲܨܗܹܝܢ ܠܲܕܼܡܹܗ ܀>
    text <܃ܠܵܐ ܡ̇ܪܝ ܬܸܬܸܠ ܠܪܸܓܲܬܼ ܒܝܼܫܹ̈ܐ ܠܡܸܫܬܲܡܠܵܝܘܼ>
    text <ܕܠܵܐ ܢܸܬܿܬܿܪܝܼܡܘܼܢ ܘܲܢܒܲܙܚܘܼܢ ܒܹܗ ܒܲܫܡܵܟ ܪܲܒܵܐ ܀>
    text <܃ܒܲܫܡܵܟ ܪܲܒܵܐ ܩ̣ܪܲܝܬܵܢ ܛܵܒܼܵܐ ܡ̣ܢ ܫܘܼܪܵܝܵܐ>
    text <ܓܡܘܿܪ ܒܲܥܒܼܵܕܼܵܐ ܩܪܵܝܬܵܐ ܕܲܫܡܵܟ ܒܫܝܼܛܘܼܬܼ ܓܸܢܣܲܢ ܀>
    text <܃ܫܡܵܗܹ̈ܐ ܕܲܫܡܵܟ ܣܵܡ̣ܬܿ ܥܲܠ ܪܹܫܲܢ ܟܲܕܼ ܬܲܩܸܢܬܵܢ>
    text <ܫܲܪܲܪ ܐܸܢܘܿܢ ܒܝܲܕܼ ܣܘܼܥܪ̈ܵܢܹܐ ܕܲܦܐܹܝܢ ܠܲܫܡܵܟ ܀>
    text <܃ܫܡܵܟ ܝܲܩܝܼܪܵܐ ܗ̄ܘ̣ ܘܠܵܐ ܡܸܬܼܡܲܠܲܠ ܡ̣ܢ ܡܲܠܵܠܹ̈ܐ>
    text <ܠܵܐ ܢܸܨܛܲܚܸܐ ܫܡܵܟ ܒܲܫܡܵܗܹ̈ܐ ܕܙܲܠܝܼܠܘܿܬܲܢ ܀>
    text <܃ܐܸܢ ܐܲܥܘܸܠܢܲܢ ܒܲܢ ܐܲܥܘܸܠܢܲܢ ܘܠܵܐ ܐܲܚܣܲܪܢܵܟ>
    text <ܠܵܟ ܠܵܐ ܩܵܪܹ̇ܒܼ ܠܵܐ ܚܘܼܣܪܵܢܵܐ ܘܠܵܐ ܝܘܼܬܼܪܵܢܵܐ ܀>
    text <܃ܐܲܢ̄ܬܿ ܐܲܝܟ ܕܐܝܼܬܲܝܟ ܐܝܼܬܲܝܟ ܘܐܝܼܬܲܝܟ ܕܠܵܐ ܫܘܼܚܠܵܦܵܐ>
    text <ܘܥܲܡ ܟܠ ܒܸܪ̈ܝܵܢ ܡܗܲܠܸܟ ܪܸܡܙܵܟ ܟܲܕܼ ܠܵܐ ܠܵܐܹ̇ܐ ܀>
    text <܃ܠܵܐ ܡܲܠܐܸܐ ܠܵܟ ܥܵܘܼܠܵܐ ܕܒܼܝܼܫܹ̈ܐ ܘܲܕܿܛܵܠܘܼܡܹ̈ܐ>
    text <ܘܠܵܐ ܡܩܲܠܸܣ ܠܵܟ ܫܘܼܒܼܚܵܐ ܕܟܹܐܢܹ̈ܐ ܘܲܕܼܙܲܕܿܝܼܩܹ̈ܐ ܀>
    text <܃ܠܵܐ ܓܘܼܢܵܝܹ̈ܐ ܡܓܼܿܢܹܝܢ ܠܲܫܡܵܐ ܕܙܲܕܼܝܼܩܘܼܬܼܵܟ>
    text <ܘܠܵܐ ܪܘܼܡܪ̈ܵܡܹܐ ܡܪܝܼܡܝܼܢ ܕܲܪܓܼܵܐ ܕܓܼܡܝܼܪܘܼܬܼܵܟ ܀>
  block
    text <܃ܚܲܕܼ ܐܸܢܘܿܢ ܠܵܟ ܫܘܼܒܼܚܵܐ ܘܨܲܥܪܵܐ ܠܦܘܼܬܼ ܪܲܒܿܘܼܬܵܟ>
    text <ܒܲܕܼ ܠܵܐ ܡܩܲܒܸܿܠ ܟܝܵܢ ܐܝܼܬܼܘܼܬܼܵܟ ܚܕܼܵܐ ܡ̣ܢ ܗܵܠܹܝܢ ܀>
    text <܃ܠܲܝܬܿ ܠܲܟܼܝܵܢܵܟ ܐܵܦܠܵܐ ܗܵܕܹܐ ܫܡܵܐ ܕܲܟܼܝܵܢܵܟ>
    text <ܘܡ̣ܢ ܠܵܐ ܫܡܵܗܹ̈ܐ ܡܟܲܢܹܝܢܲܢ ܠܹܗ ܫܡܵܐ ܕܲܟܼܝܵܢܵܐ ܀>
    text <܃ܠܵܟ ܠܵܐ ܟܲܝܸܢ ܟܝܵܢܵܐ ܐ̄ܚܪܹܢܵܐ ܡܟܼܝܼܢ ܒܸܪ̈ܝܵܬܼܵܐ>
    text <ܘܠܵܐ ܠܵܚܹ̇ܡ ܠܵܟ ܫܸܡ ܟܘܼܢܵܝܵܐ ܕܡܸܬܼܟܲܝܢܵܢܹܐ ܀>
    text <܃ܡܕܝܼܢ ܒܸܪ̈ܝܵܬܼܵܐ ܢܸܩܪܹܝܟ ܒܲܠܚܘܿܕܼ ܐܲܝܟ ܕܲܦܠܸܐ ܠܵܟ>
    text <ܘܠܵܐ ܢܛܘܼܫ ܒܲܫܡܵܟ ܫܡܵܗܹ̈ܐ ܫܐܝܼܠܹ̈ܐ ܕܡܵܟܿܝܼܢ ܡܸܢܵܟ ܀>
    text <܃ܠܲܝܬܿ ܫܘܼܡ̇ܗܵܐ ܕܲܦܠܸܐ ܠܲܫܡܵܐ ܕܐܲܡܝܼܢܘܼܬܵܪܟ>
    text <ܐܸܠܵܐ ܐܸܢ ܚܲܕܼ ܐܝܼܬܼܝܵܐ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ ܀>
    text <܃ܒܗܵܢ ܟܘܼܢܵܝܵܐ ܦܠܸܐ ܕܲܢܟܲܢܹܝܟ ܟܠ ܕܲܥܒܼܝܼܕܵܪܐ ܗ̄ܘ̣>
    text <ܗܵܢ ܕܐܲܢ̄ܬܿ ܐܲܠܸܦܬܿ ܠܲܥܒܼܵܕܼ ܐܝܼܕܲܝ̈ܟ ܕܒܹܗ ܢܸܩܪܘܿܢܵܟ ܀>
    text <܃ܠܡܘܼܫܹܐ ܥܲܒܼܕܵܟ ܓܠ݂ܲܝܬܵܝܗܝ ܠܲܫܡܵܐ ܕܐܲܡܝܼܢܘܼܬܼܵܟ>
    text <ܡ̇ܕܹܝܢ ܓܲܠܝܵܐ ܗ̄ܝ݂ ܕܠܲܝܬܿ ܫܘܼܡ̇ܗܵܐ ܐ̄ܚܪܹܢܵܐ ܠܲܫܡܵܟ ܀>
    text <܃ܫܒܼܝܼܚ ܨܸܒܼܝܵܢܵܟ ܕܲܟܼܡܵܐ ܪܵܚܹ̇ܡ ܠܲܥܒܼܵܕܼ ܐܝܼܕܼܵܘ̈ܗܝ>
    text <ܘܒܹܗ ܒܲܥܒܼܵܕܹܗ ܡܚܵܘܹܐ ܚܲܝܠܵܐ ܕܐܲܡܝܼܢܘܼܬܹܗ ܀>
    text <܃ܒܗܵܢ ܨܸܒܼܝܵܢܵܐ ܚܵܪܵܬ̤ ܡܸܠܲܬܼܝ ܪܵܚ̇ܡܲܬܼ ܡܸܠܹ̈ܐ>
    text <ܘܫܲܪܝܲܬ̤ ܕܬܼܵܘܠܸܕܼ ܡܸܠܹ̈ܐ ܕܚܲܫܵܐ ܕܥܲܠ ܚܲܛܵܝܹ̈ܐ ܀>
    text <܃ܕܸܒܼܚܵܐ ܕܡܸܠܹ̈ܐ ܡܩܲܪܒܼܵܐ ܡܸܠܲܬܼܝ ܚܠܵܦ ܡܲܠܵܠܹ̈ܐ>
    text <ܩܲܒܸܿܠ ܕܸܒܼܚܵܗ̇ ܡܩܲܒܸܿܠ ܕܸܒܼܚܹ̈ܐ ܘܲܨܠܵܘܵܬܼܵܐ ܀>
    text <܃ܕܸܒܼܚܵܗ̇ ܦܝܵܣܵܐ ܗ̄ܘ̣ ܕܡܠܸܐ ܪ̈ܥܘܿܡ̇ܬܼܵܐ>
    text <ܚܘܼܣ ܥܲܠ ܡܸܠܹ̈ܝ̈ܗ̇ ܐܵܦܸܢ ܫܝܼ̈ܛܵܢ ܡ̣ܢ ܩܘܼܒܵܠܵܐ ܀>
    text <܃ܪܵܥܘܿܡ̇ܐܝܼܬܼ ܡܸܬܼܟܲܫܦܵܐ ܠܵܟ ܒܨܝܼܪܲܬܼ ܚܲܝܠܵܐ>
    text <ܐܲܝܟ ܐܲܪܡܲܠܬܵܐ ܠܗܵܘ̇ ܕܲܝܵܢܵܐ ܚܲܪܡ̇ܢܵܝܵܐ ܀>
    text <܃ܐܲܢ̄ܬܿ ܪܲܟܸܿܒܼܬܵܝܗܝ ܠܡܲܬܼܠܵܐ ܕܡ̇ܘܕܲܥ ܡܚܝܼܠܘܼܬܼ ܓܸܢܣܲܢ>
    text <ܘܨܵܪܬܿ ܬܲܚܘܝܼܬܵܐ ܒܲܡܓܲܙܲܝܬܵܐ ܕܨܵܬܼܵܗ̇ ܛܪܘܼܢܵܐ ܀>
    text <܃ܘܐܸܢ ܗܵܘ̇ ܚܲܪܡ̇ܐ ܚܲܣܢ̣ܵܗ̇ ܦܝܵܣܵܐ ܠܚܲܪܡ̇ܢܘܼܬܹܗ>
    text <ܟܡܵܐ ܢܸܬܼܪܲܟܼܢܘܼܢ ܪ̈ܲܚܡܲܝܟ ܕܝܼܠܵܟ ܨܹܝܕܼ ܚܲܛܵܝܹ̈ܐ ܀>
    text <܃ܐܸܢ ܚܲܪܡ̇ܢܵܐ ܗܘ̤ܵܐ ܪܲܚܡܵܢܵܐ ܐܲܝܟ ܕܐܲܢ̄ܬܿ ܚܵܘܝܼܬܿ>
    text <ܚܵܘܵܐ ܒܓܸܠܝܵܐ ܚܹܝܠ ܦܸܠܐܬܼܵܐ ܨܹܝܕܼ ܒܝܼܫܘܼܬܲܢ ܀>
    text <܃ܐܸܢ ܠܵܐ ܟܹܐܢܵܐ ܬܒܲܥ̣ ܟܹܐܢܘܼܬܼܵܐ ܕܲܛܠܝܼܡܵܐ ܗ̄ܘ̣ܵܬܼ>
    text <ܟܡܵܐ ܐܲܢ̄ܬܿ ܟܹܐܢܵܐ ܬܕܘܼܢ ܟܹܐܢܵܐܝܼܬܼ ܠܲܛܠܝܼܡܘܼܬܲܢ ܀>
    text <܃ܛܠܝܼܡܝܼܢܲܢ ܡ̇ܪܝ ܡ̣ܢ ܚܘܼ̈ܬܼܚܵܬܹܐ ܘܡ̣ܢ ܣܵܛܵܢܵܐ>
    text <ܬܒܲܥ ܒܲܝܢܵܬܲܢ ܬܒܲܥܬܵܐ ܕܦܲܐܝܵܐ ܠܕܲܝܵܢܘܼܬܼܵܟ ܀>
    text <܃ܬܪܹܝܢ ܣܲܩܘܼܒܼܠܹ̈ܐ ܗܘ̤ܵܘ ܠܲܢ ܥܼܠܬܼܵܐ ܕܟܼܠ ܒܝܼ̈ܫܵܬܼܵܐ>
    text <ܝܲܨܪܲܢ ܒܝܫܵܐ ܘܒܼܝܼܫܵܐ ܕܲܣܢ̣ܵܢ ܡ̣ܢ ܫܘܼܪܵܝܵܐ ܀>
  block
    text <܃ܒܝܼܫܵܐ ܗܘ̤ܵܐ ܠܲܢ ܡ̇ܠܹ̇ܝܟ ܡܸܠܟܵܐ ܕܲܫܟܼܝܼܪ̈ܵܬܼܵܐ>
    text <ܘܢܦܲܩ̣ܘ ܐ̄ܢܵܫܵܐ ܠܡܸܒܼܥܵܐ ܒܥܵܬܼܵܐ ܕܲܫܟܼܝܼܪ̈ܵܬܹܗ ܀>
    text <܃ܒܲܫܟܼܝܼܪ̈ܵܬܹܗ ܫܲܟܿܪܹܗ ܠܫܘܼܦܪܵܐ ܕܦܲܐܝܘܼܬܼ ܨܲܠܡܲܢ>
    text <ܘܢܸܕܲܬ̤ ܡܸܢܲܢ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀>
    text <܃ܒܦܲܐܝܘܼܬܼ ܨܲܠܡܲܢ ܬܲܗܝܪܝܼܢ ܗ̄ܘ̣ܵܘ ܩܕܼܵܡ ܣܲܟ̣ܠܘܼܬܲܢ>
    text <ܘܡ̣ܢ ܕܐܲܣܟܸܿܠܢܲܢ ܗܦܲܟܼܘ ܘܐܸܬܿܕܲܡܲܪܘ ܥܲܠ ܫܘܼܟܪܵܢ ܀>
    text <܃ܡܲܬܼܩܸܢ ܨܲܠܡܲܢ ܒܲܨܠܸܡ ܨܲܠܡܹܗ ܕܠܵܐ ܪܘܼܟܵܒܼܵܐ>
    text <ܚܘܼܣ ܥܲܠ ܨܲܠܡܲܢ ܡܸܛܠ ܨܲܠܡܵܟ ܕܠܵܐ ܪܘܼܟܵܒܼܵܐ ܀>
    text <܃ܠܲܝܬܿ ܠܵܟ ܨܲܠܡܵܐ ܩܢܸܐ ܪܘܼܟܵܒܼܵܐ ܐܲܝܟ ܡ̇ܝܘܿܬܹ̈ܐ>
    text <ܘܗܵܢ݁ܵܘ ܬܸܡܗܵܐ ܕܠܲܢ ܟܲܢܝܼܬܵܢ ܒܲܕܼܠܵܐ ܡܟܼܵܢܵܢ ܀>
    text <܃ܒܫܸܡ ܪܲܒܿܘܼܬܼܵܟ ܩ̣ܪܵܝܬܵܢ ܛܵܒܼܵܐ ܕܟܼܠܹܗ ܛܵܒܼܵܐ ܗ̄ܘ̣>
    text <ܠܵܐ ܢܸܫܬܲܚܠܵܦ ܫܸܡ ܛܵܒܼܘܼܬܼܵܟ ܒܒܼܝܼܫܘܼܬܼ ܥܵܘ̣ܠܲܢ ܀>
    text <܃ܚܵܣ ܠܵܐ ܗܵܘ̇ܝܵܐ ܐܵܦ ܠܵܐ ܡܲܨܝܵܐ ܕܬܸܗܘܸܐ ܗܵܕܹܐ>
    text <ܕܥܵܘ̣ܠܲܢ ܒܵܩܵܐ ܢܸܙܟܹܿܐ ܠܚܲܝܠܵܐ ܕܐܲܚܝܼܕܼ ܟܠܵܐ ܀>
    text <܃ܡ̇ܢܵܐ ܗ̄ܘ̣ ܥܵܘ̣ܠܵܐ ܕܫܹܐܕܹ̈ܐ ܘܐ̄ܢܵܫܵܐ ܒܦܸܚܡܵܐ ܕܪ̈ܲܚܡܲܝܟ>
    text <ܐܵܘ ܗ̤ܝ ܒܝܼܫܬܵܐ ܕܟܼܠܵܗ̇ ܒܪܝܼܬܼܵܐ ܩܕܼܵܡ ܚܵܘܣܵܢܵܟ ܀>
    text <܃ܪܲܒܿܘܼ ܚܢܵܢܵܟ ܡ̣ܢ ܒܸܪ̈ܝܵܬܵܪܐ ܕܗ̤ܘܲܝ̈ ܡܸܢܵܟ>
    text <ܘܠܵܐ ܡܸܬܼܦܲܚܡܵܐ ܡܪܲܚܡܵܢܘܼܬܼܵܟ ܒܲܥܒܼܵܕܼ ܐܝܼܕܲܝ̈ܟ ܀>
    text <܃ܒܢܝܼܫܵܐ ܕܪ̈ܲܚܡܲܝܟ ܚܵܪ̣ܘ ܚܘܼܫܵܒܲܝ̈ ܪ̈ܵܚܡܲܝ ܦܸܗܝܵܐ>
    text <ܘܫܲܪܝܼܘ ܚܵܢܹ̇ܝܢ ܠܘܼܩܒܲܠ ܢܝܼܫܵܐ ܕܪܲܒܿܘܬܼ ܪ̈ܲܚܡܲܝܟ ܀>
    text <܃ܢܝܼܫܵܐ ܕܪ̈ܲܚܡܲܝܟ ܩܒܲܥ̣ܬܿ ܒܹܝܬܼ ܚܘܼܩܹ̈ܐ ܕܲܟܼܬܼܝܼ̈ܒܼܵܬܼܵܐ>
    text <ܘܗܵܐ ܒܨܝܼܪ ܩܲܠܝܼܠ ܐܲܠܦܹ̈ܐ ܐܸܫܬܵܐ ܘܠܵܐ ܡܸܫܬܿܚܠܲܦ ܀>
    text <܃ܪܲܚܡܵܢܵܐܝܼܬܼ ܕܕܼܵܐ ܨܸܒܼܝܵܢܵܟ ܥܲܡ ܟܠ ܕܵܪ̈ܝܼܢ>
    text <ܘܠܵܐ ܐܸܬܼܒܲܨܲܪ ܡ̣ܢ ܡܵܐ ܕܐܝܼܬܼܵܘܗܝ ܥܕܲܡܵܐ ܠܚܲܪܬܼܵܐ ܀>
    text <܃ܓ̣ܙܲܪܬܿ ܥܲܠ ܐܵܕܡ ܕܝܼܢܵܐ ܕܡܵܘܬܵܐ ܕܲܚܛ̣ܵܐ>
    text <ܘܲܚ̣ܝܵܐ ܐܵܕܼܵܡ ܒܵܬܲܪ ܕܲܚܛ̣ܵܐ ܬܫܲܥܡܵܐܐ ܘܝܲܬܼܿܝܼܪ ܀>
    text <܃ܦܣܲܩ̣ܬܿ ܥܲܠ ܩܵܐܹܝܢ ܫܒܲܥ ܬܲܒܼܥܵܬܵܐ ܕܫܲܒܼܥܵܐ ܢܸܓܼܕܲܝܼ̈ܢ>
    text <ܘܠܵܐ ܓ̣ܡܲܪܬܿ ܐܸܢܹܝܢ ܚܲܬܿܝܼܬܼܵܐܝܼܬܼ ܐܲܟܼܡܵܐ ܕܲܦܣܲܩ̣ܬܿ ܀>
    text <܃ܐܼܡ݂ܲܪܬܿ ܕܐܸܥܛܹܐ ܟܠܡܵܐ ܕܥܸܒܲܕܹܿܬܼ ܕܠܵܐ ܚܵܘܣܵܐ>
    text <ܘܗܵܐ ܩܲܝܵܡܵܐ ܒܪܝܼܬܼܵܐ ܟܠܵܗ̇ ܥܲܡ ܟܠ ܕܲܗܘ̤ܵܘ ܀>
    text <܃ܠܵܛ̣ܬܵܝܗܝ ܠܲܟܼܢܲܥ̄ܢ ܕܢܸܗܘܸܐ ܥܲܒܼܕܵܐ ܘܲܥܒܸܕܼ ܥܲܒܼܕܲܝ̈ܢ>
    text <ܘܐܲܡܠܸܟܼܘ ܡܸܢܹܗ ܡܲܠ̈ܟܹܿܐ ܩ̈ܫܲܝܵܐ ܘܫܲܥܒܸܿܕܼܘ ܥܲܡܡܹ̈ܐ ܀>
    text <܃ܢܚ̣ܸܬܿܬܿ ܟܲܕܼ ܠܵܐ ܢܚ̣ܸܬܿܬܿ ܠܒܹܝܬܼ ܒܵܒܼܠܵܝܹ̈ܐ ܠܡܸܥܒܲܕܼ ܩܹܐܪܣܵܐ>
    text <ܘܫܲܚܠܸܦܬܿ ܐܸܢܘܿܢ ܠܡܵܐܢܲܝ̈ ܙܲܝܢܵܟ ܠܲܡܫܲܝܢܘܼܬܼܵܐ ܀>
    text <ܓܙܲܡ̣ܬܿ ܥܲܠ ܐܲܪܥܵܐ ܕܦܵܠܹܣܛܝܼܢܹܐ ܕܠܵܐ ܢܦܘܼܫ ܒܵܗ̇ ܐ̄ܢܵܫ܃>
  block
    text <ܘܦܵܫ̣ܘ ܪܸ̈ܒܿܘܵܬܼܵܐ ܡ̣ܢ ܝܲܬܵܒܹ̈ܝܗ̇ ܕܠܵܐ ܡܲܪܕܿܘܼܬܵܐ ܀>
    text <܃ܐܲܪܝܼܡܬܿ ܐܝܼܕܼܵܟ ܥܲܠ ܡܸܨܪ̈ܝܹܐ ܘܢܲܓܸܿܕܲܬܿ ܐܸܢܘܿܢ>
    text <ܘܠܲܝܬܿ ܡܲܪܕܕܿܘܼܬܼܵܐ ܕܠܵܐ ܚܠܝܼܛ ܗ̄ܘ̣ܵܐ ܒܵܗ̇ ܚܢܵܢܵܐ ܩܲܠܝܼܠ ܀>
    text <܃ܝܲܡܲܝܼܬܼ݂ ܕܬܼܵܘܒܸܿܕܼ ܠܝܼܣܪ̈ܠܵܝܹܐ ܒܚܘܼܪܒܵܐ ܕܚܝܼܠܵܐ>
    text <ܘܒܼܵܬܲܪ ܕܝܼܡ݂ܲܝܬܿ ܦܲܪܢܸܣܬܿ ܐܸܢܘܿܢ ܚܘܼܒܵܢܵܐܝܼܬܼ ܀>
    text <܃ܚܘܼܒܵܢܵܐܝܼܬܼ ܚ̣ܙܲܝܢܲܢ ܕܲܪܕܲܝܬܿ ܟܠ ܟܲܪ ܕܲܪܕܲܝܬܿ>
    text <ܘܠܲܝܬܿ ܡܲܪܕܿܘܼܬܼܵܐ ܕܠܵܐ ܡܵܙ̇ܓܲܬܿ ܒܵܗ̇ ܒܲܣܝܼܡܘܼܬܼܵܐ ܀>
    text <܃ܒܒܲܣܝܼܡܘܼܬܵܟ ܐܸܬܼܒܲܩܝܼܢܲܢ ܘܡܸܬܼܒܲܩܹܝܢܲܢ>
    text <ܘܠܵܐ ܫܵܠܹ̇ܝܢܲܢ ܡ̣ܢ ܬܲܟܼܫܲܦܬܵܐ ܕܥܲܠ ܚܵܘ̈ܒܵܬܲܢ ܀>
    text <܃ܒܪܲܒܿܘܼܬܼ ܚܘܼܒܵܟ ܡܸܬܼܓܵܘܣܝܼܢܲܢ ܒܟܼܠ ܥܸܕܵܢܝܼ̈ܢ>
    text <ܒܲܕܼܡܘܼܬܼ ܝܲܠ̈ܕܹܿܐ ܕܛܵܦ̇ܣܝܼܢ ܟܠܫܵܥ ܒܐܲܒܼܵܗܲܝ̈ܗܘܿܢ ܀>
    text <܃ܠܐܲܒܼܵܗܘܼܬܼܵܟ ܡܸܣܬܲܟܿܠܝܼܢܲܢ ܐܲܒܼܵܐ ܒܲܠܚܘܿܕܼ>
    text <ܘܠܵܐ ܩܵܪܹܝܢܲܢ ܐܲܒܼܵܐ ܕܝܲܠܕܲܝܢ ܚܘܼܒܵܢܵܐܝܼܬܼ ܀>
    text <܃ܠܵܐ ܝܵ̇ܕܸܥܝܼܢܲܢ ܠܐܲܒܼܵܐ ܐ̄ܚܪܹܢܵܐ ܐܸܠܵܐ ܐܸܢ ܠܵܟ>
    text <ܕܠܲܝܬܿ ܐܲܒܼܵܗܹ̈ܐ ܕܕܼܵܡܹ̇ܐ ܚܘܼܒܗܘܿܢ ܠܐܲܒܼܵܗܘܼܬܵܟ ܀>
    text <܃ܐܲܢ̄ܬܿ ܐܲܢ̄ܬܿ ܒܲܠܚܘܿܕܼ ܐܲܒܼܵܐ ܘܡ̇ܪܵܐ ܐܵܦ ܕܲܝܵܢܵܐ>
    text <ܕܐܝܼܬܼ ܠܵܟ ܟܠܗܹܝܢ ܥܲܡ ܐܝܼܬܼܘܼܬܼܵܟ ܕܠܵܐ ܫܘܼܪܵܝܵܐ ܀>
    text <܃ܕܠܵܐ ܫܘܼܪܵܝܵܐ ܩܢܹܝܬܿ ܟܠ ܕܲܩܢܹܝܬܿ ܐܵܠܵܗܵܐܝܼܬܼ>
    text <ܘܠܲܝܬܿ ܠܵܟ ܡܸܕܹܿܡ ܕܠܵܐ ܐܝܼܬܼܵܘܗܝ ܗ̄ܘ̣ܵܐ ܐܲܡܝܼܢܵܐܝܼܬܼ ܀>
    text <܃ܠܘܵܬܼܵܟ ܡ̇ܪܹܝܢ ܦܠܹܐ ܠܲܡܪܵܡܘܼ ܥܲܝܢܹ̈ܐ ܕܟܼܠܢܵܫ>
    text <ܘܡܸܢܵܟ ܢܸܫܐܲܠ ܡ̇ܙܘܿܢ ܙܲܒܼܢܵܐ ܘܫܘܼܒܼܩܵܢ ܥܵܘ̣ܠܵܐ ܀>
    text <܃ܚܘܼܣ ܥܲܠ ܚܲܝܲܝ̈ܢ ܢܸܒܼܥܵܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ>
    text <ܘܗܲܒܼܠܲܢ ܙܲܒܼܢܵܐ ܕܲܡܠܹܐ ܫܲܝܢܵܐ ܘܬܘܼܪܣܵܝ ܚܲܝܹ̈ܐ ܀>
    text <܃ܚ̣ܛܲܝܢܲܢ ܣܲܓܿܝܼ ܘܲܥܒ݂ܲܪ ܥܵܘ̣ܠܲܢ ܠܥܸܠ ܡ̣ܢ ܪܹܫܲܢ>
    text <ܘܩܲܪܝܼܒܼܝܼܢܲܢ ܠܡܸܬܿܛܲܒܵܥܘܼ ܒܗܵܘܬܼܵܐ ܕܚܵܘܒܲܝ̈ܢ ܀>
    text <܃ܥ̣ܫܸܢ ܡܸܢܝܵܢܵܐ ܕܲܫܟܼܝܼܪ݁ܵܬܲܢ ܡ̣ܢ ܡܸܢܝܵܢܵܐ>
    text <ܘܠܵܐ ܡܸܬܿܬܿܟܼܝܼܠܵܐ ܚܲܝܵܒܼܘܼܬܲܢ ܒܟܲܝܠܵܐ ܝ̄ܕܼܝܼܥܵܐ ܀>
    text <܃ܒܠܲܥ̣ܢܲܢ ܣܲܓܿܝܼ ܐܵܦ ܡܲܚ̈ܘܵܬܼܵܐ ܥܲܙܝܼ̈ܙܵܬܵܐ>
    text <ܘܠܵܐ ܦܵܫ̣ ܝܲܨܪܲܢ ܡ̣ܢ ܥܸܢܝܵܢܵܐ ܕܨܼܝܕܼ ܒܝܼ̈ܫܵܬܼܵܐ ܀>
    text <܃ܢܬܲܥ ܡܲܬܼܩܵܠܵܐ ܕܪܲܒܿܘܼܬܼ ܢܸܓܼܕܲܢ ܡ̣ܢ ܣܲܢ̈ܝܵܬܲܢ>
    text <ܘܠܵܐ ܢܲܣܝܼܢܲܢ ܠܡܸܣܢܵܐ ܥܵܘ̣ܠܲܢ ܘܠܵܐ ܟܠ ܟܠܹܗ ܀>
    text <܃ܐܸܢܗܘ̤ ܕܥܵܘ̣ܠܲܢ ܣܗܸ݂ܕܼ ܒܲܢ ܡ̇ܪܝܵܐ ܐܲܟܼܡܵܐ ܕܲܟܼܬܼܝܼܒܼ>
    text <ܐܲ̄ܢ̄ܬܿ ܚܘܼܢ ܘܲܫܒܼܘܿܩ ܡܸܛܠ ܪ̈ܲܚܡܲܝܟ ܕܠܵܐ ܡܸܬܼܡܲܫܚܝܼܢ ܀>
    text <܃ܠܵܐ ܡܸܬܼܡܲܫܚܵܐ ܡܪܲܚܡܵܢܘܼܬܼܵܟ ܡ̣ܢ ܡ̇ܫܘܿܚܹ̈ܐ>
    text <ܘܐܸܢ ܗܵܟܲܢܵܐ ܗ̄ܝܼ ܡ̇ܢܵܘ ܥܵܘ̣ܠܲܢ ܒܵܩܵܐ ܫܝܼܛܵܐ ܀>
  block
    text <܃ܒܵܩܵܐ ܗ̄ܝ̣ ܫܝܼܛܵܐ ܥܵܘܵܠܘܼܬܲܢ ܟܡܵܐ ܐܸܢ ܪܲܒܵܐ>
    text <ܫܕܼܝܼܗ̇ ܐܲܝܟ ܒܸܙܩܵܐ ܒܝܲܡܵܐ ܪܲܒܵܐ ܕܒܲܣܝܼܡܘܼܬܼܵܟ ܀>
    text <܃ܠܵܐ ܬܲܩܸܨ ܠܲܢ ܥܲܠ ܕܲܚܛ݂ܲܝܢܲܢ ܐܲܝܟ ܚܲܛܵܝܹ̈ܐ>
    text <ܕܐܲܢܬܿ ܛܵܒܼ ܡ̣ܢ ܟܠ ܡܦܵܣ ܐܲܢ̄ܬܿ ܒܲܙܢܵܐ ܕܚܲܛܵܝܘܼܬܲܢ ܀>
    text <܃ܐܲܢ̄ܬܿ ܝܵ̇ܕܲܥܲܬܿ ܠܲܢ ܩܕܼܵܡ ܬܘܼܩܵܢܲܢ ܘܒܼܵܬܲܪ ܕܲܗ̣ܘܲܝܢ>
    text <ܘܲܡܦܵܣ ܐܲܢ̄ܬܿ ܒܹܗ ܒܝܲܨܪܲܢ ܒܝܼܫܵܐ ܕܡܸܨܛܲܠܝܵܢܵܐ ܗ̄ܘ̣ ܀>
    text <܃ܕܐܲܢ̄ܬܿ ܬܲܩܸܢܬܵܝܗܝ ܘܐܲܢ̄ܬܿ ܐܲܥܢܝܼܬܵܝܗܝ ܠܡܸܬܼܗܲܓܵܝܘܼ>
    text <ܡ̇ܕܹܝܢ ܡܸܢܵܟ ܝ̄ܠܸܦ ܗܸܓܼܝܵܢܵܐ ܕܒܹܝܬܼ ܛܵܒܼ ܠܲܕܼܒܝܼܫ ܀>
    text <܃ܘܐܸܢ ܐܲܢ̄ܬܿ ܪܲܒܵܐ ܘܗܘ̤ ܬܲܠܡܝܼܕܼܵܐ ܕܪܲܒܵܢܘܼܬܼܵܟ>
    text <ܓܡܘܿܪ ܬܲܠܡܝܼܕܼܵܟ ܐܲܝܟ ܨܸܒܼܝܵܢܵܐ ܕܪܲܒܵܘܼܬܼܵܟ ܀>
    text <܃ܣܲܒ̣ ܠܵܟ ܛܲܢܬܵܐ ܠܛܲܠܝܵܐ ܫܲܒܼܪܵܐ ܕܐܸܬܿܬܿܠܡܲܕܼ ܠܵܟ>
    text <ܘܲܗܓܼܝܼ ܩܕܼܵܡ̇ܘܗܝ ܗܸܓܼܝܵܢ ܡܸܠܹ̈ܐ ܕܲܡܚܲܝ̈ܡܵܢ ܠܹܗ ܀>
    text <܃ܟܬܼܘܿܒܼ ܐܵܬܼ̈ܘܵܬܼܵܐ ܕܫܸܡ ܐܝܼܬܼܘܼܬܼܵܟ ܥܲܠ ܪܸܥܝܵܢܹܗ>
    text <ܘܢܸܩܪܹ̈ܐ ܒܗܵܘܢܵܐ ܘܢܸܛܲܪ ܛܲܟܼܣܵܐ ܕܕܘܼܒܵܪ ܚܲܝܵܘ̈ܗܝ ܀>
    text <܃ܬܢܝܼ ܘܲܪܫܘܿܡ ܠܹܗ ܚܘܼܩܵܐ ܐ̄ܚܪܹܢܵܐ ܕܪܸܚܡܲܬܼ ܐ̄ܢܵܫܵܐ>
    text <ܕܢܹܐܣܘܿܪ ܚܘܼܒܹܿܗ ܒܐܵܠܲܦ ܐܝܼܬܼܝܵܐ ܘܬܼܵܘ ܐ̄ܢܵܫܘܼܬܼܵܐ ܀>
    text <܃ܘܐ̄ܢܵܫܵܐ ܡ̇ܐ ܕܐܸܬܼܝܲܠܲܦ ܠܡܸܩܪܵܐ ܫܲܦܝܼܪ>
    text <ܦܫܝܼܡ ܠܹܗ ܕܢܸܟܼܬܿܘܿܒܼ ܘܢܸܬܼܗܲܓܹܿܐ ܒܵܗ̇ ܒܚܹܐܪܘܼܬܼ ܢܲܦܫܹܗ ܀>
    text <܃ܚܹܐܪܘܼܬܼ ܢܲܦܫܵܬܐ ܡܠܲܝ̣ܬܵܗ̇ ܠܢܲܦܫܵܐ ܟܕܼ ܬܲܩܸܢܬܵܗ̇>
    text <ܘܛܵܒܼ ܫܲܠܝܼܛܵܐ ܠܡܸܦܪܲܫ ܬܲܪܬܹܿܝܢ ܦܵܪܘܿܫܵܐܝܼܬܼ ܀>
    text <܃ܦܪܘܿܫ ܦܵܪܘܿܫܬܵܐ ܗܵܢ ܦܘܼܪܫܵܢܵܐ ܕܣܝܼܡ ܒܲܟܼܝܵܢܹܟܼܝ>
    text <ܘܕܲܥܝ ܠܲܟܼܝܵܢܹܟܼܝ ܘܠܲܡܬܲܩܢܵܢܹܟܼܝ ܕܣܵܡ̣ ܒܹܟܼܝ ܬܲܪܬܹܿܝܢ ܀>
    text <܃ܬܲܪܬܹܿܝܢ ܐܝܼܬܼ ܠܹܟܼܝ ܢܦܫܵܐ ܡ̇ܪܬܵܐ ܕܛܵܒܼܬܼܵܐ ܘܒܼܝܼܫܬܵܐ>
    text <ܕܘܼܢܝ ܟܹܐܢܵܐܝܼܬܼ ܕܐܲܝܕܵܐ ܟܹܐܢܵܐ ܡ̣ܢ ܬܲܪ̈ܬܲܝܗܹܝܢ ܀>
    text <܃ܒܚܸܟܵܐ ܕܒܸܣܪܵܐ ܦܵܪܫܲܬܿܝ ܚܲܠܝܵܐ ܡ̣ܢ ܡܪܝܼܪܵܐ>
    text <ܦܪܘܿܫܝ ܠܲܟܼܝܵܢܹܟܼܝ ܐܲܟܼܡܵܐ ܕܲܦܪܲܫ̣ܬܿܝ ܠܲܕܼܠܵܐ ܕܝܼܠܹܟܼܝ ܀>
    text <܃ܕܝܼܠܹܟܼܝ ܫܲܦܝܼܪ ܠܡܸܚܙܵܐ ܫܲܦܝܼܪ ܐܸܢ ܫܲܦܝܼܪܲܬܿܝ>
    text <ܘܡ̇ܐ ܕܲܫܦ݂ܲܪ ܠܹܟܼܝ ܫܘܼܦܪܵܐ ܕܢܲܦܫܹܟܼܝܒ ܟܹܐܝܢ ܒܘܼܚܪܵܢܹܟܼܝ ܀>
    text <܃ܟܹܐܝܢ ܒܘܼܚܪܵܢܵܐ ܗ̄ܘ̣ ܟܠ ܒܲܪܢܵܫܵܐ ܕܲܩܢܸܐ ܢܲܦܫܵܐ>
    text <ܘܲܕܠܝܼܠܵܐ ܠܹܗ ܠܡܸܦܪܲܫ ܣܲܢܝܵܐ ܡ̣ܢ ܫܲܦܝܼܪܵܐ ܀>
    text <܃ܫܲܦܝܼܪ ܡ̇ܕܹܝܢ ܕܵܝ̇ܢܝܼܢ ܥܲܡܲܢ ܟܝܵܢܹ̈ܐ ܚܲܪ̈ܫܹܐ>
    text <ܘܲܡܚܲܝܒܼܝܼܢ ܠܲܢ ܕܠܵܐ ܚܲܝܵܒܼܝܼܢ ܠܚܲܝܵܒܼܘܼܬܲܢ ܀>
    text <ܐܸܢ ܟܹܐܢܵܐܝܼܬܼ ܪܕܲܢ ܦܘܼܩܕܵܢܵܐ ܐܲܠܵܗܵܝ̇ܐ܃>
  block
    text <ܘܫܲܚܠܸܦ ܙܲܒܼܢܹ̈ܐ ܠܒܲܪ ܡ̣ܢ ܛܲܟܼܣܵܐ ܕܫܘܼܚܠܵܦܲܝ̈ܗܘܿܢ ܀>
    text <܃ܟܹܐܢܵܐ ܡܚܘܿܬܲܢ ܘܲܬܼܪܝܼܨ ܢܸܓܼܕܼܵܐ ܕܡܲܪܵܚܘܼܬܲܢ>
    text <ܘܬܼܘܼܒܼ ܫܵܘܹ̇ܝܢܲܢ ܠܡܸܬܼܢܲܓܼܵܕܼܘܼ ܢܸܓܼ̈ܕܹܿܐ ܥܦܝܼܦܹ̈ܐ ܀>
    text <܃ܢܸܓܼ̈ܕܹܿܐ ܥܦܝܼܦܹ̈ܐ ܚܲܝܵܒܼ ܝܲܨܪܲܢ ܠܡܸܬܼܢܲܓܼܵܕܼܘܼ>
    text <ܕܝܵ̇ܕܲܥ ܕܲܚܛ̣ܵܐ ܘܠܵܐ ܡܸܬܼܥܲܗܲܕܼ ܬܒܲܥܬܼܵܐ ܕܕܼܝܼܢܵܐ ܀>
    text <܃ܫܡܝܼܥ ܠܹܗ ܕܝܼܢܵܐ ܕܗܵܘܹ̇ܐ ܒܚܲܪܬܼܵܐ ܕܫܘܼܠܵܡ>
    text <ܘܠܵܐ ܡܸܣܬܲܪܲܕܼ ܡ̣ܢ ܫܘܼܢܵܩܵܐ ܕܫܸܡ ܓܹܗܲܢܵܐ ܀>
    text <܃ܘܵܝܠܲܢ ܕܲܟܼܡܵܐ ܛܪܘܼܢ ܪܸܥܝܵܢܲܢ ܡ̣ܢ ܛܲܪܵܢܵܐ>
    text <ܕܫܲܪܝܼܪܵܐ ܠܲܢ ܘܠܵܐ ܫܲܪܝܼܪܵܐ ܬܒܲܥܬܼܵܐ ܕܕܼܝܼܢܵܐ ܀>
    text <܃ܫܲܪܝܼܪ ܠܲܢ ܠܡܵܢ ܠܵܐ ܒܵܗܹ̇ܒܼ ܝܲܨܪܵܐ ܒܝܼܫܵܐ>
    text <ܘܥܲܠ ܡ̇ܢ ܡܲܩܠܸܐ ܠܘܼܩܒܲܠ ܡܸܕܲܡ ܕܫܲܪܝܼܪ ܘܲܒܼܚܝܼܪ ܀>
    text <܃ܫܲܪܝܼܪ ܕܝܼܢܵܟ ܪܲܒܿ ܕܲܝܵܢܹ̈ܐ ܕܕܼܵܐܲܝܟ ܟܠܵܐ>
    text <ܘܡ̇ܐܢܵܐ ܢܸܥܒܸܿܕ ܕܕܲܓܸܿܠ̄ܢ ܐܸܢܘܿܢ ܐܲܓܼܙܵܪ ܕܝܼܢܲܝ̈ܟ ܀>
    text <܃ܕܲܓܵܠܵܐܝܼܬܼ ܫܡ݂ܲܥܢܵܝܗܝ ܠܲܫܡܵܐ ܕܕܼܝܼܢܵܟ ܟܹܐܢܵܐ>
    text <ܘܐܸܠܘܼ ܫ̣ܡܲܥܬܵܝܗܝ ܫܲܪܝܼܪܵܐܝܼܬܼ ܠܵܐ ܚܵܛܹ̇ܝܢ ܗ̣̄ܘܲܝܢ ܀>
    text <܃ܚ̣ܛܲܝܢ ܐܲܝܟ ܕܲܚܛ̣ܲܝܢ ܠܦܘܼܬܼ ܕܲܟܼܝܵܢܲܢ ܢܩܸܐ ܠܲܚܛܝܼܬܼܵܐ ܗ̄ܘ̣>
    text <ܡܵܪܹܐ ܟܝܵܢܹ̈ܐ ܚܘܼܢ ܠܲܟܼܝܵܢܲܢ ܕܠܵܐ ܢܸܬܼܚܲܝܲܒܼ ܀>
    text <܃ܥܲܠ ܚܵܘ̈ܒܵܬܲܢ ܩܲܢܝܼܛܝܼܢܲܢ ܒܟܼܠܗܘܿܢ ܚܲܝܲܝ̈ܢ>
    text <ܘܗܵܐ ܡܪܲܟܿܒܼܝܼܢܲܢ ܦܘܼܪ̈ܣܹܐ ܕܒܼܵܥܹ̇ܝܢ ܫܪܵܝ ܚܵܘ̈ܒܵܬܼܵܐ ܀>
    text <܃ܫܪܝ ܚܵܘ̈ܒܵܬܲܢ ܡ̇ܪܵܐ ܕܫܲܠܝܼܛ ܥܲܠ ܚܵܘ̈ܒܵܬܲܢ>
    text <ܘܲܠܚܝܼ ܐܸܢܹܝܢ ܡ̣ܢ ܥܘܼܗܕܵܢܵܐ ܕܲܣܦܲܪ ܕܝܼܢܲܝ̈ܟ ܀>
    text <܃ܐܦܸܩ ܐܸܢܹܝܢ ܡ̣ܢ ܒܹܝܬܼ ܐܲܪ̈ܟܹܿܐ ܕܕܲܝܵܢܘܼܬܼܵܟ>
    text <ܘܬܲܠܲܚ ܐܸܢܹܝܢ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܀>
    text <܃ܠܵܐ ܢܦܘܼܫ ܨܹܐܕܷܲܟ ܫܛܵܪܵܐ ܕܲܟܼܬܼܝܼܒܼ ܐܵܕܼܵܡ̇ܐܝܼܬܼ>
    text <ܕܠܵܐ ܢܸܬܼܚܲܬܿܪܘܼܢ ܣܵܢ̇ܐܵܘ̈ܗܝ ܕܐܵܕܼܵܡ ܒܚܵܘܒܵܘ̈ܗܝ ܕܐܕܼܵܡ ܀>
    text <܃ܐ̄ܫܛܵܪܵܐ ܕܚܵܘ̈ܒܹܿܐ ܟܬ݂ܲܒܼ ܗ̄ܘ̣ܵܐ ܒܲܥܕܹܢ ܒܐܘܼܟܼܠܵܐ ܕܦܹܐܪܵܐ>
    text <ܘܲܕܼܠܵܐ ܦܲܪܥܹܗ ܚܕܼܝܼ ܣܵܛܵܢܵܐ ܒܚܵܘܒܲܬܼ ܚܵܘܒܵܘ̈ܗܝ ܀>
    text <܃ܗܵܝ̇ ܪܸܒܿܘܼܬܼܵܐ ܕܗܵܘ̇ ܦܘܼܩܕܵܢܵܐ ܪܒܼܵܬ̤ ܥܲܠ ܝܲܠܕܵܘ̈ܗܝ>
    text <ܘܝܲܗ̄ܒܼ݂ܘ ܦܲܓܼܪܲܝܗܘܿܢ ܡܫܲܟܿܢܵܢܘܼܬܼܵܐ ܠܡܵܘܬܵܐ ܝܲܥܢܵܐ ܀>
    text <܃ܐܲܝܟ ܡܸܫܟܢܹ̈ܐ ܠ݂ܒܲܟ ܦܲܓܼܪ̈ܲܝܗܘܿܢ ܡ̇ܘܬܵܐ ܨܹܐܕܼܵܘܗܝ>
    text <ܘܗܵܐ ܡܒܲܠܸܐ ܠܗܘܿܢ ܚܲܪܡ̇ܢܵܐܝܼܬܼ ܒܢܸܩܥܹ̈ܐ ܕܲܫܝܘܿܠ ܀>
    text <܃ܫܝܘܿܠ ܒܵܠܲܥܬܼܵܐ ܒܸܠܥܲܬ̤ ܐܸܢܘܿܢ ܠܲܒܼܢܲܝ̈ ܥܲܦܪܵܐ>
    text <ܘܠܲܝܬܿ ܥܲܦܪܵܢܵܐ ܕܪܵܢܹ̇ܐ ܒܥܲܦܪܵܐ ܕܲܟܼܢܵܘܵܬܹ̈ܗ ܀>
    text <܃ܓܵܒܹ̇ܠ ܥܦܲܪܲܢ ܚܘܼܣ ܥܲܠ ܥܲܦܪܲܢ ܕܲܗܘ̤ܵܐ ܥܲܦܪܵܐ>
    text <ܘܢܲܚܸܡ ܥܲܦܪܲܢ ܡ̣ܢ ܡܝܬܼܘܼܬܼܵܐ ܘܡ̣ܢ ܚܵܘ̈ܒܵܬܼܵܐ ܀>
    text <܃ܒܲܬܼܪܹܝܢ ܡ̇ܘ̈ܬܿܝܼܢ ܕܒܼܝܼܫ ܚܲܕܼ ܡ̣ܢ ܡܲܝܬܼܝܼܢܲܢ>
    text <ܒܚܘܼܒܵܠ ܡ̇ܘܬܵܐ ܘܒܲܫܟܼܝܼܪ݁ܵܬܼܵܐ ܕܒܼܝܼܫܘܼܬܼ ܝܲܨܪܲܢ ܀>
  block
    text <܃ܢܲܚܸܡ ܚܲܝܲܝ̈ܢ ܪܵܚܹ̇ܡ ܚܲܝܲܝ̈ܢ ܡ̣ܢ ܬܲܪ̈ܬܷܲܗܹܝܢ>
    text <ܘܲܦܬܲܚ ܒܐܲܦܲܝ̈ܢ ܬܪܲܥ ܡܝܼܬܼܘܼܬܼܵܐ ܘܫܘܼܒܼܩܵܢ ܥܵܘ̣ܠܵܐ ܀>
    text <܃ܡ̇ܘܬܵܐ ܘܥܵܘ̣ܠܵܐ ܐܸܚܲܕܼܘ ܒܐܲܦܲܝ̈ܢ ܬܪܲܥ ܢܸܟܼܠܲܝ̈ܗܘܿܢ>
    text <ܘܗܵܐ ܡܸܨܛܲܢܥܝܼܢ ܕܲܢܛܲܒܥܘܼܢܵܢ ܒܠܵܐ ܢܘܼܚܵܡܵܐ ܀>
    text <܃ܐܲܢ̄ܬܿ ܫܒܼܝܼܠ ܢܘܼܚܵܡܵܐ ܘܚܘܼܣܵܝ ܚܵܘ̈ܒܹܿܐ>
    text <ܘܐܲܢ̄ܬܿ ܐܲܠܸܦܬܵܢ ܕܒܼܵܛܹ̇ܠ ܡ̇ܘܬܵܐ ܘܫܵܬܹ̇ܩ ܥܵܘ̣ܠܵܐ ܀>
    text <܃ܒܚܲܕܼ ܡ̣ܢ ܓܸܢܣܲܢ ܕܪܲܫܬ̣ܵܗ̇ ܠܐܘܼܪܚܵܐ ܕܚܘܼܕܵܬܼ ܓܸܢܣܲܢ>
    text <ܗܲܒܼܠܲܢ ܕܢܸܪܕܹܿܐ ܠܘܼܥܕܵܐ ܦܲܐܝܵܐ ܕܚܘܼܕܵܬܼ ܚܲܝܲܝ̈ܢ ܀>
    text <܃ܒܚܲܝܘܼܬܼ ܚܲܝܵܘ̈ܗܝ ܚܲܬܸܿܡ ܐܸܢܘܿܢ ܠܕܲܫܢܹ̈ܐ ܕܚܲܝܲܝ̈ܢ>
    text <ܘܲܬܼܟܼܝܼܠܝܼܢܲܢ ܕܠܵܐ ܡܕܲܓܸܿܠ ܐܲܢ̄ܬܿ ܒܫܘܼܘܕܵܝ ܡܸܠܲܝ̈ܟ ܀>
    text <܃ܗܡܲܝܪܵܐ ܕܫܲܝܢܵܐ ܕܒܲܪ̣ܬܿ ܡ̣ܢ ܓܸܢܣܲܢ ܡܠܸܐ ܚܵܘ̈ܒܵܬܼܵܐ>
    text <ܘܗܵܐ ܡܸܙܕܲܝܲܚ ܒܲܫܒܼܝܼ̈ܚܵܬܵܐ ܕܐܲܠܵܗܘܼܬܼܵܟ ܀>
    text <܃ܫܒܼܝܼܚ ܡ̣ܢ ܟܠܵܐ ܥ̣ܒܲܕܿܬܵܝܗܝ ܥܲܡܵܟ ܠܪܹܫܝܼܬܼ ܚܲܝܲܝ̈ܢ>
    text <ܝܲܩܲܪ ܚܲܝܲܝ̈ܢ ܡܸܛܠ ܚܲܝܵܘ̈ܗܝ ܕܗܵܘ̇ ܕܲܓܼܒ݂ܲܝܬܵܝܗܝ ܀>
    text <܃ܚܘܼܒܵܐ ܪܲܒܵܐ ܕܠܵܐ ܡܸܬܼܡܲܠܲܠ ܚܵܘܝܼܬܿ ܨܹܐܕܵܪܘܗܝ>
    text <ܒܗܵܝ̇ ܕܐܲܣܸܩܬܵܝܗܝ ܠܪܵܘܡ̇ܐ ܪܲܒܵܐ ܕܲܫܡܵܟ ܀>
    text <܃ܢܦܝܼܣܵܟ ܡ̇ܕܹܝܢ ܒܲܪ ܝܲܡܝܼܢܵܐ ܕܐܲܠܵܗܘܼܬܼܵܟ>
    text <ܕܬܬܼܪܲܥܸܐ ܠܲܢ ܥܲܠ ܕܐܲܪܓܸܿܙܢܵܟ ܥܵܘ̇ܠܵܐܝܼܬܼ ܀>
    text <܃ܨܠܘܿܬܼܵܐ ܐܲܡܝܼܪ ܕܲܡܩܲܪܸܒܼ ܠܵܟ ܚܠܵܦ ܚܲܛܵܝܹ̈ܐ>
    text <ܗܵܐ ܥܸܕܵܢܵܐ ܕܬܼܵܒܲܥ ܛܲܟܼܣܵܐ ܕܨ̈ܠܵܘܵܬܼܵܐ ܀>
    text <܃ܚܘܼܒܵܢܵܐܝܼܬܼ ܡܥ̈ܕܼ ܕܲܢܨܲܠܸܐ ܚܠܵܦ ܚܲܒܿܝܼܒܼܵܘ̈ܗܝ>
    text <ܩܲܒܸܿܠ ܡܸܠܵܘ̈ܗܝ ܒܚܘܼܒܵܐ ܕܲܦܠܸܐ ܠܒܲܣܝܼܡܘܼܬܼܵܟ ܀>
    text <܃ܚܘܒܵܢܵܐܝܼܬܼ ܡܚܲܒܸܿܒܼ ܐܲܢ̄ܬܿ ܠܹܗ ܒܪܲܪܓܼܵܐ ܕܲܫܡܵܟ>
    text <ܓܡܘܿܪ ܒܲܥܒܼܵܕܼܵܐ ܦܝܵܣܵܐ ܕܡܸܠܵܘ̈ܗܝ ܕܡܸܛܠܵܬܲܢ ܀>
    text <܃ܡܸܛܠܵܬܲܢ ܡܨܲܠܸܐ ܥܲܡܲܢ ܪܹܫܹܗ ܕܓܸܢܣܲܢ>
    text <ܪܵܚܹ̇ܡ ܓܸܢܣܲܢ ܫܡܲܥ ܒܲܪ ܓܸܢܣܲܢ ܘܚܘܼܣ ܥܲܠ ܓܸܢܣܲܢ ܀>
    text <܃ܨܘܼܬܼ ܒܵܥܘܼܬܲܢܡ ܕܲܡܩܲܪܸܒܼ ܠܵܟ ܒܪܵܐ ܒܲܪ ܓܸܢܣܲܢ>
    text <ܘܗܲܒܼܠܲܢ ܐܝܼܕܼܵܐ ܕܚܘܼܣܵܝ ܚܵܘ̈ܒܹܿܐ ܕܒܼܵܥܹ̇ܝܢܲܢ ܠܵܟ ܀>
    text <܃ܫܡܲܥܲܝܢ ܛܵܒܼܵܐ ܕܲܫܡܝܼܥܵܐ ܠܵܟ ܝܵܥܘܼܬܼ ܡܸܠܲܝ̈ܢ>
    text <ܘܐܲܦܝܼܣ ܐܲܢ̄ܬܿ ܠܵܟ ܐܸܢܗܘ̤ ܕܲܙܥܘܿܪ ܦܝܵܣܲܢ ܨܹܐܕܲܝܟ ܀>
    text <܃ܙܥܘܿܪ ܗ̄ܘ̣ ܦܝܵܣܲܢ ܠܦܘܼܬܼ ܪܲܒܿܘܼܬܼܵܐ ܕܚܲܝܵܒܼܘܼܬܲܢ>
    text <ܘܲܕܼܠܵܐ ܢܦܝܼܣ ܠܵܟ ܐܵܦ ܗܝ̤ ܗܵܕܹܐ ܕܚܲܝܵܒܼܘܼܬܼܵܐ ܗ̄ܝܼ ܀>
    text <܃ܒܐܵܓܼܘܿܢ ܚܲܫܹ̈ܐ ܕܥܲܠ ܚܵܘ̈ܒܲܬܿܢ ܪܡܹܝܢܲܢ ܟܠܢܵܫ>
    text <ܘܕܲܢܦܝܼܣ ܩܸܢܛܵܐ ܗ̄ܘ̣ ܘܲܕܼܠܵܐ ܢܦܝܼܣ ܬܘܼܒܼ ܩܸܢܛܵܐ ܥܦܝܼܦܵܐ ܀>
    text <܃ܩܸܢܛܵܐ ܗ̄ܘ̣ ܕܲܢܦܝܼܣ ܒܲܕܼܠܵܐ ܣܢܝܼܩ ܐܲܢ̄ܬܿ ܕܲܢܦܝܼܣܘܼܢܵܟ>
    text <ܘܲܩܢܸܛ ܩܸܢܛܝܼܢ ܐܸܢܗܘ̤ ܕܠܵܐ ܢܦܝܼܣ ܥܲܠ ܣܲܟܼܠܘܼܬܲܢ ܀>
  block
    text <܃ܠܵܐ ܚܵܫܲܚ ܠܵܟ ܦܝܵܣܵܐ ܕܡܸܠܹ̈ܐ ܕܲܡܦܝܼܣܵܢܹ̈ܐ>
    text <ܒܗܵܝ̇ ܕܲܫܡܝܼܥ ܠܵܟ ܦܝܵܣܵܐ ܕܟܼܠܢܵܫ ܩܕܼܵܡ ܕܲܢܦܝܼܣܵܟ ܀>
    text <܃ܚܙܸܐ ܠܵܟ ܥܵܘ̣ܠܵܐ ܕܟܼܠܗܘܿܢ ܕܵܪܹ̈ܐ ܩܕܼܵܡ ܟܠ ܒܸܪ̈ܝܵܢ>
    text <ܘܡ̇ܢ ܐܸܡܲ݁ܪ ܐ̄ܢܵܐ ܕܵܪܹ̈ܐ ܘܙܲܒܼܢܹ̈ܐ ܥܲܡ ܐܝܼܬܼܘܼܬܼܵܟ ܀>
    text <܃ܥܲܡ ܐܝܼܬܼܘܼܬܵܟ ܠܒܼܝܼܟ ܐܲܢ̄ܬܿ ܣܵܟܼܵܐ ܕܡܸܣܬܲܝܟܼܵܢܹ̈ܐ>
    text <ܘܠܲܝܬܿ ܒܲܒܼܪܝܼܬܼܵܐ ܡܸܕܹܿܡ ܕܐܝܼܬܼܵܘܗܝ ܕܠܵܐ ܒܵܟ ܐܝܼܬܼܵܘܗܝ ܀>
    text <܃ܥܲܡܵܟ ܐܝܼܬܼܵܘܗܝ ܥܘܼܗܕܵܢ ܣܸܦܪܹ̈ܐ ܕܲܗܘ̤ܵܘ ܘܗܵܘܹ̇ܝܢ>
    text <ܘܠܲܝܬܿ ܒܲܥܒܼܝܼ̈ܕܹܐ ܡܸܕܹܿܡ ܕܿܟܼܣܸܐ ܡ̣ܢ ܝܼܕܲܥܬܼܵܟ ܀>
    text <܃ܓܠܸܐ ܠܵܟ ܥܵܘ̣ܠܲܢ ܘܙܲܕܿܝܼܩܘܼܬܼܵܐ ܕܥܝܼܪܹ̈ܐ ܘܐ̄ܢܵܫܵܐ>
    text <ܘܲܬܼܩܝܼܠ ܗ̄ܘ̣ ܠܵܟ ܦܘܼܪܥܵܢ ܐܲܓܼܪܵܐ ܕܛܵܒܹ̈ܐ ܘܒܼܝܼܫܹ̈ܐ ܀>
    text <܃ܘܟܲܕܼ ܛܵܒܼ ܒܵܟ ܗ̄ܘ̣ ܟܠܡܵܐ ܕܐܝܼܬܼܵܘܗܝ ܘܲܥܬܼܝܼܕ ܕܢܸܗܘܸܐ>
    text <ܚܢܲܢ ܠܵܐ ܡܲܨܝܵܐ ܕܠܵܐ ܢܸܬܼܟܲܫܲܦ ܥܲܠ ܚܵܘ̈ܒܵܬܲܢ ܀>
    text <܃ܥܲܠ ܝܵܘ̈ܒܵܬܲܢ ܡܸܬܼܫܦܝܼܢܲܢ ܩܕܼܵܡ ܪܲܒܿܘܼܬܼܵܟ>
    text <ܫܒܼܘܿܩ ܚܵܘ̈ܒܵܬܲܢ ܘܲܥܛܝܼ ܐ̄ܫܛܵܪܵܐ ܕܪܲܒܿܘܼܬܼ ܥܵܘ̣ܠܲܢ ܀>
    text <܃ܚܘܼܣ ܚܲܢܵܢܵܐ ܥܲܠ ܒܝܼܫܘܼܬܿܢ ܕܥܸܫܢܲܬ̤ ܣܲܓܿܝܼ>
    text <ܘܩܲܪܝܼܒܼܝܼܢ ܚ̄ܢܲܢ ܕܢܸܗܘܸܐ ܚܲܒܼܪܹ̈ܐ ܠܲܣܕܼܘܿܡ̇ܝܹ̈ܐ ܀>
    text <܃ܠܵܐ ܢܬܸܬܸܿܠ ܠܹܗ ܐܲܬܼܪܵܐ ܠܥܵܘ̣ܠܵܐ ܕܲܢܕܿܝܲܪ ܒܲܢ>
    text <ܕܐܸܢ ܥܵܡܲ݁ܪ ܒܲܢ ܙܥܘܿܪܝܵܐ ܠܕܝܼܢܲܢ ܬܒܲܥܬܼܵܐ ܕܲܣܕܼܘܿܡ ܀>
    text <܃ܠܵܐ ܡ̇ܪܝ ܢܸܗܘܸܐ ܚܲܒܼܪܹ̈ܐ ܒܕܼܝܼܢܵܐ ܠܲܣܕܼܘܿܡ̇ܝܹ̈ܐ>
    text <ܕܕܲܠܡܵܐ ܢܵܪܦܸܐ ܫܸܡ ܒܝܼܫܘܼܬܲܢ ܒܲܕܼܡܘܼܬܼ ܗܵܢ̇ܘܿܢ ܀>
    text <܃ܟܠܝܼ ܡ̣ܢ ܥܲܡܲܢ ܢܸܓܼܕܵܐ ܕܕܼܵܡܹ̇ܐ ܠܲܣܕܼܘܿܡ̇ܝܹ̈ܐ>
    text <ܘܠܵܐ ܬܨܘܼܪ ܒܐܲܪܥܲܢ ܕܡܘܼܬܼܵܐ ܣܢܝܼܬܼܵܐ ܕܐܲܪܥܵܐ ܕܲܣܕܼܘܿܡ ܀>
    text <܃ܬܘܿܗ ܘܒܼܘܿܗ ܐܝܼܬܹܝܗ̇ ܐܲܪܥܵܐ ܕܲܣܕܼܘܿܡ ܡ̣ܢ ܟܲܕܼ ܝܸܩܕܲܬ̤>
    text <ܘܨܲܕܝܵܐ ܘܫܲܗܝܵܐ ܡ̣ܢ ܥܲܠ̈ܠܵܬܵܐ ܕܙܲܪܥܹ̈ܐ ܘܦܹܐܪܹ̈ܐ ܀>
    text <܃ܠܵܐ ܟܹܝܬܼ ܢܸܚܙܹܝܗ̇ ܠܗܵܝ̇ ܡܲܪܕܿܘܼܬܵܐ ܘܠܵܐ ܟܠ ܟܠܹܗ>
    text <ܘܠܵܐ ܢܸܬܼܥܲܗܲܕܼ ܫܸܡ ܣܘܼܥܪ̈ܵܢܹܝܗ̇ ܒܕܼܘܼܒܵܪ ܚܲܝܲܝ̈ܢ ܀>
    text <܃ܚܲܝܹ̈ܐ ܟܪ̈ܲܝܵܐ ܘܡܲܠܝܲܝ̈ ܚܵܘ̈ܒܹܿܐ ܚܲܝ̈ ܒܲܪܢܵܫܲܢ>
    text <ܪܵܚܹ̇ܡ ܐ̄ܢܵܫܵܐ ܚܘܼܣ ܥܲܠ ܚܲܝܲܝ̈ܢ ܡܲܠܝܲܝ̈ ܚܵܘ̈ܒܹܿܐ ܀>
    text <܃ܠܵܐ ܬܚܲܝܸܒܼ ܠܲܢ ܒܚܲܝܵܒܼܘܼܬܼܵܐ ܕܚܵܘܒܲܬܼ ܚܵܘܒܲܝ̈ܢ>
    text <ܕܗܵܐ ܚܵܒܼ݂ܢܲܢ ܠܲܢ ܠܩܲܠܝܼܠ ܢܸܓܼ̈ܕܹܿܐ ܕܥܲܠ ܚܵܘ̈ܒܵܬܲܢ ܀>
    text <܃ܟܲܕܼܘ ܪܕܿܝܬܵܗ̇ ܠܛܵܠܘܿܡܘܼܬܲܢ ܒܲܕܼܡܸܬܼܚܲܙ̈ܝܵܢ>
    text <ܠܵܐ ܬܵܘܣܸܦ ܠܲܢ ܢܸܓܼ̈ܿܕܹܿܐ ܥܦܝܼܦܹ̈ܐ ܕܠܵܐ ܢܹܐܒܲܕܼ ܠܲܢ ܀>
    text <܃ܐܲܪܝܼܡ ܫܲܒܼܛܵܟ ܡ̣ܢ ܡܲܚ̈ܘܵܬܼܵܐ ܕܦܲܓܼܪܲܢ ܘܐܲܪܥܲܢ>
    text <ܘܲܟܼܐܝܼ ܒܟܸܢܫܹ̈ܐ ܕܲܫܡܲܝܵܢܹ̈ܐ ܕܠܵܐ ܢܲܟܿܘܿܢܵܢ ܀>
  block
    text <܃ܫܲܝܸܢ ܐܸܢܘܿܢ ܕܠܵܐ ܢܚܵܘܘܿܢ ܠܲܢ ܐܲܦܹ̈ܐ ܕܚܸܡܬܼܵܐ>
    text <ܘܲܢܫܲܝܢܘܼܢܵܝܗܝ ܠܐܵܐܲܪ ܕܲܕܼܠܝܼܚ ܡܸܛܠ ܥܵܘ̣ܠܲܢ ܀>
    text <܃ܪܡܘܿܙ ܠܹܗ ܠܐܲܪܟܿܘܿܢ ܕܐܲܚܝܼܕܼ ܪܲܗܛܵܐ ܕܝܲܪ̈ܚܲܝ ܫܲܢ̄ܬܵܐ>
    text <ܕܢܲܪܡܸܐ ܦܓܼܘܼܕܹ̈ܐ ܕܲܡܫܲܝܢܘܼܬܼܵܐ ܒܙܲܒܼܢܹ̈ܐ ܫܓܼܝܼܫܹ̈ܐ ܀>
    text <܃ܩܪܝܼ ܘܙܲܗܲܪܲܝܗܝ ܠܪܘܼܚܵܐ ܕܐܲܚܝܼܕܼ ܫܘܼܠܛܵܢ ܪܘܼܚܵܐ>
    text <ܕܢܸܬܼܟܿܘܿܣ ܚܹܐܦܵܐ ܕܙܵܘܥܵܘ̈ܗܝ ܕܐܵܐܲܪ ܡ̣ܢ ܩܲܫܝܘܼܬܼܵܐ ܀>
    text <܃ܣܝܼܡ ܠܹܗ ܛܲܟܼܣܵܐ ܠܡܛܲܟܿܣܵܢܵܐ ܕܙܲܒܼܢܹ̈ܐ ܚܲܪ̈ܫܹܐ>
    text <ܕܢܲܠܸܦ ܐܸܢܘܿܢ ܠܡܸܛܲܪ ܛܲܟܼܣܵܐ ܕܫܘܼܚܠܵܦܲܝ̈ܗܘܿܢ ܀>
    text <܃ܒܫܘܼܚܠܵܦܲܝ̈ܗܘܿܢ ܕܕܲܠܵܐ ܛܲܟܼܣܵܐ ܙܥܲܪ݂ ܟܠ ܡܸܕܹܿܡ>
    text <ܘܠܵܐ ܡ̣ܢ ܦܵܫ̣ ܡܸܕܹܿܡ ܕܠܵܐ ܐܸܬܼܡܲܣܟܲܢ ܡ̣ܢ ܡ̇ܐ ܕܐܝܼܬܼܵܘܗܝ ܀>
    text <܃ܡܸܣܟܹܿܝܢ ܘܲܨܪܝܼܟ ܥܘܼܡܪܵܐ ܕܐ̄ܢܵܫܵܐ ܡ̣ܢ ܟܠ ܛܵܒܼ̈ܢ>
    text <ܘܲܡܙܲܠܗܲܙ ܗ̄ܘ̣ ܡ̇ܙܘܿܢ ܦܲܓܼܪܵܐ ܘܥܸܢܝܵܢ ܢܦܫܵܐ ܀>
    text <܃ܥܪܲܩ ܠܹܗ ܡܸܢܲܢ ܢܝܵܚܵܐ ܕܦܲܓܼܪܵܐ ܘܲܕܪܲܥܝܵܢܵܐ>
    text <ܘܩܵܡ̣ ܒܲܪܢܵܫܲܢ ܐܲܝܟ ܐܝܼܠܵܢܵܐ ܒܝܵܘܡܲܝ̈ ܣܲܬܼܘܵܐ ܀>
    text <܃ܠܣܲܬܼܘܵܐ ܟܡܝܼܪܵܐ ܕܵܡܹ̇ܐ ܪܲܗܛܵܐ ܕܝܲܪ̈ܚܲܝ ܫܲܢ̄ܬܵܐ>
    text <ܘܠܲܝܬܿ ܒܘܼܝܵܐܐ ܕܡܲܩܢܹܐ ܣܲܒܼܪܵܐ ܒܐܲܝܕܼܵܐ ܕܦܲܐܝܵܐ ܀>
    text <܃ܠܲܝܬܿ ܟܠ ܟܠܹܗ ܥܘܼܗܕܵܢ ܡܸܕܹܿܡ ܕܢܝܼܚ ܘܲܡܫܲܝܲܢ>
    text <ܐܸܠܵܐ ܩܵܠܵܐ ܕܲܫܟܼܝܼܪ̈ܵܬܼܵܐ ܕܪܵܥܹ̇ܡ ܒܐܲܪܥܵܐ ܀>
    text <܃ܩܵܠܵܐ ܕܥܵܘ̣ܠܵܐ ܪܵܥܹ̇ܡ ܒܲܠܚܘܿܕܼ ܒܹܝܬܼ ܐܲܪ̈ܥܵܢܹܐ>
    text <ܘܩܵܠ ܛܵܒܼܵܬܼ̈ܐ ܫܠܹܐ ܐܲܝܟ ܡܝܼܬܼܵܐ ܕܠܵܐ ܚܝܘܼܬܼܵܐ ܀>
    text <܃ܙܢܲܝ̈ ܛܵܒܼܵܬܼ̈ܐ ܡ̣ܝܬܼܘܼ ܐܲܝܟ ܡܝܼܬܼܵܐ ܕܠܵܐ ܥܘܼܦܵܝܵܐ>
    text <ܘܲܛܥ̣ܵܘ ܐܸܢܘܿܢ ܣܵܥܘܿܪ݁ܲܝܗܘܿܢ ܐܲܝܟ ܕܲܠܡܝܼܬܵܐ ܀>
    text <܃ܡ̣ܝܼܬܼ ܛܵܒܼܵܬܼ̈ܐ ܘܲܚ̣ܝܵܘ ܐܵܕܫܹ̈ܐ ܕܫܟܼܝܼܪ̈ܵܬܼܵܐ>
    text <ܘܵܝ ܠܲܢ ܕܲܗ̤ܘܲܝܢ ܡܝܼ̈ܬܹܐ ܠܩܘܼܫܬܵܐ ܘܚܲܝܹ̈ܐ ܠܥܵܘ̣ܠܵܐ ܀>
    text <܃ܚܢܲܢ ܢܲܚܸܡܢܵܝܗܝ ܠܥܵܘ̣ܠܵܐ ܡܝܼܬܼܵܐ ܒܥܵܘ̇ܠܵܘܼܬܲܢ>
    text <ܘܲܒܼܚܲܪܡܘܼܬܲܢ ܩܛ̣ܲܠܢܲܢ ܥܘܸܠܹ̈ܐ ܕܙܲܕܿܝܼܩܘܼܬܼܵܐ ܀>
    text <܃ܚܢܲܢ ܓܲܙܝܼܢܵܗ̇ ܠܙܲܕܿܝܼܩܘܼܬܲܢ ܡ̣ܢ ܝܲܠ̈ܕܵܬܼܵܐ>
    text <ܘܠܵܐ ܝܲܗ̣̄ܒܼܢܲܢ ܠܵܗ̇ ܠܲܡܪܒܵܝܘܼ ܦܹܐܪܹ̈ܐ ܕܚܘܼܒܵܐ ܀>
    text <܃ܠܦܸܪܥܘܿܢ ܕܵܡ̇ܝܵܐ ܚܲܪܡ̇ܢܘܼܬܲܢ ܕܠܘܼܩܒܲܠ ܩܘܼܫܬܵܐ>
    text <ܘܛܵܟ ܚܲܪܡ̇ܢܵܐ ܗ̄ܝ̣ ܠܵܐ ܡܫܲܝܢܘܼܬܲܢ ܡ̣ܢ ܕܡܸܨܪ̈ܵܝܹܐ ܀>
    text <܃ܦܸܪܥܘܿܢ ܦܲܓܼܪܹ̈ܐ ܕܥܘܸܠܹ̈ܐ ܚܲܢܸܩ ܒܡܲܝܵ̈ܐ ܕܢܲܗܪܵܐ>
    text <ܚܢܲܢ ܚܲܝܘܼܬܼܵܐ ܕܢܲܦܫܵܐ ܛܲܒܵܥ̄ܢ ܒܡܵܡܘܿܠ ܥܵܘ̣ܠܵܐ ܀>
    text <܃ܚܲܝܹ̈ܐ ܕܢܲܦܫܵܐ ܠܵܐ ܡ̇ܝܘܿܬܿܬܼܵܐ ܡܡܝܼܬܼܝܼܢ ܐ̄ܢܵܫܵܐ>
    text <ܠܵܐ ܗ̄ܘ̣ܵܐ ܕܡ̇ܝ̇ܬܵܐ ܐܸܠܵܐ ܕܗܵܘ̇ܝܵܐ ܡܝܼܬܿܬܵܐ ܕܥܵܘ̣ܠܵܐ ܀>
    text <܃ܒܝܼܫ ܗ̄ܘ̣ ܡ̇ܘܬܵܐ ܕܡܝܼܬܼܘܼܬܼ ܥܵܘ̣ܠܵܐ ܡ̣ܢ ܟܠ ܡܵܘܬܿܝܼ̈ܢ>
    text <ܘܣܵܗܹ̇ܕ ܩܵܠܵܐ ܕܡܲܚܹܐ ܡܝܼ̈ܬܹܐ ܕܬܲܪܓܸܿܡ ܗܵܠܹܝܢ ܀>
  block
    text <܃ܠܵܘ ܠܲܡ ܡ̇ܘܬܵܐ ܗ̄ܘ̣ ܐܲܝܢܵܐ ܕܩܵܛܹ̇ܠ ܦܲܓܼܪܵܐ ܒܲܠܚܘܿܕ>
    text <ܐܸܠܵܐ ܕܐܲܝܢܵܐ ܕܡ̇ܘܒܸܿܕܼ ܐܲܟܲܚ̄ܕܼ ܦܲܓܼܪܵܐ ܘܢܲܦܫܵܐ ܀>
    text <܃ܦܲܓܼܪܵܐ ܘܢܲܦܫܵܐ ܡ̇ܘܒܸܿܕ ܐܲܟܼܚ̄ܕܼ ܒܝܵܘܡ̇ܐ ܕܕܼܝܼܢܵܐ>
    text <ܘܵܝ ܠܲܢ ܕܲܩܪܸ݂ܒܼ ܝܵܘܡ̇ܐ ܕܕܼܝܼܢܠܐ ܕܣܵܥܲ݁ܪ ܗܵܠܹܝܢ ܀>
    text <܃ܘܵܝ ܠܲܢ ܕܐܸܒܼ݂ܕܼ ܦܲܓܼܪܵܢ ܗܵܪܟܵܐ ܒܟܲܦܢܵܐ ܘܟܹܐܒܹ̈ܐ>
    text <ܘܲܥܬܼܝܼܕܝܼܢܲܢ ܠܡܸܫܬܲܢܵܩܘܼ ܒܦܲܓܼܪܵܐ ܘܢܲܦܫܵܐ ܀>
    text <܃ܘܵܝ ܠܲܢ ܕܲܒܼܠ̣ܝܼܢ ܒܡܸܣܟܹܿܢܘܼܬܵܐ ܒܥܘܼܡܪܵܐ ܕܙܲܒܼܢܵܐ>
    text <ܘܲܒܼܗܵܘ̇ ܕܲܥܬܼܝܼܕܼ ܡܸܬܓܲܠܙܝܼܢܲܢ ܡ̣ܢ ܟܠ ܛܵܒܼ̈ܢ ܀>
    text <܃ܘܵܝ ܠܲܢ ܕܿܗ̤ܘܲܝܢ ܘܠܵܐ ܗ̤ܘܲܝܢ ܫܲܦܝܼܪ ܒܕܼܘܼܒܵܪ ܚܲܝܲܝ̈ܢ>
    text <ܘܡܸܬܼܢܲܚܡܝܼܢܲܢ ܘܠܵܐ ܗܵܘܹ̇ܝܢܲܢ ܠܦܘܼܬܼ ܢܘܼܚܵܡܲܢ ܀>
    text <܃ܥܡ݂ܲܪܢܲܢ ܒܐܲܪܥܵܐ ܘܠܵܐ ܐܲܟܲܫܲܪܢܲܢ ܒܬܼܵܘܬܵܒܼܘܼܬܵܗ̇>
    text <ܘܐܲܝܟܲܢ ܒܗܵܘ̇ ܕܘܼܒܵܪܵܐ ܕܲܫܡܲܝܵܢܹ̈ܐ ܀>
    text <܃ܠܲܝܬܿ ܠܲܢ ܡ̇ܕܹܝܢ ܐܲܬܼܪܵܐ ܕܐܝܼܬܼܵܘܗܝ ܒܹܝܬܼ ܦܘܼܠܚܵܢܵܐ>
    text <ܐܸܠܵܐ ܒܲܠܚܘܿܕܼ ܗܵܝ̇ ܓܹܗܲܢܵܐ ܕܠܵܐ ܡܸܬܼܦܲܠܚܵܐ ܀>
    text <܃ܘܵܝ ܠܲܢ ܕܲܠܡܵܐ ܬܲܡ̇ܢ ܗܵܘܹ̇ܐ ܥܘܼܡܪܵܐ ܕܚܲܝܲܝ̈ܢ>
    text <ܒܗܵܘ̇ ܦܘܼܠܚܵܢܵܐ ܕܲܡܠܸܐ ܒܸܟܼܝܵܐ ܘܚܘܼܪܵܩ ܫܸܢܹ̈ܐ ܀>
    text <܃ܠܵܐ ܠܲܡ ܬܸܗܘܸܐ ܗܵܕܹܐ ܕܐܸܡ̇ܪܹܬܼ ܠܦܘܼܬܼ ܚܵܘ̈ܒܵܬܲܢ>
    text <ܘܠܵܐ ܢܸܬܼܓܲܙܹܐ ܡ̣ܢ ܛܵܒܼܵܬܼ̈ܐ ܕܲܬܼܢܵܢ ܘܕܲܠܗܲܠ ܀>
    text <܃ܠܵܐ ܠܲܡ ܢܸܦܘܿܩ ܡ̣ܢ ܗܵܢ ܥܵܠܡܵܐ ܥܲܪܛܸܠܵܐܝܼܬܼ>
    text <ܘܢܹܐܙܲܠ ܢܸܗܘܸܐ ܨܪ̈ܝܼܟܲܝ ܫܘܼܒܼܚܵܐ ܒܗܵܘ̇ ܬܘܼܩܵܢܵܐ ܀>
    text <܃ܠܵܐ ܢܸܬܼܢܲܟܼܪܸܐ ܡ̣ܢ ܗܵܘ̇ ܫܘܼܒܼܚܵܐ ܡܫܲܒܲܚ ܛܵܒܹ̈ܐ>
    text <ܘܠܵܐ ܢܲܦܩܘܼܢܵܢ ܐܲܝܟ ܗܵܘ̇ ܕܲܢܦܲܩ̣ ܡ̣ܢ ܡܸܫܬܿܘܼܬܼܵܐ ܀>
    text <܃ܛܘܼܒܹ̈ܐ ܛܵܒܹ̈ܐ ܡ̣ܠܲܟܼܬܿ ܠܹܗ ܠܓܸܢܣܲܢ ܒܚܕܼ ܒܲܪ ܓܸܢܣܲܢ>
    text <ܘܠܵܐ ܢܸܬܿܕܓܲܠ ܫܘܼܘܕܵܝ ܡܸܠܲܝ̈ܟ ܒܝܲܕܼ ܪܲܦܝܘܼܬܿܢ ܀>
    text <܃ܪܦܹܝܢܲܢ ܣܲܓܿܝܼ ܘܲܒܼܗܝܼܠܝܼܢܲܢ ܒܦܘܼܠܚܵܢ ܩܘܼܫܬܵܐ>
    text <ܘܡܲܐܝܼܢܵܐ ܠܲܢ ܠܡܸܥܡܲܠ ܩܲܠܝܼܠ ܒܲܕܼܫܲܦܝܼܪ̈ܢ ܀>
    text <܃ܣܲܓܿܝܼ ܘܲܣܒܲܝܼܣ ܝܘܼܬܼܪܵܢ ܚܲܝܹ̈ܐ ܠܵܐ ܡ̇ܝ̈ܘܿܬܹܐ>
    text <ܘܠܵܐ ܪܵܓܵܐ ܠܲܢ ܕܢܸܣܲܒ݂ ܡܸܢܹܗ ܚܲܕܼ ܫܵܡܘܿܢܵܐ ܀>
    text <܃ܕܚܝܼܠ ܕܝܼܢܵܐ ܕܗܵܘܹ̇ܐ ܬܲܡܵܢ ܒܗܵܘ̇ ܕܘܼܒܵܪܵܐ>
    text <ܘܠܵܐ ܡܲܪܦܸܐ ܠܲܢ ܘܠܵܐ ܫܵܡܘܿܢܵܐ ܡ̣ܢ ܚܵܘ̈ܒܵܬܲܢ ܀>
    text <܃ܥܕܲܡ̇ܐ ܠܡܸܠܬܼܵܐ ܕܒܲܛܝܼܠ ܫܸܡܥܵܗ̇ ܬܵܒܲܥ̇ ܒܐܝܼܕܲܝ̈ܢ>
    text <ܘܠܵܐ ܪܢܲܝܼܢ ܡܸܡܬܼܘܿܡ ܘܠܵܐ ܪܵܢܹ̇ܝܢܲܢ ܒܗܵܘ̇ ܒܘܼܚܪܵܢܵܐ ܀>
    text <܃ܗܵܘ̇ ܒܘܼܚܪܵܢܵܐ ܣܠܸܩ ܥܲܠ ܪܸܥܝܵܢܝ ܪܵܥܹ̇ܐ ܒܡܸܠܹ̈ܐ>
    text <ܘܙܵܥ ܘܐܸܬܼܒܲܠܗܝ̣ ܘܫܲܪܝܼ ܡܪܲܟܸܿܒܼ ܦܝܵܣܵܐ ܕܡܸܠܹ̈ܐ ܀>
    text <܃ܦܝܵܣܵܐ ܪܲܓܿܬܹܗ ܠܪܸܥܝܵܢܝ ܣܲܟܼܠܵܐ ܠܲܡܪܲܟܵܒܼܘܼ>
    text <ܕܝܵ̇ܕܲܥ ܡܚܝܼܠ ܗ̄ܘ̣ ܠܲܡܪܲܟܵܒܼܘܼ ܙܢܲܝ̈ ܕܘܼܒܵܪܹ̈ܐ ܀>
  block
    text <܃ܦܫܝܼܩ ܗ̄ܘ̣ ܦܝܵܣܵܐ ܠܲܡܦܝܼܣܵܢܹ̈ܐ ܛܵܒܼ ܡ̣ܢ ܥܲܡܠܹ̈ܐ>
    text <ܘܡܸܛܠ ܗܵܕܹܐ ܓ̣ܒܼܵܐ ܠܹܗ ܪܸܥܝܵܢܝ ܗܵܘ̇ ܕܲܦܫܝܼܩܵܐ ܀>
    text <܃ܠܲܚܒܸܢܵܢܵܐ ܠܵܐ ܪܵܓܵܐ ܠܹܗ ܠܡܸܪܕܵܐ ܒܥܲܡܠܹ̈ܐ>
    text <ܕܝܵ̇ܕܲܥ ܕܵܫܚܝܼܩ ܕܘܼܒܵܪ ܚܲܝܹ̈ܐ ܪ̈ܘܼܚܵܢܵܝܹܐ ܀>
    text <܃ܡ̣ܢ ܨܹܝܕܼ ܥܲܡܠܹ̈ܐ ܪ̈ܘܼܚܵܢܵܝܹܐ ܥܪܲܩ ܐܵܦ ܪܸܥܝܵܢܝ>
    text <ܘܗܵܐ ܡܚܲܝܸܛ ܠܹܗ ܢܲܚܬܵܐ ܕܡܸܠܹ̈ܐ ܕܢܸܬܼܟܲܣܸܐ ܒܹܗ ܀>
    text <܃ܥܲܪܛܸܠܵܐܝܼܬܼ ܚ̣ܙܵܐ ܠܲܩܢܘܿܡܹܗ ܥܲܪܛܸܠܵܝܵܐ>
    text <ܘܲܫܩ݂ܲܠ ܡܸܠܹ̈ܐ ܦܪ݂ܲܣ ܥܲܠ ܐܲܦܵܘ̈ܗܝ ܡ̣ܢ ܟܘܼܚܵܕܼܵܐ ܀>
    text <܃ܒܡܸܠܹ̈ܐ ܓ̣ܒܼܵܐ ܠܹܗ ܠܲܡܟܲܣܵܝܘܼ ܠܲܫܠܝܼܚܘܼܬܹܗ>
    text <ܒܗܵܝ̇ ܕܲܫܡܝܼܥ ܠܹܗ ܕܟܲܣܝܼ ܗܵܠܹܝܢ ܠܲܕܼܕܼܵܡܹ̇ܝܢ ܠܹܗ ܀>
    text <܃ܩܵܠ ܚܲܟܿܝܼܡܵܐ ܫܡ݂ܲܥ ܕܲܡܟܲܐܲܪ ܠܲܚܒܸܢܵܢܵܐ>
    text <ܘܐܲܝܟ ܕܡ̣ܢ ܫܸܢܬܼܵܐ ܡܥܝܼܪ ܠܲܪ̈ܦܲܝܵܐ ܠܘܵܬܼ ܦܘܼܠܚܵܢܵܐ ܀>
    text <܃ܥܕܲܡ̇ܐ ܠܐܸܡܲܬܼܝ ܩܥ̣ܵܐ ܚܲܟܿܝܼܡܵܐ ܠܲܚܒܸܢܵܢܵܐ>
    text <ܕܵܡ̇ܟܲܬܿ ܘܫܵܠܹ̇ܝܬܿ ܡ̣ܢ ܦܘܼܠܚܵܢܵܐ ܕܙܲܕܿܝܼܩܘܼܬܵܐ ܀>
    text <܃ܨܠܸܡ ܫܵܘܫܡܵܢܵܐ ܨܵܪ ܠܹܗ ܠܫܲܠܦܵܐ ܡܲܐܝܼܢ ܥܲܡܠܹ̈ܐ>
    text <ܕܢܸܬܼܒܲܩܸܐ ܒܹܗ ܘܲܢܥܝܼܪ ܗܵܘܢܹܗ ܠܘܵܬܼ ܦܘܼܠܚܵܢܵܐ ܀>
    text <܃ܚܙܝܼ ܠܫܵܘܫܡܵܢܵܐ ܡܲܠܸܠ ܥܲܡܹܗ ܕܝܼܩܝܼܪ ܠܹܒܸܿܗ>
    text <ܘܝܼܠܲܦ ܡܸܢܹܗ ܙܢܲܝ̈ ܟܵܫܪܘܼܬܼܵܐ ܘܥܝܼܪܘܼܬܼ ܢܲܦܫܵܐ ܀>
    text <܃ܚܙܝܼ ܟܡܵܐ ܥܝܼܪܵܐ ܢܲܦܫܹܗ ܕܫܝܼܛܵܐ ܠܘܵܬܼ ܦܘܼܠܚܵܢܹܗ>
    text <ܘܐܲܥܝܼܪ ܙܵܘܥܲܝ̈ܟ ܠܘܵܬܼ ܦܘܼܠܚܵܢܵܐ ܕܫܲܦܝܼܪ̈ܵܬܼܵܐ ܀>
    text <܃ܚܙܝܼ ܕܲܡܛܲܝܸܒܼ ܡ̇ܙܘܿܢ ܚܲܝܵܘ̈ܗܝ ܩܕܼܵܡ ܥܸܕܵܢܵܐ>
    text <ܘܛܲܝܸܒܼ ܐܵܦ ܐܲܢ̄ܬܿ ܙܘܵܕܹ̈ܐ ܕܲܡܛܲܝܲܒܼ ܠܵܟ ܀>
    text <܃ܚܙܝܼ ܕܠܵܐ ܕܦܵܩܕܿܝܼܢ ܘܠܵܐ ܕܡܸܬܼܦܲܩܕܿܝܼܢ ܐܝܼܬܼ ܒܲܝܢܲܝܗܘܿܢ>
    text <ܘܐܲܦܝܼܣ ܐܵܢ̄ܬܿ ܠܵܟ ܩܕܼܵܡ ܕܲܢܦܝܼܣܵܟ ܐ̄ܚܪܹܝܢ ܥܲܠ ܥܲܡܠܹ̈ܐ ܀>
    text <܃ܗܵܠܹܝܢ ܡܸܠܹ̈ܐ ܫܡ݂ܲܥܘ ܚܘܼܫܵܒܲܝ̈ ܣܵܢ̇ܝܲܝ̈ ܥܲܡܠܹܐ>
    text <ܘܐܲܪܡܝܼܘ ܐܝܼܕܼܵܐ ܒܥܲܡܠܵܐ ܕܡܸܠܹ̈ܐ ܡܦܝܼܣܵܢ̈ܝܵܬܼܵܐ ܀>
    text <܃ܦܝܵܣܵܐ ܕܡܸܠܹ̈ܐ ܣܵܡ̣ ܫܲܬܸܐܣܬܼܵܐ ܠܲܒܼܢܲܝ̈ ܥܲܡܠܹ̈ܐ>
    text <ܕܕܲܡ ܡ̣ܢ ܡܸܠܹ̈ܐ ܢܸܗܘܘܿܢ ܒܵܢܹ̇ܝܢ ܒܸܢܝܵܢ ܥܲܡܠܹ̈ܐ ܀>
    text <܃ܒܸܢܝܵܢ ܥܲܡܠܹ̈ܐ ܒܥܹ̇ܝܬܼ ܕܐܹܚܵܘܸܐ ܠܒܼܵܢܲܝ̈ ܥܲܡܠܹ̈ܐ>
    text <ܕܢܸܗܘܘܿܢ ܒܵܢܹ̇ܝܢ ܕܘܼܒܵܪ̈ܲܝܗܘܿܢ ܠܥܸܠ ܡ̣ܢ ܡܸܠܲܝ̈ ܀>
    text <܃ܐܘܿ ܒܲܬܵܝܹ̈ܐ ܕܒܸܢܝܵܢ ܥܲܡܠܹ̈ܐ ܪܼ̈ܘܚܵܢܵܝܹܐ>
    text <ܒܢܵܘ ܥܲܠ ܡܸܠܲܝ̈ ܥܲܡܠܹ̈ܐ ܕܕܼܘܼܒܵܪ̈ܲܝܟܿܘܿܢ ܀>
    text <܃ܬܵܘ ܕܲܡܦܝܼܣܝܼܢ ܥܲܠ ܫܘܼܒܼܩܵܢܵܐ ܕܲܙܢܲܝ̈ ܥܵܘ̣ܠܵܐ>
    text <ܡܲܕܼܟܼܘ ܡܸܠܲܬܼܝ ܥܲܡ ܡܸܠܲܝ̈ܟܿܘܿܢ ܒܚܲܫܵܐ ܘܕܸܡܥܹ̈ܐ ܀>
  block
    text <܃ܬܵܘ ܕܲܓܼܡܝܼܪܝܼܢ ܒܕܸܘܒܵܪ̈ܲܝܗܘܿܢ ܐܲܟܼܡܵܐ ܕܡܲܨܝܵܐ>
    text <ܪܘܿܣܘ ܥܲܡܠܲܝ̈ܟܿܘܿܢ ܐܲܝܟ ܚܵܘܣܵܢܵܐ ܥܲܠ ܚܲܛܝܹ̈ܐ ܀>
    text <܃ܬܵܘ ܚܲܛܵܝܹ̈ܐ ܕܲܚܛܵܘ̣ ܘܐܲܣܟܸܿܠܘ ܐܲܝܟ ܚܲܛܵܝܹ̈ܐ>
    text <ܪܕܼܵܘ ܥܲܡ ܡܸܠܹ̈ܐ ܕܡܲܠ̈ܝܵܢ ܗܸܪܓܵܐ ܕܥܲܠ ܚܲܛܵܝܹ̈ܐ ܀>
    text <܃ܒܗܸܪܓܵܐ ܕܡܸܠܹ̈ܐ ܕܥܲܠ ܚܲܛܝܹ̈ܐ ܗܸܪܓܸܿܬ̤ ܡܸܠܲܬܼܝ>
    text <ܕܐܲܠܸܦ ܐܸܢܘܿܢ ܐܘܼܪܚܵܐ ܕܡܲܠܝܵܐ ܚܢܵܢܵܐ ܘܪ̈ܲܚܡܹܐ ܀>
    text <܃ܚܢܵܢܵܐ ܘܪ̈ܲܚܡܹܐ ܡܲܕܸܟ ܪܸܥܝܵܢܝ ܒܣܲܡܵܐ ܕܡܸܠܹ̈ܐ>
    text <ܕܲܒܼܝܲܕܼ ܡܸܠܹ̈ܐ ܢܸܫܬܿܘܿܢ ܐ̄ܢܵܫܵܐ ܚܢܵܢܵܐ ܘܪ̈ܲܚܡܹܐ ܀>
    text <܃ܒܫܸܩܝܵܐ ܕܡܸܠܹ̈ܐ ܡܲܕܿܟܹܬܼ ܣܲܡܵܐ ܕܚܘܼܣܵܝ ܚܵܘ̈ܒܹܿܐ>
    text <ܘܡܸܬܼܝܲܐܲܒܼ ܐ̄ܢܵܐ ܕܢܸܫܬܹܿܝܘܗܝ ܟܠܢܵܫ ܘܢܸܥܛܹܐ ܥܵܘ̣ܠܹܗ ܀>
    text <܃ܒܗܵܢܵܐ ܢܝܼܫܵܐ ܣܵܡܹ̇ܬܼ ܢܝܼܫܵܐ ܕܫܸܡ ܒܵܥܘܼܬܼܵܐ>
    text <ܕܐܸܒܼܥܹܐ ܘܐܲܦܝܼܣ ܥܲܠ ܚܵܘ̈ܒܵܬܼܵܐ ܕܝܼܠܝܼ ܘܲܕܚܲܒܼܪ̈ܲܝ ܀>
    text <܃ܬܵܘ ܟܹܝܬܼ ܚܲܒܼܪ̈ܲܝ ܗܘ̤ܵܘ ܠܝܼ ܚܲܒܼܪܹ̈ܐ ܒܲܦܝܵܣ ܡܸܠܹ̈ܐ>
    text <ܘܲܢܦܝܼܣ ܐܲܟܼܚ̄ܕ ܠܗܵܘ̇ ܠܵܐ ܣܢܝܼܩܵܐ ܕܒܼܵܥܹ̇ܐ ܦܝܵܣܵܐ ܀>
    text <܃ܒܵܥܹ̇ܐ ܦܝܵܣܵܝܐ ܠܵܐ ܗ̄ܘ̣ܵܐ ܕܒܼܵܥܹ̇ܐ ܐܲܝܟ ܡ̇ܐ ܕܐܸܡ̇ܪܹܬܼ>
    text <ܐܸܠܵܐ ܕܢܲܠܸܦ ܠܲܡܦܝܼܣܵܢܹ̈ܐ ܕܲܢܦܝܼܣܘܼܢܵܝܗܝ ܀>
    text <܃ܒܲܕܡܘܼܬܼ ܪܲܒܵܐ ܩܵܐܹ̇ܡ ܪܸܡܙܹܗ ܠܥܸܠ ܡ̣ܢ ܪܹܫܲܢ>
    text <ܘܵܡܚܲܟܸܿܡ ܠܲܢ ܘܠܵܐ ܡܸܬܼܚܲܟܿܡܵܐ ܫܲܒܼܪܘܼܬܼ ܢܲܦܫܲܢ ܀>
    text <܃ܡܚܲܟܸܿܡ ܐ̄ܢܵܫܵܐ ܚܘܼܣ ܥܲܠ ܐ̄ܢܵܫܵܐ ܥܲܛܠܲܝ̈ ܠܸܒܵܐ>
    text <ܕܫܵܝ̇ܛܝܼܢ ܣܸܦܪܹ̈ܐ ܕܪܲܒܵܘܼܬܼܵܟ ܡܲܠܝܲܬܼ ܚܲܝܹ̈ܐ ܀>
    text <܃ܚܙܝܼ ܕܲܡܚܝܼܠܵܐ ܗ̄ܘ̣ ܟܝܵܢܵܐ ܕܡܸܢܲܢ ܒܲܡܚܝܼ̈ܠܵܬܼܵܐ>
    text <ܘܠܵܐ ܬܲܩܸܨ ܠܹܗ ܚܵܐܹ̇̄ܒܼ ܟܠܫܵܥ ܡ̣ܢ ܚܘܼܬܼܚܵܬܼܵܘ̈ܗܝ ܀>
    text <܃ܐܲܢ̄ܬܿܘܼ ܓ̣ܒܲܠܬܵܝܗܝ ܡ̣ܢ ܕܲܚܝܼܚܵܐ ܐܲܝܟ ܕܲܫܦ݂ܲܪ ܠܵܟ>
    text <ܘܥܲܡܹܗ ܕܡܸܕܪܹܗ ܚܠܲܛܬ݂ܿ ܚܘܼ̈ܬܼܚܵܬܹܐ ܕܝܲܨܪܵܐ ܪܲܦܝܵܐ ܀>
    text <܃ܝܲܨܪܵܐ ܪܲܦܝܵܐ ܡܲܕܼܟ ܪܸܡܙܵܟ ܥܲܡ ܕܲܚܝܼܚܹܗ>
    text <ܘܠܵܐ ܡܨܸܐ ܡܚܲܝܸܨ ܠܪܲܦܝܘܼܬܼ ܡܸܕܼܪܹܗ ܡ̣ܢ ܒܸܠܥܵܕܲܝܟ ܀>
    text <܃ܚܲܫܹ̈ܐ ܠܙܝܼܙܹ̈ܐ ܡܲܠܙܝܼܢ ܚܲܝܵܘ̈ܗܝ ܒܟܼܠܗܘܿܢ ܚܲܝܵܘ̈ܗܝ>
    text <ܘܠܵܐ ܡܲܪܦܹܝܢ ܠܹܗ ܕܢܸܗܘܸܐ ܚܝܼܨܵܐ ܒܦܘܼܠܚܵܢ ܚܲܝܵܘ̈ܗܝ ܀>
    text <܃ܒܲܕܡܘܼܬܼ ܒܵܩܹ̈ܿܐ ܡܥܵܕܹܝܼܢ ܩܵܝ̇ܡܝܼܢ ܠܥܸܠ ܡ̣ܢ ܚܲܨܹܗ>
    text <ܘܲܡܕܼܵܘܕܝܼܢ ܠܹܗ ܡ̣ܢ ܥܸܢܝܵܢܵܐ ܕܫܲܦܝܼܪ̈ܵܬܼܵܐ ܀>
    text <܃ܠܹܠܲܝ ܐܝܼܡܵܡ ܫܚܝܼܩ ܡ̣ܢ ܠܸܙܬܵܐ ܕܲܫܚܝܼܩ̈ܬܼܵܐ>
    text <ܘܠܲܝܬܿ ܥܸܕܵܢܵܐ ܕܲܟܼܢܝܼܫ ܟܠܹܗ ܨܹܝܕ ܪܸܥܝܵܢܹܗ ܀>
    text <܃ܩܲܝܛܵܐ ܘܣܲܬܼܘܵܐ ܥܡܝܼܠ ܘܲܡܛܲܪܦ ܒܚܲܣܝܼܪܘܼܬܼܵܐ>
    text <ܘܐܲܡܝܼܢ ܦܠܲܚ ܘܠܵܐ ܡܸܬܼܡܠܝܵܐ ܚܲܣܝܼܪܘܼܬܹܗ ܀>
    text <܃ܐܲܝܟ ܚܵܕܼܘܿܪܵܐ ܚܵܕܲܪ ܐܵܦ ܗܘ̤ ܙܸܕܩܵܐ ܠܚܲܝܵܘ̈ܗܝ>
    text <ܘܢܲܩܹ̇ܫ ܟܠܫܵܥ ܒܲܬܼܪܲܥ ܥܡܠܹ̈ܿܐ ܕܟܼܠ ܐܘܼܡ̇ܢܘܼ ܀>
    text <܃ܫܟܼܵܚܬܵܐ ܚܕܲܬܵܐ ܕܥܲܡܠܹ̈ܐ ܚܲܪ̈ܬܹܐ ܡܲܒܲܥ ܟܠܝܘܿܡ>
    text <ܕܕܲܡ ܢܸܫܟܲܚ ܠܹܗ ܡ̇ܙܘܿܢ ܙܲܒܼܢܵܐ ܠܲܙܒܼܝܼܢܵܐ ܕܚܲܝܵܘ̈ܗܝ ܀>
  block
    text <܃ܠܐ̣ܝܼ ܠܹܗ ܠܲܐܝܵܐ ܡ̣ܢ ܕܲܢܚܲܕܹܿܬܼ ܥܲܡܠܹ̈ܐ ܚܲܕ̈ܿܬܹܐ>
    text <ܘܲܟܼܡܵܐ ܕܠܵܠܹ̇ܐ ܡܸܥܫܲܢ ܥܵܫ̇ܢܵܐ ܡܸܣܟܹܿܢܘܼܬܹܗ ܀>
    text <܃ܐܘܿ ܠܡܸܣܟܹܿܢܵܐ ܒܲܪ ܡܸܣܟܹܿܢܹ̈ܐ ܕܡܸܣܟܹܿܝܢ ܘܲܣܟܲܠ>
    text <ܘܠܵܐ ܡܸܬܼܒܲܝܲܢ ܠܡܸܛܲܪ ܛܲܟܼܣܵܐ ܕܡܸܣܟܹܿܢܘܼܬܹܗ ܀>
    text <܃ܐܘܿ ܠܚܵܕܘܿܪܵܐ ܕܐܲܡܝܼܢ ܚܵ̇ܕܲܪ ܩܲܝܛܵܐ ܘܣܲܬܼܘܵܐ>
    text <ܘܠܵܐ ܡܸܬܼܡܲܠܸܐ ܣܘܼܢܩܵܢ ܢܲܦܫܹܗ ܡ̣ܢ ܙܸܕܩܵܬܼܵܐ ܀>
    text <܃ܐܘܿ ܠܐܲܓܼܝܼܪܵܐ ܕܡ̇ܘܓܲܪ ܚܲܝܵܘ̈ܗܝ ܒܲܥܡܝܼ̈ܠܬܼܵܐ>
    text <ܘܦܵܠܲܚ ܟܠܝܘܿܡ ܘܛܠܝܼܡ ܐܲܓܼܪܹܗ ܒܠܵܐ ܝܼܕܲܥܬܼܵܐ ܀>
    text <܃ܠܵܐ ܝܼܕܲܥܬܼܵܐ ܥܒܲܕܬܹܗ ܛܠܝܼܡܵܐ ܐܵܦ ܚܵܕܼܘܿܪܵܐ>
    text <ܘܐܲܟܼܡܵܐ ܕܚܵ̇ܕܲܪ ܥܲܡܠܹܗ ܣܵܓܹܿܐ ܘܐܲܪܹܗ ܙܵܥܲܪ ܀>
    text <܃ܙܥܲܪ݂ ܠܹܗ ܘܐܘܦܝܼ ܥܲܦܪܹܗ ܕܐܵܕܼܵܡ ܒܲܫܚܝܼ̈ܩܵܬܼܵܐ>
    text <ܓܵܒܹ̇ܠ ܥܲܦܪܹܗ ܚܘܼܣ ܥܲܠ ܥܲܦܪܹܗ ܥܲܕܼܠܵܐ ܢܹܐܒܲܕܼ ܀>
    text <܃ܦܸܪ̈ܕܹܿܐ ܩܲܠܝܼܠ ܩܲܝ̈ܡܵܢ ܒܵܗ̇ ܒܲܟܼܢܝܼܫܘܼܬܹܗ>
    text <ܘܗܵܐ ܡܫܲܢ̈ܝܵܢ ܠܗܹܝܢ ܪ̈ܘܼܚܹܐ ܕܚܲܫܹ̈ܐ ܡ̣ܢ ܕܘܼܟ ܠܲܐ̄ܚܪܹܝܢ ܀>
    text <܃ܥܲܠܥܵܠ ܚܲܫܹ̈ܐ ܡܸܬܼܟܲܪܟܵܐ ܒܹܗ ܐܲܝܟ ܕܲܒܼܚܲܝܠܵܐ>
    text <ܘܲܡܩܝܼܡܵܐ ܠܹܗ ܐܲܝܟ ܥܵܪ̈ܡ̇ܬܼܵܐ ܒܲܣܦܵܪ ܝܲܡܵܐ ܀>
    text <܃ܠܡܲܝܵ̈ܐ ܘܪܘܼܚܵܐ ܕܵܡܹ̇ܝܢ ܚܲܫܵܘ̈ܗܝ ܕܲܡܠܸܐ ܚܲܫܹ̈ܐ>
    text <ܘܡ̇ܐ ܕܲܥܒ݂ܲܪܘ ܒܹܗ ܗܘ̤ܵܐ ܐܲܝܟ ܡܸܕܼܪܵܐ ܩܕܼܵܡ ܪ̈ܓܼܠܵܬܼܵܐ ܀>
    text <܃ܪܓܸܠܬܵܐ ܕܚܲܫܹ̈ܐ ܥܵܒܲ݁ܪܵܐ ܒܚܵܝܠܵܐ ܕܡ̇ܝܘܿܬܼܘܼܬܹܗ>
    text <ܘܠܵܐ ܫܒܲܩܵܐ ܠܹܗ ܠܡܸܕܪܹܗ ܕܲܢܢܘܼܚ ܒܲܚܕܼܵܐ ܕܘܼܟܵܐ ܀>
    text <܃ܗܵܐ ܓܪܝܼܦ ܘܲܕܼܪܸܐ ܡܸܕܪܹܗ ܕܡܸܕܪܲܝܢ ܒܟܼܠ ܐܲܬܼܪ̈ܘܵܢ>
    text <ܘܠܲܝܬܿ ܒܲܒܼܪܝܼܬܼܵܐ ܕܘܼܟܿܬܼܵܐ ܕܠܵܐ ܙܪܝܼܥ ܡ̣ܢ ܕܲܚܝܼܚܲܢ ܀>
    text <܃ܗܵܐ ܡܒܲܕܿܪܝܼܢܲܢ ܒܲܕܼܡܘܼܬܼ ܙܲܪܥܵܐ ܒܥܘܼܒܵܐ ܕܐܲܪܥܵܐ>
    text <ܘܲܥܒܼܝܼܕܼܝܼܢܲܢ ܐܘܼܟܼܠܵܐ ܠܪ̈ܲܚܫܵܐ ܘܲܠܦܵܪ̈ܲܚܬܼܵܐ ܀>
    text <܃ܚܕܼܵܐ ܚܲܣܝܼܪܵܐ ܠܒܝܼܫܘܼܬܼ ܝܲܨܪܲܢ ܡܲܪܝܼܪ ܝܲܨܪܵܐ>
    text <ܕܲܢܦܘܼܫ ܒܐܲܪܥܵܐ ܘܢܸܗܘܸܐ ܡܸܕܪܲܢ ܡܢܵܬܼܵܐ ܠܡܸܕܼܪܵܐ ܀>
    text <܃ܠܵܐ ܚܲܢܵܢܵܐ ܠܵܐ ܬܸܗܘܸܐ ܠܲܢ ܗܵܕܹܐܜ ܕܐܸܡ̇ܪܹܬܼ>
    text <ܘܠܵܐ ܬܸܬܼܩܲܝܲܡ ܡܸܠܬܼܵܐ ܕܝܸܠܕܲܬ̤ ܣܸܒܼܪܵܐ ܣܪܝܼܩܵܐ ܀>
    text <܃ܠܵܐ ܢܸܣܬܲܪܲܩ ܣܲܒܼܪܵܢ ܪܲܒܵܐ ܕܥܲܠ ܪܲܒܿܘܼܬܼܵܟ>
    text <ܘܠܵܐ ܢܸܬܿܕܲܓܲܠ ܫܪܵܪܵܐ ܕܲܫܡܵܟ ܒܪܓܵܠܘܼܬܲܢ ܀>
    text <܃ܐܲܢ̄ܬܿ ܫܲܪܝܼܪ ܐܲܢ̄ܬܿ ܘܒܼܵܟ ܡܸܬܼܩܲܝܲܡ ܫܪܵܪܵܐ ܕܲܫܡܵܟ>
    text <ܘܠܵܐ ܡܲܟܝܵܐ ܠܵܟ ܕܲܓܵܠܘܼܬܿܢ ܘܠܵܐ ܟܠ ܟܠܹܗ ܀>
    text <܃ܩܵܘܵܐ ܡ̇ܕܹܝܢ ܒܫܘܼܘܕܵܝ ܡܸܠܲܝ̈ܟ ܕܲܠܘܵܬܼ ܓܸܢܣܲܢ>
    text <ܘܗܲܒܼܠܲܢ ܐܝܼܕܼܵܐ ܕܲܢܩܘܼܡ ܩܲܠܝܼܠ ܡ̣ܢ ܡܲܦܘܼܠܬܲܢ ܀>
    text <܃ܣܲܓܿܝܼ ܢܦܲܠ̣ܢܲܢ ܒܲܫܟܼܝܼܪ̈ܵܬܐ ܕܠܵܐ ܡܸܬܼܡܲܢ̈ܝܵܢ>
    text <ܘܐܸܢ ܥܘܼܕܼܪܵܢܵܟ ܠܵܐ ܡܲܕܼܪܸܟ ܠܲܢ ܢܦܲܠ̄ܢ ܘܲܠܥܵܠܲܡ ܀>
    text <ܠܥܵܠܲܡ ܐܝܼܬܲܝܟ ܡ̇ܪܝܵܐ ܡ̇ܪܵܐ ܕܝܼܠܲܢ ܘܲܕܼܟܼܠ܃>
  block
    text <ܘܒܼܵܟ ܡܸܬܼܩܲܝܡܝܼܢ ܫܡܲܝܵܐ ܘܐܲܪܥܵܐ ܘܟܼܠܡܵܐ ܕܲܒܼܗܘܿܢ ܀>
    text <܃ܠܵܐ ܠܲܢ ܡ̇ܪܝܵܐ ܠܵܐ ܠܲܢ ܬܲܩܸܨ ܪܲܒܿܘܼܬܼ ܥܵܘ̣ܠܲܢ>
    text <ܐܸܠܵܐ ܠܲܫܡܵܟ ܗܲܒܼ ܐܝܼܩܵܪܵܐ ܕܲܦܠܹܐ ܠܲܫܡܵܟ ܀>
    text <܃ܠܲܫܡܵܟ ܝܲܩܲܪ ܒܝܲܕܼ ܦܘܼܪܩܵܢܵܐ ܕܥܵܒܹ̇ܕ ܐܲܢ̄ܬܿ ܠܲܢ>
    text <ܕܠܵܐ ܢܲܗܠܘܼܢ ܒܹܗ ܫܹܐܕܹ̈ܐ ܒܲܫܡܵܟ ܡܸܛܠ ܥܵܘ̣ܠܲܢ ܀>
    text <܃ܡܸܛܠ ܥܵܘ̣ܠܲܢ ܐܲܗܸܠܘ ܫܹܐܕ̈ܐ ܒܲܫܡܵܟ ܪܵܒܵܐ>
    text <ܦܣܘܿܩ ܥܸܠܲܬܼܗܘܿܢ ܕܒܼܵܥܝܲܝ̈ ܥܸܠ̈ܠܹܐ ܒܫܘܼܒܼܩܵܢ ܥܵܘ̣ܠܵܐ ܀>
    text <܃ܫܒܼܘܿܩܲܝܗܝ ܠܥܵܘ̣ܠܲܢ ܘܠܵܐ ܢܸܬܼܥܲܗܲܕܼ ܫܡܹܗ ܟܠ ܟܠܹܗ>
    text <ܘܗܵܐ ܡܸܬܼܦܲܣܩܵܐ ܥܸܠܬܼܐ ܕܐܲܝܠܹܝܢ ܕܒܼܵܥܹ̇̄ܝܢ ܥܸܠܬܼܵܐ ܀>
    text <܃ܦܣܘܿܩ ܐܵܦ ܗܵܕܹܐ ܕܲܢܩܲܪܸܒܼ ܠܵܟ ܦܝܵܣܵܐ ܟܠܫܵܥ>
    text <ܕܗܵܐ ܐܲܠܐܲܝܼܢܵܟ ܒܠܹܐܘܬܼܵܐ ܕܡܸܠܲܝ̈ܢ ܟܲܕܼ ܠܵܐ ܠܵܐܹܝܬܿ ܀>
    text <܃ܗܵܐ ܐܵܦ ܡܸܠܲܝ̈ܢ ܬܚܸܒܼ݂ ܘܐܸܬܼܒܲܨܲܪ ܡ̣ܢ ܪܘܼܟܵܒܼܵܐ>
    text <ܘܠܵܐ ܬܘܼܒܼ ܡܲܨ̈ܝܵܢ ܠܲܡܪܲܟܿܒܼܘܼ ܙܢܲܝ̈ ܒܵܥܘܼܬܼܵܐ ܀>
    text <܃ܗܵܐ ܡܸܐܢܲܬ̤ ܠܵܗ̇ ܠܡܸܠܬܼܵܐ ܡܠܝܼܠܬܵܐ ܕܬܼܵܘܠܸܕܼ ܡܸܠܹ̈ܐ>
    text <ܘܠܵܐ ܪܵܓܵܐ ܠܵܗ̇ ܠܡܸܫܬܵܘܬܵܦܘܼ ܥܲܡ ܪܸܥܝܵܢܵܐ ܀>
    text <܃ܗܵܐ ܩܵܘܝܼ ܠܹܗ ܐܵܦ ܪܸܥܝܵܢܵܐ ܠܘܵܬܼ ܪܸܥܝܵܢܹܗ>
    text <ܘܠܵܐ ܬܘܼܒܼ ܨܵܒܹ̇ܐ ܠܡܸܬܼܗܲܓܵܝܘܼ ܒܥܸܢܝܵܢ ܡܠܹ̈ܐ ܀>
    text <܃ܗܵܐ ܠܲܝܬܿ ܡܸܠܹ̈ܐ ܕܠܵܐ ܐܲܡܝܼܪ̈ܵܢ ܥܲܠ ܫܘܼܒܼܩܵܢܵܐ>
    text <ܘܲܟܼܡܵܐ ܕܢܹܐܡܲܪ ܐܲܝܢܵܐ ܕܐܵܡܲܪ ܗܸܢܹܝܢ ܐܵܡܲ݁ܪ ܀>
    text <܃ܗܵܐ ܐܲܡܝܼܪ̈ܵܢ ܘܗܵܐ ܡܸܬܿܬܲܢ̈ܝܵܢ ܡ̣ܢ ܟܠ ܦܘܼܡܝܼ̈ܢ>
    text <ܘܡ̇ܢ ܝܘܼܬܼܪܵܢܵܐ ܕܠܲܝܬܿ ܝܘܼܬܼܪܵܢܵܐ ܡ̣ܢ ܠܹܐܘܲܬܼܗܹܝܢ ܀>
    text <܃ܗܵܐ ܙܩܲܦ̣ ܨܸܒܼܥܵܐ ܟܠܹܗ ܟܝܵܢܲܢ ܡ̣ܢ ܟܠ ܡܸܕܹܿܡ>
    text <ܡ̇ܪܹܐ ܟܝܵܢܹ̈ܐ ܚܘܼܢ ܠܲܟܼܝܵܢܲܢ ܡܠܸܐ ܚܵܘ̈ܒܵܬܵܐ ܀>
text <ܕܕܼܘܼܟܼܪܵܢܵܐ ܕܡܵܪܝ ܐܸܣܛܲܦܵܢܘܿܣ>
  block
    text <ܕܕܼܘܼܟܼܪܵܢܵܐ ܕܡܵܪܝ ܐܸܣܛܲܦܵܢܘܿܣ>
  block
    text <ܡܐܡܪܐ ܢܝܡܝܫܝܐ>
    text <ܕܕܼܘܼܟܼܪܵܢܵܐ ܕܡܵܪܝ ܐܸܣܛܲܦܵܢܘܿܣ>
    text <ܥܘܼܢܵܝܵܐ>
    text <ܫܒܼܝܼܚܘܼ ܡܵܘܬܵܟ ܒܘܼܟܼܪܵܐ ܕܣܵܗ̈ܕܹܐ܁ ܐܸܣܛܲܦܵܢܘܿܣ ܪܵܚ̇ܡܹܗ>
    text <ܕܝܼܫܘܿܥ܁ ܕܲܕܼܪܲܫ̣ܬܿ ܐܘܼܪܚܵܐ ܠܣܵܗ̈ܕܹܐ ܒܪ̈ܝܼܟܹܐ܁ ܕܢܸܪܕܲܘܢ>
    text <ܒܵܬܼܪܵܟ ܠܡܲܠܟܿܘܼܬܼ ܪܵܘܡܵܐ܃ ܐܲܚܲܝ̈܁>
  block
    text <܃ܡܲܠܟܵܐ ܕܪܵܘܡ̇ܐ ܕܲܙܟ̣̇ܐ ܒܩܲܝܣܵܐ ܠܒܼܝܼܫܵܐ ܘܡ̇ܘܬܵܐ>
    text <ܓܼܒܼܵܐ ܠܹܗ ܦܵܠܚܵܐ ܘܫܲܕܲܪ ܒܩܲܕܼܡ̇ܐ ܩܕܼܵܡ ܡܲܫܪܝܼܬܹܗ ܀>
    text <܃ܩܕܼܵܡ ܡܫܲܪܝܼܬܼܵܐ ܢܦ݂ܲܩ ܕܵܪܵܐ ܕܐܲܬܼܠܹܝܛܘܼܬܼܵܐ>
    text <ܘܩܵܡ̣ ܒܹܝܬܼ ܓܘܼ̈ܕܹܿܐ ܕܡܲܠܟܵܐ ܕܪܵܘܡ̇ܐ ܠܲܒܼܥܸܠܕܲܪܵܐ ܀>
    text <܃ܠܐܸܣܛܲܦܵܢܘܿܣ ܫܲܕܲܪ ܡܲܠܟܿܐ ܩܕܼܵܡ ܡܲܫܪܝܼܬܹܗ>
    text <ܕܗܘ̤ ܩܲܕܼܡ̇ܝܵܬܼ ܢܹܐܚܘܿܕ ܕܲܪܵܐ ܥܲܡ ܡ̇ܪܘܿܕܲܐ ܀>
    text <܃ܒܛܲܟܼܣܵܐ ܬܡܝܼܗܵܐ ܕܲܡܛܼܪ̈ܝܵܢܹܐ ܫܲܕܿܪܹܗ ܡܲܠܟܿܐ>
    text <ܕܡ̇ܐ ܕܚܵܙܹ̇ܝܢ ܠܹܗ ܚܲܝܠ̈ܲܝ ܪܵܘܡ̇ܐ ܢܸܬܼܪܲܗܒܿܘܼܢ ܒܹܗ ܀>
    text <܃ܡܲܫܚܹܗ ܒܪܘܼܚܵܐ ܘܚܲܙܩܹܗ ܒܙܲܝܢܵܐ ܕܠܵܐ ܢܸܬܼܚܲܝܲܒܼ>
    text <ܘܲܩܕܼܵܡ ܓܘܼܕܼܵܐ ܕܲܫܠܝܼܚܘܼܬܼܵܐ ܢ̣ܨܲܚ ܒܐܓܼܘܿܢܵܐ ܀>
    text <܃ܟܠܹܗ ܙܲܝܢܵܐ ܕܲܩܪܲܒܼܬܼܵܢܹܐ ܝܲܗ̄ܒܼ ܠܹܗ ܡܲܠܟܿܐ>
    text <ܕܲܕܸܠܵܐ ܕܸܚܠܵܐ ܢܸܥܒܸܿܕ ܩܹܐܪܣܵܐ ܥܲܡ ܡܵܪܘܿܕܹܐ ܀>
    text <܃ܣܲܝܦܵܐ ܕܪܘܼܚܵܐ ܐܵܘܚܸܕܼ ܒܐܝܼܕܹܗ ܪܸܡܙܵܐ ܕܫܲܕܼܪܹܗ>
    text <ܕܢܸܚܪܘܿܒܼ ܘܢܲܪܡܹܐ ܠܒܼܝܼܫܹ̈ܐ ܕܲܡ̣ܪܲܕܼܘ ܥܲܠ ܟܹܐܢܘܼܬܼܵܐ ܀>
    text <܃ܗܲܝܡܵܢܘܼܬܼܵܐ ܣܲܛܿܪܵܐ ܕܩܘܼܫܬܵܐ ܐܸܚܲܕܼ ܒܐܝܼܕܼܵܘ̈ܗܝ>
    text <ܘܒܼܵܗ̇ ܩܲܒܸܿܠ ܗ̄ܘ̣ܵܐ ܓܹܐܪܹ̈ܐ ܫܢܝܼܢܹ̈ܐ ܕܲܒܼܥܸܠܕܲܪ̈ܘܗܝ ܀>
    text <ܡ̇ܐ ܕܫܵܕܹܝܢ ܗ̄ܘ̣ܵܘ ܓܹܐܪܹ̈ܐ ܕܥܵܘ̣ܠܵܐ ܕܵܢܒܲܙܚܘܼܢܵܝܗܝ܃>
  block
    text <ܩܲܒܸܿܠ ܐܸܢܘܿܢ ܒܣܲܟܿܪܵܐ ܕܣܲܒܼܪܵܐ ܘܠܵܐ ܐܸܬܼܢܟܼܝܼ ܀>
    text <܃ܥܛ݂ܲܦ ܫܸܪܝܵܢܵܐ ܕܙܲܕܿܝܼܩܘܼܬܼܵܐ ܥܲܠ ܗܲܕܿܡ̇ܘ̈ܗܝ>
    text <ܕܠܵܐ ܢܸܡܚܘܿܢܵܝܗܝ ܘܢܸܗܘܹܐ ܓܘܼܚܟܵܐ ܠܚܲܝ̈ܠܵܘܵܬܼܗܘܿܢ ܀>
    text <܃ܣ̣ܵܡ ܣܲܢܘܲܪܬܵܐ ܕܦܘܼܪܩܵܢ ܚܲܝܹ̈ܐ ܕܝܲܗ̣̄ܒܼ ܠܹܗ ܡܲܠܟܵܐ>
    text <ܕܲܢܣܲܬܲܪ ܒܵܗ̇ ܗܲܝܡܵܢܘܼܬܼܵܐ ܪܹܫܵܐ ܕܚܲܝܵܘ̈ܗܝ ܀>
    text <܃ܟܠܹܗ ܒܟܼܠܹܗ ܡܚܲܙܲܩ ܗ̄ܘ̣ܵܐ ܒܵܗ̇ ܒܗܲܝܡܵܢܘܼܬܼܵܐ>
    text <ܘܠܲܝܬܼ ܒܵܗ̇ ܕܘܼܟܿܬܵܐ ܕܡܲܫܠܚܵܐ ܗ̄ܘ̣ܵܐ ܡ̣ܢ ܟܹܐܢܘܼܬܼܵܐ ܀>
    text <܃ܪܹܫܵܐ ܕܚܲܝܵܘ̈ܗܝ ܚܫܝܼܒܼܵܐ ܗ̄ܘ̣ܵܬ ܠܹܗ ܗܲܝܡܵܢܘܼܬܵܐ>
    text <ܘܲܒܼܣܲܢܘܲܪܬܵܐ ܡܛܲܫܹܐ ܗ̄ܘ̣ܵܐ ܠܵܗ̇ ܕܠܵܐ ܢܸܡܚܘܿܢܵܗ̇ ܀>
    text <܃ܠܹܗ ܘܲܠܚܲܒܼܪ̈ܵܘܗܝ ܡܲܠܟܵܐ ܙܲܗܲܪ ܘܦܲܩܸܕܼ ܐܢܘܿܢ>
    text <ܕܐܸܬܿܕܿܡ̇ܘ ܠܲܡ ܠܲܚ̈ܘܵܘܵܬܼܵܐ ܒܲܥܪܝܼܡܘܼܬܼܟܼܘܿܢ ܀>
    text <܃ܚܲܟܿܝܼܡ ܚܸܘܝܵܐ ܕܢܵܛܲ̇ܪ ܢܲܦܫܹܗ ܕܠܵܐ ܢܸܡܚܘܿܢܵܝܗܝ>
    text <ܕܟܲܕܼ ܪܹܫܹܗ ܚܲܝ ܠܵܐ ܡܸܬܼܚܲܒܲܠ ܡ̣ܢ ܡܲܚ̈ܘܵܬܼܵܐ ܀>
    text <܃ܒܗܵܕܹܐ ܕܡܘܼܬܼܵܐ ܙܵܕܹܩ ܕܬܸܛܪܘܼܢ ܗܲܝܡܵܢܘܼܬܼܵܐ>
    text <ܕܟܲܕܼ ܗ̤ܝ ܢܛܝܼܪܵܐ ܠܵܐ ܕܵܚ̇ܠܝܼܢ ܐ̄ܢܬܿܘܢ ܡ̣ܢ ܢܸܟܼܝܵܢܹ̈ܐ ܀>
    text <܃ܠܗܵܢ ܦܘܼܩܕܵܢܵܐ ܐܲܚܝܼܕܼ ܗ̄ܘ̣ܵܐ ܠܹܗ ܦܵܠܚܵܐ ܚܝܼܨܵܐ>
    text <ܘܒܲܕܼܡܘܼܬܼ ܪܹܫܵܐ ܢܵܛܲ݁ܪ ܗ̄ܘ̣ܵܐ ܠܹܗ ܕܕܲܡ ܢܸܬܼܢܟܹܐ ܀>
    text <܃ܒܲܕܼܡܘܼܬܼ ܣܲܟܿܪܵܐ ܐܸܚܲܕ ܒܐܝܼܕܹܗ ܠܗܲܝܡܵܢܘܼܬܼܵܐ>
    text <ܘܲܠܛܘܼܝܵܒܹܗ ܕܐܹܘܢܓܲܠܝܼܘܼܢ ܣܲܐܢܹܗ ܒܪܸ̈ܓܼܠܵܘ̈ܗܝ ܀>
    text <܃ܪܕܲܒܼ ܥܲܠ ܡܸܠܬܼܵܐ ܕܩܲܕܿܝܼܫܘܼܬܼܵܐ ܐܲܝܟ ܕܥܲܠ ܣܘܼܣܝܵܐ>
    text <ܘܥܲܠ ܡܘܼܟܵܟܼܵܐ ܕܙܲܕܝܩܘܼܬܼܵܐ ܩܲܠܝܼܠ ܓܸܦܹ̈ܐ ܀>
    text <܃ܪܟܸܒܼ ܥܲܠ ܡܸܠܬܼܵܐ ܘܐܸܚܲܕܼ ܣܲܝܦܵܐ ܘܲܠܒܸܫ̣ ܩܘܼܫܬܵܐ>
    text <ܘܣ̣ܵܡ ܣܲܢܘܼܪܬܵܐ ܘܲܣܐܸܢ ܒܪ̈ܓܼܠ̇ܘܗܝ ܛܘܼܝܵܒܼ ܡ̇ܪܹܗ ܀>
    text <܃ܩܥ̣ܵܐ ܒܡܲܫܪܝܼܬܹܗ ܕܲܒܼܥܸܠܕܪܵܐ ܐܲܝܟ ܪܲܒܿܚܲܝܠܵܐ>
    text <ܘܫܲܪܝܼܘ ܪܵܥ̇ܠܝܼܢ ܡ̣ܢ ܒܲܪܬܼ ܩܵܠܹܗ ܕܕܵܡ̇ܝܵܐ ܠܪܲܥܡܵܐ ܀>
    text <܃ܩܕܼܵܡ ܓܘܼܕܲܝ̈ܗܘܿܢ ܕܚܲܝ̈ܠܲܝ ܪܵܘܡ̇ܐ ܫܲܕܿܪܹܗ ܡܲܠܟܵܐ>
    text <ܕܢܸܕܪܘܿܫ ܐܘܼܪܚܵܐ ܠܲܟܼܢܵܘܵܬܹܗ ܕܢܸܬܿܕܲܡܘܿܢ ܒܹܗ ܀>
    text <܃ܗܘܸ ܩܲܕܡ̇ܝܵܬܼ ܕܲܪܫܵܗ̇ ܠܐܘܼܪܚܵܐ ܕܣܵܗܕܿܘܼܬܼ ܡ̇ܪܹܗ>
    text <ܘܲܗܘ̤ܵܐ ܒܘܼܟܼܪܵܐ ܕܣܵܗܕܘ̈ܗܝ ܕܝܼܫܘܿܥ ܡܲܠܟܵܐ ܕܪܵܘܡ̇ܐ ܀>
    text <܃ܚܲܝܠܵܘܵܬܹܗ ܕܪܹܫܵܐ ܕܐܵܐܲܪ ܡܸܫܬܲܢܩܝܼܢ ܗ̄ܘ̣ܵܘ>
    text <ܕܚܵܙܹ̇ܝܢ ܗ̄ܘ̣ܵܘ ܠܹܗ ܠܲܩܪܲܒܼܬܼܵܢܵܐ ܕܡܲܗܸܠ ܗ̄ܘ̣ܵܐ ܒܗܘܿܢ ܀>
    text <܃ܚܙ̣ܵܘ ܕܲܡܚܝܼܠܝܼܢ ܡ̣ܢ ܬܲܟܼܬܿܘܼܫܵܐ ܕܠܘܼܩܒܲܠ ܚܲܝܠܹܗ>
    text <ܘܐܸܓܲܪܘ ܘܐܲܝܬܿܝܼܘ ܠܲܒܼܢܲܝ̈ ܐܲܒܼܪܵܡ ܕܢܸܗܘܘܿܢ ܥܲܡܗܘܿܢ ܀>
  block
    text <܃ܒܢܲܝ̈ ܐܲܒܼܪܵܗܗܵܡ ܘܚܲܝܠܲܝ̈ ܒܝܼܫܵܐ ܗܘ̤ܵܘ ܚܕܵܐ ܓܘܼܕܵܐ>
    text <ܕܲܢܚܲܝܒܼܘܼܢܵܝܗܝ ܠܐܸܣܛܲܦܵܢܘܿܣ ܦܵܠܚܵܐ ܕܩܘܼܫܬܵܐ ܀>
    text <܃ܐܵܘܓܲܪܘ ܢܲܦܫܗܘܿܢ ܠܲܒܼܥܸܠܕܲܪܵܐ ܒܢܵܘ̈ܗܝ ܕܐܲܒܼܪܵܗܵܡ>
    text <ܘܲܢܣ݂ܲܒܼܘ ܐܲܓܼܪܵܐ ܕܐܲܓܼܝܼܪܘܼܬܼܗܘܿܢ ܕܝܼܢܵܐ ܕܲܥܬܼܝܼܕܼ ܀>
    text <܃ܒܝܲܕܼ ܥܸܒܼܪ̈ܵܝܹܐ ܐܲܩܪܸܒܼ ܒܝܼܫܵܐ ܠܘܼܩܒܲܠ ܦܵܠܚܵܐ>
    text <ܐܲܝܟ ܡ̇ܐ ܕܐܲܩܪܸܒ ܒܪܹ̈ܫܵܢܲܝܗܘܿܢ ܠܘܼܩܒܲܠ ܡܲܠܟܿܐ ܀>
    text <܃ܐܸܣܛܲܦܵܢܘܿܣ ܡܠܹܐ ܗ̄ܘ̣ܵܐ ܚܲܝܠܵܐ ܐܵܦ ܛܲܝܒܿܘܼܬܵܐ>
    text <ܘܥܵܒܹ̇ܕܼ ܗ̄ܘ̣ܵܐ ܠܲܡ ܐܵܦ ܐܵܬܼܘܵܬܼܵܐ ܒܐܲܪܥܵܐ ܕܲܝܗܘܼܕܼ ܀>
    text <܃ܩܵܡ̣ܘ ܗ̄ܘ̣ܵܘ ܐ̄ܢܵܫܵܐ ܟܢܘܼܫܬܵܐ ܒܝܼܫܵܐ ܕܠܹܘܒܲܪ̈ܛܝܼܢܘܿ>
    text <ܘܩܹܘܪ̈ܝܼܢܵܝܹܐ ܥܲܡ ܚܲܒܼܪ̈ܲܝܗܘܿܢ ܕܢܸܒܼܥܘܿܢ ܥܲܡܹܗ ܀>
    text <܃ܠܵܐ ܡܸܫܟܿܚܝܼܢ ܗ̄ܘ̣ܵܘ ܣܵܢ̈ܐܹܐ ܕܩܘܼܫܬܵܐ ܐܵܦܠܵܐ ܩܲܠܝܼܠ>
    text <ܠܲܡܩܵܡ ܒܓܲܒܵܐ ܠܘܼܩܒܲܠ ܪܘܼܚܵܐ ܕܡܠܸܠ ܗ̄ܘ̣ܵܐ ܒܹܗ ܀>
    text <܃ܚܵܒܼ݂ܘܼ ܡ̣ܢ ܡܸܠܵܘ̈ܗܝ ܕܦܵܠܚܵܐ ܛܵܒܼܵܐ ܟܲܕܼ ܒܲܗܝܼܬܼܝܼܢ>
    text <ܘܗܵܐ ܡܸܬܼܟܲܪܙܵܐ ܚܲܝܵܒܼܘܼܬܼܗܘܿܢ ܒܟܼܠܗܘܿܢ ܕܼܵܪܹ̈ܐ ܀>
    text <܃ܒܓܼܘܼܡܕܼܵܢܘܼܬܼܗܘܿܢ ܫܲܕܲܪܘ ܓܼܒܼܪܹ̈ܐ ܘܐܲܠܸܦܘ ܕܢܹܐܡܪܘܼܢ>
    text <ܕܲܫܡܲܥ̣ܢܵܝܗܝ ܠܲܡ ܕܓܲܕܸܿܦ ܒܡܸܠܵܘ̈ܗܝ ܥܲܠ ܐܵܠܵܗܵܐ ܐܵܦ ܥܲܠ ܡܲܠܟܵܐ ܀>
    text <܃ܚܛܲܦܘ ܗ̄ܘ̣ܵܘ ܘܐܲܝܬܿܝܘܼܗܝ ܠܡܸܨܥܲܬܼ ܟܸܢܫܵܐ ܕܥܵܒܼܕܼܵܝ̈ ܥܵܘ̣ܠܵܐ>
    text <ܕܲܢܡܝܼܬܼܘܼܢܵܝܗܝ ܐܲܝܟ ܡ̇ܢ ܕܓܲܕܲܦ ܥܲܠ ܐܲܠܵܗܵܐ ܀>
    text <܃ܒܓܹܐܪܹ̈ܐ ܕܡܸܠܵܘ̈ܗܝ ܡܢܲܓܸܿܕܼ ܗ̄ܘ̣ܵܐ ܠܗܘܿܢ ܣܵܗܕܹܿܗ ܕܝܼܫܘܿܥ>
    text <ܠܲܒܼܢܲܝ̈ ܐܲܒܼܪܵܐ ܕܠܵܐ ܗܘ̤ܵܘ ܝܵܪ̈ܬܹܿܐ ܕܣܲܒܼܪܹܗ ܕܐܲܒܼܪܵܡ ܀>
    text <܃ܓܒܝܼܬܹܗ ܕܐܲܒܼܪܵܡ ܕܓܼܒܼ݂ܵܝܗܝ ܪܸܡܙܵܐ ܒܹܝܬܼ ܒܵܒܼܠܵܝܹ̈ܐ>
    text <ܐܲܡ̣ܪܵܗ̇ ܟܹܐܢܵܐ ܠܲܒܼܢܲܝ̈ ܐܲܒܼܪܵܡ ܕܢܲܒܼܗܸܬܼ ܐܸܢܘܿܢ ܀>
    text <܃ܓܒܼ݂ܵܐ ܠܲܡ ܪܸܡܙܵܐ ܠܲܒܼܢܵܘ̈ܗܝ ܕܐܲܒܼܪܵܡ ܡ̣ܢ ܟܠ ܥܲܡܡܹ̈ܐ>
    text <ܘܝܲܩܲܪ ܐܸܢܘܿܢ ܒܒܲܝܬܵܝܘܼܬܹܗ ܛ̇ܒܼ ܡ̣ܢ ܟܠܢܵܫ ܀>
    text <܃ܠܵܐ ܫ̣ܒܲܩ ܐ̄ܢܵܫܵܐ ܕܢܸܛܠܘܿܡ ܐܸܢܘܿܢ ܘܢܲܟܹܿܐ ܐܸܢܘܿܢ>
    text <ܘܲܦܪ݂ܲܩ ܐܸܢܘܿܢ ܡ̣ܢ ܡܸܨܪ̈ܵܝܹܐ ܘܡ̣ܢ ܒܵܒܼܵܠܵܝܹ̈ܐ ܀>
    text <܃ܩܲܫ̈ܝܲܝ ܩܕܼܵܠܵܐ ܘܲܕܼܠܵܐ ܓܙܝܼܪܝܼܢ ܒܠܸܒܵܘܵܬܼ̈ܗܘܿܢ>
    text <ܗ̤ܘܲܝܬܿܘܿܢ ܠܩܘܼܒܼܠܹܗ ܘܠܘܼܩܒܲܠ ܪܘܼܚܵܐ ܕܩܘܼܕܸܫܵܐ ܕܡܸܢܹܗ ܀>
    text <܃ܠܐܲܒܼܵܗܲܝ̈ܟܿܘܿܢ ܕܵܡܹ̇ܐ ܛܢܵܢܵܐ ܕܪܥܝܵܢܲܝܟܿܘܿܢ>
    text <ܕܲܪܕܲܦܘ̣ ܟܹܐܢܹ̈ܐ ܩ̣ܛܠܘ ܙܲܕܿܝܼܩܹ̈ܐ ܕܫܲܕܲܪ ܪܸܡܙܵܐ ܀>
  block
    text <܃ܒܩܵܠܹܝܢ ܡܸܠܹ̈ܐ ܡ̇ܚܹ̇ܐ ܗ̄ܘ̣ܵܐ ܠܗܘܿܢ ܐܲܝܟ ܕܲܒܼܫܲܒܼܛܵܐ>
    text <ܘܲܡܩܝܼܡ ܗ̄ܘ̣ܵܐ ܠܗܘܿܢ ܒܡܲܪܝܼܪܘܼܬܼܵܐ ܕܠܵܐ ܬܲܪܥܘܼܬܼܵܐ ܀>
    text <܃ܦܸܪܚܲܬ̤ ܡܸܪܬܼܵܐ ܕܚܸܡܬܼܵܢܘܼܬܼܵܐ ܒܠܸܒܵܘ̈ܬܼܗܘܿܢ>
    text <ܘܠܵܐ ܣܦܲܩܘ ܥܲܙܝܼܘ ܠܘܼܩܒܲܠ ܓܹܐܪܹ̈ܐ ܫܢܝܼܢܹ̈ܐ ܕܡܸܠܵܘ̈ܗܝ ܀>
    text <܃ܚܲܝܸܒܼ ܐܸܢܘܿܢ ܠܦܵܠܚܹ̈ܐ ܠܦܵܚܹ̈ܐ ܕܒܼܝܼܫܵܐ ܦܵܠܚܵܐ ܛܵܒܼܵܐ>
    text <ܘܐܸܬܼܡܲܪܡܲܪܘ ܗ̄ܘ̣ܵܘ ܕܲܩܢ̣ܵܘ ܓܲܒܵܐ ܕܚܲܝܵܒܼܘܼܬܼܵܐ ܀>
    text <܃ܒܪܘܼܓܼܙܵܐ ܐܲܚܝܼܪܘ ܟܲܕܼ ܚܵܝܒܿܝܼܢ ܗ̄ܘ̣ܵܘ ܡ̣ܢ ܟܹܐܢܘܼܬܼܵܐ>
    text <ܘܐܸܚܲܝܕܼܘ ܐܲܦܩܘܼܗܝ ܠܒܲܪ ܡ̣ܢ ܡܕܝܼܢ̄ܬܵܐ ܘܪܵܓܼܡ̇ܝܼܢ ܗ̄ܘ̣ܵܘ ܠܹܗ ܀>
    text <܃ܠܵܘ ܣܦܲܩ̣ܘ ܥܲܙܝܼܘ ܚܘܼܒܵܐ ܕܡܸܠܬܹܗ ܕܐܲܬܼܠܹܝܛ ܩܘܼܫܬܵܐ>
    text <ܘܲܚܙ̣ܵܘ ܦܘܼܪܣܵܐ ܕܲܢܡܝܼܬܼܘܼܢܵܝܗܝ ܡ̇ܘܬܵܐ ܕܙܲܒܼܢܵܐ ܀>
    text <܃ܡ̇ܘܬܵܐ ܕܙܲܒܼܢܵܐ ܡ̣ܝܼܬܼ ܢܲܨܝܼܚܵܐ ܠܵܘ ܕܲܠܥܵܠܲܡ>
    text <ܘܡܸܛܠ ܗܵܕܹܐ ܟܲܕܼ ܚܵ̇ܕܹܐ ܗ̄ܘ̣ܵܐ ܩܲܒܿܠܹܗ ܠܡܵܘܬܵܐ ܀>
    text <܃ܝ̄ܠܹܦ ܡ̣ܢ ܡ̇ܪܹܗ ܕܲܙܟܼܵܝ̣ܗܝ ܠܡܵܘܬܵܐ ܘܬܲܒܿܪܹܗ ܠܥܘܼܩܣܹܗ>
    text <ܘܡܸܛܠ ܗܵܕܹܐ ܡܲܗܸܠ ܗ̄ܘ̣ܵܐ ܒܹܗ ܘܠܵܐ ܕܵܚܹ̇ܠ ܗ̄ܘ̣ܵܐ ܀>
    text <܃ܥܲܠ ܪܓܼܘܿܡ̇ܘܗܝ ܡܸܬܼܟܲܫܲܦ ܗ̄ܘ̣ܵܐ ܠܡܵܪܵܐ ܕܲܓܼܒܼ݂ܵܝܗܝ>
    text <ܕܠܑܵܐ ܢܩܝܼܡ ܠܗܘܿܢ ܗܵܕܹܐ ܚܛܝܼܬܼܵܐ ܕܣܵܥ̇ܪܝܼܢ ܨܹܐܕܼܵܘܗܝ ܀>
    text <܃ܒܡܵܪܵܐ ܕܟܼܠܵܐ ܡܸܬܿܕܿܡܹܐ ܗ̄ܘ̣ܵܐ ܦܵܠܚܵܐ ܕܩܘܼܫܬܵܐ>
    text <ܕܐܲܦܝܼܣ ܠܐܲܒܼܘܼܗܝ ܥܲܠ ܙܵܩܘܿܦܵܘ̈ܗܝ ܕܢܸܫܒܿܘܿܩ ܠܗܘܿܢ ܀>
    text <܃ܣܕ݂ܲܪܘ ܓܘܼܕܲܝ̈ܗܘܿܢ ܦܵܠܚܹ̈ܐ ܕܥܵܘ̣ܠܵܐ ܐܲܝܟ ܕܒܲܩܪܵܒܼܵܐ>
    text <ܘܲܚܠܵܦ ܙܲܝܢܵܐ ܘܲܝܸܢܘ ܢܲܦܸܫܗܘܿܢ ܒܟܹܐܦܹ̈ܐ ܘܫܘܿܥܹ̈ܐ ܀>
    text <܃ܠܵܐ ܐܸܬܼܪܲܦܝܼ ܥܲܒܼܕܵܐ ܚܝܼܨܵܐ ܡ̣ܢ ܒܝܼܫܘܼܬܼܗܘܿܢ>
    text <ܘܠܵܐ ܐܲܫܦܸܠ ܗ̄ܘ̣ܵܐ ܡ̣ܢ ܬܲܟܼܬܿܘܼܫܵܐ ܕܠܘܼܩܒܲܠ ܥܵܘܼܠܵܐ ܀>
    text <܃ܡܲܠܟܵܐ ܕܲܓܼܒܼܵܝܗܝ ܡܠܲܒܸܿܒܼ ܗ̄ܘ̣ܵܐ ܠܹܗ ܕܠܵܐ ܢܸܬܼܪܲܦܸܐ>
    text <ܘܲܦܬ݂ܲܚ ܩܘܼܕܼܡ̇ܘܗܝ ܘܹܐܠܵܐ ܕܪܵܘܡ̇ܐ ܕܬܘܼܒܼ ܢܸܬܼܠܲܒܲܒܼ ܀>
    text <܃ܒܝܲܕܼ ܓܸܠܝܵܢܵܐ ܚܙ̣ܵܐ ܠܲܫܡܲܝܵܐ ܕܲܦܬܼܝܼܚܝܼܢ ܗ̄ܘ̣ܵܘ>
    text <ܘܲܚܙ̣ܵܐ ܠܝܼܫܘܼܥ ܩܵܐܹ̇ܡ ܗ̄ܘ̣ܵܐ ܡ̣ܢ ܝܲܡܝܼܢܵܐ ܀>
    text <܃ܟܲܕܼ ܩܵܐܹ̇ܡ ܗ̄ܘ̣ܵܐ ܚܙ̣ܵܝܗܝ ܠܲܡܫܝܼܚܵܐ ܣܵܗܕܵܐ ܒܚܝܼܪܵܐ>
    text <ܟܲܕܼ ܩܵܐܹ̇ܡ ܗ̄ܘ̣ܵܘ ܐܲܝܟ ܡ̇ܢ ܕܒܼܵܥܹ̇ܐ ܕܢܸܚܘܿܬܼ ܨܹܐܕܼܵܘܗܝ ܀>
    text <܃ܒܗܵܕܹܐ ܕܡܘܼܬܼܵܐ ܡܚܵܘܹܐ ܗ̄ܘ̣ܵܐ ܠܹܗ ܡܫܝܼܚܵܐ ܢܲܦܫܹܗ>
    text <ܐܲܝܟ ܡ̇ܢ ܕܒܼܥܹ̇ܐ ܕܢܹܐܬܸܐ ܢܦܲܨܹܝܘܗܝ ܡ̣ܢ ܐܝܼܕܼܵܝ̈ܗܘܿܢ ܀>
    text <܃ܚܘܼܒܹܿܗ ܕܝܼܫܘܿܥ ܕܠܵܐ ܡܸܬܼܡܲܠܲܠ ܚܙ̣ܵܐ ܐܲܬܼܠܹܝܛܵܐ>
    text <ܕܠܵܘ ܟܲܕܼ ܝܵܬܹܿܒܼ ܚܵܘܝܼ ܢܲܦܫܹܗ ܐܸܠܵܐ ܕܩܵܐܹ̇ܡ ܀>
    text <܃ܗܵܢܵܘ̇ ܛܲܟܼܣܵܐ ܕܐܲܝܠܹܝܢ ܕܨܵ̇ܦܝܼܢ ܕܚܲܒܿܝܼܒܲܝ̈ܗܘܿܢ>
    text <ܕܠܵܐ ܡܸܬܿܛܦܝܼܣܝܼܢ ܕܢܲܗܡܘܿܢ ܡܸܢܗܘܿܢ ܟܲܕܼ ܡܸܬܿܛܲܠܡܝܼܢ ܀>
    text <܃ܪܵܚܡܹܗ ܕܡܲܠܟܵܐ ܡܸܬܼܢܲܓܲܕ ܗ̄ܘ̣ܵܐ ܡ̣ܢ ܡܲܪ̈ܲܚܹܐ>
    text <ܘܲܚܙ̣ܵܐ ܡܲܠܟܵܐ ܪܵܚܡܹܗ ܕܲܒܼܠܲܥ̣ ܘܚܵܘܝܼ ܢܲܦܫܹܗ ܀>
  block
    text <܃ܢܲܦܫܹܗ ܚܵܘܝܼ ܒܝܲܕܼ ܓܸܠܝܵܢܵܐ ܠܪܵܚܡܵܐ ܕܚܘܼܒܹܿܗ>
    text <ܘܲܢܗܲܪ ܐܲܦܵܘ̈ܗܝ ܐܲܝܟ ܦܲܪܨܘܿܦܵܐ ܡܲܠܲܐܟ ܢܘܼܗܪܵܐ ܀>
    text <܃ܢܘܼܗܪܵܐ ܕܫܘܼܒܼܚܹܗ ܚܙ̣ܵܐ ܐܲܬܼܠܹܝܛܵܐ ܒܓܼܵܘ ܐܲܓܼܘܿܢܵܐ>
    text <ܘܲܢ̣ܗܲܪ ܥܲܝܢܵܘ̈ܗܝ ܠܡܸܬܼܒܲܩܵܝܘܼ ܒܡܲܠܟܿܘܼܬܼ ܪܵܘܡ̇ܐ ܀>
    text <܃ܒܡܲܠܟܿܘܼܬܼ ܪܵܘܡ̇ܐ ܡܸܬܼܒܲܩܸܐ ܗ̄ܘ̣ܵܐ ܪܵܚܡܹܗ ܕܝܼܫܘܿܥ>
    text <ܘܡܸܛܠ ܗܵܕܹܐ ܫܵܛ̣ ܗ̄ܘ̣ܵܐ ܘܒܲܣܲܪ ܥܲܠ ܟܠ ܚܲܫܝܼ̈ܢ ܀>
    text <܃ܐܸܙܕܼܠܲܚ ܢܘܼܗܪܵܐ ܕܙܝܼܘܹܗ ܕܝܼܫܘܿܥ ܥܲܠ ܦܲܪܨܘܿܦܹܗ>
    text <ܘܐܸܬܼܚܲܠܲܛ ܗ̄ܘ̣ܵܐ ܢܘܗܪܵܐ ܕܢܲܦܫܹܗ ܒܙܝܼܘܵܐ ܕܐܲܦܘ̈ܗܝ ܀>
    text <܃ܢܘܼܗܪܵܐ ܕܐܲܦܵܘ̈ܗܝ ܚܠܝܼܛ ܗ̄ܘ̣ܵܐ ܒܙܝܼܘܵܐ ܕܢܘܼܗܪܹܗ ܕܝܼܫܘܿܥ>
    text <ܘܚܲܕܼ ܗ̄ܘ̣ܵܐ ܢܘܼܗܪܵܐ ܕܫܘܼܒܹܚܗ ܕܡ̇ܪܲܢ ܘܲܕܗܵܘ̇ ܕܝܼܠܹܗ ܀>
    text <܃ܡܫܝܼܚܵܐ ܒܪܵܘܡ̇ܐ ܘܐܸܣܛܲܦܵܢܘܿܣ ܒܹܝܬܼ ܐܲܪ̈ܥܵܢܹܐ>
    text <ܘܚܲܕܼ ܗ̄ܘ̣ܵܐ ܫܘܼܒܼܚܵܐ ܕܡ̇ܪܹܗ ܒܪܵܘܡ̇ܐ ܘܕܝܼܠܹܗ ܕܲܠܬܿܚܬܿ ܀>
    text <܃ܠܵܘ ܐܲܝܟ ܡܵܪܹܗ ܗܘ̤ܵܐ ܒܬܸܫܒܿܘܿܚܬܵܐ ܕܠܵܐ ܡܸܬܼܡܲܠܠܵܐ>
    text <ܡܢܵܬܼܵܐ ܝܲܗ̣̄ܒܼ ܠܹܗ ܡܸܢܹܗ ܕܫܘܼܒܚܹܗ ܘܲܗܘ̤ܵܐ ܒܫܘܼܒܼܚܵܐ ܀>
    text <܃ܫܘܼܒܼܚܵܐ ܡܲܠܒܸܿܫ ܡܲܠܟܵܐ ܕܪܵܘܡ̇ܐ ܒܪܵܘܡ̇ܐ ܠܥܲܒܼܕܵܘ̈ܗܝ>
    text <ܘܠܸܐܣܛܲܦܵܢܘܿܣ ܐܲܠܒܿܫܹܗ ܫܘܼܒܼܚܵܐ ܟܲܕܼ ܥܲܠ ܐܲܪܥܵܐ ܗ̄ܘ̣ ܀>
    text <܃ܟܲܕܼ ܥܲܠ ܐܲܪܥܵܐ ܗ̄ܘ̣ ܝܲܗ̣̄ܒܼ ܠܹܗ ܫܘܼܒܼܚܵܐ ܕܠܵܐ ܡ̇ܝܘܿܬܹ̈ܐ>
    text <ܕܢܫܲܪܲܪ ܗܵܝ̇ ܕܲܥܬܼܝܼܕܼܵܐ ܠܲܡ ܕܬܸܗܘܸܐ ܠܚܲܪܬܼܵܐ ܀>
    text <܃ܡܵܐ ܕܡܸܬܼܚܲܠܲܦ ܦܲܓܼܪܵܢ ܫܝܼܛܵܐ ܐܵܡܲ݁ܪ ܦܵܘܠܘܿܣ>
    text <ܥܬܼܝܼܕܼ ܗ̄ܘ̣ܵܐ ܕܢܸܥܒܿܕܼܝܼܘܗܝ ܐܲܝܟ ܬܸܫܒܿܘܿܚܬܐ ܕܦܲܓܼܪܵܐ ܕܫܘܼܒܼܚܹܗ ܀>
    text <܃ܒܗܵܢܵܐ ܛܲܟܼܣܵܐ ܥܒ݂ܲܕܼ ܐܵܦ ܗܵܫܵܐ ܠܐܸܣܛܲܦܵܢܘܿܣ>
    text <ܟܲܕܼ ܥܲܠ ܐܲܪܥܵܐ ܗ̄ܘ̣ ܝܲܩܲܪ ܐܲܦܵܘ̈ܗܝ ܒܙܝܼܘܵܐ ܕܝܼܠܹܗ ܀>
    text <܃ܐܹܝܘ ܬܸܕܡܘܼܪܬܵܐ ܒܐܸܣܛܲܦܵܢܘܿܣ ܡܸܬܼܚܵܘܝܵܐ ܗ̄ܘ̣ܵܬܼ>
    text <ܕܡ̇ܘܬܵܐ ܢܵܗܹ̇ܡ ܘܗ̤ܘ ܡܲܗܸܠ ܗ̄ܘ̣ܵܐ ܒܲܒܼ̈ܢܵܬܼ ܩܵܠܵܘ̈ܗܝ ܀>
    text <܃ܡܲܢ̣ܘܼ ܡܸܡܬܼܘܿܡ ܚܙ̣ܵܐ ܡ̇ܝܘܿܬܼܵܐ ܕܪ̈ܵܘܙܵܢ ܐܲܦܵܘ̈ܗܝ>
    text <ܐܲܝܟ ܡ̇ܐ ܕܲܪܘܲܙ ܐܸܣܛܲܦܢܘܿܣ ܟܲܕܼ ܡܵܐܹ̇ܬܼ ܗ̄ܘ̣ܵܐ ܀>
    text <܃ܡܲܢ̣ܘܿ ܦܵܠܚܵܐ ܕܢܗ݂ܲܪ ܬܲܦܵܘ̈ܗܝ ܒܥܸܕܵܢ ܩܹܐܪܣܵܐ>
    text <ܐܸܠܵܐ ܐܸܢ ܗܵܢ ܦܵܠܵܚܵܐ ܕܩܘܼܫܬܵܐ ܕܲܫ̣ܘܵܐ ܠܗܵܕܹܐ ܀>
    text <܃ܡܵܢ̣ܘܼ ܕܲܚܙ̣ܵܐ ܕܪ̈ܥܹܐ ܕܲܬܠܹܝܢ ܘܟܹܐܦܹ̈ܐ ܥܲܡܗܘܿܢ>
    text <ܘܲܢܗ̣ܲܪ ܐܲܦܵܘ̈ܗܝ ܘܐܲܬܼܗܲܪ ܐܸܢܘܿܢ ܠܲܡܡܝܼܬܼܵܢܵܘ̈ܗܝ ܀>
    text <܃ܟܠܗܘܿܢ ܚܵܪ̣ܘ ܒܹܗ ܐܲܝܟ ܡ̇ܐ ܕܲܟܼܬܼܝܼܒܼ ܟܢܘܼܫܬܵܐ ܟܠܵܗ̇>
    text <ܘܡܸܬܿܕܲܡܪܝܼܢ ܗ̄ܘ̣ܵܘ ܒܚܸܙܘܵܐ ܕܐܲܦܵܘ̈ܗܝ ܕܡܵܢܲܐ ܗ̄ܝܼ ܗܵܕܹܐ ܀>
  block
    text <܃ܠܘܼܩܒܲܠ ܐܲܦܵܘ̈ܗܝ ܐܸܬܼܡܲܪܡܲܪܘ ܗ̄ܘ̣ܵܘ ܦܵܠܚܹ̈ܐ ܕܥܵܘ̣ܠܵܐ>
    text <ܘܐܲܚܸܬܼܘ ܥܠܵܘܗܝ ܡܸܛܪܵܐ ܕܟܹܐܦܹ̈ܐ ܐܲܝܟ ܕܥܲܠ ܗܵܒܹܝܠ ܀>
    text <܃ܚܣܵܡܵܐ ܪܲܓܼܡܹܗ ܒܟܹܐܦܹ̈ܐ ܕܚܸܡܬܼܵܐ ܐܲܝܟ ܕܲܠܗܵܒܹܝܠ>
    text <ܘܛܵܒܼ ܡ̣ܢ ܕܗܵܒܹܝܠ ܓܥ̣ܵܐ ܗ̄ܘ̣ܵܐ ܒܩܘܼܫܬܵܐ ܕܡܹܗ ܕܐܲܬܼܠܹܝܛܵܐ ܀>
    text <܃ܚܣܵܡܵܐ ܕܐܲܚܘܼܗܝ ܪܲܓܼܡܹܗ ܠܗܵܒܹܝܠ ܥܵܘ̇ܠܵܐܝܼܬܼ>
    text <ܘܠܸܐܣܛܲܦܵܢܘܿܣ ܐܲܚܵܘ̈ܗܝ ܪܲܓܼܡܘܼܗܝ ܥܵܘ̇ܠܵܐܝܼܬܼ ܀>
    text <܃ܩ̣ܛܲܪܘ ܥܲܪܦܸܠܵܐ ܕܟܹܐܦܹ̈ܐ ܕܪܘܼܓܼܙܵܐ ܥܲܠ ܢܲܨܝܼܚܵܐ>
    text <ܘܛܲܡ̣ܪܘܼܗܝ ܒܓܼܵܘܗܹܝܢ ܐܲܝܟ ܕܲܠܗܵܒܹܝܠ ܕܩܲܛ̣ܠܹܗ ܩܵܐܹܝܢ ܀>
    text <܃ܩܲܛܠܹ݂ܗ ܩܵܐܹܝܢ ܠܗܵܒܹܝܠ ܐܲܚܘܼܗܝ ܘܛܲܡ̣ܪܹܗ ܒܟܹܐܦܹ̈ܐ>
    text <ܘܐܲܩܝܼܡ ܥܠܵܘܗܝ ܝܲܓܼܪܵܐ ܕܟܹܐܦܹ̈ܐ ܕܠܵܐ ܢܸܬܼܝܼܕܲܥ ܀>
    text <ܒܗܵܕܹܐ ܕܡܘܼܬܼܵܐ ܣܥ̣ܲܪܘ ܐܵܦ ܗܸܢ̣ܘܿܢ ܥܲܠ ܬܲܡܝܼܡܵܐ ܀>
    text <ܘܒܲܕܼܡܘܼܬܼ ܩܵܐܹܝܢ ܡܣܲܟܹܿܝܢ ܡܸܟܹܿܠ ܠܦܘܼܪܥܵܢ ܐܲܓܼܪܵܐ ܀>
    text <܃ܐܹܝܘ ܠܟܲܫܝܼܪܵܐ ܕܠܵܐ ܐܸܬܼܥܲܦܚܼ ܝܲܩܝܼܪܵܐܝܼܬܼ>
    text <ܕܐܸܬܼܒܲܣܒܲܣ ܗ̄ܘ̣ܵܐ ܓܘܼܫܡܹܗ ܙܲܗܝܵܐ ܒܝܲܓܼܪܵܐ ܕܟܹܐܦܹ̈ܐ ܀>
    text <܃ܐܹܝܘ ܠܵܟ ܪܹܫܵܐ ܕܐܸܬܼܩܲܕܲܫ ܗ̄ܘ̣ܵܐ ܒܲܣܝܵܡ ܐܝܼܕܵܐ>
    text <ܕܲܟܼܠܝܼܠ ܟܹܐܦܹ̈ܐ ܛܥܝܼܢ ܗ̄ܘ̣ܵܐ ܒܥܵܘܼܠܵܐ ܥܵܘ̇ܠܵܐܝܼܬܼ ܀>
    text <܃ܒܲܣܝܵܡ ܐܝܼܕܼܵܐ ܕܲܫܠܝܼܚܘܼܬܼܵܐ ܐܸܬܼܩܲܕܲܫ ܗ̄ܘ̣ܵܐ>
    text <ܘܲܒܼܢܲܝ̈ ܥܵܘ̣ܠܵܐ ܡ̣ܠܐܘܼܗܝ ܟܹܐܦܹ̈ܐ ܒܡܲܪܵܚܘܼܬܼܗܘܿܢ ܀>
    text <܃ܪܲܚܸܦ ܪܘܼܚܵܐ ܘܩܲܕܿܫܹܗ ܒܚܲܝܠܵܐ ܕܡܓܿܢܵܢܘܼܬܹܗ>
    text <ܘܲܒܼܢܲܝ̈ ܥܵܘܼܠܵܐ ܙܠܲܚ̣ܗ ܠܲܩܢܘܿܡܹܗ ܒܲܕܼܡ̇ܐ ܕܢܲܦܫܹܗ ܀>
    text <܃ܓܘܼܕܵܐ ܒܪܝܼܟܼܬܵܐ ܕܲܫܠܝܼܚܘܼܬܼܵܐ ܣܵܡ݂ܲܬ̤ ܐܝܼ̈ܕܹܝܗ̇>
    text <ܘܦܸܝ̣ܪܲܫܲܬ̤ ܕܢܸܗܘܸܠܐ ܡܩܲܕܲܫ ܐ̄ܪ̈ܵܙܹܐ ܕܩܲܕܿܝܼܫܘܼܬܵܐ ܀>
    text <܃ܡܫܲܡܫܵܢܵܐ ܗ̄ܘ̣ܵܐ ܕܐ̄ܪܵܙܹܐ ܕܚܝܼܠܹ̈ܐ ܘܐܲܠܵܗܵܝܹ̈ܐ>
    text <ܘܲܒܼܬܸܫܡܸܫܬܹܿܗ ܨܵܪ ܗ̄ܘ̣ܵܐ ܛܘܼܦܸܣܵܐ ܕܡܲܠܲܐܟܼܘܼܬܼܵܐ ܀>
    text <܃ܗܵܢܵܐ ܛܘܼܦܣܵܐ ܩܢܹܝܢ ܫܲܡܵܫܹ̈ܐ ܒܥܹܕܲܬܼ ܩܘܼܕܼܫܵܐ>
    text <ܟܲܕ ܡܸܬܿܕܲܡܹܝܢ ܒܝܲܕܼ ܬܸܫܡܸܫܬܿܗܘܿܢ ܠܚܲܝܠܲܝ̈ ܪܵܘܡ̇ܐ ܀>
    text <܃ܠܗܵܢܵܐ ܕܲܪܓܼܵܘ ܩܢܹܐ ܐܲܬܼܠܹܝܛܵܐ ܒܚܲܝܹ̈ܐ ܕܲܬܼܢܵܢ>
    text <ܕܲܪܓܼܵܐ ܘܚܸܙܘܵܐ ܕܢܸܗܘܸܐ ܒܩܘܼܫܬܵܐ ܥܝܼܪܵܐ ܕܒܸܣܪܵܐ ܀>
    text <܃ܟܝܵܢܵܐ ܕܒܸܣܪܵܐ ܘܐܲܦܹ̈ܐ ܕܢܘܼܪܵܐ ܡܸܬܼܚܲܙ̈ܝܵܢ ܗ̣̄ܘܲܝ̈>
    text <ܚܙܵܬܼܵܐ ܕܬܲܗܪܵܐ ܒܲܟܼܝܵܢ ܐ̄ܢܵܫܵܐ ܕܕܼܵܡ̇ܝܵܐ ܠܥܝܼܪܹ̈ܐ ܀>
    text <܃ܡܸܛܠ ܗܵܕܹܐ ܝܲܩܪܹܗ ܡ̇ܪܹܗ ܒܙܝܼܘܵܐ ܕܥܝܼܪܹ̈ܐ>
    text <ܕܡ̇ܐ ܕܡܸܬܼܢܲܚܲܡ ܢܸܗܘܸܐ ܒܫܘܼܒܼܚܵܐ ܕܕܼܵܡܹ̇ܐ ܠܕܼܝܼܠܗܘܿܢ ܀>
    text <܃ܠܦܲܓܼܪܹܗ ܕܡ̇ܪܲܢ ܕܵܡܹ̇ܐ ܦܲܓܼܪܵܐ ܕܲܒܼܢܲܝ̈ ܢܘܼܗܪܵܐ>
    text <ܒܗܵܘ̇ ܕܘܼܒܪܵܐ ܕܡܸܬܼܥܲܠܝܵܐ ܒܹܗ ܡ̇ܝܘܿܬܼܘܼܬܼܵܐ ܀>
  block
    text <܃ܠܵܘ ܐܸܣܬܲܪܲܕܼܘ ܦܵܠ̇ܚܲܝ̈ ܥܵܘܼܠܵܐ ܒܢܘܼܗܪܵܐ ܕܐܲܦܵܘ̈ܗܝ>
    text <ܘܡܲܪܵܚܵܐܝܼܬܼ ܒܓܼܘܼܡܕܲܢܘܼܬܼܗܘܿܢ ܪܲܓܼܡ̣ܘܼܗܝ ܠܟܹܐܢܵܐ ܀>
    text <܃ܥܲܒܼܕܹ̈ܿܐ ܒܝܼܫܹ̈ܐ ܕܲܗܘ̤ܵܘ ܒܟܲܪܡܵܐ ܕܲܗܘ̤ܵܐ ܒܚܲܒܿܝܼܒܼܝ>
    text <ܚܙ̣ܵܘ ܠܲܫܒܸܫܬܵܐ ܕܝܹܥܵܬ̤ ܒܣܲܬܵܐ ܘܟܲܣܚ̣ܘܼܗ̇ ܒܪܘܼܓܼܙܵܐ ܀>
    text <ܚ݂ܙܵܘ ܡܲܪ̈ܲܚܹܐ ܫܒܸܫܬܵܐ ܕܝܵܗ̇ܒܵܐ ܦܹܐܪܹ̈ܐ ܛܵܒܹ̈ܐ ܀>
    text <ܘܟܲܣܚ̣ܘܼܗ̇ ܡܸܚܕܼܵܐ ܐܲܝܟ ܕܠܵܐ ܬܸܛܥܲܢ ܦܹܐܪܹ̈ܐ ܚܠܲܝܵ̈ܐ ܀>
    text <܃ܟܲܪܡ̇ܐ ܕܚܲܒܿܝܼܒܼܝ ܥܲܡܵܐ ܐܝܼܬܼܵܘܗܝ ܕܒܹܝܬܼ ܝܼܣܪܵܝܹܠ>
    text <ܘܥܲܒܼ̈ܕܹܿܐ ܒܝܼܫܹ̈ܐ ܝܵܪ̈ܬܹܿܐ ܕܒܲܙܲܚܘ ܒܡܵܪܹܐ ܡܲܪܡ̇ܐ ܀>
    text <܃ܡ̇ܪܹܐ ܟܲܪܡ̇ܐ ܫܲܕܲܪ ܠܒܼܪܹܗ ܕܢܲܝܬܸܿܐ ܦܹܐܪܹ̈ܐ>
    text <ܘܐܸܚܲܕܼܘ ܐܦܩܘܼܗܝ ܠܒܲܪ ܡ̣ܢ ܟܲܪܡ̇ܐ ܘܩܲܛܠ̣ܘܗܝ ܒܥܵܘ̣ܠܵܐ ܀>
    text <܃ܕܝܼܢܵܐ ܕܩܘܼܫܬܵܐ ܦܣܲܩ̣ܘ ܥܵܘܵܠܹ̈ܐ ܟܲܕܼ ܐܸܫܬܲܐܲܠܘ>
    text <ܕܡܵܢܵܐ ܢܸܥܒܸܿܕ ܡ̇ܪܹܐ ܟܲܪܡ̇ܐ ܠܥܲܒܼ̈ܕܹܿܐ ܗܵܢܵܘܿܢ ܀>
    text <܃ܒܝܼܫ ܒܝܼܫ ܐܸܡ݂ܲܪܘ ܕܢܵܘܒܸܿܕܼ ܐܸܢܘܿܢ ܠܥܒܼ̈ܕܹܿܐ ܗܵܢ̇ܘܿܢ>
    text <ܕܲܡ̣ܚܵܘ ܠܥܲܒܼܕܵܘ̈ܗܝ ܘܨܲܥܲܪܘ ܠܦܵܠܚܵܘ̈ܗܝ ܘܩܲܛܸܠܘ ܠܲܒܼܪܹܗ ܀>
    text <܃ܘܐܵܦ ܒܵܪܘܿܝܵܐ ܕܲܚܙ̣ܵܝܗܝ ܠܟܲܪܡ̇ܐ ܕܠܵܐ ܝܲܗ̣̄ܒܼ ܦܹܐܪܹ̈ܐ>
    text <ܬܪܲܥ ܠܲܣܝܵܓܹܗ ܘܲܥܩ݂ܲܪ ܡܲܓܼܕܿܠܹܗ ܘܲܟܼܠܵܐ ܫܩܝܹܗ ܀>
    text <܃ܟܠ̣ܵܐ ܢܒܼܝܼܘܼܬܵܐ ܕܐܸܫܬܼܝ̣ܘ ܡܸܢܹܗ ܫܸܩܝܵܐ ܕܪܘܼܚܵܐ>
    text <ܘܠܲܙܗܝܼܪܘܼܬܵܐ ܕܲܒܼܛܝܼܠܘܼܬܹܗ ܕܚ̇ܵܕܼܪܵܐ ܗ̄ܘ̣ܵܬܼ ܠܹܗ ܀>
    text <܃ܥܲܩ̣ܪܹܗ ܠܡܲܓܼܕܿܠܵܐ ܗܲܝܟܲܠ ܩܘܼܕܫܵܐ ܕܲܒܼܢ̣ܵܐ ܒܓܼܵܘܹܗ>
    text <ܕܒܹܗ ܥܵܨ̇ܪܝܼܢ ܗ̄ܘ̣ܵܘ ܕܸܒܼܚܹ̈ܐ ܚܲܪ̈ܫܹܐ ܕܲܒܼܢܵܡܘܿܣܵܐ ܀>
    text <܃ܠܲܚܕܼܵܐ ܓܦܸܬܵܐ ܢ̣ܣܲܒܼ ܡ̣ܢ ܓܸܢܣܹܗ ܕܗܵܢܵܐ ܟܲܪܡܵܐ>
    text <ܘܫܲܒܼܩܹ݂ܗ ܠܟܼܠܹܗ ܕܢܼܗܘܸܐ ܛܵܥܹܿܢ ܝܲܥܪܵܐ ܘܟܼܘܼ̈ܒܹܿܐ ܀>
    text <܃ܓܦܸܬܵܐ ܕܚܲܝܹ̈ܐ ܢܣ݂ܲܒܼ ܒܵܪܘܿܝܵܐ ܡ̣ܢ ܗܵܢ ܟܲܪܡ̇ܐ>
    text <ܕܟܼܠ ܡܲܢ ܕܨܵܒܹ̇ܐ ܕܢܲܛܥܸܡ ܢܦܸܫܹܗ ܒܚܲܝܹ̈ܐ ܕܡܸܢܵܗ̇ ܀>
    text <܃ܓܦܸܬܵܐ ܕܚܲܝܹ̈ܐ ܗܘ̤ܵܐ ܒܲܒܼܪܝܼܬܼܵܐ ܪܹܫܝܼܬܼ ܓܸܢܣܲܢ>
    text <ܕܲܒܼܚܲܠܝܘܼܬܸܿܐ ܕܚܲܡܪܵܐ ܕܚܘܼܒܹܿܗ ܢܲܪܘܸܐ ܒܥܲܒܼܕܵܘ̈ܗܝ ܀>
    text <ܐ̄ܢܵܐ ܐ̄ܢܵܐ ܓܦܸܬܵܐ ܕܩܘܼܫܬܵܐ ܐܸܡ݂ܲܪ ܘܐܲܢ̄ܬܿܘܿܢ ܫܒܸܫ̈ܬܹܿܐ܃>
  block
    text <ܘܣܵܡ̣ܬܿܟܼܘܿܢ ܒܥܵܠܡܵܐ ܕܬܹܐܙܠ̄ܘܼܢ ܬܲܝܬܿܘܿܢ ܦܹܐܪܹ̈ܐ ܕܫܘܼܒܼܚܵܐ ܀>
    text <܃ܐܲܒܼܵܐ ܐܝܼܬܼܵܘܗܝ ܠܲܡ ܦܲܠܵܚܹܗ ܕܗܵܢܵܐ ܟܲܪܡ̇ܐ>
    text <ܘܟܼܠ ܠܲܡ ܫܒܸܫܬܵܐ ܕܠܵܐ ܫܟܼܝܼܚܝܼܢ ܒܵܗ̇ ܦܹܐܪܹ̈ܐ ܢܣܒ݂ܵܗ̇ ܀>
    text <܃ܚܙ̣ܵܘ ܠܵܐ ܬܲܗܡܘܿܢ ܡ̣ܢ ܕܲܠܡܸܥܒܲܕܼ ܦܹܐܪܹ̈ܐ ܛܵܒܹ̈ܐ>
    text <ܕܲܠܡܵܐ ܬܹܐܩܕܿܘܼܢ ܒܲܕܼܡܘܼܬܼ ܫܒܸܫ̈ܬܹܿܐ ܕܝܵܩ̈ܕܵܢ ܒܢܘܼܪܵܐ ܀>
    text <܃ܫܒܸܫܬܵܐ ܕܝܵܒܼ̇ܫܵܐ ܡܸܚܕܼܵܐ ܠܵܩ̇ܛܝܼܢ ܡܪܡܹܝܢ ܒܢܘܼܪܵܐ>
    text <ܗܵܟܲܢ ܘܲܠܟܼܘܿܢ ܐܸܢ ܠܵܐ ܬܩܵܘܘܿܢ ܒܚܘܼܒܵܐ ܕܲܠܘܵܬܼܝ ܀>
    text <܃ܐ̄ܢܵܐ ܐ̄ܢܵܐ ܓܦܸܬܵܐ ܘܐܲܢ̄ܬܿܘܿܢ ܫܒܸܫ̈ܬܹܿܐ ܘܐܵܒܼܝ ܦܲܠܵܚܵܐ>
    text <ܐܲܝܬܵܘ ܦܹܐܪܹ̈ܐ ܘܗܲܒܼܘ ܬܸܘܕܿܝܼܬܼܵܐ ܕܠܵܐ ܬܸܬܼܦܣܩܘܼܢ ܀>
    text <܃ܗܸܠܹܝܢ ܐܸܡ݂ܲܪ ܡܵܪܵܐ ܛܵܒܼܵܐ ܠܥܲܒܼ̈ܕܹܿܐ ܕܼܓܼܒܼ݂ܵܐ>
    text <ܘܙܲܗܼܪ ܐܸܢܘܿܢ ܕܠܵܐ ܢܸܬܼܪܲܚܩܘܼܢ ܡ̣ܢܨܹܝܕ ܚܘܼܒܹܿܗ ܀>
    text <܃ܒܹܗ ܐܵܦ ܗܸܢ̣ܘܿܢ ܢܲܨܲܒܿܘܼܗܝ ܠܚܝܼܒܿܗܘܿܢ ܫܲܪܝܼܪܵܐܝܼܬܼ>
    text <ܒܲܕܼܡܘܼܬܼ ܫܒܸܫܬܵܐ ܕܒܼܵܗ̇ ܒܲܓܼܦܸܬܵܐ ܣܝ̣ܡ ܥܸܩܵܪܵܗ̇ ܀>
    text <܃ܡ̣ܢ ܚܲܝܘܼܬܼܵܗ̇ ܪܕܲܬ̤ ܚܲܝܘܼܬܼܵܐ ܠܲܢܨܝܼܒܼܘܼܬܼܗܘܿܢ>
    text <ܘܡܸܢܗܘܿܢ ܕܡܲܝܵ̈ܐ ܕܩܲܕܿܝܼܫܘܼܬܼܵܗ̇ ܐܸܫܬܼܝܼܘ ܗܸܢ̣ܘܿܢ ܀>
    text <܃ܣܠܸܩ̣ ܩܵܘ̈ܡܵܬܼܗܘܿܢ ܠܥܸܠ ܡ̣ܢ ܟܠܗܘܿܢ ܥܲܡܡܹ̈ܐ ܕܐܲܪܥܵܐ>
    text <ܘܣܲܬܿܪܘ ܐܸܢܘܿܢ ܡ̣ܢ ܟܘܼܪܗܵܢܵܐ ܕܡ̇ܝܘܿܬܼܘܼܬܼܵܐ ܀>
    text <܃ܢܩܲܫܘ̣ ܛܸܠܵܠܹ̈ܐ ܒܟܼܠ ܦܸܢ̈ܝܵܬܼܵܐ ܕܥܸܒܼܪܹ̈ܝܗ̇ ܕܐܲܪܥܵܐ>
    text <ܘܲܚܣܲܟܼܘ ܐܸܢܘܿܢ ܡ̣ܢ ܫܘܼܠܗܵܒܼܵܐ ܕܚܲܛܵܝܘܼܬܼܵܐ ܀>
    text <܃ܒܲܥܲܪܘ ܟܠܗܘܿܢ ܣܓܼܘܼܠܹ̈ܐ ܚܠܲܝ̈ܵܐ ܕܕܼܘܼܒܵܪܲܝܗܘܿܢ>
    text <ܘܐܸܟܲܠ̣ ܟܠܢܵܫ ܘܚܸܠܝܲܬ̤ ܚܸܟܹܿܗ ܕܡܲܪܝܼܪܵܐ ܗ̄ܘ̣ܵܬܼ ܀>
    text <܃ܡܲܪܝܼܪܵܐ ܗ̄ܘ̣ܵܬܼ ܚܸܟܵܐ ܕܟܼܠܢܵܫ ܡ̣ܢ ܣܲܡ ܡ̇ܘܬܵܐ>
    text <ܘܚܲܠܝܘܼܗ̇ ܗܸܢܘܿܢ ܒܣܲܒܼܪܵܐ ܛܵܒܼܵܐ ܕܚܵܝܵܬܼ ܡܝܼ̈ܬܹܐ ܀>
    text <܃ܚܵܝܵܬܼ ܡܝܼ̈ܬܹܐ ܐܲܦܸܠ ܐܸܢܘܿܢ ܕܢܹܐܡܪܘܼܢ ܒܐܲܪܥܵܐ>
    text <ܕܩܵܐܹ̇ܡ ܟܠܢܵܫ ܡ̣ܢ ܒܹܝܬܼ ܡܝܼܬܹ̈ܐ ܐܲܟܼܡܵܐ ܕܗܘ̤ ܩ̣ܵܡ ܀>
    text <܃ܒܗܵܕܹܐ ܓܦܸܬܵܐ ܒܲܕܼܡܘܼܬܼ ܚܲܒܼܪ̈ܵܘܗܝ ܢܨܝܼܒܼ ܗ̄ܘ̣ܵܐ ܓܲܒܼܝܵܐ>
    text <ܘܦܵܠܚܲܝ̈ ܥܵܘ̣ܠܵܐ ܦܲܣܩ̣ܘܼܗܝ ܒܡܲܓܿܠܵܐ ܕܡܲܪܵܚܘܼܬܼܗܘܿܢ ܀>
    text <܃ܒܗܵܕܹܐ ܓܦܸܬܵܐ ܐܲܛܥܸܡ ܐܲܛܥܹܡ ܢܲܦܫܹܗ ܒܚܘܼܒܵܐ ܪܲܒܵܐ>
    text <ܘܒܲܟܲܪ ܦܹܐܪܹ̈ܐ ܘܲܛܥ݂ܲܢ ܛܲܪ̈ܦܹܐ ܠܚܘܼܠܡܵܢ ܐ̄ܢܵܫܵܐ ܀>
    text <܃ܒܲܕܼܡܘܼܬܼ ܐܘܼܟܼܠܵܐ ܐܵܘܟܸܿܠ ܐܸܢܘܿܢ ܡܲܠܦܵܢ̈ܘܵܬܼܵܐ>
    text <ܘܐܲܚܠܸܡ ܐܸܢܘܿܢ ܒܚܲܝܠܵܐ ܕܪܘܼܚܵܐ ܡ̣ܢ ܟܹܐܒܲܝ̈ܗܘܿܢ ܀>
    text <܃ܪܕܼܵܐ ܠܹܗ ܦܹܐܪܹ̈ܐ ܒܲܕܼܡܘܼܬܼ ܚܲܒܼܪ̈ܘܗܝ ܫܸܩܝܵܐ ܕܚܲܝܹ̈ܐ>
    text <ܘܲܪܘܲܙܘ ܛܲܪ̈ܦܵܘܗܝ ܒܬܲܗܪܵܐ ܪܒܵܐ ܕܠܵܐ ܡܸܬܼܡܲܠܲܠ ܀>
  block
    text <܃ܣܓܼܘܼܠܵܐ ܕܢܲܦܫܹܗ ܡܠܹܐ ܗ̄ܘ̣ܵܐ ܚܲܡܪܵܐ ܕܚܘܼܒܹܿܗ ܕܝܼܫܘܿܥ>
    text <ܘܣܵܢ̈ܐܹܐ ܕܡܲܓܵܢ ܚܙ̣ܵܐܘܼܗܝ ܠܫܘܼܦܪܹܗ ܘܐܸܬܼܡܲܪܡܲܪܘ ܗ̄ܘ̣ܵܘ ܀>
    text <܃ܗܘ̤ܵܘ ܡܲܠܲܐܟܹ̈ܐ ܠܐܵܟܹ̇ܠܩܲܪܨܵܐ ܣܵܢܵܐܐ ܕܐ̄ܢܵܫܵܐ>
    text <ܘܲܩܛܲܪܘ ܥܵܠܘܗܝ ܥܢܵܢܵܐ ܕܪܘܼܓܼܙܵܐ ܘܒܲܪܕܼܵܐ ܕܟܹܐܦܹ̈ܐ ܀>
    text <܃ܒܒܲܪܕܼܵܐ ܕܟܹܐܦܹ̈ܐ ܚܵܒܼ̇ܛܼܝܼܢ ܗ̄ܘ̣ܵܐ ܠܹܗ ܠܦܹܐܪܵܐ ܚܲܠܝܵܐ>
    text <ܕܠܵܐ ܢܸܬܼܒܲܣܒܲܣ ܡ̣ܢ ܚܲܠܝܘܼܬܹܗ ܣܢܝܼܩܲܝ̈ ܠܫܸܩܝܵܐ ܀>
    text <܃ܒܓܼܵܘ ܡܲܥܨܲܪܬܵܐ ܕܚܵܣܘܿܡܘܼܬܼܵܐ ܣܵܡ̣ܘܗܝ ܠܟܹܐܢܵܐ>
    text <ܘܲܒܼܝܲܕܼ ܥܸܩܒܹ̈ܐ ܕܚܸܪܚܵܘܼܬܼܵܐ ܕܵܝ̇ܫܝܼܢ ܗ̄ܘ̣ܵܘ ܠܹܗ ܀>
    text <܃ܙܲܠܚܘܼܗܝ ܠܲܕܼܡܹܗ ܒܲܕܼܡܘܼܬܼ ܚܲܡܪܵܐ ܒܓܼܵܘ ܡܲܥܨܲܪܬܵܐ>
    text <ܘܟܲܒܿܫܘܼܗܝ ܠܦܲܓܼܪܹܗ ܠܬܲܚܬܿ ܡ̣ܢ ܟܹܐܦܹ̈ܐ ܐܲܝܟ ܣܲܡܝܼܢܹ̈ܐ ܀>
    text <܃ܟܲܕܼ ܛܥܝܼܢܝܼܢ ܗ̄ܘ̣ܵܘ ܟܹܐܦܹ̈ܐ ܕܪܘܼܓܼܙܵܐ ܕܫܵܕܹܝܢ ܗ̄ܘ̣ܵܘ ܒܹܗ>
    text <ܕܡܹܗ ܕܲܡܫܝܼܚܐ ܠܵܐ ܐܸܬܿܬܿܫܝܼܓܼ ܗ̄ܘ̣ܵܘ ܡ̣ܢ ܐܝܼܕܲܝ̈ܗܘܿܢ ܀>
    text <܃ܒܪܹܫ ܨܸܒܼܥܵܬܼ̈ܗܘܿܢ ܡܸܬܿܛܲܢܲܦ ܗ̄ܘ̣ܵܐ ܕܸܡ ܦܵܪܘܿܩܵܐ>
    text <ܟܲܕ ܒܐܝܼܕܲܝ̈ܗܘܿܢ ܟܹܐܦܹ̈ܐ ܕܥܵܘ̣ܠܵܐ ܫܵܟܹܝܢ ܗ̄ܘ̣ܵܐ ܒܹܗ ܀>
    text <܃ܒܲܕܼܡܘܼܬܼ ܕܐܹܒܹ̈ܐ ܣܥ̣ܵܘ ܥܲܠ ܪܵܥܝܵܐ ܘܣܲܕܹܿܩܘ ܓܘܼܫܡܹܗ>
    text <ܘܐܲܚܝܼܪܘ ܚܹܐܦܗܘܿܢ ܥܲܠ ܥܵܠܵܝܵܐ ܕܲܢܚܲܝܒܼܘܼܢܵܝܗܝ ܀>
    text <܃ܠܵܐ ܣܒ݂ܲܥܘ ܛܲܡ̈ܐܹܐ ܡ̣ܢ ܗܵܝ̇ ܕܐܸܫܲܕܼܘ ܠܲܕܼܡܹܗ ܕܡ̇ܪܵܐ>
    text <ܘܬܼܘܼܒܼ ܐܸܬܼܝܲܥܲܢܘ ܕܢܹܐܫܕܿܘܼܢ ܠܲܕܼܡ̇ܐ ܕܪܵܚܡܵܐ ܕܚܘܼܒܹܿܗ ܀>
    text <܃ܡܸܬܼܕܲܡܕܲܡܝܼܢ ܡ̣ܢ ܢܘܼܛ̈ܦܬܼܵܐ ܕܲܕܡܹܗ ܕܡ̇ܪܵܐ>
    text <ܟܲܕܼ ܐܵܬܹ̇ܝܢ ܗ̄ܘ̣ܵܘ ܕܲܢܚܲܝܒܘܼܢܲܝܗܝ ܠܐܸܡܪܵܐ ܪܚܝܼܡܵܐ ܀>
    text <܃ܒܲܕܼܡ̇ܐ ܪܘܹܝܢ ܗ̄ܘ̣ܵܘ ܕܐܹܒܹ̈ܐ ܕܪܲܡܫܵܐ ܠܒܲܪ ܡ̣ܢ ܛܲܟܼܣܵܐ>
    text <ܘܡܲܪܝܼܪܵܐ ܗ̄ܘ̣ܵܬܼ ܚܸܡܬܼܵܢܘܼܬܼܗܘܿܢ ܛܵܒܼ ܡ̣ܢ ܕܐܸܒܹ̈ܐ ܀>
    text <܃ܥܠܲܝܗܘܿܢ ܩܲܒܿܠܘܼܗܝ ܠܲܕܼܡܹܗ ܕܡ̇ܪܵܐ ܘܥܲܠ ܝܲܠܕܲܝ̈ܗܘܿܢ>
    text <ܘܡܲܟܲܬܿܡܝܼܢ ܒܹܗ ܥܕܲܡ̇ܐ ܠܥܵܠܲܡ ܕܠܵܐ ܫܘܼܠܵܡܵܐ ܀>
    text <܃ܚܲܠܛ̣ܘܼܗܝ ܒܝܼܫܹ̈ܐ ܠܲܕܼܡܹܗ ܕܥܲܒܼܕܵܐ ܒܲܕܼܡܹܗ ܕܡ̇ܪܵܐ>
    text <ܘܛܲܥ̣ܢܘܼܗܝ ܥܠܲܝܗܘܿܢ ܠܡܲܟܿܣܵܢܘܼܬܼܵܐ ܕܚܲܝܵܒܼܘܼܬܼܗܘܿܢ ܀>
    text <܃ܕܡܹܗ ܕܩܲܕܿܝܼܫܵܐ ܐܸܫܬܲܩܲܥ ܗ̄ܘ̣ܵܐ ܒܲܕܼܡܘܼܬܼ ܡ̇ܪܹܗ>
    text <ܕܥܲܡܹܗ ܕܡ̇ܪܹܗ ܢܸܗܘܸܐ ܒܫܘܼܒܼܚܵܐ ܒܡܲܠܟܿܘܼܬܼ ܪܵܘܡ̇ܐ ܀>
  block
    text <܃ܡ̇ܐ ܕܦܵܓܼܪ ܒܲܢ ܥ̣ܵܘܠܵܐ ܒܝܼܫܵܐ ܕܲܒܼܢܲܝ̈ ܥܵܘ̣ܠܵܐ>
    text <ܠܗܵܢܵܐ ܢܸܩܪܸܐ ܕܲܢܦܲܨܸܐ ܠܲܢ ܡ̣ܢ ܥܵܘܵܠܹ̈ܐ ܀>
    text <܃ܐܲܝܢܵܐ ܕܲܥܠܝܼܒܼ ܘܡܸܬܓܼܵܘܲܣ ܒܹܗ ܒܚܘܼܒܵܐ ܘܣܲܒܼܪܵܐ>
    text <ܠܵܐ ܬܘܼܒܼ ܚܵܐܹ̇ܒܼ ܡ̣ܢ ܥܵܘܵܠܹ̈ܐ ܕܡܲܥܘܠܝܼܢ ܒܹܗ ܀>
    text <܃ܐܲܝܢܵܐ ܕܲܪܕܼܝܼܦ ܠܐܵܟܹ̇ܠܩܲܪܨܵܐ ܣܵܢܐܵܐ ܕܐ̄ܢܵܫܵܐ>
    text <ܢܸܬܼܓܵܘܲܣ ܒܹܗ ܘܥܵܪܹܩ ܡܸܢܹܗ ܐܲܝܟ ܬܸܢܵܢܵܐ ܀>
    text <܃ܒܚܲܝܹ̈ܐ ܕܙܲܒܼܢܵܐ ܪܵܕܹܦ ܗ̄ܘ̣ܵܐ ܠܗܘܿܢ ܠܫܹܐܕܹ̈ܐ ܛܪ̈ܘܼܢܹܐ>
    text <ܘܗܵܫܵܐ ܒܡܵܘܬܹ̇ܗ ܝܲܬܝܼܪ ܪܵܥܠ̇ܝܼܢ ܡ̣ܢ ܚܹܝܠ ܚܲܝܠܹܿܗ ܀>
    text <܃ܒܚܲܝܹ̈ܐ ܕܙܲܒܼܢܵܐ ܠܵܐ ܡܸܫܟܿܚܝܼܢ ܗ̄ܘ̣ܵܘ ܕܲܢܚܘܼܪܘܼܢ ܒܹܗ>
    text <ܘܗܵܫܵܐ ܒܡܵܘܬܹ̇ܗ ܠܵܐ ܡܨܹܝܢ ܥܵܐ̇ܠܝܼܢ ܐܵܦܠܵܐ ܠܥܘܼܡܪܹܗ ܀>
    text <܃ܘܐܢܗܘ̤ ܕܥܵܐ̇ܠܝܼܢ ܒܕܸܚܠ̇ܐ ܥܵܐ̇ܠܝܼܢ ܡܲܪܵܚܵܐܝܼܬܼ>
    text <ܟܲܕܼ ܡܲܟܼܪܙܝܼܢ ܒܚܲܕܼ ܕܸܚܠܲܬܼܗܘܿܢ ܚܲܝܵܒܼܘܼܗܘܿܢ ܀>
    text <܃ܙܵܘܥܵܐ ܘܕܸܚܠܵܐ ܡܠܹܝܢ ܡ̇ܪ̈ܘܿܕܹܐ ܫܲܪܝܼܪܵܐܝܼܬܼ>
    text <ܡ̇ܐ ܕܚܵܙܹ̇ܝܢ ܠܹܗ ܠܥܘܿܡܪܹܗ ܕܟܹܐܢܵܐ ܐܵܦ ܡ̣ܢ ܪܘܼܚܩܵܐ ܀>
    text <܃ܡܕܝܼܢ̄ܬܵܐ ܩܫܝܼܬܼܵܐ ܕܠܵܐ ܡܸܬܼܚܲܣܢܵܐ ܡ̣ܢ ܕܲܠܩܘܼܒܼܠܵܐ>
    text <ܣܝܼܡܵܐ ܒܠܸܒܿܗܘܿܢ ܕܲܝܪܹܿܗ ܕܟܹܐܢܵܐ ܡ̇ܐ ܕܚܵܙܹ̇ܝܢ ܠܵܗ̇ ܀>
    text <܃ܒܪܘܼܚܩܵܐ ܩܵܝ̇ܡܝܼܢ ܥܲܠ ܪܹܫ ܛܘܼܪܹ̈ܐ ܘܡܸܬܼܒܲܩܹܝܢ ܒܵܗ̇>
    text <ܡܸܛܠ ܕܠܵ ܡܨܸܝܢ ܠܡܸܬܼܩܲܪܵܒܼܘܼ ܠܐܲܦܲܝ̈ ܫܘܼܪܵܗ̇ ܀>
    text <܃ܚܝܠܵܐ ܢܵܦܹ̇ܩ ܡ̣ܢ ܣܝܼ̈ܡܵܬܼܵܐ ܕܓܲܪ̈ܡ̇ܘܗܝ ܕܟܹܐܢܵܐ>
    text <ܘܠܹܗܘ̣ ܚܵܙܹ̇ܝܢ ܐܲܝܟ ܪܲܒܿܚܲܝܠܵܐ ܘܥܵܪܩ̇ܝܼܢ ܡܸܢܹܗ ܀>
    text <܃ܬܵܘ ܢܸܬܼܚܲܦܛ ܒܝܘܿܡ ܕܘܼܟܼܪܵܢܹܗ ܕܣܵܗܕܵܐ ܙܲܗܝܵܐ>
    text <ܕܲܢܥܲܕܲܪ ܠܲܢ ܕܠܵܐ ܢܸܬܼܢܟܸܐ ܡ̣ܢ ܡ̇ܪܘܿܕܹܵܐ ܀>
    text <܃ܬܵܘ ܢܸܬܼܚܲܦܲܛ ܒܲܨ̈ܠܵܘܵܬܼܵܐ ܒܝܘܿܡ ܥܲܕܥܹܕܹܗ>
    text <ܕܢܸܗܘܸܐ ܥܲܡܹܗ ܒܡܲܠܟܿܘܼܬܼ ܪܵܡ̇ܐ ܒܛܘܼܒܹ̈ܐ ܡܠܝܼܟܹ̈ܐ ܀>
text <ܕܕܼܘܼܟܼܪܵܢܵܐ ܕܦܲܛܪܘܿܣ ܘܦܵܘܠܘܿܣ>
  block
    text <ܕܕܼܘܼܟܼܪܵܢܵܐ ܕܦܲܛܪܘܿܣ ܘܦܵܘܠܘܿܣ>
  block
    text <ܡܐܡܪܐ ܪܒܝܥܢܐ>
    text <ܕܕܼܘܼܟܼܪܵܢܵܐ ܕܦܲܛܪܘܿܣ ܘܦܵܘܠܘܿܣ>
    text <ܥܘܼܢܵܝܵܐ>
    text <ܒܪܝܼܟܼܘܼ ܡܫܝܼܚܵܐ ܕܓܼܒܼ݂ܵܐ ܠܲܫܠܝܼܚܵܘ̈ܗܝ܃ ܘܲܡܠ̣ܵܐ ܐܸܢܘܢ ܥܘܼܬܼܪܵܐ>
    text <ܕܚܸܟܼ̈ܡܵܬܹܗ܃ ܐܲܚܲܝ̈܁>
  block
    text <܃ܛܵܒܼܵܐ ܕܦܲܠܸܓܼ ܥܘܼܬܼܪܵܐ ܕܚܘܼܒܹܿܗ ܠܲܒܼܢܲܝ̈ ܒܲܝܬܹܿܗ>
    text <ܗܲܒܼܠܝܼ ܕܐܸܫܘܹܐ ܠܢܸܬܼܪܵܐ ܙܥܘܿܪܵܐ ܕܡ̣ܢ ܡ̇ܘܗܲܒܼܬܼܵܟ ܀>
    text <܃ܡܲܠܟܿܐ ܕܐܲܠܒܸܿܫ ܙܲܝܢܵܐ ܕܪܘܼܚܵܐ ܠܚܲܝܠܵܘܵܬܹ̈ܐ>
    text <ܬܪܘܿܨ ܚܘܼܫܵܒܲܝܿ ܠܘܼܩܒܲܠ ܢܝܼܫܵܐ ܕܟܼܵܪܘܿܙܘܼܬܼܵܟ ܀>
  block
    text <܃ܪܲܒܵܐ ܡܗܝܼܪܵܐ ܕܐܲܩܢܝܼ ܗܵܘܢܵܐ ܠܫܲܒܼܪܘܼܬܼ ܐ̄ܢܵܫܵܐ>
    text <ܚܲܟܸܿܡ ܪܸܥܝܵܢܝ ܕܢܸܗܘܹܐ ܪܵܕܹܐ ܠܘܼܩܒܲܠ ܡܸܠܲܝ̈ܟ ܀>
    text <܃ܝܵܗܹ̇ܒܼ ܚܲܝܹ̈ܐ ܠܡܵܝܘܿܬܼܘܼܬܹܵܐ ܒܝܲܕܼ ܡ̇ܝ̈ܘܿܬܹܐ>
    text <ܢܲܚܸܡ ܪܸ̈ܓܼܫܲܝ ܠܡܸܫܡܲܥ ܩܵܠܹ̇ܐ ܕܡܸܠܲܬܼ ܚܲܝܹ̈ܐ ܀>
    text <܃ܣܵܦܪܵܐ ܕܲܪܫ̣ܩ ܣܸܦܪܵܐ ܕܪܘܼܚܵܐ ܠܦܲܓܼܪ̈ܵܢܵܝܹܐ>
    text <ܒܚܘܼܩܵܐ ܕܡܸܠܬܼܵܟ ܢܸܪܗܲܛ ܠܸܫܵܢܝ ܥܲܡ ܚܘܼܫܵܒܲܝ̈ ܀>
    text <܃ܒܵܟ ܢܸܬܼܗܲܓܿܘܿܢ ܪܸܓܼܫܹܐ ܘܙܵܘܥܹ̈ܐ ܥܲܝܢܹ̈ܐ ܘܗܵܘܢܵܐ>
    text <ܕܕܲܡ ܢܸܬܼܚܲܣܟܿܘܼܢ ܡ̣ܢ ܥܸܢܝܵܢܵܐ ܕܣܪ̈ܝܼܩܵܬܼܵܐ ܀>
    text <܃ܠܵܟ ܫܵܐܹ̇ܠ ܐ̄ܢܵܐ ܥܘܼܕܪܵܢ ܪܘܼܚܵܐ ܡܲܬܬܲܪ ܟܠܵܐ>
    text <ܗܲܒܼܠܝܼ ܕܝܼܠܵܟ ܕܐܸܬܼܢܹܐ ܒܕܸܝܼܠܵܟ ܥܲܠ ܚܵܟܼ̈ܡܵܬܼܵܟ ܀>
    text <܃ܐܲܢ̄ܬܿ ܐܲܥܬܲܪܹܝܗ̇ ܠܡܸܣܟܹܿܢܘܼܬܹܗ ܕܓܸܢܣܲܢ ܫܝܼܛܵܐ>
    text <ܘܒܼܵܟ ܐܸܬܼܚܲܟܲܡ ܥܵܠܡܵܐ ܒܪܝܼܪܵܐ ܘܲܩ̣ܢܵܐ ܗܵܘܢܵܐ ܀>
    text <܃ܩܵܠܵܟ ܕܲܪܫܵܗ݂̇ ܠܐܘܼܪܚܵܐ ܕܚܲܝܹ̈ܐ ܒܹܝܬܼ ܡ̇ܝ̈ܘܿܬܹܐ>
    text <ܘܐܲܝܟ ܗܲܕܿܝܼܐܵܐ ܗܘ̤ܵܐ ܦܘܼܩܕܼܵܢܵܟ ܠܠܵܐ ܝܼܕܲܥܬܲܢ ܀>
    text <܃ܒܐܝܼܙܓܲܕܿܘܼܬܼܵܐ ܕܲܒܼܢܲܝ̈ ܓܸܢܣܵܟ ܨܒܲܬ݂ܿ ܕܲܬܼܫܲܝܸܢ>
    text <ܫܡܲܝܵܐ ܘܐܲܪܥܵܐ ܕܲܦܠܝܼܓܼܝܼܢ ܗ̄ܘ̣ܵܘ ܡܸܛܠ ܥܵܘ̣ܠܲܢ ܀>
    text <܃ܬܪܸܥܣܲܪ ܐ̄ܢܵܫܵܐ ܓ̣ܒܲܝܬܿ ܡ̣ܢ ܛܘܿܗܡܵܐ ܥܲܦܪܵܢܵܝܵܐ>
    text <ܘܐܲܩܢܝܼܬܿ ܐܸܢܘܿܢ ܚܲܝܠܵܐ ܕܪܘܼܚܵܐ ܠܡܸܚܣܲܢ ܟܠܵܐ ܀>
    text <܃ܒܗܘܿܢ ܡܲܟܸܿܟܼܬܵܗ̇ ܠܲܛܪܘܼܢܘܼܬܹܗ ܕܡ̇ܘܬܵܐ ܘܒܼܝܼܫܵܐ>
    text <ܘܲܒܼܗܘܿܢ ܟܲܒܸܿܫܬܿ ܪܵܘܡ̇ܐ ܘܥܘܼܡܩܵܐ ܬܹܚܝܬܼ ܫܘܼܠܛܵܢܵܟ ܀>
    text <܃ܬܪܸܥܣܲܪ ܟܹܐܦܹ̈ܐ ܦ̣ܣܲܠ ܨܸܒܼܝܵܢܵܟ ܡ̣ܢ ܛܘܼܪ ܐ̄ܢܵܫܵܐ>
    text <ܘܲܥܒ݂ܲܕܿܬܿ ܐܸܢܘܿܢ ܐܲܝܟ ܫܲܬܸܐܣܹ̈ܐ ܠܒܸܢܝܵܢ ܚܘܼܒܵܟ ܀>
    text <܃ܒܲܬܼܪܸܥܣܲܪܬܵܐ ܐܲܝܟ ܕܲܒܼܝܲܪ̈ܚܹܐ ܡܫܲܡܫܲܝ̈ ܫܲܢ̄ܬܵܐ>
    text <ܫܲܡܠܝܼܬܿ ܘܲܓ̣ܡܲܪܬܿ ܩܘܼܝܵܡ ܚܲܝܹ̈ܐ ܠܵܐ ܡܵܝ̈ܘܿܬܹܐ ܀>
    text <܃ܠܐܲܪܒܲܥܦܸܢ̈ܝܵܢ ܫܲܕܲܪܬܿ ܐܸܢܘܿܢ ܙܵܘܓܿܝܼ̈ܢ ܙܵܘܓܿܝܼ̈ܢ>
    text <ܘܦܲܠܚ̣ܘܼܗ̇ ܠܐܲܪܥܵܐ ܘܲܥܩ݂ܲܪܘ ܡܸܢܵܗ̇ ܝܲܥܪܵܐ ܕܥܵܘ̣ܠܵܐ ܀>
    text <܃ܓ̣ܒܲܝܬܿ ܬܘܼܒܼ ܫܲܒܼܥܝܼܢ ܘܲܡ̣ܠܲܝܬܿ ܐܸܢܘܿܢ ܪܘܼܚܵܐ ܕܚܲܝܹ̈ܐ>
    text <ܘܢܸܦܚܘܼܢ ܒܐܲܦܵܘ̈ܗܝ ܕܥܵܠܡܵܐ ܢܫܲܡܬܼܵܐ ܕܪܘܼܚ ܚܲܝܘܼܬܼܵܐ ܀>
    text <܃ܘܡ̣ܢ ܕܐܸܬܼܢܲܚܲܡܘ ܪܵܘܡܵܐ ܘܥܘܼܡܩܵܐ ܒܩܵܠ ܦܘܼܩܕܵܢܵܟ>
    text <ܗܲܒܸܿܒܼܘ ܘܲܛܥܲܢܘ ܦܹܐܪܹ̈ܐ ܕܫܘܼܒܼܚܵܐ ܠܫ̣ܡ ܪܲܒܿܘܼܬܵܪܟ ܀>
    text <ܣܓܼܝܼ ܠܹܗ ܚܨܵܕܼܵܐ ܕܦܹܐܪ̈ܲܝ ܙܲܪܥܵܟ ܕܐܲܪܡܝܼܬܿ ܒܐܲܪܥܲܢ܃>
  block
    text <ܘܲܙܥܘܼܪܝܼܢ ܗ̄ܘ̣ܵܘ ܦܵܥܠܹ̈ܐ ܕܪܘܼܚܵܐ ܕܲܢܟܲܢܫܘܼܢܵܝܗܝ ܀>
    text <܃ܪܡܲܙ̣ ܨܸܒܼܝܵܢܵܟ ܠܘܵܬܼ ܡܫܲܡܫܵܢܹ̈ܐ ܕܟܼܵܪܘܿܙܘܼܬܼܵܟ>
    text <ܕܲܢܦܝܼܣܘܼܢܵܟ ܕܬܲܦܸܩ ܦܵܥܠܹ̈ܐ ܠܕܘܼܢܵܫ ܙܲܪܥܵܟ ܀>
    text <܃ܦܪܲܣܬ̣ܵܝܗܝ ܠܥܘܼܬܼܪܵܐ ܕܚܹܝܠ ܡ̇ܘܗܲܒܼܬܼܵܟ ܥܲܠ ܟܠ ܬܸܓܼܡܝܼ̈ܢ>
    text <ܘܲܩܪ݂ܲܬܿ ܐܲܟܲܚ̄ܕܼ ܠܛܵܒܹ̈ܐ ܘܒܼܝܼܫܹ̈ܐ ܠܡܸܫܬܿܘܼܬܼ ܚܘܼܒܵܟ ܀>
    text <܃ܓ̣ܒܲܬܿ ܡ̣ܢ ܛܵܒܹ̈ܐ ܕܬܲܛܸܢ ܛܵܒܹ̈ܐ ܠܦܘܼܠܚܵܢ ܩܘܼܫܬܵܐ>
    text <ܘܲܩܪ̣̰ܵܝܬܿ ܟܸܢܫܹ̈ܐ ܕܢܲܩܢܘܿܢ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܀>
    text <܃ܒܝܕܼ ܙܲܕܿܝܼܩܹ̈ܐ ܓܠ݂ܲܝܬܿ ܟܹܐܢܘܼܬܼܵܟ ܕܪܵܚܹ̇ܡ ܩܘܼܫܬܵܐ ܐܢ̄ܬܿ>
    text <ܘܲܒܼܚܲܛܵܝܹ̈ܐ ܚܵܘܝܼܬܿ ܥܘܼܬܼܪܵܐ ܕܒܲܣܝܼܡܘܼܬܼܵܟ ܀>
    text <܃ܒܐܲܝܠܹܝܢ ܕܲܦܢ̣ܵܘ ܒܝܲܕܼ ܨܸܒܼܝܵܢܵܐ ܓܠ݂ܲܝܬܿ ܚܹܐܪܘܼܬܲܢ>
    text <ܘܒܲܐܝܠܹܝܢ ܕܥܲܨܝܼܘ ܚܵܘܝܼܬܿ ܘܲܡܫܹܝܬܿ ܚܹܝܠ ܟܠܡܸܕܲܡ ܀>
    text <܃ܬܪܸܥܣܲܪ ܢܩܲܦ̣ܘܼܟ ܒܝܲܕܼ ܨܼܒܼܝܵܢܵܐ ܘܚܹܝܠ ܐܵܬܼ̈ܘܵܬܼܵܐ>
    text <ܘܲܠܪܵܕܼܘܿܦܵܟ ܥܨ̣ܵܝܗܝ ܦܘܼܩܕܵܢܵܟ ܟܲܕܼ ܠܵܐ ܨܵܒܹ̇ܐ ܀>
    text <܃ܫܵܐܘܿܠ ܥܲܨܝܼ ܠܘܼܩܒܲܠ ܡܸܠܹ̈ܐ ܕܟܼܵܘܿܪܙܘܼܬܼܵܟ>
    text <ܘܟܲܕܼ ܠܵܐ ܨܵܒܹ̇ܐ ܟܲܕܼܢܹܗ ܪܸܡܙܵܟ ܒܢܝܼܪܵܐ ܕܚܘܼܒܵܟ ܀>
    text <܃ܛܲܢܵܢܵܐ ܗ̄ܘ̣ܵܐ ܕܛܵܐܹܿܝܢ ܟܠܢܵܫ ܚܠܵܦ ܢܵܡܘܿܣܵܐ>
    text <ܘܲܡܣܲܟܹܿܐ ܗ̄ܘ̣ܵܐ ܠܦܘܼܪܥܵܢ ܐܲܓܼܪܵܐ ܢܵܡܘܿܣܵܝܵܐ ܀>
    text <܃ܐܲܬܼܠܹܝܛܵܐ ܗ̄ܘ̣ܵܐ ܕܐܲܡܝܼܢ ܛܵܐܹ̇ܢ ܢܵܡܘܿܣܵܐܝܼܬܼ>
    text <ܟܲܕܼ ܣܵܒ̇ܲܪ ܗ̄ܘ̣ܵܐ ܠܡܸܙܟܵܐ ܒܪܲܗܛܵܐ ܐܲܪܥܵܢܵܝܵܐ ܀>
    text <܃ܐܲܪܥܵܢܵܐܝܼܬܼ ܡܸܬܼܟܲܬܲܫ ܗ̄ܘ̣ܵܐ ܒܐܵܓܼܘܿܢ ܥܲܡܠܹ̈ܐ>
    text <ܘܠܵܐ ܝܵ̇ܕܲܥ ܗ̄ܘ̣ܵܐ ܕܠܵܐ ܡܸܬܼܟܲܠܲܠ ܒܸܠܥܵܕܼ ܪܘܼܚܵܐ ܀>
    text <܃ܒܲܢܛܘܼܪ̈ܵܬܼܵܐ ܒܸܣܪ̈ܵܢܝܵܬܼܵܐ ܡܸܬܼܚܲܙܲܩ ܗ̄ܘ̣ܵܐ>
    text <ܟܲܕܼ ܢܵܚܹ̇ܬܼ ܗ̄ܘ̣ܵܐ ܠܕܲܪܵܐ ܟܠܝܘܿܡ ܒܪܸ̈ܓܼܫܲܝ ܦܲܓܼܪܵܐ ܀>
    text <܃ܙܲܝܢܵܐ ܡܚܝܼܒܵܐ ܠܒܼܝܼܫ ܗ̄ܘ̣ܵܐ ܟܠܢܵܫ ܥܲܡ ܗܲܕܿܡܵܘ̈ܗܝ>
    text <ܘܡܸܬܼܥܵܘܲܟ ܗ̄ܘ̣ܵܐ ܨܸܒܼܝܵܢ ܢܲܦܫܹܗ ܡ̣ܢ ܕܲܠܡܸܙܟܵܐ ܀>
    text <܃ܢܝܼܫܵܐ ܪܲܒܵܐ ܕܫܸܡ ܒܵܪܘܿܝܵܐ ܛܥܝܼܢ ܗ̄ܘ̣ܵܐ ܒܢܲܦܫܹܗ>
    text <ܘܲܡܙܲܝܲܚ ܗ̄ܘ̣ܵܐ ܚܕܵܐ ܬܵܘܕܲܝܼܬܼܵܐ ܒܓܼܵܘ ܪܸܥܝܵܢܹܗ ܀>
    text <܃ܝܲܬܿܝܼܪ̈ܵܬܼܵܐ ܚܫܝܼ̈ܒܼܵܢ ܗ̣̄ܘܲܝ̈ ܠܹܗ ܟܠ ܣܸܓܼ̈ܕܵܬܼܵܐ>
    text <ܕܠܵܐ ܡܩܲܒܸܿܠ ܗ̄ܘ̣ܵܐ ܐܲܠܵܗ ܢܘܼܟܼܪܵܝ ܐܵܠܲܐ ܐܸܢ ܚܲܕܼ ܀>
    text <܃ܒܗܵܢܵܐ ܢܝܼܫܵܐ ܪܵܕܹܦ ܗ̄ܘ̣ܵܐ ܠܵܗ̇ ܠܟܼܵܪܘܿܙܘܼܬܼܵܐ>
    text <ܒܝܲܕܼ ܣܵܒܲ̇ܪ ܗ̄ܘ̣ܵܐ ܕܢܘܼܟܼܪܵܝܘܼܬܼܵܐ ܗ̄ܝܼ ܠܐܲܠܵܗ ܟܠܵܐ ܀>
    text <܃ܫ̣ܡܲܥ ܛܲܢܵܢܵܐ ܛܸܒܵܐ ܚܲܕܼܬܼܵܐ ܕܒܼܘܼܕܵܩ ܩܢܘܿܡܹ̈ܐ>
    text <ܘܛܲܢ݂ ܘܐܸܬܼܥܲܙܲܙ ܕܢܸܬܼܒܲܥ ܨܲܥܪܵܐ ܕܫܸܡ ܒܵܪܘܿܝܵܐ ܀>
  block
    text <܃ܚܙ̣ܵܐ ܕܲܡܣܲܝܒܼܝܼܢ ܚܕܲܬܵܐ ܒܐܲܪܥܵܐ ܐ̄ܢܵܫܵܐ ܒܨܝܼܪܹ̈ܐ>
    text <ܘܲܠܒܸܫ̣ ܙܲܝܢܵܐ ܕܢܸܚܪܘܿܒܼ ܐܸܢܘܿܢ ܐܲܝܟ ܕܲܠܒܼܝܼܫܹ̈ܐ ܀>
    text <܃ܠܵܐ ܣܲܝܒܲܪ ܗ̄ܘ̣ܵܐ ܕܲܚ̣ܙܵܐ ܕܢܵܨܲ̇ܚ ܫܸܡ ܒܲܪܢܵܫܵܐ>
    text <ܘܡܸܬܼܩܲܠܲܣ ܗ̄ܘ̣ܵܐ ܡ̣ܢ ܟܠ ܦܘܼܡܝܼ̈ܢ ܫܸܡ ܥܵܒܼܘܿܕܼܵܐ ܀>
    text <܃ܛܢܵܢܵܐ ܫܲܓܼܪܹܗ ܥܲܙܝܼܙܵܐܝܼܬܼ ܒܲܕܼܡܘܼܬܼ ܢܘܼܪܵܐ>
    text <ܘܲܒܼܥܵܐ ܕܢܵܘܩܸܕܼ ܕܲܟܼܝܘܼܬܼ ܚܵܛܹ̈ܐ ܐܲܝܟ ܕܲܠܝܲܥܪܵܐ ܀>
    text <܃ܠܡܵܢ ܠܲܡ ܡܲܫܘܹܝܢ ܟܝܵܢܵܐ ܥܒܼܷܝܼܕܼܵܐ ܥܲܡ ܥܵܒܼܘܿܕܼܵܐ>
    text <ܘܲܠܡܵܢ ܡܲܥܠܝܼܢ ܥܲܡ ܐܝܼܬܼܘܼܬܼܵܐ ܚܲܝܠܵܐ ܐ̄ܚܪܹܢܵܐ ܀>
    text <܃ܠܡܵܢܵܐ ܡܩܲܪܒܼܝܼܢ ܣܸܓܼܕܲܬܼ ܟܲܣܝܵܐ ܠܦܲܓܼܪܵܢܵܝܵܐ>
    text <ܘܡ̇ܢ ܡܸܬܼܝܲܩܲܪ ܓܲܒܼܪܵܐ ܨܠܝܼܒܼܵܐ ܒܫܸܡ ܐܲܠܵܗܵܐ ܀>
    text <܃ܠܵܐ ܡܣܲܝܒܲܪ ܐ̄ܢܵܐ ܨܲܥܪܵܐ ܪܲܒܵܐ ܕܲܫܡܹܗ ܕܐܲܠܵܗܝ>
    text <ܕܝܵܗ̄ܒܿܝܼܢ ܐ̄ܢܵܫܵܐ ܫܸܡ ܪܲܒܿܘܼܬܹܗ ܠܲܥܒܼܵܕܼ ܐܝܼܕܼܵܘ̈ܗܝ ܀>
    text <܃ܠܵܐ ܙܵܕܹܿܩ ܠܝܼ ܕܐܲܗܡܹܐ ܘܐܸܫܬܿܘܿܩ ܡ̣ܢ ܘܵܠܝܼܬܼܵܐ>
    text <ܕܠܵܐ ܐܸܬܼܩܲܛܪܲܓܼ ܡ̣ܢ ܢܵܡܘܿܣܵܐ ܕܙܲܗܲܪ ܗܵܕܹܐ ܀>
    text <܃ܡܘܼܫܹܐ ܓܠ̣ܵܐ ܠܝܼ ܕܠܵܐ ܢܸܗܘܹܐ ܠܵܟ ܐܲܠܵܟ ܢܘܼܟܼܪܵܝ>
    text <ܘܗܘ̤ ܒܲܕܲܩ ܠܝܼ ܕܠܵܐ ܫܲܪܝܼܪܝܼܢ ܚܓܲܪܼ̈ܬܹܗ ܕܗܵܘܹ̇ܝܢ ܀>
    text <܃ܟܠ ܐܲܠܵܗܹ̈ܐ ܕܠܵܐ ܥܒ݂ܲܕܼܘ ܘܐܲܬܼܩܸܢܘ ܫܡܲܝܵܐ ܘܐܲܪܥܵܐ>
    text <ܢܹܐܒܼܕܿܘܼܢ ܠܲܓܼܡܵܪ ܘܠܵܐ ܢܸܬܿܕܲܟܼܪܘܼܢ ܥܘܼܗܕܵܢܲܝ̈ܗܘܿܢ ܀>
    text <܃ܒܗܵܕܹܐ ܬ̣ܢܘܲܝ ܠ̣ܒܸܫ ܚܲܡܝܼܡܵܐ ܛܢܵܢܵܐ ܩܲܫܝܵܐ>
    text <ܘܪܵܕܹܦ ܗ̄ܘ̣ܵܐ ܠܹܗ ܠܲܫܡܵܐ ܕܝܼܫܘܿܥ ܐܲܝܟ ܢܘܼܟܼܪܵܝܵܐ ܀>
    text <܃ܪܲܕܼܦܹܗ ܠܲܫܡܹܗ ܕܠܵܐ ܢܸܣܬܲܪܲܪ ܒܹܝܬܼ ܥܸܒܼܪ̈ܵܝܹܐ>
    text <ܘܲܛܪܕܼ ܐܸܢܘܿܢ ܠܲܡܣܲܒܪ̈ܵܢܵܘܗܝ ܠܒܲܪ ܡ̣ܢ ܥܲܡܵܐ ܀>
    text <܃ܘܕܲܚܙ̣ܵܐ ܕܢܸܦܩܲܬ̤ ܟܵܪܘܿܙܘܼܬܼܵܐ ܠܒܹܝܬܼ ܢܘܼܟܼܪ̈ܵܝܹܐ>
    text <ܫܲܓܼܪܹܗ ܛܢܵܢܵܐ ܕܢܹܐܚܘܿܕܼ ܒܐܲܦܹܝܗ̇ ܐܵܦ ܒܹܝܬܼ ܥܲܡܡܹ̈ܐ ܀>
    text <܃ܫܩܲܠ̣ ܫܘܼܠܛܵܢܵܐ ܡ̣ܢ ܪܹ̈ܫܢܹܐ ܣ̈ܡܲܝܵܐ ܕܥܵܘ̣ܠܵܐ>
    text <ܘܲܢܦ݂ܲܩ ܢܸܪܕܿܘܿܦ ܢܘܼܗܪܵܐ ܕܲܪܕܲܦ ܠܚܸܫܟܵܐ ܕܛܘܼܥܝܲܝ ܀>
    text <܃ܚ̣ܙܲܩ ܛܲܢܵܢܵܐ ܒܐܘܼܪܚܵܐ ܕܥܲܡܡܹ̈ܐ ܠܡܸܪܕܲܦ ܢܘܼܗܪܵܐ>
    text <ܘܐܲܙܠܸܓܼ ܡܸܢܫܹܠܝ ܚܲܕܼ ܙܲܠܝܼܩܵܐ ܘܲܡ̣ܚܵܝܗܝ ܘܐܲܪܡ̇ܝܗܝ ܀>
    text <܃ܒܫܲܒܼܛܵܐ ܕܢܘܼܗܪܵܐ ܡ̣ܚܵܝܗܝ ܒܲܣܝܼܡܵܐ ܠܗܵܘ̇ ܛܲܢܵܢܵܐ>
    text <ܕܲܡܚܵܘܹܐ ܠܹܗ ܕܗܵܘ̇ ܡܵܐ ܕܣܵܢܹ̇ܐ ܒܹܗ ܡܸܬܼܢܲܓܲܕ ܀>
    text <܃ܓܹܐܪܵܐ ܕܢܘܼܗܪܵܐ ܫ̣ܕܼܵܐ ܒܹܗ ܘܲܡ̣ܚܵܝܗܝ ܥܲܠ ܒܵܒܼܵܬܹ̈ܗ>
    text <ܘܫܲܩ̣ܠܹܗ ܠܢܘܼܗܪܹܗ ܕܿܨܒܼܵܐ ܕܢܸܪܕܿܘܿܦ ܢܘܼܗܪܵܐ ܕܟܼܠܵܐ ܀>
    text <ܒܢܘܼܗܪܵܐ ܢܲܓܼܕܹܿܗ ܥܲܠ ܢܲܗܝܼܪܹܗ ܠܪܵܕܹܦ ܢܘܼܗܪܵܐ܃>
  block
    text <ܘܥܲܠ ܦܲܪܨܘܿܦܹܗ ܡ̣ܚܵܝܗܝ ܘܐܲܙܝܼܥܹܗ ܠܪܵܕܹܦ ܠܲܫܡܹܗ ܀>
    text <܃ܒܠܲܥ̣ ܘܐܸܣܬܲܡܝܼ ܢܘܼܗܪܵܐ ܕܥܲܝܢܵܘ̈ܗܝ ܒܲܪ̈ܵܝܵܬܼܵܐ>
    text <ܘܲܕܿܢܲܚ̣ ܡܸܢܫܹܠܝ ܢܘܼܗܪܵܐ ܟܲܣܝܵܐ ܒܓܼܵܘ ܪܸܥܝܵܢܹܗ ܀>
    text <܃ܚ̣ܙܵܐ ܢܲܗܝܼܪܵܐ ܕܥܵܠܹ̇ܒܼ ܢܘܼܗܪܹܗ ܠܐܸܣܦܹܝܪ ܫܸܡܫܵܐ>
    text <ܘܲܫܡ݂ܲܥ ܩܵܠܵܐ ܕܗܲܢܝܼ ܘܲܪܚܝܼܡ ܡ̣ܢ ܟܠ ܩܵܠܝܼ̈ܢ ܀>
    text <܃ܫܵܐܘܿܠ ܫܵܐܘܿܠ ܩܪ̣ܵܝܗܝ ܢܝܼܚܵܐܝܼܬܼ ܐܲܝܟ ܝܵ̇ܕܲܥ ܠܹܗ>
    text <ܘܚܵܘܝܼ ܕܲܡܦܵܣ ܒܹܗ ܒܲܛܢܵܢܹܗ ܠܘܼܩܒܲܠ ܡܸܠܘ̈ܗܝ ܀>
    text <܃ܡ̇ܢ ܪܵܕܦܲܬܼ ܠܝܼ ܓܙܝܼܪܵܐ ܕܦܲܓܼܪܵܐ ܘܥܘܼܪܠܵܐ ܕܠܸܒܵܐ>
    text <ܘܡ̇ܢ ܛܵܪܕܲܬܿ ܠܹܗ ܠܲܫܡܵܐ ܕܡ̇ܪܘܼܬܼܝ ܐܲܝܟ ܢܘܼܟܼܪܵܝܵܐ ܀>
    text <܃ܠܡܵܢܵܐ ܠܚܝܼܡܲܬܿ ܥܲܠ ܟܵܪ̈ܘܿܙܲܝ ܥܲܙܝܼܙܵܐܝܼܬܼ>
    text <ܘܲܨܗܹܝܬܿ ܠܲܕܼܡ̇ܐ ܕܲܡܣܲܒܿܪ̈ܵܢܲܝ ܟܲܕܼ ܠܵܐ ܚ̣ܛܵܘ ܠܵܟ ܀>
    text <܃ܠܡܵܢܵܐ ܒܵܥܹ̇ܝܬܿ ܕܬܸܣܬܿܘܿܪ ܪܵܘܡܵܐ ܕܒܸܢܝܵܢ ܚܘܼܒܵܐ>
    text <ܘܬܸܕܼܠܘܿܚ ܫܲܝܢܵܐ ܕܐܸܬܼ݂ܵܐ ܢܫܲܝܸܢ ܥܵܠܡܵܐ ܦܠܝܼܓܼܵܐ ܀>
    text <܃ܠܡܵܢ ܡܸܬܼܟܲܬܿܫܲܬܿ ܥܲܡ ܚܲܣܝܼܢܵܐ ܕܚܲܣܢܹܗ ܠܡܵܘܬܵܐ>
    text <ܘܲܠܡܵܢ ܫܵܕܹ̇ܝܬܿ ܓܹܐܪ̈ܲܝ ܚܸܡܬܼܵܟ ܒܙܵܟܹ̇ܐ ܠܟܼܠܵܐ ܀>
    text <܃ܩܫܹܐ ܗ̄ܘ̣ ܠܵܟ ܓܲܒܼܪܵܐ ܠܲܡܒܲܥܵܛܘܼ ܠܥܸܠ ܡ̣ܢ ܥܘܼܩܣܹ̈ܐ>
    text <ܘܠܵܐ ܡܨܹܝܬܿ ܕܬܹܐܚܘܿܕܼ ܕܲܪܵܐ ܒܪܸ̈ܓܿܫܹܐ ܥܲܡ ܪ̈ܘܼܚܵܢܹܐ ܀>
    text <܃ܡܚܝܼܠܘܼ ܟܝܵܢܵܟ ܠܡܸܣܥܵܐ ܠܪܵܘܡ̇ܐ ܠܐܲܝܟܵܐ ܕܐܝܼܬܲܝ>
    text <ܘܠܵܐ ܡܲܦܲܣ ܠܵܟ ܠܡܸܣܲܩ ܨܹܐܕܲܝ ܟܲܕܼ ܒܸܣܪܵܢܵܐ ܐܢ̄ܬܿ ܀>
    text <܃ܠܡܵܢ ܪܲܕܼܦܲܬܿ ܠܝܼ ܐܲܝܟ ܕܲܠܡܝܼܬܵܪܐ ܫܓܼܝܼܪ ܒܲܛܢܵܢܵܐ>
    text <ܘܡܵܢܵܐ ܡܨܲܚܹܝܬܿ ܫܹܡܝ ܝܲܩܝܼܪܵܐ ܠܥܹܝܢ ܚܲܙܵܝܹ̈ܐ ܀>
    text <܃ܠܡܵܢ ܛܲܢܝܼܢܲܬܿ ܚܠܵܦ ܢܵܡܘܿܣܵܐ ܣܵܦܪܵܐ ܫܲܒܼܪܵܐ>
    text <ܫܒܼܘܿܩ ܫܲܒܼܪܘܼܬܼܵܐ ܘܬܼܵܐ ܐܸܬܼܩܲܪܲܒܼ ܠܲܓܼܡܝܼܪܘܼܬܼܵܐ ܀>
    text <܃ܠܵܘ ܡܝܼܬܼܵܐ ܐ̄ܢܵܐ ܐܲܟܼܡܵܐ ܕܪܵܢܹ̇ܝܬܿ ܐܸܠܵܐ ܚܲܝܵܐ>
    text <ܘܒܼܝܼ ܡܸܬܼܩܲܝܡܝܼܢ ܚܲܝܹ̈ܐ ܡܠܝܼܟܹ̈ܐ ܘܫܲܝܢܵܐ ܕܟܼܠܵܐ ܀>
    text <܃ܐܵܦܸܢ ܡܝܼܬܹܿܬܼ ܥܵܘ̇ܠܵܐܝܼܬܼ ܡ̣ܢ ܡܲܪ̈ܵܚܹܐ>
    text <ܐܸܠܵܐ ܚܲܝ ܐ̄ܢܵܐ ܒܚܲܝܹ̈ܐ ܚܲܕܬܹ̈ܐ ܕܠܵܐ ܫܘܼܠܵܡܵܐ ܀>
    text <܃ܗܵܠܹܝܢ ܡܲܠܸܠ ܩܵܠܵܐ ܚܲܝܵܐ ܥܲܡ ܡ̇ܝܘܿܬܼܵܐ>
    text <ܘܐܲܚܝ̣ܕܹܿܗ ܓܘܼܢܚܵܐ ܘܙܵܥ ܘܐܼܬܼܒܲܠܗܝܼ ܒܩܵܠܵܐ ܘܢܘܼܗܪܵܐ ܀>
    text <܃ܒܲܬܼܪܹܝܢ ܣܵܗ̈ܕܹܿܐ ܚܵܘܝܼ ܫܪܵܪܹܗ ܚܲܝܵܐ ܠܡܝܼܬܼܵܐ>
    text <ܒܩܵܠܵܐ ܘܢܘܼܗܪܵܐ ܓܠ̣ܵܐ ܥܲܠ ܚܲܝܵܘ̈ܗܝ ܘܥܲܠ ܫܘܼܠܛܵܢܹܗ ܀>
    text <܃ܒܩܵܠܵܐ ܐܲܠܦܹܗ ܕܠܵܐ ܗ̄ܘ̣ܵܐ ܡܝܼܬܼܵܐ ܐܲܟܼܡܵܐ ܕܲܣܒ݂ܲܪ>
    text <ܘܲܒܼܝܲܕܼ ܢܘܼܗܪܵܐ ܚܵܕܝܼ ܫܪܵܪܵܐ ܕܟܼܵܪܘܼܙܘܼܬܹܗ ܀>
    text <܃ܣܒ݂ܲܪ ܛܲܢܵܢܵܐ ܕܠܲܒܲܪܢܵܫܵܐ ܩܛܝܼܠܵܐ ܪܵܕܹܦ>
    text <ܘܲܚܙ̣ܵܝܗܝ ܕܲܢܛܝܼܪ ܬܵܓܼܵܐ ܒܪܵܘܡ̇ܐ ܘܡܲܡܠܸܟ ܥܲܠܐ ܟܠ ܀>
    text <܃ܒܫܘܼܒܼܚܵܐ ܪܲܒܵܐ ܚܵܘܼܝ ܢܲܦܫܹܗ ܠܥܹܝܢ ܪܵܕܼܘܿܦܹܗ>
    text <ܐܲܝܟ ܕܲܒܼܐ̄ܪܵܙܵܐ ܕܲܒܼܓܸܠܝܵܢܵܐ ܕܲܒܼܫܘܼܠܵܡܵܐ ܀>
  block
    text <܃ܐ̄ܪܵܙ ܗܵܘ̇ ܫܘܼܒܼܚܵܐ ܚܵܘܝܼ ܒܗܵܘܢܵܐ ܠܵܘ ܒܲܚܙܵܬܼܵܐ>
    text <ܕܠܵܐ ܡܨܸܐ ܦܲܓܼܪܵܐ ܕܢܸܚܙܹܐ ܒܪܸ̈ܓܼܫܹܐ ܠܗܵܝ̇ ܬܸܫܿܒܘܿܚܬܐ ܀>
    text <܃ܠܵܐ ܗ̄ܘ̣ܵܐ ܩܢܘܿܡ̇ܐ ܚܙܲܝ̈ ܒܵܒܼܵܬܹ̈ܐ ܒܸܣܪ̈ܵܢܝܵܬܼܵܐ>
    text <ܐܸܠܵܐ ܐ̄ܪܵܙܵܐ ܕܨܲܠܡܵܐ ܓܲܠܝܵܐ ܕܲܟܼܣܸܐ ܒܪܵܘܡ̇ܐ ܀>
    text <܃ܒܢܘܼܗܪܵܐ ܕܡ̣ܢ ܫܹܠܝ ܫ̣ܘܵܐ ܕܢܸܬܼܒܲܩܸܐ ܗܘ̤ ܘܲܕܼܥܲܡܹܗ>
    text <ܘܣܘܼܟܵܠ ܡܸܠܹ̈ܐ ܠܹܗ ܒܲܠܚܘܿܕܼܵܘܗܝ ܡܸܬܼܦܲܫܲܩ ܗ̄ܘ̣ܵܐ ܀>
    text <܃ܚܙ̣ܵܘ ܢܲܗܝܼܪܵܐ ܘܲܫ̣ܡܲܥܘ ܩܵܠܵܐ ܗܘ̤ ܘܐܵܦ ܗܸܢ̣ܘܲܢ>
    text <ܠܗܘܿܢ ܒܲܪܬܼ ܩܵܠܵܐ ܠܹܗ ܦܘܼܫܵܩܵܐ ܕܲܟܼܣܸܐ ܒܩܵܠܵܐ ܀>
    text <܃ܐܘܿ ܬܸܕܼܡܘܼܪܬܵܐ ܕܲܠܘܵܬܼ ܫܵܐܘܿܠ ܡܸܣܬܲܥܪܵܐ ܗ̄ܘ̣ܵܬܼ>
    text <ܕܲܫܡܲܥ ܩܵܠܵܐ ܕܲܟܼܣܸܐ ܘܲܓܲܠܸܐ ܗܘ̤ ܘܲܕܿܥܲܡܹܗ ܀>
    text <܃ܐܘܿ ܡܲܫܡܲܥܬܼܵܐ ܕܟܲܕܼ ܫܲܘܝܵܐ ܗ̄ܘ̣ܵܬܼ ܠܵܐ ܫܲܘܝܵܐ ܗ̄ܘ̣ܵܬܼ>
    text <ܘܚܲܕܼ ܡܣܸܬܲܟܲܠ ܘܲܐ̄ܚܪܹܝܢ ܩܵܐܹ̇ܡ ܒܲܕܼܡܘܼܬܼ ܚܲܪܫܵܐ ܀>
    text <܃ܫܵܡ̇ܥܝܼܢ ܩܵܠܵܐ ܕܲܡܬܲܪܓܸܿܡ ܗ̄ܘ̣ܵܐ ܐܲܝܟ ܡܲܡܲܠܠܗܘܿܢ>
    text <ܘܲܟܼܣܸܐ ܚܲܝܠܹܗ ܡ̣ܢ ܡܲܫܡܲܥܬܼܵܐ ܘܡ̣ܢ ܪܸܥܝܵܢܵܐ ܀>
    text <܃ܚܲܕܼ ܫܵܡܲ݁ܥ ܗ̄ܘ̣ܵܐ ܘܥܲܡܹܗ ܕܫܸܡܥܵܐ ܐܵܦ ܣܘܼܟܵܠܹܗ>
    text <ܘܲܐ̄ܚܪܹܝܢ ܫܵܡܲ݁ܥ ܫܸܡܥܵܐ ܕܿܓܼܢܝܼܙ ܡ̣ܢ ܒܘܼܝܵܢܵܐ ܀>
    text <܃ܫܵܐܘܿܠ ܫܵܡܲ݁ܥ ܘܝܵ̇ܠܹܦ ܚܲܝܠܵܐ ܕܗܵܘ̇ ܡܵܐ ܕܫܵܡܲ݁ܥ>
    text <ܘܠܲܟܼܢܵܘܵܬܹ̈ܗ ܐܲܝܟ ܬܸܡܗܵܐ ܒܫܘܼܚܠܵܦ ܩܵܠܵܐ ܀>
    text <܃ܥܲܡܹܗ ܒܲܠܚܘܿܕܼ ܡܸܣܬܵܘܲܕ ܗ̄ܘ̣ܵܐ ܐ̄ܪܵܙܵܢܵܐܝܼܬܼ>
    text <ܐܲܝܟ ܒܲܪ ܟܝܵܢܵܐ ܕܝܵ̇ܕܲܥ ܕܢܵܛܲ̇ܪ ܐ̄ܪܵܙܵܐ ܕܡܵܪܹܗ ܀>
    text <܃ܐܲܠܦܹܗ ܩܵܠܵܐ ܕܲܣܪܝܼܩܵܐܝܼܬܼ ܡܲܩܪܸܒܼ ܥܲܡܹܗ>
    text <ܘܚܵܘܝܹܗ ܒܓܸܠܝܵܐ ܕܠܵܐ ܙܵܕܹܿܩ ܠܹܗ ܠܡܸܬܼܟܲܬܵܫܘܼ ܀>
    text <܃ܐܵܦ ܗܘ̤ ܩܲܒܸܿܠ ܘܲܫܡ݂ܲܥ ܘܲܫܠܸܡ ܠܐܲܝܕܼܵܐ ܕܲܫܡ݂ܲܥ>
    text <ܘܦܲܢܝܹܗ ܠܗܵܘ̇ ܕܲܩܪ̣ܵܐ ܠܹܗ ܒܲܣܝܼܡܵܐܝܼܬܼ ܀>
    text <܃ܡܲܢ ܐܲܢ̄ܬܿ ܠܲܡ ܡܵܪܝ ܫܵܐܘܿܠ ܦܲܢܝܼ ܠܘܵܬܼ ܗܵܘ̇ ܕܲܩܪܲܝܗܝ>
    text <ܡܲܢ ܐܲܢ̄ܬܿ ܕܲܟܼܣܹܝܬܿ ܘܲܓܼܠܸܐ ܩܵܠܵܟ ܒܝܲܕܼ ܣܘܼܥܪ̈ܵܢܹܐ ܀>
    text <܃ܐ̄ܢܵܐ ܐ̄ܢܵܐ ܝܼܫܘܿܥ ܕܐܲܢ̄ܬܿ ܪܵܕܹܦ ܐܲܢ̄ܬܿ ܥ̣ܢܵܝܗܝ ܒܲܣܝܼܡܵܐ>
    text <ܐ̄ܢܵܐ ܐ̄ܢܵܐ ܕܡܝܼܬܹܿܬܼ ܘܐܲܚܝܲܢܝ ܚܲܝܠܵܐ ܕܠܲܒܼܫܲܢܝ ܚܘܼܒܹܿܗ ܀>
    text <܃ܐ̄ܢܵܐ ܐ̄ܢܵܐ ܕܨܲܠܒܼܘܼܢܝ ܙܲܪܥܹܗ ܕܐܲܒܼܪܵܡ ܥܲܠ ܪܹܫ ܩܲܝܣܵܐ>
    text <ܘܲܙܩܲܦ̣ܬܵܗ̇ ܥܲܡܝ ܡܝܼܘܿܬܼܘܼܬܼܵܐ ܕܐܲܚܹܝܗ̇ ܒܚܲܝܲܝ̈ ܀>
    text <܃ܐ̄ܢܵܐ ܐ̄ܢܵܐ ܕܢܸܚܬܹܿܬܼ ܒܲܕܼܡܵܐ ܕܲܩܢܘܿܡܝ ܠܥܘܼܡܩܵܐ ܕܲܫܝܘܿܠ>
    text <ܘܲܫܪܹ̇ܝܬܼ ܡܸܢܵܗ̇ ܚܒܼܝܼܫܹ̈ܐ ܕܢܘܼܓܼܪܵܐ ܕܲܚܒ݂ܲܫ ܡܵܘܬܵܐ ܀>
    text <܃ܠܝܼ ܗ̄ܘ̣ ܨܲܚܝܼܬܿ ܐܲܝܟ ܕܲܠܡܝܼܬܼܵܐ ܕܡܝܼܬܼ ܘܐܸܬܼܚܲܒܿܠ>
    text <ܚܙܝܼ ܘܐܸܣܬܲܟܲܠ ܕܚܲܝ ܐ̄ܢܵܐ ܒܚܲܝܹ̈ܐ ܕܠܵܐ ܫܘܼܠܵܡܵܐ ܀>
    text <܃ܗܵܐ ܚܵܘܝܼܬܵܟ ܚܲܝܠܵܐ ܕܙܵܟܼܘܼܬܼܝ ܒܚܲܕܼ ܣܘܼܥܪ̈ܵܢܹܐ>
    text <ܦܘܼܫ ܠܵܐ ܬܸܪܕܿܘܿܦ ܒܵܬܲܪ ܚܲܝܠܵܐ ܕܲܩܫܹܐ ܡܸܢܵܟ ܀>
    text <ܚܙܝܼ ܡ̣ܢ ܐܲܝܟܵܐ ܡܲܠܠܹܬܼ ܥܲܡܵܟ ܒܲܣܝܼܡܵܐܝܼܬܼ܃>
  block
    text <ܘܠܵܐ ܢܸܛ̇ܪܹܬܼ ܠܵܟ ܥܝܵܪܬܵܐ ܕܨܲܥܪܵܐ ܕܨܲܚܝܼܬܿ ܠܲܩܢܘܿܡܝ ܀>
    text <܃ܟܲܕܼܘ ܪܕܿܦܬܵܢܝ ܕܠܵܐ ܚܵܘܣܵܢܵܐ ܒܝܲܕܼ ܟܵܪ̈ܘܿܙܲܝ>
    text <ܟܠܝܼ ܣܲܦܸܣܸܪܵܟ ܘܦܘܼܫ ܡܢ݂ ܚܲܪܒܵܐ ܕܲܡܫܲܡܫܵܢܲܝ̈ ܀>
    text <܃ܚܙ̣ܵܐ ܚܲܡܝܼܡܵܐ ܠܫܲܠܗܹܒܼܝܼܬܼܵܐ ܕܟܲܣܝܵܐ ܒܡܸܠܹ̈ܐ>
    text <ܘܩܸܪܲܬ̤ ܚܸܡܬܼܵܐ ܕܛܲܢܵܢܘܼܬܹܗ ܘܢܵܚ̣ ܘܐܸܫܬܲܝܲܢ ܀>
    text <܃ܢܚܸܬܼ ܡ̣ܢ ܪܵܘܡ̇ܐ ܕܚܘܼܬܼܪܵܐ ܣܲܟܼܠܵܐ ܕܩܵܐܹ̇ܡ ܗ̄ܘ̣ܵܐ ܒܹܗ>
    text <ܘܲܠܒܸ݂ܫ ܢܲܚܬܵܐ ܕܡܲܟܿܝܼܟܼܘܼܬܼܵܐ ܘܢܲܟܸܿܦ ܢܲܦܫܹܗ ܀>
    text <܃ܫܲܚܠܸܦ ܩܵܠܹܗ ܡ̣ܢ ܨܘܿܚ̈ܝܵܬܼܵܐ ܠܘܵܬܼ ܬܵܘܕܿܝܼܬܼܵܐ>
    text <ܘܫܲܪܝܼ ܡܵܪܲܟܸܿܒܼ ܩܵܠܹ̈ܐ ܚܢܝܼܓܹ̈ܐ ܕܲܬܼܘܵܬܼ ܢܲܦܸܫܵܐ ܀>
    text <܃ܡܲܢ ܐܲܢ̄ܬܿ ܠܲܡ ܡܪܝ ܘܩܲܪ̣ܵܝܗܝ ܡ̇ܪܵܐ ܟܲܕܼ ܠܵܐ ܫܵܒܹ̇ܐ>
    text <ܘܲܥ̣ܢܵܝܗܝ ܩܵܠܵܐ ܕܢܚ̣ ܡ̣ܢ ܕܝܼܠܹܗ ܕܐ̄ܢܵܐ ܐ̄ܢܵܐ ܝܼܫܘܿܥ ܀>
    text <܃ܡܲܢ ܐܲܢ̄ܬܿ ܕܲܕܚܝܼܠ ܩܵܠ ܦܸܬܼܓܼܵܡܲܝ̈ܟ ܘܡܲܪܗܸܒܼ ܢܲܦܫܵܐ>
    text <ܘܩܲܠܝܼܠ ܪܸܡܙܵܟ ܛܵܒܼ ܡ̣ܢ ܒܲܪܩܵܐ ܠܘܵܬܼ ܣܘܼܥܪ̈ܵܢܹܐ ܀>
    text <܃ܡܲܢ ܐܲܢ̄ܬܿ ܓܲܒܼܪܵܐ ܕܢܘܼܗܪܵܐ ܪܵܗܹ̇ܛ ܩܕܼܵܡ ܦܘܼܩܕܵܢܵܟ>
    text <ܘܲܡܢܲܓܸܿܕܼ ܐܲܢ̄ܬܿ ܒܥܲܪ̈ܩܲܝ ܢܘܼܪܵܐ ܠܲܕܼܣܵܢܹ̇ܐ ܠܵܟ ܀>
    text <܃ܡܲܢ ܐܲܢ̄ܬܿ ܕܲܫܪܹܝܬܿ ܒܐܲܬܼܪܵܐ ܕܲܠܥܸܠ ܘܡܸܠܬܼܵܟ ܒܐܲܪܥܵܐ>
    text <ܘܦܵܩܹ̇ܕܼ ܪܡܙܵܟ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀>
    text <܃ܠܵܐ ܝܵ̇ܕܲܥ ܗ̄ܘܹ̇ܝܬܼ ܕܒܲܫܡܲܝܵܐ ܐܲܢ̄ܬܿ ܐܸܠܵܐ ܒܐܲܪܥܵܐ>
    text <ܘܠܵܐ ܪܵܢܹ̇ܐ ܗ̄ܘܹ̇ܝܬܼ ܕܒܹܝܬܼ ܚܲܝܹ̈ܐ ܐܲܢ̄ܬܿ ܐܸܠܵܐ ܒܡܵܘܬܿܐ ܀>
    text <܃ܫܒܼܘܿܩ ܠܝܼ ܕܲܚܛܹ̇ܝܬܼ ܕܪܸܕܼܦܹ̇ܬܼ ܠܲܫܡܵܟ ܘܲܠܟܼܵܪ̈ܘܿܙܲܝܟ>
    text <ܘܠܵܐ ܬܲܩܸܛܟ ܠܝܼ ܕܛܸܠܡܹ̇ܬܼ ܫܘܼܒܚܵܐ ܕܙܵܕܹܿܩ ܗ̄ܘ̣ܵܐ ܠܵܟ ܀>
    text <܃ܠܵܐ ܝܼܕܲܥܬܼܵܐ ܥܒ݂ܲܕܼܬܿܢܝ ܣܲܡܝܵܐ ܡ̣ܢ ܒܘܼܝܵܢܵܐ>
    text <ܘܲܚܫ݂ܸܟܼܘ ܙܵܘܥܲܝ̈ ܘܠܵܐ ܐܸܬܼܒܲܩܝܼܬܼ ܒܦܲܐܝܘܼܬܼ ܢܘܼܗܪܵܟ ܀>
    text <܃ܘܡܸܟܹܿܝܠ ܕܲܨܒܲܝܬܿ ܘܲܩܪ̣ܵܢܝ ܚܘܼܒܵܟ ܠܘܵܬܼ ܝܼܕܲܥܬܼܵܟ>
    text <ܠܵܐ ܦܵܠܲܚ ܐ̄ܢܵܐ ܢܵܡܘܿܣܵܐܝܼܬܼ ܐܸܠܵܐ ܒܚܘܼܒܵܟ ܀>
    text <܃ܫܒܼܝܼܩ ܢܵܡܘܿܣܵܐ ܘܲܢܛܘܼܪ̈ܬܹܗ ܕܥܲܒܼ݂ܕܲܢܝ ܣܲܡܝܵܐ>
    text <ܘܠܵܐ ܝܲܗ̄ܒܼ ܐܲܓܼܪܵܐ ܠܨܼܒܼܝܵܢܝ ܕܲܛܥ݂ܲܝܢ ܝܘܼܩܪܹܗ ܘܚܘܼܡܹܗ ܀>
    text <܃ܬܚܹܝܬܼ ܡܵܪܘܼܬܼܵܟ ܡܲܦܠܲܚ ܪܸܥܝܵܢܝ ܪܘܼܚܵܢܵܐܝܼܬܼ>
    text <ܘܠܘܼܩܒܲܠ ܢܝܼܫܵܐ ܕܟܼܵܪܘܿܙܘܼܬܼܵܟ ܚܵܢܲܝܢ ܙܵܘܥܲܝ̈ ܀>
    text <܃ܚܙ̣ܵܝܗܝ ܒܲܣܝܼܡܵܐ ܗܵܘ̇ ܕܲܚܙ̣ܵܐ ܠܹܗ ܥܲܕܼܠܵܐ ܢܸܗܘܹܐ>
    text <ܕܢܲܓܸܿܕܼ ܢܲܦܫܹܗ ܛܵܒܼ ܡ̣ܢ ܢܸܓܼܕܵܐ ܕܥܲܠ ܒܵܒܼܵܬܹ̈ܗ ܀>
    text <܃ܚܙ̣ܵܝܗܝ ܕܲܡܛܲܝܲܒܼ ܕܢܸܦܠܲܚ ܥܲܡܹܗ ܒܪܸ̈ܓܼܫܹܐ ܘܙܵܘܥܹ̈ܐ>
    text <ܘܛܲܒܼ݂ܥܹܗ ܒܲܫܡܹܗ ܘܲܩܪ̣ܵܝܗܝ ܕܝܼܠܹܗ ܦܵܠܚܵܐ ܕܪܘܼܚܵܐ ܀>
  block
    text <܃ܚܙ̣ܵܝܗܝ ܕܲܡܢܲܓܸܿܕܼ ܗܘ̤ ܠܲܩܢܘܡܹܗ ܒܐܲܝܠܹܝܢ ܕܲܚ̣ܛܵܐ>
    text <ܘܚ̣ܵܢܹܗ ܒܪ̈ܲܚܡܹܐ ܘܐܲܚܝܹܗ ܒܣܲܒܼܪܵܐ ܕܲܬܼܝܼܒܼܘܼܬܼܵܐ ܀>
    text <܃ܠܲܒܿܒܹܗ ܒܬܸܢܘܲܝ ܕܫܘܿܒܼܩܵܢ ܥܵܘ̣ܠܵܐ ܕܡܲܣܪܲܚ ܨܹܐܕܼܵܘܗܝ>
    text <ܘܝܲܗ̄ܒܼ݂ܠܹܗ ܐܝܼܕܼܵܐ ܕܫܵܘܬܵܦܘܼܬܵܐ ܠܘܵܬܼ ܟܵܪ̈ܘܿܙܵܘܗܝ ܀>
    text <܃ܩܘܼܡ ܠܲܡ ܫܵܐܘܿܠ ܘܥܘܿܠ ܠܲܡܕܝܼܢ̄ܬܵܐ ܠܘܵܬܼ ܟܵܪ̈ܘܿܙܲܝ>
    text <ܕܬܲܡܵܢ ܬܹܐܠܲܦ ܐ̄ܪܵܙܹܐ ܟܣܲܝܵ̈ܐ ܕܥܲܣܩܝܼܢ ܡܸܢܵܟ ܀>
    text <܃ܩܘܼܡ ܥܘܿܠ ܘܲܚܙܝܼ ܪ̈ܕܝܼܦܹܐ ܕܐܲܦܸܩܬܿ ܡ̣ܢ ܓܵܘ ܥܲܡܵܐ>
    text <ܟܲܕܼ ܡܸܬܼܢܲܨܲܚ ܚܲܝܠܵܐ ܕܵܒܼܗܘܿܢ ܒܲܝܢܵܬܼ ܥܲܡܡܹ̈ܐ ܀>
    text <܃ܙܸܠ ܨܹܝܕ ܐ̄ܢܵܫܵܐ ܕܲܚܫ݂ܲܒܼܬܿ ܐܸܢܘܿܢ ܐܲܝܟ ܛܵܥܲܝܵ̈ܐ>
    text <ܘܝܼܠܲܦ ܡܸܢܗܘܿܢ ܫܪܵܪܵܐ ܓܲܠܝܵܐ ܕܚܿܝܠ ܒܵܪܘܿܝܵܐ ܀>
    text <܃ܙܸܠ ܟܲܕܼ ܩܲܝܵܡ ܫܲܒܼܛܵܐ ܕܲܡ̣ܚܵܟ ܥܲܠ ܒܵܒܼܵܬܼ̈ܟ>
    text <ܘܚܵܘܵܐ ܐܸܢܘܿܢ ܐܬܼܵܐ ܕܡ̇ܪܘܼܬܼܝ ܘܲܡܩܲܒܿܠܝܼܬ ܠܵܟ ܀>
    text <܃ܠܗܘܿܢ ܗ̄ܘ̣ ܝܸܗ̄ܒܹܿܬܼ ܩܠܝܼܕܵܐ ܕܪ̈ܚܡܹܐ ܘܕܲܓܼܙܵܪ ܕܝܼܢܵܐ>
    text <ܠܗܘܿܢ ܙܸܠ ܐܲܦܝܼܣ ܘܗܵܐ ܦܵܬܼ̇ܚܝܼܢ ܠܵܟ ܬܲܪܥܵܐ ܕܢܘܼܗܪܵܐ ܀>
    text <܃ܠܗܘܿܢ ܗ̄ܘ̣ ܥܸܒܲܕܹܿܬܼ ܐܲܦܸܛܪ̈ܘܿܦܹܐ ܕܓܲܙܵܐ ܕܪܘܼܚܵܐ>
    text <ܩܪܘܿܒܼ ܨܹܐܕܲܝܗܘܿܢ ܘܲܡܩܲܒܿܠܝܼܢ ܠܵܟ ܠܲܬܼܪܲܥ ܡ̇ܪܘܼܬܼܝ ܀>
    text <܃ܫܠܸ݂ܡ ܛܲܢܵܢܵܐ ܠܐܲܝܠܹܝܢ ܕܲܫܡ݂ܲܥ ܡ̣ܢ ܒܲܣܝܼܡܵܐ>
    text <ܘܥܲܠ̣ ܟܲܕܼ ܡܣܲܡܸܐ ܠܘܵܬܼ ܬܲܠܡܝܼܕܹ̈ܐ ܐܲܝܟ ܕܐܸܬܼܦܲܩܲܕܼ ܀>
    text <܃ܬܠܵܬܼܵܐ ܝܵܘܡܝܼ̈ܢ ܨ̣ܵܡ ܟܲܕܼ ܒܵܪܹܐ ܘܐܵܠܹ̇ܐ ܠܢܲܦܫܹܗ>
    text <ܘܡܸܬܼܟܲܫܲܦ ܗ̄ܘ̣ܵܐ ܕܢܸܬܼܦܲܥܹܐ ܠܹܗ ܢܘܼܗܪܵܐ ܕܥܲܝܼܢܵܘ̈ܗܝ ܀>
    text <܃ܒܫܘܼܠܵܡ ܨܵܘܡܹܗ ܫ̣ܘܵܐ ܠܲܚܙܵܬܵܐ ܕܓܸܠܝܵܢ ܪܘܼܚܵܐ>
    text <ܘܐܸܫܬܲܪܲܪ ܠܹܗ ܒܚܲܕ ܟܵܪܘܿܙܵܐ ܕܢܲܐܣܸܐ ܟܹܐܒܹܗ ܀>
    text <܃ܚܵܘܝܹܗ ܓܲܒܼܪܵܐ ܕܲܫܡܹܗ ܡܲܟܼܪܸܙ ܥܲܠ ܚܘܼܠܡܵܢܹܗ>
    text <ܘܒܲܣܝܵܡ ܐܝܼܕܹܗ ܥܵܪܹܩ ܚܸܫܵܐ ܡ̣ܢ ܒܒܼܵܬܹ̈ܗ ܀>
    text <܃ܒܚܸܙܘܵܐ ܓܠ̣ܵܐ ܠܹܗ ܐܵܦ ܠܹܗ ܠܐܵܣܝܵܐ ܕܫܲܕܲܪ ܨܹܐܕܼܵܘܗܝ>
    text <ܕܙܸܠ ܠܲܡ ܢܲܚܸܡ ܠܫܵܐܘܿܠ ܡܝܼܬܼܵܐ ܕܲܪܕܦ ܚܲܝܹ̈ܐ ܀>
    text <܃ܙܸܠ ܦܲܬܲܚ ܠܹܗ ܥܲܡ ܒܵܒܼܵܬܹ̈ܐ ܐܵܦ ܚܘܼܫܵܒܼܵܘ̈ܗܝ>
    text <ܕܢܸܚܙܹܐ ܒܥܲܝܢܵܘ̈ܗܝ ܘܲܒܼܪܸܥܝܵܢܹܗ ܢܘܼܗܪܵܐ ܕܝܘܼܠܦܵܢܝ ܀>
    text <܃ܙܸܠ ܐܲܫܡܲܥܲܝܗܝ ܩܵܠ ܚܘܼܕܵܬܼܵܐ ܘܢܲܦܫܵܐ>
    text <ܘܗܵܐ ܡܸܬܿܬܿܥܝܼܪܝܼܢ ܪ̈ܓܼܫܲܝ ܦܲܓܼܪܹܗ ܘܙܵܘܥܲܝ̈ ܢܵܦܫܹܗ ܀>
  block
    text <܃ܙܸܠ ܚܲܟܲܡܲܝܗܝ ܠܣܵܦܪܵܐ ܡܗܝܼܪܵܐ ܕܲܕܼܝܵܬܹܩܹܐ>
    text <ܘܲܟܼܬܼܘܲܒܼ ܐܲܗܓܵܝܗܝ ܪܘܼܚܢܵܐܝܼܬܼ ܒܚܲܕܼܬܼܘܼܬܼܝ ܡܸܠܲܝ̈ ܀>
    text <܃ܙܸܠ ܐܸܡܲܪ ܠܹܗ ܠܪܵܗܹ̇ܛ ܪܲܗܛܵܬܐ ܢܵܡܘܿܣܵܝܵܐ>
    text <ܕܠܲܝܬܿ ܦܘܼܪܥܵܢܵܐ ܒܐܸܣܛܵܕܼܝܼܘܿܢ ܕܲܢܛܘܼܪ̈ܵܬܼܵܐ ܀>
    text <܃ܓܠܝܼ ܘܒܲܕܸܿܩ ܠܹܗ ܓܸܘܿܢܸܣܛܵܐ ܚܬܝܼܪ ܒܲܓܼܙܘܼܪܬܵܐ>
    text <ܕܠܵܐ ܝܵܗܹ̇ܒܼ ܠܵܟ ܟܠܝܼܠ ܙܵܟܼܵܘܼܬܼܵܐ ܛܲܒܼܥܵܐ ܕܦܲܓܼܪܵܐ ܀>
    text <܃ܫܡ݂ܲܥ ܚܲܢܲܢܝܵܐ ܕܲܡܫܲܕܲܪ ܠܹܗ ܠܘܵܬܼ ܪܵܕܼܘܿܦܹܗ>
    text <ܘܲܬܼܡܲܗ̣ ܘܐܵܘܚܸܠ ܕܐܸܢ ܡܸܫܬܲܚܠܲܦ ܕܐܸܒܼܵܐ ܠܐܸܡܪܵܐ ܀>
    text <܃ܡ̇ܪܝ ܠܲܡ ܫܸܡ̇ܥܹܬܼ ܡ̣ܢ ܣܲܓܲܝܼ̈ܐܐ ܥܲܠ ܗܵܢ ܓܲܒܼܪܵܐ>
    text <ܕܲܟܼܡܵܐ ܒܝܼ̈ܫܵܢ ܐܲܣܒܸܿܠ ܐܸܢܘܿܢ ܠܲܡܣܲܒܿܪ̈ܵܢܲܝܟ ܀>
    text <܃ܐܲܝܟܲܢ ܐܹܙܲܠ ܠܘܵܬܼ ܪܵܕܼܘܿܦܵܐ ܕܪܵܕܹܦ ܠܲܫܡܵܟ>
    text <ܘܐܲܝܟܲܢ ܐܸܓܼܠܹܐ ܐ̄ܪܵܙܐ ܕܚܘܼܒܵܟ ܠܲܡܨܲܥܪܵܢܵܟ ܀>
    text <܃ܐܲܝܟܲܢ ܐܲܫܡܲܥ ܩܵܠ ܢܘܼܚܵܡܵܐ ܠܲܨܗܸܐ ܠܲܕܼܡܢ>
    text <ܘܐܲܝܟܲܢ ܐܸܙܪܘܿܥ ܣܲܒܼܪܵܐ ܘܚܘܼܒܵܐ ܒܕܼܵܠܲܚ ܫܲܝܢܲܢ ܀>
    text <܃ܩܘܼܡ ܠܲܡ ܙܸܠ ܠܵܟ ܐܸܡ݂ܲܪ ܡܵܪܝܵܐ ܠܘܵܬܼ ܚܲܢܲܢܝܵܐ>
    text <ܕܠܵܐ ܗ̄ܘ̣ܵܐ ܕܐܸܒܼܵܐ ܗ̄ܘ̣ ܐܲܟܼܡܵܐ ܕܲܪܢܲܚ̣ܬܿ ܐܸܠܵܐ ܐܸܡܪܵܐ ܗ̄ܘ̣ ܀>
    text <܃ܚܙܵܬܼܵܐ ܕܕܹܐܒܼܵܐ ܥܛܝܼܦ ܒܐܸܣܟܹܿܡܵܐ ܘܠܵܘ ܒܲܫܪܵܪܐ>
    text <ܐܵܦܸܢ ܪܵܪܹܦ ܠܵܘ ܪܵܕܼܘܿܦܵܐ ܗ̄ܘ̣ ܐܸܠܵܐ ܪܕܝܼܦܵܐ ܀>
    text <܃ܡܸܛܲܢ ܛܵܐܹ̇ܢ ܟܲܕܼ ܡܸܬܪܲܥܹܐ ܕܲܚܠܵܦ ܩܘܼܫܬܵܐ ܗ̄ܘ̣>
    text <ܘܪܸܡܙܵܐ ܗ̄ܘ̣ ܒܵܥܹ̇ܐ ܘܗܵܐ ܡܸܬܼܩܲܪܲܒ ܠܲܓܼܡܝܼܪܘܼܬܼܵܐ ܀>
    text <܃ܡ̇ܐܢܵܐ ܗ̄ܘ̣ ܓܲܒܼܝܵܐ ܕܲܓܼܒܸܐ ܘܲܒܼܚܝܼܪ ܠܨܸܒܼܝܵܢ ܟܲܣܝܵܐ>
    text <ܘܠܲܝܬܿ ܒܹܗ ܡܘܼܡܵܐ ܒܕܲܗܒܼܵܐ ܕܲܟܼܝܵܐ ܕܫܲܦܝܘܼܬܼ ܢܲܦܫܹܗ ܀>
    text <܃ܒܫܝܼܦܘܼܪ ܩܵܠܹܗ ܡܲܟܸܪܸܙ ܙܵܟܼܘܼܬܼܝ ܒܐܲܪܒܲܥ ܦܸܢ̈ܝܵܢ>
    text <ܘܲܡܚܵܘܹܐ ܠܹܗ ܠܚܲܝܠܝ ܒܲܥܒܼܵܕܼܵܐ ܠܥܹܝܢ ܚܲܙܝܹ̈ܐ ܀>
    text <܃ܒܡܸܠܵܘ̈ܗܝ ܫܵܪܹ̇ܐ ܣܝܵܓܼ ܢܵܡܘܿܣܵܐ ܕܲܢܛܘܼܪ̈ܵܬܼܵܐ>
    text <ܘܡܲܥܸܠ ܥܲܡܡܹ̈ܐ ܠܲܐ̄ܚܝܵܢܘܼܬܼܵܐ ܕܒ݂ܹܝܬܼ ܐܲܒܼܪܵܗܵܡ ܀>
    text <܃ܒܪܲܥܡܵܐ ܕܩܵܠܹܗ ܡܪܲܓܹܿܐ ܠܐܲܪܥܵܐ ܕܬܸܬܸܿܠ ܦܹܐܪܹ̈ܐ>
    text <ܘܲܒܼܦܸܬܼܓܼܵܡܵܘ̈ܗܝ ܡܢܲܚܸܡ ܡܚܲܝܼܬܹ̈ܗ ܕܡܝܼܬܼܘ ܒܲܚܛܝܼܬܼܵܐ ܀>
    text <܃ܝܵ̇ܕܲܥ ܐ̄ܢܵܐ ܠܹܗ ܕܲܟܼܡܵܐ ܡܛܲܝܸܒܼ ܠܡܸܣܒܲܠ ܚܲܫܹ̈ܐ>
    text <ܘܠܵܐ ܛܲܥܝܵܐ ܠܝܼ ܕܡ̇ܐܹܬܼ ܟܠܝܘܿܡ ܚܠܵܦ ܟܵܪܘܿܘܙܼܬܼܝ ܀>
    text <܃ܒܩܵܐ ܠܝܼ ܚܘܼܒܹܿܗ ܥܲܕܼܠܵܐ ܢܗܘܹܐ ܕܲܟܼܡܵܐ ܫܲܪܝܼܪ>
    text <ܘܝܵ̇ܕܲܥ ܐ̄ܢܵܐ ܠܹܗ ܕܠܵܐ ܡܸܬܼܪܲܦܵܐ ܩܕܼܵܡ ܚܘܼܬܼܚܵܬܹ̈ܐ ܀>
    text <܃ܪܵܚ̇ܡܵܐ ܗ̄ܘ̣ ܛܵܒܼܵܐ ܕܐܲܣܝܼܪ ܚܘܼܒܹܿܗ ܥܲܡ ܚܲܒܿܝܼܒܹܗ>
    text <ܘܠܵܐ ܡܸܬܼܦܲܟܿܗܵܐ ܚܲܡܝܼܡܘܼܬܹܗ ܒܲܨܥܝܼܪ̈ܵܬܼܵܐ ܀>
    text <܃ܐܵܓܼܘܿܢܸܣܛܵܐ ܗ̄ܘ̣ ܕܝܵ̇ܕܲܥ ܕܢܸܙܟܹܿܐ ܪܘܼܚܢܵܐܝܼܬܼ>
    text <ܘܠܵܐ ܡܸܬܼܦܲܟܲܪ ܨܸܒܼܝܵܢ ܢܲܦܫܹܗ ܒܐܲܪ̈ܥܵܢܝܵܬܵܐ ܀>
  block
    text <܃ܦܵܠܵܚܵܐ ܗ̄ܘ̣ ܚܝܼܨܵܐ ܕܐܲܡܝܼܢ ܡܩܪܸܒܼ ܥܲܡ ܕܲܠܩܘܼܒܼܠܵܐ>
    text <ܘܠܵܐ ܫܵܠܲܚ ܠܹܗ ܠܙܲܝܢܵܐ ܟܲܣܝܵܐ ܡ̣ܢ ܪܸܥܝܵܢܹܗ ܀>
    text <܃ܘܡܸܛܠ ܕܲܚܙܹܝܬܼ ܚܘܼܡܣܵܢ ܢܲܦܫܹܗ ܕܲܟܼܡܵܐ ܫܲܪܝܼܪ>
    text <ܓܒܹ̇ܝܬܼ ܘܲܛܒܲܥܬܹܿܗ ܒܛܲܒܼܥܵܐ ܕܪܘܼܚܵܐ ܐܲܝܟ ܡܵܐ ܕܫܵܘܹ̇ܐ ܀>
    text <܃ܫܡܲܥ ܬܲܠܡܝܼܕܼܵܐ ܣܵܗܕܿܘܼܬܼ ܡܸܠܹ̈ܐ ܕܪܲܒܵܐ ܡܗܝܼܪܵܐ>
    text <ܘܩܲܒܸܿܠ ܘܲܫ̣ܠܸܡ ܕܐܹܝܢ ܫܲܪܝܼܪ̈ܵܢ ܐܲܝܟ ܕܐܸܬܼܡܲܠܲܠ ܀>
    text <܃ܩܢ̣ܵܐ ܠܘܼܒܵܒܼܵܐ ܒܐܲܝܠܹܝܢ ܕܲܫܡ݂ܲܥ ܥܲܠ ܪܵܕܼܘܿܦܵܐ>
    text <ܘܐܸܙܲܠ ܨܹܐܕܵܘܗܝ ܕܬܼܘܼܒܼ ܢܸܫܬܪܲܪ ܒܝܲܕܼ ܣܘܼܥܪ̈ܵܢܹܐ ܀>
    text <܃ܥܲܠ̣ ܘܐܸܡ݂ܲܪ ܠܹܗ ܒܩܵܠܵܐ ܢܝܼܚܵܐ ܐܲܝܟ ܕܐܸܬܼܦܲܩܲܕܼ>
    text <ܕܫܵܐܘܿܠ ܠܲܡ ܐܲܚ ܡ̇ܪܲܢ ܫܲܠܚ݂ܲܢܝ ܕܐܹܬܸܐ ܨܹܐܕܲܝܟ ܀>
    text <܃ܗܘ̤ ܠܲܡ ܫܲܕܲܪܲܢܝ ܗܵܘ̇ ܡܲܢ ܕܲܩܪ̣ܵܟ ܫܵܐܘܿܠ ܫܵܐܘܿܠ>
    text <ܕܲܒܼܩܲܪܝܼܒܼܘܼܬܼܝ ܢܸܬܼܦܲܢܹܐ ܠܵܟ ܢܘܼܗܪܵܐ ܕܥܲܝܢܲܝ̈ܟ ܀>
    text <܃ܟܪܝܼܗܵܐ ܐܲܪܓܸܿܫ ܒܐܵܪܝܵܐ ܕܪܘܼܚܵܐ ܕܐܸܫܬܲܕܲܪ ܠܹܗ>
    text <ܘܲܣܘ݂ܲܚ ܠܐܘܼܪܥܹܗ ܕܲܫ̣ܡܲܥ ܩܵܠܵܐ ܕܕܼܵܡܹ̇ܐ ܠܕܲܩܪ̣ܵܝܗܝ ܀>
    text <܃ܐܵܦ ܗܘ̤ ܐܵܣܝܵܐ ܚܙ̣ܵܝܗܝ ܠܲܟܼܪܝܼܗܵܐ ܕܲܚܕܝܼ ܠܩܘܼܒܼܠܹܗ>
    text <ܘܠܵܐ ܐܸܬܼܥܲܣܲܩ ܕܢܲܣܪܲܚ ܣܲܡܵܐ ܕܢܘܼܗܪܵܐ ܠܥܲܝܢܵܘ̈ܗܝ ܀>
    text <܃ܣ̣ܵܡ ܠܹܗ ܐܝܼܕܵܐ ܥܲܠ ܒܵܒܼܵܬܹ̈ܗ ܕܲܟܼܪ̈ܝܼܿܗܵܢ ܗ̣̄ܘܝ̈>
    text <ܘܩܦ̣ܲܠ ܡܸܢܗܹܝܢ ܢܲܚܬܵܐ ܕܚܸܫܟܵܐ ܕܲܦܪ̣ܲܣ ܢܘܼܗܪܵܐ ܀>
    text <܃ܒܢܘܼܗܪܵܐ ܒܠ̣ܲܥ ܗ̄ܘ̣ܵܐ ܥܲܠ ܢܲܗܝܼܪܹܗ ܘܲܚܫܵܟ ܢܘܼܗܪܹܗ>
    text <ܘܲܗܦ݂ܲܟ ܢܘܼܗܪܵܐ ܕܥܲܒܼܕܹܿܗ ܣܲܡܝܵܐ ܘܝܲܗ̄ܒ݂ܼܠܹܗ ܢܘܗܪܵܐ ܀>
    text <܃ܐܘܿ ܢܲܗܝܼܪܵܐ ܕܡܲܢܗܲܪ ܟܠܵܐ ܐܲܝܟܵܐ ܕܨܵܒܹ̇ܐ>
    text <ܘܠܲܕܼܣܵܢܹ̇ܐ ܠܹܗ ܡܲܚܫܵܟ ܢܘܼܗܪܹܗ ܒܝܲܕܼ ܙܠܝܼܩܵܘ̈ܗܝ ܀>
    text <܃ܐܘܿ ܬܼܕܡܘܼܪܬܵܐ ܟܕܲ ܢܗܝܼܪܵܐ ܡܲܢܗܲܪ ܥܲܝܢܹ̈ܐ ܗ̄ܘ̣>
    text <ܠܥܲܝܢܲܝ̈ ܫܵܐܘܼܠ ܣܲܡܝܼ ܐܸܢܹܝܢ ܨܸܡܚܵܐ ܕܡܢܗܪܹܗ ܀>
    text <܃ܢܘܼܗܪܵܐ ܓܲܠ̣ܙܹܗ ܡ̣ܢ ܢܲܗܝܼܪܵܐ ܠܪܵܕܹܦ ܢܘܼܗܪܵܐ>
    text <ܘܲܦܢ̣ܵܐ ܘܝܲܗ̄ܒܼ݂ ܠܹܗ ܢܘܼܗܪܵܐ ܥܦܝܼܦܵܐ ܒܥܲܝܼܢܹ̈ܐ ܘܗܵܘܢܵܐ ܀>
    text <܃ܒܲܣܝܵܡ ܐܝܼܕܹܗ ܕܐܵܣܝܵܐ ܕܪܘܼܚܵܐ ܥܪܲܩ ܚܸܫܘܿܟܼܵܐ>
    text <ܘܲܦܢܵܐ ܢܘܼܗܪܵܐ ܘܚܲܕܿܝܼ ܠܥܲܝܢܹ̈ܐ ܘܲܠܪܸܥܝܵܢܵܐ ܀>
    text <܃ܚܙ̣ܵܐ ܘܐܸܣܬܲܟܲܠ ܒܐܲܝܠܹܝܢ ܕܫܡ݂ܲܥ ܕܲܟܼܡܵܐ ܒܚܝܼܪ̈ܲܢ>
    text <ܘܲܕܬܼ݂ܿܒܼ ܐܸܢܹܝܢ ܒܩܲܢܝܵܐ ܕܪܘܼܚܵܐ ܥܲܠ ܚܘܼܫܒܼܵܘ̈ܗܝ ܀>
    text <܃ܥܡ݂ܲܕ ܘܐܸܬܿܕܲܟܿܝܼ ܘܫܲܠܚܹܗ ܠܝܘܼܩܪܵܐ ܕܲܢܛܘܼܪ̈ܵܬܼܵܐ>
    text <ܘܠܲܒܸܫ̣ ܢܲܚܬܵܐ ܕܒܲܣܝܼܡܘܼܬܼܵܐ ܕܙܲܩܪܹܗ ܪܘܼܚܵܐ ܀>
    text <ܬܲܒܿܪܹܗ ܠܛܲܒܼܥܵܐ ܕܲܛܒܼܝܼܥ ܗ̄ܘ̣ܵܐ ܒܹܗ ܢܵܡܘܿܣܵܐܝܼܬܼ܃>
  block
    text <ܘܛܲܒ݂ܲܥ ܢܲܦܫܹܗ ܒܛܲܒܼܥܵܐ ܚܲܕܼܬܼܵܐ ܕܫܸܡ ܛܲܝܒܿܘܼܬܼܵܐ ܀>
    text <܃ܗ̣ܦܲܟ ܪܵܕܼܘܿܦܵܐ ܘܫܲܪܝܼ ܣܵܬܲܪ ܠܐܲܝܠܹܝܢ ܕܲܒܼܢ̣ܵܐ>
    text <ܟܲܕܼ ܕܵܪܹܫ ܗ̄ܘ̣ܵܐ ܒܲܗ̈ܦܵܟܼܬܼܵܐ ܠܘܼܩܒܲܠ ܡܸܠܵܘ̈ܗܝ ܀>
    text <܃ܡ̣ܢ ܢܵܡܘܿܣܵܐ ܡܩܲܛܪܸܓܼ ܗ̄ܘ̣ܵܐ ܠܵܗ̇ ܠܝܗ̄ܘܼܕܼܵܝܘܼܬܼܵܐ>
    text <ܘܲܡܚܵܘܹܐ ܗ̄ܘ̣ܵܐ ܕܲܟܼܡܵܐ ܒܨܝܼܪܵܐ ܡ̣ܢ ܛܲܝܒܿܘܼܬܼܵܐ ܀>
    text <܃ܒܝܲܕܼ ܣܘܼܥܪ̈ܵܢܹܐ ܡܲܟܼܪܸܙ ܗ̄ܘ̣ܵܐ ܠܹܗ ܠܥܘܼܕܼܪܵܢ ܪܘܼܚܵܐ>
    text <ܘܡܦܲܫܸܩ ܗ̄ܘ̣ܵܐ ܚܲܝܠܵܐ ܕܲܟܼܣܸܐ ܒܟܼܵܪܘܿܙܘܼܬܼܵܐ ܀>
    text <܃ܥܲܡܵܐ ܓܙܝܼܪܵܐ ܚܙ̣ܵܝܗܝ ܠܲܓܼܙܝܼܪܵܐ ܕܪܵܕܹܦ ܠܲܫܡܹܗ>
    text <ܘܙܵܥ ܘܐܸܬܼܒܲܠܗܝܼ ܕܕܲܠܡܵܐ ܙܲܒܼܢܵܐ ܗ̄ܘ̣ ܕܢܸܒܼܛܲܠ ܥܲܡܵܐ ܀>
    text <܃ܒܢܲܝ̈ ܐܲܒܼܪܵܗܵܡ ܚܙ̣ܵܘ ܒܲܪ ܐܲܒܼܪܵܡ ܕܲܫܒ݂ܲܩ ܥܲܡܹܗ>
    text <ܘܫܲܪܝܼ ܡܚܲܝܸܢ ܥܲܡܡܹ̈ܐ ܦܠܝܼ̈ܓܼܐ ܠܚܘܼܒܹܿܗ ܕܐܲܒܼܪܵܡ ܀>
    text <܃ܒܬܲܗܪܵܐ ܩܵܡ̣ܘ ܗ̄ܘ̣ܵܘ ܓܙܝܼܪܹ̈ܐ ܘܥܘܼܪ̈ܠܹܐ ܥܲܠ ܫܘܼܚܠܵܦܹܗ>
    text <ܘܩܸܢܛܵܐ ܪܲܒܵܐ ܡܠܹܝܢ ܗ̄ܘ̣ܵܘ ܡܸܢܹܗ ܬܪ̈ܲܝܗܘܿܢ ܓܲܒܹ̈ܐ ܀>
    text <܃ܬܗܲܪ ܒܹܗ ܥܲܡܵܐ ܕܐܲܝܟܲܢ ܕܵܪܹܫ ܠܘܼܩܒܲܠ ܥܲܡܹܗ>
    text <ܘܩܲܢ݂ܲܛܘ ܡܸܢܹܗ ܐܵܦ ܬܲܠܡܝܼܪܹ̈ܐ ܕܕܲܠܡܵܐ ܢܸܟܼܠܵܐ ܗ̄ܘ̣ܵ ܀>
    text <܃ܒܝܲܕܼ ܣܘܼܥܪ̈ܵܢܹܐ ܚܵܘܝܼ ܫܪܵܪܐ ܕܟܼܵܪܘܿܙܘܼܬܹܗ>
    text <ܕܠܵܘ ܒܐܸܣܟܹܿܡܵܐ ܩܢܹܐ ܫܘܼܚܠܵܦܵܐ ܐܸܠܵܐ ܒܩܘܼܫܬܵܐ ܀>
    text <܃ܒܩܘܼܫܬܵܐ ܠܲܒܼܫܹܗ ܠܢܲܚܬܵܐ ܦܲܐܝܵܐ ܕܗܲܝܡܵܢܘܼܬܼܵܐ>
    text <ܘܪܘܼܚܵܢܵܐܝܼܬܼ ܐܸܨܛܲܒܲܬܼ ܒܹܗ ܒܟܸܣܝܵܐ ܘܓܸܠܝܵܐ ܀>
    text <܃ܒܚܘܼܒܵܐ ܘܪ̈ܲܚܡܹܐ ܐܲܫܠܸܡ ܢܲܦܫܹܗ ܠܦܵܠܚܘܼܬܼ ܩܘܼܫܬܵܐ>
    text <ܘܲܠܒܸܫ ܙܷܲܝܢܵܐ ܘܩ̣ܵܡ ܒܲܩܪܵܒܼܵܐ ܠܘܼܩܒܲܠ ܛܘܼܥܝܲܝ ܀>
    text <܃ܚܙ̣ܵܐ ܬܲܟܼܬܿܘܼܫܹܗ ܕܠܵܘ ܥܲܡ ܒܸܣܪܵܐ ܗ̄ܘ̣ ܡܸܬܼܚܲܙܝܵܢܵܐ>
    text <ܘܙܲܝܸܢ ܢܲܦܫܹܗ ܪܘܼܚܵܢܵܐܝܼܬܼ ܠܘܼܩܒܲܠ ܪܘܼܚܵܐ ܀>
    text <܃ܙܲܝܢܵܐ ܕܪܘܼܚܵܐ ܝܲܗ̄ܒܼ݂ ܠܹܗ ܡܲܠܟܵܐ ܕܢܸܬܼܟܲܬܲܫ ܒܹܗ>
    text <ܕܝܲܕܼܥܹܗ ܠܚܘܼܒܹܿܗ ܕܪܘܼܚܵܢܵܐܝܼܬܼ ܨܵܒܹ̇ܐ ܕܢܲܩܪܸܒܼ ܀>
    text <܃ܐܲܝܟ ܪܲܒܿܚܝܠܵܐ ܡܗܝܼܪܵܐ ܣ̣ܵܡܹܗ ܠܚܲܝ̈ܠܵܘܬܹܗ>
    text <ܕܲܚ̣ܙܵܝܗܝ ܕܲܠܒܼܝܼܫ ܠܘܼܩܒܲܠ ܚܲܫܹ̈ܐ ܕܦܲܓܼܪܵܐ ܘܢܲܦܸܫܵܐ ܀>
    text <܃ܒܲܚܦܝܼܛܘܼܬܹܗ ܨܒ̣ܵܐ ܕܲܢܚܵܘܹܐ ܪܲܒܿܘܼܬܼ ܚܝܠܹܗ>
    text <ܕܐܸܢ ܒܲܪ ܒܲܝܬܹܿܗ ܒܕܼܝܼܠܹܗ ܙܵܟܹ̇ܐ ܟܡܵܐ ܗܘ̤ ܒܕܸܝܼܠܹܗ ܀>
    text <܃ܥܲܡ ܟܠܡܸܕܲܡ ܥܲܒܼܕܹܿܗ ܕܢܲܩܪܸܒܼ ܪܘܼܚܵܢܵܐܝܼܬܼ>
    text <ܘܲܙܟܼܵܐ ܗܘ̤ ܒܹܗ ܘܝܲܗ̄ܒܼ ܠܹܗ ܐܲܓܼܪܵܐ ܐܲܝܟ ܙܲܟܵܝܵܐ ܀>
    text <܃ܣܵܡ݂ܹܗ ܠܥܵܠܡܵܐ ܡ̣ܢ ܚܲܕܼ ܓܲܒܵܐ ܘܗܘ̤ ܒܲܠܚܘܿܕܼܵܘܗܝ>
    text <ܘܚܵܝ̣ܒܼܘ ܟܠ ܬܸܓܼܡܝܼ̈ܢ ܕܠܘܩܒܲܠ ܩܘܼܫܬܵܐ ܘܲܙܟܼܵܐ ܫܠܝܼܚܵܐ ܀>
    text <܃ܐܸܚܲܕܼ ܕܲܪܵܐ ܥܲܡ ܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ>
    text <ܘܐܲܫܩܸܠ ܘܲܕܚܝܠ ܟܠ ܕܸܚ̈ܠܵܬܼܵܐ ܘܗܘ̤ ܪܵܡ ܩܵܠܹܗ ܀>
    text <ܟܢܸܫܘ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܕܢܸܬܼܒܲܩܘܿܢ ܒܹܗ܃>
  block
    text <ܟܲܕܼ ܡܸܬܼܟܲܬܲܫ ܥܲܡ ܟܠ ܚܲܫܝܼ̈ܢ ܕܲܟܼܣܹܝܢ ܘܲܓܼܠܹܝܢ ܀>
    text <܃ܠܵܐ ܨܒܼܵܐ ܕܢܸܣܲܩ ܡ̣ܢ ܬܲܟܼܬܿܘܼܫܵܐ ܠܹܠܲܝ ܐܝܼܡܵܡ>
    text <ܥܕܲܡ̇ܐ ܕܐܸܬܼ݂ܵܐ ܪܲܡܫܹܗ ܕܡ̇ܘܬܿܐ ܘܐܲܢܝܼܚ ܥܲܡܠܹܗ ܀>
    text <܃ܠܵܐ ܫܠ̣ܲܚ ܙܲܝܢܵܐ ܕܝܲܗ̣̄ܒܼ ܠܹܗ ܡܲܠܟܿܐ ܕܢܸܬܼܟܲܬܲܫ ܒܹܗ>
    text <ܥܕܲܡ̇ܐ ܕܲܚܪܲܒܼ ܘܓܲܡܲܪ ܐܸܢܘܿܢ ܠܣܸܕܼܪ̈ܲܝ ܒܝܼܫܵܐ ܀>
    text <܃ܠܵܐ ܢ̣ܵܡ ܘܲܕܼܡܸܟ ܟܲܕܼ ܪܵܕܹܐ ܗ̄ܘ̣ܵܐ ܒܝܲܡܵܐ ܫܓܼܝܼܫܵܐ>
    text <ܕܠܵܐ ܢܸܬܼܛܲܒܲܥ ܥܘܼܬܼܪܵܐ ܕܟܲܢܸܫ ܒܲܝܢܵܬܼ ܓܲܠܠܹ̈ܐ ܀>
    text <܃ܥܝܼܪ ܗ̄ܘ̣ܵܐ ܟܠܫܵܥ ܘܢܵܛܲ݁ܪ ܓܲܙܹܗ ܡ̣ܢ ܢܸܟܼܝܵܢܹ̈ܐ>
    text <ܘܡܲܠܲܒܸܿܒܼ ܗ̄ܘ̣ܵܐ ܒܩܵܠ ܦܸܬܼܓܼܵܡܵܘ̈ܗܝ ܠܲܟܼܢܵܘܵܬܹ̈ܐ ܀>
    text <܃ܚܠܝܼܡ ܗ̄ܘ̣ܵܐ ܦܲܓܼܪܹܗ ܥܲܡ ܪܸܥܝܵܢܹܗ ܒܗܲܝܡܵܢܘܼܬܼܵܐ>
    text <ܘܡܲܐܣܸܐ ܒܡܸܠܵܘܗܝ ܟܹܐܒܹ̈ܐ ܕܦܲܓܼܪܵܐ ܘܡܘܼܡܹ̈ܐ ܕܢܲܦܫܵܐ ܀>
    text <܃ܒܢܲܚܬܲܝ̈ ܦܲܓܼܪܹܗ ܡܲܐܣܸܐ ܠܦܲܓܼܪܹ̈ܐ ܕܲܟܼܪܝܼܗܝܼܢ ܗ̄ܘ̣ܵܘ>
    text <ܘܲܒܼܪܘܼܚ ܦܘܼܡܹܗ ܛܵܪܹܕܼ ܥܵܘ̣ܠܵܐ ܡ̣ܢ ܢܲܦܸܫܵܬܹ̈ܐ ܀>
    text <܃ܡܩܝܼܡ ܠܲܪ̈ܡܲܝܵܐ ܘܝܵܗܹ̇ܒܼ ܐܝܼܕܼܵܐ ܠܐܲܝܠܹܝܢ ܕܲܢܦܲܠ̣ܘ>
    text <ܘܣܵܐܹ̇ܡ ܣܲܡܵܐ ܕܲܬܼܘܵܬܼ ܢܲܦܸܫܵܐ ܠܲܡ̈ܡܲܚܲܝܵܐ ܀>
    text <܃ܩܵܪܹܐ ܘܲܡܩܝܼܡ ܠܲܚܒܸܢܵܢܹ̈ܐ ܕܩܘܼܡܘ ܘܐܸܬܼܟܲܫܲܪܘ>
    text <ܘܣܵܪܹܟ ܘܲܡܩܝܼܡ ܠܐܲܝܠܹܝܢ ܕܐܲܫܦܸܠܘ ܒܲܬܼܝܵܒܼܘܼܬܼܵܐ ܀>
    text <܃ܥܲܡ ܟܠ ܘܲܒܼܟܼܠ ܡܸܬܿܕܲܡܹܐ ܗ̄ܘ̣ܵܐ ܕܢܲܚܹܐ ܠܟܼܠܵܐ>
    text <ܘܲܠܟܼܠ ܬܼܓܼܡܝܼ̈ܢ ܡܸܫܬܵܘܬܲܦ ܗ̄ܘ̣ܵܐ ܒܝܲܕܼ ܥܘܼܕܪ̈ܢܵܘܗܝ ܀>
    text <܃ܫܦܝܼܥ ܗ̄ܘ̣ܵܐ ܚܘܼܒܹܿܗ ܘܡܲܣܪܲܚ ܝܵܗܸ̇ܒܼ ܥܘܼܬܼܪܵܐ ܕܡܸܠܵܘ̈ܗܝ>
    text <ܘܲܡܓܲܪܸܓܼ ܗ̄ܘ̣ܵܐ ܠܟܼܠ ܡܘܼܫܚܵܬܹ̈ܐ ܠܡܸܥܬܲܪ ܡܸܢܹܗ ܀>
    text <܃ܠܵܐ ܫ̣ܒܲܩ ܥܲܡܵܐ ܕܠܵܐ ܦܲܓܸܠܼ ܒܹܗ ܡ̣ܢ ܣܝܼܡܵܬܹ̈ܗ>
    text <ܘܠܵܐ ܡܲܠܟܿܘܼܬܼܵܐ ܕܠܵܐ ܐܲܣܸܢ ܒܵܗ̇ ܚܹܝܠ ܚܸܟܼܡܵܬܹ̈ܗ ܀>
    text <܃ܒܟܼܠ ܐܲܬܼܪ̈ܘܵܢ ܐܲܫܡܲܥ ܩܵܠܹܗ ܒܲܕܼܡܘܼܬܼ ܪܲܥܡܵܐ>
    text <ܘܲܟܼܢܲܫ̣ܘ ܨܹܐܕܼܵܘܗܝ ܡ̣ܢ ܟܠܦܸܢ̈ܝܵܢ ܕܲܢܨܘܼܬܼܘܼܢܵܝܗܝ ܀>
    text <܃ܗܲܢܝܼ ܗ̄ܘ̣ܵܐ ܛܵܒܼ ܩܵܠ ܢܸܥܡܵܬܹ̇ܗ ܡ̣ܢ ܟܠ ܩܵܠܝܼ̈ܢ>
    text <ܟܲܕܼ ܙܵܡܲ݁ܪ ܗ̄ܘ̣ܵܐ ܬܠܝܼܬܼܵܝܘܼܬܼܵܐ ܒܐܸܕܼܢܲܝ̈ ܟܠܢܵܫ ܀>
    text <܃ܐܘܿ ܕܸܢܪܵܐ ܕܢܵܩܹ̇ܫ ܗ̄ܘ̣ܵܐ ܒܹܗ ܙܡ̇ܪܵܐ ܕܪܘܼܚܵܐ>
    text <ܘܲܡܚܲܕܹܿܐ ܗ̄ܘ̣ܵܐ ܠܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ ܀>
    text <܃ܐܘܿ ܐܲܒܿܘܼܒܼܵܐ ܕܙܵܡܲܪ ܟܠܝܘܿܡ ܘܠܵܐ ܡܸܬܼܪܲܦܸܐ>
    text <ܘܟܲܕܼ ܗܘ̤ ܪܵܦܝܵܐ ܗ̄ܘ̣ ܡܸܬܼܚܲܨܲ ܗ̄ܘ̣ܵܐ ܟܲܕܼ ܙܵܡܲ݁ܪ ܒܹܗ ܀>
    text <ܐܘܿ ܫܝܼܦܘܿܪܵܐ ܕܲܡܣܲܝܲܟ ܗ̄ܘ̣ܵܐ ܒܲܚܕܼܵܐ ܕܘܼܟܵܐܲ>
    text <ܘܡܲܫܡܲܥ ܩܵܠܹܗ ܒܟܼܠ ܐܲܬܼܪ̈ܵܘܵܢ ܐܲܝܟ ܩܲܪܝܼܒܼܵܐ ܀>
    text <܃ܚܙܲܩ̣ܘ ܗܲܕܿܡ̇ܘ̈ܗܝ ܥܲܡ ܪܸܥܝܢܹܗ ܠܐܲܪܒܲܥܦܸܢ̈ܝܵܢ>
    text <ܘܟܲܢܸܫ ܐܸܢܹܝܢ ܠܡܸܫܡܲܥ ܬܲܗܪܵܐ ܕܕܼܵܪܘܿܙܘܼܬܹܗ ܀>
    text <ܒܝܲܕܼ ܣܘܼܥܪ̈ܵܢܹܐ ܫܸܠܡ݂ܲܬ̤ ܨܹܐܕܼܵܘܗܝ ܣܵܗܕܿܘܼܬܼ ܡܵܪܹܗ܃>
  block
    text <ܕܡܵܐܢܵܐ ܗ̄ܘ̣ ܓܲܒܼܝܵܐ ܕܲܓܼܒܸܐ ܘܲܒܼܚܝܼܪ ܒܟܼܘܼܪܵܐ ܕܪܘܼܚܵܐ ܀>
    text <܃ܓܒܼ݂ܵܝܗܝ ܨܸܒܼܝܵܢܵܐ ܕܲܓܼܠܹܐ ܠܹܗ ܟܠ ܥܲܕܼܠܵܐ ܢܸܗܘܹܐ>
    text <ܘܐܲܓܼܥܸܠ ܒܐܝܼܕܼܵܘ̈ܗܝ ܓܲܙܵܐ ܕܪܘܼܚܵܐ ܕܟܼܵܪܘܿܙܘܼܬܹܗ ܀>
    text <܃ܠܚ̣ܵܐ ܠܲܓܼܙܘܼܪܬܵܐ ܛܲܒܼܥܵܐ ܕܒܸܣܪܵܐ ܡܸܬܼܚܲܒܿܠܵܐ>
    text <ܘܛܲܒܼ݂ܥܹܗ ܒܪܘܼܚܵܐ ܕܢܸܗܘܹܐ ܡܲܦܠܲܚ ܪܘܼܚܵܢܵܐܝܼܬܼ ܀>
    text <܃ܫܲܚܠܸܦ ܠܲܫܡܹܗ ܕܡܸܬܼܟܲܢܸܐ ܗ̄ܘ̣ܵܐ ܒܲܫܡܵܐ ܫܐܝܼܠܵܐ>
    text <ܘܲܩܪ݂ܵܝܗܝ ܦܘܿܠܘܿܣ ܡܸܬܿܛܦܝܼܣܵܢܵܐ ܕܐܸܬܿܛܦܝܼܣ ܘܐܲܦܝܼܣ ܀>
    text <܃ܒܲܫܡܹܗ ܦܲܫܸܩ ܥܲܠ ܪܸܥܝܵܢܹܗ ܕܫܵܠܹ̇ܡ ܠܲܫܡܹܗ>
    text <ܘܲܒܼܣܘܼܥܪ݁ܵܢܹܐ ܓܲܡ̣ܪܹܗ ܠܲܫܡܹܗ ܘܲܠܓܲܒܼܝܘܼܬܹܗ ܀>
    text <܃ܒܟܼܠ ܐܸܣܟܹܿܡܝܼ̈ܢ ܫܲܠܚܹܗ ܠܲܫܡܵܐ ܕܝܗ̄ܘܼܕܼܵܝܘܼܬܼܵܐ>
    text <ܘܲܒܼܟܼܠ ܡܸܕܹܿܡ ܠܒܸܫ ܠܲܡܫܝܼܚܵܐ ܫܡܵܐ ܝܲܩܝܼܪܵܐ ܀>
    text <܃ܡ̣ܢ ܟܠ ܡܸܕܹܿܡ ܪܲܚܡܹܗ ܠܲܫܡܵܐ ܕܫܲܚܠܸܦ ܠܲܫܡܹܗ>
    text <ܘܠܵܐ ܣ̣ܵܡ ܡܸܕܹܿܡ ܥܲܡ ܗܵܘ̇ ܕܲܓܼܒܼ݂ܵܝܗܝ ܐܸܠܵܐ ܐܸܢ ܗܘ̤ ܀>
    text <܃ܒܲܫܡܵܐ ܡܫܝܼܚܵܐ ܡܸܫܬܲܒܼܗܲܪ ܗ̄ܘ̣ܵܐ ܒܟܼܠ ܐܘܼܠܨܵܢܝܼ̈ܢ>
    text <ܘܒܹܗ ܡܲܩܪܸܒܼ ܗ̄ܘ̣ܵܐ ܘܙܵܟܹ̇ܐ ܠܛܘܼܥܝܲܝ ܘܲܠܦܲܠܵܚܹ̈ܝܗ̇ ܀>
    text <܃ܠܹܗ ܗ̄ܘ̣ ܠܲܫܡܵܐ ܣ݂ܵܡ ܫܲܬܐܸܣܬܵܐ ܕܟܼܵܪܘܼܙܘܼܬܹܗ>
    text <ܘܲܥܠܵܘܗܝ ܫܲܟܼܠܸܠ ܒܸܢܝܵܢ ܐ̄ܢܵܫܵܐ ܕܗܲܝܡܼܢܘ ܒܲܫܡܹܗ ܀>
    text <܃ܫܒܼܝܼܚ ܒܸܢܝܵܢܹܗ ܘܲܦܠܸܐ ܘܲܪܓܼܝܼܓܼ ܪܵܘܡ̇ܐ ܕܡܸܠܵܘ̈ܗܝ>
    text <ܘܠܵܐ ܐ̄ܢܵܫ ܒܵܢܹܐ ܝܲܬܿܝܼܪ ܡܵܢܹܗ ܒܸܢܝܵܢ ܩܘܼܫܬܵܐ ܀>
    text <܃ܐ̄ܢܵܐ ܠܲܡ ܣܵܡܹ̇ܬܼ ܐܲܝܟ ܚܲܟܿܝܼܡܵܐ ܐܸܣܬܼܵܐ ܕܩܘܼܫܬܵܐ>
    text <ܢܸܚܙܹܐ ܟܠܢܵܫ ܐܲܝܟܲܢ ܒܵܢܹ̇ܐ ܠܘܵܬܼ ܫܘܼܠܵܡܵܐ ܀>
    text <܃ܐܘܿ ܒܲܢܵܝܵܐ ܕܣ̣ܵܡ ܫܲܬܸܐܣܬܼܵܐ ܕܗܲܝܡܵܢܘܼܬܼܵܐ>
    text <ܐܲܝܟ ܕܲܒܼܥܲܪ̈ܩܹܐ ܫܲܟܼܠܸܠ ܘܲܒܼܢ̣ܵܐ ܣܲܒܪܵܐ ܘܚܘܼܒܵܐ ܀>
    text <܃ܐܘܿ ܐܲܬܼܠܹܝܛܵܐ ܕܐܸܚܲܕܼ ܕܲܪܵܐ ܥܲܡ ܟܠ ܡܸܕܸܡ>
    text <ܘܚ̣ܵܒܼ ܟܠܡܸܕܸܿܡ ܡ̣ܢ ܚܘܼܡܣܵܢܵܐ ܕܗܲܝܡܵܢܘܼܬܹܗ ܀>
    text <܃ܐܘܿ ܩܪܲܒܼܬܼܵܢܵܐ ܕܲܡܙܲܝܲܢ ܗ̄ܘ̣ܵܐ ܪܘܼܚܵܢܵܐܝܼܬܼ>
    text <ܘܡܸܬܼܟܲܬܲܫ ܗ̄ܘ̣ܵܐ ܘܚܵܢܹ̇ܐ ܒܙܵܘܥܹ̈ܐ ܠܢܝܼܫܵܐ ܡܫܝܼܚܵܐ ܀>
    text <܃ܡܲܢ̣ܘܼ ܣܵܦܹ̇ܩ ܕܢܸܬܼܢܹܐ ܒܡܸܠܹ̈ܐ ܙܵܟܼܘܼܬܼ ܥܲܡܠܲܝ̈ܟ>
    text <ܘܡܲܢ̣ܘ ܡܸܫܟܲܚ ܕܲܢܨܘܼܪ ܫܘܼܦܪܲܝܟ ܒܲܟܼܬܼܝܼ̈ܒܼܵܬܼܵܐ ܀>
    text <܃ܠܲܝܬܿ ܪܸܥܝܵܢܵܐ ܕܲܡܨܹܐ ܕܢܸܡܛܹܐ ܠܪܵܘܡ̇ܐ ܕܥܲܡܠܲܝܟ>
    text <ܐܸܠܵܐ ܐܲܝܢܵܐ ܕܲܡܕܲܡܹܐ ܒܵܟ ܒܪ̈ܓܼܫܹܐ ܘܙܵܘܥܹ̈ܐ ܀>
    text <܃ܠܵܐ ܐ̄ܢܵܫ ܣܵܠܹ̇ܩ ܠܐܲܝܟܵܐ ܕܲܣܠܸ̣ܩܬܿ ܐܲܝܟ ܕܐܲܢ̄ܬܿ ܐܸܡ̣ܪܬܿ>
    text <ܐܸܠܵܐ ܫܵܠܲܚ ܡ̇ܝܘܿܬܼܘܼܬܼܵܐ ܒܐ̄ܪܵܙ ܕܘܼܒܵܪ̈ܲܝܟ ܀>
  block
    text <܃ܠܬܼܘܼܠܬܵܐ ܕܪܵܘܡ̇ܐ ܢܲܓܼܕܵܟ ܪܸܡܙܵܐ ܘܡܲܠܸܠ ܥܲܡܵܟ>
    text <ܡܸܠܹ̈ܐ ܕܟܲܣ̈ܝܵܢ ܘܠܵܐ ܡܸܬܼܡܲܠ̈ܠܵܢ ܒܸܠܫܵܢ ܒܸܣܪܵܐ ܀>
    text <܃ܐܘܿ ܒܸܣܪܵܢܵܐ ܕܟܲܕܼ ܒܸܣܪܵܢܵܐ ܗ̄ܘ̣ ܦܪ݂ܲܚ ܥܲܠ ܐܵܐܲܪ>
    text <ܐܘܿ ܠܡܵܝܘܿܬܼܵܐ ܕܲܫܘ̣ܵܐ ܠܩܵܠܵܐ ܕܠܵܐ ܡ̇ܝܘܿܬܹ̈ܐ ܀>
    text <܃ܐܘܿ ܕܐܸܬܼܝܲܩܲܪ ܒܲܫܒܼܝܼ̈ܚܵܬܼܵܐ ܕܪ̈ܵܡ̇ܢ ܡܸܢܹܗ>
    text <ܘܡܲܟܸܿܢ ܢܲܦܫܹܗ ܐܲܝܟ ܠܵܐ ܝܵ̇ܕܲܥ ܕܲܫ̣ܘܵܐ ܠܡܸܕܲܡ ܀>
    text <܃ܐܘܿ ܚܵܙܘܿܩܵܐ ܕܲܡ̣ܛܵܐ ܠܲܥܕܹܢ ܟܲܕܼ ܠܵܐ ܗܲܠܸܟ>
    text <ܘܲܫܡܲ݁ܥ ܩܵܠܵܐ ܕܟܲܕܼ ܡܸܬܼܡܲܠܲܠ ܠܵܐ ܡܸܬܡܲܠܲܠ ܀>
    text <܃ܡ̇ܢܵܘ ܕܐܸܡܲܪܬܿ ܦܵܘܠܘܿܣ ܓܲܒܼܝܵܐ ܥܲܣܩܵܐ ܒܥܵܬܹܗ>
    text <ܐܲܝܟܲܢ ܫܵܡܲ݁ܥ ܐܲܝܢܵܐ ܕܫܵܡܲ̇ܥ ܟܕܼ ܠܵܐ ܫܲܠܝܼܟ ܀>
    text <܃ܓܠܝܼ ܠܲܢ ܠܲܒܼܪܵܐ ܡ̇ܢܵܘ ܕܐܸܡܲܪܬܿ ܕܲܥܛܸܠ ܫܸܡܥܹܗ>
    text <ܒܐܲܝܠܹܝܢ ܪ̈ܓܼܫܹܐ ܫܘ݂ܲܝܬܿ ܕܬܼܨܘܼܬܼܝܼܘܗܝ ܐܲܢ̄ܬܿ ܒܲܠܚܘܿܕܲܝܟ ܀>
    text <܃ܐܸܢ ܠܵܐ ܫܲܠܝܼܛ ܠܡܸܬܼܡܲܠܵܠܘܼ ܠܡܵܢ ܐܸܬܼܡܲܠܲܠ>
    text <ܘܐܸܢ ܐܸܬܼܡܲܠܲܠ ܡ̇ܕܹܝܢ ܫܲܠܝܼܛ ܠܲܡܨܵܬܼ ܫܸܡܥܹܗ ܀>
    text <܃ܐܸܢܗܘ̤ ܕܲܫܘ݂ܲܬܿ ܕܬܸܫܡܲܥ ܡܸܕܹܿܡ ܕܠܵܐ ܡܸܬܼܡܲܠܲܠ>
    text <ܡ̇ܕܹܝܢ ܩܲܒܸܿܠܬܿ ܐܵܦ ܣܘܼܟܿܠܹܗ ܕܗܵܘ̇ ܡ̇ܐ ܕܲܫ̣ܡܲܥܬܿ ܀>
    text <܃ܐܸܝܢ ܠܲܡ ܫܸܡܥܹ̇ܬܼ ܘܝܹܠܦܹ̇ܬܼ ܚܲܝܠܵܐ ܕܗܵܘ̇ ܡ̇ܐ ܕܫܸܡܥܹ̇ܬܼ>
    text <ܐܸܠܵܐ ܥܲܣܩܵܐ ܠܒܸܣܪ̈ܵܢܵܝܹܐ ܠܒܸܣܪ̈ܵܢܵܝܹܐ ܠܡܸܫܡܲܥ ܗܵܟܲܢ ܀>
    text <܃ܐܵܦ ܐ̄ܢܵܐ ܕܫܸܡܥܹ̇ܬܼ ܠܵܐ ܗ̄ܘ̣ܵܐ ܒܪ̈ܓܼܫܹܐ ܕܒܸܣܪܵܐ ܫ̣ܡܥܹ̇ܬܼ>
    text <ܐܸܠܵܐ ܒܐ̄ܪܵܙܵܐ ܕܠܸܥܙܵܐ ܕܩܢܹܝܢ ܠܵܐ ܡ̇ܝܘܿܬܹ̈ܐ ܀>
    text <܃ܒܐ̄ܪܵܙ ܗܵܘ̇ ܩܵܠܵܐ ܕܲܡܗܲܠܠܝܼܢ ܒܹܗ ܒܗܵܘ̇ ܬܘܼܩܵܢܵܐ>
    text <ܒܹܗܘ̣ ܫܸܡܥܹ̇ܬܼ ܗܵܘ̇ ܡ̇ܐ ܕܫܸܡܥܹ̈ܬܼ ܠܵܐ ܗ̄ܘ̣ܵܐ ܒܲܦܓܲܪ ܀>
    text <܃ܒܪܘܼܚܵܐ ܫܸܡܥܹ̇ܬܼ ܠܟܸܢ̈ܫܲܝ ܪܵܘܡ̇ܐ ܐ̄ܪܵܙܵܢܵܐܝܼܬܼ>
    text <ܕܲܡܗܠܠܝܼܢ ܗ̄ܘ̣ܵܘ ܪܘܼܚܵܢܵܐܝܼܬܼ ܠܚܹܝܠ ܐܝܼܬܼܘܼܬܼܵܐ ܀>
    text <܃ܫܒܼܝܼܚ ܗ̄ܘ̣ܵܐ ܘܲܬܼܡܝܼܗ ܩܵܠ ܢܸܥ̈ܡܵܬܼܵܐ ܕܗܘܼ̈ܠܵܠܲܝܗܘܿܢ>
    text <ܘܠܵܐ ܣܵܒܲܥ ܗ̄ܘ̣ܵܐ ܗܵܘܢܵܐ ܠܡܸܫܡܲܥ ܠܗܵܝ̇ ܚܲܠܝܘܼܬܵܐ ܀>
    text <܃ܠܵܐ ܣܵܦ̇ܩܵܐ ܗ̄ܘ̣ܵܬܼ ܐܼܕܼܢܵܐ ܕܒܸܣܪܵܐ ܠܗܵܝ̇ ܡܲܫܡܲܥܬܼܵܐ>
    text <ܘܠܵܐ ܠܸܫܢܵܐ ܡܨܸܐ ܗ̄ܘ̣ܵܐ ܕܢܹܐܡܲܪ ܐܲܝܟ ܠܸܥܙܲܝ̈ܗܘܿܢ ܀>
    text <܃ܚܕܲܬܵܐ ܗ̄ܝܼ ܕܲܗܘ̤ܵܬܼ ܨܹܐܕܲܝ ܒܲܠܚܘܿܕܼ ܠܵܘ ܡܸܛܠܵܬܼܝ>
    text <ܕܲܫܘܹ̇ܝܬܼ ܕܐܸܚܙܹܝܘܗܝ ܠܗܵܘ̇ ܬܘܼܩܵܢܵܐ ܐ̄ܪܵܙܵܢܵܐܝܼܬܼ ܀>
    text <܃ܒܝܼ ܩܲܕܼܡ̇ܝܵܐ ܨܒܼܵܐ ܕܲܢܚܵܘܹܐ ܥܘܼܬܼܪܵܐ ܕܪ̈ܲܚܡܵܘܗܝ>
    text <ܕܢܸܬܸܿܠ ܒܐܝܼܕܲܝ̈ ܣܲܒܼܪܵܐ ܛܵܒܼܵܐ ܠܡܵܝܘܿܬܼܘܼܬܼܵܐ ܀>
  block
    text <܃ܒܗܵܕܹܐ ܬܸܢܘܲܝ ܫܘܹ̇ܝܬܼ ܠܲܕܼܪ̈ܡ̇ܢ ܡ̣ܢ ܡ̇ܝܘܿܬܹ̈ܐ>
    text <ܕܒܼܝܼ ܢܸܬܼܠܲܒܿܒܼܘܼܢ ܓܸܢܣܵܐ ܕܐ̄ܢܵܫܵܐ ܒܣܲܒܼܪܵܐ ܕܚܲܝܹ̈ܐ ܀>
    text <܃ܘܡܸܛܠ ܗܵܕܹܐ ܢܲܓܼܕܲܢܝ ܪܸܡܙܵܐ ܥܕܲܡ̇ܐ ܠܲܥܕܹܢ>
    text <ܕܐܹܙܲܠ ܐܸܚܙܹܐ ܘܐܲܝܬܹܿܗ ܣܒܲܪܬܼܵܐ ܕܗܵܘ̇ ܬܘܼܩܵܢܵܐ ܀>
    text <܃ܕܐܸܙܹ̇ܠ̄ܬܼ ܝܸܕܥܹ̇ܬܼ ܘܕܲܐܝܟܲܢ ܐܸܙܹ̇ܠ̄̇ܬܼ ܠܵܐ ܝܵܕܲܥ ܐ̄ܢܵܐ>
    text <ܕܠܵܐ ܨܒܼܵܐ ܪܸܡܙܵܐ ܕܲܢܒܲܕܹܿܩ ܠܝܼ ܕܐܲܝܟܲܢ ܐܸܙܹ̇ܠ̄ܬܼ ܀>
    text <܃ܠܵܐ ܨܒܼܵܐ ܓܠ̣ܵܐ ܠܝܼ ܕܐܸܢ ܥܲܡ ܢܲܦܫܵܐ ܚ̣ܙܲܩܘ ܗܲܕܵܡܹ̈ܐ>
    text <ܕܐܵܦ ܗܝ̤ ܗܵܕܹܐ ܒܚܸܟܼܡܵܐ ܥܲܒܼ݂ܕܵܗ̇ ܕܐܸܕܲܥ ܠܲܟܼܝܵܢܝ ܀>
    text <܃ܠܒܲܪ ܡ̣ܢ ܛܲܟܼܣܵܐ ܨܒܼܵܐ ܕܲܢܚܵܘܹܝܢܝ ܐܲܝܟ ܕܲܠܝܲܚܛܵܐ>
    text <ܘܲܕܼܠܵܐ ܐܸܛܥܸܐ ܠܲܟܼܝܵܢܝ ܫܝܼܛܵܐ ܟܠ̣ܵܢܝ ܡ̣ܢ ܗܵܕܹܐ ܀>
    text <܃ܕܫܸܡܥܹ̇ܬܼ ܩܵܠܵܐ ܐܵܦ ܣܘܼܟܵܠܵܐ ܫܲܪܝܼܪܵܐ ܠܝܼ>
    text <ܘܕܸܐܢ ܬܲܡܵܢ ܗ̄ܘܹ̇ܝܬܼ ܒܲܦܓܲܪ ܘܒܼܪܘܼܚ ܠܵܐ ܝܵ̇ܕܲܥ ܐ̄ܢܵܐ ܀>
    text <܃ܘܐܸܢܗܘ̤ ܕܐܸܢܵܐ ܕܫܸܡܥܹ̇ܬܼ ܐܸܢܹܝܢ ܛܥ̣ܵܬܲܢܝ ܗܵܕܹܐ>
    text <ܡ̇ܢ ܡܸܬܼܦܲܫܲܟ ܐܲܝܢܵܐ ܕܒܼܵܥܹܐ ܕܐܲܝܟܲܢ ܐܸܙܹ̇ܠ̄ܬܼ ܀>
    text <܃ܐܸܙܹ̇ܠ̄ܬܼ ܘܲܡ̇ܛܹܝܬܼ ܠܐܲܝܟܵܐ ܕܐܸܡܹ̇ܬܼ ܗܲܝܡܸܢ ܘܐܲܫܲܪ>
    text <ܘܲܕܼܫܸܡܥܹ̇ܬܼ ܐܲܝܠܹܝܢ ܕܲܬܼܢܹ̇ܝܬܼ ܠܵܐ ܬܸܬܼܦܲܠܲܓܼ ܀>
    text <܃ܠܵܘ ܫܘܼܒܼܗܵܪܵܐ ܚܲܦܛܲܢ̣ܝ ܕܐܸܬܼܢܹܐ ܩܘܼܠܵܣ ܥܲܡܠܲܝ̈>
    text <ܛܢܵܢܵܐ ܕܣܲܛܼܠܹ̈ܐ ܥܨ̣ܵܢܝ ܕܐܸܫܬܲܒܼܗܲܪ ܒܲܕܼܪ̈ܵܡܵܢ ܡܹܢܝ ܀>
    text <܃ܒܗܵܕܹܐ ܥ̣ܠܬܼܵܐ ܨܒܹ̇ܝܬܼ ܕܐܹܒܲܕܹܿܩ ܐܲܝܠܹܝܢ ܕܲܚܙܹ̇ܝܬܼ>
    text <ܕܐܲܩܢܹܐ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܒܛܘܼܒܹ̈ܐ ܕܲܠܗܲܠ ܀>
    text <܃ܡܲܢ ܠܵܐ ܢܸܪܚܲܡ ܡܸܠܲܬܼ ܦܵܘܠܘܿܣ ܕܲܫ̣ܡܲܥ ܘܐܲܦܝܼܣ>
    text <ܘܠܵܐ ܟܵܝ̣ܡ ܘܲܛܠܲܡ ܠܲܟܼܢܵܘܵܬܹ̈ܗ ܡ̣ܢ ܡ̇ܐ ܕܲܫܡ݂ܲܥ ܀>
    text <܃ܡܲܢ ܠܵܐ ܢܸܗܪܘܿܓܼ ܒܣܸܦܪܲܝ ܡܸܠܵܘ̈ܗܝ ܕܣܵܦܪܵܐ ܕܪܘܼܚܵܐ>
    text <ܘܦܲܫܸܩ ܘܐܲܕܼܢܲܚ ܐ̄ܪ̈ܵܙܹܐ ܟܣܲܝܵ̈ܐ ܩܕܼܵܡ ܬܲܠܡܝܼܕܼܵܘ̈ܗܝ ܀>
    text <܃ܡܵܢ ܠܵܐ ܢܸܩܒܿܘܿܥ ܠܢܝܼܫܵܐ ܕܡܸܠܬܹܗ ܩܕܸܵܡ ܬܲܪܥܝܼܬܹܗ>
    text <ܕܲܚ̣ܢܵܐ ܒܙܵܘܥܹ̈ܐ ܘܲܒܼܗܲܕܵܡܹ̈ܐ ܠܘܵܬܼ ܙܵܟܼܘܼܬܼܵܐ ܀>
    text <܃ܡܲܢ ܠܵܐ ܢܸܡܪܘܿܩ ܣܲܢܝܘܼܬܼ ܢܲܦܫܹܗ ܒܫܘܼܦܪܵܐ ܕܡܸܠܵܘ̈ܗܝ>
    text <ܘܢܸܚܙܹܐ ܡܘܼܡ̇ܘ̈ܗܝ ܒܝܲܕܼ ܡܲܚܙܝܼܬܼܵܐ ܕܫܲܦܝܼܪ̈ܵܬܹܗ ܀>
    text <܃ܡܲܢ ܠܵܐ ܢܸܒܼܢܹܐ ܥܲܠ ܬܵܘܕܿܝܼܬܼܵܐ ܕܗܲܝܡܵܢܘܿܬܹܗ>
    text <ܕܲܢ̣ܫܲܒܼ ܪ̈ܘܼܚܹܐ ܕܚܲܫܹ̈ܐ ܩܫ̈ܲܝܵܐ ܘܠܵܐ ܐܲܙܝܥܘܼܗ̇ ܀>
    text <܃ܡ̣ܢ ܠܵܐ ܢܸܠܒܲܫ ܙܲܝܢܵܐ ܕܪܘܼܚܵܐ ܒܛܲܟܼܣܵܐ ܕܝܼܠܹܗ>
    text <ܕܠܵܐ ܐܸܬܼܪܲܦܝܼ ܡ̣ܢ ܬܿܟܼܬܿܘܼܫܵܐ ܥܕܲܡܵܐ ܠܡܵܘܬܵܐ ܀>
    text <܃ܡܲܢ ܠܵܐ ܢܸܪܕܹܿܐ ܒܐܘܼܪܚܵܐ ܕܲܕܼܪܲܐ ܒܐܘܼܪܚܵܐ ܠܐܲܦܲܝ̈ ܪܵܘܡ̇ܐ>
    text <ܕܡܲܢܲܥ ܘܡ̣ܛܵܐ ܠܐܲܦܲܝ̈ ܪܵܘܡ̇ܐ ܕܠܵܐ ܟܲܪܝܘܼܬܼܵܐ ܀>
    text <ܡܲܢ ܠܵܐ ܢܹܐܣܘܿܪ ܙܵܘܥܲܝ̈ ܢܲܦܫܹܗ ܒܗܲܝܡܵܢܘܼܬܹܗ܃>
  block
    text <ܘܐܲܟܼܬܸܿܒܼ ܣܲܒܼܪܵܐ ܘܐܲܗܓܿܝܼ ܚܘܼܒܵܐ ܕܠܵܐ ܡܸܬܼܚܲܒܲܠ ܀>
    text <܃ܐܲܝܟܲܢ ܢܸܛܠܘܿܩ ܐܲܝܢܵܐ ܕܩܵܪܹܐ ܒܲܟܼܬܼܝܼ̈̄ܒܼܵܬܹܗ>
    text <ܕܠܵܐ ܢܸܦܪܘܼܥ ܠܹܗ ܐܵܦܸܢ ܡܸܠܹ̈ܐ ܚܠܵܦ ܣܘܼܥܪ̈ܵܢܹܐ ܀>
    text <܃ܐܲܝܟܲܢ ܢܲܗܘܸܐ ܐܲܝܢܵܐ ܕܪܵܗܹ̇ܛ ܠܘܼܩܒܲܠ ܢܝܼܫܹܗ>
    text <ܕܠܵܐ ܢܦܲܢܹܐ ܠܹܗ ܟܠܝܼܠ ܙܵܟܼܘܼܬܵܐ ܐܲܟܼܡܵܐ ܕܫܵܘܹ̇ܐ ܀>
    text <܃ܡܲܢ ܐܸܬܼܟܲܬܲܫ ܒܐܵܓܼܘܿܢ ܩܘܼܫܬܵܐ ܒܲܕܼܡܘܼܬܼ ܦܵܘܠܘܿܣ>
    text <ܘܡܲܢ̣ܘܼ ܕܲܫܘ̣ܵܐ ܠܲܟܼܠܝܼܠ ܫܘܼܒܼܚܵܐ ܝܲܬܼܝܼܪ ܡܸܢܹܗ ܀>
    text <܃ܡܲܢ ܐܼܬܸܚܲܟܲܡ ܒܪ̈݁ܘܼܚܵܢܝܵܬܼܵܐ ܐܲܝܟ ܪܸܥܝܵܢܹܗ>
    text <ܘܡܲܢ̣ܘܼ ܕܲܬܼܢ̣ܵܐ ܥܲܠ ܕܲܥܬܼܝܼ̈ܕܼܵܢ ܐܲܝܟ ܡܵܐ ܕܐܲܟܼܬܸܿܒܼ ܀>
    text <܃ܡܲܢ̣ܘ ܕܕܲܡܝܼ ܠܘܼܩܒܲܠ ܢܝܼܫܵܐ ܕܲܩܒ݂ܲܥ ܡܲܠܟܵܐ>
    text <ܘܐܲܝܢܵܘ ܕܲܚܢ̣ܵܐ ܠܘܵܬܼ ܙܵܟܼܘܼܬܼܵܐ ܒܕܼܘܼܡܝܵܐ ܕܝܼܠܹܗ ܀>
    text <܃ܕܲܦܠ݂ܲܚ ܕܠܵܐ ܢܲܦ̈ܩܵܬܼܵܐ ܐܲܝܟ ܦܘܼܠܚܵܢܹܗ>
    text <ܘܠܵܐ ܢܣ݂ܲܒܼ ܐܲܓܼܪܵܐ ܐܲܦܣܘܿܢ̈ܝܵܬܼܵܐ ܐ̄ܢܵܫܵܝܼ̈ܬܼܵܐ ܀>
    text <܃ܡܲܢ̣ܘܼ ܕܲܪܗܲܛ ܒܸܐܣܛܵܕܝܼܘܿܢ ܪܘܼܚܵܢܵܝܬܵܐ>
    text <ܘܠܵܐ ܐܸܬܼܥܲܪܩܲܠ ܨܸܒܼܝܵܢ ܢܵܦܫܹܗ ܒܐܲܪ̈ܥܵܢܵܝܵܬܼܵܐ ܀>
    text <܃ܐܵܘ ܓܲܪ ܢܲܦܫܹܗ ܒܦܘܼܠܚܵܢ ܪܘܼܚܵܐ ܒܥܸܕܵܢ ܨܲܦܪܵܐ>
    text <ܘܣܵܡ̣ܹܗ ܠܥܲܡܠܹܗ ܐܲܝܟ ܚܲܕܼ ܝܵܘܡܵܐ ܒܫܘܼܠܵܡ ܚܲܝ̈ܘ̈ܗܝ ܀>
    text <܃ܫܲܪܝܼ ܒܪܲܗܛܵܐ ܕܟܼܵܘܿܙܘܼܬܼܵܐ ܒܥܠܲܝܡܘܼܬܹܗ>
    text <ܘܫܲܠܡܵܗ̇ ܠܐܘܼܪܚܹܗ ܒܝܲܕܼ ܫܸܫ̈ܠܵܬܼܵܐ ܘܲܒܼܣܲܝܒܿܘܿܬܹܗ ܀>
    text <܃ܦܵܘܠܘܿܣ ܣܵܒ̣ܵܐ ܐܵܦ ܐܲܣܝܼܪܵܐ ܕܲܚܠܵܦ ܩܘܼܫܬܵܐ>
    text <ܐܲܝܢܵܘ ܦܘܼܡܵܐ ܕܲܡܨܸܐ ܕܢܸܬܼܢܹܝܟ ܐܲܟܼܡܵܐ ܕܐܝܼܬܲܝܟ ܀>
    text <܃ܒܨܝܼܪ ܪܸܥܝܵܢܵܐ ܕܢܸܪܗܲܛ ܥܲܡܵܟ ܩܲܠܝܼܠܵܐܝܼܬܼ>
    text <ܘܲܡܚܝܼܠ ܓܸܦܹܗ ܕܢܸܦܪܲܚ ܨܹܐܕܲܝܟ ܠܐܲܝܟܵܐ ܕܐܝܼܬܲܝܟ ܀>
    text <܃ܚܲܕܼ ܗ̄ܘ̣ ܝܵ̇ܕܲܥ ܕܲܢܦܲܢܹܐ ܠܵܟ ܟܠܝܼܠ ܙܵܟܼܘܼܬܼܵܐ>
    text <ܗܵܘ̇ ܕܲܪܚܸܡ̣ܬܵܝܗܝ ܡ̣ܢ ܟܠ ܡܸܕܹܿܡ ܐܲܝܟ ܕܲܦܸܠܹܐ ܠܹܗ ܀>
    text <܃ܪܸܡܙܵܐ ܕܲܓܼܒܼ݂ܵܟ ܡܨܸܐ ܦܵܪܲܥ ܠܵܟ ܐܲܓܼܪܵܐ ܠܚܘܼܒܵܟ>
    text <ܗܵܘ̇ ܕܲܚܙܹܝܢ ܠܹܗ ܥܲܡܠܹ̈ܐ ܕܟܼܠܵܐ ܩܕܼܵܡ ܟܠ ܕܲܗܘ̤ܵܐ ܀>
    text <܃ܪܸܚܡܲܬܼ ܚܘܼܒܹܿܗ ܪܲܚ̣ܡܵܟ ܘܐܲܚܒܼܵܟ ܘܲܩܪ̣ܵܟ ܕܝܼܠܹܗ>
    text <ܘܝܲܗ̣̄ܒܼ ܒܵܟ ܚܲܝܠܵܐ ܠܡܸܙܟܵܐ ܒܕܝܼܠܹܗ ܐܲܝܟ ܕܲܒܼܕܝܼܠܵܟ ܀>
    text <܃ܠܵܘ ܕܝܼܠܵܟ ܗ̄ܘ̣ܵܐ ܠܡܸܙܟܵܐ ܠܚܲܫܹ̈ܐ ܒܸܠܥܵܕܼ ܚܲܝܠܹܗ>
    text <ܕܲܡܚܝܼܠ ܣܲܓܝܼ ܟܝܵܢ ܡ̇ܝܘܿܬܹ̈ܐ ܠܡܸܙܟܵܐ ܒܕܼܝܼܠܹܗ ܀>
  block
    text <܃ܠܵܘ ܕܝܼܠܵܟ ܗ̄ܘ̣ܵܬ ܠܡܹܐܠܲܦ ܐ̄ܪܵ̈ܙܹܐ ܕܲܣܬܼܝܼܪ̈ܵܬܼܵܐ>
    text <ܕܠܲܝܬܿ ܒܲܥܒܼܝܼܕܹ̈ܐ ܠܡܸܣܬܲܟܵܠܘܼ ܒܡܸܕܹܿܡ ܕܲܟܼܣܸܐ ܀>
    text <܃ܚܘܼܒܹܿܗ ܓܠ̣ܵܐ ܠܵܟ ܐܲܝܟ ܕܲܠܪܵܚܡܵܐ ܕܫܲܪܝܼܪ ܚܘܼܒܹܿܗ>
    text <ܘܗܘ̤ ܒܲܕܹܿܩ ܠܵܟ ܚܹܝܠ ܟܲܣ̈ܝܵܬܼܵܐ ܕܪ̈ܡ̇ܢ ܡܸܢܵܟ ܀>
    text <܃ܫܪܵܪܵܟ ܚܵܘܝܼܢܿ ܒܟܸܣܦܵܐ ܕܝܲܗ̄ܒܼ݂ ܠܵܟ ܕܬܸܬܲܓܲܪ ܒܹܗ>
    text <ܘܐܲܓܼܥܸܠ ܒܐܝܼܕܲܝ̈ܟ ܐܲܝܟ ܫܲܪܝܼܪܵܐ ܓܲܙܵܐ ܕܪ̈ܲܚܡܵܘܗܝ ܀>
    text <܃ܫܲܪܝܼܪ ܚܘܼܒܵܟ ܘܲܦܸܠܹܐ ܓܲܙܵܐ ܕܡܲܓܼܥܲܠ ܒܐܝܼܕܲܝ̈ܟ>
    text <ܘܠܵܠ ܐ̄ܢܵܫ ܝܵ̇ܕܲܥ ܠܲܡܦܲܪܢܵܣܘܼ ܝܲܬܿܝܼܪ ܡܸܢܵܟ ܀>
    text <܃ܐܲܢ̄ܬܿ ܐܲܟܼܪܸܙܬܵܝܗܝ ܠܫܸܡ ܐܝܼܬܼܘܼܬܼܵܐ ܒܐܸܕܼܢܲܝ̈ ܟܠܢܵܫ>
    text <ܘܐܲܢ̄ܬܿ ܚܵܘܝܼܬܵܗ̇ ܠܫܲܘܝܘܼܬܼ ܐܲܒܼܵܐ ܘܪܘܼܚܵܐ ܀>
    text <܃ܐܲܢ̄ܬܿܘܼ ܒܲܕܸܿܩܬܿ ܕܠܵܐ ܛܠܹܐ ܝܲܠܕܵܐ ܡ̣ܢ ܝܵܠܘܿܕܹܗ>
    text <ܘܐܵܦܠܵܐ ܪܘܼܚܵܐ ܒܨܝܼܪ ܡ̣ܢ ܐܲܒܼܵܐ ܘܝܲܠܕܵܐ ܕܡܸܢܹܗ ܀>
    text <܃ܐܲܢ̄ܬܿ ܐܲܠܸܦܬܵܢ ܕܠܵܐ ܡܸܣܬܲܝܲܟ ܐܝܼܬܼܝܵܐ ܒܕܸܝܼܠܹܗ>
    text <ܘܐܲܢ̄ܬܿ ܚܵܘܝܼܬܵܢ ܕܠܵܐ ܡܸܬܼܢܲܣܸܐ ܒܚܵܫܘܿܫܘܼܬܼܵܐ ܀>
    text <܃ܒܪܘܼܚ ܓܸܠܝܵܢܵܐ ܓܼܠܲܝܬܵܝܗܝ ܠܐ̄ܪܵܙܵܐ ܕܦܘܼܪܩܵܢ ܚܲܝܲܝ̈ܢ>
    text <ܕܫܲܡܠܝܼ ܘܲܓܼܡ݂ܲܪ ܨܸܒܼܝܵܢ ܟܲܣܝܵܐ ܒܓܲܠܝܘܼܬܼ ܦܲܓܼܪܲܢ ܀>
    text <܃ܒܟܸܢܲܪ ܢܲܦܸܫܵܟ ܙܡ݂ܲܪ ܦܘܼܪܫܵܢܵܐ ܕܬܲܪܬܹܿܝܢ ܕܸܡ̈ܘܵܢ>
    text <ܕܡܘܼܬܼܵܐ ܕܥܲܒܼܕܵܐ ܘܲܕܼܥܵܒܼܘܿܕܼܵܐ ܟܲܣܝܵܐ ܘܓܼܠܝܵܐ ܀>
    text <܃ܗܘ̤ܵܐ ܠܸܫܵܢܵܟ ܒܲܕܼܡܘܼܬܼ ܩܲܢܝܵܐ ܒܐܝܼܕܼܵܐ ܕܪܘܼܚܵܐ>
    text <ܘܨܵܪ ܐܵܬܼ̈ܘܵܬܼܵܐ ܒܪܸܥܝܵܢ ܐ̄ܢܵܫܵܐ ܡܸܠܬܼܵܐ ܘܦܲܓܼܪܵܐ ܀>
    text <܃ܡܸܠܬܼܵܐ ܘܦܲܓܼܪܵܐ ܐܲܟܼܪܸܙ ܩܵܠܵܟ ܒܹܝܬܼ ܡ̇ܝܘܿܬܹ̈ܐ>
    text <ܬܪܹܝܢ ܕܲܦܪܝܼܫܝܼܢ ܒܲܟܼܝܵܢܲܝ̈ܗܘܿܢ ܘܲܫܘܹܝܢ ܐܲܟܲܚ̄ܕܼ ܀>
    text <܃ܦܪܝܼܫܝܼܢ ܘܲܫܘܹܝܢ ܘܲܟܣܹܝܢ ܘܲܓܼܠܹܝܢ ܘܚܲܕܼ ܡܸܬܼܟܲܢܹܝܢ>
    text <ܒܪܵܐ ܕܐܲܠܵܗܵܐ ܕܫܵܘܬܸܿܦ ܥܲܡܹܗ ܠ̄ܐܢܵܫܵܐ ܕܲܢ̣ܣܲܒܼ ܀>
    text <܃ܠܵܘ ܦܘܼܪܫܵܢܵܐ ܕܲܒܼܪܵܐ ܘܲܒܼܪܵܐ ܐܲܥܸܠ ܦܵܘܠܘܿܣ>
    text <ܕܠܵܐ ܬܸܬܲܩܲܠ ܗܲܪܵܛܝܼܩܵܐ ܒܦܘܼܪܫܵܢ ܡܸܠܵܘ̈ܗܝ ܀>
    text <܃ܟܝܵܢܹ̈ܐ ܦܲܪܸܫ ܒܗܵܝ̇ ܕܲܦܪܝܼܫܝܼܢ ܚܲܕܼ ܡ̣ܢ ܚܲܒܼܪܹܗ>
    text <ܘܟܲܢܸܫ ܐܸܢܘܿܢ ܒܲܚܕܼܵܝܘܼܬܼܵܐ ܠܚܲܕܼ ܦܲܪܨܘܿܦܵܐ ܀>
    text <܃ܦܲܪܸܫ ܐܸܢܘܿܢ ܡܸܛܠ ܚܲܫܹ̈ܐ ܘܲܫܒܼܝܼ̈ܚܵܬܼܵܐ>
    text <ܘܐܲܫܘܝܼ ܐܸܢܘܿܢ ܡܸܛܠ ܚܘܼܒܵܐ ܕܠܵܐ ܦܘܼܠܵܓܼܵܐ ܀>
    text <܃ܦܲܠܸܓܼ ܐܸܢܘܿܢ ܘܠܵܐ ܣܕܲܩ ܐܸܢܘܿܢ ܚܕܼ ܡ̣ܢ ܨܿܝܕܼ ܚܲܕܼ>
    text <ܘܐܲܫܘܝܼ ܐܸܢܘܿܢ ܒܝܲܕܼ ܨܸܒܼܝܵܢܵܐ ܕܲܨܒܼܵܐ ܒܗܵܕܹܐ ܀>
  block
    text <܃ܝܲܗ݂̄ܒܼ ܠܹܗ ܕܝܼܠܹܗ ܠܟܼܠܚܲܕܼ ܡܸܢܗܘܿܢ ܠܦܘܼܬܼ ܗܵܝ̇ ܕܐܝܼܬܼܵܘܗܝ>
    text <ܕܠܵܐ ܢܸܬܿܬܲܚܬܸܐ ܐܝܼܬܼܝܵܐ ܠܚܼܫܹ̈ܐ ܒܕܲܢܣܲܒܼ ܕܝܼܠܲܢ ܀>
    text <܃ܫܵܘܬܸܦ ܪܵܡ̇ܐ ܒܲܡܚܝܼ̈ܠܵܬܼܵܐ ܒܲܫܡܵܐ ܫܐܝܼܠܵܐ>
    text <ܘܲܠܡܲܟܿܝܼܟܼܵܐ ܒܲܫܒܼܝܼ̈ܚܵܬܼܵܐ ܒܗܘܿܢ ܒܲܥܒܼܵܕܹ̈ܐ ܀>
    text <܃ܘܐܸܢܗܘ̤ ܕܦܵܘܠܘܿܣ ܕܲܓܼܒܼ݂ܵܝܗܝ ܪܘܼܚܵܐ ܦܲܪܸܫ ܘܐܲܫܘܝܼ>
    text <ܡ̇ܢ ܡܸܬܼܥܲܕܠ ܗܲܪܵܣܝܘܿܛܵܐ ܒܡܵܐܢܵܐ ܓܲܒܼܝܵܐ ܀>
    text <܃ܦܵܘܠܘܿܣ ܡܲܠܸܠ ܡܲܢ̣ܘܼ ܫܲܠܝܼܛ ܠܡܸܥܕܲܠ ܦܵܘܠܘܿܣ>
    text <ܘܐܲܝܢܵܐ ܕܥܵܕܹܠ ܪܘܼܚܵܐ ܕܓܲܝܼܒܼܵܝܗܝ ܗܘ̤ ܡܚܲܝܲܒܼ ܠܹܗ ܀>
    text <܃ܫܬܼܘܿܩ ܠܵܟ ܡ̇ܕܹܝܢ ܗܲܪܵܣܝܘܿܛܵܐ ܠܵܐ ܬܸܬܼܥܲܕܲܠ>
    text <ܕܠܵܐ ܬܸܬܼܚܲܝܲܒܼ ܒܲܓܼܙܵܪ ܕܝܼܢܵܐ ܩܲܫܝܵܐ ܕܪܘܼܚܵܐ ܀>
    text <܃ܫܬܼܘܿܩܘ ܠܵܐ ܬܸܩܥܘܿܢ ܥܲܡ ܫܲܪܝܼܪܹ̈ܐ ܦܵܥܠܹ̈ܐ ܕܙܹܐܦܵܐ>
    text <ܟܲܕܼܘܼ ܕܠܲܚ̣ܬܿܘܿܢ ܫܲܝܢܵܐ ܕܐ̄ܢܵܫܵܐ ܒܚܸܪ݁ܝܢܲܝܟܿܘܿܢ ܀>
    text <܃ܡܦܵܣ ܐ̄ܢܵܐ ܕܣܲܓܿܝܼ ܣܵܢܹ̇ܝܬܿܘܿܢ ܠܹܗ ܠܲܫܡܹܗ ܕܦܵܘܠܘܿܣ>
    text <ܘܠܵܐ ܛܲܥܝܵܐ ܠܝܼ ܕܠܵܐ ܡܢܵܚܝܼܬܿܘܿܢ ܒܦܘܼܪܫܵܢ ܡܸܠܵܘ̈ܗܝ ܀>
    text <܃ܣܲܓܿܝܼ ܡܲܨܪܸܦ ܣܲܡܐ ܕܡܸܠܵܘܗܝ ܠܟܹܐܒܼܵܐ ܕܲܒܼܟܼܘܼܢ>
    text <ܘܡܸܛܠ ܗܵܕܹܐ ܣܵܢܹ̇ܝܬܿܘܿܢ ܠܹܗ ܐܲܝܟ ܢܘܼܟܼܪܵܝܵܐ ܀>
    text <܃ܣܵܢܐܵܐ ܕܐ̄ܢܵܫܵܐ ܣܲܡܝܵܗ̇ ܠܥܲܝܢܵܐ ܕܪ̈ܥܝܵܢܲܝܟܿܘܿܢ>
    text <ܕܠܵܐ ܬܸܬܼܒܲܩܘܿܢ ܒܢܘܼܗܪܵܐ ܕܲܟܼܣܸܐ ܠܓܼܵܘ ܡ̣ܢ ܡܸܠܵܘ̈ܗܝ ܀>
    text <܃ܗܘ̤ ܐܲܫܩܝܼܟܼܘܿܢ ܟܵܣܵܐ ܕܲܠܚܵܗܿ ܕܡܸܪܲܬܼ ܪܘܼܓܼܙܹܗ>
    text <܃ܘܲܒܼܟܼܘܿܢ ܕܲܠܚܵܗ̇ ܠܫܲܦܝܘܼܬܼ ܫܲܝܢܵܐ ܕܫܲܝܸܢ ܟܠܵܐ>
    text <܃ܗܘ̤ ܐܲܠܸܦܟܼܘܿܢ ܠܡܸܣܥܵܐ ܠܪܵܘܡ̇ܐ ܠܘܵܬܼ ܐܝܼܬܼܘܼܬܼܵܐ>
    text <ܘܗܘ̤ ܚܵܘܝܼܟܼܘܿܢ ܫܒܼܝܼܠܵܐ ܣܲܢܝܵܐ ܕܚܵܫܘܿܫܘܼܬܼܵܐ ܀>
    text <܃ܗܘ̤ ܢܲܟܼܪܝܼܟܼܘܿܢ ܡ̣ܢ ܥܸܢܝܵܢܵܐ ܕܡܸܠܲܬܼ ܦܵܘܠܘܿܣ>
    text <ܕܲܚܙ̣ܵܐ ܕܡܲܟܼܪܸܙ ܕܲܟܼܝܵܢ ܟܲܣܝܵܐ ܠܵܐ ܡܸܣܬܲܝܲܟ ܀>
    text <܃ܦܘܼܪܣܵܐ ܗ̄ܘ̣ ܕܝܼܠܹܗ ܕܐܸܫܟܲܚ ܘܐܲܠܸܦ ܠܲܕܲܕܼܵܡܹ̇ܝܢ ܠܹܗ>
    text <ܕܲܢܸܚܲܫ ܟܲܣܝܵܐ ܘܢܸܛܠܘܿܡ ܦܲܓܼܪܵܢ ܡ̣ܢ ܪܘܼܡܪܵܡ̇ܐ ܀>
    text <܃ܒܗܵܕܹܐ ܬܸܢܘܲܝ ܓ̣ܡܲܪ ܨܸܒܼܝܵܢܹܗ ܒܝܲܕܼ ܡܸܠܲܝ̈ܟܘܿܢ>
    text <ܘܕܼܵܘܸܕܼ ܕܛܲܟܼܣܹ̈ܐ ܕܛܲܟܸܿܣ ܪܘܼܚܵܐ ܒܝܲܕܼ ܟܵܪ̈ܘܿܙܹܐ ܀>
    text <܃ܒܟܼܘܿܢ ܗ̄ܘ̣ ܟܲܣܝܵܗ̇ ܠܙܹܐܦܵܢܘܼܬܹܗ ܐܲܝܟ ܕܲܒܼܢܲܚܬܵܐ>
    text <ܘܥܲܠ̣ ܘܐܸܣܬܲܬܲܪ ܒܓܼܵܘ ܡܲܪܥܝܼܬܼܵܐ ܐܲܝܟ ܫܲܪܝܼܪܵܐ ܀>
    text <܃ܠܟܼܘܿܢ ܗ̄ܘ̣ ܫܲܕܲܪ ܐܲܝܟ ܓܵܫܘܿܫܹ̈ܐ ܠܘܵܬܼ ܒܲܝܬܿܝܹ̈ܐ>
    text <ܘܲܒܼܡܼܘܿܢ ܨܲܚܝܵܗ̇ ܠܟܼܵܪܘܿܙܘܼܬܼܵܐ ܐܲܝܟ ܫܲܒܵܝܹ̈ܐ ܀>
    text <܃ܒܟܼܘܿܢ ܐܸܬܼܢܲܩܲܡ ܥܝܵܪܬܵܐ ܕܒܸܙܚܹܗ ܡ̣ܢ ܫܲܪܝܼܪܹ̈ܐ>
    text <ܕܒܲܣܒܸܿܣܬܿܘܿܢܵܝܗܝ ܠܓܼܘܼܫܡܵܐ ܚܠܝ̣ܡܵܐ ܕܗܲܝܡܵܢܼܬܼܵܐ ܀>
    text <܃ܡ̣ܢ ܣܸܢܐܲܬܼܟܼܘܿܢ ܕܲܠܘܵܬܼ ܦܵܘܠܘܿܣ ܢܹܐܠܲܦ ܗܵܕܹܐ>
    text <ܕܐܸܙܕܲܝܲܢܬܿܘܿܢ ܒܝܲܕܼ ܨܸܢ̈ܥܵܬܼܵܐ ܠܘܼܩܒܲܠ ܡܸܠܵܘ̈ܗܝ ܀>
  block
    text <܃ܐܘܿ ܡ̣ܢ ܚܘܼܨܦܵܐ ܕܗܲܪ̈ܵܛܝܼܩܹܐ ܘܕܵܐܟܹ̇ܠ ܩܲܪܨܵܐ>
    text <ܕܣܵܥܹ̇ܿܝܢ ܟܠܢܵܫ ܠܲܡܕܼܵܘܵܕܼܘܼ ܠܛܲܟܼܣܹ̈ܐ ܕܪܘܼܚܵܐ ܀>
    text <܃ܓܘܼܢܚܵܐ ܪܲܒܵܐ ܣܥ݂ܲܪܘ ܡܲܪ̈ܚܹܐ ܥܲܡ ܡ̇ܪܘܿܕܼܵܐ>
    text <ܕܕܼܵܫ̣ܘ ܘܐܲܫܝ̣ܛܘܼܗܝ ܠܩܘܼܕܫܵܐ ܕܿܟܼܝܵܐ ܒܓܼܘܼܕܵܦܲܝ̈ܗܘܿܢ ܀>
    text <܃ܒܓܼܵܢܲܝܟ ܡܲܠܟܵܐ ܕܦܲܪܩܹܗ ܠܓܸܢܣܲܢ ܚܘܼܣ ܥܲܠ ܓܸܢܣܲܢ>
    text <ܕܡ̣ܢ ܕܐܸܬܼܚܲܪܲܪ ܦ̣ܢܵܐ ܘܐܸܫܬܲܥܒܲܕܼ ܠܥܲܒܼܕܿܘܼܬܼ ܡ̇ܘܬܵܐ ܀>
    text <܃ܫܲܒܼܩ̣ܘܼܗ̇ ܐ̄̇ܢܵܫܵܐ ܠܐܘܼܪܚܵܐ ܕܚܘܼܒܵܟ ܡܲܠܝܲܬܼ ܫܲܝܢܵܐ>
    text <ܘܲܚܙܲܩ̣ܘ ܒܐܘܼܪܚܵܐ ܕܡܲܠܝܵܐ ܩܸܢܛܵܐ ܕܠܵܐ ܫܲܘܝܘܼܬܼܵܐ ܀>
    text <܃ܣܢܵܘ ܟܵܪ̈ܘܿܙܹܐ ܕܐܲܟܼܪܸܙܘ ܩܘܼܫܬܵܐ ܘܗܲܝܡܵܢܘܼܬܼܵܐ>
    text <ܘܲܪܚܸܡ̣ܘ ܙܹܐܦܵܐ ܕܕܲܓܵܠܘܼܬܼܐ ܕܐܵܘܠܸܕܼ ܒܝܼܫܵܐ ܀>
    text <܃ܫܒܼܝܼܩ ܫܸܡ ܦܵܘܠܘܿܣ ܘܲܟܼ̈ܢܵܘܵܬܹܗ ܦܵܠܚܹ̈ܐ ܕܪܘܼܚܵܐ>
    text <ܘܓܼܵܘܕܹܠ ܟܠܢܵܫ ܟܠܝܼܠ ܢܸܨܚܵܢܹ̈ܐ ܠܦܵܥ̈ܠܹܐ ܕܙܹܐܦܵܐ ܀>
    text <܃ܠܵܐ ܐ̄ܢܵܫ ܡܲܝܬܸܿܐ ܣܵܗܕܿܘܼܬܼ ܡܸܠܹ̈ܐ ܡ̣ܢ ܫܲܪܝܼܪܹ̈ܐ>
    text <ܕܐܸܣܬܲܬܲܬܼ ܠܹܗ ܒܸܕܼܝܵܐ ܕܛܘܼܥܝܲܝ ܒܪܸܥܝܵܢ ܣܲܟܼܠܹ̈ܐ ܀>
    text <܃ܐܸܢ ܐ̄ܢܵܫ ܬܵܢܹ̇ܐ ܡܸܠܲܬܼ ܦܵܘܠܘܿܣ ܐܵܘ ܕܲܡܫܝܼܚܵܐ>
    text <ܢܘܼܟܼܪܵܝ ܫܸܡܥܹܗ ܘܠܵܐ ܡ̣ܬܼܩܲܒܲܠ ܒܐܸܕܼܢܲܝ̈ ܥܲܛܠܹ̈ܐ ܀>
    text <ܣܢܵܐܘܼܗܝ ܣܲܓܿܝܼ ܠܗܸܪܓܵܐ ܕܡܸܠܹ̈ܐ ܕܒܲܟܼܬܼܝܼ̈ܒܼܵܬܼܵܐ܃>
    text <ܘܐܲܝܟ ܝܲܬܿܝܼܪܵܐ ܚܫܝܼܒܼ ܥܸܢܝܵܢܹܗ ܠܘܵܬܼ ܡܲܪ̈ܵܚܹܐ ܀>
    text <܃ܠܵܐ ܠܲܡ ܫܲܦܝܼܪ ܠܡܸܗܪܲܓܼ ܣܲܓܿܝܼ ܒܲܫܒܼܝܼ̈ܚܵܬܼܵܐ>
    text <ܕܕܲܠܡܵܐ ܢܸܛܥܹܐ ܠܸܒܵܐ ܒܗܸܪܓܵܐ ܕܡܸܠܲܝ̈ ܪܘܼܚܵܐ ܀>
    text <܃ܒܨܵܬܼܵܐ ܡܲܠܸܦ ܥܸܢܝܵܢ ܡܼܠܹ̈ܐ ܘܡܲܦܗܹܐ ܠܢܲܦܫܵܐ>
    text <ܘܪܵܘܹܐ ܗܵܘܢܵܐ ܒܲܗ̈ܦܵܟܼܵܬܼܵܐ ܐܲܝܟ ܕܲܒܼܚܲܡܪܵܐ ܀>
    text <܃ܠܵܐ ܬܘܼܒܼ ܬܹܐܟܼܘܿܠ ܕܸܒܼܫܵܐ ܣܲܓܿܝܼ ܩܥ̣ܵܐ ܚܲܟܿܝܼܡܵܐ>
    text <ܗܵܐ ܠܲܡ ܚܵܘܝܼ ܕܠܵܐ ܬܸܬܼܝܼܥܲܢ ܥܲܠ ܕܲܟܼܬܼܝܼ̈ܒܼܵܢ ܀>
    text <܃ܘܥܲܒܼܕܵܐ ܕܝܵ̇ܕܲܥ ܨܸܒܼܝܵܢ ܡ̇ܪܹܗ ܘܠܵܐ ܬܲܩܸܢ ܠܹܗ>
    text <ܢܸܓܼ̈ܕܹܿܐ ܩܫܲܝ̈ܵܐ ܒܵܠܲܥ ܡܸܢܹܗ ܕܝܼܕܲܥ ܘܲܛܠܲܡ ܀>
    text <܃ܗܵܐ ܝܘܼܠܦܵܢܹܗ ܕܪܲܒܵܐ ܣܲܟܼܠܵܐ ܠܘܵܬܼ ܬܲܠܡܝܼܕܵܘ̈ܗܝ>
    text <ܕܨܵܪ ܐܵܬ̈ܘܵܬܼܵܐ ܘܐܲܗܓܝܼ ܐܸܢܘܿܢ ܡ̣ܢ ܬܵܘ ܠܐܲܠܲܦ ܀>
    text <܃ܗܵܐ ܬܘܼܪܓܵܡܹܗ ܕܣܵܦܪܵܐ ܢܟܼܝܼܠܵܐ ܠܘܵܬܼ ܫܵܡܘܿܥܵܘ̈ܗܝ>
    text <ܕܐܲܚܫܸܟ ܐܸܢܘܿܢ ܡ̣ܢ ܝܼܕܲܥܬܼܵܐ ܕܡܸܠܲܬܼ ܚܝܹ̈ܐ ܀>
    text <܃ܗܵܐ ܣܲܡ ܡܸܪܬܹܗ ܕܩܵܛܹ̇ܠ ܐ̄ܢܵܫܵܐ ܕܐܲܪܡܝܼ ܒܐ̄ܢܵܫܵܐ>
    text <ܘܐܲܛܥܝܼ ܐܸܢܘܿܢ ܠܒܲܪ ܡ̣ܢ ܐܘܼܪܚܵܐ ܕܡܸܠܲܝ̈ ܪܘܼܚܵܐ ܀>
    text <܃ܪܘܼܚܵܐ ܕܲܪܫܵܗ̣̇ ܠܐܘܼܪܚܵܐ ܕܚܲܝܹ̈ܐ ܒܦܘܼܡ ܟܵܪ̈ܘܿܙܹܐ>
    text <ܘܣܵܢܐܵܐ ܒܢܸܟܼܠܹܗ ܡ̣ܠܵܗ̇ ܩܲܬܼܵܪܹ̈ܐ ܩܕܼܵܡ ܚܵܙܘܼܩܹ̈ܐ ܀>
    text <܃ܐܲܪܡܝܼ ܩܸܢܛܵܐ ܘܕܲܚܸܠ ܐܸܢܘܿܢ ܡ̣ܢ ܝܘܼܠܦܵܢܵܐ>
    text <ܕܠܵܐ ܠܲܡ ܬܸܚܙܘܿܩ ܒܐܘܼܪܚܵܐ ܕܣܸܦܪܹ̈ܐ ܕܲܠܡܵܐ ܬܸܛܥܹܐ ܀>
    text <܃ܬܵܐ ܟܵܪܘܿܙܵܐ ܡ̇ܐܢܵܐ ܓܲܒ̣ܝܵܐ ܕܐܲܟܼܪܸܙ ܩܘܼܫܬܵܐ>
    text <ܚܙܝܼ ܨܹܢ̈ܥܵܬܼܵܐ ܕܪܲܟܸܿܒܼ ܒܝܼܫܵܐ ܠܘܼܩܒܲܠ ܡܸܠܲܝ̈ܟ ܀>
  block
    text <܃ܬܵܐ ܐܲܠܸܦ ܠܲܢ ܡ̣ܢ ܚܸܟܼ̈ܡܵܬܼܵܐ ܕܣ̣ܵܡ ܒܵܟ ܪܘܼܚܵܐ>
    text <ܕܲܒܼܗܘܿܢ ܢܸܣܬܿܘܿܪ ܒܸܢܝܵܢ ܙܹܐܦܵܐ ܕܲܒܼܢܵܐ ܢܟܼܝܼܠܵܐ ܀>
    text <܃ܐܲܢ̄ܬܿ ܡܲܠܸܠ ܒܲܢ ܕܢܸܬܼܢܹܐ ܕܝܼܠܵܟ ܠܘܵܬܼ ܛܵܠܘܿܡܹ̈ܐ>
    text <ܕܛܲܠܡ̣ܘܼܟ ܣܲܓܿܝܼ ܒܡܹܐܟܲܠ ܩܲܪܨܵܐ ܕܓܼܘܼܕܵܦܲܝ̈ܗܘܿܢ ܀>
    text <܃ܡ̣ܢ ܒܹܝܬܼ ܐܲܪ̈ܟܹܿܐ ܕܲܟܼܬܼܝܼ̈ܒܼܵܬܼܵܟ ܢܲܟܸܿܣ ܐܸܢܘܿܢ>
    text <ܘܲܒܼܦܸܬܼܓܼܵܡܲܝ̈ܟ ܢܸܓܼܠܹܐ ܙܹܐܦܵܐ ܕܕ̈ܥܝܵܢܲܝܗܘܿܢ ܀>
    text <܃ܟܠ ܠܲܡ ܣܸܦܪܵܐ ܕܟܲܬܼܒܹܿܗ ܪܘܼܚܵܐ ܕܝܼܠܵܟ ܢܸܬܼܢܹܐ>
    text <ܝܘܼܬܼܪܵܢ ܚܲܝܹ̈ܐ ܡܲܩܢܹܐ ܥܲܡܠܹܗ ܠܲܕܼܗܵܪܹܿܓܼ ܒܹܗ ܀>
    text <܃ܓܡܝܼܪܵܐ ܥܵܒܹ̇ܕܼ ܘܲܡܫܲܠܡܵܢܵܐ ܠܲܕܼܝܵܠܹ̇ܠ ܠܹܗ>
    text <ܘܗܵܘܹ̇ܐ ܚܵܫܲ݁ܚ ܠܲܡܫܲܡܵܫܘܼ ܪܘܼܚܵܢܵܐܝܼܬܼ ܀>
    text <܃ܬܵܘ ܙܹܐܦܵܢܹ̈ܐ ܚܙܵܘ ܝܘܼܬܼܪܵܢܵܐ ܕܡܸܠܲܝ̈ ܪܘܼܚܵܐ>
    text <ܕܓܼܵܡܲ݁ܪ ܐ̄ܢܵܫܵܐ ܒܪ̈ܘܼܚܵܢܝܵܬܼܵܐ ܘܝܵܗܹ̇ܒܼ ܚܲܝܹ̈ܐ ܀>
    text <܃ܢܸܬܼܢܹܐ ܐܵܦ ܗܵܝ̇ ܕܲܠܬܲܠܡܝܼܕܼܵܟ ܒܵܗ̇ ܡܲܛܸܢ ܗ̣̄ܘܲܝܬܿ>
    text <ܕܡ̣ܢ ܛܲܠܝܘܼܬܼܵܟ ܣܸܦܪܹ̈ܐ ܐܲܠܦܘܼܟ ܐܘܼܪܚܵܐ ܕܚܲܝܹ̈ܐ ܀>
    text <܃ܒܗܸ̣ܬܼܘ ܘܐܸܬܼܟܲܚܲܕܼܘ ܣܵܢܝܲ̈ܝ ܗܸܪܓܲܝ̈ ܪܘܼܚܵܐ>
    text <ܡ̣ܢ ܒܲܪܬܼ ܩܵܠܹܗ ܕܪܲܒܵܐ ܡܗܝܼܪܵܐ ܠܘܵܬܼ ܬܲܠܡܝܼܕܹܗ ܀>
    text <܃ܠܵܐ ܬܸܬܼܥܲܕܼܠܘܼܢ ܟܲܕܼܵܒܼܵܐܝܼܬܼ ܒܒܸܢܝܵܢ ܡܸܠܵܘ̈ܗܝ>
    text <ܕܲܒܼܚܹܝܠ ܪܘܼܚܵܐ ܡܚܲܙܲܩ ܘܲܒܼܢܸܐ ܚܲܟܿܝܼܡܵܐܝܼܬܼ ܀>
    text <܃ܪܘܼܚܵܐ ܣܵܗܹ̇ܕ ܥܲܠ ܒܸܢܝܵܢܹܗ ܕܫܲܦܝܼܪ ܡܲܬܼܩܲܢ>
    text <ܘܗܘ̤ ܡܲܟܸܿܣ ܠܹܗ ܠܒܸܢܝܵܢ ܙܹܐܦܵܐ ܕܪ̈ܥܝܵܢܲܝܟܿܘܿܢ ܀>
    text <܃ܪܘܼܚܵܐ ܢܸܗܘܹܐ ܣܢܹܐܓܼܪܵܐ ܒܕܼܝܼܢܵܐ ܒܹܝܬܼ ܠܝܼ ܘܲܠܟܼܘܿܢ>
    text <ܘܪܸܡܙܹܗ ܡܦܲܪܣܸܐ ܢܸܟܼܠܵܐ ܟܲܣܝܵܐ ܕܚܘܼܫܵܒܲܝ̈ܗܘܿܢ ܀>
    text <܃ܗܘ̤ ܢܲܟܸܿܣܟܼܘܿܢ ܕܲܛܠܲܡ̣ܬܿܘܿܢܵܝܗܝ ܠܥܲܡܠܵܐ ܕܚܘܼܒܹܿܗ>
    text <ܕܩ̣ܵܡ ܒܐܵܓ̣ܘܿܢܵܐ ܘܲܙܟܼܵܐ ܘܲܙܟܿܝܼ ܠܲܟܼܢܵܘܵܬܹ̈ܐ ܀>
    text <܃ܐܵܪܵܐ ܥܲܛܠܹ̈ܐ ܕܥܲܛܠܝܼܢ ܣܲܓܼܝܼ ܠܘܵܬܼ ܕܲܦܫܝܼ̈ܩܵܢ>
    text <ܐܲܝܢܵܘ ܢܘܼܗܪܵܐ ܕܲܦܠܹܐ ܒܕܸܢܚܹܗ ܐܲܝܟ ܫܸܡ ܦܵܘܠܘܿܣ ܀>
    text <܃ܐܲܝܕܼܵܐ ܗ̄ܝܼ ܐܘܼܪܚܵܐ ܕܲܦܫܝ̣ܩ ܪܲܗܛܵܗ̇ ܐܲܝܟ ܦܸܬܼܓܼܵܡܵܘ̈ܗܝ>
    text <ܘܡܲܢܘܼ ܕܠܵܠܹ̇ܐ ܒܲܫܒܼܝܼܠ ܡܸܠܵܘ̈ܗܝ ܒܲܣܝܼ̈ܡܵܬܼܵܐ ܀>
    text <܃ܐܲܝܠܹܝܢ ܛܘܼܒܹ̈ܐ ܕܠܵܐ ܐܲܣܝܼܢܝܼܢ ܘܲܟܼܣܹܝܢ ܒܲܫܡܹܗ>
    text <ܘܡ̇ܐ ܕܲܦܬ݂ܲܚ ܐ̄̇ܢܵܫ ܘܲܩܪ̣ܵܐ ܦܵܘܠܘܿܣ ܥܬ݂ܲܪ ܘܐܸܬܼܢܲܨܲܚ ܀>
    text <܃ܐܲܝܢܵܘ ܣܲܡܵܐ ܕܠܵܘ ܒܐܸܓܪ̈ܵܬܹܗ ܡܡܲܕܲܟ ܘܲܚܠܝܼܛ>
    text <ܘܲܠܟܼܠ ܟܹܐܒܼܝܼ̈ܢ ܫܟܼܝܼܚ ܥܘܼܕܼܪܵܢܵܐ ܕܡ̣ܢ ܙܘܼܗܵܪ̈ܘܗܝ ܀>
    text <܃ܐܲܝܢܵܘ ܛܲܟܼܣܵܐ ܕܡܲܩܢܹܐ ܚܲܝܹ̈ܐ ܕܠܵܘ ܗܘ̤ ܣܵܡܹܗ>
    text <ܘܐܲܝܢܵܘ ܬܸܓܼܡܵܐ ܕܠܵܐ ܐܸܬܼܥܲܕܲܪ ܡ̣ܢ ܩܵܢܘܿܢܵܘ̈ܗܝ ܀>
    text <܃ܣ̣ܵܡ ܢܵܡܘܿܣܹ̈ܐ ܠܲܥܠܲܝܡܘܼܬܼܵܐ ܘܲܠܣܲܝܒܿܘܼܬܼܵܐ>
    text <ܠܥܲܒܼ̈ܕܹܿܐ ܘܚܹܐܪܹ̈ܐ ܠܡܸܫܬܲܥܒܵܕܼܘܼ ܬܚܹܝܬܼ ܚܲܕܼ ܡܵܪܵܐ ܀>
  block
    text <ܚܒܲܫ̣ ܟܠ ܡܘܼ̈ܫܚܵܢ ܬܚܹܝܬܼ ܩܵܢܘܿܢܵܐ ܕܟܼܵܪܘܿܙܘܼܬܹܗ ܀>
    text <ܘܲܟܼܕܲܝܢ ܓܲܒܼܪܹ̈ܐ ܥܲܡ ܢܸܫܲܝ̈ܗܘܿܢ ܒܢܝܼܪܵܐ ܕܚܘܼܒܵܐ ܀>
    text <܃ܝܲܗ̣̄ܒܼ ܙܵܟܼܘܼܬܼܵܐ ܠܐܲܬܼܠܹܝܛܘܼܬܼܵܐ ܕܨܸܒܼܝܵܢ ܟܹܐܢܹ̈ܐ>
    text <ܘܚܲܝܸܠ ܘܣܲܡܸܟ ܠܲܡܚܝܼܠܘܼܬܵܐ ܠܐܲܝܠܹܝܢ ܕܐܲܫܦܸܠܘ ܀>
    text <܃ܛܲܟܸܿܣ ܕܲܪ̈ܓܹܐ ܕܪܹܫܵܢܘܼܬܼܵܐ ܕܲܠܓܼܵܘ ܘܕܲܠܒܲܪ>
    text <ܘܚܵܘܝܼ ܠܟܼܠܢܵܫ ܕܐܲܝܟܲܢ ܢܸܦܪܘܿܥ ܐܲܝܕܼܵܐ ܕܘܵܠܝܵܐ ܀>
    text <܃ܟܲܕܼܢܹܗ ܠܥܵܠܡܵܐ ܒܢܝܼܪܵܐ ܢܝܼܚܐ ܕܚܘܼܒܵܐ ܕܡ̇ܪܹܗ>
    text <ܕܢܸܦܠܘܿܚ ܟܠܢܵܫ ܒܐܸܫܟܵܪ ܚܲܝܹ̈ܐ ܪ̈ܘܼܚܵܢܵܝܹܐ ܀>
    text <܃ܪܲܕܦܹܗ ܠܚܸܫܟܵܐ ܕܚܹܝܠ ܒܝܼ̈ܫܬܵܐ ܡ̣ܢ ܐ̄ܢܵܫܘܼܬܼܵܐ>
    text <ܘܲܪܕܲܦ ܐ̄ܢܵܫܵܐ ܠܘܼܩܒܲܠ ܢܘܼܗܪܵܐ ܕܟܼܵܪܘܿܙܘܼܬܹܗ ܀>
    text <܃ܒܣܲܝܦܵܐ ܕܡܸܠܬܹܗ ܦܲܣܩܵܗ̇ ܘܲܫܕܼܵܗ̇ ܠܪܸܚܡܲܬܼ ܡܸܣܦܵܐ>
    text <ܘܚܵܘܝܼ ܠܟܼܠܢܵܫ ܡܲܪܝܼܪܘܼܬܼܵܐ ܕܟܲܣܝܵܐ ܒܦܹܐܪܹ̈ܝܗ̇ ܀>
    text <܃ܒܢܲܝܙܟܼܵܐ ܕܚܘܼܒܹܿܗ ܣܲܬ̣ܪܹܗ ܠܪܵܘܡ̇ܐ ܕܪܸܚܡܲܬܼ ܫܘܼܒܼܚܵܐ>
    text <ܘܡܲܟܸܿܟ ܚܘܼܬܼܪܵܐ ܘܪܵܡܘܼܬܼ ܢܲܦܸܫܵܐ ܕܠܵܘܝܵܐ ܠܐ̄ܢܵܫܵܐ ܀>
    text <܃ܚܣܵܡܵܐ ܚܸܘܝܵܐ ܕܓܼܵܪܣܹ̇ܐ ܡܸܪܬܹܗ ܘܩܵܛܹ̇ܠ ܐ̄ܢܵܫܵܐ>
    text <ܫ̣ܕܵܐ ܒܹܗ ܓܹܐܪܵܐ ܕܡܸܠܲܬܼ ܫܲܝܢܵܐ ܘܦܸܟܼ݂ܗܲܬ̤ ܡܸܪܬܹܗ ܀>
    text <܃ܩܪ̣ܵܐ ܠܪ̈ܓܿܝܼܙܹܐ ܕܬܼܵܘ ܐܸܫܬܲܚܲܢܘ ܘܦܘܼܫܘ ܡ̣ܢ ܪܘܼܓܼܙܵܐ>
    text <ܥܲܕܼ ܠܵܐ ܢܸܥܪܲܒܼ ܫܸܡܫܵܐ ܕܚܲܝܹ̈ܐ ܕܲܡܠܹܐ ܙܲܒܼܢܵܐ ܀>
    text <܃ܐܲܪܡܝܼ ܩܸܢܛܵܐ ܘܲܓܼܙܵܪ ܕܝܼܢܵܐ ܩܕܼܵܡ ܚܲܛܝܹ̈ܐ>
    text <ܘܲܦܢ̣ܵܐ ܘܠܲܒܸܿܒܼ ܕܐܸܢ ܡܸܙܕܲܕܲܩܝܼܢ ܠܵܐ ܡܸܬܼܚܲܝܒܼܝܼܢ ܀>
    text <܃ܓܠ̣ܵܐ ܥܲܠ ܥܘܼܬܼܪܵܐ ܕܒܲܣܝܼܡܘܼܬܹܗ ܕܐܲܠܵܗ ܟܠܵܐ>
    text <ܕܲܡܚܵܘܹܐ ܠܵܗ̇ ܒܫܘܼܠܵܡ ܙܲܒܼܢܹ̈ܐ ܠܘܵܬܼ ܟܠ ܘܲܒܼܟܼܠ ܀>
    text <܃ܐܘܿ ܠܲܡ ܥܘܼܡܩܵܐ ܕܥܘܼܬܼܪܵܐ ܪܲܒܵܐ ܕܠܵܐ ܡܸܣܬܲܝܲܟ>
    text <ܕܙܵܐܹ̇ܢ ܥܵܠܡܵܐ ܥܲܡ ܥܵܡܘܿܪ̈ܘܗܝ ܘܠܵܐ ܡܸܬܼܒܲܨܲܪ ܀>
    text <܃ܐܘܿ ܒܘܼܚܪܵܢܵܐ ܕܥܵܐܠܵܐ ܒܨܵܬܹܗ ܠܪ̈ܓܼܫܹܐ ܘܙܵܘܥܹ̈ܐ>
    text <ܘܠܵܐ ܛܵܥܹ̇ܐ ܠܹܗ ܐܵܦܠܵܐ ܚܝܵܪܵܐ ܘܪܸܙܵܐ ܙܥܘܿܪܵܐ ܀>
    text <܃ܐܘܿ ܝܼܕܲܥܬܼܵܐ ܕܚܸܒܼ݂ܫܲܬ̤ ܟܠܵܐ ܒܠܵܐ ܝܼܕܲܥܬܼܵܐ>
    text <ܕܬܸܬܸܿܠ ܚܲܝܹ̈ܐ ܘܬܲܚܸܐ ܒܛܲܝܒܿܘܼ ܠܲܥܒܼܵܕܼ ܐܝܼܕ̈ܝܗ̇ ܀>
    text <܃ܐܘܿ ܓܲܢ̄ܒܵܪܵܐ ܕܚܲܗ̣̄ܒܼܠܹܗ ܪܸܡܙܵܐ ܩܠܝܼܕܹ̈ܐ ܕܪܘܼܚܵܐ>
    text <ܘܲܦܬ̣ܲܝ ܓܲܙܵܐ ܕܲܣܬܼܝܼܪ̈ܵܬܵܪܐ ܕܟܲܣ̈ܝܵܢ ܡ̣ܢ ܟܠ ܀>
    text <܃ܐܘܿ ܬܲܠܡܝܼܕܵܐ ܕܲܡ̣ܛܵܝܗܝ ܕܲܪܓܼܵܐ ܕܪܲܒܵܢܘܼܬܼܵܐ>
    text <ܘܝܼܠܸܦ ܘܐܲܠܸܦ ܒܝܲܕܼ ܗܸܓܿܝܵܢܵܐ ܩܢܘܿܡܹ̈ܐ ܬܠܵܬܼܵܐ ܀>
    text <܃ܐܘܿ ܕܐܸܬܿܬܲܠܡܲܕܼ ܡ̣ܢ ܢܵܡܘܿܣܵܐ ܠܡܲܠܟܿܘܼܬܼ ܪܵܘܡ̇ܐ>
    text <ܘܲܥ̣ܬܲܪ ܘܐܲܥܬܲܪ ܡ̣ܢ ܣܝܼ̈ܡܵܬܹܗ ܠܥܲܡܵܐ ܘܥܲܡܡܹ̈ܐ ܀>
  block
    text <܃ܒܵܟ ܐܸܫܬܲܠܲܡ ܒܝܲܕܼ ܣܘܼܥܪ̈ܵܢܹܐ ܚܹܝܠ ܦܸܠ̈ܐܵܬܵܐ>
    text <ܕܲܚܒ݂ܲܫܬܿ ܥܘܼܬܼܪܵܐ ܢܵܡܘܿܣܵܝܵܐ ܘܪܘܼܚܵܢܵܝܵܐ ܀>
    text <܃ܠܛܘܼܒܼܵܐ ܫܵܘܹ̇ܝܬܿ ܡ̣ܢ ܟܠ ܦܘܼܡܝܼ̈ܢ ܐܘܿ ܟܵܪܘܿܙܵܐ>
    text <ܕܐܲܟܼܪܸܙܬܿ ܩܘܼܫܬܵܐ ܘܐܲܦܢܝܼܬܿ ܟܠܵܐ ܠܕܸܚܠܲܬܼ ܩܘܼܫܬܵܐ ܀>
    text <܃ܟܠܝܼܠ ܙܵܟܼܘܬܼܵܐ ܢܸܬܼܦܲܢܹܐ ܠܵܟ ܡ̣ܢ ܟܠ ܠܸܫܵܢ>
    text <ܕܐܲܠܸܦܬܿ ܐ̄ܢܵܫܵܐ ܠܡܸܙܡܲܪ ܫܘܼܒܼܚܵܐ ܠܫܸܡ ܐܝܼܬܼܘܼܬܼܵܐ ܀>
    text <܃ܒܲܫܒܼܝܼܠ ܡܸܠܲܝ̈ܟ ܘܵܠܹ̇ܐ ܕܢܸܪܕܿܘܢ ܟܠܗܘܿܢ ܬܸܓܼܡܹ̈ܐ>
    text <ܕܲܕܼܪܲܫ̣ܬܿ ܐܘܼܪܚܵܐ ܕܢܘܼܚܵܡ ܦܲܓܼܪܵܐ ܘܚܘܼܪܵܪ ܢܲܦܫܵܐ ܀>
    text <܃ܥܲܠ ܒܸܢܝܵܢܵܐ ܕܡܸܠܬܼܵܟ ܢܸܒܼܢܘܿܢ ܪ̈ܵܚܡܲܝ ܩܘܼܫܬܵܐ>
    text <ܕܫܲܟܼܠܸܠܬܿ ܘܲܒܼܢܲܝܬܿ ܚܕܼܵܐ ܬܵܘܕܿܝܼܬܼܵܐ ܕܠܵܐ ܡܸܬܿܬܿܙܝܼܥܵܐ ܀>
    text <܃ܠܢܝܼܫܵܐ ܕܝܼܠܵܟ ܢܸܚܢܹܐ ܟܠܢܵܫ ܒܦܲܓܼܪܵܐ ܘܢܲܦܫܵܐ>
    text <ܕܡܝܼܬܿܬܿ ܠܲܒܼܪܝܼܬܼܵܐ ܐܵܦ ܗܝ̤ ܒܪܝܼܬܼܵܐ ܡܝܼܬܼܵܐ ܗ̄ܘ̣ܵܬܼ ܠܵܟ ܀>
    text <܃ܨܠܝܼܒܼ ܗ̄ܘ̣ܵܬܿ ܟܠܝܘܿܡ ܠܲܪ̈ܓܼܝܼܓܼܵܬܼܵܐ ܐܲܝܟ ܠܵܐ ܚܲܝܵܐ>
    text <ܘܲܚܫܝܼܒܼ ܗ̄ܘ̣ܵܐ ܠܵܟ ܥܵܠܡܵܐ ܚܲܝܵܐ ܒܲܕܼܡܘܼܬܼ ܡܝܼܬܼܵܐ ܀>
    text <܃ܛܘܼܒܲܝܟ ܦܵܘܠܘܿܣ ܡܸܬܿܛܦܝܼܣܵܢܵܐ ܕܐܸܬܿܛܦܝܼܣ ܘܐܲܦܝܼܣ>
    text <ܕܲܢܛܝܼܪ ܗ̄ܘ̣ ܠܵܟ ܟܠܝܼܠ ܙܵܟܼܘܼܬܼܵܐ ܠܐܵܓܼܘܿܢ ܥܲܡܠܲܝ̈ܟ ܀>
    text <܃ܐܲܦܝܼܣ ܥܲܡܲܢ ܡܸܬܼܛܦܝܼܣܵܢܵܐ ܐܲܝܟ ܕܲܡܥܵܕܲܬܿ>
    text <ܕܢܸܫܘܸܐ ܠܪ̈ܲܚܡܹܐ ܡ̇ܐ ܕܡܲܫܘܸܐ ܠܵܟ ܪܸܡܙܵܐ ܠܛܘܼܒܹ̈ܐ ܀>
    text <ܥܘܼܢܵܝܵܐ܃ ܬܵܘܕܲܝܼ ܠܚܲܢܵܢܵܐ ܕܡܲܠܸܦ ܙܢܲܝ̈ ܚܵܘܣܵܢܵܐ܃ ܠܪ̈ܵܚܡܹܐ ܕܟܹܐܢܘܼܬܹܗ ܀>
text <ܕܚܲܕܼܒܿܫܲܒܵܐ ܕܐܲܪܒܿܥܵܐ ܕܨܵܘܡܵܐ>
  block
    text <ܕܚܲܕܼܒܿܫܲܒܵܐ ܕܐܲܪܒܿܥܵܐ ܕܨܵܘܡܵܐ>
  block
    text <ܡܐܡܪܐ ܬܪܥܣܝܪܝܐ>
    text <ܕܚܲܕܼܒܿܫܲܒܵܐ ܕܐܲܪܒܿܥܵܐ ܕܨܵܘܡܵܐ>
    text <ܥܘܼܢܵܝܵܐ>
    text <ܬܵܘ ܡܵܝܘܿܬܹ̈ܐ ܢܦܘܼܫ ܡ̣ܢ ܥܵܘ̣ܠܵܐ܃ ܘܢܸܪܚܲܡ ܚܲܝܹ̈ܐ ܕܠܑܵܐ>
    text <܃ܡܸܬܚܲܒܿܠܝܼܢ܃ ܐܲܚܲܝ̈>
  block
    text <܃ܒܡܲܫܟܲܢ ܙܲܒܼܢܵܐ ܕܚܵܫܘܿܫܘܼܬܼܵܐ ܫܪܹܝܢ ܡ̇ܝܘܿܬܹ̈ܐ>
    text <ܘܩܲܠܝܼܠ ܙܲܒܼܢܵܐ ܡܕܲܝܲܪ ܟܠܢܵܫ ܒܚܲܝܹ̈ܐ ܕܲܬܼܢܵܢ ܀>
    text <܃ܪܵܗܹ̇ܛ ܙܲܒܼܢܵܐ ܒܚܲܕ ܫܘܼܚܠܵܦܵܐ ܕܲܡܣܲܪܗܸܒܼ ܠܹܗ>
    text <ܘܥܲܡܹܗ ܕܙܲܒܼܢܵܐ ܗܵܘܹ̇ܝܢ ܐ̄ܢܵܫܵܐ ܐܲܝܟ ܛܸܠܵܠܵܐ ܀>
    text <܃ܠܚܸܠܡܵܐ ܕܵܡܹ̇ܐ ܥܵܠܡܵܐ ܒܪܲܗܛܹܗ ܘܲܒܼܫܘܼܚܠܵܦܘ̈ܗܝ>
    text <ܘܒܲܕܼܡܘܼܬܼ ܗܸܒܼܠܵܐ ܡ̇ܘܦܹܝܢ ܚܲܝܹ̈ܐ ܕܡ̇ܝܘܿܬܼܘܼܬܼܵܐ ܀>
    text <܃ܗܸܒܼܠܵܐ ܗ̄ܘ̣ ܐ̄ܢܵܫܵܐ ܘܲܗܒܸܠ ܗܸܒܼܠܝܼ̈ܢ ܚܲܝܹ̈ܐ ܕܙܲܒܼܢܵܐ>
    text <ܘܣܵܗܹ̇ܕܼ ܙܲܒܼܢܵܐ ܘܫܘܼܚܠܵܦ ܚܲܝܹ̈ܐ ܕܗܸܒܼܠܵܐ ܐܸܢܘܿܢ ܀>
    text <܃ܙܲܒܼܢܵܐ ܠܙܲܒܼܢܵܐ ܡܲܥܒܲܪ ܘܲܪܗܝܼܒܼ ܐܲܝܟ ܚܵܙܘܿܩܵܢ>
    text <ܘܝܵܗܹ̇ܒܼ ܐܲܬܼܪܵ ܙܲܒܼܢܵܐ ܠܙܲܒܼܢܵܐ ܕܠܵܐ ܢܸܬܼܥܵܘܲܟ ܀>
    text <܃ܕܵܪܵܐ ܠܕܼܵܪܵܐ ܡܝܲܒܸܿܠ ܝܵܗܹ̇ܒܼ ܩܘܼܝܵܡ ܚܲܝܹ̈ܐ>
    text <ܘܡ̇ܘܬܵܐ ܪܵܗܹ̇ܛ ܐܲܝܟ ܗܲܕܿܝܼܐܵܐ ܩܕܼܵܡ ܟܠ ܕܵܪ̈ܝܼܢ ܀>
    text <܃ܚܵܙܹ̇ܩ ܙܲܒܼܢܵܐ ܕܠܑܵܐ ܫܘܼܚܵܪܵܐ ܘܕܼܵܪܵܐ ܥܲܡܹܗ>
    text <ܘܩܵܥܹ̇ܐ ܚܲܪܫܵܐ ܠܘܵܬܼ ܡܲܠܵܠܵܐ ܕܠܵܐ ܬܸܫܬܵܘܚܲܪ ܀>
    text <ܙܲܒܼܢܵܐ ܒܪܲܗܛܹܗ ܡܲܟܸܿܣ ܟܠܫܵܥ ܠܲܡܠܝܼܠܘܼܬܼܵܐ܃>
  block
    text <ܠܡܵܢ ܡܸܫܬܲܚܩܲܬܿܝ ܕܠܵܐ ܝܘܼܬܼܪܵܢܵܐ ܦܲܐ̈ܝܵܢ ܀>
    text <܃ܐܲܝܟ ܡܲܠܵܠܵܐ ܩܵܥܹ̇ܐ ܚܲܪܫܵܐ ܠܘܵܬܼ ܦܵܪ̈ܘܿܫܹܐ>
    text <܃ܕܚܘܼܪܘ ܘܐܸܬܼܒܲܩܵܘ ܒܫܘܼܚܠܵܦ ܙܲܒܼܢܵܐ ܘܫܘܼܢܵܝ ܚܲܝܹ̈ܐ>
    text <܃ܐܲܝܢܵܘ ܙܲܒܼܢܵܐ ܕܩܵܘܝܼ ܪܲܗܛܹܗ ܕܠܵܐ ܫܘܼܚܠܵܽܦܵܐ>
    text <ܘܐܸܡܲܬܼܝ ܟܲܬܲܪܘ ܐ̄ܢܵܫܵܐ ܒܚܲܝܹ̈ܐ ܕܠܑܵܐ ܫܘܼܢܵܝܵܐ ܀>
    text <܃ܡܲܢ̣ܘܼ ܕܟܼܵܠܹ̇ܗ ܕܫܸܡܫܵܐ ܕܠܵܐ ܢܸܫܬܲܚܠܲܦ>
    text <ܘܡܲܢ̣ܘܼ ܐܲܪܡܝܼ ܦܓܼܘܼ̈ܕܹܐ ܒܡܵܘܬܵܐ ܕܠܵܐ ܢܸܩܪܘܿܒܼ ܠܹܗ ܀>
    text <܃ܝܲܗ̄ܒܼ ܟܸܣܦܵܐ ܘܡܲܪ̈ܓܵܢܝܵܬܼܵܐ ܘܲܙܒܲܢ ܚܲܝܹ̈ܐ>
    text <ܘܡܲܢ̣ܘܼ ܣܲܬܲܪ ܦܲܓܼܪܹܗ ܒܛܘܼܫܝܵܐ ܡ̣ܢ ܟܘܼܪܗܵܢܵܐ ܀>
    text <܃ܐܲܝܢܵܘ ܡܲܠܟܵܐ ܕܲܢܛ݂ܲܪ ܚܲܝܵܘ̈ܗܝ ܡ̣ܢ ܢܸܟܼܝܵܢܹ̈ܐ>
    text <ܘܐܸܡܲܬܼܝ ܟܲܕܼ ܡ̣ܝܬܼ ܩܵܘܝܼ ܬܵܓܹܗ ܘܠܵܐ ܐܸܬܼܚܲܒܲܠ ܀>
    text <܃ܠܲܝܬܿ ܡ̇ܝܘܿܬܼܵܐ ܕܲܫܡܹܗ ܐ̄ܢܵܫܵܐ ܕܠܵܐ ܡ̇ܝܘܿܬܼܵܐ ܗ̄ܘ̣>
    text <ܘܠܲܝܬܿ ܥܲܦܪܵܢܵܐ ܕܠܵܘ ܥܲܡ ܡܸܕܼܪܹܗ ܓܒܼܝܼܠܝܼܢ ܚܲܫܵܘ̈ܗܝ ܀>
    text <܃ܘܐܸܢ ܡܵܝܘܿܬܼܵܐ ܗ̄ܘ̣ ܘܢܲܚ̈ܬܹܿܐ ܕܚܲܫܹ̈ܐ ܠܒܼܝܼܫ ܪܸܥܝܵܢܹܗ>
    text <ܡܵܢ ܡܸܫܬܲܒܼܗܲܪ ܥܲܦܪܵܐ ܫܝܼܛܵܐ ܒܚܲܝܹ̈ܐ ܕܙܲܒܼܢܵܐ ܀>
    text <܃ܗܵܐ ܥܘܼܢܕܲܢܹܗ ܩܵܥܹ̇ܐ ܒܩܵܠܵܐ ܥܲܠ ܚܘܼܒܵܠܹܗ>
    text <ܕܥܲܦܪܵܐ ܗ̄ܘ̣ ܐ̄ܢܵܫܵܐ ܘܲܠܕܿܚܝܼܚܵܐ ܗܵܦܹ̇ܟ ܡܸܕܪܹܗ ܀>
    text <܃ܐܲܝܟ ܐܲܓܼܝܼܪܵܐ ܡܕܲܝܼܪ ܒܐܲܪܥܵܐ ܥܲܦܪܵܢܵܝܵܐ>
    text <ܘܒܲܕܼܡܘܼܬܼ ܥܲܒܼܪܵܐ ܡܣܲܟܸܿܐ ܠܡܵܘܬܵܐ ܐܲܝܟ ܕܠܲܪܲܡܫܵܐ ܀>
    text <܃ܒܝܲܠܕܵܐ ܡ̇ܘܓܲܪ ܐܲܝܟ ܕܲܒܼܨܲܦܪܵܐ ܒܦܘܼܠܚܵܢ ܐܲܪܥܵܐ>
    text <ܘܥܸܕܵܢ ܪܲܡܫܵܐ ܡܢܝܼܚ ܠܹܗ ܡ̇ܘܬܵܐ ܐܲܝܟ ܕܲܒܼܫܸܢܬܼܵܐ ܀>
    text <܃ܠܵܐ ܩܢܹܐ ܡܸܕܹܿܡ ܕܠܵܐ ܡܸܬܼܚܲܒܲܠ ܥܲܡ ܚܘܼܒܵܠܹܗ>
    text <ܘܗܘ̤ ܥܲܡ ܕܝܼܠܹܗ ܗܵܦܹ̇ܟ ܟܠܫܵܥ ܠܘܵܬܼ ܫܝܼܛܘܼܬܼܵܐ ܀>
    text <܃ܠܡܵܢܵܐ ܡܵܕܹܝܢ ܚܬܝܼܪ ܡ̇ܝܘܿܬܼܵܐ ܒܲܕܼܠܵܐ ܕܝܼܠܹܗ>
    text <ܕܗܵܐ ܠܵܐ ܡܵܘܬܲܪ ܠܵܐ ܗܘ̤ ܠܕܝܼܠܹܗ ܘܠܵܐ ܕܝܼܠܹܗ ܠܹܗ ܀>
    text <܃ܠܕܝܼܠܹܗ ܡܫܲܚܠܸܦ ܙܲܒܼܢܵܐ ܒܚܲܝܵܘ̈ܗܝ ܘܚܵܙܹ̇ܐ ܘܫܵܠܹ̇ܐ>
    text <ܘܠܹܗ ܕܵܒܲܪ ܠܹܗ ܡ̇ܘܬܵܐ ܠܲܫܝܘܿܠ ܘܫܲܬܿܝܼܩ ܕܝܼܠܹܗ ܀>
    text <܃ܠܵܐ ܟܹܝܬܼ ܬܸܚܕܹܿܐ ܩܢܹܐ ܩܸܢܝܵܢܹ̈ܐ ܐܲܝܟ ܗܵܘ̇ ܕܲܩܢ݂ܲܝܬܿ>
    text <ܕܗܵܐ ܡܸܬܼܢܲܟܼܪܹܗ ܐܲܢ̄ܬܿ ܡ̣ܢ ܕܝܼܠܵܟ ܘܕܝܼܠܵܟ ܡܸܢܵܟ ܀>
    text <܃ܩܪܝܼ ܩܸܢܝܵܢܲܝ̈ܟ ܘܐܲܩܝܼܡ ܐܸܢܘܿܢ ܒܥܸܕܵܢ ܡܵܘܬܵܟ>
    text <ܘܲܚܙܝܼ ܐܸܢ ܐܝܼܬܼ ܕܦܵܬ݁ܲܚ ܦܘܼܡܹܗ ܘܲܡܦܝܼܣ ܡܵܘܬܵܐ ܀>
    text <ܟܲܢܸܫ ܥܲܒܼܕܲܝ̈ܟ ܘܐܲܠܒܸܿܫ ܐܸܢܘܿܢ ܙܲܝܢܵܐ ܕܚܝܼܠܹܗ܃>
  block
    text <ܘܢܸܫܕܿܘܿܢ ܓܹܐܪܹ̈ܐ ܒܣܸܕܪ̈ܲܝ ܡ̇ܘܬܵܐ ܕܠܵܐ ܢܲܟܿܘܿܢܵܟ ܀>
    text <܃ܙܲܝܸܢ ܐܵܦ ܐܲܢ̄ܬܿ ܙܵܘܥܲܝ̈ ܢܲܦܫܵܟ ܘܚܘܿܬܼ ܠܐܵܓܼܘܿܢܵܐ>
    text <ܘܐܲܚܘܿܕܼ ܕܲܪܵܐ ܥܲܡ ܟܘܼܪܗܵܢܵܐ ܘܲܣܚܘܿܦ ܘܲܫܕܝܼܘܗܝ ܀>
    text <܃ܘܐܸܢ ܗܘ̤ ܕܲܡܚܝܼܠ ܚܹܝܠ ܗܲܕܵܡܲܝ̈ܟ ܡ̣ܢ ܬܲܟܼܬܿܘܼܫܵܐ>
    text <ܛܲܝܸܒܼ ܟܸܣܦܵܐ ܘܗܲܒܼ ܩܘܼܪܒܵܢܵܐ ܘܦܲܠܸܛ ܢܲܦܫܵܟ ܀>
    text <܃ܠܵܐ ܥܲܬܿܝܼܪܵܐ ܠܵܐ ܐܝܼܬܿܝܗܹܝܢ ܗܵܠܹܝܢ ܕܲܬܼܢ̇ܝܬܼ>
    text <ܘܠܵܐ ܡܸܬܼܪܲܥܹܐ ܡ̇ܘܬܵܐ ܒܫܘܼܚܕܵܐ ܠܡܸܣܲܒ̣ ܒܐܲܦܲܝ̈ܟ ܀>
    text <܃ܘܐܸܢ ܨܵܒܹ̇ܐ ܐܲܢ̄ܬܿ ܕܘܼܢ ܟܹܐܢܵܐܝܼܬܼ ܐܲܝܟ ܦܵܪܘܿܫܵܐ>
    text <ܘܐܲܥܸܠ ܡܸܠܲܝ̈ ܠܒܼܘܼܚܪܵܢ ܢܲܦܫܵܟ ܘܲܚܙܝܼ ܕܟܹ̈ܐܢܵܢ ܀>
    text <܃ܚܘܼܪ ܬܲܩܢܵܐܝܼܬܼ ܒܥܲܝܢܵܐ ܫܦܝܼܬܼܵܐ ܕܦܵܪܘܿܫܘܼܬܼܵܐ>
    text <ܘܲܚܙܝܼ ܕܗܸܒܼܠܵܐ ܗ̄ܘ̣ ܥܘܼܡܪܵܐ ܕܚܲܝܲܝ̈ܢ ܘܲܬܼܚܘܿܬܼ ܩܸܢܛܵܐ ܗ̄ܘ̣ ܀>
    text <܃ܥܘܼܡܪܲܢ ܣܵܗܹ̇ܕܼ ܥܲܠ ܫܘܼܢܵܝܲܢ ܕܠܵܐ ܘܝܼܠܲܢ ܗ̄ܘ̣>
    text <ܕܗܵܐ ܩܲܪܸܡ ܠܲܢ ܒܚܲܕܼ ܫܘܼܚܠܵܦܵܐ ܠܘܵܬܼ ܟܠܡܸܕܹܿܢ ܀>
    text <܃ܠܵܐ ܟܹܝܬܼ ܬܸܚܕܹܿܐ ܐܘܿ ܒܲܪܢܵܫܵܐ ܒܩܸܢܝܵܢ ܙܲܒܼܢܵܐ>
    text <ܘܠܵܐ ܬܸܬܼܪܵܘܪܲܒܼ ܥܲܠ ܡܸܣܟܿܢܵܐ ܕܲܒܼܨܝܼܪ ܥܘܼܡܪܹܗ ܀>
    text <܃ܠܵܐ ܬܩܲܦܲܚܲܝܗܝ ܒܲܚܬܼܝܼܪܘܼܬܼܵܟ ܠܡܲܪܝܼܪ ܢܲܦܫܟ>
    text <ܕܠܵܐ ܬܸܬܼܩܲܦܚ ܒܲܓܼܙܵܪ ܕܝܼܢܵܐ ܕܟܹܐܝܢ ܒܘܼܚܪܵܢܹܗ ܀>
    text <܃ܠܵܐ ܬܸܬܼܚܲܫܲܚ ܚܲܪܡ̇ܢܵܐܝܼܬܼ ܨܹܝܕܼ ܡܲܢ ܕܲܣܢ̣ܩ>
    text <ܕܠܵܐ ܬܸܬܿܛܲܒܲܥ ܥܲܡ ܥܲܬܿܝܼܪܵܐ ܒܗܵܘܬܼܵܐ ܕܲܫܝܘܼܠ ܀>
    text <܃ܥܗܲܕܼ ܫܘܼܢܵܩܹܗ ܐܵܦ ܚܸܢ̈ܓܼܵܬܹܗ ܕܲܒܼܓܹܗܲܢܵܐ>
    text <ܕܲܟܼܡܵܐ ܐܲܦܝܼܣ ܘܲܗ̤ܘܲܝ̈ ܡܸܠܵܘ̈ܗܝ ܝܲܬܿܝܼܪ̈ܵܬܼܵܐ ܀>
    text <܃ܠܑܵܐ ܬܸܬܼܒܲܣܲܡ ܐܲܢ̄ܬܿ ܒܲܠܚܘܿܕܲܝܟ ܐܲܝܟ ܕܲܒܼܕܼܝܼܠܵܟ>
    text <ܕܠܵܐ ܬܸܬܼܢܲܟܼܪܸܐ ܠܫܵܘܬܵܽܦܘܼܬܼܵܐ ܕܛܘܼܒܹ̈ܐ ܡܠܝܼܟܹ̈ܐ ܀>
    text <܃ܠܵܐ ܬܸܬܼܦܲܢܲܩ ܒܐܪ̈ܥܵܢܵܝܵܬܼܵܐ ܠܒܲܪ ܡ̣ܢ ܛܲܟܼܣܵܐ>
    text <ܕܠܵܐ ܢܸܣܓܿܘܿܢ ܠܵܟ ܢܸܓܼ̈ܕܹܿܐ ܥܦܝܼܦܹ̈ܐ ܕܠܵܐ ܡܸܢܝܵܢܵܐ ܀>
    text <܃ܐܢܝܼܚ ܐܲܢ̄ܬܿ ܠܵܟ ܐܲܟܼܡܵܐ ܕܲܦܐܸܐ ܠܚܲܝܹ̈ܐ ܕܙܲܒܼܢܵܐ>
    text <ܘܗܲܒܼ ܝܲܬܿܝܼܪܵܐ ܠܐܲܝܢܵܐ ܕܚܲܣܝܼܪ ܡ̣ܢ ܡ̇ܙܘܿܢܵܐ ܀>
    text <܃ܠܵܘ ܕܝܼܠܵܟ ܗ̄ܘ̣ ܥܘܼܬܼܪܵܐ ܕܲܩܢܹܝܬܼ ܐܸܠܵܐ ܕܡ̇ܪܵܟ>
    text <ܦܲܪܢܸܣ ܢܲܦܫܵܟ ܘܲܟܼ̈ܢܵܘܵܬܼܵܟ ܐܲܝܟ ܪܲܒܿ ܒܲܝܬܵܐ ܀>
    text <܃ܪܲܒܿ ܒܲܝܬܵܐ ܐܲܢ̄ܬܿ ܠܵܐ ܗ̄ܘ̣ܵܐ ܒܟܼܠܗܹܝܢ ܒܐܲܝܠܹܝܢ ܕܲܩܢܹܝܬܿ>
    text <ܘܚܘܼܫܒܵܢ ܢܸܟܼܣܲܝ̈ܟ ܥܬܼܝܼܕܼ ܐܲܢ̄ܬܿ ܕܬܸܬܸܿܠ ܠܡܵܪܹܐ ܒܲܝܬܵܐ ܀>
    text <ܡ̇ܪܹܐ ܒܲܝܬܵܐ ܐܲܠܵܗ ܟܠܵܐ ܗ̄ܘ̣ ܕܐܲܬܼܩ̣ܢ ܟܠܵܐ܃>
  block
    text <ܘܐܲܫܠܸܡ ܥܘܼܬܼܪܵܐ ܕܒܲܣܝܼܡܘܼܬܹܗ ܠܲܥܒܼܵܕܼ ܐܝܼܕܵܘ̈ܗܝ ܀>
    text <܃ܗܘ̤ ܝܲܗ̣̄ܒܼ ܥܘܼܬܼܪܵܐ ܠܲܕܼܥܲܬܿܝܼܪܝܼܢ ܒܐܲܪ̈ܥܵܢܝܵܬܼܵܐ>
    text <ܕܢܸܒܼܚܘܿܪ ܐܸܢܘܿܢ ܒܲܕܼܠܵܐ ܕܝܼܠܗܘܿܢ ܐܸܢ ܫܲܪܝܼܪܝܼܢ ܀>
    text <܃ܗܘ̤ ܬܘܼܒܼ ܙܲܠܗܸܙ ܡ̇ܙܘܿܢ ܙܲܒܼܢܵܐ ܠܲܕܼܡܸܣܟܹܿܢܝܼܢ>
    text <ܕܢܸܒܼܩܸܐ ܐܸܢܘܿܢ ܒܚܲܣܝܼܪܘܼܬܼܵܐ ܐܲܝܟ ܕܲܒܼܟܼܘܼܪܵܐ ܀>
    text <܃ܡܨܸܐ ܗ̄ܘ̣ܵܐ ܕܢܸܬܸܿܠ ܥܘܼܬܼܪܵܐ ܠܟܼܠܢܵܫ ܐܲܝܟ ܡܵܐ ܕܲܠܚܲܕܼ>
    text <ܐܸܠܵܐ ܗܵܕܹܐ ܠܵܐ ܥܵܕܼܪܵܐ ܗ̄ܘ̣ܵܬܼ ܠܲܡܠܝܼܠܘܼܬܼܵܐ ܀>
    text <܃ܝܵ̇ܕܲܥ ܗ̄ܘ̣ܵܐ ܓܹܝܪ ܩܕܼܵܡ ܕܢܲܬܼܩܸܢ ܟܠ ܕܐܲܝܟܲܢ ܢܸܬܸܿܠ>
    text <ܘܐܲܚܝܕܼܵܐ ܦܲܐܝܵܐ ܠܦܵܪܘܿܫܘܼܬܼܵܐ ܠܒܼܝܼܫܲܬܼ ܚܲܫܹ̈ܐ ܀>
    text <܃ܠܚܲܕܼ ܝܲܗ̣̄ܒܼ ܥܘܼܬܼܪܵܐ ܕܢܸܒܼܩܸܐ ܝܲܨܪܹܗ ܒܲܕܼܠܵܐ ܕܝܼܠܹܗ>
    text <ܘܲܠܚܲܕܼ ܡܲܣܟܸܿܢ ܕܲܒܢܹܣܝܵܢܵܐ ܢܕܲܪܸܫ ܚܲܝܵܘ̈ܗܝ ܀>
    text <܃ܠܵܐ ܗ̄ܘ̣ܵܐ ܗܘ̤ ܣܢܝܼܩ ܕܢܹܐܠܲܦ ܐܸܢܘܿܢ ܐܲܝܟ ܠܵܐ ܝܵ̇ܕܲܥ>
    text <ܐܸܠܵܐ ܕܢܵܘܕܲܥ ܚܹܝܠ ܚܸܪܼ̈ܡܵܬܼܵܐ ܕܣ̣ܵܡ ܒܲܡܠܝܼܠܹ̈ܐ ܀>
    text <܃ܒܝܲܬܿܝܼܪ ܚܲܣܝܼܪ ܨܒܼܵܐ ܕܲܢܒܲܕܸܿܩ ܥܘܼܬܼܪܵܐ ܕܢܲܦܫܵܐ>
    text <ܕܲܟܼܡܵܐ ܡܥܲܠܝܵܐ ܦܵܪܘܿܫܘܼܬܹܗ ܡ̣ܢ ܚܲܝܘܵܬܼܵܐ ܀>
    text <܃ܠܚܲܝܘ̄ܬܼܵܐ ܫܘܸܐ ܠܵܗ̇ ܥܘܼܬܼܪܵܐ ܪܲܒܵܐ ܘܡܸܣܟܹܿܢܘܼܬܼܵܐ>
    text <ܘܠܑܵܐ ܡܸܬܼܚܲܬܿܪܵܐ ܘܠܵܐ ܡܸܬܼܓܲܡܪܵܐ ܒܝܲܬܿܝܼܪ ܘܒܲܙܥܘܿܪ ܀>
    text <܃ܢܲܦܫܵܐ ܕܐ̄ܢܵܫܵܐ ܣܝܼܡܲܬܼ ܓܲܙܹ̈ܐ ܗ̄ܝܼ ܕܦܵܪܘܿܫܘܼܬܼܵܐ>
    text <ܘܗܝ̤ ܫܲܠܝܼܛܵܐ ܕܬܸܚܕܹܿܐ ܒܣܲܓܿܝܼ ܘܬܼܟܼܪܵܐ ܒܩܲܠܝܼܠ ܀>
    text <܃ܒܓܲܙܵܐ ܕܝܲܨܪܵܗ̇ ܣܵܡ̣ ܚܸܟܼܡܵܬܼ̈ܗ̇ ܡܲܬܼܩܸܢ ܟܠܵܐ>
    text <ܕܐܲܝܟ ܒܘܼܚܵܪܵܢܵܗ̇ ܬܦܲܪܢܸܣ ܓܲܙܵܐ ܕܡܲܓܼܥܲܠ ܒܐܝܼܕܹܝ̈ܗ̇ ܀>
    text <܃ܡ̇ܪܹܝܢ ܓܲܠܝܵܐ ܗ̄ܝܼ ܕܲܠܒܼܘܼܚܪܵܢܲܢ ܝܲܗ̣̄ܒܼ ܬܲܪ̈ܬܲܝܗܹܝܢ>
    text <ܕܲܚܢܲܢ ܢܸܗܘܸܐ ܣܵܗ̈ܕܹܿܐ ܒܕܼܝܼܢܵܐ ܠܒܼܝܼܫܲܘܼܬܼ ܢܲܦܫܲܢ ܀>
    text <܃ܠܲܝܬܿ ܠܵܟ ܡ̇ܕܹܝܢ ܐܘܿ ܥܲܬܿܝܼܪܵܐ ܦܘܼܢܵܝ ܡܸܠܹ̈ܐ>
    text <ܘܠܵܐ ܡܨܹܝܬܿ ܕܬܸܙܟܸܿܐ ܟܲܕܼ ܡܸܬܿܬܲܒܼܥܲܬܿ ܕܲܠܡܵܢ ܐܲܥܘܸܠܬܿ ܀>
    text <܃ܠܵܘ ܥܲܠ ܕܲܩܢܲܝܬܿ ܕܵܐܹ̇ܝܢ ܥܲܡܵܟ ܕܵܐܹ̇ܝܢ ܟܠܵܐ>
    text <ܐܸܠܵܐ ܕܲܗ̤ܘܲܝܬܿ ܓܠܝܼܙ ܡ̣ܢ ܪ̈ܲܚܡܹܐ ܘܣܵܢܹ̇ܐ ܐ̄ܢܵܫܵܐ ܀>
    text <܃ܡܸܛܠ ܐ̄ܢܵܫܵܐ ܝܲܗ̣̄ܒܹܿܗ ܠܥܘܼܬܼܪܵܐ ܗܵܘ̇ ܡܲܥܬܲܪ ܟܠ>
    text <ܘܐܲܢ̄ܬܿ ܣܲܬܼܪܬܵܝܗܝ ܘܲܓܼܠܲܙܬܿ ܐ̄ܢܵܫܵܐ ܡ̣ܢ ܚܲܝܲܝ̈ܗܘܿܢ ܀>
    text <܃ܒܡܵܙܘܿܢ ܙܲܒܼܢܵܐ ܬܠܹܝܢ ܚܲܝܲܝ̈ܗܘܿܢ ܕܲܒܼܢܲܝ̈ܢܵܫܵܐ>
    text <ܘܐܲܝܢܵܐ ܕܟܼܵܠܹ݁ܐ ܚܲܝܹ̈ܐ ܕܐ̄ܢܵܫܵܐ ܩܵܛܹ̇ܠ ܐ̄ܢܵܫܵܐ ܗ̄ܘ̣ ܀>
    text <܃ܡܲܢ ܠܵܐ ܢܸܒܼܟܸܿܐ ܥܲܠ ܥܲܬܿܝܼܪܵܐ ܓܠܝܼܙ ܡ̣ܢ ܪ̈ܲܚܡܹܐ>
    text <ܕܲܗܘ̤ܵܐ ܚܲܒܼܪܵܐ ܒܒܼܝܼܫܘܼܬܼ ܝܲܨܪܹܗ ܠܩܵܛܹ̇ܠ ܐ̄ܢܵܫܵܐ ܀>
    text <܃ܐܸܢ ܠܲܝܬܿ ܡܸܕܹܿܡ ܕܪܲܒܿ ܡ̣ܢ ܐ̄ܢܵܫܵܐ ܒܟܼܠ ܡ̇ܐ ܕܲܗܘ̤ܵܐ>
    text <ܠܲܝܬܿ ܬܘܼܒܼ ܡܵܕܹܝܢ ܕܒܼܝܼܫ ܡ̣ܢ ܐ̄ܢܵܫܵܐ ܕܣܵܢܹܐ ܠܐ̄ܢܵܫܵܐ ܀>
    text <ܠܡܵܢܵܐ ܣܢ݂ܲܝܬܵܢܝ ܐܘܿ ܥܲܬܿܝܼܪܵܐ ܐܲܝܟ ܕܲܠܒܼܝܼܫܵܐ܃>
  block
    text <ܘܲܗ̤ܘܲܝܬܿ ܣܵܢ̇ܐܵܐ ܠܐ̄ܢܵܫܵܐ ܕܐܝܼܬܼܵܘܗܝ ܨܠܸܡ ܒܵܪܘܿܝܵܐ ܀>
    text <܃ܠܡܵܢ ܐܸܬܼܢܲܟܼܪܝܼܬܿ ܠܫܲܝܢܵܐ ܕܐ̄ܢܵܫܵܐ ܣܵܢܐܵܐ ܕܐ̄ܢܵܫܵܐ>
    text <ܘܲܥܒ݂ܲܕܿܬܿ ܢܲܦܫܵܟ ܓܠܝܼܙ ܡ̣ܢ ܪ̈ܲܚܡܹܐ ܒܲܕܼܡܘܼܬܼ ܒܝܼܫܵܐ ܀>
    text <܃ܦܢܝܼ ܡܼܢ ܬܵܘܫܵܐ ܕܲܚܬܼܝܼܘܼܬܼܵܐ ܛܘܼܪܵܐ ܚܲܪܒܵܐ>
    text <ܘܲܥܡܲܪ ܒܐܲܪܥܵܐ ܕܡܲܟܿܝܼܟܼܘܼܬܼܵܐ ܕܢܝܼܚ ܦܘܼܠܚܵܢܵܗ̇ ܀>
    text <܃ܐܲܥܢܵܐ ܢܲܦܫܵܟ ܒܥܸܢܝܵܢ ܐ̄ܢܵܫܵܐ ܪ̈ܵܚܡܲܝ ܫܲܝܢܵܐ>
    text <ܘܟܲܒܸܿܫ ܝܲܨܪܵܟ ܒܢܝܼܪܵܐ ܢܝܼܚܵܐ ܕܡܲܟܿܝܼܟܼܘܼܬܼܵܐ ܀>
    text <܃ܙܪܘܿܥ ܙܸܕܼܩܵܬܼ̈ܟ ܒܐܲܪܥܵܐ ܕܐ̄ܢܵܫܵܐ ܕܠܵܐ ܡܸܬܿܛܲܠܡܵܐ>
    text <ܘܣܲܟܵܐ ܠܣܲܒܼܪܵܐ ܦܹܐܪܵܐ ܕܲܟܼܣܹܝܢ ܚܲܝܹ̈ܐ ܒܐܘܼܟܼܠܹܗ ܀>
    text <܃ܗܲܒܼ ܠܲܣܢܝܼܩܵܐ ܘܚܘܼܬ ܠܲܡܥܵܩܵܐ ܘܐܲܢܝܼܚ ܝܲܬܼܡ̇ܐ>
    text <ܘܐܲܢܗܲܪ ܐܲܦܲܝ̈ܟ ܘܠܵܐ ܬܼܟܼܪܸܐ ܠܵܟ ܟܲܕܼ ܝܵܗܹ̇ܒܼ ܐܲܢ̄ܬܿ ܀>
    text <܃ܚܙܝܼ ܠܵܐ ܬܸܬܸܿܠ ܟܲܕܼ ܟܲܪܝܵܐ ܠܵܟ ܘܲܡܥܵܺܩ ܠܸܒܵܟ>
    text <܃ܕܲܠܡܵܐ ܬܸܫܡܲܥ ܗܵܝ̇ ܒܲܪܬܿ ܩܵܠܵܐ ܕܲܠܘܵܬܼ ܩܵܐܝܢ>
    text <܃ܐܵܦ ܗܘ̤ ܖܲܪܸܒܼ ܕܸܒܼܚܵܐ ܣܲܢܝܵܐ ܕܕܼܵܡܹ̇ܐ ܗ̄ܘ̣ܵܐ ܠܹܗ>
    text <ܘܕܲܚܙ̣ܵܝܗܝ ܟܹܐܢܵܐ ܕܲܟܼܡܝܼܪ ܠܸܒܹܿܗ ܐܲܣܠܝܼ ܘܲܫ̣ܕܼܷܵܝܗܝ ܀>
    text <܃ܠܵܐ ܟܹܝܬܼ ܬܸܙܪܘܿܥ ܙܪܲܥ ܙܸܕܼܩܵܬܼ̈ܟ ܒܲܦܣܵܩ ܣܲܒܼܪܵܐ>
    text <ܕܠܵܐ ܢܸܬܿܛܲܠܡܘܼܢ ܦܹܐܪܹ̈ܐ ܕܥܲܡܠܲܝ̈ܟ ܡ̣ܢ ܦܘܼܪܥܵܢܵܐ ܀>
    text <܃ܠܲܝܬܿ ܦܘܼܪܥܵܢܵܐ ܠܦܹܐܪܹ̈ܐ ܕܗܵܘܹ̇ܝܢ ܡ̣ܢ ܟܲܪܝܘܼܬܼܵܐ>
    text <ܘܠܵܐ ܡܸܬܼܩܲܒܿܠܝܼܢ ܕܸܒܼܚܹ̈ܐ ܣܢܲܝ̈ܵܐ ܩܕܼܵܡ ܚܵܙܹ̇ܐ ܟܠ ܀>
    text <܃ܬܪܹܝܢ ܚܘܼܣܪ̈ܵܢܹܐ ܩܵܢܹ̇ܐ ܐܲܝܢܵܐ ܕܝܵܗܹ̇ܒܼ ܘܲܟܼܡܝܼܪ>
    text <ܕܡܵܘܒܸܿܕܼ ܕܝܼܠܹܗ ܘܚܵܒܹ̇ܫ ܢܲܦܫܹܗ ܬܚܹܝܬܼ ܡܲܪܫܘܼܬܼܵܐ ܀>
    text <܃ܒܕܝܼܢܵܐ ܥܦܝܼܦܵܐ ܡܩܲܛܪܸܓܼ ܗܘ̤ ܠܹܗ ܒܝܲܕܼ ܡܵܘܗܲܒܼܬܹܗ>
    text <ܘܠܵܐ ܡܸܬܼܒܲܝܲܢ ܕܲܠܡܵܢ ܝܵܗܹ̇ܒܼ ܘܲܠܡܵܢ ܚܵܐܹ̇ܒܼ ܀>
    text <܃ܝܵܗܹ̇ܒܼ ܘܲܡܥܝܼܩ ܠܗܵܘ̇ ܝܵܗܘܿܒܼܵܐ ܕܝܲܗ̣̄ܒܼ ܠܹܗ ܘܲܠܟܼܠ>
    text <ܘܠܵܐ ܡܸܬܼܒܲܝܲܢ ܕܗܘ̤ ܠܹܗ ܒܕܝܼܠܹܗ ܡܲܒܿܐܸܫ ܥܲܝܢܹܗ ܀>
    text <܃ܕܐܲܠܵܗ ܟܠܵܐ ܗ̄ܘ̣ ܟܠܡܵܐ ܕܲܩܐܹܝܢ ܡܲܠ̈ܟܹܿܐ ܘܡܵܟܹ̈ܐ>
    text <ܘܡ̣ܢ ܡ̇ܘܗܲܒܼܬܹܗ ܥܵܬܼ̇ܪܝܼܢ ܐ̄ܢܵܫܵܐ ܘܫܲܡܲܝܵܢܹ̈ܐ ܀>
    text <܃ܠܹܗ ܗ̄ܘ̣ ܙܵܕܹܩ ܕܢܸܬܸܿܠ ܕܝܼܠܹܗ ܒܚܘܿܒܵܐ ܕܲܟܼܝܵܐ>
    text <ܕܠܵܐ ܢܸܬܼܩܲܛܪܲܓܼ ܒܲܕܼܠܵܐ ܕܝܼܠܲܢ ܐܲܝܟ ܕܲܒܼܕܼܝܼܠܲܢ ܀>
    text <܃ܘܐܸܢ ܕܝܼܠܹܗ ܗ̄ܘ̣ ܥܘܼܬܼܪܵܐ ܘܚܲܝܹ̈ܐ ܘܦܘܼܪܥܵܢ ܐܲܓܼܪܵܐ>
    text <ܠܡܵܢ ܡܸܫܬܲܒܼܗܲܪ ܥܲܦܪܵܐ ܫܝܼܛܵܐ ܕܣܝܼܡ ܒܹܗ ܕܲܗܒܼܵܐ ܀>
    text <ܦܵܘܠܘܿܣ ܬܲܚܸܡ ܕܠܵܐ ܢܸܫܬܲܒܼܗܲܪ ܟܠ ܕܲܥܒܼܝܼܕܼܵܐ ܗ̄ܘ̣܃>
  block
    text <ܘܐܸܢ ܡܸܫܬܲܒܼܗܲܪ ܒܡܵܪܝܵܐ ܒܲܠܚܘܿܕܼ ܢܪܝܼܡ ܪܸܥܝܵܢܹܗ ܀>
    text <܃ܥܲܠ ܥܵܒܼܘܿܕܵܐ ܢܲܩܸܨ ܟܠܢܵܫ ܡܸܕܹܿܡ ܕܲܩܢܹܐ>
    text <ܣܛܲܪ ܡ̣ܢ ܥܵܘ̣ܠܵܐ ܕܕܝܼܠܲܢ ܐܝܼܬܼܵܘܗܝ ܘܒܲܢ ܡܸܫܬܲܡܲܫ ܀>
    text <܃ܕܝܲܨܪܲܢ ܐܝܼܬܼܵܘܗܝ ܥܵܘ̣ܠܵܐ ܕܢܲܦܫܲܢ ܘܠܵܘ ܕܲܐ̄ܚܪܹܢܵܐ ܗ̄ܘ̣>
    text <ܘܟܲܕܼ ܛܵܒܼ ܥܵܘ̣ܠܵܐ ܗ̄ܘ̣ ܐܸܡܲܬܼܝ ܕܨܵܒܹ̇ܐ ܡܙܲܕܸܿܩ ܥܵܘ̣ܠܹܗ ܀>
    text <܃ܗܘ̤ ܠܹܗ ܣܵܗܹ̇ܕܼ ܥܲܠ ܫܘܼܠܛܵܢܵܐ ܕܦܵܪܘܿܫܘܼܬܹܗ>
    text <ܕܲܒܼܨܸܒܼܝܵܢܹܗ ܙܲܟܹ̇ܐ ܘܚܵܐܹ̇ܒܼ ܒܐܲܝܠܹܝܢ ܕܲܩܢܸܐ ܀>
    text <܃ܬܵܘ ܡ̇ܝܘܿܬܹ̈ܐ ܛܲܟܸܿܣܘ ܪܲܗܛܵܐ ܕܨܸܒܼܝܵܢܲܝ̈ܟܿܘܿܢ>
    text <ܕܗܵܐ ܐܸܬܼܓܲܠܲܝܲܬ̤ ܕܨܸܒܼܝܵܢܲܢ ܗ̄ܘ̣ ܕܫܲܠܝܼܛ ܥܲܠ ܟܠ ܀>
    text <܃ܠܨܸܒܼܝܵܢ ܢܲܦܫܹܗ ܢܸܥܕܿܘܿܠ ܟܠܢܵܫ ܡܵܐ ܕܡܸܬܼܪܲܦܸܐ>
    text <ܘܲܒܼܒܼܘܼܚܪܵܢܹܗ ܢܚܘܼܪ ܒܲܩܢܘܿܡܹܗ ܘܢܲܟܸܿܣ ܥܵܘ̣ܠܹܗ ܀>
    text <܃ܝܲܨܪܵܐ ܢܸܗܘܸܐ ܐܲܝܟ ܕܲܝܵܢܵܐ ܠܟܼܠ ܣܘܼܥܪ̈ܵܢܲܝܢ>
    text <ܘܲܠܒܼܘܼܚܪܵܢܹܗ ܢܲܥܸܠ ܥܵܘ̇ܠܵܐ ܘܙܲܕܲܝܼܩܘܼܬܼܐ ܀>
    text <܃ܚܵܘܒܿܬܼܵܐ ܚܲܝܵܒܼ ܟܠ ܕܲܡܠܝܼܠܵܐ ܗ̄ܘ̣ ܠܡܸܕܲܥ ܗܵܠܹܝܢ>
    text <ܘܐܸܢ ܠܵܐ ܦܵܪܲܥ ܝܲܨܪܹܗ ܡܲܟܸܿܣ ܠܛܵܠܘܿܡܘܼܬܹܗ ܀>
    text <܃ܠܵܐ ܟܹܝܬܼ ܢܸܛܠܘܿܢ ܚܹܝܠ ܚܸܟܼ̈ܡܵܬܼܵܐ ܕܲܟܼܣܸܐ ܒܢܲܦܫܲܢ>
    text <ܘܢܵܘܠܸܕܼ ܪܸܛܢܵܐ ܕܠܵܐ ܒܘܼܝܵܢܵܐ ܥܲܠ ܥܵܒܼܘܿܕܲܢ ܀>
    text <܃ܠܵܐ ܢܸܫܬܲܒܼܗܲܪ ܟܲܕܼ ܣܲܓܿܝܼ ܠܲܢ ܥܘܼܬܼܪܵܐ ܘܚܲܝܠܵܐ>
    text <ܘܠܵܐ ܬܸܟܼܪܸܐ ܠܲܢ ܟܲܕܼ ܫܝܼܛ ܥܘܼܡܪܲܢ ܘܲܡܚܝܼܠ ܦܲܓܼܪܲܢ ܀>
    text <܃ܠܵܐ ܢܼܬܼܪܵܘܪܲܒܼ ܒܪܲܒܿܘܼܬܼ ܕܲܪܓܼܵܐ ܕܪܹܫܢܘܼܬܼܵܐ>
    text <ܘܠܵܐ ܢܸܨܛܲܡܥܲܪ ܠܡܸܫܬܲܥܒܵܕܼܘܼ ܠܛܲܟܼܣܵܐ ܬܲܩܢܵܐ ܀>
    text <܃ܐܲܝܢܵܐ ܕܦܵܩܹ̇ܕ ܢܡܲܕܸܿܟ ܡܸܠܵܘ̈ܗܝ ܒܡܸܠܲܬܼ ܫܲܝܢܵܐ>
    text <ܘܐܲܝܢܵܐ ܕܫܵܡܲ݁ܪ ܢܸܦܪܘܿܥ ܛܲܝܒܿܘܼ ܐܲܝܟ ܚܲܝܵܒܼܵܐ ܀>
    text <܃ܐܲܝܢܵܐ ܕܪܹܫܵܐ ܗ̄ܘ̣ ܢܸܗܘܸܐ ܪܹܫܵܐ ܒܗܘܿܢ ܒܲܥܒܼܵܕܹ̈ܐ>
    text <ܒܲܕܼܡܘܼܬܼ ܪܹܫܵܐ ܕܒܹܗ ܡܸܬܼܢܲܗܲܪ ܟܠܹܗ ܓܘܼܫܡܵܐ ܀>
    text <܃ܐܲܝܢܵܐ ܕܐܝܼܬܼܵܘܗܝ ܡܸܫܬܿܡܥܵܢܵܐ ܒܕܼܘܼܟܲܬܼ ܪܼ̈ܓܼܠܹܗ>
    text <ܢܸܪܕܹܿܐ ܟܠܫܵܥ ܠܘܵܬܼ ܕܲܦܩܝܼ̈ܕܼܵܢ ܒܲܕܼܡܘܼܬܼ ܪܸ̈ܓܼܠܹܐ ܀>
    text <܃ܐܲܝܢܵܐ ܕܢܲܗܝܼܪ ܝܲܨܪܵܐ ܕܢܲܦܫܹܗ ܠܡܸܦܪܲܫ ܫܲܦܝܼܪ>
    text <ܢܚܵܘܸܐ ܐܘܼܪܚܵܐ ܠܲܕܼܚܸܫܘܿܟܼܝܼܢ ܡ̣ܢ ܒܘܼܝܵܢܵܐ ܀>
    text <܃ܐܲܝܢܵܐ ܕܩܲܠܝܼܠ ܫܸܡܥܵܐ ܕܗܵܘܢܹܗ ܠܲܡܨܵܬܼ ܩܘܼܫܬܵܐ>
    text <ܢܲܙܥܸܩ ܩܵܠܹܗ ܐܲܝܟ ܫܝܼܦܘܿܪܵܐ ܒܐܸܕܢܲܝ̈ ܥܲܛܠܹ̈ܐ ܀>
    text <܃ܐܲܝܢܵܐ ܕܚܲܪܝܼܦ ܣܝܦܵܐ ܕܡܸܠܬܹܗ ܠܡܸܩܛܲܠ ܥܵܘ̣ܠܵܐ>
    text <ܢܸܚܪܘܿܒܼ ܣܸܕܼܪܹ̈ܐ ܕܒܲܥܸܠܕܲܪܵܐ ܒܝܲܕܼ ܦܸܬܼܓܼܵܡܵܘ̈ܗܝ ܀>
    text <ܐܲܝܢܵܐ ܕܚܲܟܿܝܼܡ ܘܝܵ̇ܕܲܥ ܛܲܟܼܣܵܐ ܕܡܸܠܲܬܼ ܚܲܝܹ̈ܐ܃>
  block
    text <ܢܲܩܢܸܐ ܛܲܥܡܵܐ ܠܲܕܼܦܲܟܿܝܼܗܝܼܢ ܡ̣ܢ ܘܵܠܝܼܬܼܵܐ ܀>
    text <܃ܐܲܝܢܵܐ ܕܫܲܪܝܼܪ ܚܘܼܒܵܐ ܕܢܲܦܫܹܗ ܒܗܲܝܡܵܢܘܼܬܼܵܐ>
    text <ܢܡܲܕܸܿܟ ܐܘܼܟܼܠܵܐ ܪܘܼܚܵܢܵܝܵܐ ܠܫܲܒܼܪܘܼܬܼ ܐ̄ܢܵܫܵܐ ܀>
    text <܃ܐܲܝܢܵܐ ܕܲܚܠܝܼܡ ܡ̣ܢ ܟܘܼ̈ܬܼܡ̇ܬܼܵܐ ܕܲܪ̈ܓܼܝܼܓܼܵܬܼܵܐ>
    text <ܢܫܝܼܓܼ ܗܲܕܵܡܹ̈ܐ ܕܲܟܼܢܵܘܵܬܹ̈ܗ ܡ̣ܢ ܣܲܢ̈ܝܵܬܼܵܐ ܀>
    text <܃ܐܲܝܢܵܐ ܕܩܲܕܿܝܼܫ ܡ̣ܢ ܛܲܡܐܘܼܬܼܵܐ ܕܪܸܓܲܬܼ ܒܸܣܪܵܐ>
    text <ܢܸܪܘܿܣ ܡܸܠܵܘ̈ܗܝ ܒܲܕܼܡܘܼܬܼ ܛܲܠܵܐ ܥܲܠ ܚܲܛܝܹ̈ܐ ܀>
    text <܃ܐܲܝܢܵܐ ܕܲܥܢܸܐ ܒܗܸܪܓܼܵܐ ܬܲܩܢܵܐ ܕܪ̈ܘܼܚܵܢܝܵܬܼܵܐ>
    text <ܢܥܲܝܹܕܼ ܚܲܒܼܪ̈ܵܘܗܝ ܒܫܸܡܥܵܐ ܛܵܒܼܵܐ ܕܦܘܼܠܚܵܢ ܚܲܝܹ̈ܐ ܀>
    text <܃ܐܲܝܢܵܐ ܕܝܲܠܝܼܦ ܘܨܵܒܹ̇ܐ ܕܢܲܠܸܦ ܠܲܕܼܗܸܕܼܝܘܿܠܛܝܼܢ>
    text <ܢܲܡܲܫܲܚ ܡܸܠܵܘ̈ܗܝ ܠܦܘܼܬܼ ܪܸ̈ܥܝܵܢܹܐ ܘܐܲܟܸܿܢ ܢܲܠܸܦ ܀>
    text <܃ܢܹܐܡܲܪ ܪܲܒܵܐ ܠܘܵܬܼ ܬܲܠܡܝܼܕܹܗ ܕܚܘܼܪ ܒܝܼ ܘܝܼܠܲܦ>
    text <ܘܐܵܦ ܬܲܠܡܝܼܕܼܵܐ ܢܸܚܢܸܐ ܠܢܝܼܫܵܐ ܕܡܸܠܲܝ̈ ܪܲܒܹܿܗ ܀>
    text <܃ܠܵܐ ܢܸܫܬܲܩܲܠ ܪܲܒܵܐ ܒܚܘܼܬܼܪܵܐ ܥܲܠ ܬܲܠܡܝܼܕܹܗ>
    text <ܘܠܵܐ ܬܲܠܡܝܼܕܼܵܐ ܢܨܲܚܸܐ ܠܪܲܒܵܐ ܕܲܡܚܲܟܸܿܡ ܠܹܗ ܀>
    text <܃ܢܸܗܘܸܐ ܪܲܒܵܐ ܒܕܘܼܟܲܬܼ ܥܲܝܢܵܐ ܠܪܸ̈ܓܼܫܲܝ ܦܲܓܼܪܵܐ>
    text <ܘܢܸܪܕܿܘܿܢ ܪܸ̈ܓܼܫܹܐ ܒܵܬܲܪ ܥܲܝܢܵܐ ܠܵܘܬܼ ܝܘܼܠܦܵܢܵܐ ܀>
    text <܃ܢܡܲܠܸܐ ܛܲܟܼܣܵܐ ܕܡܸܠܲܬܼ ܦܘܼܡ̇ܐ ܨܹܝܕ ܗܲܕܵܡܹ̈ܐ>
    text <ܘܐܵܦ ܗܲܕܵܡܹ̈ܐ ܢܨܘܼܬܼܘܼܢ ܩܵܠܹܗ ܕܠܵܐ ܣܲܒܼܥܘܼܬܼܵܐ ܀>
    text <܃ܒܛܲܟܼܣܵܐ ܕܦܲܓܼܪܵܐ ܢܹܐܣܘܿܪ ܚܘܼܒܲܢ ܚܲܕܼ ܨܹܝܕܼ ܚܲܒܼܪܹܗ>
    text <ܐܲܝܟ ܡܵܐ ܕܲܚܙܝܼܩ ܦܲܓܼܪܵܐ ܒܪܸ̈ܓܼܫܹܐ ܘܚܲܕܼ ܗ̄ܘ̣ ܟܠܹܗ ܀>
    text <܃ܚܲܕܼ ܗ̄ܘ̣ ܦܲܓܼܪܵܐ ܘܠܵܐ ܡܸܬܼܦܲܠܲܓܼ ܒܦܘܼܪܫܵܢ ܪܸ̈ܓܼܫܹܐ>
    text <ܘܟܲܕܼ ܣܲܓܿܝܼܐܝܼܢ ܫܘܹܝܢ ܒܐܵܘܝܘܼܬܼܵܐ ܕܠܵܐ ܡܸܣܬܲܕܿܩܵܐ ܀>
    text <܃ܚܲܕܼ ܗ̄ܘ̣ ܡܫܝܼܚܵܐ ܪܹܫܵܐ ܕܥܹܕܿܬܵܐ ܓܘܼܫܡܵܐ ܕܲܟܼܝܵܐ>
    text <ܘܲܒܼܚܲܕܼ ܚܘܼܒܵܐ ܦܠܸܐ ܕܲܢܩܵܘܘܿܢ ܦܲܓܼܪܹ̈ܐ ܡܫܝܼܚܹ̈ܐ ܀>
    text <܃ܐܸܢ ܗܲܕܵܡܹ̈ܐ ܦܪܝܼܫܝܼܢ ܘܲܫܘܹܝܢ ܒܲܕܼܡܸܬܼܚܲܙ̈ܝܵܢ>
    text <ܟܡܵܐ ܢܸܬܼܙܩܘܼܢ ܙܵܘ̈ܥܹܐ ܟܣܲܝܵ̈ܐ ܨܹܝܕ ܟܲܣ̈ܝܵܬܼܵܐ ܀>
    text <܃ܦܪܝܼܫܝܼܢ ܪܸ̈ܓܼܠܹܐ ܒܣܘܼܥܪ̈ܵܢܲܝܗܘܿܢ ܚܲܕܼ ܨܹܝܕ ܚܲܒܼܪܹܗ>
    text <ܘܫܲܘܸܐ ܪܲܗܛܵܐ ܕܦܘܼܠܚܵܢܲܝ̈ܗܘܿܢ ܨܹܝܕܼ ܚܲܕܼ ܓܘܼܫܡܵܐ ܀>
    text <܃ܠܲܝܬܿ ܗܲܕܵܡܵܐ ܕܚܲܣܸܕܼ ܚܲܒܼܪܹܗ ܒܟܲܫܝܼܪܘܼܬܹܗ>
    text <ܘܠܵܐ ܐܸܬܼܝܲܥܲܢܘ ܘܲܥܠܲܒܼܘ ܐܘܼܟܼܠܵܐ ܕܣܘܼܢܩܵܢܲܝ̈ܗܘܿܢ ܀>
    text <܃ܒܛܲܟܼܣܵܐ ܕܪܸ̈ܓܼܫܹܐ ܢܚܘܼܪ ܒܲܚܕܵܕܹ̈ܐ ܐܲܝܟ ܦܵܪ̈ܘܿܫܹܐ>
    text <ܘܐܲܝܟ ܗܲܕܵܡܹ̈ܐ ܢܕܲܡܸܐ ܟܠܢܵܫ ܒܝܲܕܼ ܣܘܼܥܪ̈ܵܢܲܝܢ ܀>
    text <܃ܚܝܼܨ ܪܸܥܝܵܢܵܐ ܢܠܲܒܸܿܒܼ ܩܵܠܹܗ ܠܐܲܝܢܵܐ ܕܲܡܚܝܼܠ>
    text <ܘܢܸܥܨܘܿܒܼ ܚܲܫܹܗ ܒܣܲܡܵܐ ܕܣܲܒܼܪܵܐ ܕܠܵܐ ܡܸܬܼܦܲܟܲܗ ܀>
    text <܃ܢܲܟܼܠܸܐ ܒܙܲܠܝܼܾ ܢܲܦܫܵܐ ܕܠܐ ܢܸܙܕܲܠܲܠ>
    text <ܘܪܵܚܹ̇ܡ ܫܲܝܢܵܐ ܢܫܲܬܸܿܩ ܚܸܡܬܼܵܐ ܕܪ̈ܲܓܘܼܙܬܼܵܢܹܐ ܀>
    text <ܥܪܝܼܡܵܐ ܠܚܲܣܝܼܪ ܗܵܘܢܵܐ ܠܡܸܕܲܥ ܩܘܼܫܬܵܐ܃>
  block
    text <ܘܟܲܫܝܼܪ ܥܲܡܠܹ̈ܐ ܢܥܝܼܪ ܠܲܪ̈ܦܲܝܵܐ ܠܦܘܼܠܚܵܢ ܚܲܝܹ̈ܐ ܀>
    text <܃ܩܢܹܐ ܩܸܢܝܵܢܹ̈ܐ ܢܦܲܪܢܸܣ ܥܘܼܬܼܪܹܗ ܚܲܟܿܝܼܡܵܐܝܼܬܼ>
    text <ܘܚܲܣܝܼܪ ܢܸܟܼܣܹ̈ܐ ܢܸܛܲܪ ܢܲܦܫܹܗ ܡ̣ܢ ܪܘܼܛܵܢܵܐ ܀>
    text <܃ܚܠܝܼܡ ܗܲܕܵܡܹ̈ܐ ܠܵܐ ܢܫܝܼܛ ܝܲܨܪܹܗ ܠܐܲܝܢܵܐ ܕܲܣܓܼܝܼܦ>
    text <ܘܢܲܣܝܼܣ ܓܘܼܫܡܵܐ ܠܵܐ ܢܸܬܼܪܲܦܸܐ ܒܝܲܕܼ ܩܘܼܛܵܥܵܐ ܀>
    text <܃ܦܠܸܐ ܒܲܚܙܵܬܼܵܐ ܠܵܐ ܢܲܗܸܠ ܒܹܗ ܒܲܫܟܼܝܼܪ ܐܲܦܹ̈ܐ>
    text <ܘܲܣܥܸܐ ܚܸܙܘܵܐ ܠܵܐ ܬܸܟܼܪܸܐ ܠܹܗ ܕܥܲܠ ܡ̇ܢ ܗܵܟܲܢ ܀>
    text <܃ܡܗܝܼܪ ܒܲܣܘܵܕܼܵܐ ܛܲܟܸܿܣ ܡܸܠܲܝ̈ܟ ܡ̣ܢ ܫܘܼܒܼܗܵܪܵܐ>
    text <ܘܲܟܼܪܸܐ ܡܸܠܬܼܵܐ ܟܠܝܼ ܠܸܫܵܢܵܟ ܡ̣ܢ ܓܘܼܕܵܦܵܐ ܀>
    text <܃ܚܲܪܝܼܦ ܙܵܘ̈ܥܹܐ ܚܙܝܼ ܠܵܐ ܬܸܣܥܸܐ ܥܲܠ ܟܲܣ̈ܝܵܬܼܵܐ>
    text <ܘܲܒܼܗܝܼܠ ܗܵܘܢܵܐ ܠܵܐ ܬܸܬܼܡܲܬܿܢ ܨܹܝܕ ܝܘܼܠܦܵܢܵܐ ܀>
    text <܃ܪܵܚܹ̇ܡ ܟܸܣܦܵܐ ܠܵܐ ܬܸܬܼܝܲܥܲܢ ܠܡܸܣܲܒܼ ܕܲܐ̄ܚܪܹܝܢ>
    text <ܕܠܵܐ ܢܸܩܪܘܿܢܵܟ ܣܸܦܪ̈ܲܝ ܪܘܼܚܵܐ ܐܵܚܵܒܼ ܕܲܬܼܪܹܝܢ ܀>
    text <܃ܪܵܚܹ̇ܡ ܫܘܼܒܼܚܵܐ ܠܵܐ ܬܨܘܼܪ ܥܲܡܠܲܝ̈ܟ ܠܥܹܝܢ ܚܲܙܵܝܹ̈ܐ>
    text <ܕܠܵܐ ܬܸܫܬܵܘܬܲܦ ܒܗܵܝ̇ ܒܲܪܬܼ ܩܵܠܵܐ ܕܲܦܪܝܼܫܵܝܵܐ ܀>
    text <܃ܢܙܝܼܪ ܡ̣ܢ ܚܲܡܪܵܐ ܚܙܝܼ ܠܵܐ ܬܸܡܙܘܿܓܼ ܚܸܡܬܼܵܐ ܒܫܸܩܝܵܟ>
    text <ܕܲܠܡܵܐ ܬܸܪܘܸܐ ܒܫܸܩܝܵܐ ܕܪܘܼܓܼܙܵܐ ܘܬܸܥܛܹܐ ܗܵܘܢܵܟ ܀>
    text <܃ܐܲܡܝܼܢ ܨܵܐܹ̇ܡ ܚܣܘܿܠ ܪܸܥܝܵܢܵܟ ܡ̣ܢ ܣܲܢ̈ܝܵܬܼܵܐ>
    text <ܕܠܵܐ ܬܸܬܼܢܵܘܲܠ ܒܟܲܦܢܵܐ ܕܲܬܼܢܵܢ ܘܲܒܼܓܹܗܲܢܵܐ ܀>
    text <܃ܥܢܹܐ ܒܲܨܠܘܼܬܼܵܐ ܨܲܠܵܐ ܒܟܸܣܝܵܐ ܐܲܝܟ ܕܐܸܬܼܦܲܩܲܕܿܬܿ>
    text <ܕܲܠܡܵܐ ܢܣܲܪܸܩ ܫܘܼܒܼܚܵܐ ܣܪܝܼܩܵܐ ܥܲܡܠܹ̈ܐ ܕܢܲܦܫܵܟ ܀>
    text <܃ܢܟܸܦ ܒܲܚܝܵܪܹܗ ܠܵܐ ܬܸܬܼܒܲܩܸܐ ܒܫܘܼܦܪܵܐ ܕܐܲܦܹ̈ܐ>
    text <ܕܠܵܐ ܬܸܬܼܥܲܪܩܲܠ ܒܲܡܨܝܼ̈ܕܼܵܬܼܵܐ ܕܪܸܓܲܬܼ ܒܸܣܪܵܐ ܀>
    text <܃ܒܚܵܘܪܵܐ ܣܲܢܝܵܐ ܢܦܲܠ̣ܘ ܚܲܩܝܼܪܹ̈ܐ ܡ̣ܢ ܕܼܪ̈ܓܲܝܗܘܿܢ>
    text <ܘܚܵܒܼ݂ܘ ܓܲܢ̄ܒܵܪܹ̈ܐ ܡ̣ܢ ܚܘܼ̈ܬܼܚܵܬܹܐ ܕܦܸܓܼܥܵܐ ܕܐܲܦܹ̈ܐ ܀>
    text <܃ܚܵܘܪܵܐ ܕܥܲܝܢܹ̈ܐ ܦܲܟܼ݂ܪܹܗ ܠܫܸܡܫܘܿܢ ܓܲܢ̄ܒܵܪ ܚܲܝܠܵܐ>
    text <ܘܫܘܦܪܵܐ ܕܐܲܦܹ̈ܐ ܨܵܕܹܗ ܠܕܼܵܘܝܼܕܼ ܢܲܗܝܼܪ ܗܵܘܢܵܐ ܀>
    text <܃ܘܐܸܢ ܓܲܢ̄ܒܵܪܹ̈ܐ ܘܩܲܢ̈ܝܲܝ ܗܵܘܢܵܐ ܢܦܲܠ̣ܘ ܒܲܚܙܵܬܼܵܐ>
    text <ܡܲܢ ܠܵܐ ܢܸܛܲܪ ܚܝܵܪܵܐ ܕܥܲܝܢܵܘ̈ܗܝ ܡ̣ܢ ܬܘܼܩ̈ܠܵܬܼܵܐ ܀>
    text <܃ܥܲܝܢܵܐ ܪܦܝܼܬܼܵܐ ܗ̄ܝ̣ ܘܩܸܒܼܝܵܐ ܕܡܲܚ̈ܵܐ ܚܒܼܝܼܫ ܒܲܡܥܝܼܢܵܗ̇>
    text <ܘܐܸܢ ܡܸܬܿܬܲܪܥܝܼܢ ܡܛܝܼܦܝܼܢ ܦܲܓܼܪܵܐ ܘܡܲܦܗܹܝܢ ܢܲܦܫܵܐ ܀>
  block
    text <܃ܐܲܚܘܿܕܼ ܢܲܟܼܦܵܐ ܬܲܪܥܵܐ ܕܥܲܝܢܲܝ̈ܟ ܘܛܲܪ ܒܵܒܼܵܬܼ̈ܟ>
    text <ܕܠܵܐ ܢܸܬܼܚܲܠܲܨ ܓܲܙܵܐ ܕܟܲܢܸܫܬܿ ܒܲܙܗܝܼܪܘܼܬܼܵܐ ܀>
    text <܃ܠܵܐ ܬܼܬܒܲܩܸܐ ܒܫܘܼܦܪܵܐ ܕܐܲܦܹ̈ܐ ܒܲܡܠܸܐ ܙܲܒܼܢܵܐ>
    text <ܕܲܠܡܵܐ ܬܸܗܘܸܐ ܫܟܼܝܼܪ ܒܲܚܙܬܼܵܐ ܒܲܚܠܘܿܠ ܪܵܘܡܵܐ ܀>
    text <܃ܐܵܦ ܐܲܢ̄ܬܿܝ ܚܵܘܵܐ ܟܲܣܵܝ ܐܲܦܲܝ̈ܟܿܝ ܒܢܲܚܬܵܐ ܢܲܟܼܦܵܐ>
    text <ܕܠܵܐ ܢܸܬܿܬܿܨܝܼܪܘܼܢ ܢܲܟܼܦܹ̈ܐ ܒܦܲܚܹ̈ܐ ܕܚܵܘܪܹܟܼܝ ܣܲܢܝܵܐ ܀>
    text <܃ܛܲܟܸܿܣܝ ܪܲܗܛܵܐ ܕܝܲܨܪܵܐ ܕܢܲܦܫܹܟܼܝ ܘܲܕܒܼܵܒܼܵܬܹ̈ܟܼܝ>
    text <ܕܠܵܐ ܢܸܬܿܬܲܩܠܘܼܢ ܪ̈ܵܕܝܲܝ ܒܐܘܼܪܚܵܐ ܒܲܫܒܼܝܼܠ ܥܲܝܢܲܝ̈ܟܿܝ ܀>
    text <܃ܚܘܼܪܝ ܬܲܩܢܵܐܝܼܬܿ ܘܨܲܒܸܿܬܼܝ ܢܲܦܫܹܟܼܷ ܒܲܟܼܢܝܼܟܼܘܼܬܼܵܐ>
    text <ܕܲܠܡܵܐ ܬܦܘܼܫܝܼܢ ܠܒܲܪ ܡ̣ܢ ܬܿܪܥܵܐ ܥܲܡ ܣܲܟܸ̈ܠܵܬܼܵܐ ܀>
    text <܃ܛܲܝܸܒܼܝ ܡܸܫܚܵܐ ܘܦܘܿܩܝ ܒܲܠܘܝܼܬܼܵܐ ܕܚܲܟܝܼ̈ܡܵܬܼܵܐ>
    text <ܕܲܠܡܵܐ ܢܸܕܼܥܲܟ ܠܲܡܦܹܝܕܼ ܚܘܼܒܹܿܟܼܝ ܘܬܸܗܘܹܝܢ ܓܘܼܚܟܵܐ ܀>
    text <܃ܠܵܐ ܬܸܨܛܲܒܿܬܼܝܼܢ ܒܨܸܒܼܬܵܐ ܕܐܲܦܹ̈ܐ ܒܲܪ̈ܵܝܵܬܼܵܐ>
    text <ܕܠܵܐ ܢܲܗܠܘܼܢ ܒܹܟܼܝ ܫܵܝܪܲܝ ܫܲܦܝܼܪ ܒܫܘܼܦܪܵܐ ܕܢܲܦܫܵܐ ܀>
    text <܃ܟܠܵܝ ܗܲܠܟܼܵܬܹ̈ܿܟܼܷܝ ܥܲܡ ܒܵܒܼܵܬܹ̈ܟܼܝ ܡ̣ܢ ܣܲܢ̈ܝܵܬܼܵܐ>
    text <ܕܠܵܐ ܢܸܩܪܘܿܢܹܟܼܝ ܟܹܐܦܵܐ ܨܚܲܬܬܼܵܐ ܕܫܲܕܼܝܵܐ ܒܫܘܼܩܵܐ ܀>
    text <܃ܚܘܼܪܝ ܘܐܸܬܼܒܲܝܲܢܝ ܕܦܚܵܐ ܥܲܝܢܹܟܼܝ ܘܨܸܒܼܬܵܐ ܕܐܲܦܲܝ̈ܟܿܝ>
    text <ܘܒܹܟܼܝ ܡܸܬܿܬܿܨܝܼܕܼܝܢ ܪܼ̈ܓܼܫܹܐ ܘܙܵܘܥܹ̈ܐ ܐܲܝܟ ܕܲܒܼܦܲܝܵܐ ܀>
    text <܃ܦܲܚܵܐ ܐܢ̄ܬܿܝ ܟܠܹܟܼܝ ܕܲܛܡܝܼܪ ܒܐܲܪܥܵܐ ܩܕܼܵܡ ܗܲܠ̈ܟܼܵܬܼܵܐ>
    text <ܘܠܵܐ ܐ̄ܢܵܫ ܝܵ̇ܕܲܥ ܕܐܲܝܟܲܢ ܢܵܦܹ̇ܠ ܒܲܡܨܝܼ̈ܬܹܟܼܝ ܀>
    text <܃ܒܩܸܛܪܹ̈ܐ ܨܢܝܼܥܹ̈ܐ ܙܩܝܼܪܝܼܢ ܢܸܫ̈ܒܹܿܐ ܕܲܪ̈ܓܲܝܼܓܼܵܬܹܟܼܝ>
    text <ܘܣܲܓܿܝܼ ܥܲܣܩܵܐ ܠܡܸܬܼܦܲܠܵܛܘܼ ܡ̣ܢ ܨܸܢܥܵܬܹ̈ܟܼܝ ܀>
    text <܃ܠܚܲܓܼܠܵܐ ܕܵܡ̇ܝܲܬܿܝ ܕܩܵܪܹܐ ܠܡܵܘܬܵܐ ܠܲܒܼܢܲܝ̈ ܓܸܢܣܹܗ>
    text <ܘܲܒܼܢܸܥ̈ܡܵܬܹܗ ܩܵܛܹ̇ܠ ܚܲܒܼܪ̈ܵܘܗܝ ܘܡܵܐܹ̇ܬܼ ܐܵܦ ܗܘ̤ ܀>
    text <܃ܒܲܕܼܡܘܼܬܼ ܚܲܓ̣ܠܵܐ ܡܚܲܬܼܚܸܬܼ ܚܸܙܘܹܟܼܝ ܠܲܕܼܚܵܐܲܪ ܒܹܟܼܝ>
    text <ܘܲܒܼܫܘܼܓܵܫܲܝ̈ܟܿܝ ܨܵܝ̇ܕܲܬܿܝ ܫܲܒܼܪܹ̈ܐ ܐܲܝܟ ܦܵܪ̈ܲܚܬܼܵܐ ܀>
    text <܃ܡܵܘܬܵܐ ܥܦܝܼܦܵܐ ܚܒܼܝܼܫ ܒܲܩܠܘܼܒܼܝܵܐ ܕܝܲܨܪܹܟܼܝ ܒܝܼܫܵܐ>
    text <ܘܩܵܪܹܐ ܠܐ̄ܢܵܫܵܐ ܠܘܵܬܼ ܐܲܒܼܕܵܢܵܐ ܐܲܝܟ ܕܲܠܫܲܝܢܵܐ ܀>
    text <ܠܠܸܩܛܵܐ ܕܵܡܹ̇ܐ ܡܲܡܠܠܵܐ ܕܦܘܼܡܹܟܼܝ ܩܕܼܵܡ ܗܸܕܼܝܘܿܛܹ̈ܐ܃>
  block
    text <ܘܡܵܐ ܕܐܸܬܼܪܲܓܼܪܲܓܼܘ ܠܡܹܐܟܲܠ ܡܸܢܹܗ ܡ̣ܝܼܢܼܘ ܒܲܚܛܝܼܬܼܵܐ ܀>
    text <܃ܠܲܝܬܿ ܨܲܝܵܕܼܵܐ ܕܲܡܗܝܼܪ ܡܸܢܹܟܼܝ ܠܲܡܨܵܕܸ ܐ̄ܢܵܫܵܐ>
    text <ܘܠܲܝܬܿ ܦܵܪܲܚܬܵܐ ܕܩܵܪܝܵܐ ܫܲܦܝܼܪ ܐܲܝܟ ܫܘܼܓܵܫܲܝܟܿܝ ܀>
    text <܃ܥܪܝܼܡܲܬܿܝ ܣܲܓܿܝܼ ܠܐܘܼܡ̇ܢܘܼܬܼܵܐ ܕܨܲܝܕܵܐ ܕܐ̄ܢܵܫܵܐ>
    text <ܘܠܵܐ ܐ̄ܢܵܫ ܝܵ̇ܕܲܥ ܠܲܡܬܲܢܵܝܘܼ ܙܢܲܝ̈ ܨܸܢ̈ܥܵܬܹܟܼܝ ܀>
    text <܃ܚܲܟܿܝܼܡ ܝܲܨܪܹܟܼܝ ܠܡܸܩܪܵܐ ܒܣܸܦܪ̈ܵܘܗܝ ܕܩܵܛܹ̇ܠ ܐ̄ܢܵܫܵܐ>
    text <ܘܲܫܒܲܪ ܠܸܒܹܿܟܼܝ ܠܡܸܬܼܗܲܓܵܝܘܼ ܒܚܸܟܼܡܲܬܼ ܩܘܼܫܬܵܐ ܀>
    text <܃ܗܘ̤ܝܘܼ ܗܘ̤ܵܐ ܠܹܟܼܝ ܪܲܒܵܐ ܡܗܝܼܪܵܐ ܡ̣ܢ ܫܘܼܪܵܝܵܐ>
    text <ܘܒܲܟܼܬܼܝܼ̈ܒܼܵܬܹܗ ܩܪܲܝܬܿܝ ܘܐܸܬܼܗܲܓܿܝܼܬܿܝ ܘܲܚ̣ܛܲܝܬܿܝ ܘܐܲܚܛܝܼܬܿܝ ܀>
    text <܃ܦܘܼܫܝ ܡ̣ܢ ܗܸܪܓܲܗ ܕܣܵܦܪܵܐ ܢܟܼܝܼܠܵܐ ܡܲܠܸܦ ܙܹܐܦܵܐ>
    text <ܘܬܼܵܝ ܐܸܬܼܗܲܓܵܝ ܒܣܸܦܪܲܝ ܪܘܼܚܵܐ ܕܡܲܩܢܹܝܢ ܚܲܝܹ̈ܐ ܀>
    text <܃ܠܵܐ ܬܸܬܿܕܡܹܝܢ ܠܚܵܘܵܐ ܐܸܡܹܟܼܝ ܕܫܸܡܥܲܬ̤ ܡܸܠܟܹܿܗ>
    text <ܘܐܸܟܼܠܲܬ̤ ܦܹܐܪܵܐ ܘܝܸܠܕܲܬ̤ ܡܵܘܬܵܐ ܠܲܕܼܒܼܝܬܼ ܐܵܕܸܵܡ ܀>
    text <ܗܵܐ ܬܘܼܒܼ ܬܵܘܥܹܝܢ ܡܸܪܲܬܼ ܡ̇ܘܬܵܐ ܒܝܲܕܼ ܨܸܢܥܵܬ̈ܟܼܝ ܀>
    text <܃ܟܲܕܿܘܼ ܩܛܲܠ̣ܬܿܝܼܢ ܒܐܘܼܟܼܠܵܐ ܕܦܹܐܪܵܐ ܕܪܸܓܼܬܼ ܐܸܡܹܟܼܝ>
    text <ܠܵܐ ܬܡܝܼܬܼܝܼܢܲܢ ܒܪܸܓܲܬܼ ܒܸܣܪܵܐ ܐܲܝܟ ܕܲܒܼܦܹܐܪܵܐ ܀>
    text <܃ܦܘܼܫܝ ܠܵܐ ܬܸܗܘܹܝܢ ܡܨܝܼܕܿܬܵܐ ܕܥܵܘ̣ܠܵܐ ܩܕܼܵܡ ܚܲܙܵܝܹ̈ܐ>
    text <ܕܗܵܐ ܐܸܬܼܦܲܟܪܘ ܟܠ ܡܘܼܫ̈ܚܵܬܼܵܐ ܒܢܸܫ̈ܒܹܐ ܕܐܲܦܲܝ̈ܟܿܝ ܀>
    text <܃ܠܘܲܝ ܣܲܢܝܵܐ ܗ̣̄ܘܲܝܬܿܝ ܒܚܸܙܘܵܐ ܕܐܲܦܲܝ̈ܟܿܝ ܐܲܝܟ ܪܸܥܝܵܢܹܟܼܝ>
    text <ܕܕܲܡ ܓܵܥܨܝܼܢ ܗ̄ܘ̣ܵܘ ܫܲܒܼܪܵܝ ܠܸܒܵܐ ܡ̣ܢ ܣܲܢܝܘܼܬܹܟܼܝ ܀>
    text <܃ܐܘܲܝ ܠܵܐ ܣܓܼܝܼ ܠܹܟܼܝ ܨܸܒܼܬܵܐ ܕܐܲܦܹ̈ܐ ܘܡܲܪ̈ܓܵܢܝܵܬܼܵܐ>
    text <ܟܲܒܲܪ ܡܲܗܡܹܝܢ ܗ̄ܘ̣ܵܘ ܪ̈ܵܚܡܲܝ ܨܸܒܼܬܵܐ ܡ̣ܢ ܥܸܢܝܵܢܹܟܼܝ ܀>
    text <܃ܡܲܢ ܕܹܝܢ ܐܲܪܡܝܼ ܩܹܐܡ̇ܐ ܒܥܲܝܢܲܝ̈ܟܿܝ ܘܲܒܼܗܲܠ̈ܟܼܬܹܟܼܝ>
    text <ܘܐܲܥܸܠ ܚܲܒܼܫܹܟܼܝ ܒܓܼܵܘ ܢܵܡܲܪܬܵܐ ܐܲܝܟ ܚܲܝ̈ܘܵܬܼܵܐ ܀>
    text <܃ܡܲܢ ܕܹܝܢ ܐܲܣܪܹܗ ܠܝܲܨܪܹܟܼܝ ܒܝܼܫܵܐ ܒܙܲܝܢܵܐ ܟܠܫܵܥ>
    text <ܟܒܲܪ ܫܵܠܹ̇ܐ ܗ̄ܘ̣ܵܐ ܩܵܠܵܐ ܕܕܼܵܠܲܚ̇ ܫܲܝܢܵܐ ܕܐ̄ܢܵܫܵܐ ܀>
    text <܃ܡܲܢ ܕܹܝܢ ܐܲܪܡܝܼ ܛܲܒܼܥܵܐ ܕܫܸܬܼܩܵܐ ܥܲܠ ܠܸܫܵܢܹܟܼܝ>
    text <ܟܒܲܪ ܦܵܐܹ̇ܫ ܗ̄ܘ̣ܵܐ ܡ̣ܢ ܕܲܠܡܸܚܪܲܒܼ ܣܸܕܼܪܹ݁ܐ ܕܐ̄ܢܵܫܵܐ ܀>
    text <܃ܛܘܼܒܼܵܘܗܝ ܠܐܲܝܢܵܐ ܕܣܲܟܲܪ ܐܸܕܢܵܘ̈ܗܝ ܘܠܵܐ ܨܵܬܼ ܡܸܠܲܝ̈ܟܿܝ>
    text <ܘܲܗܘ̤ܵܐ ܚܲܪܫܵܐ ܠܘܵܬܼ ܥܸܢܝܵܢܵܐ ܕܙܲܠܝܼܠܘܼܬܹܟܼܝ ܀>
    text <܃ܛܘܼܒܼܵܘܗܝ ܠܐܲܝܢܵܐ ܕܟܲܕܼ ܥܲܡܹܟܼܝ ܗ̄ܘ̣ ܠܵܘ ܥܲܡܟܼܝ ܗ̄ܘ̣>
    text <ܘܲܥܡ݂ܲܪ ܥܲܡܹܟܼܝ ܘܲܢ̣ܛܲܪ ܢܲܦܫܹܟ ܡ̣ܢ ܢܸܟܼܝܵܢܲܝ̈ܟܿܝ ܀>
    text <܃ܛܘܼܒܼܵܘܗܝ ܠܐܲܝܢܵܐ ܕܠܵܐ ܛܥ̣ܵܐ ܒܫܲܪܒܹܿܟܼܝ ܢܝܼܫܵܐ ܕܡܸܠܵܘܗܝ>
    text <ܘܠܵܐ ܐܸܬܿܕܵܘܲܕܼ ܒܲܗ̈ܦܵܟܼܵܬܼܵܐ ܕܙܲܠܝܼܠܘܼܬܹܟܼܝ ܀>
  block
    text <܃ܒܫܲܪܒܹܿܟܼܝ ܐܲܣܛܝܼܬܼ ܡ̣ܢ ܡܲܪܕܲܝܼܬܼܵܐ ܕܲܫܒܼܝܼܠ ܡܸܠܲܝ̈>
    text <ܕܲܚܙܹ̇ܝܬܼ ܕܲܣܓܼܝܼܘ ܦܲܚܹ̈ܐ ܕܢܸܟܼܠܲܝ̈ܟܿܝ ܕܠܵܐ ܡܸܢܝܵܢܵܐ ܀>
    text <܃ܫܲܪܒܹܿܟܼܝ ܢܲܓܼܕܲܢܝ ܡ̣ܢ ܥܸܢܝܵܢܵܐ ܕܲܠܘܵܬܼ ܟܠ ܐ̄ܢܵܫ>
    text <ܕܲܚܙܹ̇ܝܬܼ ܕܐܲܣܝܼܪ ܥܵܠܡܵܐ ܟܠܹܗ ܒܥܸܢܝܵܢ ܚܘܼܒܹܿܟܼܝ ܀>
    text <܃ܠܵܐ ܡ̣ܢ ܒܝܼܫܘܼ ܐܸܟܼܠܹ̇ܬܼ ܩܲܪ̈ܨܲܝܟܿܝ ܐܲܝܟ ܡ̇ܐ ܕܲܣܒ݂ܲܪܬܿܝ>
    text <ܘܠܵܘ ܠܹܟܼܝ ܓܲܢܝܼܬܼ ܐܸܠܵܐ ܠܝܲܨܪܹܟܼܝ ܕܚܵܛܹ̇ܐ ܘܡܲܚܛܹܐ ܀>
    text <܃ܐܵܦ ܠܹܗ ܠܝܲܨܪܹܟܼܝ ܠܵܐ ܓܲܢܝܼܬܹܿܗ ܐܲܝܟ ܕܲܠܒܼܝܼܫܵܐ>
    text <ܐܸܠܵܐ ܕܟܲܕܼ ܛܵܒܼ ܡܲܒܼܐܸܫ ܟܠܢܵܫ ܠܹܗ ܘܲܠܚܒܼܪ̈ܵܘܗܝ ܀>
    text <܃ܠܵܘ ܒܲܟܼܝܵܢܵܐ ܐܲܣܝܼܪ ܝܲܨܪܹܟܼܝ ܐܲܝܟ ܫܲܬܿܝܼܩܹ̈ܐ>
    text <ܘܠܵܘ ܒܲܠܚܘܿܕܲܝܟܿܝ ܩܲܢܝܲܬܿܝ ܙܵܘܥܹ̈ܐ ܠܘܵܬܼ ܚܘܼܬܼܚܵܬܹ̈ܐ ܀>
    text <܃ܫܘܸܐ ܗ̄ܘ̣ ܒܘܼܚܪܵܢܵܐ ܕܦܵܪܘܿܫܘܼܬܹܟܼܝ ܒܲܕܼܡܘܼܬܼ ܓܲܒܼܪܵܐ>
    text <ܘܐܸܢ ܫܵܦܲܪ ܠܹܟܼܝ ܠܵܐ ܡܸܬܼܒܲܨܪܲܬܿܝ ܡ̣ܢ ܦܘܼܠܚܵܢܹܗ ܀>
    text <܃ܚܲܕܼ ܗ̄ܘ̣ ܝܲܨܪܵܐ ܕܦܵܪܘܿܫܘܼܬܼܵܐ ܕܓܲܒܼܪܹ̈ܐ ܘܢܸܫܹ̈ܐ>
    text <ܘܚܲܕܼ ܗ̄ܘ̣ ܚܲܝܠܵܐ ܘܚܹܐܪܘܼܬܼ ܢܲܦܫܵܐ ܕܙܵܟܹ̇ܐ ܘܚܵܐܹ̇ܒܼ ܀>
    text <܃ܠܵܐ ܗ̄ܘ̣ܵܐ ܬܸܓܼܡܵܐ ܕܢܸܫܹ̈ܐ ܡܲܣܠܲܝ ܨܼܝܕܼ ܝܵ̇ܕܲܥ ܟܠ>
    text <ܐܸܠܵܐ ܝܲܨܪܵܐ ܕܡܲܪ̈ܵܚܬܼܵܐ ܕܠܵܐ ܡܸܬܼܟܲܚܲܕܸ ܀>
    text <܃ܠܵܘ ܥܸܢܝܵܢܵܐ ܕܲܟܼܢܝܼ̈ܟܼܵܬܼܵܐ ܡܲܚܛܸܐ ܠܐ̄ܢܵܫܵܐ>
    text <ܐܸܠܵܐ ܫܸܕܠܵܐ ܕܙܲܠܝܼ̈ܠܵܬܼܵܐ ܡܲܦܗܸܐ ܠܫܲܒܼܪܹ̈ܐ ܀>
    text <܃ܠܵܐ ܛܡܲܐ ܢܸܩܦܵܐ ܕܫܵܘܬܵܦܘܼܬܼܵܐ ܕܫܲܪܝܼܪ̈ܵܬܼܵܐ>
    text <ܐܸܠܵܐ ܒܝܼܫܘܼ ܫܸܩܝܵܐ ܨܲܚܢܵܐ ܕܕܲܠܵܐ ܢܵܡܘܿܣ ܀>
    text <܃ܕܲܟܼܝܵܐ ܗ̄ܝܼ ܐܲܢ̄ܬܿܬܼܵܐ ܟܲܕܼ ܪܲܚܝܼܩܵܐ ܡ̣ܢ ܨܲܚܢܘܼܬܼܵܐ>
    text <ܘܩܲܕܿܝܼܫ ܘܲܕܼܟܸܐ ܢܸܩܦܵܐ ܕܥܲܡܵܗ̇ ܘܝܲܠܕܵܐ ܕܡܸܢܵܗ̇ ܀>
    text <܃ܫܲܘܝܵܐ ܗ̄ܝܼ ܒܥܲܡܠܹ̈ܐ ܘܲܒܼܦܘܼܪܥܵܢܵܐ ܗܝ̤ ܘܐܵܦ ܓܲܒܼܪܵܗ̇>
    text <ܘܐܲܟܲܚ̄ܕܼ ܝܵܪܬܿܝܼܢ ܥܘܼܡܪܵܐ ܕܙܲܒܼܢܵܐ ܘܡܲܠܟܿܘܼܬܼ ܪܵܘܡ̇ܐ ܀>
    text <܃ܗܵܪܟܵܐ ܦܪܝܼܫܝܼܢ ܒܐܸܣܟܹܿܡܲܝ̈ܗܘܿܢ ܚܲܕܼ ܡ̣ܢ ܚܲܒܼܪܹܗ>
    text <ܠܗܲܠ ܠܲܝܬܿ ܕܸܟܼܪܹ̈ܐ ܘܠܵܐ ܢܸܩ̈ܒܼܵܬܼܵܐ ܕܚܲܕܼܘܼ ܟܝܵܢܵܐ ܀>
    text <܃ܘܐܸܢ ܚܲܕܼ ܐܸܢܘܿܢ ܒܐܲܬܼܪܵܐ ܕܲܕܟܸܐ ܡ̣ܢ ܢܸܟܼܝܵܢܹ̈ܐ>
    text <ܠܵܐ ܐ̄ܢܵܫ ܢܸܦܪܘܿܫ ܡܸܕܲܡ ܕܐܲܫܘܝܼ ܐܲܠܵܗ ܟܠܵܐ ܀>
    text <܃ܚܲܕܼ ܗ̄ܘ̣ ܟܝܵܢܵܐ ܕܓܲܒܼܪܹ̈ܐ ܘܢܸܫܹ̈ܐ ܘܚܲܕܼ ܒܵܪܘܿܝܵܐ>
    text <ܘܲܠܚܲܕܼ ܢܝܼܫܵܐ ܘܵܠܹ̇ܐ ܕܢܸܚܢܘܿܢ ܒܣܘܼܥܪ̈ܵܢܲܝܗܘܿܢ ܀>
    text <܃ܠܵܐ ܠܲܡ ܓܲܒܼܪܵܐ ܠܒܲܪ ܡ̣ܢ ܐܲܢ̄ܬܿܬܼܵܐ ܒܗܲܝܡܵܢܘܼܬܼܵܐ>
    text <ܐܵܦܠܵܐ ܐܲܢ̄ܬܿܬܼܵܐ ܠܒܲܪ ܡ̣ܢ ܓܲܒܼܪܵܐ ܒܕܸܚܠܲܬܼ ܩܘܼܫܬܵܐ ܀>
    text <܃ܓܲܒܼܪܵܐ ܢܡܲܠܹܐ ܕܘܼܟܲܬܼ ܪܹܫܵܐ ܠܢܸܫܹ̈ܐ ܪܸ̈ܓܼܠܹܐ>
    text <ܘܐܲܢ̄ܬܿܬܼܵܐ ܬܸܪܕܸܿܐ ܒܛܲܟܼܣܵܐ ܕܲܦܠܸܐ ܠܪܸ̈ܓܼܠܹܐ ܕܲܠܬܲܚܬܿ ܀>
    text <܃ܢܸܗܘܸܐ ܓܲܒܼܪܵܐ ܐܲܝܟ ܠܸܫܵܢܵܐ ܟܸܢܵܪ ܡܸܢܹ̈ܐ>
    text <ܘܢܙܸܪܘܿܥ ܟܠ ܫܵܥ ܩܵܠܹ̈ܐ ܢܲܟܼܦܹ̈ܐ ܒܐܸܕܼܢܲܝ̈ ܢܵܫܹ̈ܐ ܀>
    text <܃ܢܨܘܼ̈ܬܼܵܢ ܢܸܫܹ̈ܐ ܩܵܠ ܦܸܬܼܓܼܵܡܵܘ̈ܗܝ ܒܗܲܝܡܵܢܘܼܬܼܵܐ>
    text <ܘܢܸܬ̈ܠܵܢ ܦܸܐܪܹ̈ܐ ܕܕܲܟܼܝܘܼܬܼ ܢܲܦܫܵܐ ܣܲܒܼܪܵܐ ܘܚܘܼܒܵܐ ܀>
  block
    text <܃ܠܵܐ ܢܸܬܿܛܲܠܡܘܼܢ ܩܵܠܲܝ̈ ܦܘܼܡܹܗ ܕܐܲܝܢܵܐ ܕܙܵܪܲܥ>
    text <ܘܠܵܐ ܡܲܫܡܲܥܬܼܵܐ ܬܟܼܘܼܡ ܥܲܠ ܙܲܪܥܵܐ ܕܡܸܠܲܬܼ ܚܲܝ̈ܐ ܀>
    text <܃ܙܪܘܿܥ ܐܲܢ̄ܬܿ ܓܲܒܼܪܵܐ ܡܸܠܲܬܼ ܚܲܝܹ̈ܐ ܒܐܸܕܢܲܝ̈ ܢܸܫܹ̈ܐ>
    text <ܘܐܲܢ̄ܬܹܿܝܢ ܢܸܫܹ̈ܐ ܩܲܒܸܿܠ̈ܝ ܘܲܫܡܲܥܝ̈ ܠܣܵܗܕܿܘܼܬܼ ܓܲܒܼܪܹ̈ܐ ܀>
    text <܃ܚܵܘܒܲܬܼ ܚܘܼܒܵܐ ܚܲܝܵܒܼܝܼܢܲܢ ܚܲܕ ܨܼܝܕܼ ܚܲܒܼܪܹ̈ܐ>
    text <ܦܪܘܿܥܘ ܠܲܚܕܼܵܕܹ̈ܐ ܘܲܠܒܼܵܪܘܿܝܵܐ ܐܲܚܕܵܐ ܕܦܲܐܝܵܐ ܀>
    text <܃ܚܘܼܒܵܐ ܕܲܟܼܝܵܐ ܡܨܸܐ ܦܵܪܲܥ ܠܵܗ̇ ܠܚܵܘܒܲܬܼ ܐ̄ܢܵܫܵܐ>
    text <ܘܗܘ̤ ܥܵܒܹ̇ܕܼ ܠܲܢ ܪ̈ܲܚܡܹܐ ܠܟܲܣܝܵܐ ܘܲܠܪ̈ܘܼܚܵܢܹܐ ܀>
    text <܃ܐܲܚܸܒܼܘ ܓܲܒܼܪܹ̈ܐ ܚܕܼܵܐ ܬܼܵܘܕܲܝܼܬܼܵܐ ܕܚܲܕܼ ܒܵܪܘܿܝܵܐ>
    text <ܘܲܪ̈ܚܲܡܝ ܢܸܫܹ̈ܐ ܚܕܼܵܐ ܫܲܘܝܘܼܬܵܐ ܕܚܲܕܼ ܐܲܠܵܗܵܐ ܀>
    text <܃ܐܘܕܼܵܘ ܫܲܦܝܼܪ ܐܲܟܼܡܵܐ ܕܲܦܐܹܐ ܠܝܲܨܪܵܐ ܕܲܒܼܟܼܘܿܢ>
    text <ܚܕܵܐ ܐܝܼܬܼܘܼܬܼܵܐ ܘܝܲܕܼ ܫܘܼܠܛܵܢܵܐ ܩܢܘܿܡܹ̈ܐ ܬܠܵܬܐ ܀>
    text <܃ܐܵܘܕܵܘ ܕܐܝܼܬܼܵܘܗܝ ܟܝܵܢܵܐ ܫܲܘܝܵܐ ܕܠܵܐ ܡܸܬܼܦܲܠܲܓܼ>
    text <ܘܐܝܼܬܼܵܘܗܝ ܡܸܡܬܼܘܿܡ ܐܲܟܼܡܵܐ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ ܀>
    text <܃ܐܵܘܕܼܵܘ ܕܐܝܼܬܼܵܘܗܝ ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܡܸܢܹܗ>
    text <ܚܲܕܼ ܝܵܠܘܿܕܼܵܐ ܘܚܲܕܸ ܝܼܠܝܼܕܼܵܐ ܘܚܲܕ ܢܵܦܘܿܩܵܐ ܀>
    text <܃ܐܵܘܕܵܘ ܒܐܲܒܼܵܐ ܕܠܵܐ ܐܝܼܬܼ ܐܸܡܲܬܼܝ ܕܠܵܘ ܐܲܒܼܵܐ ܗ̄ܘ̣ܵܐ>
    text <ܘܗܲܝܡܸܢܘ ܒܲܒܼܪܵܐ ܕܠܵܐ ܐܝܼܬܼ ܙܲܒܼܢܵܐ ܒܹܝܬܼ ܠܹܗ ܠܐܲܒܼܘܼܗܝ ܀>
    text <܃ܩܲܠܸܣܘ ܘܐܵܘܪܸܒܼܘ ܠܪܘܼܚܵܐ ܕܐܝܼܬܼܵܘܗܝ ܚܲܕܼ ܒܐܝܼܬܼܘܬܼܵܐ>
    text <ܘܠܵܐ ܒܨܝܼܪ ܘܲܙܥܘܿܪ ܡ̣ܢ ܫܘܼܠܛܵܢܵܐ ܕܐܲܒܼܵܐ ܘܲܒܼܪܵܐ ܀>
    text <܃ܩܪܵܘ ܬܲܩܢܵܐܝܼܬܼ ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ>
    text <ܟܝܵܢܵܐ ܕܲܫܘܸܐ ܘܠܵܐ ܡܸܬܼܦܲܠܲܓܼ ܒܝܲܕܼ ܫܘܼܚܠܵܦܵܐ ܀>
    text <܃ܠܵܐ ܡܸܫܬܲܚܠܲܦ ܐܲܠܵܗ ܟܠܵܐ ܡ̣ܢ ܡܵܐ ܕܐܝܼܬܼܵܘܗܝ>
    text <ܘܠܵܐ ܡܸܣܬܲܝܲܟ ܟܝܵܢ ܐܝܼܬܼܘܼܬܹܗ ܠܓܼܵܘ ܡ̣ܢ ܣܵܟܼܵܐ ܀>
    text <܃ܠܲܝܬܿ ܠܲܕܝܵܢܹܗ ܕܬܸܚܙܹܝܘܗܝ ܥܲܝܢܵܐ ܒܪܸ̈ܓܼܫܹܐ ܕܲܠܒܲܪ>
    text <ܘܠܵܐ ܩܢܹܐ ܩܵܠܵܐ ܡܸܬܼܪܲܓܼܫܵܢܵܐ ܐܲܝܟ ܦܲܓܼܪ̈ܢܹܐ ܀>
    text <ܐܝܼܬܼܝܵܐ ܗ̄ܘ̣ ܟܠܹܗ ܘܟܲܣܝܵܐ ܗ̄ܘ̣ ܟܠܹܗ ܘܫܲܘܝܵܐ ܗ̄ܘ̣ ܟܠܹܗ ܀>
    text <ܘܲܓܼܡܝܼܪ ܟܠܹܗ ܒܐܲܠܵܗܘܼܬܹܗ ܘܥܵܒܼܘܿܕܘܼܬܹܗ ܀>
    text <܃ܪܸܡܙܹܗ ܬܲܩܸܢ ܫܡܲܝܵܐ ܘܐܲܪܥܵܐ ܘܟܼܠܡܵܐ ܕܲܒܼܗܘܿܢ>
    text <ܘܡ̣ܢ ܠܵܐ ܡܸܕܸܿܡ ܒܝܼܪܵܐ ܟܠܡܸܕܹܿܡ ܕܲܟܼܣܸܐ ܘܲܓܼܠܹܐ ܀>
    text <܃ܙܲܒܼܢܵܐ ܬܲܚܸܡ ܠܲܥܒܼܵܕܼ ܐܝܼܕܵܘ̈ܗܝ ܐܲܝܟ ܕܲܫܦ݂ܲܪ ܠܹܗ>
    text <ܘܐܸܡܲܬܼܝ ܕܲܨܒܼܵܐ ܐܲܝܬܲܝ ܠܓܸܠܝܵܐ ܟܲܣܝܘܼܬܼ ܚܘܼܒܹܿܗ ܀>
    text <܃ܡܸܛܠ ܚܘܼܒܹܿܗ ܒܝܼܪܵܐ ܟܠ ܡܸܕܲܡ ܘܠܵܘ ܠܲܢܝܵܚܹܗ>
    text <ܘܲܠܬܼܘܼܩܵܢܵܘ̈ܗܝ ܚܵܘܝܼ ܚܲܝܠܹܗ ܘܠܵܘ ܠܐܝܼܬܼܘܼܬܹܗ ܀>
    text <܃ܗܘ̤ ܬܲܩܸܢ ܟܠ ܡ̣ܢ ܠܵܐ ܡܸܕܲܡ ܒܚܹܝܠ ܨܸܒܼܝܵܢܹܗ>
    text <ܘܗܘ̤ ܚܲܕܲܬܼ ܟܠ ܒܫܘܼܠܵܡ ܙܲܒܼܢܹ̈ܐ ܒܲܨܠܸܡ ܨܲܠܡܗ ܀>
  block
    text <܃ܕܝܼܠܹܗ ܐܝܼܬܼܵܘܗܝ ܗܘܵܝܵܐ ܩܲܕܡܵܐ ܕܡ̣ܢ ܠܵܐ ܡܸܕܲܡ>
    text <ܐܵܦ ܚܘܼܕܵܬܼܵܐ ܕܲܒܼܚܲܕܼ ܐܝܼܬܼܵܘܗܝ ܕܝܼܠܹܗ ܀>
    text <܃ܒܩܲܕܡܵܐ ܬܲܩܸܢ ܡ̣ܢ ܠܵܐ ܡܸܕܲܡ ܐܲܝܟ ܥܵܒܼܘܿܕܵܐ>
    text <ܘܗܵܫܵܐ ܚܲܕܲܬܼ ܠܲܥܒܼܵܕܼ ܐܝܼܕܵܘ̈ܗܝ ܐܲܝܟ ܚܲܟܿܝܼܡܵܐ ܀>
    text <܃ܬܲܩܸܢ ܟܠܵܐ ܘܚܲܕܲܬܼ ܟܠܵܐ ܚܲܟܿܝܼܡܵܐܝܼܬܼ>
    text <ܐܲܝܟ ܡ̇ܐ ܕܲܦܐܹܐ ܠܚܹܝܠ ܐܝܼܬܼܘܼܬܹܗ ܕܲܟܼܣܸܐ ܡ̣ܢ ܟܠ ܀>
    text <܃ܒܲܨܠܸܡ ܐ̄ܢܵܫܵܐ ܫܲܠܸܡ ܥܲܡܠܹܗ ܒܪܵܫܝܼܬܼ ܕܲܒܼܪܵܐ>
    text <ܘܲܒܼܒܲܪܢܵܫܵܐ ܚܲܕܲܬܼ ܘܐܲܚܝܼ ܒܫܘܼܠܵܡ ܙܲܒܼܢܹ̈ܐ ܀>
    text <܃ܒܬܼܘܼܩܵܢ ܐ̄ܢܵܫܵܐ ܚܒ݂ܲܫ ܟܠ ܡܸܕܲܡ ܐܲܝܟ ܕܲܒܼܒܲܝܬܵܐ>
    text <ܘܒܲܨܠܸܡ ܐ̄ܢܵܫܵܐ ܥܡ݂ܲܪ ܨܸܒܼܝܵܢܹܗ ܐܲܝܟ ܕܲܒܼܢܵܘܣܵܐ (ܐ) ܀>
    text <܃ܒܐ̄ܢܵܫܵܐ ܐܲܣܪܹܗ ܠܟܼܠܹܗ ܚܲܝܠܵܐ ܕܒܼܵܪܿܘܿܝܘܼܬܹܗ>
    text <ܘܲܒܼܒܲܪܢܵܫܵܐ ܡܚܲܕܲܬܼ ܟܠܑܵܐ ܘܕܼܵܐܹ̇ܢ ܟܠܵܐ ܀>
    text <܃ܒܨܲܠܡܹܗ ܟܲܢܝܹܗ ܠܲܨܠܸܡ ܐ̄ܢܵܫܵܐ ܟܲܕܼ ܬܲܩܸܢ ܟܠ>
    text <ܘܒܹܗ ܡܸܬܼܚܵܘܸܐ ܐܲܝܟ ܕܲܒܼܨܲܠܡܵܐ ܟܲܕܼ ܕܵܐܹ̇ܝܢ ܟܠ ܀>
    text <܃ܠܲܨܠܸܡ ܐ̄ܢܵܫܵܐ ܚܵܙܹ̈ܝܢ ܐ̄ܢܵܫܵܐ ܘܪ̈ܘܼܚܵܢܵܝܹܐ>
    text <ܕܥܵܒܹ̇ܕܼ ܕܝܼܢܵܐ ܘܒܼܵܚܲܪ ܥܵܘ̣ܠܵܐ ܘܡܲܣܠܸܐ ܘܓܼܵܒܹ̇ܐ ܀>
    text <܃ܒܗܲܝܟܲܠ ܦܲܓܼܪܹܗ ܣܵܓܹ̇ܕ ܟܠܵܐ ܠܐܲܠܵܗ ܟܠܵܐ>
    text <ܘܲܒܼܓܼܵܠܝܘܼܬܹܗ ܚܵܙܹ̇ܝܢ ܟܠܵܐ ܠܲܟܼܣܸܐ ܡ̣ܢ ܟܠ ܀>
    text <܃ܒܪܼ̈ܓܼܫܹܐ ܕܲܠܒܲܪ ܚܵܙܹ̇ܝܢ ܦܲܓܼܪܵܐ ܡܸܬܼܚܙܝܵܢܵܐ>
    text <ܘܲܒܼܝܲܕܼ ܙܵܘܥܹ̈ܐ ܠܐܲܠܵܗܘܼܬܼܵܐ ܕܠܵܐ ܡܸܬܼܚܲܙܝܵܐ ܀>
    text <܃ܒܦܲܓܼܪܹܗ ܢܵܚܝܼܢ ܫܘܼܐܵܠܲܝ̈ܗܘܿܢ ܐܲܝܟ ܕܒܲܠܡܹܐܢܵܐ>
    text <ܘܠܵܐ ܡܸܫܬܲܚܩܝܼܢ ܒܲܒܼܥܵܬܼ ܟܲܣܝܵܐ ܕܲܟܼܣܸܐ ܒܓܼܵܘܹܗ ܀>
    text <܃ܒܚܘܼܒܹܿܗ ܟܕܝܼܢܝܼܢ ܐܲܪ̈ܥܵܢܵܝܹܐ ܘܲܫܡܲܝܵܢܹ̈ܐ>
    text <ܘܲܡܗܲܠܠܝܼܢ ܒܹܗ ܚܕܼܵܐ ܬܵܘܕܲܝܼܬܼܵܐ ܠܚܲܕܼ ܒܵܪܘܿܝܵܐ ܀>
    text <܃ܬܵܘ ܢܸܬܼܩܲܪܲܒܼ ܠܗܲܝܟܲܠ ܦܲܓܼܪܹܗ ܒܗܲܝܡܵܢܘܼܬܼܵܐ>
    text <ܘܲܢܩܲܪܸܒܼ ܒܹܗ ܕܸܒܼܚܹ̈ܐ ܕܚܘܼܒܵܐ ܕܬܼܵܒܲܥ̇ ܚܘܼܒܹܿܗ ܀>
    text <܃ܬܵܘ ܢܸܣܓܿܪܕܼ ܒܹܗ ܐܲܝܟ ܕܲܒܼܢܵܘܣܵܐ ܐܲܠܵܗܵܝܵܐ>
    text <ܘܲܢܗܲܠܸܠ ܒܹܗ ܐܲܠܵܗܵܐܝܼܬܼ ܠܐܲܠܵܗ ܟܠܵܐ ܀>
    text <܃ܬܵܘ ܢܸܚܙܐ ܒܹܗ ܠܲܟܼܣܸܐ ܡ̣ܢ ܟܠ ܒܗܲܝܡܵܢܘܼܬܼܵܐ>
    text <ܘܲܢܗܲܝܡܸܢ ܒܹܗ ܒܓܼܠܝܵܐ ܘܟܸܣܝܵܐ ܗܵܪܟܵܐ ܘܬܲܡ̇ܢ ܀>
    text <܃ܒܗܲܝܡܵܢܘܼܬܼܵܐ ܡܨܸܐ ܪܸܥܝܵܢܵܐ ܠܡܸܕܲܥ ܗܵܠܹܝܢ>
    text <ܘܗ̤ܝ ܓܵܠ̇ܝܵܐ ܠܹܗ ܐ̄ܪ̈ܙܹܐ ܟܣܲܝܵ̈ܐ ܕܲܣܬܼܝܼܪ̈ܵܬܼܵܐ ܀>
    text <܃ܒܐܝܼܕܼܵܗ̇ ܚܵܙܹ̇ܐ ܠܲܕܼܪ̈ܲܚܝܼܩܵܢ ܐܲܝܟ ܩܲܪ̈ܝܼܒܼܵܢ>
    text <ܘܫܲܪܝܼܪ̈ܵܢ ܠܹܗ ܐܲܝܟ ܗܵܘ̇ ܕܲܗ̤ܘܲܝ̈ ܒܝܲܕܼ ܣܘܼܥܪ̈ܵܢܹܐ ܀>
    text <܃ܒܓܲܙܵܗ̇ ܟܲܣܝܵܐ ܣܝܼܡܲܬܼ ܚܲܝܹ̈ܐ ܕܲܥܬܼܝܼ̈ܕܼܵܬܼܵܐ>
    text <ܘܡܸܢܵܗ̇ ܥܵܬܼ̇ܪܝܼܢ ܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ ܀>
    text <܃ܐܲܝܟ ܐܹܘܩܝܼܢܵܐ ܠܒܼܝܼܕܼܵܐ ܠܥܵܠܡܵܐ ܒܝܲܡܵܐ ܕܚܲܫܹ̈ܐ>
    text <ܕܠܵܐ ܢܸܬܼܪܲܦܸܐ ܒܹܝܬܼ ܡܲܚܫܘܼܠܹ̈ܐ ܕܲܪ̈ܓܼܝܼܓܼܵܬܼܵܐ ܀>
  block
    text <܃ܬܵܘ ܢܹܐܣܘܿܪ ܒܵܗ̇ ܐܸܠܦܵܐ ܕܢܲܦܫܲܢ ܐܲܝܟ ܕܒܹܐܘܩܝܼܢܵܐ>
    text <ܘܢܸܛܲܪ ܚܘܼܒܵܐ ܒܹܝܬܼ ܚܘܼܬܼܚܵܬܹ̈ܐ ܕܓܲܠܠܹ̈ܐ ܫܓܼܝܼܫܹ̈ܐ ܀>
    text <܃ܬܵܘ ܢܸܚܙܘܿܩ ܒܵܗ̇ ܐܲܝܟ ܗܲܕܲܝܼܐܵܐ ܕܝܵ̇ܕܲܥ ܕܲܠܗܲܠ>
    text <ܘܲܢܡܲܢܲܥ ܒܵܗ̇ ܠܘܵܬܼ ܫܘܼܠܵܡܵܐ ܕܡܲܠܟܿܘܼܬܼ ܪܵܘܡܵܐ ܀>
    text <܃ܬܵܘ ܢܸܚܙܹܐ ܒܵܗ̇ ܝܲܨܪܵܐ ܕܢܲܦܫܲܢ ܐܲܝܟ ܕܲܒܼܟܼܘܼܪܵܐ>
    text <ܘܢܲܣܠܸܐ ܥܵܘ̣ܠܵܐ ܘܢܸܓܼܒܸܿܐ ܚܘܼܒܵܐ ܪܵܚܡܵܐ ܕܩܘܼܫܬܵܐ ܀>
    text <܃ܬܵܘ ܢܸܓܼܠܸܐ ܠܵܗ̇ ܡܘܼܡܹ̈ܐ ܕܦܲܓܼܪ̈ܲܝܢ ܘܲܕܼܪܸ̈ܥܝܵܢܲܝܢ>
    text <ܘܲܒܼܣܲܡ̈ܡܵܢܹܝܗ̇ ܢܲܐܣܸܐ ܟܹܐܒܲܝ̈ܢ ܕܲܠܓܼܵܘ ܘܕܲܠܒܲܪ ܀>
    text <܃ܐܵܣܝܵܐ ܗ̄ܝܼ ܛܵܒܼܵܐ ܕܝܵ̇ܕܲܥ ܦܘܼܪ̈ܣܹܐ ܕܲܡ̈ܡܲܚܲܝܵܐ>
    text <ܘܠܲܝܬܿ ܥܘܼܕܼܪܵܢܵܐ ܕܠܵܘ ܒܒܹܝܬܼ ܓܲܙܵܗ̇ ܡܡܲܕܲܟ ܘܲܚܡܝܼܠ ܀>
    text <܃ܝܵ̇ܕܼܥܵܐ ܕܬܲܐܣܸܐ ܠܲܕܼܥܲܬܿܝܼܪܝܼܢ ܘܠܲܕܼܡܸܣܟܹܿܢܝܼܢ>
    text <ܘܥܲܠ ܥܘܼܕܼܪܵܢܵܗ̇ ܣܢܝܼܩܝܼܢ ܟܹܐܢܹ̈ܐ ܐܵܦ ܥܵܘܵܠܹ̈ܐ ܀>
    text <܃ܬܵܐ ܥܲܬܿܝܼܪܵܐ ܓܠܝܼ ܠܵܗ̇ ܟܹܐܒܹ̈ܐ ܕܥܵܠܘܿܒܼܘܼܬܼܵܟ>
    text <ܘܗܲܒܼ ܙܸܕܼ̈ܩܵܬܼܵܐ ܘܣܲܒ̣ ܠܵܟ ܣܲܡܵܐ ܕܡܲܐܣܸܐ ܥܵܘ̣ܠܵܟ ܀>
    text <܃ܬܵܐ ܡܸܣܟܹܿܢܵܐ ܐܲܚܘܿܕܼ ܓܵܘܣܵܐ ܒܚܹܝܠ ܥܘܼܕܼܪܵܢܵܗ̇>
    text <ܘܲܦܠܘܿܚ ܥܲܡܵܗ̇ ܕܠܵܐ ܩܘܼܛܵܥܵܐ ܒܕܝܹܢܵܪ ܚܲܝܹ̈ܐ ܀>
    text <܃ܬܵܐ ܙܲܕܲܝܼܩܵܐ ܣܝܼܡ ܣܝܼ̈ܡܵܬܼܵܐ ܒܚܸܣܢܲܝ̈ ܚܘܼܒܿܗ̇>
    text <ܘܐܲܪܡ̇ܐ ܛܲܒܼܥܵܐ ܕܫܲܪܝܼܪܘܼܬܼܵܗ̇ ܥܲܠ ܪܸܥܝܵܢܵܟ ܀>
    text <܃ܬܵܐ ܚܲܛܵܝܵܐ ܟܬܼܘܿܒܼ ܩܲܪܸܒܼ ܠܵܗ̇ ܬܘܵܬܼ ܪܸܥܝܵܢܵܐ>
    text <ܘܣܝܼܡ ܡܸܫܟܵܢܵܐ ܚܲܫܵܐ ܘܕܼܡܠܹ̈ܐ ܘܣܲܒܼ ܫܘܼܒܼܩܵܢܵܐ ܀>
    text <܃ܬܵܐ ܙܲܠܝܼܠܵܐ ܢܲܟܸܿܦ ܢܲܦܫܵܟ ܒܡܲܟܿܝܼܟܼܘܼܬܼܵܗ̇>
    text <ܘܲܠܒܲܫ ܢܲܚܬܵܐ ܕܩܲܕܼܝܼܫܘܼܬܼܵܐ ܥܲܠ ܗܲܕܵܡܲܝ̈ܟ ܀>
    text <܃ܬܵܐ ܓܲܢܵܒܼܵܐ ܦܘܼܫ ܡ̣ܢ ܬܵܘܫܵܐ ܘܲܪܕܝܼ ܒܐܘܼܚܵܗ̇>
    text <ܘܣܲܟܵܐ ܠܣܲܒܼܪܵܗ̇ ܕܕܲܡ ܬܸܬܸܿܠ ܠܵܟ ܫܛܵܪ ܚܵܘ̈ܒܵܬܼܵܟ ܀>
    text <܃ܬܵܐ ܓܲܝܵܪܵܐ ܩܲܕܸܿܫ ܦܲܓܼܪܵܟ ܒܩܲܕܼܝܼܫܘܼܬܼܵܗ̇>
    text <ܘܪܘܿܣ ܥܲܠ ܟܠܵܟ ܡܲܚ̈ܝܵܐ ܕܟܲܝ̈ܵܐ ܕܐ̄ܪܵܙ ܫܘܼܒܼܩܵܢܵܐ ܀>
    text <܃ܬܵܐ ܡܲܟܿܝܼܟܼܵܐ ܪܕܲܝܼ ܒܲܠܘܝܼܬܼܵܐ ܕܡܲܟܿܝܼܟܼܘܼܬܼܵܗ̇>
    text <ܘܡܲܢܲܥ ܥܲܡܵܗ̇ ܠܲܠܡܹܐܝܢ ܫܲܝܢܵܐ ܕܠܵܐ ܟܲܪܝܘܼܬܵܐ ܀>
    text <܃ܚܵܘܵܐ ܫܒܲܪܬܼܵܐ ܬܵܝ ܐܸܬܼܚܲܟܲܡܝ ܒܗܲܝܡܵܢܘܼܬܼܵܐ>
    text <ܘܲܩܢܝ ܗܵܘܢܵܐ ܠܡܸܛܲܪ ܢܲܦܫܹܟܼܝ ܡ̣ܢ ܣܵܩܘܿܪܹܟܼܝ ܀>
    text <܃ܐܲܝܟ ܡܲܚܙܝܼܬܼܵܐ ܩܒܼܘܿܥܝ ܕܲܟܼܝܘܼܬܼܵܗ̇ ܩܕܼܵܡ ܪܸܥܝܵܢܹܟܼܝ>
    text <ܘܲܡܪܘܿܩܝ ܨܵܐܬܼܵܐ ܕܥܲܠ ܚܘܼܫܵܒܲܝ̈ܟܿܝ ܒܦܲܐܝܘܼܬܼ ܫܘܼܦܪܵܗ̇ ܀>
    text <ܫܠܘܿܚܝ ܬܲܚܦܝܼܬܼܵܐ ܕܠܵܐ ܝܼܕܲܥܬܼܵܐ ܨܸܒܼܬܵܐ ܕܲܠܒܲܪ܃>
  block
    text <ܘܨܲܒܸܿܬܼܝ ܢܲܦܫܹܟܼܝ ܒܢܲܚܬܵܐ ܦܲܐܝܵܐ ܕܲܟܼܢܝܼܟܼܘܼܬܼܵܐ ܀>
    text <܃ܠܒܼܘܼܫ ܢܲܟܼܦܘܼܬܼܵܐ ܠܒܲܫܝ ܥܲܠ ܦܲܓܼܪܹܟܼܝ ܘܥܲܠ ܪܸܥܝܵܢܹܟܼܝ>
    text <ܘܲܚܠܵܦ ܦܲܚܵܐ ܗ̤ܘܵܝ ܡܲܚܙܝܼܬܼܵܐ ܠܥܲܝܢܲܝ̈ ܐ̄ܢܵܫܵܐ ܀>
    text <܃ܕܝܼܢܵܐ ܕܲܠܗܲܠ ܩܒܼܘܿܥܝ ܠܹܟܼܝ ܢܝܼܫܵܐ ܩܕܼܵܡ ܒܵܒܼܵܬܹܟܼܝ̈>
    text <܃ܘܚܘܼܪܝ ܘܐܸܬܼܒܲܩܵܝ ܒܐܲܓܼܪܵܐ ܡܠܝܼܟܼܵܐ ܘܲܒܼܫܘܼܢܵܩܵܐ>
    text <܃ܫܲܪܝܼܪ ܘܲܒܼܚܝܼܪ ܕܝܼܢܵܐ ܕܲܥܬܼܝܼܕܼ ܠܛܵܒܹ̈ܐ ܘܒܼܝܼܫܹ̈ܐ>
    text <ܘܲܕܠܵܐ ܫܘܼܠܵܡ ܡܩܲܒܸܿܠ ܟܠܢܵܫ ܠܐܲܝܕܼܵܐ ܕܫܵܘܹ̇ܐ ܀>
    text <܃ܕܠܵܐ ܫܘܼܠܵܡܵܐ ܚ̇ܵܕܹܝܢ ܛܵܒܹ̈ܐ ܘܒܼܵܟܹ̇ܝܢ ܒܝܼܫܹ̈ܐ>
    text <ܘܠܲܦܘܼܬܼ ܥܲܡܠܹ̈ܐ ܦܠܹܐ ܒܘܼܣܵܡܵܐ ܘܲܥܦܝܼܦ ܢܸܓܼܕܼܵܐ ܀>
    text <܃ܬܵܘ ܢܸܬܿܬܲܓܲܪ ܥܲܕܼ ܐܝܼܬܼ ܘܲܒܼܢܵܐ ܠܡܸܬܿܬܲܓܵܪܘܼ>
    text <ܕܲܠܡܵܐ ܢܹܐܬܸܐ ܙܒܲܢ ܫܘܼܠܵܡܵܐ ܘܢܸܚܣܲܪ ܥܲܡܠܲܢ ܀>
    text <܃ܬܵܘ ܢܸܩܥܹܐ ܠܲܢ ܪ̈ܲܚܡܹܐ ܡܸܟܵܐ ܒܡܵܡܘܿܢ ܙܲܒܼܢܵܐ>
    text <ܕܲܢܩܲܒܿܠܘܼܢܵܢ ܒܲܡܛܲܠܠܲܝ̈ܗܘܿܢ ܕܠܵܐ ܡܸܫܬܼܪ̈ܲܝܵܢ ܀>
    text <܃ܒܚܘܼܒܵܐ ܢܸܣܥܘܿܪ ܠܲܕ̈ܢܵܘܵܬܲܢ ܘܲܠܥܵܒܼܘܿܕܲܢ>
    text <ܕܲܡܨܸܐ ܗ̄ܘ̣ ܚܘܼܒܵܐ ܠܡܸܥܒܲܕܼ ܐ̄ܢܵܫܵܐ ܐܲܠܵܗܵܝܹ̈ܐ ܀>
    text <܃ܢܕܘܼܢ ܟܹܐܢܵܐܝܼܬܼ ܥܲܡ ܪܸܥܝܵܢܲܢ ܒܐܲܝܠܹܝܢ ܕܲܚ̣ܛܲܝܢ>
    text <ܘܢܲܟܸܿܣ ܝܲܨܪܲܢ ܗܘ̤ ܠܲܩܢܘܿܡܹܗ ܐܲܝܟ ܦܵܪܘܿܫܵܐ ܀>
    text <܃ܢܸܬܼܢܸܐ ܟܠܢܵܫ ܠܝܲܨܪܵܐ ܕܢܲܦܫܹܗ ܗܵܝ̇ ܒܲܪܬܼ ܩܵܠܵܐ>
    text <ܕܚܲܝܵܐ ܗ̄ܝܼ ܡܸܠܬܹܗ ܕܐܲܠܵܗ ܟܠܵܐ ܘܟܹܐܝܢ ܒܘܼܚܪܵܢܹܗ ܀>
    text <܃ܢܬܲܪܓܸܿܡ ܝܲܨܪܵܐ ܥܲܡ ܠܸܫܵܢܵܐ ܥܲܠ ܕܲܥܬܼܝܼ̈ܕܼܵܢ>
    text <ܘܲܢܦܲܫܸܩ ܠܹܗ ܐ̄ܪ̈ܙܹܐ ܕܲܟܼܣܹܝܢ ܒܐܲܬܼܪܵܐ ܕܲܠܥܸܠ ܀>
    text <܃ܢܚܵܘܸܐ ܗܵܘܢܵܐ ܠܥܲܝܢܲܝ̈ ܦܲܓܼܪܵܐ ܝܘܼܩܢܵܐ ܦܲܐܝܵܐ>
    text <ܕܗܵܘ̇ ܒܘܼܣܵܡܵܐ ܕܠܵܐ ܡܸܣܬܲܒܼܥܵܐ ܗܲܢܝܼܐܘܼܬܹܗ ܀>
    text <܃ܒܗܵܘܢܵܐ ܢܸܚܙܹܝܘܗܝ ܘܢܸܬܼܝܲܐܲܒܼ ܠܹܗ ܒܪܸܚܡܲܬܼ ܢܲܦܫܵܐ>
    text <ܕܲܒܼܫܘܼܠܵܡܵܐ ܢܩܲܒܸܿܠ ܥܘܼܬܼܪܹܗ ܐܲܦܝܼܢ ܒܐܲܦܝܼ̈ܢ ܀>
    text <ܥܘܼܢܵܝܵܐ܁ ܫܘܼܒܼܚܵܐ ܠܵܟ ܫܵܒܹ̇ܩ ܚܵܘ̈ܒܹܿܐ܃ ܐܵܠܹܦ ܥܲܠ ܐܵܠܹܦ ܙܲܒܼܢܝܼ̈ܢ܃>
text <ܕܚܲܕܼܒܿܫܲܒܵܐ ܕܚܲܡܫܵܐ ܕܨܵܡܵܐ>
  block
    text <ܕܚܲܕܼܒܿܫܲܒܵܐ ܕܚܲܡܫܵܐ ܕܨܵܡܵܐ>
  block
    text <ܡܐ ܡܪܐ ܐܪܒܥܣܝܪܐ>
    text <ܕܚܲܕܼܒܿܫܲܒܵܐ ܕܚܲܡܫܵܐ ܕܨܵܡܵܐ>
    text <ܥܘܼܢܵܝܵܐ>
    text <ܛܵܒܼܵܐ ܕܫܲܝܸܢ ܥܵܠܡܵܐ ܥܲܡ ܝܵܬܹܗ܃ ܫܲܝܸܢ ܢܲܨܪܲܢ ܕܲܕܼܠܝܼܚ>
    text <ܒܲܚܣܵܡܹܗ܃ ܐܲܚܲܝ̈܁>
  block
    text <܃ܒܐܘܼܪܚܵܐ ܕܡܲܠܟܵܐ ܪܵܕܹܐ ܗ̄ܘܹ̇ܝܬܼ>
    text <ܠܘܼܩܒܲܠ ܢܝܼܫܵܐ ܕܡܲܠܟܿܘܼܬܼܵܐ܁>
    text <܃ܘܲܦܓܲܥ ܒܝܼ ܚܣܵܡܵܐ ܣܲܡܝܵܐ>
    text <ܕܢܵܓܹ̇ܕܼ ܠܹܗ ܝܲܨܪܵܐ ܒܝܼܫܵܐ ܀>
    text <܃ܒܹܝܬܼ ܐܘܼܪ̈ܚܵܬܼܵܐ ܩܵܐܹ̇ܡ ܗ̄ܘ̣ܵܐ>
    text <ܚܣܵܡܵܐ ܘܚܵܕܲܪ ܒܝܼ̈ܫܵܬܼܵܐ܁>
    text <܃ܘܲܠܚܵܙܘܿܩܹ̈ܐ ܡܫܲܐܸܠ ܗ̄ܘ̣ܵܐ>
    text <ܕܐܲܝܕܼܵܐ ܐܘܼܪܚܵܐ ܫܲܦܝܼܪܵܐ ܀>
    text <܃ܐܸܣܟܹܿܝܡ ܪ̈ܲܚܡܹܐ ܡܥܲܛܲܦ ܗ̄ܘ̣ܵܐ>
    text <ܘܐܲܝܟ ܡ̣ܢ ܚܘܼܒܵܐ ܡܫܲܐܸܠ ܗ̄ܘ̣ܵܐ܁>
    text <ܘܟܲܣܝܵܐ ܗ̄ܘ̣ܵܬܼ ܡܸܪܲܬܼ ܡ̇ܘܬܵܐ܃>
  block
    text <ܠܓܼܵܘ ܡ̣ܢ ܢܲܚܬܵܐ ܙܲܚܬܵܐ ܕܣܸܦ̈ܘܵܬܹܗ ܀>
    text <܃ܒܐܘܼܪܚܵܐ ܪܘܝܼܚܬܵܐ ܨܵܒܹ̇ܐ ܗ̄ܘ̣ܵܐ>
    text <ܕܢܸܪܕܿܘܿܢ ܥܲܡܹܗ ܣܲܓܿܝܼ̈ܐܹܐ܁>
    text <܃ܘܡܸܛܠ ܗܵܕܹܐ ܡܫܲܐܸܠ ܗ̄ܘ̣ܵܐ>
    text <ܕܢܸܒܼܥܸܐ ܠܘܼܝܼܬܼܵܐ ܠܐܲܒܼܕܵܢܵܐ ܀>
    text <܃ܝܲܨܪܵܐ ܒܝܼܫܵܐ ܡܕܲܒܲܪ ܗ̄ܘ̣ܵܐ>
    text <ܠܲܚܣܵܡܵܐ ܣܲܡܝܵܐ ܕܲܬܼܪܹܝܢ܁>
    text <܃ܘܣܲܡܝܵܐ ܠܣܲܡܝܵܐ ܢܵܓܹ̇ܕܼ ܗ̄ܘ̣ܵܐ>
    text <ܠܘܲܥܕܵܐ ܕܲܬܼܪܲܥ ܓܹܗܲܢܵܐ ܀>
    text <܃ܦܵܥܠܵܐ ܕܙܹܐܦܵܐ ܐܸܓܲܪ ܠܹܗ>
    text <ܚܣܵܡܵܐ ܠܦܘܼܠܚܵܢ ܒܝܼ̈ܫܬܼܵܐ܁>
    text <܃ܕܢܸܗܘܸܐ ܐܲܡܝܼܢ ܒܲܬܼܥܵܫܹܗ>
    text <ܒܫܵܥܹ̈ܐ ܕܠܸܠܝܵܐ ܘܕܐܝܼܡܵܡܵܐ ܀>
    text <܃ܕܹܝܢܵܪܵܐ ܕܙܹܐܦܵܐ ܩܲܝ̣ܩ ܠܹܗ>
    text <ܕܲܪܫܝܼܡ ܒܹܗ ܨܲܠܡܵܐ ܕܡ̇ܘܬܵܐ܁>
    text <܃ܘܐܸܫܬܵܘܕܲܝ ܠܹܗ ܫܘܼܢܵܩܵܐ>
    text <ܐܸܢ ܢܲܛܥܸܐ ܘܢܲܪܫܲܥ ܣܲܓܿܝܼ ܀>
    text <܃ܡ̣ܢ ܨܲܦܪܵܐ ܕܫܘܼܪܵܝ ܕܠܵܐ>
    text <ܫܲܪܝܼ ܒܹܗ ܒܦܘܼܠܚܵܢ ܥܵܘ̣ܠܵܐ܁>
    text <܃ܘܡܲܬܹ̣ܚܹܗ ܠܥܲܡܠܹܗ ܡܲܪܝܼܪܵܐ>
    text <ܥܕܲܡ̇ܐ ܠܪܲܡܫܵܐ ܕܫܘܼܠܵܡܵܐ ܀>
    text <܃ܠܵܐ ܗܘ̤ ܡܲܡܐܸܢ ܡ̣ܢ ܢܘܼܓܼܪܵܐ>
    text <ܕܡ̣ܢ ܫܘܼܪܵܝܵܐ ܠܫܘܼܠܵܡܵܐ܁>
    text <܃ܘܠܵܐ ܦܵܥܠܵܘ̈ܗܝ ܠܵܐܹ̇ܝܢ ܡܸܡܬܼܘܿܡ>
    text <ܐܵܘ ܡܸܬܼܪܲܦܹܝܢ ܡ̣ܢ ܥܲܡܠܵܐ ܀>
    text <܃ܡܸܬܼܥܲܠܲܡ ܗ̄ܘ̣ ܡܸܬܼܥܲܠܲܡ>
    text <ܝܘܿܡ ܡ̣ܢ ܝܘܿܡ ܒܲܕܼܡܘܼܬܼ ܢܸܫܪܵܐ܁>
    text <܃ܘܥܲܡ ܚܘܼܕܼܵܬܼܵܐ ܕܣܲܢܝܘܼܬܹܗ>
    text <ܡܲܦܪܲܥ ܢܘܼܪܒܹܿܗ ܡܲܪܝܼܪܵܐ ܀>
    text <܃ܠܵܐ ܕܵܚܹ̇ܠ ܡ̣ܢ ܣܲܝܒܲܘܼܬܼܵܐ>
    text <ܘܠܵܐ ܡܲܫܦܸܠ ܡ̣ܢ ܟܘܼܪܗܵܢܵܐ܁>
    text <܃ܐܵܦ ܐܲܝܢܵܐ ܕܩܲܫܝܼܫ ܘܲܡܚܝܼܠ>
    text <ܛܠܸܐ ܘܲܚܠܝܼܡ ܠܡܸܚܣܲܡ ܣܲܓܿܝܼ ܀>
    text <܃ܚܲܣܵܡܵܐ ܟܡܵܐ ܐܸܢ ܩܲܫܝܼܫ>
    text <ܠܲܚܣܵܡܵܐ ܛܠܸܐ ܗ̄ܘ̣ ܡ̣ܢ ܫܲܒܼܪܵܐ܁>
    text <܃ܐܵܦܸܢ ܚܲܣܝܼܪ ܒܝܼܕܲܥܬܼܵܐ>
    text <ܠܲܛܢܵܢܵܐ ܒܝܼܫܵܐ ܓܡܝܼܪܵܐ ܗ̄ܘ̣ ܀>
    text <܃ܚܲܣܵܡܵܐ ܡܲܡܝܵܐ ܗ̄ܘ̣ ܕܲܬܼܪܹܝܢ>
    text <ܕܲܓܼܠܝܼܙ ܡ̣ܢ ܢܘܼܗܪܵܐ ܕܩܘܼܫܬܵܐ܁>
    text <܃ܘܒܲܕܡܘܼܬܼ ܠܸܠܝܵܐ ܘܐܝܼܡܡܵܐ>
    text <ܫܘܸܐ ܠܹܗ ܙܹܐܦܵܐ ܘܲܫܪܵܪܵܐ ܀>
    text <܃ܚܲܣܵܡܵܐ ܚܲܪܫܵܐ ܗ̄ܘ̣ ܘܦܹܐܩܵܐ ܗ̄ܘ̣>
    text <ܕܠܵܐ ܫܵܡܲ݁ܥ ܩܵܠ ܦܘܼܩܕܼܵܢܵܐ܁>
    text <܃ܓܠܝܼܙ ܡ̣ܢ ܫܸܡܥܵܐ ܘܡ̣ܢ ܡܸܠܬܼܵܐ>
    text <ܒܚܹܐܪܘܼܬܹܗ ܘܠܵܘ ܒܲܟܼܝܵܢܵܐ ܀>
    text <܃ܚܲܣܵܡܵܐ ܟܪܝܼܗܵܐ ܗ̄ܘ̣ ܕܲܢܣܝܼܣ>
    text <ܒܙܵܘܥܹ̈ܐ ܘܠܵܐ ܗ̄ܘ̣ܵܐ ܒܗܲܕܼܵܡܹ̈ܐ܁>
    text <܃ܘܟܲܕ ܣܵܒܲ݁ܪ ܕܲܚܠܝܼܡ ܟܠܹܗ>
    text <ܡܒܲܣܒܲܣ ܟܠܹܗ ܘܠܵܐ ܝܵ̇ܕܲܥ ܀>
    text <܃ܟܪܝܼܗܵܐ ܢܲܦ̰ܫܹܗ ܒܲܚܣܵܡܵܐ>
    text <ܘܝܵܩܹ̇ܕܼ ܟܠܝܘܿܡ ܒܲܛܢܵܢܵܐ܁>
    text <܃ܘܠܵܐ ܪܓܼܝܼܫ ܒܵܗ̇ ܒܫܲܠܗܹܒܼܝܼܬܼܵܐ>
    text <ܕܡܸܫܬܲܓܼܪܵܐ ܒܓܼܵܘ ܪܸܥܝܵܢܹܗ ܀>
    text <܃ܢܘܼܪܵܐ ܕܪܘܼܓܼܙܵܐ ܡܲܣܸܦ ܒܹܗ>
    text <ܝܲܨܪܵܐ ܒܝܼܫܵܐ ܒܪܸܥܝܵܢܵܐ܁>
    text <܃ܘܫܵܓܲܪ ܠܹܗ ܒܩܲܝܣܲܝ̈ ܚܸܡܬܼܵܐ>
    text <ܕܢܵܘܩܸܕܼ ܐ̄ܢܵܫܵܐ ܒܝܲܕܸ ܐ̄ܢܵܫܵܐ ܀>
    text <܃ܚܲܡܝܼܡܵܐ ܗ̄ܝܼ ܫܲܠܗܹܒܼܝܼܬܹܗ>
    text <ܛܵܒܼ ܡ̣ܢ ܢܘܼܪܵܐ ܕܲܟܼܝܵܢܵܐ܁>
    text <ܘܲܠܢܲܦ̰ܫܵܐ ܟܣܝܼܬܼܵܐ ܡ̇ܘܩܹܕܼ܃>
  block
    text <ܘܠܵܐ ܗ̄ܘ̣ܵܐ ܠܦܲܓܼܪܵܐ ܒܲܪܵܝܵܐ ܀>
    text <܃ܩܫܸܐ ܚܘܼܪܦܹܗ ܛܵܒܼ ܡ̣ܢ ܣܲܝܦܵܐ>
    text <ܘܣܲܦ̰ܣܹܪܵܐ ܕܲܬܼܪܹܝܢ ܦܘܼܡܹܝ̈ܗ̇܁>
    text <܃ܘܠܲܝܬܿ ܡܸܢܵܝܵܢܵܐ ܠܲܩܛܝܼܠܹ̈ܐ>
    text <ܕܡܲܪܡܸܐ ܟܠܫܵܥ ܡ̣ܢ ܐ̄ܢܵܫܵܐ ܀>
    text <܃ܒܲܕܼܡ̇ܐ ܡܥܲܝܲܕܼ ܡ̣ܢ ܐ̄ܢܵܫܵܐ>
    text <ܘܲܨܗܸܐ ܠܩܸܛܠܵܐ ܕܐ̄ܢܵܫܘܼܬܼܵܐ܁>
    text <܃ܘܚܵ݁ܪܹܒܼ ܙܵܘܥܹ̈ܐ ܥܲܡ ܪܸ̈ܓܼܫܹܐ>
    text <ܢܲܦ̰ܫܵܐ ܘܦܲܓܼܪܵܐ ܫܲܘܝܵܐܝܼܬܼ ܀>
    text <܃ܣܲܓܿܝܼܐܝܼܢ ܩܛܝܼܠܲܝ̈ ܣܲܝܦܵܐ>
    text <ܘܠܵܐ ܐܲܝܟ ܩܛܝܼܠܲܝ̈ ܒܲܚܣܵܡܵܐ܁>
    text <ܕܣܲܝܦܵܐ ܒܐܲܡܝܼܢܘܼܬܼܵܐ ܀>
    text <܃ܡܲܢ̣ܘܼ ܟܲܝ ܗܵܢܵܐ ܚܣܵܡܵܐ>
    text <ܕܲܟܼܣܸܐ ܘܲܓܼܠܹܐ ܒܣܘܼܥܪ̈ܵܢܵܘܗܝ܁>
    text <܃ܘܟܲܕܼ ܠܵܐ ܐܝܼܬܼܵܘܗܝ ܒܲܩܢܘܿܡ̇ܐ>
    text <ܡ̇ܘܒܸܿܕܼ ܟܠܫܵܥ ܠܲܩܢܘܿܡܹ̈ܐ ܀>
    text <܃ܒܲܒܼܥܵܬܹܗ ܦܗ̣ܵܘ ܚܘܼܫܵܒܲܝ̈>
    text <ܕܐܸܒܼܥܸܐ ܕܡ̇ܢܵܘ ܫܘܼܪܵܝܹܗ܁>
    text <܃ܘܐܲܝܢܵܘ ܥܸܩܵܪܵܐ ܕܲܛܥܝܼܢ>
    text <ܠܣܵܘܟܵܘ̈ܗܝ ܘܦܹܐܪ̈ܵܘܗܝ ܡܲܪܝܪܹ̈ܐ ܀>
    text <܃ܡܲܢ̣ܘܼ ܟܲܝ ܕܲܡܪܲܒܸܿܐ ܠܹܗ>
    text <ܠܐܲܪܥܵܐ ܒܝܼܫܵܐ ܕܙܝܼܙܵܢܵܘ̈ܗܝ܁>
    text <܃ܘܡܲܢ̣ܘܼ ܕܚܵܡܹ̇ܠ ܥܲܠ̈ܠܵܬܹܗ>
    text <ܘܲܡܦܲܪܢܸܣ ܚܲܝ̈ܠܵܘܵܬܹܗ ܀>
    text <܃ܒܐܲܝܢܵܐ ܟܲܝ ܙܲܝܢܵܐ ܡܲܩܪܸܒܼ>
    text <ܥܲܡ ܪ̈ܘܼܚܵܢܹܐ ܘܦܲܓܼܪ̈ܵܢܹܐ܁>
    text <܃ܘܒܲܐܝܠܹܝܢ ܪ̈ܓܼܫܹܐ ܡܸܬܼܟܲܬܲܫ>
    text <ܥܲܡ ܐܲܬܼܠܹܝܛܹ̈ܐ ܕܟܹܐܢܘܼܬܼܵܐ ܀>
    text <܃ܡܲܢ̣ܘܼ ܟܲܝ ܕܲܡܣܲܝܲܠ ܠܹܗ>
    text <ܘܝܵܗܹ̇ܒܼ ܒܹܗ ܚܲܝܠܵ ܒܟܸܣܝܵܐ܁>
    text <܃ܘܐܲܝܟܲܢ ܟܲܕܼ ܫܝܼܛ ܡܸܬܼܓܲܢܒܲܪ>
    text <ܘܚܵܣܹ̇ܢ ܣܸܕܼܪܹ̈ܐ ܕܓܲܢ̄ܒܵܪܹ̈ܐ ܀>
    text <܃ܒܙܵܟܼܘܼܬܹܗ ܕܲܕܠܵܐ ܒܙܸܕܼܩܵܐ>
    text <ܬܗܲܪܘ ܘܐܸܬܿܕܲܡܲܪܘ ܚܘܼܫܵܒܲܝ̈܁>
    text <܃ܕܐܲܝܟܲܢ ܫܝܼܛܵܐ ܡܸܬܼܢܲܨܲܚ>
    text <ܘܡܲܪܟܸܿܢ ܪܹܫܵܐ ܕܢܲܨܝܼܚܹ̈ܐ ܀>
    text <܃ܪܸܥܝܵܢܝ ܓܲܪܓܲܢܝ ܕܐܸܬܼܒܲܩܸܐ>
    text <ܘܐܸܒܼܥܸܐ ܒܥܵܬܼܵܐ ܕܲܚܣܵܡܵܐ܁>
    text <܃ܕܲܒܼܕܝܼܠܹܗ ܟܲܝ ܡܸܬܼܢܲܨܲܚ>
    text <ܐܵܘ ܕܲܠܡܵܐ ܒܲܕܼܠܵܐ ܕܝܼܠܹܗ ܀>
    text <܃ܝܲܨܪܵܐ ܡܲܠܟܹܿܟܼܝ ܟܲܣܝܵܐܝܼܬܼ>
    text <ܘܚܵܘܝܲܢܝ ܐܘܼܪܚܵܐ ܕܐܸܪܕܹܿܐ ܒܵܗ̇܁>
    text <܃ܘܲܗܘ̤ܵܐ ܠܝܼ ܐܲܝܟ ܗܲܕܿܝܼܐܵܐ>
    text <ܠܘܲܥܕܵܐ ܕܫܘܼܠܵܐ ܡܲܪܕܲܝܼܬܼܵܐ ܀>
    text <܃ܥܘܼܕܼܪܵܢܵܐ ܕܪܘܼܚܵܐ ܬܪܲܨ ܠܝܼ>
    text <ܢܝܼܫܵܐ ܕܲܡܠܸܐ ܙܵܟܼܘܼܬܼܵܐ܁>
  block
    text <܃ܕܐܸܚܢܸܐ ܠܩܘܼܒܼܠܹܗ ܒܝܲܕܼ ܙܵܘܥܹ̈ܐ>
    text <ܘܐܸܡܚܸܐ ܚܣܵܡܵܐ ܣܵܪܘܿܚܵܐ ܀>
    text <܃ܐܲܝܟ ܕܲܒܼܐ̄ܪܵܙܵܐ ܡܸܠܸܠ ܥܲܡܝ>
    text <ܚܝܠܵܐ ܪܲܒܵܐ ܕܛܲܝܒܿܘܼܬܼܵܐ܁>
    text <܃ܕܐܸܢܗܘ̤ ܕܬܹܐܠܲܦ ܒܵܥܹ̇ܐ ܐܲܢ̄ܬܿ>
    text <ܠܒܼܘܿܟ ܐܘܼܪܚܵܐ ܡ̣ܢ ܫܘܼܪܵܝܵܐ ܀>
    text <܃ܚܙܘܿܩ ܥܲܡ ܣܸܦܪܹ̈ܐ ܕܲܟܼܬܼܵܒܹ̈ܐ>
    text <ܒܲܠܘܝܼܬܼܵܐ ܕܡܸܠܲܝ̈ ܪܘܼܚܵܐ܁>
    text <܃ܘܡܲܢܲܥܝܼܢ ܠܵܟ ܠܲܠܡܹܐܢܵܐ>
    text <ܕܡܸܕܹܿܡ ܕܲܒܼܥ̣ܵܘ ܚܘܼܫܵܒܲܝ̈ܟ ܀>
    text <܃ܥܲܡ ܒܲܪ ܥܲܡܪܲܡ ܐܸܬܼܠܵܘܵܐ>
    text <ܘܙܸܠ ܥܲܡܹܗ ܠܘܵܬܼ ܫܘܼܪܵܝܵܐ܁>
    text <܃ܘܗܘ̤ ܡܚܘܸܐ ܠܵܟ ܡ̣ܢ ܐܲܝܟܵܐ>
    text <ܢܸܒܼܥܲܬ̤ ܡܸܪܬܹܗ ܕܲܚܣܵܡܵܐ ܀>
    text <܃ܒܚܘܼܩܵܐ ܕܝܵܘܡ̇ܐ ܫܬܿܝܼܬܼܵܝܵܐ>
    text <ܩܪܝܼ ܘܐܸܬܼܒܲܝܲܢ ܬܲܩܢܵܐܝܼܬܼ܁>
    text <܃ܘܬܲܡ̇ܢ ܡܸܫܟܲܚ ܪܸܥܝܵܢܵܟ>
    text <ܣܘܼܟܵܠܵܐ ܕܥܸܠܬܼܵܐ ܕܲܒܼܥܲܝ̣ܬܿ ܀>
    text <܃ܚܙܝܼ ܬܲܡ̇ܢ ܬܘܼܩܵܢ ܐ̄ܢܵܫܵܐ>
    text <ܘܲܫܡܲܥ ܩܵܠܵܐ ܕܫܸܡ ܨܲܠܡܵܐ܁>
    text <܃ܘܲܒܼܫܘܼܠܵܡܹܗ ܕܦܸܬܼܓܼܵܡܵܐ>
    text <ܚܙܝܼ ܫܘܼܪܵܝܹܗ ܕܲܚܣܵܡܵܐ ܀>
    text <܃ܩܵܠ ܨܲܠܡܵܐ ܫ̣ܡܲܥ ܚܲܣܵܡܵܐ>
    text <ܕܡܸܬܼܟܲܢܸܐ ܒܲܨܠܸܡ ܟܲܣܝܵܐ܁>
    text <܃ܘܕܼܵܠܲܬ̤ ܒܹܗ ܡܸܪܲܬܼ ܡ̇ܘܬܵܐ>
    text <ܠܩܵܠ ܬܘܼܩܵܢܹܗ ܕܥܲܦܪܵܢܵܐ ܀>
    text <܃ܢܘܼܪܵܐ ܕܝܲܨܪܹܗ ܣܸܦܲܬ̤ ܒܹܗ>
    text <ܒܲܛܪܘܼܢܵܐ ܪܹܫܵܐ ܕܐܵܐܲܪ܁>
    text <܃ܘܕܸܠܩܲܬ̤ ܟܠܵܗ̇ ܒܲܚܣܵܡܵܐ>
    text <ܘܐܲܣܸܦ ܢܘܼܪܵܐ ܒܐ̄ܢܵܫܘܼܬܼܵܐ ܀>
    text <܃ܬܲܪܥܹܗ ܠܩܸܒܼܝܵܐ ܕܲܣܝܵܢܹܗ>
    text <ܘܐܲܫܕ݂ܵܗ̇ ܠܡܸܪܬܹܗ ܥܲܠ ܐ̄ܢܵܫܵܐ܁>
    text <܃ܘܟܲܬܿܡܹܗ ܠܢܲܚܬܵܐ ܕܲܒܼܪܝܼܬܼܵܐ>
    text <ܒܣܲܡ ܡ̇ܘܬܵܐ ܕܪܸܕܓܲܬܼ ܦܹܐܪܵܐ ܀>
    text <܃ܫܪܵܝܗܝ ܠܐܲܣܵܪܵܐ ܕܐܸܪܲܟܲܒܼ>
    text <ܒܝܼܕܲܥܬܼܵܐ ܟܣܝܼܬܼܵܐ ܕܟܲܣܝܵܐ܁>
    text <܃ܘܕܲܠܚܹܗ ܠܫܲܝܢܵܐ ܕܐܸܬܼܡܲܙܲܓܼ>
    text <܃ܒܚܘܼܒܵܐ ܘܪ̈ܲܚܡܹܐ ܕܡܲܬܩܸܢ ܟܠ>
    text <܃ܦܲܠܓܹܗ ܠܥܘܼܡܪܵܐ ܕܲܫ̈ܘܲܝܵܐ>
    text <ܘܲܣܕܲܩ ܐܸܢܘܿܢ ܚܲܕܼ ܡ̣ܢ ܚܲܕܼ܁>
    text <܃ܘܲܥܒ݂ܲܕܼ ܐܸܢܘܿܢ ܠܲܐ̄ܚܝܵܢܹ̈ܐ>
    text <ܢܘܼܟܼܪ̈ܵܝܹܐ ܚܲܕܼ ܡ̣ܢ ܚܲܒܼܪܹܗ ܀>
    text <܃ܒܲܚܣܵܡܵܐ ܙܲܪܥ̣ܵܗ̇ ܒܝܼܫܵܐ>
    text <ܠܛܘܼܥܝܲܝ ܕܝܼܠܹܗ ܒܡܵܝ̈ܘܿܬܹܐ܁>
    text <܃ܘܐܵܘܥܝܼ ܚܛܝܼܬܼܵܐ ܒܪܸ̈ܓܼܫܲܝܗܘܿܢ>
    text <ܘܗܲܒܸܿܒܼܘ ܦܹܐܪܹ̈ܐ ܕܣܲܡ ܡ̇ܘܬܵܐ ܀>
    text <܃ܣܲܚ̣ܦܹܗ ܠܨܲܠܡܵܐ ܝܲܩܝܼܪܵܐ>
    text <ܘܲܫܕܵܝܗܝ ܠܐܲܪܥܵܐ ܐܲܝܟ ܫܝܼܛܵܐ܁>
    text <܃ܘܝܲܗ̣̄ܒܹܿܗ ܠܡܵܘܬܵܐ ܡܸܫܟܵܢܵܐ>
    text <ܘܐܲܗܸܠ ܘܲܓܼܚܸܟ ܥܲܠ ܫܸܦܠܹܗ ܀>
    text <܃ܗܵܐ ܫܘܼܪܵܝܹܗ ܕܲܚܣܵܡܵܐ>
    text <ܝܵܕܼܘܿܥܵܐ ܩܪܝܼ ܘܐܸܣܬܲܟܲܠ܁>
    text <܃ܚܙܝܼ ܢܼܟܼܠܹܗ ܘܝܲܠܲܦ ܥܸܠܬܹܗ>
    text <܃ܕܡ̇ܢܵܐ ܣܥ݂ܲܪ ܡ̣ܢ ܫܘܼܪܵܝܵܐ>
    text <܃ܒܗܵܘܢܵܐ ܩܪܝܼ ܒܵܗ̇ ܒܬܲܫܥܝܼܬܹܗ>
    text <ܘܗܵܐ ܡܸܣܬܲܟܿܠܲܬܿ ܨܸܢ̈ܥܵܬܹܗ܁>
    text <܃ܒܒܼܘܼܝܵܢܵܐ ܫܡܲܥ ܣܘܼܥܪܵܢܹܗ>
    text <ܘܗܵܐ ܩܵܝ̇ܡܲܬܿ ܥܲܠ ܟܲܣ̈ܝܵܬܹܗ ܀>
  block
    text <܃ܚܲܒܸܿܠ ܦܲܐܝܘܼܬܼ ܬܘܼܩܵܢܹܗ>
    text <ܕܐܘܼܡ̇ܢܵܐ ܕܨܲܒܸܿܬܼ ܟܠܵܐ܁>
    text <܃ܘܲܗ̣ܦܲܟ ܨܲܚܝܹܗ ܐܲܝܟ ܒܝܼܫܵܐ>
    text <ܕܡ̣ܢ ܒܝܼܫܘܼ ܟܠ̣ܵܐ ܚܸܟܼ̈ܡܵܬܹܗ ܀>
    text <܃ܐܵܘܥܝܼ ܡܸܪܲܬܼ ܒܝܼ̈ܫܵܬܼܵܐ>
    text <ܘܐܲܒܲܥ ܣܸܓܼܕܲܬܼ ܐܲܠܵ̈ܗܹ̈ܐ܁>
    text <܃ܘܨܲܚܝܼ ܠܐܝܼܬܼܝܵܐ ܒܬܼܘܼܩܵܢܹܗ>
    text <ܕܐܲܝܟ ܠܵܐ ܓܡܝܼܪܵܐ ܐܸܬܿܬܲܩܲܢ ܀>
    text <܃ܗܵܐ ܫܲܬܸܐܣܬܼܵܐ ܕܒܸܢܝܵܢܹܗ>
    text <ܕܲܢܟܼܝܼܠܵܐ ܦܵܥܠܵܐ ܕܙܹܐܦܵܐ܁>
    text <܃ܚܙܵܘ ܒܲܢܵܝܹ̈ܐ ܕܲܫܪܵܪܵܐ>
    text <ܥܪܘܿܩܘ ܡ̣ܢ ܒܝܼܫܘܼܬܼ ܦܘܼܠܚܵܢܹܗ ܀>
    text <܃ܗܵܐ ܐܵܬܹ̈ܘܵܬܼܵܐ ܕܗܸܓܼܝܵܢܹܗ>
    text <ܕܪܲܒܵܐ ܣܲܟܼܠܵܐ ܕܣܸܡܵܠܵܐ܁>
    text <܃ܚܘܼܪܘ ܬܲܠܡܝܼܕܼ̈ܐ ܕܝܲܡܝܼܢܵܐ>
    text <ܠܵܐ ܬܸܬܼܗܲܓܿܘܿܢ ܣܲܟܼܠܑܵܝܼܬܼ ܀>
    text <܃ܗܵܐ ܟܵܣܵܐ ܕܡܸܪܲܬܼ ܡ̇ܘܬܹܿܗ>
    text <ܕܡܲܕܲܟ ܘܐܲܫܩܝܼ ܠܲܟܼܝܵܢܲܢ܁>
    text <܃ܠܵܐ ܐ̄ܢܵܫ ܫܵܩܘܼܬܹܗ>
    text <ܕܠܑܵܐ ܢܸܬܼܚܲܒܲܠ ܡ̣ܢ ܡ̇ܘܬܵܐ ܀>
    text <܃ܗܵܐ ܐܘܼܪܚܵܐ ܦܬܼܝܼܬܼܵܐ ܕܲܕܼܪܲܫ>
    text <ܒܨܸܢܼ̈ܥܵܬܹܗ ܩܵܛܸܠ ܐ̄ܢܵܫܵܐ܁>
    text <܃ܚܙܵܘ ܠܵܐ ܬܸܪܕܿܘܿܢ ܒܲܠܘܝܼܬܹܗ>
    text <ܚܵܙܩܲܝ̈ ܒܐܘܼܪܚܵܐ ܕܐܲܠܝܼܨܵܐ ܀>
    text <܃ܗܵܐ ܓܠ̣ܵܐ ܠܵܟ ܣܵܦܪܵܐ ܕܪܘܼܚܵܐ>
    text <ܪܸܥܝܵܢܵܐ ܒܥܵܬܼܵܐ ܕܲܒܼܥ݂ܲܝܬܿ܁>
    text <܃ܪܕܼܝܼ ܒܹܝܬܼ ܚܘܼܩܹ̈ܐ ܕܲܟܼܬܼܵܒܹ̈ܐ>
    text <ܠܘܼܩܒܲܠ ܢܝܼܫܵܐ ܕܲܬܼܪܲܨ ܠܵܟ ܀>
    text <܃ܠܒܲܫ ܙܲܝܢܵܐ ܕܡܸܠܲܬܼ ܩܘܼܫܬܵܐ>
    text <ܘܐܸܬܼܟܲܬܲܫ ܪܘܼܚܵܢܵܐܝܼܬܼ܁>
    text <܃ܘܲܫܕܼܝܼ ܡܸܠܹ̈ܐ ܚܠܵܦ ܓܹܐܪܹ̈ܐ>
    text <ܒܣܸܕܼܪܹ̈ܐ ܢܟܼܝܼܠܹ̈ܐ ܕܲܚܣܵܡܵܐ ܀>
    text <܃ܡܲܕܲܟ ܐܘܼܟܼܠܵܐ ܪܘܼܚܵܢܵܐ>
    text <ܠܪܸܥܝܵܢܵܐ ܕܲܕܠܲܚ ܒܝܼܫܵܐ܁>
    text <܃ܘܦܲܟܲܗ ܡܸܪܲܬܼ ܒܝܼ̈ܫܬܼܵܐ>
    text <ܒܚܲܠܝܘܼܬܼܵܐ ܕܩܵܠ ܦܸܬܼܓܼܵܡܲܝ̈ܟ ܀>
    text <܃ܫܲܝܸܢ ܐܸܢܘܿܢ ܠܲܪ̈ܓܼܝܼܙܹܐ>
    text <ܒܡܸܠܲܬܼ ܫܲܝܢܵܐ ܕܫܲܝܸܢ ܟܠ܁>
    text <܃ܘܲܩܪܝܼ ܐܸܢܘܿܢ ܠܐܵܘܝܘܼܬܼܵܐ>
    text <ܕܚܸܙܩܲܬ̤ ܚܘܼܒܵܐ ܕܲܒܼܪܝܼܬܼܵܐ ܀>
    text <܃ܠܲܒܸܿܒܼ ܐܸܢܘܿܢ ܠܲܡܥܵܩܹ̈ܐ>
    text <ܒܫܘܼܕܵܝܵܐ ܕܡܲܠܟܿܘܼܬܼ ܪܵܘܡ̇ܐ܁>
    text <܃ܘܲܬܼܢܝܼ ܐ̄ܢܘܿܢ ܗܵܝ̇ ܒܲܪܬܼ ܩܵܠܵܐ>
    text <ܕܡܲܢ ܕܲܡܣܲܝܒܲܪ ܗܘ̤ ܢܸܚܸܐ ܀>
    text <܃ܩܪܝܼ ܠܲܩܛܝܼܠܲܝ̈ ܒܲܚܣܵܡܵܐ>
    text <ܦܵܣܘܿܩܵܐ ܕܡܵܘܬܹܿܗ ܕܗܵܒܹܝܠ܁>
    text <܃ܘܐܲܫܡܲܥ ܐܸܢܘܿܢ ܒܲܪܬܼ ܩܵܠܵܐ>
    text <ܕܲܕܼܡ̇ܐ ܕܓܼܵܥܹ̇ܐ ܡ̣ܢ ܐܲܪܥܵܐ ܀>
    text <܃ܦܬܲܚ ܒܹܝܬܼ ܐܲܪ̈ܟܹ̇ܐ ܕܡܲܠܟܿܘܼܬܼܵܐ>
    text <ܘܲܩܪܝܼ ܒܲܓܼܙܵܪ̈ܲܝ ܕܝܼܢܹ̈ܐ܁>
    text <܃ܘܚܵܘܵܐ ܬܒܲܥܬܼܵܐ ܕܩܵܛܘܿܠܹ̈ܐ>
    text <ܕܲܪܫܝܼܡܵܐ ܒܩܲܢܝܵܐ ܕܡܲܠܟܵܐ ܀>
    text <܃ܦܘܿܩ ܠܲܦܩܲܥܬܼܵܐ ܥܲܡ ܐܲܚܹ̈ܐ>
    text <ܘܲܚܙܝܼ ܚܣܵܡܵܐ ܟܲܕܸ ܢܵܨܲ݁ܚ܁>
    text <܃ܘܲܡܣܲܝܲܥ ܠܵܗ̇ ܠܙܵܟܼܘܼܬܹܗ>
    text <ܝܲܨܪܵܐ ܢܟܼܝܼܠܵܐ ܕܡܲܪ̈ܵܚܹܐ ܀>
    text <܃ܡܸܟܵܐ ܝܼܠܲܦ ܨܸܢ̈ܥܵܬܹܗ>
    text <ܘܥܲܡܝܼܩܘܼܬܼ ܦܲܚܹ̈ܐ ܕܢܸܟܼܠܹܗ܁>
    text <ܘܛܲܝܸܒܼ ܦܘܼܪ̈ܣܹܐ ܩܲܛܝܼܢܹ̈ܐ܃>
  block
    text <ܕܲܡܦܲܪܣܹܝܢ ܟܲܣܝܘܼܬܼ ܢܸܟܼܠܵܘ̈ܗܝ ܀>
    text <܃ܐܸܣܟܹܿܡܵܐ ܕܚܘܼܒܵܐ ܠܒܸܫ̣ ܗ̄ܘ̣ܵܐ>
    text <ܚܣܵܡܵܐ ܘܐܲܩܪܸܒܼ ܥܲܡ ܗܵܒܹܝܠ܁>
    text <܃ܒܐܵܬܼܵܐ ܕܫܲܝܢܵܐ ܐܲܛܥܝܼ ܒܹܗ>
    text <ܘܐܲܦܩܹܗ ܠܚܘܼܪܒܵܐ ܠܘܵܬܼ ܩܸܛܠܵܐ ܀>
    text <܃ܫܘܼܦܪܵܐ ܦܲܪܝܵܐ ܕܢܸܨܚܵܢܵܘ̈ܗܝ>
    text <ܚܙ̣ܵܐ ܘܲܒܸܫ̣ܬܹܗ ܟܲܪܝܘܼܬܼܵܐ܁>
    text <܃ܕܗܘ̤ ܣܲܢܝܵܐ ܗ̄ܘ̣ ܘܠܵܐ ܪܓܼܝܼܓܼ ܢܸܚܙ̣ܐ>
    text <ܐܲܝܢܵܐ ܕܫܲܦܝܼܪ ܪܸܥܝܵܢܹܗ ܀>
    text <܃ܦܹܐܪܵܐ ܕܩܸܛܠܵܐ ܐܵܘܥܝܼ ܒܵܗ̇>
    text <ܚܣܵܡܵܐ ܒܐܲܪܥܵܐ ܕܠܵܘ̈ܛܵܬܼܵܐ܁>
    text <܃ܘܒܲܟܲܪ ܒܐܝܼܕܼܵܗ̇ ܣܘܼܥܪܵܢܵܐ>
    text <ܪܓܼܙܵܪ ܕܝܼܢܵܐ ܕܐܝܼܠܵܢܵܐ ܀>
    text <܃ܟܵܣܵܐ ܕܲܕܡ̇ܐ ܡ̣ܙܲܠ ܝܲܗ̣̄ܒܼ ܠܵܗ̇>
    text <ܠܡܲܟܼܐܲܒܼܬܵܐ ܘܠܵܐ ܩܲܒܸܿܠܬܹܗ܁>
    text <܃ܕܲܟܼܪܝܼܗܵܐ ܗ̄ܘ̣ܵܬܼ ܡ̣ܢ ܢܸܓܼ̈ܕܲܐ>
    text <ܕܒܸܠܥܲܬ̤ ܒܲܥܒܼܵܪ ܦܘܼܩܕܵܢܵܐ ܀>
    text <܃ܓܸܥܨܲܬ̤ ܘܲܫܕܵܬܹܗ ܠܲܕܡ̇ܐ>
    text <ܕܠܵܐ ܡܥܵܕܼܵܐ ܗ̄ܘܵܬܼ ܒܫܵܩܘܼܬܹܗ܁>
    text <܃ܐܵܦ ܗܘ̤ ܕܡ̇ܐ ܠܵܐ ܩܵܘܝܼ ܒܵܗ̇>
    text <ܕܓܼܥ̣ܵܐ ܘܲܣܠܸ݂ܩ ܡ̣ܢ ܥܘܼܒܵܗ̇ ܀>
    text <܃ܐܘܿ ܕܡ̇ܐ ܫܲܬܿܝܼܩܵܐ ܕܲܩܥ̣ܵܐ>
    text <ܩܵܠܵܐ ܕܪܸ̈ܓܼܫܹܐ ܡܲܠܵܠܹ̈ܐ܁>
    text <܃ܐܘܿ ܝܲܩܝܼܪܵܐ ܕܐܸܬܼܥܲܠܝܼ>
    text <ܒܓܸܦܹ̈ܐ ܕܪܘܼܚܵܐ ܠܘܵܬܼ ܪܵܘܡ̇ܐ ܀>
    text <܃ܐܘܿ ܕܲܩܛܝܼܠ ܘܲܛܡܝܼܪ ܒܐܲܪܥܵܐ>
    text <ܘܡܲܠܸܠ ܩܵܠܹܗ ܐܲܝܟ ܪܲܥܡܵܐ܁>
    text <܃ܐܘܿ ܕܵܡܟܲܣܲܝ ܘܲܡܣܲܬܲܪ>
    text <ܘܢܲܦܝܼܩ ܒܵܬܲܪ ܩܵܛܘܿܠܹܗ ܀>
    text <܃ܐܘܿ ܚܣܵܡܵܐ ܣܲܡܝܵܐ ܕܲܬܼܪܹܝܢ>
    text <ܣܲܡܵܐ ܒܣܲܡܵܐ ܠܣܘܼܥܪ̈ܵܢܵܘܗܝ܁>
    text <܃ܘܟܲܕܼ ܣܵܒ݁ܲܪ ܕܲܟܼܣܸܐ ܢܸܟܼܠܹܗ>
    text <ܓܠ̣ܵܐ ܐܲܝܟ ܫܸܡܫܵܐ ܠܟܹܐܢܘܼܬܼܵܐ ܀>
    text <܃ܐܘܿ ܢܟܼܝܼܠܵܐ ܕܟܲܕܼ ܡܸܨܛܲܢܲܥ>
    text <ܡܦܲܪܣܸܐ ܢܲܦ̰ܫܹܗ ܘܠܵܐ ܝܵ̇ܕܲܥ܁>
    text <܃ܐܘܿ ܥܪܝܼܡܵܐ ܕܟܲܕܼ ܡܸܬܼܚܲܟܲܡ>
    text <ܡܚܵܘܸܐ ܓܠܝܼܙܘܼܬܼ ܪܸܥܝܵܢܹܗ ܀>
    text <܃ܘܩܲܠܹ݂ܗ ܚܣܵܡܵܐ ܠܬܲܡܝܼܡܵܐ>
    text <ܘܟܲܣܝܹܗ ܒܢܲܚܬܵܐ ܕܨܸܢ̈ܥܵܬܼܵܐ܁>
    text <܃ܘܲܓܼܠ̣ܵܘ ܪܸܡܙܵܐ ܝܵ̇ܕܲܥ ܟܠ>
    text <ܠܬܲܚܦܝܼܬܼܵܐ ܕܲܨܢܝܼܥܘܼܬܹܗ ܀>
    text <܃ܦܲܪܣܝܼ ܘܲܓܼܠ̣ܵܗ̇ ܠܣܲܢܝܘܼܬܹܗ>
    text <ܒܲܓܼܙܵܪ ܕܝܼܢܹܗ ܕܩܵܛ̇ܘܿܠܵܐ܁>
    text <܃ܘܚܵܘܝܵܗ̇ ܠܕܼܵܪܹ̈ܐ ܘܫܲܪ̈ܒܼܵܬܼܵܐ>
    text <ܠܲܬܼܒܲܥܬܼܵܐ ܕܥܵܘ̇ܠܘܼܬܹܗ ܀>
    text <܃ܬܵܘ ܐܸܬܼܒܲܩܵܘ ܚܲܣܵܡܹ̈ܐ>
    text <ܒܓܼܘܼܢܚܹܗ ܪܲܒܵܐ ܕܲܚܣܵܡܵܐ܁>
    text <܃ܕܐܸܫܲܕܼ ܠܲܕܼܡ̇ܐ ܙܲܟܵܝܵܐ>
    text <ܘܟܲܣܝܹܗ ܡ̣ܢ ܝܵ̇ܕܲܥ ܟܠܵܐ ܀>
    text <܃ܬܵܘ ܣܵܢ̈ܐܹܐ ܕܣܵܢܹ̇ܝܢ ܡܲܓܵܢ>
    text <ܠܐܲܚܲܝ̈ܗܘܿܢ ܒܲܕܼܡܘܼܬܼ ܩܵܐܹܝܢ܁>
    text <܃ܘܲܫܡܲܥܘ ܠܲܕܼܡ̇ܐ ܕܲܡܡܲܠܸܠ>
    text <ܘܥܵܢܹ̇ܐ ܠܹܗ ܪܸܡܙܵܐ ܟܲܣܝܵܐ ܀>
    text <܃ܬܵܘ ܐܸܬܼܒܲܩܵܐ ܒܲܬܼܒܲܥܬܹܗ>
    text <ܕܩܵܛ̇ܘܿܠܵܐ ܕܲܩܛ݂ܲܠ ܡܲܓܵܢ܁>
    text <܃ܘܣܲܒܼܘ ܬܲܚܘܝܼܬܼܵܐ ܕܟܹܐܢܘܼܬܼܵܐ>
    text <ܕܲܟܼܡܵܐ ܠܚܝܼܡܵܐ ܠܩܵܛܘܿܠܹ̈ܐ ܀>
  block
    text <܃ܢܸܗܘܘܿܢ ܢܸܓܼܕܵܘ̈ܗܝ ܕܲܢܟܼܝܼܠܵܐ>
    text <ܬܲܚܘܝܼܬܼܵܐ ܠܝܲܨܪܵܐ ܒܝܼܫܵܐ܁>
    text <܃ܕܠܵܐ ܗ̄ܘ̣ܵܐ ܪܵܗܹ̇ܛ ܚܲܪܡ̇ܐܝܼܬܼ>
    text <ܒܲܫܒܼܝܼܠܹ̈ܐ ܕܩܵܛܘܿܠܘܼܬܼܵܐ ܀>
    text <܃ܐܲܝܟ ܡܲܚܙܝܼܬܼܵܐ ܢܗܘܘܿܢ ܠܹܗ>
    text <ܫܲܒܼܥܵܐ ܢܸܓܼ̈ܕܹܿܐ ܕܥܲܠ ܩܵܐܹܝܢ܁>
    text <܃ܘܢܸܚܙܸܐ ܩܢܘܿܡܹܗ ܟܲܣܝܵܐܝܼܬܼ>
    text <ܒܙܵܘܥܵܐ ܘܢܵܘܕܵܐ ܕܥܲܠ ܦܲܓܼܪܹܗ ܀>
    text <܃ܢܹܐܡܲܪ ܪܸܥܝܵܢܵܐ ܠܝܲܨܪܵܐ>
    text <ܕܲܚܙܝܼ ܠܵܐ ܬܸܚܣܘܿܡ ܡܲܓܵܢ܁>
    text <܃ܕܠܵܐ ܬܸܬܼܚܲܝܲܒܼ ܒܲܬܼܒܲܥܬܼܵܐ>
    text <ܫܒܲܥ ܒܲܫܒܲܥ ܫܲܒܼܥܝܼܢ ܙܲܒܼܢܝܼ̈ܢ ܀>
    text <܃ܢܸܣܢܹܐ ܟܠܢܵܫ ܠܲܚܣܵܡܵܐ>
    text <ܕܲܚܣܵܡܵܐ ܡ̇ܘܠܸܕܼ ܩܸܛܠܵܐ ܗ̄ܘ̣܁>
    text <܃ܘܢܸܥܪܘܿܩ ܟܠܢܵܫ ܡ̣ܢ ܩܸܛܠܵܐ>
    text <ܕܩܸܛܠܵܐ ܬܒܲܥܬܹܗ ܡܲܪܝܼܪܵܐ ܗ̄ܝܼ ܀>
    text <܃ܚܣܵܡܵܐ ܗ̄ܘ̣ ܥܸܩܵܪܹܗ ܕܩܸܛܠܵܐ>
    text <ܘܡ̣ܢ ܬܲܡ̇ܢ ܫܵܘ̇ܚܝܼܢ ܥܵܘܦܵܘ̈ܗܝ܁>
    text <܃ܘܐܲܝܢܵܐ ܕܐܵܟܹ̇ܠ ܡ̣ܢ ܦܹܐܪ̈ܵܘܗܝ>
    text <ܦܵܪܚܵܐ ܒܹܗ ܡܸܪܲܬܼ ܡ̇ܘܬܵܐ ܀>
    text <܃ܚܣܵܡܵܐ ܫܵܪܹܒܼ ܒܲܒܼܪܝܼܬܼܵܐ>
    text <ܩܸܛܠܵܐ ܚܲܕܼܬܼܵܐ ܘܫܲܪܘܵܝܵܐ܁>
    text <܃ܘܫܲܪܝܼܘ ܪܵܕܹܝܢ ܚܲܣܵܡܹ̈ܐ>
    text <ܒܥܸܩ̈ܒܼܵܬܹܗ ܒܚܲܕܼ ܪܸܥܝܵܢܵܐ ܀>
    text <܃ܚܣܵܡܵܐ ܬܪܲܨ ܢܝܼܫܵܐ ܢܟܼܝܼܠܵܐ>
    text <ܠܡܹܐܫܲܕܼ ܠܲܕܼܡ̇ܐ ܙܲܟܵܝܵܐ܁>
    text <܃ܘܐܲܠܸܦ ܐܸܢܘܿܢ ܠܲܢܟܼܝܼܠܹ̈ܐ>
    text <ܠܸܡܫܕܵܐ ܒܩܸܫܬܵܐ ܕܨܸܢ̈ܥܵܬܼܵܐ ܀>
    text <܃ܗܘ̤ ܥܵܘܪܹܗ ܠܢܘܼܗܪܵܐ ܕܢܲܦ̰ܫܵܐ>
    text <ܘܣܲܡܝܼ ܠܙܵܘܥܹ̈ܐ ܕܪܸܥܝܵܢܵܐ܁>
    text <܃ܘܲܚ̣ܫܸܟ ܟܠܹܗ ܒܲܪܢܵܫܵܐ>
    text <ܡ̣ܢ ܢܘܼܗܪܵܐ ܕܦܵܪܘܿܫܘܼܬܼܵܐ ܀>
    text <܃ܗܘ̤ ܥܲܒܼܕܵܗ̇ ܠܲܡܠܲܝܼܠܘܼܬܼܵܐ>
    text <ܒܲܕܼܡܘܼܬܼ ܪ̈ܲܚܫܵܐ ܕܠܵܐ ܡܸܠܬܼܵܐ܁>
    text <܃ܘܲܛ̣ܥܵܐ ܝܲܨܪܵܐ ܦܵܪܘܿܫܵܐ>
    text <ܚܸܟܼ̈ܡܵܬܼܵܐ ܕܲܡܠܝܼܠܘܼܬܹܗ ܀>
    text <܃ܚܣܵܡܵܐ ܙܲܝܢܹܗ ܠܪܸܥܝܵܢܵܐ>
    text <ܕܢܸܬܼܟܲܬܲܫ ܥܲܡ ܚܲܒܿܝܼܒܼܵܘ̈ܗܝ܁>
    text <܃ܘܠܵܐ ܐܲܪܓܸܿܫ ܩܢܹܐ ܒܘܼܝܵܢܵܐ>
    text <ܟܲܕܼ ܚܵܪܹܒܼ ܠܲܟܼܢܵܘܵܬܹ̈ܗ ܀>
    text <܃ܒܙܲܝܢܹܗ ܙܵܟܹ̇ܝܢ ܚܲܣܵܡܹ̈ܐ>
    text <ܘܚܵܣܢ̇ܝܼܢ ܣܸܕܼܪܹ̈ܐ ܕܟܹܐܢܘܼܬܼܵܐ܁>
    text <܃ܘܲܒܼܠܸܠܝܵܐ ܕܥܲܡܘܼܛܘܼܬܹܗ>
    text <ܫܵܕܹ̇ܝܢ ܓܹܐܪܹ̈ܐ ܒܢܲܗܝܼܪܵܐ ܀>
    text <܃ܗܘ̤ ܡܚܲܟܸܿܡ ܠܹܗ ܠܚܲܣܵܡܵܐ>
    text <ܠܡܹܐܚܲܕܼ ܕܵܪܵܐ ܥܲܡ ܩܘܼܫܬܵܐ܁>
    text <܃ܘܡܲܠܸܦ ܠܹܗ ܙܢܲܝ̈ ܬܲܟܼܬܿܘܼܫܵܐ>
    text <ܕܢܸܬܼܟܲܬܲܫ ܒܐܸܣܟܹܿܝܡ ܚܘܼܒܵܐ ܀>
    text <܃ܒܐܸܣܟܹܿܝܡ ܚܘܼܒܵܐ ܡܸܬܼܟܲܬܲܫ>
    text <ܚܲܣܵܡܵܐ ܐܲܝܟ ܛܲܢܵܢܵܐ܁>
    text <܃ܘܟܲܕܼ ܗܘ̤ ܣܵܢܐܵܐ ܗ̄ܘ̣ ܕܲܫܪܵܪܵܐ>
    text <ܛܵܐܹ̇ܝܢ ܐܲܝܟ ܪܵܚܹ̇ܡ ܫܲܝܢܵܐ ܀>
    text <܃ܠܒܼܷܝܼܫ ܠܹܗ ܛܢܵܢܵܐ ܠܚܲܣܵܡܵܐ>
    text <ܐܲܝܟ ܬܵܒܼܘܿܥܵܐ ܕܘܵܠܝܼܬܼܵܐ܁>
    text <܃ܘܲܡܚܵܘܸܐ ܛܢܵܢܹܗ ܒܙܹܐܦܵܐ>
    text <ܘܣܵܬܲ݁ܪ ܟܠܢܵܫ ܘܵܠܝܼܬܼܵܐ ܀>
    text <܃ܩܢܸܐ ܪܘܼܓܼܙܵܐ ܕܠܵܐ ܬܲܪܥܘܼܬܼܵܐ>
    text <ܠܘܼܩܒܲܠ ܫܸܡܥܵܐ ܕܛܵܒܼܵܬܼ̈ܐ܁>
    text <܃ܘܟܲܕܼ ܠܵܐ ܛܠܝܼܡ ܡ̣ܢ ܨܹܝܕܼ ܛܵܒܼܵܐ>
    text <ܩܵܒܹ̇ܠ ܟܠܢܵܫ ܘܲܡܪܲܛܸܢ ܀>
    text <܃ܐܵܪܵܐ ܣܵܢ̇ܠܵܐ ܕܟܹܐܢܘܼܬܼܵܐ>
    text <ܡܵܢ ܢܵܨܹ̇ܝܬܿ ܥܲܡ ܫܲܪܝܼܪܹ̈ܐ܁>
    text <ܡܵܢܵܐ ܚܛ̣ܵܘ ܠܵܟ ܬܲܡܝܼܡܹ̈ܐ܃>
  block
    text <ܕܐܵܟܲܠܲܬܿ ܟܠܢܵܫ ܩܲܪ̈ܨܲܝܗܘܿܢ ܀>
    text <܃ܐܵܪܵܐ ܣܲܡܝܵܐ ܕܨܸܒܼܝܵܢܵܐ>
    text <ܡ̇ܢ ܡܸܬܼܟܲܬܿܫܲܬܿ ܥܲܡ ܢܘܼܗܪܵܐ܁>
    text <܃ܡ̇ܢܵܐ ܣܲܓܿܦܘܼܗ̇ ܠܣܲܡܝܘܼܬܼܵܟ>
    text <ܙܲܠܝܼܩܹ̈ܐ ܕܦܲܐܝܘܼܬܼ ܢܘܼܗܪܹܗ ܀>
    text <܃ܐܸܢܗܘ̤ ܕܓܲܠ̣ܙܵܟ ܨܸܒܼܝܵܢܵܟ>
    text <ܡ̣ܢ ܩܘܼܫܬܵܐ ܢܘܼܗܪܵܐ ܕܲܬܼܪܹܝܢ܁>
    text <܃ܡ̇ܢ ܡܸܬܼܥܲܕܿܠܲܬܿ ܣܲܟܼܠܵܐܝܼܬܼ>
    text <ܟܲܕ ܠܵܐ ܛܠܝܼܡܲܬܿ ܡ̣ܢ ܢܘܼܗܪܵܐ ܀>
    text <܃ܒܝܼܫܘܼܬܼܵܟ ܐܸܚܕܲܬ̤ ܬܲܪܥܵܐ>
    text <ܒܐܲܦܲܝ̈ ܢܘܼܗܪܵܐ ܕܒܼܵܒܼܵܬܼܵܟ܁>
    text <܃ܘܐܲܢ̄ܬܿ ܗ̄ܘ̣ ܓܠܲܙ̣ܬܵܝܗܝ ܠܲܩܢܘܿܡ̇ܟ>
    text <ܡ̣ܢ ܢܘܼܗܪܵܐ ܕܙܲܕܼܝܼܩܘܼܬܼܵܐ ܀>
    text <܃ܠܲܝܬܿ ܥܸܠܬܼܵܐ ܠܲܢܟܼܝܼܠܘܼܬܼܵܟ>
    text <ܕܡܸܛܠ ܡ̇ܢܵܐ ܚܵܣܹ̇ܡ ܐܲܢ̄ܬܿ܁>
    text <܃ܕܐܵܦ ܗܝ̤ ܥܸܠܵܬܼܵܟ ܠܵܘ ܥܸܠܬܼܵܐ ܗ̄ܝܼ>
    text <ܐܸܠܵܐ ܐ̄ܣܟܹܿܝܡܵܐ ܕܲܓܵܠܵܐ ܀>
    text <܃ܘܕܹܐܚܵܘܹܝܟ ܕܐܹܝܢ ܕܲܓܵܠ ܐܲܢ̄ܬܿ>
    text <ܘܕܿܓܵܠܵܐܝܼܬܼ ܩܵܒܹ̇ܠ ܐܲܢ̄ܬܿ܁>
    text <܃ܡ̣ܢ ܣܘܼܥܪ̈ܵܢܹܐ ܡܲܝܬܸܿܐ ܐ̄ܢܵܐ>
    text <ܬܲܚܘܝܼܬܼܵܐ ܠܛܵܠܘܿܡܘܼܬܼܵܟ ܀>
    text <܃ܡ̇ܢܲܐ ܗ̄ܝܼ ܥܸܠܬܼܵܐ ܕܲܣܢ̣ܲܝܬܵܝܗܝ>
    text <ܕܢܵܘܣܵܐ ܙܲܗܝܵܐ ܕܓܸܠܝܵܢܹ̈ܐ ܀>
    text <܃ܐܸܡܲܬܼܝ ܨܲܚܝܵܟ ܐܲܝܟ ܕܐܲܢ̄ܬܿ ܠܹܗ>
    text <ܘܐܲܝܟܵܐ ܓܲܢܝܵܟ ܒܲܕܼܡܘܼܬܼܵܟ܁>
    text <܃ܐܸܡܲܬܼܝ ܦܲܪ̣ܥܵܟ ܟܹܐܢܵܐܝܼܬܼ>
    text <ܚܘܼܒܼܠܹ̈ܐ ܒܝܼܫܹ̈ܐ ܕܐܵܘܙܸܦܬܵܝܗܝ ܀>
    text <܃ܚܵܘܵܐ ܒܓܸܠܝܵܐ ܡ̇ܢ ܛܲܠ̣ܡܵܟ>
    text <ܘܗܵܐ ܐܝܼܬܼ ܐܲܬܼܪܵܐ ܠܲܪܛܘܼܢܝܵܟ܁>
    text <܃ܘܐܲܝܬܵܐ ܣܵܗ̈ܕܹܿܐ ܕܲܡܚܲܬܿܡܝܼܢ>
    text <ܠܐܸܫܛܵܪܵܐ ܕܕܿܓܵܠܘܼܬܼܵܟ ܀>
    text <܃ܚܵܣ ܕܹܝܢ ܠܵܐ ܬܸܗܘܸܐ ܗܵܕܹܐ>
    text <ܕܙܹܐܦܵܟ ܢܸܙܟܸܿܐ ܠܲܫܪܵܪܐ܁>
    text <܃ܠܲܝܬܿ ܠܵܟ ܥܸܠܬܼܵܐ ܣܵܪܘܿܚܵܐ>
    text <ܒܵܬܲܪ ܓܲܒܵܐ ܕܫܲܪܝܼܪܹ̈ܐ ܀>
    text <܃ܡܲܓܵܢ ܚܵܣ̇ܡܲܬܿ ܒܲܬܼܪ̈ܝܼܨܹܐ>
    text <ܟܲܕܼ ܠܵܐ ܣܲܓܿܦܘܼܗ̇ ܠܒܼܝܼܫܘܼܬܼܵܟ܁>
    text <܃ܕܠܵܐ ܥܸܠܬܼܵܐ ܛܵܢܲܬܿ ܟܠܫܵܥ>
    text <ܘܕܼܵܠ̇ܚܲܬܿ ܫܲܝܢܵܐ ܕܡܲܟܿܝܼܟܹ̈ܐ ܀>
    text <܃ܝܲܨܪܵܐ ܒܝܼܫܵܐ ܡܓܲܪܸܐ ܠܵܟ>
    text <ܒܬܸܓܼܡܵܐ ܕܪ̈ܵܚܡܲܝ ܟܹܐܢܘܼܬܼܵܐ܁>
    text <܃ܘܲܒܼܣܲܝܦܵܐ ܕܡܹܐܟܲܠܩܲܪܨܵܐ>
    text <ܚܵܝ̇ܪܒܲܬܿ ܣܸܕܼܪܹ̈ܐ ܕܝܲܡܝܼܢܵܐ ܀>
    text <܃ܠܗܵܒܹܝܠ ܓܠܲܝ̣ܙܬܵܝܗܝ ܡ̣ܢ ܚܲܝܹ̈ܐ>
    text <ܕܠܵܐ ܢܸܙܪܘܿܥ ܡܸܠܲܬܼ ܚܲܝܹ̈ܐ܁>
    text <܃ܘܲܠܒܲܪ ܪܵܚܹܝܠ ܙܲܒܸܿܢܬܵܝܗܝ>
    text <ܕܠܵܐ ܬܵܘܥܸܐ ܚܹܐܪܘܼܬܼ ܢܲܦ̰ܫܹܗ ܀>
    text <܃ܠܝܲܥܩܘܿܒܼ ܛܪܲܕܬܵܝܗܝ ܡ̣ܢ ܥܘܼܡܪܵܐ>
    text <ܕܐܲܒܼܵܗܵܘ̈ܗܝ ܠܐܲܬܼܪܵܐ ܐ̄ܚܪܹܢܵܐ܁>
    text <܃ܘܠܲܒܼܪܹܗ ܕܝܲܥܩܘܿܒܼ ܫܲܢܝܼܬܵܝܗܝ>
    text <ܡ̣ܢ ܐܲܚܵܘ̈ܗܝ ܠܒܹܝܬܼ ܡܸܨܪ̈ܵܝܹܐ ܀>
    text <܃ܠܐܝܼܘܿܒܼ ܦܵܥܠܵܐ ܟܲܫܝܼܪܵܐ>
    text <ܕܦܵܠܲ݁ܚ ܗ̄ܘ̣ܵܐ ܒܟܲܪܡ̇ܐ ܕܩܘܼܫܬܵܐ܁>
    text <܃ܫܲܠܲܚܬܵܝܗܝ ܡ̣ܢ ܡܲܪ̈ܗܵܛܵܘܗܝ>
    text <ܘܡ̣ܢ ܪܘܼܟܵܒܼܵܐ ܕܗܲܕܵܡ̇ܘ̈ܗܝ ܀>
  block
    text <܃ܐܲܢ̄ܬܿ ܗ̄ܘ̣ ܐܲܫܒܿܝܼܬܿ ܩܸܢܝܵܢܹܗ>
    text <ܘܐܲܢ̄ܬܿ ܪܲܦܝܼܬܿ ܪܘܼܟܵܒܼ܁>
    text <܃ܒܡܸܠܟܵܟ ܨܲܚܘܼܗܝ ܚܲܒܿܝܼܒܼܵܘ̈ܗܝ>
    text <ܘܲܗܘ̤ܵܐ ܣܵܢ̇ܐܵܐ ܠܩܲܪ̈ܝܼܒܼܵܘܗܝ ܀>
    text <܃ܡܲܢ ܠܵܐ ܢܸܥܪܘܿܩ ܡ̣ܢ ܢܸܩܦܵܟ>
    text <ܚܣܵܡܵܐ ܣܵܢܵܐܵܐ ܕܚܲܒܿܝܼܒܼܵܘ̈ܗܝ܁>
    text <܃ܡܲܢ ܠܵܐ ܢܸܣܢܸܐ ܥܸܢܝܵܢܵܟ>
    text <ܣܵܬܼܘܿܪܵܐ ܕܫܲܦܝܼܪ̈ܵܬܼܵܐ ܀>
    text <܃ܡܲܢ̣ܘܼ ܕܲܡܣܸܐ ܐܲܟܼܘܵܬܼܵܟ>
    text <ܘܡܲܢ̣ܘ ܕܲܚܪܸܫ ܒܲܕܸܡܘܼܬܼܵܟ܁>
    text <܃ܕܢܲܗܝܼܪܵܐ ܠܵܟ ܚܸܫܘܿܟܼܵܝܐ ܗ̄ܘ̣>
    text <ܘܫܸܡܥܵܐ ܬܪܝܼܨܵܐ ܢܟܼܝܼܠܘܼܬܼܵܐ ܀>
    text <܃ܚܵܙܹ̇ܝܬܿ ܡܸܚܙܵܐ ܘܠܵܐ ܚܵܙܹ̇ܝܬܿ>
    text <ܘܨܵܝ̇ܬܲܬ ܫܸܡܥܵܐ ܕܠܵܐ ܣܘܼܟܵܠ܁>
    text <܃ܘܲܠܛܵܒܼܵܐ ܩܵܪܹ̇ܝܬܿ ܒܝܼܫܵܐ>
    text <ܘܲܠܒܼܝܼܫܵܐ ܡܟܲܢܹܝܬܿ ܛܵܒܼܵܐ ܀>
    text <܃ܠܲܝܬܿ ܦܸܚܡܵܐ ܒܟܼܠ ܡ̇ܐ ܕܒܼܝܼܫܵܐ ܗ̄ܘ̣>
    text <ܕܣܵܠܹ̇ܩ ܠܘܼܩܒܲܠ ܒܝܼܫܘܼܬܵܟ܁>
    text <܃ܕܗܵܦܟܲܬܿ ܚܲܠܝܵܐ ܠܡܲܪܝܼܪܵܐ>
    text <ܘܡܲܡܲܪ ܐܲܢ̄ܬܿ ܚܲܠܝܘܼܬܼ ܩܘܼܫܬܵܐ ܀>
    text <܃ܠܲܝܬܿ ܥܲܡܵܐ ܕܠܵܐ ܦܲܠܸܓܼܬܵܝܗܝ>
    text <ܒܚܸܪܝܵܢܵܐ ܕܚܲܕܼ ܥܲܠ ܚܲܒܼܪܹܗ܁>
    text <܃ܘܠܲܝܬܿ ܡܲܠܟܿܘܼܬܼܵܐ ܕܲܫܒܲܩ̣ܬܵܗ̇>
    text <ܕܲܬܼܩܵܘܸܐ ܒܫܲܝܢܵܐ ܚܲܕܼ ܝܘܿܡ ܀>
    text <܃ܣܲܕܸܿܩܬܿ ܠܢܲܚܬܵܐ ܕܐܵܘܝܘܼܬܼܵܐ>
    text <ܕܲܙܩܝܼܪ ܗ̄ܘ̣ܵܐ ܒܚܘܼܒܵܐ ܕܟܼܠܵܐ܁>
    text <܃ܘܲܓܼܠܲܝ̣ܬܵܗ̇ ܠܢܲܟܼܦܘܼܬܼ ܐ̄ܢܵܫܵܐ>
    text <ܘܲܥܒ݂ܲܕܿܬܿ ܐܸܢܘܿܢ ܙܲܠܝܼܠܹ̈ܐ ܀>
    text <܃ܐܘܿܗ ܡܸܢܵܟ ܕܵܠܲܚ̇ ܫܲܝܢܵܐ>
    text <ܘܲܡܪܲܦܸܐ ܚܘܼܒܵܐ ܕܟܼܠܵܐ܁>
    text <܃ܕܦܲܠܸܓܼܬܿ ܐܸܢܘܿܢ ܠܲܫ̈ܘܲܝܵܐ>
    text <ܠܲܡ̈ܢܵܘܵܬܼܵܐ ܕܟܼܠ ܐܸܣܟܹܿܝܡ ܀>
    text <܃ܐܘܿܗ ܡܸܢܵܟ ܩܵܛܹ̇ܠ ܐ̄ܢܵܫܵܐ>
    text <ܘܲܡܛܲܠܸܩ ܚܲܝܹ̈ܐ ܒܡܵܘܬܵܐ܁>
    text <܃ܕܲܥ̣ܒܲܕܿܬܿ ܐܸܢܘܿܢ ܠܲܡܠܝܼ̈ܠܹܐ>
    text <ܡܸܬܼܟܲܬܿܫܲܝ̈ ܥܲܡ ܚܲܝܲܝ̈ܗܘܿܢ ܀>
    text <܃ܐܵܪܵܐ ܚܲܪܡ̇ܐ ܕܠܵܐ ܪ̈ܲܚܡܹܐ>
    text <ܡ̇ܢܵܐ ܚܛܵܘܼ ܠܵܟ ܡ̇ܝܘܿܬܹ̈ܐ܀>
    text <܃ܕܓܲܪܝܼܬܿ ܐܸܢܘܿܢ ܒܲܛܢܵܢܵܐ>
    text <ܠܡܸܚܪܲܒܼ ܟܠܫܵܥ ܣܸܕܼܪ̈ܲܝܗܘܿܢ ܀>
    text <܃ܒܓܼܵܢܲܝ̈ܟ ܡܲܠܟܵܐ ܕܟܹܐܢܘܼܬܼܵܐ>
    text <ܦܪܘܿܩ ܠܲܟܼܝܵܢܲܢ ܚܲܠܵܫܵܐ܁>
    text <܃ܕܲܫܒܸܐ ܠܝܲܨܪܹܗ ܡܲܪܝܼܪܵܐ>
    text <ܘܲܡܫܲܥܒܲܕܼ ܗܘ̤ ܠܲܩܢܘܿܡܹܗ ܀>
    text <܃ܬܵܝ ܛܲܝܒܿܘܼܬܼܵܐ ܠܐܝܼܵܠܲܢ>
    text <ܘܩܘܼܡܝ ܒܐܲܦܲܝ̈ܢ ܐܲܝܟ ܕܲܡܥܵܕܲܬܿܝ܁>
    text <܃ܕܐܸܢ ܥܘܼܕܪܵܢܹܟܼܝ ܠܵܐ ܡܲܕܼܪܸܟ>
    text <ܛ̣ܒܲܥ ܠܹܗ ܟܝܵܢܲܢ ܒܲܚܣܵܡܵܐ ܀>
    text <܃ܦܪܘܿܣܝ ܟܸܢܦܹ̈ܐ ܕܒܲܣܝܼܡܘܼܬܹܟܼܝ>
    text <ܘܣܲܬܲܪܝ ܓܸܢܣܲܢ ܡ̣ܢ ܝܲܨܪܲܢ܁>
    text <܃ܕܗܵܐ ܒܵܥܹ̇ܐ ܕܲܢܒܲܣܒܸܿܣ ܠܲܢ>
    text <ܒܢܝܼܒܹ̈ܐ ܩ̈ܫܲܝܵܐ ܕܲܚܣܵܡܵܐ ܀>
    text <܃ܚܣܵܡܵܐ ܥܲܒܼܕܲܢ ܢܘܼܟܼܪ̈ܵܝܹܐ>
    text <ܠܒܲܝܬܵܝܘܼܬܼܵܐ ܕܥܘܼܕܼܪܵܢܹܟܼܝ܁>
    text <܃ܘܗܘ̤ ܐܲܦܩܲܢ ܡ̣ܢ ܝܵܪܬܿܘܼܬܼܵܐ>
    text <ܕܐܲܩܢܝܼܬܵܢ ܡ̣ܢ ܫܘܼܪܵܝܵܐ ܀>
    text <܃ܚܣܵܡܵܐ ܙܲܒܿܢܵܗ̇ ܠܚܹܐܪܘܼܬܿܢ>
    text <ܘܲܗ̤ܘܲܝܢ ܥܲܒܼ̈ܕܹܿܐ ܠܲܚܛܝܼܬܼܵܐ܁>
    text <ܘܗܘ̤ ܐܲܝܬܿܢ ܡ̣ܢ ܪܲܒܿܘܼܬܼܵܐ܃>
  block
    text <ܠܘܵܬܼ ܫܸܦܠܵܐ ܕܡ̇ܝܘܿܬܼܘܼܬܼܵܐ ܀>
    text <܃ܝܲܨܪܵܐ ܡܲܪܝܼܪܵܐ ܚܲܒܼ݂ܫܲܢ>
    text <ܒܒܹܝܬܼ ܐܲܣܝܼܪܹ̈ܐ ܕܠܵܘ̈ܛܵܬܼܵܐ܁>
    text <܃ܘܐܸܚܲܕܼ ܒܐܲܦܲܝ̈ܢ ܣܵܩܘܿܪܵܐ>
    text <ܕܠܵܐ ܢܸܦܘܿܩ ܡ̣ܢ ܫܘܼܥܒܵܕܹܗ ܀>
    text <܃ܡܲܢ̣ܘܼ ܕܲܥܘܝܼܪ ܐܲܟܼܘܵܬܲܢ>
    text <ܡ̣ܢ ܒܘܼܝܵܢܵܐ ܕܘܵܠܝܼܬܼܵܐ܁>
    text <܃ܕܲܡܕܲܝܲܪ ܒܲܢ ܩܵܛܘܿܠܲܢ>
    text <ܘܠܵܐ ܪܓܼܝܼܫܝܼܢܲܢ ܒܲܥܡܘܼܪܝܗ ܀>
    text <܃ܡܲܢ̣ܘܼ ܕܲܚܪܸܫ ܐܲܝܟ ܐ̄ܢܵܫܵܐ>
    text <ܘܠܵܬ ܨܵܐܹ̇ܬܼ ܡܸܫܥܵܐ ܕܚܲܝܵܘ̈ܗܝ܁>
    text <܃ܕܲܡܓܲܡܲܪ ܝܵܬܹܗ ܟܠܢܵܫ>
    text <ܒܲܚܣܵܡܵܐ ܕܝܲܨܪܹܗ ܒܝܼܫܵܐ ܀>
    text <܃ܠܛܝܼܫ ܠܹܗ ܣܲܝܦܵܐ ܕܪܸܥܝܵܢܹܗ>
    text <ܠܚܲܣܵܡܵܐ ܠܘܼܩܒܲܠ ܢܲܦܫܹܗ ܀>
    text <܃ܘܡ̇ܐ ܕܲܣܒ݂ܲܪ ܕܲܡܚܵܐ ܚܲܒܼܪܹܗ>
    text <ܗܦܲܟ̣ ܣܲܝܦܹܗ ܡ̣ܚܵܝܗܝ ܥܲܠ ܠܸܒܹܿܗ ܀>
    text <܃ܕܣܵܒܲ̇ܪ ܕܲܟܼܢܵܬܹܗ ܩܵܛܹ̇ܠ>
    text <ܒܝܲܕܼ ܡܲܚ̈ܘܵܬܼܵܐ ܕܠܸܫܵܢܹܗ܁>
    text <܃ܘܠܵܐ ܪܓܼܝܼܫ ܕܲܥܠܵܘܗܝ ܡܸܬܼܗܲܦܟܿܝܼܢ>
    text <ܓܹܐܪܹ̈ܐ ܕܒܲܕܲܪ ܣܸܦ̈ܘܵܬܹܗ ܀>
    text <܃ܡܓܲܪܸܓܼ ܗܸܪܬܼܵܐ ܒܟܼܠܥܸܕܵܢ>
    text <ܕܢܸܗܘܸܐ ܐܲܬܼܪܵܐ ܠܲܚܣܵܡܹܗ܁>
    text <܃ܘܡܲܣܓܸܿܐ ܡܪܲܟܸܿܒܼ ܥܸܠ̈ܠܵܬܼܵܐ>
    text <ܕܢܲܝܬܸܿܐ ܠܓܸܠܝܵܐ ܣܘܼܥܪܵܢܹܗ ܀>
    text <܃ܡܲܪܡܸܐ ܛܢܵܢܵܐ ܠܲܦܫܝܼ̈ܛܹܐ>
    text <ܐܲܝܟ ܠܸܩܛܵܐ ܩܕܼܵܡ ܦܵܪܲܚܬܼܵܐ>
    text <܃ܘܦܵܪܹܣ ܢܸܫܒܵܘ̈ܗܝ ܩܵܛܘܿܠܹ̈ܐ>
    text <ܘܲܡܦܲܟܲܪ ܟܠ ܡܘܼܫ̈ܚܵܬܼܵܐ ܀>
    text <܃ܒܐܸܣܟܹܿܡܵܐ ܕܢܸܟܼܠܵܐ ܡܲܛܥܸܐ>
    text <ܚܲܣܵܡܵܐ ܒܲܟܼܢܵܘܵܬܹ̈ܗ܁>
    text <܃ܘܐܲܝܟ ܡܵܠܹ̇ܝܟ ܫܲܦܝܼܪ̈ܵܬܼܵܐ>
    text <ܡܚܵܘܸܐ ܢܲܦܫܹܗ ܠܘܵܬܼ ܐ̄ܢܵܫܵܐ ܀>
    text <܃ܠܒܼܝܼܫ ܟܠܢܵܫ ܟܲܪܝܘܼܬܼ ܢܲܦܫܵܐ>
    text <ܘܲܡܥܲܛܲܦ ܫܸܡ ܚܵܘܣܵܢܵܐ܁>
    text <܃ܘܥܵܢܹ̇ܐ ܫܠܵܡܵܐ ܒܣܸܦܘܵܬܹ̈ܗ>
    text <ܘܲܠܛܝܼܫ ܣܲܝܦܵܐ ܒܪܸܥܝܵܢܹܗ ܀>
    text <܃ܡܲܟܼܪܸܐ ܘܚܲܫܝܼܫ ܥܲܠ ܚܲܒܼܪܹܗ>
    text <ܐܲܝܟ ܚܵܐܹ̇ܣ ܥܲܠ ܗܲܕܵܡܹܗ܁>
    text <܃ܘܚܵܐܲ݁ܪ ܕܐܸܡܲܬܼܝ ܢܸܫܟܲܚ ܠܹܗ>
    text <ܦܸܠܥܵܐ ܠܡܸܓܼܡܲܪ ܨܸܒܼܝܵܢܹܗ ܀>
    text <܃ܫܵܐܘܿܠ ܕܲܬܼܪܹܝܢ ܢܸܬܼܟܲܢܹܐ>
    text <ܚܲܣܵܡܵܐ ܕܣܵܢܹ̇ܐ ܠܐܲܚܵܘ̈ܗܝ܁>
    text <܃ܕܲܡܒܲܝܲܐ ܗ̄ܘ̣ܵܐ ܟܲܕܼ ܩܵܪܹ̇ܐ>
    text <ܒܹܪܝ ܕܵܘܝܼܕܼ ܒܲܢܟܼܝܼܠܘܼܬܼܵܐ ܀>
    text <܃ܕܸܡܥܹ̈ܐ ܕܢܸܟܼܠܵܐ ܡܲܫܦܲܥ ܗ̄ܘ̣ܵܐ>
    text <ܫܵܐܘܿܠ ܠܘܼܩܒܲܠ ܒܲܪ ܐܝܼܫܲܝ܁>
    text <܃ܘܦܘܼܡܹܗ ܡܠܸܐ ܗ̄ܘ̣ܵܐ ܚܸܢ̈ܓܼܵܬܼܵܐ>
    text <ܘܪܸܥܝܵܢܹܗ ܠܵܛܹ̇ܫ ܣܲܝܦܵܐ ܀>
    text <܃ܒܣܸܦ̈ܘܵܬܹܗ ܒܹܪܝ ܩܵܪܹܐ ܗ̄ܘ̣ܵܐ>
    text <ܘܣܵܢܹ̇ܐ ܒܟܲܣܝܘܼܬܼ ܚܘܼܫܵܒܹܗ܁>
    text <܃ܠܸܫܵܢܹܗ ܡܬܲܪܓܸܿܡ ܫܲܦܝܼܪ>
    text <ܘܲܦܬܼܝܼܠ ܡܲܡܠܠܵܐ ܕܪܸܥܝܵܢܹܗ ܀>
    text <܃ܩܵܪܹܐ ܕܲܗܦܘܿܟ ܠܵܐ ܬܸܕܼܚܲܠ>
    text <ܒܹܪܝ ܕܵܘܝܼܕܼ ܠܵܐ ܐܲܒܼܐܸܫ ܠܵܟ܁>
    text <܃ܘܲܠܛܝܼܫ ܠܹܗ ܡܲܚܫܲܒܼܬܹܗ>
    text <ܐܲܝܟ ܓܲܢܵܒܼܵܐ ܠܘܵܬܼ ܩܸܛܠܵܐ ܀>
    text <܃ܡܕܲܡ̈ܥܵܢ ܥܲܝܢܹ̈ܐ ܚܢܝܼܓܼܵܐܝܼܬܼ>
    text <ܘܩܵܥܹ̇ܐ ܦܘܼܡ̇ܐ ܢܟܼܝܼܠܵܐܝܼܬܼ܁>
    text <܃ܟܡܝܼܪ ܦܲܪܨܘܿܦܵܐ ܨܢܝܼܥܵܐܝܼܬܼ>
    text <ܘܲܡܣܵܘܲܚ ܠܸܒܵܐ ܠܲܕܡܵܐ ܀>
    text <܃ܪܵܡ̇ܙܝܼܢ ܙܵܘܥܹ̈ܐ ܓܵܘܵܝܹ̈ܐ>
    text <ܠܪܸ̈ܓܼܫܹܐ ܕܦܲܓܼܪܵܐ ܒܲܪ̈ܵܝܹܐ܁>
  block
    text <܃ܕܐܲܣܓܵܘ ܘܪܲܟܸܿܒܼܘ ܥܸܠ̈ܠܵܬܼܵܐ>
    text <ܕܐܸܣܟܲܡܹ̈ܐ ܕܟܲܕܵܒܼܘܼܬܼܵܐ ܀>
    text <܃ܪܸܥܝܵܢܵܐ ܠܒܼܝܼܒ̣ ܥܲܠ ܩܸܛܠܵܐ>
    text <ܒܲܕܼܡܘܼܬܼܵܐ ܕܩܲܣܛܘܼܢܵܪܵܐ܁>
    text <܃ܘܠܸܫܵܢܵܐ ܡܲܟܿܝ̣ܟ ܩܵܠܹܗ>
    text <ܐܲܝܟ ܪܵܚ̇ܡܵܐ ܠܘܵܬܼ ܚܲܒܿܝܼܒܹܗ ܀>
    text <܃ܐܘܿ ܚܣܵܡܵܐ ܟܡܵܐ ܡܲܪܝܼܪ ܐܲܢ̄ܬܿ>
    text <ܘܠܲܝܬܿ ܦܸܚܡܵܐ ܠܲܢܟܼܝܼܠܘܼܬܼܵܟ܁>
    text <܃ܘܥܵܘ̣ܠܵܐ ܕܟܼܠܵܗ̇ ܥܵܡܲܪܬܵܐ>
    text <ܠܵܐ ܣܵܦܹ̇ܩ ܥܲܡ ܒܝܼܫܘܼܬܼܵܟ ܀>
    text <܃ܐܘܿ ܢܸܟܼܠܵܐ ܕܲܢܟܼܝܼܠ ܟܠܹܗ>
    text <ܘܠܲܝܬܼ ܒܹܗ ܕܘܼܟܿܬܼܵܐ ܕܲܦܫܝܼܛܵܐ܁>
    text <܃ܐܘܿ ܨܢܝܼܥܵܐ ܕܡܲܕܸܿܐ ܟܠܫܵܥ>
    text <ܡܸܪܬܼܵܐ ܒܲܕܼܡܘܼܬܼ ܚܲܠܝܘܼܬܼܵܐ ܀>
    text <܃ܐܘܿ ܟܸܢܵܪܵܐ ܕܲܡܪܲܟܲܒܼ>
    text <ܒܡܵܢܹ̈ܐ ܕܲܡܼܬܲܚ ܨܸܢ̈ܥܵܬܼܵܐ܁>
    text <܃ܐܘܿ ܐܲܒܿܘܼܒܼܵܐ ܪܲܓܿܘܼܙܵܐ>
    text <ܕܙܵܡܲܪ ܩܵܠܹܗ ܕܣܲܡ ܡ̇ܘܬܵܐ ܀>
    text <܃ܚܠܸܐ ܘܲܪܓܼܝܼܓܼ ܩܵܠ ܢܸܥ̈ܡܵܬܹܗ>
    text <ܟܲܕܼ ܙܵܡܲ݁ܪ ܟܲܕܵܒܼܵܐܝܼܬܼ܁>
    text <܃ܘܟܲܣܝܵܐ ܒܫܘܼܠܵܡ ܩܝܼܢܵܬܹ̈ܗ>
    text <ܡܸܪܲܬܼ ܡ̇ܘܬܵܐ ܠܫܵܡܘܿܥܵܘ̈ܗܝ ܀>
    text <܃ܡܚܲܬܼܚܸܬܼ ܫܸܡܥܵܐ ܕܲܙܡ̇ܪܹܗ>
    text <ܠܟܼܠ ܐܸܕܼܢܹ̈ܐ ܕܲܢܨܘܼܬܼܢܵܝܗܝ܁>
    text <܃ܘܡ̇ܐ ܕܲܡ̣ܛܵܐ ܩܵܠܹܗ ܠܢܲܦܫܵܐ>
    text <ܕܲܠܚܵܗ̇ ܘܝܲܒܸܿܠ ܫܲܦܝܘܼܬܼܵܗ̇ ܀>
    text <܃ܒܐܸܣܟܹܿܝܡ ܪܵܚ̇ܡܵܐ ܡܸܬܼܕܲܡܸܐ>
    text <ܒܫܘܼܪܵܝ ܡܲܡܠܠܹܗ ܩܲܕܼܡ̇ܝܵܐ܁>
    text <܃ܘܒܼܝܼܫܵܐ ܚܲܪܬܼܵܐ ܕܦܸܬܼܓܼܵܡܹܗ>
    text <ܡ̣ܢ ܣܵܢ̇ܐܵܐ ܘܡ̣ܢ ܩܵܛ̇ܘܿܠܵܐ ܀>
    text <܃ܒܫܵܐܘܿܠ ܢܸܚܙܸܐ ܒܝܼܫܘܼܬܹܗ>
    text <ܕܲܟܼܡܵܐ ܐܲܫܕ̣ܵܗ̇ ܥܲܠ ܕܵܘܝܼܕ܁>
    text <܃ܘܟܲܕܼ ܛܵܒܼ ܓܲܠܝܵܐ ܐܲܝܟ ܫܸܡܫܵܐ>
    text <ܟܲܣܝܵܗ̇ ܒܐܸܣܟܹܿܝܡ ܟܲܪܝܘܼܬܼܵܐ ܀>
    text <܃ܠܫܵܐܘܿܠ ܢܸܚܙܘܿܢ ܚܲܣܵܡܹ̈ܐ>
    text <ܕܣܲܡܝܹܗ ܚܣܵܡܵܐ ܠܪܸܥܝܵܢܹܗ܁>
    text <܃ܘܠܵܐ ܚ̣ܙܵܐ ܫܘܼܦܪܵܐ ܕܢܸܨܚܵܢܵܘ̈ܗܝ>
    text <ܕܒܲܪ ܐܝܼܫܲܝ ܕܲܟܼܡܵܐ ܪܓܼܝܼܓܼܝܼܢ ܀>
    text <܃ܒܹܗ ܢܸܬܼܒܲܩܘܿܢ ܚܲܪ̈ܡ̇ܢܹܐ>
    text <ܕܣܵܢܹ̇ܝܢ ܡܲܓܵܢ ܕܐܲܚܲܝ̈ܗܘܿܢ܁>
    text <܃ܕܥܲܠ ܕܐܲܣܓܿܝܼ ܘܲܣܩܲܪ ܣܲܓܿܝܼ>
    text <ܩܲܛܠܹܗ ܚܣܵܗܵܐ ܒܝܲܕܼ ܥܘܼܪ̈ܠܹܐ ܀>
    text <܃ܢܸܗܘܸܐ ܕܵܘܝܼܕܼ ܡܲܚܙܝܼܬܼܵܐ>
    text <ܠܲܚܣܲܝܼܡܹ̈ܐ ܒܐܘܼ̈ܠܨܵܢܲܝܗܘܿܢ܁>
    text <܃ܕܣܲܝܒܲܪ ܨܲܥܪܵܐ ܘܲܪܕܼܘܼܦܝܵܐ>
    text <ܫܩ݂ܲܠ ܬܵܓܹܿܗ ܒܚܲܕܼ ܚܘܼܡܣܵܢܗ ܀>
    text <܃ܒܢܝܼܫܵܐ ܕܚܘܼܒܹܿܗ ܢܸܬܿܕܲܡܘܿܢ>
    text <ܪ̈ܚܡܲܝ ܚܘܼܒܵܐ ܪܘܼܚܵܢܵܐ܁>
    text <܃ܕܪܲܟܸܿܒܼ ܩܵܠܹ̈ܐ ܕܐܘܿܠ̈ܝܵܬܼܵܐ>
    text <ܥܲܠ ܩܵܛ̇ܘܿܠܹܗ ܚܢܝܼܓܼܵܐܝܼܬܼ ܀>
    text <܃ܒܚܲܕܼ ܫܵܐܘܿܠ ܢܹܐܠܲܦ ܟܠܢܵܫ>
    text <ܚܲܪܬܹܗ ܒܝܼܫܬܵܐ ܕܲܚܣܵܡܵܐ܁>
    text <܃ܘܲܒܼܕܵܘܝܼܕܼ ܢܸܚܙܸܐ ܦܹܐܪ̈ܵܘܗܝ>
    text <ܕܚܘܼܒܵܐ ܕܲܟܼܡܵܐ ܒܲܣܝܼܡܝܼܢ ܀>
    text <܃ܒܡܲܠܟܵܐ ܘܡܲܠܟܵܐ ܢܸܬܼܒܲܩܸܐ>
    text <ܚܲܕܼ ܕܲܚܣ݂ܲܡ ܘܲܐ̄ܚܪܹܝܢ ܕܲܚܣܝܼܡ܁>
    text <܃ܠܚܲܣܵܡܵܐ ܩܲܛ̣ܠܹܗ ܚܣܵܡܵܐ>
    text <ܘܠܲܚܣܝܼܡܵܐ ܐܲܚܝܹܗ ܚܘܼܒܵܐ ܀>
    text <܃ܚܣܵܡܵܐ ܒܫܵܐܘܿܠ ܚܵܘܝܼ ܠܲܢ>
    text <ܕܲܟܼܡܵܐ ܣܵܢܹ̇ܐ ܠܩܲܪ̈ܝܼܒܼܵܘܗܝ܁>
    text <ܘܚܘܼܒܵܐ ܒܕܼܵܘܝܼܕܼ ܐܲܠܸܦ ܠܲܢ܁>
    text <ܕܲܟܼܡܵܐ ܪܵܚܹ̇ܡ ܚܲܒܿܝܼܒܼܵܘ̈ܗܝ ܀>
    text <ܗܵܐ ܓܠ̣ܵܐ ܠܲܢ ܢܸܟܼܠܹܗ ܟܲܣܝܵܐ܃>
  block
    text <ܡ̇ܘܬܹܿܗ ܕܫܵܐܘܿܠ ܚܲܣܵܡܵܐ܁>
    text <܃ܠܵܐ ܢܸܬܼܦܲܟܲܪ ܪܸܥܝܵܢܲܢ>
    text <ܒܢܸܫ̈ܒܹܿܐ ܟܣܲܝܵ̈ܐ ܕܨܸܢܥܵܬܹ̈ܗ ܀>
    text <܃ܗܵܐ ܐܲܠܸܦ ܠܲܢ ܒܲܪ ܐܝܼܫܲܝ>
    text <ܕܐܲܝܟܲܢ ܢܸܙܟܸܿܐ ܠܲܟܼܡܹܐܢܵܘ̈ܗܝ܁>
    text <܃ܢܦܲܟܲܗ ܡܸܪܬܼܵܐ ܕܚܲܣܵܡܹ̈ܐ>
    text <ܒܚܲܠܝܘܼܬܼ ܚܘܼܒܵܐ ܐܲܝܟ ܕܵܘܝܼܕܼ ܀>
    text <܃ܢܹܐܡܲܪ ܚܘܼܒܵܐ ܒܦܘܼܡ ܕܵܘܝܼܕܼ>
    text <ܠܲܚܣܵܡܵܐ ܫܵܐܘܿܠ ܕܲܬܼܪܹܝܢ܁>
    text <܃ܕܡ̇ܢܵܐ ܚܛܹ̇ܝܬܼ ܠܵܟ ܚܲܣܵܡܵܐ>
    text <ܕܪܵܕܦܲܬܼ ܠܝܼ ܒܲܕܼܡܘܼܬܼ ܫܵܐܘܿܠ ܀>
    text <܃ܢܸܬܼܿܠ ܕܝܼܢܵܐ ܕܲܛܠܘܼܡܝܹܗ>
    text <ܚܣܝܼܡܵܐ ܠܒܼܵܚܲܪ ܟܲܣ̈ܝܵܬܼܵܐ܁>
    text <܃ܕܗܘ̤ ܡܚܲܝܸܒܼ ܠܹܗ ܠܚܲܣܵܡܵܐ>
    text <ܒܲܬܼܒܲܥܬܼܵܐ ܐܲܝܟ ܕܲܠܫܵܐܘܿܠ ܀>
    text <܃ܒܡܵܘܬܹܿܗ ܕܫܵܐܘܿܠ ܐܸܬܼܟܲܪܙܲܬ̤>
    text <ܬܒܲܥܬܼܵܐ ܩܫܝܼܬܼܵܐ ܕܚܲܣܵܡܹ̈ܐ܁>
    text <܃ܘܲܒܼܪܘܼܡܪܵܓܹܗ ܕܒܲܪ ܐܝܼܫܲܝ>
    text <ܟܠܝܼܠ ܙܵܟܼܘܼܬܼܵܐ ܕܲܛܠܝܼܡܹ̈ܐ ܀>
    text <܃ܠܵܐ ܬܸܟܼܪܸܐ ܛܠܝܼܡ ܒܲܚܣܵܡܵܐ>
    text <ܒܩܵܠ ܨܘܿܚ̈ܝܵܬܹܗ ܕܚܲܣܵܡܵܐ܁>
    text <܃ܣܲܝܒܲܪ ܘܲܫܬܼܘܿܩ ܐܲܝܟ ܕܵܘܝܼܕܼ>
    text <ܕܬܲܡܠܸܟ ܥܲܡܹܗ ܒܫܘܼܠܵܡܵܐ ܀>
    text <܃ܠܵܐ ܬܸܫܬܲܒܼܗܲܪ ܚܲܣܵܡܵܐ>
    text <ܒܡܹܐܟܲܠܩܲܪܨܵܐ ܟܲܕܼܵܒܵܐ܁>
    text <܃ܕܲܥܬܼܝܼܕܼ ܗ̄ܘ̣ ܕܢܸܥܘܿܠ ܣܲܝܦܵܟ>
    text <ܒܓܼܵܘ ܠܸܒܵܟ ܐܲܝܟ ܕܲܒܼܫܵܐܘܿܠ ܀>
    text <܃ܠܵܐ ܬܸܪܢܸܐ ܚܣܵܡܵܐ ܕܲܙܟܲܝܬܿ>
    text <ܠܲܡܲܟܿܝܼܪܹ̈ܐ ܒܲܚܬܼܝܼܪܘܼܬܼܵܐ܁>
    text <܃ܠܗܘܿܢ ܙܲܟܿܝܼܬܿ ܟܲܕܼ ܠܵܐ ܨܵܒܹ̇ܝܬܿ>
    text <ܕܥܲܙܝܼܘ ܠܘܼܩܒܲܠ ܨܸܢ̈ܥܵܬܼܵܟ ܀>
    text <܃ܐܲܢ̄ܬܿ ܚܲܝܵܒܼ ܐܲܢ̄ܬܿ ܡ̣ܢ ܕܲܗ̤ܘܲܝܬܿ>
    text <ܘܠܵܐ ܫܩܝܼܠܵܐ ܠܵܟ ܙܵܟܼܘܼܬܼܵܐ܁>
    text <܃ܕܗ̤ܝ ܙܵܟܼܘܼܬܼܵܟ ܟܘܼܐܵܪܵܐ ܗ̄ܝܼ>
    text <ܘܢܸܨܚܵܢܵܟ ܒܸܗܬܲܬܼ ܐܲܦܹ̈ܐ ܀>
    text <܃ܐܸܡܲܬܼܝ ܐܲܨܠܲܚ ܣܘܼܥܪ݁ܵܢܵܟ>
    text <ܐܸܠܵܐ ܒܓܼܘܼܡܕܵܐ ܣܵܪܘܿܚܵܐ܁>
    text <܃ܘܐܲܝܟܵܐ ܙܟܼܵܐ ܢܸܟܼܠܵܟ ܣܲܢܝܵܐ>
    text <ܐܸܠܵܐ ܒܚܘܼܬܼܪܵܐ ܡܲܪܵܚܵܐ ܀>
    text <܃ܣܲܡܝܵܐ ܐܲܢ̄ܬܿ ܓܠܝܼܙ ܡ̣ܢ ܢܘܼܗܪܵܐ>
    text <ܘܠܵܐ ܡܸܬܼܒܲܩܹܝܬܿ ܒܲܫܪܵܪܵܐ܁>
    text <܃ܘܣܲܢ̈ܝܵܢ ܠܵܟ ܫܲܦܝܪ݁ܵܬܼܵܐ>
    text <܃ܘܲܪ̈ܚܝܼܡܵܢ ܠܵܟ ܒܝܼ̈ܫܵܬܼܵܐ>
    text <܃ܓܸܠܵܐ ܕܲܒܼܥܲܝܢܹܗ ܕܐܲܚܘܼܟ>
    text <ܚܵܙܹ̇ܐ ܐܲܢ̄ܬܿ ܐܲܝܟ ܩܵܪܝܼܬܼܵܐ܁>
    text <܃ܘܩܵܪܝܼܬܼܵܐ ܕܲܒܼܒܼܵܒܼܵܬܼ̈ܟ>
    text <ܐܵܦܠܵܐ ܕܐܝܼܬܹܝܗ̇ ܚܵܫܹ̇ܒܼ ܐܲܢ̄ܬܿ ܀>
    text <܃ܐܲܦܸܩ ܠܘܼܩܕܼܵܡ ܚܲܣܵܡܵܐ>
    text <ܪܘܼܓܼܙܵܐ ܩܲܫܝܵܐ ܕܪܸܥܝܵܢܵܟ܁>
    text <܃ܘܗܵܝܕܹܿܝܢ ܕܵܝ̇ܢܲܬܿ ܥܲܡ ܚܲܒܼܪܵܟ>
    text <ܥܲܠ ܒܘܼܨܵܪܵܐ ܕܲܒܼܢܲܦܫܹܗ ܀>
    text <܃ܡ̇ܢܵܐ ܡܨܲܠܠܲܬܿ ܙܹܐܦܵܢܵܐ>
    text <ܒܵܩܹ̈ܐ ܘܒܼܵܠ̇ܥܲܬܿ ܚܲܝ̈ܘܵܬܼܵܐ܁>
    text <܃ܡ̇ܢܵܐ ܡܕܲܟܹܿܝܬܿ ܗܲܕܵܡܹ̈ܐ>
    text <ܘܛܲܡܐܝܼܢ ܙܵܘܥܹ̈ܐ ܓܵܘ̈ܝܹܐ ܀>
    text <܃ܠܡܵܢ ܢܵܨܹ̇ܝܬܿ ܥܲܡ ܚܲܛܵܝܹ̈ܐ>
    text <ܐܲܝܟ ܓܵܡ̇ܘܿܪܵܐ ܕܟܹܐܢܘܼܬܼܵܐ܁>
    text <܃ܐܸܡܲܬܼܝ ܚܵܘܝܼܬܿ ܐܘܼܟܼܦܵܢܵܟ>
    text <ܒܲܬܸܒܲܥܬܼܵܐ ܕܲܚܠܵܽܦ ܩܘܼܫܬܵܐ ܀>
  block
    text <܃ܐܘܿܗ ܡܸܢܵܟ ܢܲܟܿܘܼܠܬܼܵܢܵܐ>
    text <ܟܡܵܐ ܡܲܛܥܸܐ ܐܲܢ̄ܬܿ ܒܲܫܪܵܪܵܐ܁>
    text <܃ܕܟܲܕܼ ܗܘ̤ ܣܵܢ̇ܐܵܐ ܗ̄ܘ̣ ܕܲܢܟܼܝܼܠܹ̈ܐ>
    text <ܛܥܝܼܢ ܐܲܢ̄ܬܿ ܢܝܼܫܹܗ ܢܟܼܝܼܠܵܐܝܼܬܼ ܀>
    text <܃ܐܘܿܗ ܡܸܢܵܟ ܣܲܡܝܵܐ ܕܲܬܼܪܹܝܢ>
    text <ܕܲܫܘܸܐ ܠܹܗ ܢܘܼܗܪܵܐ ܘܚܸܫܟܵܐ܁>
    text <܃ܘܟܲܕܼ ܢܘܼܗܪܵܐ ܡܲܦܲܨܲܚ ܟܠܵܐ ܗ̄ܘ̣>
    text <ܟܡܝܼܪܵܬܼ ܠܘܼܩܒܲܠ ܙܲܠܝܼܩܵܘ̈ܗܝ ܀>
    text <܃ܒܵܟ ܢܸܬܿܕܲܡܘܿܢ ܦܵܪ̈ܘܿܫܹܐ>
    text <ܕܲܟܼܡܵܐ ܓܠܝܼܙܲܬܿ ܡ̣ܢ ܩܘܼܫܬܵܐ܁>
    text <܃ܘܲܥܠܲܝܟ ܢܸܒܼܟܿܘܿܢ ܝܵܕܲܘܿܥܹ̈ܐ>
    text <ܕܟܲܕܼ ܚܲܝ ܐܲܢ̄ܬܿ ܡܝܼܬܼܵܐ ܐ̄ܢܬܿ ܕܲܬܼܪܹܝܢ ܀>
    text <܃ܚܲܝܲܝ̈ܟ ܠܵܘ ܚܲܝܹ̈ܐ ܐܸܢܘܿܢ>
    text <ܕܲܡܛܲܠܸܩ ܚܲܝܹ̈ܐ ܒܚܲܝܲܝ̈ܟ܁>
    text <܃ܘܲܠܘܲܝ ܡ̣ܝܼܬܿܬܿ ܡ̣ܢ ܫܘܼܪܵܝܵܐ>
    text <ܘܒܲܛܝܼܠ ܗ̄ܘ̣ܵܐ ܡ̇ܘܬܵܐ ܒܡܵܘܬܵܟ ܀>
    text <܃ܐܲܢ̄ܬܿ ܗ̄ܘ̣ ܕܪܲܫ̣ܬܵܗ̇ ܩܲܕܼܡ̇ܝܑܬܼ>
    text <ܠܐܘܼܪܚܵܐ ܕܡ̇ܘܬܵܐ ܥܲܠ ܐ̄ܢܵܫܵܐ܁>
    text <܃ܘܐܸܠ̣ܘ ܐܲܪܦܝܼ ܨܸܢ̈ܥܵܬܼܵܟ>
    text <ܟܒܲܪ ܠܵܐ ܐܲܡܠܸܟ ܡ̇ܪܘܿܕܼܵܐ ܀>
    text <܃ܐܵܪܵܐ ܣܵܢ̇ܐܐ ܕܐ̄ܢܵܫܘܼܬܼܵܐ>
    text <ܡ̇ܢܵܐ ܚܛܵܬ̤ ܠܵܟ ܐ̄ܢܵܫܘܼܬܿܢ܁>
    text <܃ܕܲܩܛܲܠ̣ܬܵܢ ܡ̣ܢ ܫܘܼܪܵܝܵܐ>
    text <ܘܠܵܐ ܣܵܒܼ̇ܥܲܬܿ ܡ̣ܢ ܚܘܼܒܵܠܲܢ ܀>
    text <܃ܐܵܪܵܐ ܨܗܸܐ ܠܲܕܼܡ̇ܐ ܕܐ̄ܢܵܫܵܐ>
    text <ܟܲܕܿܘܼ ܪܓܼܝܼܓܲܬܿ ܠܐܲܒܼܕܵܢܲܢ܁>
    text <܃ܦܘܼܫ ܩܲܠܝܼܠ ܡ̣ܢ ܚܲܪܡܘܼܬܼܵܟ>
    text <ܘܐܲܪܦܵܐ ܣܪܝܼܕܼܵܐ ܠܲܟܼܝܵܢܲܢ ܀>
    text <܃ܡ̇ܢܵܐ ܫܓܼܝܼܪܲܬܿ ܒܲܛܢܵܢܵܐ>
    text <ܘܝܵܩ̇ܕܲܬܿ ܠܘܼܩܒܲܠ ܦܘܼܪܩܵܢܲܢ܁>
    text <܃ܟܠܝܼ ܚܸܡܬܼܵܐ ܕܫܲܠܗܹܒܼܝܼܬܼܵܟ>
    text <ܕܠܵܐ ܬܛܲܠܸܩ ܠܲܢ ܟܠ ܡ̣ܢ ܟܠܹܗ ܀>
    text <܃ܡܲܢ ܕܹܝܢ ܥܲܩ̣ܪܹܗ ܠܥܸܩܵܪܵܟ>
    text <ܘܦܲܣܩܵܗ̇ ܠܡܵܘܥܝܼܬܼ ܒܝܼܫܘܼܬܼܵܟ܁>
    text <܃ܕܠܵܐ ܬܚܲܠܸܦ ܬܸܛܥܲܢ ܦܹܐܪܹ̈ܐ>
    text <ܕܡܲܡܲܪܝܼܢ ܚܲܠܝܘܼܬܼ ܛܵܒܼܵܬܼ̈ܐ ܀>
    text <܃ܠܘܲܝ ܕܹܝܢ ܐܸܬܼܚܲܒܲܠ ܙܲܪܥܵܟ>
    text <ܘܠܵܐ ܐܸܬܼܪܲܟܲܒ̣ ܬܘܼܩܵܢܵܟ܁>
    text <܃ܠܘܲܝ ܠܵܐ ܦܸܬܼܚܲܬ̤ ܝܵܠܹܕܿܬܵܟ>
    text <ܬܲܪܥܵܐ ܒܐܲܦܲܝ̈ ܡܲܦܲܩܬܵܟ ܀>
    text <܃ܠܵܘ ܠܵܟ ܣܲܓܦܲܬ̤ ܒܝܼܫܘܼܬܼܵܟ>
    text <ܐܸܠܵܐ ܠܟܼܠܢܵܫ ܫܲܘܝܵܐܝܼܬܼ܁>
    text <܃ܘܐܵܦ ܐܲܝܢܵܐ ܕܲܡܩܲܛܪܸܓܼ ܠܵܟ>
    text <ܬܘܼܩ̈ܠܵܬܼܵܐ ܩܵܢܹ̇ܐ ܒܫܲܪܒܵܟ ܀>
    text <܃ܒܫܲܪܒܵܟ ܫܲܚܝ̣ܩܘܼܢܝ ܚܘܼܫܵܒܲܝ̈>
    text <ܕܐܸܓܼܠܹܐ ܣܲܢܝܘܼܬܼ ܒܝܼܫܘܼܬܼܵܟ܁>
    text <܃ܘܲܚܣ݂ܲܢܬܲܢܝ ܡܲܪܝܼܪܘܼܬܼܵܟ>
    text <ܘܢܸܦܩܹ̇ܬܼ ܠܝܼ ܠܒܲܪ ܡ̣ܢ ܛܲܟܸܣܵܐ ܀>
    text <܃ܒܲܣܒܼܝܼܣܘܼܬܼ ܢܸܟܼܠܲܝ̈ܟ ܬܸܡܗܹ̇ܬܼ>
    text <ܘܐܸܬܼܥܲܕܿܠܹܬܼ ܒܲܡܬܲܩܢܵܢܵܟ܁>
    text <܃ܘܟܲܕܼ ܣܸܒܼܪܹܬܼ ܕܠܵܐ ܡܲܟܸܿܣ ܐ̄ܢܵܐ>
    text <ܠܲܩܢܘܿܡܝ ܚܲܝܒܹܬܼ ܕܐܸܬܼܥܲܕܲܠ ܀>
    text <܃ܐܘܿ ܟܡܵܐ ܡܲܟܿܝܵܐ ܒܝܼܫܘܼܬܼܵܟ>
    text <ܠܚܲܒܿܝܼܒܲܝ̈ܟ ܘܲܠܣܵܩܘܿܪ̈ܲܝܟ܁>
    text <܃ܘܐܸܢ ܩܲܠܣܵܟ ܐ̄ܢܵܫ ܫܘܼܢܵܩܵܐ ܗ̄ܘ̣>
    text <ܘܐܸܢܗܘ̤ ܕܓܲܢܝܵܢ ܥܸܕܼܠܵܝܵܐ ܀>
    text <܃ܥܸܕܠܹ̇ܬܼ ܕܥܲܠ ܡ̇ܢ ܐܸܬܿܬܲܩܲܢܬܿ>
    text <ܕܲܚܙܹ̇ܝܬܼ ܚܲܪܒܵܐ ܕܲܩܛܝܼܠܲܝ̈ܟ܁>
  block
    text <܃ܘܲܬܼܘܵܢܝ ܪܸܥܝܵܢܝ ܕܐܸܬܿܕܲܟܼܪܹܬܼ>
    text <ܕܒܼܝܼܫܘܼܬܼܵܟ ܕܠܵܘ ܕܲܟܼܝܵܢܵܐ ܗ̄ܝܼ ܀>
    text <܃ܒܲܪ ܚܹܐܪܹ̈ܐ ܒ̣ܪܵܟ ܒܵܪܘܿܝܵܐ>
    text <ܘܥܲܒܼܕܵܟ ܡ̇ܪܵܐ ܕܨܸܒܼܝܵܢܵܟ܁>
    text <܃ܘܕܸܝܼܠܵܟ ܐܸܢܹܝܢ ܬܲܪ̈ܬܲܝܗܹܝܢ>
    text <ܠܡܸܦܪܲܫ ܩܘܼܫܬܵܐ ܡ̣ܢ ܙܹܐܦܵܐ ܀>
    text <܃ܠܵܐ ܡ̇ܪܝ ܬܲܩܸܨ ܠܝܼ ܗܵܕܹܐ>
    text <ܕܐܸܬܼܥܲܕܿܠܹܬܼ ܡܲܪܵܚܵܐܝܼܬܼ܁>
    text <܃ܘܩܲܛܪܸܓܼܬܹܿܗ ܠܝܲܨܪܵܐ ܒܝܼܫܵܐ>
    text <ܕܡ̇ܘܥܸܐ ܚܣܵܡܵ ܡܲܪܝܼܪܵܐ ܀>
    text <܃ܠܲܝܬܿ ܠܹܗ ܩܢܘܿܡ̇ܐ ܠܲܚܣܵܡܵܐ>
    text <ܕܕܲܡ ܫܲܦܝܼܪ ܥܸܕܼܠܹ̇ܬܼ ܪܸܡܙܹܗ܁>
    text <܃ܝܲܨܪܲܢ ܗ̄ܘ̣ ܕܚܵܣܹ̇ܡ ܟܠܢܵܫ>
    text <ܒܫܲܦܝܼܪܵܬܼܵܐ ܕܲܚܕܵܕܹ̈ܐ ܀>
    text <܃ܝܲܨܲܪܲܢ ܡ̇ܘܠܸܕܼ ܠܲܚܣܵܡܵܐ>
    text <ܘܲܡܪܲܒܸܿܐ ܠܹܗ ܒܨܸܢ̈ܥܵܬܼܵܐ܁>
    text <܃ܘܡܵܐ ܕܐܸܬܼܓܲܡܪܲܬ̤ ܒܝܼܫܘܼܬܹܗ>
    text <ܕܲܠܚܹ݂ܗ ܠܥܵܠܡܵܐ ܒܚܲܕܼ ܦܹܐܪ̈ܵܘܗܝ ܀>
    text <܃ܐܵܦܠܵܐ ܝܲܨܪܲܢ ܠܵܐ ܐܝܼܬܼܵܘܗܝ>
    text <ܩܢܘܿܡ̇ܐܝܼܬܼ ܒܸܠܥܵܕܼ ܢܲܦܫܵܐ܁>
    text <܃ܦܵܪܘܿܫܘܼܬܼܵܐ ܗ̄ܝܼ ܕܲܒܼܢܲܦܫܵܐ>
    text <ܕܡܸܣܬܲܥܪܵܐ ܒܟܼܠ ܐܸܣܟܹܿܡܝܼ̈ܢ ܀>
    text <܃ܢܲܦܫܵܐ ܗ̄ܝܼ ܡ̇ܪܬܹܿܗ ܕܒܲܪܢܵܫܵܐ>
    text <ܕܫܲܠܝܼܛܵܐ ܒܙܵܘܥܹ̈ܐ ܘܪܸ̈ܓܼܫܹܐ܁>
    text <܃ܗܘ̤ܝ ܡܕܲܒܿܪܵܐ ܠܹܗ ܠܲܟܼܝܵܢܵܐ>
    text <ܐܲܝܟ ܡ̇ܐ ܕܨܵܒ̇ܐ ܨܸܒܼܝܵܢܵܗ̇ ܀>
    text <܃ܒܢܲܦܫܲܢ ܣܝܼ̈ܡܵܢ ܬܲܪ̈ܬܲܝܗܹܝܢ>
    text <ܛܵܒܼܬܼܵܐ ܘܒܼܝܼܫܬܵܐ ܫܲܘܝܵܐܝܼܬܼ܁>
    text <܃ܘܗ̤ܝ ܓܵܒܲܝܵܐ ܐܲܝܟ ܒܘܼܚܪܵܢܵܗ̇>
    text <ܠܡܸܣܲܪ ܗܵܕܹܐ ܥܲܠ ܗܵܕܹܐ ܀>
    text <܃ܪܟܼܝܼܒܼܵܐ ܢܲܦܫܵܐ ܥܲܠ ܦܲܓܼܪܵܐ>
    text <ܐܲܝܟ ܗܸܢܝܘܿܟܼܵܐ ܠܡܲܪܟܲܒܼܬܼܵܐ܁>
    text <܃ܘܲܡܕܲܒܿܪܵܐ ܠܹܗ ܠܒܲܪܢܵܫܵܐ>
    text <ܒܥܲܪ̈ܩܲܝ ܙܵܘܥܹ̈ܐ ܕܟܲܣܝܼܘܼܬܹܗ ܀>
    text <܃ܪܵܗ̇ܛܝܼܢ ܪܸ̈ܓܼܫܹܐ ܒܲܪ̈ܵܝܹܐ>
    text <ܐܲܝܟ ܪ̈ܲܟܼܫܵܐ ܒܐܸܣܛܵܕܼܝܼܘܿܢ܁>
    text <܃ܘܚܵܐܹ̈ܨ ܗܵܘܢܵܐ ܘܲܡܪܲܦܸܐ>
    text <ܒܐܝܼ̈ܕܲܝܵܐ ܙܵܘܥܸ̈ܐ ܕܢܲܦܫܵܐ ܀>
    text <܃ܟܕܼܝܼܢ ܦܲܓܼܪܵܐ ܘܪܵܗܹ̇ܛ ܟܠܫܵܥ>
    text <ܠܐܲܝܟܵܐ ܕܨܵܒܹ̇ܐ ܗܸܢܝܘܿܟܼܵܐ܁>
    text <܃ܘܲܡܕܲܒܿܪܝܼܢ ܙܵܘܥܹ̈ܐ ܘܪܸ̈ܓܼܫܹܐ>
    text <ܐܲܝܟ ܕܨܵܒܹ̇ܐ ܪܲܟܵܒܼܵܐ ܀>
    text <܃ܩܵܥܹ̇ܐ ܟܠܢܵܫ ܪܸܥܝܵܢܵܐ>
    text <ܠܘܵܬܼ ܪܸ̈ܓܼܫܹܐ ܕܲܛܥܝܼܢܝܼܢ ܠܹܗ܁>
    text <܃ܘܲܡܛܲܟܸܿܣ ܟܠܹܗ ܓܘܼܫܡܵܐ>
    text <ܐܲܝܟ ܪܲܒܿ ܚܲܝܠܵܐ ܠܡܲܫܪܝܼܬܹܗ ܀>
    text <܃ܗܵܐ ܝܼܠܸܦ̣ܢܲܢ ܡ̣ܢ ܢܲܦܫܲܢ>
    text <ܕܲܕܢܲܦܫܲܢ ܗ̄ܝܼ ܚܹܐܪܘܼܬܲܢ܁>
    text <܃ܘܠܵܘ ܐܲܣܝܼܪܵܐ ܗ̄ܘ̣ ܒܲܪܢܵܫܲܢ>
    text <ܕܢܸܗܘܸܐ ܐܲܬܼܪܵܐ ܠܥܸܕܼܠܵܝܲܢ ܀>
    text <܃ܗܵܐ ܚܵܘܝܼ ܠܲܢ ܨܸܒܼܝܵܢܲܢ>
    text <ܕܨܸܒܼܝܵܢܲܢ ܚܵܛܹ̇ܐ ܘܬܼܵܐܹ̇ܒܼ܁>
    text <܃ܘܠܵܐ ܗ̄ܘ̣ܵܐ ܩܛܝܼܪܵܐ ܕܵܒܲܪ ܠܲܢ>
    text <ܠܐܲܝܕܵܐ ܕܠܵܐ ܡܢܵܚ ܨܸܒܼܝܵܢܲܢ ܀>
    text <܃ܗܵܐ ܕܠܵܬ̤ ܠܲܢ ܦܵܪܘܿܫܘܼܬܲܢ>
    text <ܕܕܝܠܹܗ ܐܸܢܹܝܢ ܚܸܟܼ̈ܡܵܬܼܵܐ܁>
    text <܃ܘܗ̤ܝ ܦܵܪܫܵܐ ܠܡܸܛܥܲܢ ܫܲܦܝܼܪ>
    text <ܘܲܠܡܸܚܣܲܡ ܥܵܘ̇ܠܵܐܝܼܬܼ ܀>
    text <܃ܕܝܼܠܵܗ̇ ܗ̄ܘ̣ ܚܣܵܡܵܐ ܣܲܡܝܵܐ>
    text <ܕܲܓܼܠܝܼܙ ܡ̣ܢ ܢܘܼܗܪܵܐ ܕܚܘܼܒܵܐ܁>
    text <܃ܕܝܼܠܵܗ̇ ܗ̄ܘ̣ ܛܢܵܢܵܐ ܣܲܟܼܠܵܐ>
    text <ܕܠܵܐ ܡܸܬܼܒܲܝܲܢ ܘܵܠܝܼܬܼܵܐ ܀>
  block
    text <܃ܕܝܼܠܵܗ̇ ܗ̄ܘ̣ ܢܸܒܼܥܵܐ ܕܡܲܪܕܸܿܐ>
    text <ܣܲܡ ܚܲܝܹ̈ܐ ܘܡܸܪܲܬܼ ܡ̇ܘܬܵܐ܁>
    text <܃ܗܝ̤ ܙܵܪܥܵܐ ܚܲܠܝܘܼܬܼ ܫܲܝܢܵܐ>
    text <ܘܡܸܢܵܗ̇ ܫܵܘܲ݁ܚ ܚܸܪܝܵܢܵܐ ܀>
    text <܃ܡ̇ܕܹܝܢ ܨܸܒܼܝܵܢܲܢ ܢܸܥܕܿܘܿܠ>
    text <ܘܠܵܐ ܗ̄ܘ̣ܵܐ ܠܡܲܬܼܩܸܢ ܠܲܟܼܝܵܢܲܢ܁>
    text <܃ܕܨܸܒܼܝܵܢܲܢ ܗ̄ܘ̣ ܕܡܲܣܢܹܐ ܠܹܗ>
    text <ܠܫܘܼܦܪܵܐ ܕܢܲܦܫܲܢ ܒܲܪ ܚܹܐܪܹ̈ܐ ܀>
    text <܃ܡܢܲܢ ܚܹܐܪܘܼܬܲܢ ܢܸܪܫܸܐ>
    text <ܘܠܵܐ ܗ̄ܘ̣ܵܐ ܠܝܵܗܹ̇ܒܼ ܚܸܟܼ̈ܡܵܬܼܵܐ܁>
    text <܃ܕܚܹܐܪܘܼܬܲܢ ܗ̄ܝ̣ ܡܸܬܼܪܲܢܝܵܐ>
    text <ܠܡܸܣܥܲܪ ܫܲܦܝܼܪ ܐܵܘ ܕܲܣܢܹܐ ܀>
    text <܃ܬܵܘ ܡ̇ܕܹܝܢ ܢܹܐܡܲܪ ܕܝܼܢܵܐ>
    text <ܥܲܡ ܚܹܐܪܘܼܬܼܵܐ ܕܨܸܘܼܬܼܵܐ ܕܨܸܒܼܝܵܢܲܢ܁>
    text <܃ܘܲܢܩܲܛܪܸܓܼ ܦܵܪܘܿܫܘܼܬܲܢ>
    text <ܡ̣ܢ ܢܵܡܘܿܣܹ̈ܐ ܕܲܟܼܝܵܢܲܢ ܀>
    text <܃ܢܹܐܡܲܪ ܠܵܗ̇ ܠܚܹܐܪܘܼܬܼ ܢܲܦܫܲܢ>
    text <ܕܥܲܠ ܡ̇ܢ ܚܵܣ̇ܡܲܬܼܝ ܒܲܩܢܘܿܡܹܟܼܝ܁>
    text <܃ܘܡ̇ܢܵܐ ܣܵܩ̇ܪܲܬܿܝ ܒܝܼܫܵܐܝܼܬܼ>
    text <ܠܵܐ̄ܚܝܵܢܘܼܬܼܵܐ ܕܩܲܪ̈ܝܼܒܲܝܟܿܝ ܀>
    text <܃ܡ̇ܢܵܐ ܣܵܬܼ̇ܪܲܬܿܝ ܒܸܢܝܵܢܵܐ>
    text <ܕܲܡܪܲܟܲܒܼ ܒܥܲܪ̈ܩܲܝ ܚܘܼܒܵܐ܁>
    text <܃ܡ̇ܢܵܐ ܡܪܲܦܝܲܬܿܝ ܐܲܣܵܪܵܐ>
    text <ܕܚܲܝܨܹܗ ܪܸܡܙܵܐ ܡܫܲܝܸܢ ܟܠ ܀>
    text <܃ܠܡܵܢ ܠܵܐ ܕܵܝ̇ܢܲܬܿܝ ܟܹܐܢܵܐܝܼܬܼ>
    text <ܐܲܝܟ ܕܲܦܐܹܐ ܠܦܵܪܘܿܫܘܼܬܹܟܼܝ܁>
    text <܃ܠܡܵܢ ܠܵܐ ܡܲܟܿܣܲܬܿܝ ܠܲܩܢܘܿܡܹܟܼܝ>
    text <ܐܲܝܟ ܡ̇ܐ ܕܥܵܕܠܲܬܿܝ ܠܲܐ̄ܚܪ̈ܵܢܹܐ ܀>
    text <܃ܠܡܵܢ ܠܵܐ ܚܵܙ̇ܝܲܬܼܝ ܣܲܢ̈ܝܵܬܹܟܼܝ>
    text <ܒܡܲܚܙܝܼܬܼܵܐ ܫܦܝܼܬܼܵܐ ܕܗܵܘܢܵܐ܁>
    text <܃ܠܡܵܢ ܠܵܐ ܡ̇ܪܩܲܬܿܝ ܟܘܼܬܼܡ̇ܬܹ̈ܟܼܝ>
    text <ܒܚܘܼܒܵܐ ܡܕܲܟܸܿܐ ܟܠ ܡܘܼܡܝܼ̈ܢ ܀>
    text <܃ܠܡܵܢܵܐ ܪܵܡ̇ܐ ܒܲܪܬܼ ܩܵܠܹܟܼܝ>
    text <ܟܲܪ ܬܵܒܼܥܲ݁ܬܿܝ ܠܐܲܝܢܵܐ ܕܡܲܥܘܸܠ܁>
    text <܃ܘܚܵܪܫܲܬܿܝ ܝܲܬܿܝܼܪ ܡ̣ܢ ܚܲܪܫܵܐ>
    text <ܠܘܵܬܼ ܬܲܒܼ̈ܥܵܬܼܵܐ ܕܲܩܢܘܿܡܹܟܼܝ ܀>
    text <܃ܠܡܵܢ̇ܐ ܥܵܕܼܠܲܬܿ ܚܲܣܵܡܵܐ>
    text <ܠܐܲܝܢܵܐ ܕܚܵܣܹ̇ܡ ܣܲܟܼܠܵܐܝܼܬܼ܁>
    text <܃ܣܢܹܐ ܟܠܹܗ ܠܡܵܢ ܣܵܢܹ̇ܐ ܐܲܢ̄ܬܿ>
    text <ܠܐܲܝܢܵܐ ܕܣܵܢܹ̇ܐ ܠܲܟܼܢܵܬܹܗ ܀>
    text <܃ܡܕܼܵܘܕܵܐ ܐܲܝܟܲܢ ܡܸܫܬܲܟܼܚܵܐ ܐܢ̄ܬܿ>
    text <ܠܡܲܬܼܩܵܢܘܼ ܠܐܲܝܢܵܐ ܕܲܫܓܼܝܼܫ܁>
    text <܃ܡܠܸܐ ܡܘܼܡܹ̈ܐ ܐܲܝܟܲܢ ܒܵܥ̇ܝܬܿ>
    text <ܕܲܬܼܫܝܼܓܼ ܨܵܐܬܼܵܐ ܕܲܐ̄ܚܪ̈ܵܢܹܐ ܀>
    text <܃ܕܘܼܢ ܠܲܩܢܘܿܡ̇ܟ ܩܲܕܼܡܵܝܑܬܼ>
    text <ܘܥܘܿܠ ܠܲܒܼܨܵܬܼܵܐ ܕܣܘܼܥܪ̈ܵܢܲܝܟ܁>
    text <܃ܘܲܚܙܝܼ ܕܟܼܠܵܟ ܚܲܝܵܒܼ ܐܲܢ̄ܬܿ>
    text <ܘܲܡܡܲܫܟܲܢ ܐܲܢ̄ܬܿ ܒܲܚܛܵܗܲܝ̈ܟ ܀>
    text <܃ܩܛܝܼܠ ܐܲܢ̄ܬܿ ܒܣܲܝܦܵܐ ܕܲܚܣܵܡܵܟ>
    text <ܘܠܵܐ ܪܓܼܝܼܫ ܐܲܢ̄ܬܿ ܒܵܗ̇ ܒܲܡܚܘܿܬܼܵܟ܁>
    text <܃ܡܝܼܬܼ ܐܲܢ̄ܬܿ ܘܲܩܒܼܝܼܪ ܟܲܕܼ ܚܲܝ ܐܲܢ̄ܬܿ>
    text <ܘܠܵܐ ܡܦܵܣܲܬܿ ܒܵܗ̇ ܒܡܝܼܬܼܘܼܬܼܵܟ ܀>
    text <܃ܢܲܗܝܼܪ ܕܸܠܩܵܐ ܕܪܸܥܝܵܢܵܟ>
    text <ܠܡܸܚܙܵܐ ܡܘܼܡ̈ܐ ܕܲܐ̄ܚܪ̈ܵܢܹܐ܁>
    text <ܘܲܣܡܹܝܬܿ ܟܠܵܟ ܥܲܡ ܟܠܵܟ>
    text <ܠܡܸܒܼܚܲܪ ܥܵܘ̣ܠܵܐ ܕܲܩܢܘܿܡ̇ܟ ܀>
    text <܃ܥܪܝܼܡ ܐܲܢ̄ܬܿ ܒܲܕܼܡܘܼܬܼ ܣܹܘܦܲܣܛܵܐ>
    text <ܠܪܹܫܵܢܵܐ ܕܲܟܼܢܵܘܵܬܼܵܟ܁>
    text <ܘܗܸܕܼܝܘܿܛ ܐܲܢ̄ܬܿ ܡ̣ܢ ܗܸܕܼܝܘܿܛܹ̈ܐ܃>
  block
    text <ܠܲܡܩܲܛܪܵܓܼܘܼ ܣܲܢ̈ܝܵܬܼܵܟ ܀>
    text <܃ܣܢܹܐܓܼܪܵܐ ܐܢ̄ܬܿ ܕܲܚܠܵܦ ܟܹܐܢܘܼܬܼܵܐ>
    text <ܡ̇ܐ ܕܡܲܟܿܣܲܬܿ ܟܲܕܵܒܼܵܐܝܼܬܼ܁>
    text <܃ܘܥܵܠܘܿܒܼܵܐ ܐܢ̄ܬܿ ܡ̇ܐ ܕܡܸܬܿܬܲܒܼܥܲܬܼ>
    text <ܥܒܼܵܪ ܦܘܼܩܕܵܢܵܐ ܕܣܲܟܼܠܘܼܬܼܵܟ ܀>
    text <܃ܒܚܘܼܬܼܪܵܐ ܡܚܲܝܒܲܬܿ ܠܲܐ̄ܚܪ̈ܵܢܹܐ>
    text <ܘܲܒܼܓܼܘܼܡܕܵܐ ܡܙܲܟܹܿܝܬܿ ܢܲܦܫܵܟ܁>
    text <܃ܘܟܲܕܵܒܼܵܐܝܼܬܼ ܡܲܦܸܩ ܐܲܢ̄ܬܿ>
    text <ܓܙܵܪ ܕܝܼܢܵܐ ܥܠܲܝܟ ܘܥܲܠ ܚܲܒܼܪܲܝܟ ܀>
    text <܃ܠܲܝܬܿ ܟܹܐܢܘܼܬܼܵܐ ܒܒܼܘܼܚܪܵܢܵܟ>
    text <ܚܲܣܵܡܵܐ ܫܠܝܼ ܠܵܐ ܬܲܟܸܿܣ܁>
    text <܃ܠܵܐ ܓܹܝܪ ܝܵܠܹ̇ܐ ܠܹܗ ܠܲܡܕܼܵܢ>
    text <ܠܐܲܝܢܵܐ ܕܲܢܟܼܝܼܠ ܘܲܡܥܲܩܲܡ ܀>
    text <܃ܡ̇ܢ ܐܲܩܝܼܡܵܟ ܕܲܝܢܵܐ>
    text <ܥܵܘ̇ܠܵܐ ܕܥܵܘܵܠ ܟܠܹܗ܁>
    text <܃ܐܲܢ̄ܬܿ ܟܲܕܵܒܼܵܐ ܐܢ̄ܬܿ ܡ̣ܢ ܕܲܗܘܲܝܬܼ>
    text <ܘܠܵܐ ܚܙ̣ܐ ܠܵܟ ܬܪܲܥ ܟܹܐܢܘܼܬܼܵܐ ܀>
    text <܃ܐܸܣܟܹܿܝܡ ܪܵܚܹ̇ܡ ܟܹܐܢܘܼܬܼܵܐ>
    text <ܡܥܲܛܲܦ ܟܠܫܵܥ ܚܲܣܵܡܵܐ܁>
    text <܃ܘܒܲܛܢܵܢܵܐ ܕܲܚܠܵܦ ܩܘܼܫܬܵܐ>
    text <ܡܓܲܪܸܓܼ ܠܵܗ̇ ܠܡܲܪܝܼܪܘܼܬܹܗ ܀>
    text <܃ܚܵ̇ܣܹܡ ܒܐܲܝܢܵܐ ܕܲܡܝܲܬܲܪ>
    text <ܕܥܲܠ ܡ̇ܢ ܢܲܩܝܼܦ ܠܲܫܪܵܪܵܐ܁>
    text <܃ܘܣܵܢܹ̇ܐ ܬܘܼܒܼ ܠܐܲܝܢܵܐ ܕܒܲܨܝܼܪ>
    text <ܒܐܸܣܟܹܿܝܡ ܪܵܚܹܡ ܙܲܗܝܘܼܬܼܵܐ ܀>
    text <܃ܛܠܹ̇ܢ ܒܐܲܝܢܵܐ ܕܲܡܕܲܪܲܫ>
    text <ܒܥܸܢܝܵܢܵܐ ܕܡܸܠܲܝ̈ ܪܘܼܚܵܐ܁>
    text <܃ܘܣܵܩܲ݁ܪ ܕܠܵܐ ܗܵܪܹܓܼ>
    text <ܐܲܝܟ ܝܵܨܹ̇ܦ ܥܲܠ ܝܘܼܠܦܵܢܵܐ ܀>
    text <܃ܡܨܲܚܸܐ ܠܐܲܝܢܵܐ ܕܲܡܝܲܩܲܪ>
    text <ܕܥܲܠ ܡ̇ܢ ܠܲܡ ܡܲܣܓܸܿܐ ܫܵܦܲ݁ܪ܁>
    text <܃ܘܲܡܨܲܥܲܪ ܠܐܲܝܢܵܐ ܕܫܵܐܹ̇ܛ>
    text <ܕܠܵܐ ܠܲܡ ܝܵ̇ܕܲܥ ܕܲܢܝܲܩܲܪ ܀>
    text <܃ܒܪ̈ܲܒܵܢܹܐ ܡܘܼܡܹ̈ܐ ܣܵܐܹ̇ܡ>
    text <ܘܲܠܬܲܠܡܝܼ̈ܕܹ̈ܐ ܨܘܿܚ̈ܝܵܬܼܵܐ܁>
    text <܃ܕܗܵܐ ܠܲܡ ܕܵܘܕܘܼܗܝ ܠܟܼܠ ܡܸܕܸܿܡ>
    text <ܕܚܲܕ ܪܵܚܡ̇ܝܼܢ ܘܲܐ̄ܚܪܹܝܢ ܣܵܢܹ̇ܝܢ ܀>
    text <܃ܫܪ̣ܵܘ ܐܸܢܘܿܢ ܠܲܡ ܠܐܸܣܛܘܼܟܼܣܹ̈ܐ>
    text <ܕܲܡܩܲܪܒܼܝܼܢ ܠܲܓܼܡܝܼܪܘܼܬܼܵܐ܁>
    text <܃ܘܠܵܐ ܚܵܢܹ̇ܝܢ ܕܘܼܒܵܪ̈ܲܝܗܘܿܢ>
    text <ܠܘܵܬܼ ܢܝܼܫܵܐ ܕܲܬܼܪܝܼܨܘܼܬܼܵܐ ܀>
    text <܃ܒܗܵܠܹܝܢ ܐܸܣܟܸܿܡܹ̈ܐ ܡܲܛܥܸܐ>
    text <ܚܲܣܵܡܵܐ ܠܘܵܬܼ ܟܠ ܬܸܓܼܡܝܼ̈ܢ܁>
    text <܃ܘܫܵܓܹ̇ܫ ܩܘܼܛܢܵܐ ܘܪܹܫܵܢܵܐ>
    text <ܠܦܵܩ̈ܘܿܕܹܐ ܘܡܸܫܬܲܡܥܵܢܹ̈ܐ ܀>
    text <܃ܠܲܝܬܿ ܐܲܬܼܪܵܐ ܕܠܵܐ ܦܪܝܼܣܝܼܢ ܠܹܗ>
    text <ܠܚܲܣܵܡܵܐ ܢܸܫ̈ܒܹܿܐ ܕܥܵܘ̣ܠܵܐ܁>
    text <܃ܠܲܝܬܿ ܕܘܼܟܿܬܼܵܐ ܕܠܵܐ ܛܡܝܼܪܝܼܢ ܠܹܗ>
    text <ܦܲܚܹ̈ܐ ܢܟܼܝܼܠܹ̈ܐ ܕܨܸܢ̈ܥܵܬܼܵܐ ܀>
    text <܃ܠܲܝܬܼ ܥܲܡܵܐ ܕܠܵܐ ܡܫܲܥܒܲܕܼ ܠܹܗ>
    text <ܒܢܝܼܪܵܐ ܨܢܝܼܥܵܐ ܕܦܘܼܠܚܵܢܹܗ܁>
    text <܃ܠܲܝܬܿ ܡܲܠܟܿܘܼܬܼܵܐ ܕܠܵܐ ܛܥܝܼܢܵܐ>
    text <ܢܝܼܫܵܐ ܢܟܼܝܼܠܵܐ ܕܣܲܢܝܘܼܬܹܗ ܀>
    text <܃ܒܝܲܡܵܐ ܘܚܲܒܼܫܵܐ ܪܲܡܝܵܐ ܠܹܗ>
    text <ܡܨܝܼܕܿܬܵܐ ܙܩܝܼܪܲܬܼ ܒܲܟܼܡܹܐܢܹ̈ܐ܁>
    text <܃ܘܥܲܠ ܛܘܼܪܹ̈ܐ ܘܥܲܠ ܪ̈ܵܡ̇ܬܼܵܐ>
    text <ܡܬܼܝܼܚܝܼܢ ܚܲܒܼܠܹ̈ܝܗ̇ ܐܲܪ݁ܝܼܟܹܐ ܀>
    text <܃ܥܲܡ ܥܲܬܿܝܼܪܹ̈ܐ ܘܡܸܣܟܹܿܢܹ̈ܐ>
    text <ܪܡܸܐ ܠܹܗ ܡܠܘܿܐܵܐ ܕܬܹܐܓܼܘܼܪܬܵܐ܀>
    text <܃ܟܲܕܼ ܥܵܐ̇ܠܝܼܢ ܠܹܗ ܝܘܼܬܼܪ̈ܵܢܹܐ>
    text <ܡ̣ܢ ܚܲܣܵܡܹ̈ܐ ܘܲܚܣܝܼܡܹ̈ܐ ܀>
    text <ܚܲܣܵܡܹ̈ܐ ܡܲܪܡܹܝܢ ܙܲܪܥܹܗ܃>
  block
    text <ܒܢܲܦܫܵܬܹ̈ܐ ܕܡܸܫܬܲܡܥܵܢܵܘ̈ܗܝ܁>
    text <܃ܘܲܚܣܝܼܡܹ̈ܐ ܡ̇ܘܥܹܝܢ ܪܸܛܢܵܐ>
    text <ܒܩܵܠ ܨܘܿܚ̈ܝܵܬܼܵܐ ܕܚܲܣܵܡܹ̈ܐ ܀>
    text <܃ܥܲܠ ܟܠ ܘܲܒܼܟܼܠ ܐܸܬܼܦܲܪܣܝܼ>
    text <ܬܲܚܦܝܼܬܼܵܐ ܕܡܹܐܟܲܠܩܲܪܨܵܐ܁>
    text <܃ܘܝܼܬܸܒܼ ܥܵܠܡܵܐ ܒܲܚܣܵܡܵܐ>
    text <ܐܲܝܟ ܕܲܒܼܠܸܠܝܵܐ ܥܲܡܘܼܛܵܐ ܀>
    text <܃ܚܫܸܟ̣ ܢܘܼܗܪܵܐ ܕܙܲܕܲܝܼܩܘܼܬܼܵܐ>
    text <ܒܲܚܣܵܡܵܐ ܚܸܫܟܵܐ ܕܛܘܼܥܝܼܝ܁>
    text <܃ܘܗܸܦܟܲܬ̤ ܡܸܠܚܵܐ ܕܘܵܠܝܼܬܼܵܐ>
    text <ܒܲܛܢܵܢܵܐ ܣܲܟܼܠܵܐ ܕܥܲܛܠܹ̈ܐ ܀>
    text <܃ܠܟܼܠ ܦܸܢ̈ܝܵܢ ܚ̣ܘܲܩܘ ܐܝܼܙܓܲܕܵܘ̈ܗܝ>
    text <ܕܲܡܣܲܒܿܪܘܼܢ ܥܲܠ ܡܹܐܬܼܝܼܬܹܗ܁>
    text <܃ܘܕܲܠܚ̣ܘܼܗ̇ ܠܟܼܠܵܗ̇ ܥܵܡܲܪܬܵܐ>
    text <ܒܡܲܪܝܼܪܘܼܬܼܵܐ ܕܩܵܠܲܝ̈ܗܘܿܢ ܀>
    text <܃ܠܲܝܬܿ ܐܲܬܼܪܵܐ ܕܢܸܣܬܲܬܲܪ ܒܹܗ>
    text <ܡܲܟܿܝܼܟܼܵܐ ܪܵܚܹ̇ܡ ܫܲܝܢܵܐ܁>
    text <܃ܕܛܲܪܕܵܗ̇ ܚܣܵܡܵܐ ܠܐܵܘܝܘܼܬܼܵܐ>
    text <ܠܒܲܪ ܡ̣ܢ ܥܘܼܡܪܵܐ ܐ̄ܢܵܫܵܐ ܀>
    text <܃ܐܲܝܟܵܐ ܢܸܥܡܲܪ ܡܲܚܒܼܵܢܵܐ>
    text <ܕܐܲܣܝܼܪ ܚܘܼܒܹܿܗ ܠܘܵܬܼ ܐ̄ܢܵܫܵܐ܁>
    text <܃ܕܣܲܕܩܵܗ̇ ܛܢܵܢܵܐ ܠܫܲܘܝܘܼܬܼܵܐ>
    text <ܘܦܲܠܓܹܗ ܠܥܵܠܡܵܐ ܥܲܠ ܢܲܦܫܹܗ ܀>
    text <܃ܙܥܲܪ̣ ܓܲܒܵܐ ܕܪ̈ܚܡܲܝ ܩܘܼܫܬܵܐ>
    text <ܒܲܛܪܘܼܢܘܼܬܹܗ ܕܲܚܣܵܡܵܐ܁>
    text <܃ܘܲܡܣܲܝܥܝܼܢ ܠܹܗ ܚܲܣܵܡܹ̈ܐ>
    text <ܠܡܸܚܪܲܒܼ ܠܸܠܝܵܐ ܘܐܝܼܡܵܡܵܐ ܀>
    text <܃ܠܵܐ ܕܿܡ̇ܟܿܝܼܢ ܚܲܝ̈ܠܵܘܵܬܹܗ>
    text <ܘܠܵܐ ܫܵܠ̇ܚܝܼܢ ܙܲܝܢܵܐ ܕܢܸܟܼܠܹܗ܁>
    text <܃ܕܗܲܢܝܼ ܠܗܘܿܢ ܠܡܹܐܫܲܪ ܠܲܕܼܡ̇ܐ>
    text <ܛܵܒܼ ܡ̣ܢ ܫܸܢܬܼܵܐ ܕܲܢܝܵܚܵܐ ܀>
    text <܃ܥܒ݂ܲܕܼ ܬܲܟܼܬܿܘܼܫܵܐ ܕܟܼܠ ܐܸܣܟܹ̇ܝܡ>
    text <ܥܲܡ ܟܵܗܢܹ̈ܐ ܒܕܼܵܪ̈ܝܼܢ ܕܿܪ̈ܝܼܢ܁>
    text <܃ܘܐܸܫܲܕܼ ܕܸܡܗܘܿܢ ܕܲܚܣܲܝܵ̈ܐ>
    text <ܒܚܲܪܡܘܼܬܼܵܐ ܕܠܵܐ ܚܵܘܣܵܡܵܐ ܀>
    text <܃ܚܪ݂ܲܒܼ ܠܲܢܒܲܝܹ̈ܐ ܩܲܕܼܡ̇ܝܹ̈ܐ>
    text <ܕܲܛܥܝܼܢܝܼܢ ܗ̄ܘ̣ܵܘ ܦܸܠ̈ܐܵܬܼܵܐ܁>
    text <܃ܘܲܩ̣ܛܲܠ ܬܘܼܒܼ ܐܵܦ ܠܲܫܠܝܼܚܹ̈ܐ>
    text <ܡܲܦܩܲܝ̈ ܚܲܝܠܵܐ ܕܟܲܣ̈ܝܵܬܼܵܐ ܀>
    text <܃ܣܥ̣ܵܐ ܘܲܣܠܸܩ ܠܥܸܠ ܡ̣ܢ ܐ̄ܢܵܫܵܐ>
    text <ܠܘܵܬܼ ܥܸܠܬܼܵܐ ܕܦܘܼܪܩܵܢ ܐ̄ܢܵܫܵܐ܁>
    text <܃ܘܐܲܫ̣ܕܵܗ̇ ܠܡܸܪܬܹܗ ܩܵܛܘܿܠܵܐ>
    text <ܥܲܠ ܫܲܝܢܵܐ ܕܫܲܝܸܢ ܟܠܵܐ ܀>
    text <܃ܐܘܿ ܚܣܵܡܵܐ ܟܲܠܒܵܐ ܦܲܩܪܵܐ>
    text <ܕܢܵ݁ܒܲܚ ܠܸܠܝܵܐ ܘܐܝܼܡܵܡܵܐ܁>
    text <܃ܘܲܡܢܲܟܸܿܬܼ ܟܠܵܐ ܦܘܼܪܫܵܢܵܐ>
    text <ܠܒܲܝܬܵܝܹ̈ܐ ܘܲܠܢܘܼܟܼܪ̈ܵܝܹܐ ܀>
    text <܃ܐܘܿ ܛܪܘܼܢܵܐ ܕܠܵܐ ܡܸܬܼܟܲܚܲܕܼ>
    text <ܠܡܹܐܫܲܕܼ ܠܲܕܼܡ̇ܐ ܙܲܟܵܝܵܐ܁>
    text <܃ܐܘܿ ܩܵܛܘܿܠܵܐ ܕܠܵܐ ܣܵܒܲ݁ܪ>
    text <ܒܲܫ̈ܠܲܕܹܿܐ ܕܡܲܪܡܸܐ ܟܠܢܵܫ ܀>
    text <܃ܐܘܿ ܐܸܣܦܸܣ ܚܲܪܡܵܢܘܼܬܼܵܐ>
    text <ܕܠܵܐ ܨܵܝ̇ܬܼܵܐ ܠܩܵܠ ܐܵܫܘܿܦܹ̈ܐ܁>
    text <܃ܘܠܵܐ ܢܵܦ̇ܠܝܼܢ ܩܵܠܹ̈ܐ ܕܚܘܼܒܵܐ>
    text <ܒܡܲܫܡܲܥܬܼܵܐ ܕܡܲܪܝܼܪܘܼܬܼܵܗ̇ ܀>
    text <܃ܐܘܿ ܬܲܢܝܼܢܵܐ ܩܵܛ̇ܘܿܠܵܐ>
    text <ܕܪܲܒܿܝܼܥ ܒܲܬܼܗܘܿܡ̇ܐ ܕܝܲܨܪܵܐ܁>
    text <܃ܘܕܼܵܠܲܚ̇ ܟܠܫܵܥ ܚܘܼܫ̇ܒܹ̈ܐ>
    text <ܒܡܲܪܝܼܪܘܼܬܼܵܐ ܕܗܘܼܦܵܟܼܵܘ̈ܗܝ ܀>
  block
    text <܃ܐܘܿ ܥܵܠܘܿܒܼܵܐ ܕܠܵܐ ܣܵܒ̇ܲܥ>
    text <ܐܘܿ ܝܲܥܢܵܐ ܕܠܵܐ ܡܸܬܼܡܲܠܸܐ܁>
    text <܃ܕܣܸܒܼܟܲܬ̤ ܘܲܡܛܵܬ̤ ܚܲܪܡܘܼܬܹܗ>
    text <ܥܕܲܡ̇ܐ ܠܥܸܠܲܬܼ ܛܵܒܼܵܬܹ̈ܐ ܀>
    text <܃ܛܪ݂ܲܕܼ ܠܐܕܼܵܡ ܡ̣ܢ ܝܵܪܬܿܘܼܬܼܗ>
    text <ܘܲܩ̣ܛܲܠ ܠܗܵܒܹܝܠ ܕܐܸܙܕܲܕܲܩ܁>
    text <܃ܣܥ̣ܵܐ ܠܝܲܥܩܘܿܒܼ ܥܲܠ ܕܐܸܬܼܡܲܟܲܟ>
    text <ܘܲܠܝܵܘܣܸܦ ܥܲܠ ܕܐܸܬܼܚܲܟܲܡ ܀>
    text <܃ܚܣ݂ܲܡ ܒܐܝܼܘܿܒܼ ܕܲܚܙܵܝܗܝ ܕܝܼܪܸܒܼ>
    text <ܒܥܘܼܬܼܪܵܐ ܕܦܲܓܼܪܵܐ ܘܲܕܼܢܲܦܫܵܐ܁>
    text <܃ܘܣܲܩ̣ܪܹܗ ܠܡܘܼܫܹܐ ܕܐܸܬܼܟܲܢܝܼ>
    text <ܐܲܠܵܗܵܐ ܒܹܝܬܼ ܐܲܪ̈ܥܵܢܹܐ ܀>
    text <܃ܘܡ̇ܢܵܐ ܬܵܢܹ̇ܐ ܐ̄ܢܵܐ ܪܘܼܓܼܙܹܗ>
    text <ܕܠܘܼܩܒܲܠ ܥܒܼܵܕܹ̈ܐ ܕܐܸܙܕܲܕܲܩܘ܁>
    text <܃ܕܲܥܕܲܡ ܠܡܵܪܵܐ ܕܥܲܒܼ̈ܕܹܿܐ>
    text <ܣܥ̣ܵܐ ܘܲܣܠܸܩ ܒܲܛܪܘܼܢܘܼܬܼܵܐ ܀>
    text <܃ܒܲܝܗܘܼܕܵܐ ܓ̣ܡܲܪ ܨܼܒܼܝܵܢܹܗ>
    text <ܚܣܵܡܵܐ ܒܥܸܠܲܬܼ ܦܘܼܪܩܵܢܲܢ܁>
    text <܃ܟܲܕܼ ܣܵܒܲ݁ܪ ܗ̄ܘ̣ܵܐ ܡܲܪܵܚܵܐ>
    text <ܕܦܵܣܹ̇ܩ ܠܵܗ̇ ܠܥܸܠܲܬܼ ܚܲܝܲܝ̈ܢ ܀>
    text <܃ܡܟܵܐ ܢܲܠܸܦ ܚܲܪܡ̇ܢܘܼܬܹܗ>
    text <ܕܚܣܵܡܵܐ ܣܵܢܹ̇ܐ ܠܐ̄ܢܵܫܵܐ܁>
    text <܃ܕܲܟܼܡܵܐ ܓܠܝܼܙܵܐ ܒܝܼܫܘܼܬܹܗ>
    text <ܡ̣ܢ ܪ̈ܲܚܡܹܐ ܘܡ̣ܢ ܚܵܘܣܵܢܵܐ ܀>
    text <܃ܠܲܝܬܼ ܠܹܗ ܥܸܠܬܼܵܐ ܠܲܢܟܼܝܼܠܵܐ>
    text <ܕܥܲܠ ܡ̇ܢ ܣܵܢܹ̇ܐ ܠܫܲܦܝܼܪܹ̈ܐ܁>
    text <܃ܗܘ̤ܝܘܼ ܥܸܠܬܼܵܐ ܕܲܩܢܘܿܡܹܗ>
    text <ܘܲܒܼܢܸܟܼܠܵܐ ܡܪܲܟܸܿܒ̣ ܥܸܠܠܹ̈ܐ ܀>
    text <܃ܘܐܸܢ ܨܹܝܕ ܥܲܒܼ̈ܕܹܿܐ ܐܝܼܬܼ ܥܸܠܬܐ>
    text <ܕܟܼܠܹܗ ܟܝܵܢܵܐ ܚܲܝܵܒܼܵܐ ܗ̄ܘ̣܁>
    text <܃ܨܹܝܕܼ ܐܲܝܢܵܐ ܕܲܕܼܟܸܐ ܘܩܲܕܲܝܼܫ>
    text <ܐܲܝܕܼܵܐ ܗ̄ܝܼ ܥܸܠܬܼܵܐ ܕܲܫܟܼܝܼܚܵܐ ܀>
    text <܃ܘܐܸܢ ܚܲܝܵܒܹ̈ܐ ܗܘ̤ܵܘ ܥܸܠܬܼܵܐ>
    text <ܠܲܚ̈ܕܼܵܕܹܐ ܐܲܝܟ ܚܲܝܵܒܹ̈ܐ܁>
    text <܃ܙܲܟܵܝܵܐ ܡ̇ܢ ܐܲܣܟܸܿܠ ܒܵܟ>
    text <ܕܐܸܫܲܕܿܬܵܝܗܝ ܠܲܕܼܡܹܗ ܡܲܓܵܢ ܀>
    text <܃ܗܵܐ ܐܸܬܼܚܵܘܝܲܬ̤ ܒܲܥܒܼܵܕܼܵܐ>
    text <ܕܡܲܓܵܢ ܣܵܢ̇ܝܬܿ ܠܲܫ̈ܦܲܝܵܐ܁>
    text <܃ܘܲܒܼܥܸܠܬܼܵܐ ܘܲܕܼܠܵܐ ܥܸܠܬܼܵܐ>
    text <ܐܸܫܲܕܲܬܿ ܠܲܕܼܡ̇ܟ ܥܲܠ ܐ̄ܢܵܫܵܐ ܀>
    text <܃ܠܵܘ ܠܛܵܒܹ̈ܐ ܣܵܢܹ̇ܝܬܿ ܒܲܠܚܘܿܕ>
    text <ܐܘܿ ܚܣܵܡܵܐ ܣܵܢ̇ܐܐ ܕܐ̄ܢܵܫܵܐ܁>
    text <܃ܕܲܠܛܵܒܹ̈ܐ ܘܒܼܝܼܫܹ̈ܐ ܐܲܟܼܚ̄ܕܼ>
    text <ܕܠܝܼܚܵܐ ܡܸܪܬܼܵܟ ܫܲܘܝܵܐܝܼܬܼ ܀>
    text <܃ܠܵܐ ܗ̄ܘ̣ܵܐ ܠܝܵܕܼܘܿܥܹ̈ܐ ܒܲܠܚܘܿܕܼ>
    text <ܕܵܒܹ̇ܨ ܥܘܼܩܣܵܐ ܕܲܡܚܘܿܬܼܵܟ܁>
    text <܃ܕܗܵܐ ܒܚܲܟܿܝܼܡܹ̈ܐ ܘܲܒܼܣܲܟܼܠܹ̈ܐ>
    text <ܫܘܼ̈ܡ̇ܬܼܵܐ ܕܢܸܟܼܠܵܟ ܣܝܼ̈ܡܵܢ ܀>
    text <܃ܠܘܼܩܒܲܠ ܟܹܐܢܹ̈ܐ ܘܥܵܘܵܠܹ̈ܐ>
    text <ܡܬܲܚ̣ܬܵܗ̇ ܠܩܸܫܬܵܟ ܙܹܐܦܵܢܵܐ܁>
    text <܃ܘܡ̇ܚܹ̇ܝܬܿ ܟܠܗܘܿܢ ܗܲܕܵܡܹ̈ܐ>
    text <ܒܓܹܐܪ̈ܐ ܫܢܝܼܢܹ̈ܐ ܕܲܛܢܵܢܵܟ ܀>
    text <܃ܒܟܼܠܹܗ ܓܘܼܫܡܵܐ ܕܐ̄ܢܵܫܘܼܬܼܵܐ>
    text <ܦܸܪܚܲܬ̤ ܡܸܪܬܼܵܐ ܕܒܼܝܼܫܘܼܬܼܵܟ܁>
    text <܃ܘܠܲܝܬܿ ܗܲܕܵܡ̇ܐ ܫܲܪܝܼܪܵܐ>
    text <ܕܠܵܐ ܡܒܲܣܒܲܣ ܡ̣ܢ ܢܘܼܟܼ̈ܬܵܬܼܵܟ ܀>
    text <܃ܐܘܿ ܟܡܵܐ ܒܝܼܫܵܐ ܒܝܼܫܼܬܼܵܟ>
    text <ܚܣܵܡܵܐ ܒܝܼܫܵܐ ܘܣܵܩ̇ܘܿܪܵܐ܁>
    text <܃ܘܠܲܝܬܿ ܒܝܼܫܵܐ ܕܒܼܝܼܫ ܐܲܟܼܘܵܬܼܵܟ>
    text <ܘܐܸܢܗܘ̤ ܕܐܝܼܬܼ ܬܲܠܡܝܼܕܼܵܟ ܗ̄ܘ̣ ܀>
    text <܃ܐܘܿ ܟܡܵܐ ܦܬܼܝܼܠܵܐ ܢܟܼܝܼܠܘܼܬܼܵܟ>
    text <ܘܠܲܝܬܼ ܦܸܚܡܵܐ ܠܨܲܢܥܘܼܬܼܵܟ܁>
    text <܃ܘܐܸܢ ܐܝܼܬܼ ܕܲܨܢܝܼܥ ܘܲܡܕܲܪܲܡ>
    text <ܒܦܘܼܪ̈ܣܹܐ ܕܢܸܟܼܠܵܟ ܐܸܬܼܗܲܓܿܝܼ ܀>
  block
    text <܃ܠܵܐ ܣܵܦܹ̇ܩ ܦܘܼܡܵܐ ܕܢܸܬܼܢܸܐ>
    text <ܕܒܲܟܼܡܵܐ ܦܘܼܪ̈ܣܝܼܢ ܡܲܛܥܸܐ ܐܲܢ̄ܬܿ܁>
    text <܃ܘܠܵܐ ܗܵܘܢܵܐ ܡܨܸܐ ܕܲܢܟܲܢܸܫ>
    text <ܫܟܼܝܼ̈ܚܵܬܼܵܐ ܕܡ̇ܘܠܸܕܼ ܢܸܟܼܠܵܟ ܀>
    text <܃ܚܲܕܼ ܗ̄ܘ̣ ܝܵ̇ܕܲܥ ܕܲܢܦܲܪܣܹܝܟ>
    text <ܘܢܸܓܼܠܸܐ ܡܘܼܡܹ̈ܐ ܕܣܲܢ̈ܝܵܬܼܵܟ܁>
    text <܃ܗܵܘ̇ ܕܲܣܢ݂ܲܝܬܵܝܗܝ ܥܲܠ ܕܲܓܼܠ݂ܵܐ>
    text <ܣܬܼܝܼܪ̈ܵܬܼܵܟ ܠܥܹܝܢ ܚܲܙܵܝܹ̈ܐ ܀>
    text <܃ܗܘ̤ ܡܨܸ ܕܢܸܦܣܘܿܩ ܥܸܩܵܪܵܟ>
    text <ܡ̣ܢ ܐܲܪܥܵܐ ܕܚܲܝܘܼܬܼ ܢܲܦܫܲܢ܁>
    text <܃ܘܲܢܦܲܫܲܚ ܣܵܘ̈ܟܹܿܐ ܕܦܹܐܪ̈ܲܝܟ>
    text <ܡ̣ܢ ܐܝܼܠܵܢܵܐ ܕܪܸܥܝܵܢܲܢ ܀>
    text <܃ܒܚܲܠܝܘܼܬܼ ܚܘܼܒܹܿܗ ܬܸܬܼܦܲܟܲܗ>
    text <ܡܸܪܬܼܵܐ ܕܟܼܵܣܵܟ ܡܲܪܝܼܪܵܐ܁>
    text <܃ܘܲܒܼܢܘܼܗܪܵܐ ܕܕܸܢܚܹܗ ܬܲܫܩܸܠ>
    text <ܥܲܪܦܸܠܵܐ ܕܚܲܫܵܟ ܣܲܢܝܵܐ ܀>
    text <܃ܒܨܲܦܪܵܐ ܕܡܸܠܬܹܗ ܢܸܬܿܬܿܥܝܼܪܘܼܢ>
    text <ܕܲܡܪܹ̈ܐ ܕܲܛܒ݂ܲܥܘ ܒܲܛܢܵܢܵܐ܁>
    text <܃ܘܲܢܫܲܪܘܿܢ ܒܦܘܼܠܚܵܢ ܚܘܼܒܵܐ>
    text <ܐ̄ܦܸܢ ܒܲܚܕܲܥܸܣܪܹ̈ܐ ܫܵܥܝܼ̈ܢ ܀>
    text <ܬܵܘ ܡ̇ܝܘܿܬܹ̈ܐ ܢܸܣܬܲܬܲܪܼ>
    text <ܒܚܸܣܢܹ̈ܐ ܕܚܘܼܒܵܐ ܡܲܪ̈ܝܼܪ̈ܐ܁>
    text <܃ܕܗܵܐ ܚܣܵܡܵܐ ܐܲܝܟ ܫܲܒܵܝܵܐ>
    text <ܢܲܦܝܼܩ ܒܵܬܲܪ ܐ̄ܢܵܫܘܼܬܲܢ ܀>
    text <܃ܬܵܘ ܢܸܥܪܘܿܩ ܠܐܲܬܼܪܵܐ ܕܲܠܥܸܠ>
    text <ܐܲܝܟܵܐ ܕܠܵܐ ܡܲܡܠܸܟ ܪܘܼܓܼܙܵܐ܁>
    text <܃ܕܗܵܐ ܛܢܵܢܵܐ ܐܸܚܲܕܼ ܢܘܼܡܹܐ>
    text <ܘܠܲܒܼ݂ܟܵܗ̇ ܠܟܼܠܵܗ̇ ܥܵܡܲܪܬܵܐ ܀>
    text <܃ܬܵܘ ܢܸܒܼܥܹܐ ܠܲܢ ܥܘܼܕܼܪܵܢܵܐ>
    text <ܡ̣ܢ ܪ̈ܲܚܡܹܐ ܕܚܲܢ̣ܘ ܠܲܟܼܝܵܢܲܢ܁>
    text <܃ܕܗܵܐ ܡܲܟܸܿܟܼܬܹܗ ܠܲܟܼܝܵܢܲܢ>
    text <ܛܪܘܼܢܘܼܬܼܵܐ ܕܝܲܨܪܲܢ ܒܝܼܫܵܐ ܀>
    text <܃ܢܸܬܸܠ ܐܝܼܕܼܵܐ ܠܛܲܝܒܿܘܼܬܼܵܐ>
    text <ܕܲܬܼܣܲܝܲܥ ܠܲܢ ܒܐܵܓܼܘܿܢܵܐ܁>
    text <܃ܕܗܵܐ ܚܵܒܼ݂ ܟܠܹܗ ܒܲܪܢܵܫܵܐ>
    text <ܡ̣ܢ ܨܸܢ̈ܥܵܬܹܗ ܕܲܚܣܵܡܵܐ ܀>
    text <܃ܢܦܝܼܣ ܠܲܚܢܵܢܵܐ ܚܵܐܹ̇ܝܢ ܟܠ>
    text <ܕܲܢܪܵܥܹܝܢ ܥܲܡ ܟܹܐܢܘܼܬܼܵܐ܁>
    text <܃ܕܗܵܐ ܕܠܲܚ̣ܬܼܵܗ̇ ܒܝܼܫܘܼܬܼ ܝܲܨܪܲܢ>
    text <ܠܚܲܠܝܘܼܬܼ ܫܲܝܢܵܐ ܕܫܲܝܸܢ ܟܠ ܀>
    text <܃ܝܲܨܪܲܢ ܪܲܦܝܹܗ ܠܐܲܣܵܪܵܐ>
    text <ܕܫܲܝܢܲܢ ܕܲܠܘܵܬܼ ܥܵܒܼܘܿܕܼܵܐ܁>
    text <܃ܘܕܼܝܼܠܲܢ ܗ̄ܝܼ ܐܸܢ ܨܵܒܹ̈ܝܢܲܢ>
    text <ܕܲܢܚܲܝܸܨ ܗܵܘ̇ ܡ̇ܐ ܕܪܲܦܝܲܢ ܀>
    text <܃ܝܲܨܪܲܢ ܟܲܬܿܡܲܢ ܒܲܚܛܝܼܬܼܵܐ>
    text <ܘܛܲܡܵܐܗ̇ ܠܕܲܟܼܝܘܼܬܼ ܪܸܥܝܵܢܲܢ܁>
    text <܃ܘܐܸܢܗܘ̤ ܕܨܵܒܹ̇ܐ ܦܫܝܼܩܵܐ ܠܹܗ>
    text <ܕܲܢܕܲܟܹܿܝܢ ܒܲܬܼܘܵܬܼ ܢܲܦܫܲܢ ܀>
    text <܃ܝܲܨܪܲܢ ܕܲܠܚܲܢ ܒܲܚܣܵܡܵܐ>
    text <ܘܐܲܪܡܝܼ ܗܸܪܬܼܵܐ ܒܲܝܢܵܬܲܢ܁>
    text <܃ܘܕܼܝܼܠܹܗ ܗ̄ܝܼ ܕܲܢܫܲܝܸܢ ܠܲܢ>
    text <ܠܲܚܕܼܵܕܹ̈ܐ ܘܲܠܥܵܒܼܘܿܕܼܵܐ ܀>
    text <܃ܠܹܗ ܠܝܲܨܪܲܢ ܣܸܬܿܪܹܬܼ ܐܵܦ ܐ̄ܢܵܐ>
    text <ܘܓܿܢܝܼܬܹܿܗ ܐܲܝܟ ܕܠܒܼܝܼܫܵܐ܁>
    text <܃ܕܡܸܛܠ ܡ̇ܢ ܟܲܕܼ ܦܵܪܘܿܫܵܐ ܗ̄ܘ̣>
    text <ܥܒܼܝܼܕܼ ܚܲܪܫܵܐ ܒܚܲܕܼ ܨܸܒܼܝܵܢܹܗ ܀>
    text <܃ܠܹܗܘ̣ ܟܲܢܝܼܬܼ ܒܲܫܡܵܗܹ̈ܐ>
    text <ܕܲܡܚܲܢܝܼܢ ܠܦܵܪܘܿܫܘܼܬܹܗ܁>
    text <܃ܚܣܵܡܵܐ ܘܪܘܼܓܼܙܵܐ ܘܲܛܢܵܢܵܐ>
    text <ܦܹܐܪܹ̈ܐ ܕܝܼܠܹܗ ܐܝܼܬܿܝܗܘܿܢ ܀>
    text <܃ܗܘ̤ܝܘܼ ܐܲܒܼܘܗܝ ܕܲܚܣܵܡܵܐ>
    text <ܘܲܛܢܵܢܵܐ ܝܲܠܕܵܐ ܗ̄ܘ̣ ܕܝܼܠܹܗ܁>
    text <܃ܘܐܸܢܗܘ̤ ܕܨܵܒܹ̇ܐ ܡܸܬܼܪܲܒܹܿܝܢ>
    text <ܘܐܸܢ ܠܵܐ ܡܢܵܚ ܠܵܐ ܐܝܼܬܿܝܗܘܿܢ ܀>
    text <ܗܘ̤ܝܘܼ ܕܲܪܟܼܝܼܒܼ ܥܲܠ ܙܲܪ̈ܥܹܐ܃>
  block
    text <ܐܲܝܟ ܗܸܢܝܘܿܟܼܵܐ ܥܲܠ ܪ̈ܲܟܼܫܵܐ܁>
    text <܃ܘܗܘ̤ ܡܲܪܗܸܛ ܪ̈ܓܼܫܹܐ ܕܠܒܲܪ>
    text <ܥܲܝܢܹ̈ܐ ܘܐܸܕܼܢܹ̈ܐ ܘܠܸܫܵܢܹ̈ܐ ܀>
    text <܃ܒܪܸܡܙܹܗ ܟܕܝܼܢܝܼܢ ܓܵܘܵܝ̈ܐ>
    text <ܘܲܒܼܫܘܼܠܛܵܢܹܗ ܒܲܪ̈ܵܝܹܐ܁>
    text <܃ܘܐܸܢ ܨܵܒܹ̇ܐ ܒܛܲܟܼܣܵܐ ܪܵܕܹܝܢ>
    text <ܘܐܸܢ ܒܵܥܹ̇ܐ ܒܲܥܪܝܼܪܵܐܝܼܬܼ ܀>
    text <܃ܕܝܼܠܹܗ ܗ̄ܘ̣ ܚܹܝܠ ܚܸܟܼ̈ܡܵܬܼܵܐ>
    text <ܘܲܓܠ̣ܝܙܘܼܬܼ ܡ̣ܢ ܒܘܼܝܵܢܵܐ܁>
    text <܃ܘܐܲܝܟܵܐ ܕܒܵܥܹ̇ܐ ܣܹܘܦܲܣܛܵܐ ܗ̄ܘ̣>
    text <ܒܼܵܬܲܪ ܩܲܠܝܼܠ ܗܸܕܼܝܘܿܛܵܐ ܀>
    text <܃ܗܘ̤ ܐܲܠܦܲܢܝ ܕܐܹܡܲܪ ܥܲܡܗ>
    text <ܕܥܲܠ ܡ̇ܢܵܐ ܡܫܝܼܛ ܚܹܐܪܘܼܬܹܗ܁>
    text <܃ܘܗܘ̤ ܓܠ̣ܵܐ ܠܝܼ ܕܕܝܼܠܹܗ ܐܸܢܹܝܢ>
    text <ܥܪܝܼܡܘܼܬܼܵܐ ܘܫܲܒܼܪܘܼܬܼ ܠܸܒܵܐ ܀>
    text <܃ܗܘ̤ ܪܡ݂ܲܙ ܠܝܼ ܕܐܸܟܼܠܸܐ ܘܐܲܟܸܿܣ>
    text <ܠܙܵܘܥܹ̈ܐ ܡܫܲܡܫܲܝ̈ ܠܲܚܣܵܡܵܐ܁>
    text <܃ܘܗܘ̤ ܚܲܦܛܲܢܝ ܕܐܸܫܕܹܿܐ ܡܸܠܹ̈ܐ>
    text <ܐܲܝܟ ܓܹܐܪܹ̈ܐ ܒܣܸܕܼܪ̈ܲܝ ܢܸܟܼܠܵܐ ܀>
    text <܃ܗܘ̤ ܒܲܕܸܿܩ ܠܝܼ ܥܲܠ ܦܘܼܪܣܵܐ>
    text <ܕܲܡܪܲܟܲܒܼ ܒܲܨܢܝܼܥܘܼܬܹܗ܁>
    text <܃ܘܚܵܘܝܲܢܝ ܦܲܚܹ̈ܐ ܩܵܛܘܿܠܹ̈ܐ>
    text <ܕܲܡܟܲܣܹܝܢ ܒܐܸܣܟܹܿܝܡ ܝܗܘܼܒܵܐ ܀>
    text <܃ܠܩܵܠ ܢܸܥܡܵܬܹ̈ܐ ܐܸܬܿܬܿܥܝܼܪܹܬܼ>
    text <ܟܲܕܼ ܙܵܡܲ݁ܪ ܩܵܠܹ̈ܐ ܕܫܲܝܢܵܐ܁>
    text <܃ܘܡܲܟܲܣܲܝ ܗ̄ܘ̣ܵܐ ܚܸܪܝܵܢܵܐ>
    text <ܠܓܼܵܘ ܡ̣ܢ ܢܲܚܬܵܐ ܕܣܸܦܘܵܬܹ̈ܗ ܀>
    text <܃ܫܡܲܥܬܹܿܗ ܕܲܡܫܲܚܠܸܦ ܩܵܠܹ̈ܐ>
    text <ܢܟܼܝܼܠܵܐܝܼܬܼ ܐܲܝܟ ܦܵܪܲܚܬܼܵܐ܁>
    text <܃ܘܡܲܣܓܸܿܐ ܡܚܲܬܼܚܸܬܼ ܫܵܡܘܿܥܵܘ̈ܗܝ>
    text <ܐܲܝܟ ܚܲܓܼܠܵܐ ܕܩܵܪܹܐ ܠܡܵܘܬܵܐ ܀>
    text <܃ܚܙܹܝ̇ܬܹܗ ܕܲܦܠܸܐ ܒܐܸܣܟܹܿܡܗ>
    text <ܘܣܸܒܲܪܹܗ ܕܟܼܠܹܗ ܫܲܦܝܼܪܵܐ ܗ̄ܘ̣܁>
    text <܃ܘܲܗܦ݂ܲܟ ܗܘ̤ ܒܹܗ ܘܲܓܼܠ̣ܵܐ ܠܝܼ>
    text <ܕܢܘܼܟܼܪܵܝ ܚܸܙܘܹܗ ܒܣܘܼܥܪ̈ܵܢܵܘܗܝ ܀>
    text <܃ܐܘܿ ܝܲܨܪܵܐ ܟܡܵܐ ܚܲܟܿܝܼܡ ܐܲܢ̄ܬܿ>
    text <ܘܲܨܢܝܼܥܝܼܢ ܛܵܒܼ ܣܘܼܥܪ̈ܵܢܲܝܟ܁>
    text <܃ܐܘܿ ܟܡܵܐ ܟܹܐܝܢ ܐܲܢ̄ܬܿ ܐܸܢ ܨܵܒܹ̇ܝܬܿ>
    text <ܕܠܵܐ ܢܵܣ̇ܒܲܬܿ ܒܐܲܦܲܝ̈ ܢܲܦܫܵܟ ܀>
    text <܃ܟܠ ܦܘܼܪ̈ܣܝܼܢ ܡܸܨܛܲܢܲܥ ܐܲܢ̄ܬܿ>
    text <ܐܲܝܟܵܐ ܕܒܼܵܥ̇ܝܬܿ ܕܲܬܼܣܲܓܸܿܦ܁>
    text <܃ܘܲܟܼܒܲܪ ܠܲܝܬܿ ܕܲܦܫܝܼܛ ܡܸܢܵܟ>
    text <ܐܸܡܲܬܼܝ ܕܨܵܒܹ̇ܝܬܿ ܕܲܬܼܥܲܕܲܪ ܀>
    text <܃ܒܚܸܟܼ̈ܡܵܬܼܵܟ ܬܸܗ̇ܪܹܬܼ ܣܲܓܿܝܼ>
    text <ܘܲܒܼܫܘܼܠܛܵܢܵܐ ܕܚܹܐܪܘܼܬܼܵܟ܁>
    text <܃ܕܲܟܼܡܵܐ ܦܫܝܼ̈ܩܵܢ ܥܲܣ̈ܩܵܬܼܵܐ>
    text <ܠܨܵܒܼܝܵܢܵܟ ܐܲܝܟܵܐ ܕܨܵܒܹ̇ܐ ܀>
    text <܃ܡܸܢܵܟ ܝܵܠ̇ܦܝܼܢ ܬܲܠܡܝܼܕܹ̈ܐ>
    text <ܘܒܼܵܟ ܡܸܬܼܚܲܟܿܡܝܼܢ ܪ̈ܲܒܵܢܹܐ܁>
    text <܃ܠܬܲܪܥܵܟ ܪܵܗܛ̇ܝܼܢ ܡܸܣܟܹܿܢܹ̈ܐ>
    text <ܘܲܠܒܹܝܬܼ ܓܲܙܵܟ ܥܲܬܼܝܼܪܹ̈ܐ ܀>
    text <܃ܗܵܐ ܓܠ̣ܵܐ ܠܲܢ ܝܲܨܪܵܐ ܕܢܲܦܫܲܢ>
    text <ܕܕܝܼܠܲܢ ܐܸܢܹܝܢ ܬܲܪ̈ܬܲܝܗܹܝܢ܁>
    text <܃ܠܡܸܪܚܲܡ ܚܘܼܒܵܐ ܕܐܲܚܝܼ ܠܲܢ>
    text <ܘܲܠܡܸܣܢܵܐ ܚܣܵܡܵܐ ܕܩܲܛܠ݂ܲܢ ܀>
    text <܃ܬܵܘ ܡ̇ܕܹܝܢ ܐܲܝܟ ܦܵܪ̈ܘܿܫܹܐ>
    text <ܢܦܲܪܣܸܐ ܢܸܟܼܠܵܐ ܕܲܒܼܝܲܨܪܲܢ܁>
    text <܃ܕܗܵܐ ܝܲܨܪܵܐ ܕܒܲܢ ܒܲܕܲܩ ܠܲܢ>
    text <ܕܕܼܝܼܠܲܢ ܗ̄ܘ̣ ܫܲܝܢܵܐ ܘܪܘܼܓܼܙܵܐ ܀>
    text <܃ܬܵܘ ܢܹܐܡܲܪ ܠܹܗ ܟܹܐܢܵܐܝܼܬܼ>
    text <ܠܝܲܨܪܲܢ ܡ̇ܪܵܐ ܕܨܸܒܼܝܵܢܲܢ܁>
  block
    text <܃ܕܠܵܐ ܬܫܲܚܠܸܦ ܚܲܠܝܘܼܬܼ ܚܘܼܒܵܐ>
    text <ܠܡܲܪܝܼܪܘܼܬܼܵܐ ܕܲܚܣܵܡܵܐ ܀>
    text <܃ܬܵܘ ܢܸܬܼܢܸܐ ܡ̣ܢ ܕܝܼܠܹܗ>
    text <ܘܲܢܬܲܪܓܸܿܡ ܠܹܗ ܡ̣ܢ ܣܸܦܪ̈ܵܘܗܝ܁>
    text <܃ܕܲܚܙܝܼ ܝܲܨܪܵܐ ܠܵܐ ܬܸܕܼܠܘܿܚ>
    text <ܒܲܚܣܵܡܵܟ ܫܲܝܢܵܐ ܕܐ̄ܢܵܫܵܐ ܀>
    text <܃ܩܥ̣ܵܘ ܚܲܣܵܡܹ̈ܐ ܘܐܸܡܲܪܘ ܠܹܗ>
    text <ܠܝܲܨܪܵܐ ܕܲܒܼܗܲܕܵܡܲܝ̈ܟܿܘܿܢ܁>
    text <܃ܕܦܘܼܫ ܝܲܨܪܵܐ ܠܵܐ ܬܵܘܩܸܕܼ ܠܲܢ>
    text <ܒܫܲܠܗܹܒܼܝܼܬܼܵܐ ܕܲܚܣܵܡܵܐ ܀>
    text <܃ܬܵܢܵܘ ܠܹܗ ܬܒܲܥܬܹܗ ܕܥܲܬܼܝܼܪܵܐ>
    text <ܕܡܸܫܬܲܢܲܩ ܗ̄ܘ̣ܵܐ ܩܲܫܝܵܐܝܼܬܼ܁>
    text <܃ܘܡܸܬܼܟܲܫܲܦ ܗ̄ܘ̣ܵܐ ܠܗܵܘ̇ ܕܲܣܢ̣ܵܝܗܝ>
    text <ܕܢܲܪܘܲܚ ܠܹܗ ܡ̣ܢ ܝܲܩܕܵܢܹܗ ܀>
    text <܃ܠܗܵܝ̇ ܒܲܪܬܼ ܩܵܠܵܐ ܢܸܬܿܕܲܟܼܪܘܼܢ>
    text <ܚܲܣܵܡܹ̈ܐ ܕܣܵܢܹ̈ܝܢ ܡܲܓܵܢ܁>
    text <܃ܕܗܵܘܬܼܵܐ ܗ̄ܝܼ ܪܲܒܿܬܼܵܐ ܕܠܵܐ ܡܲܨܝܵܐ>
    text <ܠܡܸܥܒܲܪ ܒܵܗ̇ ܠܘܵܬܼ ܐܲܒܼܪܵܗܵܡ ܀>
    text <܃ܣܚܘܿܦܲܝܗܝ ܡ̇ܪܲܢ ܠܣܵܛܵܢܵܐ>
    text <ܕܕܲܠܚܹܗ ܠܓܸܢܣܲܢ ܒܲܚܣܵܡܹܗ܁>
text <ܕܚܲܕܼܒܿܫܲܒܵܐ ܕܲܬܼܠܵܬܼܵܐ ܕܨܵܘܡܵܐ>
  block
    text <ܕܚܲܕܼܒܿܫܲܒܵܐ ܕܲܬܼܠܵܬܼܵܐ ܕܨܵܘܡܵܐ>
  block
    text <ܡܐܡܪܐ ܢܝܕܥܣܝܪܝܐ>
    text <ܕܚܲܕܼܒܿܫܲܒܵܐ ܕܲܬܼܠܵܬܼܵܐ ܕܨܵܘܡܵܐ>
    text <ܥܘܼܢܵܝܵܐ>
    text <ܚܲܝܹ̈ܐ ܚܲܕܼܬܹ̈ܐ ܡ̣ܠܲܟ ܠܲܢ ܒܵܪܘܿܝܵܐ܁ ܘܝܲܗ̄ܒܼ݂ ܪܲܗܒܼܘܿܢܵܐ ܒܚܲܝܵܘ̈ܗܝ>
    text <܃ܕܐܹܠܝܼܵܐ܃ ܐܲܚܲܝ̈>
  block
    text <܃ܐܘܼܪܚܵܐ ܕܪܲܫ ܠܝܼ ܒܲܪ ܬܵܘܬܵܒܹ̈ܐ ܕܐܸܪܕܹܿܐ ܒܡܸܠܹ̈ܐ>
    text <ܘܲܒܼܥܹ̇̄ܿܝܬܼ ܕܐܸܚܙܘܿܩ ܠܘܵܬܼ ܣܘܼܥܪ̈ܵܢܹܐ ܕܟܼܵܪܘܿܙܘܼܬܹܗ ܀>
    text <܃ܛܢܵܢܵܐ ܢܲܛܪܲܢܝ ܠܘܵܬܼ ܝܘܼܠܦܵܢܵܐ ܕܡܸܠܲܝ̈ ܪܘܼܚܵܐ>
    text <ܕܐܸܣܲܪ݂ ܘܲܫܪ݂ܵܐ ܐܲܝܟ ܨܸܒܼܝܵܢܹܗ ܘܠܵܐ ܐܸܬܿܕܲܓܵܠ ܀>
    text <܃ܟܠ̣ܵܐ ܒܲܥܢܵܢܹ̈ܐ ܘܝܲܒܸܿܫ ܐܸܢܹܝܢ ܐܲܝܟ ܥܲܩܪ̈ܵܬܼܵܐ>
    text <ܘܲܗܦ݂ܲܟ ܨܲܠܝܼ ܘܪܲܓܿܝܼ ܐܸܢܹܝܢ ܒܪܸܡܙܵܐ ܟܲܣܝܵܐ ܀>
    text <܃ܢܚܸ݂ܬܼ ܐܲܝܟ ܐܲܪܝܵܐ ܠܡܲܪܒܿܘܿܥܝܼܬܹܗ ܕܡ̇ܘܬܵܠܐ ܝܲܥܢܵܐ>
    text <ܘܐܲܥܕܲܝ ܡܸܢܹܗ ܓܙܵܪܵܐ ܕܐ̄ܢܵܫܵܐ ܒܥܘܼܕܼܪܵܢ ܡ̇ܪܹܗ ܀>
    text <ܥ̣ܒܲܕܼ ܬܲܟܼܬܿܘܼܫܵܐ ܥܲܡ ܐܲܠܵܗܹ̈ܐ ܘܦܲܠܵܚܲܝ̈ܗܘܿܢ܃>
  block
    text <ܘܚܵܒܲܬ̤ ܛܘܼܥܝܲܝ ܘܲܢܨ݂ܲܚ ܒܐܝܼܕܹܗ ܚܹܝܠ ܟܲܣܝܘܼܬܼܵܐ ܀>
    text <܃ܙܟܼܵܐ ܒܐܵܓܼܘܿܢܵܐ ܒܚܹܝܠ ܥܘܼܕܪܵܢܵܐ ܐܲܠܵܗܵܝܵܐ>
    text <ܘܐܲܒܼܗܸܬܼ ܐܸܢܘܿܢ ܠܲܕܠܵܐ ܐܵܠܵܗ ܒܫܸܡ ܐܲܠܵܗܵܐ ܀>
    text <܃ܘܲܕܼܠܵܐ ܢܸܛܥܹܐ ܒܲܪ ܡ̇ܝܘܿܬܹ̈ܐ ܟܝܵܢܹܗ ܫܝܼܛܵܐ>
    text <ܐܲܗܡܝܼ ܡܸܢܹܗ ܘܙܵܥ ܡ̣ܢ ܩܵܠܵܐ ܕܐܸܠܥܵܐ ܪܦܝܼܬܼܵܐ ܀>
    text <܃ܬܲܪܬܹܿܝܢ ܝܼܠܸܦ݂ ܒܲܪ ܬܵܘܬܵܒܹ̈ܐ ܒܗܵܕܹܐ ܥܸܠܬܼܵܐ>
    text <ܫܝܼܛܘܼܬܼ ܡܸܕܪܹܗ ܘܚܘܼܒܵܐ ܕܡ̇ܪܹܗ ܕܠܘܵܬܼ ܐ̄ܢܵܫܵܐ ܀>
    text <܃ܚܵܘܝܼ ܛܢܵܢܹܗ ܕܲܠܘܵܬܼ ܟܲܣܝܵܐ ܒܝܲܕܼ ܡܹܐܙܲܠܬܹܿܗ>
    text <ܘܲܫܡ݂ܲܥ ܩܵܠܵܐ ܡܠܸܐ ܚܵܘܣܵܢܵܐ ܒܫܘܼܠܵܡ ܐܘܼܪܚܹܗ ܀>
    text <܃ܚ̣ܙܲܩ ܛܲܢܵܢܵܐ ܒܚܲܡܝܼܡܘܼܬܹܗ ܐܲܝܟ ܓܲܠܘܵܝܵܐ>
    text <ܘܲܫܐܸܠ ܡ̇ܘܬܵܐ ܘܲܫܟܸ݂ܒܼ ܘܲܛܒܲܥ ܒܟܼܪܝܘܼܬܼ ܠܸܒܹܿܗ ܀>
    text <܃ܩܪ̣ܵܝܗܝ ܓܸܠܝܵܢܵܐ ܕܩܘܼܡ ܐܸܵܬܿܬܲܪܣܵܐ ܒܲܪ ܬܵܘܬܵܒܹ̈ܐ>
    text <ܕܩܲܫܝܵܐ ܗ̄ܝ̣ ܡܸܢܵܟ ܐܘܼܪܚܵܐ ܕܐܲܪܡܝܼܬܿ ܕܠܵܐ ܬܘܼܪܣܵܝܵܐ ܀>
    text <܃ܗܵܐ ܛܲܝܸܒ̣ ܠܵܟ ܪܸܡܙܵܐ ܟܲܣܝܵܐ ܐܘܼܟܼܠܵܐ ܓܲܠܝܵܐ>
    text <ܘܣܲܒܼ ܘܐܸܣܬܲܝܒܲܪ ܘܕܲܥ ܠܲܟܼܝܵܢܵܟ ܘܚܘܼܣ ܥܲܠ ܓܸܢܣܵܟ ܀>
    text <܃ܘܩ̣ܵܡ ܛܲܢܵܢܵܐ ܘܲܚ̣ܙܵܐ ܕܡܲܬܼܩܲܢ ܦܵܬܼܘܼܪ ܪܸܡܙܵܐ>
    text <ܘܐܼܟܲܠ̣ ܘܐܸܫܬܿܝܼ ܘܲܗܦ݂ܲܟ ܘܲܛܒܲܥ ܟܲܕܼ ܟܲܪܝܵܐ ܠܹܗ ܀>
    text <܃ܬܲܪܬܹܿܝܢ ܙܲܒܼܢܝܼ̈ܢ ܩ݂ܪܵܝܗܝ ܪܘܼܚܵܢܵܐ ܠܦܲܓܪܵܢܵܝܵܐ>
    text <ܕܩܘܼܡ ܡ̇ܝܘܿܬܵܐ ܘܬܲܪܣܵܐ ܢܲܦܫܵܟ ܒܐܘܼܟܼܠܵܐ ܕܪܸܡܙܵܐ ܀>
    text <܃ܗܵܘ̇ ܦܘܼܩܕܵܢܵܐ ܕܙܵܢܹܗ ܒܚܝܠܵܐ ܒܝܲܕܼ ܫܲܬܿܝܼܩܹ̈ܐ>
    text <ܗܘ̤ ܐܵܦ ܗܵܫܵܐ ܝܲܗ̣̄ܒ ܠܹܗ ܐܘܼܟܼܠܵܐ ܒܝܲܕܼ ܡܲܠܵܠܹ̈ܐ ܀>
    text <܃ܡܠܝܼܠܹ̈ܐ ܘܚܲܪ̈ܫܹܐ ܕܲܝܠܸܘ ܩܘܼܕܼܡ̇ܘܗܝ ܒܲܚܫܵܡܝܼܬܹܗ>
    text <ܘܲܕܠܵܐ ܥܲܡܠܵܐ ܚ̣ܝܵܐ ܛܲܡܵܡܵܐ ܕܲܚܠܵܦ ܩܘܼܫܬܵܐ ܀>
    text <܃ܐܸܟܲܠ̣ ܘܐܸܫܬܿܝܼ ܐܘܼܟܼܠܵܐ ܕܐ̄ܢܵܫܵܐ ܘܫܸܩܝܵܐ ܕܐܲܪܥܵܐ>
    text <ܘܲܥܢ̣ܵܐ ܚܲܝܠܵܐ ܕܲܫܡܲܝܵܢܹ̈ܐ ܒܐܲܪ݁ܥܵܢܵܝܵܬܼܵܐ ܀>
    text <܃ܠܡܵܢ ܟܲܝ ܝܲܗ̣̄ܒܼ ܠܹܗ ܚܲܝܠܵܐ ܟܲܣܝܵܐ ܒܐܘܼܟܼܠܵܐ ܓܲܠܝܵܐ>
    text <ܘܥܲܠ ܡ̇ܢ ܐܲܩܸܨ ܚܹܝܠ ܥܘܼܕܼܪܵܢܹܗ ܥܲܠ ܡܹܐܟܼܘܼܠܬܵܐ ܀>
    text <܃ܒܐܘܼܟܼܠܵܐ ܕܝܲܗ̣̄ܒܼ ܠܹܗ ܚܵܘܝܼ ܕܐ̄ܢܵܫܵܐ ܗ̄ܘ̣ ܣܢܝܼܩ ܥܲܠ ܐܘܼܟܼܠܵܐ>
    text <ܘܲܒܼܥܘܼܕܼܪܵܢܹܗ ܓܠ̣ܵܐ ܥܲܠ ܚܲܝܠܹܗ ܕܢܵܛܲܪ ܐ̄ܢܵܫܵܐ ܗ̄ܘ̣ ܀>
    text <܃ܒܝܲܕܼ ܡܹܐܟܼܘܼܠܬܵܐ ܐܲܠܸܦ ܐ̄ܢܵܫܵܐ ܕܒܼܐܘܼܟܼܠܵܐ ܚܵܐܹ̇ܝܢ>
    text <ܘܲܒܼܝܲܕܼ ܪܸܡܙܹܗ ܓܠ݂ܵܐ ܕܐܸܢ ܨܵܒܹ̇ܐ ܡܲܚܸܐ ܩܲܠܝܼܠ ܀>
    text <ܠܵܘ ܕܲܥܣܸܩ ܠܹܗ ܕܲܕܠܵܐ ܬܘܼܟܼܠܵܐ ܢܵܛ̣ܲܪ ܚܲܝܲܝ̈ܢ܃>
  block
    text <ܐܸܠܵܐ ܕܢܵܘܕܲܥ ܕܚܲܝܹ̈ܐ ܕܙܲܒܼܢܵܐ ܒܐܘܼܟܼܠܵܐ ܟܕܝܼܢܝܼܢ ܀>
    text <܃ܠܵܐ ܛܵܥܹ̇ܐ ܗ̄ܘ̣ܵܐ ܠܝܵܕܲܥ ܟܠܵܐ ܚܘܼܬܼܪܵܐ ܕܣܲܟܼܠܹ̈ܐ>
    text <ܕܲܥܬܼܝܼܕܼܝܢ ܗ̄ܘ̣ܵܘ ܕܢܲܛܥܘܿܢ ܠܐ̄ܢܵܫܵܐ ܒܐܸܣܟܹܿܡܲܝ̈ܗܘܿܢ ܀>
    text <܃ܓܲܠܝܵܐ ܗ̄ܘ̣ܵܬܼ ܠܹܗ ܡܲܪܵܚܘܼܬܼܵܐ ܕܪܸ̈ܥܝܵܢܲܝܗܘܿܢ>
    text <ܕܟܲܕܼ ܡ̇ܝܘܿܬܼܝܼܢ ܚܵܛ̇ܦܝܼܢ ܕܲܪܓܼܵܐ ܕܠܵܐ ܡ̇ܝܘܿܬܹ̈ܐ ܀>
    text <܃ܩܲܕܹܿܡ ܦܲܣܩ̣ܵܗ̇ ܠܪܸܚܡܲܬܼ ܫܘܼܒܼܚܵܐ ܒܝܲܕܼ ܐܹܠܝܼܵܐ>
    text <ܕܕܲܠܡܵܐ ܬܸܣܥܸܐ ܡ̇ܝܘܿܬܼܘܼܬܼܵܐ ܠܪܵܘܡ̇ܐ ܕܚܲܝܹ̈ܐ ܀>
    text <܃ܒܐܘܼܟܼܠܵܐ ܕܝܵܡ̇ܐ ܝܲܗ̣̄ܒܼ ܒܹܗ ܚܲܝܠܵܐ ܕܢܚܸܐ ܝܵܘ̈ܡܹܐ>
    text <ܘܲܒܼܫܵܪܘܼܬܼܵܐ ܕܚܲܕܼ ܥܸܕܵܢܵܐ ܪܕܼܵܐ ܡܲܣܝܘܿܢܹ̈ܐ ܀>
    text <܃ܩ̣ܵܡ ܠܹܗ ܗܲܠܸܟ ܒܝܲܕܼ ܡܹܐܟܼܘܼܠܬܵܐ ܒܲܪ ܬܵܘܬܵܒܹ̈ܐ>
    text <ܐܲܪܒܿܥܝܼܢ ܝܵܘ̈ܡܝܼܢ ܠܹܠܲܝ ܐܝܼܡܵܡ ܥܕܲܡ̇ܐ ܠܚܘܿܪܝܼܒܼ ܀>
    text <܃ܒܚܹܝܠ ܡܹܐܟܼܘܼܠܬܵܐ ܐܸܡ݂ܲܪ ܕܲܪܕܼܵܐ ܠܵܘ ܐ̄ܢܵܫܵܐܝܼܬܼ>
    text <ܟܲܕܼ ܡܲܠܸܦ ܠܲܢ ܕܚܹܝܠ ܥܘܼܕܪܵܢܹܗ ܫܪܹܐ ܒܲܥܒܼܵܕܵܘ̈ܗܝ ܀>
    text <܃ܐܲܪܒܿܥܝܼܢ ܝܵܘܡܝܼ̈ܢ ܪܕܼܵܐ ܛܲܢܵܢܵܐ ܟܲܕܼ ܡܸܬܼܥܲܙܲܙ>
    text <ܘܟܼܵܝ̇ܬܹܒܼ ܟܠܝܘܿܡ ܩܪܵܒܼܵܐ ܩܲܫܝܵܐ ܥܲܠ ܡܲܪ̈ܵܚܹܐ ܀>
    text <܃ܡܲܢܲܥ ܘܲܡ̣ܛܵܐ ܠܒܹܝܬܼ ܐܵܘܢܵܐ ܕܫܘܼܠܵܡ ܐܘܼܪܚܹܗ>
    text <ܘܫܲܡ݂ܲܥ ܩܵܠܵܐ ܕܲܡܫܲܐܸܠ ܠܹܗ ܐܲܝܟ ܠܵܐ ܝܵ̇ܕܲܥ ܀>
    text <܃ܡ̇ܢ ܥܵܒܹ̇ܕܼ ܐܲܢ̄ܬܿ ܬܢܵܢ ܐܹܠܝܼܵܐ ܡܲܠܸܠ ܥܲܡܹܗ>
    text <ܡܲܢ̣ܘܼ ܛܲܪܕܼܵܟ ܡ̣ܢ ܓܵܘ ܫܲܝܢܵܐ ܠܚܘܼܪܒܵܐ ܕܚܝܼܠܵܐ ܀>
    text <܃ܐܘܿ ܪܲܒܿܘܼܬܼܵܐ ܕܥܘܼܡܩܵܐ ܟܲܣܝܵܐ ܕܐܲܠܵܗ ܟܠܵܐ>
    text <ܕܲܡܫܲܐܸܠ ܠܹܗ ܠܒܲܪ ܬܵܘܬܵܒܹ̈ܐ ܕܡ̇ܢ ܥܵܒܹ̇ܕܼ ܐܲܢ̄ܬܿ ܀>
    text <܃ܢܲܛܪܹܗ ܒܪܸܡܙܵܐ ܕܢܸܚܙܘܿܩ ܨܹܐܕܵܪܘܗܝ ܠܘܵܬܼ ܢܝܼܚܘܼܬܼܵܐ>
    text <ܘܲܒܼܥ̣ܵܐ ܕܢܹܐܠܲܦ ܥ̣ܠܲܬܼ ܐܘܼܪܚܹܗ ܐܲܝܟ ܠܵܐ ܝܵ̇ܕܲܥ ܀>
    text <܃ܠܹܗ ܗ̄ܘ̣ ܫܲܐܸܠ ܕܡ̇ܢ ܥܵܒܹ̇ܕܼ ܐܲܢ̄ܬܿ ܐܲܝܟ ܠܵܐ ܝܵ̇ܕܲܥ>
    text <ܕܢܸܕܪܘܿܫ ܐܘܼܪܚܵܐ ܕܢܸܪܕܹܿܐ ܢܒܼܝܼܵܐ ܠܘܵܬܼ ܦܸܬܼܓܼܵܡܵܘ̈ܗܝ ܀>
    text <܃ܦܲܢܝܼ ܟܹܐܢܵܐ ܠܲܟܼܣܸܐ ܡ̣ܢ ܟܠ ܕܡܸܛܲܢ ܛܸܢܹ̇ܬܼ>
    text <ܕܲܛܥ̣ܵܐ ܥܲܡܵܟ ܩܝܵܡܵܐ ܪܲܒܵܐ ܕܟܲܣܝܘܼܬܼ ܚܘܼܒܵܟ ܀>
    text <܃ܒܲܛܠܸܘ ܕܸܒܼܚܹ̈ܐ ܕܚܲܝܵܒܼܝܼܢ ܗ̄ܘ̣ܵܘ ܠܡܸܦܪܲܥ ܠܲܫܡܵܟ>
    text <ܘܩܲܪܸܒܼܘ ܐܸܢܘܿܢ ܠܲܫܡܵܐ ܕܫܹܐܕܹ̈ܐ ܕܢܘܼܟܼܪܵܝܝܼܢ ܠܵܟ ܀>
    text <܃ܢܒܼܝܲܝ̈ܟ ܩܲܛܸܠܘ ܘܐܸܫܲܕܼܘ ܕܸܡܗܘܿܢ ܕܠܵܐ ܚܵܘܣܵܢܵܐ>
    text <ܘܐܸܢܵܐ ܗ̄ܘ̣ ܦܵܫܹ̇ܬܼ ܘܗܵܐ ܒܵܥܹ̇ܝܢ ܢܲܦܫܝ ܐܲܝܟ ܕܲܟܼ̈ܢܵܘܵܬܼܝ ܀>
    text <ܩܪ̣ܵܝܗܝ ܓܸܠܝܵܢܵܐ ܟܲܕܼ ܡܲܫܡܲܥ ܠܹܗ ܨܸܒܼܝܵܢ ܟܲܣܝܵܐ܃>
  block
    text <ܕܦܘܿܩ ܩܘܼܡ ܘܲܫܡܲܥ ܘܲܚܙܝܼ ܘܝܼܠܲܦ ܘܢܘܼܚ ܡ̣ܢ ܚܸܡܬܼܵܟ ܀>
    text <܃ܗܵܐ ܥܵܒܹ̇ܕܼ ܐ̄ܢܵܐ ܪܘܼܚܵܐ ܘܙܵܘܥܵܐ ܘܫܲܠܗܼܒܼܝܼܬܼܵܐ>
    text <ܘܲܡܙܝܼܥ ܐ̄ܢܵܐ ܠܵܗ̇ ܠܐܲܪܥܵܐ ܩܕܼܵܡܲܝܟ ܠܲܝܟ ܨܸܒܼܝܵܢܵܟ ܀>
    text <܃ܪܡ݂ܲܙ ܦܘܼܩܕܵܢܵܐ ܠܲܕܼܠܵܐ ܪ̈ܓܼܫܹܐ ܘܐܲܪܗܸܒܼ ܐܸܢܘܿܢ>
    text <ܢܘܼܪܵܐ ܘܪܘܼܚܵܐ ܫܓܲܫ̣ܘ ܠܲܚܕܼܵܕܹ̈ܐ ܘܙܵܥܲܬ̤ ܐܲܪܥܵܐ ܀>
    text <܃ܟܠ̣ܵܐ ܒܬܲܫܢܝܼܩܹ̈ܐ ܘܐܲܙܝܼܥ ܐܸܢܘܿܢ ܩܕܼܵܡ ܛܲܢܵܢܵܐ>
    text <ܕܲܟܒܼܵܐ ܕܢܲܣܸܦ ܢܘܼܪܵܐ ܕܚܸܡܬܹܗ ܒܥܵܘ̣ܠܹܗ ܕܥܲܡܵܐ ܀>
    text <܃ܒܙܵܘܥܵܐ ܘܢܘܼܪܵܐ ܓܠ̣ܵܐ ܥܲܠ ܝܲܨܪܹܗ ܕܗܵܕܹܐ ܒܵܥܹ̇ܐ>
    text <ܕܲܢܙܝܼܥ ܠܐܲܪܥܵܐ ܘܢܵܘܩܸܕܼ ܐ̄ܢܵܫܵܐ ܒܢܘܼܪܵܐ ܘܪܘܼܚܵܐ ܀>
    text <܃ܚܵܘܝܹܗ ܪܘܼܚܵܐ ܘܐܲܪܟܸܿܢ ܙܵܘܥܵܐ ܘܗܵܝܕܹܿܝܢ ܢܘܼܪܵܐ>
    text <ܘܐܲܫܡܲܥ ܩܵܠܵܐ ܕܠܵܐ ܨܵܒܹ̇ܐ ܐ̄ܢܵܐ ܕܗܵܠܹܝܢ ܐܸܣܥܘܿܪ ܀>
    text <܃ܐܲܢ̄ܬܿ ܐܲܝܟ ܐ̄ܢܵܫܵܐ ܕܐ̄ܢܵܫܵܐ ܒܵܥܹ̇ܝܬܼ ܕܬܼܵܘܒܸܿܕܼ ܐ̄ܢܵܫܵܐ>
    text <ܘܠܝܼ ܠܵܐ ܦܲܐܝܵܐ ܕܠܵܟ ܐܸܬܿܕܡܸܐ ܒܐܲܒܼܕܵܢ ܐ̄ܢܵܫܵܐ ܀>
    text <܃ܒܵܬܲܪ ܢܘܼܪܵܐ ܐܲܫܡܲܥ ܨܹܐܕܼܵܘܗܝ ܩܵܠ̇ܐ ܢܝܼܚܵܐ>
    text <ܟܲܕܼ ܡܲܠܸܦ ܠܹܗ ܥܲܠ ܨܸܒܼܝܵܢܹܗ ܕܪܵܚܹ̇ܡ ܐ̄ܢܵܫܵܐ ܗ̄ܘ̣ ܀>
    text <܃ܙܵܥ ܐܹܠܝܼܵܐ ܡ̣ܢ ܩܲܫ̈ܝܵܬܼܵܐ ܕܣܲܕܲܪ ܩܘܼܕܵܡܵܘܗܝ>
    text <ܘܟܲܣܝܼ ܐܲܦܵܘ̈ܗܝ ܡ̣ܢ ܣܘܼܪܵܕܼܵܐ ܕܚܸܙܘܵܐ ܩܲܫܝܐ ܀>
    text <܃ܡܲܠܸܠ ܥܲܡܹܗ ܩܵܠܵܐ ܕܬܸܢܝܵܐ ܕܡ̇ܢ ܥܵܒܼ̇ܕܼ ܐܲܢ̄ܬܿ>
    text <ܘܦܲܢܝܼ ܐܵܦ ܗܘ̤ ܐܲܝܟ ܕܲܒܩܲܕܼܡ̇ܐ ܕܡܸܛܲܢ ܛܸܢܲܬܼ ܀>
    text <܃ܪܲܟܸܿܢ ܢܲܦܫܹܗ ܡ̣ܢ ܩܲܫܝܘܼܬܼܵܐ ܒܩܵܠܵܐ ܢܝܼܚܵܐ>
    text <ܘܣ̣ܵܡ ܠܹܗ ܢܝܼܫܵܐ ܫܲܝܢܵܐ ܕܐ̄ܢܵܫܵܐ ܕܢܸܚܢܵܐ ܠܩܘܼܒܼܠܹܗ ܀>
    text <܃ܗܦܘܿܟ ܠܲܡ ܠܐܘܼܪܚܵܟ ܠܘܵܬܼ ܣܘܼܥܪ̈ܵܢܹܐ ܕܢܒܼܝܼܘܼܬܼܵܐ>
    text <ܕܗܵܐ ܫܸܒܼܩܹ̇ܬܼ ܠܝܼ ܐܲܠܦܹ̈̄ܐ ܫܲܒܼܥܵܐ ܕܡܸܫܬܿܡܥܝܼܢ ܠܝܼ ܀>
    text <܃ܣܒ݂ܲܪ ܛܲܢܵܢܵܐ ܕܗܘ̤ܝܘ ܒܲܠܚܘܿܕ ܢܒܼܝܼܵܐ ܘܟܹܐܢܵܐ>
    text <ܘܐܲܠܦܹܗ ܩܵܠܵܐ ܕܐܝܼܬܼ ܠܹܗ ܚܲܒܼܪܹ̈ܐ ܒܕܸܚܠܲܬܼ ܡ̇ܪܹܗ ܀>
    text <܃ܕܫܸܒܼܩܹ̇ܬܼ ܐܸܡ݂ܲܪ ܐܲܠܦܹ̈ܐ ܫܲܒܼܥܵܐ ܕܠܵܐ ܛܥ̣ܵܘ ܘܲܣܓܸܕܼܘ>
    text <ܟܲܕܼ ܡ̇ܘܕܲܥ ܠܲܢ ܕܪܸܡܙܹܗ ܢܲܛܲܪ ܠܪܸ̈ܥܝܵܢܲܝܗܘܿܢ ܀>
    text <܃ܫܒ݂ܲܩ ܕܲܠܝܼܠܹ̈ܐ ܡ̣ܢ ܣܲܚܝܼ̈ܠܹܐ ܒܝܲܕܼ ܥܘܼܕܼܪܵܢܹܗ>
    text <ܘܠܵܐ ܓܪ̣ܵܦ ܐܵܢܘܿܢ ܚܹܐܦܵܐ ܕܥܵܘ̣ܠܵܐ ܠܣܸܓܼܕܲܬܼ ܛܘܼܥܝܲܝ ܀>
    text <܃ܒܫܲܪܟܵܐ ܕܲܫܒ݂ܲܩ ܘܠܵܐ ܐܸܫܬܵܘܬܲܦܘ ܒܣܸܓܼܕܲܬܼ ܒܲܥܠܵܐ>
    text <ܐܲܠܦܹܗ ܠܟܹܐܢܵܐ ܢܝܼܫܵܐ ܕܪ̈ܲܚܡܵܘܗܝ ܕܲܠܘܵܬܼ ܐ̄ܢܵܫܵܐ ܀>
    text <܃ܙܸܠ ܠܲܡ ܘܲܡܫܘܿܚ ܡܲܠܟܵܐ ܘܡܲܠܟܵܐ ܠܥܲܡܵܐ ܘܥܲܡܡܹ̈ܐ>
    text <ܕܲܢܩܲܦܚܘܼܢܵܗ̇ ܠܡܲܪܵܚܘܼܬܹܗ ܕܥܲܡܵܐ ܥܲܛ̣ܠܵܐ ܀>
    text <܃ܡܫܘܿܚ ܬܘܼܒܼ ܘܐܲܩܝܼܡ ܢܒܼܝܼܵܐ ܕܪܘܼܚܵܐ ܕܢܸܗܘܸܐ ܚܠܵܦܲܝܟ>
    text <ܕܐܲܝܢܵܐ ܕܦܵܠܹ̇ܛ ܡ̣ܢ ܟܹܐܢܘܼܬܼܵܐ ܒܹܗ ܡܸܬܼܢܲܓܲܕܼ ܀>
    text <ܦܢ̣ܵܐ ܛܲܢܵܢܵܐ ܡ̣ܢ ܩܲܫܝܘܼܬܼܵܐ ܠܘܵܬܼܢ ܢܝܼܚܘܼܬܼܵܐ܃>
  block
    text <ܘܲܪܕܼܵܐ ܒܐܘܼܪܚܵܐ ܕܒܲܣܝܼܡܘܼܬܼܵܐ ܠܘܵܬܼ ܚܵܣܢܵܐ ܀>
    text <܃ܡ̣ܫܲܚ ܠܲܢܒܼܝܼܵܐ ܘܲܐܩܝܼܡ ܡܲܠܟܵܐ ܠܥܲܡܵܐ ܘܥܲܡܡܹ̈ܐ>
    text <ܘܲܢ̣ܩܸܦ ܡܸܠܹ̈ܐ ܠܘܵܬܼ ܣܘܼܥܪܵܢܵܐ ܒܟܼܵܪܘܿܙܘܼܬܹܗ ܀>
    text <܃ܒܗܵܕܹܐ ܥܸܠܬܼܵܐ ܢܲܓܼܕܹܿܗ ܪܸܡܙܵܐ ܥܕܲܡ̇ܐ ܠܚܘܿܪܝܼܒܼ>
    text <ܕܲܒܼܕܼܘܼܪܵܫܵܐ ܢܸܩܢܸܐ ܚܘܼܒܵܐ ܠܘܵܬܼ ܩܲܪ̈ܝܼܒܼܵܘ̈ܗܝ ܀>
    text <܃ܚܙ̣̰ܵܩ ܟܲܕܼ ܛܲܢܵܢ ܕܢܹܐܙܲܠ ܢܸܩܒܿܘܿܠ ܥܲܠ ܡܲܪ̈ܵܚܹܐ>
    text <ܘܐܲܠܦܸܗ ܩܵܠܵܐ ܐܘܼܪܚܵܐ ܕܫܲܝܢܵܐ ܕܲܠܘܵܬܼ ܐ̄ܢܵܫܵܐ ܀>
    text <܃ܦܢ̣ܵܐ ܡ̣ܢ ܚܘܼܪܒܵܐ ܠܘܵܬܼ ܒܲܝܬܵܝܹ̈ܐ ܕܲܣܢ̣ܵܘ ܫܲܝܢܵܐ>
    text <ܘܲܚܙ̣ܵܐ ܕܲܟܼܪܝܼܗ ܥܲܡܵܐ ܘܡܲܠܟܐ ܒܟܹܐܒܼܵܐ ܕܥܵܘ̣ܠܵܐ ܀>
    text <܃ܡܸܛܠ ܥܵܘ̣ܠܵܐ ܫܲܒܼ݂ܩܹܗ ܠܥܲܡܵܐ ܘܲܣܢ̣ܵܐ ܠܡܲܠܟܵܐ>
    text <ܘܕܲܦ̣ܢܐ ܘܐܸܬܼܵܐ ܚܙ̣ܵܐ ܕܲܢܣܝܼܣܝܼܢ ܥܲܡܵܐ ܘܡܲܠܟܵܐ ܀>
    text <܃ܟ̣ܠܵܐ ܒܐܸܫܵܬܼܵܐ ܕܣܸܓܼܕܲܬܼ ܒܲܥܠܵܐ ܒܲܡܠܸܐ ܙܲܒܼܢܵܐ>
    text <ܘܲܢܒ݂ܲܥ ܟܹܐܒܼܵܐ ܕܥܵܠܘܿܒܼܘܼܬܼܵܐ ܕܟܼܣܸܐ ܒܢܲܦܫܵܐ ܀>
    text <܃ܡܲܠܟܵܐ ܝܲܥܢܵܐ ܚܙ̣ܵܐ ܘܐܸܬܼܪܲܓܼܪܵܓܼ ܠܲܕܼܠܵܐ ܕܝܼܠܹܗ>
    text <ܘܟܲܣܝܼ ܙܹܐܦܵܐ ܕܲܟܼܣܸܐ ܒܠܸܒܹܿܗ ܒܫܸܡ ܟܹܐܢܘܬܼܵܐ ܀>
    text <܃ܠܢܵܒܼܘܿܬܼ ܐܸܡ݂ܲܪ ܕܗܲܒܼ ܠܝܼ ܟܲܪܡ̇ܟ ܒܟܸܣܦܵܐ ܛܵܒܼܵܐ>
    text <ܐܵܘ ܐܸܬܸܿܠ ܠܵܟ ܟܲܪܡ̇ܐ ܚܠܵܦܵܘܗܝ ܕܛܵܒܼ ܡ̣ܢ ܕܝܼܠܵܟ ܀>
    text <܃ܘܲܕܠܵܐ ܨܵܬܲܬ̤ ܥܵܠܘܿܒܼܘܼܬܹܗ ܒܐܸܣܟܸܿܝܡ ܙܲܒܼܢܵܐ>
    text <ܕܲܠܝܼܚ ܚܘܼܫܵܒܼܵܘ̈ܗܝ ܒܟܲܪܝܘܼܬܼ ܢܲܦܫܵܐ ܕܠܵܐ ܒܘܼܝܵܢܵܐ ܀>
    text <܃ܕܡܸܟ ܐܵܚܒܼ ܟܲܕܼ ܟܲܪܝܵܐ ܠܹܗ ܘܠܵܐ ܨܒܼܵܐ ܕܢܸܠܥܲܣ>
    text <ܥܲܠ ܦܬܼܓܼܵܡܵܐ ܕܕܼܝܼܢܵܐ ܟܹܐܢܵܐ ܕܲܥܢܵܝܗܝ ܢܵܒܼܘܼܬܼ ܀>
    text <܃ܐܝܼܙܒܹܠ ܫܸܡܥܲܬ̤ ܕܐܲܫܦܸܠ ܝܲܥܢܵܐ ܩܕܼܵܡ ܟܹܐܢܘܼܬܼܵܐ>
    text <ܘܠܸܛܫܲܬ̤ ܣܲܝܦܵܐ ܒܝܲܕܼ ܨܸܢܥܵܬܼܵܐ ܠܘܼܩܒܲܠ ܩܘܼܫܬܵܐ ܀>
    text <܃ܠܡܵܢ ܟܲܪܝܵܐ ܠܵܟ ܘܲܫܚܝܼܩ ܠܸܒܟ ܐܸܡܪܲܬܼ ܠܐܵܚܵܒܼ>
    text <ܠܡܵܢ ܡܲܫܦܸܠ ܐܲܢ̄ܬ ܡ݂ܢ ܩܵܠ ܛܲܪܦܵܐ ܕܫܸܡ ܟܹܐܢܘܼܬܼܵܐ ܀>
    text <܃ܠܡܵܢ ܠܵܐ ܚܝܹܨܬ ܠܘܵܬ ܣܘܼܥܪܵܢܹܐ ܕܥܵܠܘܿܒܼܘܼܬܼܵܐ>
    text <ܘܡܿܢ ܕܲܡܝܟ ܐܲܢ̄ܬܿ ܡܲܢ ܨܸܢܥܵܬܼܵܐ ܕܟܼܘܼܢܵܫ ܟܸܣܦܵܐ ܀>
    text <܃ܪܲܦܝܵܐ ܐܝܼܬܲܝܟ ܐܵܦ ܢܲܫܝܼܫܵܐ ܒܦܘܼܠܚܵܢ ܥܵܘܠܵܐ>
    text <ܘܠܵܐ ܡܲܟܼܫܲܪ ܐܲܢ̄ܬܿ ܕܬܲܗܘܹܐ ܡܲܠܟܵܐ ܥܲܠ ܝܼܣܪܵܝܹܠ ܀>
    text <܃ܩܘܼܡ ܠܲܡ ܐܲܟܼܘܿܠ ܘܐܸܫܬܿܝܼ ܘܲܚܕܼܝܼ ܘܢܸܛܐܲܒܼ ܠܸܒܵܟ>
    text <ܕܐ̄ܢܵܐ ܐܸܬܸܠ ܠܵܟ ܟܲܪܡܹܗ ܕܢܵܒܼܘܿܬܼ ܟܲܕ ܠܵܐ ܨܵܒܹܐ ܀>
    text <܃ܚܸܫܠܲܬܸ ܙܲܝܢܵܐ ܕܲܢܟܼܝܼܠܘܼܬܼܵܐ ܒܓܼܵܘ ܪܸܥܝܵܢܵ̈ܗܿ>
    text <ܕܬܹܐܫܘܿܕ ܠܲܕܡܵܐ ܒܫܸܡ ܟܹܐܢܘܼܬܼܵܐ ܢܵܡܘܿܣܵܐܝܼܬܼ ܀>
    text <ܚ݂ܡܲܠܬܹܗ ܠܣܲܝܦܵܐ ܕܲܠܛܲܫ ܢܸܟܼܠܵܐ ܒܓܼܵܘ ܐܸܓܲܪܬܵܐ܃>
  block
    text <ܘܐܲܣ݂ܪܹܗ ܙܹܐܦܵܐ ܠܓܼܵܘ ܡ݂ܢ ܢܲܚܬܵܐ ܕܲܟܼܬܼܝܼ̈ܒܼܵܬܼܵܐ ܀>
    text <܃ܟܸܬܼܒܲܬܸ ܥܵܘܼܠܵܐ ܘܚܸܬܼܡܲܬ̤ ܫܘܼܩܼܪܵܐ ܕܐܲܨܲܚ ܢܸܟܼܠܵܐ>
    text <ܘܬܲܪܓܸܿܡܘ ܐܸܢܘܿܢ ܣܵܦܪܹ̈ܐ ܕܙܹܐܦܵܐ ܒܡܲܣܲܒܼ ܒܐܲܦܹ̈ܐ ܀>
    text <܃ܐܘܿ ܐܸܓܲܪܬܵܐ ܕܲܟܼܬܼܝܼܒܼܵܐ ܗ̄ܘܵܬܼ ܒܫܸܡ ܟܹܐܢܘܼܬܼܵܐ>
    text <ܘܲܟܼܣܵܐ ܗ̄ܘ݂ܵܐ ܒܵܗܿ ܢܸܟܼܠܵܐ ܡܵܘܠܸܕ ܩܸܛܠܵܐ ܀>
    text <܃ܒܫܸܡ ܟܹܐܢܘܼܬܼܵܐ ܨܒܼܵܬ̤ ܫܵܛܝܼܬܼܵܐ ܕܬܸܣܥܘܿܪ ܩܸܛܠܵܐ>
    text <ܕܠܵܐ ܬܸܬܦܲܪܣܹܐ ܒܝܼܫܘܼܬܼ ܢܸܟܼܠܵܗܿ ܩܕܼܵܡ ܚܲܙܵܝܹ̈ܐ ܀>
    text <܃ܒܢܲܚܬܵܐ ܦܲܐܝܵܐ ܢܵܡܘܿܣܵܝܵܐ ܟܲܣܝܲܬ̤ ܥܼܵܘܠܵܗܿ>
    text <ܕܐܲܝܢܵܐ ܕܦܵܪܹܫ ܫܸܡ ܐܲܠܵܗܵܐ ܢܡܘܼܬܼ ܒܲܪܓܼܘܡܝܵܐ ܀>
    text <܃ܒܗܵܕܹܐ ܬܸܢܘܲܝ ܟܸܬܼܒܲܬ̤ ܐܵܦ ܗܸܝ ܠܘܵܬܼ ܙܹܐܦܵܢܹܐ>
    text <ܕܐܵܘܬܲܒܼܘ ܓܲܒܼܪܹ̈ܐ ܣܵܗܕܲܝ̈ ܥܵܘܠܵܐ ܠܘܼܩܒܲܠ ܢܵܒܼܘܿܬܼ ܀>
    text <܃ܓܙܘܿܪܘ ܠܲܡ ܨܵܘܡܵܐ ܘܲܠܒܲܫܘ ܚܲܫܵܐ ܐܲܝܟ ܦܵܪܘܿܫܹܐ>
    text <ܘܲܬܼܒܲܥܘ ܨܲܥܪܵܐ ܕܫܸܡ ܐܲܠܵܗܵܐ ܘܡܲܠܟܵܐ ܕܥܲܡܵܐ ܀>
    text <܃ܨܵܘܡܵܐ ܘܚܲܫܵܐ ܢܸܗܘܘܿܢ ܣܵܗ̈ܕܹܐ ܒܲܕܡܹܗ ܕܢܵܒܼܘܿܬܼ>
    text <ܕܫܵܘܹܐ ܠܡܵܘܬܵܐ ܗ̄ܘܼ ܕܨܲܚܝܼ ܠܡܲܠܟܵܐ ܘܠܲܐܠܵܗ ܟܠܵܐ ܀>
    text <܃ܥ݂ܒܲܕܼܘ ܠܲܡ ܓܲܒܼܪܹ̈ܐ ܒܢܲܝ̈ ܐܝܼܙܲܪܥܹܝܠ ܣܵܒܹ̈ܐ ܘܚܹܐܪܹܐ>
    text <ܐܲܝܟ ܡܵܐ ܕܲܟܼܬܼܝܼܒܼ ܩܸܛܠܵܐ ܕܢܸܟܼܠܵܐ ܥܲܠ ܬܲܡܝܼܡܵܐ ܀>
    text <܃ܟܲܢܸܫܘ ܥܲܡܵܐ ܘܲܓܼܙܲܪܘ ܨܵܘܡܵܐ ܘܪܲܟܸܒܼܘ ܢܸܟܼܠܵܐ>
    text <ܘܚܲܝܒܼܘ ܠܲܕܼܡܵܐ ܕܬܲܡܝܼܡ ܠܸܒܵܐ ܒܣܵܗܕܿܘܼܬܼܵܐ ܫܘܼܩܪܵܐ ܀>
    text <܃ܐܘܿ ܣܵܗܕܿܘܼܬܼܵܐ ܕܟܲܕ ܠܵܐ ܙܲܪܥܵܗܿ ܩܵܠܵܐ ܒܐܸܕܼܢܹ̈ܐ>
    text <ܒܲܛܢ݂ܵܗܿ ܠܸܒܵܐ ܒܢܸܩܦܵܐ ܕܢܸܟܼܠܵܐ ܘܐܵܘܠܸܕܼ ܩܸܛܠܵܐ ܀>
    text <܃ܐܘܿ ܪܸܥܝܵܢܵܐ ܨܸܡܚܵܐ ܦܲܐܝܵܐ ܕܲܡܠܝܼܠܘܼܬܵܐ>
    text <ܕܲܚܫ̣ܟ ܢܘܼܗܪܹܗ ܒܣܵܗܕܿܘܼܬ ܫܘܼܩܪܵܐ ܕܕܸܡ ܙܲܟܵܝܵܐ ܀>
    text <܃ܚܪܸ݂ܫܘ ܡܲܠܵܠܹ̈ܐ ܡ̣ܢ ܘܵܠܝܼܬܼܵܐ ܠܒܲܪ ܡ̣ܢ ܚܲܪ̈ܫܹܐ>
    text <ܘܚܲܝܸܒܼܘ ܠܲܕܼܡܵܐ ܠܵܐ ܚܲܝܵܒܼܵܐ ܘܠܵܐ ܐܸܬܼܒܲܝܲܢܘ ܀>
    text <܃ܡ̣ܝܼܬܼ ܬܲܡܝܼܡܵܐ ܒܣܵܝܦܵܐ ܕܟܹܐܦܹ̈ܐ ܕܠܲܛܫܹܗ ܢܸܟܼܠܵܐ>
    text <ܘܚܲܛܦ̣ܵܗ̇ ܝܲܥܢܵܐ ܠܝܵܪܬܘܼܬܼ ܒܲܝܬܹܿܗ ܕܬܸܗܘܸܐ ܕܝܼܠܹܗ ܀>
    text <܃ܩ̣ܪܵܝܗܝ ܓܸܠܝܵܢܵܐ ܕܪܸܡܙܵܐ ܟܲܣܝܵܐ ܠܒܲܪ ܬܵܘܬܵܒܹ̈ܐ>
    text <ܕܩܘܼܡ ܛܲܢܵܢܵܐ ܘܲܬܼܒܲܥ ܠܲܕܼܡܵܐ ܕܐܲܫܕ݂ܲܗ ܢܸܟܼܠܵܐ ܀>
    text <܃ܚܵܘܵܐ ܛܢܵܢܵܟ ܐܲܝܟ ܥܲܙܝܼܙܵܐ ܠܘܵܬܼ ܥܵܘܵ݁ܠܵܐ>
    text <ܘܲܬܼܒܲܥ ܒܐܝܼܕܼܵܘ̈ܗܝ ܕܡܹܗ ܕܲܛܠܝܼܡܵܐ ܘܠܵܐ ܬܸܬܼܟܲܚܲܕܼ ܀>
    text <܃ܙܸܠ ܘܐܸܡܲܪ ܠܹܗ ܕܗܵܟܲܢ ܐܵܡܲ݁ܪ ܝܵ̇ܕܲܥ ܟܠܵܐ>
    text <ܕܲܩܛ݂ܲܠܬܿ ܘܝܼܪܸܬܿܬܿ ܠܵܐ ܫܲܪܝܼܪܵܐ ܐܲܟܼܡܵܐ ܕܲܣܒ݂ܲܪܬܿ ܀>
  block
    text <܃ܒܲܕܼܡ̇ܐ ܕܐܸܫܲܕܿܬܿ ܐܵܡܹ̇ܕܼܢܵܐ ܠܹܗ ܠܲܕܼܡܵܟ ܒܐܲܪܥܵܐ>
    text <ܘܡܸܬܼܢܲܩܲܡ ܐ̄ܢܵܐ ܕܡܵܐ ܕܲܢܒܼܝܲܝ̈ ܒܥܸܠܲܬܼ ܢܵܒܼܘܿܬܼ ܀>
    text <܃ܙܲܝܸܢ ܢܲܦܫܹܗ ܦܵܠܚܵܐ ܛܵܒܼܵܐ ܒܙܲܝܢܵܐ ܕܪܘܼܚܵܐ>
    text <ܕܢܹܐܙܲܠ ܢܲܩܪܸܒܼ ܥܲܡ ܥܵܘܵ݁ܠܵܐ ܕܕܼܵܫ ܟܹܐܢܘܼܬܼܵܐ ܀>
    text <܃ܚܙ̣ܵܝܗܝ ܛܲܢܵܢܵܐ ܠܝܲܩܝܼܪ ܠܸܒܵܐ ܕܲܒܼܗܝܼܠ ܒܲܕܼܡܵܐ>
    text <ܘܲܫ̣ܡܲܛ ܣܲܝܦܵܐ ܕܡܸܠܲܬܼ ܪܘܼܚܵܐ ܘܚܵܘܝܼ ܠܩܘܼܒܼܠܹܗ ܀>
    text <܃ܗܵܐ ܠܲܡ ܫܲܡܸܫܬܿ ܩܸܛܠܵܐ ܒܢܸܟܼܠܵܐ ܘܝܼܪܸܬܿܬܿ ܟܲܪܡܵܐ>
    text <ܠܵܐ ܕܹܝܢ ܣܵܠ̇ܩܵܐ ܠܘܵܬܼ ܫܘܼܠܵܡܵܐ ܪܸܓܲܬܼ ܢܸܟܼܠܵܟ ܀>
    text <܃ܩܲܕܡܹܗ ܕܝܼܢܵܐ ܐܲܠܵܗܵܝܵܐ ܠܝܲܨܪܵܟ ܒܝܼܫܵܐ>
    text <ܘܐܲܫܕܹܿܗ ܠܲܕܼܡܵܟ ܒܲܕܼܡܵܐ ܕܐܸܫܲܕܿܬܿ ܩܕܼܵܡ ܣܘܼܥܪ̈ܵܢܹܐ ܀>
    text <܃ܝܲܗ̣̄ܒܼ ܕܲܝܵܢܵܐ ܐܵܦܵܦܵܣܝܼܣ ܕܡܵܘܬܵܐ ܕܲܥܠܲܝܟ>
    text <ܘܲܫܡ݂ܲܛ ܣܲܝܦܵܐ ܩܲܣܛܘܼܢܵܪܵܐ ܪܸܡܙܵܐ ܟܲܣܝܵܐ ܀>
    text <܃ܒܕܘܼܟܿܬܼܵܐ ܕܐܸܫܲܕ݂ܿܬܿ ܠܲܕܼܡܹܗ ܕܢܵܒܼܘܿܬܼ ܕܡܵܟ ܢܸܫܬܲܦܲܥ>
    text <ܘܬܲܡ̇ܢ ܬܸܗܘܸܐ ܐܝܼܙܒܸܿܠ ܕܸܒܼܚܵܐ ܠܟܲܠ̈ܒܹܿܐ ܝܲܥܢܹ̈ܐ ܀>
    text <܃ܘܡܸܛܠ ܕܐܲܨܠܲܚ ܥܵܘ̣ܠܵܐ ܒܐܝܼܕܲܝ̈ܟ ܡ̣ܢ ܟܠ ܕܲܗܘ̤ܵܘ>
    text <ܒܵܟ ܬܸܬܼܢܲܨܲܚ ܐܵܦ ܟܹܐܢܘܼܬܼܵܐ ܒܕܝܼܢܵܐ ܩܲܫܝܵܐ ܀>
    text <܃ܒܗܸ݂ܬܼ ܥܵܘܵ݁ܠܵܐ ܡ̣ܢ ܙܲܕܝܼܩܵܐ ܟܲܕܼ ܠܵܐ ܨܵܒܹ̇ܐ>
    text <ܘܲܫܩ݂ܲܠ ܬܵܓܹܗ ܘܲܠܒܸܫ݂ ܣܲܩܵܐ ܘܗܲܠܸܟ ܚܸܦܝܵܝ ܀>
    text <܃ܚܲܫ̣ ܘܐܸܬܼܟܲܫܲܦ ܥܲܠ ܣܘܼܥܪܵܢܵܐ ܕܲܕܠܵܐ ܢܵܡܘܿܣ>
    text <܃ܕܪܲܓܼ ܘܐܸܬܼܝܲܥܲܢ ܘܲܚ̣ܛܲܦ ܘܲܩܛ݂ܲܠ ܘܕܼܵܫ ܦܘܼܩܕܵܢܵܐ>
    text <܃ܗܘ̤ܵܐ ܦܸܬܼܓܼܵܡܵܐ ܕܪܸܡܙܵܐ ܟܲܣܝܵܐ ܥܲܠ ܐܹܠܝܼܵܐ>
    text <ܟܲܕܼ ܡܲܠܸܦ ܠܹܗ ܕܲܟܼܡܵܐ ܪܓܼܝܼܓܼܵܐ ܕܢܲܦܫܵܐ ܀>
    text <܃ܚ̇ܙܹܝܬܼ ܠܲܡ ܕܲܒܼܗܸ̣ܬܼ ܐܵܚܵܒܼ ܡܲܠܟܵܐ ܡ̣ܢ ܩܕܼܵܡ ܐܲܦܲܝ̈>
    text <ܘܠܒܸܫ̣ ܚܲܫܵܐ ܒܓܼܵܘ ܪܸܥܝܵܢܹܗ ܥܲܠ ܡ̇ܐ ܕܲܣܥ݂ܲܪ ܀>
    text <܃ܚܠܵܦ ܕܲܒܼܗܸ݂ܬܼ ܡܹܢܝ ܘܝܼܕܲܥ ܕܐܲܣܟܸܿܠ ܒܲܕܼܡ̇ܐ ܕܐ̄ܢܵܫܵܐ>
    text <ܠܵܐ ܡܲܝܬܸܿܐ ܐ̄ܢܵܐ ܒܝܼܫܬܵܐ ܒܝܵܘܡ̇ܘ̈ܗܝ ܥܲܠ ܝܲܠܕܵܬܹ̈ܗ ܀>
    text <܃ܒܝܵܘܡܲܝ̈ ܡܲܠܟܵܐ ܕܪܵܚܹ̇ܡ ܥܵܘ̣ܠܵܐ ܒܲܕܡܘܼܬܼ ܐܲܒܪܘܼܗܝ>
    text <ܬܵܒܲܥ̇ ܐ̄ܢܵܐ ܠܹܗ ܠܒܲܝܬܹܿܗ ܕܐܵܚܵܒܼ ܕܡ̇ܐ ܕܲܢܒܼܝܲܝ̈ ܀>
    text <܃ܫܠܸ̣ܡ ܦܘܼܣܩܵܢܵܐ ܕܪܸܡܙܵܐ ܟܲܣܝܵܐ ܕܥܲܠܝ ܥܵܘܵ݁ܠܵܐ>
    text <ܘܥܲܬܼܕܼ ܢܲܦܫܹܗ ܠܘܵܬܼ ܬܲܟܼܬܿܘܼܫܵܐ ܕܐܲܕܼܘܿܡ̇ܝܹ̈ܐ ܀>
    text <܃ܒܠܲܥ̣ ܡܲܪܵܚܵܐ ܒܓܼܵܐܪܵܐ ܩܲܫܝܵܐ ܕܲܫܕ݂ܵܝܗܝ ܪܸܡܙܵܐ>
    text <ܘܫܸܠܡܲܬ̤ ܨܐܓܼܵܘܗܝ ܡܸܠܬܹܗ ܕܟܹܐܢܵܐ ܐܲܝܟ ܕܐܸܬܼܢܲܒܿܝܼ ܀>
    text <܃ܓܹܐܪܹ̈ܐ ܕܟܹܐܦܹ̈ܐ ܫܕܼܵܘ ܥܵܘܵ݁ܠ̈ܐ ܒܢܵܒܼܘܿܬܼ ܟܹܐܢܵܐ>
    text <ܐܵܦ ܡܲܪܵܚܵܐ ܒܠܲܥ̣ ܡ̣ܢ ܒܝܼܫܹ̈ܐ ܒܲܕܼܡܘܼܬܼ ܢܵܒܼܘܿܬܼ ܀>
    text <܃ܡ̣ܝܼܬܼ ܥܵܘ݁ܵܠܵܐ ܘܐܸܒܲܕܼ ܣܲܒܼܪܹܗ ܡ̣ܢ ܟܹܐܢܘܼܬܼܵܐ>
    text <ܘܐܲܫܠܸܡ ܬܵܓܹܗ ܠܝܵܪܬܵܐ ܒܝܼܫܵܐ ܕܕܼܵܡܹ̇ܐ ܠܐܲܒܼܘܼܗܝ ܀>
  block
    text <܃ܘܡܸܛܠ ܕܲܪܗܸܛ ܩܲܠܝܼܠܵܐܝܼܬܼ ܒܐܘܼܪܚܵܐ ܕܥܵܘ̣ܠܵܐ>
    text <ܢܦܲܠ̣ ܡ̣ܢ ܫܸܠܝܵܐ ܒܦܲܚܵܐ ܕܟܹܐܒܼܵܐ ܕܲܨܠ̣ܵܝܗܝ ܪܸܡܙܵܐ ܀>
    text <܃ܫܲܕܲܪ ܣܲܟܼܠܵܐ ܠܲܡܫܲܐܠܘܼ ܥܲܠ ܡܲܪܕܿܘܼܬܹܗ>
    text <ܕܢܸܚܙܸܐ ܐܸܢ ܐܝܼܬܼ ܦܘܼܪܣܵܐ ܕܡܲܐܣܸܐ ܬܒܼܵܪܹܗ ܩܲܫܝܵܐ ܀>
    text <܃ܚܙ݂ܲܩܘ ܐܝܼ̈ܙܓܼܕܹܿܐ ܠܲܡܫܲܐܸܠܘܼ ܠܲܕܠܵܐ ܐܲܠܵܗ>
    text <܃ܘܣܵܓܼܵܗ̇ ܠܐܘܼܪܚܵܐ ܩܕܼܵܡ ܐܲܦܲܝ̈ܗܘܿܢ ܒܲܪ ܬܵܘܬܵܒܹ̈ܐ>
    text <܃ܓܠ̣ܵܝܗܝ ܛܲܢܵܢܵܐ ܠܢܸܟܼܠܵܐ ܕܠܸܒܹܿܗ ܕܒܲܪ ܥܵܘܵܠܹ̈ܐ>
    text <ܕܼܟܼܡܵܐ ܐܲܣܝܼܪ ܒܪܸܚܡܲܬܼ ܫܹܐܪܹ̈ܐ ܒܲܕܼܡܘܼܬܼ ܐܲܒܼܘܼܗܝ ܀>
    text <܃ܕܙܸܠܘ ܘܐܸܡ݂ܲܪܘ ܠܹܗ ܠܚܲܣܝܼܪ ܠܸܒܵܐ ܓܡܝܼܪ ܒܲܚܛܝܼܬܼܵܐ>
    text <ܕܠܲܝܬܿ ܐܲܠܵܗܵܐ ܒܥܲܡܵܐ ܓܲܒܼܝܵܐ ܕܡܲܐܣܸܐ ܟܹܐܒܼܵܟ ܀>
    text <܃ܚܠܵܦ ܕܐܲܛܥܝܼܬܵܝܗܝ ܠܐܲܠܵܗ ܟܠܵܐ ܒܠܵܐ ܐܲܠܵܗܹ̈ܐ>
    text <ܢܸܦܣܘܿܩ ܚܲܝܲܝ̈ܟ ܕܠܵܐ ܢܲܚܘܿܢܵܟ ܫܹܐܕܹ̈ܐ ܕܲܪܚܸܡ̣ܬܿ ܀>
    text <܃ܥܛܲܦܘ̣ ܐܝܼ̈ܙܓܲܕܹܿܐ ܠܘܵܬܼ ܥܵܘ̇ܠܵܐ ܕܫܲܕܲܪ ܐܸܢܘܿܢ>
    text <ܘܐܲܝܬܿܝܼܘ ܛܸܒܵܐ ܕܦܣܵܩ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܀>
    text <܃ܫܲܐܸܠ ܐܸܢܘܿܢ ܕܡܲܢ ܐܲܦܢܝܼܟܼܘܿܢ ܩܲܠܝܼܠܵܐܝܼܬܼ>
    text <ܘܚܵܘܝܘܼܗܝ ܗܸܢܘ̣ܿܢ ܕܣܵܢ̇ܐܹܗ ܕܐܲܒܼܘܼܟ ܟܠ̣ܵܢ ܡ̣ܢ ܐܘܼܪܚܲܢ ܀>
    text <܃ܚܲܝܸܠ ܢܲܦܫܹܗ ܟܪܝܼܗܵܐ ܕܲܪܡܸܐ ܒܲܬܼܪܹܝܢ ܟܹܐܒܼܝܼ̈ܢ>
    text <ܘܲܠܛ݂ܲܫ ܣܲܝܦܵܐ ܠܚܲܪܒܵܐ ܕܟܹܐܢܹ̈ܐ ܒܲܕܼܡܘܼܬܼ ܐܲܒܼܘܼܗܝ ܀>
    text <܃ܙܲܝܸܢ ܚܲܝܠܵܐ ܡܚܝܼܠ ܒܐܵܓܼܘܿܢܵܐ ܠܘܼܩܒܲܠ ܩܘܼܫܬܵܐ>
    text <ܘܚܵܒܼ݂ ܡ̇ܢ ܚܲܝܠܹܗ ܡ̣ܢ ܚܹܝܠ ܪܘܼܚܵܐ ܕܲܒܼܛܲܡܵܢܵܐ ܀>
    text <܃ܪܲܒܵܐ ܕܚܲܡܫܝܼܢ ܣܠܸ̣ܩ ܟܲܕܼ ܓܵܙܹ̇ܡ ܥܲܠ ܐܹܠܝܼܵܐ>
    text <ܘܲܒܼܫܘܼܒܼܗܵܪܹܗ ܡܲܗܸܠ ܗ̄ܘ̣ܵܐ ܒܹܗ ܒܒܲܪ ܬܵܘܬܵܒܹ̈ܐ ܀>
    text <܃ܚܘܿܬܼ ܠܲܡ ܒܲܥܓܲܠ ܢܒܼܝܼܵܐ ܕܪܘܼܚܵܐ ܘܠܵܐ ܬܸܫܬܵܘܚܲܪ>
    text <ܕܡܲܠܟܵܐ ܒܵܥܹ̇ܐ ܕܢܚܙܸܐ ܐܲܦܲܝ̈ܟ ܩܲܠܝܼܠܵܐܝܼܬܼ ܀>
    text <܃ܢܒܼܝܼܵܐ ܕܲܫܡ݂ܲܥ ܩܵܠܵܐ ܕܚܘܼܬܼܪܵܐ ܡ̣ܢ ܡܲܪܵܚܵܐ>
    text <ܫܕ݂ܵܐ ܒܹܗ ܓܹܐܪܹ̈ܐ ܕܢܘܼܪܵܐ ܘܝܼܩܸܕ ܥܲܡ ܡܲܫܪܝܼܬܹܗ ܀>
    text <܃ܣܸܦܲܬ̤ ܢܘܼܪܵܐ ܕܪܸܡܙܵܐ ܟܲܣܝܵܐ ܒܪ̈ܲܟܼܫܵܐ ܕܐ̄ܢܵܫܵܐ>
    text <ܘܝܼܩܸܕܼ݂ ܙܲܝܢܵܐ ܥܲܡ ܠܵܒܼܘܼܫܵܘ̈ܗܝ ܠܒܼܝܼܫܲܝ̈ ܚܘܼܬܼܪܵܐ ܀>
    text <܃ܠܵܐ ܐܲܙܝܼܥܹܗ ܠܒܲܪ ܥܵܘܵ݁ܠܵܐ ܓܘܼܢܚܵܐ ܕܲܗܘ̤ܵܐ>
    text <ܘܲܦܢ̣ܵܐ ܘܫܲܕܲܪ ܪܲܒܵܐ ܕܚܲܡܫܝܼܢ ܕܕܼܵܡܹ̇ܐ ܠܩܲܕܼܡ̇ܐ ܀>
    text <܃ܣܠܸ݂ܩ ܡܲܪܵܚܵܐ ܒܫܘܼܥܠܵܝ ܠܸܒܵܐ ܠܘܵܬܼ ܛܲܢܵܢܵܐ>
    text <ܘܫܲܪܝܼ ܡܲܗܸܠ ܕܚܘܿܬܼ ܠܲܡ ܒܲܥܓܲܠ ܕܡܲܠܟܵܐ ܒܵܥܹ̇ܐ ܀>
    text <܃ܘܕܲܣܠܸ̣ܩ ܚܘܼܬܼܪܹܗ ܠܪܵܘܡ̇ܐ ܪܲܒܵܐ ܕܲܢܒܼܝܼܘܼܬܼܵܐ>
    text <ܢܚܸ݂ܬܼ ܟܲܕܼ ܒܲܗܝܼܬܼ ܠܘܵܬܼ ܡܘܼܟܵܟܼܵܐ ܐܲܝܟ ܩܲܕܼܡ̇ܝܵܐ ܀>
    text <ܥܲܙܝܼ ܒܓܼܘܼܡܕܹܿܗ ܝܲܩܝܼܪ ܠܸܒܵܐ ܘܛܲܒܿܝܼܥ ܒܐܲܪܥܵܐ܃>
  block
    text <ܘܲܦܢܵܐ ܘܫܲܕܲܪ ܪܲܒܵܐ ܕܚܲܡܫܝܼܢ ܕܲܬܼܠܵܬܼ ܙܲܒܼܢܝܼ̈ܢ ܀>
    text <܃ܚܙ̣ܵܐ ܡܲܟܿܝܼܟܼܵܐ ܕܙܲܝܢܵܐ ܕܚܘܼܬܼܪܵܐ ܡܲܟܸܿܢ ܚܲܒܼܪ̈ܵܘܗܝ>
    text <ܘܲܠܒܸܫ̣ ܙܲܝܢܵܐ ܕܡܲܟܿܝܼܟܼܘܼܬܼܵܐ ܕܠܵܐ ܢܸܬܼܚܲܝܲܒܼ ܀>
    text <܃ܣܠܸܩ݂ ܡܲܟܝܼܟܼܵܐ ܘܲܥܪܝܼ ܕܲܢܦܝܼܣ ܡܲܟܿܝܼܟܼܵܐܝܼܬܼ>
    text <ܕܬܸܬܼܝܲܩܲܪ ܢܲܦܸܫܝ ܘܠܵܐ ܬܲܩܸܟ ܠܝܼ ܚܛܵܗܵܐ ܕܐܸܬܹ̇ܝܬܼ ܀>
    text <܃ܘܲܕܼܠܵܐ ܙܲܝܸܢ ܢܲܦܸܫܹܗ ܒܚܘܼܬܼܪܵܐ ܐܲܝܟ ܕܲܩܕܼܵܡ̇ܘܗܝ>
    text <ܪܡܲܙ ܓܸܠܝܵܢܵܐ ܠܘܵܬܼ ܛܲܢܵܢܵܐ ܕܚܘܿܬܼ ܙܸܠ ܥܲܡܹܗ ܀>
    text <܃ܠܒܸܫ̣ ܐܹܠܝܼܵܐ ܙܲܝܢܵܐ ܟܲܣܝܵܐ ܕܲܢܒܼܝܼܘܼܬܼܵܐ>
    text <ܘܲܢܚܸܬܼ ܩܲܛ̣ܠܹܗ ܒܩܵܠ ܦܸܬܼܓܼܵܡܵܘ̈ܗܝ ܠܒܲܪ ܩܵܛܘܿܠܵܐ ܀>
    text <܃ܗܵܟܲܢ ܐܸܡ݂ܲܪ ܗܵܘ̇ ܕܐܲܪܓܸܿܙܬܵܝܗܝ ܒܲܕܼܠܵܐ ܐܲܠܵܗ>
    text <ܕܥܲܪܣܵܐ ܕܲܣܠܸܩ̣ܬܿ ܠܵܐ ܬܘܼܒܼ ܬܼܚܘܿܬܼ ܘܬܸܚܙܸܐ ܚܲܝܹ̈ܐ ܀>
    text <܃ܦܲܣܩܹܗ ܠܣܲܒܼܪܹܗ ܡ̣ܢ ܚܲܝܘܼܬܼܵܐ ܒܣܲܝܦܵܐ ܕܪܘܼܚܵܐ>
    text <ܘܚܲܬܸܿܡ ܡܸܠܵܘ̈ܗܝ ܒܝܲܕܼ ܣܘܼܥܪ̈ܵܢܹܐ ܒܒܲܝܬܹܿܗ ܕܐܵܚܵܒܼ ܀>
    text <܃ܫܲܟܼܠܸܠ ܘܲܓܼܡ݂ܲܪ ܪܵܘܡ̇ܐ ܪܲܒܵܐ ܕܢܒܼܝܼܘܼܬܼܵܐ>
    text <ܘܲܢܚܸܬܼ ܐܸܠܦܵܐ ܕܟܼܵܪܘܙܘܼܬܹܗ ܒܲܠܡܹܐܝܢ ܫܲܝܢܵܐ ܀>
    text <܃ܪܡܲܙ ܠܹܗ ܟܲܣܝܵܐ ܒܚܲܕܼ ܓܸܠܝܵܢܵܘ̈ܗܝ ܪ̈ܘܼܚܵܢܵܝܹܐ>
    text <ܕܬܼܵܐ ܢܘܼܚ ܠܐܝܵܐ ܒܲܠܡܹܐܝܢ ܚܲܝܹ̈ܐ ܠܥܸܠ ܡ̣ܢ ܡ̇ܘܬܵܐ ܀>
    text <܃ܬܵܐ ܐܸܬܼܒܲܣܲܡ ܒܐ̄ܪܵܙ ܚܘܼܕܵܬܵܐ ܕܠܵܐ ܡ̇ܝܘܿܬܹ̈ܐ>
    text <ܘܩܵܘܵܐ ܒܚܲܝܹ̈ܐ ܒܛܲܟܼܣܵܐ ܚܲܕܼܬܼܵܐ ܕܡܲܠܟܿܘܼܬܼ ܪܵܘܡ̇ܐ ܀>
    text <܃ܬܵܐ ܥܘܿܠ ܘܲܚܙܝܼ ܐܲܝܟ ܕܲܒܼܐ̄ܪܵܙܵܐ ܠܗܵܝ̇ ܡܲܠܟܿܘܼܬܼܵܐ>
    text <ܕܙܲܡܸܢܬܿܘܿܢ ܠܵܗ̇ ܒܝܲܕܼ ܡܸܠܲܝ̈ܟܿܘܿܢ ܥܲܡܵܐ ܘܥܲܡܡܹ̈ܐ ܀>
    text <܃ܩܕܼܵܡ ܣܘܼܥܪ̈ܵܢܹܐ ܡܚܵܘܸܐ ܐ̄ܢܵܐ ܠܵܟ ܬܘܼܩܵܢ ܚܲܝܹ̈ܐ>
    text <ܛܲܝܸܒܼ ܨܸܒܼܝܵܢܝ ܠܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ ܀>
    text <܃ܒܚܲܝܹ̈ܐ ܚܲܕܼܬܹ̈ܐ ܕܠܵܐ ܫܘܼܠܵܡܵܐ ܥܬܼܝܼܕ ܐ̄ܢܵܐ ܕܐܸܛܲܪ>
    text <ܥܝܼܪܹ̈ܐ ܘܐ̄ܢܵܫܵܐ ܟܲܕܼ ܡܸܬܼܓܲܐܹܝܢ ܪܘܼܚܵܢܵܐܝܼܬܼ ܀>
    text <܃ܒܵܟ ܝܵܗܹ̇ܒܼ ܐ̄ܢܵܐ ܐܵܬܼܵܐ ܕܫܲܝܢܵܐ ܠܓܸܢܣܵܐ ܕܐ̄ܢܵܫܵܐ>
    text <ܚܲܝܲܝ̈ܟ ܢܸܗܘܘܿܢ ܐܲܝܟ ܪܲܗܒܼܘܿܢܵܐ ܠܡܵܝܘܿܬܼܘܼܬܼܵܐ ܀>
    text <܃ܒܵܟ ܥܵܪܹ̇ܒܼ ܐ̄ܢܵܐ ܠܟܼܠܹܗ ܓܸܢܣܵܟ ܕܢܸܚܘܿܢ ܥܲܡܵܟ>
    text <ܘܲܒܼܫܘܼܢܵܚܵܟ ܡܚܲܬܸܿܡ ܐ̄ܢܵܐ ܠܹܗ ܠܫܘܼܘܕܲܝ ܡܸܠܲܝ̈ ܀>
    text <܃ܒܵܟ ܕܵܪܹܫ ܐ̄ܢܵܐ ܐܘܼܪܚܵܐ ܠܚܲܝܹ̈ܐ ܕܠܵܐ ܫܘܼܠܵܡܵܐ>
    text <ܕܠܵܐ ܦܵܣܹ̇ܩ ܠܹܗ ܡ̇ܘܬܵܐ ܝܲܥܢܵܐ ܠܡܸܢܝܵܢ ܚܲܝܲܝ̈ܟ ܀>
    text <܃ܒܵܟ ܡܲܣܓܸܿܐ ܐ̄ܢܵܐ ܣܲܒܼܪܵܐ ܛܵܒܼܵܐ ܠܲܕܼܠܵܐ ܣܲܒܼܪܑܵܐ>
    text <ܕܠܵܐ ܢܸܬܼܪܲܦܘܿܢ ܡ̣ܢ ܬܘܼܟܼܠܵܢܵܐ ܕܲܚܪܘܼܪ̈ܲܝܗܘܿܢ ܀>
    text <܃ܡܚܵܘܹܐ ܐ̄ܢܵܐ ܒܵܟ ܕܠܵܐ ܡܲܣܠܸܐ ܠܝܼ ܥܲܦܪܹܗ ܕܐܵܕܼܵܡ>
    text <ܕܗܵܐ ܝܲܩܲܪܬܹܿܗ ܠܫܝܼܛܘܼܬܼ ܡܸܕܼܪܹܗ ܒܝܲܕܼ ܙܘܼܝܵܚܵܟ ܀>
  block
    text <܃ܫܡ݂ܲܥ ܐܹܠܝܼܵܐ ܕܲܡܫܲܢܹܐ ܠܹܗ ܪܸܡܙܵܐ ܒܚܲܝܹ̈ܐ>
    text <ܘܲܒܼܥ̣ܵܐ ܢܟܲܣܹܝܘܗܝ ܠܝܘܼܬܼܪܵܢ ܐ̄ܢܵܫܵܐ ܠܓܼܵܘ ܡ̣ܢ ܫܸܬܼܩܵܐ ܀>
    text <܃ܣܒ݂ܲܪ ܛܲܢܵܢܵܐ ܕܗܵܕܹܐ ܦܲܐܝܵܐ ܠܡܲܟܿܝܼܟܼܘܼܬܹܗ>
    text <ܕܠܵܐ ܢܸܫܬܲܒܼܗܲܪ ܟܝܵܢܵܐ ܫܝܼܛܵܐ ܒܲܕܼܠܵܐ ܕܝܼܠܹܗ ܀>
    text <܃ܝܵܕܲ݁ܗ ܟܠܵܐ ܚܙ̣ܵܐ ܨܼܒܼܝܵܢܹܗ ܗܵܘ̇ ܕܲܚܙ̣ܐ ܠܹܗ>
    text <ܘܲܓܠ̣ܵܝܗܝ ܐ̄ܪܵܙܵܐ ܕܝܘܼܬܼܪܵܢ ܐ̄ܢܵܫܵܐ ܠܪܸܥܝܵܢ ܐ̄ܢܵܫܵܐ ܀>
    text <܃ܐܵܦ ܙܵܕܹܩ ܗ̄ܘ̣ܵܐ ܕܠܵܐ ܬܸܬܼܟܲܣܸܐ ܥܸܠܲܬܼ ܚܲܝܲܝ̈ܢ>
    text <ܕܓܲܠܝܵܐ ܕܓܲܠܝܵܐ ܬܘܼܒܼ ܢܸܫܬܲܪܲܪ ܒܲܥܬܼܝܼ̈ܕܵܬܼܵܐ ܀>
    text <܃ܒܗܵܕܹܐ ܬܸܢܘܲܝ ܓܠܵܝ̣ܗܝ ܒܵܪܘܿܝܵܐ ܠܫܘܼܢܝܵ ܥܲܒܼܕܹܿܗ>
    text <ܕܢܹܐܣܘܿܪ ܐ̄ܢܵܫܵܐ ܒܚܘܼܒܵܐ ܕܚܲܝܹ̈ܐ ܕܠܵܐ ܫܘܼܠܵܡܵܐ ܀>
    text <܃ܐܵܦ ܐܹܠܝܼܵܐ ܠܵܘ ܐܲܝܟ ܚܵܣܹ̇ܡ ܒܝܘܼܬܼܪܵܢ ܚܲܝܲܝ̈ܢ>
    text <ܨܒܼܵܐ ܕܲܢܟܲܣܸܐ ܡ̣ܢ ܪܸܥܝܵܢܲܢ ܫܘܼܢܝܵ ܚܲܝܵܘ̈ܗܝ ܀>
    text <܃ܚܵܪ̣ ܛܲܢܵܢܵܐ ܕܕܲܠܡܵܐ ܬܸܗܘܸܐ ܐܘܼܪܚܵܐ ܕܚܲܝܹ̈ܐ>
    text <ܥܸܠܲܬܼ ܚܘܼܬܼܪܵܐ ܐ̇ܦ ܥܸܕܠܵܝܵܐ ܠܲܕܒܼܵܬܵܪܟܸܿܢ ܀>
    text <܃ܐܲܪܡܝܼ ܐܘܼܪܚܵܐ ܘܪܲܟܸܿܒܼ ܥܸܠܬܼܵܐ ܠܘܵܬܼ ܬܲܠܡܝܼܕܹܗ>
    text <ܕܐܲܠܵܗܝ ܫܲܕܿܪܲܢܝ ܒܐܘܼܪܚܵܐ ܕܐܸܪܕܸܿܐ ܒܲܝܢܲܝ ܘܠܹܗ ܀>
    text <܃ܒܲܕܿܩܹܗ ܪܸܡܙܵܐ ܠܫܘܼܢܝܵ ܚܲܝܵܘ̈ܗܝ ܠܪܸܥܝܵܢ ܐ̄ܢܵܫܵܐ>
    text <ܘܲܩܕܼܵܡ ܟܠܢܵܫ ܓܠ̣ܵܝܗܝ ܠܐܹܠܝܼܫܵܥ ܐܲܝܟ ܫܲܪܝܼܪܵܐ ܀>
    text <܃ܚܲܝܘܼ ܡܵܪܝܵܐ ܘܚܲܝܵܐ ܗ̄ܝ̣ ܢܲܦܸܫܵܟ ܥܢܵܝ̣ܗܝ ܠܐܹܠܝܼܵܐ>
    text <ܕܠܵܐ ܫܵܒܹ̇ܩ ܐ̄ܢܵܐ ܚܘܼܒܵܟ ܪܲܒܵܐ ܥܕܲܡܵܐ ܠܚܲܪܬܼܵܐ ܀>
    text <܃ܠܒܹܝܬܼ ܐܹܝܠ ܐܸܡ݂ܲܪ ܕܫܲܕܼܪܲܢܝ ܡ̇ܪܝܵܐ ܐ̄ܪܵܙܵܢܵܐܝܼܬܼ>
    text <ܠܐܲܬܼܪܵܐ ܕܫܵܘܹ̇ܐ ܕܢܸܬܼܟܲܢܸܐ ܒܹܗ ܫܸܡ ܐܲܠܵܗܵܐ ܀>
    text <܃ܪܸܡܙܵܐ ܟܲܣܝܵܐ ܓܠ̣ܵܐ ܠܲܢܒܼܝܹ̈ܐ ܥܸܠܲܬܼ ܐܘܼܪܚܹܗ>
    text <ܘܲܢܦ݂ܲܩܘ ܠܐܘܼܪܥܹܗ ܕܲܢܙܚܝܘܼܢܵܝܗܝ ܒܪܘܼܚ ܓܸܠܝܵܢܐ ܀>
    text <܃ܥܢ̣ܵܘ ܚܲܙܵܝܹ̈ܐ ܕܲܥܬܼܝܼ̈ܕܵܬܼܵܐ ܠܘܵܬܼ ܬܲܠܡܝܼܕܹܗ>
    text <ܕܝܵ̇ܕܲܥ ܐܲܢ̄ܬܿ ܟܲܝ ܕܝܵܘܡܵܢ ܢܵܣܹ̇ܒܼ ܡ̇ܪܝܵܐ ܠܡܵܪܵܟ ܀>
    text <܃ܘܦܲܢܝܼ ܐܸܢܘܿܢ ܒܪܘܼܚ ܓܸܠܝܵܢܵܐ ܐܲܝܟ ܝܵܕܲܘܿܥܵܐ>
    text <ܕܲܓܼܠܸܐ ܗ̄ܘ̣ ܠܝܼ ܐ̄ܪܵܙܵܐ ܗܵܢܵܐ ܫܬܼܘܿܩܘ ܡ̣ܢ ܗܵܕܐ ܀>
    text <܃ܐܵܦ ܠܐܝܼܪܝܼܚܘܿ ܐܸܚܲܝܕܼ ܥܸܠܬܼܵܐ ܠܘܵܬܼ ܬܲܠܡܝܼܕܗ>
    text <ܘܦܲܣܩ̣ܵܗ̇ ܠܥܸܠܬܹܗ ܒܫܸܡ ܐܲܠܵܗܵܐ ܘܚܲܝܹ̈ܐ ܕܢܲܦܫܹܗ ܀>
    text <܃ܢܦ݂ܲܩܘ ܐܵܦ ܬܲܡܵܢ ܢܒܼܝܼ̈ܐ ܒܪܘܼܚܵܐ ܠܐܘܼܪܥܹܗ ܕܟܹܐܢܵܐ>
    text <ܟܲܕܼ ܡܸܬܼܢܲܒܹܿܝܢ ܥܲܠ ܫܘܼܢܵܝܹܗ ܕܡ̣ܢ ܨܹܝܕ ܐ̄ܢܵܫܵܐ ܀>
    text <܃ܝܵ̇ܕܲܥ ܐܲܢ̄ܬܿ ܠܲܡ ܕܝܵܘܡ̇ܢ ܢܵܣܹ̇ܒܼ ܡ̇ܪܝܵܐ ܠܡܵܪܵܟ>
    text <ܢܒܼܝܹ̈ܐ ܫܲܐܸܠܘ ܠܘܵܬܼ ܐܹܠܝܼܫܵܥ ܘܐܸܡ݂ܲܪ ܕܲܫܬܼܘܿܩܘ ܀>
    text <܃ܚܙ̣ܵܐ ܛܲܢܵܢܵܐ ܕܲܓܼܠܵܝ̣ܗܝ ܪܘܼܚܵܐ ܠܐ̄ܪܵܙ ܫܘܼܢܵܝܹܗ>
    text <ܘܐܸܚܲܕ݂ ܥܸܠܬܼܵܐ ܠܘܵܬܼ ܬܲܠܡܝܼܕܹܗ ܕܲܬܼܠܵܬܼ ܙܲܒܼܢܝܼ̈ܢ ܀>
    text <ܡܵܪܝܵܐ ܫܲܕܿܪܲܢܝ ܥܕܲܡܵܐ ܠܝܘܿܪܕܿܢܵܢ ܕܐܹܙܲܠ ܘܐܸܗܦܘܿܟ܃>
  block
    text <ܘܠܵܐ ܐܸܬܼܪܲܦܝܼ ܚܲܡܝܼܡ ܠܸܒܵܐ ܒܝܲܕ ܥܸܠ̈ܠܵܬܼܵܐ ܀>
    text <܃ܪܘܼܚܵܐ ܠ̣ܥܸܙ ܒܹܗ ܕܢܸܦܘܿܩ ܢܸܚܙ̣ܐ ܬܲܗܪܵܐ ܪܲܒܵܐ>
    text <ܟܲܕܼ ܡܸܙܕܲܝܲܚ ܥܲܦܪܹܗ ܕܐܵܕܼܵܡ ܡ̣ܢ ܪ̈ܘܼܚܵܢܹܐ ܀>
    text <܃ܚܙ݂ܲܩ ܐܹܠܝܼܵܐ ܒܐܘܼܪܚܵܐ ܚܕܲܬܵܐ ܠܒܲܪ ܡ̣ܢ ܐ̄ܢܵܫܵܐ>
    text <ܘܲܡ̣ܚܵܐ ܠܡܲܝ̈ܵܐ ܘܙܵܥ ܡ̣ܢ ܩܕܼܵܡ̇ܘܗܝ ܟܝܵܢܵܐ ܚܲܪܫܵܐ ܀>
    text <܃ܐܲܪܝܼܡ ܢܲܚܬܹܿܗ ܘܲܡ̣ܚܵܐ ܠܢܲܗܪܵܐ ܘܠܲܦܓܹܗ ܠܲܬܼܪܹܝܢ>
    text <ܘܠܵܐ ܐܸܬܼܥܲܣܲܩܘ ܒܲܥܪܝܼܪ̈ܵܝܹܐ ܠܘܼܩܒܲܠ ܡܸܠܬܹܗ ܀>
    text <܃ܟܝܵܢܵܐ ܚܲܪܫܵܐ ܕܚܹܝ̣ܠ ܡ̣ܢ ܪܸܡܙܵܐ ܕܲܟܼܣܸܐ ܒܢܲܚܬܵܐ>
    text <ܘܢ̣ܵܚ ܡ̣ܢ ܪܲܗܛܹܗ ܘܲܢܛܲܪ ܛܲܟܼܣܵܐ ܕܠܑܵܐ ܒܲܟܼܝܵܢܵܐ ܀>
    text <܃ܥܲܒܲܪ ܐܹܠܝܼܵܐ ܥܲܡ ܬܲܠܡܝܼܕܹܗ ܐܲܝܟ ܕܲܒܼܝܲܒܼܫܵܐ>
    text <ܘܲܦܢ̣ܵܐ ܢܲܗܪܵܐ ܐܲܝܟ ܕܲܒܼܩܲܕܼܡܵܐ ܠܪܲܗܛܵܐ ܕܐܘܼܪܚܹܗ ܀>
    text <܃ܩܵܡ̣ ܕܲܢܬܿܪܓܸܿܡ ܪܲܒܵܐ ܬܲܩܢܵܐ ܠܘܵܬܼ ܬܲܠܡܝܼܕܼܗ>
    text <ܘܲܢܦܲܫܸܩ ܠܹܗ ܐ̄ܪܵܙܵܐ ܕܟܲܣܝܼ ܒܝܲܕܼ ܥܸܠ̈ܠܵܬܼܵܐ ܀>
    text <܃ܡܵܢܵܐ ܨܵܒ̇ܝܬܿ ܫܐܲܠ ܘܐܸܬܸܿܠ ܠܵܟ ܥܘܼܬܼܪܵܐ ܕܪܘܼܚܵܐ>
    text <ܥܲܕܠܵܐ ܐܸܬܿܕܼܒܲܪ ܠܐܲܝܟܵܐ ܕܣܵܡ݂ܲܢܝ ܪܸܡܙܑܵܐ ܠܡܹܐܙܲܠ ܀>
    text <܃ܫܐܸ݂ܠ ܬܲܠܡܝܼܕܼܵܐ ܠܪܲܒܵܐ ܢܲܟܼܦܵܐ ܙܲܝܢܵܐ ܥܦܝܼܦܵܐ>
    text <ܕܢܹܐܙܲܠ ܢܲܩܪܸܒܼ ܒܝܲܕܼ ܥܘܼܕܪܵܢܹܗ ܠܘܼܩܒܲܠ ܛܘܥܝܲܝ ܀>
    text <܃ܪܲܒܵܐ ܕܲܚܙܵܐ ܕܐܲܣܓܿܝܼ ܘܲܫܐܸ̣ܠ ܠܒܲܪ ܡ̣ܢ ܛܲܟܼܣܵܐ>
    text <ܟܠ̣ܵܝܗܝ ܡ̣ܢ ܗܵܕܹܐ ܥܲܕܼ ܡܸܫܬܿܢܸܐ ܘܟܸܢ ܝܵܗܹ̇ܒܼ ܠܹܗ ܀>
    text <܃ܠܵܘ ܒܲܚܣܵܡܵܐ ܟܠ̣ܵܐ ܡ̇ܘܗܲܒܼܬܼܵܐ ܡ̣ܢ ܬܲܠܡܝܼܕܹܗ>
    text <ܗܘ̤ ܬܲܠܡܝܼܕܼܵܐ ܐܲܡܪܲܚ ܣܲܓܿܝܼ ܘܣ̣ܵܡ ܠܹܗ ܛܲܟܼܣܵܐ ܀>
    text <܃ܐܸܢܗܘ̤ ܕܬܸܚܙܹܝܢܝ ܕܲܡܫܲܢܹܐ ܠܝܼ ܪܸܡܙܵܐ ܡܸܢܵܟ>
    text <ܣܲܒܼ ܡ̇ܘܗܲܒܼܬܼܵܐ ܐܲܟܼܡܵܐ ܕܲܫܐܸܠܬܿ ܘܝܲܩܲܪ ܕܲܪܓܹܗ ܀>
    text <܃ܠܵܘ ܦܘܼܠܵܓܼܵܐ ܕܥܲܠ ܫܘܼܢܵܝܹܗ ܣܕܲܩ ܪܸܥܝܵܢܹܗ>
    text <ܐܸܠܵܐ ܕܲܪܢܵܐ ܕܕܲܠܡܵܐ ܩܲܝܵܡ ܦܵܘܫܹܗ ܩܲܠܝܼܠ ܀>
    text <܃ܐܸܢ ܕܵܒܲܪ ܠܝܼ ܦܘܼܩܕܵܢ ܟܲܣܝܵܐ ܠܒܲܪ ܡ̣ܢ ܐ̄ܢܵܫܵܐ>
    text <ܢܸܗܘܸܐ ܥܲܡܵܟ ܚܲܝܠܵܐ ܕܪܘܼܚܵܐ ܐܲܝܟ ܨܸܒܼܝܵܢܵܟ ܀>
    text <܃ܫܲܠܸܡ ܪܲܒܵܐ ܠܘܵܬܼ ܬܲܠܡܝܼܕܹܗ ܙܘܼܗܵܪ ܡܸܠܵܘ̈ܗܝ>
    text <ܘܡܲܛܝܼܘ ܟܸܢܫܹ̈ܐ ܕܲܫܡܲܝܵܢܹ̈ܐ ܕܲܢܫܲܢܘܿܢܵܝܗܝ ܀>
    text <܃ܚܵܘܝܘܼ ܛܲܟܼܣܵܐ ܕܪ̈ܲܟܼܫܵܐ ܕܢܘܼܪܵܐ ܕܲܟܼܕܝܼܢܝܼܢ ܗ̄ܘ̣ܵܐ>
    text <ܐܵܦ ܡܲܪܟܲܒܼܬܼܵܐ ܕܲܚܙܝܼܩܵܐ ܗ̄ܘ̣ܵܬܼ ܒܥܲܪ݁ܩܲܝ ܢܘܼܪܵܐ ܀>
    text <܃ܓܝܼܓܠܹ̈ܐ ܕܢܘܼܪܵܐ ܡܸܬܼܚܲܙ̈ܝܵܢ ܗ̣̄ܘܲܝ̈ ܬܚܹܝܬܼ ܡܲܪܟܲܒܼܬܼܵܐ>
    text <ܘܓܸܦܹ̈ܐ ܕܢܘܼܪܵܐ ܩܢܹܝܢ ܗ̄ܘ̣ܵܘ ܪ̈ܲܟܼܫܵܐ ܐܲܝܟ ܦܵܪ̈ܘܿܚܐ ܀>
    text <܃ܠܵܘ ܢܘܼܪܵܐ ܗ̄ܘ̣ܵܬܼ ܗܵܝ̇ ܡܲܪܟܲܒܼܬܼܵܐ ܕܡܸܬܼܚܲܙܝܵܐ ܗ̄ܘ̣ܵܬܼ>
    text <ܐܵܦܠܵܐ ܪ̈ܲܟܼܫܵܐ ܩܢܹܝܢ ܗ̄ܘ̣ܵܘ ܪܸ̈ܓܼܫܹܐ ܐܵܘ ܪ̈ܲܟܵܒܹܐ ܀>
  block
    text <܃ܚܸܙܘܵܐ ܗ̄ܘ̣ܵܐ ܓܹܝܪ ܘܠܑܵܐ ܗ̄ܘ̣ܵܐ ܓܘܼܫܡܵܐ ܕܡܸܬܼܚܵܘܸܐ ܗ̄ܘ̣ܵܐ>
    text <܃ܚܙܵܬܼܵܐ ܕܢܘܼܪܵܐ ܘܐܸܣܟܹܿܝܡ ܪ̈ܲܟܼܫܵܐ ܕܠܵܐ ܪܘܼܟܵܒܹ̈ܐ>
    text <܃ܪ̈ܘܼܚܵܢܵܝܹܐ ܚܵܘܝܼܘ ܪ̈ܲܟܼܫܵܐ ܐܲܝܟ ܕܲܡܥܵܕܹܝܢ>
    text <ܘܲܠܪܘܼܡܪܵܡܹܗ ܕܒܲܪ ܬܵܘܬܵܒܹ̈ܐ ܟܕܲܢܘ̣ ܡܲܪܟܼܒܼܬܼܵܐ ܀>
    text <܃ܪܸܡܙܵܐ ܟܲܣܝܵܐ ܐܲܪܗܸܒܼ ܐܸܢܘܿܢ ܠܘܸܬܼ ܣܘܼܥܪܵܢܵܐ>
    text <ܕܒܲܕܼܚܝܼ̈ܠܵܬܼܵܐ ܢܚܵܘܘܿܢ ܚܸܙܘܵܐ ܕܪܘܼܡܪܵܡ ܐ̄ܢܵܫܵܐ ܀>
    text <܃ܐ̄ܪܵܙܵܐ ܪܲܒܵܐ ܨܵܪܘ ܪ̈ܘܼܚܵܢܹܐ ܠܐܲܪ̈ܥܵܝܹܐ>
    text <ܕܗܵܐ ܡܸܬܼܥܲܠܸܐ ܟܝܵܢܵܐ ܫܝܼܛܵܐ ܠܘܵܬܼ ܪܘܼܡܪܵܡ̇ܐ ܀>
    text <܃ܒܝܲܕܼ ܡܲܪܟܼܒܼܬܼܵܐ ܪܫܲܡ̣ܘ ܙܘܼܝܵܚܵܐ ܕܥܲܦܪܹܗ ܕܐܵܕܼܵܡ>
    text <ܕܡܝܼܩܲܪ ܠܹܗ ܪܸܡܙܵܐ ܠܚܲܪܬܼܵܐ ܒܝܲܕܼ ܣܘܼܟܵܠܵܐ ܀>
    text <܃ܒܚܲܕܼ ܕܲܡܫܲܢܸܐ ܘܠܵܐ ܒܵܠ݁ܲܥ ܠܹܗ ܡ̇ܘܬܵܐ ܝܲܥܢܵܐ>
    text <ܨܵܪ ܠܲܢ ܐ̄ܪܵܙܵܐ ܕܚܲܝܹ̈ܐ ܚܲܕܼܬܹ̈ܐ ܕܠܵܐ ܫܘܼܠܵܡܵܐ ܀>
    text <ܒܝܲܕ ܐܹܠܝܼܵܐ ܓܠ̣ܵܐ ܒܵܪܘܝܵܐ ܠܡܵܝܘܿܬܼܘܼܬܼܵܐ܁>
    text <ܕܩܲܝܵܡ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܒܫܘܼܠܵܡ ܙܲܒܼܢܹ̈ܐ ܀>
    text <܃ܥܒ݂ܲܕܼ ܫܘܼܢܵܝܹܗ ܒܚܲܕܼ ܪ̈ܘܼܚܵܢܹܐ ܒܚܸܘܙܵܐ ܪܲܒܵܐ>
    text <ܕܲܢܒܲܕܸܿܩ ܠܲܢ ܥܲܠ ܫܘܼܢܵܝܲܢ ܕܲܠܘܵܬܼ ܪܵܘܡ̇ܐ ܀>
    text <܃ܐܵܽܦ ܡܲܪܟܸܿܒܼܬܼܵܐ ܕܲܡܙܲܝܚܵܐ ܗ̄ܘ̣ܵܬܼ ܠܒܲܪ ܬܵܘܬܵܒܹ̈ܐ>
    text <ܠܐܲܦܲܝ̈ ܪܵܘܡ̇ܐ ܡܚܵܘܸܐ ܗ̄ܘ̣ܵܐ ܠܹܗ ܪܸܡܙܵܐ ܠܪܲܛܹܗ ܀>
    text <܃ܗܘ̤ܵܐ ܦܲܓܼܪܵܢܵܐ ܐܲܝܟ ܗܸܢܝܘܿܟܼܵܐ ܠܥܸܠ ܡ̣ܢ ܪܘܼܚܵܐ>
    text <ܘܐܸܚܲܕܼ ܒܸܣܪܵܐ ܒܥܲܪ̈ܩܲܝ ܢܘܼܪܵܐ ܘܠܵܐ ܐܸܣܬܲܢܲܛ ܀>
    text <܃ܐܘܿ ܦܲܓܼܪܵܢܵܐ ܕܲܪܟܸܒܼ ܪܘܼܚܵܐ ܘܦܲܓܸܿܕܼ ܢܘܼܪܵܐ>
    text <ܐܘܿ ܒܸܣܪܵܢܵܐ ܕܠܵܐ ܐܸܬܼܚܲܪܵܟ ܒܫܲܠܗܸܒܼܝܼܬܼܵܐ ܀>
    text <܃ܐܘܿ ܝܲܩܝܼܪܵܐ ܕܲܩܼܢܵܐ ܓܸܦܹ̈ܐ ܕܦܵܪܘܿܚܘܼܬܼܵܐ>
    text <ܐܘܿ ܡ̇ܝܘܿܬܼܵܐ ܕܠܵܐ ܩܸܬܲܬ̤ ܒܹܗ ܐܝܼܕܼܵܐ ܕܡ̇ܘܬܵܐ ܀>
    text <܃ܣܵܡ̣ܡܹܗ ܪܸܡܙܵܐ ܒܝܲܕܼ ܪ̈ܘܼܚܵܢܹܐ ܠܥܸܠ ܡ̣ܢ ܪ̈ܲܟܼܫܵܐ>
    text <ܘܦܵܫ̣ ܠܲܡ ܡܲܥܦ̄ܪܹܗ ܐܲܝܟ ܪܲܗܒܼܘܿܢܵܐ ܠܘܵܬܼ ܬܲܠܡܝܼܕܹܗ ܀>
    text <܃ܒܢܲܚܬܵܐ ܕܦܲܓܼܪܹܗ ܝܲܗ̣̄ܒܼ ܠܹܗ ܐܵܬ̤ܐ ܕܡܸܕܹܿܡ ܕܲܫܐܸ̣ܠ>
    text <ܕܲܥܦܝܼܦܵܐܝܼܬܼ ܩܲܒܸܿܠ ܕܲܪܓܼܵܐ ܒܓܸܠܝܵܐ ܘܟܸܣܝܵܐ ܀>
    text <܃ܪܟܸܒܼ ܒܸܣܪܵܢܵܐ ܠܥܸܠ ܡ̣ܢ ܪܘܼܚܵܐ ܘܲܦܪ݂ܲܚ ܒܐܵܐܲܪ>
    text <ܘܬܲܪܨܹܗ ܪܸܡܙܵܐ ܠܫܘܼܠܵܡ ܐܘܼܪܚܹܗ ܠܘܲܥܕܵܐ ܕܲܥܕܹܢ ܀>
    text <܃ܠܲܥܕܹܢ ܫܲܢܝܼ ܒܲܪ ܬܵܘܬܵܒܹ̈ܐ ܘܠܵܘ ܠܲܫܡܲܝܵܐ>
    text <ܘܒܲܐܪܥܵܐ ܢܲܛܪܹ݂ܗ ܪܸܡܙܵܐ ܒܚܲܝܹ̈ܐ ܘܠܵܘ ܒܲܪܩܝܼܥܵܐ ܀>
    text <܃ܠܵܐ ܓܹܝܪ ܕܲܪ̈ܫܵܗ݂̇ ܠܐܘܼܪܚܵܐ ܕܪܵܘܡ̇ܐ ܪ̈ܓܼܠܹܗ ܕܒܸܣܪܵܐ>
    text <ܘܠܵܐ ܐܸܬܼܦܲܚܲܬ̤ ܗܵܝ̇ ܡܲܥܲܠܬܵܐ ܠܡܵܝܘܿܬܼܘܼܬܼܵܐ ܀>
    text <ܚܲܕܼ ܗ̄ܘ̣ ܒܲܠܚܘܿܕܼ ܡ̣ܢ ܡ̇ܝܘܿܬܹ̈ܐ ܣܠܸ̣ܩ ܠܲܫܡܲܝܵܐ܃>
  block
    text <܃ܗܵܘ̇ ܕܥ̣ܡܲܪ ܒܹܗ ܦܬ݂ܲܚ ܗ̄ܘ̣ܵܐ ܪܩܝܼܥܵܐ>
    text <ܥܲܠ ܕܲܢܫܲܡܸܫ ܒܲܩܕܼܘܿܫ ܩܘܼܕܫܹ̈ܐ ܚܠܵܦ ܡ̇ܝܘܼܬܹ̈ܗ ܀>
    text <܃ܗܘ̤ܝܘܼ ܕܲܣܠܸ̣ܩ ܥܲܡ ܨܸܒܼܝܵܢܵܐ ܕܲܢ̣ܚܸܬܼ ܨܹܐܕܼܵܘܗܝ>
    text <ܘܗܘ̤ ܐܸܬܼܥܲܠܝܼ ܠܥܸܠ ܡ̣ܢ ܟܠܵܐ ܕܲܢܫܲܠܸܡ ܟܠ ܀>
    text <܃ܒܡܸܠܬܼܵܐ ܕܝܼܠܹܗ ܕܠܵܐ ܡܸܫܬܲܪܝܵܐ ܬܲ̇ܚܸܡ̄ܢ ܡܸܠܬܲܢ>
    text <ܕܠܲܝܬܿ ܐ̄ܢܵܫ ܕܲܣܠܸܩ̣ ܡ̣ܢ ܡ̇ܝܘܿܬܹ̈ܐ ܐܸܠܵܐ ܐܸܢ ܗܘ̤ ܀>
    text <܃ܠܐܲܦܲܝ̈ ܪܵܘܡ̇ܐ ܢܲܓܼܕܹܿܗ ܪܸܡܙܵܐ ܠܒܲܪ ܬܵܘܬܵܒܹ̈ܐ>
    text <ܘܡ̣ܢ ܕܐܸܬܼܥܲܠܝܼ ܣܵܡܹ݂ܗ ܒܲܥܕܹܝܢ ܒܐܲܬܼܪܵܐ ܦܲܐܝܵܐ ܀>
    text <܃ܬܲܡ̇ܢ ܢܲܛܪܹܗ ܥܲܡ ܒܲܪ ܓܸܢܣܹܗ ܚܢܘܿܟ ܕܐܸܫܬܲܢܝܼ>
    text <ܕܬܲܡ̇ܢ ܢܸܗܘܘܿܢ ܠܒܲܪ ܡ̣ܢ ܚܲܫܵܐ ܒܐ̄ܪܵܙ ܡܲܠܟܿܘܼܬܼܵܐ ܀>
    text <܃ܒܗܘܿܢ ܚܵܘܝܼ ܠܲܢ ܐܵܬ̤ܐ ܕܫܲܝܢܵܐ ܕܲܠܘܵܬܼ ܓܸܢܣܲܢ>
    text <ܘܲܒܼܚܲܝܲܝ̈ܗܘܿܢ ܡ̣ܠܲܟ ܚܲܝܘܼܬܼܵܐ ܠܡܵܝܘܿܬܼܘܼܬܼܵܐ ܀>
    text <܃ܗܡܲܝܪܹ̈ܐ ܕܚܘܼܒܵܐ ܐܸܚܲܕ݂ ܐܸܢܘܿܢ ܠܫܲܝܢܵܐ ܕܐ̄ܢܵܫܵܐ>
    text <ܘܲܟܼܡܵܐ ܕܗܸܢܘ̣ܿܢ ܒܐܲܬܼܪܵܐ ܕܚܲܝܹ̈ܐ ܫܲܪܝܼܪ ܣܲܒܼܪܲܢ ܀>
    text <܃ܚܪܘܼܪܹ̈ܐ ܕܢܲܦܫܵܐ ܘܢܘܼܚܵܡ ܦܲܓܼܪܵܐ ܐܸܫܬܵܘܕܿܝܼ ܠܲܢ>
    text <ܘܲܥܒ݂ܲܪ ܐܸܢܘܿܢ ܐܲܝܟ ܥܲܪ̈ܒܹܐ ܒܐܸܫܛܵܪ ܚܲܝܲܝ̈ܢ ܀>
    text <܃ܐܲܪܡܝܼܘ ܐܝܼܕܼܵܐ ܒܲܕܼܝܵܬܹܩܹܐ ܕܚܘܼܕܵܬܼ ܦܲܓܼܪܵܝܢ>
    text <ܒܗܵܝ̇ ܕܲܢܛܝܼܪܝܼܢ ܗܲܕܵܡܲܝ̈ܗܘܿܢ ܕܠܵܐ ܢܸܟܼܝܵܢܹ̈ܐ ܀>
    text <܃ܦܲܠܓܹܗ ܠܙܲܒܼܢܵܐ ܕܥܘܼܡܪܵܐ ܕܙܲܒܼܢܵܐ ܠܲܡ̈ܢܵܘܵܬܼܵܐ>
    text <ܕܢܸܙܪܘܿܥ ܣܲܒܼܪܵܐ ܕܚܵܝܑܬܼ ܡܝܼ̈ܬܹܐ ܒܟܼܠܗܘܿܢ ܕܵܪܹ̈ܐ ܀>
    text <܃ܫܲܢܝܼ ܠܲܚܢܘܿܟ ܒܥܸܣܪܵܐ ܕܵܪ̈ܝܼܢ ܕܚܲܒܸܿܠܘ ܛܲܟܼܣܵܐ>
    text <ܘܐܲܠܸܦ ܐܸܢܘܿܢ ܒܝܲܕܸ ܫܘܼܢܵܝܹܗ ܡ̣ܢ ܚܸܡܬܹܗ ܀>
    text <܃ܒܡܸܨܥܲܬܼ ܕܵܪܹ̈ܐ ܕܒܲܪ ܐܹܠܝܼܵܐ ܘܢܲܛܪܹܗ ܒܚܲܝܹ̈ܐ>
    text <ܘܲܒܼܪܘܼܡܪܵܡܹܗ ܓܠ̣ܵܐ ܥܲܠ ܫܘܼܒܼܚܵܐ ܕܠܵܐ ܡܵܝܘܿܬܹ̈ܐ ܀>
    text <܃ܒܫܘܼܠܵܡ ܙܲܒܼܢܹ̈ܐ ܢܣ݂ܲܒܼ ܚܲܕܼ ܡܸܢܲܢ ܐܲܝܟ ܪܹܫܝܼܬܼܵܐ>
    text <ܘܲܒܼܝܲܕܼ ܕܸܒܼܚܹܗ ܪܲܥܝܼ ܠܟܼܠܵܐ ܥܲܡ ܪܲܒܿܘܼܬܹܗ ܀>
    text <܃ܠܵܘ ܐܲܝܟ ܥܲܒܼ̈ܕܹܿܐ ܢܲܛܪܹܗ ܒܚܲܝܹ̈ܐ ܠܒܲܪ ܡ̣ܢ ܐ̄ܢܵܫܵܐ>
    text <ܕܥܲܒܼ̈ܕܹܿܐ ܒܐܲܪܥܵܐ ܘܗܘ̤ ܐܲܝܟ ܡܵܪܵܐ ܠܥܸܠ ܒܲܫܡܲܝܵܐ ܀>
    text <܃ܚܢܘܼܟ ܘܐܹܠܝܼܵܐ ܒܐܲܪܥܵܐ ܢܛܝܼܪܝܼܢ ܒܐܲܬܼܪܵܐ ܕܲܥܕܹܝܢ>
    text <ܘܗܘ̤ ܒܲܫܡܲܝܵܐ ܡܲܡܠܸܟ ܥܲܠ ܟܠ ܥܲܡ ܢܵܣܘܿܒܹܗ ܀>
    text <܃ܒܓܼܵܘ ܦܲܪܕܲܝܣܵܐ ܐܲܥܡܲܪ ܐܸܢܘܿܢ ܠܥܲܒܼ̈ܕܹܿܐ ܛܵܒܹ̈ܐ>
    text <ܚܠܵܦ ܪܲܗܒܼܘܿܢܵܐ ܕܗܵܘ̇ ܬܘܼܩܵܢܵܐ ܕܠܵܐ ܡܸܬܼܚܲܒܲܠ ܀>
    text <܃ܠܵܘ ܦܘܼܪܥܵܢܵܐ ܢܣ݂ܲܒܼܘ ܫܲܪܝܼܪܹ̈ܐ ܥܘܼܡܪܵܐ ܕܲܥܕܝܢ>
    text <ܕܲܢܛܝܼܪ ܐܲܓܼܪܵܐ ܕܲܟܼܠܝܼܠܲܝ̈ܗܘܿܢ ܒܡܲܠܟܿܘܼܬܼ ܪܵܘܡ̇ܐ ܀>
    text <܃ܩܲܕܸܿܡ ܓܹܝܪ ܚܵܪ̣ ܗܵܘ̇ ܝܵ̇ܕܲܥ ܟܠ ܒܥܘܼܕܼܪܵܢ ܚܲܝܲܝ̈ܢ>
    text <ܘܢܲܛܪܹ݂ܗ ܒܐ̄ܪܵܙܵܐ ܠܡܘܼܠܟܵܢ ܟܹܐܢܹ̈ܐ ܡܸܛܠܵܬܲܢ ܀>
  block
    text <܃ܠܲܢ ܗ̄ܘ̣ ܚܵܐܲܪ ܘܟܸܢ ܓܵܡܲ݁ܪ ܠܹܗ ܠܫܘܼܘܕܲܝ ܡܸܠܵܘ̈ܗܝ>
    text <ܕܢܸܣܲܒܼ ܐܲܟܲܚ̄ܕ ܚܪܘܼܪܹ̈ܐ ܕܦܲܓܼܪܲܢ ܘܦܘܼܪܩܵܢ ܢܲܦܫܲܢ ܀>
    text <܃ܗܵܐ ܕܼܪܫܲܬ̤ ܠܲܢ ܥܸܠܲܬܼ ܟܹܐܢܹ̈ܐ ܐܘܼܪܚܵܐ ܠܚܲܝܹ̈ܐ>
    text <ܬܵܘ ܢܸܪܕܹܿܐ ܐܲܝܟ ܕܲܒܼܐ̄ܪܵܙܵܐ ܠܘܵܬܼ ܫܘܼܠܵܡܵܐ ܀>
    text <܃ܗܵܐ ܚܵܘܝܼ ܠܲܢ ܒܝܲܕܼ ܫܘܼܢܵܝܵܐ ܕܲܬܼܪܹܝܢ ܐ̄ܢܵܫܵܐ>
    text <ܕܲܡܫܲܢܹܐ ܠܲܢ ܠܘܵܬܼ ܬܘܼܩܵܢܵܐ ܕܠܵܐ ܡܸܬܼܚܲܒܲܠ ܀>
    text <܃ܬܵܘ ܢܸܬܼܪܸܘܿܟ ܠܲܢ ܢܝܼܫܵܐ ܕܟܹܐܢܹ̈ܐ ܘܢܼܚܢܸܐ ܠܩܘܼܒܼܠܹܗ>
    text <ܘܲܢܚܘܼܪ ܟܠܢܵܫ ܒܝܲܕܼ ܚܘܼܡܣܵܢܵܐ ܕܪܸ̈ܥܝܵܢܲܝܗܘܿܢ ܀>
    text <܃ܥܢܝܼܪ ܕܲܡܟܿܘܼܬܲܢ ܒܩܵܠܵܐ ܚܲܠܝܵܐ ܕܦܸܬܼܓܼܵܡܲܝ̈ܗܘܿܢ>
    text <ܘܢܸܪܕܿܘܿܦ ܝܘܼܩܪܵܐ ܕܲܪ̈ܓܼܝܼܓܼܵܬܼܵܐ ܡ̣ܢ ܪܸܥܝܵܢܲܢ ܀>
    text <܃ܢܫܝܼܓܼ ܚܘܼܫܵܒܲܝ̈ܢ ܡ̣ܢ ܨܵܐܘܼܬܼܵܐ ܕܥܵܘܠܵܐ ܣܲܢܝܵܐ>
    text <ܘܢܸܚܙ̣ܐ ܢܲܦܫܲܢ ܒܝܲܕ ܡܲܚܙܝܼܬܼܵܐ ܕܕܘܼܒܵܪ̈ܲܝܗܘܿܢ ܀>
    text <܃ܐܲܝܟ ܢܛܘܼܪܹ̈ܐ ܟܪܝܼܟܼܝܼܢ ܟܠܢܵܫ ܠܡܲܫܪܝܼܬܼ ܓܸܢܣܲܢ>
    text <ܠܵܐ ܢܸܬܼܪܲܦܸܐ ܕܲܠܡܵܐ ܢܸܬܼܪܘܿܥ ܒܝܼܫܵܐ ܠܣܸܕܪ̈ܲܝܢ ܀>
    text <܃ܢܡܲܪܸܐ ܟܠܫܵܥ ܒܕܼܘܼܒܵܪ̈ܲܝܗܘܿܢ ܠܘܵܬܼ ܫܘܼܠܵܡܵܐ>
    text <ܝܵܘܡ̇ܢ ܘܲܡܚܵܪ ܕܗܵܐ ܡܲܢܲܥ ܠܹܗ ܫܘܼܠܵܡ ܚܲܝܲܝ̈ܢ ܀>
    text <܃ܒܗܲܝܡܵܢܘܼܬܼܵܐ ܙܟܼܵܘ ܢܲܨܝܼܚܹ̈ܐ ܠܚܲܫܹ̈ܐ ܕܲܒܼܗܘܿܢ>
    text <ܒܵܗ̇ ܢܸܬܼܓܵܘܲܣ ܒܟܼܠ ܬܲܟܼܬܿܘܼܫܝܼ̈ܢ ܕܦܲܓܼܪܵܐ ܘܢܲܦܫܵܐ ܀>
    text <܃ܣܲܟܿܪܵܐ ܐܝܼܬܹܝܗ̇ ܡܩܲܒܿܠܲܬܼ ܓܹܐܪܹ̈ܐ ܕܲܒܼܥܸܠܕܲܪܵܐ>
    text <ܘܠܵܐ ܚܵܣܹ̇ܝܢ ܠܵܗ̇ ܣܲܝܦܵܐ ܕܢܘܼܪܵܐ ܠܫܲܪܝܼܪܘܼܬܼܵܗ̇ ܀>
    text <܃ܒܵܗ̇ ܡܸܬܼܒܲܚܪܝܼܢ ܪܸܥܝܵܢ ܐ̄ܢܵܫܵܐ ܐܲܝܟ ܕܲܒܼܟܼܘܼܪܵܐ>
    text <ܘܪܸܬܼܚܵܐ ܕܚܲܫܹ̈ܐ ܡܚܵܘܸܐ ܙܹܐܦܵܐ ܕܣܲܢܝܼܘܼܬܼ ܢܲܦܫܵܐ ܀>
    text <܃ܢܸܗܘܸܐ ܕܲܗܒܼܵܐ ܪܸܥܝܵܢ ܢܲܦܫܲܢ ܒܟܼܘܼܪ ܒܘܼܚܪܵܢܵܗ̇>
    text <ܘܠܵܐ ܢܸܬܼܪܲܦܸܐ ܩܕܼܵܡ ܚܘܼܬܼܚܵܬܹ̈ܐ ܕܝܲܨܪܲܢ ܒܝܼܫܵܐ ܀>
    text <܃ܒܝܼܫܘܿܥ ܢܸܚܘܼܪ ܐܵܦ ܢܸܬܿܕܲܡܸܐ ܒܚܘܼܡܣܵܢ ܢܲܦܫܲܢ>
    text <ܕܲܗܘ̤ܵܐ ܪܹܫܵܐ ܐܵܦ ܓܵܡܘܿܪܵܐ ܕܗܲܝܡܵܢܘܼܬܲܢ ܀>
    text <܃ܚܠܵܦ ܚܲܕܼܘܼܬܼܵܐ ܨܠܝܼܒܵܐ ܣܲܝܒܲܪ ܡܸܛܠܵܬܲܢ>
    text <܃ܢܩܵܘܸܐ ܒܚܘܼܒܵܐ ܕܗܲܝܡܵܢܘܼܬܹܗ ܕܢܲܡܠܸܟ ܥܲܡܹܗ>
    text <ܥܘܼܢܵܝܵܐ܃ ܢܸܗܘܸܐ ܨܵܘܡܲܢ ܠܲܡܫܝܼܚܵܐ܃ ܙܘܿܦܵܐ ܠܚܘܼܪܵܪ ܟܘ̈ܬܼܡ̇ܬܲܢ ܀>
text <ܕܚܲܕܼܒܿܫܲܒܵܐ ܕܸܫܬܵܐ ܕܨܵܘܡܵܐ>
  block
    text <ܕܚܲܕܼܒܿܫܲܒܵܐ ܕܸܫܬܵܐ ܕܨܵܘܡܵܐ>
  block
    text <ܡܐ ܡܪܐ ܢܝܡܫܥܣܝܪܝܐ>
    text <ܕܚܲܕܼܒܿܫܲܒܵܐ ܕܸܫܬܵܐ ܕܨܵܘܡܵܐ>
    text <ܥܘܼܢܵܝܵܐ>
    text <ܬܵܘܕܲܝܼ ܠܚܲܬܼܢܵܐ ܕܐܵܘܪܸܒܼ ܠܪ̈ܵܚܡܵܘܗܝ܃ ܘܐܲܥܸܠ ܐܸܢܘܿܢ>
    text <ܠܲܓܼܢܘܿܢ ܡܲܠܟܿܘܼܬܹܗ܃ ܐܲܚܲܝ̈܁>
  block
    text <܃ܫܲܦܝܼܪ ܗܸܪܓܵܐ ܕܡܸܠܲܝ̈ ܪܘܼܚܵܐ ܕܣܝܼܡ ܒܲܟܼܬܼܵܒܹ̈ܐ>
    text <ܘܛܵܒܼ ܥܸܢܝܵܢܵܐ ܕܒܲܟܼܬܼܝܼ̈ܒܼܵܬܼܵܐ ܠܲܕܼܗܵܪܹܓܼ ܒܹܗ ܀>
    text <܃ܦܠܸܐ ܝܘܼܠܦܵܢܵܐ ܕܟܼܵܪܘܿܙܘܼܬܼܵܐ ܕܡܲܠܟܿܘܼܬܼ ܪܵܘܡ̇ܐ>
    text <ܘܛܘܼܒܹ̈ܐ ܛܵܒܹ̈ܐ ܡܦܲܠܸܓܼ ܚܘܼܒܹܿܗ ܠܲܕܼܪܵܚܹ̇ܡ ܠܹܗ ܀>
    text <ܓܲܙܵܐ ܪܲܒܵܐ ܟܣܸܐ ܒܐܵܬܼ̈ܘܵܬܼܵܐ ܕܗܸܓܼܝܵܢ ܡܸܠܵܘ̈ܗܝ܃>
  block
    text <ܐܲܝܢܵܐ ܕܩܵܪܹܐ ܒܪܸܚܡܲܬܼ ܢܲܦܫܵܐ ܥ̣ܬܲܪ ܘܲܠܥܵܠܲܡ ܀>
    text <܃ܠܨܸܡܚܵܐ ܕܢܘܼܗܪܵܐ ܕܵܡܹ̇ܝܢ ܚܘܼܩܹ̈ܐ ܕܲܟܼܬܼܝܼ̈ܒܼܵܬܹܗ>
    text <ܘܐܲܝܢܵܐ ܕܚܵܐܲ݁ܪ ܕܠܵܐ ܦܘܼܠܵܓܼܵܐ ܚ̣ܙܵܐ ܟܠ ܡܸܕܹܿܡ ܀>
    text <܃ܐܲܝܟ ܗܲܕܲܝܼܐܵܐ ܪܵܗܹ̇ܛ ܫܸܡܥܹܗ ܩܕܼܵܡ ܪܸܥܝܵܢܵܐ>
    text <ܘܐܲܝܢܵܐ ܕܪܵܚܹ̇ܡ ܠܘܝܼܬܼܵܐ ܕܚܘܼܒܹܿܗ ܡ̣ܛܵܐ ܠܲܫܡܲܝܵܐ ܀>
    text <܃ܚܘܼܒܵܢܵܐܝܼܬܼ ܩܵܪܹܐ ܠܐ̄ܢܵܫܵܐ ܠܡܸܩܪܲܒܼ ܨܹܐܕܼܵܘܗܝ>
    text <ܘܐܲܝܢܵܐ ܕܲܩ̣ܪܸܒܼ ܚܘܼܒܵܢܵܐܝܼܬܼ ܡ̣ܠܵܝܗܝ ܡ̣ܢ ܚܘܼܒܹܿܗ ܀>
    text <܃ܒܲܕܼܡܘܼܬܼ ܪܲܒܵܐ ܡܚܲܦܸܛ ܐ̄ܢܵܫܵܐ ܠܘܵܬܼ ܝܘܼܠܦܵܢܹܗ>
    text <ܘܐܲܝܢܵܐ ܕܩܲܒܸܿܠ ܬܲܠܡܝܼܕܼܘܼܬܹܗ ܗܘ̤ܵܐ ܠܹܗ ܪܲܒܵܐ ܀>
    text <܃ܪܲܒܵܢܘܼܬܹܗ ܕܪܲܒܵܐ ܡܗܝܼܪܵܐ ܚܙܹ̇ܝܬܼ ܕܲܡܗܝܼܪܵܐ>
    text <ܘܡܲܠ̣ܟܲܢܝ ܪܸܥܝܵܢܝ ܕܐܸܬܿܬܲܠܡܲܕܼ ܠܹܗ ܐܸܢ ܨܵܒܹ̇ܐ ܒܝܼ ܀>
    text <܃ܨܒܼܝܼ ܒܝܼ ܪܲܒܵܐ ܡܚܲܟܸܿܡ ܐ̄ܢܵܫܵܐ ܒܪܲܒܵܢܘܼܬܹܗ>
    text <ܕܐܵܘܓܲܪ ܠܸܫܵܢܝ ܒܬܲܠܡܝܼܕܼܘܼܬܼܵܐ ܕܗܸܓܼܝܵܢ ܡܸܠܲܝ̈ܟ ܀>
    text <܃ܠܥܸܢܝܵܢ ܡܸܠܲܝ̈ܟ ܪܓܼܝܼܓܼܵܐ ܡܸܠܲܬܼܝ ܠܡܸܬܿܬܲܠܡܵܕܼܘܼ>
    text <ܟܬܼܘܿܒܼ ܠܝܼ ܚܘܼܩܵܐ ܕܐܲܠܦܵܐ ܒܹܝܛܵܐ ܕܐܸܬܼܗܲܓܸܿܐ ܒܹܗ ܀>
    text <܃ܚܘܼܩܹ̈ܐ ܬܪ̈ܝܼܨܹܐ ܚܙܹ̇ܝܬܼ ܕܲܪܫܝܼܡܝܼܢ ܒܲܟܼܬܼܝܼ̈ܒܼܵܬܼܵܟ>
    text <ܘܛܵܒܼ ܪܵܓܵܐ ܠܝܼ ܕܐܸܪܕܹܿܐ ܒܛܲܟܼܣܵܐ ܕܣܘܼܟܵܠܲܝ̈ܗܘܿܢ ܀>
    text <܃ܡܲܠܵܐ ܪܸܓܲܬܼܝ ܛܵܒܼܵܐ ܕܲܡܠܸܐ ܟܠ ܛܵܒܼܵܬܹ̈ܐ>
    text <ܘܗܲܒܼܠܝܼ ܣܘܼܢܩܵܢܝ ܣܘܼܟܵܠ ܡܸܠܹ̈ܐ ܕܒܲܟܼܬܼܝܼ̈ܒܬܼܵܟ ܀>
    text <܃ܒܹܝܬܼ ܦܸܠ̈ܐܵܬܼܵܐ ܕܲܪ̈ܫܝܼܡܵܢ ܠܵܟ ܡܸܬܼܗܲܦܲܟ ܗ̄ܘܹ̇ܝܬܼ>
    text <ܘܫܲܚ̣ܩܲܢܝ ܪܸܥܝܵܢܝ ܕܐܸܒܼܥܹܐ ܒܥܵܬܼܵܐ ܕܚܲܝܠܵܐ ܕܲܒܼܗܹܝܢ ܀>
    text <ܠܲܒܼܬܼܘܼ̈ܠܵܬܼܵܐ ܥܣܲܪ ܠܲܡ ܕܵܡ̇ܝܵܐ ܡܲܠܟܿܘܼܬܼ ܪܵܘܡ̇ܐ܁>
    text <ܕܲܡܣܲܟܿܝ̈ܢ ܗ̣̄ܘܲܝ̈ ܠܡܹܐܪܲܥ ܚܲܬܼܢܵܐ ܒܠܲܡܦܹܝܕܲܝ̈ܗܹܝܢ ܀>
    text <܃ܚܲܡܸܫ ܡܸܢܗܹܝܢ ܚܲܟܿܝܼ̈ܡܵܬܼܵܐ ܢ̣ܣܲܒܼ ܠܲܡ ܡܸܫܚܵܐ>
    text <ܘܠܵܐ ܪ̈ܲܕܼܝܵܬܼܵܐ ܠܵܐ ܐܸܬܼܚܲܦܲܛ ܠܡܸܣܲܒܼ ܡܸܫܚܵܐ ܀>
    text <܃ܥ̣ܒܲܪ ܠܲܡ ܙܲܒܼܢܵܐ ܘܐܵܘܚܲܪ ܚܲܬܸܢܵܐ ܡ̣ܢ ܕܲܠܡܹܐܬܼܵܐ>
    text <ܘܲܙܟܼܵܬ̤ ܐܸܢܹܝܢ ܫܸܢܬܼܵܐ ܘܲܕܼܡܸܟ ܥܸܣܪ̈ܵܬܲܝ̈ܗܹܝܢ ܀>
  block
    text <܃ܒܦܸܠܓܹܿܗ ܕܠܸܠܝܵܐ ܐܸܡ݂ܲܪ ܕܐܲܙܥܸܩ ܩܵܠ ܫܝܼܦܘܿܪܵܐ>
    text <ܕܲܡܣܲܒܲܪ ܗ̄ܘ̣ܵܐ ܥܲܠ ܡܹܐܬܼܝܼܬܹܗ ܕܚܲܬܼܢܵܐ ܕܪܵܘܡܵܐ ܀>
    text <܃ܩ̣ܵܡ ܠܲܡ ܬܲܩܸܢ ܠܲܡܦܹܝܕܲܝ̈ܗܹܝܢ ܐܵܦ ܬܲܩ̈ܢܵܬܼܵܐ>
    text <ܕܲܒܼܢܲܗܝܼܪܹ̈ܐ ܢܲܩ̈ܒܿܠܵܢ ܚܲܬܼܢܵܐ ܕܲܫܪܸܐ ܒܢܘܼܗܪܵܐ ܀>
    text <܃ܒܲܚܕܼܵܐ ܫܲܘܝܘܼ ܩ̣ܵܡ ܣܲܟܼܠ̈ܠܵܬܼܵܐ ܘܚܲܟܿܝܼ̈ܡܵܬܼܵܐ>
    text <ܟܲܕܼ ܫܲܘ̈ܝܵܢ ܗ̣̄ܘܲܝ̈ ܠܵܐ ܫܲܘ̈ܝܵܢ ܒܲܚܕܼܵܐ ܫܲܘܝܘܼ ܀>
    text <܃ܡܸܫܚܵܐ ܚ̣ܪܲܪ ܗ̄ܘ̣ܵܐ ܒܠܲܡܦܹܝܕܲܝ̈ܗܹܝܢ ܕܗܸܕܼܝ̈ܘܿܛܵܬܼܵܐ>
    text <ܘܫܲܪܝܼ ܫܵܐܠ̈ܢ ܡ̣ܢ ܚܲܒܼܪ̈ܵܬܼܗܹܝܢ ܙܸܕܼܩܵܐ ܒܛܲܝܒܿܘܼ ܀>
    text <܃ܠܡܵܐ ܠܵܐ ܢܸܣܦܲܩ ܠܲܢ ܠܲܡ ܘܲܠܟܹܝܢ ܥܢܲܝ̈ ܬܲܩ̈ܢܵܬܼܵܐ>
    text <ܐܸܠܵܐ ܙܸܠܹܝ̈ܢ ܨܹܝܕܼ ܕܲܡܙܲܒܿܥܹܝܢ ܐܸܢ ܡܸܙܕܲܒܲܢ ܀>
    text <܃ܫ̣ܡܲܥ ܠܲܡ ܘܐܸܙܲܠ ܠܡܸܙܒܲܢ ܡܸܫܚܵܐ ܕܠܵܐ ܡܸܙܕܲܒܲܢ>
    text <ܘܐܸܬܼܵܐ ܚܲܬܼܢܵܐ ܘܥܲܠ̣ ܬܲܩ̈ܢܵܬܼܵܐ ܘܗܸܢܹܝܢ ܠܵܐ ܥܲܠ̣܀>
    text <܃ܠܒܲܪ ܡ̣ܢ ܬܲܪܥܵܐ ܦܵܫ̣ ܥܲܠ ܕܐܲܦܝܼܫ ܡ̣ܢ ܘܵܠܝܼܬܼܵܐ>
    text <ܘܫܲܪܝܼ ܢܵܩ̈ܫܵܢ ܢܵܩ̈ܫܵܢ ܥܲܠ ܬܘܼܟܼܠܵܢܵܐ ܕܕܼܘܼܒܵܪ̈ܲܝܗܹܝܢ ܀>
    text <܃ܦܬܲܚ ܠܲܢ ܡ̇ܪܲܢ ܬܪܲܥ ܒܹܝܬܼ ܓܲܙܵܐ ܕܒܹܝܬܸ ܡܲܠܟܿܘܼܬܼܵܟ>
    text <ܕܢܸܥܘܿܠ ܢܸܣ݂ܲܒܼ ܐܲܓܼܪܵܐ ܕܥܲܡܠܹ̈ܐ ܕܲܒܼܬܼܘܼܬܲܢ ܀>
    text <܃ܠܵܐ ܝܵ̇ܕܲܥܢܵܐ ܠܟܹܝܢ ܦܲܢܝܼ ܠܗܹܝܢ ܩܵܠܹܗ ܕܚܲܬܼܢܵܐ>
    text <ܘܠܵܐ ܒܲܒܼܬܼܘܼܠܹ̈ܐ ܕܲܢܛܲܪ̈ܬܹܿܝܢ ܠܝܼ ܡܦܵܣ ܐ̄ܢܵܐ ܡ̣ܢ ܡܬܼܘܿܡ ܀>
    text <܃ܗܵܫܵܐ ܕܫܲܠܸܡ ܦܘܼܡ̇ܐ ܚܲܝܵܐ ܡܸܠܲܬܼ ܦܘܼܡܹܗ>
    text <ܢܸܩܪܘܿܒܼ ܢܸܒܼܥܸܐ ܒܥܵܬܼܵܐ ܕܟܲܣܝܵܐ ܒܓܼܵܘ ܦܸܬܼܓܼܵܡܵܘ̈ܗܝ ܀>
    text <܃ܒܥܵܬܼܵܐ ܡܲܠܝܵܐ ܡܸܠܬܼܵܐ ܕܪܲܟܸܿܒܼ ܒܐܸܣܟܹܿܝܡ ܢܸܫܹ̈ܐ>
    text <ܕܐܲܝܟܲܢ ܐܲܪܦܝܼ ܬܸܓܼܡܵܐ ܕܓܲܒܼܪܹ̈ܐ ܘܐܸܡ݂ܲܪ ܢܸܫܹ̈ܐ ܀>
    text <܃ܘܐܸܢ ܒܲܟܼܝܵܢܵܐ ܚܵܪܵܬ̤ ܡܸܠܬܹܗ ܒܗܵܝ̇ ܕܐܵܦ ܚܲܕܼܘܼ>
    text <ܠܡܵܢ ܟܲܕܼ ܐܝܼܬܼ ܠܹܗ ܒܬܼܘܼܠܹ̈ܐ ܕܲܫܘܹܝܢ ܠܵܐ ܫܘܸܐ ܟܠܹܗ ܀>
    text <܃ܠܡܵܢܵܐ ܒܲܫܡܵܐ ܐܲܫܘܝܼ ܐܸܢܹܝܢ ܠܲܒܼܬܼܘܼ̈ܠܵܬܼܵܐ>
    text <ܘܲܒܼܣܘܼܥܪ̈ܵܢܹܐ ܦܲܪܸܫ ܐܸܢܹܝܢ ܠܲܬܼܪܹܝܢ ܓܲܒܿܝܼ̈ܢ ܀>
    text <܃ܠܡܵܢ ܟܲܕܼ ܕܲܟܼ̈ܝܵܢ ܡ̣ܢ ܟܘܼ̈ܬܼܡ̇ܬܼܵܐ ܕܙܲܠܝܼܠܘܼܬܼܵܐ>
    text <ܬܲܚܸܡ ܐܸܢܹܝܢ ܕܠܵܐ ܢܸܬܼܣ̈ܡܵܢ ܒܪܲܒܿܘܼܬܼ ܚܘܼܒܹܿܗ ܀>
    text <܃ܠܡܵܢܵܐ ܫܸܢܬܼܵܐ ܠܟܼܠܗܹܝܢ ܚܸܣܢܲܬ̤ ܘܦܵܫ̣ ܡ̣ܬܥܲܡܠܵܐ>
    text <ܘܲܒܼܥܝܼܪܘܼܬܼܵܐ ܗܝ̤ ܬܘܼܒܼ ܟܲܕܼ ܗܝ̤ ܒܚܲܒܼ ܐܸܣܟܹܿܡܵܐ ܀>
    text <܃ܠܡܵܢ ܟܲܕܼ ܟܠܗܹܝܢ ܦܲܡܦܹܝܕܲܝ̈ܗܹܝܢ ܐܲܚܝܼ̈ܕܵܢ ܗ̣̄ܘܲܝ̈>
    text <ܡܸܫܚܵܐ ܠܵܐ ܦܵܫ̣ ܐܸܠܵܐ ܒܲܠܚܘܿܕܸ ܠܚܲܟܿܝܼ̈ܡܵܬܼܵܐ ܀>
  block
    text <܃ܐܸܢ ܕܘܼܒܵܪܹ̈ܐ ܕܲܒܼܬܼܘܼܠܘܼܬܼܵܐ ܦܠ݂ܲܚ ܫܲܘܝܵܐܝܼܬܼ>
    text <ܠܡܵܢ ܫܘܼܚܠܵܦܵܐ ܕܚܲܟܿܝܼܡܘܼܬܼܵܐ ܘܲܕܸܣܲܟܼܠܘܼܬܼܵܐ ܀>
    text <܃ܐܸܢܗܘ̤ ܕܚܲܕܼ ܗ̄ܘ̣ܵܝ̈ ܐܲܟܼܡܵܐ ܕܚܲܕܼ ܗ̣̄ܘܲܝ̈ ܒܦܲܓܼܪܵܐ ܘܢܲܦܫܵܐ>
    text <ܠܡܵܢ ܠܵܐ ܐܲܫܐܸܠ ܙܸܕܼܩܵܐ ܒܛܲܝܒܿܘܼ ܚܕܸܵܐ ܠܲܚܒܲܪܬܼܵܗ̇ ܀>
    text <܃ܠܡܵܢ ܫܲܕܲܕ ܗ̣̄ܘܲܝ̈ ܚܲܟܿܝܼ̈ܡܵܬܼܵܐ ܠܠܵܐ ܪ̈ܲܕܸܝܵܬܼܵܐ>
    text <ܟܲܕܼ ܝܵܕ̈ܥܵܢ ܗ̣̄ܘܲܝ̈ ܕܠܵܐ ܡܸܙܕܲܒܲܢ ܡܸܫܚܵܐ ܒܛܝܼܡܹ̈ܐ ܀>
    text <܃ܘܐܸܢ ܫܲܪܝܼܪܵܐ ܕܡܸܙܕܲܒܲܢ ܗ̄ܘ̣ܵܐ ܡܸܫܚܵܐ ܒܛܝܼܡܹ̈ܐ>
    text <ܠܡܵܢ ܠܵܐ ܗܸܢܹܝܢ ܙܲܒܸܿܢ ܡܸܫܚܵܐ ܘܲܫ̣ܩܲܠ ܛܝܼܡܹ̈ܐ ܀>
    text <܃ܘܐܸܢܗܘ̤ ܕܗܸܢܹܝܢ ܕܥܲܬܼܝܼܪ̈ܵܢ ܗ̣̄ܘܲܝ̈ ܠܵܐ ܙܲܒܸܿܢ ܗ̣̄ܘܲܝ̈>
    text <ܡ̣ܢ ܫܵܩܹ̇ܠ ܗ̄ܘ̣ܵܐ ܡ̇ܙܘܿܢ ܚܲܝܵܘ̈ܗܝ ܘܝܵܗܹ̇ܒܼ ܠܲܐ̄ܚܪܹܝܢ ܀>
    text <܃ܘܐܸܢ ܕܹܝܢ ܐܸܙܲܠ ܚܲܣܝܼܪ̈ܵܬܼܵܐ ܠܡܸܙܒܲܢ ܡܸܫܚܵܐ>
    text <ܠܡܵܢ ܠܵܐ ܩܵܘܝܼ ܚܲܬܼܢܵܐ ܕܢܸܥ̈ܠܵܢ ܒܲܚܕܼܵܐ ܫܲܘܝܘܼ ܀>
    text <܃ܠܡܵܢ ܦܲܢܝܼ ܠܗܹܝܢ ܕܠܵܐ ܝܵ̇ܕܲܥܢܵܐ ܣܘܼܥܪ̈ܵܢܲܝܟܹܿܝܢ>
    text <ܕܗܵܐ ܝܵ̇ܕܲܥ ܗ̄ܘ̣ܵܐ ܕܲܢܛܝܼܪ̈ܵܢ ܗ̣̄ܘܲܝ̈ ܡ̣ܢ ܛܲܡܐܘܼܬܼܵܐ ܀>
    text <܃ܘܐܸܢ ܠܵܐ ܦܠܲܚ̣ ܗ̣̄ܘܲܝ̈ ܐܲܝܟ ܨܸܒܼܝܵܢܵܐ ܕܨܵܒܹ̇ܐ ܗ̄ܘ̣ܵܐ ܒܹܗ>
    text <ܠܡܵܢ ܠܵܐ ܐܸܡ݂ܲܪ ܕܙܸܠܹ̈ܝܢ ܠܢܘܼܪܵܐ ܘܲܠܚܸܫܘܿܟܼܵܐ ܀>
    text <܃ܫܘܼܚܠܵܦ ܩܵܠܵܐ ܕܐܲܫܡܲܥ ܐܸܢܹܝܢ ܫܲܚܩ݂ܲܢܝ ܣܲܓܿܝܼ>
    text <ܕܡܸܛܠ ܡܵܢܵܐ ܠܵܐ ܫܘܸܐ ܢܸܓܼܕܵܐ ܕܡܸܬܼܢܲܓܿܕܼܵܢܹ̈ܐ>
    text <܃ܒܠܵܐ ܫܲܘܝܘܼܬܼܵܐ ܕܲܓܼܙܵܪ ܕܝܼܢܗܹܝܢ ܬܡܲܗ̣ܘ ܚܘܼܫܵܒܲܝ̈>
    text <ܕܐܲܝܟܲܢ ܠܵܐ ܢܦ݂ܲܠ ܒܗܵܘܬܼܵܐ ܕܢܘܼܪܵܐ ܥܲܡ ܥܲܬܝܼܪܵܐ ܀>
    text <܃ܘܐܸܢ ܥܲܡ ܒܝܼܫܹ̈ܐ ܦܵܫ̣ ܥܲܠ ܐܲܪܥܵܐ ܒܝܘܼܩܪܵܐ ܕܲܒܼܗܹܝܢ>
    text <ܐܲܝܟܲܢ ܡܲܨܝܵܐ ܕܠܵܐ ܢܸܫܬܲܢ̈ܩܵܢ ܒܫܘܼܢܵܩܲܝ̈ܗܹܝܢ ܀>
    text <܃ܘܐܸܢ ܗܘ̤ ܕܠܲܐܬܼܪܵܐ ܕܲܡ̈ܣܲܟܿܝܵܢ ܗ̣̄ܘܲܝ̈ ܠܵܐ ܥܲܠ̣ ܘܲܚܙܲܝ̈>
    text <ܡ̇ܢ ܝܘܼܬܼܪܵܢܵܐ ܡ̣ܢ ܚܘܼܡܣܵܢܵܐ ܕܲܒܼܬܼܘܼܠܘܼܬܼܗܹܝܢ ܀>
    text <܃ܠܡܵܢܵܐ ܫܚ݂ܲܩ ܗ̣̄ܘܲܝ̈ ܦܲܓܼܪܵܐ ܘܢܲܦܫܵܐ ܚܲܫܹ̈ܐ>
    text <ܘܲܒܼܝܘܿܡ ܕܝܼܢܵܐ ܫ̣ܩܲܠ ܟܘܼܐܵܪܵܐ ܚܠܵܦ ܟܘܼܠܵܠܵܐ ܀>
    text <܃ܠܡܵܢ ܐܸܬܼܟܲܬܲܫ ܥܲܡ ܚܘܼܬܼܚܵܬܹ̈ܐ ܕܝܲܨܪܵܐ ܕܲܒܼܗܹܝܢ>
    text <ܘܟܲܕܼ ܙܲܟܵܝܝܼܢ ܢܦ݂ܲܠ ܒܲܬܼܒܲܥܬܼܵܐ ܥܲܡ ܚܲܝܵܒܹ̈ܐ ܀>
    text <܃ܚܲܫܵܐ ܪܲܒܵܐ ܡܠܸܐ ܫܘܼܠܵܡܵܐ ܕܣܘܼܥܪ̈ܵܢܲܝܗܹܝܢ>
    text <ܕܐܲܝܟܲܢ ܫܲܪܝܼ ܘܠܵܐ ܣܦ݂ܲܩ ܫܲܠܸܡ ܫܲܦܝܼܪ̈ܵܬܼܵܐ ܀>
    text <܃ܢܫܲܪܸܐ ܡ̇ܕܹܝܢ ܢܸܒܼܥܸܐ ܒܥܵܬܼܵܐ ܕܥܲܠ ܥܲܡܠܲܝܗܹ̈ܝܢ>
    text <ܠܦܘܼܬܼ ܕܐܵܦ ܚܲܫܝܼܫ ܚܲܫܹܗ ܕܫܲܪܒܵܐ ܕܲܪ̈ܫܝܼܡܵܢ ܒܹܗ ܀>
    text <ܢܸܒܼܥܹܐ ܕܐܲܝܟܲܢ ܟܬܼܝܼܒܼ ܕܐܸܬܿܕܲܡܝܲܬ̤ ܒܗܹܝܢ ܡܲܠܟܿܘܼܬܼܵܐ܃>
  block
    text <ܕܗܵܐ ܠܵܐ ܣܦܲܩ ܗ̣̄ܘܲܝ̈ ܠܲܡܕܲܡܵܝܘܼ ܒܕܘܼܡܝܵܐ ܕܝܼܠܵܗ̇ ܀>
    text <܃ܠܡܵܢ ܠܵܐ ܥܠܲܝܗܹܝܢ ܐܵܡܲ݁ܪ ܕܕܼܵܡ̈ܝܵܢ ܠܗܵܝ̇ ܕܲܫܒܼܝܼܚܵܐ>
    text <ܕܗܵܐ ܩܲܫܝܼܫܵܐ ܗ̄ܝܼ ܒܲܫܒܼܝܼܚܘܼܬܼܵܗ̇ ܡ̣ܢ ܟܠ ܕܲܒܼܪܸܐ ܀>
    text <܃ܐܸܬܿܕܲܡܝܲܬ̤ ܠܲܡ ܡܲܠܟܿܘܼܬܼ ܪܵܘܡ̇ܐ ܠܲܒܼܬܼܘܼ̈ܠܵܬܼܵܐ>
    text <ܬܲܗܪܵܐ ܪܲܒܵܐ ܡ̇ܢ ܡܸܬܿܕܲܡܸܐ ܠܡܸܕܸܿܡ ܕܲܒܼܨܝܼܪ ܀>
    text <܃ܫܲܦܝܼܪ ܕܲܡܝܼ ܡܕܲܡܸܐ ܒܫܘܼܒܼܚܵܐ ܒܲܡܫܲܒܿܚܵܢܵܘ̈ܗܝ>
    text <ܕܗܘ̤ ܡܨܸܐ ܡܕܲܡܸܐ ܘܗܸܢ̣ܘܿܢ ܠܵܐ ܡܨܼܝܢ ܠܲܡܕܲܡ̇ܝܘܼ ܀>
    text <܃ܒܡܲܠܟܿܘܼܬܼ ܪܵܘܡ̇ܐ ܘܲܒܼܒܼܘܼܣܵܡܵܐ ܕܠܵܐ ܡܸܬܼܡܲܠܲܠ>
    text <ܗ̤ܝ ܕܹܝܢ ܡܕܲܡܝܵܐ ܒܲܕܩܵܪܝܵܐ ܠܗܘܿܢ ܨܹܝܕ ܒܘܼܣܵܡܵܗ̇ ܀>
    text <܃ܒܗܵܢܵܐ ܢܝܼܫܵܐ ܐܸܬܿܕܼܡܝܲܬ̤ ܠܲܢ ܠܐܲܪ̈ܥܵܢܵܝܹܐ>
    text <ܕܲܒܼܝܲܕܼ ܕܘܼܡܝܵܗ̇ ܢܸܒܼܥܸܐ ܕܘܼܡܝܵܐ ܕܲܫܒܼܝܼ̈ܚܵܬܼܵܐ ܀>
    text <܃ܣܲܓܿܝܼ ܕܵܡܹ̇ܐ ܕܘܼܡܝܵܐ ܕܕܲܡܝܼ ܡܲܠܸܦ ܩܘܼܫܬܵܐ>
    text <ܘܠܲܝܬܿ ܨܲܝܵܪܵܐ ܕܲܢܨܘܼܪ ܕܘܼܡܝܹܗ ܚܲܬܿܝܼܬܵܐܝܼܬܼ ܀>
    text <܃ܫܲܦܝܼܪ ܨܲܠܡܵܐ ܕܪܲܟܸܿܒܼ ܪܸܡܙܹܗ ܘܣ̣ܵܡ ܒܲܣܒܲܪܬܹܗ>
    text <ܘܚܲܬܿܝܼܬܼܵܐܝܼܬܼ ܙܵܕܹܩ ܕܲܢܚܘܼܪ ܒܦܲܐܝܘܼܬܼ ܫܘܼܦܪܹܗ ܀>
    text <܃ܬܵܘ ܚܲܙܵܝܹ̈ܐ ܚܘܼܪܘ ܬܲܩܢܵܐܝܼܬܼ ܒܡܸܠܲܬܼ ܡܪܲܢ>
    text <ܕܨܵܪܲܬ̤ ܐ̄ܢܵܫܵܐ ܘܡܲܠܟܿܘܼܬܼ ܪܵܘܡ̇ܐ ܒܝܘܼܩܢܵܐ ܕܥܲܡܠܹ̈ܐ ܀>
    text <܃ܥܲܡܠܹ̈ܐ ܕܐ̄ܢܵܫܵܐ ܨܵܪ ܒܲܣܒܲܪܬܹܗ ܡܚܲܕܸܿܬܼ ܐ̄ܢܵܫܵܐ>
    text <ܘܲܩܒ݂ܲܥ ܐܸܢܘܿܢ ܒܲܕܼܡܘܼܬܼ ܨܲܠܡܵܐ ܩܕܼܵܡ ܚܲܙܵܝܹ̈ܐ ܀>
    text <܃ܠܵܗ̇ ܠܲܣܒܲܪܬܹܗ ܩܪ̣ܵܐ ܡܲܠܟܿܘܼܬܼܵܐ ܕܕܼܵܡ̇ܝܵܐ ܠܢܸܫܹ̈ܐ>
    text <ܒܗܵܝ̇ ܕܲܡܣܲܒܿܪܵܐ ܡܲܠܟܿܘܼܬܼ ܪܵܘܡ̇ܐ ܠܲܒܼܢܲܝ̈ܢܵܫܵܐ ܀>
    text <܃ܒܩܲܪܝܼܒܼܘܼܬܼܵܗ̇ ܝܵܠ̇ܦܝܼܢ ܐ̄ܢܵܫܵܐ ܠܡܸܒܼܥܵܐ ܕܲܠܥܸܠ>
    text <ܘܲܒܼܓܲܠܝܘܼܬܼܵܗ̇ ܚܵܙܹ̇ܝܢ ܫܘܼܦܪܵܐ ܕܲܣܬܼܝܼܪ̈ܵܬܼܵܐ ܀>
    text <܃ܥܠܹܝܗ̇ ܗ̄ܘ̣ ܐܸܡ݂ܲܪ ܗܵܝ̇ ܕܐܸܬܿܕܲܡܚܲܬ̤ ܠܲܒܼܬܼܘܼ̈ܠܵܬܼܵܐ>
    text <ܒܚܲܕܼ ܕܲܡܚܵܘܝܵܐ ܕܘܼܒܵܪ ܚܲܝܹ̈ܐ ܕܠܵܐ ܙܘܼܘܵܓܼܵܐ ܀>
    text <܃ܒܫܸܡ ܒܬܼܘܼ̈ܠܬܼܵܐ ܩ̣ܪܵܐ ܠܲܟܼܢܘܼܫܝܵܐ ܕܲܡܗܲܝܡܸܢ ܒܹܗ>
    text <ܟܲܕܼ ܡܲܠܸܦ ܠܲܢ ܕܕܲܟܼܝܘܼ ܬܵܒܲܥ̇ ܡ̣ܢ ܫܲܡܵܫܵܘ̈ܗܝ ܀>
    text <܃ܒܐܸܣܟܹܿܝܡ ܢܸܫܹ̈ܐ ܨܵܪܹܗ ܠܝܘܼܩܢܵܐ ܕܨܸܒܼܝܵܢ ܚܘܼܒܹܿܗ>
    text <ܒܗܵܝ̇ ܕܲܒܼܢܸܫܹ̈ܐ ܒܟܼܝܼܚ ܐܸܣܟܹܿܡܵܐ ܕܲܟܼܢܝܼܟܼܘܼܬܼܵܐ ܀>
    text <܃ܠܓܲܒܼܪܹ̈ܐ ܘܢܸܫܹ̈ܐ ܚ̣ܒܲܫ ܒܲܛܝܵܪܹ̈ܐ ܕܡܸܠܲܬܼ ܦܘܼܡܹܗ>
    text <ܕܡܲܠܸܦ ܕܲܡܨܲܝܢ ܬܪ̈ܲܝܗܘܿܢ ܬܸܓܼܡܹ̈ܐ ܠܡܸܚܵܐ ܒܕܲܟܼܝܘܼ ܀>
  block
    text <܃ܐܸܠܘܼ ܨܵܪܹܗ ܠܝܘܼܩܢܵܐ ܕܡܸܠܬܹܗ ܒܐܸܣܟܹܿܝܡ ܓܲܒܼܪܹ̈ܐ>
    text <ܡܸܣܬܲܒܼܪܵܐ ܗ̄ܘ̣ܵܬܼ ܕܛܵܟ ܡܲܣܠܲܝ ܗ̄ܘ̣ܵܐ ܬܸܓܼܡܵܐ ܕܢܸܫܹ̈ܐ ܀>
    text <܃ܚܲܟܿܝܼܡܵܐܝܼܬܼ ܨܵܪ ܢܸܩܼ̈ܒܼܵܬܼܵܐ ܒܲܨܠܸܡ ܡܸܠܬܹܗ>
    text <ܕܠܵܐ ܢܸܬܼܦܲܠܲܓܼ ܟܝܵܢܵܐ ܫܲܘܝܵܐ ܠܲܡ̈ܢܵܘܵܬܼܵܐ ܀>
    text <܃ܟܠܹܗ ܟܝܵܢܲܢ ܨܵܪ ܚܵܘܝܼ ܠܲܢ ܒܹܗ ܒܲܟܼܝܵܢܲܢ>
    text <ܕܢܗܘܸܐ ܦܫܝܼܩ ܠܲܢ ܠܲܡܚܵܪ ܫܲܦܝܼܪ ܒܟܼܠ ܕܲܩܢܹܝܢܲܢ ܀>
    text <܃ܫܲܦܝܼܪ̈ܵܬܲܢ ܘܲܫܟܼܝܼܪ̈ܵܬܲܢ ܓܠ̣ܵܐ ܒܦܸܠ̈ܐܵܬܹܗ>
    text <ܘܛܘܼܒܹ̈ܐ ܘܢܸܓܼ̈ܕܹܿܐ ܕܲܥܬܼܝܼܕܼܝܼܢ ܠܲܢ ܨܵܪ ܚܵܘܝܼ ܠܲܢ ܀>
    text <܃ܠܲܬܼܪܹܝܢ ܬܸܓܼܡܝܼ̈ܢ ܦܲܠܓܹܗ ܠܪܲܗܛܵܐ ܕܕܼܘܼܒܵܪ ܚܲܝܲܝ̈ܢ>
    text <ܘܲܠܚܲܕܼ ܣܵܡ̣ ܠܹܗ ܫܡܵܐ ܚܲܟܿܝܼܡܵܐ ܘܠܲܐ̄ܚܪܹܝܢ ܣܲܟܼܠܵܐ ܀>
    text <܃ܒܚܲܟܿܝܼ̈ܡܵܬܼܵܐ ܦܲܚܸܡ ܪܲܗܛܵܐ ܕܲܓܼܡܝܼܪܘܼܬܼܵܐ>
    text <ܘܲܒܼܣܲܟܼ̈ܠܵܬܼܵܐ ܕܲܡܝܼ ܠܥܲܡܠܹ̈ܐ ܒܨܝܼܪܲܝ ܚܘܼܒܵܐ ܀>
    text <܃ܠܗܘܿܢ ܗ̄ܘ̣ ܠܥܲܡܠܹ̈ܐ ܩܪ̣ܵܐ ܠܲܡܦܹܝܕܼܵܐ ܕܲܡܬܲܩܢܝܼܢ ܗ̄ܘ̣ܵܘ>
    text <ܒܗܵܝ̇ ܕܲܥܡ݂ܲܠܘ ܗ̄ܘ̣ܵܘ ܐܵܦܸܢ ܠܵܐ ܥ̣ܡܲܠ ܒܲܚܕܵܐ ܫܲܘܝܘܼ ܀>
    text <܃ܠܵܐ ܫܲܘܝܘܼܬܼܵܐ ܕܥܲܡܠܹ̈ܐ ܥܸܒܼܕܲܬ̤ ܕܢܸܚܣܲܪ ܡܸܫܚܵܐ>
    text <ܕܐܸܠܘܼ ܫܘܹܝܢ ܗ̄ܘ̣ܵܘ ܠܵܐ ܚܵܣܲܪ ܗ̄ܘ̣ܵܐ ܡܸܕܲܡ ܕܲܫܘܸܐ ܀>
    text <܃ܒܡܸܫܚܵܐ ܕܚܵܣܲ݁ܪ ܒܨܝܼܪܘܼܬܼ ܥܲܡܠܹ̈ܐ ܨܵܪ ܚܵܘܝܼ ܠܲܢ>
    text <ܕܢܵܚܘܿܒܼܝܼܢ ܗ̄ܘ̣ܵܘ ܘܠܵܐ ܕܲܗܝܼܢܝܼܢ ܒܚܘܼܒܵܐ ܘܪ̈ܲܚܡܹܐ ܀>
    text <܃ܠܪ̈ܲܚܡܹܐ ܟܲܢܝܼ ܒܲܫܡܵܐ ܕܡܸܫܚܵܐ ܡܫܝܼܚܵܐ ܕܚܵܢ݂ܲܢ>
    text <ܕܲܟܼܡܵܐ ܕܚܵܢ݂ܲܢ ܗܵܟܲܢ ܢܹܚܘܼܢ ܠܲܟܼ̈ܢܵܘܵܬܲܢ ܀>
    text <܃ܠܡܸܫܚܵܐ ܕܲܡܝܹܗ ܠܐܲܝܢܵܐ ܕܚܵܐܹ̇ܢ ܠܲܟܼ̈ܢܵܘܵܬܹܗ>
    text <ܕܒܲܕܼܡܘܼܬܼ ܡܸܫܚܵܐ ܡܢܝܼܚ ܚܘܼܫܵܒܹ̈ܐ ܐܲܝܟ ܕܲܠܪܸ̈ܓܼܫܹܐ ܀>
    text <܃ܒܸܠܥܵܕܼ ܡܸܫܚܵܐ ܨܵܪܹܗ ܠܝܘܼܩܢܵܐ ܕܡܲܪ̈ܵܚܵܬܼܵܐ>
    text <ܒܲܪ ܠܵܐ ܪܲܟܸܿܟ ܦܸܬܼܓܼܵܡܲܝ̈ܗܹܝܢ ܫܘܼܚܢܵܐ ܕܥܵܘ̣ܠܵܐ ܀>
    text <܃ܒܡܸܫܚܵܐ ܡܲܕܿܟܹܗ ܠܕܼܘܼܒܵܪ ܚܲܝܹ̈ܐ ܕܚܲܟܿܝܼ̈ܡܵܬܼܵܐ>
    text <ܕܚܲܢ ܘܐܸܬܼܪܲܚܲܡ ܘܕܲܗܸܢ ܦܲܓܼܪܵܐ ܘܢܲܦܫܵܐ ܐܲܟܲܚ̄ܕܼ ܀>
    text <܃ܒܡܸܫܚܵܐ ܕܪ̈ܲܚܡܹܐ ܕܲܗܝܼܢܝܼܢ ܗ̄ܘ̣ܵܘ ܕܘܼܒܵܪ̈ܲܝܗܹܝܢ>
    text <ܥܲܠ ܗܵܝ̇ ܩܵܘܝܘܼ ܘܠܵܐ ܐܸܬܼܦܲܟܲܪܘ ܒܫܘܼܚܬܵܐ ܕܙܲܒܼܢܵܐ ܀>
    text <ܡܥܵܕܼܝܼܢ ܐܸܢܘܿܢ ܐܵܦ ܨܲܝܵܪܹ̈ܐ ܠܡܸܣܥܲܪ ܗܵܕܹܐ܃>
  block
    text <ܕܲܒܼܝܲܕܼ ܡܸܫܚܵܐ ܢܸܛܪܘܼܢ ܨܲܠܡܹ̈ܐ ܕܠܵܐ ܚܘܼܒܵܠܵܐ ܀>
    text <܃ܡܸܫܚܵܐ ܡܡܲܕܸܿܟ ܥܲܡ ܣܲܡܡܵܢܹ̈ܐ ܨܵܐܲܪ ܨܲܠܡܹ̈ܐ>
    text <ܕܲܒܼܝܲܕܼ ܗܵܕܹܐ ܢܩܵܘܸܐ ܨܲܠܡܹܗ ܕܠܵܐ ܫܘܼܓܼܢܵܝܵܐ ܀>
    text <܃ܘܐܸܢ ܨܲܒܵܪܹ̈ܐ ܝܼܕܲܥܘ ܕܢܸܛܪܘܼܢ ܨܲܠܡܹ̈ܐ ܫܐܝܼܠܹ̈ܐ>
    text <ܟܡܵܐ ܙܵܕܹܩ ܗ̄ܘ̣ܵܐ ܠܐ̄ܢܵܫܵܐ ܠܡܸܛܲܪ ܨܠܸܡ ܝܘܼܩܢܲܝ̈ܗܘܿܢ ܀>
    text <܃ܠܠܵܐ ܒܛܝܼܠܘܼܬܼܗܘܿܢ ܟܥܲܠ ܝܘܼܩܢܲܝ̈ܗܘܿܢ ܒܣ݂ܲܪ ܦܵܪܘܿܩܲܢ>
    text <ܒܫܸܡ ܣܟܼ̈ܠܵܬܼܵܐ ܕܠܵܐ ܫܩ݂ܲܠ ܡܸܫܚܵܐ ܒܲܙܘܵܕܲܝ̈ܗܘܿܢ ܀>
    text <܃ܠܲܚܦܝܼܛܘܼܬܼܵܐ ܕܨܸܒܼܝܵܢ ܛܵܒܹ̈ܐ ܩܲܠܸܣ ܘܐܵܘܪܸܒܼ>
    text <ܒܚܲܟܿܝܼ̈ܡܵܬܼܵܐ ܕܲܚܠ݂ܲܛ ܡܸܫܚܵܐ ܒܣܘܼܥܪ̈ܵܢܲܝܗܹܝܢ ܀>
    text <܃ܒܓܼܵܘ ܡܸܢܝܵܢܵܐ ܕܥܸܣܪ̈ܵܬܲܝܗܹܝܢ ܚ̣ܒܲܫ ܟܠ ܕܲܥܒܼܝܼܕܼ>
    text <ܪܸܪܓܼܝܼܓܼ ܣܲܓܿܝܼ ܕܲܢܩܲܒܿܠܘܼܢܵܝܗܝ ܒܝܘܿܡ ܓܸܠܝܵܢܹܗ ܀>
    text <܃ܠܝܘܿܡ ܓܸܠܝܵܢܹܗ ܩ̣ܪܵܐ ܡܹܐܬܼܝܼܬܹܗ ܕܚܲܬܼܢܵܐ ܕܐܵܬܹ̇ܐ>
    text <ܘܲܒܼܬܼܘܼ̈ܠܵܬܼܵܐ ܕܢܵܦ̈ܩܵܢ ܠܐܘܼܪܥܹܗ ܓܡܝܼܪܹ̈ܐ ܟܠܗܘܿܢ ܀>
    text <܃ܫܸܢܬܼܵܐ ܕܐܸܡ݂ܲܪ ܕܲܕܼܡܸܟ ܟܠܗܹܝܢ ܒܲܚܕܼܵܐ ܫܲܘܝܘܼ>
    text <ܡ̇ܘܬܵܐ ܕܐܲܫܘܝܼ ܠܛܵܒܹ̈ܐ ܘܒܼܝܼܫܹ̈ܐ ܒܚܲܕܼ ܚܘܼܒܵܠܵܐ ܀>
    text <܃ܩܥܵܬܼܵܐ ܕܲܗܘ̤ܿܬܼ ܒܦܸܠܓܿܘܼܬܼ ܠܸܠܝܵܐ ܘܢܵܕܼ ܕܲܡ̈ܟܵܬܼܵܐ>
    text <ܩܵܠ ܦܘܼܩܪܵܢܵܐ ܗ̄ܘ̣ ܕܩܵܪܹܐ ܒܚܲܪܬܼܵܐ ܘܲܡܢܲܚܸܡ ܟܠ ܀>
    text <܃ܒܦܸܠܓܿܘܼܬܼ ܠܸܠܝܵܐ ܐܸܡ݂ܲܪ ܕܐܵܬܹ̇ܐ ܚܲܬܼܢܵܐ ܕܡܲܟܼܪܲܢ>
    text <ܒܗܵܝ̇ ܕܐܵܦ ܚܲܬܼܢܹ̈ܐ ܒܠܸܠܝܵܐ ܢܵܣ̇ܒܿܝܼܢ ܠܲܡܟܼܝܼܪ̈ܵܬܼܵܐ ܀>
    text <܃ܕܩܵܡ̣ ܫܲܘܝܵܐܝܼܬܼ ܗܵܠܹܝܢ ܕܐܲܟܼܬܸܿܒܼ ܥܲܠ ܥܲܡܠܲܝ̈ܗܹܝܢ>
    text <ܩܝܵܡܬܵܐ ܕܟܼܠܢܵܫ ܚܵܘܝܼ ܠܟܼܠܢܵܫ ܕܩܵܐܹ̇ܡ ܟܠܢܵܫ ܀>
    text <܃ܒܚܲܕܼ ܠܲܡܦܹܝܕܹ̈ܐ ܕܚܲܡܸܫ ܕܲܕܼܥܸܟ ܠܚܲܪ̈ܡܹܐ ܟܵܘܸܢ>
    text <ܕܐܸܢ ܠܵܐ ܚܵܢ̇ܝܼܢ ܠܵܐ ܡܸܬܼܚܲܢܢܝܼܢ ܒܕܝܼܢܵܐ ܕܲܥܬܼܝܼܕܼ ܀>
    text <܃ܕܠܵܐ ܨܲܒܲܝ̈ ܙܲܒܸܿܢ ܚܲܟܿܝܼ̈ܡܵܬܼܵܐ ܠܗܸܕܝܘܿܛܵܬ̈ܐ>
    text <ܡܸܓܼܠܵܐ ܓܠ̣ܵܐ ܠܲܢ ܕܠܵܐ ܐܝܼܬܼ ܬܲܡ̇ܢ ܠܡܸܫܐܲܠ ܪ̈ܲܚܡܹܐ ܀>
    text <܃ܕܲܬܼܢܲܝ̈ ܘܐܸܡ݂ܲܪ ܕܕܲܡ ܠܵܐ ܢܸܣܦܲܩ ܠܲܢ ܠܲܡ ܘܲܠܟܹܝܢ>
    text <ܐܵܘܕܲܥ ܕܲܙܥܘܿܪ ܥܲܡܠܲܢ ܕܲܬܼܢܵܢ ܡ̣ܢ ܦܘܼܪܥܵܢܲܢ ܀>
    text <܃ܕܫܲܕܲܪ ܐܸܢܹܝܢ ܠܡܸܙܒܲܢ ܡܸܫܚܵܐ ܡ̣ܢ ܟܲܪ ܕܲܫܟܼܝܼܚ>
    text <ܚܵܘܝܼ ܕܐܼܝܼܬܼ ܗ̄ܘ̣ ܐܲܬܼܪܵܐ ܠܲܡܚܵܢ ܐܸܠܘܼ ܚܲܢ ܗ̣̄ܘܲܝܢ ܀>
    text <܃ܕܥܲܕܼ ܦܵܢ̈ܝܵܢ ܗ̣̄ܘܲܝ̈ ܡ̣ܢ ܟܲܕ ܕܐܸܙܲܠ ܐܸܬܼܵܐ ܚܲܬܼܢܵܐ>
    text <ܠܵܐ ܝܼܕܲܥܬܼܵܐ ܗ̄ܝܼ ܕܠܵܐ ܪܓܼܝܼܫܝܼܢܲܢ ܐܸܡܲܬܼܝ ܕܐܵܬܹܐ ܀>
    text <܃ܕܥܲܠ̣ ܥܲܡ ܚܲܬܼܢܵܐ ܚܲܟܿܝܼ̈ܡܵܬܼܵܐ ܘܐܸܬܿܬܿܚܸܕܼ ܬܲܪܥܵܐ>
    text <ܟܹܐܢܹ̈ܐ ܐܸܢܘܿܢ ܕܥܵܐ̇ܠܝܼܢ ܘܢܵܚ̇ܝܼܢ ܒܲܠܡܹܐܝܼܢ ܫܲܝܢܵܐ ܀>
    text <ܕܦܵܫ̣ ܣܲܟܼܠܵܬܼ̈ܐ ܠܒܲܪ ܡ̣ܢ ܬܲܪܥܵܐ ܕܒܹܝܬܼ ܡܲܠܟܿܘܼܬܼܵܐ܃>
  block
    text <ܒܝܼܫܹ̈ܐ ܐܸܢܘܿܢ ܕܦܵܝ̇ܫܝܼܢ ܒܐܲܪܥܵܐ ܠܡܸܫܬܲܢܵܩܘܼ ܀>
    text <܃ܕܲܟܼܬܼܝܼܒܼ ܕܲܩܪ̈ܲܝ ܠܵܐ ܪ̈ܲܕܝܵܬܼܵܐ ܡ̇ܪܲܢ ܡ̇ܪܲܢ>
    text <ܣܲܒܼܪܵܐ ܗ̄ܘ̣ ܕܲܟܼܒܲܪ ܚܵܢܝܼܢ ܪ̈ܲܚܡܹܐ ܠܲܕܼܚܲܛܵܚܢ ܀>
    text <܃ܥܲܠ ܥܲܡܠܲܝ̈ܗܹܝܢ ܕܕܲܠܵܐ ܒܘܼܝܵܢ ܡܸܬܼܪ̈ܲܥܝܵܢ ܗ̣̄ܘܲܝ̈>
    text <ܕܛܵܟ ܠܵܐ ܛܵܠܹ̇ܡ ܗܵܘ̇ ܒܲܣܝܼܡܵܐ ܠܕܘܼܒܵܪ̈ܲܝܗܹܝܢ ܀>
    text <܃ܕܲܩܪ̈ܲܝ ܗܸܢܹܝܢ ܘܦܲܢܝܼ ܗܘ̤ ܠܗܹܝܢ ܕܠܵܐ ܝܵ̇ܕܲܥ ܐ̄ܢܵܐ>
    text <ܠܚܘܼܒܵܐ ܕܠܵܐ ܚܠܝܼܛ ܒܪܸܚܡܲܬܼ ܚܲܒܼܪ̈ܵܘܗܝ ܠܵܐ ܨܒܼܵܐ ܕܢܸܕܲܥ ܀>
    text <܃ܕܠܵܐ ܝܵ̇ܕܲܥ ܐ̄ܢܵܐ ܠܟܹܝܢ ܐܸܡ݂ܲܪ ܗ̄ܘ̣ܵܐ ܠܠܵܐ ܪ̈ܲܕܼܝܵܬܼܵܐ>
    text <ܕܠܵܐ ܝܼܕܲܥܬܹܿܝ̈ܢ ܠܡܸܓܼܡܲܪ ܨܸܒܼܝܵܢܝ ܒܝܲܕܼ ܚܵܘܣܵܢܵܐ ܀>
    text <܃ܬܲܪܥܵܐ ܐܸܬܿܬܿܚܸܕܼ ܒܐܲܦܲܝ̈ ܕܠܒܲܪ ܘܠܵܐ ܥܲܠ̣ ܥܲܡܹܗ>
    text <ܪܩܥܐ ܗ̄ܘ̣ ܕܲܠܥܸܠ ܕܡ̇ܐ ܕܥܲܠ̣ܘ ܛܵܒܹ̈ܐ ܐܲܚܕܹܿܗ ܪܸܡܙܵܐ ܀>
    text <܃ܪܸܡܙܵܐ ܗܵܘܹ̇ܐ ܟܘܼܪ ܒܘܼܚܪܵܢܵܐ ܠܛܵܒܹ̈ܐ ܘܒܼܝܼܫܹ̈ܐ>
    text <ܘܦܵܪܹܫ ܟܹܐܢܹ̈ܐ ܡ̣ܢ ܥܵܘܵܠܹ̈ܐ ܒܪܸܬܼܚܵܐ ܕܚܘܼܒܹܿܗ ܀>
    text <܃ܪܲܒܿ ܦܘܼܪܫܵܢܵܐ ܕܗܵܘܹ̇ܐ ܬܲܡ̇ܢ ܒܹܝܬܼ ܚܲܕ ܠܲܐ̄ܚܪܹܝܢ>
    text <ܘܠܵܐ ܡܸܬܼܡܲܫܚܵܐ ܪܲܚܝܼܩܘܼܬܼܵܐ ܕܪܵܘܡܵܐ ܘܥܘܼܡܩܵܐ ܀>
    text <܃ܪܲܡ ܘܲܡܥܲܠܲܝ ܪܵܘܡ̇ܐ ܕܟܹܐܢܹ̈ܐ ܡ̣ܢ ܟܠ ܪܘܡܝܼܢ>
    text <ܘܥܲܡܝܼܩܵܐ ܗ̄ܝܼ ܛܵܒܼ ܗܵܘܬܼܵܐ ܕܒܼܝܼܫܹ̈ܐ ܡ̣ܢ ܟܠ ܥܘܼܡܩܝܼ̈ܢ ܀>
    text <܃ܦܲܐܝܵܐ ܚܙܵܬܼܵܐ ܕܪ̈ܵܚܡܲܝ ܚܘܼܒܵܐ ܡ̣ܢ ܟܠ ܕܲܦܐܹܐ>
    text <ܘܲܫܟܼܝܼܪ ܓܵܘܢܵ ܕܢܲܟܿܘܼܠܬܼܵܢܹ̈ܐ ܡ̣ܢ ܟܠ ܕܲܫܟܼܝܼܪ ܀>
    text <܃ܠܲܝܬܿ ܠܵܗ̇ ܦܸܚܡܵܐ ܠܗܵܝ̇ ܬܸܫܒܿܘܿܚܬܵܐ ܕܲܒܼܢܲܝ̈ ܢܘܼܗܪܵܐ>
    text <ܘܠܵܐ ܬܘܼܒܼ ܕܘܼܡܝܵܐ ܠܲܫܟܼܝܼܪܘܼܬܼܵܐ ܕܲܒܼܢܲܝ̈ ܚܸܫܟܵܐ ܀>
    text <܃ܢܲܗܝܼܪܘܼܬܼܵܐ ܘܚܸܫܘܿܟܼܘܼܬܼܵܐ ܡܚܵܘܝܵܐ ܠܟܼܠܢܵܫ>
    text <ܕܒܲܐܝܼܠܹܝܢ ܥܲܡܠܹ̈ܐ ܐܲܥܢܝܼ ܢܲܦܫܹܗ ܒܥܘܼܡܪܵܐ ܕܲܬܼܢܵܢ ܀>
    text <܃ܚܙܵܬܼܵܐ ܕܓܼܘܼܫܡܵܐ ܗܵܘ̇ܝܵܐ ܣܵܗ̇ܕܵܐ ܥܲܠ ܪܸܥܝܵܢܵܐ>
    text <ܘܲܡܟܲܐܪܵܐ ܠܹܗ ܒܐܲܝܠܹܝܢ ܕܲܣܥ݂ܲܪ ܟܲܕܼܒܼܵܐܝܼܬܼ ܀>
    text <܃ܡܸܢܹܗ ܕܦܲܓܼܪܵܐ ܢܵܒܲ݁ܥ ܫܘܼܒܼܚܵܐ ܐܵܦ ܟܘܼܐܵܪܵܐ>
    text <ܘܗܘ̤ ܠܹܗ ܗܵܘܹ̇ܐ ܡܦܲܠܸܓܼ ܛܘܼܒܹ̈ܐ ܘܡܲܣܪܲܚ ܢܸܓܼ̈ܕܹܿܐ ܀>
    text <܃ܗܘ̤ ܒܲܪܢܵܫܵܐ ܡܢܲܓܸܿܕܼ ܢܲܦ̰ܫܹܗ ܒܐܲܝܠܹܝܢ ܕܲܚܝ̣ܛܵܐ>
    text <ܘܐܲܝܟ ܕܲܝܵܢܵܐ ܒܵܣܲ݁ܪ ܗܵܘܢܹܗ ܠܲܫܟܼܝܼܪ̈ܵܬܹܗ ܀>
    text <܃ܟܠ ܐ̄ܢܵܫ ܚܵܙܹ̇ܐ ܡܘܼܡܹ̈ܐ ܕܢܲܦܫܹܗ ܘܕܲܟܼܢܵܘܵܬܹ̈ܗ>
    text <ܘܠܵܐ ܐ̄ܢܵܫ ܛܵܫܹ̇ܐ ܠܵܐ ܡ̣ܢ ܢܲܦܫܹܗ ܘܠܵܐ ܡ̣ܢ ܚܲܒܼܪ̈ܵܘܗܝ ܀>
    text <܃ܒܟܼܠܹܗ ܟܝܵܢܵܐ ܕܲܡܠܝܼܠܘܼܬܼܵܐ ܚܵܐ̇ܲܪ ܐ̄ܢܵܫ>
    text <ܘܟܼܠ ܒܹܗ ܚܵܐ̇ܲܪ ܒܗܵܘ̇ ܐܸܣܟܹܿܝܡܵܐ ܕܚܵܘܪܵܐ ܕܝܼܠܹܗ ܀>
    text <܃ܟܠ ܡܸܬܼܒܲܩܸܐ ܒܚܲܕܼ ܒܲܪܢܵܫܵܐ ܚܲܬܿܝܼܬܼܵܐܝܼܬܼ>
    text <ܘܗܘ̤ ܒܲܪܢܵܫܵܐ ܡ̇ܬܲܚ ܗܵܘܢܹܗ ܨܼܝܕ ܟܠ ܕܲܚܙ̣ܵܝܗܝ ܀>
    text <ܠܲܝܬܿ ܒܲܥܒܼܝܼܪܹ̈ܐ ܕܛܵܫܹܐ ܬܲܡ̇ܢ ܡ̣ܢ ܒܲܪ ܙܵܘܓܸܿܗ܃>
  block
    text <ܘܠܵܐ ܬܘܼܒܼ ܡܸܢܹܗ ܡܨܸܐ ܡܸܬܿܛܲܫܹܐ ܟܢܵܬܹܗ ܘܚܲܒܼܪܹܗ ܀>
    text <܃ܠܐܲܪܒܲܥܦܸܢ̈ܝܵܢ ܪܵܗ̇ܛܵܐ ܚܙܵܬܼܵܐ ܩܲܠܝܼܠܵܐܝܼܬܼ>
    text <ܘܲܡܣܲܝܟܼܵܐ ܠܗܹܝܢ ܠܓܼܵܘ ܡ̣ܢ ܚܵܘܪܵܐ ܕܲܒܼܓܼܵܘ ܓܘܼܫܡܵܐ ܀>
    text <܃ܐܘܿ ܬܸܕܼܡܘܼܪܬܵܐ ܕܗܵܘܿܝܵܐ ܒܐ̄ܢܵܫܵܐ ܡ̣ܢ ܥܵܒܼ̇ܘܿܕܹܗ>
    text <ܕܲܡܣܲܝܸܟ ܠܹܗ ܠܪܵܘܡ̇ܐ ܘܥܘܼܡܩܵܐ ܒܲܡܣܲܝܟܼܘܼܬܹܗ ܀>
    text <܃ܡܣܲܝܸܟ ܟܠܹܗ ܦܲܓܼܪܵܐ ܘܢܲܦܫܵܐ ܒܲܚܕܼܵܐ ܕܘܼܟܵܐ>
    text <ܘܪܲܚܝܼܩ ܡ̣ܢ ܟܠ ܘܩܲܪܝܼܒܼ ܠܹܗ ܟܠ ܐܲܝܟ ܩܲܪܝܼܒܼܵܐ ܀>
    text <܃ܒܟܼܠ ܕܘܼܟ ܐܝܼܬܼܵܘܗܝ ܟܲܕܼ ܗܘ̤ ܐܝܼܬܼܵܘܗܝ ܒܲܚܕܼܵܐ ܕܘܼܟܵܐ>
    text <ܘܗܵܢܵܘ̇ ܬܲܗܪܵܐ ܕܐܝܼܬܼܵܘܗܝ ܨܼܝܕܼ ܟܠ ܘܠܲܝܬܵܘܗܝ ܨܹܝܕܼ ܟܠ ܀>
    text <܃ܒܐܲܠܵܗܘܼܬܼܵܐ ܡܕܲܡܸܐ ܒܛܲܟܼܣܵܐ ܕܗܵܘܹ̇ܐ ܨܹܐܕܼܵܘܗܝ>
    text <ܕܐܝܼܬܹܝܗ̇ ܒܟܼܠ ܕܘܼܟ ܘܠܵܐ ܡܸܬܿܕܲܪܟܵܐ ܕܐܲܝܟܲܢ ܐܝܼܬܹܝܗ̇ ܀>
    text <܃ܒܝܲܕܼ ܣܘܼܥܪ̈ܵܢܹܐ ܫܵܠ̇ܡܵܐ ܨܹܐܕܼܵܘܗܝ ܗܵܒ̇ ܒܲܪܬܼ ܩܵܠܵܐ>
    text <ܕܨܲܠܡܵܐ ܗ̄ܘ̣ ܐ̄ܢܵܫܵܐ ܕܲܡܬܲܩܢܵܢܹܗ ܘܣܲܓܿܝܼ ܕܵܡܹ̇ܐ ܀>
    text <܃ܕܵܡܹ̇ܐ ܒܗܵܕܹܐ ܕܲܗܘ̤ܵܐ ܒܟܼܠ ܕܘܼܟ ܟܲܕܼ ܠܵܐ ܐܝܼܬܼܵܘܗܝ>
    text <ܘܒܼܵܩܹܵܐ ܕܟܲܣ̈ܝܵܢ ܒܓܼܵܘ ܪܸܥܝܵܢܵܐ ܕܝܼܠܹܗ ܘܲܕܼܟܼܠ ܀>
    text <܃ܐܲܝܟ ܥܵܒܲܘܿܕܼܵܐ ܒܵܚܲ݁ܪ ܥܵܘ̣ܠܵܐ ܕܲܟܼܣܸܐ ܒܢܲܦܫܵܐ>
    text <ܘܲܒܼܒܼܘܼܚܪܵܢܹܗ ܡܦܲܪܸܫ ܣܲܢܝܵܐ ܡ̣ܢ ܫܲܦܝܼܪܵܐ ܀>
    text <܃ܡܲܢ̣ܘ ܣܵܦܹ̇ܩ ܕܢܸܬܼܢܸܐ ܒܡܸܠܹ̈ܐ ܪܲܒܿܘܼܬܼ ܕܲܪܓܹܗ>
    text <ܕܒܲܪ ܕܲܚܝܼܚܵܐ ܕܡܲܡܠܸܟ ܪܸܡܙܹܗ ܥܲܡ ܟܠ ܘܲܒܼܟܼܠ ܀>
    text <܃ܡܲܢ̣ܘ ܝܵ̇ܕܲܥ ܕܥܲܡ ܪܲܒܿܘܼܬܹܗ ܢܨܘܼܪ ܐܵܦ ܫܸܦܠܹܗ>
    text <ܕܟܲܕܼ ܐܝܼܬܼ ܡܸܢܹܗ ܕܡܲܡܠܸܟ ܥܲܠ ܟܠ ܐܝܼܬܼ ܕܫܝܼܛ ܡ̣ܢ ܟܠ ܀>
    text <܃ܡ̣ܿܢ ܠܵܐ ܢܸܬܼܗܲܪ ܒܚܲܕܼ ܦܘܼܪܫܵܢܵܐ ܕܗܵܘܹ̇ܐ ܨܹܐܕܼܵܘܗܝ>
    text <ܕܡܸܢܹܗ ܒܪܵܘܡ̇ܐ ܘܡܸܢܹܗ ܒܥܘܼܡܩܵܐ ܒܫܘܼܒܼܚܵܐ ܘܨܲܥܪܵܐ ܀>
    text <܃ܡ̣ܿܢ ܠܵܐ ܢܸܚܕܹܿܐ ܘܡܲܢ ܠܵܐ ܢܲܟܼܪܸܐ ܥܲܠ ܬܲܪ̈ܬܲܝܗܹܝܢ>
    text <ܡ̇ܐ ܕܡܸܬܼܒܲܩܸܐ ܒܛܘܼܒܹ̈ܐ ܕܛܵܒܹ̈ܐ ܘܢܸܓܼ̈ܕܹܿܐ ܕܒܼܝܼܫܹ̈ܐ ܀>
    text <܃ܡܲܢ ܠܵܐ ܢܹܐܡܲܪ ܕܪܲܒܿ ܒܲܪܢܵܫܵܐ ܘܫܝܼܛ ܒܲܪܢܵܫܵܐ>
    text <ܟܲܕܼ ܚܵܙܹ̈ܐ ܠܹܗ ܒܡܲܠܟܿܘܼܬܼ ܪܵܘܡ̇ܐ ܘܲܒܼܓܗܲܢܵܐ ܀>
    text <܃ܫܘܼܒܼܚܹܗ ܘܨܲܥܪܹܗ ܚܙܹ̇ܝܬܼ ܟܲܕܼ ܨܝܼܪܝܼܢ ܒܕܲܦܵܐ ܕܣܸܦܪܹ̈ܐ>
    text <ܘܲܚܕܝܼܬܼ ܘܐܲܟܼܪܝܼܬܼ ܥܲܠ ܫܝܼܛܘܼܬܹܗ ܘܥܲܠ ܪܘܼܡܪܵܡܹܗ ܀>
    text <ܒܬܲܪܬܹܿܝܢ ܕܸܡ̈ܘܵܢ ܨܵܪܹܗ ܪܡܙܵܐ ܠܝܘܼܩܢܵܐ ܕܨܲܠܡܹܗ܁>
    text <ܘܐܲܠܦܹܗ ܕܢܸܗܪܘܿܓܼ ܒܲܫܒܼܝܼ̈ܚܵܬܹܗ ܘܒܲܫܟܼܝܼܪ̈ܵܬܹܗ ܀>
    text <܃ܒܦܸܠ̄ܐܬܼܵܐ ܓܠ̣ܵܐ ܠܲܢ ܥܲܠ ܦܘܼܪܫܵܢܵܐ ܕܗܵܘܹ̇ܐ ܠܚܲܪܬܼܵܐ>
    text <ܕܢܸܗܘܸܐ ܪܵܢܹ̇ܐ ܠܡܸܦܪܲܫ ܫܲܦܝܼܪ ܩܕܼܵܡ ܗܵܘ̇ ܝܵܘܡ̇ܐ ܀>
  block
    text <܃ܒܲܒܼܬܼܘܼ̈ܠܵܬܼܵܐ ܐܲܠܦܹܗ ܪܲܗܛܵܐ ܕܙܲܕܿܝܼܩܘܼܬܼܵܐ>
    text <ܕܢܸܗܘܸܐ ܦܵܠ̇ܲܚ ܕܲܟܼܝܘܼܬܼ ܢܲܦܫܵܐ ܕܠܵܐ ܒܘܼܣܪܵܢܵܐ ܀>
    text <܃ܒܝܲܕܼ ܦܸܠܐܬܼܵܐ ܕܪܲܫ̣ ܠܹܗ ܐܘܼܪܚܵܐ ܕܥܲܡܠܹ̈ܐ ܫܒܼܝܼܚܹ̈ܐ>
    text <ܕܢܸܪܕܹܿܐ ܫܲܦܝܼܪ ܠܘܲܥܕܵܐ ܕܚܲܝܹ̈ܐ ܠܘܵܬܼ ܫܘܼܠܵܡܵܐ ܀>
    text <܃ܒܚܲܟܿܝܼ̈ܡܵܬܼܵܐ ܠܲܒܿܒܹܗ ܒܣܲܒܼܪܵܐ ܕܡܲܠܟܿܘܼܬܼ ܪܵܘܡ̇ܐ>
    text <ܘܲܒܼܣܲܟܼ̈ܠܵܬܼܵܐ ܣܲܪܕܹܗ ܒܫܸܡܥܵܐ ܩܲܫܝܵܐ ܀>
    text <܃ܒܲܒܼܬܼܘܼܠܲܝ̈ܗܘܿܢ ܐܲܟܼܪܸܙ ܕܲܡܨܸܐ ܠܡܸܚܵܐ ܒܕܲܟܼܝܘܼ>
    text <ܘܲܒܼܥܲܡܠܲܝ̈ܗܹܝܢ ܚܵܘܝܼ ܕܲܩܢܹܐ ܚܹܐܪܘܼܬܼ ܢܲܦܫܵܐ ܀>
    text <܃ܒܕܲܢܣ݂ܲܒܼ ܡܸܫܚܵܐ ܚܵܘܝܼ ܕܐܼܝܼܬܼ ܠܹܗ ܝܲܨܪܵܐ ܕܚܵܐܹ̇ܢ>
    text <ܘܒܲܕܼܠܵܐ ܢܣ݂ܲܒܼ ܗ̣̄ܘܲܝ̈ ܓܠ̣ܵܐ ܕܚܲܪܡܘܼܬܹܗ ܠܵܘ ܕܲܩܛܝܼܪܵܐ ܗ̄ܝܼ ܀>
    text <܃ܥܲܠ ܚܹܐܪܘܼܬܹܗ ܓܠ̣ܵܐ ܠܲܡܦܹܝܕܹ̈ܐ ܕܲܕܠܸܩܘ ܘܲܕܥܸܟܼܘ>
    text <ܕܐܸܠܘܼ ܫܦ݂ܲܪ ܠܹܗ ܡܨܸܐ ܗ̄ܘ̣ܵܐ ܕܢܲܕܼܠܸܩ ܠܥܸܣܪ̈ܵܬܲܝܗܹܝܢ ܀>
    text <܃ܗܵܘ̇ ܨܸܒܼܝܵܢܵܐ ܕܐܲܕܠܸܩ ܚܲܡܫܵܐ ܒܡܸܫܚܵܐ ܕܪ̈ܲܚܡܹܐ>
    text <ܕܠܝܼܠܵܐ ܗ̄ܘ̣ܵܬܼ ܠܹܗ ܕܢܲܕܼܠܸܩ ܚܲܡܫܵܐ ܐܲܝܟ ܕܲܠܚܲܡܫܵܐ ܀>
    text <܃ܚܲܕܼ ܗ̄ܘ̣ ܝܲܨܪܵܐ ܕܚܲܟܿܝܼ̈ܡܵܬܼܵܐ ܘܲܕܼܣܲܟܼ̈ܠܵܬܼܵܐ>
    text <ܘܐܸܠܘܼ ܫܦ݂ܲܪ ܠܹܗ ܟܠܹܗ ܒܟܼܠܹܗ ܡܸܬܼܚܲܟܲܡ ܗ̄ܘ̣ܵܐ ܀>
    text <܃ܒܕܿܣܕ݂ܲܩ ܢܲܦܫܹܗ ܒܠܵܐ ܚܵܘܣܵܢܵܐ ܕܥܲܠ ܩܲܪ̈ܝܼܒܼܵܘܗܝ>
    text <ܐܵܘܕܲܥ ܕܐܝܼܬܼ ܠܹܗ ܬܲܪܬܹܿܝܢ ܒܲܚܕܵܐ ܛܵܒܼܬܼܵܐ ܘܒܼܝܼܫܬܵܐ ܀>
    text <܃ܒܕܲܫܐܸ݂ܠ ܡܸܫܚܵܐ ܦܲܟܿܝܼ̈ܗܵܬܼܵܐ ܡ̣ܢ ܬܲܩ̈ܢܵܬܼܵܐ>
    text <ܗܘ̤ ܠܹܗ ܐܲܟܸܿܣ ܕܙܲܕܸܿܩ ܗܘ̤ ܠܹܗ ܠܡܸܚܲܢ ܚܲܒܼܪ̈ܵܘܗܝ ܀>
    text <܃ܕܠܵܐ ܨܒܲܝ̈ ܐܲܫܐܸܠ ܚܲܟܿܝܼ̈ܡܵܬܼܵܐ ܠܠܵܐ ܪ̈ܲܕܼܝܼܵܬܼܵܐ>
    text <ܠܚܲܪܡܘܼܬܼ ܢܲܦܫܵܐ ܕܲܕܠܵܐ ܪ̈ܲܚܡܹܐ ܒܣ݂ܲܪ ܓܲܠܝܵܐܝܼܬܼ ܀>
    text <܃ܕܐܸܡܲܪ̈ܲܝܢ ܠܗܹܝܢ ܙܸܠܝܹ̈ܢ ܙܒܸܢܹܝ̈ܢ ܡ̣ܢ ܕܲܡܙܲܒܿܢܝܼܢ>
    text <ܟܵܐܬܼܵܐ ܗ̄ܝܼ ܟܠܵܗ̇ ܕܥܲܠ ܡ̇ܢ ܠܵܐ ܦܠ݂ܲܚ ܒܙܲܒܼܢܵܐ ܕܲܥܒ݂ܲܪ ܀>
    text <܃ܡܨܸܐ ܗ̄ܘ̣ ܟܠ ܒܲܪܢܵܫ ܠܡܸܦܠܲܚ ܫܲܦܝܼܪ ܟܡܵܐ ܕܥܲܠ ܐܲܪܥܵܐ ܗ̄ܘ̣>
    text <ܘܲܕܼܠܝܼܠܵܐ ܠܹܗ ܠܡܸܡܛܵܐ ܠܕܲܪܓܼܵܐ ܕܲܓܼܡܝܼܪܘܼܬܼܵܐ ܀>
    text <܃ܕܠܵܐ ܦܠ݂ܲܚ ܗܵܪܟܵܐ ܚܘܼܒܵܢܵܐܝܼܬܼ ܐܲܝܟ ܡ̇ܐ ܕܲܦܠܸܐ>
    text <ܚ̣ܫܟܼܘ ܢܲܗܝܼܪܹ̈ܐ ܕܠܲܡܦܹܝܕܲܝ̈ܗܹܝܢ ܒܝܘܿܡ ܡܸܫܬܿܘܼܬܼܵܐ ܀>
    text <܃ܕܠܵܐ ܐܲܣܪܲܚ ܗ̣̄ܘܲܝ̈ ܡ̣ܢ ܥܲܡܠܲܝ̈ܗܹܝܢ ܠܐܲܝܢܵܐ ܕܲܣܢܝܼܩ>
    text <ܟܠ݂ܲܝ̈ ܐܵܦ ܡܸܢܗܹܝܢ ܚܲܟܿܝܼ̈ܡܵܬܼܵܐ ܙܸܕܼܩܵܐ ܕܡܸܫܚܵܐ ܀>
    text <܃ܕܠܵܐ ܨܵܬܼ ܩܵܠܵܐ ܕܐܲܝܠܹܝܢ ܕܐܲܦܝܼܣܘ ܥܲܠ ܫܘܼܒܼܩܵܢܵܐ>
    text <ܫ̣ܡܲܥ ܒܲܪܬܼ ܩܵܠܵܐ ܕܠܵܐ ܝܵܕܲܥ̇ܢܵܐ ܠܥܲܡܠܹ̈ܐ ܕܲܒܼܟܹܝܢ ܀>
  block
    text <܃ܕܐܸܚܲܕܼ ܬܲܪܥܵܐ ܕܡܸܠܲܬܼ ܦܘܼܡ̇ܐ ܩܕܼܵܡ ܝܵܠܘܿܦܹ̈ܐ>
    text <ܐܸܬܿܬܿܚܸܕܼ ܬܲܪܥܵܐ ܕܒܹܝܬܼ ܡܲܠܟܿܘܼܬܼܵܐ ܩܕܼܵܡ ܫܸܐ̈ܠܵܬܼܗܹܝܢ ܀>
    text <܃ܕܢܲܟܼܪܝܼ ܚܘܼܒܿܗܹܝܢ ܡ̣ܢ ܥܸܢܝܵܢܵܐ ܕܝܼܘܼܬܼܪܵܢ ܐ̄ܢܵܫܵܐ>
    text <ܠܵܐ ܨܒܼܵܐ ܡܲܠܟܵܐ ܕܢܲܫܘܸܐ ܐܸܢܹܝܢ ܠܥܸܢܝܵܢ ܚܘܼܒܹܿܗ ܀>
    text <܃ܚܘܼܒܼܠܹ̈ܐ ܕܐܲܪܡܝܼ ܦܸܪܥܲܬ̤ ܐܸܢܹܝܢ ܐܵܦ ܟܹܐܢܘܼܬܼܵܐ>
    text <ܘܲܒܼܗܵܘ̇ ܟܲܝܠܵܐ ܕܣܘܿܥܪ̈ܵܢܲܝܗܹܝܢ ܫܩ݂ܲܠ ܦܘܼܪܥܵܢܵܐ ܀>
    text <܃ܗܸܢܹܝܢ ܚܲܝܸܒܼ ܠܲܩܢܘܿܡܲܝ̈ܗܹܝܢ ܩܕܼܵܡ ܕܲܝܢܵܐ>
    text <ܘܒܼܐܵܦܵܦܵܣܝܼܣ ܕܚܘܼܫܵܒܲܝ̈ܗܹܝܢ ܦܣ݂ܲܩ ܥܲܡܠܲܝ̈ܗܹܝܢ ܀>
    text <܃ܠܵܘ ܕܲܝܵܢܵܐ ܛܠ݂ܲܡ ܥܲܡܠܲܝ̈ܗܹܝܢ ܡ̣ܢ ܦܘܼܪܥܵܢܵܐ>
    text <ܗܸܢܹܝܢ ܠܵܐ ܨܒܲܝ̈ ܠܡܸܦܪܲܥ ܚܘܼܒܹܿܗ ܚܲܟܿܝܼܡܵܐܝܼܬܼ ܀>
    text <܃ܠܵܘ ܟܹܐܢܘܼܬܼܵܐ ܬܲܪܥܵܐ ܩܕܼܵܡ ܐܲܦܲܝ̈ܗܹܝܢ>
    text <ܗܸܢܹܝܢ ܐܲܚܕ̣ܵܝ̈ܗܝ ܒܲܕܼܠܵܐ ܦܬ݂ܲܚ ܗ̣̄ܘܲܝ̈ ܚܘܼܒܿܗܹܝܢ ܠܲܐ̄ܚܪܹܝܢ ܀>
    text <܃ܐܸܠܘܼ ܦܬ݂ܲܚ ܗ̣̄ܘܲܝ̈ ܬܪܲܥ ܨܸܒܼܝܵܗܹܝܢ ܩܕܼܵܡ ܕܲܣܢܝܼܩܝܼܢ>
    text <ܐܵܦܠܵܐ ܚܲܬܼܢܵܐ ܟܵܠܹ̇ܐ ܗ̄ܘ̣ܵܐ ܠܗܹܝܢ ܠܒܲܪ ܡ̣ܢ ܬܲܪܥܵܐ ܀>
    text <܃ܐܸܠܘܼ ܡ̣ܫܲܚ ܗ̣̄ܘܲܝ̈ ܒܡܸܫܚܵܐ ܕܡܸܠܬܼܵܐ ܠܡܲܪ̈ܥܹܐ ܕܥܵܘ̣ܠܵܐ>
    text <ܠܵܐ ܚܵܣܲ݁ܪ ܗ̄ܘ̣ܵܐ ܡܸܫܚܵܐ ܕܪ̈ܲܚܡܹܐ ܒܠܲܡܦܹܝܕܲܝ̈ܗܹܝܢ ܀>
    text <܃ܐܸܠܵܘܼ ܐܲܫܦܲܥ ܚܘܼܒܵܐ ܕܲܒܼܗܹܝܢ ܥܲܠ ܕܐܲܠܝܼܨܝܼܢ>
    text <ܡܸܫܬܲܦ̈ܥܵܢ ܗ̣̄ܘܲܝ̈ ܐܵܦ ܚܲܒܼܪ̈ܵܬܼܗܹܝܢ ܠܡܸܝܲܝܢ ܐܸܢܹܝܢ ܀>
    text <܃ܗܸܢܹܝܢ ܣܵܓܼ̈ܗ̇ ܠܐܘܼܪܚܵܐ ܕܪ̈ܲܚܡܹܐ ܩܕܼܵܡ ܐܲܦܲܝ̈ܗܹܝܢ>
    text <ܘܠܵܐ ܣܦܲܩ ܗܲܠܸܟ ܒܣܘܼܥܪ̈ܵܢܲܝܗܹܝܢ ܥܲܡ ܬܲܩ̈ܢܵܬܼܵܐ ܀>
    text <܃ܡܸܢܗܹܝܢ ܢܹܐܠܲܦ ܥܲܠ ܕܘܼܒܵܪܵܐ ܕܚܲܝܹ̈ܐ ܕܲܬܼܢܵܢ>
    text <ܘܲܒܼܦܘܼܪܥܵܢܗܹܝܢ ܢܨܘܼܪ ܦܘܼܪܥܵܢܵܐ ܕܕܼܝܼܢܵܐ ܕܲܠܗܲܠ ܀>
    text <܃ܡܸܛܠܵܬܲܢ ܟܼܬܲܒܼ ܦܸܠܐܬܼܵܐ ܕܕܘܼܒܵܪ̈ܲܝܗܹܝܢ>
    text <ܘܲܠܝܘܼܠܦܵܢܲܢ ܪܵܗ̇ܛܵܐ ܒܚܘܼܩܹ̈ܐ ܐܲܝܟ ܗܵܘ̇ ܕܐܝܼܬܹܝܗ̇ ܀>
    text <܃ܠܵܘ ܕܠܵܐ ܐܝܼܬܹܝܗ̇ ܐܸܡ̇ܪܹܬܼ ܗܵܕܹܐ ܕܐܲܝܟ ܗܵܘ̇ ܕܐܝܼܬܹܝܗ̇>
    text <ܐܸܠܵܐ ܕܠܲܝܬܹܿܝܗ̇ ܒܝܲܕܼ ܣܘܼܥܪ̈ܵܢܹܐ ܐܲܝܟ ܕܲܟܼܬܼܝܼܒܼܵܐ ܀>
    text <܃ܠܵܐ ܗ̄ܘ̣ܵܐ ܡܸܗܘܵܐ ܗܘ̤ܵܬܼ ܒܲܥܒܼܵܕܼܵܐ ܠܦܘܼܬܼ ܕܐܵܬܼܡܲܠܠܲܬ̤>
    text <ܐܸܠܵܐ ܕܡܸܗܘܵܐ ܥܬܼܝܼܕܼܵܐ ܕܬܸܗܘܸܐ ܕܠܵܐ ܦܘܼܠܵܓܼܵܐ ܀>
    text <܃ܦܸܠܐܬܼܵܐ ܗ̄ܝܼ ܓܹܝܪ ܟܡܵܐ ܐܸܢ ܐܝܼܬܼ ܠܵܗ̇ ܕܘܼܡܝܵܐ ܕܩܘܼܫܬܵܐ>
    text <ܘܥܲܠ ܣܘܼܥܪ̈ܵܢܹܐ ܕܒܼܵܬܲܪ ܙܲܒܼܢܵܐ ܡܕܲܡܝܵܐ ܒܕܼܘܼܡܝܵܗ̇ ܀>
    text <܃ܠܛܸܠܵܢܝܼܬܼܵܐ ܕܵܡ̇ܝܵܐ ܒܪܲܗܛܵܐ ܕܩܲܠܝܼܠܘܼܬܼܵܗ̇>
    text <ܘܐܲܝܟ ܕܲܠܓܼܘܼܫܡܵܐ ܡܚܵܘܝܵܐ ܫܪܵܪܵܐ ܕܲܒܼܣܘܼܥܪ̈ܵܢܹܐ ܀>
    text <܃ܩܕܼܵܡ ܣܘܼܥܪ̈ܵܢܹܐ ܡܥܵܕܼܵܐ ܕܬܸܪܗܲܛ ܒܲܟܼܬܼܝܼ̈ܒܼܵܬܼܵܗ̇>
    text <ܘܩܵܕܼ̇ܡ̇ܐ ܡܸܕܹܿܡ ܕܲܥܬܼܝܼܕܼ ܠܡܸܗܘܵܐ ܒܚܲܪܬܼܵܐ ܀>
  block
    text <܃ܪ̈ܲܚܝܼܩܵܬܼܵܐ ܡܚܵܘܝܵܐ ܒܩܘܼܪܒܵܐ ܠܲܕܼܚܵܐܲܪ ܒܵܗ̇>
    text <ܘܟܲܕܼ ܪ̈ܲܚܝܼܩܵܢ ܡܸܫܬܲܥܝܵܐ ܠܗܹܝܢ ܩܲܪܝܼܒܼܵܐܝܼܬܼ ܀>
    text <܃ܐܲܝܟ ܨܲܝܵܪܵܐ ܨܵܝ̇ܪܵܐ ܡܸܠܹ̈ܐ ܕܠܵܐ ܣܘܼܥܪ̈ܵܢܹܐ>
    text <ܘܲܡܕܲܡܝܵܐ ܠܗܹܝܢ ܒܗܵܘ̇ ܐܸܣܟܹܿܡܵܐ ܕܨܲܠܡܵܐ ܘܝܘܼܩܢܵܐ ܀>
    text <܃ܠܨܲܠܡܵܐ ܕܵܡ̇ܝܵܐ ܦܸܠ̄ܐܬܼܵܐ ܕܨܝܼܪܵܐ ܒܲܒܼ̈ܬܼܘܼܠܵܬܼܵܐ>
    text <ܘܲܟܼܝܵܢ ܐ̄ܢܵܫܵܐ ܘܕܼܘܼܒܵܪ ܚܲܝܵܘ̈ܗܝ ܡܸܬܼܒܲܕܲܩ ܒܵܗ̇ ܀>
    text <܃ܒܵܗ̇ ܡܸܬܼܟܲܪܙܵܐ ܪܲܒܿܘܼܬܼ ܚܘܼܒܵܐ ܕܕܲܟܼܝܲܝ̈ ܢܲܦܫܵܐ>
    text <ܘܒܼܵܗ̇ ܡܸܬܼܒܲܣܪܵܐ ܚܲܪܡ̇ܢܘܼܬܼܵܐ ܕܠܵܐ ܪ̈ܲܚܡܵܢܹܐ ܀>
    text <܃ܠܕܲܟܼܝܲܝ̈ ܢܲܦܫܵܐ ܩܪܵܬ̤ ܚܲܟܿܝܼܡܹ̈ܐ ܘܩܲܢܝܲܝ̈ ܡܸܫܚܵܐ>
    text <ܘܲܠܚܲܪ̈ܡܵܢܹܐ ܟܲܢܝܲܬ̤ ܣܲܟܼܠܹ̈ܐ ܘܙܵܒܼܢܲܝ̈ ܡܸܫܚܵܐ ܀>
    text <܃ܡܸܫܚܵܐ ܪ̈ܲܚܡܹܐ ܗ̄ܘ̣ ܕܲܡܙܲܒܿܢܝܼܢ ܠܹܗ ܡܲܠܝܲܝ̈ ܪ̈ܲܚܡܹܐ>
    text <ܘܲܕܼܠܵܐ ܙܲܒܸܿܢ ܙܲܒܼܢܵܐ ܚܵܘܝܼ ܕܠܵܐ ܡܸܙܕܲܒܲܢ ܀>
    text <܃ܙܲܒܼܢܵܐ ܝ̄ܕܼܝܼܥܵܐ ܐܵܘܕܲܥ ܕܐܝܼܬܼ ܠܹܗ ܐܵܦ ܠܹܗ ܠܙܒܼܢܵܐ>
    text <ܕܐܸܠܵܐ ܒܙܲܒܼܢܹܗ ܠܵܐ ܡܸܙܕܲܒܲܢ ܡ̣ܢ ܚܲܕܼ ܠܲܐ̄ܚܪܹܝܢ ܀>
    text <܃ܒܥܵܠܡܵܐ ܥܡܝܼܠܵܐ ܐܝܼܬܼ ܠܹܗ ܠܙܒܼܢܵܐ ܠܡܸܙܕܲܒܵܢܘܼ>
    text <ܒܗܵܘ̇ ܕܹܝܢ ܕܲܥܬܼܝܼܕܼ ܒܵܛܹ̇ܠ ܙܸܒܼܢܵܐ ܥܲܡ ܙܘܼܒܵܢܵܐ ܀>
    text <܃ܒܗܵܢ ܐܸܣܟܹܿܡܑܵ ܠܵܐ ܙܲܒܸܿܢ ܗ̣̄ܘܲܝ̈ ܚܲܟܿܝܼ̈ܡܵܬܼܵܐ>
    text <ܕܠܵܐ ܢܸܬܿܕܼܵܘܲܕܼ ܛܲܟܼܣܵܐ ܪܲܒܵܐ ܕܗܵܘ̇ ܬܘܼܩܵܢܵܐ ܀>
    text <܃ܒܛܲܟܼܣܵܐ ܡܛܲܟܿܣܝܼܢ ܥܵܠܡܹ̈ܐ ܬܪ̈ܲܝܗܘܿܢ ܥܵܢܵܐ ܐܵܦ ܗܵܘ̇>
    text <ܘܚܲܟܿܝܼܡܑܵܐܝܼܬܼ ܪܵܕܹܝܢ ܛܲܟܼܣܹ̈ܐ ܒܛܘܼܟܵܣܲܝ̈ܗܘܿܢ ܀>
    text <܃ܥܵܠܡܵܐ ܕܙܲܒܼܢܵܐ ܠܙ̣ܒܼܢܵܐ ܥܵܗܹ̇ܢ ܘܲܠܙܘܼܒܵܢܵܐ>
    text <ܘܗܵܘ̇ ܕܲܠܥܵܠܲܡ ܠܢܵܘܚܵܐ ܘܫܸܠܝܵܐ ܘܲܠܒܼܘܼܣܵܡܵܐ ܀>
    text <܃ܬܵܘ ܙܵܒܼܘܿܢܹ̈ܐ ܘܲܡܙܲܒܿܢܵܢܹ̈ܐܐ ܙܒܲܢܘ ܐܵܦ ܙܲܒܸܿܢܘ>
    text <ܒܥܵܠܡܵܐ ܕܝܼܗܝܼܒܼ ܠܡܸܙܒܲܢ ܙܸܒܼܢܵܐ ܘܠܲܡܙܲܒܵܢܘܼ ܀>
    text <܃ܠܵܐ ܐ̄ܢܵܫ ܢܸܫܪܸܐ ܛܲܟܼܣܵܐ ܪܲܒܵܐ ܕܲܬܼܪܹܝܢ ܥܵܠܡܹ̈ܐ>
    text <ܘܲܢܦܘܼܫ ܗܵܪܟܵܐ ܡ̣ܢ ܕܲܠܡܸܙܒܲܢ ܘܢܸܙܒܸܿܢ ܬܲܡ̇ܢ ܀>
    text <܃ܠܒܹܝܬܼ ܡܲܠܟܿܘܼܬܼܵܐ ܠܵܐ ܐ̄ܢܵܫ ܫܲܠܝܼܛ ܕܢܲܥܸܠ ܙܸܒܼܢܵܐ>
    text <ܘܐܸܢ ܗܘ̤ ܕܡܲܡܪܲܚ ܡܲܪܵܚܘܼܬܹܗ ܥܠܵܘܗܝ ܡܸܬܼܗܲܦܟܵܐ ܀>
    text <܃ܘܐܸܢ ܫܵܝܘܿܛܵܐ ܕܡܲܠܟܿܘܼܬܼ ܙܲܒܼܢܵܐ ܕܝܼܢܵܐ ܡܩܲܒܸܿܠ>
    text <ܟܡܵܐ ܥܦܝܼܦ ܕܝܼܢܹܗ ܕܐܲܝܢܵܐ ܕܲܡܫܝܼܛ ܠܡܲܠܟܿܘܼܬܼ ܪܵܘܡ̇ܐ ܀>
    text <܃ܒܪܵܘܡ̇ܐ ܗܵܘ̇ܝܵܐ ܗܵܝ̇ ܡܲܠܟܿܘܼܬܼܵܐ ܕܠܵܐ ܡܸܫܬܲܪܝܵܐ>
    text <ܘܠܲܝܬܿ ܒܵܗ̇ ܐܲܬܼܪܵܐ ܠܡܸܬܼܗܲܦܵܟܼܘܼ ܐܲܪܥܵܢܵܐܝܼܬܼ ܀>
    text <܃ܠܵܐ ܫܲܠܝܼܛܝܼܢ ܐܲܪ̈ܥܵܢܵܝܹܐ ܠܡܸܥܲܠ ܠܬܲܡ̇ܢ>
    text <ܟܲܕܼ ܐܝܼܬܼ ܥܲܡܗܘܿܢ ܡܲܣܒܼܵܐ ܘܡܲܬܿܠܵܐ ܕܐܲܪ̈ܥܵܢܵܝܹܐ ܀>
    text <܃ܒܲܒܼܬܼܘܼ̈ܠܵܬܼܵܐ ܚܲܡܸܫ ܕܲܟܼܠ̣ܵܐ ܡ̣ܢ ܕܲܐܡܸܥܲܠ>
    text <ܬܲܚܸܡ ܘܲܟܼܠ̣ܵܐ ܠܟܼܠ ܡܲܢ ܕܓܼܠܝܼܙ ܡ̣ܢ ܚܵܘܣܵܢܵܐ ܀>
    text <܃ܕܠܵܐ ܝܲܗ̣̄ܒܼ ܐܲܓܼܪܵܐ ܠܥܲܡܠܹ̈ܐ ܫܚܝܼܩܹ̈ܐ ܕܲܒܼܬܼܘܼܠܲܝ̈ܗܹܝܢ>
    text <ܚܵܘܝܼ ܕܡܲܣܠܲܝ ܟܠ ܕܘܼܒܵܪܵܐ ܕܠܵܘ ܡ̣ܢ ܚܘܼܒܵܐ ܗ̄ܘ̣ ܀>
  block
    text <܃ܒܬܼܘܼ̈ܠܵܬܼܵܐ ܗ̣̄ܘܲܝ̈ ܘܫܲܪܝܼܪܝܼܢ ܗ̄ܘ̣ܵܘ ܕܘܼܒܵܪ̈ܲܝܗܹܝܢ>
    text <ܘܲܕܼܠܵܐ ܐܵܘܬܲܪ ܡ̣ܢ ܥܲܡܠܲܝ̈ܗܹܝܢ ܗܘ̤ܵܘ ܚܲܣܝܼܪܹ̈ܐ ܀>
    text <܃ܕܠܵܐ ܝܘܼܬܼܪܵܢܵܐ ܗܘ̤ܵܘ ܕܘܼܒܵܪܹ̈ܐ ܠܩܲܢܵܝܲܝ̈ܗܘܿܢ>
    text <ܕܠܵܐ ܝܲܗ̣̄ܒܼܘ ܡܸܢܗܘܿܢ ܠܵܐ ܢܣ݂ܲܒܼܘ ܐܲܓܼܪܵܐ ܕܣܘܼܟܵܝܲܝ̈ܗܘܿܢ ܀>
    text <܃ܒܬܸܢܘܲܝ ܕܐܲܓܼܪܵܐ ܣܲܝܒܲܪ ܩܹܐܪܣܵܐ ܕܲܪ̈ܓܼܝܼܓܼܵܬܼܵܐ>
    text <ܘܠܵܐ ܚܢܲܝ̈ ܫܲܦܝܼܪ ܠܘܵܬܼ ܗܵܘ̇ ܢܝܼܫܵܐ ܕܡ̇ܪܹܐ ܐܲܓܼܪܵܐ ܀>
    text <܃ܢܝܼܫܵܐ ܪܚܝܼܡܵܐ ܚܵܘܝܼ ܐܸܢܹܝܢ ܕܢܸܬܿܕܲܡ̈ܝܵܢ ܠܹܗ>
    text <ܘܲܕܼܠܵܐ ܕܲܡܝܼ ܟܠ̣ܵܝܗܝ ܠܲܟܼܠܝܼܠܵܐ ܡ̣ܢ ܪ̈ܫܲܝܗܹܝܢ ܀>
    text <܃ܟܠܝܼܠ ܙܵܟܼܘܼܬܼܵܐ ܡܸܬܼܚܲܦ̈ܛܵܢ ܗ̣̄ܘܲܝ̈ ܠܡܸܣܲܒܼ ܡܸܢܹܗ>
    text <ܘܟܲܐܲܪ ܐܸܢܹܝܢ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܀>
    text <܃ܐܘܿ ܟܡܵܐ ܒܝܼܫܵܐ ܒܝܼܫܘܼܬܼ ܝܲܨܪܵܐ ܕܠܵܐ ܡܸܬܼܪܲܚܲܡ>
    text <ܕܥܵܒܹ̇ܕܼ ܥܲܡܠܹ̈ܐ ܐܲܝܟ ܠܵܐ ܥܲܡܠܹ̈ܐ ܒܝܼܘܡ ܦܘܼܪܥܵܢܵܐ ܀>
    text <܃ܐܘܿ ܟܡܵܐ ܣܲܝܢܵܐ ܕܐ̄ܢܵܫ ܠܵܐ ܢܫܵܘܬܸܿܦ ܐ̄ܢܵܫܵܐ ܒܛܘܼܒܹܗ>
    text <ܕܐܵܦ ܟܲܕܼ ܐܝܼܬܼ ܠܹܗ ܛܘܼܒܹ̈ܐ ܢܲܦܫܹܵܗ ܓܠܝܼܙ ܡ̣ܢ ܛܘܼܒܹ̈ܐ ܀>
    text <܃ܐܘܿ ܟܡܵܐ ܣܲܟܼܠܵܐ ܕܐ̄ܢܵܫ ܠܲܩܢܘܿܡܹܗ ܢܵܘܬܲܪ ܒܲܠܚܘܕܼ>
    text <ܕܥܵܠܡܵܐ ܟܠܹܗ ܐܸܢܗܘ̤ ܕܩܵܢܹ̇ܐ ܠܵܐ ܩܢܸܐ ܡܸܕܹܿܡ ܀>
    text <܃ܠܵܐ ܩܢܸܐ ܡܸܕܸܿܡ ܐܲܝܢܵܐ ܕܩܵܢܹܐ ܩܢܘܿܡܹܗ ܒܲܠܚܘܿܕܼ>
    text <ܒܗܵܝ̇ ܕܲܩܢܘܿܡܹܗ ܠܵܐ ܡܸܬܼܩܲܝܲܡ ܕܠܵܐ ܣܲܓܿܝܼ̈ܐܹܐ ܀>
    text <܃ܕܠܵܐ ܗܲܕܵܡܹ̈ܐ ܠܵܐ ܡܸܬܼܩܲܝܵܐ ܢܲܦ̰ܫܵܐ ܒܦܲܓܼܪܵܐ>
    text <ܘܠܵܐ ܦܘܼܪܥܵܢܵܐ ܕܥܲܡܠܹ̈ܝܗ̇ ܢܵܣ̇ܒܵܐ ܒܸܠܥܵܕܲܝܗܹܝܢ ܀>
    text <܃ܣܢܝܼܩܵܐ ܗ̄ܝܼ ܢܲܦܫܵܐ ܥܲܠ ܗܲܕܵܡܹ̈ܐ ܟܡܵܐ ܕܐܸܢ ܢܲܦܫܵܐ ܗ̄ܝܼ>
    text <ܡ̇ܕܹܝܢ ܝܲܬܝܼܪ ܣܢܝܼܩ ܒܲܪܢܵܫܵܐ ܥܲܠ ܒܲܪܢܵܫܵܐ ܀>
    text <܃ܐ̄ܢܵܫܵܐ ܒܐ̄ܢܵܫܵܐ ܓܵܡܲ݁ܪ ܪܲܗܛܵܐ ܕܙܲܕܲܝܼܩܘܼܬܹܗ>
    text <ܘܐܸܢ ܡܸܙܕܲܕܲܩ ܒܸܠܥܵܕܼ ܐ̄ܢܵܫܵܐ ܠܵܘ ܒܲܪܢܵܫܵܐ ܗ̄ܘ̣ ܀>
    text <܃ܠܵܐ ܡܨܸܐ ܐ̄ܢܵܫܵܐ ܕܢܸܗܘܸܐ ܐ̄ܢܵܫܵܐ ܒܸܠܥܵܕܼ ܐ̄ܢܵܫܵܐ>
    text <ܘܐܵܦ ܟܹܐܢܘܼܬܹܗ ܕܒܸܠܥܵܕܼ ܐ̄ܢܵܫܵܐ ܠܵܘ ܟܹܐܢܘܼܬܼܵܐ ܗ̄ܝܼ ܀>
    text <܃ܒܵܥܹ̇ܝܬܿ ܕܬܸܗܘܸܐ ܟܹܐܢܵܐ ܘܛܵܒܼܵܐ ܐܘܿ ܒܲܪܢܵܫܵܐ>
    text <ܣܥܘܿܪ ܨܹܝܕ ܝܲܒܼܪܵܟ ܗܵܝ̇ ܕܲܥܬܼܝܼܕܼ ܐܲܢ̄ܬܿ ܕܬܸܗܘܸܐ ܨܹܐܕܲܝܟ ܀>
    text <܃ܨܵܒܹ̇ܝܬܿ ܕܬܸܣܲܒܼ ܐܲܓܼܪܵܐ ܕܥܲܠܲܝ̈ܟ ܒܝܘܿܡ ܦܘܼܪܥܵܢܵܐ>
    text <ܦܪܘܿܥ ܠܲܟܼܢܵܬܼܵܟ ܚܵܘܒܲܬܼ ܚܘܼܒܵܐ ܘܗܵܐ ܡܸܬܼܦܲܪܥܲܬܿ ܀>
    text <܃ܪܓܼܝܼܓܼ ܐܲܢ̄ܬܿ ܠܡܹܐܪܲܥ ܚܲܬܼܢܵܐ ܕܪܵܘܡ̇ܐ ܒܢܲܚ̈ܬܹܿܐ ܕܢܘܼܗܪܵܐ>
    text <ܐܲܢܗܲܪ ܐܲܦܲܝ̈ܟ ܠܘܼܩܒܲܠ ܚܲܒܼܪܵܟ ܘܗܵܐ ܩܲܒܸܿܠܬܵܝܗܝ ܀>
    text <܃ܡܢܵܚܲܬܿ ܕܬܸܥܘܿܠ ܥܲܡ ܚܲܟܿܝܼܡܹ̈ܐ ܠܗܵܘ̇ ܒܘܼܣܵܡܵܐ>
    text <ܚܲܟܸܿܡ ܣܲܟܼܠܵܐ ܘܗܵܐ ܥܵܐܹ̇ܠ ܐܲܢ̄ܬܿ ܒܪܹܫ ܚܲܟܼܝܼܡܹ̈ܐ ܀>
    text <ܠܵܐ ܐ̄ܢܵܫ ܥܵܐܹ̇ܠ ܥܕܲܡ̇ܐ ܕܡܲܥܸܠ ܥܲܡܹܗ ܠܲܐ̄ܚܪܹܝܢ܃>
  block
    text <ܕܗܵܟܲܢ ܬܵܒܲܥ̇ ܗܵܘ̇ ܬܘܼܩܵܢܵܐ ܠܲܕܼܥܵܐܹ̇ܠ ܠܹܗ ܀>
    text <܃ܐܝܼܬܼ ܐ̄ܢܵܫ ܥܲܡܵܟ ܡܫܲܐܸܠ ܬܵܪܥܵܐ ܠܐܲܝܢܵܐ ܕܥܵܐܹ̇ܠ>
    text <ܘܐܸܢ ܐܝܼܬܼ ܥܵܐܹ̇ܠ ܘܐܸܢ ܠܲܝܬܿ ܦܵܐܹ̇ܫ ܠܒܲܪ ܡ̣ܢ ܬܲܪܥܵܐ ܀>
    text <܃ܬܵܘ ܥܵܠܘܼܠܹ̈ܐ ܕܲܪܓܼܝܼܓܼܵܘ ܠܗܘܿܢ ܗܵܝ̇ ܡܲܥܲܠܬܵܐ>
    text <ܫܡܲܥܘ ܡ̇ܢ ܬܵܒܼܥܵܐ ܠܐܲܝܢܵܐ ܕܒܼܵܥܹ̇ܐ ܕܢܸܥܘܿܠ ܢܸܚܙܹܝܗ̇ ܀>
    text <܃ܬܵܘ ܚܲܟܿܝܼܡܹ̈ܐ ܚܙܵܘ ܚܸܟܼ̈ܡܵܬܼܵܐ ܕܚܲܟܿܝܼ̈ܡܵܬܼܵܐ>
    text <ܕܲܦܪ̣ܵܫ ܘܝܼܕܲܥ ܠܡܸܣܲܒܼ ܥܲܡܗܹܝܢ ܙܘܵܕܹ̈ܐ ܕܪ̈ܲܚܡܹܐ ܀>
    text <܃ܒܬܼܘܼܠܹ̈ܐ ܬܵܘ ܨܘܼܬܼܘ ܗܵܝ̇ ܒܲܪܬܼ ܩܵܠܵܐ ܕܨܝܼܕ ܣܲܟܼ̈ܠܵܬܼܵܐ>
    text <ܘܟܲܦܲܪܘ ܡܸܢܟܼܘܿܢ ܫܸܡ ܣܲܟܼܠܘܼܬܼܵܐ ܕܠܵܐ ܬܨܘܼܬܼܘܼܢܵܗ̇ ܀>
    text <܃ܪ̈ܚܡܲܝ ܗܸܪܓܵܐ ܘܒܼܵܕܼܩܲܝ̈ ܐ̄ܪ̈ܵܙܹܐ ܕܲܣܬܼܝܼܪ̈ܵܬܼܵܐ>
    text <ܓܡܘܿܪܘ ܒܲܥܒܼܵܕܼܵܐ ܗܸܪܓܵܐ ܕܐܵܘܠܸܕܼܘ ܚܘܼܫܵܒܲܝ̈ܟܿܘܿܢ ܀>
    text <܃ܡܦܲܫܩܲܝ̈ ܚܲܝܠܵܐ ܕܲܒܼܦܸܠ̈ܐܵܬܼܵܐ ܩܕܼܵܡ ܝܵܠܘܼܦܹ̈ܐ>
    text <ܣܥܘܿܪܘ ܗܵܘ̇ ܡܸܕܹܿܡ ܕܲܡܬܲܢܹܝܢ ܐ̄ܢܬܿܘܿܢ ܒܲܩܢܘܿܡܲܝ̈ܟܿܘܿܢ ܀>
    text <܃ܙܡܝܼܢܲܝ̈ ܚܲܬܼܢܵܐ ܘܢܵܛܪ̈ܲܝ ܘܲܥܕܵܐ ܕܗܵܝ̇ ܡܲܠܟܿܘܼܬܼܵܐ>
    text <܃ܗ̤ܘܲܝܬܿܘܿܢ ܥܝܼܪܝܼܢ ܡ̣ܢ ܕܲܡܟܿܘܼܬܼܵܐ ܕܠܵܐ ܝܼܕܲܥܬܼܵܐ>
    text <ܥܘܼܢܵܝܵܐ ܀ ܫܘܼܒܼܚܵܐ ܠܪ̈ܲܚܡܲܝܟ ܡ̇ܪܹܟܿܠ ܕܚܵܢܲܬܿ ܡܲܓܵܢ ܠܚܲܛܵܝܹ̈ܐ ܀>
text <ܕܚܲܕܼܒܿܫܲܒܵܐ ܩܲܕܼܡܵܝܵܐ ܕܨܵܘܡܵܐ>
  block
    text <ܕܚܲܕܼܒܿܫܲܒܵܐ ܩܲܕܼܡܵܝܵܐ ܕܨܵܘܡܵܐ>
  block
    text <ܡܐܡܪܐ ܥܣܝܪܝܐ>
    text <ܕܚܲܕܼܒܿܫܲܒܵܐ ܩܲܕܼܡܵܝܵܐ ܕܨܵܘܡܵܐ>
    text <ܥܘܼܢܵܝܵܐ>
    text <ܒܪܝܼܟ ܕܲܒܼܨܵܘܡܹܗ ܕܪܲܫ ܠܲܢ ܐܘܼܪܚܵܐ܁ ܕܢܸܪܕܹܿܐ ܒܢܲܡ̈ܠܹܐ>
    text <܃ܠܐܲܬܼܪܵܐ ܕܙܲܡܢܲܢ܃ ܐܲܚܲܝ̈>
  block
    text <܃ܪܸܥܝܵܢܝ ܡܲܠܟ݂ܲܢܝ ܕܐܹܡܲܪ ܕܝܼܢܵܐ ܥܲܡ ܚܘܼܫܵܒܲܝ̈>
    text <ܕܲܪܚܸܡ̣ܘ ܦܸܗܝܵܐ ܘܲܣܢܵܘ ܛܲܟܼܣܵܐ ܕܡܸܠܲܬܼ ܚܲܝܹ̈ܐ ܀>
    text <܃ܒܕܼܝܼܢܵܐ ܥܲܠ̣ ܥܲܡܝ ܝܲܨܪܵܐ ܕܲܩܢܘܿܡܝ ܟܲܕܼ ܡܲܟܸܿܣ ܠܝܼ>
    text <ܕܡܸܛܠ ܡ̇ܢܵܐ ܣܢܲܬܿ ܝܘܼܬܼܪܵܢܵܐ ܪܘܼܚܵܢܵܝܵܐ ܀>
    text <܃ܒܲܣܢܹܐܓܼܪܘܼܬܼܵܐ ܕܚܠܵܦ ܩܘܼܫܬܵܐ ܩܵܡ̣ܘ ܚܘܼܫܵܒܲܝ̈>
    text <ܘܚܲܝܒܼܘܼܢܝ ܣܲܓܿܝܼ ܕܲܟܼܡܵܐ ܛܸܠܡܹ̇ܬܼ ܐܲܝܕܵܐ ܕܦܲܐܝܵܐ ܀>
    text <܃ܙܵܘܥܹ̈ܐ ܗܘ̤ܵܘ ܠܝܼ ܐܲܝܟ ܬܵܒܼܘܿܥܹ̈ܐ ܒܐܲܝܠܹܝܢ ܕܲܚܛܹ̇ܝܬܼ>
    text <ܕܡ̇ܢܲܐ ܗ̄ܝܼ ܥܸܠܬܼܵܐ ܕܟܼܵܡ̣ܬܿ ܐܲܝܟ ܚܲܪܫܵܐ ܠܡܸܦܪܲܥ ܡܸܠܹ̈ܐ ܀>
    text <܃ܦܵܪܘܿܫܘܼܬܼܵܐ ܕܒܼܝܼ ܐܸܡܪܲܬ̤ ܥܲܡܝ ܐܲܝܟ ܕܲܒܼܕܝܼܢܵܐ>
    text <ܕܡܵܢܵܐ ܚܛܹ̇ܝܬܼ ܠܵܟ ܕܣܲܡܝ̣ܬܿ ܪ̈ܓܼܫܲܝ ܡ̣ܢ ܒܘܼܝܵܢܵܐ ܀>
  block
    text <܃ܐܲܝܟ ܫܸܢܬܼܵܐ ܩܪ̣ܵܢܝ ܘܐܲܥܝܼܪܲܢܝ ܗܵܘܢܵܐ ܥܝܼܪܵܐ>
    text <ܕܩܘܼܡ ܛܲܒܿܝܼܥܵܐ ܘܢܲܦܸܨ ܝܘܼܩܪܵܐ ܕܡܲܐܝܼܢܘܼܬܼܵܟ ܀>
    text <܃ܥܕܲܡܵܐ ܠܐܸܡܲܬܼܝ ܕܵܡ̇ܟܼܬܿ ܘܫܵܠܹ̇ܿܝܬܿ ܡ̣ܢ ܕܲܠܡܸܦܠܲܚ>
    text <ܫܡܲܥ ܩܵܠ ܨܼܦܪܵܐ ܕܲܡܚܲܣܸܕ ܠܹܗ ܠܲܚܒܸܢܵܢܵܐ ܀>
    text <܃ܟܲܕܿܘܼ ܓܲܡܲܪܬܿ ܝܵܘܡܲܝ̈ ܚܲܝܲܝ̈ܟ ܒܲܣܪܝܼܩܘܼܬܼܵܐ>
    text <ܦܘܼܫ ܡ̣ܢ ܦܸܗܝܵܐ ܘܐܲܥܢܵܐ ܢܲܦܫܵܟ ܒܦܘܼܠܚܵܢ ܩܘܼܫܬܵܐ ܀>
    text <܃ܩܪܘܿܒܼ ܠܲܥܒܼܵܕܵܐ ܐܵܦܸܢ ܗܵܫܵܐ ܒܫܘܼܠܵܡ ܝܵܘܡܵܐ>
    text <ܕܲܟܼܒܲܪ ܬܸܫܘܸܐ ܠܡܸܣܲܒܼ ܐܲܓܼܪܵܐ ܐܲܝܟ ܕܲܒܼܛܲܝܒܿܘܼ ܀>
    text <܃ܘܐܸܢܗܘ̤ ܕܲܡܚܝܼܠ ܚܲܝܠܵܐ ܕܪܸ̈ܓܼܫܲܝܟ ܡ̣ܢ ܣܘܼܥܪ̈ܵܢܹܐ>
    text <ܐܵܦܸܢ ܡܸܠܹ̈ܐ ܦܪܘܿܥ ܐܲܝܟ ܕܲܡܨܸܐ ܐܲܝܢܵܐ ܕܚܲܝܵܒܼ ܀>
    text <܃ܗܵܐ ܣܲܗܸܕܿܬܵܟ ܗܵܘܢܵܐ ܒܟܸܣܝܵܐ ܩ̣ܪܵܢܝ ܘܐܸܡ݂ܲܪ ܠܝܼ>
    text <ܚܙܝܼ ܠܵܐ ܬܸܫܡܲܥ ܗܵܝ̇ ܒܲܪܬܼ ܩܵܠܵܐ ܕܥܲܒܼܕܼܵܐ ܒܝܼܫܵܐ ܀>
    text <܃ܗܵܐ ܚܵܘܝܼܬܵܟ ܐܘܪܚܵܐ ܕܚܲܝܹ̈ܐ ܚܙܘܿܩ ܥܲܡ ܛܵܒܹ̈ܐ>
    text <ܠܵܐ ܬܸܬܼܠܵܘܸܐ ܠܒܼܝܼܫܹ̈ܐ ܕܪܕܼܵܘ ܒܐܘܼܪܚܵܐ ܕܦܲܬܼܝܵܐ ܀>
    text <܃ܟܐܝܼ ܒܲܩܢܘܿܡܵܟ ܘܐܲܟܸܿܣ ܡܘܸܡܹ̈ܐ ܕܲܟܼܢܵܘ̈ܬܼܵܟ>
    text <ܘܐܲܠܸܦ ܐܸܢܘܿܢ ܕܢܸܣܢܘܿܢ ܥܵܘ̣ܠܵܐ ܩܵܛܹ̇ܠ ܐ̄ܢܵܫܵܐ ܀>
    text <܃ܕܲܪܸܫ ܐܸܢܘܿܢ ܒܦܘܼܠܚܵܢ ܚܘܼܒܵܐ ܘܗܲܝܡܵܢܘܼܬܼܵܐ>
    text <ܘܠܲܒܸܿܒܼ ܐܸܢܘܿܢ ܕܢܸܩܢܘܿܢ ܣܲܒܼܪܵܐ ܕܲܥܬܼܝܼ̈ܕܼܵܬܵܐ ܀>
    text <܃ܐܲܥܝܼܪ ܐܸܢܘܿܢ ܒܩܵܠ ܡܘܼܠܟܵܢܵܐ ܕܡܲܠܟܿܘܼܬܼ ܪܵܘܡܵܐ>
    text <ܘܫܲܓܸܿܫ ܐܸܢܘܿܢ ܒܗܲܢܝܼܐܘܼܬܼܵܐ ܕܫܘܼܘܕܼܵܝ ܚܲܝܹ̈ܐ ܀>
    text <܃ܒܗܵܠܹܝܢ ܕܵܢܲܢܝ ܗܵܘܢܵܐ ܕܲܩܢܘܿܡܝ ܐܲܝܟ ܚܲܝܵܒܼܵܐ>
    text <ܘܝܸܕܲܥܹ̇ܬܼ ܕܫܲܦܝܼܪ ܡܲܠܟܲܢܝ ܕܐܸܦܢܹܐ ܠܐܘܼܪܚܵܐ ܕܚܲܝܹ̈ܐ ܀>
    text <܃ܬܵܘ ܡܵܝܘܿܬܹ̈ܐ ܢܸܪܕܹܿܐ ܒܐܘܼܪܚܵܐ ܕܲܕܪܲܫ̣ܘ ܟܹܐܢܹ̈ܐ>
    text <ܕܕܲܡ ܢܸܬܼܡܲܢܲܥ ܠܘܵܬܼ ܫܘܼܠܵܡܵܐ ܕܚܲܝܹ̈ܐ ܡܠܝܼܟܹܐ ܀>
    text <܃ܬܵܘ ܢܸܬܿܕܲܡܸܐ ܒܕܼܘܼܒܵܪ̈ܲܝܗܘܿܢ ܒܙܵܘܥܲܝ̈ ܢܲܦܫܵܐ>
    text <ܘܢܸܦܪܿܘܿܥ ܢܝܼܫܵܐ ܕܚܘܼܡܣܵܢܲܝ̈ܗܘܿܢ ܩܕܼܲܡ ܪܸܥܝܵܢܲܢ ܀>
    text <܃ܡܸܢܗܘܿܢ ܢܹܐܠܲܦ ܕܐܲܝܠܹܝܢ ܬܵܒܲܥ̇ ܡܵܪܵܐ ܠܥܲܒܼܕܵܘ̈ܗܝ>
    text <ܘܒܲܐܝܠܹܝܢ ܥܲܡܡܹ̈ܐ ܡܢܵܚ ܨܸܒܼܝܵܢܹܗ ܕܡܲܬܼܩܸܢ ܟܠܵܐ ܀>
    text <܃ܢܫܲܐܸܠ ܐܸܢܘܿܢ ܐܲܝܟ ܪ̈ܲܒܵܢܹܐ ܕܪ̈ܘܼܚܵܢܝܵܬܼܵܐ>
    text <ܕܲܢܬܲܪܐܘܼܢܵܢ ܡ̣ܢ ܫܲܒܼܪܘܼܬܼܵܐ ܠܲܓܼܡܝܼܪܘܼܬܼܵܐ ܀>
    text <܃ܢܸܗܘܘܿܢ ܥܲܡܠܹ̈ܐ ܕܢܸܨܚܵܢܲܝ̈ܗܘܿܢ ܐܲܝܟ ܡܲܚܙܝܼܬܼܵܐ>
    text <ܘܢܸܚܙܸܐ ܢܲܦܫܲܢ ܕܕܠܡܵܐ ܣܲܢܝܵܐ ܒܨܵܐܬܼܵܐ ܕܥܵܘ̣ܠܵܐ ܀>
  block
    text <܃ܒܦܲܓܼܪܵܐ ܘܢܲܦܫܵܐ ܟܲܢܸܫܘ ܥܘܼܬܼܪܵܐ ܪܘܼܚܵܢܵܝܵܐ>
    text <ܒܪܸ̈ܓܼܫܹܐ ܓܠܲܝܵ̈ܐ ܘܙܵܘܥܹ̈ܐ ܟܣܲܝܵ̈ܐ ܢܣܲܒܼ݂ܘ ܙܵܟܼܘܼܬܼܵܐ ܀>
    text <܃ܟܲܒܸܿܫܘ ܪܸ̈ܓܼܫܹܐ ܒܲܥܪܝܼܪ̈ܵܝܹܐ ܒܚܲܫܲܝ̈ ܦܲܓܼܪܵܐ>
    text <ܘܫܲܝܸܢܘ ܙܵܘܥܹ̈ܐ ܒܝܲܕܼ ܚܘܼܡܣܵܢܵܐ ܕܡ̣ܢ ܚܘܼܬܼܚܵܬܹ̈ܐ ܀>
    text <܃ܒܛܲܟܼܣܵܐ ܝܲܗ̣̄ܒܼܘ ܠܹܗ ܐܘܼܟܼܠܵܐ ܠܦܲܓܼܪܵܐ ܕܠܵܐ ܢܸܬܼܒܲܥܪܲܪ>
    text <ܘܲܒܼܡܘܼܫ̈ܚܵܬܼܵܐ ܪܗܸܛ ܪܸܥܝܵܢܵܐ ܥܲܡ ܗܲܕܵܡܹ̈ܐ ܀>
    text <܃ܦܓܼܘܼ̈ܕܹܐ ܕܨܵܘܡ̇ܐ ܐܲܪܡܝܼܘ ܙܵܘ̈ܥܹܐ ܥܲܠ ܗܲܕܵܡܹ̈ܐ>
    text <ܘܲܪܗܸܛ̣ܘ ܐܲܟܲܚ̄ܕܼ ܪܸ̈ܓܼܫܹܗ ܘܙܵܘܥܹ̈ܐ ܠܘܲܥܕܵܐ ܕܚܲܝܹ̈ܐ ܀>
    text <܃ܒܨܵܘܡ̇ܐ ܟܲܕ ܢܘܼܗܝ ܠܦܲܓܼܪܵܐ ܝܲܥܢܵܐ ܐܲܝܟ ܕܲܒܼܢܝܼܪܵܐ>
    text <ܕܢܸܗܘܸܐ ܦܵܠܲܚ ܒܐܸܫܟܵܪ ܚܲܝܹ̈ܐ ܪ̈ܘܼܚܵܢܵܝܹܐ ܀>
    text <܃ܘܲܟܼܒܲܪ ܗܵܕܹܐ ܒܐ̄ܪܵܙܵܐ ܝܲܠ̣ܦܘܼܗ̇ ܡ̣ܢ ܚܹܝܠ ܟܲܣܝܵܐ>
    text <ܕܨܵܘܡ̇ܐ ܥܵܗܹ̇ܢ ܠܲܡܩܲܦܵܚܘܼ ܠܲܪ̈ܓܼܝܼܓܼܵܬܼܵܐ ܀>
    text <܃ܥܘܼܕܪܵܢ ܪܘܼܚܵܐ ܐܲܠܸܦ ܐܸܢܘܿܢ ܚܹܝܠ ܚܸܟܼܡܵܬܼ̈ܐ>
    text <ܘܕܲܒܲܪܘ ܫܲܦܝܼܪ ܠܦܲܓܼܪܵܐ ܘܢܲܦܫܵܐ ܐܲܝܟ ܝܵܕܲܘܿܥܹ̈ܐ ܀>
    text <܃ܘܕܐܸܢ ܗܵܟܲܢܵܐ ܗ̄ܝܼ ܕܪܸܡܙܵܐ ܟܲܣܝܵܐ ܚܲܟܸܿܡ ܐܸܢܘܿܢ>
    text <ܡ̣ܢ ܒܲܪ ܥܲܡܪܲܡ ܢܹܐܠܲܦ ܗܵܕܹܐ ܕܫܲܪܝܼ ܒܨܵܘܡ̇ܐ ܀>
    text <܃ܗܘ̤ ܩܲܕܼܡ̇ܝܵܬܼ ܕܲܪܫܵܗ̇ ܠܐܘܼܪܚܵܐ ܕܨܵܘܡܵܐ ܪܓܼܝܼܓܼܵܐ>
    text <ܘܲܢܣܲܒܼ݂ ܥܘܼܬܼܪܵܐ ܕܪܘܼܚ ܓܸܠܝܵܢܹ̈ܐ ܒܫܘܼܠܵܡ ܨܵܘܡܹܗ ܀>
    text <܃ܡܸܢܸܗ̇ ܒܲܟܲܪ ܦܹܐܪܵܐ ܕܨܵܘܡܵܐ ܡܲܩܢܸܐ ܚܲܝܹ̈ܐ>
    text <ܘܙܲܪܥܵܗ̣̇ ܒܐ̄ܢܵܫܵܐ ܠܗܲܢܝܼܐܘܼܬܼܵܐ ܕܐܘܼܟܼܠܵܐ ܕܡܸܢܹܗ ܀>
    text <܃ܗܘ̤ ܐܲܦܠܲܚ ܒܵܗ̇ ܒܦܵܠܚܘܼܬܼ ܨܵܘܡ̇ܐ ܪܘܼܚܵܢܵܝܬܵܐ>
    text <ܘܲܢܣ݂ܲܒܼ ܐܲܓܼܪܵܐ ܐܲܦܣܘܿܢ̈ܝܵܬܼܵܐ ܕܲܥܬܼܝܼ̈ܕܼܵܬܼܵܐ ܀>
    text <܃ܗܘ̤ ܢ̣ܚܸܬܼ ܠܘܼܩܕܼܵܡ ܠܐܸܣܛܵܕܝܼܘܿܢ ܕܪ̈ܲܓܼܝܼܓܼܵܬܼܵܐ>
    text <ܘܐܸܚܲܕܼ ܕܪܵܐ ܥܲܡ ܚܘܼܬܼܚܵܬܹ̈̄ܐ ܒܪܸܓܲܬܼ ܠܲܚܡܵܐ ܀>
    text <܃ܐܲܪܒܿܥܝܼܢ ܝܵܘܡܝܼ̈ܢ ܩ̣ܵܡ ܒܐܵܓܼܘܿܢܵܐ ܠܹܠܲܝ ܐܝܼܡܵܡ>
    text <ܘܡ̣ܢ ܕܐܸܬܼܢܲܨܲܚ ܝܲܗ̣̄ܒܼ ܠܹܗ ܪܸܡܙܵܐ ܟܠܝܼܠ ܟܲܣ̈ܝܵܬܹܗ ܀>
    text <܃ܐܘܿ ܡ̇ܝܘܿܬܼܵܐ ܕܲܛܥ̣ܵܐ ܟܝܵܢܵܐ ܕܡ̇ܝܘܿܬܼܘܼܬܹܗ>
    text <ܘܲܒܼܥ̣ܵܐ ܕܢܸܕܡܸܐ ܒܠܵܐ ܡܵܝܘܿܬܹ̈ܐ ܕܠܵܐ ܡܸܬܿܬܲܪܣܹܝܢ ܀>
    text <܃ܐܘܿ ܦܲܓܼܪܵܢܵܐ ܕܒܲܣܲܪ ܘܬܲܗܸܠ ܒܲܪ̈ܓܼܝܼܓܼܵܬܼܵܐ>
    text <ܘܐܲܥܢܝܼ ܢܲܦܫܹܐ ܒܕܼܘܼܒܵܪ ܚܲܝܹ̈ܐ ܪ̈ܘܼܚܵܢܵܝܹܐ ܀>
    text <܃ܐܘܿ ܐܲܪܥܵܢܵܐ ܕܫܸܵܛ̣ ܠܲܥܝܵܕܹ̈ܐ ܐܪ̈ܥܵܢܵܝܹܐ>
    text <ܘܟܲܕܼ ܥܲܠ ܐܲܪܥܵܐ ܗ̄ܘ̣ ܡܲܪܝ ܒܚܲܝܹ̈ܐ ܕܲܫܡܲܝܵܢܹ̈ܐ ܀>
    text <܃ܐܘܿ ܥܦܪܵܢܵܐ ܕܲܓܼܒܼܝܼܠ ܛܝܼܢܹܗ ܒܡܲܝ̈ܐ ܕܚܲܫܹ̈ܐ>
    text <ܕܚܲܝܸܨܝܵܬܹܗ ܐܲܝܟ ܠܵܐ ܪܲܦܝܵܐ ܠܡܸܚܣܲܢ ܚܲܫܹ̈ܐ ܀>
    text <܃ܒܨܵܘܡܵܐ ܠܘܼܩܕܼܵܡ ܒ̣ܩܵܐ ܗܲܕܵܡ̇ܘ̈ܗܝ ܐܲܝܟ ܐܲܬܼܠܹܝܛܵܐ>
    text <ܘܝܼܕܲܥ ܕܲܡܨܸܐ ܠܡܹܐܚܲܕܼ ܕܪܵܐ ܒܦܲܓܼܪܵܐ ܘܢܲܦܫܵܐ ܀>
  block
    text <܃ܐܵܦ ܚܲܙܵܝܵܐ ܕܐܲܬܼܠܹܝܛܘܼܬܹܗ ܚܙ̣ܵܝܗܝ ܕܲܡܛܲܝܲܒܼ>
    text <ܘܦܲܬܼ݂ܚܵܗ̇ ܩܕܵܡ̇ܘܗܝ ܠܐܸܣܛܵܕܝܼܘܿܢ ܕܲܣܬܼܝܼܪ̈ܬܼܵܐ ܀>
    text <܃ܥܲܠ ܕܐܸܬܼܒܲܩܝܼ ܒܓܲܙܲܝ̈ ܪܘܼܚܵܐ ܒܗܵܘܢܵܐ ܕܪܘܼܚܵܐ>
    text <ܡܲܫ̣ ܟܲܣ̈ܝܵܬܵܐ ܕܠܵܐ ܡܸܬܿܕܲܪ̈ܟܵܢ ܐܸܠܵܐ ܠܪܘܼܚܵܐ ܀>
    text <܃ܓܠ̣ܵܐ ܠܹܗ ܪܸܡܙܵܐ ܚܹܝܠ ܐܝܼܬܼܘܼܬܼܵܐ ܕܐܝܼܬܼܵܘܗܝ ܡܸܡܬܼܘܿܡ>
    text <ܘܲܣܦ݂ܲܩ ܚܲܝܠܹܗ ܠܘܵܬܼ ܬܘܼܩܵܢܵܐ ܕܟܼܠܡܵܐ ܕܲܗܘ̤ܵܐ ܀>
    text <܃ܒܪܘܼܚܵܐ ܓܠ̣ܵܐ ܠܹܗ ܕܢܸܚܙܸܐ ܛܲܟܸܣܵܐ ܕܥܲܒܼ݂ܕܼ ܐܝܼܕܼܵܘ̈ܗܝ>
    text <ܘܲܚܙ̣ܵܐ ܒܗܵܘܢܵܐ ܘܬܼܢܵܐ ܒܩܵܠܵܐ ܬܘܼܩܵܢ ܟܠܵܐ ܀>
    text <܃ܒܗܵܘܢܵܐ ܟܲܣܝܵܐ ܩܪ̣ܵܐ ܘܐܸܬܼܗܲܓܿܝܼ ܒܲܣܬܼܝܼܪ̈ܵܬܼܵܐ>
    text <ܘܬܲܪܓܸܿܡ ܐܸܢܹܝܢ ܒܩܵܠܵܐ ܓܲܠܝܵܐ ܠܲܟܼܢܘܵܬܹ̈ܗ ܀>
    text <܃ܣܸܦܪܵܐ ܚܲܕܼܬܼܵܐ ܟ̣ܬܲܒܼ ܠܹܗ ܪܸܡܙܵܐ ܥܲܠ ܚܘܼܫܵܒܼܵܘ̈ܗܝ>
    text <ܘܲܗ̣ܦܲܟ ܟܲܬ̣ܒܹܿܗ ܒܠܘܼܚܹ̈ܐ ܕܟܹܐܦܵܐ ܠܝܘܼܠܦܵܢ ܐ̄ܢܵܫܵܐ ܀>
    text <܃ܬܠܵܬܼ ܙܲܒܼܢܵܬܼܵܐ ܨܵܪ ܐܵܬܼ̈ܘܵܬܼܵܐ ܕܣܦܲܪ ܚܲܝܹ̈ܐ>
    text <ܕܐܲܝܢܵܐ ܕܩܵܪܹܐ ܢܲܣܓܸܿܐ ܢܸܗܪܘܿܓܼ ܕܬܼܘܼܒܼ ܢܸܬܼܚܲܟܲܡ ܀>
    text <܃ܚܕܼܵܐ ܥܲܠ ܠܸܒܵܐ ܚܕܼܵܐ ܥܲܠ ܠܘܼܚܹ̈ܐ ܘܬܼܘܼܒܼ ܥܲܠ ܠܘܼܚܹ̈ܐ>
    text <ܬܲܪܬܹܿܝܢ ܒܪܸܡܙܵܐ ܘܲܚܕܼܵܐ ܒܐܝܼܕܼܵܐ ܕܒܸܣܪ̈ܵܢܵܝܹܐ ܀>
    text <܃ܗܵܐ ܗܸܓܼܝܵܢܵܐ ܪܘܼܚܵܢܵܝܵܐ ܕܐܲܠܸܦ ܪܘܼܚܵܐ>
    text <ܬܵܘ ܬܲܠܡܝܼ̈݊ܕܹܐ ܕܬܲܠܡܸܕܼ ܪܘܼܚܵܐ ܩܪܵܘ ܘܐܸܣܬܲܟܲܠܘ ܀>
    text <܃ܗܵܐ ܢܸܨܚܵܢܵܐ ܕܚܵܘܝܼ ܒܨܵܘܡ̇ܐ ܐܲܬܼܠܹܝܛ ܩܘܼܫܬܵܐ>
    text <ܬܵܘ ܨܲܝܵܡܹ̈ܐ ܩܒܼܘܿܥܘ ܚܘܼܡܣܵܢܹܗ ܒܪܸ̈ܥܝܵܢܲܝܟܿܘܿܢ ܀>
    text <܃ܗܵܐ ܦܘܼܪܥܵܢܵܐ ܕܝܲܗ̣̄ܒܼ ܠܹܗ ܡܲܠܟܵܐ ܠܦܵܠܚܵܐ ܚܲܕܬܼܵܐ>
    text <ܠܒܲܫܘ ܐܲܝܟ ܙܲܝܢܵܐ ܚܘܼܡܣܵܢ ܢܲܦܫܵܐ ܘܐܲܩܪܸܒܼܘ ܘܲܙܟܼܵܘ ܀>
    text <܃ܒܨܵܘܡ̇ܐ ܒܲܚ̣ܪܹܗ ܝܵ̇ܕܲܥ ܟܠܵܐ ܠܥܲܒܼܕܵܐ ܛܵܒܼܵܐ>
    text <ܘܟܸܢ ܦܲܢܝܼ ܠܹܗ ܐܲܓܼܪܵܐ ܕܥܵܠܹܒܼ ܠܲܚܦܝܼܛܘܼܬܹܗ ܀>
    text <܃ܠܡܵܢ ܟܲܝ ܚ݂ܲܣܟܹܿܗ ܡ̣ܢ ܡܹܐܟܼܘܼܠܬܵܐ ܠܦܲܓܼܪܵܢܵܝܵܐ>
    text <ܘܥܲܒܼ݂ܕܹܿܗ ܕܢܸܚܸܐ ܒܕܼܘܼܡܝܵܐ ܕܚܲܝܹ̈ܐ ܠܵܐ ܡܵܝܘܿܬܹ̈ܐ ܀>
    text <܃ܐ̄ܪܵܙܵܐ ܨܵܪ ܒܹܗ ܠܦܲܓܼܪ̈ܵܢܵܝܹܐ ܠܒܼܝܼܫܲܝ̈ ܚܲܫܹ̈ܐ>
    text <ܟܲܕܼ ܠܵܐ ܐܘܼܟܼܠܵܐ ܚܵܐܹ̇ܝܢ ܒܐܲܬܼܪܵܐ ܕܡܲܠܟܿܘܼܬܼ ܪܵܘܡ̇ܐ ܀>
    text <܃ܐܵܦ ܗܝ̤ ܥܸܠܬܹܗ ܕܨܵܘܡܵܐ ܗܵܕܹܐ ܗ̄ܝܼ ܠܘܵܬܼ ܦܵܪ̈ܘܿܫܹܐ>
    text <ܕܒܲܥܬܼܝܼ݁ܕܵܬܼܵܐ ܢܕܲܡܘܿܢ ܐ̄ܢܵܫܵܐ ܒܝܲܕܼ ܚܘܼܡܣܵܢܵܐ ܀>
    text <܃ܒܸܠܥܵܕܼ ܐܘܼܟܼܠܵܐ ܥܬܼܝܼܕܼܝܼܢ ܕܢܸܚܘܿܢ ܡܵܐ ܕܐܸܬܼܢܲܚܲܡܘ>
    text <ܘܐܲܠܸܦ ܐܸܢܘܿܢ ܕܲܢܨܘܼܪܘܼܢܵܗ̇ ܒܚܲܝܹ̈ܐ ܕܲܬܼܢܵܢ ܀>
    text <܃ܚܕܲܬܵܐ ܗܵܘ̇ܝܵܐ ܠܡܵܝܘܿܬܼܘܼܬܼܵܐ ܒܗܵܘ̇ ܬܘܼܩܵܢܵܐ>
    text <ܘܪܲܫ̣ܡܵܗ̇ ܒܐ̄ܪܵܙܵܐ ܩܕܼܵܡ ܥܲܝܢܲܝ̈ܗܘܿܢ ܕܲܢܕܲܡܘܿܢ ܒܵܗ̇ ܀>
    text <܃ܒܨܵܘܡܵܐ ܓܠ̣ܵܐ ܠܗܘܿܢ ܥܲܠ ܚܘܼܕܵܬܼܵܐ ܕܗܲܕܵܡܲܝ̈ܗܘܿܢ>
    text <ܕܫܵܠ̇ܚܝܼܢ ܢܲܚܬܵܐ ܕܡ̇ܝܘܿܬܼܘܼܬܼܵܐ ܒܐܸܣܟܹܿܝܡ ܐܘܼܟܼܠܵܐ ܀>
  block
    text <܃ܘܐܸܢܗܘ̤ ܕܨܵܘܡܵܐ ܓܠ̣ܵܐ ܠܲܢ ܐ̄ܪܵܙܵܐ ܕܚܘܼܕܵܬܼ ܦܲܓܼܪܲܢ>
    text <ܡܲܢ ܠܵܐ ܢܸܣܢܸܐ ܠܐܲܪ̈ܥܵܢܝܵܬܵܐ ܘܢܸܪܚܲܡ ܚܘܼܒܹܿܗ ܀>
    text <܃ܐܸܢ ܬܘܼܩܵܢܵܐ ܕܟܼܠܡܵܐ ܕܲܗܘ̤ܵܐ ܒܹܗ ܐܸܬܼܒܲܕܿܩ>
    text <ܡܲܢ ܠܵܐ ܢܚܲܡܣܸܢ ܒܦܘܼܠܚܵܢ ܥܡܲܠܹܗ ܕܢܸܫܘܸܐ ܠܐ̄ܪ̈ܵܙܹܐ ܀>
    text <܃ܐܸܢ ܒܲܪ ܥܲܡܪܲܡ ܕܪܚܸܡ ܚܘܼܒܹܿܗ ܙܲܗܝܹܗ ܒܫܘܼܒܼܚܵܐ>
    text <ܡܲܢ̣ܘܼ ܕܠܵܐ ܢܫܝܼܛ ܐܲܪ̈ܥܵܢܵܝܵܬܼܵܐ ܘܢܸܬܼܒܲܕܩ ܠܹܗ ܀>
    text <܃ܐܸܢ ܡ̇ܝܘܿܬܼܵܐ ܩ̣ܢܵܐ ܙܲܗܝܘܼܬܼܵܐ ܒܐ̄ܪܵܙ ܒܵܪܘܿܝܵܐ>
    text <ܡܲܢ ܠܵܐ ܢܒܲܣܲܪ ܥܲܠ ܟܠܡܸܕܲܡ ܘܠܹܗ ܢܸܬܼܪܲܓܼܪܲܓܼ ܀>
    text <܃ܐܲܝܟ ܡܲܚܙܝܼܬܼܵܐ ܩܲܒܼ݂ܥܹܗ ܠܨܵܘܡ̇ܐ ܡܘܼܫܹܐ>
    text <ܘܬܸܚܒܲܬ̤ ܥܲܝܢܵܐ ܕܒܸܣܪ̈ܵܢܵܝܹܐ ܕܬܸܬܼܒܲܩܸܐ ܒܹܗ ܀>
    text <܃ܐܘܿ ܗܲܕܵܡܹ̈ܐ ܕܲܕܚܝܼܠܝܼܢ ܗ̄ܘ̣ܵܘ ܥܲܠ ܗܲܕܵܡܹ̈ܐ>
    text <ܐܘܿ ܒܵܒܼܵܬܼ̈ܐ ܕܲܥܪ݂ܲܩ ܡܸܢܗܹܝܢ ܢܘܼܗܪܵܐ ܕܥܲܝܼܢܹ̈ܐ ܀>
    text <܃ܐܘܿ ܢܲܗܝܼܪܵܐ ܕܪܲܕܦܹܗ ܠܢܘܼܗܪܵܐ ܒܥܘܸܙܵܐ ܕܢܘܼܗܪܹܗ>
    text <܃ܐܘܿ ܣܸܦ̈ܘܵܬܼܵܐ ܐܲܦܲܝ̈ ܬܲܪܥܵܐ ܕܦܘܼܡܵܐ ܕܒܸܣܪܵܐ>
    text <ܕܙܵܥ̣ܘ ܘܐܸܬܼܒܲܠܗܝܼܘ ܦܲܓܼܪܵܐ ܘܢܲܦܫܵܐ ܟܲܕܼ ܡܸܬܼܦܵܬܼ̈ܚܵܢ ܀>
    text <܃ܕܚܝܼܠ ܦܲܪܨܘܿܦܹܗ ܕܦܲܓܼܪܵܢܵܝܵܐ ܘܡܲܪܡܸܒܼ ܦܲܓܼܪܹ̈ܐ>
    text <ܘܲܡܙܝܥ ܩܵܠܵܐ ܕܡܸܠܲܬܼ ܦܘܼܡܹܗ ܠܪ̈ܓܼܫܹܐ ܘܙܵܘܥܹ̈ܐ ܀>
    text <܃ܬܵܘ ܚܙܵܘ ܬܸܕܼܡܘܼܪܬܵܐ ܒܦܲܓܼܪܵܐ ܕܐ̄ܢܵܫܵܐ>
    text <ܕܨܵܡ ܘܐܸܙܕܲܗܝܼ ܕܲܕܚܸܠܘܼ ܐ̄ܢܵܫܵܐ ܕܢܸܬܼܒܲܩܘܿܢ ܒܹܗ ܀>
    text <܃ܒܨܵܘܡܹܗ ܕܡܘܼܫܹܐ ܢܸܩܢܸܐ ܣܲܒܼܪܵܐ ܥܲܠ ܚܘܼܕܵܬܲܢ>
    text <ܕܐܸܢ ܨܵܘܡ̇ܝܼܢܲܢ ܡ̣ܢ ܒܝܼ̈ܫܵܬܼܵܐ ܫܲܪܝܼܪ ܣܲܒܼܪܲܢ ܀>
    text <܃ܡ̣ܢ ܒܝܼ̈ܫܵܬܼܵܐ ܢܸܚܣܘܿܟ ܠܸܒܲܢ ܥܲܡ ܣܸܦ̈ܘܵܬܲܢ>
    text <ܕܢܸܗܘܸܐ ܫܒܼܝܼܚܹ̈ܐ ܐܲܝܟ ܒܲܪ ܥܲܡܪܲܡ ܒܦܲܓܼܪܵܐ ܘܢܲܦܫܵܐ ܀>
    text <܃ܢܨܘܼܡ ܪܸܥܝܵܢܵܐ ܥܲܡ ܗܲܕܵܡܹ̈ܐ ܡ̣ܢ ܟܠ ܕܲܣܢܸܐ>
    text <ܘܢܸܚܣܘܿܟ ܙܵܘܥܹ̈ܐ ܡ̣ܢ ܚܘܼܬܼܚܵܬܹ̈ܐ ܐܲܝܟ ܕܡ̣ܢ ܠܲܚܡܵܐ ܀>
    text <܃ܚܲܕܼ ܒܲܪܢܵܫܵܐ ܐܝܼܬܼܵܘܗܝ ܐ̄ܢܵܫܵܐ ܒܦܲܓܼܪܵܐ ܘܢܲܦܫܵܐ>
    text <ܕܢܸܗܘܸܐ ܫܵܠܹ̇ܡ ܟܠܹܗ ܒܟܼܠܹܗ ܠܦܘܼܠܚܵܢ ܚܲܝܹ̈ܐ ܀>
    text <܃ܢܨܘܼܡܘܼܢ ܙܵܘܥܹ̈ܐ ܡ̣ܢ ܪܵܡܘܼܬܵܐ ܘܚܸܡܬܼܵܐ ܘܪܘܼܓܼܙܵܐ>
    text <ܐܲܝܟ ܗܲܕܵܡܹ̈ܐ ܡ̣ܢ ܡܹܐܟܼܘܼܠܬܵܐ ܕܐܲܪ̈ܥܵܢܵܝܵܬܼܵܐ ܀>
    text <܃ܢܫܝܼܓܼ ܡ̣ܢ ܠܸܒܲܢ ܚܣܵܡܵܐ ܣܲܢܝܵܐ ܡܨܲܠܸܐ ܠܢܲܦܫܵܐ>
    text <ܒܛܲܟܼܣܵܐ ܕܲܡܫܝܼܓܼ ܟܠܢܵܫ ܨܵܐܬܼܵܐ ܕܥܲܠ ܗܲܕܵܡܵܘ̈ܗܝ ܀>
    text <܃ܠܵܐ ܢܨܘܼܡ ܦܘܼܡܵܐ ܡ̣ܢ ܡܹܐܟܼܘܼܠܬܵܐ ܘܢܸܫܪܹܐ ܠܸܒܵܐ>
    text <ܠܵܐ ܢܸܬܲܢܲܙܪܘܼܢ ܪ̈ܓܼܫܹܐ ܕܲܠܒܲܪ ܘܢܸܦܗܘܿܢ ܙܵܘܥܹ̈ܐ ܀>
    text <܃ܒܨܵܘܡ̇ܐ ܢܲܐܣܸܐ ܟܹܐܢܹ̈ܐ ܕܦܲܓܼܪܲܢ ܘܡܘܼܡܹ̈ܐ ܕܢܲܦܫܲܢ>
    text <ܕܝܵ̇ܕܲܥ ܦܘܼܪܣܵܐ ܕܣܬܼܝܼܪ̈ܵܐ ܘܲܕܼܓܲܠ̈ܝܵܬܼܵܐ ܀>
    text <܃ܢܚܵܘܹܝܘܗܝ ܟܹܐܒܹ̈ܐ ܕܟܼܠܹܗ ܐ̄ܢܵܫܲܢ ܕܲܠܓܼܵܘ ܘܕܲܠܒܲܪ>
    text <ܕܣܵܦܹ̇ܩ ܚܲܝܠܹܗ ܕܢܲܐܣܸܐ ܦܲܓܼܪܵܐ ܘܢܸܡܪܘܿܩ ܢܲܦܫܵܐ ܀>
  block
    text <܃ܐܵܣܝܵܐ ܗ̄ܘ̣ ܛܵܒܼܵܐ ܕܡܲܐܣܸܐ ܡܲܓܵܢ ܠܲܡܡܲܚܲܝܵ̈ܐ>
    text <ܘܥܵܨܹ̇ܒܼ ܒܪ̈ܲܚܡܹܐ ܬܒܼܵܪܵܐ ܕܥܵܘ̣ܠܵܐ ܘܡܲܩܢܸܐ ܚܲܝܹ̈ܐ ܀>
    text <܃ܚܢܵܢܵܐ ܘܪ̈ܲܚܡܹܐ ܡܡܲܕܹܿܟ ܝܵܗܹ̇ܒܼ ܐܲܝܟ ܣܲܡܡܵܢܹ̈ܐ>
    text <ܘܣܲܒܼܪܵܐ ܘܚܘܼܒܵܐ ܡܲܫܩܸܐ ܒܟܵܪܣܵܐ ܕܗܲܝܡܵܢܘܼܬܼܵܐ ܀>
    text <܃ܗܲܢܝܼ ܟܵܣܹܗ ܠܲܕܼܫܵܬܹ̇ܐ ܠܹܗ ܒܗܲܝܡܵܢܘܼܬܼܵܐ>
    text <ܕܚܲܠܝܘܼܬܼ ܚܲܝܹ̈ܐ ܕܠܵܐ ܫܘܼܠܵܡܵܐ ܟܲܣܝܵܐ ܒܓܼܵܘܗ ܀>
    text <܃ܢܸܒܼܥܵܐ ܗ̄ܘ̣ ܚܲܠܝܵܐ ܕܪܵܕܹܐ ܟܠܢܵܫ ܒܐܲܡܝܼܢܘܼܬܼܵܐ>
    text <ܘܠܵܐ ܡܸܣܬܲܒܼܥܵܐ ܚܲܠܝܘܼܬܼ ܫܸܩܝܹܗ ܒܦܘܼܡ ܫܵܬܼܘܿܝܵܘ̈ܗܝ ܀>
    text <܃ܬܵܘ ܪܸ̈ܥܝܵܢܹܐ ܕܝܲܒܸܿܫ ܐܸܢܘܿܢ ܚܘܼܡܵܐ ܕܥܵܘ̣ܠܵܐ>
    text <ܦܲܝܼܓܼܘ ܨܲܗܝܵܐ ܕܚܘܼܫܵܒܲܝ̈ܟܿܘܿܢ ܒܟܼܵܣ ܚܲܠܝܘܼܬܼܵܐ ܀>
    text <܃ܬܵܘ ܦܲܟܝܼܗܹ̈ܐ ܕܲܦܟ݂ܲܗܘ ܘܲܛܥ̣ܵܘ ܡ̣ܢ ܘܵܠܝܼܬܼܵܐ>
    text <ܩܪܘܿܒܼܘ ܨܹܝܕ ܨܵܘܡܵܐ ܘܲܩܢܵܘ ܛܲܥܡܵܐ ܕܦܵܪܘܿܫܘܼܬܼܵܐ ܀>
    text <܃ܬܵܘ ܚܲܣܵܡܹ̈ܐ ܕܕܲܠܲܚ ܐܸܢܘܿܢ ܛܢܵܢܵܐ ܣܲܟܼܠܵܐ>
    text <ܘܫܲܢܸܘ ܪܘܼܓܼܙܵܐ ܕܝܲܨܪܵܐ ܕܲܒܼܟܼܘܿܢ ܒܚܲܠܝܘܼܬܼ ܨܵܘܡ̇ܐ ܀>
    text <܃ܬܵܘ ܥܵܠܘܿܒܹ̈ܐ ܐܸܢܘܿܢ ܒܝܼܫܵܐ ܒܢܸܟܼܠܹܗ>
    text <ܦܪܘܿܥܘ ܙܸܵܕ̈ܩܵܬܵܐ ܚܠܵܦ ܐܸܢ̈ܩܵܬܼܵܐ ܕܥܘܼܠܒܵܢܲܝ̈ܟܿܘܿܢ ܀>
    text <܃ܬܵܘ ܙܲܢܝܹ̈ܐ ܕܛܲܡܲܐܘ ܩܘܼܕܫܹ̈ܐ ܕܗܲܕܵܡܲܝ̈ܟܿܘܿܢ>
    text <ܣܲܒܼܘ ܕܘܼܟܵܝܵܐ ܒܫܵܘܬܵܦܘܼܬܼܵܐ ܕܦܘܼܠܚܵܢ ܨܵܘܡ̇ܐ ܀>
    text <܃ܬܵܘ ܓܲܢܵܒܹ̈ܐ ܕܚܲܠܸܨܘ ܓܲܙܸ̈ܐ ܥܵܘܵܠܐܝܼܬܼ>
    text <ܨܘܼܡܘ ܘܐܸܡܲܟܲܟܼܘ ܕܕܼܵܡ ܬܸܬܼܚܲܣܘܿܢ ܒܲܬܼܘܵܬܼ ܢܲܦܫܵܐ ܀>
    text <܃ܚܬܼܝܼܪܹ̈ܐ ܡܲܟܸܿܟܼܘ ܪܵܘܡ̇ܐ ܩܲܫܝܵܐ ܕܪܸ̈ܥܝܵܢܲܝܟܿܘܿܢ>
    text <ܘܲܠܒܲܫܘ ܨܵܘܡ̇ܐ ܢܲܚܬܵܐ ܢܲܟܼܦܵܐ ܕܲܦܠܸܐ ܒܚܸܙܘܹܗ ܀>
    text <܃ܝܲܥܢܹ̈ܐ ܟܐܵܘ ܒܵܗ̇ ܒܪܲܒܿܘܼܬܼ ܟܲܪܣܵܐ ܒܩܵܠ ܫܲܘܝܘܼܬܼܵܐ>
    text <ܘܐܲܚܘܿܕܘ ܒܐܲܦܹܝ̈ܗ̇ ܬܲܪܥܵܐ ܕܨܵܘܡ̇ܐ ܬܸܬܼܝܲܥܲܢ ܀>
    text <܃ܪ̈ܵܓܼܝ ܟܣܸܦܵܐ ܒܲܕܲܪܘ ܟܣܸܦܵܐ ܒܐܲܪܥܵܐ ܕܨܵܘܡ̇ܐ>
    text <ܕܬܸܥܘܿܢ ܥܘܼܬܼܪܵܐ ܕܙܲܕܲܝܼܩܘܼܬܼܵܐ ܕܠܵܐ ܡܸܬܼܚܲܒܲܠ ܀>
    text <܃ܪ̈ܡܚܲܝ ܫܘܼܒܼܚܵܐ ܥܪܘܿܩܘ ܡ̣ܢ ܫܘܼܒܼܚܵܐ ܦܲܚܵܐ ܢܟܼܝܼܠܵܐ>
    text <ܘܦܲܪܣܵܘ ܢܸܟܼܠܵܘ̈ܗܝ ܒܢܘܼܗܪܵܐ ܕܨܵܘܡ̇ܐ ܡܲܦܨܲܚ ܢܲܦܫܵܐ ܀>
    text <܃ܨܘܼܡ ܨܲܝܵܡܵܐ ܥܲܡ ܡܹܐܟܼܘܼܠܬܵܐ ܐܵܦ ܡ̣ܢ ܫܘܼܒܼܚܵܐ>
    text <ܕܲܠܡܵܐ ܬܸܥܘܿܠ ܪܸܚܡܲܬܼ ܫܘܼܒܼܚܵܐ ܘܬܸܫܪܸܐ ܨܵܘܡ̇ܟ ܀>
    text <ܟܠܝܼ ܣܸܦ̈ܘܵܬܼܵܟ ܡ̣ܢ ܪܘܼܛܵܢܵܐ ܐܲܝܟ ܕܡ̣ܢ ܠܲܚܡܵܐ܃>
  block
    text <ܕܲܠܡܵܐ ܬܵܘܒܸܿܕܼ ܡܸܠܬܼܵܐ ܕܦܘܼܡ̇ܟ ܥܲܡܠܹ̈ܐ ܕܢܲܦܫܵܟ ܀>
    text <܃ܦܪܘܿܣ ܫܘܿܫܸܦܵܐ ܕܨܵܘܡ̇ܐ ܕܲܟܼܝܵܐ ܥܲܠ ܒܵܒܼܵܬܼ̈ܟ>
    text <ܕܠܵܐ ܬܸܬܼܒܲܩܸܐ ܙܲܠܝܼܠܵܐܝܼܬܼ ܒܚܵܘܪܵܐ ܣܲܢܝܵܐ ܀>
    text <܃ܟܠܝܼ ܡ̣ܢ ܥܲܝܢܝ̈ܟ ܫܸܩܝܵܐ ܨܲܚܢܵܐ ܕܬܼܵܒܲܥ̇ ܦܲܓܪܵܐ>
    text <ܘܐܲܫܩܵܐ ܐܸܢܹܝܢ ܟܵܣܵܐ ܢܲܟܼܦܵܐ ܕܩܲܕܿܝܼܫܘܼܬܼܵܐ ܀>
    text <܃ܥܲܝܢܵܐ ܪܦܝܼܬܼܵܐ ܗ̄ܝܼ ܘܲܩܒܸܐ ܒܓܼܵܘܗ̇ ܚܝܵܪܵܐ ܪܲܦܝܵܐ>
    text <ܐܲܚܘܿܕܼ ܒܐܲܦܹܝ̈ܗ̇ ܬܪܲܥ ܨܸܒܼܝܵܢܵܐ ܕܲܟܼܢܝܼܟܼܘܼܬܼܵܐ ܀>
    text <܃ܘܼܪ̈ܝ ܢܸܩ̈ܒܼܵܬܼܵܐ ܒܫܲܦܝܘܼܬܼ ܨܵܘܡ̇ܐ ܐܲܝܟ ܡܲܚܙܝܼܬܼܵܐ>
    text <ܘܲܡܪ̈ܘܿܩ ܡܘܼܡܹ̈ܐ ܕܪܸ̈ܥܝܵܢܲܝܟܹܿܝܢ ܐܲܝܟ ܕܐܲܦܲܝܟܹܿܝ̈ܢ ܀>
    text <܃ܢܲܟܸܿܦܝ̈ ܚܵܘܪܵܐ ܕܚܘܼܫܵܒܲܝܟܹܿܝ̈ܢ ܐܲܝܟ ܕܲܒܼܢܲܚ̈ܬܹܿܐ>
    text <ܕܢܸܗܘܸܐ ܫܵܠܹ̇ܡ ܨܸܒܼܝܵܢ ܢܲܦܫܵܐ ܠܐܸܣܟܹܿܝܡ ܦܲܓܼܪܵܐ ܀>
    text <܃ܠܵܐ ܬܸܨܛܲܒܿܬܼܝܼܢ ܒܢܲܚ̈ܬܹܿܐ ܕܲܠܒܲܪ ܐܘܿ ܒܲܪܬܼ ܚܵܘܵܐ>
    text <ܠܒܲܫܝ ܢܲܟܼܦܘܼܬܼܵܐ ܥܲܠ ܪܸܥܝܵܢܹܟܼܝ ܐܲܝܟ ܕܥܲܠ ܕܘܼܫܡܹܟܼܝ ܀>
    text <܃ܛܲܟܸܿܣ ܪܲܗܛܵܐ ܕܥܝܼܢܲܝ̈ ܠܸܒܹܿܟܼܝ ܐܲܝܟ ܗܲܠܟܼܵܬܹܟܼܝ̈>
    text <ܕܠܵܐ ܢܸܬܿܬܲܩܠܘܼܢ ܫܲܒܼܪ̈ܲܝ ܠܸܒܵܐ ܒܙܲܠܝܼܠܘܼܬܹܟܼܝ ܀>
    text <܃ܒܨܘܿܪܝ ܡ̣ܢ ܨܸܒܼܬܵܐ ܕܥܲܠ ܗܲܕܵܡܲܝ̈ܟܿܝ ܘܨܲܒܸܿܬܼܝ ܗܵܘܢܹܟܼܝ>
    text <ܡܪܘܿܩܝ ܪܸܥܝܵܢܹܟܼܝ ܐܲܝܟ ܦܲܪܨܘܿܦܹܟܼܝ ܒܪܲܟܼܝܘܼܬܼ ܢܲܦܫܵܐ ܀>
    text <܃ܚܙܵܝ ܠܵܐ ܬܸܗܘܹܝܢ ܥܸܠܲܬܼ ܟܸܫܠܵܐ ܒܨܸܒܼܬܵܐ ܕܐܲܦܲܝ̈ܟܿܝ>
    text <ܕܲܠܡܵܐ ܬܩܲܒܿܠܝܼܢ ܕܝܼܢܵܐ ܥܦܝܼܦܵܐ ܕܲܚܛ݂ܲܝܬܿܝ ܘܐܲܚܛܝܼܬܿܝ ܀>
    text <܃ܫܡܲܥܝܼ ܩܘܼܛܪܵܓܼܵܐ ܕܪܲܒܿܘܼܬܼ ܥܵܘ̣ܠܹܟܼܝ ܡ̣ܢ ܢܵܡܘܿܣܵܐ>
    text <ܕܲܡܓܲܢܸܐ ܠܒܼܝܼܫܘܼܬܼ ܝܲܨܪܟܼܝ ܡ̣ܢ ܟܠ ܥܵܘ̣ܠܵܝܼ̈ܢ ܀>
    text <܃ܗܵܐ ܚܵܘܝܼܬܹܿܟܼܝ ܡ̣ܢ ܢܵܡܘܿܣܵܐ ܡ̣ܢ ܕܲܟܼܝܵܢܵܐ>
    text <ܕܚܲܠܝ ܡ̣ܢ ܢܸܓܼ̈ܕܹܿܐ ܘܫܐܲܠܝ ܪ̈ܲܚܡܹܐ ܥܲܕܼ ܐܝܼܬܼ ܙܲܒܼܢܵܐ ܀>
    text <܃ܠܒܲܫܘ ܐܲܝܟ ܙܲܝܢܵܐ ܚܲܝܠܹܗ ܕܨܵܘܡ̇ܐ ܓܲܒܼܪܹ̈ܐ ܘܢܸܫܹ̈ܐ>
    text <ܕܠܲܝܬܿ ܦܘܼܪܫܵܢܵܐ ܒܐ̄ܪܵܙܵܐ ܚܲܕܼܬܼܵܐ ܕܨܵܪ ܠܲܢ ܒܐܝܼܕܹܗ ܀>
    text <܃ܚܕܼܵܐ ܫܲܘܝܘܼܬܼܵܐ ܕܗܵܘ̇ ܬܘܼܩܵܢܵܐ ܓܠ̣ܵܐ ܠܲܢ ܨܵܘܡ̇ܐ>
    text <ܐܲܟܼܡܵܐ ܕܫܵܠܲܚ ܦܲܓܼܪܵܐ ܚܒܼܵܠܵܐ ܐܵܦ ܐܸܣܟܹܿܡܵܐ ܀>
    text <܃ܢܨܘܼܡ ܕܲܟܼܝܵܐܝܼܬܼ ܐܲܝܟ ܕܲܦܠܸܐ ܠܹܗ ܠܐ̄ܪܵܙ ܚܘܼܕܵܬܼܵܐ>
    text <ܕܠܵܐ ܢܸܬܿܕܲܓܲܠ ܫܪܵܪܵܐ ܕܐ̄ܪܵܙܵܐ ܒܝܲܕܼ ܪܲܦܝܘܼܬܲܢ ܀>
    text <܃ܒܦܲܓܼܪܵܐ ܘܢܲܦܫܵܐ ܢܨܘܼܡ ܫܲܘܝܵܐܝܼܬܼ ܡ̣ܢ ܟܠ ܕܲܣܢܸܐ>
    text <ܕܠܵܐ ܢܸܬܼܥܵܘܲܟ ܨܵܘܡܵܐ ܕܦܘܼܡܵܐ ܒܝܲܕܼ ܪܸܥܝܵܢܵܐ ܀>
    text <܃ܠܵܐ ܢܸܚܠܘܿܛ ܒܹܗ ܒܕܸܒܼܚܵܐ ܕܨܵܘܡܲܢ ܚܲܕܼ ܡ̣ܢ ܥܵܘ̣ܠܵܝܼ̈ܢ>
    text <ܕܐܸܢ ܡܸܬܿܛܲܡܲܐ ܠܵܐ ܡܸܬܼܩܲܒܲܠ ܨܹܝܕܼ ܝܵ̇ܕܲܥ ܟܠ ܀>
    text <܃ܠܲܝܬܿ ܨܸܒܼܝܵܢܵܐ ܠܝܵ̇ܕܲܥ ܟܠܵܐ ܒܕܸܒܼܚܹ̈ܐ ܕܥܵܘ̣ܠܵܐ>
    text <ܘܠܵܐ ܫܵܦܲܪ ܠܹܗ ܨܵܘܡ̇ܐ ܕܦܲܓܼܪܵܐ ܒܸܠܥܵܕܼ ܢܲܦܫܵܐ ܀>
  block
    text <܃ܨܵܡ̣ܘ ܝܗ̄ܘܼܕܵܝܹ̈ܐ ܘܩܲܪܸܒܼܘ ܕܸܒܼܚܹ̈ܐ ܘܠܵܐ ܐܸܬܼܩܲܒܲܠܘ>
    text <ܕܲܚܠܝܼܛܵܐ ܗ̄ܘ̣ܵܬܼ ܥܲܡ ܕܸܒܼܚܲܝ̈ܗܘܿܢ ܕܚܠܲܬܼ ܫܹܐܕܹ̈ܐ ܀>
    text <܃ܒܪܼ̈ܓܼܿܫܹܐ ܕܲܠܒܲܪ ܨܵܡ̣ܘ ܥܸܒܼܪ̈ܵܝܹܐ ܘܠܵܐ ܗ̄ܘ̣ܵܐ ܒܙܵܘܘܥܹ̈ܐ>
    text <ܐܵܦ ܚܵܙܹ̇ܐ ܟܠ ܠܵܐ ܝܲܗ̄ܒܼ ܐܲܓܼܪܵܐ ܠܨܵܘܡ̇ܐ ܠܦܝܼܓܼܵܐ ܀>
    text <܃ܦܲܓܼܪܵܐ ܡܲܟܸܿܟܼܘ ܘܠܵܐ ܢܚ̣ܸܬܼ ܠܸܒܵܐ ܪܵܡܘܼܬܼܵܐ>
    text <ܒܓܸܠܝܵܐ ܫܦ݂ܲܪܘ ܗ̄ܘ̣ܵܘ ܘܣܲܪܸܩ ܐܸܢܘܿܢ ܡ̣ܢ ܦܘܼܪܥܵܢܵܐ ܀>
    text <܃ܟܲܕܼܵܒܼܵܐܝܼܬܼ ܬܒܲܥ̣ܘ ܡܲܪ̈ܵܚܹܐ ܐܲܓܼܪܵܐ ܕܨܵܘܡ̇ܐ>
    text <ܘܐܲܟܸܿܣ ܐܸܢܘܿܢ ܢܒܼܝܼܵܐ ܒܪܘܼܚܵܐ ܕܡܸܛܥܵܐ ܛܵܥܹ̇ܝܢ ܀>
    text <܃ܠܡܵܢܵܐ ܠܲܡ ܨܵܡ̄ܢ ܘܠܵܐ ܚܵܐܲ݁ܪ ܐܲܢ̄ܬܿ ܒܨܵܘܡܵܐ ܕܦܲܓܼܪܲܢ>
    text <ܠܡܵܢ ܐܸܬܼܡܲܟܲܡܼܢ ܘܠܵܐ ܐܸܬܼܒܲܩܝܼܬܿ ܒܡܘܼܟܵܟ ܢܲܦܫܲܢ ܀>
    text <܃ܐܘܿ ܡ̣ܢ ܚܘܼܬܼܪܵܐ ܦܥܠܵܐ ܢܟܼܝܼܠܵܐ ܕܒܲܛܝܼܠ ܟܠ ܫܵܥ>
    text <ܘܬܼܵܒܲܥ̇ ܐܲܓܼܪܵܐ ܐܲܝܟ ܟܲܫܝܼܪܵܐ ܠܡܵܪܹܐ ܟܲܪܡܵܐ ܀>
    text <܃ܐܘܿ ܪܵܡܘܼܬܼܵܐ ܣܲܬܵܐ ܕܒܼܪܵܐ ܓܠܝܼܙܲܬܼ ܦܹܐܪܹ̈ܐ>
    text <ܕܕܼܵܝ̇ܢܵܐ ܒܚܓܘܼܨܦܵܐ ܥܲܡ ܦܲܠܵܚܵܐ ܕܗܵܐ ܠܲܡ ܛܲܠ̣ܡܲܢܝ ܀>
    text <܃ܠܥܸܙ ܓܸܠܝܵܢܵܐ ܕܐ̄ܪܵܙ ܒܵܪܘܿܝܵܐ ܒܠܸܫܵܢ ܒܸܣܪܵܐ>
    text <ܘܐܲܟܸܿܣ ܐܸܢܘܿܢ ܕܲܟܼܕܵܒܼܵܐܝܼܬܼ ܨܵܡ̣ܘ ܘܐܸܬܼܡܲܟܲܟܼܘ ܀>
    text <܃ܠܵܐ ܠܲܡ ܬܨܘܼܡܘܼܢ ܐܲܝܟ ܗܵܢ ܨܵܘܡ̇ܐ ܢܒܼܝܼܵܐ ܬܲܪܓܸܿܡ>
    text <ܠܵܐ ܒܵܥܹ̇ܐ ܐ̄ܢܵܐ ܡܘܼܟܵܟ ܦܲܓܼܪܵܐ ܘܪܵܡܘܼܬܼ ܢܲܦܫܵܐ ܀>
    text <܃ܗܵܢܵܘ̇ ܨܵܘܡ̇ܐ ܕܬܼܵܒܲܥ̇ ܨܸܒܼܝܢܝ ܡ̣ܢ ܨܲܝܵܡܹ̈ܐ>
    text <ܠܡܸܫܪܵܐ ܩܸܛܪܹ̈ܐ ܕܩ̣ܛܲܪ ܥܵܘ̣ܠܵܐ ܒܓܼܵܘ ܪܸ̈ܥܝܵܢܹܐ ܀>
    text <܃ܐܸܢ ܒܵܥܹ̇ܐ ܐܲܢ̄ܬܿ ܕܢܸܗܘܸܐ ܨܵܘܡ̇ܟ ܕܟܹܐ ܡ̣ܢ ܡܘܼܡܹ̈ܐ>
    text <ܚܘܼܢ ܩܲܪܝܼܒܼܵܟ ܒܚܘܼܒܵܐ ܘܪ̈ܲܚܡܹܐ ܘܗܵܐ ܩܲܒܸܿܠܬܹܿܗ ܀>
    text <܃ܗܵܐ ܐܲܠܸܦ ܠܲܢ ܢܒܼܝܼܵܐ ܕܪܘܼܚܵܐ ܙܢܲܝ̈ ܨܲܝܵܡܹ̈ܐ>
    text <ܠܵܐ ܢܸܬܿܕܲܡܸܐ ܐܲܝܟ ܝܗ̄ܘܼܕܵܝܹ̈ܐ ܕܨܵܡ̣ܘ ܘܐܸܣܬܲܪܲܩܘ ܀>
    text <܃ܗܵܐ ܚܵܘܝܼ ܠܲܢ ܟܲܣܝܵܐ ܒܓܸܠܝܵܐ ܕܐܲܝܟܲܢ ܢܸܫܦܲܪ>
    text <ܢܕܲܟܸܿܐ ܢܲܦܫܲܢ ܥܲܡ ܗܲܕܵܡܲܝ̈ܢ ܠܥܲܝܢܲܝ̈ ܟܲܣܝܵܐ ܀>
    text <܃ܗܵܐ ܒܲܕܸܿܩ ܠܲܢ ܨܸܒܼܝܵܢ ܚܘܼܒܹܿܗ ܒܝܲܕܼ ܐܹܫܲܥܝܵܐ>
    text <ܢܸܬܼܩܲܢ ܟܠܫܵܥ ܐܲܝܟ ܨܼܒܼܝܵܢܹܗ ܒܐܲܝܠܹܝܢ ܕܲܡܢܵܚ ܀>
    text <܃ܢܸܣܥܸܐ ܚܘܼܬܼܪܵܐ ܡ̇ܘܒܸܿܕ ܥܲܡܠܹ̈ܐ ܕܦܲܓܼܪܵܐ ܘܢܲܦܫܵܐ>
    text <ܘܢܸܪܚܲܡ ܢܝܼܫܵܐ ܕܡܲܟܿܝܼܟܼܘܼܬܼܵܐ ܕܡܲܚܸܐ ܡܲܓܵܢ ܀>
    text <܃ܢܸܥܩܘܿܪ ܢܸܟܼܠܵܐ ܡܲܪܝܼܪ ܟܘܼ̈ܒܹܿܐ ܡ̣ܢ ܪܸܥܝܵܢܲܢ>
    text <ܘܢܸܨܘܿܒܼ ܫܲܝܢܵܐ ܡܫܲܝܸܢ ܟܠܵܐ ܒܓܼܵܘ ܡܲܚܫܲܒܼܬܲܢ ܀>
    text <ܢܸܟܼܠܵܐ ܦܲܚܵܐ ܗ̄ܘ̣ ܕܲܟܼܣܸܐ ܒܢܲܦܫܵܐ ܐܲܝܟ ܕܲܒܼܦܲܚܬܵܐ܃>
  block
    text <ܘܨܵܐܹ̇ܪܼ ܐ̄ܢܵܫܵܐ ܐܲܝܟ ܚܲܝ̈ܘܵܬܼܵܐ ܠܐܲܒܼܕܵܢ ܡ̇ܘܬܵܐ ܀>
    text <܃ܒܫܸܡ ܟܹܐܢܘܼܬܼܵܐ ܡܲܛܥܹܐ ܢܸܟܼܠܵܐ ܐܲܝܟ ܕܲܒܼܠܸܩܛܵܐ>
    text <ܘܲܡܚܲܬܼܚܸܬܼ ܠܹܗ ܠܝܲܨܪܵܐ ܕܢܹܐܟܼܘܿܠ ܡܸܪܵܬܼ ܡ̇ܘܬܵܐ ܀>
    text <܃ܢܦܲܣܸܐ ܡ̇ܕܹܝܢ ܢܸܟܼܠܵܐ ܕܵܟܼܣܸܐ ܒܓܼܵܘ ܪܸܥܝܵܢܲܢ>
    text <ܘܐܲܟܸܿܢ ܢܸܩܪܘܿܒܼ ܠܦܘܼܠܚܵܢ ܨܵܘܡ̇ܐ ܒܕܲܟܼܝܘܼܬܼ ܢܲܦܫܵܐ ܀>
    text <܃ܠܵܐ ܢܸܬܼܟܲܣܸܐ ܢܸܟܼܠܵܐ ܒܨܵܘܡܲܢ ܐܲܝܟ ܕܲܒܼܢܲܚܬܵܐ>
    text <ܐܲܟܼܡܵܐ ܕܲܥܒ݂ܲܕܼܘ ܒܢܲܝ̈ ܐܝܼܙܲܪܥܹܝܠ ܕܨܵܡ̣ܘ ܘܐܸܨܛܲܢܲܥܘ ܀>
    text <܃ܠܵܐ ܢܸܫܬܲܡܲܫ ܡܹܐܟܼܠܩܲܪܨܵܐ ܒܲܢܙܝܼܪܬܲܢ>
    text <ܐܲܟܼܡܵܐ ܕܥܸܒܼܕܲܬ̤ ܗܵܝ̇ ܫܵܛܝܼܬܵܐ ܠܢܵܒܼܘܿܬܼ ܚܲܣܝܵܐ ܀>
    text <܃ܗܵܪܟܵܐ ܢܸܚܙܸܐ ܓܘܼܢܚܵܐ ܪܲܒܵܐ ܕܲܣܥ݂ܲܪ ܢܸܟܼܠܵܐ>
    text <ܕܟܲܣܝܼ ܢܦܫܹܗ ܒܐܸܣܟܹܿܝܡ ܨܵܘܡ̇ܐ ܘܫܲܡܸܫ ܩܸܛܠܵܐ ܀>
    text <܃ܙܘܼܥܘ ܨܲܝܵܡܹ̈ܐ ܡ݂ܢ ܩܵܠ ܩܸܛܠܵܐ ܕܲܗܘ̤ܵܐ ܒܨܵܘܡܵܐ>
    text <ܘܲܕܼܚܲܠܘ ܕܲܠܡܵܐ ܡܣܲܬܲܪ ܢܸܟ̣ܠܵܐ ܒܪܸ̈ܥܝܵܢܲܝܟܿܘܿܢ ܀>
    text <܃ܚܙ̣ܵܘ ܕܲܠܡܵܐ ܐܝܼܬܼ ܕܒܼܵܥܹ̇ܐ ܕܢܸܥܠܘܿܒܼ ܒܲܕܼܡܘܼܬܼ ܐܵܚܵܒܼ>
    text <ܘܚܵܫܹ̇ܠ ܢܸܟܼܠܵܐ ܕܢܸܩܛܘܿܠ ܚܲܒܼܪܹ ܕܢܹܐܪܲܬܼ ܢܸܟܼܣܵܘ̈ܗܝ ܀>
    text <܃ܘܐܸܢ ܠܵܐ ܩܵܛܹ̇ܠ ܐܲܝܢܵܐ ܕܥܵܠܹ̇ܒܼ ܒܲܕܼܡܘܼܬܼ ܐܵܚܵܒܼ>
    text <ܠܒܼܵܚܲܪ ܠܸܒܵܐ ܐܲܝܟ ܩܵܛܘܿܠܵܐ ܗ̄ܘ̣ ܥܲܠ ܕܐܸܬܼܝܲܥܲܢ ܀>
    text <܃ܠܨܸܒܼܝܵܢ ܢܲܦܫܵܐ ܡܠܝܼܟ ܦܘܼܪܥܵܢܵܐ ܐܵܦ ܓܹܗܲܢܵܐ>
    text <ܘܐܲܝܕܼܵܐ ܕܨܵܒܹ̇ܐ ܒܵܗ̇ ܡܸܙܕܲܕܲܩ ܐܵܦ ܡܸܬܼܚܲܝܲܒܼ ܀>
    text <܃ܐܵܦ ܒܲܪ ܥܲܡܪܝܼ ܨܒܼܵܐ ܘܐܸܬܼܪܲܓܼܪܲܓܼ ܠܲܕܼܠܵܐ ܕܝܼܠܹܗ>
    text <ܘܩܲܛ̣ܠܹܗ ܣܲܝܦܵܐ ܕܨܸܒܼܝܵܢ ܢܲܦܫܵܐ ܕܲܩܛܲܠ ܚܲܒܼܪܹܗ ܀>
    text <܃ܒܝܲܕܼ ܨܸܒܼܝܵܢܵܐ ܩܲܛܠܹ݂ܗ ܠܢܵܒܼܘܿܬܼ ܘܠܵܐ ܗ̄ܘ̣ܵܐ ܒܣܲܝܦܵܐ>
    text <ܘܗܵܐ ܡܲܠܟܵܐ ܗ̄ܘ̣ܵܐ ܘܠܵܐ ܩ̣ܛܲܠ ܒܐܝܼܕܼܵܘ̈ܗܝ ܐܸܠܵܐ ܒܠܸܒܹܿܗ ܀>
    text <܃ܒܢܲܚܬܵܐ ܕܣܲܝܦܵܐ ܟܲܣܝܲܬ̤ ܐܝܼܙܒܹܿܠ ܠܣܲܝܦܹܗ ܕܐܵܚܒܼ>
    text <ܘܟܸܢ ܐܵܘܚܸܕܬܹܗ ܒܐܝܼܕܼܵܐ ܕܢܸܟܼܠܵܐ ܘܩܲܛܠܹܗ ܠܚܲܣܝܵܐ ܀>
    text <܃ܒܲܟܼܬܼܝܼ̈ܒܼܵܬܼܵܐ ܚܒܲܫܬܹܗ ܠܩܸܛܠܵܐ ܕܠܵܐ ܬܸܬܼܦܪܣܸܐ>
    text <ܘܛܸܒܼܥܵܬ̤ ܒܐܲܦܵܘ̈ܗܝ ܛܲܒܼܥܵܐ ܕܡܲܠܟܵܐ ܕܠܵܐ ܬܸܬܿܕܲܓܲܠ ܀>
    text <܃ܓܙܘܿܪܝ ܠܲܡ ܨܵܘܡܵܐ ܐܘܿ ܫܵܛܝܼܬܼܵܐ ܣܲܢܝܲܬܼ ܨܵܘܡܵܐ>
    text <ܘܐܵܘܬܸܿܒܼܝ ܠܢܵܒܼܘܿܬܼ ܒܪܹܫ ܨܲܝܵܡܹ̈ܐ ܨܲܗܝܲܝ̈ ܠܲܕܼܡܵܐ ܀>
    text <܃ܘܐܲܝܬܵܘ ܣܵܗ̈ܕܹܐ ܕܕܲܓܵܠܘܼܬܼܵܐ ܥܲܠ ܫܲܪܝܼܪܵܐ>
    text <ܘܢܸܦܩܘܼܢ ܪܘܼܚܵܐ ܕܨܲܚܝܼ ܠܡܲܠܟܵܐ ܐܵܦ ܠܐܲܠܵܗܵܐ ܀>
  block
    text <܃ܐܘܿ ܨܸܒܼܝܵܢܵܐ ܡܨܲܚܸܐ ܟܠܫܥܵ ܠܐܵܠܵܗ ܟܠܵܐ>
    text <ܕܲܗܘ̤ܵܐ ܒܢܸܟܼܠܵܐ ܬܵܒܲܥ̇ ܨܲܥܪܵܐ ܒܐܸܣܟܹܿܡ ܚܘܼܒܵܐ ܀>
    text <܃ܐܸܡܲܬܼܝ ܐܲܚܸܒܼܬܿܝ ܐܘܼ ܫܵܛܝܼܬܼܵܐ ܠܫܸܡ ܒܵܪܘܿܝܵܐ>
    text <ܘܐܲܝܟܲܢ ܝܲܩܲܪܬܿܝ ܛܲܟܼܣܲܝ̈ ܡܲܠܟܵܐ ܢܵܡܘܿܐܝܼܬܼ ܀>
    text <܃ܐܘܿ ܟܡܵܐ ܨܢܝܼܥܲܬܿ ܢܸܟܼܠܵܐ ܨܢܝܼܥܵܐ ܡ̇ܘܠܸܕܼ ܩܸܛܠܵܐ>
    text <ܘܠܲܝܬܿ ܠܵܟ ܦܸܚܡܵܐ ܐܸܠܵܐ ܐܸܢ ܐܲܢ̄ܬܿ ܐܵܘ ܨܸܢ̈ܥܵܬܵܟ ܀>
    text <܃ܐܘܿ ܟܡܵܐ ܢܟܼܝܼܠܲܬܿ ܝܲܪܵܨܪܵܐ ܒܝܼܫܵܐ ܕܒܼܪܸܥܝܵܢܵܐ>
    text <ܕܒܸܐܣܟܹܿܝܡ ܚܘܼܒܵܐ ܓܵܣܹ̇ܝܬܿ ܡܸܪܬܼܵܐ ܐܲܝܟ ܬܲܢܝܼܢܵܐ ܀>
    text <܃ܬܵܝܹ̈ܝܢ ܚܙܵܝܹ̈ܝܢ ܓܸܢܣܵܗ̇ ܕܚܵܘܵܐ ܪܘܼܫܥܵܗ̇ ܕܚܵܘܐ>
    text <ܕܓܸܙܪܲܬ̤ ܨܵܘܡ̇ܐ ܘܐܸܫܕܬ̤ ܠܲܕܡ̇ܐ ܒܫܸܡ ܟܹܐܢܘܼܬܼܵܐ ܀>
    text <܃ܫܡܲܥܝܗ ܘܐܸܬܿܬܿܢܲܚܝ̈ ܡܲܪܝܼܪܵܐܝܼܬܼ ܥܲܬܿܝܼܪ̈ܵܬܼܵܐ>
    text <ܥܲܠ ܗܵܢ ܓܘܼܢܚܵܐ ܕܣܸܥܪܲܬ̤ ܒܐܲܪܥܵܐ ܐܲܢ̄ܬܲܬܼ ܡܲܠܟܵܐ ܀>
    text <܃ܡܠܘܿܟܹ̈ܝܢ ܢܸܫܹ̈ܐ ܡܸܠܟܿܐ ܛܵܒܼܵܐ ܠܫܵܘܬܵܦܲܝ̈ܟܹܿܝܢ>
    text <ܕܠܵܐ ܬܸܬܼܚܲܝ̈ܒܼܵܢ ܒܲܕܼܡܘܼܬܼ ܐܝܼܙܒܹܿܠ ܕܡܸܠܟܲܬ̤ ܩܸܛܠܵܐ ܀>
    text <܃ܠܵܐ ܬܸܬܿܛܦܝܼܣܘܼܢ ܓܲܒܼܪܹ̈ܐ ܠܡܸܠ̈ܟܹܿܐ ܕܙܲܠܝܼ̈ܠܵܬܼܵܐ>
    text <ܕܠܵܐ ܬܸܬܼܦܲܪܣܘܿܢ ܒܲܕܡܘܼܬܼ ܐܵܚܵܒܼ ܕܪܲܓܼ ܘܐܸܬܼܦܲܪܣܝ ܀>
    text <܃ܠܵܐ ܐ̄ܢܵܫ ܢܸܚܠܘܿܛ ܢܸܟܼܠܵܐ ܒܨܵܡܹܗ ܐܲܝܟ ܥܵܘܵܠܹ̈ܐ>
    text <ܕܠܵܐ ܢܸܬܼܚܲܝܲܒܼ ܒܲܓܼܙܵܪ ܕܝܼܢܵܐ ܕܐܵܫܕܲܝ̈ ܠܲܕܼܡ̇ܐ ܀>
    text <܃ܢܸܛܲܢ ܟܠܢܵܫ ܛܢܵܢܵܐ ܟܹܐܢܵܐ ܐܲܝܟ ܐܹܠܝܼܵܐ>
    text <ܕܐܲܟܸܿܣ ܢܸܟܼܠܵܐ ܘܦܲܪܣܝܼ ܥܵܘ̣ܠܵܐ ܘܲܬܼܒܲܥ̣ ܠܲܕܼܡ̇ܐ ܀>
    text <܃ܒܨܵܘܡܹܗ ܢܸܕܼܡܘܿܢ ܪ̈ܵܚܡܲܝ ܨܵܘܡܵܐ ܕܲܟܼܡܵܐ ܥܲܙܝܼ>
    text <ܕܨܵܡ ܡ̣ܢ ܠܲܚܡܵܐ ܘܡ̣ܢ ܚܘܼܬܼܚܵܬܹܐ ܘܛܲܢ ܘܐܸܬܼܢܲܨܲܚ ܀>
    text <܃ܒܡܘܼܫܹܐ ܕܲܡܝܼ ܐܵܦ ܗܘ̤ ܒܨܵܘܡܹܗ ܐܲܪܒܿܥܝܼܢ ܝܵܘܡܝܼ̈ܢ>
    text <ܠܹܠܲܝ ܐܝܼܡܵܡ ܨܵܡ ܟܲܕܼ ܪܲܕܹܐ ܠܘܲܥܕܵܐ ܕܫܲܝܢܵܐ ܀>
    text <܃ܒܫܘܼܠܵܡ ܨܵܘܡܹܗ ܫ̣ܘܵܐ ܠܓܸܠܝܵܢܵܐ ܐܲܝܟ ܒܲܪ ܥܲܡܪܲܡ>
    text <ܘܐܲܠܦܹܗ ܩܵܠܵܐ ܚܘܼܒܵܐ ܘܪ̈ܲܚܡܹܐ ܐܲܝܟ ܕܠܡܘܼܫܹܐ ܀>
    text <܃ܗܵܐ ܨܲܝܵܡܹ̈ܐ ܕܫܲܡܠܝܼܘ ܨܵܘܡ̇ܐ ܒܝܲܕܼ ܣܘܼܥܪ̈ܵܢܹܐ>
    text <ܬܵܘ ܢܸܬܿܕܲܡܸܐ ܐܵܦܸܢ ܩܲܠܝܼܠ ܒܣܘܼܥܪ̈ܵܢܲܝܗܘܿܢ ܀>
    text <܃ܗܵܐ ܐܲܠܸܦܬܲܢ ܡܸܠܲܬܼ ܟܲܣܝܵܐ ܒܲܬܼܪܹܢ ܐ̄ܢܵܫܝܼ̈ܢ>
    text <ܕܐܲܝܢܵܐ ܕܚܵܙܹ̈ܐ ܐܲܝܟ ܥܲܡܠܲܝ̈ܗܘܿܢ ܟܠܝܼܠܵܐ ܢܵܣܹ̇ܒܼ ܀>
    text <܃ܢܸܗܘܘܿܢ ܡ̇ܕܹܝܢ ܕܘܼܒܵܪ̈ܲܝܗܘܿܢ ܢܝܼܫܵܐ ܠܢܲܦܫܲܢ>
    text <ܘܲܒܼܗܘܿܢ ܢܸܕܡܸܐ ܒܝܲܕܼ ܨܸܒܼܝܵܢܵܐ ܫܲܦܝܵܐ ܘܕܲܟܼܝܵܐ ܀>
    text <܃ܢܡܲܟܸܿܟ ܢܲܦܫܲܢ ܐܲܝܟ ܒܲܪ ܥܲܡܪܲܡ ܕܲܣܢ̣ܵܐ ܚܘܼܬܼܪܵܐ>
    text <ܘܢܲܟܸܿܣ ܥܵܘ̣ܠܵܐ ܐܲܝܟ ܐܹܠܝܼܵܐ ܕܛܲܢ ܟܹܐܢܵܐܝܼܬܼ ܀>
    text <܃ܗܸܢܘ̣ܿܢ ܛܲܥ̣ܢܘܼܗܝ ܠܝܘܼܩܪܹܗ ܕܥܵܡܵܐ ܐܲܝܟ ܟܲܫܝܼܪܹ̈ܐ>
    text <ܚܢܲܢ ܬܵܘ ܢܸܦܠܘܼܚ ܐܵܦܸܢ ܗܵܫܵܐ ܒܫܘܼܠܵܡ ܝܵܘܡ̇ܐ ܀>
    text <܃ܘܐܸܢܗܘ̤ ܕܲܒܼܨܝܼܪ ܪܲܗܛܵܐ ܕܐܘܼܪܚܲܢ ܡ̣ܢ ܩܲܕܼܡ̇ܝܹ̈ܐ>
    text <ܬܵܘ ܢܸܬܼܠܵܘܸܐ ܥܲܡ ܡܸܨܥܵܝܹ̈ܐ ܕܲܦܫܝܼܩܝܼܢ ܠܲܢ ܀>
  block
    text <܃ܐܸܢܗܘ̤ ܕܲܥܣܸܩ ܥܲܡܠܹܗ ܕܡܘܼܫܹܐ ܐܵܦ ܕܐܹܠܝܼܵܐ>
    text <ܗܵܐ ܕܵܢܝܼܐܹܝܠ ܕܲܦܫܝܼܩ ܨܵܘܡܹܗ ܘܢܝܼܚ ܦܘܼܠܚܵܢܹܗ ܀>
    text <܃ܬܠܵܬܼ ܫܵܒܼܘܿܥܝܼ̈ܢ ܨܵܡ ܕܵܢܝܼܐܹܝܠ ܒܦܲܓܼܪܹܗ ܘܢܲܦܫܹܗ>
    text <ܘܕܲܟܿܝܼ ܠܸܒܹܿܗ ܡ̣ܢ ܣܲܢ̈ܝܵܬܼܵܐ ܥܲܡ ܗܲܕܿܡ̇ܘ̈ܗܝ ܀>
    text <܃ܒܫܘܼܠܵܡ ܨܵܘܡܹܗ ܩܲܒܸܿܠ ܐܵܦ ܗܘ̤ ܐܲܓܼܪܵܐ ܕܥܲܡܠܹܗ>
    text <ܪܘܼܚ ܓܸܠܝܵܢܵܐ ܕܡܣܲܒܲܪ ܗ̄ܘ̣ܵܐ ܦܘܼܢܵܝ ܥܲܡܡܹ̈ܐ ܀>
    text <܃ܐܘܿ ܡ̇ܘܗܲܒܼܬܼܵܐ ܕܟܲܕܼ ܗܝ̤ ܪܲܒܵܐ ܗ̄ܝܼ ܡ̣ܢ ܢܵܣܘܿܒܹ̈ܐ>
    text <ܠܵܐ ܡܸܬܼܒܲܨܪܵܐ ܟܲܕܼ ܡܸܬܼܦܲܠܓܼܵܐ ܒܲܡ̈ܢܵܘܵܬܼܵܐ ܀>
    text <܃ܐܘܿ ܢܵܣܘܿܒܹ̈ܐ ܕܡ̣ܢ ܚܲܕܼ ܓܲܙܵܐ ܢܣܲܒܼ݂ܘ ܦܘܼܪܥܵܢܵܐ>
    text <ܘܥܬ݂ܲܪܘ ܗܸܢ̣ܘܿܢ ܘܩܵܘܝܼ ܥܘܼܬܼܪܵܐ ܐܲܝܟ ܡ̇ܐ ܕܐܝܼܬܼܵܘܗܝ ܀>
    text <܃ܠܚܲܕܼ ܦܘܼܪܥܵܢܵܐ ܐܲܫܘܝܼ ܐܸܢܘܿܢ ܠܲܒܼܢܲܝ̈ ܒܲܝܬܹܿܗ>
    text <ܕܕܲܠܡܵܐ ܢܲܟܪܘܿܢ ܐܸܢ ܡܸܬܼܝܲܩܪܝܼܢ ܚܲܕܼ ܡ̣ܢ ܚܲܒܼܪܹܗ ܀>
    text <܃ܚܕܼܵܐ ܡ̇ܘܗܲܒܼܬܼܵܐ ܢܣܲܒܼ݂ܘ ܫܲܘܝܵܐܝܼܬܼ ܡ̣ܢ ܚܲܕܼ ܓܲܙܵܐ>
    text <ܒܗܵܝ̇ ܕܬܼܪܲܨܘ ܗ̄ܘ̣ܵܘ ܨܸܒܼܝܵܢܲܝ̈ܗܘܿܢ ܠܘܵܬܼ ܚܲܕܼ ܢܝܼܫܵܐ ܀>
    text <܃ܒܗܘܿܢ ܙܵܕܹܩ ܠܲܢ ܠܡܸܬܿܕܲܡ̇ܝܘܼ ܒܦܘܼܠܚܵܢ ܨܵܘܡ̇ܐ>
    text <ܘܲܒܼܥܸܩ̈ܒܼܬܼܵܐ ܕܕܼܘܼܒܵܪ̈ܲܝܗܘܿܢ ܠܡܸܪܗܲܛ ܟܠܫܵܥ ܀>
    text <܃ܥܲܡܗܘܿܢ ܢܸܚܙܘܿܩ ܒܝܲܕܼ ܨܼܒܼܝܵܢܵܐ ܪܘܼܚܵܢܵܝܵܐ>
    text <ܕܢܡܲܢܥܘܼܢܵܢ ܠܘܵܬܼ ܟܘܼܠܟܵܢܵܐ ܕܚܘܼܕܵܬܼ ܟܠܵܐ ܀>
    text <܃ܒܐܘܼܪܚܵܐ ܕܨܵܘܡ̇ܐ ܢܸܪܕܹܿܐ ܦܲܓܼܪܲܢ ܥܲܡ ܪܼܥܝܵܢܲܢ>
    text <ܥܲܡ ܕܲܠܝܼ̈ܠܹܐ ܕܡܲܢܲܥܘ ܘܲܡ̣ܛܵܘ ܠܐܲܬܼܪܵܐ ܕܚܲܝܹ̈ܐ ܀>
    text <܃ܠܵܐ ܐ̄ܢܵܫ ܢܚܸܙܘܿܩ ܥܲܡ ܣܲܓܝܼ̈ܐܹܐ ܒܐܘܼܪܚܵܐ ܕܦܲܬܼܝܵܐ>
    text <ܕܕܲܠܡܵܐ ܢܸܫܡܲܥ ܥܲܡ ܣܲܓܿܝܼܐܹܐ ܕܙܸܠ ܠܐܲܒܼܕܵܢܵܐ ܀>
    text <܃ܡܫܝܼܚܵܐ ܪܹܫܲܢ ܕܲܪܫܲܢ ܒܡܸܠܵܘ̈ܗܝ ܠܗܵܝ̇ ܕܐܲܠܝܼܨܵܐ>
    text <ܬܵܘ ܢܸܪܕܹܿܐ ܒܵܗ̇ ܕܢܸܫܡܲܥ ܡܸܢܹܗ ܕܬܼܵܘ ܐܸܬܼܒܲܣܲܡܘ ܀>
    text <܃ܐܵܦ ܗܘ̤ ܒܨܵܘܡ̇ܐ ܪܕܼܐ ܒܵܗ̇ ܠܘܼܩܕܼܡ ܒܝܲܕܼ ܚܘܼܡܣܵܢܵܐ>
    text <ܘܡܲܢܲܥ ܘܲܡ̣ܛܐ ܠܘܵܬܼ ܫܘܼܠܵܡܵܐ ܕܲܓܼܡܝܼܪܘܼܬܼܵܐ ܀>
    text <܃ܒܛܲܟܼܣܵܐ ܕܥܲܒܼ̈ܕܹܿܐ ܕܲܡܝܼ ܐܵܦ ܗܘ̤ ܘܨܵܡ ܘܐܸܬܼܢܣܝܼ>
    text <܃ܘܒܼܵܬܲܪ ܨܵܘܡܹܗ ܙܚܝܘܼܗܝ ܟܸܢܫܹ̈ܐ ܕܪ̈ܘܼܚܵܢܵܝܹܐ>
    text <܃ܐܲܪܒܿܥܝܼܢ ܝܵܘܡܝܼ̈ܢ ܠܹܠܲܝ ܐܝܼܡܵܡ ܩ̣ܡ ܒܐܵܓܼܘܿܢܵܐ>
    text <ܘܲܒܼܥܸܠܕܲܪܵܐ ܟܲܕܼ ܡܸܬܼܒܲܩܸܐ ܒܚܘܼܡܣܵܢ ܢܲܦܫܹܗ ܀>
  block
    text <܃ܒܐܲܪܒܿܥܝܼܢ ܝܵܘܡܝܼ̈ܢ ܬܲܚܡܹܗ ܠܨܵܘܡܹܗ ܐܲܝܟ ܩܲܕܼܡܵܝܹ̈ܐ>
    text <ܕܠܵܐ ܐ̄ܢܵܫ ܢܸܪܢܹܐ ܕܕܲܠܡܵܐ ܟܝܵܢܹܗ ܪܘܼܚܵܢܵܝܵܐ ܗ̄ܘ̣ ܀>
    text <܃ܒܛܲܟܼܣܵܐ ܕܐܲܚ̈ܵܘܗܝ ܘܕܲܟܼܢܵܘܵܬܹ̈ܗ ܕܲܡܝܼ ܒܨܵܘܡܹܗ>
    text <ܕܠܵܐ ܢܸܬܼܢܲܟܼܪܸܐ ܠܥܹܝܢ ܚܲܙܵܝܵܘ̈ܗܝ ܕܕܼܵܡ ܠܵܘ ܐ̄ܢܵܫܵܐ ܗ̄ܘ̣ ܀>
    text <܃ܐ̄ܢܵܫܵܝܵܐ ܗ̄ܘ̣ܵܐ ܡ̣ܢ ܐ̄ܵܢܵܫܘܼܬܼܵܐ ܠܒܼܝܼܫܲܬܼ ܚܲܫܹ̈ܐ>
    text <ܘܙܵܕܹܩ ܗ̄ܘ̣ܵܐ ܠܹܗ ܕܲܒܟܼܠ ܡܸܕܲܡ ܢܕܹܿܡܸܐ ܒܐ̄ܢܵܫܵܐ ܀>
    text <܃ܠܵܘ ܐ̄ܢܵܐ ܩܪܹܝܬܹܗ ܒܲܫܡܵܐ ܕܐ̄ܢܵܫܵܐ ܡܪܵܚܵܐܝܼܬܼ>
    text <ܦܵܘܠܘܿܣ ܚܵܘܝܼ ܕܚܲܕܼܘܼ ܟܝܵܢܹܗ ܕܝܠܹܗ ܘܕܼܝܼܠܲܢ ܀>
    text <܃ܚܲܕܼ ܠܲܡ ܐܝܼܬܼܵܘܗܝ ܕܩܲܕܸܫ ܐ̄ܢܵܫܵܐ ܘܐ̄ܢܵܫܵܐ ܕܩܲܕܹܿܫ>
    text <ܘܡܸܛܠ ܗܵܢܵܐ ܠܵܐ ܐܸܬܼܟܲܚܲܪ ܒܲܫܡܵܐ ܕܐܲܚܵܘ̈ܗܝ ܀>
    text <܃ܗܘ̤ ܬܘܼܒܼ ܟܲܢܝܹܗ ܒܕܼܘܼܟܿܬܼܐ ܐ̄ܚܪܹܬܼܵܐ ܒܫܸܡ ܒܲܪܢܵܫܵܐ>
    text <ܟܲܕܼ ܩܵܪܹܐ ܠܹܗ ܚܲܕܼ ܡܸܨܥܵܝܵܐ ܘܚܲܕ ܒܲܪܢܵܫܵܐ ܀>
    text <܃ܘܐܸܢ ܡܼܬܿܬܿܩܠܝܼܢ ܗܲܪ̈ܛܝܼܩܹܐ ܒܡܸܠܲܬܼ ܦܵܘܠܘܿܣ>
    text <ܢܸܫܡܲܥ ܡܸܢܹܗ ܕܐܵܦ ܗܘ̤ ܠܢܲܦܫܹܗ ܐ̄ܢܵܫܵܐ ܟܲܢܼܝ ܀>
    text <܃ܡ̇ܢ ܠܲܡ ܐܵܡ̇ܪܝܼܢ ܥܠܲܝ ܡܢܵܘܵܬܼ ܕܐܝܼܬܲܝ ܐ̄ܢܵܫܵܐ>
    text <ܘܡ̇ܢ ܒܵܥܹ̇ܝܬܿܘܿܢ ܠܡܸܩܛܲܠ ܓܲܒܼܪܵܐ ܕܡܲܟܼܪܸܙ ܩܘܼܫܬܐ ܀>
    text <܃ܗܵܐ ܗܘ̤ ܘܐܚܵܘ̈ܗܝ ܒܲܫܡܵܐ ܕܐ̄ܢܵܫܵܐ ܩܪ̣ܵܐ ܠܲܟܼܝܵܢܹܗ>
    text <ܠܡܵܢ ܥܵܛܹ̇ܝܢ ܠܹܗ ܗܲܪ̈ܲܛܝܼܩܹܐ ܠܫܸܡ ܐ̄ܢܵܫܘܬܼܐ ܀>
    text <܃ܡܸܣܢܵܐ ܣܵܢܹ̇ܝܢ ܠܲܟܼܝܵܢ ܦܲܓܼܪܲܢ ܒܲܕܼܡܘܼܬܼ ܡ̇ܐܢܝܼ>
    text <ܘܡܸܛܠ ܗܵܕܹܐ ܢܵܨܹ̇ܝܢ ܥܲܡܲܢ ܐܲܝܟ ܢܘܼܟܼܪ̈ܵܝܹܐ ܀>
    text <܃ܒܗܵܘ̇ ܟܘܼܪܗܵܢܵܐ ܕܠܵܐ ܢܘܼܚܵܡܵܐ ܪܡܹܝܢ ܐܵܦ ܗܸܢܲܘ̣ܿܢ>
    text <ܘܲܣܥܵܐ ܥܠܲܝܗܘܼܢ ܐܲܝܢܵܐ ܕܡܲܟܼܪܸܙ ܢܘܼܚܵܡ ܦܲܓܼܪܵܐ ܀>
    text <܃ܠܲܢܣܝܼܣܘܬܼܵܐ ܕܪ̈ܥܝܵܢܲܝܗܘܿܢ ܚܙܹ̇ܝܬܼ ܐܵܦ ܗܵܫܵܐ>
    text <ܘܲܣܛܵܬ̤ ܡܸܠܲܬܼܝ ܡ̣ܢ ܡܲܪܕܿܝܼܬܼܐ ܕܐܘܼܪܚܹܗ ܕܨܵܘܡ̇ܐ ܀>
    text <܃ܒܐܘܼܪܚܵܐ ܕܨܵܘܡܵܐ ܚܸܙܩܲܬ̤ ܡܸܠܲܬܼܝ ܡ̣ܢ ܫܘܼܪܵܝܵܐ>
    text <ܕܓܲܪܓܿܢܝ ܚܘܼܒܵܐ ܕܐ̄ܢܵܫܵܐ ܕܢܨܲܚ̣ܘ ܒܝܲܕܼ ܨܵܘܡܲܝܗܘܿܢ ܀>
    text <ܩܲܠܝܼܠܵܐܝܼܬܼ ܪܗܛ̣ܘ ܚܘܼܫܵܒܲܝ̈ ܥܲܠ ܫܲܪ̈ܒܲܝܗܘܿܢ܃>
  block
    text <ܕܐܸܩܒܿܘܿܥ ܐܸܢܘܿܢ ܐܲܝܟ ܡܲܚܙܝܼܬܼܵܐ ܩܕܼܵܡ ܨܲܝܵܡܹ̈ܐ ܀>
    text <܃ܒܥܸܠܲܬܼ ܨܵܘܡ̇ܐ ܕܥܲܒܼܕܲܝ̈ ܡܲܠܟܵܐ ܓܲܪܓܲܢܝ ܪܸܥܝܵܢܝ>
    text <ܕܐܸܬܼܢܸܐ ܫܲܪܒܵܐ ܕܡܲܠܟܵܐ ܘܥܲܒܼܕܵܘ̈ܗܝ ܕܨܵܡ̣ܘ ܘܐܸܬܼܢܲܨܲܚܘ ܀>
    text <܃ܚܲܝܠܵܬܐ ܕܨܵܘܡܵܐ ܒܥܹ̇ܝܬܼ ܕܐܹܚܵܘܸܐ ܩܕܼܵܡ ܨܲܝܵܡܹ̈ܐ>
    text <ܘܐܲܝܬܿܝܼܬܼ ܣܵܗ̈ܕܹܿܐ ܠܫܘܼܪܵܪ ܡܸܠܲܝ̈ ܡܲܠܟܵܐ ܘܥܲܒܼܕܵܘ̈ܗܝ ܀>
    text <܃ܐܵܦ ܙܵܕܹܩ ܠܹܗ ܠܐܲܝܢܵܐ ܕܕܼܵܐܹ̇ܝܢ ܢܵܘܡܘܿܣܵܐܝܼܬܼ>
    text <ܕܒܲܟܼܬܼܝܼ̈ܒܼܵܬܼܵܐ ܡ̣ܢ ܒܹܝܬܼ ܐܲܪ̈ܟܹܿܐ ܢܫܲܪܲܪ ܡܸܠܵܘ̈ܗܝ ܀>
    text <܃ܓܲܙܲܝ̈ ܕܝܼܢܵܐ ܕܡܲܠܟܵܐ ܢܸܬܼܢܸܐ ܥܲܠ ܟܠ ܣܘܼܥܪܵܢ>
    text <ܘܗܵܐ ܡܸܫܬܲܪܪܝܼܢ ܡܸܠܲܝ̈ ܦܘܼܡܲܢ ܠܘܵܬܼ ܫܵܡܘܿܥܹ̈ܐ ܀>
    text <܃ܨܵܘܡ̇ܐ ܕܟܼܠܝܘܿܡ ܗܵܕܹܐ ܗ̄ܝܼ ܥܸܠܬܹܗ ܠܘܵܬܼ ܦܵܪ̈ܘܿܫܹܐ>
    text <ܕܐܲܝܟ ܕܡ̣ܢ ܠܲܚܡܵܐ ܙܵܕܹܩ ܕܲܢܨܘܼܡ ܐܵܦ ܡ̣ܢ ܥܵܘ̣ܠܵܐ ܀>
    text <܃ܘܬܼܘܼܒܼ ܐܵܦ ܐ̄ܪܵܙܵܐ ܗ̄ܘ̣ ܕܗܵܘ̇ ܬܘܼܩܵܢܵܐ ܕܠܵܐ ܡܸܬܼܚܲܒܲܠ>
    text <ܕܕܲܠܵܐ ܐܘܼܟܼܠܵܐ ܚܵܐܹ̇ܝܢ ܦܲܓܼܪܹ̈ܐ ܐܲܝܟ ܪ̈ܘܼܚܵܢܹܐ ܀>
    text <܃ܐܝܼܬܼ ܒܹܗ ܥܸܠܵܬܼܵܐ ܐܵܦ ܚܘܼܡܵܢܵܐ ܕܡ̣ܢ ܒܝܼ̈ܫܵܬܼܵܐ>
    text <ܕܡܵܐ ܕܡܸܬܼܩܲܦܲܚ ܦܲܓܼܪܵܐ ܒܨܵܘܡܵܐ ܢܛܲܟܸܿܣ ܪܲܗܛܹܗ ܀>
    text <܃ܥܸܠܬܼܵܐ ܕܨܵܘܡ̇ܐ ܕܐܲܪܒܿܥܝܼܢ ܝܵܘܡܝܼ̈ܢ ܦܘܼܪܣܵܐ ܗ̄ܘ̣ ܕܐܸܫܟܲܚܘ>
    text <ܐܵܣܵܘܵܬܼ̈ܐ ܪ̈ܘܼܚܵܢܵܝܹܐ ܠܚܘܼܠܡܵܢ ܐ̄ܢܵܫܵܐ ܀>
    text <܃ܚܙ̣ܵܘ ܓܹܝܪ ܕܲܢܚܝܼܠ ܟܝܵܢܵܐ ܕܐ̄ܢܵܫܵܐ ܠܪܲܗܛܐ ܕܟܼܠܝܘܿܡ>
    text <ܘܡܲܕܹܿܟܼܘ ܘܝܲܗ̣̄ܒܼܘ ܠܹܗ ܙܲܒܼܢܵܐ ܙܥܘܿܪܵܐ ܒܲܕܼܡܘܼܬܼ ܣܲܡܵܐ ܀>
    text <܃ܒܙܲܒܼܢܵܐ ܕܲܦܠܸܐ ܬܲܚܸܡܘ ܨܵܘܡ̇ܐ ܠܫܲܒܼܪܘܼܬܼ ܐ̄ܢܵܫܵܐ>
    text <ܘܐܸܣܲܪ̣ܘ ܐܸܢܘܿܢ ܠܘܵܬܼ ܚܘܼܡܣܵܢܵܐ ܒܪܸܓܲܬܼ ܥܹܐܕܼܵܐ ܀>
    text <܃ܣܵܡ̣ܘܼܗܝ ܠܨܵܘܡ̇ܐ ܐܲܝܟ ܫܲܬܸܐܣܬܼܵܐ ܠܒܸܢܝܵܢ ܚܘܼܒܵܐ>
    text <ܕܢܸܒܼܢܸܐ ܟܠܢܵܫ ܗܲܝܟܲܠ ܢܲܦܫܹܗ ܒܕܼܘܼܒܵܪ ܚܲܝܹ̈ܐ ܀>
    text <܃ܐܲܝܟ ܬܲܛܠܝܼܥܵܐ ܒܪܹܫ ܒܸܢܝܵܢܵܐ ܫܲܟܠܸܠܘ ܥܹܐܕܵܐ>
    text <ܕܢܸܒܼܣܲܡ ܟܠܢܵܫ ܒܗܲܝܟܲܠ ܪܘܼܚܵܐ ܕܐ̄ܪܵܙ ܢܘܼܚܵܡܵܐ ܀>
    text <܃ܥܸܠܬܹܗ ܕܥܹܐܕܼܵܐ ܢܘܼܚܵܡ ܦܲܓܼܪܵܐ ܗ̄ܘ̣ ܘܦܘܼܪܩܵܢ ܢܲܦܫܵܐ>
    text <ܘܫܲܦܝܼܪ ܐܲܠܸܦܘ ܘܦܲܓܼܪܵܐ ܘܢܲܦܫܵܐ ܢܨܘܼܡܘܼܢ ܐܲܟܲܚ̄ܕܼ ܀>
    text <܃ܪܫܝܼܡܵܐ ܒܹܗ ܬܘܼܒܼ ܐܵܦ ܙܵܟܼܘܼܬܹܗ ܕܡܲܠܟܵܐ ܕܪܵܘܡܵܐ>
    text <ܕܲܙܟܼܵܐ ܘܙܲܟܿܝܼ ܘܩ̣ܵܡ ܘܐܸܬܼܢܲܚܲܡ ܘܢܲܚܸܡ ܟܠܵܐ ܀>
    text <܃ܒܫܘܼܠܵܡ ܨܵܘܼܡ̇ܐ ܕܐܲܪܒܿܥܝܼܢ ܝܵܘܡܝܼ̈ܢ ܪܫܲܡ̣ ܙܵܟܼܘܼܬܹܗ>
    text <ܘܐܲܠܸܦ ܥܲܒܼܕܵܘ̈ܗܝ ܕܢܸܬܿܕܲܟܼܪܘܼܢܵܝܗܝ ܒܝܘܿܡ ܙܵܟܼܘܼܬܹܗ ܀>
    text <܃ܒܨܵܘܡܹܗ ܓܠ̣ܵܐ ܠܗܘܿܢ ܥܲܠ ܙܵܟܼܘܼܬܹܗ ܕܢܸܬܿܕܲܡܘܿܢ ܒܹܗ>
    text <ܘܲܒܼܙܟܼܘܼܬܹܗ ܐܲܠܸܦ ܐܸܢܘܿܢ ܠܡܸܚܣܲܢ ܚܲܫܹ̈ܐ ܀>
  block
    text <܃ܒܐܲܪܒܿܥܝܼܢ ܝܵܘܡܝܼ̈ܢ ܬܲܚܡܹܗ ܠܪ̈ܲܗܛܵܐ ܕܓܼܡܼܪܘܼܬܵܐ>
    text <ܕܢܸܗܘܸܐ ܩܲܠܝܼܠ ܠܐܲܝܢܵܐ ܕܪܵܕܹܐ ܠܘܲܥܕܵܐ ܕܲܠܗܲܠ ܀>
    text <܃ܠܥܹܐܕ ܙܵܟܼܘܼܬܹܗ ܣܵܡ̣ܹܗ ܒܛܲܟܼܣܵܐ ܕܲܠܡܹܐܝܢ ܚܲܝܹ̈ܐ>
    text <ܕܲܡܡܲܢܥܝܼܢ ܠܹܗ ܪ̈ܕܝܲܝ ܒܐܘܼܪܚܵܐ ܕܙܲܕܝܼܩܘܼܬܼܵܐ ܀>
    text <܃ܒܝܘܿܡ ܢܘܼܚܵܡܹܗ ܠܲܒܸܿܒܼ ܐܸܢܘܿܢ ܠܦܲܓܼܪ̈ܵܢܵܝܹܐ>
    text <ܕܠܵܐ ܢܸܬܼܪܲܦܘܿܢ ܡ̇ܐ ܕܡܸܬܼܡܲܚܠܝܼܢ ܗܲܕܵܡܲܝ̈ܗܘܿܢ ܀>
    text <܃ܐ̄ܪܵܙ ܢܘܼܚܵܡܵܐ ܚܵܘܝܼ ܐܸܢܘܿܢ ܒܫܘܼܠܵܡ ܨܵܘܡ̇ܐ>
    text <ܕܡ̇ܐ ܕܡܲܩܪܒܼܝܼܢ ܥܲܡ ܚܘܼܬܼܚܵܬܹ̈ܐ ܢܩܘܼܡܘܼܢ ܥܲܡܹܗ ܀>
    text <܃ܐܲܡܝܼܬܼܘ ܗܵܟܹܝܠ ܗܲܕܵܡܲܝ̈ܟܿܘܿܢ ܐܲܟܼܪܸܙ ܦܵܘܠܘܿܣ>
    text <ܟܲܕ ܣܘܼܥܪ̈ܵܢܹܐ ܕܲܒܼܗܲܕܡܹ̈ܐ ܐܸܡ݂ܲܪ ܕܐܲܡܝܼܬܼܘ ܀>
    text <܃ܢܸܩܒܿܘܿܪ ܡ̇ܕܹܝܢ ܚܲܫܲܝ̈ ܦܲܓܼܪܵܢ ܒܩܲܒܼܪܵܐ ܕܨܵܘܡ̇ܐ>
    text <ܕܢܸܫܘܸܐ ܠܚܲܝܹ̈ܐ ܒܫܘܼܠܵܡ ܨܵܘܡ̇ܐ ܒܝܘܿܡ ܢܘܼܚܵܡܵܐ ܀>
    text <܃ܥܲܡ ܣܸܦ̈ܘܵܬܼܵܐ ܢܨܘܼܡܝܼܢ ܐܲܟܲܚ̄ܕ ܙܵܘܥܹ̈ܐ ܘܪ̈ܓܼܫܹܐ>
    text <ܘܐܲܝܟ ܕܲܒܼܩܲܒܼܪܵܐ ܢܣܝܼܡ ܣܘܼܥܪ̈ܵܢܹܐ ܕܡ̇ܝܘܿܬܼܘܼܬܼܵܐ ܀>
    text <܃ܢܨܘܼ̈ܡ̇ܢ ܥܲܝܢܹ̈ܐ ܕܠܵܐ ܢܸܬܼܒܲܩ̈ܝܵܢ ܙܲܠܝܼܠܵܐܝܼܬܼ>
    text <ܐܵܦ ܡܲܫܡܲܥܬܼܵܐ ܕܲܠܡܵܐ ܬܩܲܒܸܿܠ ܡܹܐܟܲܠ ܩܲܪܨܵܐ ܀>
    text <܃ܢܨܘܼܡ ܠܸܫܢܵܐ ܣܢܹܐܓܼܪܵܐ ܕܙܵܘܥܸ̈ܐ ܘܲܕܗܲܕܵܡܹ̈ܐ>
    text <ܘܢܸܦܪܘܿܥ ܫܘܼܒܼܚܵܐ ܐܲܝܟ ܥܲܪ̈ܒܼܵܐ ܕܲܟܼ̈ܢܵܘܵܬܹܗ ܀>
    text <܃ܢܨܘܼ̈ܡ̇ܢ ܐܝܼܕܹ̈ܐ ܡ̣ܢ ܦܘܼܠܚܵܢܵܐ ܕܓܲܢܵܒܼܘܼܬܵܐ>
    text <ܘܪ̈ܓܼܠܹܐ ܥܲܡܗܹܝܢ ܡ̣ܢ ܕܠܡܸܪܗܲܛ ܠܡܸܣܲܒܼ ܕܲܐ̄ܚܪܹܝܢ ܀>
    text <܃ܢܨܘܼܡ ܪܸܥܝܵܢܵܐ ܡ̣ܢ ܚܘܼܫܵܒܹ̈ܐ ܗܵܘܢܵܐ ܘܠܸܒܵܐ>
    text <ܕܕܵܠܡܵܐ ܢܸܥܠܘܼܢ ܚܲܫܹ̈ܐ ܠܢܲܦܫܵܐ ܐܲܝܟ ܕܲܠܟܲܪܣܵܐ ܀>
    text <܃ܢܨܘܼܡ ܡ̣ܢ ܠܲܚܡܵܐ ܘܡ̣ܢ ܟܠ ܚܲܫܝܼ̈ܢ ܕܟܼܣܹܝܢ ܘܲܓܼܠܹܝܢ>
    text <ܕܢܸܬܸܿܠ ܟܲܣܝܵܐ ܐܲܓܼܪܵܐ ܠܦܲܓܼܪܲܢ ܘܲܠܪܸܥܝܵܢܲܢ ܀>
    text <܃ܗܵܢܵܘ̇ ܨܵܘܡ̇ܐ ܕܓܼܒܼܵܐ ܘܲܪܚܝܼܡ ܥܲܐ ܒܵܪܘܿܝܵܐ>
    text <ܡ̇ܐ ܕܡܸܬܼܢܲܟܼܪܸܐ ܦܲܓܼܪܵܐ ܘܢܲܦܫܵܐ ܡ̣ܢ ܟܠ ܕܣܢܸܐ ܀>
    text <܃ܗܵܟܲܢ ܙܵܕܹܩ ܠܐܲܝܢܵܐ ܕܨܵܐܹ̇ܡ ܦܵܪܘܿܫܵܐܝܼܬܼ>
    text <ܕܢܸܫܕܹܿܐ ܡܸܢܹܗ ܟܠ ܣܘܼܥܪ݁ܵܢܝܼܢ ܕܲܫܟܼܝܼܪ̈ܵܬܼܵܐ ܀>
    text <܃ܗܵܢ̇ܵܘ ܨܵܘܡ̇ܐ ܕܐܸܡ݂ܲܪ ܕܲܡܨܸܐ ܕܢܸܪܕܿܘܼܦ ܫܹܐܕܹ̈ܐ>
    text <ܘܠܵܐ ܢܸܬܼܦܲܢܹܐ ܟܠܝܼܠ ܙܵܟܼܘܼܬܼܵܐ ܐܲܝܟ ܐܲܬܼܠܹܝܛܵܐ ܀>
    text <܃ܒܗܵܢܵܐ ܢܨܲܚ̣ܘ ܗ̄ܘ̣ܵܘ ܐܵܦ ܟܵܪ̈ܘܼܙܹܐ ܕܡܸܠܲܬܼ ܚܲܝܹ̈ܐ>
    text <܃ܘܪܲܡܪܸܡ ܐܸܢܘܿܢ ܚܲܝܠܵܐ ܕܪܘܼܚܵܐ ܠܥܹܝܢ ܚܙܵܝܹ̈ܐ>
    text <܃ܬܵܘ ܡ̇ܝܘܿܬܹ̈ܐ ܡܚܝܼܠܲܝ̈ ܚܲܝܠܵܐ ܐܸܬܼܓܵܘܵܪܘ ܒܹܗ>
    text <ܕܲܡܨܸܐ ܗ̄ܘ̣ ܚܲܝܠܹܗ ܠܡܸܬܲܠ ܚܲܝܠܵܐ ܒܲܡܚܝܼܠܘܼܬܵܐ ܀>
    text <܃ܬܵܘ ܣܲܒܼܘ ܙܲܝܢܹܗ ܘܐܸܙܕܲܝܲܢܘ ܒܹܗ ܐܲܝܟ ܕܲܦܠܸܐ ܠܹܗ>
    text <ܕܬܸܙܟܿܘܿܢ ܒܐܝܼܕܹܗ ܠܲܒܼܥܸܠܕܵܪܵܐ ܘܚܲܝ̈ܠܵܘܬܹܗ ܀>
    text <܃ܒܙܲܝܼܢܹܗ ܢܲܩܪܸܒܼ ܥܲܡ ܚܲܣܝܼܢܵܐ ܕܡܲܩܪܸܒܼ ܥܲܡܲܢ>
    text <ܘܲܒܼܥܘܼܕܼܪܵܢܹܗ ܢܸܣܬܿܘܿܪ ܪܵܘܡܵܐ ܕܡ̇ܪܘܿܕܘܼܬܹܗ ܀>
  block
    text <܃ܢܹܐܡܲܪ ܟܠܢܵܫ ܒܦܘܼܡ ܨܲܝܵܡܹ̈ܐ ܠܘܵܬܼ ܡ̇ܪܘܿܕܼܵܐ>
    text <ܕܙܸܠ ܠܵܟ ܒܝܼܫܵܐ ܡܚܝܼܠ ܗ̄ܘ̣ ܚܲܝܠܵܐ ܠܘܼܩܒܲܠ ܨܵܘܡ̇ܐ ܀>
    text <܃ܓܹܐܪܹ̈ܐ܁ ܕܨܵܘܡ̇ܐ ܢܸܫܕܹܿܐ ܒܣܸܕܼܪ̈ܵܘܗܝ ܕܐܵܟܹܠܩܲܪܨܵܐ>
    text <ܘܗܵܐ ܡܸܬܼܒܲܕܿܪܝܼܢ ܚܲܝ̈ܠܘܵܬܹܗ ܡ̣ܢ ܡܲܫܪܝܼܬܲܢ ܀>
    text <܃ܒܢܲܦܫܵܐ ܘܦܲܓܼܪܵܐ ܢܗܲܠܸܠ ܟܠܢܵܫ ܪܘܼܚܵܢܵܐܝܼܬܼ>
    text <ܠܵܗܵܘ̇ ܕܲܕܪܲܫ ܠܲܢ ܐܘܼܪܚܐ ܠܪܵܘܡ̇ܐ ܒܝܲܕܼ ܙܵܟܼܘܼܬܹܗ ܀>
    text <ܥܘܼܢܵܝܵܐ܃ ܒܪܝܼܟ ܕܲܒܼܨܵܘܡܹܗ ܚܲܪܲܪ ܠܲܢ܃ ܡ̣ܢ ܥܲܒܼܕܿܘܼܬܼܵܐ ܕܲܚܒܼܵܠܵܐ ܀>
text <ܕܚܲܡܫܵܒܿܫܲܒܵܐ ܕܦܸܨܚܵܐ>
  block
    text <ܕܚܲܡܫܵܒܿܫܲܒܵܐ ܕܦܸܨܚܵܐ>
  block
    text <ܡܐܡܪܐ ܬܫܥܣܝܪܝܐ>
    text <ܘܡܸܬܼܐ̱ܡܲܪ ܕܚܲܡܫܵܒܿܫܲܒܵܐ ܕܦܸܨܚܵܐ>
    text <ܥܘܼܢܵܝܵܐ>
    text <ܡܒܲܛܸܠ ܩܪ̈ܵܒܹܐ ܡ̣ܢ ܣܵܘ̈ܦܹܝܗ̇ ܕܐܲܪܥܵܐ܃ ܒܲܛܸܠ ܡܸܢܲܢ>
    text <܃ܩܪ̈ܵܒܼܵܘܗܝ ܕܲܢܟܼܝܼܠܵܐ܃ ܐܲܚܲܝ̈>
  block
    text <܃ܓܲܢ̄ܒܵܪܵܐ ܢܦ݂ܲܩ ܠܲܩܪܵܒܼܵܐ>
    text <ܕܢܲܦܢܹܐ ܫܒܼܝܼܬܹܗ ܡ̣ܢ ܒܝܼܫܵܐ܁>
    text <܃ܘܲܠܒܸ݂ܫ ܙܲܝܢܵܐ ܒܸܣܪܵܢܵܐ>
    text <ܕܢܸܬܼܟܲܬܲܫ ܥܲܡ ܪܘܼܚܵܢܵܐ ܀>
    text <܃ܐܲܬܼܠܹܝܛܵܐ ܙܲܝܸܢ ܢܲܦܫܹܗ>
    text <ܠܬܲܟܼܬܿܘܼܫܵܐ ܕܥܲܡ ܚܲܣܝܼܢܵܐ܁>
    text <܃ܘܣܵܡ̣ ܫܘܼܠܛܵܢܹܗ ܥܲܠ ܟܲܬܼܦܹܗ>
    text <ܕܲܢܚܵܘܸܐ ܚܹܝܠ ܪܲܒܿܘܼܬܹܗ ܀>
    text <܃ܒܪܹܫܵܗ̇ ܕܓܼܵܓܼܘܼܠܬܵܐ ܦܲܬܼܚܹܗ>
    text <ܠܒܹܝܬܼ ܐܵܓܼܘܿܢܵܐ ܬܲܟܼܬܿܘܼܫܹܗ܁>
    text <܃ܕܡܲܠܲܐܟܹ̈ܐ ܘܐ̄ܢܵܫܵܐ ܢܸܗܘܘܿܢ>
    text <ܚܲܙܵܝܹ̈ܐ ܠܐܲܬܼܠܹܝܛܘܼܬܹܗ ܀>
    text <܃ܒܥܸܠܕܿܒܼܵܒܼܵܐ ܚܙ̣ܵܐ ܘܐܸܬܼܡܲܪܡܲܪ>
    text <ܕܐܲܬܼܠܹܝܛܵܐ ܢܚܸ݂ܬܼ ܠܐܵܓܼܘܿܢܵܐ܁>
    text <܃ܘܲܒܼܙܲܝܢܵܐ ܕܡܹܐܟܲܠܩܲܪܨܵܐ>
    text <ܥܲܬܸܿܕܼ ܢܲܦܫܹܗ ܠܘܵܬܼ ܩܸܛܠܵܐ ܀>
    text <܃ܒܐܸܣܟܹܿܝܡ ܙܲܝܢܵܐ ܐܸܬܼܚܲܙܲܩ>
    text <ܡ̇ܪܘܿܕܼܵܐ ܒܚܲܕܼ ܨܸܢ̈ܥܵܬܼܵܐ܁>
    text <܃ܕܠܝܼ ܚܝܵܒܼܝܼܢ ܡ̇ܝ̈ܘܿܬܹܐ>
    text <ܥܲܒܼܕܘܼܬܼܵܐ ܐܲܝܟ ܕܲܠܡܵܪܵܐ ܀>
    text <܃ܒܢܝܼܫܵܐ ܕܢܸܟܼܠܹܗ ܚܵܐܲ݁ܪ ܗ̄ܘ̣ܵܐ>
    text <ܐܲܬܼܠܹܝܛܵܐ ܕܙܲܕܿܝܼܩܘܼܬܼܵܐ܁>
    text <܃ܟܲܕܼ ܐܵܡܲ݁ܪ ܗ̄ܘ̣ܵܐ ܕܗܵܐ ܐܵܬܹ̇ܐ>
    text <ܐܲܪܟܿܘܿܢܵܐ ܕܢܹܐܡܲܪ ܕܝܼܢܵܐ ܀>
    text <܃ܗܵܫܵܐ ܗ̄ܘ̣ ܠܲܡ ܕܝܼܢܵܐ ܪܲܒܵܐ>
    text <ܕܕܼܵܐܹ̇ܢ ܥܲܡܝܼ ܐܵܟܹ̇ܿܠܩܲܪܨܵܐ܁>
    text <܃ܘܐܲܝܟ ܟܠܢܵܫ ܬܵܒܲܥ̇ ܒܐܝܼ̈ܕܲܝ>
    text <ܥܝܵܪܬܵܐ ܕܡ̇ܘܬܵܐ ܘܕܲܚܛܝܼܬܼܵܐ ܀>
    text <ܐܲܪܟܿܘܿܢܵܐ ܕܥܵܠܡܵܐ ܐܲܙܥܸܩ܃>
  block
    text <ܒܲܒܼ̈ܢܵܬܼ ܩܵܠܹ̈̄ܐ ܕܠܘܼܚܵܡܵܐ܁>
    text <܃ܟܲܕܼ ܣܵܒܲ݁ܪ ܗ̄ܘ̣ܵܐ ܕܡܲܪܗܸܒܼ ܠܹܗ>
    text <ܠܒܲܪ ܐܵܕܼܵܡ ܒܲܕܼܡܘܼܬܼ ܐܵܕܼܵܡ ܀>
    text <܃ܠܵܐ ܝܵ̇ܕܼܥܲܬܿ ܕܠܝܼ ܗ̄ܘ̣ ܡܲܫܠܲܡ>
    text <ܥܵܠܡܵܐ ܟܠܹܗ ܘܫܘܼܠܛܵܢܹܗ܁>
    text <܃ܠܵܐ ܡܦܵܣܲܬܿ ܒܵܗ̇ ܒܓܲܢ̄ܒܵܪܘܼܬܼܝ>
    text <ܕܫܲܥܒܸܿܕܬܹܗ ܠܟܼܠܹܗ ܓܸܢܣܵܟ ܀>
    text <܃ܘܠܝܼ ܦܵܠ̇ܚܝܼܬܿܘܿܢ ܥܲܒܼܕܿܘܼܬܼܵܐ>
    text <ܡ̣ܢ ܫܘܼܪܵܝܵܐ ܠܫܘܼܠܵܡܵܐ܁>
    text <܃ܠܵܐ ܫܡܝܼܥ ܠܵܟ ܥܲܠ ܬܲܟܼܬܿܘܼܫܵܐ>
    text <ܕܥܸܒܼ̇ܕܹܿܬܼ ܒܲܥܕܹܢ ܥܲܡ ܐܵܕܸܿܡ ܀>
    text <܃ܐܲܝܟܲܢ ܚܸܣܢܹ̇ܬܼ ܘܲܙܟܹܝ̇ܬܹܗ>
    text <ܠܨܲܠܡܵܐ ܚܲܝܵܐ ܕܒܼܵܪܘܿܝܵܐ܁>
    text <܃ܒܩܵܠܹ̈ܐ ܕܲܡܠܹܝܢ ܣܲܡ ܡ̇ܘܬܵܐ>
    text <ܡܕܲܚܸܠ ܗ̄ܘ̣ܵܐ ܠܹܗ ܠܐܲܬܼܠܹܝܛܵܐ ܀>
    text <܃ܘܠܵܐ ܝܵ̇ܕܲܥ ܗ̄ܘ̣ܵܐ ܕܡܲܗܸܠ ܒܹܗ>
    text <ܟܲܕܼ ܓܵܚܹ̇ܟ ܥܲܠ ܨܸܢ̈ܥܵܬܹܗ܁>
    text <܃ܒܥܸܠܲܬܼ ܡ̇ܘܬܵܐ ܣܵܒܲܪ ܗ̄ܘ̣ܵܐ>
    text <ܕܙܵܟܹ̇ܐ ܠܹܗ ܐܲܝܟ ܕܲܠܟܼܠܢܵܫ ܀>
    text <܃ܘܠܵܐ ܝܵ̇ܕܲܥ ܗ̄ܘ̣ܵܐ ܕܲܒܼܡܵܘܬܹܿܗ>
    text <ܡܲܥܕܹܿܐ ܫܒܼܝܼܬܼܵܐ ܡ̣ܢ ܐܝܼܕܼܵܘ̈ܗܝ܁>
    text <܃ܓ̣ܡܲܪ ܨܸܻܒܼܝܵܢܹܗ ܡܲܪܵܚܵܐ>
    text <ܘܐܲܢܝܼܚ ܢܲܦܫܹܗ ܒܝܲܕܼ ܡ̇ܘܬܵܐ ܀>
    text <܃ܘܲܗ̣ܦܲܟ ܡܝܼܬܼܵܐ ܕܥܲܠ ܩܲܝܣܵܐ>
    text <ܘܣܲܚܦܹܗ ܘܒܲܛܸܠ ܫܘܼܠܛܵܢܹܗ܁>
    text <܃ܡ̣ܝܼܬܼ ܡ̇ܝܘܿܬܼܵܐ ܒܲܟܼܝܵܢܹܗ>
    text <ܘܢܲܚܡܹܗ ܚܲܝܠܵܐ ܕܥܵܡܲ݁ܪ ܒܹܗ ܀>
    text <܃ܘܲܒܼܙܵܟܼܘܼܬܼܵܐ ܕܢܘܼܚܵܡܹܗ>
    text <ܐܲܦܢܝܼ ܫܒܼܝܼܬܼܵܐ ܡ̣ܢ ܒܝܼܫܵܐ܁>
    text <܃ܫܠ݂ܲܚ ܘܲܫܕܼ݂ܵܗ̇ ܠܡܵܝܘܿܬܼܘܼܬܼܵܐ>
    text <ܘܐܸܬܼܥܲܠܝܼ ܠܥܸܠ ܡ̣ܢ ܚܲܫܹ̈ܐ ܀>
    text <܃ܘܬܲܠܚܹܗ ܠܐܸܫܛܵܪ ܚܲܝܵܒܹ̈ܐ>
    text <ܘܒܲܕܼܡܹܗ ܫܲܝܸܢ ܠܪ̈ܲܓܝܼܙܹܐ܁>
    text <܃ܘܐܸܣܲܪ݂ ܐܸܢܘܿܢ ܠܲܡܠܝܼܠܹ̈ܐ>
    text <ܒܚܘܼܒܵܐ ܕܲܠܘܵܬܼ ܒܵܪܘܿܝܵܐ ܀>
    text <܃ܗܘ̤ܵܐ ܡ̇ܘܬܹܿܗ ܥܸܠܲܬܼ ܚܲܝܹ̈ܐ>
    text <ܠܡܵܝ̈ܘܿܬܹܐ ܘܠܵܐ ܡ̇ܝܘܿܬܹ̈ܐ܁>
    text <܃ܘܲܩܢ̣ܵܘ ܣܲܒܼܪܵܐ ܘܚܘܼܕܵܬܼܵܐ>
    text <ܡܠܝܼܠܹ̈ܐ ܘܚܲܪ̈ܫܹܐ ܫܲܘܝܵܐܝܼܬܼ ܀>
    text <܃ܕܥܸܟ ܘܐܸܬܿܛܲܠܲܩ ܫܘܼܠܛܵܢܹܗ>
    text <ܕܡ̇ܪܘܿܕܼܵܐ ܕܫܲܥܒܸܿܕ ܐ̄ܢܵܫܵܐ܁>
    text <܃ܘܫܲܪܝܼ ܡܲܝܠܸܠ ܟܲܕܼ ܩܵܥܹ̇ܐ>
    text <ܕܡ̇ܐ ܠܲܢ ܘܠܵܟ ܒܲܪ ܕܵܘܝܼܕܼ ܀>
    text <܃ܙܲܩ̣ܬܿܘܼܗܝ ܒܩܵܠܹ̈ܐ ܡ̣ܢ ܟܠܕܿܘܼܟ>
    text <ܕܟܼܵܪ̈ܘܿܙܹܐ ܕܡܸܠܲܝ̈ ܪܘܼܚܵܐ܁>
    text <܃ܟܲܕܼ ܪܵܕܹܦܝܼܢ ܠܹܗ ܠܲܢܟܼܝܼܠܵܐ>
    text <ܕܠܵܐ ܢܸܕܼܠܘܿܚ ܫܲܝܢܵܐ ܕܐ̄ܢܵܫܵܐ ܀>
    text <܃ܓܠ̣ܵܘ ܠܹܗ ܒܵܕܼܩܲܝ̈ ܟܲܣ̈ܝܵܬܼܵܐ>
    text <ܠܡܵܪܘܿܕܼܵܐ ܥܲܠ ܫܘܼܢܵܩܹܗ܁>
    text <܃ܘܐܲܦܸܠܘ ܒܐܸܕܼܢܵܘ̈ܗܝ ܣܲܒܲܪ̈ܵܬܼܵܐ>
    text <ܕܠܵܐ ܕܵܥܟܵܐ ܫܲܠܹܗܒܼܝܼܬܹܗ ܀>
    text <܃ܘܕܲܚ̣ܙܵܐ ܕܲܒܼܛܸܠ ܫܘܼܠܛܵܢܹܗ>
    text <ܘܲܡܛܲܝܲܒܼ ܠܹܗ ܫܘܼܢܵܩܵܐ܁>
    text <܃ܐܸܬܼܡܲܪܡܲܪ ܘܲܦܩ݂ܲܪ ܘܲܫܢ̣ܵܐ>
    text <ܘܲܗܘ̤ܵܐ ܟܠܹܗ ܕܲܠܩܘܼܒܼܠܵܐ ܀>
  block
    text <܃ܚܙ̣ܵܐ ܕܐܸܬܼܦܲܪܣܝܼ ܨܸܢ̈ܥܵܬܹܗ>
    text <ܒܢܘܼܗܪܵܐ ܕܕܸܢܚܹܗ ܕܲܡܫܝܼܚܵܐ܁>
    text <܃ܘܫܲܪܝܼ ܕܢܓܼܡܸܕܼ ܓܲܠܝܵܐܝܼܬܼ>
    text <ܘܢܸܚܛܘܿܦ ܠܹܗ ܫܡܵܐ ܝܲܩܝܼܪܵܐ ܀>
    text <܃ܒܲܡܫܝܼܚܵܐ ܡܲܠܲܐܟ ܢܘܼܗܪܵܐ>
    text <ܡܟܲܢܹܐ ܢܲܦܫܹܗ ܡܲܪܵܚܵܐ܁>
    text <܃ܘܩܵܪܹ̇ܐ ܠܓܼܵܡ̇ܪ̈ܲܝ ܨܸܒܼܝܵܢܹܗ>
    text <ܡܲܠܲܐܟܹ̈ܐ ܕܙܲܕܿܝܼܩܘܼܬܼܵܐ ܀>
    text <܃ܫܡ݂ܲܥ ܕܲܥܬܼܝܼܕܼܵܐ ܡܹܐܬܼܝܼܬܹܗ>
    text <ܕܲܡܫܝܼܚܵܐ ܒܫܘܼܠܵܡ ܙܲܒܼܢܹ̈ܐ܁>
    text <܃ܘܲܫܪܝܼ ܕܢܲܛܥܹܐ ܙܹܐܦܵܢܵܐ>
    text <ܒܫܸܡ ܓܸܠܝܵܢܹܗ ܕܲܡܫܝܼܚܵܐ ܀>
    text <܃ܡ̣ܢ ܙܲܒܼܢܵܐ ܪܡܸܐ ܠܹܗ ܗܸܪܓܵܐ>
    text <ܘܬܼܵܥܹ̇ܫ ܒܵܗ̇ ܒܡܲܪܝܼܪܘܼܬܹܗ܁>
    text <܃ܘܝܵܩ̇ܕܵܐ ܪܸܓܿܬܹܗ ܠܲܝܟ ܢܘܼܪܵܐ>
    text <ܕܢܲܝܬܸܿܐ ܠܓܸܠܝܵܐ ܨܸܒܼܝܵܢܹܗ ܀>
    text <܃ܪܸܡܙܵܐ ܕܚܲܝܠܹܗ ܕܒܼܵܪܘܿܝܵܐ>
    text <ܬܵܟܹ̇ܣ ܠܵܗ̇ ܠܡܲܪܝܼܪܘܼܬܹܗ܁>
    text <܃ܥܕܲܡ̇ܐ ܕܫܵܒܹ̇ܠ ܫܘܼܠܵܡܵܐ>
    text <ܙܲܒܼܢܵܐ ܕܲܦܣܝܼܩ ܒܚܲܪܥܬܹܗ ܀>
    text <܃ܝܵ̇ܕܲܥ ܕܲܟܼܡܵܐ ܡܸܬܼܒܲܥܝܵܐ>
    text <ܕܲܢܩܵܘܹܐ ܡܸܬܼܚܵܐ ܕܙܲܒܼܢܹ̈ܐ܁>
    text <܃ܘܫܵܩܹ̇ܠ ܠܹܗ ܠܪܸܡܙܵܐ ܕܐܲܚܝܼܕܼ>
    text <ܘܗܵܝܕܿܝܹܢ ܕܵܢܲܚ̇ ܥܵܘ̇ܠܵܐ ܀>
    text <܃ܒܫܘܼܠܵܡ ܙܲܒܼܢܹ̈ܐ ܡܲܪܫܸܠ ܠܹܗ>
    text <ܕܲܢܚܵܘܸܐ ܡܲܪܝܼܪܘܼܬܹܗ܁>
    text <܃ܘܣܵܥܹ̇ܐ ܘܣܵܠܹ̇ܩ ܡܲܪܵܚܵܐ>
    text <ܠܪܵܘܡ̇ܐ ܕܲܫܡܹܗ ܕܲܡܫܝܼܚܵܐ ܀>
    text <܃ܒܟܼܠ ܡܸܕܸܿܡ ܒܹܗ ܡܸܬܿܕܲܡܸܐ>
    text <ܒܐܸܣܟܹܿܟܵܐ ܘܠܵܘ ܒܲܫܪܵܪܵܐ܁>
    text <܃ܟܲܕܼ ܣܵܥܲ݁ܪ ܚܲܝܠܹ̈ܐ ܒܕܼܘܼܡܝܹܗ>
    text <ܒܦܲܢܛܵܣܝܼܵܐ ܕܠܵܐ ܓܘܼܫܡܵܐ ܀>
    text <܃ܠܵܐ ܥܵܒܹ̇ܕܼ ܠܵܗ̇ ܠܡܹܐܬܼܝܼܬܹܗ>
    text <ܡ̇ܪܘܿܕܼܵܐ ܪܘܼܚܵܢܵܐܝܼܬܼ܁>
    text <܃ܒܝܼܕ ܒܲܪܢܵܫܵܐ ܓܵܡܲ݁ܪ ܠܵܗ̇>
    text <ܠܛܘܼܥܝܲܝ ܕܝܼܠܹܗ ܒܐܲܒܿܝܼܕܹ̈ܐ ܀>
    text <܃ܒܛܲܟܼܣܵܐ ܕܕܹܢܚܹܗ ܕܲܡܫܝܼܚܵܐ>
    text <ܡܸܬܿܬܿܕܲܡܹܐ ܐܵܟܹ̇ܿܠ ܩܲܪܨܵܐ܁>
    text <܃ܟܕܼ ܓܵܒܼ̇ܐ ܠܹܗ ܒܲܪܢܵܫܵܐ>
    text <ܘܓܼܵܡܲ݁ܪ ܒܹܗ ܡܘܼܠܵܝ ܪܘܼܫܥܹܗ ܀>
    text <܃ܒܲܕܼܡܘܼܬܼ ܡܸܠܬܼܵܐ ܕܡ̣ܢ ܐܲܒܼܵܐ>
    text <ܡܕܲܡܸܐ ܢܲܦܫܹܗ ܡܵܪܘܿܕܼܵܐ܁>
    text <܃ܕܐܸܬܿܬܲܚܬܿܝ ܒܝܲܕܼ ܨܸܒܼܝܵܢܹܗ>
    text <ܠܲܥܡܘܼܪܝܵܐ ܕܲܒܼܐ̄ܢܵܫܘܼܬܿܢ ܀>
    text <܃ܒܗܵܝ̇ ܪܲܒܿܘܼܬܼܵܐ ܡܸܬܿܕܲܡܸܐ>
    text <܃ܕܓܸܡܪܲܬ̤ ܚܲܝܹ̈ܐ ܕܦܘܼܪܩܵܢܲܢ>
    text <܃ܘܠܵܒܹ̇ܫ ܐܵܦ ܗܘ̤ ܒܲܪܢܵܫܵܐ>
    text <ܘܨܵܐܹܕ ܒܹܗ ܐ̄ܢܵܫܵܐ ܠܡܵܘܬܵܐ ܀>
    text <܃ܚܲܕܼ ܒܲܪܢܵܫܵܐ ܓܵܒܹ̇ܐ ܠܹܗ>
    text <ܡܸܢܹܗ ܕܓܸܢܣܵܐ ܕܡ̇ܝܘܿܬܹ̈ܗ܁>
    text <܃ܘܡܲܠܒܸܿܫ ܠܹܗ ܪܘܼܚܵܐ ܕܫܘܼܩܪܵܐ>
    text <ܘܣܵܥܲ݁ܪ ܒܹܗ ܚܲܝܠܹ̈ܐ ܕܛܘܼܥܝܲܝ ܀>
    text <܃ܡܲܫܩܸܐ ܠܹܗ ܟܵܣܵܐ ܕܡܸܪܬܹܗ>
    text <ܘܡܲܪܘܸܐ ܠܹܗ ܒܬܸܛܪܵܐ ܕܪܘܼܓܼܙܹܗ܁>
    text <܃ܘܕܼܵܠܲܚ̇ ܒܵܗ̇ ܒܡܲܪܝܼܪܘܼܬܹܗ>
    text <ܠܲܫ̈ܦܲܝܵܐ ܕܢܸܬܿܕܲܡܿܘܿܢ ܒܹܗ ܀>
    text <܃ܟܠܹܗ ܨܸܒܼܝܵܢܹܗ ܓܵܡܲ̈ܪ>
    text <ܡܲܪܵܚܵܐ ܒܗܵܘ̇ ܒܲܪܢܵܫܵܐ܁>
    text <܃ܟܲܕܼ ܓܵܢܹ̇ܒܼ ܒܹܗ ܐܝܼܩܵܪܵܐ>
    text <ܓܵܢܹ̇ܒܼ ܒܹܗ ܐܝܼܩܵܪܵܐ܃>
  block
    text <ܕܪܲܒܿܘܼܬܼ ܫܘܼܒܼܚܹܗ ܕܲܡܫܝܼܚܵܐ ܀>
    text <܃ܡܫܲܕܲܪ ܩܕܼܵܡ̇ܘܗܝ ܐܝܼ̈ܙܓܲܕܹܿܐ>
    text <ܐܲܠܦܹ̈ܐ ܕܕܲܝܘܹ̈ܐ ܠܟܼܠ ܦܸܢ̈ܝܵܢ܁>
    text <܃ܟܲܕܼ ܫܵܓܼ̇ܫܝܼܢ ܠܵܗ̇ ܠܲܒܼܪܝܼܬܼܵܐ>
    text <ܒܛܸܒܹ̈ܐ ܕܚܝܼܠܹ̈ܐ ܕܡܹܐܬܼܝܼܬܹܗ ܀>
    text <܃ܫܸܡܠܹ̈ܐ ܕܲܡܠܹܝܢ ܣܘܼܪ̈ܕܹܐ>
    text <ܙܵܪܥܝܼܢ ܒܐܸܕܢܹ̈ܐ ܕܟܼܠ ܥܲܡܡܝܼ̈ܢ܁>
    text <܃ܟܲܕܼ ܫܵܒܲܩܝܼܢ ܦܘܼܠܚܵܢܲܝ̈ܗܘܿܢ>
    text <ܘܢܵܦ̇ܩܝܼܢ ܚܵܙܹ̇ܝܢ ܠܲܢܟܼܝܼܠܵܐ ܀>
    text <܃ܓܘܼܢܚܹ̈ܐ ܘܛܸܒܹ̈ܐ ܡܲܪܝܼܪܹ̈ܐ>
    text <ܪܵܗ̇ܛܝܼܢ ܒܵܗ̇ ܒܐܲܪܥܵܐ ܟܠܵܗ̇܁>
    text <܃ܕܗܵܐ ܕܢܲܚ̣ ܡܸܟܹܿܝܠ ܣܘܼܟܵܝܵܐ>
    text <ܦܘܿܩܘ ܩܲܒܸܿܠܘ ܡܲܠܟܵܐ ܕܐܵܬܹ̇ܐ ܀>
    text <܃ܚܲܝܠܵܐ ܕܫܹܐܕܹ̈ܐ ܫܵܓܹ̇ܫ ܠܵܗ̇>
    text <ܠܥܵܡܲܪܬܵܐ ܥܲܠ ܝܲܬܵܒܹ̈ܝܗ̇܁>
    text <܃ܟܲܕܼ ܟܵܢ̇ܫܝܼܢ ܡ̣ܢ ܟܠܦܸܢ̈ܝܵܢ>
    text <ܠܲܚܙܵܬܹܗ ܕܩܵܛܹ̇ܠ ܐ̄ܢܵܫܵܐ ܀>
    text <܃ܚܸܙܘܹ̈ܐ ܕܚܝܼܠܹ̈ܐ ܡܸܬܼܚܵܘܹܝܢ>
    text <ܠܕܲܡܝܼܪܹ̈ܐ ܒܠܲܝ̈ܠܵܘܵܬܼܵܐ܁>
    text <܃ܘܲܒܼܥܝܼܪܘܼܬܼܵܐ ܕܐܝܼܡܵܡܹ̈ܐ>
    text <ܛܸܒܹ̈ܐ ܕܫܵܓܼ̇ܫܝܼܢ ܪܸ̈ܥܝܵܢܹܐ ܀>
    text <܃ܩܛܝܼܪܵܐ ܕܕܲܝܘܹ̈ܐ ܢܵܓܹ̇ܕܼ ܠܵܗ̇>
    text <ܠܐ̄ܢܵܫܘܼܬܼܵܐ ܨܹܝܕ ܙܹܐܦܵܢܵܐ܁>
    text <܃ܟܲܕܼ ܨܵܝ̇ܒܿܝܼܢ ܟܸܢܫܝܼ̈ܢ ܟܸܢܫܝܼ̈ܢ>
    text <ܠܣܸܓܼܕܲܬܼ ܥܵܘ̣ܠܹܗ ܕܡ̇ܪܘܿܕܼܵܐ ܀>
    text <܃ܒܐܲܠܦܹ̈ܐ ܕܫܹܐܕܹ̈ܐ ܡܸܙܕܲܝܲܚ>
    text <ܗܵܘ̇ ܡܵܐܢܵܐ ܕܟܼܠܵܗ̇ ܛܘܼܥܝܲܝ܁>
    text <܃ܟܲܕܼ ܩܵܥܹ̇ܝܢ ܠܹܗ ܡ̇ܪ̈ܘܿܕܹܐ>
    text <ܫܠܵܡ ܡܲܠܟܵܐ ܩܥܹܐ ܫܘܼܠܛܵܢܵܐ ܀>
    text <܃ܡܲܦܪܲܚ ܢܲܦܫܹܗ ܥܲܠ ܐܵܐܲܪ>
    text <ܟܲܕܼ ܡܸܙܕܲܝܲܚ ܒܲܥܢܵܢܹ̈ܐ܁>
    text <܃ܘܡܸܬܼܚܵܘܸܐ ܠܥܹܝܢ ܚܲܙܵܝܹ̈ܐ>
    text <ܒܪܘܼܚ ܫܘܼܩܪܵܐ ܐܲܝܟ ܦܵܪܘܿܚܵܐ ܀>
    text <܃ܡܩܲܕܿܫܝܼܢ ܠܹܗ ܫܹܐܕܹ̈ܐ ܛܲܡ̈ܐܹܐ>
    text <ܠܗ̇ܘ̇ ܛܲܡܐܵܐ ܐܲܝܟ ܙܲܟܵܝܵܐ܁>
    text <܃ܟܲܕܼ ܓܵܕܼ̇ܠܝܼܢ ܠܹܗ ܩܘܼܠܵܣܹ̈ܐ>
    text <ܠܡܲܪܵܚܵܐ ܐܲܝܟ ܙܲܟܵܝܵܐ ܀>
    text <܃ܦܵܬܲ݁ܚ ܦܘܼܡܹܗ ܘܲܡܡܲܠܸܠ>
    text <ܒܢܵܬܼ̈ ܩܵܠܹ̈ܐ ܕܡܲܠ̈ܝܵܢ ܫܲܝܢܵܐ܁>
    text <܃ܟܲܕܼ ܢܵܓܹ̇ܕܼ ܠܵܗ̇ ܠܐ̄ܢܵܫܘܼܬܼܵܐ>
    text <ܒܐܸܣܟܹܿܝܡ ܚܘܼܒܵܐ ܘܐܵܘܝܘܼܬܼܵܐ ܀>
    text <܃ܒܫܘܼܘܕܵܝܹ̈ܐ ܕܫܘܼܩܪܵܐ ܢܵܓܹ̇ܕܼ>
    text <ܠܟܼܠ ܬܸܓܼܡܝܼ̈ܢ ܒܵܬܲܪ ܡܸܠܵܘ̈ܗܝ܁>
    text <܃ܟܲܕܼ ܡܸܫܬܵܘܕܹܿܐ ܢܘܼܚܵܡܵܐ>
    text <ܘܲܩܝܵܡܬܵܐ ܠܦܲܕܼܪܹ̈ܐ ܕܲܫܟܸܒܼܘ ܀>
    text <܃ܡܢܲܚܸܡ ܡܝܼ̈ܬܹܐ ܕܠܵܐ ܓܘܼܫܡܵܐ>
    text <ܒܛܸܠܵܢ̈ܝܵܬܼܵܐ ܘܕܸܡ̈ܘܵܬܼܵܐ܁>
    text <܃ܘܡܲܩܢܹܐ ܗܲܠܟܼܵܬܼܵܐ ܠܲܚܓܼܝܼܪܹ̈ܐ>
    text <ܟܲܕܼ ܠܵܐ ܕܵܪܟܿܝܼܢ ܥܲܠ ܐܲܪܥܵܐ ܀>
    text <܃ܟܲܕܼܒܼܵܐܝܼܬܼ ܡܸܣܬܲܥܪ݁ܵܢ>
    text <ܐܵܬܼ̈ܘܵܬܼܵܐ ܕܲܓܵܠܵܬܼ̈ܐ܁>
    text <܃ܘܲܒܼܪܘܼܚܵܐ ܕܛܘܼܥܝܲܝ ܡܲܛܥܹܐ>
    text <ܙܹܐܦܵܢܵܐ ܒܒܲܪ ܐܲܒܼܕܵܢܵܐ ܀>
    text <܃ܘܡܲܣܓܸܿܐ ܡܪܲܟܸܿܒܼ ܟܠ ܦܘܼܪ̈ܣܝܼܢ>
    text <ܕܢܲܣܓܸܿܐ ܢܲܛܥܹܐ ܟܠ ܬܸܓܼܡܝܼ̈ܢ܁>
    text <ܡܥܲܡܸܩ ܛܵܡܲ݁ܪ ܟܠ ܦܲܚܝܼ̈ܢ܁>
    text <ܕܢܲܣܓܸܿܐ ܘܲܢܨܘܼܪ ܟܠ ܡܘܼܫ̈ܚܵܢ ܀>
    text <܃ܫܵܪܹ݁ܐ ܫܘܼܠܛܵܢ ܕܲܝܵܢܹ̈ܐ>
    text <܃ܕܫܘܼܠܛܵܢܹܗ ܕܝܼܠܹܗ ܢܲܡܠܸܟ ܡܒܲܛܸܠ ܡܲܠ̈ܟܹܿܐ ܘܬܼܵܓܲܝ̈ܗܘܿܢ>
    text <ܕܠܹܗ ܢܸܩܪܘܿܢ ܡܲܠܟܵܐ ܒܲܠܚܘܿܕܼ ܀>
    text <܃ܡܲܥܒܲܪ ܫܸܩܠܹ̈ܐ ܘܫܘܼܥܒܵܕܼܵܐ>
    text <ܘܲܟܼܣܸܦ ܪܹܫܵܐ ܘܡܲܕܲܐܬܼܵܐ܁>
    text <܃ܕܡ̇ܐ ܕܐܲܓܼܗܝܼܘ ܡ̣ܢ ܫܘܼܥܒܵܕܼܵܐ>
    text <ܢܸܬܼܐܲܡܢܘܼܢ ܨܹܝܕ ܦܘܼܠܚܵܢܹܐ ܀>
    text <ܡܲܟܼܪܸܙ ܫܲܝܢܵܐ ܘܐܵܘܝܘܼܬܼܵܐ܃>
  block
    text <ܐܲܝܟ ܡܲܠܟܵܐ ܪܵܚܹ̇ܡ ܫܲܝܢܵܐ܁>
    text <܃ܕܲܒܼܥܸܠܲܬܼ ܫܲܝܢܵܐ ܢܸܚܒܿܘܿܫ>
    text <ܟܠ ܬܸܓܼܡܝܼ̈ܢ ܒܲܡܨܲܝܼ̈ܕܼܵܬܹܗ ܀>
    text <܃ܚܵܙ̇ܩܝܼܢ ܩܕܼܵܡ̇ܘܗܝ ܐܝܼ̈ܙܓܲܕܹܿܐ>
    text <ܕܲܢܛܲܝܒܼܘܼܢ ܠܹܗ ܐܵܘܵܢܹ̈ܐ܁>
    text <܃ܘܡ̣ܢ ܐܲܬܼܪܵܐ ܠܐܲܬܼܪܵܐ ܡܫܲܢܸܐ>
    text <ܒܲܕܼܡܘܼܬܼ ܡܲܠܟܵܐ ܘܫܘܼܠܛܵܢܹܐ ܀>
    text <܃ܒܫܸܡ ܐܲܠܵܗܵܐ ܡܸܬܼܟܲܢܸܐ>
    text <ܡܵܪܘܿܕܼܵܐ ܡ̣ܢ ܫܲܡܵܫܵܘ̈ܗܝ܁>
    text <܃ܟܲܕܼ ܥܵܐܹ̇ܠ ܠܗܲܝܟܲܠ ܩܘܼܕܼܫܵܐ>
    text <ܘܣܵܓܼ̇ܕܿܝܼܢ ܠܹܗ ܐܲܝܟ ܕܲܠܡܵܪܵܐ ܀>
    text <܃ܐܲܝܟ ܒܵܪܘܿܝܵܐ ܡܸܬܼܝܲܩܲܪ>
    text <ܡܲܪܵܚܵܐ ܡ̣ܢ ܛܵܠܘܿܡܹ̈ܐ܁>
    text <܃ܕܲܡܫܝܼܚܵܐ ܩܵܪܹ݁ܐ ܢܲܦܫܹܗ>
    text <ܙܹܐܦܵܢܵܐ ܡ̇ܐܢܵܐ ܕܫܘܼܩܪܵܐ܀>
    text <܃ܒܗܲܝܟܲܠ ܚܘܼܣܵܝܵܐ ܝܵܬܹ̇ܒܼ>
    text <ܗܵܘ̇ ܛܲܡܐܵܐ ܪܵܚܹ̇ܡ ܥܵܘ̣ܠܵܐ܁>
    text <܃ܘܲܡܩܲܒܸܿܠ ܣܸܓܼܕܲܬܼ ܥܵܘ̣ܠܵܐ>
    text <ܡ̣ܢ ܥܲܛܠܹ̈ܐ ܥܵܘ̇ܠܵܐܝܼܬܼ ܀>
    text <܃ܐ̄ܢܵܐ ܐ̄ܢܵܐ ܡܫܝܼܚܵܐ ܕܡܸܣܬܲܟܸܿܐ>
    text <ܗܵܕܹܐ ܡܲܟܼܪܸܙ ܛܵܠܘܿܡ̇ܐ܁>
    text <܃ܢܸܫܠܘܿܢ ܡܸܟܸܿܝܠ ܘܲܢܦܘܼܫܘܼܢ>
    text <ܐ̄ܪ̈ܙܹܐ ܘܛܘܼܦܣܹ̈ܐ ܘܦܸܠ̈ܐܵܬܼܵܐ ܀>
    text <܃ܡܒܲܛܸܠ ܘܬܸܫܡܸܫܬܵܐ>
    text <ܕܗܘ̤ ܢܸܫܬܲܡܲܫ ܒܲܠܚܘܿܕܼܵܘܗܝ܁>
    text <܃ܡܲܥܒܲܪ ܡܸܠܲܬܼ ܝܘܼܠܦܵܢܵܐ>
    text <ܕܡܸܠܬܼܵܐ ܕܝܼܠܹܗ ܬܸܬܼܩܲܒܲܠ ܀>
    text <܃ܡܫܲܬܸܿܩ ܩܵܠܹ̈ܐ ܩܲܕܿܝܼܫܹ̈ܐ>
    text <ܟܵܪ݁ܘܿܙܹܐ ܕܡܸܠܲܝ̈ ܪܘܼܚܵܐ܁>
    text <܃ܕܠܵܐ ܢܸܩܪܘܿܢ ܒܐܸܕܢܲܝ̈ ܥܲܡܵܐ>
    text <ܘܲܢܨܘܼܬܼܘܼܢ ܫܸܡܥܵܐ ܕܚܲܝܹ̈ܐ ܀>
    text <܃ܥܠܲܝ ܠܲܡ ܒܲܕܼܿܩܘ ܟܵܪ̈ܘܿܙܹܐ>
    text <ܟܲܕܼ ܡܸܬܼܬܲܒܹܿܝܢ ܥܲܠ ܡܹܐܬܼܝܼܬܼܝ܁>
    text <܃ܫܒܼܘܿܩܘ ܡܲܚܙܝܼܬܼܵܐ ܕܦܸܠ̈ܐܵܬܼܵܐ>
    text <ܘܚܘܼܪܘ ܒܲܩܢܘܿܡ̇ܐ ܫܲܪܝܼܪܵܐ ܀>
    text <܃ܟܵܠܹ̇ܐ ܥܡܵܕܼܵܐ ܕܲܒܼ̈ܡܲܝܵܐ>
    text <ܘܠܵܐ ܢܸܙܕܲܕܩܘܼܢ ܚܲܛܵܝܹ̈ܐ܁>
    text <܃ܘܦܵܬܲ݁ܚ ܢܸܒܼܥܵܐ ܕܣܲܢܝܘܼܬܹܗ>
    text <ܘܲܡܟܲܬܸܿܡ ܒܵܗ̇ ܠܲܕܼܟܲܝ̈ܵܐ ܀>
    text <܃ܐ̄ܢܵܐ ܐ̄ܢܵܐ ܡܙܲܕܼܿܩ ܚܲܛܵܝܹ̈ܐ>
    text <ܘܫܵܒܹ̇ܩ ܥܵܘ̣ܠܵܐ ܘܲܚܛܝܼܬܼܵܐ܁>
    text <܃ܡܸܠܲܝ̈ ܝܵܗ̈ܒܵܢ ܚܘܼܣܵܝܵܐ>
    text <ܚܠܵܦ ܡܲܝܵ̈ܐ ܠܦܲܓܼܪܵܐ ܘܢܦܲܫܵܐ ܀>
    text <܃ܡܒܲܛܸܠ ܦܵܬܼܘܿܪ ܚܘܼܣܵܝܵܐ>
    text <ܕܠܵܐ ܢܸܬܼܩܲܕܲܫ ܐܲܝܟ ܛܲܟܼܣܵܐ܁>
    text <܃ܟܲܕܼ ܡܲܟܼܪܸܙ ܒܐܸܕܢܲܝ̈ ܟܠܢܵܫ>
    text <ܒܘܛܵܠܹܗ ܕܐ̄ܪܵܙܵܐ ܚܲܝܵܐ ܀>
    text <܃ܓܵܠܹ̇ܙ ܠܹܗ ܠܢܸܒܼܥܵܐ ܚܲܠܝܵܐ>
    text <ܡ̣ܢ ܣܸܦ̈ܘܵܬܼܵܐ ܕܫܵܬܼܘܿܝܵܘ̈ܗܝ܁>
    text <܃ܘܲܠܗܵܘ̇ ܐܘܼܟܼܠܵܐ ܪܘܼܚܵܢܵܐ>
    text <ܟܵܠܹ̇ܐ ܠܹܗ ܡ̣ܢ ܢܵܣܘܿܒܼܵܘ̈ܗܝ ܀>
    text <܃ܩܵܥܹ̇ܐ ܒܚܘܼܬܼܪܵܐ ܡܲܪܵܚܵܐ>
    text <ܩܵܠܹ̈ܐ ܕܲܡܠܹܝܢ ܓܘܼܕܵܦܵܐ܁>
    text <܃ܕܐ̄ܢܵܐ ܐ̄ܢܵܐ ܫܪܵܪܵܐ ܘܦܘܼܫܵܩܵܐ>
    text <ܫܒܼܘܿܩܘ ܐ̄ܪ̈ܵܙܹܐ ܘܝܲܩܲܪܘ ܩܘܼܫܬܵܐ ܀>
    text <܃ܐܘܿ ܠܓܼܘܼܢܚܵܐ ܡܲܪܝܼܪ ܛܸܒܹܿܗ>
    text <ܕܲܥܬܼܝܼܕ ܕܢܸܣܥܘܿܪ ܡ̇ܪܘܿܕܼܵܐ܁>
    text <܃ܕܐ̄ܪܵܙܵܐ ܕܝܼܠܹܗ ܩܵܪܹ̇ܐ ܠܹܗ>
    text <ܠܐ̄ܪܵܙܵܐ ܕܦܲܓܼܪܹܗ ܕܡܲܚܸܐ ܟܠ ܀>
  block
    text <܃ܐܸܒܼܠܵܐ ܡܸܟܹܿܝܠ ܢܸܬܼܟܲܒܼܢܘܼܢ>
    text <ܦܲܪ̈ܘܿܫܹܐ ܥܲܠ ܗܵܢ ܓܘܼܢܚܵܐ܁>
    text <܃ܘܒܼܵܚܪ̈ܲܝ ܙܹܐܦܵܐ ܡ̣ܢ ܩܘܼܫܬܵܐ>
    text <ܢܲܫܦܥܘܼܢ ܕܸܡܥܹ̈ܿܐ ܕܟܲܪܝܘܼܬܼܵܐ ܀>
    text <܃ܪ̈ܵܚܡܲܝ ܗܸܪܓܵܐ ܘܝܘܼܠܦܵܢܵܐ>
    text <ܢܪܲܟܿܒܼܘܼܢ ܩܵܠܹ̈ܐ ܕܐܘܿܠ̈ܝܵܬܼܵܐ܁>
    text <܃ܕܲܡܒܲܛܸܠ ܠܹܗ ܙܹܐܦܵܢܵܐ>
    text <ܠܥܸܢܝܵܢܵܐ ܕܡܸܠܲܝ̈ ܪܘܼܚܵܐ ܀>
    text <܃ܢܸܒܼܟܿܘܿܢ ܛܲܡ̈ܐܹܐ ܕܐܸܬܼܩܲܕܲܫܘ>
    text <ܒܲܣܚܵܬܼܵܐ ܕܡܲܥܡܘܿܕܼܝܼܬܼܵܐ܁>
    text <܃ܕܲܡܫܲܬܸܿܩ ܠܹܗ ܡ̇ܪܘܿܕܼܵܐ>
    text <ܠܡܵܘܿܠܵܕܼܵܐ ܪܘܼܚܵܢܝܵܐ ܀>
    text <܃ܢܲܟܼܪܘܿܢ ܟܠܗܘܿܢ ܫܲܘܝܵܐܝܼܬܼ>
    text <ܫܵܘܬܵܦܹ̈ܐ ܕܐ̄ܪܵܙܵܐ ܚܲܝܵܐ܁>
    text <܃ܕܡܸܬܼܓܲܠܙܝܼܢ ܡ̣ܢ ܣܲܡ ܚܲܝܹ̈ܐ>
    text <ܒܢܲܝ̈ ܦܵܬܼܘܿܪܹܗ ܕܲܡܫܝܼܚܵܐ ܀>
    text <܃ܒܢܲܚ̈ܬܹܿܐ ܕܐܸܒܼܠܵܐ ܢܸܬܼܟܲܣܘܿܢ>
    text <ܟܵܗܢܹ̈ܐ ܡܟܲܗܢܲܝ̈ ܒܹܝܬܼ ܩܘܼܕܼܫܵܐ܁>
    text <܃ܕܫܵܪܹ̇ܐ ܠܹܗ ܐܵܟܹ̇ܠܩܲܪܨܵܐ>
    text <ܠܩܵܢܘܿܢܵܐ ܕܛܘܼܟܵܣܲܝ̈ܗܘܿܢ ܀>
    text <܃ܟܠ ܬܸܓܼܡܝܼ̈ܢ ܥܲܡ ܟܠ ܡܘܼܫ̈ܚܵܢ>
    text <ܢܙܲܡܪܘܼܢ ܩܵܠܹ̈ܐ ܕܚܸܢ̈ܓܼܵܬܼܵܐ܁>
    text <܃ܕܒܼܵܛ̇ܠܝܼܢ ܩܲܠܹ̈ܐ ܕܗܘܼܠܵܠܹ̈ܐ>
    text <ܘܠܵܐ ܡܸܙܕܲܡܪܝܼܢ ܒܹܝܬܼ ܩܘܼܕܼܫܵܐ ܀>
    text <܃ܡܲܢ ܠܵܐ ܢܸܒܼܟܸܿܐ ܘܢܸܬܿܬܲܢܲܚ>
    text <ܥܲܠ ܗܵܢ ܓܘܼܢܚܵܐ ܡܲܪܝܼܪܵܐ܁>
    text <܃ܕܒܼܵܛ̇ܠܵܐ ܣܸܓܼܕܲܬܼ ܒܵܪܘܿܚܵܐ>
    text <ܘܡܸܬܼܩܲܪܒܼܵܐ ܠܐܵܟܹܿܠܩܲܪܨܵܐ ܀>
    text <܃ܡܕܼܵܘܲܕ ܟܠܗܹܝܢ ܬܲܩ̈ܢܵܬܼܵܐ>
    text <ܡܲܪܵܚܵܐ ܒܝܘܿܡ ܓܸܠܝܵܢܹܗ܁>
    text <܃ܘܫܵܪܹ̇ܐ ܛܲܟܼܣܹ̈ܐ ܘܢܵܡܘܿܣܹ̈ܐ>
    text <ܕܛܘܼܥܝܲܝ ܕܝܼܠܹܗ ܬܸܬܼܝܲܩܲܪ ܀>
    text <܃ܒܐܵܬܼ̈ܘܵܬܼܵܐ ܕܲܓܵܠܵܬܼ̈ܐ>
    text <ܢܵܓܹ̇ܕܼ ܨܹܐܕܼܵܘܗܝ ܠܲܦܫܝܼܛܹ̈ܐ܁>
    text <܃ܘܲܒܼܫܘܼܚܠܵܦܵܐ ܕܚܸܙ̈ܘܵܢܹ̈ܐ>
    text <ܡܲܛܥܸܐ ܠܸܒܵܐ ܕܝܵܕܼܘܿܥܹ̈ܐ ܀>
    text <܃ܡܒܲܛܸܠ ܣܸܓܼܕܲܬܼ ܐܲܠܵܗܹ̈ܐ>
    text <ܘܫܵܪܹ̇ܐ ܟܘܼܡܪܹ̈ܐ ܘܩܵܨܘܿܡܹ̈ܐ܁>
    text <܃ܕܗܘ̤ ܢܸܫܬܲܡܲܫ ܒܲܠܚܘܿܕܼܵܘܗܝ>
    text <ܟܵܗܢܵܐ ܘܡܲܠܟܵܐ ܘܲܢܒܼܝܼܵܐ ܀>
    text <܃ܫܵܩ̈ܠܵܢ ܠܘܼܩܕܼܵܡ ܫܘܼܠܵܡܵܐ>
    text <ܗܸܠܹܝܢ ܕܐܸܡ݂ܲܪ ܦܵܪܘܿܩܲܢ܁>
    text <܃ܫܸܡܥܹ̈ܐ ܕܩܹܐܪ̈ܣܹܐ ܘܲܩܪ̈ܵܒܹܐ>
    text <ܘܗܵܝܕܿܝܹܢ ܕܵܢܲܚ̇ ܥܵܘ̇ܠܵܐ ܀>
    text <܃ܗܵܘܹ̇ܝܢ ܙܵܘܥܹ̈ܐ ܘܡܵܘܬܵܢܹ̈ܐ>
    text <ܘܓܼܘܼܢܚܹ̈ܐ ܕܲܡܠܹܝܢ ܣܘܼܪ̈ܵܕܹܐ܁>
    text <܃ܘܩܵܐܹ̇ܡ ܥܲܡܵܐ ܥܲܠ ܥܲܡܵܐ>
    text <ܘܡܲܠܟܿܘܼܬܼܵܐ ܥܲܠ ܡܲܠܟܿܘܼܬܼܵܐ ܀>
    text <܃ܒܵܛܹ̇ܠ ܥܵܠܡܵܐ ܡ̣ܢ ܥܲܡܠܵܐ>
    text <ܒܣܲܬܼܘܹ̈ܐ ܩܫܲܝܵ̈ܐ ܘܡܲܪܝܼܪܹ̈ܐ܁>
    text <܃ܘܡܵܬܲܚ ܫܲܒܼܛܵܐ ܥܲܠ ܟܠܢܵܫ>
    text <ܘܟܲܦܢܵܐ ܡܢܵܘܸܠ ܓܲܢ̄ܒܵܪܹ̈ܐ ܀>
    text <܃ܒܙܲܒܼܢܵܐ ܕܲܫܚܝܝܼܩ ܘܲܡܙܲܠܗܲܙ>
    text <ܘܬܼܵܩ̇ܦܝܼܢ ܩܹܐܪ̈ܣܹܐ ܘܲܩܪ̈ܵܒܹܐ܁>
    text <܃ܒܹܗ ܡܲܕܼܢܲܚ ܠܹܗ ܡܲܪܵܚܵܐ>
    text <ܠܓܸܠܝܵܢܵܐ ܕܡܲܪܝܼܪܘܼܬܹܗ ܀>
  block
    text <܃ܘܥܲܠ ܗܵܕܹܐ ܡܲܦܗܸܐ ܠܟܼܠܢܵܫ>
    text <ܘܣܵܓܼ̇ܝܵܐ ܛܘܼܥܝܲܝ ܒܐܲܒܿܝܼܪܹ̈ܐ܁>
    text <܃ܕܚܵܙܹ̇ܝܢ ܙܲܒܼܢܵܐ ܕܡܸܫܬܲܚܠܲܦ>
    text <ܘܢܵܬܼܚ̇ܝܼܢ ܩܹܐܪ̈ܣܹܐ ܡ̣ܢ ܐܲܪܥܵܐ ܀>
    text <܃ܡܫܲܠܸܐ ܩܪ̈ܵܒܹܐ ܘܬܲܟܼܬܿܘܼܫܹ̈ܐ>
    text <ܘܡܲܣܓܸܿܐ ܫܲܝܢܵܐ ܠܟܼܠ ܥܲܡܡܝܼ̈ܢ܁>
    text <܃ܕܠܵܐ ܢܸܬܼܥܵܘܟܼܘܼܢ ܡ̣ܢ ܪܲܗܛܵܐ>
    text <ܕܦܘܼܠܚܵܢܵܐ ܕܡܲܪܝܼܪܘܼܬܹܗ ܀>
    text <܃ܒܗܵܠܹܝܢ ܢܸܫ̈ܒܹܿܐ ܚܵܒܹ̇ܫ ܠܵܗ̇>
    text <ܠܐ̄ܢܵܫܘܼܬܼܵܐ ܘܲܡܦܲܟܲܪ ܠܵܗ̇܁>
    text <܃ܕܡ̇ܐ ܕܲܚܙ̣ܵܘ ܫܲܝܢܵܐ ܒܙܹܐܦܵܐ>
    text <ܢܩܲܒܿܠܘܼܢܵܝܗܝ ܐܲܝܟ ܫܲܪܝܼܪܵܐ ܀>
    text <܃ܒܐܸܣܟܹܿܡܵܐ ܕܥܸܠܲܬܼ ܫܲܝܢܵܐ>
    text <ܢܵܓܹ̇ܕܼ ܨܹܐܕܼܵܘܗܝ ܠܟܼܠ ܥܲܡܡܝܼ̈ܢ܁>
    text <܃ܟܲܕܼ ܫܵܒܼ̇ܩܝܼܢ ܦܘܼܠܚܵܢܲܝ̈ܗܘܿܢ>
    text <ܘܡܲܙܲܚܝܼܢ ܠܹܗ ܐܲܝܟ ܡܲܠܟܵܐ ܀>
    text <܃ܠܟܼܠ ܬܸܓܼܡܵܐ ܕܠܵܐ ܡܸܬܿܕܵܘܲܕ>
    text <ܘܛܵܥܹ̇ܐ ܒܵܬܲܪ ܝܘܼܠܦܵܢܹܗ܁>
    text <܃ܕܐܵܦ ܠܲܓܼܒܲܝ̈ܐ ܐܸܢ ܡܲܨܝܵܐ>
    text <ܡܫܲܚܠܸܦ ܢܵܓܹ̇ܕ ܠܲܦܝܵܣܹܗ ܀>
    text <܃ܒܚܘܼܒܵܐ ܘܪ̈ܲܚܡܹܐ ܡܸܬܼܚܲܫܲܚ>
    text <ܚܲܪܡܵܢܵܐ ܩܵܛܹ̇ܠ ܐ̄ܢܵܫܵܐ܁>
    text <܃ܘܲܫܠܵܡܵܐ ܥܵܢܹ̇ܐ ܠܟܼܠܢܵܫ>
    text <ܣܵܢ̇ܐܵܐ ܕܟܼܠܵܗ̇ ܟܹܐܢܘܼܬܼܵܐ ܀>
    text <܃ܠܲܓܼ̇ܒܲܝܵܐ ܗ̄ܘ̣ ܣܵܢܹ̇ܐ ܒܲܠܚܘܿܕ>
    text <ܕܠܵܐ ܝܵܗ̇ܒܿܝܼܢ ܠܹܗ ܡܲܫܡܲܥܬܼܵܐ܁>
    text <܃ܟܲܕܼ ܡܲܛܥܸܢ ܟܸܢܫܹ̈ܐ ܒܪܘܼܓܼܙܵܐ>
    text <ܠܘܼܩܒܲܠ ܟܹܐܢܹ̈ܐ ܕܠܵܐ ܢܸܚܘܿܢ ܀>
    text <܃ܡ̣ܢ ܐܲܬܼܪܵܐ ܠܐܲܬܼܪܵܐ ܡܫܲܢܸܐ>
    text <ܕܢܲܟܠܸܟ ܥܲܠ ܟܠ ܫܘܼܠܛܵܢܹܗ܁>
    text <܃ܟܲܕܼ ܡܸܫܬܲܥܠܸܐ ܡ̇ܪܘܿܕܼܵܐ>
    text <ܥܲܠ ܟܠ ܕܸܚ̈ܠܵܢ ܘܐܲܠܵܗܝܼ̈ܢ ܀>
    text <܃ܠܵܘ ܛܘܼܥܝܲܝ ܕܲܒܼܕܸܚ̈ܠܵܬܼܵܐ>
    text <ܫܵܪܹ̇ܐ ܛܵܥ̇ܝܵܐ ܘܲܡܒܲܛܸܠ܁>
    text <܃ܦܘܼܪ̈ܣܹܐ ܡܪܲܟܸܿܒܼ ܕܲܢܟܲܦܲܪ>
    text <ܕܸܚܠܲܬܼ ܩܘܼܫܬܵܐ ܡ̣ܢ ܐܲܪܥܵܐ ܀>
    text <܃ܒܐܸܣܟܹܿܝܡ ܫܲܝܢܵܐ ܡܲܪܦܸܐ ܠܹܗ>
    text <ܠܚܘܼܒܵܐ ܕܲܠܘܵܬܼ ܒܵܪܘܿܝܵܐ܁>
    text <܃ܒܐܸܣܟܹܿܡܵܐ ܕܙܲܕܲܝܼܩܘܼܬܼܵܐ>
    text <ܪܵܗ̇ܛܝܼܢ ܩܘܼܕܼܡ̇ܘܗܝ ܫܲܡܫܵܘ̈ܗܝ܁>
    text <܃ܘܲܣܒܲܪܬܼܵܐ ܕܫܲܝܢܵܐ ܡܲܝܬܹܿܝܢ>
    text <ܕܗܵܐ ܠܲܡ ܡܲܛܝܼ ܦܵܪܘܿܩܵܐ ܀>
    text <܃ܢܵܦ̈ܩܵܢ ܠܐܘܼܪܥܹܗ ܡܕܲܝܼ̈ܢܵܬܼܵܐ>
    text <ܒܲܙܡܝܼܪ̈ܵܬܼܵܐ ܘܗܘܼܠܵܠܹ̈ܐ܁>
    text <܃ܟܲܕܼ ܩܵܥܹ̇ܝܢ ܠܹܗ ܒܐܘܿܫܲܥܢܵܐ>
    text <ܫܘܼܒܼܚܵܐ ܠܡܲܠܟܵܐ ܕܲܕܢܲܚ̣ ܠܲܢ ܀>
    text <܃ܠܐܸܒܼܠܵܐ ܪܲܒܵܐ ܗܵܦܹ̇ܝܟ ܠܵܗ̇>
    text <܃ܠܚܲܕܘܼܬܼܵܐ ܕܥܹܕܿܬܼ ܥܲܡܡܹ̈ܐ>
    text <܃ܘܡܸܫܬܲܚܛܵܐ ܡܟܼܝܼܪܲܬܼ ܩܘܼܕܼܫܵܐ>
    text <ܒܣܸܓܼܕܲܬܼ ܥܵܘ̣ܠܵܐ ܕܙܹܐܦܵܢܵܐ ܀>
    text <܃ܣܸܦ̈ܘܵܬܼܵܐ ܕܲܩ̣ܥܲܝ̈ ܫܘܼܒܼܚܵܐ>
    text <ܘܢܲܫܸܩ ܐ̄ܪ̈ܵܙܹܐ ܕܣܲܡ ܚܲܝܹ̈ܐ܁>
    text <܃ܩܵܥ̈ܝܵܢ ܩܵܠܹ̈ܐ ܕܓܼܘܼܕܵܦܵܐ>
    text <ܘܲܡܢܲܫ̈ܩܵܢ ܠܐܵܟܹ̇ܠܩܲܪܨܵܐ ܀>
    text <܃ܦܘܼܡܹ̈ܐ ܕܗܲܠܸܠܘ ܒܹܝܬܼ ܩܘܼܕܼܫܵܐ>
    text <ܙܡܝܼܪ̈ܵܬܼܵܐ ܕܡܸܠܲܝ̈ ܪܘܼܚܵܐ܁>
    text <܃ܡܛܲܡܐܝܼܢ ܩܘܼܕܼܫܵܐ ܕܦܘܼܡܲܝ̈ܗܘܿܢ>
    text <ܒܙܲܡܝܼܪ̈ܵܬܹܗ ܕܲܢܟܼܝܼܠܵܐ ܀>
    text <܃ܒܩܵܠܵܐ ܕܫܘܼܒܼܚܵܐ ܚܲܛܹ̇ܦ ܠܹܗ>
    text <ܡܲܪܵܚܵܐ ܠܣܸܓܼܕܲܬܼ ܡ̇ܪܹܗ܁>
    text <܃ܟܲܕܼ ܡܲܚܸܬܼ ܠܵܗ̇ ܠܐ̄ܢܵܫܘܼܬܼܵܐ>
    text <ܡ̣ܢ ܪ̈ܵܡ̇ܬܼܵܐ ܠܡܵܟܵܬܹ̈ܐ ܀>
  block
    text <܃ܓܵܡܲ݁ܪ ܟܠܹܗ ܨܸܒܼܝܵܢܹܗ>
    text <ܡ̇ܪܘܿܕܼܵܐ ܒܒܲܪ ܐܲܒܼܕܵܢܵܐ܁>
    text <܃ܘܗܵܝܕܹܿܝܢ ܝܵܗܹ̇ܒܼ ܒܵܪܘܿܝܵܐ>
    text <ܐܵܬ̤ܐ ܕܪ̈ܲܚܡܹܐ ܥܲܠ ܐܲܪܥܵܐ ܀>
    text <܃ܕܵܢܲܚ̇ ܡ̣ܢ ܫܹܠܝ ܐܹܠܝܼܵܐ>
    text <܃ܘܬܼܵܟܹ̇ܿܣ ܚܹܐܦܹܗ ܕܲܢܟܼܝܼܠܵܐ>
    text <܃ܘܲܡܫܲܠܸܐ ܠܹܗ ܡ̣ܢ ܪܲܗܛܹܗ>
    text <ܕܠܵܐ ܢܲܣܓܸܿܐ ܘܢܲܫܪܲܥ ܠܟܼܠܢܵܫ ܀>
    text <܃ܒܗܵܕܹܐ ܬܸܢܘܲܝ ܡܸܫܬܲܕܲܪ>
    text <ܐܹܠܝܼܵܐ ܒܫܘܼܠܵܡ ܙܲܒܼܢܹ̈ܐ܁>
    text <܃ܕܢܹܐܬܸܐ ܢܲܬܼܩܸܢ ܟܠ ܡܸܕܹܿܡ>
    text <ܩܕܼܵܡ ܓܸܠܝܵܢܹܗ ܕܲܡܫܝܼܚܵܐ ܀>
    text <܃ܐܵܬܹ̇ܐ ܠܘܼܩܕܼܵܡ ܐܹܝܠܵܝܼܐ>
    text <ܕܲܢܫܲܬܸܿܩ ܩܵܠܹ̈ܐ ܕܛܘܼܥܝܲܝ܁>
    text <܃ܘܢܲܦܥܸܐ ܠܸܒܵܐ ܕܐܲܒܼܵܗܹ̈ܐ>
    text <ܕܢܸܬܼܟܵܘܢܘܼܢ ܡ̣ܢ ܝܲܠܕܲܝ̈ܗܘܿܢ ܀>
    text <܃ܐܝܼܙ ܓܲܕܵܐ ܕܲܡܠܸܐ ܫܲܝܢܵܐ>
    text <ܡܫܲܕܲܪ ܡܲܠܟܵܐ ܠܥܵܡܲܪܬܵܐ܁>
    text <܃ܕܲܒܼܓܲܠܝܘܼܬܼܵܐ ܕܦܸܬܼܓܼܵܡܵܘ̈ܗܝ>
    text <ܢܦܲܟܲܗ ܡܸܪܬܹܗ ܕܪܲܓܿܝܼܙܵܐ ܀>
    text <܃ܐܲܝܟ ܠܲܡܦܹܝܕܼܵܐ ܡܲܢܗܲܪ ܒܹܗ>
    text <ܠܚܸܫܘܼܟܹ̈ܐ ܠܘܵܬܼ ܝܼܕܲܥܬܼܵܐ܁>
    text <܃ܘܐܲܝܟ ܗܲܕܿܝܼܐܵܐ ܡܲܦܥܸܐ ܒܹܗ>
    text <ܠܛܵܥܲܝܵ̈ܐ ܠܐܘܼܪܚܵܐ ܕܚܲܝܹ̈ܐ ܀>
    text <܃ܒܲܒܼ̈ܢܵܬܼ ܩܵܠܹ̈ܐ ܕܐܹܠܝܼܵܐ>
    text <ܒܵܛ̇ܠܝܼܢ ܩܵܠܵܘ̈ܗܝ ܕܲܢܟܼܝܼܠܵܐ܁>
    text <܃ܘܦܵܣ̇ܩܝܼܢ ܢܸܫܒܵܘ̈ܗܝ ܐܲܣܝܼܪܹ̈ܐ>
    text <ܘܦܵܢܹ̇ܝܢ ܐܵܬܹ̇ܝܢ ܡ̣ܢ ܥܵܘ̣ܠܵܐ ܀>
    text <܃ܡܲܣܓܸܿܐ ܙܵܪܲܥ ܐܹܠܝܼܵܐ>
    text <ܒ̈ܢܵܬܼ ܩܵܠܹ̈̄ܐ ܕܲܬܼܘܵܬܼ ܢܲܦܫܵܐ܁>
    text <܃ܘܲܡܪܲܒܸܿܐ ܒܛܲܠܵܐ ܕܡܸܠܵܘ̈ܗܝ>
    text <ܬܝܵܒܼܘܼܬܼܵܐ ܕܥܲܡܵܐ ܘܥܲܡܡܹ̈ܐ ܀>
    text <܃ܒܛܲܟܼܣܵܐ ܕܫܲܡܸܫ ܝܘܿܚܲܢܵܢ>
    text <ܩܕܼܵܡ ܕܸܢܚܹܗ ܐܲܪܥܵܢܵܝܵܐ܁>
    text <܃ܒܹܗܘ̣ ܐܵܬܹ̇ܐ ܐܹܠܝܼܵܐ>
    text <ܩܕܼܵܡ ܗܵܘ̇ ܕܸܢܚܵܐ ܫܡܲܝܵܢܵܐ ܀>
    text <܃ܬܪܹܝܢ ܟܵܪ̄ܘܿܙܹܐ ܒܸܣܪ̈ܵܢܹܐ>
    text <ܓ̣ܒܼܵܐ ܠܹܗ ܒܲܬܼܪܹܝܢ ܓܸܠܝܵܢܵܘ̈ܗܝ܁>
    text <܃ܕܲܢܛܲܝܒܼܘܼܢ ܠܹܗ ܥܲܠ ܐܲܪܥܵܐ>
    text <ܐܵܘܵܢܹ̈ܐ ܕܚܘܼܒܵܐ ܠܹܗ ܒܲܬܼܪܹܝܢ ܓܸܠܝܵܢܵܘ̈ܗܝ܁>
    text <܃ܕܲܢܛܲܝܒܼܘܼܢ ܠܹܗ ܥܲܠ ܐܲܪܥܵܐ>
    text <ܐܵܘܵܢܹ̈ܐ ܕܚܘܼܒܵܐ ܒܢܲܦܫܵܐ ܀>
    text <܃ܝܘܿܚܲܢܵܢ ܐܲܟܼܪܸܙ ܝܲܠܕܹܿܗ>
    text <ܘܐܹܠܝܼܵܐ ܥܲܠ ܓܸܠܝܵܢܹܗ܁>
    text <܃ܘܚܲܕܼܘܼ ܢܝܼܫܵܐ ܕܲܬܼܪ̈ܲܝܗܘܿܢ>
    text <ܕܢܲܦܢܘܿܢ ܨܹܐܕܼܵܘ̈ܗܝ ܠܐܲܒܿܝܼܕܹ̈ܐ ܀>
    text <܃ܡܲܣܓܸܿܐ ܡܙܲܗܲܪ ܐܹܠܝܼܵܐ>
    text <ܕܗܵܐ ܩ̣ܪܸܒܼ ܡܸܟܹܿܝܠ ܫܘܼܠܵܡܵܐ܁>
    text <܃ܦܢܵܘ ܡ̣ܢ ܬܵܘܫܵܐ ܛܵܥܲܝܵ̈ܐ>
    text <ܠܐܘܼܪܚܵܐ ܫܦܝܼܬܼܵܐ ܕܦܸܬܼܓܼܵܡܲܝ̈ ܀>
    text <܃ܡܩܵܘܸܐ ܒܓܼܘܼܡܕܹܿܗ ܡܲܪܵܚܵܐ>
    text <ܟܲܕܼ ܛܵܥܹ̇ܐ ܘܡܲܛܥܹܐ ܠܐ̄ܢܵܫܵܐ܁>
    text <܃ܥܕܲܡ̇ܐ ܕܨܵܦܚܵܐ ܨܵܦܲܚܬܼܵܐ>
    text <ܥܲܠ ܐܲܦܹܝ̈ܗ̇ ܕܟܼܠܵܐ ܐܲܪܥܵܐ ܀>
    text <܃ܠܗܵܘ̇ ܓܸܠܝܵܢܵܐ ܢܵܛܲ̇ܪ ܠܹܗ>
    text <ܠܥܵܘܵܠܵܐ ܘܟܸܢ ܡ̇ܘܒܸܿܕܼ ܠܹܗ܁>
    text <܃ܕܢܸܚܙܘܿܢ ܐ̄ܢܵܫܵܐ ܘܡܲܠܲܐܟܹ̈ܐ>
    text <ܬܒܲܥܬܼܵܐ ܕܕܼܝܼܢܵܐ ܕܲܡܩܲܒܸܿܠ ܀>
    text <܃ܩܕܼܵܡ ܗܵܘ̇ ܝܵܘܡ̇ܐ ܡܸܬܼܚܲܙ̈ܝܵܢ>
    text <ܐܵܬܼ̈ܘܵܬܼܵܐ ܕܝܲܗ̣̄ܒܼ ܦܵܪܘܿܩܲܢ܁>
    text <܃ܘܡܸܫܬܲܠܲܡ ܟܠܡܵܐ ܕܲܟܼܬܼܝܼܒܼ>
    text <ܘܫܵܠܹ̇ܐ ܥܵܠܡܵܐ ܡ̣ܢ ܪܲܗܛܹܗ ܀>
    text <܃ܫܸܡܫܵܐ ܕܵܥ̇ܟܿܝܼܢ ܙܲܠܝܼܩܵܘ̈ܗܝ>
    text <ܘܣܲܗܪܵܐ ܠܵܐ ܡܚܵܘܸܐ ܢܘܼܗܪܹܗ܁>
    text <܃ܘܟܼܵܘܟܿܒܹ̈ܐ ܢܵܬܼ̇ܪܝܼܢ ܐܲܝܟ ܛܲܪ̈ܦܹܐ>
    text <ܘܒܼܵܛܹ̇ܠ ܪܲܗܛܵܐ ܕܢܲܗܝܼܪܹ̈ܐ ܀>
    text <ܙܵܝ̇ܚܝܼܢ ܐܲܠܦܹ̈ܐ ܕܣܸܕܼܪ̈ܲܝܗܘܿܢ܃>
  block
    text <ܕܚܲܝ̈ܠܵܘܵܬܼܵܐ ܫܡܲܝܵܢܹ̈ܐ܁>
    text <܃ܟܲܕܼ ܣܵܥ̇ܪܝܼܢ ܫܘܼܠܛܵܢܲܝ̈ܗܘܿܢ>
    text <ܠܛܘܼܝܵܒܹܗ ܕܡܲܠܟܵܐ ܕܪܵܘܡ̇ܐ ܀>
    text <܃ܦܵܬܲ݁ܚ ܬܲܪܥܵܐ ܕܲܪܩܝܼܥܵܐ>
    text <ܡܫܝܼܚܵܐ ܡ̇ܪܲܗ̇ ܕܬܸܫܒܿܘܿܚܬܵܐ܁>
    text <܃ܘܕܼܵܢܲܚ̇ ܡ̣ܢ ܫܹܠܝ ܓܸܠܝܵܢܹܗ>
    text <ܘܲܡܚܲܦܸܐ ܠܹܗ ܠܢܲܗܝܼܪܵܐ ܀>
    text <܃ܒܦܸܚܡܵܐ ܕܢܘܼܗܪܵܐ ܕܲܩܕܵܡ̇ܘܗܝ>
    text <ܢܘܼܗܪܹܗ ܕܫܸܡܫܵܐ ܚܸܫܘܿܟܼܵܐ ܗ̄ܘ̣܁>
    text <܃ܘܲܠܦܘܼܬܼ ܕܸܢܚܹܗ ܩܲܠܝܼܠܵܐ>
    text <ܨܸܡܚܹܗ ܕܒܲܪܩܵܐ ܡܲܬܿܝܼܢܵܐ ܗ̄ܘ̣ ܀>
    text <܃ܠܲܝܬܿ ܦܸܚܡܵܐ ܠܗܵܝ̇ ܬܸܫܒܿܘܿܚܬܵܐ>
    text <܃ܕܡܸܬܼܚܵܘܸܐ ܒܵܗ̇ ܓܸܠܝܵܢܹܗ>
    text <܃ܘܠܵܐ ܕܘܼܡܝܵܐ ܠܗܵܝ̇ ܪܲܒܿܘܼܬܼܵܐ>
    text <ܕܡܸܙܕܲܝܲܚ ܒܵܗ̇ ܡ̣ܢ ܥܝܼܪܹ̈ܐ ܀>
    text <܃ܐܲܠܦܹ̈ܐ ܕܟܸܢ̈ܫܹܐ ܪ̈ܘܼܚܵܢܹܐ>
    text <ܬܵܢܹ̇ܝܢ ܫܘܼܒܼܚܵܐ ܕܪܲܒܿܘܼܬܹܗ܁>
    text <܃ܘܲܣܪ̈ܵܦܹܐ ܕܠܵܐ ܡܸܢܝܵܢܵܐ>
    text <ܡܩܲܕܿܫܝܼܢ ܠܹܗ ܡ̣ܢ ܟܠ ܦܸܢ̈ܝܵܢ ܀>
    text <܃ܠܵܐ ܡܸܬܼܡܲܠܠܝܼܢ ܩܵܠܲܝ̈ܗܘܿܢ>
    text <ܒܠܸܫܵܢܹ̈ܐ ܐܲܪ̈ܥܵܢܵܝܹܐ܁>
    text <܃ܘܠܵܐ ܡܨܹܝܢ ܨܵܝ̇ܬܿܝܼܢ ܡܵܝ̈ܘܿܬܹܐ>
    text <ܢܸܥ̈ܡܵܬܼܵܐ ܕܗܘܼܠܵܠܲܝ̈ܗܘܿܢ ܀>
    text <܃ܡܙܝܼܥܝܼܢ ܠܐܲܪܥܵܐ ܒܩܵܠܲܝ̈ܗܘܿܢ>
    text <ܘܠܲܫܡܲܝܵܐ ܒܫܝܼܦܘܿܪ̈ܲܝܗܘܿܢ܁>
    text <܃ܟܲܕܼ ܪܵܗ̇ܛܝܼܢ ܠܐܲܪܒܲܥܦܸܢ̈ܝܵܢ>
    text <ܕܲܢܣܲܒܼܪܘܼܢ ܩܵܠ ܦܘܼܪܩܵܢܵܐ ܀>
    text <܃ܩܵܠ ܩܲܪ̈ܢܵܬܼܵܐ ܡܲܪܥܸܠ ܠܵܗ̇>
    text <ܠܥܵܡܲܪܬܵܐ ܥܲܠ ܝܲܬܵܒܹ̈ܝܗ̇܁>
    text <܃ܘܫܝܼܦܘܿܪܹ̈ܐ ܕܚܝܼܠܹ̈ܐ ܡܲܪܡܹܝܢ>
    text <ܙܵܘܥܵܐ ܒܠܸܒܵܐ ܕܛܲܒܿܝܼܥܹ̈ܐ ܀>
    text <܃ܠܥܸܠ ܡ̣ܢ ܟܠܗܘܿܢ ܡܸܙܕܲܝܲܚ>
    text <܃ܡܫܝܼܚܵܐ ܡܵܪܵܗ̇ ܕܬܸܫܒܿܘܿܚܬܵܐ>
    text <܃ܟܲܕܼ ܩܵܥܹ̇ܝܢ ܠܹܗ ܒܩܵܠܲܝ̈ܗܘܿܢ>
    text <ܩܲܕܿܝܼܫ ܡܲܠܟܲܢ ܙܲܟܵܝܵܐ ܀>
    text <܃ܡܙܲܝܲܚ ܠܹܗ ܪܹܫ ܡܲܠܲܐܟܹ̈ܐ>
    text <ܠܢܝܼܫܹܗ ܚܲܝܵܐ ܕܲܨܠܝܼܒܼܵܐ܁>
    text <܃ܘܲܒܼܫܘܼܒܼܚܵܐ ܕܠܵܐ ܡܸܬܼܡܲܠܲܠ>
    text <ܡܚܵܘܸܐ ܠܹܗ ܠܥܹܝܢ ܚܲܙܝܹ̈ܐ ܀>
    text <܃ܩܕܼܵܡ̇ܘܗܝ ܐܵܬܲܝܵܐ ܙܵܟܼܘܼܬܹܗ>
    text <܃ܕܡܲܠܟܵܐ ܕܲܙܟܼܵܐ ܒܲܨܠܝܼܒܹܗ>
    text <܃ܘܲܡܩܲܕܿܫܝܼܢ ܠܹܗ ܪ̈ܘܼܚܵܢܹܐ>
    text <ܚܠܵܦ ܨܘܿܚ̈ܝܵܬܼܵܐ ܕܛܵܠܘܿܡܹ̈ܐ ܀>
    text <܃ܡܸܬܼܟܲܐܪ̈ܵܢ ܒܵܗ̇ ܒܲܚܙܵܬܹܗ>
    text <ܫܲܪ̈ܒܼܵܬܼܵܐ ܕܒܹܝܬܼ ܝܼܣܪܵܝܹܠ܁>
    text <܃ܘܲܒܼܢܸܥ̈ܡܵܬܼܵܐ ܚܢܝܼ̈ܓܼܵܬܼܵܐ>
    text <ܬܵܢܹ̇ܝܢ ܩܵܠܹ̈ܐ ܕܐܘܿܠ̈ܝܵܬܼܵܐ ܀>
    text <܃ܒܗܸܕܼܪܵܐ ܪܲܒܵܐ ܡܚܵܘܸܐ ܠܹܗ>
    text <ܠܗܵܘ̇ ܢܝܼܫܵܐ ܕܚܲܫ̣ ܒܹܗ ܒܐܲܪܥܵܐ܁>
    text <܃ܘܡ̇ܐ ܕܚܵܙܹ̇ܝܢ ܪܲܒܿܘܼܬܼ ܫܘܼܒܼܚܹܗ>
    text <ܢܸܬܼܟܲܐܪܘܼܢ ܒܹܗ ܨܵܠܘܼܒܼܵܘ̈ܗܝ ܀>
    text <܃ܗܘ̤ ܥܲܡ ܢܝܼܫܹܗ ܡܸܙܕܲܝܲܚ>
    text <ܪܹܫܝܼܬܿܢ ܡ̣ܢ ܪ̈ܘܼܚܵܢܹܐ܁>
    text <܃ܘܚܵܙܹ̇ܝܢ ܫܘܼܒܼܚܵܐ ܕܪܲܒܿܘܼܬܹܗ>
    text <ܫܡܲܝܵܢܹ̈ܐ ܘܐܲܪ̈ܥܵܢܵܝܹܐ ܀>
    text <܃ܒܹܗ ܒܲܟܼܝܵܢܹܗ ܡܸܬܼܚܵܘܸܐ>
    text <ܠܪ̈ܘܼܚܵܢܹܐ ܘܲܠܦܲܓܼܪ̈ܢܹܐ܁>
    text <܃ܘܗܵܘ̇ ܕܐܸܣܬܲܠܲܩ ܒܲܥܢܵܢܹ̈ܐ>
    text <ܗܘ̤ܝܘܼ ܕܐܵܬܹ̇ܐ ܒܫܘܼܠܵܡܵܐ ܀>
    text <܃ܡܲܠܲܐܟܹ̈ܐ ܩܲܕܹܿܡܘ ܒܲܕܹܿܩܘ>
    text <ܒܡܲܣܲܩܬܹܿܗ ܥܲܠ ܓܸܠܝܵܢܹܗ܁>
    text <܃ܕܒܲܚܙܵܬܼܵܐ ܕܐܸܣܬܲܠܲܩ ܒܵܗ̇>
    text <ܒܵܗ̇ ܐܵܬܹ̇ܐ ܒܫܘܼܒܼܚܹܗ ܪܲܒܵܐ ܀>
    text <܃ܠܵܐ ܗ̄ܘ̣̱ܵܐ ܟܝܵܢܵܐ ܕܐܝܼܬܼܘܼܬܼܵܐ>
    text <ܡܫܲܢܹܐ ܘܚܵܙܹ̇ܩ ܒܲܟܼܝܵܢܹܗ܁>
    text <܃ܦܲܓܼܪܵܢܵܐ ܗ̄ܘ̣ ܕܐܵܬܹ̇ܐ ܕܲܢܕܘܼܢ>
    text <ܕܩܲܒܸܿܠ ܕܝܼܢܵܐ ܘܫܘܼܠܛܵܢܵܐ ܀>
  block
    text <܃ܠܲܝܬܿ ܠܐܝܼܬܼܘܼܬܼܵܐ ܟܝܵܢܐܝܼܬܼ>
    text <ܕܡ̣ܢ ܐܲܬܼܪܵܐ ܠܐܲܬܼܪܵܐ ܬܫܲܢܵܐ܁>
    text <܃ܨܸܒܼܝܵܢܵܐ ܗ̄ܘ̣ ܚܵܙܹ̇ܩ ܒܲܠܚܘܿܕܼ>
    text <ܡܸܠܬܼܵܐ ܐܝܼܬܼܝܵܐ ܥܲܡ ܦܲܓܼܪܵܐ ܀>
    text <܃ܡܲܚܲܬܿܬܵܐ ܕܠܵܐ ܫܘܼܢܵܝܵܐ>
    text <ܢܵܚ̇ܬܵܐ ܥܲܡܹܗ ܡ̣ܢ ܪܵܘܡ̇ܐ܁>
    text <܃ܘܲܡܚܲܕܼܿܬܼ ܒܵܗ̇ ܠܲܡܠܝܼܠܹ̈ܐ>
    text <ܘܒܼܵܚܲܪ ܒܵܗ̇ ܣܘܼܥܪ݁ܵܢܲܝܗܘܿܢ ܀>
    text <܃ܒܗܸܕܼܪܵܐ ܪܲܒܵܐ ܡܸܬܼܚܵܘܹܐ>
    text <ܟܲܕܼ ܕܵܢܚ̇ ܒܲܕܼܡܘܼܬܼ ܒܲܪܩܵܐ܁>
    text <܃ܘܲܡܚܵܘܸܐ ܠܵܗ̇ ܠܲܚܙܵܬܹܗ>
    text <ܡ̣ܢ ܣܵܘܦܹ̈ܝܗ̇ ܠܣܵܘܦܹ̈ܝܗ̇ ܕܐܲܪܥܵܐ ܀>
    text <܃ܩܵܥܹ̇ܝܢ ܪ̈ܲܒܲܝ ܡܲܠܲܐܟܹ̈ܐ>
    text <ܒܫܝܼܦܘܿܪܹ̈ܐ ܪ̈ܘܼܚܵܢܵܝܹܐ܁>
    text <܃ܘܲܒܼܫܘܼܠܵܡ ܫܝܼܦܘܿܪ̈ܲܝܗܘܿܢ>
    text <ܩܵܪܝܵܐ ܩܲܪܢܵܐ ܕܢܘܼܚܵܡܵܐ ܀>
    text <܃ܡܲܙܥܸܩ ܪܹܫܵܐ ܕܡܲܠܲܐܟܹ̈ܐ>
    text <ܒܩܲܪܢܵܐ ܐ̄̇ܚܪܵܝܬܵܐ ܕܢܘܼܚܵܡܵܐ܁>
    text <܃ܘܲܒܼܩܵܠܹ̈ܐ ܕܚܝܼܠܹ̈ܐ ܦܵܩܹ̇ܕܼ>
    text <ܠܐܲܪܥܵܐ ܕܬܼܵܘܠܸܕܼ ܥܲܢܝܼ̈ܕܹܐ ܀>
    text <܃ܡ̇ܚܹ̇ܝܢ ܠܵܗ̇ ܚܸܒܼܠܹ̈ܐ ܠܐܲܪܥܵܐ>
    text <ܕܬܼܵܘܠܸܕܼ ܚܠܵܦ ܙܲܪ̈ܥܹܐ܁>
    text <܃ܟܲܕܼ ܥܵܨܹ̇ܐ ܠܵܗ̇ ܦܘܼܩܕܵܢܵܐ>
    text <ܕܠܵܐ ܢܦܘܼܫ ܡܝܼܬܼܵܐ ܒܓܼܵܘ ܥܘܼܒܵܗ̇ ܀>
    text <܃ܩܵܠܵܐ ܕܚܝܼܠܵܐ ܡܲܪܗܸܒܼ ܠܹܗ>
    text <ܠܡܵܘܬܵܐ ܪܲܒܿ ܒܲܝܬܵܐ ܕܲܫܝܘܿܠ܁>
    text <܃ܟܲܕܼ ܬܵܒܲܥ̇ ܠܹܗ ܚܘܼܫܒܵܢܵܐ>
    text <ܕܡܸܢܝܵܢܵܐ ܕܝܲܠܕܵܘ̈ܗܝ ܕܐܵܕܼܵܡ ܀>
    text <܃ܠܵܐ ܛܵܥܹ̇ܐ ܡܝܼܬܼܵܐ ܒܲܫܝܘܿܠ>
    text <ܘܠܵܐ ܦܵܐܹ̇ܫ ܒܵܗ̇ ܗܲܕܵܡ̇ܐ܁>
    text <܃ܚܲܕܼܘܼ ܩܵܠܵܐ ܕܲܡܢܲܚܸܡ>
    text <ܠܛܵܒܹ̈ܐ ܘܒܼܝܼܫܹ̈ܐ ܫܲܘܝܵܐܝܼܬܼ ܀>
    text <܃ܩܝܵܡܬܵܐ ܫܲܘܝܵܐ ܥܲܠ ܟܠܢܵܫ>
    text <ܚܙܵܬܼܵܐ ܕܟܼܠܢܵܫ ܠܵܐ ܫܲܘܝܵܐ܁>
    text <܃ܨܸܒܼܝܵܢܵܐ ܗ̄ܘ̣ ܕܲܡܚܵܘܸܐ ܠܹܗ>
    text <ܠܦܲܓܼܪܵܐ ܫܒܼܝܼܚܵܐ ܡ̣ܢ ܚܲܒܼܪܹܗ ܀>
    text <܃ܒܠܸܠܝܵܐ ܡܚܹܐ ܓܸܠܝܵܢܹܗ>
    text <܃ܡܲܠܟܵܐ ܕܪܵܘܡܵܐ ܠܐܲܪ̈ܥܵܢܹܐ>
    text <܃ܘܲܡܛܲܠܸܩ ܠܹܗ ܠܚܸܫܘܿܟܼܵܐ>
    text <ܒܢܘܼܗܪܵܐ ܕܡܲܒܼܪܸܩ ܡ̣ܢ ܦܲܓܼܪܹܗ ܀>
    text <܃ܢܵܦ̇ܠܵܐ ܬܘܵܬܼܵܐ ܥܲܠ ܟܠܢܵܫ>
    text <ܒܩܵܠ ܝܘܼܒܵܒܼܵܐ ܕܡܲܠܲܐܟܹ̈ܐ܁>
    text <ܘܡܸܬܼܪܲܗܒܿܝܼܢ ܐܲܪ̈ܥܵܢܵܝܹܐ܁>
    text <ܒܲܚܙܵܬܼܵܐ ܕܪ̈ܘܼܚܵܢܵܝܹܐ ܀>
    text <܃ܡܸܬܼܒܲܠܗܸܐ ܠܸܒܵܐ ܕܐ̄ܢܵܫܵܐ>
    text <ܒܩܵܠܵܐ ܕܕܼܵܡܹ̇ܐ ܠܲܕܼܝܲܡܵܐ܁>
    text <܃ܘܐܵܚ̇ܕܿܝܼܢ ܚܸܒܼܠܹ̈ܐ ܘܨܵܘܪ̈ܵܢܹܐ>
    text <ܒܙܵܘܥܵܐ ܕܡܲܦܸܩ ܢܲܦܫܵܬܼ̈ܐ ܀>
    text <܃ܩܵܠܵܐ ܕܚܝܼܠܵܐ ܡܲܪܗܸܒܼ ܠܹܗ>
    text <ܠܐܵܟܹ̇ܠ ܩܲܪܨܵܐ ܡ̇ܪܘܿܕܼܵܐ܁>
    text <܃ܘܒܼܵܛܹ̇ܠ ܟܠܹܗ ܫܘܼܠܛܵܢܹܗ>
    text <ܒܚܲܕܼ ܪܸܡܙܵܐ ܒܲܪܦܵܦ ܥܲܝܢܵܐ ܀>
    text <܃ܒܚܲܒܼܠܹ̈ܐ ܕܢܘܼܪܵܐ ܐܵܣܲܪ ܠܹܗ>
    text <ܘܡܲܪܡܸܐ ܠܹܗ ܒܫܲܠܗܹܒܼܝܼܬܼܵܐ܁>
    text <܃ܟܲܕܼ ܡܸܬܼܒܲܩܹܝܢ ܚܲܙܵܝܹ̈ܐ>
    text <ܒܫܘܼܬܵܩܹܗ ܕܠܵܐ ܫܘܼܠܵܡܵܐ ܀>
    text <܃ܠܒܲܪܢܵܫܵܐ ܕܹܝܢ ܕܲܓܼܒܼܵܐ ܠܹܗ>
    text <ܘܡܲܠܝܼ ܒܹܗ ܪܸܓܼܬܼ ܪܘܼܫܥܹܗ܁>
    text <܃ܡܛܲܠܸܩ ܠܹܗ ܡ̣ܢ ܚܲܝܘܼܬܼܵܐ>
    text <ܒܐܲܒܼܕܵܢܵܐ ܕܦܲܓܼܪܹܗ ܘܢܲܦܫܹܗ ܀>
    text <܃ܠܵܐ ܡܲܪܦܸܐ ܠܹܗ ܕܲܢܩܵܘܸܐ>
    text <ܥܲܡ ܪܲܒܹܿܗ ܒܓܼܵܘ ܫܘܼܢܵܩܵܐ܁>
    text <܃ܡܣܵܦܘܼ ܡܣܝܼܦ ܠܹܗ ܟܠ ܟܠܹܗ>
    text <ܘܲܡܛܲܠܸܩ ܠܹܗ ܡ̣ܢ ܚܲܝܹ̈ܐ ܀>
  block
    text <܃ܬܸܕܼܡܘܼܪܬܵܐ ܚܕܲܬܵܐ ܣܵܥܲ݁ܪ>
    text <ܒܵܪܘܿܝܵܐ ܒܒܲܪ ܐܲܒܼܕܵܢܵܐ܁>
    text <܃ܕܥܲܡ ܚܘܼܒܵܠܵܐ ܕܗܲܕܵܡܘ̈ܗܝ>
    text <ܫܪܵܝܵܐ ܕܢܲܦܫܹܗ ܡܸܬܿܬܵܘܣܲܦ ܀>
    text <܃ܓܘܼܢܚܵܐ ܪܵܒܵܐ ܡܚܵܘܸܐ ܠܹܗ>
    text <ܒܛܘܼܠܵܩ ܚܲܝܵܘ̈ܗܝ ܠܲܡܠܝܼܠܹ̈ܐ܁>
    text <܃ܕܐܲܝܟܲܢ ܛܵܠ̇ܩܵܐ ܡ̣ܢ ܚܲܝܹ̈ܐ>
    text <ܢܲܦܫܵܐ ܟܝܵܢܵܐ ܕܠܵܐ ܡ̇ܐܹ̇ܬܼ ܀>
    text <܃ܫܵܘܹ̇ܐ ܕܢܸܗܘܸܐ ܣܘܼܪܵܕܹܐ>
    text <ܗܵܘ̇ ܡ̇ܐܢܵܐ ܕܟܼܠܵܗ̇ ܛܘܼܥܝܲܝ܁>
    text <܃ܕܐܲܛܥܝܼ ܠܐ̄ܢܵܫܵܐ ܡ̣ܢ ܩܘܼܫܬܵܐ>
    text <ܢܸܬܼܢܘܿܢ ܐ̄ܢܵܫܵܐ ܐܲܒܼܕܼܵܢܹܗ ܀>
    text <܃ܠܟܼܘܼܐܵܪܹܗ ܕܐܵܟܹ̇ܠ ܩܲܪܨܵܐ>
    text <ܡ̇ܘܒܸܿܕܼ ܠܹܗ ܡ̣ܢ ܚܲܝܘܼܬܼܵܐ܁>
    text <܃ܕܥܲܠ ܕܲܥܡܲܪ ܒܹܗ ܨܸܒܼܝܵܢܹܗ>
    text <ܕܢܸܫܬܲܢܩܘܼܢ ܒܐܲܒܼܕܵܢ ܚܲܝܘ̈ܗܝ ܀>
    text <܃ܢܸܓܼ̈ܕܹܿܐ ܥܦܝܼܦܹ̈ܐ ܣܵܓܹ̇ܝܢ ܠܹܗ>
    text <ܠܡܵܪܘܿܕܵܐ ܒܓܼܵܘ ܓܹܗܲܢܵܐ܁>
    text <܃ܕܚܵܪܹܒܼ ܗܲܝܟܲܠ ܨܒܼܝܵܢܹܗ>
    text <ܘܗܘ̤ ܡܸܬܿܬܲܫܢܲܩ ܘܲܠܥܵܠܲܡ ܀>
    text <܃ܩܕܼܵܡ ܪ̈ܘܼܚܵܢܹܐ ܘܦܲܓܼܪ̈ܵܢܹܐ>
    text <ܡ̇ܘܒܸܿܕܼ ܠܹܗ ܠܗܵܘ̇ ܒܲܪܢܵܫܵܐ܁>
    text <܃ܘܠܲܫܡܲܝܵܢܹ̈ܐ ܘܠܲܐܪ̈ܥܵܢܹܐ>
    text <ܡܚܵܘܸܐ ܫܸܦܠܹܗ ܕܡܲܪܵܚܵܐ ܀>
    text <܃ܠܘܼܩܕܼܵܡ ܐܵܣܲܪ̇ ܡܵܪܘܿܕܼܵܐ>
    text <ܘܡܲܪܡܸܐ ܠܹܗ ܒܓܼܵܘ ܓܹܗܲܢܵܐ܁>
    text <ܘܟܸܢ ܦܵܬܲ݁ܚ ܬܲܪ̈ܥܲܝ ܪܵܘܡܵܐ ܘܲܡܟܲܢܸܫ ܠܲܓܼܒܼܵܘ̈ܗܝ ܨܸܐܕܼܵܘܗܝ ܀>
    text <܃ܦܘܼܪܫܵܢܵܐ ܪܲܒܵܐ ܥܵܒܹ̇ܕܼ>
    text <ܒܗܵܝ̇ ܕܲܡܟܲܢܸܫ ܠܲܓܼܒܲܝܵ̈ܐ܁>
    text <܃ܕܟܹܐܢܹ̈ܐ ܦܵܪܚܝܼܢ ܠܲܫܡܲܝܵܐ>
    text <ܘܒܼܝܼܫܹ̈ܐ ܦܵܝ̇ܫܝܼܢ ܥܲܠ ܐܲܪܥܵܐ ܀>
    text <܃ܗܵܪܟܵܐ ܫܵܩ̇ܠܵܐ ܫܘܼܠܵܡܵܐ>
    text <ܗܵܝ̇ ܕܐܸܬܼܢܲܒܿܝܼ ܩܕܼܵܡ ܕܵܟܹ̈ܐ܁>
    text <܃ܕܡܸܬܿܕܲܒܼܪܝܼܢ ܘܲܕܼܡܸܫܬܲܒܼܩܝܼܢ>
    text <ܕܦܵܪ̇ܫܝܼܢ ܛܵܒܹ̈ܐ ܡ̣ܢ ܒܝܼܫܹ̈ܐ ܀>
    text <܃ܩܵܝ̇ܡܝܼܢ ܠܘܼܩܕܵܡ ܥܲܢܝܼܕܹ̈ܐ>
    text <ܘܫܵܠ̇ܚܝܼܢ ܠܵܗ̇ ܠܡܵܝܘܿܬܼܘܼܬܼܵܐ܁>
    text <܃ܘܗܵܝܕܹܿܝܢ ܡܸܬܼܚܲܠܦܝܼܢ ܚܲܝܹ̈ܐ>
    text <ܠܲܕܼܡܘܼܬܼܵܐ ܕܠܵܐ ܡ̇ܝܘܿܬܹ̈ܐ ܀>
    text <܃ܗܵܝܕܹܿܝܢ ܫܵܩ̇ܠܵܐ ܫܘܼܠܵܡܵܐ>
    text <ܡܸܠܬܹܗ ܕܦܵܘܠܘܿܣ ܟܵܪܘܿܙܵܐ܁>
    text <܃ܕܠܵܐ ܕܵܡ̇ܟܿܝܼܢ ܫܸܢܬܹܗ ܕܡ̇ܘܬܵܐ>
    text <ܚܲܝܹ̈ܐ ܕܡܲܕܼܪܸܟ ܫܘܼܠܵܡܵܐ ܀>
    text <܃ܡܝܼܬܼ̈ܐ ܘܚܲܝܹ̈ܐ ܡܸܬܼܚܲܠܦܝܼܢ>
    text <ܘܗܵܘܹ̇ܝܢ ܒܲܕܼܡܘܼܬܼ ܪ̈ܘܼܚܵܢܹܐ܁>
    text <܃ܘܲܡܚܲܕܸܿܬܼ ܦܲܓܼܪܵܐ ܘܢܲܦܫܵܐ>
    text <ܘܬܼܘܼܒܼ ܠܵܐ ܕܵܚ̇ܠܝܼܢ ܡ̣ܢ ܚܲܫܹ̈ܐ ܀>
    text <܃ܚܲܕܼ ܩܵܠܵܐ ܡܲܪܗܸܒܼ ܘܲܡܩܝܼܡ>
    text <ܠܡܝܼܬܹ̈ܐ ܡ̣ܢ ܫܸܢܲܬܿ ܡ̇ܘܬܵܐ܁>
    text <܃ܘܥܲܡ ܢܘܼܚܵܡܵܐ ܕܥܲܢܝܼܕܹ̈ܐ>
    text <ܩܵܢܹ̇ܝܢ ܚܲܝܹ̈ܐ ܫܘܼܚܠܵܦܵܐ ܀>
    text <܃ܒܪܸܡܙܵܐ ܙܥܘܿܪܵܐ ܡܸܣܬܲܥܪܝܼܢ>
    text <ܗܵܠܹܝܢ ܟܠܗܘܿܢ ܦܘܼܪ̈ܫܵܢܹܐ܁>
    text <܃ܘܒܲܪܦܵܦ ܥܲܝܢܵܐ ܡܸܬܼܚܲܠܦܝܼܢ>
    text <ܫܡܲܝܵܢܹ̈ܐ ܘܐܲܪ̈ܥܵܢܵܝܹܐ ܀>
    text <܃ܩܲܠܝܼܠ ܝܲܬܿܝܼܪ ܡ̣ܢ ܒܲܪܩܵܐ>
    text <ܗܵܘ̇ ܢܘܼܗܪܵܐ ܕܕܼܵܢܲܚ̇ ܡ̣ܢ ܫܹܠܝ܁>
    text <܃ܘܥܲܡܹܗ ܕܕܸܢܚܵܐ ܕܲܚܙܵܬܹܗ>
    text <ܡܫܲܚܠܸܦ ܟܠ ܘܲܡܚܲܕܹܿܬܼ ܟܠ ܀>
    text <܃ܗܵܘܹ̇ܝܢ ܦܲܓܼܪܹ̈ܐ ܕܙܲܕܿܝܼܩܹ̈ܐ>
    text <ܦܵܪ̈ܘܿܚܹܐ ܘܪ̈ܘܼܚܵܢܵܝܹܐ܁>
    text <܃ܟܲܕܼ ܡܸܙܕܲܝܚܝܼܢ ܒܲܥܢܵܢܹ̈ܐ>
    text <ܥܕܲܡܵܐ ܠܬܲܪܥܹܗ ܕܲܪܩܝܼܥܵܐ ܀>
    text <ܥܢܵܢܹ̈ܐ ܕܢܘܼܗܪܵܐ ܡܸܬܼܪ̈ܲܟܼܢܵܢ܃>
  block
    text <ܘܛܵܥ̈ܢܵܢ ܦܲܓܼܪܹ̈ܐ ܕܩܲܕܿܝܼܫܹ̈ܐ܁>
    text <܃ܘܠܐܘܼܪܥܹܗ ܕܚܲܬܼܢܵܐ ܡܸܬܼܚܲܛܦܝܼܢ>
    text <ܕܢܸܥܠܘܼܢ ܥܲܡܹܗ ܠܲܫܡܲܝܵܐ ܀>
    text <܃ܡܪܝܼܡ ܠܹܗ ܩܵܠܹܗ ܕܦܘܼܩܕܵܢܵܐ>
    text <ܠܐܲܦܲܝ̈ ܬܲܪܥܵܐ ܕܲܪܩܝܼܥܵܐ܁>
    text <܃ܘܦܵܬܲ݁ܚ ܠܹܗ ܩܕܼܵܡ ܥܵܠܘܿܠܹ̈ܐ>
    text <ܠܬܲܪܥܵܐ ܪܲܒܵܐ ܕܲܫܡܲܝܵܐ ܀>
    text <܃ܥܵܐܹ̇ܠ ܡܲܠܟܵܐ ܒܪܹܫ ܚܲܝܠܹܗ>
    text <ܘܟܼܠܗܘܿܢ ܕܐܲܚܸܒܼܘ ܓܸܠܝܵܢܹܗ܁>
    text <܃ܘܐܵܚܹ̇ܕܼ ܠܹܗ ܠܬܲܪܥܵܐ ܕܪܵܘܡ̇ܐ>
    text <ܒܐܲܦܲܝ̈ ܒܝܼܫܹ̈ܐ ܘܟܼܵܦܘܿܪܹ̈ܐ ܀>
    text <܃ܒܗܵܘ̇ ܥܸܕܵܢܵܐ ܡܸܬܼܒܲܠܗܹܝܢ>
    text <ܫܹܐܕܹ̈ܐ ܘܐ̄ܢܵܫܵܐ ܪ̈ܲܫܝܼܥܹܐ܁>
    text <܃ܕܚܵܙܹ̇ܝܢ ܫܘܼܒܼܚܵܐ ܕܲܓܼܒܲܝ̈ܵܐ>
    text <ܟܲܕܼ ܡܸܙܕܲܚܝܼܢ ܒܲܥܢܵܢܹܐ ܀>
    text <܃ܢܵܩ̇ܫܝܼܢ ܒܲܬܼܪܲܥ ܟܹܐܢܘܼܬܼܵܐ>
    text <ܘܠܵܐ ܥܵܢ̇ܝܵܐ ܠܗܘܿܢ ܛܲܝܒܿܘܼܬܼܵܐ܁>
    text <܃ܘܫܵܐ̇ܠܝܼܢ ܪ̈ܲܚܡܹܐ ܠܕܲܝܵ̇ܢܵܐ>
    text <ܘܡܲܗܡܸܐ ܡܸܢܗܘܿܢ ܚܲܢܵܢܵܐ ܀>
    text <܃ܕܲܪܚܸܡ̣ܘ ܐܲܪܥܵܐ ܕܠܵܘ̈ܛܵܬܼܵܐ>
    text <ܘܠܵܐ ܪܲܓܼܘ ܛܘܼܒܹ̈ܐ ܫܡܲܝܵܢܹ̈ܐ܁>
    text <܃ܒܐܲܬܼܪܵܐ ܕܐܲܚܸܒܼܘ ܡܸܫܬܲܒܼܩܝܼܢ>
    text <ܟܲܕܼ ܡܸܬܼܢܲܓܿܕܼܝܼܢ ܩܲܫܝܵܐܝܼܬܼ ܀>
    text <܃ܟܲܪܝܘܼܬܼܵܐ ܘܲܚܢܵܩ ܢܲܦܫܵܐ>
    text <ܫܵܚܹ̇ܩ ܠܗܘܿܢ ܛܵܒܼ ܡ̣ܢ ܢܸܓܼ̈ܕܹܿܐ܁>
    text <܃ܘܕܼܵܝ̇ܢܝܼܢ ܬܲܡܵܢ ܡܘܼܡܲܝ̈ܗܘܿܢ>
    text <ܘܲܡܦܲܪܣܹܝܢ ܣܘܼܥܪܵܢܲܝܗܘܿܢ ܀>
    text <܃ܡܩܲܒܿܠܝܼܢ ܬܲܡ̇ܢ ܝܼܕܲܥܬܼܵܐ>
    text <ܘܗܵܘܹ̇ܝܢ ܦܵܪ̈ܫܲܝ ܘܵܠ̈ܝܵܬܼܵܐ܁>
    text <܃ܘܲܡܙܲܕܿܩܝܼܢ ܠܵܗ̇ ܠܟܹܐܢܘܼܬܼܵܐ>
    text <ܒܬܲܒܼ̈ܥܵܬܼܵܐ ܕܲܩܢܘܿܡܲܝ̈ܗܘܿܢ ܀>
    text <܃ܒܝܼܕܲܥܬܼܵܐ ܚܵܙܹ̇ܝܢ ܬܲܡ̇ܢ>
    text <ܒܪܸ̈ܓܼܫܹܐ ܕܗܵܘܢܵܐ ܩܲܠܝܼܠܵܐ܁>
    text <܃ܟܠܝܼܠܹ̈ܐ ܕܫܘܼܒܼܚܵܐ ܕܡܸܬܼܦܲܪܥܝܼܢ>
    text <ܩܲܕܿܝܼܫܹ̈ܐ ܒܡܲܠܟܿܘܼܬܼ ܪܵܘܡ̇ܐ ܀>
    text <܃ܒܵܟܹ̇ܝܢ ܘܐܵܠܹ̇ܝܢ ܒܲܚܢܲܓܼܬܼܵܐ>
    text <ܟܲܕܼ ܚܵܝ̇ܪܝܼܢ ܠܐܲܦܲܝ̈ ܪܵܘܡܵܐ܁>
    text <܃ܘܚܵܙܹ̇ܝܢ ܐܘܼܪܚܵܐ ܕܒܲܡܨܲܥܬܼܵܐ>
    text <ܕܥܲܣܩܵܐ ܠܡܸܥܒܲܪ ܠܘܵܬܼ ܛܵܒܹ̈ܐ ܀>
    text <܃ܦܬܲܚ ܠܲܢ ܩܵܥܹ̇ܝܢ ܛܵܠܘܿܡܹ̈ܐ>
    text <ܠܘܵܬܼ ܡܵܪܵܐ ܕܲܣ̣ܵܢܵܘ ܚܘܼܒܹܿܗ܁>
    text <܃ܘܡܸܬܼܦܲܢܝܵܐ ܠܗܘܿܢ ܒܲܪ̄ܬܼ ܩܵܠܵܐ>
    text <ܕܠܵܐ ܝܵ̇ܕܲܥܢܵܐ ܥܲܡܠܲܝ̈ܟܿܘܿܢ ܀>
    text <܃ܠܵܐ ܡܸܬܼܡܲܢ̈ܝܵܢ ܐܘܿܠ̈ܝܵܬܼܵܐ>
    text <ܕܬܼܵܢܹ̇ܝܢ ܬܲܡ̇ܢ ܚܲܛܵܝܹ̈ܐ܁>
    text <܃ܘܠܵܐ ܡܸܬܼܡܲܠ̈ܠܵܢ ܚܸܢ̈ܓܼܵܬܼܵܐ>
    text <ܕܡܸܬܼܟܲܫܦܝܼܢ ܡ̣ܢ ܫܘܼܢܵܩܵܐ ܀>
    text <܃ܐܲܪܥܵܐ ܒܲܕܼܡܘܼܬܼ ܓܸܗܲܢܵܐ>
    text <ܗܵܘ̇ܝܵܐ ܠܗܘܿܢ ܠܲܒܼܢܲܝ̈ ܐܲܪܥܵܐ܁>
    text <܃ܘܲܒܼܟܼܘܼܪܵܐ ܕܪܸ̈ܥܝܵܢܲܝܗܘܿܢ>
    text <ܒܵܚ̇ܪܝܼܢ ܙܹܐܦܵܐ ܕܡܘܼܡܲܝ̈ܗܘܿܢ ܀>
    text <܃ܒܲܚܙܵܬܼܵܐ ܕܗܵܘܢܹ̈ܐ ܚܵܙܹ̇ܝܢ>
    text <ܣܬܼܝܼܪ̈ܵܬܼܵܐ ܕܣܘܼܥܪ̈ܵܢܲܝܗܘܿܢ܁>
    text <܃ܘܲܒܼܡܲܣܲܐܬܼܵܐ ܕܪܸܥܝܵܢܵܐ>
    text <ܬܵܩ̇ܠܝܼܢ ܝܘܼܩܪܵܐ ܕܒܼܝܼ̈ܫܵܬܼܵܐ ܀>
    text <܃ܠܵܐ ܫܘܸܐ ܢܸܓܼܕܹܿܗ ܕܫܘܼܢܵܩܵܐ>
    text <ܥܲܠ ܟܠܗܘܿܢ ܕܲܒܼܓܹܗܲܢܵܐ܁>
    text <܃ܕܲܠܦܘܼܬܼ ܪܲܒܿܘܼܬܼ ܒܝܼܫܘܼܬܼܵܐ>
    text <ܡܲܪܝܼܪ ܢܸܓܼܕܵܐ ܡ̣ܢ ܢܸܓܼܕܵܐ ܀>
    text <ܐܵܦܠܵܐ ܒܫܘܼܒܼܚܵܐ ܕܥܸܠܵܝܹ̈ܐ܃>
  block
    text <ܠܵܐ ܫܘܸܐ ܨܸܡܚܵܐ ܕܕܸܠܩܲܝ̈ܗܘܿܢ܁>
    text <܃ܕܲܠܦܘܼܬܼ ܥܲܡܠܹ̈ܐ ܡܸܬܼܝܲܗ̄ܒܿܝܼܢ>
    text <ܟܠܝܼܠܹ̈ܐ ܕܫܘܼܒܼܚܵܐ ܠܢܲܨܝܼܚܹ̈ܐ ܀>
    text <܃ܒܟܼܵܘܟܿܒܹ̈ܐ ܫܪ̈ܵܓܹܐ ܢܲܗܝܼܪܹ̈ܐ>
    text <ܦܲܚܸܡ ܦܵܘܠܘܿܣ ܕܸܠܩܲܝ̈ܗܘܿܢ܁>
    text <܃ܕܨܵܡܲܚ̇ ܦܲܓܼܪܵܐ ܡ̣ܢ ܦܲܓܼܪܵܐ>
    text <ܒܲܕܼܡܘܼܬܼ ܟܵܘܟܼܒܸܿܐ ܡ̣ܢ ܚܲܒܼܪܹܗ ܀>
    text <܃ܠܟܼܠܢܵܫ ܐܲܝܟ ܥܲܡܠܹܗ ܐܲܓܼܪܹܗ>
    text <ܬܵܩ̇ܠܵܐ ܘܝܵܗ̇ܒܵܐ ܟܹܐܢܘܼܬܼܵܐ܁>
    text <܃ܘܲܠܦܘܼܬܼ ܚܘܼܒܵܐ ܕܪܸܥܝܵܢܵܐ>
    text <ܣܵܓܹ̇ܐ ܫܘܼܒܼܚܵܐ ܕܟܲܫܝܼܪܹ̈ܐ ܀>
    text <܃ܗܵܘܹ̇ܐ ܠܗܘܿܢ ܕܘܼܟܲܬܼ ܐܲܪܥܵܐ>
    text <ܡܸܬܼܚܵܐ ܕܚܲܨܹܗ ܕܲܪܩܝܼܥܵܐ܁>
    text <܃ܘܬܲܛܠܝܼܠܵܐ ܫܡܲܝܵܐ ܕܲܠܥܸܠ>
    text <ܗܵܘ̇ ܕܡ̣ܢ ܒܪܵܫܝܼܬܼ ܐܸܬܿܬܲܩܲܢ ܀>
    text <܃ܡܕܲܝܪܝܼܢ ܒܐܲܬܼܪܵܐ ܢܲܗܝܼܪܵܐ>
    text <ܕܠܵܐ ܡܲܡܠܸܟ ܒܹܗ ܚܸܫܘܿܟܼܵܐ܁>
    text <܃ܘܠܲܝܬܿ ܦܸܚܡܵܐ ܠܗܲܢܝܼܐܘܼܬܼܵܐ>
    text <ܕܒܼܘܼܣܵܡܗܘܿܢ ܪܘܼܚܵܢܵܝܵܐ ܀>
    text <܃ܠܵܐ ܥܵܡ̇ܠܝܼܢ ܒܲܢܝܵܚܲܝ̈ܗܘܿܢ>
    text <ܘܠܵܐ ܠܵܐܹ̇ܝܢ ܒܲܣܡܵܟܲܝ̈ܗܘܿܢ܁>
    text <܃ܪܘܼܚܵܢܵܐܝܼܬܼ ܡܸܬܼܓܲܐܹܝܢ>
    text <ܒܛܘܼܒܹ̈ܐ ܕܡܸܡܬܼܘܿܡ ܠܵܐ ܡܵܘܦܹܝܢ ܀>
    text <܃ܥܲܡܠܲܝ̈ܗܘܿܢ ܗܘܼܠܵܠܲܝ̈ܗܘܿܢ>
    text <ܘܥܸܢܝܵܢܗܘܿܢ ܩܘܼܕܵܫܲܝ̈ܗܘܿܢ܁>
    text <܃ܘܠܵܐ ܡܸܣ̈ܬܲܒܼܥܵܢ ܢܸܥ̈ܡܵܬܼܵܐ>
    text <ܕܙܵܡ̇ܪܝܼܢ ܫܘܼܒܼܚܵܐ ܠܐܝܼܬܼܘܼܬܼܵܐ ܀>
    text <܃ܠܲܝܬܿ ܬܲܡ̇ܢ ܪܸܓܲܬܼ ܒܸܣܪܵܐ>
    text <ܘܠܵܐ ܫܘܼܚܠܵܦܵܐ ܕܪܥܝܵܢܵܐ܁>
    text <܃ܕܢܲܦܫܵܐ ܘܦܲܓܼܪܵܐ ܡܸܬܼܥܲܠܹܝܢ>
    text <ܠܥܸܠ ܡ̣ܢ ܚܲܫܹ̈ܐ ܘܫܘܼܚܠܵܦܹ̈ܐ ܀>
    text <܃ܒܫܘܼܒܼܚܵܐ ܪܲܒܵܐ ܡܸܬܼܒܲܠܝܼܢ>
    text <ܐܸܣܟܹܿܡܹ̈ܐ ܕܦܘܼܪ̈ܫܵܢܲܝܗܘܿܢ܁>
    text <܃ܘܲܫܘܹܝܢ ܕܸܟܼܪܹ̈ܐ ܘܢܸܩ̈ܒܼܵܬܼܵܐ>
    text <ܒܲܠܒܼܘܼܫ ܢܘܼܗܪܵܐ ܕܲܥܛܝܼܦܝܼܢ ܀>
    text <܃ܒܵܛܹ̇ܠ ܬܲܡܵܢ ܦܘܼܪܫܵܢܵܐ>
    text <ܕܥܲܒܼܕܿܘܼܬܼܵܐ ܘܲܕܿܚܹܐܪܘܼܬܼܵܐ܁>
    text <܃ܕܚܲܕܼܘ ܕܡܲܡܠܸܟ ܒܲܠܚܘܿܕܼܵܘܗܝ>
    text <ܘܥܲܠ ܟܠ ܡ̇ܬܲ݁ܚ ܫܘܼܠܛܵܢܹܗ ܀>
    text <܃ܬܲܡ̇ܢ ܗܵܘܹ̇ܐ ܐܲܠܵܗܵܐ>
    text <ܟܠܹܗ ܒܢܲܦܫܵܐ ܕܲܡܠܝܼܠܹ̈ܐ܁>
    text <܃ܟܲܕܼ ܡܸܬܼܩܲܕܲܫ ܡ̣ܢ ܟܠܵܐ>
    text <ܡ̣ܢ ܪ̈ܘܼܚܵܢܹܐ ܘܦܲܓܼܪ̈ܵܢܹܐ ܀>
    text <܃ܒܵܛܹ̇ܠ ܬܲܡܵܢ ܟܠ ܫܘܼܠܛܵܢ>
    text <ܕܚܲܕܼ ܫܘܼܠܛܵܢܵܐ ܡܸܫܬܲܡܲܗ܁>
    text <܃ܘܲܡܫܲܥܒܸܿܕ ܠܹܗ ܬܚܹܝܬܼ ܪ̈ܓܼܠܵܘܗܝ>
    text <ܠܟܼܠܹܗ ܚܲܝܠܹܗ ܕܡܵܪܘܿܕܼܵܐ ܀>
    text <܃ܩܵܥܹ̇ܝܢ ܠܹܗ ܡ̣ܢ ܚܸܫܘܿܟܼܵܐ>
    text <ܐܵܟܹ̇ܠܩܲܪܨܵܐ ܘܚܲܛܝܹ̈ܐ܁>
    text <܃ܕܙܲܕܿܝܼܩ ܕܝܼܢܵܟ ܕܲܝܵ̇ܢܵܐ>
    text <ܘܲܬܼܪܝܼܨ ܕܝܼܢܵܐ ܕܟܹܐܢܘܼܬܼܵܟ ܀>
    text <܃ܡܩܲܕܿܫܝܼܢ ܠܹܗ ܛܵܒܹ̈ܐ ܒܢܘܼܗܪܵܐ>
    text <ܒܫܘܼܒܼܚܵܐ ܕܡܸܡܬܼܘܿܡ ܠܵܐ ܦܵܟܲܗ܁>
    text <܃ܕܲܒܼܚܹܝܠ ܪܘܼܚܵܐ ܡܸܬܼܚܲܝܠܝܼܢ>
    text <ܠܡܸܦܪܲܥ ܫܘܼܒܼܚܵܐ ܠܪܲܒܿܘܼܬܹܗ ܀>
    text <܃ܥܲܠ ܟܠ ܘܲܒܼܟܼܠ ܡܸܬܼܦܲܪܣܵܐ>
    text <ܝܼܕܲܥܬܼܵܐ ܕܗܲܝܡܵܢܘܼܬܹܗ܁>
    text <܃ܘܛܵܒܹ̈ܐ ܘܒܼܝܼܫܹ̈ܐ ܙܲܗܝܵܐܝܼܬܼ>
    text <ܡ̇ܘܕܹܿܝܢ ܕܲܚܕܲܐ ܗ̄ܝܼ ܐܝܼܬܼܘܼܬܼܵܐ ܀>
  block
    text <܃ܬܲܡ̇ܢ ܒܵܛ̇ܠܝܼܢ ܦܘܼ̈ܠܵܓܹܐ>
    text <ܘܣܸܕܼܩܹ̈ܐ ܕܐܵܘܠܸܕܼܘ ܚܵܪ̈ܝܵܢܹܐ܁>
    text <܃ܘܚܲܕ ܐܲܠܵܗܵܐ ܡܸܬܼܗܲܝܡܲܢ>
    text <ܒܲܩܢܘܿܡܹ̈ܐ ܬܠܵܬܼܵܐ ܕܲܫܘܹܝܢ ܀>
    text <܃ܝܵܠ̇ܦܝܼܢ ܚܲܝܠܵܐ ܕܐܝܼܬܼܘܼܬܼܵܐ>
    text <ܕܪܵܡ ܘܲܡܥܲܠܲܝ ܡ̣ܢ ܚܲܫܹ̈ܐ܁>
    text <܃ܘܚܵܙܹ̇ܝܢ ܒܐܲܦܹ̈ܐ ܓܲܠ̈ܝܵܬܼܵܐ>
    text <ܠܪܹܫܝܼܬܼܵܐ ܕܲܫܩ݂ܲܠ ܡܸܢܲܢ ܀>
    text <܃ܠܹܗܘ̣ ܚܵܙܹ̇ܝܢ ܐܲܝܟ ܨܲܠܡܵܐ>
    text <ܒܲܚܙܵܬܼܵܐ ܕܪܼ̈ܓܼܫܹܐ ܕܲܠܒܲܪ܁>
    text <܃ܘܲܒܼܪܸܥܝܵܢܵܐ ܡܸܬܼܒܲܩܹܝܢ>
    text <܃ܒܐܝܼܬܼܘܼܬܼܵܐ ܕܠܵܐ ܨܲܠܡܵܐ>
    text <ܒܲܚܙܵܬܼܵܐ ܕܪܼ̈ܓܼܫܹܐ ܕܲܠܒܲܪ܁>
    text <܃ܘܲܒܼܪܸܥܝܵܢܵܐ ܡܸܬܼܒܲܩܹܝܢ>
    text <ܒܐܝܼܬܼܘܼܬܼܵܐ ܕܠܵܐ ܡܸܬܼܚܲܙܝܵܐ ܀>
    text <܃ܒܹܗܘ̣ ܡܩܲܪܒܼܝܼܢ ܬܵܘܕܲܝܼܬܼܵܐ>
    text <ܐܲܝܟ ܕܲܒܼܗܲܝܟܲܠ ܚܘܼܣܵܝܵܐ܁>
    text <܃ܟܲܕܼ ܣܵܓܼ̇ܕܿܝܼܢ ܒܲܬܼܪܲܥ ܦܲܓܼܪܹܗ>
    text <ܠܲܟܼܝܵܢܵܐ ܕܠܵܐ ܡܸܣܬܲܝܲܟ ܀>
    text <܃ܠܹܗܘ̣ ܗܵܘܹ̇ܝܢ ܫܵܘܬܵܦܹ̈ܐ>
    text <ܒܝܵܪܵܬܿܘܼܬܼܵܐ ܕܪܲܒܿܘܼܬܼ ܫܘܼܒܼܚܵܐ܁>
    text <܃ܕܒܲܐ̄̈ܚܝܵܢܘܼܬܼܗܘܿܢ ܕܲܠܘܵܬܹܗ>
    text <ܡܸܬܼܝܲܩܝܼܪܝܼܢ ܒܲܫܒܼܝܼ̈ܚܵܬܹܗ ܀>
    text <܃ܠܵܐ ܗ̄ܘ̣ܵܐ ܠܪܵܘܡ̇ܐ ܕܫܘܼܠܛܵܢܹܗ>
    text <ܡܸܬܼܥܲܠܹܝܢ ܒܲܐ̄ܚܝܵܢܘܼܬܹܗ܁>
    text <܃ܕܗܘ̤ ܥܲܡ ܐܝܼܬܼܝܵܐ ܡܸܬܼܝܲܩܲܪ>
    text <ܡ̣ܢ ܪ̈ܘܼܚܵܢܹܐ ܘܦܲܓܼܪ̈ܵܢܹܐ ܀>
    text <܃ܒܢܲܝ̈ ܝܵܪܬܿܘܼܬܹܗ ܡܸܬܼܟܲܢܹܝܢ>
    text <ܒܲܫܡܵܐ ܕܠܵܐ ܡ̇ܝܘܿܬܼܘܼܬܼܵܐ܁>
    text <܃ܘܡ̣ܢ ܢܘܼܗܪܵܐ ܕܪܲܒܿܘܼܬܼ ܫܘܼܒܼܚܹܗ>
    text <ܠܵܒܼ̇ܫܝܼܢ ܫܘܼܒܼܚܵܐ ܦܲܓܼܪ̈ܲܝܗܘܿܢ ܀>
    text <܃ܠܗܵܠܹܝܢ ܛܘܼܒܹ̈ܐ ܢܸܬܼܥܲܗܲܕܼ>
    text <ܘܢܲܫܘܼܛ ܪܸܓܲܬܼ ܝܘܼܬܼܪ̈ܵܢܹܐ܁>
    text <܃ܘܲܠܗܵܘ̇ ܢܘܼܗܪܵܐ ܢܸܬܼܪܲܓܼܪܲܓܼ>
    text <ܘܢܸܚܙ̣ܐ ܒܢܘܼܗܪܵܐ ܣܲܢ̈ܝܵܬܲܢ ܀>
    text <܃ܢܸܗܘܸܐ ܠܲܢ ܐܲܝܟ ܡܲܚܙܝܼܬܼܵܐ>
    text <ܗܵܘ̇ ܝܵܘܡ̇ܐ ܘܢܸܬܼܒܲܩܸܐ ܒܹܗ܁>
    text <܃ܘܢܸܡܪܘܿܩ ܒܹܗ ܡܘܼܡܹ̈ܐ ܕܢܲܦܫܲܢ>
    text <ܩܕܼܵܡ ܒܘܼܚܵܪܵܢܵܐ ܕܟܹܐܢܘܼܬܼܵܐ ܀>
    text <܃ܢܥܝܼܪ ܕܲܡܟܿܘܼܬܼܵܐ ܕܪܸ̈ܥܝܵܢܲܝܢ>
    text <ܒܥܝܼܪܘܼܬܼܵܐ ܕܪܸܚܡܲܬܼ ܩܘܼܫܬܵܐ܁>
    text <܃ܕܲܠܡܵܐ ܢܹܐܬܸܐ ܓܲܢܵܒܼܵܐ>
    text <ܘܲܢܚܲܠܸܨ ܥܘܼܬܼܪܵܐ ܕܢܲܦܫܲܢ ܀>
    text <܃ܩܕܼܵܡ ܗܵܘ̇ ܝܵܘܡ̇ܐ ܢܛܲܝܸܒܼ ܠܲܢ>
    text <ܡܸܫܚܵܐ ܠܢܘܼܗܪܵܐ ܕܠܲܡܦܹܝܕܲܝ̈ܢ܁>
    text <܃ܕܠܵܐ ܢܹܐܣܪܘܼܢܵܢ ܚܘܼ̈ܬܼܚܵܬܹܐ>
    text <ܒܚܲܒܼܠܹ̈ܐ ܩܫܲܝܵ̈ܐ ܕܲܚܛܝܼܬܼܵܐ ܀>
    text <܃ܘܢܸܬܼܥܵܘܲܟ ܡ̣ܢ ܡܲܪܕܿܝܼܬܼܵܐ>
    text <ܕܐܘܼܪܚܵܐ ܫܦܝܼܬܼܵܐ ܕܟܹܐܢܘܼܬܼܵܐ܁>
    text <܃ܕܩܲܛܝܼܢ ܬܲܪܥܵܐ ܕܡܲܠܟܿܘܼܬܼܵܐ>
    text <ܘܐܘܼܪܚܵܐ ܕܚܲܝܹ̈ܐ ܐܵܠܝܼܨܵܐ ܀>
    text <܃ܒܙܲܗܝܘܼܬܼܵܐ ܕܢܲܦܫܹܐ ܢܸܩܢܹܐ>
    text <ܓܸܦܹ̈ܐ ܠܝܘܼܩܪܵܐ ܕܗܲܕܵܡܲܝ̈ܢ܁>
    text <܃ܕܲܟܼܣܸܐ ܝܵܘܡܵܐ ܕܡܹܐܬܼܝܼܬܼܵܐ>
    text <ܒܩܸܢܛܵܐ ܢܸܛܘܿܪ ܣܝܼ̈ܡܵܬܲܢ ܀>
    text <܃ܕܲܠܡܵܐ ܢܹܐܬܹܐ ܡ̣ܢ ܫܸܠܝܵܐ>
    text <ܘܢܸܫܟܲܚ ܠܲܢ ܐܲܝܟ ܓܲܢܵܒܼܵܐ܁>
    text <܃ܢܛܲܟܸܿܣ ܗܵܪܟܵܐ ܗܲܠ̈ܟܼܵܬܲܢ>
    text <ܙܲܗܝܵܐܝܼܬܼ ܐܲܝܟ ܚܲܟܿܝܼܡܹ̈ܐ ܀>
    text <܃ܘܒܝܼܕܲܥܬܼܵܐ ܕܪܘܚܵܐ ܢܸܩܢܹܐ>
    text <ܝܘܼܬܼܪ̈ܢܹܐ ܪ̈ܘܼܚܵܢܵܝܹܐ܁>
    text <܃ܕܩܲܫܝܵܐ ܗܵܘܬܼܵܐ ܕܒܲܡܨܲܥܬܼܵܐ>
    text <ܒܹܝܬܼ ܥܸܠܵܝܹ̈ܐ ܠܬܲܚܬܵܝܹ̈ܐ ܀>
    text <܃ܒܲܠܘܝܼܬܼܵܐ ܢܸܚܙܘܿܩ ܕܚܘܼܒܵܐ>
    text <ܕܲܢܕܲܠܸܐ ܠܝܲܩܝܼܪܘܼܬܲܢ܁>
    text <܃ܒܐܹܘܩܝܼܢܵܐ ܕܗܲܝܡܵܢܘܼܬܼܵܐ>
    text <ܢܹܐܣܘܿܪ ܐܸܠܦܹ̈ܐ ܕܪܸܥܝܵܢܲܢ܁>
    text <ܕܠܵܐ ܢܛܲܒܿܥܘܼܢܲܢ ܡܲܚܫܘܼܠܹ̈ܐ܃>
  block
    text <ܕܦܘܼܠܵܓܼܵܘ̈ܗܝ ܕܐܵܟܹ̇ܠܩܲܪܨܵܐ ܀>
    text <ܥܘܼܢܵܝܵܐ܃ ܫܘܼܒܼܚܵܐ ܠܚܲܝܠܵܟ ܦܵܪܘܿܩܲܢ܃ ܕܒܹܗ ܙܟܲܝܬܵܝܗܝ ܠܐܵܟܹ̇ܠܩܲܪܨܵܐ ܀>
text <ܕܟܢܥܢܝܬܐ>
  block
    text <ܕܟܢܥܢܝܬܐ>
  block
    text <ܡܐܡܪܐ ܕܬܠܵܬܒܫܒܐ ܕܟܢܥܢܝܬܐ>
    text <܃ܥܘܼܢܝܐ ܒܪܝܼܟܘ ܕܐܦܢܝܼ ܫܒܝܼܬܢ ܡܼܢ ܣܵܢܐܐ>
    text <܃ܒܝܕ ܒܪ ܓܢܣܢ ܕܙܟܼܵܐ ܘܙܟܼܝܢ܁ ܐܚܝ̈>
  block
    text <܃ܣܵܢܐܐ ܕܐܢܫܐ ܡܥ݂ܵܐ ܥܠ ܐ̄ܢܵܫܐ ܥܲܘܿܠܐܝܼܬ>
    text <ܘܚܲܒܸܿܠ ܨܠܡܵܐ ܕܡܸܬܟܲܢܹܐ ܗ̄ܘ݂ܵܐ ܒܫܸܡ ܐܝܼܬܘܬܐ܀>
    text <܃ܩܛ̇ܠ ܐܢܫܐ ܪܘܝܼ ܒܲܚܣܵܡܐ ܠܘܩܒܲܠ ܐܢܵܫܐ>
    text <ܘܕܠܼܚ ܐܢܘܿܢ ܒܬܸܛܪܐ ܣܲܢܝܐ ܕܡܲܪܝܼܪܘܼܬܗ܀>
    text <܃ܛܢܵܢܐ ܕܪܘܓܙܵܐ ܠܒܸܫ ܡܵܪܘܿܕܵܐ ܠܘܼܩܒܲܠ ܐ̄ܢܫܐ>
    text <ܕܡܛܠܡܵܢܐ ܦܪܹܝܢ ܥܲܦܪ̈ܢܐ ܒܫܸܡ ܐܝܼܬܘܼܬܐ܀>
    text <܃ܩܿܛܐ ܐܢܫܐ ܪܘܝܼ ܒܲܚܣܵܡܐ ܠܘܩܒܲܠ ܐܢܵܫܐ>
    text <ܘܕܠܸܚ ܐܢܘܿܢ ܒܬܸܛܪܐ ܣܲܢܝܐ ܕܡܲܪܝܼܪܘܼܬܗ܀>
    text <܃ܛܢܵܢܐ ܕܪܘܓܙܵܐ ܠܒܸܫ ܡܵܪܘܿܕܵܐ ܠܘܼܩܒܲܠ ܐ̄ܢܫܐ>
    text <ܕܡܛܠܡܵܢܐ ܩܪܸܝܢ ܥܲܦܪܢܵܐ ܒܫܸܡ ܐܝܼܬܘܼܬܐ܀>
    text <܃ܒܙܲܝܢܵܐ ܕܢܟܼܠܐ ܙܲܝܸܢ ܢܲܦܫܵܐ ܕܢܚܪܘܿܒܼ ܐܢܘܿܢ>
    text <ܘܒܨ̈ܢܥܵܬܐ ܠܛܫ݂ ܣܲܦܣܹܪܗ ܠܡܹܐܟܲܕܼ ܕܸܡܗܘܿܢ܀>
    text <܃ܒܟܼܠ ܐܣܟܹܿܡ̈ܝܼܢ ܥܲܬܸܕ ܢܲܦܫܹܗ ܠܘܵܬ ܬܲܟܼܬܘܼܫܵܐ>
    text <ܕܢܓܼܡܘܿܪ ܝܲܨܪܵܐ ܕܡܲܪܝܼܪܘܼܬܸܗ ܒܝܲܕ ܡܲܘܬܲܝ̈ܗܘܿܢ܀>
    text <܃ܦܘܼܪ̈ܣܹܐ ܨܢܝܼܥ̈ܐ ܪ̈ܟܸܒ ܗܘ̤ ܒܗ ܥܠ ܚܲܝܝ̈ܗܘܿܢ>
    text <ܘܥܲܡܸܩ ܘܲܛܡܲܪ ܦܲܚܹ̈ܐ ܕܡܵܘܬܐ ܕܢܩܛܘܿܠ ܐܢܘܿܢ܀>
    text <܃ܡܨܝܼܕܬܐ ܕܥܲܘܠܐ ܙܩܲܪ ܚܘܼܫ̈ܵܒܲܘܗܝ ܐܘܼܡܵܢܐܝܼܬ>
    text <ܕܬܸܣܦܲܩ ܬܸܐܚܘܿܕ ܨܲܝܕܐ ܕܐܢܵܫܐ ܠܓܼܘ ܡܼܢ ܥܘܼܒܿܗ܀>
    text <܃ܒܝܲܡܐ ܘܝܲܒܫܐ ܦܪܲܣ ܚܘܼܫܵܒ̈ܘ̄ ܒܲܕܡܘܼܬ ܢܸܫ̈ܒܸܐ>
    text <ܘܨܵܕ ܟܠ ܥܲܡܡ̈ܝܢ ܘܥܒ݂ܲܕ ܐܢܘܿܢ ܐܘܼܟܼܠܐ ܕܡܵܘܬܵܐ܀>
    text <܃ܒܗܘܿܢ ܐܬܟܲܬܫ ܥܲܡ ܚܲܝܝ̈ܗܘܢ ܟܕ ܠܐ ܪܓܝܼܫܝܢ>
    text <ܘܠܗܘܿܢ ܫܲܕܪ ܐܝܟ ܓܫ̈ܘܿܫܐ ܘܨ݂ܵܕ ܚܲܒܪ̈ܝܗܘܿܢ܀>
    text <܃ܒܐܝܼܕܗܘܢ ܐܲܩܪܸܒܼ ܥܲܡ ܣܕܪ̈ܝܘܢ ܘܲܚܣ݂ܵܢ ܐܢܘܿܢ>
    text <ܘܲܒܝܕ ܣܲܝܦ̈ܐ ܕܪ̈ܥܝܢܝܗܘܿܢ ܒܲܣܒܸܣ ܐܸܢܘܿܢ܀>
    text <܃ܐܪܡܝܼ ܗܸܪܬܼܐ ܕܟܼܬܝܼܫܘܼܬܗ ܒܚܘܼܫܵܒܲ̈ܝܗܘܿܢ>
    text <ܘܚܲܦܛ ܐܢܘܿܢ ܠܡܸܬܟܬܫܘܼ ܚܲܕ ܥܲܡ ܚܲܒܪܗ܀>
    text <܃ܚܪܲܒܼܘ ܠܚܕ̈ܕܐ ܐܝܟ ܢܘܼܟܼܪ̈ܝܐ ܘܠܐ ܐܬܒܲܝܢܘ>
    text <ܘܒܲܣܒܸܣܘ ܓܘܼܫܡܹ̈ܐ ܕܗܲܕܡܝ̈ܗܘܿܢ ܐܝܟ ܠܐ ܐܢܫܐ܀>
    text <܃ܐܲܠܸܦ ܐܢܘܿܢ ܙܢܲܝ̈ ܬܲܟܬܘܼܫܐ ܕܡܲܪܝܼܪܘܬܸܗ>
    text <ܘܚܲܟܿܡ ܐܢܘܿܢ ܕܐܝܟܲܢ ܢܸܣܥܘܢ ܚܲܪܡܵܢܐܝܼܬ܀>
    text <܃ܣܸܦܪܐ ܢܟܼܝܼܠܐ ܟܬܲܒ ܥܠ ܕܲܦܵܐ ܕܪ̈ܥܝܵܢܝܗܘܿܢ>
    text <ܕܢܸܗܘܘܿܢ ܩܿܪܹܝܢ ܥܲܘܿܠܐܝܼܬ ܐܝܟ ܨܸܒܝܵܢܹܗ܀>
    text <܃ܚܙ݂ܐ ܕܚܦܝܼܛܝܢ ܠܡܸܬܗܓܵܝܘ ܒܲܟܼܬܝܼ̈ܒܼܵܬܹܗ>
    text <ܘܐܲܥܕܝܼ ܢܲܦܫܸܗ ܕܢܓܼܡܘܿܪ ܐܢܘܿܢ ܒܲܕܠܐ ܦܐܝ̈ܢ܀>
    text <܃ܫܪ݂ܐ ܨܐܕܝܗܘܢ ܘܲܥܡ݂ܪ ܥܲܡܗܘܿܢ ܘܗܢ݂ܘܿܢ ܥܲܡܗ>
    text <ܘܟܲܕ ܛܵܒ ܪܲܚܡܘܼ̄ ܘܗܘ̤ ܣܢ݂ܵܐ ܐܢܘܿܢ ܘܲܩܠ݂ܲܒܼ ܐܢܘܿܢ܀>
    text <܃ܠܐ ܗ̄ܘ݂ܵܐ ܒܚܘܼܒܐ ܪܚܸܡ ܥܢܝܵܢܗܘܿܢ ܕܐܪܥ̈ܢܵܝܹܐ>
    text <ܐܠܐ ܕܢܸܕܠܘܿܚ ܫܲܝܢܵܐ ܕܒܼܗܘܿܢ ܒܝܲܕ ܥܸܢܝܵܢܗ܀>
    text <܃ܒܐܣܟܹܿܝܡ ܚܘܼܒܐ ܙܲܘܸܕ ܐܸܢܘܿܢ ܡܢ݂ ܨܝܕ ܩܘܼܫܬܐ>
    text <ܘܲܒܚܘܼܬܚ̈ܬܵܐ ܐܛܠܝܼ ܐܢܘܿܢ ܒܬܲܘܫܵܐ ܕܡܸܠܵܘܗܝ܀>
    text <܃ܦܩܲܪܘ ܘܐܫܬܲܚܝܲܢܘ ܫ̈ܐܕܐ ܒܐܢܵܫܐ ܘܐܢܵܫܐ ܒܫ̈ܐܕܐ>
    text <ܘܲܥܒܼܪ ܥܵܠܡܐ ܝܲܡܐ ܘܝܲܒܫܵܐ ܒܲܕܡܘܼܬ ܪܘܝܐ܀>
    text <܃ܚܙ݂ܐ ܒܵܪܘܿܝܐ ܕܕܲܠ݂ܚܸܗ ܒܝܼܫܵܐ ܠܫܲܝܢܐ ܕܐܢܵܫܐ>
    text <ܘܫܲܕܪ ܪܡܙܸܗ ܕܢܦܢܸܐ ܐܢܵܫܐ ܠܫܲܝܢܐ ܕܫܡܸܗ܀>
    text <܃ܪܡܙܸܗ ܫܲܕܪ ܒܝܕ ܐܝܙܓܲܕܵܐ ܦܓܪܵܢܵܝܵܐ>
    text <ܕܢܬܪܓܸܡ ܒܸܗ ܡܸܠܬܼ ܫܲܝܢܐ ܥܲܡ ܐܢܫܘܼܬܐ܀>
    text <܃ܥܲܠ ܩܲܪܛܝܣܵܐ ܕܦܓܼܪܐ ܟܲܬܒܹܗ ܠܨܒܼܝܵܢ ܚܘܼܒܹܗ>
    text <ܕܢܗܘܘܢ ܚܿܙܝܢ ܦܓܪ̈ܢܝܹܐ ܟܲܣܝܵܐ ܒܓܠܝܐ܀>
    text <܃ܥܲܡ ܗܲܕܵܡ̈ܐ ܕܡܸܬܚ̈ܙܝܵܢܐ ܚܙ݂ܩ ܨܒܝܵܢܹܗ>
    text <ܘܐܬܼܐ ܠܘܵܬܗܘܿܢ ܕܢܲܠܸܦ ܐܘܢܿܢ ܕܢܦܢܘܢ ܨܐܕܘܗܝ܀>
    text <܃ܪܲ̇ܟܸܿܒ ܓܘܼܫܡܵܐ ܒܲܟܬܝ̈ܒܵܬܼܐ ܐܝܟ ܐܓܪܬܐ>
    text <ܘܐܪܡܝܼ ܐܝܼܕܐ ܚܹܝܠ ܟܲܣܝܘܼܬܸܗ ܘܛܲܒܥܹܗ ܒܲܫܡܹܗ܀>
    text <ܐܲܠܦܹܗ ܠܦܓܼܪܐ ܕܗ̤ܘ ܒܗ ܢܩܪܸܐ ܐ̄ܪܙ ܟܲܣ̈ܝܵܬܼܐ܃>
  block
    text <ܘܢܗܘ̤ܐ ܡܬܪܓܸܿܡ ܠܲܟܼܢ̈ܘܵܬܗ ܦܘܼܫܵܩ ܐܪ̈ܙܐ܀>
    text <܃ܐܝܟ ܪܒܿ ܚܲܝܠܐ ܙܲܝܸܢ ܫܲܕܪܗ ܠܘܼܩܒܲܠ ܒܝܼܫܵܐ>
    text <ܕܒܙܵܟܘܼܬܸܗ ܢܣ݂ܲܒܼ ܓܢܣܗ ܚܪܘܿܙ ܚܘܒ̈ܝܗܘܿܢ܀>
    text <܃ܢܦ݂ܲܩ ܦܓܪܢܐ ܥܲܡ ܨܒܝܵܢܐ ܐܠܗܵܝܵܐ>
    text <ܘܐܪܝܼܡ ܩܵܠܗ ܟܲܣܝܐ ܒܓܠܝܵܐ ܘܲܪܥܸܠܘ ܫܐܕ̈ܐ܀>
    text <܃ܩܵܠܐ ܚܲܕܬܼܐ ܫܡܲܥܘ ܡܵܪ̈ܘܿܕ ܕܩܥ݂ܵܐ ܒܦܓܪܐ>
    text <ܘܙܵܥܘ݂ ܘܐܬܒܲܠܗܝܼܘ ܒܚܲܕܬܘܼܬ ܩܵܠܐ ܕܠܐ ܒܲܥܝܵܕܐ܀>
    text <܃ܚܹܝܠ ܐܝܼܬܘܼܬܼܐ ܢܗܸܘܢ ܒܲܒܪܝܼܬܐ ܒܦܘܼܡ ܡܵܝܘܿܬܐ>
    text <ܘܲܪܥܸܠܘ ܣܕܪ̈ܐ ܕܚܲܝ̈ܠܲܝ ܒܝܼܫܐ ܘܡܲܘܬܐ ܝܲܥܢܐ܀>
    text <܃ܩܵܠ ܫܸܡ ܝܫܘܿܥ ܐܢܥܸܩ ܒܐܪܥܐ ܒܲܕܡܘܼܬ ܪܲܥܡܵܐ>
    text <ܘܐܲܝܠܸܠܘ ܕܝܘ̈ܐ ܕܠܐ ܣܦܩ݂ܘ ܣܲܝܒܿܪܘ ܪܒܿܘܼܬܼ ܩܵܠܗ܀>
    text <܃ܒܩܵܠܐ ܒܲܠܚܘܿܕ ܐܙܝܼܥ ܐܢܘܿܢ ܠܡܲܠ̈ܝܲܝ ܚܘܼܬܪܐ>
    text <ܘܫܲܪܝܼܘ ܡܫܲܢܸܝܢ ܡܢ݂ ܥܘܼܡܪ̈ܝܗܘܿܢ ܟܕ ܠܐ ܨܿܒܝܢ܀>
    text <܃ܩܵܠܐ ܕܫܡܸܗ ܫܡܲܥ ܗܘ݂ܐ ܠܓܝܵܘܢ ܪܫ ܣܕܪ̈ܝܗܘܿܢ>
    text <ܘܐܚܕܗ ܓܘܼܢܚܵܐ ܘܐܲܝܠܸܠ ܘܲܒܟܼܐ ܡܲܪܝܼܪܐܝܼܬ܀>
    text <܃ܢܦ݂ܲܩ ܗ̄ܘ݂ܵܐ ܛܸܒܵܐ ܕܫܡܸܗ ܕܝܫܘܿܥ ܠܟܠ ܐܬܼܪܵܘܵܢ>
    text <ܘܲܟܼܢܲܫܘ ܥܲܡܡ̈ܐ ܘܡܕܝܼܢ̈ܝܸܐ ܠܡܸܫܡܲܥ ܡܸܠܬܗ܀>
    text <܃ܪܵܡܙܵܐ ܟܲܣܝܵܐ ܟܲܢܸܫ ܐܢܘܿܢ ܠܠܡܹܐܢ ܚܘܼܒܹܗ>
    text <ܕܢܐܬܼܘܿܢ ܢܟܼܵܝܢܘܿܢ ܪ̈ܥܝܵܢܝܗܘܿܢ ܒܫܲܝܢܐ ܕܫܡܸܗ܀>
    text <܃ܫܡܲܥܘ ܕܒܡܸܠܬܹܗ ܪܵܕܦ ܕܝܘ̈ܐ ܘܡܲܐܣܹܐ ܟܐܒ̈ܐ>
    text <ܘܨܵܒܼܘ ܡܼܢ ܟܠ ܕܘܼܢܢ ܠܡܸܣܲܒ ܣܲܡܐ ܠܟܼܘܼܙ̈ܗܢܝܗܘܿܢ܀>
    text <܃ܢܦܩܲܬ̤ ܐܢܬܬܐ ܕܡܕܝܲܪ ܗܘ݂ܵܐ ܫܐܕܐ ܒܒܲܪܬܗܿ>
    text <ܕܬܹܫܐܲܠ ܡܸܢܗ ܣܲܡܵܐ ܕܪܘܼܚܐ ܠܟܹܐܒܐ ܕܕܝܘܵܐ܀>
    text <܃ܚܙ݂ܲܩܘ ܚܘܼܫܵܒ̈ܝܗܿ ܥܲܡ ܗܲܕܡ̈ܝܗܿ ܒܬܪ ܝܫܘܿܥ>
    text <ܘܫܲܪܝܼܘ ܚܢܸ̇ܝܢ ܙܘܥ̈ܝܗܿ ܘܪ̈ܓܫܝܗܿ ܠܢܝܼܫܐ ܕܫܡܗ݂܀>
    text <܃ܡܿܢ ܟܲܝ ܐܲܠܦܗܿ ܠܒܲܪܬ ܕܲܟܼܢܲܥܸܢ ܥܲܒܕܐ ܕܥܲܒ̈ܕܐ>
    text <ܕܬܸܦܘܿܩ ܐܸܫܐܲܠ ܚܹܐܪܘܼܬ ܢܲܦܫܵܐ ܡܼܢ ܒܲܪ ܐܒܵܪ(ܡ)܀>
    text <܃ܡܲܢܘܼ ܓܠ݂ܐ ܠܗܿ ܠܲܟܼܢܥܢܵܝܬܐ ܒܲܪܬ ܚܵܡ ܠܝܼܛܵܐ>
    text <ܕܡܨܸܐ ܒܲܪ ܫܹܝܡ ܠܸܫܪܐ ܛܲܒܥܵܐ ܕܠܘܵܬ ܟܐܢܐ܀>
    text <܃ܡܿܢ ܒܲܕܩ ܠܗܿ ܠܦܵܠܚܲܬ̤ ܫ̈ܐܕܐ ܕܛܡܐܘܼܗܿ ܫ̈ܐܕܐ>
    text <ܕܒܩܵܠ ܝܫܘܿܥ ܡܫܲܢܹܝܢ ܫܹ̈ܐܕܹܐ ܡܢ݂ ܥܘܼܡܪ̈ܝܗܘܿܢ܀>
    text <܃ܡܲܢܘܼ ܟܬܼܒܼ ܠܗܿ ܣܸܦܪܐ ܚܲܕܬܐ ܕܫܸܡ ܒܪܘܿܝܐ>
    text <ܠܢܦܫܵܐ ܕܥܬܿܩܲܬ̤ ܒܥܢܝܵܢ ܫ̈ܐܕܐ ܣܢ̈ܐܐ ܕܩܘܼܫܬܵܐ܀>
    text <܃ܡܲܢܘܼ ܚܵܘܝܵܗܿ ܠܚܲܙܩܲܬ̤ ܟܠܫܥ ܠܲܬܪܥ ܕܲܝܘ̈ܐ>
    text <ܕܬܪܕܐ ܒܐܘܼܪܚܐ ܕܗܲܝܡܢܘܼܬܐ ܕܚܲܕ ܐܠܗܐ܀>
    text <܃ܪܡܙܐ ܟܲܣܝܐ ܪܡܲܙ ܠܗܿ ܒܗܵܘܢܐ ܐܪܙܵܢܐܝܼܐܬ>
    text <ܕܫܘܼܛ ܦܘܼܠܚܢܐ ܕܦܬܲܟܪܘܼܬܐ ܘܗܲܝܡܸܢܝ ܘܲܚܝܵܝ܀>
    text <܃ܗܘܸܝܘܼ ܚܲܙܩܗܿ ܒܗܲܝܡܵܢܘܼܬܐ ܐܝܟ ܕܒܙܝܢܵܐ>
    text <ܕܬܦܘܿܩ ܐܲܩܪܸܒܼ ܥܲܡ ܡܵܪܘܿܕܐ ܕܲܫܒܼܵܐ ܠܒܲܪܬܗܿ܀>
    text <܃ܒܗܲܝܡܘܼܬܐ ܘܣܲܒܪܐ ܘܚܘܼܒܐ ܚܸܙܩܲܬ̤ ܢܲܦܫܗܿ>
    text <ܘܐܝܟ ܕܒܣܲܝܦܐ ܦܣܲܩܬܸܗ ܠܒܼܝܼܫܐ ܒܡܸܠܲܬ ܦܘܼܡܗܿ܀>
    text <܃ܗܲܝܡܵܘܼܬܐ ܠܒܸܫ ܪܥܝܵܢܗܿ ܐܝܟ ܫܸܪܝܵܢܐ>
    text <ܘܠܸܒܟܲܬ̤ ܣܲܒܪܐ ܒܲܕܡܘܼܬ ܣܲܟܿܪܐ ܒܐܝܿܓܐ ܕܙܵܘܥ̈ܐ܀>
    text <܃ܠܢܝܼܫܵܐ ܕܚܘܼܒܐ ܚܵܢ݂ܘ ܚܘܼܫܵܒܸ̈ܝܗܿ ܥܲܡ ܗܲܕܵܡ̈ܝܗܿ>
    text <ܘܣܠܩܲܬ̤ ܩܵܡܲܬ̤ ܩܵܡܲܬ̤ ܒܕܪܓܐ ܪܵܡܿܐ ܕܫܸܡ ܕܲܟܵܝܸ̈ܐ܀>
    text <܃ܒܙܲܝܢܵܐ ܟܲܣܝܵܐ ܙܲܝܢܲܬ̤ ܢܲܦܫܗܿ ܪܘܼܚܵܢܐܝܼܬܼ>
    text <ܕܬܫܟܲܚ ܬܹܐܪܘܿܥ ܩܪܵܒܵܐ ܟܲܣܝܵܐ ܕܚܲܝܠ̈ܝ ܒܝܼܫܐ܀>
    text <܃ܝܕܥܬ̤ ܕܟܲܣܝܐ ܗ̄ܘ݂ ܣܵܢܵܐܐ ܕܐܢܵܫܵܐ ܕܡܲܩܪܸܒ ܥܡܗܿ>
    text <ܘܛܝܒܲܬ̤ ܙܲܝܢܵܐ ܪܘܼܚܵܢܝܐ ܠܦܘܼܬ ܟܲܣܝܘܼܬܸܗܿ܀>
    text <ܒܟܸܣܝܵܐ ܚܸܫܠܬ̤ ܗܲܝܡܵܢܘܼܬܐ ܒܓܼܘ ܪܸܥܝܵܢܵܗܿ܃>
  block
    text <ܘܩܢܵܬ̤ ܚܲܝܠܵܐ ܠܡܸܬܟܲܬܫܘܼ ܥܲܡ ܚܲܣܝܼܢܐ܀>
    text <܃ܒܗܲܝܡܢܘܼܬܐ ܚܙ݂ܵܩܘ ܗܲܕܵܡ̈ܝܗܿ ܒܬܪ ܝܲܨܪܗܿ>
    text <ܘܐܪܝܼܡܘ ܩܵܠܐ ܪ̈ܓܫܸܝܗܿ ܘܙܘܥ̈ܝܗܿ ܠܡܸܫܐܲܠ ܪ̈ܚܡܸܐ܀>
    text <܃ܦܘܼܡܐ ܘܗܵܘܢܵܐ ܫܲܘܝܵܐܝܼܬܼ ܒܩܵܠܐ ܟܢܝܼܟܼܐ>
    text <ܘܲܩܢ݂ܘ ܚܘܼܨܦܐ ܕܗܲܝܡܢܘܼܬܐ ܕܠܐ ܡܸܙܕܟܼܝܵܐ܀>
    text <܃ܐܝܟܼ ܫܝܦܘܿܪܐ ܩܥ݂ܵܐ ܪܥܝܵܢܐ ܒܪ̈ܓܸܫܸܐ ܕܠܒܲܪ>
    text <ܘܒܕܩ ܦܘܼܡܐ ܥܠ ܟܲܪܝܘܼܬܐ ܕܚܲܫ̈ܐ ܕܠܓܲܘ܀>
    text <܃ܣܢܐܓܪܐ ܗܘ݂ܐ ܠܗܘܿܢ ܦܘܼܡܵܐ ܠܙܘ̈ܥܸܐ ܩܕܵܡ ܕܲܝܵܢܵܐ>
    text <ܘܐܪܓܸܿܡܘ ܚܲܪ̈ܫܸܐ ܚܠܵܦ ܡܲܠ̈ܠܐ ܩ̈ܠܐ ܚܢܝ̈ܓܸܐ܀>
    text <܃ܩܥܵܬ̤ ܒܲܪܬ ܠܝܼܛܐ ܩܕܵܡ ܒܼܲܪ ܟܐܢܐ ܪܥܘܿܡܐܝܼܬܼ>
    text <ܕܚܘܼܣ ܒܲܪ ܕܘܝܼܕ ܘܚܲܪܪ ܥܲܒܕܘܼܬܼܝ ܡܼܢ ܫܲܒܵܝܐ܀>
    text <܃ܚܘܼܢ ܒܲܪ ܐܒܪܵܡ ܥܲܝܼܪ ܚܘܼܒܐ ܠܟܲܪܬܸܗ ܕܲܟܼܢܲܥܢ>
    text <ܘܦܪܘ̈ܩ ܚܲܝ̈ܝ ܡܢ݂ ܫܘܼܥܒܵܕܐ ܕܥܲܒܼܕܘܼܬ ܒܝܼܫܵܐ܀>
    text <܃ܐܒܐ ܕܐܒܘܼܝܢ ܠܵܛ ܠܐܒܵܗ̈ܝ ܡܢ݂ ܦܘܼܡ ܟܲܣܝܵܐ>
    text <ܘܲܟܼܕܵܢ ܐܢܘܿܢ ܒܢܝܼܪܐ ܩܲܫܝܵܐ ܕܐܟܸܿܠ ܩܲܪܨܵܐ܀>
    text <܃ܢܘܿܚ ܠܵܛ ܠܐܲܒܘܢ ܕܒܲܙܲܚ ܘܐܲܗܸܠ ܡܲܪܵܚܐܝܼܬܼ>
    text <ܘܒܲܪܸܝܟ ܠܐܒܘܼܢ ܕܝܲܩܪ ܘܐܚܸܒܼ ܚܲܟܿܝܼܡܵܐܝܼܬܼ܀>
    text <܃ܐܝܟ ܕܒܫܲܒܛܐ ܪܕܵܝܗܝ ܙܲܕܝܼܩܐ ܠܡܪ(ܚ) ܠܸܒܐ>
    text <ܘܗܵܐ ܡܬܲܚ ܢܸܓܕܐ ܥܠ ܝܵܠܕܬܗ ܥܕܡܐ ܠܗܵܫܐ܀>
    text <܃ܟܲܕܘܼ ܒܸܠܥܲܬ̤ ܡܲܪܵܚܘܼܬܢ ܒܢܸܓܼܕ̈ܐ ܕܐܒܼܘܼܢ>
    text <ܘܗܘ̤ܝܢ ܥܲܒܼ̈ܕܐ ܠܥܒܼܕܵܐ ܕܡܵܪܕ ܥܠ ܥܵܒܘܿܕܐ܀>
    text <܃ܟܲܕܘܼ ܫܲܥܒܸܕ ܛܪܘܿܢܐ ܕܥܘܠܐ ܠܚܐܪܘܼܬ ܢܲܦܫܢ>
    text <ܘܐܲܗܸܠ ܪܲܓܝܼܚܢ ܥܲܠ ܬܘܼܩܵܢܐ ܕܟܼܝܵܢ ܐܢܵܫܐ܀>
    text <܃ܘܐܢ ܥܲܒܕܘܼܬܐ ܚܲܝܵܒܼ ܙܲܪܥܹܗ ܕܚܵܡ ܡܲܪܵܚܵܐ>
    text <ܢܗܘܘܿܢ ܥܲܒܼ̈ܕܐ ܠܒܲܪ ܫܝܡ ܟܐܢܐ ܘܠܐ ܠܛܪܘܼܢܐ܀>
    text <܃ܐܦ ܘܢܿܚ ܟܐܢܐ ܗܟܢ ܬܲܪܓܸܡ ܒܲܢܒܝܘܼܬܸܗ>
    text <ܕܠܫܹܝܡ ܢܦܠܘܿܚ ܟܢܲܥܢ ܥܲܒܼܕܘܼܬ ܐܝܟ ܕܠܡܵܪܐ܀>
    text <܃ܠܟ ܟܝܬ ܢܸܦܘܿܥ ܚܵܘܒܲܬܼ ܚܘܼܒܵܐ ܐܝܟ ܚܲܝܵܒܼܵܐ>
    text <ܕܡܼܡ ܗܘܿ ܙܲܪܥܐ ܐܢܬ ܕܪܫܝܼܡܵܐ ܒܸܗ ܚܐܪ̈ܘܼܬ ܐܢܵܫܐ܀>
    text <܃ܒܲܪ ܕܘܝܼܕ ܐܲܢܬܿ ܘܒܲܪ ܐܒܪܗܵܡ ܒܪ ܫܝܡ ܒܲܪ ܢܘܿܚ>
    text <ܚܲܪܪ ܥܲܒܕ̈ܝܢ ܡܢ݂ ܚܲܣܝܼܝܐ ܘܢܸܗܘܘܿܢ ܕܝܼܠܟ܀>
    text <܃ܫܘܼܘܕܵܝ ܚ̈ܝܸܐ ܫܡܝܼܥ ܠܝܼ ܕܩܲܒܸܠ ܕܘܝܼܕ ܐܒܘܼܢ>
    text <ܚܲܬܸܡ ܡܸܠ̈ܘܗܝ ܒܝܕ ܣܘܼܥܪܢܐ ܐܝܟ ܕܦܐܐܠܝܢ܀>
    text <܃ܠܫܲܝܢܐ ܕܐܢܵܫܐ ܫܲܕܪܝܢ ܪܡܙܐ ܐܠܗܵܝܵܐ>
    text <ܓܡܘܿܪ ܒܥܒܿܕܐ ܡܹܐܬܝܼܬ ܚܘܼܝܢ ܨܝܕ ܦܲܠܓܼܝܼܢ܀>
    text <܃ܛܸܒܵܝܢ ܫܸܡ̇ܥܸܬ ܕܢܦܲܩ ܒܲܐܪܥܐ ܘܙܵܥܘ݂ ܡܵܪܘ̈ܕܐ>
    text <ܘܢܸܦܩܸܿܬܼ ܕܐܚܙܐ ܫܪܪܐ ܓܲܠܝܐ ܒܝܲܕ ܢܸܣܝܵܢܐ܀>
    text <܃ܒܫܸܡ ܫܘܼܠܛܢܝܢ ܫܡܿܥܸܬܼ ܕܪܵܕܦܝܼܢ ܐܢ̈ܫܵܐ ܠܕܝ̈ܘܸܐ>
    text <ܘܐܸܬܼܝܿܬܼ ܕܐܸܣܲܒܼ ܣܒܲܪܬܼܐ ܕܫܡܵܝܢ ܘܐܘܒܸܠ ܠܕܝܘܹ̈ܐ܀>
    text <܃ܕܝܘܵܐ ܛܪܘܼܢܐ ܥܲܠ݂ ܘܐܣܬܲܬܲܪ ܒܢܲܦܫܐ ܕܲܒܼܬܼܝ>
    text <ܘܣܵܥܸ̇ܐ ܒܓܼܘܼܡܕܵܐ ܠܡܸܫܪܐ ܚܝܝ̈ܗܿ ܡܢ݂ ܚܲܝܘܼܬܐ܀>
    text <܃ܕܠܐ ܚܲܘܣܵܢܐ ܫܚܿܩ ܦܓܪܗܿ ܘܡܲܦܗܸܐ ܢܲܦܫܗܿ>
    text <ܘܐܢ ܦܘܼܩܕܢܝܢ ܠܐ ܡܲܕܪܸܝܢ ܠܗܿ ܡܵܘܦܹܝܢ ܚܲܝ̈ܝܗܿ܀>
    text <܃ܫܲܕܪ ܪܡܙܵܟ ܩܲܠܝܼܠܐܝܼܬܼ ܐܝܟ ܐܝܙܓܲܕܵܐ>
    text <ܘܢܸܟܼܠܸܐ ܒܫܐܕܐ ܥܲܕܠܐ ܣܵܥܹ̇ܐ ܠܡܸܐܫܲܕ ܠܲܕܡܵܐ܀>
    text <܃ܗܲܒܠܝܼ ܛܲܒܼܥܵܐ ܕܫܸܡ ܛܘܼܠܛܢܝܢ ܘܐܸܚܲܘܸܐ ܠܸܗ>
    text <ܘܗܵܐ ܡܬܒܲܠܗܸܐ ܐܝܟ ܝܵܠܕܬܐ ܕܚܣܢܘܼܗܿ ܚܸܒܠ̈ܗܿ܀>
    text <܃ܟܬܘܿܒ ܐܓܪܬܐ ܘܐܪܡܵܐ ܐܝܼܕܐ ܚܹܝܠ ܥܘܼܕܪܢܝܢ>
    text <ܘܐܢ ܚܙ̇ܐ ܠܗܿ ܬܘܼܒ ܠܐ ܡܲܡܪܚ ܥܠ ܦܘܼܩܕܵܢܝܢ܀>
    text <ܒܩܵܠܐ ܚܢܝܓܐ ܡܸܬܟܲܫܦܐ ܗ̄ܘܐ ܒܲܪܬܸܗ ܕܟܼܢܥܢ܃>
  block
    text <ܘܝܵܕܥ ܟܠܐ ܡܬܲܗܸܐ ܗܘ݂ܵܐ ܠܗܿ ܐܝܟ ܠܐ ܫܿܡܲܥ܀>
    text <܃ܒܚܘܼܨܦܵܐ ܕܩܵܠܗܿ ܬܗܲܪܘ ܬܲܠ̈ܝܕܐ ܕܟܡܵܐ ܫܐܠܲܬ̤>
    text <ܘܲܩܪܸܒܘ ܘܐܦܝܼܣܘ ܠܐܣܝܐ ܕܢܸܫܪܝܗܿ ܒܚܹܝܠ ܥܘܼܕܪܢܗ܀>
    text <܃ܗܒܠܗܿ ܣܲܡܵܐ ܕܡܸܠܬ ܦܘܼܡܵܝܢ ܐܝܟ ܕܡܥܵܕܬ>
    text <ܘܬܹܐܙܲܠ ܬܲܣܸܐ ܟܹܐܒܐ ܕܫܐܕܐ ܕܢܵܩܸܠ ܒܪܵܬܲܗܿ܀>
    text <܃ܦܲܢܝܼ ܪܒܐ ܠܘܵܬ ܬܲܠܡܝܕ̈ܘܗܝ ܚܲܟܿܝܼܡܵܐܝܼܬ>
    text <ܕܠܐ ܐܫܬܲܕܪܹܐ ܐܠܐ ܕܐܲܣܸܐ ܠܲܒܢܝ̈ ܝܲܥܩܘܿܒ܀>
    text <܃ܥܸܪ̈ܒܐ ܕܛܘܼ ܡܼܢ ܝܼܣܪܝܠ ܢܸܦܩܸ̇ܬ ܕܐܸܒܼܥܸܐ>
    text <ܕܢܦܢܘܿܢ ܝܸܥܠܘܼܢ ܠܛܝܵܪ ܚܝ̈ܐ ܕܫܸܡ ܒܵܪܘܿܝܐ܀>
    text <܃ܠܐ ܓܝܪ ܦܲܐܝܵܐ ܠܡܸܬܠ ܠܲܚܡܵܐ ܕܒܢܝ̈ ܚܐܪ̈ܐ>
    text <ܠܲܟܼܢܥܢ̈ܝܐ ܟܠ̈ܒܹܐ ܝܲܥܢ̈ܐ ܕܠܐ ܣܒ݂ܲܥܘ ܥܘܠܐ܀>
    text <܃ܒܲܪܬ ܚܵܡ ܫܸܡܥܬ̤ ܕܩܪ݂ܗܿ ܟܲܠܒܐ ܡܵܪܹܐ ܒܲܝܬܐ>
    text <ܘܲܩܢܬ̤ ܣܲܒܪܐ ܕܬܲܚܸܐ ܐܦ ܗܝ̤ ܒܛܲܟܼܣܐ ܕܟܼܠ̈ܒܸܐ܀>
    text <܃ܚܙ݂ܵܬ̤ ܛܵܝܼܬܼܐ ܠܡܪܸܐ ܥܢ̈ܐ ܕܣܥܝܼܪ ܥܸܪ̈ܒܵܘܗܝ>
    text <ܘܚܸܒܨܬ̤ ܕܬܸܥܘܿܠ ܠܛܝܵܪ ܡܸܠ̈ܘܗܝ ܒܲܣܝܼ̈ܡܵܬܼܐ܀>
    text <܃ܚܙܵܬ̤ ܕܐܦ ܟܠ̈ܒܸܐ ܐܘܼܟܠܐ ܒ̇ܥܸܝܢ ܐܝܟ ܝܵܪ̈ܘܿܬܸܐ>
    text <ܘܚܲܟܿܝܼܡܐܝܼܬ ܒܥܵܬ̤ ܬܘܼܪܣܵܝܐ ܠܡܵܪܸܐ ܒܲܝܬܐ܀>
    text <܃ܐܹܝܢ ܠܲܡ ܐܝܬܝܗܿ ܘܫܲܦܝܼܪ ܐܸܡܪܬ̤ ܡܵܪܐ ܛܵܒܐ>
    text <ܕܟܲܠܒܵܐ ܐܝܼܬܲܝ ܘܠܐ ܫܵܘܝܵܐ ܐܢܐ ܠܫܸܡ ܝܵܪ̈ܘܿܬܐ܀>
    text <܃ܐܹܝܢ ܕܝܼܠܝܢ ܗ̄ܘܼ ܚܐܪܘܼܬܼ ܢܲܦܫܐ ܕܒܢ̈ܝ ܚܐܪ̈ܐ>
    text <ܘܕܝܼܠܝܢ ܐܢܘܿܢ ܐܦ ܚܲܛ̈ܝܐ ܟܠ̈ܒܸܐ ܕܫܲܝܢܐ܀>
    text <܃ܗܲܒ ܬܘܼܪܣܵܝܵܐ ܠܒܢ̈ܝ ܚܐܪ̈ܐ ܐܝܢ ܡܵܐ ܕܫܵܘܸܝܢ>
    text <ܘܢܸܚܘܿܢ ܟܲܠ̈ܒܸܐ ܡܢ݂ ܦܲܪ̈ܟܘܼܟܐ ܕܦܵܬܼܘܿܪ̈ܝܗܘܿܢ܀>
    text <܃ܗܲܒܠܝܼ ܕܬܸܚܸܐ ܒܛܟܣܵܐ ܕܟܠ̈ܒܸܐ ܡܢ݂ ܥܘܼܕܪܵܢܝܢ>
    text <ܐܟܡܵܐ ܕܡܲܚܸܬܿ ܟܝ̈ܢܐ ܚܪ̈ܫܸܐ ܥܲܡ ܡܲܠ̈ܠܸܐ܀>
    text <܃ܗܒܠܝܼ ܕܐܫܘܸܐ ܠܢܸܬܼܪܐ ܙܥܘܿܪܐ ܕܡܢ݂ ܡܘܒܿܬܼܝܢ>
    text <ܕܠܲܝܬ ܒܥܲܒ̈ܝܼܕܐ ܕܠܵܘ ܡܢ݂ ܓܲܙܐ ܕܚܘܼܒܵܝܢ ܚܵܝܵܐ܀>
    text <܃ܗܲܒܠܝܼ ܕܐܣܲܒܼ ܥܲܡ ܫܲܬܝܼ̈ܩܐ ܣܘܼܢܩܵܢ ܚܲܝܲ̈ܝ>
    text <ܘܐܹܚ̇ܐ ܒܛܲܝܒܿܘܼ ܐܝܟ ܟܠ ܒܸܪ̈ܝܢ ܕܙܵܐܢ ܪܡܙܵܝܢ܀>
    text <܃ܐܘܿ ܚܸܟܡ̈ܬܿܐ ܕܐܲܒܲܥ ܠܸܒܐ ܕܛܵܐ݂ ܒܛܘܼܥܝܵܝ>
    text <ܘܝܼܠܸܦ ܘܐܲܠܸܦ ܕܐܝܟܲܢ ܢܬܪܓܸܡ ܚܲܟܿܝܼܡܵܐܝܼܬܼ܀>
    text <܃ܐܘܿ ܝܲܕܥܵܬ̈ܐ ܕܲܬܢܐ ܗܵܘܢܐ ܥܢܸܐ ܒܲܚܛܝܼܬܼܐ>
    text <ܘܲܚܠܵܦ ܙܐܦܐ ܡܲܠܠ ܩܘܼܫܬܐ ܩܕܵܡ ܝܵܕܥ ܟܠ܀>
    text <܃ܐܘܿ ܪܥܝܵܢܐ ܕܣܐܸܒ ܒܐܪܥܐ ܒܦܘܼܠܚܢ ܥܲܘܠܵܐ>
    text <ܕܪܓܼ ܥܢܝܵܢܐ ܕܪ̈ܘܚܵܢܝܬܐ ܕܠܐ ܚܲܙܝ̈ܢ ܠܗ܀>
    text <܃ܠܲܘ ܚܲܕܬܐܝܼܬ ܚܙ݂ܗܿ ܘܬܗܲܪ ܒܗܿ ܐܝܟ ܠܐ ܝܿܕܥ>
    text <ܕܚܙܝܵܐ ܗܘ݂ܵܬܼ ܠܗ ܗܝܡܵܢܘܬܗܿ ܩܕܡ ܕܬܡܲܠܠ܀>
    text <܃ܒܗܿ ܚ̇ܐܪ ܗܘܼܐ ܥܲܕܠܵܐ ܬܪܟܸܿܒ ܩܠ ܒܵܥܘܼܬܐ>
    text <ܘܨܵܝ̈ܬܢ ܗ̄ܘܝ ܠܸܗ ܡܸܠܲܬܼ ܦܘܡܗܿ ܘܕܚܘ ܫܒܝ̈ܗܿ܀>
    text <܃ܡܦܵܣ ܗܘ݂ܐ ܕܡܲܐܣܹܐ ܟܹܐܒܵܐ ܕܒܲܪܬܗܿ ܒܣܲܡܐ ܕܪܡܙܸܗ>
    text <ܘܓܲܠܝܐ ܗ̄ܘ݂ܵܐܬܼ ܠܹܗ ܕܪܵܕܦ ܕܝܘܵܐ ܒܚܹܝܠ ܥܘܼܕܪܢܗ܀>
    text <܃ܠܵܘ ܠܵܗܿ ܢܲܣܝܼ ܒܗܿܝ ܕܐܬܬܲ ܗܝܼ ܘܠܐ ܨܵܬܼ ܡܸܠ̈ܝܗܿ>
    text <ܫܪܪܐ ܕܚܘܼܒܸܗ ܨܒܼܵܐ ܕܢܚܲܘܐ ܠܐܐ ܝܵܕܘܿܥܸ̈ܐ܀>
    text <܃ܠܵܘ ܡܲܣܠܵܝܘ ܐܣܠܝܼ ܘܲܫܕܗܿ ܡܢ݂ ܡܲܪܥܝܼܬܗ>
    text <ܠܢܸܩܝܐ ܕܦܥܵܬ̤ ܒܬܧ ܚܘܼܒܗܿ ܕܪܵܥܐ ܠܟܼܠܐ܀>
    text <܃ܠܵܘ ܐܝܟ ܚܵܐܣ ܥܠ ܚܘܼܠܡܢܐ ܗܡܝܼ ܘܫܲܬܸܩ>
    text <ܐܠܐ ܕܢܲܩܢܸܐ ܚܘܼܨܦܐ ܠܐܢܵܫܐ ܠܡܸܫܐܠ ܪ̈ܚܡܸܐ܀>
    text <܃ܒܚܘܼܨܦܵܐ ܘܐܲܠܸܦ ܕܢܲܚܨܸܦ ܟܠܢܫ ܥܠ ܥܘܼܕܪܢܗ>
    text <ܘܠܐ ܢܸܬܪܦܐ ܐܢ ܠܐ ܢܵܣܸ̇ܒܼ ܩܲܠܝܼܠܐܝܼܬ܀>
    text <ܒܝܲܕ ܬܘܼܗܵܝܗ ܐܲܛܸܢ ܛܲܝܒܿܘܼ ܠܥܡܵܐ ܓܙܝܼܪܐ܃>
  block
    text <ܕܡܸܫܬܒܗܲܪ ܗܘ݂ܵܐ ܒܒܲܝܬܝܘܼܬܐ ܕܫܸܡ ܒܵܪܘܿܝܐ܀>
    text <܃ܬܲܪܥܵܐ ܐܸܚܲܕ ܒܐܦܝ̈ ܪܸܛܥܵܐ ܕܦܘܼܡ ܡܲܪܝܵܝܹܐ>
    text <ܕܗܵܐ ܠܲܡ ܐܦܝܼ ܒܢܝ̈ ܐܒܪ̄ܗܵܘܢ ܘܲܣܥ݂ܲܪ ܚܲܢܦ̈ܐ܀>
    text <܃ܒܙܲܪܥܵܐ ܣܲܢܝܵܐ ܕܚܘܼܫܵܒ̈ܝܗܘܿܢ ܡܬܒܲܩܐ ܗܘ݂ܵܐ>
    text <ܘܩܲܕܡ ܥܩܪܗ ܥܲܕܠܐ ܢܵܘܥܸܐ ܘܢܥܒܸܕ ܦܐܪ̈ܐ܀>
    text <܃ܓܲܠܝܐ ܗ̄ܘ݂ܐ ܠܗܿ ܕܐܸܢ ܥܵܢ̇ܐ ܠܗܿ ܠܒܲܪܬܸܗ ܕܟܼܢܲܥܢ>
    text <ܢܵܨ̇ܝܢ ܥܲܡܸܗ ܕܠܡܿܢ ܚܵܢܗܿ ܠܦܠܚܲܬ ܫܐܕ̈ܐ܀>
    text <܃ܝܵܕܥ ܗ̄ܘܼܐ ܠܗܿ ܠܐܢܬܬܐ ܕܫܲܪܝܼܪ ܚܘܼܒܗܿ>
    text <ܡܸܬܪܦܝܵܐ ܟܡܵܐ ܐܢ ܡܲܗܡܸܐ ܘܠܐ ܥܵܢܸ̇ܐ ܠܗܿ܀>
    text <܃ܒܗܵܕܐ ܬܢܘܵܝ ܠܐ ܥܢ݂ܐ ܪܸܡ̇ܙܸܗ ܩܲܠܝܼܠܐܝܼܬ>
    text <ܕܢܸܓܠܸܐ ܫܪܪܗܿ ܘܢܲܟܸܿܣ ܚܘܼܬܼܪܐ ܕܥܘܼܙ̈ܠܲܝ ܠܒܐ܀>
    text <܃ܗܲܢܝܼ ܗܘ݂ܐ ܠܗ ܩܵܠ ܦܬܓܵܡ̈ܝܪܘ ܡܢ݂ ܩܵܠ̈ܝܼܢ>
    text <ܘܡܣܲܟܸܐ ܗܘ݂ܵܐ ܕܬܘܣܸܦ ܬܸܙܡܲܪ ܩܵܠܸ̈ܐ ܚܢܝܓܸ̈ܐ܀>
    text <܃ܒܝܲܕ ܬܘܗܵܝܗ ܡܓܲܪܸܓ ܗ̄ܘ݂ܐ ܠܸܒܵܐ ܬܲܩܢܵܐ>
    text <ܕܢܲܘܣܸܦ ܢܸܩܘܿܫ ܒܟܸܢܪ ܦܘܼܡܐ ܩܵܠ ܒܵܥܘܼܬܗ܀>
    text <܃ܒܝܕ ܒܵܥܘܼܬܗܿ ܐܲܛܸܢ ܥܲܐ ܘܐܲܠܸܦ ܥܲܡܡܸ̈ܐ>
    text <ܕܢܸܚܙܘܿܢ ܢܘܗܪܐ ܕܗܲܝܡܡܵܢܘܼܬܼܐ ܒܒܲܪܬ ܚܸܫ̈ܘܿܟܸܐ܀>
    text <܃ܒܝܕ ܒܵܥܘܼܬܗܿ ܐܲܛܸܢ ܥܲܡܐ ܘܐܠܸܦ ܥܲܡܡܸ̈ܐ>
    text <ܕܢܸܚܙܘܿܢ ܢܘܼܗܪܐ ܕܗܲܝܡܵܢܘܼܬܼܐ ܒܒܲܪܬ ܚܸܫ̈ܘܿܟܹܐ܀>
    text <܃ܡܢ݂ ܥܲܡܐ ܗ̄ܘ݂ܵܐ ܕܓܲܠܙܘܼܗܝ ܫ̈ܐܕܐ ܡܢ݂ ܒܘܼܝܵܢܐ>
    text <ܘܙܲܦ݂ܢܵܬ̤ ܨܐܕܘܗܝ ܚܲܕܝܼ ܒܢܘܼܗܪܵܗܿ ܠܕܚܫܘܿܟܼܝܢ܀>
    text <܃ܐܝܟ ܠܡܦܐܕܐ ܠܒܼܝܼܢ ܗ̄ܘ݂ܵܐ ܦܘܼܡܗܿܫܪ̈ܪܐ ܕܢܲܦܫܗܿ>
    text <ܘܥܵܠܸ̇ܒܼ ܗ̄ܘ݂ܵܐ ܠܸܗ ܠܐܣܦܝܼܪ ܫܸܡܫܐ ܒܢܲܗܝܼܪܘܬܗ܀>
    text <܃ܐܝܟ ܟܪܘܿܙܵܐ ܗܘ̤ܵܐ ܒܲܪܬ ܩܠܗܿ ܒܐܕܢ̈ܝ ܟܠܢܫ>
    text <ܕܬܵܘ ܟܠ ܕܣܢܝܼܩ ܪܲܟܸܿܒܘ ܩ̈ܠܐ ܘܣܒܼܘ ܥܘܼܕܪܢܐ܀>
    text <܃ܡܵܪܸܐ ܒܲܝܬܐ ܚܙܗܿ ܕܚܦܝܼܛܵܐ ܕܬܸܚܹܐ ܘܬܲܚܸܐ>
    text <ܘܥܲܒܕܸܟܼ ܠܩܵܠܗܿ ܐܝܟ ܗܲܕܝܼܝܵܐ ܠܘܵܬ ܦܘܼܪܥܵܢܐ܀>
    text <܃ܒܩܵܠܐ ܕܦܲܝܗܿ ܓܠ݂ܐ ܥܠ ܐܓܼܪܐ ܕܥܬܝܼ̈ܕܵܬܐ>
    text <ܕܗܵܟܢ ܡܲܥܬܪ ܠܐܝܢܐ ܕܫ̇ܐܸܠ ܕܠܐ ܩܘܼܛܵܥܐ܀>
    text <܃ܐܘܿ ܠܲܡ ܐܢܬܬܐ ܪܒܐ ܣܓܝ ܗܲܝܡܵܢܘܼܬܸܟܝ>
    text <ܘܠܐ ܡܬܦܲܚܡ ܥܵܠܡܐ ܟܠܗ ܒܲܫܪܪ ܚܘܼܒܹܟܝ܀>
    text <܃ܚܲܝܠܐ ܪܒܐ ܩܢܸܐ ܪܥܝܵܢܸܟܝ ܠܘܼܩܒܲܠ ܒܝܼܫܵܐ>
    text <ܘܠܐ ܡܬܚܲܣܢܲܬܿܝ ܡܢ݂ ܚܲܣܝܼܢܐ ܕܡܲܩܪܒ ܥܲܡܸܟܝ܀>
    text <܃ܚܟܿܝܼܡ ܠܸܒܟܼܝ ܘܲܨܢܝܼܥ ܝܲܨܪܟܼܝ ܠܡܸܬܟܲܬܫܘܼ>
    text <ܘܠܐ ܐܢܫ ܝܵܕܥ ܠܡܸܐܚܲܕ ܕܲܪܐ ܝܬܝܼܪ ܡܸܢܸܟܝ܀>
    text <܃ܥܪܝܼܡ ܚܘܼܫܵܒܸܟܝ ܘܲܡܗܝܪ ܗܘܝܸܟܝ ܠܡܸܦܪܲܫ ܫܲܦܝܼܪ>
    text <ܘܠܲܝܬ ܦܵܪܚܬܐ ܕܩܲܠܝܼܠ ܓܦܗܿ ܒܲܕܡܘܼܬ ܙܵܘܥ̈ܝܟܝ܀>
    text <܃ܠܲܝܬ ܐܬܠܝܼܛܐ ܕܝܵܕܥ ܕܢܐܚܘܿܕ ܕܲܪܵܐ ܒܕܘܡܝܟܼܝ>
    text <ܘܠܐ ܩܲܫܵܬܐ ܕܚ̇ܢܸܐ ܠܢܝܼܫܐ ܐܝܟ ܚܘܼܡܣܵܢܸܟܝ܀>
    text <܃ܕܚܲܡܣܸܢ ܚܘܼܒܸܟܝ ܘܠܐ ܐܬܪܦܝܼ ܩܵܐ ܬܟܫܦܬܸܗ>
    text <ܗܐ ܦܵܪܲܥܢܵܐ ܐܓܪܐ ܠܥܲܡ̈ܠܐ ܕܗܲܝܡܵܢܘܼܬܸܟܝ܀>
    text <܃ܕܲܐܓܲܪܬܝ ܘܲܢܩܲܫ݂ܬܝ ܒܲܬܪܥ ܪ̈ܚܡܸܐ ܐܠܗܝ̈ܐ>
    text <ܗܵܐ ܦܵܬܚܢܵܐ ܬܪܥܵܐ ܠܩܵܠܸܟܝ ܥܘܿܠܝ ܘܐܬܒܲܣܡܝ܀>
    text <܃ܕܡܢܲܝܬܿܝ ܝܵܬܸܟܝ ܒܬܓܡܵܐ ܕܟܠ̈ܒܸܐ ܟܝܵܢܐ ܚܲܝܫܵܐ>
    text <ܗܵܐ ܡܲܘܫܸܛ ܐ̄ܢ݂ܐ ܢܬܪܐ ܕܪ̈ܚܡܐ ܠܘܵܬ ܟܲܦܢܘܼܬܸܟܝ܀>
    text <܃ܕܦܼܪܲܫ ܝܲܨܪܵܟܼܝ ܚܲܟܿܝܼܡܐܝܼܬ ܘܲܩܪܵܢܝ ܡܵܪܐ>
    text <ܗܵܐ ܟܵܬܸܒܢܐ ܠܐ ܒܝܼܕܘܼܬܹܟܝ ܒܫܸܡ ܝܵܪܘ̈ܬܐ܀>
    text <܃ܕܪܓܼܬܿܝ ܘܐܬܝܲܒܼܬܿܝ ܕܬܗܘܸܝܢ ܢܸܩܝܵܐ ܒܓܼܙܵܪ ܥܸܪ̈ܒܲܝ>
    text <ܗܵܐ ܡܪܡܸܐ ܐܢܼܐ ܛܒܼܥܵܐ ܕܡܵܪܘܼܬܝ ܥܲܠ ܪܥܝܵܢܸܟܝ܀>
    text <ܕܗܲܝܡܸܢܬܿܝ ܘܲܐܫܲܪܬܝ ܕܲܣ̇ܦܩ ܥܘܼܕܪܢܝ ܠܡܸܪܕܸܦ ܕܝ̈ܘܐ܆>
    text <ܗܵܐ ܡܚܲܬܘܢ ܐܢܼܐ ܒܝܕ ܣܘܼܥܪ̈ܢܐ ܫܪܪܐ ܕܢܦܫܸܟܼܝ܀>
    text <ܗܵܐ ܟܵܟܸܒ ܐ̄ܢܸܐ ܚܝܠ ܥܘܼܕܪܢܐ ܕܲܟܣܸܐ ܒܡܸܠ̈ܝ܃>
  block
    text <ܘܛܵܒܼ̈ܥ ܐܢ݂ܐ ܠܗ ܒܪܸܡܙܵܐ ܟܲܣܝܵܐ ܘܝ̇ܗܸܒ ܐ̄ܢܐ ܠܸܟܼܝ܀>
    text <܃ܙܸܠܝ ܚܵܘܝ ܠܸܗ ܠܫܐܕܵܐ ܛܲܥܡܐܐ ܛܒܼܥܵܐ ܕܩܢܿܡܝ>
    text <ܘܗܵܐ ܡܬܒܲܠܗܸܐ ܘܫܿܒܸܩ ܙܲܝܢܸܗ ܘܥܵܪܸܩ ܥܪܛܠ܀>
    text <܃ܙܸܠܝ ܐܸܡܲܪܝ ܠܸܗ ܕܝܫܘܿܥ ܐܡ݂ܪ ܕܦܘܿܩ ܡܢ݂ ܥܘܼܡܪܝܢ>
    text <ܘܙܸܠܝ ܐܫܬܲܢܲܩ ܒܚܘܼܪܒܐ ܕܪܚܝܼܩ ܡܼܢ ܐ̄ܢܫܘܼܬܐ܀>
    text <܃ܙܸܠܝ ܒܲܕܩ ܠܸܗ ܥܠ ܡܲܦܘܠܬܸܗ ܠܣ̇ܚܦ ܐ̄ܢܫܐ>
    text <ܕܗܵܐ ܣܬܝܼܪ ܪܘܡܵܐ ܕܒܸܢܝܵܢ ܕܹܐܦܵܐ ܕܒܢܲܝܬ ܒܐܪܥܐ܀>
    text <܃ܙܸܠܝ ܦܲܫܸܩܝ ܠܸܗ ܚܹܝܠ ܣܘܼܟܵܠܐ ܕܫܸܡܝ ܝܲܩܝܼܪܐ>
    text <ܕܫܡܵܐ ܕܝܫܘܿܥ ܦܵܪܸܩ ܐܢܫܐ ܗ̄ܘ ܘܣܵܚܸ̇ܦ ܕܚܘ̈ܐ܀>
    text <܃ܙܸܠ ܐܸܡܲܪܝ ܠܸܗ ܕܗܵܐ ܢܦܼܩ ܡܲܠܟܐ ܒܵܬܲܪ ܕܝܼܠܸܗ>
    text <ܦܲܢܵܐ ܫܒܝܼܬܐ ܘܗܲܒ ܚܘܼܫܒܼܵܢܐ ܕܐܝܼܠܝܼܢ ܕܐܸܩܲܪܘ܀>
    text <܃ܣܲܟܝ ܠܸܟܼܝ ܣܲܩܪܐ ܕܐܪܡܝܼ ܐܝܼܕܐ ܐܲܠܗܵܝܵܐ>
    text <ܘܙܸܠܝ ܚܵܘܝ ܠܸܗ ܫܪܝܼ ܫܘܼܠܛܢܗ ܠܥܒܼܕܐ ܛܪܘܿܢܐ܀>
    text <܃ܘܕܐܹܝܢ ܫܲܪܝܼܪ ܗ̄ܘ݂ ܘܠܐ ܡܬܕܓܲܠ ܚܹܝܠ ܦܬܓܵܡܲ̈ܝ>
    text <ܗܐ ܢܩ݂ܲܦ ܡܸܠ̈ܠ ܠܘܵܬ ܣܘܼܥܪ̈ܢܐ ܥܲܕ ܪ̈ܲܚܝܼܩܝܼܢ܀>
    text <܃ܗܐ ܢܦܲܩ ܕܝܘܵܐ ܥܲܕܠܐ ܢܚܙܸܐ ܫܪܪܐ ܒܓܸܠܝܵܐ>
    text <ܘܲܫܒ݂ܲܩ ܥܘܼܡܪܹܗ ܐܝܟ ܥܵܪܘܿܩܐ ܩܕܵܡ ܚܲܣܝܼܢܐ܀>
    text <܃ܙܸܠܝ ܐܸܬܒܲܩܝܼ ܒܲܫܪܵܪ ܡܸܠ̈ܝ ܒܝܲܕ ܢܸܣܝܵܢܵܐ>
    text <ܘܣܲܒܼܝ ܬܲܚܘܝܼܬܼܐ ܕܪܒܘܼܬ ܚܲܝܠܐ ܕܫܘܼܠܛܵܢܝ ܦܐܝܐ܀>
    text <܃ܗܵܐ ܝܲܗ݂ܒܼ ܨܸܒܼܝܵܢܝ ܐܦܵܦܵܣܝܣ ܥܲܠ ܒܝܫܘܼܬܗ>
    text <ܘܫܲܪܝܼ ܡܢܓܸܕ ܗܘ̤ ܠܩܢܘܿܡܗ ܒܝܲܕ ܫܘܼܢܵܝܵܐ܀>
    text <܃ܗܵܐ ܫܡ݂ܲܥ ܛܵܒܐ ܕܡܸܬܠܲܚܲܡ ܐ̄ܢܐ ܠܡܵܪܘܿܕܘܼܬܗ>
    text <ܘܲܩܥ݂ܐ ܘܐܝܠܸܠ ܥܲܕܠܐ ܢܸܡܛܸܘܗܝ ܢܸܓܕܵܐ ܕܚܝܼܠܐ܀>
    text <܃ܗܵܐ ܢܵܚ݂ ܦܓܪܐ ܕܫܵܚ̇ܩ ܗܘ݂ܵܐ ܠܸܗ ܒܡܲܪܝܼܪܘܼܬܗ>
    text <ܘܬܲܩܢ ܗܵܘܢܵܐ ܕܡܲܦܗܸܐ ܗܘ݂ܐ ܠܗ ܒܲܟܬܝܫܘܼܬܗ܀>
    text <܃ܡܲܠܟܐ ܒܪܘܼܚܩܵܐ ܓܙܲܪ ܠܘܼܚܵܡܐ ܥܲܠ ܡܵܪܘܿܕܐ>
    text <ܘܩܲܕܡܸܗ ܪܡܵܐ ܠܲܡܝܒܠܢܐ ܕܟܼܬܼܝܼܒܵ̈ܬܐ܀>
    text <܃ܥܲܕ ܐܝܙܓܕܵܐ ܡܩܲܘܸܐ ܠܡܲܠܟܐ ܕܢܲܪܡܸܐ ܐܝܼܕܐ>
    text <ܢܟܼܝܼܠܐ ܫܲܢܝܼ ܕܠܐ ܢܬܦܲܪܣܸܐ ܙܐܦܸܗ ܒܓܸܠܝܵܐ܀>
    text <܃ܡܿܢ ܟܲܝ ܐܲܠܦܸܗ ܠܫܐܕܐ ܒܝܼܫܵܐ ܫܪܪܐ ܓܲܠܝܵܐ>
    text <ܘܟܕ ܪܚܝܼܩܝܼܢ ܓܐܵܪ̈ܝ ܕܝܼܢܐ ܚܲܝܸܒ ܗܘ̤ ܠܸܗ܀>
    text <܃ܡܲܢܘܼ ܓܠ݂ܠ ܠܸܗ ܠܲܢܟܼܝܼܠ ܟܠܗ ܥܠ ܦܘܼܪܣܵܝܸ(ܣ)>
    text <ܘܣܲܬܲܪ ܢܦܫܸܗ ܡܢ݂ ܟܘܼܚܵܕܐ ܕܠܥܹܝܼܢ ܟܠ ܐܢܫ܀>
    text <܃ܡܿܢ ܒܲܕܩ ܠܗ ܠܕܹܐܒܐ ܨܢܝܼܥܵܐ ܡܚܲܒܸܠ ܐܢܵܫܐ>
    text <ܕܗܐ ܒܲܪ ܕܘܝܼܕ ܢܦܲܩ ܕܲܢܨܘܼܕܵܝܢ ܒܲܕܡܘܼܬ ܐܒܘܼܗܝ܀>
    text <܃ܡܲܢܘܼ ܚܲܘܝܹܗ ܠܬܲܥܠܐ ܢܟܼܝܼܠܐ ܫܒܝܼܠܐ ܕܐܪܝܵܐ>
    text <ܘܲܚܝܠܲܕ ܒܬܲܪܥܐ ܕܠܐ ܢܸܬܒܲܠܗܸܐ ܒܥܘܼܫܢܐ ܕܩܵܠܸܗ܀>
    text <܃ܪܸܡܙܐ ܕܚܝܼܠܐ ܐܙܝܼܥ ܠܸܒܗ ܘܪܲܦܝܼ ܚܲܝܠܸܗ>
    text <ܘܣܲܪܕܗ ܩܸܢܛܐ ܘܫܒ݂ܲܩ ܫܲܝܢܐ ܘܲܪܚܸܡ ܚܘܼܪܟܫܵܐ܀>
    text <܃ܒܸܟܼܝܵܐ ܘܐܸܠܝܵܐ ܡܠܹܐ ܗܘ݂ܐ ܦܘܼܡܸܗ ܟܲܕ ܢܦ̇ܩ ܗܘ݂ܐ>
    text <ܕܚܙ݂ܐ ܕܩܲܫܝܵܐ ܐܟܣܘܿܪܝܼܐ ܕܡܫܬܲܕܪ ܠܗܿ܀>
    text <܃ܒܥܘܼܡܪܐ ܕܐܢܫܐ ܡܬܒܲܣܲܡ ܗܘ݂ܵܐ ܒܲܫܟܼܝܼܪ̈ܬܸܗ>
    text <ܘܕܚ݂ܙܵܐ ܕܛܪܕܘܼܗܝ ܐܘܚܸܠ ܘܲܦܣ݂ܲܩ ܕܠܲܝܬ ܒܘܼܝܵܢܐ܀>
    text <܃ܚܙ݂ܐ ܕܐܬܚܲܪܙܵܬ ܒܲܪܝܐ ܚܵܡ ܥܲܒܕܐ ܡܢ݂ ܥܲܒܕܘܼܬܗ>
    text <ܘܝܼܕܲܥ ܕܲܒܛܸܠ ܢܝܼܪܐ ܕܥܡܠܸܗ ܡܢ݂ ܡܝ̈ܘܿܬܐ܀>
    text <܃ܒܲܟܼܢܥܢܝܬܐ ܝܼܠܸܦ ܒܘܼܕܵܩܐ ܕܪܒܘܼܬ ܨܲܥܪܸܗ>
    text <ܕܐܢ ܒܲܪܬ ܠܝܼܛܐ ܬܲܒܪܲܬ̤ ܢܝܼܪܸܗ ܡܿܢ ܚܵܫܸܒܼ ܠܸܗ܀>
    text <ܪܒܿܘܪ ܓܘܼܢܚܵܐ ܕܐܲܚܕܗ ܠܒܝܼܫܐ ܒܗܢ ܣܘܼܥܪܢܐ܃>
  block
    text <ܘܐܸܠܥܵܐ ܪܦܝܼܬܼܐ ܙܟܼܬ̤ ܨܢܥ̈ܬܸܗ ܕܵܫܬ̤ ܚܘܼܬܼܪܗ܀>
    text <܃ܪܒܿܘܼ ܬܲܗܪܐ ܕܣܸܩܪܬ̤ ܐܦ ܗܝ̤ ܒܝܕ ܚܘܼܡܣܵܢܐ>
    text <ܘܕܐܚܕܲܬ̤ ܕܲܪܵܐ ܥܲܡܢ ܚܲܣܝܼܢܐ ܘܠܐ ܐܸܙܕܲܟܼܝܲܬ܀>
    text <܃ܩܐܪܣܵܐ ܪܒܐ ܥܸܒܕܲܬ̤ ܒܲܪܬ ܚܵܡ ܥܲܡ ܡܵܪܘܿܕܐ>
    text <ܘܒܕܡܘܼܬ ܓܐܪܹ̈ܐ ܫܕܵܬ̤ ܒܗ ܡܸܠ̈ܐ ܕܗܲܝܡܢܘܼܬܐ܀>
    text <܃ܐܘܿ ܚܲܣܝܼܢܐ ܕܚܲܣܢܸܗ ܩܵܠܐ ܕܚܬܝܼܪ ܗܘ݂ܐ ܒܸܗ>
    text <ܒܕ ܨ̇ܐܪ ܗܘ݂ܐ ܩܵܠ ܢܸܥܡܵܬܸ̈ܗ ܒܓܼܘ ܦܲܪܕܝܣܵܐ܀>
    text <܃ܐܘܿ ܓܲܢܒܵܪܐ ܕܚܵܒܼ ܡܢ݂ ܚܲܝܠܐ ܕܲܙܟܲܝܗܝ ܒܲܥܕܸܢ>
    text <ܘܦܲܟܼܪܵܝ̈ܗܝ ܐܝܼ̈ܕܐ ܕܐܣܲܪ ܐܢܝܢ ܒܐܘܼܟܼܠܐ ܕܦܹܐܪܐ܀>
    text <܃ܒܐܘܼܟܼܠܐ ܕܦܐܪܐ ܦܲܟܼܪܗܿ ܠܚܵܘܵܐ ܕܫܡܥܲܬ̤ ܡܸܠܬܗ>
    text <ܘܲܗܼܦܝܢ ܦܐܪܐ ܕܡܢ݂ ܗܲܕܡ̈ܝܗܿ ܘܪܫܸܗ ܒܲܐܪܥܵܐ܀>
    text <܃ܒܙܲܝܢܵܐ ܕܦܐܪܐ ܢܨ݂ܲܚ ܚܲܝܵܒܵܐ ܘܚܲܝܸܒܼ ܠܐܕܵܡ>
    text <ܘܲܒܒܲܪ ܐܕܡ ܚܵܒܼ ܘܐܬܦܲܪܣܝܼ ܕܠܼܵܘ ܙܲܟܵܝܐ ܗ̄ܘ݂܀>
    text <܃ܒܟܸܢܪ ܚܵܘܵܐ ܙܡ݂ܲܪ ܢܸܥܡ̈ܬܹܵܗ ܕܡܪܬܼ ܡܲܘܬܐ>
    text <ܘܲܒܒܲܪܬܼ ܚܵܘܵܐ ܫܡܲܥ ܣܲܒܪ̈ܬܼܐ ܕܒܘܼܛܵܠ ܡܘܬܐ܀>
    text <܃ܒܲܥܕܢ ܪܲܟܸܒ ܩ̈ܠܐ ܦܨܝܼܚ̈ܐ ܐܝܟ ܙܲܟܵܝܵܐ>
    text <ܘܗܵܪܟܐ ܐܝܠܸܠ ܚܢ̈ܓܼܬܐ ܐܝܟ ܚܲܝܵܒܐ܀>
    text <܃ܒܚܲܫܐ ܩܲܫܝܵܐ ܡܬܬܲܢܚ ܗ̄ܘ݂ܵܐ ܒܕܫ̇ܡܥ ܗܘ݂ܐ>
    text <ܕܝܵܗܸܒܼ ܟܠܢܫ ܛܘܼܒܐ ܠܡܲܪܝܡ ܟܦܐܪܐ ܕܝܠܕܬ̤܀>
    text <܃ܗܘ̤ ܠܗ ܒܲܪܝܼ ܐܝܟ ܕܠܡܝܼܬܼܐ ܕܡܲܪܝܡ ܐܒܠܸܗ>
    text <ܟܕ ܥܿܪܸܩ ܗܘ݂ܐ ܡܢ݂ ܒܲܪܬܿ ܩܠܐ ܕܫܸܡ ܒܲܪ ܕܘܝܼܕ܀>
    text <܃ܩܵܠܐ ܕܐܢܬܬܐ ܫܡܲܥ ܟܕ ܩ̇ܥܝܐ ܒܲܪܬܼ ܝܼܫܘܿܥ>
    text <ܕܒܪܗ ܕܕܘܝܼܕ ܦܪܘܿܩ ܒܲܪܬ ܒܲܝܬܟ ܡܢ݂ ܚܲܣܝܼܢܵܐ܀>
    text <܃ܦܐܹܐ ܗܘ݂ܐ ܩܵܠܗܿ ܟܲܚ ܫܵܐܠܐ ܗܘ݂ܵܬ ܪ̈ܚܡܸܐ ܠܒܲܪܬܼܗܿ>
    text <ܗܘ݂ܐ ܛܵܒ ܥܠ ܣܵܛܢܐ ܣܵܢܐܐ ܕܐܢܫܐ܀>
    text <܃ܒܩܵܠ ܚܢܓܼܵܬܼܵܗܿ ܬܲܗܝܼܪܝܢ ܗܘ݂ܘ ܟܸܢܫ̈ܝ ܪܘܡܵܐ>
    text <ܘܬܓܼܡܵܐ ܕܫ̈ܐܕܐ ܟܡܝܼܪ ܗܘ݂ܐ ܘܐܒܼܝܼܠ ܠܒܲܪ ܡܢ݂ ܛܲܟܼܣܵܐ܀>
    text <܃ܟܡܵܐ ܕܫܸܡ ܝܫܘܿܥ ܐܚܝܼܓܐ ܗܘ݂ܵܬܼ ܒܪܸܫ ܠܸܫܢܵܗܿ>
    text <ܫܐܕܐ ܫܓܝܼܫܐ ܡܬܡܲܪܡܲܪ ܗܘ݂ܐ ܥܲܙܝܼܙܐܝܼܬܼ܀>
    text <܃ܟܡܵܐ ܕܗܝܼ ܒܚܘܨܦܵܐ ܡܸܬܟܲܫܦܐ ܗܘ݂ܵܬܼ ܥܲܠ ܥܘܼܕܪܢܐ>
    text <ܕܝܘܵܐ ܒܒܸܟܼܝܵܐ ܡܬܬܲܢܚ ܗ̄ܘܵܐ ܥܠ ܡܲܦܘܠܬܸܗ܀>
    text <܃ܐܘܿ ܡܡܲܟܟܬܐ ܕܩܢܬܸ ܚܲܝܠܐ ܠܡܸܚܣܲܢ ܕܝܘ̈ܐ>
    text <ܘܙܵܥܘ݂ ܡܢ݂ ܩܵܠܗܿ ܚܣܢܝ̈ ܐܢܫܐ ܒܪ̈ܓܝܓܬܐ܀>
    text <܃ܐܘܿ ܡܫܲܥܒܕܬܐ ܕܟܼܕܝܼܢܐ ܗܘ݂ܵܬ ܒܦܘܼܠܚܵܢ ܛܘܼܥܝܝ>
    text <ܕܦܪܩܲܬ̤ ܗܝ̤ ܠܗܿ ܡܢ݂ ܥܲܒܕܘܼܬܐ ܕܡܵܪܐ ܩܲܫܝܵܐ܀>
    text <܃ܐܘܿ ܨܵܕܝܬܼܐ ܕܐܪܸܒܘ ܫ̈ܐܕܐ ܥܘܼܡܪܐ ܕܢܦܫܗܿ>
    text <ܕܫܲܝܸܢ ܩܠܗܿ ܗܲܝܟܲܠ ܒܲܪܬܗܿ ܕܡܣܲܚܦ ܗܼ̈ܘܵܐ܀>
    text <܃ܐܘܿ ܠܸܟܼܝ ܐܡܵܐ ܡܪܚܡܵܢܝܼܬܼܐ ܟܡܵܐ ܪܒܿ ܚܘܼܒܸܟܼܝ>
    text <ܕܠܒܸܫܬܝ ܙܲܝܢܐ ܠܘܼܩܒܲܠ ܒܝܼܫܐ ܕܫܒܼܵܐ ܠܒܲܪܬܸܟܼܝ܀>
    text <܃ܐܘܿ ܠܸܟܝ ܐܢܬܬܐ ܕܒܝܲܕ ܕܒܼܚܵܐ ܕܗܲܝܡܵܢܘܼܬܸܟܝ>
    text <ܪ̈ܥܝܲܬܝ ܡܲܠܟܐ ܘܐܦܢܝܼ ܫܒܝܼܬܹܟܝ ܡܢ݂ ܫܲܒܵܝܐ܀>
    text <ܐܘܿ ܟܡܵܐ ܗܲܝܡܸܢܬܝ ܘܲܟܼܡܵܐ ܐܲܚܸܒܬܝ ܘܲܟܼܡܵܐ ܣܲܝܒܲܪܬܝ܆>
    text <ܘܠܐ ܐܬܪܦܝܼ ܚܘܼܡܣܵܢ ܢܲܦܫܸܟܼܝ ܡܢ݂ ܬܘܼܟܼܠܵܢܵܐ܀>
    text <܃ܐܘܼ ܠܲܟܼܝܵܢܐ ܟܡܵܐ ܢܛܲܪ ܛܟܼܣܐ ܕܐܣܝܼܪܘܬܸܗ>
    text <ܕܦܲܢܝܼ ܘܲܦܪܥ ܚܘܼܒܐ ܕܦܐܸܐ ܠܲܟܼܝܵܢ ܐܢܫܐ܀>
    text <܃ܟܝܵܢܐ ܙܲܩܬܵܗܿ ܠܲܟܼܢܲܥܢܝܬܐ ܒܲܕܡܘܼܬ ܥܘܼܣܩܵܐ>
    text <ܘܚܸܫܲܬ̤ ܣܓܿܝ ܥܠ ܒܲܪܬܼ ܪ̈ܚܡܝܗܿ ܕܫܲܚܩܗܿ ܫܹܐܕܐ܀>
    text <܃ܚܸܙܝܵܐ ܨܢܝܼܥܐ ܕܸܒܼܨܗܿ ܠܒܲܪܬܗܿ ܒܥܘܣܩܵܐ ܕܢܟܼܠܸܗ>
    text <ܘܦܸܪܚܬ̤ ܡܸܪܬܹܗ ܒܢܲܦܫܵܐ ܕܒܲܪܬܗܿ ܘܲܒܪܥܝܵܢܗܿ܀>
    text <ܚܲܫܐ ܕܝܼܠܗܿ ܚܫܲܒܬܸܗ ܠܚܲܫܵܐ ܕܒܲܪܬ ܗܲܕܵܡ̈ܝܗܿ܃>
  block
    text <ܘܠܐ ܐܸܬܒܲܝܐܬ̤ ܥܕܡܵܐ ܕܫܲܢܝܼ ܣܵܢܐܵܐ ܠܚܘܿܪܒܵܐ܀>
    text <܃ܒܐܸܒܼܐܠ ܪܒܐ ܝܲܬܝܼܒܐ ܗ̄ܘܼܵܬܼ ܐܝܟ ܕܥܠ ܡܝܼܬܼܐ>
    text <ܟܡܵܐ ܕܡܵܪܘܿܕܐ ܡܪܹܝܼܡ ܗܘܼܐ ܩܵܠܗ ܒܗܲܝܟܲܠ ܒܲܪܬܗܿ܀>
    text <܃ܒܸܟܼܝܵܐ ܘܐܸܠܝܵܐ ܡܠܸܐ ܗܘ݂ܐ ܦܘܼܡܗܿ ܒܟܼܠ ܥܸܕܵܢܝܼ̈ܢ>
    text <ܫܵܡܥܵܐ ܗܘ݂ܵܬܼ ܩܠ̈ܐ ܫܓܝܫ̈ܐ ܕܠܥܸܙ ܕܝܘܵܐ܀>
    text <܃ܒܚܲܫܐ ܩܫܝܵܐ ܡܬܢܓܕܐ ܗ̄ܘܼܵܬ ܠܹܠܲܝ ܐܝܼܡܵܡ>
    text <ܟܕ ܚܵܙܝܵܐ ܗ̄ܘ݂ܵܐܬܼ ܦܘܼܬܵܠ ܦܓܪܐ ܘܒܘܼܠܗܵܝ ܢܲܦܫܐ܀>
    text <܃ܠܐ ܫܠܝܼ ܦܘܼܡܗܿ ܡܢ݂ ܝܼܠ̈ܠܬܐ ܡܲܪܝܼܪ̈ܬܐ>
    text <ܥܕܡܐ ܕܲܫܠܝܼ ܦܓܪܐ ܕܒܲܪܬܗܿ ܘܵܢܚ݂ܘ ܗܲܕܡ̈ܝܗܿ܀>
    text <܃ܠܵܐ ܓܵܙ ܪܸܕܝܐ ܕܕܡ̈ܪܹܐ ܕܥܲܝܢ̈ܝܗܿ ܘܲܕܚܘܼܫܵܒ̈ܝܗܿ>
    text <ܥܕܡܐ ܕܲܚܙ݂ܬ̤ ܕܝܼܒܸܫ ܢܸܒܥܵܐ ܕܡܲܪܬܼܗ ܕܒܝܼܫܐ܀>
    text <܃ܠܐ ܫܠܚܲܬ̤ ܗ̄ܘ̤ܵܬ ܙܲܝܢܐ ܕܐܒܼܠܐ ܡܢ݂ ܪܥܝܵܢܵܗܿ>
    text <ܥܕܡܐ ܕܫܡܥܬ̤ ܗܝܿ ܒܲܪܬ ܩܵܠܐ ܕܢܲܦܝܼܩ ܫܐܕܐ܀>
    text <܃ܠܐ ܣܵܒܼܪܐ ܗ̄ܘ݂ܵܬ ܕܒܸܝܬ ܚܝ̈ܐ ܗ̄ܘܼܵܬܼ ܐܵܦܢ ܚܲܝܵܐ>
    text <ܥܕܠܐ ܕܢܚܡܵܗܿ ܩܠܗ ܕܝܼܫܘܿܥ ܐܝܟ ܕܡܢ݂ ܩܲܒܼܪܐ܀>
    text <܃ܒܩܵܠܸܗ ܢܲܚܡܗܿ ܡܢ݂ ܟܲܪܝܘܼܬܐ ܘܡܼܢ ܦܘܼܡ ܫܐܕܵܐ>
    text <ܘܲܦܢܬ̤ ܘܲܚܙܵܬ̤ ܚܝ̈ܐ ܕܙܲܒܢܐ ܘܕܠܐ ܫܘܼܠܵܡ܀>
    text <܃ܣܲܡ ܚܲܝܘܼܬܐ ܐܪܡܝܼ ܒܢܲܦܫܗܿ ܒܲܕܡܘܼܬ ܙܲܪܥܵܐ>
    text <ܘܗܲܒܸܿܒܼ ܦܐܪܐ ܕܗܲܝܡܢܘܼܬܐ ܒܓܼܘ ܪܥܝܵܢܗܿ܀>
    text <܃ܚܝܵܬ̤ ܡܢ݂ ܡܲܘܬܐ ܕܚܘܼܒܵܠ ܫܐܕܐ ܗܝ̤ ܥܲܡ ܒܲܪܬܗܿ>
    text <ܘܠܒܫܬ̤ ܢܚܬܵܐ ܕܗܲܝܡܵܢܘܼܬܐ ܕܠܐ ܡܬܚܲܒܲܠ܀>
    text <܃ܬܪܝܢ ܝܘܼܬܼܪ̈ܢܐ ܩܢܵܬ̤ ܛܵܝܼܬܐ ܒܗܲܝܡܢܘܼܬܗܿ>
    text <ܓܗܵܝܬܐ ܕܫܐܕܐ ܘܒܝܬܵܝܘܼܬܐ ܕܫܸܡ ܒܵܪܘܿܝܐ܀>
    text <܃ܒܫܲܒܛܵܐ ܕܫܐܕܐ ܕܢܓܸܕ ܒܲܪܬܼܗܿ ܩܢܵܬ̤ ܒܘܼܝܵܢܐ>
    text <ܘܝܠܦܲܬ̤ ܛܲܟܼܣܵܐ ܕܬܹܪܕܐ ܒܐܘܼܪܚܵܐ ܕܠܘܵܬ ܟܲܣܝܵܐ܀>
    text <܃ܐܦ ܠܗ ܠܫܐܕܵܐ ܟܐܒܐ ܥܦܝܼܦܐ ܐܬܬܘܣܲܦ ܠܹܗ>
    text <ܕܟܕ ܣܵܒ̇ܪ ܗܘ݂ܐ ܕܡܹܪܕܐ ܪܵܕܐ ܗܦܝܢ ܐܬܢܓܸܕ܀>
    text <܃ܒܦܲܚܵܐ ܕܲܨܠܵܐ ܢܦܲܠ ܡܵܪܘܿܕܐ ܟܕ ܠܐ ܝ̇ܕܥ>
    text <ܘܲܗܦܲܝܢ ܢܸܟܼܠܸܗ ܥܲܠ ܪܥܝܵܢܸܗ ܐܝܟ ܡܵܐ ܕܟܬܼܝܼܒ܀>
    text <܃ܒܥ݂ܵܐ ܕܢܫܲܝܸܢ ܥܘܼܡܪܐ ܕܢܦܫܸܗ ܘܢܲܚܪܸܒܼ ܐܢܫܐ>
    text <ܘܣܲܚܦܸܗ ܪܡܙܵܐ ܠܒܸܢܝܵܢ ܕܐܦܹܗ ܘܫܲܝܸܢ ܐܢܵܫܵܐ܀>
    text <܃ܒܬܸܛܪܐ ܕܪܘܓܙܸܗ ܨܒܼܵܐ ܕܢܦܟܿܗ ܠܚܲܠܝܘܼܬ ܫܲܝܢܐܵ>
    text <ܘܟܲܦܪܸܗ ܫܲܝܢܵܐ ܠܡܲܪܝܪܘܼܬܹܗ ܡܢ݂ ܡܝ̈ܘܿܬܸܐ܀>
    text <܃ܐܝܟ ܕܒܚܲܡܪܐ ܐܪܘܝܼ ܐܢܘܿܢ ܒܲܟܼܬܝܼܫܘܼܬܸܗ>
    text <ܘܡܢ݂ ܕܐܬܥܲܝܕ ܒܫܸܩܝܵܐ ܕܪܘܚܵܐ ܛܐ݂ ܡܸܐܪܼܝܼܬܸܗ܀>
    text <܃ܒܲܕܡܘܼܬ ܥܒ̈ܕܐ ܡܫܲܥܒܸܕ ܗܘ݂ܐ ܠܗܘܿܢ ܠܥܦܪ̈ܢܵܝܸܐ>
    text <ܘܩ݂ܵܡ ܚܲܕ ܡܸܢܗܘܿܢ ܘܚܲܪܪ ܐܢܘܿܢ ܡܢ݂ ܥܲܒܕܘܼܬܗ܀>
    text <܃ܐܝܟ ܕܒܫܝܼ̈ܛܐ ܡܲܗܸܠ ܗܘ݂ܐ ܒܗܘܿܢ ܒܲܒܼܢ̈ܲܝ ܐܪܥܐ>
    text <ܘܐܪܝܼܡ ܩܵܠܹܗ ܚܲܓ ܦܓܪܢܐ ܘܲܪܥܸܠ ܡܸܢܗ܀>
    text <܃ܒܗܝܼܠ ܗܘ݂ܐ ܘܲܫܠܹܐ ܒܥܘܼܡܪܐ ܕܐܢܫܐ ܒܲܕܡܘܼܬ ܡܲܠܟܵܐ>
    text <ܘܲܫܡܲܥ ܛܸܒܵܐ ܕܫܘܼܠܛܵܢ ܐܢܫܐ ܘܙܵܥ ܘܐܬܒܲܠܗܝܼ܀>
    text <܃ܚܸܒ̈ܠ܀ ܕܡܘܬܐ ܐܲܚܕܘܼܗܝ ܡܢ݂ ܫܸܠܝ ܐܝܟ ܝܵܠܸܕܬܐ>
    text <ܕܚܙܐ ܐܢܵܫܐ ܕܪܵܕܦܝܼܢ ܕܝܘ̈ܐ ܒܫܸܡ ܒܲܪܢܵܫܐ܀>
    text <܃ܡܵܢܐ ܗ̄ܝܼ ܗܕܐ ܫܲܐܸܠ ܫܹܐܕܐ ܠܫܐܕܐ ܚܲܒܪܸܗ>
    text <ܕܗܵܐ ܡܸܬܒܲܠܗܝܼܢ ܚܲܝܠ̈ܘܬܢ ܡܢ݂ ܩܵܠ ܐܢܵܫܵܐ܀>
    text <܃ܐܸܡܲܬܝ ܐܲܫܦܸܠ ܚܹܝܠ ܬܲܩܝܼ̈ܦܹܐ ܩܕܵܡ ܚܲܠ̈ܫܹܐ>
    text <ܐܟܼܡܵܐ ܕܗܵܫܐ ܕܪ̈ܦܘ ܥܲܦܪܢܹ̈ܐ ܠܪ̈ܘܼܚܵܢܝܸܐ܀>
    text <܃ܐܸܡܲܬܝ ܐܲܣܝܘ݂ ܟܪ̈ܝܼܗܝ ܦܓܪܐ ܠܗܲܕܡ̈ܝܗܘܿܢ>
    text <ܐܟܼܡܵܐ ܕܡܲܐܣܹܝܢ ܢܚ̈ܬܝ ܦܓܪܐ ܠܦܓܪ̈ܐ ܟܪ̈ܝܼܗܸܐ܀>
    text <ܐܸܡܲܬܝ ܚܲܪܪ ܥܲܒܕܐ ܡܢ݂ ܫܘܼܥܒܵܕܐ܃>
  block
    text <ܐܟܼܡܐ ܕܗܵܫܐ ܝ̇ܗܸܒ ܝܫܘܿܥ ܚܪܘܼܪ̈ܐ ܠܐܢܵܫܐ܀>
    text <܃ܘܟܒܲܪ ܫܠܡܲܬ̤ ܗܝܿ ܕܟܬܝܼܒܐ ܥܠ ܒܲܪܢܵܫܐ>
    text <ܕܢܕܘܼܫ ܪܹܫܐ ܕܚܲܝܠ̈ܘܵܬܢ ܡܵܐ ܕܡܸܬܢܲܨܚ܀>
    text <܃ܘܟܒܲܪ ܙܲܒܼܢܐ ܗ̄ܘ ܕܫܘܼܠܵܡ ܡܠ̈ܘܗܝ ܕܒܸܠܥܡ ܟܘܼܡܐܲܢ>
    text <ܘܗܵܢ̇ܘ ܕܩܪ݂ܵܝܗܝ ܒܘܟܒ ܢܘܼܗܪܐ ܕܡܢܗܪ ܐܢܵܫܐ܀>
    text <܃ܘܲܟܼܒܪ ܫܲܪܝܼܪ ܦܬܓܵܡ ܡ̈ܠܘܗܝ ܕܗܿܘ ܪܘܼܚܵܢܐ>
    text <ܕܐܟܼܪܸܙ ܒܲܛܢܸܗ ܘܩܪܝܗܝ ܡܵܪܐ ܘܒܲܪ ܥܸܠܵܝܵܐ܀>
    text <܃ܠܐ ܗܘ݂ܐ ܡܸܡܬܘܿܡ ܗܕܐ ܕܗܘܸܢ ܒܗܵܢܵܐ ܙܒܼܢܵܐ>
    text <ܕܩܵܪܝܢ ܐܢܵܫܐ ܒܫܸܡ ܒܲܪܢܫܐ ܘܪܥ̇ܠܝܼܢ ܕܝܘ̈ܐ܀>
    text <܃ܠܐ ܐܫܬܲܡܥܲܬ̤ ܕܚܝ݂ܘ ܡܝܼ̈ܬܐ ܕܠܐ ܒܵܥܘܼܬܐ>
    text <ܐܟܡܵܐ ܕܲܡܥܝܼܪ ܗܢܐ ܠܡܝܼ̈ܬܸܐ ܐܝܟ ܕܡܢ݂ ܫܸܢܬܐ܀>
    text <܃ܗܠܝܢ ܡܲܠܸܠܘ ܣܵܢ̈ܐܐ ܕܐܢܫܐ ܚܲܕ ܥܲܡ ܚܒܪܸܗ>
    text <ܕܚܙ݂ܘ ܐܢܵܫܐ ܕܡܲܦܢܸܐ ܠܐܢܫܐ ܡܢ݂ ܨܐܕܝܗܘܿܢ܀>
    text <܃ܚܙ݂ܘ ܕܐܸܬܦܲܣܲܩܘ ܢܸܫ̈ܒܸܐ ܨܢܝܼܥܸ̈ܐ ܕܫܘܓܵܫ̈ܝܗܘܿܢ>
    text <ܘܲܦܠܲܛ ܨܲܝܕܐ ܕܨܵܕܘ ܡܢ݂ ܐܕܡ ܥܕܡܐ ܠܗܵܫܐ܀>
    text <܃ܚܙ݂ܲܘ ܕܐܦ ܨܸܦܪܐ ܡܚܝܼܠܲܬ ܓܸܦܵܐ ܬܒܲܪܬܸܗ ܠܦܲܚܵܐ>
    text <ܘܦܪܚܲܬ̤ ܣܸܠܩܬ̤ ܠܥܸܠ ܡܢ݂ ܩܸܢܛܐ ܕܢܸܟܼܝܵܢ̈ܝܗܘܿܢ܀>
    text <܃ܒܲܟܼܢܥܢܵܝܬܐ ܚܙ݂ܘ ܡܲܦܘܠܬܐ ܕܩܢܘܿܡ̈ܝܗܘܿܢ>
    text <ܕܐܝܟܲܢ ܚܸܣܢܲܬ̤ ܐܸܠܥܵܐ ܪܦܝܼܬܼܐ ܠܥܘܼܫܢܐ ܕܕܝܘ̈ܐ܀>
    text <܃ܐܘ ܐܬܠܲܒܲܒܼܘ ܓܢܣܵܐ ܡܚܝܼܠܐ ܕܚܵܒ ܒܚܛܝܼܬܐ>
    text <ܘܲܠܒܼܫܘ ܙܲܝܢܐ ܪܘܼܚܵܢܝܐ ܘܐܩܪܸܒܘ ܘܲܙܟܼܘ܀>
    text <܃ܐܚܘܿܕܘ ܣܲܟܿܪܐ ܕܗܲܝܡܢܘܼܬܼܐ ܒܪ̈ܥܝܢܝܟܿܘܿܢ>
    text <ܘܣܝܼܡܘ ܣܲܢܘܲܪܬܐ ܕܦܘܼܪܩܢ ܚܝ̈ܐ ܒܪܸܫ ܡܲܕܥܟܼܘܿܢ܀>
    text <܃ܒܟܸܣܝܐ ܙܲܝܸܢܘ ܚܘܼܫܵܒܝ̈ܟܿܘܿܢ ܚܲܟܿܝܼܡܐܝܼܬ>
    text <ܘܝܼܠܸܦܘ ܛܟܼܣܐ ܠܡܸܬܟܲܬܫܘܼ ܥܲܡ ܪ̈ܘܼܚܵܢܐ܀>
    text <܃ܠܲܘ ܒܣܪܢܐ ܗ̄ܘ݂ ܣܵܢܐܵܐ ܕܡܲܩܪܸܒ ܥܲܡ ܚܲܝܲܝܟܘܿܢ>
    text <ܐܠܐ ܪܘܼܚܐ ܐܚ̇ܕ ܕܲܪܵܐ ܒܙܘܥܸ̈ܐ ܟܣܲܝ̈ܐ܀>
    text <܃ܠܦܘܼܬ ܟܲܣܝܘܼܬܸܗ ܛܲܝܸܒܘ ܙܲܝܢܐ ܪܘܼܚܵܢܝܐ>
    text <ܘܐܩܪܸܒܘ ܘܲܙܟܼܘ ܒܝܲܕ ܚܘܼܡܣܵܢܐ ܕܪ̈ܥܝܵܢܝܟܘܿܢ܀>
    text <ܢܲܛܪ ܠܲܢ ܒܢܝܼܫܢ ܚܝܐ܃ ܕܢܚܙܸܐ ܒܝܼܫܐ ܘܲܢܫܲܢܐ܀>
text <ܕܥܲܠ ܒܪܵܐ ܐܣܵܘܿܛܵܐ>
  block
    text <ܕܥܲܠ ܒܪܵܐ ܐܣܵܘܿܛܵܐ>
  block
    text <ܕܝܼܠܹܗ ܟܲܕܼ ܕܝܼܠܹܗ ܡܸܐܡܪܵܐ ܕܥܸܣܪܝܼܢ ܘܲܬܼܠܵܬܼܵܐ܁>
    text <܃ܕܥܲܠ ܒܪܵܐ ܐܣܵܘܿܛܵܐ>
    text <ܒܗܵܕܹܐ ܫܲܒܿܬܼܵܐ ܕܼܚܲܫܵܐ ܟܠ ܠܸܠܝܵܐ ܡܸܐܡܪܵܐ ܐܵܡ̇ܪܝܼܢ܀>
    text <ܥܘܼܢܵܝܵܐ܀>
    text <܃ܕܠܵܚܸ̇ܡ ܠܚܲܫܵܐ>
    text <ܐܲܚܲܝ̈܀>
  block
    text <܃ܠܪܲܒܵܢܘܼܬܼܵܐ ܕܣܸܦܪ̈ܲܝ ܪܘܼܚܵܐ ܒܥܹ̇ܝܬܼ ܕܐܸܬܿܬܲܠܡܲܕܼ>
    text <ܘܫܪܝܼܬܿ ܕܐܗܓܐ ܕܲܟܼܬܼܝܼܒܒܼ ܒܚܘܼܐܘܼܩܵܐ ܓܲܒܼܪܵܐ ܘܲܒܼܢܵܘ̈ܗܝ܁>
    text <܃ܒܪܹܫ ܦܵܣܘܿܩ̈ܐ ܦܓܲܥ ܒܝܼ ܫܲܪܒܵܐ ܕܦܘܼܠܵܓܼ ܢܸܟܼܣܹ̈ܐ>
    text <ܐܲܒܼܵܐ ܕܡܵܘܪܸܬܼ ܥܘܼܬܼܪܵܐ ܕܚܘܼܒܹܗ ܠܲܬܼܪܹܝܢ ܝܠܕܵܘ̈ܗܝ܁>
    text <܃ܙܥܥܪܵܐ ܫܸܡ̇ܥܹܬܼ ܟܲܕܼ ܐܵܡܲ݁ܪ ܗ̄ܘ̣ܵܐ ܠܘܵܬܼ ܝܵܠܘܿܕܼܗ>
    text <ܕܗܒ̣ ܠܝܼ ܦܲܠܓܼܘܼܬ ܕܐܸܗܘܐ ܫܲܠܝܼܛ ܥܲܠ ܡܲܪ̈ܗܵܛܲܝܼ܁>
    text <܃ܗܒܼ ܠܝܼ ܗܲܒܼܠܝܼ ܕܐܸܗܘܹܐ ܡܵܪܵܐ ܠܢܸܟܼܣܝ̈ ܘܐܹܕܲܒܲܪ ܕܠܝܼ>
    text <ܐܲܝܟ ܡܵܐ ܕܲܦܐܹܐ ܠܲܒܼܢܲܝ̈ ܚܹܐܪܹ̈ܐ ܠܡܸܫܬܲܠܛܘܼ܁>
  block
    text <܃ܗܲܒܼܠܝܼ ܕܐܸܩܢܹܐ ܫܡܵܐ ܕܲܒܼܢܲܝ̈ܵܐ ܒܗܘܿܢ ܒܲܥܒܼ̈ܕܹܐ>
    text <ܘܢܸܕܲܥ ܘܢܸܕܲܥ ܟܠܢܵܫ ܕܡ̣ܢ ܛܘܼܗܡܵܐ ܐ̄ܢܵܐ ܩܢܹܐ ܚܹܐܪܘܼܬܼܵܐ܁>
    text <܃ܐܸܢ ܝܵܪܬܼ ܐ̄ܢܵܐ ܫܲܡܠܑܵܐ ܨܹܐܕܲܝ ܫܸܡ ܝܼܪ̈ܬܘܸܬܼܵܐ>
    text <ܘܲܒܼܩܝܼ ܪܸܥܝܵܢܝ ܒܝܲܕܼ ܢܸܣܝܵܢܵܐ ܕܕܼܘܼܒܵܪ ܚܲܝܲܝ̈܁>
    text <܃ܘܕܲܕܼ ܝ̇ܕܥ ܗ̄ܘ̣ܵܐ ܐܲܒܼܵܐ ܕܝܠܕܗ ܠܵܐ ܡܲܟܼܫܲܪ ܗ̄ܘ̣ܵܐ>
    text <ܠܵܐ ܐܸܬܼܥܲܣܲܩ ܕܲܢܡܲܠܹܐ ܠܹܗ ܪܸܓܲܬܼ ܢܲܦ̣ܫܹܗ܁>
    text <܃ܘܟܲܕܸ ܠܵܐ ܛܵܥ̈ܐ ܠܒܲܣܝܼܡܘܼܬܹܗ ܛܘܼܥܲܝ ܕܲܒܼܪܹܗ>
    text <ܠܵܐ ܚܵܫܸ̇ܒܼ ܗ̄ܘ̣ܵܐ ܕܢܸܬܸܿܠ ܝܲܬܿܝܼܪ ܠܚܲܣܝܼܪ ܗܵܘܢܵܐ܁>
    text <܃ܘܟܲܕܼ ܕܝܼܠܹܗ ܗ̣̄ܘܵܬܼ ܕܢܸܬܸܿܠ ܝܲܬܼܝܼܪ ܠܑܲܐܝܢܵܐ ܕܫܵܘܹ̇ܐ>
    text <ܒܫܲܘܝܼܘ ܝܼܗܒܹܿܗ ܥܘܼܬܼܪܵܐ ܪܲܒܿܐ ܕܒܲܣܝܼܡܘܼܬܹܗ܁>
    text <܃ܒܫܘܝܘܼܦܸܠܲܓܼ ܥܘܼܬܼܪܵܐ ܠܲܒܼܢܵܘ̈ܗܝ ܐܲܒܼܵܐ ܕܪ̈ܚܡܹܐ>
    text <ܘܠܵܐ ܚܵܫܸ̇ܒ̣ ܗ̄ܘ̣ܵܐ ܥܲܡ ܙܲܠܝܼܠܵܐ ܕܐܲܚ̣ܨܦ ܘܲܫܐܸܠ܁>
    text <܃ܫܩ݂ܲܠ ܝܪܬܘܼܬܼܵܐ ܒܢܲܝ̈ ܥܲܬܝܼܪܵܐ ܘܐܸܚܕܼܘ ܢܘܼ̈ܡܹܐ>
    text <ܘܥܲܡ ܦܘܼܠܵܓܼܗܘܿܢ ܦܪܲܫ̣ܘ ܘܐܸܬܼܢܲܟܼܪܝܼܘ ܚܲܕܼ ܡ̣ܢ ܚܲܒܼܪܹܗ܁>
    text <܃ܙܥܘܿܪܵܐ ܟܲܢܼܫ ܥܘܼܬܼܪܵܐ ܕܲܡܛܝܗܝ ܡ̣ܢ ܒܹܝܬܼ ܐܲܒܼܘܼܗܝ>
    text <ܘܐܲܪܚܸܩ ܘܲܫ̣ܪܵܐ ܒܐܲܬܼܪܵܐ ܕܡܲܒܼܥܲܕܼ ܡ̣ܢ ܝܵܕܘܿܥܘ̈ܵܗܝ܁>
    text <܃ܥܲܡ ܩܸܢܝܵܢܹܗ ܦ̣ܪܫ ܐܵܦ ܚܘܼܒܹܿܗ ܡ̣ܢ ܝܵܠܘܿܕܹܿܗ>
    text <ܘܲܪܚܸܡ ܘܐܲܚܸܒܼ ܠܲܡܕܲܝܵܪܘܼ ܥܲܡ ܢܘܼܟܼܪ̈ܵܝܹܐ܁>
    text <܃ܛܥ̣ܵܐ ܥܸܢܝܵܢܵܐ ܕܫܲܦܝܼܪ̈ܵܬܼܵܐ ܕܒܹܝܬܼ ܐܲܒܼܵܗܵܘ̈ܗܝ>
    text <ܘܫܲܪܝܼ ܦܵܗܹ̇ܐ ܒܲܕܼ ܠܵܐ ܦܲܐܝ̈ܢ ܠܲܒܼܢܲܝ̈ ܚܹܐܪ̈ܐ܁>
    text <܃ܒܢܲܦ̣ܫܹܗ ܘܦܲܓܼܪܹܗ ܢܦܲܩ̣ ܘܐܹܬܼܢܲܟܼܪܝܼ ܠܲܒܼܢܲܝ̈ ܓܸܢܣܹܗ>
    text <ܘܥܲܡ ܩܸܢܝܵܢܵܘ̈ܗܝ ܚ̣ܙܲܩܘ ܚܘܼܫܵܒܼܵܘ̈ܗܝ ܒܵܬܲܪ ܛܘܼܥܝܲܝ܁>
    text <܃ܟܠܹܗ ܥܘܼܬܼܪܵܐ ܫܩ̣ܠ ܐܣܘܿܛܵܐ ܘܲܢܦ݂ܲܩ ܥܲܡܹܗ>
    text <ܘܠܲܐ ܐܲܪܦܝܼ ܠܹܗ ܣܪܝܼܕܼܵܐ ܕܚܘܼܒܹܿܗ ܠܘܵܬܼ ܩܲܪ̈ܝܼܒܼܵܘ̈ܗܝ܁>
    text <܃ܢܦ̣ܩ ܡ̣ܢ ܫܲܝܢܵܐ ܘܲܪܚܸܡ ܚܘܼܪܒܿܐ ܕܲܡܠܹܐ ܩܸܢܛܵܐ>
    text <ܘܐܲܥܢܝܼ ܢܲܦ̣ܫܹܗ ܒܵܐ ܣܘܿܛܘܼܬܼܵܐ ܘܙܲܠܝܼܠܘܼܬܼܵܐ܁>
    text <܃ܪܸܓܿܬܼܵܐ ܣܢܝܼܬܼܵܐ ܒܛܸܢ̣ܘ ܚܘܼܫܵܒܲܘ̈ܗܝ ܒܸܦܩܦܵܐ ܕܥܵܘܠܵܐ>
    text <ܘܐܵܘܠܸܕܼ ܦܘܼܡܹܗ ܘܪܒܿܝ ܥܝܼܢܘ̈ܗܝ ܦܹܐܪܵܐ ܨܲܚܢܵܐ܁>
    text <܃ܙܲܠܝܼܠܘܼܬܼܵܐ ܫܒ̣ܬܼܗ ܠܗܵܘܢܵܐ ܕܒܲܪ ܚܲܟܿܝܼܡܵܐ>
    text <ܘܐܲܝܟ ܓܲܠܘܵܝܵܐ ܢܦܲܩ̣ ܘܐܸܬܼܡܲܟܸܿܟ ܩܕܼܵܡ ܚܘܼܬܼܚ̈ܬܼܵܐ܁>
    text <܃ܛܥ̣ܵܐ ܚܸܟܼ̈ܡܵܬܹܗ ܘܐܲܫܝܼܛ ܠܲܫܡܵܐ ܕܝܲܩܝܼܪܘܼܬܗ>
    text <ܘܠܵܐ ܐܸܬܼܥܲܗܲܕ ܕܡܲܢ̣ܘܼ ܘܒܲܪ ܡ̇ܢ ܘܐܲܝܢ̣ܵܘ ܛܘܼܗܡܹܗ܁>
    text <܃ܐܸܟ̣ܠ ܐܘܼܟܼܠܵܐ ܕܐܵܣܘܿܛܘܼܬܼܵܐ ܥܲܡ ܐܣܟ̈ܛܐ>
    text <ܘܐܲܥܢܝܼ ܢܲܦ̣ܫܹܗ ܒܫܸܩܝܵܐ ܨܲܚܢܵܐ ܥܲܡ ܙܲܠܝܼܠܹ̈ܐ܁>
    text <܃ܪܘܝܼ ܪܸܥܝܵܢܹܗ ܒܲܪ̈ܓܼܝܼܓܼܵܬܼܵܐ ܕܦܲܓܼܪܵܐ ܘܢܲܦ̣ܫܵܐ>
    text <ܘܲܪ̈ܗܸܛܝ ܥܲܝܢܵܘ̈ܗܝ ܩܵܬܼܵܪ ܙܵܘܥܵܘ̈ܗܝ ܕܠܵܐ ܟܕܼܚܵܕܼܵܐ܁>
    text <܃ܦܩ݂ܲܪ ܘܐܸܫܬܲܚܝܢ ܒܪܸܓܲܬܼ ܒܸܣܪܵܐ ܐܘܼܟܼܠܵܐ ܕܡܵܘܬܼܵܐ>
    text <ܘܠܵܐ ܐܸܬܼܒܲܝܲܢ ܕܒܼܐܘܼܟܼܠܹܗ ܡܵܘܒܸܿܕܼ ܩܸܢܝ̈ܢ ܚܲܝ̈ܵܘܗܝ܁>
    text <܃ܘܘܼܬܼܪܗ ܐܵܘܒܸܿܕ ܘܦܲܪܲܚ ܢܸܟܼܣܵܘ̈ܗܝ ܒܹܝܬܼ ܙܢܝ̈ܬܐ>
    text <ܘܲܗܘ̤ܵܐ ܨܪܝܼܟܼܵܐ ܡ̣ܢ ܩ̈ܢܝܢܐ ܘܡ̣ܢ ܒܘܼܝܢܐ܁>
    text <܃ܝܼܢܸܦ ܘܐܸܟܲܠ ܘܠܵܐ ܐܸܬܼܡܲܠܝܲܬ̤ ܐܣܵܘܿܛܘܼܬܹܗ>
    text <ܘܚܵܒ̣ ܘܐܸܬܼܡܲܫܟܲܢ ܘܐܵܘܿܓܼܪ ܢܲܦ̣ܫܹܗ ܒܐܘܼܟܼܠܵܐ ܕܝܵܘܡܵܐ܁>
    text <܃ܥܲܡ ܢܵܟܼܘܿܠܵܐ ܐܵܘܓܼܪ ܝܲܥܢܵܐ ܠܡܸܦܠܲܚ ܡܲܓܿܢ>
    text <ܘܕܕܼܢܗ ܣܵܢܵܢܵܐ ܒܢܝܼܪܵܐ ܩܲܫܝܵܐ ܕܡܲܪܝܼܪܘܼܬܹܗ܁>
    text <܃ܚܲܪܡܵܢܵܐܝܼܬܼ ܐܸܬܼܚܲܫܲܚ ܒܹܗ ܕܠܵܐ ܚܵܘܣܵܢܵܐ>
    text <ܘܐܲܝܟ ܕܲܒܼܨܲܥܪܵܐ ܥܲܒܼܕܹܗ ܪܥܝܵܐ ܠܚܲܘܬܼܵܐ ܒܣܝܼܪܬܵܐ܁>
    text <܃ܚܙܝܼܪܹ̈ܐ ܒܣܝܼܪܹ̈ܐ ܫܕܪܗ ܠܡܸܪܥܵܐ ܠܝܲܩܝܼܪ ܡ̣ܢ ܟܠ>
    text <ܘܡ̣ܢ ܚܲܪ̈ܘܼܒܹܗ ܝܼܗ̣ܒ ܠܹܗ ܐܘܼܟܼܠܵܐ ܐܲܝܟ ܕܲܠܚܪ̈ܫܹܐ܁>
    text <ܥܲܡ ܚܲܝܘ̈ܬܼܵܐ ܐܲܫܘܝܼ ܚܲܝܘ̈ܗܝ ܣܵܢܐܵܐ ܕܐܲܓܼܪܹܗ܁>
  block
    text <ܘܥܲܡ ܫܲܬܿܝܼܩܹ̈ܐ ܐܸܣ݂ܲܪ ܪܲܗܛܵܐ ܕܦܵܪܘܿܫܘܼܬܹܗ܁>
    text <܃ܒܨܝܼܪ ܗ̄ܘ̣ܵܐ ܐܘܟܼܠܹܗ ܐܵܦ ܡ̣ܢ ܚܲܪ̈ܫܹܐ ܕܲܡܕܲܒܲܪ ܗ̄ܘ̣ܵܐ>
    text <ܘܲܡܙܲܠܗܸܙ ܗ̄ܘ̣ܵܐ ܡܵܙܘܿܢ ܚܲܝܵܘ̈ܗܝ ܡ̣ܢ ܕܲܒܼܥܝܼܵܐ܁>
    text <܃ܐܵܟܸ̇ܠ ܗ̄ܘ̣ܵܐ ܓܝܲܪ ܐܘܼܟܼܠܵܐ ܫܝܼܛܵܐ ܕܠܵܐ ܣܲܒܼܥܘܼܬܼܵܐ>
    text <ܘܡܸܬܼܒܲܓܼܪܲܓܼ ܗ̄ܘ̣ܵܐ ܕܢܸܡܠܹܐ ܟܲܪܣܹܗ ܡ̣ܢ ܚܲܪ̈ܘܼܒܹܐ܁>
    text <܃ܚܲܫܵܐ ܩܲܫܝܵܐ ܡܸܬܿܬܵܘܿܣܲܦ ܗ̄ܘ̣ܵܐ ܥܲܠ ܟܲܦܢܘܼܬܹܗ>
    text <܃ܘܡܸܬܒܵܩܹܐ ܗ̄ܘ̣ܵܐ ܕܟܲܕܼ ܫܝܼܛ ܐܘܼܟܼܠܹܗ ܒܨܝܼܪ ܘܡܙܠܗܲܙ>
    text <܃ܚܲܫܵܐ ܕܢܲܦ̣ܫܹܗ ܡܢܲܓܸܕ ܗ̄ܘ̣ܵܐ ܠܹܗ ܛܵܒܼ ܡ̣ܢ ܟܲܦܢܵܐ>
    text <ܕܐܲܝܟܲܢ ܐܘܒܸܿܕ ܥܲܡ ܩܢܝܼܢܘ̈ܗܝ ܐܵܦ ܚܟܡ̈ܬܗ܁>
    text <܃ܒܚܲܫܹܗ ܘܟܲܦܢܹܗ ܨܒ̣ܝ̇ܬܼ ܕܐܸܬܼܒܲܩܹܐ ܦܵܪܘܿܫܵܐܝܼܬܼ>
    text <ܕܡܵܢܲܐ ܗ̄ܝ̣ ܥܸܠܬܹܗ ܘܡܸܛܠ ܡܵܢܵܐ ܟܬܼܝܼܒܼ ܒܣܒܪܬܐ܁>
    text <܃ܫܲܪܒܹܿܗ ܫܚܩܢܝ ܡ̣ܢ ܫܘܪܵܝܵܐ ܟܲܕ ܦܸܓܼܥ̇ܬ ܒܹܗ>
    text <ܕܡܲܬܼܠܵܐ ܐܝܼܬܼܵܘܗܝ ܐܵܘ ܕܲܠܡܵܐ ܟܲܝ ܗܘ̤ ܣܘܼܥܪܵܢܵܐ܁>
    text <܃ܫܪܝܼܪ ܫܲܪܒܹܿܗ ܐܵܘ ܠܵܐ ܫܲܪܝܼܪ ܡܸܬܼܚܲܒܲܒܼ ܗܘܝ̇ܬܼ>
    text <ܘܕܲܢܣܲܒܼ ܥܘܼܬܼܪܵܐ ܡ̣ܢ ܒܹܝܬܼ ܐܲܒܼܘܼܗܝ ܐܲܝܟ ܡ̇ܐ ܕܲܪܬܼܝܼܒܼ܁>
    text <܃ܒܹܝܬܼ ܦܘ̈ܠܓܐ ܩܵܡ̣ܘ ܚܘܫܵܒܲܝ̈ ܥܲܠ ܩܸܪܝܵܢܹܗ>
    text <܃ܘܕܐܸܩܪܹܝܘܗܝ ܡܲܬܼ ܠܵܐ ܐܵܘ ܣܘܥܪܵܢܵܐ ܡܸܬܼܪܢܐ ܗܘ̇ܝ̣ܬܼ>
    text <܃ܒܣܸܦܪܵܐ ܕܪܘܼܚܵܐ ܕܲܟܼܬܲܒܼ ܫܲܪܒܹܿܗ ܬܸܗ̇ܪܹܬܼ ܣܲܓܿܝܼ>
    text <ܪܫ̣ܡ ܥܘܗܕܵܢܹܗ ܒܲܒܛܝܼܠܘܼܬܹܗ ܘܣ̣ܵܡ ܒܹܝܬܼ ܪܲܪ̈ܟܹܐ܁>
    text <܃ܒܕܼܡܘܼܬܼ ܨܲܠܡܵܐ ܐܲܥܸܠ ܩܲܒܼܠܹܗ ܒܹܷܝܬܼ ܦܠܐܬ̈ܐ>
    text <ܕܢܸܚܙܹܐ ܟܠܢܵܫ ܕܡܲܢ̣ܘ ܘܒܲܪ ܡ̇ܢ ܘܥܲܠ ܡ̇ܢ ܐܘܼܓܲܪ܁>
    text <܃ܡܵܕܝܢ ܙ̇ܕ̇ܩ ܕܠܵܐ ܢܸܬܼܦܲܠܓܼ ܥܲܠ ܣܘܥܪܵܢܹܗ>
    text <ܕܗܵܐ ܟܪܵܘܿܙܵܐ ܕܪܘܼܚܵܐ ܚܵܘܝܼ ܕܫܲܪܝܼܪ ܫܲܪܒܹܿܗ܁>
    text <܃ܡܲܬܼܠܵܐ ܐܝܼܬܼܵܘ̣ܗܝ ܠܵܘ ܣܘܼܥܪܵܢܵܐ ܦܲܓܼܪܢܵܝܵܐ>
    text <ܘܟܲܕܼ ܛܵܒܼ ܡܲܬܼ ܠܵܐ ܗ̄ܘ̣ ܫܲܪܝܼܪ ܫܲܪܒܹܿܗ ܘܪܲܒܿ ܒܘܼܕܵܩܹܗ܁>
    text <܃ܥܘܼܬܼܪܵܐ ܪܲܒܵܐ ܟܣܹܐ ܒܹܗ ܒܫܲܪܒܹܿܗ ܐܵܦܸܢ ܡܲܬܼ ܠܵܐ ܗ̄ܘ̣>
    text <܃ܘܚܹܝܠ ܥܵܒܼܘܿܕܼܵܐ ܘܲܥܒܼܵܕܼ ܐܝܼܕܼܵܘ̈ܗܝ ܡܸܬܼܒܲܕܲܩ ܒܹܗ>
    text <܃ܓܲܒܼܪܵܐ ܕܲܟܼܬܼܝܼܒܼ ܐܲܠܵܗ ܟܠܵܐ ܗ̄ܘ̣ ܕܐܲܬܼܩܸܢ ܟܠܵܐ>
    text <ܘܲܬܼܪܹܝܬ ܝܸܠܕܘ̈ܗܝ ܬܸܓܼܡܹ̈ܐ ܕܟܹܐܢܹ̈ܐ ܘܲܕܼܚܲܛܵܝܹ̈ܐ܁>
    text <܃ܥܘܼܬܼܪܵܐ ܕܦܲܠܸܓܼ ܦܵܪܘܿܫܘܼܬܼܵܐ ܗ̄ܝ̣ ܕܝܲܗ̣ܒ ܒܲܡ̈ܠܝܼܠܹܐ>
    text <ܕܢܸܗܘܘܢ ܦܵܪܫܝܼܢ ܚܹܝܠ ܥܒܘܕܐ ܕܝܲܩܲܪ ܐܸܢܘܿܢ܁>
    text <܃ܒܪܵܐ ܩܲܫܝܼܫܵܐ ܓܡܝܼܪܹ̈ܐ ܐܸܢܘܿܢ ܪ̈ܵܚܡܲܝ ܚܘܼܒܹܗ>
    text <ܘܲܒܼܪܵܐ ܙܥܘܿܪܵܐ ܪ̈ܵܓܲܝ ܚܘܼܒܵܐ ܕܐܲܪ̈ܥܵܢܝܵܬܼܵܐ܁>
    text <܃ܠܛܵܒܹ̈ܐ ܘܒܹܝܼܫܹ̈ܐ ܝܲܗ̣ܒܼ ܒܵܪܘܿܝܵܐ ܚܹܝܠ ܚܸܟܼܡ̈ܬܹܗ>
    text <ܘܲܒܙܕܲܝܼ̈ܩܹܐ ܘܒܥܘ̈̇ܠܐ ܣܵܡ̣ ܒܘܼܝܵܢܵܐ܁>
    text <܃ܟܹܐܢܹ̈ܐ ܒܚܘܼܒܵܐ ܢܛܲܪ̣ܘ ܓܲܙܲܝ̈ܗܘܿܢ ܘܟ̣ܢ ܢܸܟܼܝܢ̈ܐ>
    text <ܘܪܲܦܝܲܝ ܠܸܒܿܐ ܒܲܕܲܪ ܘ ܥܘܼܬܼܪܵܐ ܕܨܒܼܝܵܢܲܝ̈ܗܘܿܢ܁>
    text <܃ܗܢ̣ܘܿܢ ܐܸܢܘܿܢ ܒܢܝ̈ܐ ܕܩܵܘܝܼܘ ܒܹܝܬܼ ܐܲܒܼܘܼܢ ܐܲܒܼܘܼܗܘܿܢ>
    text <ܘܲܦܪܥ̣ܘ ܚܘܒܵܐ ܕܚܲܝܲܒܼ ܐܢ̈ܫܵܐ ܠܲܡܬܿܩܢܵܢܹܗ܁>
    text <܃ܙܥܪܵܐ ܕܲܫܩ݂ܲܥ ܥܘܼܬܼܪܵܐ ܕܲܡܛ̣ܵܝܗܝ ܘܐܲܪܚܸܩ ܣܲܓܿܝܼ>
    text <ܒܝܫܹ̈ܐ ܐܢܘܿܢ ܕܲܣܢ̣ܵܘ ܚܘܼܒܵܐ ܕܪ̈ܘܼܚܵܢܝܵܬܐ܁>
    text <܃ܗܢܘ̣ܢ ܐܸܢܘܿܢ ܕܛܥ̣ܘ ܘܲܢܦܲܩ̣ܘ ܡ̣ܢ ܨܹܝܕܼ ܩܘܼܫܬܐ>
    text <ܘܐܲܪܚܸܩܘ ܘܲܫ̣ܪܵܘ ܠܗܲܠ ܡ̣ܢ ܫܲܝܢܵܐ ܕܫܸ̇ܡ ܒܵܪܘܿܝܵܐ܁>
    text <܃ܗܢ̣ܘܢ ܐܢܘܢ ܕܒܲܕܲܪܘ ܥܘܼܬܼܪܵܐ ܘܗܵܘܢܵܐ ܕܲܒܗܘܿܢ>
    text <ܘܲܛܠܸܩ ܘܐܘܵܦܝ ܡܵܙܘܿܢ ܚܲܝܹ̈ܐ ܡ̣ܢ ܡܲܕܥܗܘܿܢ܁>
    text <܃ܗܢ̣ܘܢ ܐܸܢܘܢ ܕܐܲܟܲܠ̣ܘ ܘܐܸܫܬܝܼܘ ܐܵܣܘܵܛܝܼܬܼ>
    text <ܘܠܵܐ ܐܸܬܼܡܲܠܲܬ̤ ܪܸܓܿܬܼܵܐ ܣܢܝܼܬܼܵܬ ܕܚܘܼܫܵܒܲܝ̈ܗܘܿܢ܁>
    text <ܘܗܢ̣ܘܿܢ ܐܸܢܘܿܢ ܕܦܲܠܲܚ̣ܘ ܡ̇ܓܢ ܥܲܡ ܢܵܕܘܠܵܐ܃>
  block
    text <ܘܚܵܒ̣ܘ ܘܐܸܬܼܡܲܟܲܢܘ ܒܪ̈ܓܼܝܵܓܼܵܬܼܵܐ ܘܣܘܼܥܪ̈ܵܢܲܝܗܘܿܢ܁>
    text <܃ܗ̇ܘ ܓܹܝܪ ܕܐܲܓܼܪ ܘܲܦܠ̣ܚܘ ܥܲܡܹܗ ܘܠܵܐ ܝܗ̣ܒ ܐܲܓܼܪܐ>
    text <ܩܵܛ̇ܠ ܐܢ̈ܫܐ ܗ̄ܘ̣ ܕܲܓܠܝܼܙ ܟܠܹܗ ܡ̣ܢ ܝܵܘܣܵܢܵܐ܁>
    text <܃ܥܲܡܹܗ ܐܘܿܓܼܪ ܗܘ̇ ܒܲܪ ܚܹܐܪܹ̈ܐ ܩܢܹܐ ܫܘܼܠܛܢܐ>
    text <ܘܗܘ̤ܝܘܼ ܕܥܲܒܼܕܹܗ ܣܪܝܼܩ ܡ̣ܢ ܢܸܟܼܣܹ̈ܐ ܕܦܪܘܿܫܘܼܬܼܵܐ܁>
    text <܃ܘܗܘ̤ܝܘܼ ܢܟܼܝܼܠܵܐ ܕܥܲܒܼܕܹܗ ܪܵܥܝܵܐ ܕܫܟܼܝܪ̈ܬܐ>
    text <ܘܝܗ̣ܒ ܠܹܗ ܐܘܼܟܼܠܵܐ ܐܣܘܛܘܬܐ ܕܠܵܐ ܣܲܒܥܘܼܬܼܵܐ܁>
    text <܃ܗܘ̤ܝܘܼ ܕܥܲܝܕܹܗ ܒܫܸܩܝܵܐ ܨܲܚܢܵܐ ܕܙܲܠܝܼܠܘܼܬܼܵܐ>
    text <ܘܐܲܝܟ ܕܲܒܼܚܲܡܪܵܐ ܪܘܝܼ ܒܲܚܛܝܼܬܼܵܐ ܘܲܛܥ̣ܵܐ ܗܵܘܢܹܗ܁>
    text <܃ܠܵܐ ܟܸ̇ܠܩܲܪܨܐ ܢܩܸܦ ܚܲܛܵܝܐ ܒܝܲܕ ܣܘܥܪ̈ܢܘܗܝ>
    text <ܘܥܲܡܹܗ ܐܘܓܼܪ ܒܲܪ̈ܓܼܝܵܓܼܵܬܼܵܐ ܕܠܵܐ ܝܘܼܬܼܪ̈ܵܢܹܐ܁>
    text <܃ܚܙܝܼܪܹ̈ܐ ܕܲܟܼܬܼܝܼܒܼ ܕܲܪܥܵܐ ܡܲܓ̇ܢ ܕܠܵܐ ܬܼܘܪܣܵܝܵܐ>
    text <ܦܘܼܠܚܵܝܢ ܥܵܘܠܵܐ ܠܵܐ ܗ̄ܘ̣ ܕܠܝܬܿ ܝܘܼܬܼܪܵܢܵܐ ܠܲܕܼܒܹܗ ܦܵܠܲܚ̇܁>
    text <܃ܗܵܝ̇ ܬܘܼܒܼ ܕܐܸܡ݂ܲܪ ܕܡܸܬܼܪܲܓܲܪܓܼ ܗ̄ܘ̣ܵܐ ܕܢܸܡܠܹܐ ܟܲܪܣܹܗ>
    text <ܪܸܓܿܘܲܐ ܗ̄ܝ̣ ܒܝܼܫܬܐ ܕܲܫܟܼܝܼܪ̈ܵܬܐ ܕܠܵܐ ܡܸܣܬܲܒܼܥ̈ܲܢ܁>
    text <܃ܚܪ̈ܘܼܒܐ ܕܹܝܢ ܙܢ̈ܝܐ ܐܢܘܿܢ ܕܐܵܣܘܿܛܘܼܬܼܵܐ>
    text <ܕܲܟܼܡܵܐ ܕܦܵܗܹ̇ܐ ܠܹܒܐ ܒܥܵܘ̣ ܠܵܐ ܬܘܼܒܼ ܡܸܬܼܝܥܲܢ܁>
    text <܃ܗܵܟܲܢ ܣܥܪܵܢ ܚܛܝܼܬܼܵܐ ܟܠܫܵܥ ܨܝܕܼ ܩܵܪ̈ܝܼܒܹܝܗ̇>
    text <ܕܲܡܓܲܪܓܵܐ ܠܹܗ ܠܠܸܒܵܐ ܠܡܸܗܪܲܓܼ ܒܲܕܼܠܵܐ ܦܲܐܝ̈ܢ܁>
    text <܃ܐܲܝܟ ܙܵܢܝܼܬܼܵܐ ܡܚܵܘܝܵܐ ܐܵܦܹ̈ܐ ܕܙܲܠܝܼܠܘܼܬܼܵܐ>
    text <ܘܲܚܠܦ ܓܘܼܫܡܵܐ ܥܵܐ̇ܠܵܐ ܡܙܲܢܝܵܐ ܥܲܡ ܪܸܥܝܵܢܵܐ܁>
    text <ܢܕܼܝܼܕܼ ܫܘܼܚܵܛܵܗ̇ ܡ̣ܢ ܚܲܝܘ̈ܬܼܵܐ ܙ̈ܠܝܼܠܵܬܐ܁>
    text <ܘܲܛܡܹܐ ܢܩܦܵܗ̇ ܡ̣ܢ ܕܲܒܼܥܲܝܼܪܵܐ ܕܠܵܐ ܒܘܼܝܵܢܵܐ܁>
    text <܃ܥܲܡܵܗ̇ ܙܲܢܝܼ ܒܪܵܐ ܐܵܣܘܿܛܵܐ ܕܦܲܪܚ ܢܸܟܼܣܘ̈ܗܝ>
    text <ܘܗ̤ܝ ܛܲܡܵܐܬܹܗ ܒܫܵܘܬܵܦܘܼܬܼܵܐ ܕܲܕܼܠܵܐ ܢ̇ܡܘܿܣܝ܁>
    text <܃ܚܘܼܒܵܗ̇ ܦܲܪܫܹܗ ܠܚܘܼܒܵܐ ܕܢܲܦ̣ܫܹܗ ܡ̣ܢ ܝܵܠܘܿܕܹܗ>
    text <ܘܲܒܼܥܸܢܝܵܢܵܗ̇ ܛܥ̣ܵܐ ܥܸܢܝܵܢܵܐ ܕܪܸܚܡܲܬܼ̇ ܐܲܒܼܘܼܗܝ܁>
    text <܃ܗ̤ܝ ܡܣܟܿܢܬܼܗ ܡ̣ܢ ܒܘܼܝܵܢܵܐ ܐܲܝܟ ܕܡ̣ܢ ܢܸܟܼܣܹ̈ܐ>
    text <ܘܗ̤ܝ ܫܥܒܕܬܗ ܠܥܲܒܼܕܘܼܬܼ ܥܵܘ̣ܠܵܐ ܕܒܹܝܐܼ ܦܘܼܟܪ̈ܝܐ܁>
    text <܃ܦܘܼܠܚ̈ܢ ܥܲܒܼ̈ܕܐ ܦܠܲܚ̣ ܒܲܪܚܹܐܪܹ̈ܐ ܥܲܡ ܣܩܘܪܗ>
    text <ܘܥܲܡ ܚܝܘ̈ܬܐ ܟܕܼܢܹܗ ܒܥܲܡ̈ܠܹܐ ܘܲܒܼܬܼܘܼܪܣܵܝܵܐ܁>
    text <܃ܕܠܵܐ ܚܵܘܣܵܐ ܦܠܲܚ̣ ܒܹܗ ܒܝܼܫܵܐ ܒܒܲܪ ܓܵܠܘܼܬܼܵܐ>
    text <ܘܠܵܐ ܟܸܪܝܲܬ̤ ܠܹܗ ܥܲܠ ܡܘܼܟܵܟܹܗ ܕܫܝܼܛ ܗ̄ܘ̣ܵܐ ܘܲܒܼܣܹܐ܁>
    text <܃ܗܸܕܝܘܿܛܵܐܝܼܬܼ ܝܼܩܲܪ ܐܵܦ ܗܘ̤ ܠܲܡܲܨܲܥܪܢܹܗ>
    text <ܘܠܵܐ ܦ̣ܪܲܫ ܘܝܼܕܲܥ ܕܐܲܝܟܲܢ ܬܵܥܸ̇ܫ ܘܠܡ̇ܢ ܦܵܠ̇ܚ܁>
    text <܃ܐܲܝܟ ܕܲܒܼܫܸܢܬܼܵܐ ܛܒܼܝܼܥܝܼܢ ܗ̄ܘ̣ܵܘ ܙܵܘܥܲܝ̈ ܢܲܦ̣ܫܹܗ>
    text <ܘܠܵܐ ܡܲܪܓܸܿܫ ܗ̄ܘ̣ܵܐ ܒܝܲܩܝܼܪܘܬܼܵܐ ܕܥܲܡ̇ܠܹܗ ܩܲܫܝܵܐ܁>
    text <܃ܐܲܝܟ ܕܲܒܼܚܲܡܪܵܐ ܪܘܹܐ ܠܸܒܹܿܗ ܗܘ̤ܵܐ ܒܲܪ̈ܓܼܝܼܓܼܬܐ>
    text <ܘܠܵܐ ܚܵܐ̇ܘ ܗ̄ܘ̣ܵܐ ܒܫܟܼܝܼܪ̈ܬܐ ܕܣܲܢܝܘܼܬܼ ܢܲܦܫܹܗ܁>
    text <܃ܒܲܕܼܡܘܼܬܼ ܡܝܼܬܼܵܐ ܪܡܹܐ ܗ̄ܘ̣ܵܐ ܒܥܵܘ̣ܠܵܐ ܕܣܵܢܝܘܼܬܼ ܢܲܦ̣ܫܹܗ>
    text <ܘܒܼܵܪܡ ܗ̄ܘ̣ܵܐ ܠܹܗ ܣܵܣܵܐ ܕܚܲܫܹ̈ܐ ܘܠܵܐ ܡܲܪܓܸܿܫ ܗ̄ܘ̣ܵܐ܁>
    text <܃ܣܪܝܼ ܘܐܸܬܼܒܲܣܒܲܣ ܟܠܹܗ ܒܟܼܠܹܗ ܒܪ̈ܓܼܝܼܓܼܵܐ>
    text <ܘܠܵܐܦܵܫܲܬ̤ ܒܹܗ ܡܢܵܬܐ ܕܚܲܝܹ̈ܐ ܘܕܲܚܘܼܠܡܵܢܵܐ܁>
    text <܃ܛܒܲܥ ܘܐܹܫܬܲܬܲܩ ܒܟܹܐܒܼܵܐ ܩܲܫܝܵܐ ܕܐܲܓܼܪ ܨܐܕܼܵܘܗܝ>
    text <ܥܕܲܡܵܐ ܕܲܩܪ̣ܵܝܥܝ ܟܝܵܢܵܐ ܒܫܸܬܼܩܵܐ ܘܡܲܠܸܠ ܥܲܡܹܗ܁>
    text <܃ܒܲܕܼܡܘܼܬܼ ܥܘܒܼܝܣܵܐ ܕܒܼܨܗ̇ ܟܝܵܢܵܐ ܠܦܵܪܘܿܫܘܼܬܹܗ>
    text <ܘܢܵܕܼ ܡ̣ܢ ܫ̣ܠܝܐ ܘܲܚ̣ܙܵܐ ܩܢܘܿܡܹܗ ܕܣܵܢܹ̇ܐ ܒܵܥܘܠܵܐ܁>
    text <܃ܚܙ̣ܵܐ ܕܲܡܒܼܵܣܒܲܣ ܦܲܓܼܪܹܗ ܘܢܲܦ̣ܫܹܗ ܒܫܘܼܚܢܵܐ ܕܥܵܘܠܵܐ>
    text <ܘܚܲܫ̣ ܘܐܸܬܿܬܲܢܲܚ ܥܲܠ̣ ܚܘܼܒܵܠܹܗ ܕܲܕܠܵܐܚܵܘܣܵܢ܁>
    text <ܐܲܝܠܸܠ ܘܲܒܼܟ̣ܵܐ ܒܩܵܠ ܚܸܢܵܓܼܵܬܼ̈ܐ ܪ̈ܥܘܿܡܵܬܼܵܐ܃>
  block
    text <ܘܗܘ̤ ܠܹܗ ܐܸܡ݂ܲܪ ܕܐܲܝܟܵܐ ܐܢ̄ܬܿ ܝܲܨܪ̈ܐ ܕܒܼܝܼ ܦܵܪܘܿܫܵܐ܁>
    text <܃ܐܲܝܟܵܐ ܐܢ̄ܬܿ ܡܲܕܥܝܼ ܩܢܹܐ ܚܸܟܼܡ̈ܬܐ ܕܦܵܪܘܿܫܘܼܬܼܵܐ>
    text <܃ܕܲܗܘ̤ܝܬܿ ܚܲܪܫܵܐ ܘܠܵܐ ܐܸܬܼܒܲܩܝܼܬ̇ ܒܫܝܼܛܘܼܬܼ ܢܲܦ̣ܫܵܟ>
    text <܃ܐܲܝܟܵܐ ܐܢ̄ܬܿ ܪܸܥܵܝܢܝ ܐ̄ܚܝܵܢܵܐ ܕܥܝܼܪܹ̈ܐ ܥܝܼܪ̈ܲܝ ܟܠܫܵܥ>
    text <ܕܥܲܠ̣ܘ ܓܼܝܣܹ̈ܐ ܘܚܲܠܸܨܘ ܥܘܼܬܼܪܵܟ ܘܠܵܐ ܚܲܫ̣ܬܿ ܘܐܲܪܓܸܿܫܬܿ܁>
    text <܃ܐܲܝܟܲܬܿ ܗܵܘܢܵܐ ܗܲܢܝܘܼܟ ܦܲܓܼܪܵܬ ܡܕܲܒܲܪ ܪܸ̈ܓܼܫܹܐ>
    text <ܕܒܛܸܠ ܪܲܗܛܵܐ ܕܩܲܠܝܼܠܘܼܬܼܵܟ ܘܚ̣ܵܒܬ̇ ܒܵܐܓܼܘܿܢܵܐ܁>
    text <܃ܐܲܝܟܲܬ̇ܝ ܢܲܦ̣ܫܵܐ ܢܸܒ̣ܥܵܐ ܕܡܲܫܩܸܐ ܚܲܝܹ̈ܐ ܠܦܲܓܼܪܵܐ>
    text <ܕܓܼܙܝ̈ ܚܸܟܼܡܵܬܹܟܼ̈ܝ ܘܐܵܘܦܝܼ ܫܸܩܝܵܐ ܕܡܠܝܼܠܘܼܬܹܟܼܝ܁>
    text <܃ܐܲܝܟܵܐ ܐܲܢ̄ܬܿ ܗܘ̤ ܠܹܗ ܫܲܐܸ̄ܠ ܡܝܸܬܼܵܐ ܕܡܝܼܬܼ ܗ̄ܘ̣ܵܐ ܒܥܵܘ̣ܠܵܐ>
    text <ܒܹܝܬܼ ܚܲܝܹ̈ܐ ܐ̄ܢܵܐ ܐܵܘ ܒܹܝܬܼ ܡܸܝܼ̈ܬܹܐ ܠܵܐ ܝܵܕ̇ܥ ܐ̄ܢܵܐ܁>
    text <܃ܒܚܲܫܵܐ ܪܲܒܵܐ ܡܸܬܿܬܲܢܲܚ ܗ̄ܘ̣ܵܐ ܥܲܠ ܡܘܼܟܵܟܹܗ>
    text <ܘܫܲܪܝܼ ܡܨܲܚܹܐ ܠܥ̇ܘ̣ܠܵܐ ܕܲܫܒ̣ܵܝܗܝ ܘܚܲܠ̣ܨܘ̄ ܥܘܼܬܼܪܹܗ܁>
    text <܃ܐܘܗ̇ ܡ̣ܢ ܥܵܘ̣ܠܵܐ ܩܥ̣ܵܐ ܚܲܛܵܝܵܐ ܡܲܪܝܼܪܵܐܝܼܬܼ>
    text <܃ܕܒܲܕܲܪ ܢܸܟܼܣܲܝ̈ ܘܥܒܼܕܢܝ ܓܘܼܚܟܵܐ ܒܹܝܬܼ ܝܵܕܘܿܠܲܝ̈>
    text <܃ܐܘܗ̇ ܡ̣ܢ ܣܵܢܐܵܐ ܕܣܢܹܐ ܘܡܲܣܢܹܐ ܠܲܕܼ ܢܵܩܸ̇ܦ ܠܹܗ>
    text <܃ܕܥܒܼܕܢܝ ܣܢܝܵܐ ܘܲܫܟܼܝܼܪ ܐܲܦܹ̈ܐ ܠܥܹܝܢ ܚܲܙܵܝܹ̈ܐ>
    text <܃ܐܘ̣ܗ̇ ܡ̣ܢ ܛܲܡܲܠܐ ܕܛܡܐ ܟܠܹܗ ܘܲܡܛܲܡܐܹܐ ܟܠ>
    text <ܕܛܲܡܲܐ ܙܵܘܥܲܝ̈ ܒܝܲܕ ܥܸܢܝܵܢܵܐ ܕܲܫܟܼܝܼܪ̈ܵܬܹܗ܁>
    text <܃ܐܘܗ̇ ܟܡܵܐ ܡܲܪܝܼܪ ܦܘܼܠܚܵܢ ܥܵܘܠܵܐ ܘܝܲܩܝܼܪ ܢܝܼܪܹܗ>
    text <ܘܲܣܪܝܼܩ ܥܵܡܠܹܐ ܕܐܲܝܢܵܐ ܕܡܵܘܓܲܪ ܥܲܡ ܚܲܪܡܘܼܬܹܗ܁>
    text <܃ܐܘܗ ܟܡܵܐ ܣܲܡܝܵܐ ܠܵܐ ܝܼܕܲܥܬܼܵܐ ܘܒܼܝܼܫ ܥܸܢܝܵܢܵܗ̇>
    text <ܕܲܡܣܲܡܝܵܐ ܠܹܗ ܠܟܼܠܹܗ ܐ̄ܢܵܫܵܐ ܡ̣ܢ ܘܵܠܝܼܬܼܵܐ܁>
    text <܃ܠܵܐ ܝܼܕܲܥܬܼܵܐ ܥܒܕܬܢܝ ܣܲܡܝܵܐ ܘܚܲܣܝܼܪ ܗܵܘܢܵܐ>
    text <ܘܗ̤ܝ ܒܲܕܲܪܬܹܗ ܠܥܘܼܬܼܪܵܐ ܕܲܡܛ̣ܵܢܝ ܡ̣ܢ ܒܹܝܬܼ ܐܲܒܼܘܼܢ܁>
    text <܃ܗܝ̤ ܣܲܪܩܬܼܵܢܝ ܡ̣ܢ ܡܲܪ̈ܗܵܛܹܐ ܘܡ̣ܢ ܒܘܼܝܵܢܵܐ>
    text <ܘܗܵܐ ܚܵܝܹ̇ܐ ܐ̄ܢܵܐ ܒܐܘܼܟܼܠܵܐ ܫܝܼܛܵܐ ܕܡ̣ܢ ܚܲܪ̈ܘܼܒܸܐ܁>
    text <܃ܟܡܵܐ ܐܲܓܼܝܼܪܹ̈ܐ ܕܚܵ̇ܐܹܝܢ ܡܲܓ̇ܢ ܐܝܼܬܼ ܒܹܝܬܼ ܐܲܒܼܘܢ>
    text <ܘܐܸܢܵܐ ܗܪܟ̇ܐ ܠܟܸܦܢܝ ܐ̇ܒܸܕܼ ܐ̄ܢܵܐ ܒܠܵܐ ܝܼܕܲܥܬܐ܁>
    text <܃ܟܡܵܐ ܐܝܼܬܼ ܕܵܐܟ̇ܠܝܼܢ ܡ̣ܢ ܬܵܘܬܵܪܹ̈ܐ ܕܦܵܬܼܘܪܹܗ ܕܐܵܒ̣ܝ>
    text <ܘܐܸܠܵܐ ܨܪܝܼܟ ܐ̄ܢܵܐ ܡ̣ܢ ܡܵܙܘܿܢܵܐ ܘܠܵܐ ܐ̄ܢܵܫ ܡܪܘܼܚ܁>
    text <܃ܐܹܩܘܼܡ ܐܹܙܲܠ ܠܘܵܬܼ ܗ̇ܘ ܐܲܒܼܵܐ ܕܝܼܠܝܼ ܘܲܕܝܼܠܝ ܘܲܕܼܟܼܠܐ>
    text <ܘܐܹܡܲܪ ܕܲܚܛ̇ܝܹܬܼ ܠܥ̣ܠ ܒܫܲܡܲܝܵܐ ܘܲܩܕܼܵܡ ܐܲܦܝ̈ܟ܁>
    text <܃ܕܲܚܛܝܹ̇ܬܼ ܐܘܕܹܐ ܠܵܐ ܗ̄ܘ̣ܵܐ ܒܩܲܠܝܼܠ ܐܸܠܵܐ ܒܣܲܓܿܝܼ>
    text <ܕܛܸܥܡܹ̇ܬܼ ܚܘܼܒܵܟ ܘܒܲܕܪܹ̈ܬܼ ܥܘܼܬܼܪܵܐ ܕܒܲܣܝܼܡܘܼܬܼܵܟ܁>
    text <܃ܚܛܝܹ̇ܬܼ ܐܹܡܲܪ ܠܹܗ ܘܠܵܐ ܫܵܘܹ̇ܐ ܐ̄ܢܵܐ ܕܲܒܼܪܵܟ ܐܸܬܼܩܪܹܐ>
    text <ܥܒܸܕܲܝܢܝ ܡܸܟܲܝܠ ܐܲܝܟ ܐܲܓܼܝܼܪܹ̈ܐ ܘܐܸܚܹܐ ܒܛܲܝܒܿܘܼ܁>
    text <܃ܗܵܠܹܝܢ ܡܲܠܸܠ ܗܘ̤ ܥܲܡ ܢܲܦ̣ܫܹܗ ܒܪܵܐ ܐܣܘܿܛܵܐ>
    text <ܘܫܲܪܝܼ ܕܢ̣ܪܕܹܐ ܒܲܬܼܘܵܬܼ ܢܲܦ̣ܫܵܐ ܠܘܵܬܼ ܝܵܠܘܿܕܹܗ܁>
    text <܃ܩܸܢܛܵܐ ܘܚܘܼܒܵܐ ܡܠܹܐ ܗ̄ܘ̣ܵܐ ܠܸܒܹܿܗ ܟܲܕܼ ܪܵܕܹܐ ܗ̄ܘ̣ܵܐ>
    text <ܩܸܢܛܵܐ ܡܕܲܚܸܠ ܘܚܘܼܒܵܐ ܡܓܲܪܸܓܼ ܕܐܲܚܨܦ ܘܲܫܐܸܠ܁>
    text <܃ܩܸܢܛܵܐ ܕܚܵܘ̈ܒܵܘܗܝ ܡܣܲܪܸܕܼ ܗ̄ܘ̣ܵܐ ܠܹܗ ܡ̣ܢ ܕܲܠܡܸܦܢܵܐ>
    text <ܘܪܸܚܡܲܬܼ ܐܲܒܼܘܼܗܝ ܡܚܲܦܛܵܐ ܗ̄ܘ̣ܵܬܼ ܠܹܗ ܕܠܵܐ ܬܸܬܼܡܲܬܲܢ܁>
    text <܃ܪܸܚܡܲܬܼ ܚܘܼܒܵܐ ܥܸܠܒܲܬܼ ܣܲܓܿܝܼ ܛܵܒܼ ܡ̣ܢ ܩܸܢܛܵܐ>
    text <ܘܐܸܚܕܬ̤ ܒܐܝܼܕܼܵܘ̈ܗܝ ܘܚܲܝܠܲܬ̤ ܙܵܘܥܵܘ̈ܗܝ ܕܠܵܐ ܢܸܬܼܪܲܦܹܐ܁>
    text <܃ܦܢ̣ܵܐ ܐܲܒܿܝܼܕܼܵܐ ܒܐܘܼܪܚܵܐ ܕܲܢܦ݂ܲܩ ܡ̣ܢ ܒܹܝܬܼ ܐܲܒܼܘܼܗܝ>
    text <ܘܲܬܼܪܲܨ ܢܝܼܫܵܐ ܕܲܬܼܝܵܒܼܵܘܼܬܼܵܐ ܠܫܘܼܠܵܡ ܐܘܼܪܚܹܗ܁>
    text <܃ܚ̣ܙܵܐܘܼܗܝ ܪ̈ܵܚܡܹܐ ܕܟܲܕܼ ܪܵܕܹܐ ܗ̄ܘ̣ܵܐ ܠܘܼܥܲܕܼܵܐ ܕܫܲܝܢܵܐ>
    text <܃ܘܲܢܦܩ̣ܘ ܠܐܘܼܪܥܹܗ ܕܲܢܒܼܝܼܐܘܼܢܵܝܗܝ ܡ̣ܢ ܟܪܝܼܘܼܬܼܵܐ>
    text <ܚܙ̣ܵܝܗܝ ܗܵܘ̣ ܪܸܡܙܵܐ ܕܲܚܙܵܐ ܗܘ̣ܵܐ ܠܹܗ ܥܲܕܼܠܵܐ ܢܸܦܘܿܩ܁>
  block
    text <ܘܲܣܘܲܚ ܠܐܘܼܪܥܹܗ ܘܥܲܦܸܩ ܢܲܫܩܹܗ ܚܘܼܒܵܢܵܐܝܼܬܼ܁>
    text <܃ܚܙܝܗܝ ܕܲܡܛܲܪܲܦ ܘܲܠܙܹܐ ܘܲܫܚܝܼܩ ܒܥܲܡ̈ܠܹܐ ܕܥܵܘܠܵܐ>
    text <ܘܚܣ ܥܲܠ ܫܸܦܠܹܗ ܘܥܲܠ ܡܘܼܟܵܟܹܗ ܕܒܹܝܬܼ ܢܘܼܟܼܪ̈ܝܐ܁>
    text <܃ܚ̣ܙܝܗܝ ܕܲܡܲܒܿܣܒܲܣ ܒܚܒܪ̈ܬܼܵܐ ܕܣܵܡ̣ ܒܹܗ ܒܝܼܫܵܐ>
    text <ܘܥܲܨܒܹܗ ܒܪ̈ܲܚܡܹܐ ܘܐܲܫܝܼܓܼ ܡܸܢܹܗ̇ ܫܘܼܚܬܐ ܕܥܵܘ̣ܠܵܐ܁>
    text <܃ܚ̣ܙܵܝܗܝ ܕܲܡܟܿܬܲܡ ܦܲܓܼܪܹܗ ܘܢܲܦ̣ܫܹܗ ܒܪ̈ܓܝܠܬܐ>
    text <ܘܪܣ̣ ܥܲܠ ܟܠܹܗ ܡ̈ܝܬܐ ܕܟܼܝ̈ܐ ܕܐܪܵܙ ܫܘܼܒܼܩܵܢܵܐ܁>
    text <܃ܚ̣ܙܵܝܗܝ ܕܲܚܓܝܼܪܵܐ ܦܪܗܣܝܼܵܐ ܕܡܸܠܲܬܼ ܦܘܼܡܹܗ>
    text <ܘܫܲܪܝܼ ܡܬܲܪܓܸܿܡ ܩ̈ܠܐ ܕܡܠܹܝܢ ܠܘ̣ܒ̣ܵܒ ܢܲܦ̣ܫܵܐ܁>
    text <܃ܗܵܢܵܐ ܠܲܡ ܒܹܪܝ ܡܝܼܬܼܵܐ ܗ̄ܘ̣ ܕܲܬܼܪܹܝܢ ܕܲܚ̣ܝܵܐ ܘܲܦ̣ܢܵܐ>
    text <ܘܥܪܒܵܐ ܕܐܒܼܕ ܡ̣ܢ ܡܪܓܼܝܵܬܐ ܘܗܵܐ ܐܸܫܟܚܬܗ܁>
    text <ܫܒܪ ܪܸܥܝܵܢܵܐ ܫܡ̣ܥ ܩܵܠ ܣܲܒܼܪܵܐ ܕܐܲܟܼܪܸܙ ܐܲܒܼܘܼܗܝ܁>
    text <ܘܫܲܪܝܼ ܡܠܲܓܼܠܸܓܼ ܪܵܥܘܿܡܵܐܝܼܬܼ ܥܲܡ ܝܵܠܘܿܕܹܗ܁>
    text <܃ܫܡ݂ܲܥ ܕܐܝܼܬܼ ܣܲܒܼܪܵܐ ܕܚܵܐܹܝ̇ܢ ܡ[܁܁܁]ܐ ܕܡܝܼܬܼܘ ܒܲܚܛܝܼܬܼܵܐ>
    text <ܘܫܲܪܝܼ ܕܲܢܦܝܼܣ ܕܕܼܵܡ ܢܸܬܲܢܲܚܡ ܡ̣ܢ ܣܢܝ̈ܬܗ܁>
    text <܃ܐܵܒܼܝ ܠܲܡ ܣܸܪܚܹ̇ܬܼ ܘܚܲܛܹܝ̇ܬܼ ܣܲܓܿܝܼ ܕܠܵܐ ܡܘܼܒܚ̈ܵܬܼܵܐ>
    text <ܘܠܵܐ ܫܵܘ̇ܐ ܐ̄ܢܵܐ ܕܐܲܩܪܹܐ ܠܲܩܢܘܿܡܝ ܒܫܸܡ ܝܵܪܘܿܬܼܵܐ܁>
    text <܃ܠܵܐܙܵܕ̇ܩ ܠܹܗ ܠܠܵܐ ܒܲܪ ܚܹܐܪܹ̈ܐ ܫܡܵܐ ܕܲܒܼܢ̈ܝܐ>
    text <ܘܠܵܐ ܘ̈ܠܹܐ ܠܹܗ ܠܲܥܒܼܵܕ ܥܵܘ̣ܠܵܐ ܠܡܸܬܼܚܲܪܵܪܘ܁>
    text <܃ܠܵܐ ܦܵܐܝܵܐ ܠܹܗ ܠܲܣܢܹܐ ܢܲܦ̣ܫܵܐ ܚܹܐܪܘܼܬܼ ܢܲܦ̣ܫܵܐ>
    text <ܘܠܵܐ ܠܗܸܕܼܝܘܿܛܵܐ ܠܡܹܐܚܲܕ ܫܲܒܼܛܵܐ ܕܪܹܫܵܢܘܼܬܼܵܐ܁>
    text <܃ܒܨܝܼܪ ܐ̄ܢܵܐ ܣܲܓܿܝܼ ܡ̣ܢ ܕܐܹܬܼܟܲܢܹܐ ܝܪܬܵܐ ܘܲܒܼܪܵܐ>
    text <ܘܠܵܐ ܣܵܦܸܩ̇ ܐ̄ܢܵܐ ܠܡܸܣܲܒܼ ܕܲܪܓܼܐ ܕܠܵܐ ܡ̇ܝܘ̈ܬܹܐ܁>
    text <܃ܗܒ̣ ܠܝܼ ܕܐܸܦܠܘܿܚ ܒܲܠܚܸܡ ܝܵܘܡܵܐ ܐܲܝܟ ܢܘܼܟܼܪܵܝܵܐ>
    text <ܘܐܹܣܲܒܼ ܦܪܣܵܐ ܥܲܡ ܐܲܓܼܝܼܪܹ̈ܐ ܕܲܒܼܵܓܼܘܼ ܒܝܼܬܼܵܟ܁>
    text <܃ܘܐܸܢ ܠܵܐ ܡܲܨܝܵܐ ܕܐܘܓܪ ܘܐܸܦܠܘܿܚ ܘܐܸܣܲܒܼ ܐܲܓܼܪܵܐ>
    text <ܐܲܫܘܵܢܝ ܕܐܸܣܲܒܼ ܙܕܼܩܵܐ ܒܛܲܝܒܿܘܼ ܐܲܝܟ ܡܸܣܟܹܿܢܵܐ܁>
    text <܃ܝ̇ܕܥ̇ ܐ̄ܢܵܐ ܓܹܝܪ ܕܚܵܒܹ̇ܬܼ ܣܲܓܿܝܼ ܠܒܲܪ ܡ̣ܢ ܛܲܟܼܣܵܐ>
    text <ܘܠܵܐ ܣܦܸܩ̇ ܐ̄ܢܵܐ ܠܘܵܬܼ ܦܘܼܪܥܵܢܵܐ ܕܚܵܘܒܲܬܼ ܚܵܘܒܿܝ̈܁>
    text <܃ܠܵܐ ܛܵܥܝܵܐ ܠܝܼ ܕܪܲܒܵܐ ܗ̄ܝ̣ ܣܲܟܼܠܘܬܼܝ ܡ̣ܢ ܕܲܠܡܸܫܒܲܩ>
    text <ܘܲܙܥܘܿܪ ܝܲܡܵܐ ܕܢܫܝܼܓܼ ܡܘܼܡܹ̈ܐ ܣܢܝ̈ܐ ܕܲܩܢܘܿܡܝ܁>
    text <܃ܠܲܝܬܿ ܬܘܼܒܼ ܣܲܡ̇ܐ ܕܡܨܸܐ ܡܹܐܣܹܐ ܠܥܲܣܩܘܼܬܼ ܟܹܐܒܲܝ̈>
    text <ܐܸܠܵܐ ܪ̈ܲܚܡܹܐ ܕܐܲܒܼܵܐ ܕܝܠܕܢܝ ܒܲܥܒ̣ܵܕܼ ܐܝܼܕܼܵܘ̈ܗܝ܁>
    text <܃ܒܗܵܠܹܝܢ ܩ̈ܠܐ ܡܒܲܟܹܿܐ ܗ̄ܘ̣ܵܐ ܠܵܗ̇ ܠܡܝܼܬܼܘܼܬܼ ܢܲܦ̣ܫܹܗ>
    text <ܘܠܵܐ ܫܠ̇ܐ ܗ̄ܘ̣ܵܐ ܡ̣ܢ ܬܸܟܢܚ̈ܬܵܐ ܕܥܲܠ ܣܘܼܪ̈ܚܵܢܵܘܗܝ܁>
    text <܃ܐܸܒܸܠܵܐ ܪܲܒܵܐ ܥ̣ܒܲܕܼ ܥܲܠ ܥܵܘܠܹܗ ܐܲܝܟ ܕܥܲܠ ܡܝܼܬܼܵܐ>
    text <ܘܲܒܼܚܸܢܵܓܼܵܬܼ̈ܐ ܒܟܼܗ̇ ܠܲܚܛܝܼܬܹܗ ܪܵܥܘܼܡܵܐܝܼܬܼ܁>
    text <܃ܒܟܼܝܵܐ ܪܲܒܵܐ ܡܠܹܐ ܗ̄ܘ̣ܵܐ ܦܘܼܡܹܗ ܥܲܡ ܪܸܥܝܵܢܹܗ>
    text <ܘܕܸܡ̈ܥܹܐ ܕܚܲܫܵܐ ܡܸܫܬܦܥ̈ܢ ܗ̄ܘ̣ܵܝ̈ ܡ̣ܢ ܒܵܒ̈ܬܼܗ܁>
    text <܃ܒܩܵܠ ܚܸܢܓܼܵܬܹ̈ܗ ܬܼܗ݂ܲܪ ܝܠܘܼܕܗ ܘܟܸܢܫ̈ܝ ܪܵܘܡܵܐ>
    text <ܫܲܕܪ ܨܹܐܕܼܵܘܗܝ ܚܢܵܢܵܐ ܘܪ̈ܲܚܡܹܐ ܕܲܢܫܲܐ ܠܘܼܢܵܝܗܝ܁>
    text <ܫܠܝܼ ܚܲܛܵܝܵܐ ܩܥ̣̇ܘ ܠܹܗ ܪ̈ܲܚܡܹܐ ܘܠܵܐ ܫܠܹ̇ܐ ܗ̄ܘ̣ܵܐ܀>
    text <ܕܗܵܐ ܦܩܲܕܼ ܐܲܒܼܘܼܟ ܕܲܢܬܲܠܚܘܼܢܝܗܝ ܠܐܸܫܛܵܪ ܚܵܘܒܲܝ̈ܟ܁>
    text <܃ܫܠܝܼ ܠܵܐ ܬܸܒܼܟܹܿܐ ܘܬܸܫܚܘܿܩ ܐܲܢ̄ܬܿ ܠܵܟ ܘܲܠܝܼܠܵܘܕܼܵܟ>
    text <ܕܗܵܐ ܐܵܦ ܐܲܒܼܘܼܟ ܚܲܫ̣ ܘܐܸܬܿܬܲܢܲܚ ܥܲܠ ܚܸ̈ܢܵܓܼܬܼܵܟ܁>
    text <܃ܚܙ̣ܵܐ ܝܵܠܘܿܕܹܿܗ ܕܠܵܐ ܣܦ݂ܲܩܘ ܪ̈ܲܚܡܹܐ ܕܲܢܫܲܠܘܼܢܵܝܗܝ>
    text <ܘܗܘ̤ ܒܲܩܢܘܿܡܹܗ ܢܦ݂ܲܩ ܘܐܲܦܝܼܣܹܗ ܕܦܘܼܫ ܡ̣ܢ ܒܸܕܼܝܵܐ܁>
    text <܃ܦܘܼܫ ܠܵܐ ܬܸܒܼܟܹܿܐ ܥܲܠ ܐܲܒܼܕܵܢܵܐ ܕܩܲܕܼܡܝܼ̈ܬܐ>
    text <ܕܐܝܼܬܼ ܒܹܝܬܼ ܐܲܒܼܘܼܟ ܥܘܼܬܼܪܵܐ ܪܲܒܵܐ ܕܠܵܐ ܡܸܣܬܲܝܲܟ܁>
  block
    text <܃ܦܘܼܫ ܠܵܐ ܬܸܟܼܪܹܐ ܥܲܠ ܣܘܼܪ̈ܚܵܢܹܐ ܕܠܵܐ ܝܼܕܲܥܬܼܵܟ>
    text <ܕܪܲܒܿܘܼ ܥܵܘܠ̣ܵܐ ܘܐܲܝܟ ܠܵܐ ܡ̣ܕܹܡ ܚܫܝܼܒܼ ܠܝܼ ܕܐܸܥܛܝܼܘܗܝ܁>
    text <܃ܝܵܕܥ̇ ܗ̄ܘ̣ܵܬܼ̇ ܓܹܝܪ ܥܲܕܼܠܵܐ ܬܸܦܘܿܩ ܕܡܸܚܛܵܐ ܚܵܙܹ̇ܐ ܐܢ̄ܬܿ>
    text <ܘܓܲܠܝܵܐ ܗ̄ܘ̣ܵܬܼ ܠܝܼ ܕܘܼܝܵܘܒܸܿܕܼ ܗ̄ܘ̣ܵܬ̇ ܠܵܗ̇ ܠܥܘܼܬܼܪܵܐ ܕܲܢܣܲܒܼ݂ܬ̇܁>
    text <܃ܚܙܹܐ ܗ̄ܘ̣ܵܐ ܠܨܒܼܝܵܢܝ ܥܲܡ ܡܲܦܲܩܬܼܵܟ ܐܵܦ ܦܘܼܢܵܝܵܟ>
    text <ܘܒܼܵܟ ܚܵܐ̇ܪ ܗܘܹ̇ܝܬܼ ܟܲܕܼ ܡܲܥܘܸܠ ܗܘ݂ܲܝܬ̇ ܘܟܲܕܼ ܬܵܐܸܒܼ̇ ܗ̄ܘ̣ܵܬ̇܁>
    text <܃ܥܲܡܵܟ ܢܦ݂ܲܩܘ ܗ̄ܘ̣ܵܘ ܠܒܹܝܬܼ ܢܘܼܟܼܪ̈ܝܐ ܪ̈ܚܡܹܐ ܕܚܵܢܘܼܟ>
    text <ܘܗܸܢܘ̣ܿܢ ܡܲܠܟܿܘܼܟ ܕܬܸܦܢܹܐ ܠܫܲܝܢܵܐ ܕܒܹܝܬܼ ܐܲܒܼܵܗܲܝ̈ܟ܁>
    text <܃ܩܪܘܿܒܼ ܐܸܬܼܒܲܣܲܡ ܐܲܝܟ ܝܵܪܘܿܬܼܵܐ ܡ̣ܢ ܡܲܪ̈ܗܵܛܲܝܟ>
    text <ܘܐܲܚܘܿܕܼ ܢܘܼܡܹ̈ܐ ܘܕܲܒܲܪ ܕܝܼܠܵܟ ܚܲܟܿܝܼܡܵܐܝܼܬܼ܁>
    text <܃ܦܩ݂ܲܕܼ ܕܹܝܢ ܐܲܒ̣ܘܼܗܝ ܠܲܒܼܝܼ̈ ܥܲܠ ܪܘܼܡܪܵܡܹܗ>
    text <ܕܲܢܟܲܠܠܘܼܢܵܝܗܝ ܒܲܫܡܵܐ ܘܕܲܪܓܼܵܐ ܕܫܸܡ ܝܵܠܘܿܕܹܗ܁>
    text <܃ܐܲܦܩܸܘ ܐܸܣܛܠܵܐ ܕܙܲܩܪܘܼܗ̇ ܪ̈ܲܚܡܹܐ ܘܢܸܬܼܟܲܣܹܐ ܒܵܗ̇>
    text <ܘܢܸܕܲܥ ܟܠܢܵܫ ܡ̣ܢ ܦܲܐܝܘܼܬܹܗ ܕܒܲܪ ܡ̇ܢ ܐܝܼܬܼܵܘܗܝ܁>
    text <܃ܣܝܼܡܘ ܠܹܗ ܥܙܲܩܬܐ ܕܛܲܒܼܥܵܐ ܕܐܲܒܼܘܼܗܝ ܕܫܲܪܝܼܪ ܡ̣ܢ ܟܠ>
    text <܃ܕܢܸܚܙܘܢ ܥܒܕ̈ܐ ܘܲܒܼܢܲܝ̈ ܚܹܐܪܹ̈ܐ ܕܲܦܢ̣ܵܐ ܠܕܲܪܓܹܗ>
    text <܃ܢܸܣܐܢ ܒܸܪ̈ܓܼܠܵܘܗܝ ܫܪܵܪܵܐ ܕܲܟܼܝܵܐ ܕܠܵܐ ܡܸܬܲܕܲܓܲܠ>
    text <ܘܲܢܕܘܼܫ ܪܹܫܵܐ ܕܲܒܼܥܸܠܕܲܪܵܐ ܕܒܲܙ ܡܲܪ̈ܗܵܛܵܘܗܝ܁>
    text <܃ܩܛܘܿܠܘ ܬܘܼܒܼ ܬܵܘܪܵܐ ܕܢܸܬܼܒܲܣܲܡ ܒܹܗ ܗܘ̤ ܘܲܕܸܥܲܡܹܗ>
    text <ܘܢܸܒܼܗܲܬ̣ ܣܵܢܠܵܐ ܕܝܲܗ̣̄ܒܼ ܠܹܗ ܐܘܼܟܼܠܵܐ ܕܡ̣ܢ ܚܲܪ̈ܘܼܒܹܐ܁>
    text <܃ܫܠܸܡ ܒܥܵܪܵܕܼܵܐ ܡܸ̈ܠܹܐ ܕܐܲܒܼܘܼܗܝ ܐܲܝܟ ܡܵܐ ܕܲܦܩ݂ܲܕܼ>
    text <ܘܫܲܪܝܼܘ ܚ̇ܕܹܝܢ ܥܲܒܼ̈ܕܹܐ ܘܚܹܐܪܹ̈ܐ ܒܝܘܿܡ ܦܘܼܢܵܝܹܗ܁>
    text <܃ܗܵܘ̇ ܕܹܝܢ ܐܲܚܘܼܗܝ ܕܩܲܫܝܼܫ ܡܸܢܹܗ ܠܵܘ ܬܲܡ̇ܢ ܗ̄ܘ̣ܵܐ>
    text <ܕܒܲܩܪܝܼܬܼܵܐ ܗ̄ܘ̣ܵܐ ܘܐܲܡܝܼܢ ܦܠ̇ܚ ܦܘܠܚܵܢ ܐܲܒܼܘܼܗܝ܁>
    text <܃ܨܵܒܼܕܹܝܢ ܘܐܸܬ̣ܵܐ ܐܵܦ ܗܘ̤ ܒܝܵܘܡܵܐ ܕܦܢ̣ܐ ܐܲܚܘܗܝ>
    text <ܘܲܚ̣ܙܵܐ ܕܲܥܒܼܝܼܕܼ ܒܣܵܡܵܐ ܪܲܒܵܐ ܒܝܘܿܡ ܦܘܸܢܵܝܹܗ܁>
    text <܃ܐܲܟܼܪܝܼ ܣܲܓܿܝܼ ܐܲܚܵܐ ܕܲܚ̣ܙܵܐ ܦܘܼܢܵܝ ܐܲܚܘܼܗܝ>
    text <܃ܘܲܪܓܸܙ ܘܲܦܢ̣ܵܐ ܠܘܵܬܼ ܦܘܼܠܚܵܢܹܗ ܘܠܵܐ ܨܒ̣ܵܐ ܕܢܸܥܘܿܠ>
    text <܃ܫܸܡ݂ܲܥ ܕܹܝܢ ܐܲܒܸܘܗܝ ܘܲܢܦ݂ܲܩ ܨܹܐܕܵܘܗܝ ܕܢܸܒܼܥܹܐ ܡܸܢܹܗ>
    text <ܐܲܝܟ ܡܵܐ ܕܲܢܦܲܩ ܠܘܩܒܸܿܠ ܐܲܚܘܼܗܝ ܒܚܘܼܒܵܐ ܘܪ̈ܲܚܡܹܐ܁>
    text <܃ܒܹܪܝ ܠܵܐ ܬܸܟܼܪܹܐ ܕܲܦܢ̣ܵܐ ܐܲܚܘܼܟ ܠܒܹܝܬܼ ܐܲܒܼܵܗܵܘ̈ܗܝ>
    text <܃ܘܠܵܐ ܬܸܬܼܢܲܟܼܪܸܐ ܠܫܵܘܬܵܦܘܼܬܼܵܐ ܕܝܘܿܡ ܦܘܼܢܵܝܼܗ>
    text <܃ܦܲܢܝܼ ܐܵܦ ܗܘ̤ ܠܘܵܬܼ ܝܵܠܘܿܕܹܗ ܠܦܘܼܬܼ ܗܵܝ̇ ܕܐܲܦ̣ܝܼܣ>
    text <ܘܚܵܘܝܼ ܚܘܼܒܹܿܗ ܕܲܟܼܡܵܐ ܝܲܩܲܪ ܠܨܸܒܼܝܵܢ ܐܲܒܼܘܼܗܝ܁>
    text <܃ܗܵܐ ܟܡܵܐ ܙܲܒܼܢܵܐ ܦܵܠܚ̇ ܐ̄ܢܵܐ ܠܵܟ ܦܘܼܠܚܵܢ ܥܲܒܼ̈ܕܹܐ>
    text <ܘܡܸܡܬܼܘܿܡ ܦܲܕܼܝܐ ܠܵܐ ܝܩܪܬܢܝ ܕܐܲܢܚ̣ܝ ܪ̈ܵܚܡܲܝ܁>
    text <܃ܠܗܵܢܵܐ ܕܦܲܪܚ ܩܸܢܝܵܢ ܒܲܝܬܵܟ ܒܹܝܬܼ ܙܲܢܝ̈ܬܐ>
    text <ܗܵܫܵܐ ܕܲܦܢ̣ܵܐ ܩܛܠ̣ܬ̇ ܠܹܗ ܬ̇ܘܪܵܐ ܕ̇ܕܼܠܵܐ ܫܵܘܹ̇ܐ܁>
    text <܃ܒܸܪܝ ܟܠܡܸܕܡ ܕܝܼܠܝ ܕܝܼܠܵܟ ܗ̄ܘ̣ ܥܢ̣ܝܗܝ ܝܵܠܘܿܕܹܗ>
    text <ܘܐܲܢ̄ܬܿ ܫܲܠܝܼܛܵܬ̇ ܥܲܠ ܡܲܪ̈ܗܛܝܼ ܐܲܝܟ ܩܲܫܝܼܫܵܐ܁>
    text <܃ܠܡܸܚܕܲܐ ܝܵܘܡܵܢ ܙܵܕܸ̇ܩ ܗ̄ܘ̣ܵܐ ܠܵܟ ܘܠܲܡܫܲܒܵܚܘܼ>
    text <ܕܐܲܚܘܼܟ ܡܝܼܬܼܵܐ ܦܢ̣ܵܐ ܘܐܸܬܼܢܲܚܲܡ ܡ̣ܢ ܛܵܠܝܘܼܬܹܗ܁>
    text <܃ܫܲܚܩܹܗ ܣܲܓܿܝܼ ܐܵܦ ܗܘ̤ ܠܲܐܒܼܘܼܗܝ ܛܵܒܼ ܡ̣ܢ ܐܲܚܘܼܗܝ>
    text <ܒܗܵܝ̇ ܕܐܸܬܼܥܲܕܲܠ ܕܥܲܠ ܡ̇ܢ ܚܵܢܹܗ ܠܛܵܥܝܵܐ ܕܲܦܢܵܐ܁>
    text <܃ܥܲܝܛܵܐ ܪܲܒܵܐ ܣܒ݂ܲܠ ܡ̣ܢ ܝܲܠܕܘ̈ܗܝ ܗܘ̇ ܒܲܣܝܼܡܵܐ>
    text <ܘܕܼܠܵܐ ܛܲܟܼܣܵܐ ܛܥ̣ܢ ܥܲܣܩܘܼܬܼܵܐ ܕܪܸ̈ܥܝܵܢܲܝܗܘܿܢ܁>
  block
    text <܃ܬܪܲܝܼܗܘܿܢ ܫܲܚܩܘܼܗܝ ܒܠܵܐ ܫܘܼܝܬܼܬܼܵܐ ܕܣܘܼܥܪ̈ܢܲܝܗܘܿܢ>
    text <ܚܲܕܼ ܒܲܚܛܝܼܬܵܐ ܘܚܲܕܼ ܒܲܬܼܒܲܥܬܼܵܐ ܕܫܘܼܒܼܩܵܢ ܥܵܘ̣ܠܵܐ܁>
    text <܃ܚܲܕܼ ܐܲܝܥܝܼܩܹܗ ܒܐܲܒܼܕܵܢ ܚܲܝ̈ܵܘܗܝ ܘܒܼܘܼܕܵܪ ܢܸܟܿܣܵܘ̈ܗܝ>
    text <ܘܐܲܚܪܹܝܢ ܥܲܕܼ ܠܹܗ ܕܥܲܠ ܡ̇ܢ ܩܲܒܸܿܠ ܬܘܵܬܼ ܪܸܥܝܵܢܵܐ܁>
    text <܃ܒܲܣܝܼܡܵܐܝܼܬܼ ܣܲܝܒܲܪ ܐܸܢܘܿܢ ܐܲܝܟ ܝܵܕܘܿܥܵܐ>
    text <ܘܐܲܠܸܦ ܐܸܢܘܿܢ ܕܢܸܬܿܕܲܡܘܼܢ ܒܹܗ ܘܢܸܩܢܘܼܢ ܚܲܝܹ̈ܐ܁>
    text <܃ܗܵܫܵܐ ܕܲܫܠܸܡ ܫܲܪܒܵܐ ܕܲܪܫܝܼܡ ܐ̄ܪܵܙܵܢܵܐܝܼܬܼ>
    text <ܢܸܒܼܥܹܐ ܕܡܲܢ̣ܘܼ ܚܲܝܠܵܐ ܕܲܟܼܣܹܐ ܠܓܼܵܘ ܡ̣ܢ ܡܸ̈ܠܵܘܗܝ܁>
    text <܃ܢܸܒܼܥܹܐ ܕܡܵܢܲܐ ܗ̄ܝ̣ ܗܵܝ̇ ܕܲܟܼܬܼܝܼܒܼܵܐ ܥܲܠ ܐܵܣܘܛܵܐ>
    text <ܕܡܸܬܼܚܲܫܲܒܼ ܗ̄ܘ̣ܵܐ ܕܢܸܦܢܹܐ ܢܹܐܙܲܠ ܠܒܹܝܬܼ ܐܲܒܼܵܗܵܘ̈ܗܝ܁>
    text <܃ܐܪܵܙ ܚ̈ܛܝܐ ܪܫܸܡ ܒܲܙܥܘܿܪܵܐ ܘܒܲܬܼܝܵܒܼܘܼܬܹܗ>
    text <ܘܲܒܼܕܘܼܝܵܪܹܗ ܕܒܹܝܬܼ ܢܘܼܟܼܪ̈ܵܝܹܐ ܥܸܒܝܵܢ ܫܹܐܕܹ̈ܐ܁>
    text <܃ܒܝܲܕܼ ܡܲܦܲܩܬܹܗ ܪܲܚܝܼܩܘܼܬܼܵܐ ܕܡ̣ܢ ܐܲܠܵܗܵܐ>
    text <ܘܲܒܼܦܘܼܢܵܝܹܗ ܬܘܵܬܼܪܸܥܝܵܢܵܐ ܕܹܨܝܼܕܼ ܟܹܐܢܘܼܬܼܵܐ܁>
    text <܃ܒܲܦܝܵܣ ܡܸܠܵܘ̈ܗܝ ܕܲܡܢ̣ܵܐ ܢܲܦ̣ܫܹܗ ܥܲܡ ܐܲܓܼܝܼܪܹ̈ܐ>
    text <ܦܵܪܘܿܫܘܼܬܼܵܐ ܗ̄ܝ̣ ܕܕܲܝܢܵܐ ܗܝ̤ ܠܵܗ̇ ܒܐܲܝܠܹܝܢ ܕܲܚܛ̣ܵܬ̤܁>
    text <܃ܐܓܝܪ̈ܐ ܕܹܝܢ ܠܵܐ ܥܡܝ̈ܕܐ ܐܢܘܢ ܕܗܲܝܡܸܢܘ ܒܲܠܚܘܿܕܼ>
    text <ܘܠܵܐ ܐܸܫܬܵܘܬܲܦܘ ܒܐܪܵܙ ܡܵܘܠܵܕܼܵܐ ܪܘܼܚܵܢܵܝܵܐ܁>
    text <܃ܗܝ̇ ܬܘܼܒܼ ܕܐܸܡ݂ܲܪ ܕܠܵܐ ܫܵܘܹ̇ܐ ܐ̄ܢܵܐ ܕܲܒܼܪܵܟ ܐܸܗܘܹܐ>
    text <ܗܵܘܢܵܐ ܗ̄ܘ̣ ܬܲܢܩܵܐ ܕܕܼܵܐܸܢ ܫܲܦܝܼܪ ܥܲܡ ܣܘܼܥܪ̈ܵܢܵܘܗܝ܁>
    text <܃ܐܲܒܼ̇ܐ ܕܲܢܦ݂ܲܩ ܠܘܼܩܒܲܠ ܝܲܠܕܹܗ ܘܲܣܘܲܚ̣ ܠܐܘܼܪܥܹܗ>
    text <ܪ̈ܲܚܡܹܐ ܐܸܢܘܿܢ ܕܚܵܢܹ̇ܝܢ ܟܠܢܵܫ ܠܲܕܚܲܛܵܝܼܝܼܢ܁>
    text <܃ܒܝܲܕܼ ܗܵܝ̇ ܕܲܢܦ݂ܲܩ ܘܥܲܦܸܩ ܢܲܫܩܹܗ ܚܘܼܒܵܢܵܐܝܼܬܼ>
    text <ܚܵܘܝܼ ܕܲܟ̣ܡܵܐ ܪܓܼܝܼܓܼ ܕܲܢܬܼܘܼܒܼܢ ܐܢܵܫ̈ܐ ܨܐܕܘܗܝ܁>
    text <܃ܐܸܣܛܵܐ ܦܐܝܼܬܼ̇ܐ ܕܐܲܠܒܸܫ ܓܘܼܫܡܹܗ ܘܟܲܣܝܼ ܨܲܥܪܹܗ>
    text <ܡܲܥܡܘܿܕܼܬܐ ܗ̄ܝ̣ ܕܥܵܛ̇ܝܵܐ ܥܵܘ̣ܠܵܐ ܘܝ̇ܗܒܵܐ ܚܪܘܿܪܹ̈ܐ܁>
    text <܃ܥܸܙܩܵܬܐ ܐܝܼܬܹܝܗ̇ ܪܲܗܒܼܘܼܢ ܚ̈ܝܐ ܠܵܐ ܡܵܝܘ̈ܬܹܐ>
    text <ܕܝܵܗܸ̇ܒܼ ܪܘܼܚܵܐ ܠܲܐ [ܠܠܹܝܢ] ܝܠܹܝܢ ܕܲܩܢ̣ܵܘ ܫܡܵܐ ܕܲܒܼܢ̈ܬܐ܁>
    text <܃ܬܵܘܪܵܐ ܕܦܛܡܵܐ ܐ̄ܪܵܙܵܐ ܗ̄ܘ̣ ܪܲܒܵܐ ܕܦܲܓܼܪܵܐ ܘܲܕܡܵܐ>
    text <ܗܵܘ̇ ܕܲܒܼܕܼܒܼܚܹܗ ܪܲܥܝܼ ܠܥܵܠܡܵܐ ܥܲܡ ܪܲܒܿܘܼܬܹܗ܁>
    text <܃ܘܫܲܦܝܼܪ ܟܲܢܹܗ ܬܵܘܪܵܐ ܕ[܁܁܁]ܛܡܵܐ ܠܕܸܒܼܚܵܐ ܕܦܲܓܼܪܹܗ>
    text <ܕܲܡܬܲܪܣܹܐ ܗ̄ܘ̣ܵܐ ܒܐܘܼܟܼܠܵܐ ܕܪܘܼܚܵܐ ܘܫܸܩܝܵܐ ܕܚܲܡܪܵܐ܁>
    text <܃ܐܵܦ ܗܵܝ̇ ܕܩܲܛܠܹܗ ܒܝܵܘܡܵܐ ܕܦ̣ܢܵܐ ܒܪܹܗ ܡ̣ܢ ܛܘܼܥܝܲܝ>
    text <ܐܵܝܬܐ ܗ̄ܝ̣ ܕܚܘܼܒܵܐ ܕܲܠܘܵܬܼ ܓܸܢܣܲܢ ܕܠܵܐ ܡܸܬܼܡܲܫܚܵܐ܁>
    text <܃ܒܩܵܠܵܐ ܕܐܲܟܼܪܸܙ ܒܹܪܝ ܡܝܼܬܼܵܐ ܗ̄ܘ̣ܵܐ ܘܲܦܢ̣ܵܐ ܠܚܲܝܹ̈ܐ>
    text <ܠܲܢ ܗܘ̤ ܐܲܠܸܦ ܕܲܟܼܡܵܐ ܚ̇ܕܹܐ ܒܲܬܼܝܵܒܼܘܼܬܲܢ܁>
    text <܃ܘܕܐܲܦܝܼܣ ܠܲܒܼܪܹܗ ܕܥܵܕܠ̇ ܗ̄ܘ̣ܵܐ ܠܹܗ ܕܚܵܢ ܠܲܐܒܿܝܼ̈ܕܼܵܐ>
    text <ܟܵܐܬܼܵܐ ܕ̄ܩܲܪܸܒܼ ܠܲܐܝܢܵܐ ܕܩܵܨ̇ܦ ܒܫܘܼܒܼܩܵܢ ܥܵܘܠܵܐ܁>
    text <܃ܠܵܘ ܙܲܕܲܝܼܩܹ̈ܐ ܛܥ̇ܝܢ ܬܡ̇ܢ ܒܗܵܘ̇ ܬܘܼܩܵܢܵܐ>
    text <ܐܸܠܵܐ ܠܲܐܝܢܵܐ ܕܗܪܟܵܐ ܥ̇ܕܲܠ ܠܪ̈ܚܡܹܐ ܕܚܵܢܹ̇ܝܢ܁>
    text <܃ܩܕܼܵܡ ܒܘܼܚܪܵܢܵܐ ܩܲܕܡ ܒܲܕܸܩ ܗܵܝ̇ ܕܲܥܬܼܝܼܕܲܐ>
    text <ܕܐܸܢ ܐܝܼܬܼ ܕܪܵܓܸ̇ܙ ܡ̣ܢ ܚܵܘܣܵܢ̈ܐ ܢܫܲܝܸܢ ܝܲܨܪܹܗ܁>
    text <܃ܬܲܪܬܹܝܢ ܚܵܘܝܼ ܒܝܲܕܼ ܒܲܪܬܼ ܩܵܠܹܗ ܕܨܝܼܕܼ ܩܲܫܝܼܫܵܐ>
    text <ܕܟܹܐܢܵܐ ܕܐܲܡܝܼܢ ܒܦܘܼܠܚܵܢ ܩܘܼܫܬܵܐ ܠܵܐ ܢܸܬܼܥܲܕܼܠ܁>
    text <܃ܕܒܲܩܪܝܼܬܼܵܐ ܗ̄ܘ̣ܵܐ ܗܵܘ̇ ܕܐܸܬܼܥܲܕܲܠ ܟܬܼܝܼܒܼ ܒܲܣܪܬܼܵܐ>
    text <ܟܲܕܼ ܡܵܘܕܲܥ ܠܲܢ ܕܨܝܕܼ ܟܹܐܢܘܼܬܼܵܐ ܥܢܹܐ ܗ̄ܘ̣ܵܐ ܟܠܫܵܥ܁>
    text <܃ܩܪܝܼܬܼܵܐ ܐ̄ܪܵܙܵܐ ܗ̄ܝ̣ ܕܦܘܼܠܚܵܢ ܚܲܝܹ̈ܐ ܪ̈ܘܼܚܵܢܵܝܹܐ>
    text <ܘܐܲܝܟ ܕܲܒܼܕܼܘܼܡܝܵܐ ܕܐܲܪ̈ܥܵܢܝܵܬܼܵܐ ܦܲܚܸܡ ܕܲܠܥܸܠ܁>
  block
    text <܃ܓܲܕܼܝܵܐ ܕܐܸܡ݂ܲܪ ܕܠܵܐ ܝܼܗ̄ܒ̣ ܐܲܒܼܘܗܝ ܕܢܸܬܼܒܲܣܲܡ ܒܹܗ>
    text <ܕܬܲܚܸܡ ܘܲܟܼܠܝܗܝ ܡ̣ܢ ܥܸܢܝܵܢܵܐ ܕܐܵܣܘܿܛܘܼܬܼܵܐ܁>
    text <܃ܓܲܕܼܝܵܐ ܟܲܢܹܗ ܠܥܵܘ̣ܠܵܐ ܕܛܵܥܹ̇ܐ ܘܡܲܛܥܹܐ ܠܐܢܵܫܵܐ>
    text <ܒܗܵܝ̇ ܕܐܵܦ ܕܐܵܦ ܦܵܗܹܝܢ ܓܕܲܝ̈ܵܐ ܟܠܢܵܫ ܠܒܲܪ ܡ̣ܢ ܥܵܢܵܐ܁>
    text <܃ܡܲܪܲܚ ܣܲܓܿܝܼ ܓܲܕܼܝܵܐ ܒܪܸܥܹܝܗ ܘܚܸܫܘܿܟ ܓܘܵܢܹܗ>
    text <ܘܕܡ̇ܐ ܠܥܵܘ̣ܠܵܐ ܘܣܵܥ̇ܐ ܒܓܼܘܼܡܕܵܐ ܡܫܲܚܸܫܟ ܢܲܦ̣ܫܵܐ܁>
    text <܃ܪ̈ܚܡܐ ܕܲܒ̣ܝܪܐ ܟܝܵܢܵܐ ܗ̄ܘ̣ ܕܐܲܝܼܪ ܩܕܼܵܡ ܚܘܼܬܼܝ̈ܵܬܹܐ>
    text <ܘܬܵܒܲܥ̇ ܕܝܼܠܹܗ ܟܡܵܐ ܐܸܢ ܪܵܐ̇ܓܼ ܪ̈ܘܚܵܢܝܵܬܼܵܐ܁>
    text <܃ܪܵܚܸ̇ܡ ܗ̄ܘ̣ ܓܹܝܪ ܟܝܵܢܵܐ ܠܕܼܝܠܸܗ ܟܡܵܐ ܕܐܲܪܥܵܢܵܐ ܗ̄ܘ̣>
    text <ܘܒܲܐܲܝܟ ܕܒܐܓܼܘܢܐ ܪܡܹܐ ܒܹܝܬܼ ܬܲܪܬܹܝܢ ܕܦܓܲܪ ܘܲܕܼܪܘܼܚ܁>
    text <܃ܡ̣ܢ ܚܘܼܬܼܚ̈ܵܬܹܗ ܕܪܸܓܼܬܼ ܦܲܓܼܪ̈ܐ ܕܠܵܝܗܝ ܗ̄ܘ̣ܵܐ ܐܲܒܼܘܼܗܝ>
    text <ܘܐܸܫܬܵܘܕܝܼ ܠܹܗ ܥܘܼܬܼܪܵܐ ܕܪܘܼܚܵܐ ܕܢܸܬܼܒܲܣܲܡ ܒܹܗ܁>
    text <܃ܟܠ ܠܲܡ ܡܸܕܼܡ ܕܝܼܠܝ ܕܝܼܠܵܟ ܗ̄ܘ̣ ܠܫܪܹܗ ܐܸܡ݂ܲܪ>
    text <ܟܲܕܼ ܡܵܘܿܕܲܥ ܠܲܢ ܕܛܘܼܒܹ̈ܐ ܡܠܝܼܟܹ̈ܐ ܕܝܼܠܹܗ ܐܸܢܘܿܢ܁>
    text <܃ܒܡܲܬܼܠܵܐ ܨܵܪܹܗ ܠܟܼܠܹܗ ܟܝܵܢܲܢ ܒܲܕܼܡܘܼܬܼ ܨܲܠܡܵܐ>
    text <ܘܐܲܥܸܠ ܣܵܡܹܗ ܒܓܼܵܘ ܦܵܠܵܛܝܼܢ ܕܬܼܘܼܩܵܢ [ܥܵܘܠܵܐ] ܪܵܘܡܵܐ܁>
    text <܃ܒܛܲܟܼܣܵܐ ܕܪܸ̈ܓܼܫܹܐ ܪܲܟܒܹܗ ܠܥܵܠܡܵܐ ܒܲܬܼܪܹܝܢ ܝܲܠܕܵܘ̈ܗܝ>
    text <ܘܲܟܼܢ̣ܫܘ ܨܐܕܼܵܘܗܝ ܛܵܒܹ̈ܐ ܘܒܝܼ̈ܫܐ ܠܲܚܠܲܘܠ ܚܘܼܒܹܗ܁>
    text <܃ܒܲܒܼܪܵܐ ܙܥܘܪܵܐ ܪܩ̣ܐ ܚ̈ܛܝܐ ܠܬܼܝܵܒܼܘܼܬܼܵܐ>
    text <ܘܲܒܼܩܲܫܝܼܫܵܐ ܠܲܒܸܿܒܼ ܟܹܐܢܹ̈ܐ ܒܦܘܼܪܥܵܢ ܐܲܓܼܪܵܐ܁>
    text <܃ܒܢܝ̈ܐ ܘܝܪ̈ܬܹܐ ܩܪ̣ܵܝܗܝ ܠܟܝܢܢ ܡܵܪܹ̈ܐ ܟܝܵܢܹ̈ܐ>
    text <ܘܗܘ̤ ܠܲܢ ܐܲܒܼܵܐ ܬܲܗܪܵܐ ܪܲܒܵܐ ܕܠܵܐ ܡܲܬܼܡܲܠܠ܁>
    text <܃ܐܘ ܟܡܵܐ ܪܲܒܵܐ ܡ̣ܢ ܬܲܫܥܝܼܬܼܵܐ ܕܒܼܠܸܫܵܢܵܐ>
    text <ܕܡܲܬܼܩܲܢ ܟܠܵܐ ܟܲܢܝܼ ܝܵܬܹܝܗ ܐܲܒܸܵܐ ܠܐܢܵܫܵܐ܁>
    text <܃ܐܘ ܠܲܟܼܝܵܢܵܐ ܕܒܼܢܲܒ̈ ܥܲܦܪܵܐ ܟܡܵܐ ܐܸܬܼܪܲܡܪܲܡ>
    text <ܕܫܘ̣ܵܐ ܕܢܸܗܘܹܐ ܝܵܪܬܵܐ ܘܲܒܼܪܵܐ ܠܲܡܬܼܩܢܵܢܹܗ܁>
    text <܃ܐܘ ܟܡܵܐ ܘܐܲܝܟܲܢ ܢܹܐ ܡܲܪ ܕܲܗܘ̤ܵܬܼ ܗܵܕܐ ܕܲܗܘ̤ܵܬܼ>
    text <ܕܗܘ̤ ܠܲܢ ܐܲܒܼܵܐ ܘܲܚܢܲܢ ܝܵܪ̈ܬܹܐ ܕܐܲܠܵܗܘܼܬܹܗ܁>
    text <܃ܚܘܼܒܼܵܐ ܪܲܒܿܐ ܕܠܵܐ ܡܸܬܼ ܡܲܠܲܠ ܣܲܥ݂ܲܪ ܨܹܝܕܼ ܓܸܢܣܲܢ>
    text <ܘܲܙܘܿܥ ܦܘܼܡܵܐ ܕܟܼܠ ܕܲܥܒܼܝܼܕܼܵܐ ܗ̄ܘ̣ ܕܢܹܐܡܲܪ ܕܲܟܼܡܵܐ ܗ̄ܘ̣܁>
    text <܃ܐܲܝܟܲܢ ܣܵܦܸ̇ܩ ܦܲܘܼܡܵܐ ܕܘܼܡܵܐ ܕܢܸܬܢܹܐ ܪܲܒܿܘܼܬܼ ܚܘܼܒܹܗ>
    text <ܕܥܲܒܼܕܲܢ ܥܲܡܹܗ ܡܸܣܬܲܓܼܕܢܹ̈ܐ ܡ̣ܢ ܟܠ ܒܸܪ̈ܝܵܢ܁>
    text <܃ܐܲܝܟܲܢ ܡܲܨܝܵܐ ܕܲܢܦܲܢܹܐ ܠܹܗ ܚܵܘܒܼܬܼܚܘܒܵܐ>
    text <ܕܐܵܦ ܪ̈ܘܼܚܵܢܹܐ ܚܕܲܝܼ ܐܸܢܘܿܢ ܒܲܬܼܝܵܒܼܘܼܬܲܢ܁>
    text <܃ܗܵܟܲܢܵܐ ܠܲܡ ܢܚܕܘܢ ܟܸܢܫܹ̈ܐ ܕܫܡܝ̈ܢܐ>
    text <ܥܲܠ ܚܲܛܵܝܵܐ ܕܦܵܢܹ̇ܐ ܘܲܡܦܝܼܣ ܥܲܠ ܣܲܟܼܠܘܼܬܹܗ܁>
    text <܃ܘܐܸܢ ܡܲܠܲܐܟܹ̈ܐ ܚܵܕܹܝܢ ܥܲܡܲܢ ܒܲܬܼܝܵܒܼܘܼܬܲܢ>
    text <ܡܵܕܹܝܢ ܩܲܫܝܵܐ ܗ̄ܝ̣ ܬܒܲܥܬܹܗ ܕܐܲܝܢܵܐ ܕܥܵܕܼ̇ܠ ܪ̈ܲܚܡܹܐ܁>
    text <ܐܸܢ ܪ̈ܘܼܚܵܢܹܐ ܨܗܹܝܢ ܠܲܚܙܵܬܲܢ ܡܵܐܕܡܸܙܕܲܩܝܢ>
    text <ܡܵܕܹܝܢ ܢܸܓܼܕܹ̈ܐ ܥܦܝܼܦܹ̈ܐ ܚܲܝܵܒܼ ܕܣܵܩ̈ܪ ܠܲܐܚܘܼܗܝ܁>
    text <܃ܐܵܪܵܐ ܟܸܢ̈ܫܹܐ ܕܲܫܡܲܝܵܢܹ̈ܐ ܦܨܝܼܚܝܼܢ ܕܲܚܲܝܲܝܢ>
    text <ܘܠܵܟ ܟܪܝܵܐ ܠܵܟ ܕܚܵܢܹ̇ܝܢ ܪ̈ܲܚܡܹܐ ܠܐܢܵܫܵܐ ܡܲܓ̇ܢ܁>
    text <܃ܐܵܪܵܐ ܟܝܵܢܹ̈ܐ ܠܵܐ ܚܵܫܘܿܫܹ̈ܐ ܚܲܫ̣ܘ ܒܲ[܁܁܁]ܕܵܢܲܢ>
    text <ܘܠܵܟ ܗܲܢܝܼ ܠܵܟ ܕܲܢܦܘܼܫ ܒܲܫܝܘܿܠ ܕܠܵܐ ܢ[܁܁܁]ܚܵܡܵܐ܁>
    text <܃ܐܪܵܐ ܗܢ̣ܘܿܢ ܪܓܸܝܓܝܸܢ ܐܸܡܲܬܼܝܼ ܢܲܡܠܸܟ ܐܲܟܚܲܕ>
    text <ܘܐܲܢ̄ܬܿ ܩܵܨ̇ܦ ܐܲܢ̄ܬܿ ܒܐܲܝܢܵܐ ܕܪܵܗܸ̇ܛ ܐܲܝܟ ܪܸܓܼܬܼܗܘܿܢ܁>
    text <܃ܐܪܵܐ ܐܵܦ ܐ̄ܢܵܐ ܕܡܟܵܐ ܕܛܒܿܝܼܠ ܒܫܸܢܲܬܼ ܥܵܘ̣ܵܠܵܐ>
    text <ܠܩܵܠ ܫܘܼܒܼܩܵܢܵܐ ܢܸܕܬܼ̈ ܩܵܡܹ̇ܬܼ ܕܐܲܒܼܥ ܡܸ̈ܠܹܐ܁>
    text <܃ܫܲܪܒܹܿܗ ܕܛܲܥܝܵܐ ܚܲܦܛܵܢܝ ܕܐܸܒܼܥܹܐ ܚܹܝܠ ܦܸܠܵܐܬܼ̈ܐ>
    text <ܘܲܒܼܦܘܼܢܵܝܹܗ ܦܵܢ̣ܘ ܚܘܼܫܵܒܲܝ̈ ܨܝܕ ܝܘܼܠܦܵܢܵܐ܁>
    text <܃ܫܲܪܒܹܿܗ ܢܲܓܼܕܢܝ ܕܐܸܩܪܹܐ ܒܣܸܦܪܐ ܕܲܟܼܬܼܝܼܒܼ̈ܬܹܗ>
    text <ܘܐܹܠܲܦ ܚܲܝܠܵܐ ܕܲܟܼܣܹܐ ܒܡܸ̈ܠܹܐ ܕܬܲܪܓܸܿܡ ܪܘܼܚܵܐ܁>
  block
    text <܃ܥܲܡܹܗ ܢܦܩܹܬܼ ܟܲܕܼ ܢܵܦܸܩ̇ ܗ̄ܘ̣ܵܐ ܡ̣ܢ ܒܹܝܬܼ ܐܲܒܼܘܼܗܝ>
    text <ܘܲܦܢܹܝ̇ܬܼ ܥܲܡܹܗ ܕܐܸܚܙܹܐ ܦܝܵܣܹܗ ܕܨܹܝܼܕ ܝ̇ܠܘܿܕܹܗ܁>
    text <܃ܚܙܹ̇ܝܬܹܗ ܕܦܲܪܲܚ ܢܸܟܼܣܹ̈ܐ ܪܲܒܵܐ ܒܹܝܬܼ ܙܢܝ̈ܬܐ>
    text <ܘܬܼܘܼܒܼ ܚܵܪܹܬܼ ܒܹܗ ܕܲܦܢ̣ܵܐ ܕܢܹܐܙܲܠ ܠܘܵܬܼ ܫܘܼܒܼܩܵܢܵܐ܁>
    text <܃ܫܡܥܬܗ ܕܪܲܟܸܿܒܼ ܩ̈ܠܹܐ ܚܢ̈ܝܼܓܹܐ ܥܲܠ ܣܲܟܼܠܘܼܬܹܗ>
    text <ܘܚܸܫܹ̇ܬܼ ܣܲܓܿܝܼ ܒܥܵܘ̣ܠܵܐ ܕܲܩܢܘܿܡܝ ܕܕܼܵܡܹ̇ܐ ܠܕܼܝܼܠܹܗ܁>
    text <܃ܫܸܡ̇ܥܹܬܼ ܕܐܸܡ݂ܲܪ ܕܠܵܐ ܫܵܘܹ̇ܐ ܐ̄ܢܵܐ ܠܫܸܡ ܝܵܪ̈ܘܿܬܹܐ>
    text <ܘܐܲܚܕܢܝ ܓܘܼܢܚܵܐ ܕܲܪܕܝ̇ܬܼ ܒܐܘܼܪܚܵܐ ܕܒܼܘܼܕܲܪ ܢܸܟܼܣܵܘ̈ܗܝ܁>
    text <܃ܣܲܓܿܝܼ ܕܵܡܹ̇ܐ ܫܒܼܝܼܠ ܣܘܼܥܪ̈ܢܝ ܠܗܘ̇ ܕܪܕܐ ܒܹܗ>
    text <ܘܩܸܢܝܵܢ ܚܲܝ̈ܐ ܒܲܕܪܹܬܼ ܐܵܦ ܐ̄ܢܵܐ ܒܕܼܘܼܡܝܵܐ ܕܝܼܠܹܗ܁>
    text <܃ܥܲܡ ܗܵܘ̇ ܣܵܢܠܵܐ ܕܐܵܙܲܓܼܪ ܥܲܡܹܗ ܦܸܠܚܹ̇ܬܼ ܐܵܦ ܐ̄ܢܵܐ>
    text <ܘܲܒܼܚܲܪ̈ܘܒܹܐ ܕܪ̈ܓܝܠܢܬ ܚܝܹ̇ܬܼ ܐܲܟܼܘܵܬܹܗ܁>
    text <܃ܠܵܐ ܝܼܕܲܥܬܼܵܐ ܥܒܕܬܢܝ ܐܵܦ ܠܝܼ ܓܠܝܼܙ ܡ̣ܢ ܪ̈ܚܡܹܐ>
    text <ܐܲܝܟ ܡܵܐ ܕܐܵܦ ܗܘ̤ ܐܵܘܒܸܿܕܼ ܕܝܼܠܹܗ ܒܠܵܐ ܒܘܼܝܵܢܵܐ܁>
    text <܃ܪ̈ܲܚܡܹܐ ܕܚܵܢܘܼܗܝ ܡܲܦܩ̣ܘ ܠܐܘܼܪܥܹܗ ܒܝܘܿܡ ܦܘܼܢܵܝܹܗ>
    text <ܢܦܝܣܘܢ ܚܠܵܦܲܝ ܩܕܼܵܡ ܕܝ̇ܢܐ ܕܒܚ̇ܪ ܟܠܐ܁>
    text <܃ܩܵܠܵܐ ܕܐܸܡ݂ܲܪ ܕܒܹܪܝ ܡܝܼܬܼܵܐ ܗ̄ܘ̣ܵܐ ܘܲܦܢ̣ܵܐ ܠܚܲܝܹ̈ܐ>
    text <ܢܫܘܹܝܢܝ ܕܐܸܫܡܲܥ ܕܬܼܵܐ ܚܲܛܵܝܵܐ ܣܒܼ ܫܘܼܒܼܩܵܢܵܐ܁>
    text <܃ܐܝܼܕܼܵܐ ܕܦܸܪܣܲܬ̤ ܥܲܠ ܓܲܠܝܘܼܬܹܗ ܐܸܣܛܲܠ ܫܘܼܒܼܚܵܐ>
    text <ܬܟܣܹܐ ܐܲܦܲܝ̈ ܕܠܵܐ ܢܸܬܼܦܲܪܣܘܢ ܠܥܹܝܢ ܚܲܙ̈ܝܹܐ܁>
    text <܃ܪܸܡܙܵܐ ܕܣܵܡ̣ ܠܹܗ ܪܲܗܒܼܘܼܢ ܚܲܝܹ̈ܐ ܐܲܝܟ ܥܹܙܲܩܵܬܐ>
    text <ܚܵܝܸܠ ܙܵܘܥܲܝ̈ ܠܲܡܣܲܟܵܝܘܼ ܠܡܘܼܠܟܵܢ ܚܲܝܹ̈ܐ܁>
    text <܃ܦܘܼܡܵܐ ܕܫܲܝܸܢ ܪܘܼܓܼܙܵܐ ܕܐܲܚܘܼܗܝ ܕܲܥ̣ܕܲܠ ܪ̈ܲܚܡܹܐ>
    text <ܢܸܟܼܐܹܐ ܒܥܵܘ̣ܠܵܐ ܛܪܘܼܢܵܐ ܕܡܲܩܪܸܒܼ ܥܲܡ ܚܘܼܫܵܒܲܝ̈܁>
    text <܃ܥܝܼܪܹ̈ܐ ܕܲܚܕܼܝܼܘ ܒܝܘܿܡ ܦܘܼܢܵܝܹܗ ܘܫܲܒܲܚܘܿܠܲܐܒܼܘܼܗܝ>
    text <ܢܸܗܘܘܿܢ ܣܢܸܐܓܼܪܹ̈ܐ ܚܠܵܦ ܚܲܝܵܒܼܘܼܬܼܝ ܨܝܕ ܟܹܐܢܘܼܬܼܵܐ܁>
    text <܃ܨܒܼܥܵܐ ܕܨܵܪܲܬ̤ ܨܠܸܡ ܐܲܒܼܪܵܢܹܗ ܘܦܘܼܢܵܝ ܚܝܵܘ̈ܗܝ>
    text <ܬܨܘܪ ܥܲܠ ܡܲܕܥܝ ܨܠܸܡ ܟܘܼ[܁܁܁]ܢܵܐ ܕܡܲܩܢܹܐ ܚܲܝܹ̈ܐ܁>
    text <܃ܐܹܝܢ ܡܵܪܝ ܐܸܗܘܹܐ ܚܲܒܼܪܵܐ ܒܐܵܪܐ ܕܡܝܼܬܼܵܐ ܕܲܚܝ̣ܵܐ>
    text <ܘܬܸܫܠܲܡ ܨܐܕܲܝ ܗܵܝ̇ ܕܐܸܬܼܡܲܠܠܲܬ̤ ܒܫܘܼܠܵܡ ܫܲܪܒܹܿܗ܁>
    text <܃ܐܹܝܢ ܡܵܪܝ ܐܲܫܘܵܢܝ ܥܲܡܹܗ ܒܛܲܝܒܿܘܼ ܠܘܼܥܲܕܵܐ ܕܚܘܼܒܵܟ>
    text <ܘܲܢܩܲܒܿܠܘܼܢܵܢܝ ܪ̈ܚܡܹܐ ܒܕܼܝܵܢܐ ܐܲܝܟ ܕܐܸܬܼܩܲܒܲܠ܁>
text <ܕܲܥܪܘܼܒܼܬܵܐ ܕܡܵܘܕܿܝܵܢܹ̈ܐ>
  block
    text <ܕܲܥܪܘܼܒܼܬܵܐ ܕܡܵܘܕܿܝܵܢܹ̈ܐ>
  block
    text <ܡܐܡܪܐ ܕܥܣܪܝܢ ܘܬܪܒܥܐ>
    text <ܕܲܥܪܘܼܒܼܬܵܐ ܕܡܵܘܕܿܝܵܢܹ̈ܐ>
    text <ܥܘܼܢܵܝܵܐ>
    text <ܬܵܘܕܿܝܼ ܠܚܲܝܠܵܐ ܕܚܲܝܸܠ ܣܵܗܕܵܘ̈ܗܝ ܘܲܢܲܨܚ̣ܘ ܘܲܙܟܼܵܘ>
    text <ܒܚܲܝܠܵܐ ܕܪܸܚܡܬܹܗ܃ ܐܲܚܲܝ̈܁>
  block
    text <܃ܩܵܠ ܙܵܟܼܘܼܬܼܵܐ ܕܲܒܼܪܹܫ ܩܲܝܣܵܐ ܫܡܲܥ̣ܘ ܡ̇ܝܘܿܬܹ̈ܐ>
    text <ܘܲܩ̣ܢܵܘ ܣܲܒܼܪܵܐ ܠܡܹܐܚܲܕܼ ܕܲܪܵܐ ܪܘܼܚܢܵܐܝܼܬܼ ܀>
    text <܃ܚܲܕܼ ܡ̣ܢ ܓܸܢܣܵܐ ܕܚܵܒܼ݂ ܒܲܚܛܝܼܬܼܵܐ ܙܟܼܵܐ ܒܲܨܠܝܼܒܼܵܐ>
    text <ܘܩܵܡ̣ܘ ܚܲܝܵܒܹ̈ܐ ܠܩܵܠ ܙܵܟܼܘܼܬܹܗ ܘܲܠܒܸܫ̣ܘ ܙܲܝܢܵܐ ܀>
  block
    text <܃ܒܢܲܦܫܵܐ ܘܦܲܓܼܪܵܐ ܫܩ݂ܲܠ ܙܵܟܼܘܼܬܼܵܐ ܐܵܕܼܵܡ ܕܲܬܼܪܹܝܢ>
    text <ܘܲܒܼܢܲܝ̈ ܓܸܡܣܹܗ ܒܪ̈ܓܼܫܲܝ ܦܲܓܼܪܵܐ ܘܙܵܘܥܲܝ̈ ܢܲܦܫܵܐ ܀>
    text <܃ܠܗܵܝ̇ ܒܲܪܬܼ ܩܵܠܵܐ ܕܲܩܥܵܬ̤ ܒܐܲܪܥܵܐ ܫܡ݂ܲܥܘ ܐܲܪ̈ܥܵܢܹܐ>
    text <ܕܩܘܼܡܘ ܐܸܬܼܠܲܒܸܿܒܼܘ ܐ̄ܢܵܐ ܒܲܠܚܘܿܕܲܝ ܙܟܹ̇ܝܬܼ ܒܲܨܠܝܼܒܼܵܐ ܀>
    text <܃ܠܲܝܬܿ ܗ̄ܘ̣ܵܐ ܣܲܒܼܪܵܐ ܕܫܸܡ ܙܵܟܼܘܼܬܼܵܐ ܠܦܲܓܼܪ̈ܵܢܵܝܹܐ>
    text <ܘܠܲܒܸܿܒܼ ܐܸܢܘܿܢ ܩܵܠ ܫܘܼܘܕܵܝܵܐ ܕܚܲܕܼ ܕܐܸܬܼܢܲܨܚ ܀>
    text <܃ܠܵܐ ܡܲܨܝܵܐ ܗ̄ܘ̣ܵܬܼ ܡ̇ܝܘܿܬܼܬܼܵܐ ܠܡܸܚܣܲܢ ܚܲܫܹ̈ܐ>
    text <ܘܕܲܚܙܵܬ̤ ܦܲܓܼܪܵܐ ܕܢܼܠܸܐ ܒܩܲܝܣܵܐ ܩܢܵܬ̤ ܠܘܼܒܵܒܼܵܐ ܀>
    text <܃ܠܵܐ ܡܸܫܟܲܚ ܗ̄ܘ̣ܵܐ ܦܲܓܼܪܵܐ ܪܲܦܝܵܐ ܠܡܸܣܢܵܐ ܚܲܝܹ̈ܐ>
    text <ܘܕܼܐܫܝܼܛ ܐܸܢܘܿܢ ܚܚܲܕܼ ܦܲܓܼܪܵܢܵܐ ܚܲܝܸܨ ܪ̈ܓܼܫܵܘܗܝ ܀>
    text <܃ܠܵܐ ܝܵ̇ܕܥܝܼܢ ܗ̄ܘ̣ܵܐ ܐܲܪ̈ܥܵܢܵܝܹܐ ܠܡܸܪܕܼܵܐ ܠܪܵܘܡ̇ܐ>
    text <ܘܕܼܪܫܵܗ̇ ܠܐܘܼܪܚܵܐ ܚܲܕܼ ܐܲܪܥܵܢܵܐ ܩܕܼܵܡ ܥܲܝܢܲܝ̈ܗܘܿܢ ܀>
    text <܃ܠܵܐ ܡܦܵܣܝܼܢ ܗ̄ܘ̣ܵܘ ܠܡܹܐܚܲܕܼ ܕܲܪܵܐ ܒܪܸ̈ܓܼܫܲܝ ܦܲܓܼܪܵܐ>
    text <ܘܚܵܘܝܼ ܐܸܢܘܿܢ ܒܝܲܕܼ ܚܘܼܡܣܵܢܵܐ ܕܡ̣ܢ ܡܹܐܟܼܘܼܠܬܵܐ ܀>
    text <܃ܠܵܐ ܚܵܟܼܡ̇ܝܼܢ ܗ̄ܘ̣ܵܘ ܠܲܡܕܵܫ ܟܸܣܦܵܐ ܬܚܹܝܬܼ ܪܸ̈ܓܼܠܲܝܗܘܿܢ>
    text <ܘܐܲܠܸܦ ܐܸܢܘܿܢ ܚܲܕܼ ܟܲܕܼ ܦܲܟܼܪܹܗ ܘܕܼܵܫܹܗ ܒܐܲܪܥܵܐ ܀>
    text <܃ܛܡܝܼܪ ܗ̄ܘ̣ܵܐ ܘܲܟܼܣܸܐ ܦܲܚܵܐ ܢܟܼܝܼܠܵܐ ܕܪܸܚܡܲܬܼ ܫܘܼܒܼܚܵܐ>
    text <ܘܲܪܗܸܛ ܥܲܒܼܕܹܿܗ ܚܲܕܼ ܩܲܠܝܼܠܵܐ ܘܒܲܕܿܩ ܢܸܟܼܠܹܗ ܀>
    text <܃ܒܐܲܪ̈ܥܵܢܵܝܵܬܼܵܐ ܥܢܸܐ ܗ̄ܘ̣ܵܐ ܦܲܓܼܪܵܐ ܘܙܵܘ̈ܥܲܝ ܢܲܦܫܵܐ>
    text <ܘܠܲܝܬܿ ܗ̄ܘ̣ܵܐ ܙܲܗܪܵܐ ܕܪ̈ܘܼܚܵܢܝܵܬܼܵܐ ܒܹܝܬܼ ܐܲܪ̈ܥܵܢܹܐ ܀>
    text <܃ܡܸܬܼܟܲܬܿܫܝܼܢ ܗ̄ܘ̣ܵܘ ܒܐܸܣܛܵܕܼܝܼܘܿܢ ܕܐܲܬܼܠܹܝܛܘܼܬܼܵܐ>
    text <ܘܠܲܝܬܿ ܕܲܡܦܲܢܹܐ ܟܠܝܼܠ ܙܵܟܼܘܼܬܼܵܐ ܚܠܵܦ ܥܲܡܠܲܝ̈ܗܘܿܢ ܀>
    text <܃ܢܵܚ̇ܬܿܝܼܢ ܟܠܫܵܥ ܠܡܹܐܚܲܕܼ ܕܼܪܵܐ ܒܐ̄ܢܵܫܵܝ̈ܬܼܵܐ>
    text <ܘܡ̇ܐ ܕܐܸܬܼܟܲܬܿܫܘ ܚܵܒܼ݂ܘ ܒܐܵܓܼܘܿܢܵܐ ܘܦܵܫ̣ ܦܘܼܪܥܵܢܵܐ ܀>
    text <܃ܟܲܕܼ ܕܹܝܢ ܥܵܫܢܲܬ̤ ܚܵܝܵܒܼܘܼܬܼܵܐ ܕܓܸܢܣܵܐ ܕܐ̄ܢܵܫܵܐ>
    text <ܘܐܲܗܠܘ ܘܲܓܼܚܸܟܼܘ ܫܹܐܕܹ̈ܐ ܛܪ̈ܘܼܢܹܐ ܥܲܠ ܚܲܫܝ̈ܗܘܿܢ ܀>
    text <܃ܚܵܣ̣ ܚܲܢܵܢܵܐ ܕܲܚܙ̣ܵܐ ܨܲܠܡܸܗ ܟܲܕܼ ܡܸܬܼܒܲܙܲܚ>
    text <ܘܡܲܫ݂ܚܹܗ ܒܪܘܼܚܵܐ ܠܡܹܐܪܲܥ ܚܲܫܹ̈ܐ ܒܸܣܪ̈ܵܢܵܝܹܐ ܀>
    text <܃ܒܚܲܝܠܵܐ ܕܪܘܼܚܵܐ ܚܲܙܩܹܗ ܠܨܲܠܡܹܗ ܐܲܝܟ ܕܲܒܼܙܲܝܢܵܐ>
    text <ܕܲܒܼܚܝܠ ܪܘܼܚܵܐ ܢܸܦܘܿܩ ܢܸܙܟܸܿܐ ܠܪ̈ܘܼܚܵܢܵܝܹܐ ܀܆>
    text <܃ܢܲܣܝܹܗ ܒܟܼܠܗܹܝܢ ܠܲܩܪܲܒܼܬܼܵܢܵܐ ܦܲܓܼܪܵܢܵܝܵܐ>
    text <ܕܲܒܼܢܸܣܝܵܢܹܗ ܢܕܲܪܸܫ ܦܲܓܼܪܵܐ ܠܘܵܬܼ ܙܵܟܼܘܼܬܼܵܐ ܀>
    text <܃ܒܹܗ ܐܲܝܟ ܢܝܼܫܵܐ ܐܲܠܸܦ ܐܵܢܘܿܢ ܠܲܟܼܢܵܘܵܬܹ̈ܐ>
    text <ܕܢܸܗܘܘܿܢ ܚܵܢܹ̇ܝܢ ܠܘܵܬܼ ܬܘܼܩܵܢܵܐ ܕܡܲܠܟܿܘܼܬܼ ܪܵܘܡ̇ܐ ܀>
    text <ܐܲܝܟ ܡܲܚܙܝܼܬܼܵܐ ܩܒ݂ܲܥ ܙܵܟܼܘܼܬܹܗ ܠܐܵܓܼܘܿܢܸܣܛܹ̈ܐ܃>
  block
    text <ܕܲܢܕܲܡܘܿܢ ܒܹܗ ܒܙܵܘܥܹ̈ܐ ܘܪܸܓܿܫܹܐ ܠܘܵܬܼ ܫܘܼܠܵܡܵܐ ܀>
    text <܃ܒܚܲܫܵܘ̈ܗܝ ܝܼܠܸܦ̣ܘ ܠܡܹܐܚܲܕܼ ܕܿܪܵܐ ܥܲܡ ܚܘܼܬܼܚܵܬܹ̈ܐ>
    text <ܘܲܒܼܚܘܼܡܣܵܢܹܗ ܒܲܣܲܪܘ ܘܐܲܫܝܼܛܘ ܠܲܪ̈ܓܼܝܼܓܼܵܬܼܵܐ ܀>
    text <܃ܚ̣ܘܵܙ ܕܲܡܩܲܒܲܥ ܦܲܓܼܪܹܗ ܒܨܸܨܹ̈ܐ ܡ̣ܢ ܛܵܠܘܿܡܹ̈ܐ>
    text <܃ܘܝܲܗ̣̄ܒܼܘ ܦܲܓܼܪ̈ܲܝܗܘܿܢ ܠܟܼܠ ܐܘܼܠܨܵܢܝܼ̈ܢ ܒܕܼܘܼܡܝܵܐ ܕܝܼܠܹܗ>
    text <܃ܒܡܵܘܬܹܿܗ ܩܲܒܸܿܠܘ ܣܲܒܼܪܵܐ ܛܵܒܼܵܐ ܕܚܵܝܑܬܼ ܡܝܼܬܹ̈ܐ>
    text <ܘܲܣܢ̣ܵܘ ܚܲܝܹ̈ܐ ܘܲܪܚܸܡ̣ܘ ܡܵܘܬܵܐ ܕܢܸܚܘܿܢ ܥܲܡܹܗ ܀>
    text <܃ܠܥܸܕܵܢ ܡ̇ܘܬܹܿܗ ܡܸܬܼܥܲܗܕܼܝܼܢ ܗ̄ܘ̣ܵܐ ܟܲܕܼ ܚܵܫ̇ܝܼܢ ܗ̄ܘ̣ܵܘ>
    text <ܕܲܫܒ݂ܲܩ ܨܲܥܪܹܗ ܘܐܲܦܝܼܣ ܠܐܲܒܼܘܼܗܝ ܥܲܠ ܫܘܼܒܼܩܵܢܵܐ ܀>
    text <܃ܠܗܵܝ̇ ܒܲܪܬܼ ܩܵܠܵܐ ܡܸܬܿܕܿܟܼܝܼܢ ܗ̄ܘ̣ܵܐ ܕܲܩܥ̣ܵܐ ܒܩܲܝܣܵܐ>
    text <ܕܐܲܒܼܵܐ ܕܪ̈ܲܚܡܹܐ ܫܒܼܘܿܩ ܣܲܟܼܠܬܼܵܐ ܠܠܵܐ ܝܼܕܲܥܬܼܵܐ ܀>
    text <܃ܒܹܗ ܐܸܬܿܕܲܡܝܘܼ ܟܲܕܼ ܚܵܫ̇ܝܼܢ ܗ̄ܘ̣ܵܘ ܒܚܲܫܲܝ̈ ܙܲܒܼܢܵܐ>
    text <ܘܚܲܠܸܦܘ ܚܲܝܹ̈ܐ ܕܲܡܠܸܐ ܙܲܒܼܢܵܐ ܒܲܕܼܠܵܐ ܫܘܼܠܵܡ ܀>
    text <܃ܙܩܲܦ̣ܘ ܦܲܓܼܪ̈ܲܝܗܘܿܢ ܦܲܓܼܪ̈ܵܢܵܝܹܐ ܠܲܪ̈ܓܼܝܼܓܼܵܬܼܵܐ>
    text <ܘܐܲܪ̈ܥܵܢܵܝܵܬܼܵܐ ܗ̤ܘܲܝ̈ ܡܝܼ̈ܬܼܵܬܑܼܵܐ ܩܕܼܵܡ ܥܲܝܢܲܝ̈ܗܘܿܢ ܀>
    text <܃ܡܝܼܬܼܘ ܠܲܒܼܪܝܼܬܼܵܐ ܟܲܕܼ ܚܲܝܝܼܢ ܒܵܗ̇ ܐܲܝܟ ܠܵܐ ܚܲܝܹ̈ܐ>
    text <ܐܵܦ ܗ̤ܝ ܒܪܝܼܬܼܵܐ ܚܲܫ݂ܒܿܘܼܗ̇ ܗܸܢܘ̣ܿܢ ܐܲܝܟ ܠܵܐ ܚܲܝܵܐ ܀>
    text <܃ܗܲܠܸܟܼܘ ܒܐܲܪܥܵܐ ܒܐ̄ܪܵܙ ܕܘܼܒܵܪܹ̈ܐ ܪ̈ܘܼܚܵܢܵܝܹܐ>
    text <ܘܲܒܼܥܲܡܠܲܝ̈ܗܘܿܢ ܨܵܪܘ ܬܘܼܩܵܢܵܐ ܕܠܵܐ ܡܸܬܼܚܲܒܲܠ ܀>
    text <܃ܒܚܲܫܹ̈ܐ ܕܙܲܒܼܢܵܐ ܙܒܲܢ̣ܘ ܡܲܠܟܿܘܼܬܼܵܐ ܕܠܵܐ ܫܵܘܼܠܵܡܵܐ>
    text <ܘܲܒܼܫܝܼ̈ܛܵܬܼܵܐ ܩܢ̣ܵܘ ܪܘܼܡܪܵܡܵܐ ܕܕܲܪܓܼܵܐ ܕܲܠܥܸܠ ܀>
    text <܃ܢܚܸܬܼܘ ܠܐܵܓܼܘܿܢܵܐ ܘܐܸܚܲܕܼܘ ܕܲܪܵܐ ܥܲܡ ܚܲܣܝܼܢܵܐ>
    text <ܘܲܠܒܲܟܼ݂ܘ ܪܘܼܚܵܐ ܒܝܲܕܼ ܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܀>
    text <܃ܐܝܼܕܼܵܐ ܠܸܒܼܟܲܬ̤ ܪܘܼܚܵܐ ܠܵܐ ܓܘܼܫܡܵܢܵܐ>
    text <ܘܚܵܒܼ݂ ܘܐܸܬܼܦܲܟܲܪ ܩܲܠܝܼܠ ܓܸܦܹ̈ܐ ܩܕܼܵܡ ܝܲܩܝܼܪܵܐ ܀>
    text <܃ܐܘܿ ܠܲܟܼܝܵܢܵܐ ܡܸܬܼܚܲܒܿܠܵܢܵܐ ܕܚܵܐܹ̇ܒܼ ܟܠܝܘܿܡ>
    text <ܕܲܚܣ݂ܲܢ ܘܲܙܟܼܵܐ ܠܲܩܪܲܒܼܬܼܵܢܵܐ ܕܙܵܟܹ̇ܐ ܟܠܝܘܿܡ ܀>
    text <܃ܐܘܿ ܕܲܚܝܼܚܵܐ ܕܥܲܦܪܹܗ ܣܵܗܹ̇ܕܼ ܥܲܠ ܫܝܼܛܘܼܬܹܗ>
    text <ܕܲܙܟܼܵܐ ܠܪܘܼܚܵܐ ܕܲܫܡܹܗ ܡܲܟܼܪܸܙ ܩܲܠܝܼܠܘܼܬܹܗ ܀>
    text <܃ܚܙ̣ܵܐ ܡܵܪܘܿܕܼܵܐ ܠܐܵܕܼܵܡ ܕܲܬܼܪܹܝܢ ܘܙܲܟܿܝܼ>
    text <ܘܲܩܥ̣ܵܐ ܘܐܲܝܠܸܠ ܥܲܠ ܙܵܟܼܘܼܬܼܵܐ ܕܠܵܐ ܒܲܥܝܵܕܵܪܐ ܀>
    text <܃ܚܙ̣ܵܐ ܕܡܸܬܼܪܲܕܼܦܝܼܢ ܚܲܝܠܵܘܵܬܹ̈ܐ ܡ̣ܢ ܫܸܡ ܝܼܫܘܿܥ>
    text <ܘܐܲܚܕܹ݂ܿܗ ܓܘܼܢܚܵܐ ܕܐܲܝܟܲܢ ܪܵܕܹܦ ܦܲܓܼܪܵܐ ܠܪܘܼܚܵܐ ܀>
    text <܃ܫܡ݂ܲܥ ܕܲܡܫܲܢܹܝܢ ܕܲܝܘܹ̈ܐ ܒܩܵܠܵܐ ܡܸܢܼܪܲܓܼܫܵܢܵܐ>
    text <ܘܙܵܥ ܘܐܸܬܼܒܲܠܗܝܼ ܕܠܵܐ ܚܵܫܘܿܫܹ̈ܐ ܥܪܲܩ̣ܘ ܡ̣ܢ ܩܵܠܵܐ ܀>
    text <܃ܒܹܝܬܼ ܦܘܼ̈ܠܵܓܼܵܐ ܩܵܡ̣ ܡܲܪܵܚܵܐ ܥܲܠ ܡ̇ܐܐ ܕܲܗܘ̤ܵܐ>
    text <ܟܲܕܼ ܡܸܬܼܚܲܫܲܒ̣ ܕܚܸܠܡܵܐ ܗ̄ܘ̣ ܕܲܠܡܵܐ ܐܵܘ ܥܸܠܵܘܹ̈ܐ ܀>
    text <ܣܵܒܲ̇ܪ ܗ̄ܘ̣ܵܐ ܓܹܝܪ ܒܲܟܪܘܼܢܘܼܬܹܗ ܕܠܵܐ ܡܸܬܼܡܲܟܲܟ܃>
  block
    text <ܘܬܼܘܼܒܼ ܪܵܢܹ̇ܐ ܗ̄ܘ̣ܵܐ ܥܲܠ ܡ̇ܝܘܿܬܹ̈ܐ ܕܠܵܐ ܡܸܬܼܦܲܪܩܝܼܢ ܀>
    text <܃ܟܲܕܼ ܕܹܝܢ ܝܲܠܦܹܗ ܒܝܲܕܼ ܣܘܼܥܪ̈ܵܢܹܐ ܠܦܘܼܪܩܵܢ ܐ̄ܢܵܫܵܐ>
    text <ܢܦ݂ܲܠ ܡ̣ܢ ܪܵܘܡܹܗ ܘܫܲܪܝܼ ܡܪܲܟܸܿܒܼ ܦܘܼܪ̈ܣܹܐ ܫܢܝܼܥܹ̈ܐ ܀>
    text <܃ܫܲܠܚܹ݂ܗ ܠܙܲܝܢܵܐ ܕܲܛܪܘܼܢܘܼܬܼܵܐ ܕܡܲܩܪܷܒܼ ܗ̄ܘ̣ܵܐ ܒܹܗ>
    text <ܘܠܵܗ̇ ܠܲܫܒܼܝܼܬܼܵܐ ܙܲܝܹܢ ܘܐܲܡܝܼܩ ܚܲܕܼ ܠܘܼܩܒܲܠ ܚܲܕܼ ܀>
    text <܃ܟܲܬܼܫܹܗ ܠܥܵܠܡܵܐ ܕܗܘ̤ ܥܲܡ ܢܲܦܫܹܗ ܢܲܩܪܸܒܼ ܘܲܢܚܘܼܒܼ>
    text <ܘܲܗܘ̤ܵܐ ܠܹܗ ܗܘ̤ ܐܲܝܟ ܚܲܙܵܝܵܐ ܕܲܩܪ̈ܲܒܼܬܼܵܢܹܐ ܀>
    text <܃ܓܲܪܸܓܼ ܐܸܢܘܿܢ ܠܲܒܼܢܲܝ̈ ܐܲܪܥܵܐ ܠܘܵܬܼ ܬܲܟܼܬܿܘܼܫܵܐ>
    text <ܘܩܵܡ̣ ܗܘ̤ ܡܲܗܸܠ ܟܲܕܼ ܡܸܬܼܚܲܝܒܼܝܼܢ ܚܲܕܼ ܡ̣ܢ ܚܲܒܼܪܹܗ ܀>
    text <܃ܠܹܗ ܠܲܟܼܝܵܢܵܐ ܕܡ̇ܝܘܿܬܼܘܼܬܼܵܐ ܐܲܠܒܸܿܫ ܙܲܝܢܹܗ>
    text <ܘܫܲܪܝܼ ܡܒܲܣܒܸܿܣ ܗܘ̤ ܠܲܩܢܘܿܡܹܗ ܡܸܬܼܚܲܒܿܠܵܢܵܐ ܀>
    text <܃ܦܲܪܲܣ ܬܲܚܦܝܼܬܼܵܐ ܘܣܲܡܝܝܼ ܐܸܢܘܿܢ ܡ̣ܢ ܒܘܼܝܵܢܵܐ>
    text <ܕܠܵܐ ܢܸܬܼܒܲܩܘܿܢ ܕܲܠܡܵܢ ܡܵܚܹ̇ܝܢ ܐ̄ܢܵܫܵܐ ܠܐ̄ܢܵܫܵܐ ܀>
    text <܃ܐܲܠܒܸܿܫ ܐܸܢܘܿܢ ܪܘܼܚܵܐ ܕܫܘܼܩܪܵܐ ܕܲܟܼܬܼܝܼܫܘܼܬܹܗ>
    text <ܘܲܥܒ݂ܲܕܼ ܐܵܢܘܿܢ ܐܲܝܟ ܬܵܒܼܘܿܥܹ̈ܐ ܕܫܲܪܝܼܪ̈ܵܬܼܵܐ ܀>
    text <܃ܐܲܫܩܝܼ ܐܵܢܘܿܢ ܬܸܛܪܵܐ ܕܠܝܼܚܵܐ ܕܡܲܪܝܼܪܘܼܬܹܗ>
    text <ܘܐܲܪܘܝܼ ܐܸܢܘܿܢ ܒܲܪ̈ܓܼܝܼܓܼܵܬܵܪܐ ܐܲܝܟ ܡܹܐܪܝܼܬܼܵܐ ܀>
    text <܃ܐܲܪܡܝܼ ܛܢܵܢܵܐ ܕܫܸܡ ܐܲܠܵܗܵܐ ܒܪܸ̈ܥܝܵܢܲܝܗܘܿܢ>
    text <܃ܘܲܥܒܲܕܼ ܐܸܢܘܿܢ ܬܵܒܼܥܲܝ̈ ܨܲܥܪܵܐ ܕܛܘܼܥܝܲܝ ܕܐܵܘܠܸܕܼܘ>
    text <܃ܫܡ݂ܲܥ ܡܲܪܵܝܵܐ ܕܣܲܬܼܪܹܗ ܩܵܠܵܐ ܕܫܸܡ ܒܵܪܘܿܝܵܐ>
    text <ܠܒܸܢܝܵܢ ܥܵܘ̣ܠܵܐ ܕܫܸܡ ܐܲܠܵܗܹ̈ܐ ܕܲܒܼܢܹܐ ܗ̄ܘ̣ܵܐ ܠܹܗ ܀>
    text <܃ܚ̣ܙܵܐ ܕܡܸܬܼܟܲܪܙܵܐ ܚܕܼܵܐ ܬܵܘܕܿܝܼܬܼܵܐ ܕܚܲܕܼ ܐܵܠܵܗܵܐ>
    text <ܘܐܸܓܲܪ̣ ܦܵܠܚܹ̈ܐ ܕܕܿܓܵܠܘܼܬܼܵܐ ܕܲܢܣܲܝܥܘܼܢܵܝܗܝ ܀>
    text <܃ܚܙ̣ܵܝܗܝ ܠܲܟܼܝܵܢܵܐ ܪܦܸܐ ܒܐܵܓܼܘܿܢܵܐ ܕܠܘܼܩܒܲܠ ܚܲܫܹ̈ܐ>
    text <ܕܫܲܪܝܼ ܡܲܩܠܸܐ ܒܝܲܕܼ ܚܘܼܡܣܵܢܵܐܬ ܠܥܸܠ ܡ̣ܢ ܚܲܫܹ̈ܐ ܀>
    text <܃ܓܘܼܢܚܵܐ ܐܲܚܕܹܿܗ ܕܐܲܝܟܲܢ ܦܲܓܼܪܵܐ ܣܵܢܹ̇ܐ ܠܡܵܘܬܵܐ>
    text <ܗ̣ܦܲܟ ܒܥܹ̇ܐ ܠܹܗ ܠܲܡܚܲܒܿܠܵܢܹܗ ܕܢܸܩܪܘܿܒܼ ܨܹܐܕܼܵܘܗܝ ܀>
    text <܃ܒܹܝܬܼ ܦܘܼܪ̈ܬܵܟܹܐ ܪܡܸܐ ܗ̄ܘ̣ܵܐ ܘܫܲܚܝܼܩ ܟܲܕܼ ܡܸܬܼܚܲܫܲܒܼ>
    text <ܕܡܸܛܠ ܡ̇ܢܵܐ ܣܵܢܹ̇ܝܢ ܚܲܝܹ̈ܐ ܪ̈ܵܚܡܲܝ ܚܲܝܹ̈ܐ ܀>
    text <܃ܠܡܵܢ ܟܲܝ ܐܲܫܝܼܟܘ ܐܲܪ̈ܥܵܢܵܝܹܐ ܠܐܲܪ̈ܥܵܢܝܵܬܼܵܐ>
    text <ܘܥܲܠ ܡ̇ܢ ܒܲܣܲܪܘ ܥܲܠ ܚܘܼܬܼܚܵܬܹ̈ܐ ܕܠܵܐ ܒܲܥܝܵܕܼܵܐ ܀>
    text <܃ܠܡܵܢ ܟܲܝ ܕܵܫܘܼܗ̇ ܐܲܪ̈ܥܵܢܵܝܹܐ ܠܪܸܓܲܬܼ ܒܸܣܪܵܐ>
    text <ܘܥܲܠ ܡ̇ܢ ܐܲܗܸܠܘ ܒܲܢܝܵܚܲܝ̈ܗܘܿܢ ܐܲܝܟ ܝܲܬܿܝܼܪܹ̈ܐ ܀>
    text <܃ܠܡܵܢ ܐܸܬܼܢܲܟܼܪܝܼ ܟܝܵܢܵܐ ܕܐܲܣܝܼܪ ܒܲܪ̈ܓܼܝܼܓܼܵܬܼܵܐ>
    text <ܘܲܟܼܕܢ ܢܲܦܫܹܗ ܒܕܼܘܼܒܵܪ ܚܲܝܹ̈ܐ ܕܢܘܼܟܼܪܵܝܝܼܢ ܠܹܗ ܀>
    text <܃ܠܵܐ ܗܘ̤ܵܬܼ ܗܵܕܹܐ ܐܵܘ ܐܸܫܬܲܡܥܲܬ̤ ܒܹܝܬܼ ܡ̇ܝܘܿܬܹ̈ܐ>
    text <ܕܡ̇ܝܘܿܬܼܘܼܬܼܵܐ ܬܸܣܢܸܐ ܠܚܲܝܹ̈ܐ ܘܬܸܪܚܲܡ ܡ̇ܘܬܵܐ ܀>
    text <ܠܲܝܬܿ ܠܹܗ ܠܓܸܢܣܵܐ ܕܲܒܼܢܲܝ̈ ܐܵܕܼܵܡ ܣܲܒܼܪܵܐ ܐ̄ܚܪܹܢܵܐ܃>
  block
    text <ܐܸܠܵܐ ܥܘܼܡܪܵܐ ܕܲܡܠܸܐ ܙܲܒܼܢܵܐ ܘܚܲܝܹ̈ܐ ܕܙܲܒܼܢܵܐ ܀>
    text <܃ܠܵܐ ܣܢ̣ܵܘ ܐ̄ܢܵܫܵܐ ܠܐ̄ܢܵܫܵܝܵܬܼ̈ܐ ܐܲܝܟ ܠܵܐ ܐ̄ܢܵܫܵܐ>
    text <ܘܠܵܐ ܐܸܬܼܢܲܟܼܪܝܘܼ ܒܢܲܝ̈ ܕܲܚܝܼܚܵܐ ܠܦܘܼܠܚܵܢ ܐܲܪܥܵܐ ܀>
    text <܃ܠܵܐ ܦܠܲܚ̣ܘ ܡܸܡܬܼܘܿܡ ܐܲܪ̈ܥܵܢܵܝܹܐ ܠܦܠܚܵܢ ܪܘܼܚܵܐ>
    text <ܘܠܵܐ ܝܲܗ̣̄ܒܼܘ ܦܹܐܪܹ̈ܐ ܡܸܬܼܚܲܒܿܠܵܢܹ̈ܐ ܠܠܵܐ ܚܵܫܘܿܫܹ̈ܐ ܀>
    text <܃ܠܵܐ ܪܕܼܵܘ ܒܐܘܼܪܚܵܐ ܕܠܲܐܦܲܝ̈ ܪܵܘܡ̇ܐ ܐܲܪ̈ܥܵܢܵܝܹܐ>
    text <ܘܠܵܐ ܜܪ̣ܵܚ ܦܲܓܼܪܵܐ ܝܲܩܝܼܪ ܓܸܦܹ̈ܐ ܥܲܡ ܪ̈ܘܼܚܵܢܹܐ ܀>
    text <܃ܐܸܡܗܘܿܢ ܐܪܥܵܐ ܗ̄ܝܼ ܘܒܲܐܪܥܵܐ ܝ̄ܠܝܼܕܼܝܼܢ ܥܲܠ ܕܚܝܼܚܵܐ>
    text <ܘܒܲܕܼܡܘܼܬܼ ܫܲܒܼܪܹ̈ܐ ܝܵܢ̇ܩܝܼܢ ܚܲܠܒܼܵܐ ܕܐܲܪ̈ܥܵܢܵܝܵܬܼܵܐ ܀>
    text <܃ܒܨܝܼܪܝܼܢ ܣܲܓܿܝܼ ܡ̣ܢ ܕܘܼܪܵܫܵܐ ܪܘܼܚܵܢܵܝܵܐ>
    text <ܘܠܵܐ ܡܨܸܝܢ ܠܡܸܣܲܒܼ ܐܘܼܟܼܠܵܐ ܓܡܝܼܪܵܐ ܕܡܸܠܲܬܼ ܚܲܝܹ̈ܐ ܀>
    text <܃ܚܕܲܬܵܐ ܗ̄ܝܼ ܕܲܗܘ̤ܵܬܼ ܡ̣ܢ ܫܠܹܝ ܒܐܲܪܥܵܐ ܠܒܼܢܲܝ̈ ܐܲܪܥܵܐ>
    text <ܕܲܣܢ̣ܵܘ ܠܐܲܪܥܥܵܐ ܘܠܲܐ̄ܚܝܵܢܘܼܬܼܵܐ ܕܐܲܪ̈ܥܵܢܝܵܬܼܵܐ ܀>
    text <܃ܒܗܵܠܹܝܢ ܚܲܫܹ̈ܐ ܡܸܫܬܲܢܲܩ ܗ̄ܘ̣ܵܐ ܣܵܢ̇ܠܵܐ ܕܐ̄ܢܵܫܵܐ>
    text <ܕܲܚܙ̣ܵܐ ܐ̄ܢܵܫܵܐܐ ܕܫܲܪܝܼܘ ܡܲܩܠܹܝܢ ܠܲܡܕܵܫ ܚܲܫܹ̈ܐ ܀>
    text <܃ܚܙ̣ܵܐ ܚܲܣܵܡܵܐ ܕܲܗܘ̤ܵܘ ܐ̄ܢܵܫܵܐ ܣܵܢܠܹ̈ܐ ܠܚܘܼܒܹܿܗ>
    text <ܘܐܲܣܸܦ ܢܘܼܪܵܐ ܕܝܲܨܪܹܗ ܒܝܼܫܵܐ ܕܢܵܘܒܸܿܕܼ ܐܸܢܘܿܢ ܀>
    text <܃ܚ̣ܙܵܐ ܕܐܸܙܕܲܝܲܢܘ ܥܲܦܪ̈ܵܢܵܝܹܐ ܠܘܼܩܒܲܠ ܚܲܝܠܹܗ>
    text <ܘܚܲܠܸܦ ܐܵܦ ܗܘ̤ ܙܲܝܢܵܐ ܕܢܸܟܼܒܲܠ ܐ̄ܢܵܫܵܐ ܀>
    text <܃ܒܝܲܕܼ ܨܸܢ̈ܥܵܬܼܵܐ ܙܲܝܸܢ ܢܲܦܫܹܗ ܪܹܫܵܐ ܕܐܵܐܲܪ>
    text <ܕܲܚܙܵܐ ܦܫܝܼܛܹ̈ܐ ܕܝܼܠܸܦܘ ܦܘܼܪ̈ܣܹܐ ܠܘܼܩܒܲܠ ܢܸܟܼܠܵܘ̈ܗܝ ܀>
    text <܃ܠܗܘܿܢ ܗ̄ܘ̣ ܙܲܝܸܢ ܚܲܕܼ ܠܘܼܩܒܲܠ ܚܲܕܼ ܠܲܒܼܢܲܝ̈ ܐܲܪܥܵܐ>
    text <ܘܣܲܕܸܿܩ ܐܸܢܘܿܢ ܒܝܲܕܼ ܚܸܪܝܵܢܵܐ ܚܲܕܼ ܡ̣ܢ ܚܲܒܼܪܹܗ ܀>
    text <܃ܠܹܗ ܠܲܟܼܝܵܢܵܐ ܕܡܸܕܼܪܹܗ ܕܐܵܕܼܵܡ ܦܠ݂ܲܓܼ ܡ̇ܪܘܿܕܼܵܐ>
    text <ܘܡܸܢܹܗ ܐܲܩܝܼܩ ܥܸܕܼܪܵܐ ܠܓܲܒܵܐ ܕܚܲܝ̈ܠܵܘܬܹܗ ܀>
    text <܃ܠܗܘܿܢ ܠܲܦܫܝܼܛܹ̈ܐ ܩܪ̣ܵܐ ܢܵܟܼܘܿܠܵܐ ܕܲܢܣܲܝܥܘܼܢܵܝܗܝ>
    text <ܘܲܠܗܘܿܢ ܫܲܕܲܪ ܐܲܝܟ ܓܵܫܘܿܫܹ̈ܐ ܠܘܵܬܼ ܚܲܒܼܪ̈ܲܝܗܘܿܢ ܀>
    text <܃ܐܲܠܸܦ ܐܸܢܘܿܢ ܙܢܲܝ̈ ܬܲܟܼܬܿܘܼܫܵܐ ܕܦܘܼܪ̈ܣܹܐ ܨܢܝܼܥܹ̈ܐ>
    text <ܘܐܲܥܢܝܼ ܐܸܢܘܿܢ ܒܗܸܪܓܵܐ ܕܥܵܘ̣ܠܵܐ ܠܡܹܐܫܲܕܼ ܥܵܘ̣ܠܵܐ ܀>
    text <܃ܦܩ݂ܲܪ ܘܐܸܫܬܲܝܚܲܢ ܟܝܵܢܵܐ ܫܝܼܛܵܐ ܥܲܠ ܗܲܕܵܡ̇ܘ̈ܗܝ>
    text <ܘܫܲܪܝܼ ܡܒܲܣܒܸܿܣ ܗܘ̤ ܠܲܩܢܘܿܡܹܗ ܕܠܵܐ ܒܘܼܝܵܢܵܐ ܀>
    text <܃ܢܚܸܬܼܘ ܠܐܵܓܼܘܿܢܵܐ ܒܸܣܪܵܢܵܝܵܐ ܠܘܼܩܒܲܠ ܒܸܣܪܵܐ>
    text <ܘܐܸܚܲܕ ܕܲܪܵܐ ܥܵܦܪܵܐ ܫܝܼܛܵܐ ܥܲܡ ܬܘܼܩܵܢܹܗ ܀>
    text <܃ܩܵܡ ܡ̇ܪܘܿܕܼܵܐ ܘܲܒܼܢܲܝ̈ ܓܲܒܹܿܗ ܡ̣ܢ ܣܸܡܵܠܹܗ>
    text <ܘܚܹܝܠ ܟܲܣܝܘܼܬܼܵܐ ܘܲܒܼܢܲܝ̈ ܩܘܼܫܬܵܐ ܡ̣ܢ ܝܲܡܝܼܢܵܐ ܀>
    text <܃ܟܢܲܫ̣ܘ ܚܲܙܵܝܹ̈ܐ ܠܲܡ ܕܐܲܬܼܠܹܝܛܵܐ ܚܲܝܠܲܝ̈ ܪܵܘܡ̇ܐ>
    text <ܕܢܸܚܙܘܿܢ ܐ̄ܢܵܫܵܐ ܟܲܕܼ ܡܸܬܼܟܲܬܿܫܝܼܢ ܥܲܡ ܪ̈ܘܼܚܵܢܹܐ ܀>
    text <ܫܹܐܕܹ̈ܐ ܘܐ̄ܢܵܫܵܐ ܐܸܚܲܕܘ ܕܲܪܵܐ ܒܪܸ̈ܓܼܫܹܐ ܘܙܵܘܥܹ̈ܐ܃>
  block
    text <ܡܸܬܼܪ̈ܲܓܼܫܵܢܹܐ ܒܪܸ̈ܓܼܫܹܐ ܕܦܲܓܼܪܵܐ ܘܫܹ̈ܐܕܹܐ ܒܙܵܘܥܹ̈ܐ ܀>
    text <܃ܐܲܠܒܸܿܫ ܪܘܼܚܵܐ ܐܝܼܕܼܵܐ ܕܒܸܣܪܵܐ ܠܙܵܘܥܹ̈ܐ ܕܲܒܼܗܘܿܢ>
    text <ܕܲܒܼܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܓ̣ܡܲܪܘ ܪܸܓܲܬܼܗܘܿܢ ܀>
    text <܃ܐܲܪܡܝܼܘ ܐܝܼܕܵܐ ܠܵܐ ܚܵܫܘܿܫܹ̈ܐ ܥܲܠ ܚܵܫܘܿܫܹ̈ܐ>
    text <ܘܒܲܣܒܸܿܣܘ ܓܘܼܫܡܵܐ ܢܲܚܬܵܐ ܕܲܠܒܲܪ ܡ̣ܢ ܫܸܪܝܵܢܵܐ ܀>
    text <܃ܒܢܲܚܬܵܐ ܒܕܸܣܪܵܐ ܩܸܬܲܬ̤ ܐܝܼܕܼܵܐ ܕܲܒܼܥܸܠܕܲܪܵܐ>
    text <ܘܠܵܐ ܩܪܸܒܼ ܚܲܫܵܐ ܠܙܵܘܥܹ̈ܐ ܕܲܠܓܼܵܘ ܡ̣ܢ ܗܲܕܵܡܹ̈ܐ ܀>
    text <܃ܠܪܸ̈ܓܼܫܲܝ ܦܲܓܼܪܵܐ ܡܸܬܼܚܲܙܝܵܢܵܐ ܠܒ݂ܲܟ ܡ̇ܪܘܿܕܼܵܐ>
    text <ܘܠܵܐ ܡ̣ܛܵܐ ܚܘܼܪܦܵܐ ܕܣܲܝܦܵܐ ܕܢܸܟܼܠܹܗ ܠܘܵܬܼ ܪܸܥܝܵܢܵܐ ܀>
    text <܃ܠܨܸܦܵܐ ܫܝܼܛܵܐ ܕܣܝܼܡܲܬܼ ܚܲܝܹ̈ܐ ܢܩܲܫ̣ ܨܸܢܥܵܬܹ̈ܐ>
    text <ܘܲܣܲܬܲܪܘ ܙܵܘܥܹ̈ܐ ܠܥܘܼܬܼܪܵܐ ܕܪܘܼܚܵܐ ܒܚܸܣܢܲܝ̈ ܢܲܫܦܵܐ ܀>
    text <܃ܒܝܲܕ ܓܲܠ̈ܝܵܬܼܵܐ ܣܒ݂ܲܕ ܡܲܪܵܚܵܐ ܕܲܚܣܲܢ ܘܲܙܟܼܵܐ>
    text <ܘܠܵܐ ܐܸܬܼܒܲܩܝܼ ܒܚܹܝܠ ܟܲܣܝܘܼܬܼܵܐ ܕܲܒܼܓܼܵܘ ܢܲܦܫܵܐ ܀>
    text <܃ܐܵܦܸܢ ܦܲܓܼܪܵܐ ܪܦܸܐ ܗܲܕܵܡܹ̈ܐ ܚܵܒܼ݂ ܒܐܵܓܼܘܿܢܵܐ>
    text <ܐܸܠܵܐ ܢܲܦܫܵܐ ܠܵܐ ܐܸܙܕܲܟܼܝܲܬ̤ ܡ̣ܢ ܨܸܢ̈ܥܵܬܹܗ ܀>
    text <܃ܒܓܼܘܼܫܡܵܐ ܪܲܦܝܵܐ ܩܒ݂ܲܥ ܚܲܣܵܡܵܐ ܓܹܐܪܵܐ ܕܪܘܼܓܼܙܹܗ>
    text <ܘܩܲܒܸܿܠ ܐܸܢܘܿܢ ܗܵܘܢܵܐ ܬܲܩܢܵܐ ܒܣܲܟܿܪܵܐ ܕܪܘܼܚܵܐ ܀>
    text <܃ܒܠܲܥܘ̣ ܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܒܲܡܠܸܐ ܙܲܒܼܢܵܐ>
    text <ܘܩܵܘܝܼܘ ܙܵܘ̈ܥܹܐ ܠܵܐ ܚܵܫܘܿܫܹ̈ܐ ܕܠܵܐ ܫܘܼܓܼܢܵܝܵܐ ܀>
    text <܃ܠܵܐ ܐܲܫܦܸܠ ܗ̄ܘ̣ܵܐ ܐܵܦܠܵܐ ܓܘܼܫܡܵܐ ܒܗܵܝ̇ ܕܐܸܬܼܒܲܣܒܲܣ>
    text <ܕܟܲܕܼ ܚܵܫܘܿܫܵܐ ܗ̄ܘ̣ ܥܨ̣ܵܐ ܠܲܟܼܝܵܢܵܐ ܠܒܲܪ ܡ̣ܢ ܛܲܟܼܣܵܐ ܀>
    text <܃ܬܲܗܪܵܐ ܗ̄ܘ̣ܵܐ ܓܹܝܪ ܒܝܲܕܼ ܚܘܼܡܣܵܢܹܗ ܕܠܘܼܩܒܲܠ ܚܲܫܹ̈ܐ>
    text <ܘܛܵܒܼ ܥܲܙܝܼ ܗ̄ܘ̣ܵܐ ܟܲܕܼ ܡܸܬܼܦܲܣܲܩ ܕܠܵܐ ܚܵܘܣܵܢܵܐ ܀>
    text <܃ܐܘܿ ܚܵܫܘܿܫܵܐ ܕܣܵܗܹ̇ܕܼ ܟܝܵܢܹܗ ܥܲܠ ܚܘܼܒܵܠܹܗ>
    text <ܕܲܛܥܼܵܐ ܟܝܵܢܹܗ ܘܕܲܡܝܼ ܒܚܲܝܠܵܐ ܕܠܵܐ ܚܵܫܘܫܹ̈ܐ ܀>
    text <܃ܐܘܿ ܕܲܚܝܼܚܵܐ ܦܸܪ̈ܕܹܿܐ ܕܚܵܠܵܐ ܡܸܬܼܒܲܕܿܪܵܢܵܐ>
    text <ܕܟܲܢܸܫ ܝܵܬܹܗ ܠܘܵܬܼ ܬܘܼܩܵܢܵܐ ܪܘܼܚܵܢܵܝܵܐ ܀>
    text <܃ܐܘܿ ܡ̇ܝܘܿܬܼܵܐ ܕܲܓܼܒܼܝܼܠ ܟܠܹܗ ܒܡܵܝܘܿܬܼܘܼܬܵܪܐ>
    text <ܕܫܲܚܠܸܦ ܛܝܼܢܹܗ ܠܘܵܬܼ ܪܘܼܟܵܒܼܵܐ ܕܢܘܼܟܼܪܵܝ ܠܲܫܡܹܗ ܀>
    text <܃ܐܘܿ ܐܲܕܼܡܬܼܵܐ ܪܲܦܝܲܬܼ ܓܘܼܫܡܵܐ ܓܒܼܝܼܠܲܬܼ ܒܐܲܪܥܵܐ>
    text <ܕܵܗܘ̤ܵܬܼ ܡ̣ܢ ܫܠܹܝ ܡܲܪܓܵܢܝܼܬܼܵܐ ܩܲܢܝܲܬܼ ܫܘܼܦܪܵܐ ܀>
    text <܃ܐܘܿ ܙܓܼܘܿܓܼܝܼܬܼܵܐ ܟܝܢܵܐ ܩܲܪܣܵܐ ܢܩܸܐ ܠܲܬܼܒܼܵܪܵܐ>
    text <ܕܢܲܩܫܘܼܗ̇ ܚܲܫܹ̈ܐ ܐܲܝܟ ܠܐܵܕܼܵܡܘܿܣ ܘܠܵܐ ܐܸܬܿܬܲܒܿܪܲܬ̤ ܀>
    text <܃ܟܹܐܦܵܐ ܫܝܼܛܵܐ ܕܠܵܐ ܐܸܬܿܬܿܣܝܼܡܲܬ̤ ܒܒܸܢܝܵܢ ܩܘܼܫܬܵܐ>
    text <ܗܘ̤ܵܬܼ ܒܪܹܫ ܒܸܢܝܵܢܵܐ ܕܗܲܝܟܲܠ ܡܲܠܟܵܐ ܀>
  block
    text <܃ܛܝܼܢܵܐ ܕܓܲܪܦܘܼܗܝ ܡܲܝ̈ܵܐ ܕܚܲܫܹ̈ܐ ܕܚܵܫܘܿܫܘܼܬܼܵܐ>
    text <ܚܲܝܸܨ ܗܘ̤ ܠܹܗ ܘܲܗܘ̤ܵܐ ܚܸܨܦܵܐ ܕܩܵܒܹ̇ܐ ܚܲܫܹ̈ܐ ܀>
    text <܃ܪܦܸܐ ܪܸܥܝܵܢܵܐ ܕܚܲܝܠܸ ܢܲܦܫܹܗ ܐܲܝܟ ܓܲܢ̄ܒܵܪܵܐ>
    text <ܘܲܒܼܥ̣ܵܐ ܕܢܲܩܠܸܐ ܥܲܠ ܚܲܣܝܼܢܵܐ ܕܕܼܵܫ ܠܲܟܼܝܵܢܹܗ ܀>
    text <܃ܡܲܢ ܟܲܝ ܐܲܠܦܹܗ ܠܝܲܩܝܼܪ ܓܘܼܫܡܵܐ ܙܢܲܝ̈ ܬܲܟܼܬܿܘܼܫܵܐ>
    text <ܘܡܲܢ̣ܘܼ ܚܲܝܨܹܗ ܠܡܹܐܚܲܕܼ ܕܲܪܵܐ ܥܲܡ ܪ̈ܘܼܚܵܢܹܐ ܀>
    text <܃ܡܲܢ̣ܘܼ ܚܵܘܝܹܗ ܠܲܟܼܪܸܐ ܚܲܝܹ̈ܐ ܠܡܸܣܢܵܐ ܚܲܝܵܘ̈ܗܝ>
    text <ܘܡܲܢ ܐܲܝܬܿܝܼ ܠܹܗ ܣܒܲܪܬܼܵܐ ܕܚܲܝܹ̈ܐ ܕܠܵܐ ܫܘܼܠܵܡܵܐ ܀>
    text <܃ܡܲܢ ܐܲܥܝܼܪܹܗ ܡ̣ܢ ܛܘܼܒܵܥܹܗ ܠܕܲܡܟܵܐ ܒܗܝܼܠܵܐ>
    text <ܘܡܲܢ̣ܘܼ ܬܪܲܨ ܠܹܗ ܐܘܼܪܚܵܐ ܠܪܵܘܡ̇ܐ ܠܪܵܚܹ̇ܡ ܥܘܼܡܩܵܐ ܀>
    text <܃ܐܸܡ݂ܲܬܼܝ ܐܲܚܸܒܼܘ ܦܲܓܼܪܵܢܵܝܹܐ ܦܲܓܼܪ̈ܵܢܵܝܹܐ ܠܪ̈ܘܼܚܵܢܝܵܬܼܵܐ>
    text <ܘܐܲܝܟܵܐ ܕܲܡܝܼܘ ܐܲܪ̈ܥܵܢܵܝܹܐ ܠܲܫܡܲܝܵܢܹ̈ܐ ܀>
    text <܃ܡܲܢ̣ܘܼ ܓܠ̣ܵܐ ܠܹܗ ܠܲܕܼܠܵܐ ܣܲܒܼܪܵܐ ܥܲܠ ܦܘܼܪܥܵܢܵܐ>
    text <ܘܡܲܢ ܒܲܕܸܿܩ ܠܹܗ ܥܲܠ ܚܘܼܕܵܬܼܵܐ ܕܦܲܓܼܪܵܐ ܘܢܲܦܫܵܐ ܀>
    text <܃ܪܸܡܙܵܐ ܠܥܸܙ ܒܹܗ ܕܗܵܘ̇ ܕܐܲܪܡܝܼ ܒܹܗ ܢܘܼܪܵܐ ܕܚܘܼܒܹܿܗ>
    text <ܘܐܲܠܦܹܗ ܒܟܸܣܝܵܐ ܠܡܹܐܚܲܕܼ ܕܲܪܵܐ ܥܲܡ ܚܘܼܬܼܚܵܬܹ̈ܐ ܀>
    text <܃ܒܚܹܝܠ ܟܲܣܝܘܼܬܼܵܐ ܚܲܝܸܠ ܢܲܦܫܹܗ ܠܘܵܬܼ ܬܲܟܼܬܿܘܼܫܵܐ>
    text <ܘܒܹܗ ܐܸܬܼܓܲܢ̄ܒܼܪ ܘܲܓܼܙܲܡ ܘܐܲܩܠܝܼ ܥܲܠ ܣܵܩܘܼܪܹܗ ܀>
    text <܃ܒܪܘܼܚ ܓܸܠܝܵܢܵܐ ܩܢ̣ܵܐ ܒܘܼܝܵܢܵܐ ܠܡܸܣܢܵܐ ܚܲܝܵܘ̈ܗܝ>
    text <ܘܒܹܗ ܐܸܬܼܚܲܟܲܡ ܠܲܡܚܲܠܵܦܘܼ ܚܲܝܹ̈ܐ ܒܚܲܝܹ̈ܐ ܀>
    text <܃ܚܲܝܹ̈ܐ ܒܚܲܝܹ̈ܐ ܦܲܚܸܡܘ ܘܲܬܼܩ̣ܠܘ ܐܲܝܟ ܦܪ̈ܘܿܫܹܐ>
    text <ܘܙܸܠܲܬ̤ ܟܲܦܬܼܵܐ ܕܚܲܝܹ̈ܐ ܕܲܬܼܢܵܢ ܡ̣ܢ ܕܲܠܥܵܠܲܡ ܀>
    text <܃ܬܩܲܠ̣ܘ ܚܘܼܡܣܵܢܵܐ ܕܚܲܝܹ̈ܐ ܕܲܬܼܢܵܢ ܒܡܲܠܟܿܘܼܬܼ ܪܵܘܡ̇ܐ>
    text <ܘܠܵܐ ܣܠ̣ܩܘ ܥܲܡܠܹ̈ܐ ܥܲܠ ܦܘܼܪܥܵܢܵܐ ܕܲܥܬܼܝܼ̈ܕܼܵܬܼܵܐ ܀>
    text <܃ܙܥܘܿܪܝܼܢ ܚܲܫܹ̈ܐ ܕܦܲܓܼܪܵܐ ܘܢܲܦܫܵܐ ܡ̣ܢ ܡܘܼܠܟܵܢܹ̈ܐ>
    text <ܘܠܵܐ ܡܸܬܼܦܲܚܡܝܼܢ ܢܘܼܪܵܐ ܘܣܲܝܦܵܐ ܒܲܟܼܠܝܼܠ ܫܘܼܒܼܚܵܐ ܀>
    text <܃ܠܵܐ ܡܨܸܐ ܣܵܦܹ̇ܩ ܦܲܓܼܪܵܐ ܒܕܸܒܼܚܹܗ ܠܘܵܬܼ ܬܲܪܥܘܼܬܼܵܐ>
    text <ܐܵܦܠܵܐ ܢܲܦܫܵܐ ܒܝܲܕܼ ܚܘܼܡܣܢܵܗ̇ ܠܥܸܠܲܬܼ ܫܲܝܢܵܐ ܀>
    text <ܒܛܲܝܒܿܘܼ ܚܲܫ̣ܒܿܘܼܗ̇ ܠܗܵܝ̇ ܡ̇ܘܗܲܒܼܬܼܵܐ ܕܥܸܠܲܬܼ ܫܲܝܢܵܐ ܀>
    text <ܘܠܵܐ ܐܸܫܬܿܒܼܗܲܪܘ ܕܲܒܼܝܲܕܼ ܥܲܡܠܹ̈ܐ ܢܣܲܒܼ݂ܘ ܙܵܟܼܘܼܬܼܵܐ ܀>
    text <܃ܠܗܵܝ̇ ܒܲܪܬܼ ܩܵܠܵܐ ܡܸܬܿܕܲܟܼܝܼܢ ܗ̄ܘ̣ܵܘ ܥܲܒܼ̈ܕܲ ܡܲܠܟܵܐ>
    text <ܕܡ̇ܐ ܕܲܥܒܲܕܿܬܿܘܿܢ ܟܠ ܕܲܦܩܝܼ̈ܕܼܵܢ ܠܵܐ ܬܸܬܼܚܲܬܿܪܘܼܢ ܀>
    text <܃ܠܗܵܘ̇ ܟܵܪܘܿܙܵܐ ܡܲܫܡܲܥ ܥܲܡܡܹ̈ܐ ܡܸܬܼܥܲܗܕܼܝܼܢ ܗ̄ܘ̣ܵܐ>
    text <ܕܠܵܐ ܠܲܡ ܫܵܘܹ̇ܝܢ ܚܲܫܹ̈ܐ ܕܙܲܒܼܢܵܐ ܠܛܘܼܒܹ̈ܐ ܡܠܝܼܟܹ̈ܐ ܀>
    text <܃ܒܥܲܡܠܹ̈ܐ ܕܢܲܦܫܹܗ ܬܲܗܝܼܪܝܼܢ ܗ̄ܘ̣ܵܘ ܕܲܟܼܡܵܐ ܫܒܒܼܚܝܼܢ>
    text <ܘܲܒܼܦܸܬܼܓܼܵܡܵܘ̈ܗܝ ܡܸܬܿܕܲܡܪܝܼܢ ܗ̄ܘ̣ܵܘ ܕܲܡܠܹܝܢ ܩܸܢܛܵܐ ܀>
  block
    text <܃ܕܵܚܹ̇ܠ ܐ̄ܢܵܐ ܠܲܡ ܐܸܢܵܐ ܕܙܸܪܥܹ̇ܬܼ ܡܸܠܲܬܼ ܚܲܝܹ̈ܐ>
    text <ܕܲܠܡܵܐ ܐܸܢܵܐ ܩܢܘܿܡܝ ܐܸܬܼܢܲܟܼܪܸܐ ܠܣܝܼܡܲܬܼ ܚܲܝܹ̈ܐ ܀>
    text <܃ܘܐܸܢܗܘ̤ ܕܡ̇ܐܝܵܐ ܕܲܓ̣ܒܼܵܝܗܝ ܪܘܼܚܵܐ ܩܸܢܛܵܐ ܡܠܸܐ ܗ̄ܘ̣ܵܐ>
    text <ܡܲܢ ܢܸܫܬܲܒܼܗܲܪ ܕܲܚܠܵܦ ܥܲܡܠܵܘ̈ܗܝ ܢܸܫܬܿܘܸܐ ܠܛܝܼܒܹ̈ܐ ܀>
    text <܃ܐܸܢ ܐܲܬܼܠܹܝܛܵܐ ܕܙܲܕܿܝܼܩܘܼܬܼܵܐ ܡܲܟܸܿܟ ܢܲܦܵܫܹܗ>
    text <ܡܲܢ̣ܘܼ ܢܚܵܘܸܐ ܫܘܼܦܪܵܐ ܕܥܲܡܠܵܘ̈ܗܝ ܩܕܼܵܡ ܚܲܙܵܝܹ̈ܐ ܀>
    text <܃ܒܢܝܼܫܵܐ ܕܡܸܠܵܘ̈ܗܝ ܡܸܬܼܒܲܩܹܝܢ ܗ̄ܘ̣ܵܘ ܐܵܦ ܐܲܬܼܠܹܝܛܹ̈ܐ>
    text <ܕܲܙܥܘܿܪ ܚܲܫܵܐ ܡ̣ܢ ܦܘܼܪܥܵܢܵܐ ܡܸܬܼܪܲܥܹܝܢ ܗ̄ܘ̣ܵܘ ܀>
    text <܃ܘܡܸܛܠ ܗܵܕܹܐ ܒܗܲܢܝܼܐܘܼܬܼܵܐ ܣܲܝܒܲܪܘ ܚܲܫܹ̈ܐ>
    text <ܕܚܵܪ̣ܘ ܒܲܟܼܠܝܼܠܹ̈ܐ ܕܲܦܐܹܝܢ ܣܲܓܿܝܼ ܡ̣ܢ ܥܲܡܠܲܝ̈ܗܘܿܢ ܀>
    text <܃ܓܚܸܟܼܘ ܥܲܠ ܣܲܝܦܹ̈ܐ ܘܫܵܛ̣ܘ ܠܲܣܪ̈ܵܩܹܐ ܘܕܼܵܫܘ̣ ܥܲܠ ܢܘܼܪܵܐ>
    text <ܘܒܲܙܲܚܘ ܘܐܲܗܸܠܘ ܒܲܟܪܘܼܢܘܼܬܼܵܐ ܕܒܼܝܼܫܵܐ ܘܡ̇ܘܬܵܐ ܀>
    text <܃ܬܲܒܿܪܘܼܗܝ ܠܣܲܝܦܵܐ ܒܚܘܼܪܦܵܐ ܩܲܫܝܵܐ ܕܪܸ̈ܥܝܵܢܲܝܗܘܿܢ>
    text <ܘܦܲܣܸܩܘ ܐܸܢܘܿܢ ܠܡܵܐܢܲܝ̈ ܢܸܓܼ̈ܕܹܿܐ ܒܚܘܼܡܣܵܢ ܢܲܦܫܵܐ ܀>
    text <܃ܙܟܼܵܐܘܼܗ̇ ܠܢܘܼܪܵܐ ܒܚܲܡܝܼܡܘܼܬܵܪܐ ܕܚܘܼܒܵܐ ܕܲܒܼܗܘܿܢ>
    text <ܘܩܸܪܲܬ̤ ܘܲܫܗܵܬ̤ ܥܲܙܝܼܙܘܼܬܼܵܗ̇ ܡ̣ܢ ܦܲܚܼܪ̈ܲܝܗܘܿܢ ܀>
    text <܃ܐܘܿ ܠܲܟܼܝܵܢܵܐ ܡܛܲܠܸܩ ܓܘܼܫܡܹ̈ܐ ܕܚܵܒܼ݂ ܡ̣ܢ ܓܘܼܫܡܹ̈ܐ>
    text <ܐܘܿ ܐܵܟܼܘܿܠܬܵܐ ܕܲܗܘ̤ܵܬܼ ܐܘܼܟܼܠܵܐ ܠܡܸܬܼܐܲܟܼܠܵܢܹ̈ܐ ܀>
    text <܃ܐܘܿ ܦܲܓܼܪ̈ܵܢܹܐ ܝܵܩ̈ܕܲܝ ܟܠܫܵܥ ܒܲܪ̈ܓܼܝܼܓܼܵܬܼܵܐ>
    text <ܕܫܲܬܸܿܩܘ ܥܘܼܙܵܐ ܕܫܲܠܗܹܒܼܝܼܬܼܵܐ ܒܚܘܼܡܣܵܢܲܝ̈ܗܘܿܢ ܀>
    text <܃ܠܢܘܼܪܵܐ ܒܢܘܼܪܵܐ ܕܪܸ̈ܥܝܵܢܲܝܗܘܿܢ ܚܣ݂ܲܢܘ ܐܲܬܼܠܹܝܛܹ̈ܐ>
    text <ܘܠܵܐ ܐܸܬܼܟܵܪܝܼܘ ܙܵܘܥܹ̈ܐ ܕܒܼܗܘܿܢ ܡ̣ܢ ܝܵܩܹܕܲܬܵܐ ܀>
    text <܃ܒܗܘܿܢ ܐܸܬܼܡܪܲܬ̤ ܐܸܬܼܓܲܡܪܲܬ̤ ܒܝܲܕܼ ܣܘܼܥܪ݁ܵܢܹܐ ܗܵܝ̇ ܕܲܟܼܬܼܝܼܒܼܵܐ>
    text <ܕܐܸܢܗܘ̤ ܕܬܼܥܒܲܪ ܒܝܲܡܵܐ ܘܢܘܼܪܵܐ ܥܲܡܵܟ ܐܝܼܬܲܝ ܀>
    text <܃ܒܢܘܼܪܵܐ ܘܡܲܝ̈ܵܐ ܥܲܠ̣ܘ ܘܐܸܬܼܢܲܣܝܼܘ ܡ̣ܢ ܪ̈ܵܕܼܘܿܦܹܐ>
    text <ܘܩܪܲܬ̤ ܢܘܼܪܵܐ ܘܲܦܟ݂ܲܗܘ ܡܲܝ̈ܵܐ ܘܩܵܡ̣ܘ ܒܲܪܘܲܚܬܼܵܐ ܀>
    text <܃ܐܘܿ ܥܲܦܪ̈ܵܢܹܐ ܕܫܸܓܼܪܲܬ̤ ܐܸܢܘܿܢ ܫܲܠܗܹܒܼܝܼܬܵܪܐ>
    text <ܘܲܗܘ̤ܵܘ ܡ̇ܐܢܹ̈ܐ ܕܣܝܼܡܲܬܼ ܚܲܝܹ̈ܐ ܕܠܵܐ ܡܸܬܼܓܲܢܒܵܐ ܀>
    text <܃ܐܘܿ ܕܲܚܝܼܚܵܐ ܕܡܲܬܼܪܲܝ ܟܠܫܵܥ ܒܡܲܝ̈ܵܐ ܕܚܲܫܹ̈ܐ>
    text <ܕܲܥܒܲܪܘ ܚܲܫܹ̈ܐ ܒܓܼܵܘ ܗܲܕܵܡ̇ܘ̈ܗܝ ܒܲܕܼܡܘܼܬܼ ܢܘܼܪܵܐ ܀>
    text <܃ܡ̇ܐܢܵܐ ܕܲܙܩܝܼܪ ܒܡܸܢܲܝ̈ ܥܲܡܪܵܐ ܡܸܬܼܚܲܒܿܠܢܵܐ>
    text <ܐܲܫܝܼܓܼ ܢܲܦܫܹܗ ܒܫܲܠܗܹܒܼܝܼܬܼܵܐ ܘܠܵܐ ܐܸܬܼܚܲܪܲܟ ܀>
    text <܃ܐܲܡܝܼܢܹܛܘܿܢ ܢܸܩܪܸܐ ܐܸܢܘܿܢ ܠܦܲܓܼܪ̈ܵܢܵܝܹܐ>
    text <ܕܐܲܫܝܼܓܼܘ ܨܵܐܬܼܵܐ ܕܗܲܕܵܡܲܝ̈ܗܘܿܢ ܒܫܲܠܗܹܒܼܝܼܬܼܵܐ ܀>
  block
    text <܃ܗܵܝ̇ ܓܹܝܪ ܦܲܓܼܪܵܐ ܗ̄ܝܼ ܡܸܬܼܚܲܒܿܠܵܢܵܐ ܐܲܝܟ ܟܠ ܦܲܓܼܪ̈ܝܼܢ>
    text <ܘܢܲܚܬܵܐ ܕܡܸܢܵܗ̇ ܠܵܐ ܡܸܬܼܚܲܒܲܠ ܡ̣ܢ ܐܸܟܹ̇ܠܬܵܐ ܀>
    text <܃ܐܵܦ ܦܲܓܼܪ̈ܵܢܹܐ ܦܲܓܼܪܵܐ ܩܢܹܝܢ ܗ̄ܘ̣ܵܘ ܡܸܬܼܚܲܒܿܠܵܢܵܐ>
    text <ܘܢܲܚܬܵܐ ܕܚܘܼܒܵܐ ܕܒܼܝܼܫܝܼܢ ܗ̄ܘ̣ܵܘ ܠܵܐ ܐܸܬܼܚܲܒܲܠ ܀>
    text <܃ܠܨܵܐܬܼܵܐ ܕܓܼܘܼܫܡܵܐ ܐܲܫܝܼܓܼ ܢܘܼܪܵܐ ܕܡܲܝܵ̈ܐ ܕܚܲܫܹ̈ܐ>
    text <ܘܫܲܦܲܪ ܓܘܼܫܡܵܐ ܘܢܸܗܪܲܬ̤ ܢܲܦܫܵܐ ܒܩܵܠ ܚܘܼܕܵܬܼܵܐ ܀>
    text <܃ܩܵܠ ܚܘܼܕܵܬܼܵܐ ܫܡ݂ܲܥܘ ܡ̇ܝܘܿܬܹ̈ܐ ܕܡܲܠܸܠ ܒܐܲܪܥܵܐ>
    text <ܘܲܣܬܲܪܘ ܦܲܓܼܪܵܐ ܕܲܒܼܢܸܐ ܒܚܲܫܹ̈ܐ ܕܬܼܘܼܒܼ ܢܸܬܼܚܲܕܲܬܼ ܀>
    text <܃ܚܙ̣ܵܘ ܪܘܼܟܵܒܼܵܐ ܕܗܲܕܵܡܲܝ̈ܗܘܿܢ ܕܙܲܥܘܿܪ ܘܲܡܚܝܼܠ>
    text <ܘܩܲܕܸܿܡܘ ܣܲܬܼܪܘܼܗܝ ܒܝܲܕܼ ܛܘܼܝܵܒܼܵܐ ܕܪܸ̈ܥܝܵܢܲܝܗܘܿܢ ܀>
    text <܃ܗܸܢܘ̣ܿܢ ܣܲܬܼܪܘܼܗܝ ܠܵܐ ܗ̄ܘ̣ܵܐ ܩܛܝܼܪܵܐ ܕܪ̈ܵܕܼܘܿܦܲܝܗܘܿܢ>
    text <ܕܲܦܫܝܼܩ ܗ̄ܘ̣ܵܐ ܠܗܘܿܢ ܠܡܸܪܕܲܦ ܚܲܫܹ̈ܐ ܡ̣ܢ ܓܘܼܫܡܲܝ̈ܗܘܿܢ ܀>
    text <܃ܒܫܘܼܚܬܵܐ ܕܦܲܓܼܪܵܐ ܡܸܬܼܚܲܒܿܠܵܢܵܐ ܡܸܬܼܒܲܩܹܝܢ ܗ̄ܘ̣ܵܐ>
    text <ܘܐܲܥܸܠܘ ܢܲܣܟܿܘܼܗܝ ܒܟܼܘܼܪܵܐ ܕܚܲܫܹ̈ܐ ܕܢܸܩܢܸܐ ܫܘܼܦܪܵܐ ܀>
    text <܃ܠܵܐ ܗ̄ܘ̣ܵܐ ܩܛܝܼܪܵܐ ܥܨ̣ܵܐ ܚܹܐܪܘܼܬܼܵܐ ܕܪܸ̈ܥܝܵܢܲܝܗܘܿܢ>
    text <ܗܸܢܘ̣ܿܢ ܕܵܢܘܼܗ̇ ܐܲܝܟ ܦܵܪ̈ܘܿܫܹܐ ܕܗܵܕܹܐ ܦܲܐܝܵܐ ܀>
    text <܃ܒܗܵܘܢܵܐ ܬܲܩܝܐ ܚܙ̣ܵܘ ܦܲܓܼܪ̈ܲܝܗܘܿܢ ܕܲܢܣܝܼܣܝܼܢ ܗ̄ܘ̣ܵܐ>
    text <ܘܫܲܕܼܵܘ ܓܘܼܫܡܵܐ ܕܛܝܼܢܵܐ ܪܲܦܝܵܐ ܘܲܩܢ̣ܵܘ ܪܘܼܚܵܐ ܀>
    text <܃ܐܲܝܟ ܚܲܟܿܝܼܡܹ̈ܐ ܕܵܢܘ ܘܐܸܬܼܒܝܲܢܘ ܒܲܬܼܪܹܝܢ ܓܲܒܼܝܼ̈ܢ>
    text <ܕܦܲܩܵܚ ܡ̇ܘܬܵܐ ܕܲܡܠܸܐ ܙܲܒܼܢܵܐ ܘܠܵܐ ܕܵܥܵܠܲܡ ܀>
    text <܃ܒܕܝܼܢܵܐ ܥܲܠ̣ܘ ܗ̄ܘ̣ܵܘ ܒܙܵܥܲܝ̈ ܢܲܦܫܵܐ ܘܪܸ̈ܓܼܫܲܝ ܦܲܓܼܪܵܐ>
    text <ܕܐܲܝܕܼܵܐ ܟܹܐܢܵܐ ܕܢܸܚܲܫ ܩܲܠܝܼܠ ܐܵܘ ܩܲܫܝܵܐܝܼܬܼ ܀>
    text <܃ܐܲܝܕܼܵܐ ܦܫܝܩܵܐ ܙܵܘܥܹ̈ܐ ܐܸܡܲܪܘ ܠܪܸ̈ܓܼܫܲܝ ܦܲܓܼܪܵܐ>
    text <ܚܲܫܹ̈ܐ ܕܙܲܒܼܢܵܐ ܐܵܘ ܫܘܼܢܵܩܵܐ ܕܠܵܐ ܫܘܼܠܵܡܵܐ ܀>
    text <܃ܡ̣ܢ ܡܲܢ ܢܸܕܼܚܲܝܠ ܢܲܦܫܵܐ ܐܸܡܪܲܬ̤ ܠܢܵܘܣܵܐ ܕܥܘܼܡܪܲܗ̇>
    text <ܡ̣ܢ ܩܵܛܘܿܠܵܐ ܕܚܲܕܼ ܒܲܪܢܵܫܵܐ ܐܵܘ ܕܲܬܼܪ̈ܲܝܗܘܿܢ ܀>
    text <܃ܘܸܟܼܒܲܪ ܚܵܘܩܵܐ ܕܗܵܘ̇ ܦܸܬܼܓܼܵܡܵܐ ܩܪ̣ܵܐ ܪܸܥܝܵܢܵܐ>
    text <ܕܠܵܐ ܬܸܬܼܪܲܗܒܿܘܼܢ ܡ̣ܢ ܩܵܛܘܼܠܵܐ ܕܩܵܛܹ̇ܠ ܦܲܓܼܪܵܐ ܀>
    text <܃ܕܚܲܠܘ ܕܹܝܢ ܝܲܬܿܝܼܪ ܐܵܦ ܐܸܣܬܲܪܲܕܼܘ ܐܲܝܟ ܦܵܪ̈ܘܿܫܹܐ>
    text <ܡ̣ܢ ܡܲܢ ܕܲܡܨܸܐ ܕܢܲܦܫܵܐ ܘܦܲܓܼܪܵܐ ܢܲܪܡܸܐ ܒܢܘܼܪܵܐ ܀>
    text <܃ܒܵܗܵܘ̇ ܫܘܼܢܵܩܵܐ ܕܠܵܐ ܫܘܼܠܵܡܵܐ ܡܸܬܼܒܲܩܹܝܢ ܗ̄ܘ̣ܵܘ>
    text <ܘܲܒܼܗܵܘ̇ ܕܝܼܢܵܐ ܕܥܵܐ̇ܠܵܐ ܒܨܵܬܹܗ ܠܙܵܘ̈ܥܲܝ ܢܲܦܫܵܐ ܀>
    text <܃ܚܲܝܵܐ ܗ̄ܝܼ ܡܸܠܬܹܗ ܕܐܲܠܵܗ ܟܠܵܐ ܩܪ̣ܵܘ ܘܐܸܬܼܗܲܓܿܝܼܘ>
    text <ܘܚܲܪܝܼܦ ܕܝܼܢܹܗ ܛܵܒܼ ܡ̣ܢ ܣܲܝܦܵܐ ܕܬܼܪܹܝܢ ܦܘܼܡ̇ܘ̈ܗܝ ܀>
    text <܃ܒܠܘܼܚܹܗ ܕܠܸܒܿܗܘܿܢ ܟܬܲܒܼܘ ܢܲܨܝܼܚܹ̈ܐ ܣܸܦܪܹ̈ܐ ܕܪܘܼܚܵܐ>
    text <ܘܪܘܼܚܵܢܵܐܝܼܬܼ ܡܸܬܼܗܲܓܸܿܝܢ ܗ̄ܘ̣ܵܘ ܒܲܣܬܼܝܼܪ̈ܵܬܼܵܐ ܀>
    text <ܡ̇ܐ ܕܥܲܠ̣ܘ ܢܸܓܼ̈ܕܹܿܐ ܘܲܚ̈ܙܲܝ ܥܲܝܢܹ̈ܐ ܘܙܵܥ̣ܘ ܗܲܕܵܡܹ̈ܐ܃>
  block
    text <ܩܪ̣ܵܘ ܚܘܼܫܵܒܹ̈ܐ ܒܲܥܬܼܝܼ̈ܕܼܵܬܼܵܐ ܘܒܲܝܲܐܘ ܐܸܢܘܿܢ ܀>
    text <܃ܡ̇ܐ ܬܘܼܒܼ ܕܐܲܒܼܪܸܩ ܣܲܝܦܵܐ ܕܚܝܼܠ ܠܥܸܠ ܡ̣ܢ ܓܘܼܫܡܵܐ>
    text <ܣܵܡ̣ܘ ܪܸܥܝܵܢܵܐ ܦܘܼܪܩܵܢ ܚܲܝܹ̈ܐ ܐܲܝܟ ܣܲܢܘܲܪܬܵܐ ܀>
    text <܃ܡ̇ܐ ܕܐܸܫܬܲܓܼܪܲܬ̤ ܫܲܠܗܹܒܼܝܼܬܼܵܐ ܒܩܲܝܪܲܝ̈ ܚܸܡܬܼܵܐ>
    text <ܢܚܸܬܼ ܚܘܼܡܣܵܢܵܐ ܒܲܕܼܡܘܼܬܼ ܛܲܠܵܐ ܥܲܠ ܗܲܕܵܡܹ̈ܐ ܀>
    text <܃ܒܐܘܼܪܚܵܐ ܕܒܼܵܒܹܠ ܪܕܼܵܘ ܢܲܨܝܼܚܹ̈ܐ ܒܪܸ̈ܥܝܵܢܲܗܘܿܢ>
    text <ܘܲܚܙ̣ܵܘ ܬܲܡܵܢ ܢܘܼܪܵܐ ܕܚܵܒܲܬ̤ ܘܦܲܓܼܪܵܐ ܕܲܙܟܼܵܐ ܀>
    text <܃ܒܗܵܘܢܵܐ ܚܙ̣ܵܐܘܼܗ̇ ܠܗܵܝ̇ ܢܲܒܼܪܲܬܵܐ ܕܲܟܼܡܵܐ ܣܸܠܩܲܬ̤>
    text <ܘܐܲܝܟܲܢ ܩܲܦܲܚ ܪܸܡܙܵܐ ܟܲܣܝܵܐ ܠܪܵܘܡ̇ܐ ܕܕܸܠܩܵܗ̇ ܀>
    text <܃ܕܚܝܼܠܵܐ ܗ̄ܘ̣ܵܬܼ ܛܵܒܼ ܟܲܕܼ ܐܸܫܬܲܪܲܬ̤ ܒܩܲܝܣܹ̈ܐ ܕܚܸܡܬܼܵܐ>
    text <ܘܫܝܼܛ ܗ̄ܘ̣ܵܐ ܘܲܒܼܣܸܐ ܫܘܼܠܵܡ ܕܸܠܩܵܗ̇ ܐܸܙܕܲܟܲܝܲܐܬ̤ ܀>
    text <܃ܥܲܙܝܼܙ ܗ̄ܘ̣ܵܐ ܛܵܒܼ ܗܵܘ̇ ܦܘܼܩܕܼܵܢܵܐ ܕܝܲܗ̣̄ܒܼ ܠܵܗ̇ ܐܘܼܟܼܠܵܐ>
    text <ܘܢܲܫܝܼܫ ܘܲܪܦܸܐ ܚܹܝܠ ܣܘܼܥܪܵܢܵܗ̇ ܒܪܲܪ ܡ̣ܢ ܛܲܟܼܣܵܐ ܀>
    text <܃ܡܛܲܠܩܵܬܝܼܬܼܵܐ ܕܟܼܠܡܵܐ ܕܐܝܼܬܼܵܘܗܝ ܡܸܬܼܚܲܒܿܠܵܢܵܐ>
    text <ܛܥܵܬ̤ ܠܲܟܼܝܵܢܵܗ̇ ܘܲܦ̣ܟܲܗ ܚܲܝܠܵܐ ܕܥܲܙܝܼܙܘܼܬܵܗ̇ ܀>
    text <܃ܦܘܼܡ̇ܐ ܕܐܲܝܵܐ ܕܠܵܐ ܣܒ݂ܲܥ ܡܸܡܬܼܘܿܡ ܡ̣ܢ ܝܲܥܢܘܼܬܼܵܐ>
    text <ܫܕܼܵܘ ܠܹܗ ܓܸܙܪܵܐ ܘܠܵܐ ܦܬ݂ܲܚ ܦܘܼܡܹܗ ܠܘܼܩܒܲܠ ܐܘܼܟܼܠܹܗ ܀>
    text <܃ܠܗܵܝ̇ ܕܐܸܣܬܲܥܪܲܬ̤ ܡ̣ܢ ܒܵܒܼܵܠܝܹ̈ܐ ܒܲܚܬܼܝܼܪܘܼܬܼܵܐ>
    text <ܨܵܪܘ ܢܲܨܝܼܚܹ̈ܐ ܐܲܝܟ ܡܲܚܙܝܼܬܼܵܐ ܩܕܼܵܡ ܥܲܝܢܲܝ̈ܗܘܿܢ ܀>
    text <܃ܬܲܡ̇ܢ ܩܵܡ̣ܘ ܗ̄ܘ̣ܵܘ ܐܵܦ ܐܸܬܼܒܲܩܝܼܘ ܒܥܲܝ̈ܢܲܝ ܠܸܒܵܐ>
    text <ܟܲܕܼ ܐܸܬܼܟܲܢܲܫܘ ܥܲܡܡܹ̈ܐ ܠܡܸܚܙܵܐ ܛܘܼܠܵܩ ܐ̄ܢܵܫܵܐ ܀>
    text <܃ܠܗܵܘ̇ ܫܘܼܠܵܡܵܐ ܕܗܵܘ̇ ܣܘܼܥܪܵܢܵܐ ܣܲܟܿܝܼܘ ܘܲܫܠܸܡ̣ܘ>
    text <ܟܲܕ ܐܸܫܬܿܓܼܪܲܬ̤ ܢܘܼܪܵܐ ܒܢܘܼܪܵܐ ܕܲܛܪܘܼܢܘܼܬܼܵܐ ܀>
    text <܃ܘܸܟܼܒܲܪ ܗܵܕܹܐ ܥܵܢܘ̣ ܐܵܦ ܗܸܢܘ̣ܿܢ ܠܩܵܛܘܿܠܲܝ̈ܗܘܿܢ>
    text <ܕܠܵܐ ܝܵܨ̇ܦܝܼܢܲܢ ܠܡܸܦܲܩ ܪܘܼܚܵܐ ܥܲܠ ܚܘܼܒܵܠܲܢ ܀>
    text <܃ܗܵܘ̇ ܦܘܼܩܕܵܢܵܐ ܕܦܲܓܸܿܕܼ ܦܘܼܡ̇ܐ ܕܫܲܠܗܹܒܼܝܼܬܼܵܐ>
    text <ܗܘ̤ ܦܵܪܹܩ ܠܲܢ ܡ̣ܢ ܫܘܼܢܵܩܵܐ ܕܐܘܼܠܨܵܢܲܝ̈ܟܿܘܿܢ ܀>
    text <܃ܠܗܵܘ̇ ܡܘܼܠܡܵܢܵܐ ܕܠܵܐ ܡܸܬܿܕܿܓܲܠ ܫܡ݂ܲܥܘ ܘܐܸܬܼܠܲܒܲܒܼܘ>
    text <ܕܡܲܢ ܕܲܡܣܲܝܒܲܪ ܥܕܲܡܵܐ ܠܚܲܪܬܼܵܐ ܢܸܚܸܐ ܠܥܵܠܲܡ ܀>
    text <܃ܣܲܒܼܪܵܐ ܕܚܲܝܹ̈ܐ ܫܲܪܲܪ ܐܸܢܘܿܢ ܒܐܘܼܠܨܵܢܲܝ̈ܗܘܿܢ>
    text <ܘܠܵܐ ܐܸܬܼܪܲܦܝܼܘ ܟܲܕܼ ܚܵܫ̇ܝܼܢ ܗ̄ܘ̣ܵܘ ܡ̣ܢ ܟܵܦܘܿܪܹ̈ܐ ܀>
    text <܃ܚܙܵܬܼܵܐ ܕܬܲܗܪܑܵ ܡܸܬܼܚܵܘܝܵܐ ܗ̣̄ܘܵܬܼ ܩܕܼܵܡ ܗܲܝܢܲܝ̈ܗܘܿܢ>
    text <ܘܡܸܬܼܦܲܟܿܣܵܐ ܗ̣̄ܘܵܬܼ ܚܲܡܝܡܘܼܬܼܵܐ ܕܚܘܼܒܵܐ ܒܚܘܼܒܵܐ ܀>
    text <܃ܒܪܸܚܡܲܬܼ ܚܘܼܒܵܐ ܐܲܠܵܗܵܝܵܐ ܡܸܬܼܥܲܩܪܵܐ ܗ̣̄ܘܵܬܼ>
    text <ܪܸܚܡܲܬܼ ܚܘܼܒܵܐ ܕܣܝܼܡ ܒܲܟܼܝܵܢܵܐ ܕܡ̇ܝܘܿܬܼܘܼܬܼܵܐ ܀>
  block
    text <܃ܐܘܿ ܨܸܒܼܝܵܢܵܐ ܩܢܸܐ ܚܹܐܪܘܼܬܼܵܐ ܕܦܵܪܫܘܼܬܵܪܐ>
    text <ܕܲܥܨ̣ܵܐ ܩܛܝܼܪܹܗ ܠܐܲܣܝܼܪܘܼܬܼܵܐ ܕܣܵܡ̣ ܒܵܪܘܿܝܵܐ ܀>
    text <܃ܐܘܿ ܢܸܟܼܝܵܢܵܐ ܕܐܲܣܝܼܪ ܟܠܹܗ ܒܚܲܝܹ̈ܐ ܕܙܲܒܼܢܵܐ>
    text <ܕܚܲܣܢܹ݂ܗ ܚܘܼܒܵܐ ܕܪܸܚܡܲܬܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀>
    text <܃ܐܘܿ ܕܲܡܡܲܫܟܲܢ ܟܝܵܢܹܗ ܠܡܵܘܬܵܐ ܚܠܵܦ ܣܲܟܼܠܘܼܬܹܗ>
    text <ܘܫܲܪܝܼ ܦܵܪܲܗ ܒܚܲܫܲܝ̈ ܦܲܓܼܪܵܐ ܫܛܵܪ ܚܵܘ̈ܒܵܬܹܐ ܀>
    text <܃ܐܘܿ ܕܲܡܙܲܒܲܢ ܠܐܵܟܹ̇ܠܩܲܪܨܵܐ ܒܐܘܼܟܼܠܵܐ ܕܦܹܐܪܵܐ>
    text <ܕܲܩ̣ܪܵܐ ܚܪܘܼܪܹ̈ܐ ܒܝܲܕܼ ܚܘܼܡܣܵܢܵܐ ܕܲܪ̈ܓܼܝܼܓܼܵܬܼܵܐ ܀>
    text <܃ܥܲܡ ܟܠ ܘܲܒܼܟܼܠ ܥܒ݂ܲܕܼܘ ܬܲܟܼܬܿܘܼܫܹ̈ܐ ܒܸܣܪ̈ܵܢܵܝܹܐ>
    text <ܘܥܲܠ ܟܠ ܐܲܩܠܝܼܘ ܘܲܠܟܼܠ ܚܲܝܸܒܼܘ ܘܲܢܨܲܚ̣ܘ ܘܲܙܟܼܵܘ ܀>
    text <܃ܒܚܲܫܲܝ̈ ܦܲܓܼܪܵܐ ܘܙܵܘܥܲܝ̈ ܢܲܦܫܵܐ ܢܣ݂ܲܒܼܘ ܙܵܟܼܘܼܬܼܵܐ>
    text <ܘܒܲܣܲܪܘ ܘܐܲܗܸܠܘ ܒܲܪ̈ܓܼܝܼܓܼܵܬܼܵܐ ܕܦܲܓܼܪܵܐ ܘܢܲܦܫܵܐ ܀>
    text <܃ܙܟܼܵܘ ܠܲܥܝܼܪܹ݁ܵܐ ܟܝܵܢܵܐ ܕܲܬܼܪܹܝܢ ܒܝܲܕܼ ܚܘܼܣܵܢܵܐ>
    text <ܘܠܹܗ ܠܲܟܼܝܵܢܵܐ ܕܵܫܘܼܗܝ ܘܲܥܒܲܪܘ ܠܥܸܠ ܡ̣ܢ ܥܘܼܩܣܵܘ̈ܗܝ ܀>
    text <܃ܠܪܸܓܲܬܼ ܦܲܓܼܪܵܐ ܢܸܒܼܥܵܐ ܕܪܵܕܹܐ ܒܐܲܡܝܼܢܘܼܬܼܵܐ>
    text <ܦܣܩ̣ܘܼܗܝ ܫܸܦܝܹܗ ܡ̣ܢ ܗܲܕܵܡܹ̈ܐ ܕܠܵܐ ܢܸܬܼܪܲܓܿܘܿܢ ܀>
    text <܃ܠܪܸܚܡܲܬܼ ܟܸܣܦܵܐ ܐܸܡ̇ܐ ܕܝܸܠܕܲܬ̤ ܟܠ ܒܝܼ̈ܫܬܼܵܐ>
    text <ܣܵܡ̣ܘܼܗ̇ ܒܩܲܒܼܪܵܐ ܕܠܵܐ ܬܘܼܒܼ ܬܸܬܸܿܠ ܦܹܐܪܹ̈ܐ ܠܡܵܘܬܵܐ ܀>
    text <܃ܠܪܸܚܡܲܬܼ ܫܘܼܒܼܚܵܐ ܚܲܒܼܫܘܼܗ̇ ܒܚܸܣܢܹ̈ܐ ܕܡܲܟܿܝܼܟܼܘܼܬܼܵܐ>
    text <ܘܐܸܚܲܕܼܘ ܒܐܲܦܹܝ̈ܗ̇ ܬܲܪ̈ܥܹܐ ܕܚܘܼܒܵܐ ܕܒܵܐ ܡܬܼܚܲܣܢܝܼܢ ܀>
    text <܃ܚܣܵܡܵܐ ܛܪܘܼܢܵܐ ܕܲܟܪܲܕܼ ܘܐܲܩܠܝܼ ܥܲܠ ܟܠ ܚܲܫܝܼ̈ܢ>
    text <ܡܲܟܸܿܟܼܘ ܥܘܼܫܢܵܐ ܕܬܲܩܦܝܼܬܹܗ ܒܡܸܠܲܬܼ ܫܲܝܢܵܐ ܀>
    text <܃ܠܚܸܡܬܼܵܐ ܕܐܝܼܬܹܝܗ̇ ܚܲܝܘܲܬܼ ܒܲܪܵܐ ܕܠܵܐ ܡܸܫܬܿܝܢܵܐ>
    text <ܐܸܣܲܪܘ ܦܲܟܼܪܘܼܗ̇ ܒܒܲܣܝܼܡܘܼܬܼܵܐ ܐܲܝܟ ܫܸܫܠܬܼܵܐ ܀>
    text <܃ܒܚܘܼܬܼܪܲܐ ܐܲܪܝܵܐ ܕܣܵܥܹ̇ܐ ܒܓܼܘܼܡܕܵܐ ܠܡܸܬܼܒܲܪ ܐ̄ܢܵܫܵܐ>
    text <ܐܲܥܸܠܘ ܚܲܒܼܫ̣ܘܼܗܝ ܒܓܼܵܘ ܢܵܡܲܪܬܵܐ ܕܡܲܟܿܝܼܟܼܘܼܬܼܵܐ ܀>
    text <܃ܠܝܲܨܪܵܐ ܒܝܼܫܵܐ ܦܣܲܩ̣ܘ ܘܐܲܪܝܼܡܘܼܗܝ ܡ̣ܢ ܥܸܩܵܪܹܐ>
    text <ܕܠܵܐ ܬܘܼܒܼ ܢܲܚܠܸܦ ܘܢܸܛܥܲܢ ܦܹܐܪܹ̈ܐ ܕܡܲܪܝܼܪܘܼܬܼܵܐ ܀>
    text <܃ܡܲܟܸܿܟܼܘ ܪܵܘܡ̇ܐ ܕܲܪܓܼܝܼܓܼܵܬܼܵܐ ܕܙܵܘܥܹ̈ܐ ܘܪܸ̈ܓܼܫܹܐ>
    text <ܘܫܲܥܒܸܿܕܼܘ ܘܐܸܢܘܿܢ ܬܚܹܝܬܼ ܨܸܒܼܝܵܢܵܐ ܪܵܚܹ̇ܡ ܩܘܼܫܬܵܐ ܀>
    text <܃ܒܙܲܝܢܵܐ ܕܪܘܼܚܵܐ ܚܣ݂ܲܢܘ ܟܠ ܚܲܝ̈ܠܝܼܢ ܕܲܠܓܼܵܘ ܘܕܲܠܒܲܪ>
    text <ܕܡܲܩܪܸܒܼ ܗ̄ܘ̣ܵܐ ܒܹܗ ܨܼܒܼܝܵܢ ܢܲܦܫܵܐ ܐܲܝܟ ܕܲܒܼܕܼܝܼܠܹܗ ܀>
    text <܃ܒܲܕܼܠܵܐ ܕܝܼܠܹܗ ܢܨܲܚ ܨܸܒܼܝܵܢܹܗ ܐܲܝܟ ܕܲܒܼܕܼܝܼܠܹܗ>
    text <ܘܐܸܬܼܚܲܫܒܲܬ̤ ܠܹܗ ܙܵܟܼܘܼܬܼ ܚܲܝܠܵܐ ܐܲܝܟ ܕܲܒܼܕܝܼܠܹܗ ܀>
    text <ܠܵܘܕܼܝܼܠܹܗ ܗ̄ܘ̣ܵܬܼ ܕܢܸܙܟܸܿܐ ܠܚܲܫܹ̈ܐ ܕܲܩܒܼܝܼܥܝܼܢ ܒܹܗ܃>
  block
    text <ܐܸܠܵܐ ܕܚܲܝܠܵܐ ܕܝܲܗ̣̄ܒܼ ܒܹܗ ܚܲܝܠܵܐ ܠܡܸܚܣܲܢ ܚܲܫܘ̈ܗܝ ܀>
    text <܃ܢܘܼܪܵܐ ܕܚܘܼܒܵܐ ܐܲܣܸܦ ܪܘܼܚܵܐ ܒܓܼܵܘ ܪܸܥܝܵܢܵܐ>
    text <ܘܐܲܕܼܠܸܩ ܘܐܵܘܩܸܕܼ ܝܲܥܪܵܐ ܣܲܢܝܵܐ ܕܲܪ̈ܕܼܝܼܓܼܵܬܼܵܐ ܀>
    text <܃ܒܡܘܼܠܟܵܢ ܚܲܝܹ̈ܐ ܠܵܐ ܡ̇ܝ̈ܘܿܬܹܐ ܚܲܪ̣ܵܨܸܒܼܝܵܢܵܐ>
    text <ܘܢܲܬܼܦܹܗ ܚܘܼܒܵܐ ܕܢܹܐܙܲܠ ܢܸܓܼܡܘܿܪ ܨܸܒܼܝܵܢ ܢܲܦܫܹܗ ܀>
    text <܃ܒܙܵܘܥܹ̈ܐ ܟܣܲܝܵ̈ܐ ܡܠܸ݂ܩ ܘܐܸܬܼܡܲܟܝܼ ܠܪܵܘܡ̇ܐ ܕܲܠܥܸܠ>
    text <ܘܲܚ̣ܙܵܐ ܒܗܵܘܢܵܐ ܠܗܵܘ̇ ܬܘܼܩܵܢܵܐ ܕܠܵܐ ܡܸܬܼܚܲܒܲܠ ܀>
    text <܃ܒܓܸܦܹ̈ܐ ܕܪܘܼܚܵܐ ܦܪܲܚ̣ܘ ܐܲܪ̈ܥܵܢܹܐ ܘܥܲܠ̣ܘ ܠܲܫܡܲܝܵܐ>
    text <ܘܲܫܡ݂ܲܥܘ ܬܲܡ̇ܢ ܩܵܠ ܗܘܼܠܵܠܵܐ ܕܠܵܐ ܡܸܬܼܡܲܠܲܠ ܀>
    text <܃ܒܲܠܘܼܝܼܬܼ ܦܵܘܠܘܿܣ ܡ̇ܐܢܵܐ ܓܲܒܼܝܵܐ ܪܕܼܵܘ ܢܲܨܝܼܚܹ̈ܐ>
    text <ܘܡܲܢܲܥܘ ܠܐܲܬܼܪܵܐ ܕܲܡܗܲܠܠܝܼܢ ܒܹܗ ܪܘܼܚܵܢܵܐܝܼܬܼ ܀>
    text <܃ܪܸܡܙܵܐ ܕܲܓܼܒܼ݂ܵܝܗܝ ܩܲܪܸܒܼ ܐܸܢܘܿܢ ܒܝܲܕܼ ܨܸܒܼܝܵܢܵܐ>
    text <ܠܡܸܫܡܲܥ ܩܵܠܵܐ ܕܠܵܐ ܡܸܬܼܡܲܠܲܠ ܒܠܸܫܵܢ ܒܸܣܪܵܐ ܀>
    text <܃ܥܲܡܹܗ ܣܠܸܩ̣ܘ ܗ̄ܘ̣ܵܘ ܠܬܼܘܼܠܬܼܵܐ ܕܪܵܘܡ̇ܐ ܒܗܵܘܢܵܐ ܟܲܣܝܵܐ>
    text <ܘܟܲܣܝܼܘ ܫܘܼܦܪܵܐ ܕܢܸܨܚܵܢܲܝ̈ܗܘܿܢ ܒܕܼܘܼܡܚܵܐ ܕܝܼܠܹܗ ܀>
    text <܃ܒܢܝܼܫܵܐ ܬܪܝܼܨܵܐ ܕܐܲܝܠܹܝܢ ܕܲܢܨܲܚ̣ܘ ܕܲܡܝܼܘ ܟܠܫܵܥ>
    text <ܘܲܚܢ̣ܵܘ ܣܲܓܿܝܼ ܣܲܓܼܝܼ ܒܝܲܕܼ ܚܘܼܡܣܵܢܵܐ ܕܪܸ̈ܥܝܵܬܲܝܗܘܿܢ ܀>
    text <܃ܡ̇ܘܬܹܿܗ ܕܗܵܒܹܝܠ ܨܝܼܕܼ ܗ̄ܘ̣ܵܐ ܟܠܫܵܥ ܩܕܼܵܡ ܥܲܝܢܲܝ̈ܗܘܿܢ>
    text <ܘܲܒܼܩܵܛܘܼܠܹܗ ܡܸܬܼܒܲܩܹܝܢ ܗ̄ܘ̣ܵܘ ܟܲܕܼ ܡܸܬܼܢܲܓܲܕ ܀>
    text <܃ܠܩܵܠܵܐ ܕܲܕܼܡܹܗ ܡܸܬܿܬܿܥܝܼܪܝܼܢ ܗ̄ܘ̣ܵܘ ܚܘܼܫܵܒܲܝ̈ܗܘܿܢ>
    text <ܟܲܕܼ ܓܵܥܹ̇ܐ ܗ̄ܘ̣ܵܐ ܠܘܵܬܼ ܚܵܙܹ̇ܐ ܟܠ ܥܲܠ ܩܵܛܘܿܠܹܗ ܀>
    text <܃ܩܪܘܼܒܼܚܵܐ ܪܲܒܵܐ ܥܲܒܼ݂ܕ ܫܲܬܼܝܼܩܵܐ ܥܲܡ ܡܲܪܵܚܵܐ>
    text <ܘܝܲܗ̣̄ܒܹܿܗ ܠܪܸܡܙܵܐ ܕܢܸܥܘܿܠ ܢܸܩܪܸܝܘܗܝ ܩܕܼܵܡ ܕܲܝܢܵܐ ܀>
    text <܃ܩܪܘܼܒܼܚܵܐ ܕܕܲܡ̇ܐ ܚܙ̣ܵܐ ܕܲܝܢܵܐ ܘܛܲܢ ܘܐܸܬܼܥܲܙܲܪ>
    text <ܘܲܦܣ݂ܲܩ ܕܝܼܢܵܐ ܥܲܠ ܩܵܛܘܿܠܵܐ ܠܦܘܼܬܼ ܣܲܟܼܠܘܼܬܹܗ ܀>
    text <܃ܠܲܫܒܼܥܵܐ ܢܸܓܼ̈ܕܹܿܐ ܩ̈ܫܲܝܵܐ ܡܲܬܼܚܹܗ ܠܐܵܫܹ̇ܕܼ ܠܲܕܼܡܵܐ>
    text <ܕܒܲܓܼܙܵܪ ܕܝܼܢܹܗ ܢܣܲܪܸܕܼ ܐ̄ܢܵܫܵܐ ܡ̣ܢ ܨܹܝܕܼ ܩܸܛܠܵܐ ܀>
    text <܃ܩܗܵܕܹܐ ܬܸܢܘܲܝ ܝܲܗ̣̄ܒܼܘ ܓܘܼܫܡܲܝ̈ܗܘܿܢ ܣܵܗ̈ܕܹܿܐ ܒܚܝܼܪܹ̈ܐ>
    text <ܘܠܵܐ ܬܒܲܥ̣ܘ ܨܲܥܪܵܐ ܕܐܘܼܠܨܵܢܲܝ̈ܗܘܿܢ ܡ̣ܢ ܐܵܠܘܿܨܹ̈ܐ ܀>
    text <܃ܒܲܕܼܡ̇ܐ ܕܩܵܥܹ̇ܐ ܐܲܝܟ ܡܲܠܵܠܵܐ ܡܸܢܼܒܲܝܢܝܼܢ ܗ̄ܘ̣ܵܘ>
    text <ܘܗܲܢܝܼܵܐܝܼܬܼ ܫܲܦܲܥܘ ܕܼܡܗܘܿܢ ܕܢܸܩܢܹܐ ܩܵܠܵܐ ܀>
    text <܃ܒܢܸܓܼ̈ܕܹܿܐ ܩ̈ܫܲܝܵܐ ܕܥܲܠ ܡܲܪ̈ܵܚܹܐ ܡܸܬܼܢܲܩܡܝܼܢ ܗ̄ܘ̣ܵܘ>
    text <ܥܝܵܪܬܵܐ ܕܡ̇ܘܬܵܐ ܡ̣ܢ ܩܵܛܘܿܠܹ̈ܐ ܕܚܲܝܸܒܼܘ ܐܸܢܘܿܢ ܀>
    text <܃ܠܵܐ ܪܵܫܹ̇ܝܢ ܗ̄ܘ̣ܵܘ ܠܪ̈ܵܕܼܘܿܦܲܝܗܘܿܢ ܕܥܲܠ ܡ̇ܢ ܗܵܟܲܢ>
    text <ܕܲܡܦܵܣܝܼܢ ܗ̄ܘ̣ܵܘ ܕܗܘ̤ ܐܘܼܠܨܵܢܵܐ ܥܸܠܲܬܼ ܚܲܝܹ̈ܐ ܗ̄ܘ̣ ܀>
    text <ܠܵܐ ܡܲܟܼܪܹܝܢ ܗ̄ܘ̣ܵܘ ܥܲܠ ܚܘܼܒܵܠܵܐ ܕܗܲܕܿܡܲܝ̈ܗܘܿܢ܃>
  block
    text <ܕܨܝܼܪ ܗ̄ܘ̣ܵܐ ܟܠܫܵܥ ܩܕܼܵܡ ܥܲܝܢܲܝ̈ܗܘܿܢ ܢܘܼܚܵܡ ܦܲܓܼܪܵܐ ܀>
    text <܃ܠܵܐ ܡܥܵܩܝܼܢ ܗ̄ܘ̣ܵܘ ܥܲܠ ܦܘܼܪܫܵܢܵܐ ܕܦܲܓܼܪܵܐ ܘܢܲܦܫܵܐ>
    text <ܟܲܕܼ ܚܵܙܹ̇ܝܢ ܗ̄ܘ̣ܵܘ ܕܲܡܫܲܢܹܝܢ ܗ̄ܘ̣ܵܘ ܒܡܵܘܬܵܐ ܠܚܲܝܹ̈ܐ ܀>
    text <܃ܐܘܿ ܪܸܥܝܵܢܵܐ ܟܡܵܐ ܚܲܡܣܸܢ ܗ̄ܘ̣ܵܐ ܘܫܵܛ̇ ܠܲܟܼܝܵܢܵܐ>
    text <ܕܐܲܣܡܝܼ ܘܫܲܬܸܩ ܥܲܠ ܦܘܼܪܫܵܢܵܐ ܕܲܬܼܪܹܝܢ ܓܲܒܹ̈ܐ ܀>
    text <܃ܐܘܿ ܚܹܐܪܘܼܬܼܵܐ ܕܲܟܼܡܵܐ ܒܣܲܪܬܼܵܗ̇ ܠܐܲܣܝܼܪܘܼܬܼܵܐ>
    text <ܘܚܸܫܒܲܬ̤ ܚܘܼܒܵܐ ܕܣܝܼܡ ܒܲܟܼܝܵܢܵܐ ܐܲܝܟ ܠܵܐ ܐܝܼܬܼܵܘܗܝ ܀>
    text <܃ܐܘܿ ܬܲܟܼܬܼܘܼܫܵܐ ܕܥܸܒܼܕܲܬ̤ ܢܲܦܫܵܐ ܗܝ̤ ܥܲܡ ܝܵܬܼܗ̇>
    text <ܘܚܸܣܢܲܬ̤ ܘܲܙܟܼܵܬ̤ ܠܲܛܪܘܼܢܘܼܬܼܵܐ ܕܙܵܘܥܹ̈ܐ ܩ̈ܫܲܝܵܐ ܀>
    text <܃ܗܝ̤ ܥܲܡ ܙܲܘܥܹ̈ܐ ܐܸܚܕܲܬ̤ ܕܲܪܵܐ ܘܙܵܘܥܹ̈ܐ ܥܲܡܵܗ̇>
    text <ܝܸܗ̄ܒܲܬ̤ ܐܝܼܕܼܵܐ ܗܝ̤ ܥܲܡ ܙܲܘܥܹ̈ܐ ܠܚܹܝܠ ܚܹܐܪܘܼܬܼܵܐ ܀>
    text <܃ܚܹܝܠ ܚܹܐܪܘܼܬܼܵܐ ܕܦܵܪܘܿܫܘܼܬܼܵܐ ܢܨܲܚ ܒܐܵܓܼܘܿܢܹ̈ܐ>
    text <ܕܲܠܸܐ ܗ̄ܘ̣ܵܐ ܠܵܗ̇ ܪܸܡܙܵܐ ܟܲܣܝܵܐ ܕܚܵܣܹ̇ܝܠ ܟܠܵܐ ܀>
    text <܃ܒܙܲܝܢܵܐ ܕܪܘܼܚܵܐ ܙܟܼܵܬ̤ ܚܹܐܪܘܼܬܼܵܐ ܟܝܵܢܵܐ ܘܚܲܫܘ̈ܗܝ>
    text <ܐܲܝܟ ܪܲܒܿ ܚܠܝܼܨܵܐ ܙܕܵܟܹ̇ܐ ܒܚܹܝܠ ܡܲܠܟܿܘܼܬܼܵܐ ܀>
    text <܃ܒܚܹܝܠ ܗܵܢ ܙܲܝܢܵܐ ܡܸܬܼܟܲܬܿܫܝܼܢ ܗ̄ܘ̣ܵܘ ܦܲܓܼܪ̈ܵܢܵܝܹܐ>
    text <ܥܲܡ ܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ ܒܡܸܣܝܵܐ ܘܓܸܠܝܵܐ ܀>
    text <܃ܒܝܲܕܼ ܣܘܼܪ̈ܵܢܹܐ ܩܲܒܸܿܠܘ ܒܘܼܩܝܵܐ ܕܚܹܝܠ ܥܘܼܕܪܵܢܹܗ>
    text <ܕܟܼܠ ܕܐܲܩܪܸܒܼ ܒܹܗ ܢܣܲܒܼ ܙܵܟܼܘܼܬܼܵܐ ܘܝܼܪܸܒܼ ܘܐܲܡ̣ܠܸܟ ܀>
    text <܃ܒܥܲܝܢܵܐ ܟܣܝܼܬܼܵܐ ܕܗܲܣܝܡܵܢܘܼܬܼܵܐ ܡܸܬܼܒܲܩܹܝܢ ܗ̄ܘ̣ܵܘ>
    text <ܒܗܵܘ̇ ܐܲܬܼܠܹܝܛܵܐ ܕܠܲܒܼܫܹܗ ܘܐܲܩܪܸܒܼ ܥܲܡ ܚܲܣܝܼܢܵܐ ܀>
    text <܃ܚܲܫܹܗ ܕܐܝܼܘܿܒܼ ܣܝܼܡ ܗ̄ܘ̣ܵܐ ܟܠܫܵܥ ܩܕܼܵܡ ܥܲܝܢܲܝ̈ܗܘܿܢ>
    text <ܘܲܡܕܿܡܹܝܢ ܗ̄ܘ̣ܵܘ ܒܚܘܼܡܣܵܢ ܢܲܦܫܹܗ ܠܘܵܬܼ ܙܵܟܼܘܼܬܼܵܐ ܀>
    text <܃ܐܲܝܟ ܡܲܓܙܝܼܬܼܵܐ ܩ̣ܒܲܥܘ ܬܲܟܼܬܿܘܼܫܹܗ ܠܡܸܚܙܵܐ ܒܗܵܘܢܵܐ>
    text <ܕܐܲܝܟܲܢ ܡܲܩܪܸܒܼ ܦܲܓܼܪܵܢܵܝܵܐ ܥܲܡ ܪܘܼܚܵܢܵܐ ܀>
    text <܃ܒܓܸܠܝܵܐ ܘܟܸܣܝܵܐ ܡܸܬܼܒܲܩܹܝܢ ܗ̄ܘ̣ܵܘ ܐܲܝܟ ܕܲܒܼܓܸܠܝܵܐ>
    text <ܟܲܕܼ ܚܵܙܹ̇ܝܢ ܗ̄ܘ̣ܵܘ ܕܢܵܨܲ̇ܚ ܦܲܓܼܪܵܐ ܘܚܵܐܹ̇ܒܼ ܪܘܼܚܵܐ ܀>
    text <܃ܒܩܵܠ ܙܵܟܼܘܼܬܼܵܐ ܕܒܸܣܪܵܐ ܫܝܼܛܵܐ ܡܸܬܼܠܲܒܿܒܼܝܼܢ ܗ̄ܘ̣ܵܘ>
    text <ܠܡܹܐܚܲܕܼ ܕܲܪܵܐ ܥܲܡ ܚܲܣܝܼܢܵܐ ܒܪܸ̈ܓܼܫܲܝ ܦܲܓܼܪܵܐ ܀>
    text <܃ܗܵܝ̇ ܩܵܠܵܐ ܕܦܲܢܝܼ ܐܝܼܘܿܒܼ ܠܘܵܬܼ ܒܲܪ̄ܬܼ ܙܵܘܓܹܿܗ>
    text <ܡܦܲܢܹܝܢ ܗ̄ܘ̣ܵܘ ܠܹܗ ܠܐܵܟܹ̇ܿܠܩܲܪܨܵܐ ܣܲܒܼܪܵܐ ܣܦܝܼܩܵܐ ܀>
    text <܃ܐܲܝܟ ܫܵܛܝܼܬܼܵܐ ܚܲܫܒ̣ܵܗ̇ ܐܝܼܘܿܒܼ ܠܐܸܠܥܵܐ ܕܢܸܩܦܹܗ>
    text <ܕܝܸܗ̄ܒܲܬ̤ ܫܸܡܥܵܗ̇ ܒܲܫܡܵܐ ܕܗܵܘ̇ ܕܲܠܥܸܙ ܒܵܗ̇ ܀>
    text <܃ܫܵܛܝܵܐ ܙܲܢܝܼ ܒܪܸܓܲܬܼ ܙܵܘܥܹ̈ܐ ܥܲܡ ܫܵܛܝܼܬܼܵܐ>
    text <ܘܥܲܩ̣ܪܹܗ ܟܹܐܢܵܐ ܠܝܲܥܪܵܐ ܕܝܼܥ̣ܵܐ ܒܐܲܪܥܵܐ ܕܢܸܩܦܹܗ ܀>
    text <ܙܸܠ ܠܵܟ ܒܝܼܫܵܐ ܥܲܡ ܙܲܕܿܝܼܩܵܐ ܩ̣ܥܵܘ ܢܲܨܝܼܚܹ̈ܐ܃>
  block
    text <ܙܸܠ ܐܸܫܬܲܛܵܐ ܥܲܡ ܫܵܛ̈ܝܵܬܼܵܐ ܐܲܝܟ ܕܲܡܥܵܕܼ ܐܲܢ̄ܬܿ ܀>
    text <܃ܠܵܐ ܡܲܙܸܠ ܐܲܢ̄ܬܿ ܠܢܲܟܼܦܘܼܬܼ ܢܲܦܫܲܢ ܒܢܸܩܦܵܟ ܣܲܢܝܵܐ>
    text <ܘܠܵܐ ܡܩܲܒܿܠܝܼܢܲܢ ܙܲܪܥܵܐ ܒܝܼܫܵܐ ܒܓܼܵܘ ܚܘܼܫܵܒܲܝ̈ܢ ܀>
    text <܃ܙܸܠ ܐܸܙܕܲܝܲܢ ܒܦܲܓܼܪ̈ܵܢܵܝܹܐ ܠܘܼܩܒܲܠ ܢܲܦܫܲܢ>
    text <ܕܒܸܠܥܵܕܼ ܒܸܣܪܵܐ ܡܚܝܼܠܘܼ ܚܲܝܠܵܟ ܠܵܘܵܬܼ ܬܲܟܼܬܿܘܼܫܵܐ ܀>
    text <܃ܙܸܠ ܟܲܢܸܫ ܠܵܟ ܠܲܟܼ̈ܢܵܘܸܵܬܼܵܟ ܕܲܢܣܲܢܵܘܵܬܼܵܟ ܕܲܢܣܲܝܥܘܼܢܵܟ>
    text <ܕܡ̣ܢ ܫܘܼܪܵܝܵܐ ܒܲܢ ܡܲܩܪܸܒܼ ܐܲܢ̄ܬܿ ܥܲܡ ܐ̄ܢܵܫܘܼܬܲܢ ܀>
    text <܃ܒܐܸܠܥܵܐ ܕܦܲܓܼܪܲܢ ܐܸܚܲܕܿܬܿ ܕܲܪܲܐ ܥܲܡ ܪܹܫ ܓܸܢܣܲܢ>
    text <ܘܐܲܝܟ ܕܲܒܼܣܲܝܦܵܐ ܩܛܲܠܬܵܝܗܝ ܠܐܲܕܼܵܡ ܒܝܲܕܼ ܗܲܕܵܡܹܗ ܀>
    text <܃ܒܩܹܫܬܵܐ ܕܚܵܘܵܐ ܫܕܲܝܬܿ ܐܵܦ ܒܐܝܼܘܿܒܼ ܓܹܐܪܹ̈ܐ ܕܢܸܟܼܠܲܝ̈ܟ>
    text <ܘܩܲܒܸܿܠ ܐܸܢܘܿܢ ܒܣܲܟܿܪܵܐ ܕܟܼܝܼܬܼܵܐ ܕܗܲܝܡܵܢܘܼܬܼܵܐ ܀>
    text <܃ܒܝܵܘܣܸܦ ܐܲܪܡܝܼܬܿ ܟܲܒܼܠܹ̈ܐ ܩܫܲܝ̈ܵܐ ܕܪܸܓܲܬܼ ܒܸܣܪܵܐ>
    text <ܘܲܦܣ݂ܲܩ ܐܸܢܘܿܢ ܒܩܲܠܝܼܠܘܼܬܼܵܐ ܕܙܵܘܥܹ̈ܐ ܢܲܟܼܦܹ̈ܐ ܀>
    text <܃ܘܡܸܛܠ ܕܝܼܠܸܦܬܿ ܒܝܲܕܼ ܢܸܣܝܵܢܵܐ ܠܡܸܙܟܵܐ ܒܙܲܝܢܲܢ>
    text <ܗܵܐ ܥܲܡܲܢ ܒܕܼܝܼܠܲܢ ܒܵܥܹ̇ܝܬܿ ܠܡܸܬܼܟܲܬܵܫܘܼ ܀>
    text <܃ܢܟܼܝܼܠܵܐ ܐܝܼܬܿܝܟ ܘܒܸܐܣܟܹܿܝܡ ܐ̄ܢܵܫܵܐ ܡܲܛܥܹܝܬܿ ܐ̄ܢܵܫܵܐ>
    text <ܘܒܸܠܥܵܕܼ ܐ̄ܢܵܫܵܐ ܠܵܐ ܡܲܩܪܸܒܼ ܐܲܢ̄ܬܿ ܥܲܡ ܒܲܪܢܵܫܵܐ ܀>
    text <܃ܒܫܲܒܼܪܘܼܬܼ ܐ̄ܢܵܫܵܐ ܓܵܡܪܲܬܿ ܝܲܨܪܵܐ ܕܡܲܪܝܼܪܘܼܬܼܵܟ>
    text <ܘܒܹܗ ܡܲܛܥܸܡ ܐܲܢ̄ܬܿ ܠܲܟܼܢܵܘܵܬܹ̈ܐ ܡܸܪܲܬܼ ܡܵܘܬܵܐ ܀>
    text <܃ܬܵܐ ܥܲܡ ܚܲܝܠܵܐ ܒܸܣܪܵܢܵܝܵܐ ܕܲܡܟܲܢܲܫ ܠܵܟ>
    text <ܘܐܲܚܘܿܕܼ ܕܼܪܵܐ ܒܒܸܣܪ̈ܵܢܵܝܹܐ ܥܲܡ ܗܲܕܵܡܲܝ̈ܢ ܀>
    text <܃ܥܘܿܠ ܣܲܬܼܪܹܝܗ̇ ܠܣܲܢܝܘܼܬܼ ܢܲܦܫܵܟ ܒܒܸܣܪܵܐ ܓܲܠܝܵܐ>
    text <ܘܲܓܼܡܘܿܪ ܝܲܨܪܵܟ ܒܒܸܣܪ̈ܵܢܵܝܹܐ ܠܘܵܬܼ ܒܸܪ̈ܢܹܐ ܀>
    text <܃ܠܵܐ ܕܵܚ̇ܠܝܼܢܲܢ ܡ̣ܢ ܨܸܢ̈ܥܵܬܼܵܟ ܟܡܵܐ ܐܸܢ ܩܲܫ̈ܝܵܢ>
    text <ܘܠܵܐ ܥܵܪܩܝܼܢܲܢ ܡ̣ܢ ܩܵܠ ܩܸܫܬܵܐ ܕܲܢܟܼܝܼܠܘܼܬܼܵܟ ܀>
    text <܃ܠܵܟ ܫܵܠ̇ܚܝܼܢܲܢ ܙܲܝܢܲܢ ܡܸܢܲܢ ܐܸܢ ܠܵܐ ܙܟܲܝܢܵܟ>
    text <ܘܠܵܐ ܝܵܗ̇ܒܿܝܼܢܲܢ ܐܲܬܼܪܵܐ ܕܬܸܬܼܪܘܿܥ ܣܸܕܼܪ̈ܲܝ ܩܘܼܫܬܵܐ ܀>
    text <܃ܠܵܐ ܫܵܠܹ̇ܝܢܲܢ ܡ̣ܢ ܬܲܟܼܬܿܘܼܫܵܐ ܟܡܵܐ ܕܐܝܼܡܵܡܵܐ ܗ̄ܘ̣>
    text <ܥܕܲܡ̇ܐ ܕܐܵܬܹ̇ܐ ܪܲܡܫܹܗ ܕܡ̇ܘܬܵܠ ܘܲܡܢܝܼܚ ܦܲܓܼܪ̈ܲܝܢ ܀>
    text <܃ܐܸܢ ܒܵܥܹ̇ܐ ܐܲܢ̄ܬܿ ܕܬܹܐܠܲܦ ܢܝܼܫܵܐ ܕܲܚܠܝܼܨܘܼܬܿܢ>
    text <ܓܡܘܿܪ ܨܸܒܼܝܵܢܵܟ ܒܡܵܘܬܵܐ ܕܲܥܠܲܝܢ ܘܲܚܙܝܼ ܥܒܼܵܕܹ̈ܐ ܀>
    text <܃ܐܸܢ ܪܵܓܵܐ ܠܵܟ ܕܬܸܒܼܩܸܐ ܚܲܝܠܲܢ ܒܝܲܕܼ ܣܘܼܥܪ̈ܵܢܹܐ>
    text <ܩܲܪܸܒܼ ܢܸܓܼ̈ܕܹܿܐ ܘܐܵܘܚܸܕܼ ܢܘܼܪܵܐ ܘܲܠܛܘܿܫ ܣܲܝܦܵܐ ܀>
    text <܃ܠܵܐ ܓܹܝܪ ܪܵܘܡ̇ܐ ܐܵܦܠܵܐ ܥܘܼܡܩܵܐ ܚܫܝܼܒܼ ܠܲܢ ܡܸܕܹܿܡ>
    text <ܘܠܵܐ ܫܘܼܠܛܵܢܹ̈ܐ ܕܲܫܡܲܝܵܢܹ̈ܐ ܡܨܸܝܢ ܙܵܟܹ̇ܝܬ ܠܲܢ ܀>
  block
    text <܃ܐܵܦܠܵܐ ܒܪܝܼܬܼܵܐ ܐ̄ܚܪܹܝܼܬܼܵܐ ܐܸܢܗܘ̤ ܕܬܲܩܪܸܒܼ ܥܲܡܲܢ>
    text <ܠܵܐ ܡܪܲܦܝܵܐ ܠܹܗ ܠܚܘܼܒܵܐ ܕܢܲܦܫܲܢ ܡ̣ܢ ܗܵܘ̇ ܕܲܒܼܪܵܢ ܀>
    text <܃ܐܘܿ ܐܲܬܼܠܹܝܛܹ̈ܐ ܕܙܲܕܿܝܼܩܘܼܬܼܵܐ ܟܡܵܐ ܐܸܬܼܓܲܢ̄ܒܲܪܘ>
    text <ܕܲܙܟܼܵܘ ܒܐܲܪܥܵܐ ܘܫܲܪܝܼܘ ܡܲܩܠܹܝܢ ܥܲܠ ܕܲܫܡܲܝܵܐ ܀>
    text <܃ܚܣܲܢܘ̣ ܠܲܟܪܘܼܢܵܐ ܘܡܲܟܸܿܟܼܘ ܚܲܝܠܹܗ ܒܝܲܕܼ ܚܲܫܲܝ̈ܗܘܿܢ>
    text <ܘܐܲܗܸܠܘ ܘܲܓܼܚܸܟܼܘ ܐܵܦ ܥܲܠ ܡ̇ܘܬܵܐ ܕܲܕܼܚܝܼܠ ܥܲܠ ܟܠ ܀>
    text <܃ܣܢܵܘ̣ ܚܲܝܲܝ̈ܗܘܿܢ ܘܫܵܛ̣ܘ ܠܲܢܝܵܚܹ̈ܐ ܐܲܪ̈ܥܵܢܵܝܹܐ>
    text <ܘܙܲܡܸܢܘ ܦܲܓܼܪܵܐ ܘܢܲܦܫܵܐ ܐܲܟܲܚ̄ܕܼ ܠܲܚܠܘܿܠ ܪܵܘܡ̇ܐ ܀>
    text <܃ܠܗܵܝ̇ ܡܸܫܬܿܘܼܬܼܵܐ ܕܠܵܐ ܡܸܫܬܿܪܝܵܐ ܚ̣ܙܵܘ ܟܲܣܝܵܐܝܼܬܼ>
    text <ܘܨܲܒܸܿܬܼܘ ܗܵܘܢܵܐ ܒܝܲܕܼ ܚܘܼܣܵܢܵܐ ܐܲܝܟ ܕܲܒܼܢܲܚ̈ܬܹܿܐ ܀>
    text <܃ܩܸܢܛܵܐ ܘܚܘܼܒܵܐ ܡܠܹܝܢ ܗ̄ܘ̣ܵܘ ܟܠܫܵܥ ܪܸ̈ܥܝܵܢܲܝܗܘܿܢ>
    text <ܟܲܕܼ ܡܸܬܼܥܲܗܕܼܝܼܢ ܠܗܵܘ̇ ܕܲܣܢܹܝܢ ܗ̄ܘ̣ܵܘ ܢܲܚ̈ܬܹܿܐ ܕܢܲܦܫܹܗ ܀>
    text <܃ܒܹܗ ܚܵܝ̇ܪܝܼܢ ܗ̄ܘ̣ܵܘ ܟܲܕܼ ܢܵܦܹ̇ܩ ܗ̄ܘ̣ܵܐ ܡ̣ܢ ܡܸܫܬܿܘܼܬܼܵܐ>
    text <ܘܲܒܼܫܘܼܢܵܩܹܗ ܡܸܬܼܒܲܩܹܝܢ ܗ̄ܘ̣ܵܘ ܕܲܟܼܡܵܐ ܡܲܪܝܼܪ ܀>
    text <܃ܠܗܵܝ̇ ܡܲܦܲܫܬܵܐ ܕܲܒܼܘܼ̈ܠܵܬܼܵܐ ܡܸܬܿܕܲܟܼܪܝܼܢ ܗ̄ܘ̣ܵܘ>
    text <ܘܠܵܐ ܫܵܠܹ̇ܝܢ ܗ̄ܘ̣ܵܘ ܠܲܡܟܲܢܵܫܘܼ ܡܸܫܚܵܐ ܕܪ̈ܲܚܡܹܐ ܀>
    text <܃ܘܟܲܕܼ ܛܵܒܼ ܪܲܒܿ ܗ̄ܘ̣ܵܐ ܥܘܼܬܼܪܵܐ ܕܚܲܫܹ̈ܐ ܕܟܲܢܸܫܘ ܒܐܲܪܥܵܐ>
    text <ܩܲܢܝܼܛܝܼܢ ܗ̄ܘ̣ܵܘ ܕܕܲܠܡܵܐ ܢܸܚܣܲܪ ܕܸܠܩܹܗ ܕܚܲܫܵܐ ܀>
    text <܃ܒܥܲܝܢܹ̈ܐ ܕܗܵܘܢܵܐ ܡܸܬܼܒܲܩܹܝܢ ܗ̄ܘ̣ܵܘ ܒܲܟܼܬܼܝܼ̈ܒܼܵܬܼܵܐ>
    text <ܘܲܠܘܵܬܼ ܢܝܼܫܵܐ ܕܚܲܬܿܝܼܬܼܘܼܬܼܵܐ ܡܸܬܿܕܲܪܓܼܝܼܢ ܗ̄ܘ̣ܵܘ ܀>
    text <܃ܡܦܵܣܝܼܢ ܗ̄ܘ̣ܵܘ ܓܹܝܪ ܕܲܒܼܛܝܼܠ ܥܲܡܠܵܐ ܒܸܠܥܵܕܼ ܚܘܼܒܵܐ>
    text <ܘܠܵܐ ܡܨܸܐ ܥܵܐܹ̇ܒ ܒܲܬܼܪܲܥ ܪܵܘܡ̇ܐ ܐܸܠܵܐ ܥܲܡܹܗ ܀>
    text <܃ܡܸܠܲܬܼ ܦܵܘܠܘܼܣ ܥܸܒܼܕܲܬ̤ ܐܸܢܘܿܢ ܕܢܸܪܢܘܿܢ ܗܵܕܹܐ>
    text <ܕܒܲܛܸܠ ܐܸܢܹܝܢ ܠܲܫܒܼܝܼ̈ܚܵܬܼܵܐ ܒܸܠܥܵܕܼ ܚܘܼܒܵܐ ܀>
    text <܃ܐܸܢ ܢܒܼܝܼܘܼܬܼܵܐ ܕܪܲܒܵܐ ܡ̣ܢ ܟܠ ܦܵܫܲܬ̤ ܒܐܲܪܥܵܐ>
    text <ܐܲܝܟܲܢ ܣܵܠ̇ܩܝܼܢ ܥܲܡܠܹ̈ܿܐ ܒܨܝܼܪܹ̈ܐ ܠܪܵܡ̇ܐ ܕܲܠܥܸܠ ܀>
    text <܃ܐܸܢ ܡ̇ܘܗܲܒܼܬܼܵܐ ܕܲܒܼܠܸܫܵܢܹ̈ܐ ܢܚܵܫܵܐ ܚܲܫ̣ܒܵܗ̇>
    text <ܡܲܢ̣ܘܼ ܟܥܲܙܸܐ ܩܕܼܵܡ ܒܘܼܚܪܵܢܵܐ ܕܕܝܼܢܵܐ ܟܹܐܢܵܐ ܀>
    text <܃ܗܲܝܡܵܢܘܼܬܼܵܐ ܚܵܣܢܲܬܼ ܛܘܼܪܹ̈ܐ ܩܪ̣ܵܗ̇ ܠܵܐ ܡܸܕܸܿܡ>
    text <ܘܐܲܝܟܲܢ ܢܸܣܒܲܥ ܕܐܝܼܬܼܵܘܗܝ ܡܸܕܹܿܡ ܡܸܕܸܿܡ ܕܲܒܼܨܝܼܪ ܀>
    text <܃ܐܸܢܗܘ̤ ܕܚܲܫܹ̈ܐ ܥܲܡ ܙܸܕܼܩܵܬܼ̈ܐ ܗܘ̤ܵܘ ܝܲܬܿܝܼܪܹ̈ܐ>
    text <ܡܲܢ̣ܘܼ ܕܲܡܨܸܐ ܢܟܲܢܸܫ ܥܘܼܬܼܪܹܗ ܕܚܘܼܒܵܐ ܪܲܒܵܐ ܀>
    text <܃ܠܲܠܡܹܐܝܢ ܚܘܼܒܵܐ ܪܕܼܵܘ ܢܲܨܝܼܚܹ̈ܐ ܒܙܵܘ̈ܥܲܝ ܢܲܦܫܵܐ>
    text <ܘܒܹܗ ܐܲܝܟ ܡܸܪܕܵܐ ܣܵܡ̣ܘ ܣܝܼ̈ܡܵܬܼܵܐ ܕܩܸܢܝܵܢܲܝ̈ܗܘܿܢ ܀>
    text <܃ܚܙ̣ܵܘ ܟܠ ܛܵܒܼ̈ܢ ܕܠܵܐ ܡܸܬܼܦܲܚ̈ܡܵܢ ܥܲܡ ܪܲܒܿܘܼܬܹܗ>
    text <ܘܫܵܛ̣ܘ ܟܠܡܸܕܹܿܡ ܘܲܪܚܸܡܘ ܚܘܼܒܵܐ ܡ̣ܢ ܟܠܡܸܕܹܿܡ ܀>
  block
    text <܃ܒܝܲܕܼ ܚܲܫܲܝ̈ܗܘܿܢ ܒܩ̣ܵܘ ܪܲܒܿܘܼܬܹܗ ܕܠܵܐ ܡܸܬܼܚܲܣܢܵܐ>
    text <ܘܠܵܐ ܒܥ̣ܵܘ ܥܲܡܹܗ ܥܸܕܼܪܵܐ ܐ̄̇ܚܪܹܢܵܐ ܒܐܘܼܠܨܵܢܲܝ̈ܗܘܿܢ ܀>
    text <܃ܠܗܘܿܢ ܦܲܐܝܵܐ ܗ̣̄ܘܵܬܼ ܠܡܸܪܚܲܡ ܚܘܼܒܵܐ ܠܝܵܪܹ̈ܥܲܝ ܚܘܼܒܵܐ>
    text <ܐܵܦ ܠܹܗ ܠܚܘܼܒܵܐ ܠܲܡܥܲܕܿܪܘܼ ܠܲܒܼܢܲܝ̈ ܐ̄ܪܵܙܹܗ ܀>
    text <܃ܕܪܲܚܡܘܼܗܝ ܣܲܓܿܝܼ ܘܠܵܐ ܐܸܬܼܪܲܦܝܼܘ ܡ̣ܢ ܥܸܢܝܵܢܹܗ>
    text <ܐܲܚܸܒܼ ܐܸܢܘܿܢ ܘܥܲܕܲܪ ܐܸܢܘܿܢ ܠܥܸܠ ܡ̣ܢ ܚܲܝܠܵܐ ܀>
    text <܃ܕܲܪܕܼܵܘ ܡܸܢܹܗ ܘܠܵܐ ܦܵܫ̣ܘ ܡܸܢܹܗ ܒܝܲܕܼ ܣܘܼܥܪ̈ܢܹܐ>
    text <ܡܲܢܲܥ ܐܸܢܘܿܢ ܠܲܠܡܹܐܝܢ ܚܲܝܹ̈ܐ ܕܠܵܐ ܫܘܼܠܵܡܵܐ ܀>
    text <܃ܠܗܘܿܢ ܙܵܟܼܘܼܬܼܵܐ ܥܲܡ ܦܘܼܪܥܵܢܵܐ ܕܠܵܐ ܡܸܬܼܚܲܒܲܐܠ>
    text <ܕܲܣܢ̣ܵܘ ܚܲܝܹ̈ܐ ܘܲܪܚܸܡܘ ܣܲܒܼܪܵܐ ܕܠܵܐ ܡܸܬܿܕܲܓܲܠ ܀>
    text <܃ܠܗܘܿܢ ܩܘܼܠܵܣܵܐ ܡ̣ܢ ܟܠ ܦܘܼܡ̈ܝܼܢ ܐܲܝܟ ܙܲܟܝܵܐ>
    text <ܘܠܲܢ ܓܘܼܢܵܝܵܐ ܕܠܵܐ ܕܲܡܹ̇ܝܢܲܢ ܒܢܝܼܫܵܐ ܕܝܼܠܗܘܿܢ ܀>
    text <܃ܠܝܵܪ̈ܬܹܿܐ ܫܲܦܠܹ̈ܐ ܫܒܲܩ̣ܘ ܡܲܪ̈ܗܵܛܹܐ ܡ̣ܢ ܚܲܫܲܝ̈ܗܘܿܢ>
    text <ܘܒܲܕܲܪܘ ܐܸܢܘܿܢ ܒܲܪ̈ܓܼܝܼܓܼܵܬܼܵܐ ܐܲܪ̈ܥܵܢܝܵܬܼܵܐ ܀>
    text <܃ܠܲܚܒܸܢܵܢܹ̈ܐ ܝܲܗ̄ܒܿܘܼܗܝ ܠܥܘܼܬܼܪܵܐ ܕܡ̣ܢ ܥܲܡ̈ܠܲܝܗܘܿܢ>
    text <ܘܠܵܐ ܦܲܪܢܸܣܘ ܒܹܗ ܡܸܣܟܹܿܢܘܼܬܼܵܐ ܕܚܲܝܹ̈ܐ ܕܐ̄ܢܵܫܵܐ ܀>
    text <܃ܒ̈ܢܲܝܵܐ ܪ̈ܦܲܝܵܐ ܫܩܲܠ̣ܘ ܝܵܪܬܿܘܼܬܼܵܐ ܕܪ̈ܘܼܚܵܢܝܵܬܼܵܐ>
    text <ܘܙܲܒܿܢܘܼܗ̇ ܡܲܓܵܢ ܘܠܵܐ ܫܩܲܠܘ ܛܝܼܡܹ̈ܐ ܪ̈ܘܼܚܵܢܵܝܹܐ ܀>
    text <܃ܠܵܘ ܒܲܫܪܵܪܵܐ ܗܘ̤ܵܘ ܝܵܪ̈ܘܿܬܹܐ ܠܥܘܼܬܼܪܵܐ ܕܪܘܼܚܵܐ>
    text <ܘܕܲܓܵܠܵܐܝܼܬܼ ܐܲܚܸܒܼܘ ܘܲܪܚܸܡܘ ܩܘܼܫܬܵܐ ܒܙܹܐܦܵܐ ܀>
    text <܃ܡܸܛܠ ܚܘܼܒܵܐ ܕܐܲܪ̈ܥܵܢܵܝܵܬܼܵܐ ܢܩܸ݂ܦܘ ܠܲܫܪܵܪܵܐ>
    text <ܘܡܸܛܠ ܕܲܪܓܼܵܘ ܕܪܹܫܢܘܼܬܼܵܐ ܠܒܸܫ̣ܘ ܐܸܣܟܹܿܡܵܐ ܀>
    text <܃ܒܪܸܚܡܲܬܼ ܫܘܼܒܼܚܵܐ ܨܲܒܸܿܬܼܘ ܘܲܒܼܢ̣ܵܘ ܢܵܘ̈ܣܹܐ ܠܟܹܐܢܹ̈ܐ>
    text <ܘܲܥܒ݂ܲܘܕܼܘ ܐܸܢܢܘܿܢ ܒܹܝܬܼ ܬܹܐܓܼܘܼܪܬܵܐ ܠܪܸܚܡܲܬܼ ܟܸܣܦܵܐ ܀>
    text <܃ܦܲܚܹ̈ܐ ܕܟܸܣܦܵܐ ܨܠܵܘ ܒܹܝܬܼ ܩܘܼܕܼܫܵܐ ܡܫܲܡܫܲܝ̈ ܩܘܼܕܼܫܵܐ>
    text <ܕܢܲܦܸܠ ܨܲܝܕܵܐ ܕܟܸܣܦܵܐ ܢܕܼܝܼܕܼܵܐ ܠܪܸܚܡܲܬܼ ܟܸܣܦܵܐ ܀>
    text <܃ܡܸܛܠ ܟܸܣܦܵܐ ܩܪܵܡ̣ܘ ܥܲܠ ܐܸܣܹ̈ܐ ܟܸܣܦܵܐ ܢܟܼܝܼܠܵܐ>
    text <ܕܢܸܚܙܸܐ ܟܠܢܵܫ ܦܲܐܝܘܼܬܼ ܟܸܣܦܵܐ ܘܢܲܝܬܸܿܐ ܟܸܣܦܵܐ ܀>
    text <܃ܒܪܸܚܡܲܬܼ ܟܸܣܦܵܐ ܙܲܝܲܚܘ ܓܲܪ̈ܡܹܐ ܒܪܸ̈ܓܼܫܹܐ ܕܠܲܒܲܪ>
    text <ܘܲܒܼܪܸܥܝܵܢܵܐ ܢܲܫܸܩܘ ܟܸܣܦܵܐ ܕܠܵܐ ܣܲܒܼܥܘܼܬܼܵܐ ܀>
    text <܃ܒܪܸܚܡܲܬܼ ܟܸܣܦܵܐ ܙܲܝܲܚܘ ܓܲܪ̈ܡܹܐ ܒܪܸܓܼܫܹܐ ܕܲܠܒܲܪ>
    text <ܘܲܒܼܪܸܥܝܵܢܵܐ ܢܲܫܸܩܘ ܟܸܣܦܵܐ ܕܠܵܐ ܣܲܒܼܥܘܼܬܼܵܐ ܀>
    text <܃ܐܲܩܢܝܼܘ ܐܸܢܘܿܢ ܓܲܪ̈ܡܹܐ ܡܝܼܬܹ̈ܐ ܩܵܠܵܐ ܓܫܝܼܡܵܐ>
    text <ܠܡܸܬܼܒܲܥ ܟܸܣܦܵܐ ܡ̣ܢ ܐ̄ܢܵܫܘܼܬܼܵܐ ܒܹܝܬܼ ܚܸܙܘܵܢܹ̈ܐ ܀>
    text <܃ܣܵܢܲܝܲܝ̈ ܟܸܣܦܵܐ ܕܦܲܣܸܩܘ ܢܸܫ̈ܒܹܿܐ ܕܲܦܪܲܣ ܟܸܣܦܵܐ>
    text <ܥܸܒܼܕܲܬ̤ ܐܸܢܘܿܢ ܪܸܚܡܲܬܼ ܟܸܣܦܵܐ ܨܲܝܕܵܐ ܠܟܸܣܦܵܐ ܀>
    text <܃ܒܚܲܝܠܵܐ ܕܓܼܪ̈ܡܹܐ ܨܒܼܵܬ̤ ܝܲܥܢܘܼܬܼܵܐ ܠܡܸܒܼܠܲܥ ܣܲܓܿܝܼ>
    text <ܘܲܒܼܘܼܕܼܪܵܢܹܗ ܗܢܵܬ̤ ܫܘܼܠܛܵܢܵܐ ܠܡܸܪܕܲܦ ܫܹܐܕܹ̈ܐ ܀>
  block
    text <܃ܠܵܘ ܒܲܫܪܵܪܵܐ ܪܸܕܼܦܲܬ̤ ܐܸܢܘܿܢ ܐܸܠܵܐ ܒܙܹܐܦܵܐ>
    text <ܘܡ̣ܢ ܩܵܠ ܟܸܣܦܵܐ ܥܪܲܩ̣ܘ ܡ̇ܪ̈ܘܿܕܹܐ ܘܠܵܘ ܡ̣ܢ ܩܘܼܫܬܵܐ ܀>
    text <܃ܪܸܚܡܲܬܼ ܟܸܣܦܵܐ ܐܸܓܼܪܲܬ̤ ܐܸܢܘܿܢ ܦܵܥܠܹ̈ܐ ܠܟܲܪܡ̇ܗ̇>
    text <ܕܢܸܗܘܘܿܢ ܦܵܠ̇ܚܝܼܢ ܒܐܸܫܟܵܪ ܥܵܘ̣ܠܵܐ ܐܲܝܟ ܕܲܒܼܩܘܼܫܬܵܐ ܀>
    text <܃ܦܵܠܲ݁ܚ ܕܲܝܘܵܐ ܠܪܸܚܡܲܬܼ ܟܸܣܦܵܐ ܒܪܸ̈ܓܼܫܲܝ ܦܲܓܼܪܵܐ>
    text <ܘܲܡܫܲܡܸܫ ܠܹܗ ܒܲܪ̈ܓܼܝܼܓܼܵܬܼܵܐ ܐܲܝܟ ܕܲܠܡܵܪܵܐ ܀>
    text <܃ܬܵܐ ܦܵܪܘܿܫܵܐ ܡܫܲܥ ܘܐܸܬܿܕܲܡܲܪ ܦܵܪܘܿܫܵܐܝܼܬܼ>
    text <ܕܲܟܼܡܵܐ ܦܸܪܚܲܬ̤ ܪܸܚܡܲܬܼ ܟܸܣܦܵܐ ܒܓܸܦܹ̈ܐ ܕܟܸܣܦܵܐ ܀>
    text <܃ܒܢܝܼܪܵܐ ܕܥܲܡܠܹܗ ܟܸܕܼܢܲܬ̤ ܐܲܟܲܚ̄ܕܼ ܐ̄ܢܵܫܵܐ ܘܫܹ̈ܐܕܹܐ>
    text <ܘܠܵܐ ܣܦܲܩ̣ܘ ܡܲܠܝܼܘ ܚܲܣܝܼܪܘܼܬܼܵܗ̇ ܪܵܘܡ̇ܐ ܘܥܘܼܡܩܵܐ ܀>
    text <܃ܙܟܼܵܬ̤ ܠܲܥܪ̈ܝܼܡܹܐ ܘܠܲܗܸܕܼܝܼܘܿܛܹ̈ܐ ܒܲܗ̈ܦܵܟܼܵܬܼܵܐ>
    text <ܘܲܩܢܵܬ̤ ܕܲܪܓܼܵܐ ܕܪܲܒܵܢܘܼܬܼܵܐ ܠܥܸܠ ܡ̣ܢ ܟܠ ܐ̄ܢܵܫ ܀>
    text <܃ܐܵܦ ܐܲܬܼܠܹܝܛܹ̈ܐ ܕܲܢܨܲܚ̣ܘ ܘܲܙܟܼܵܘ ܒܐܵܓܼܘܿܢ ܩܘܼܫܬܵܐ>
    text <ܚܸܣܢܲܬ̤ ܐܸܢܘܿܢ ܒܐܸܣܟܹܿܝܡ ܚܘܼܒܵܐ ܕܨܹܝܕܼ ܓܲܪ̈ܡܲܝܗܘܿܢ ܀>
    text <܃ܐܲܓܼܪܵܐ ܓܚܘܼܒܵܐ ܬܸܒܼܥܲܬ̤ ܐܸܢܢܘܿܢ ܠܓܲܪ̈ܡܹܐ ܕܢܲܟܼܦܹ̈ܐ>
    text <ܟܲܕܼ ܒܐܸܣܟܹܿܡܵܐ ܘܠܵܘ ܒܲܫܪܵܪܵܐ ܪܸܚܡܲܬ̤ ܐܸܢܘܿܢ ܀>
    text <܃ܡܸܛܠ ܟܸܣܦܵܐ ܐܲܣܓܿܝܼܘ ܘܝܲܩܲܪܘ ܝܲܥܢܹ̈ܐ ܠܟܸܣܦܵܐ>
    text <ܘܲܬܼܒܲܥ̣ܘ ܐܲܓܼܪܵܐ ܕܐܸܣܟܹܿܝܡ ܙܹܐܦܵܐ ܐܲܝܟ ܫܲܪܝܼܪܵܐ ܀>
    text <܃ܠܵܐ ܒܵܥܹ̇ܝܢ ܗ̄ܘ̣ܵܘ ܚܲܪ̈ܡܹܐ ܕܟܹܐܢܹ̈ܐ ܠܲܡܝܲܩܵܪܘܼ>
    text <ܘܠܵܐ ܗ̄ܘ̣ܵܘ ܥܲܠ ܙܡܝܼܪ̈ܵܬܲܢ ܘܥܲܠ ܬܸܫܡܸܫܬܲܢ ܀>
    text <܃ܠܵܐ ܚܸܫܲܚ ܗ̄ܘ̣ܵܐ ܠܙܲܗ̈ܝܲܝ ܢܲܦܫܵܐ ܥܸܛܪܵܐ ܕܡܸܢܲܢ>
    text <ܘܠܵܐ ܠܲܥܛܝܼܦܲܝ̈ ܢܘܼܗܪܵܐ ܓܲܐܝܵܐ ܕܸܠܩܹ̈ܐ ܕܙܲܒܼܢܵܐ ܀>
    text <܃ܒܪܸܚܡܲܬܼ ܢܲܦܫܵܐ ܦܠܸܐ ܗ̄ܘ̣ܵܐ ܠܟܹܐܢܹ̈ܐ ܠܲܡܝܲܩܵܪܘܼ>
    text <ܐܲܝܟ ܕܐܵܦ ܗܸܢܘ̣ܿܢ ܒܙܵܘ̈ܥܲܝ ܢܲܦܫܵܐ ܪܚܸܡ̣ܘ ܠܐܲܠܵܗܵܐ ܀>
    text <܃ܒܟܸܣܝܵܐ ܫܦ݂ܲܪܘ ܗ̄ܘ̣ܵܘ ܐܲܝܟ ܦܵܪ̈ܘܿܫܹܐ ܠܚܸܙܹ̇ܐ ܒܟܸܣܝܵܐ>
    text <ܐܵܦ ܗܘ̤ ܟܲܣܝܵܐ ܝܲܩܲܪ ܐܸܢܘܿܢ ܒܟܸܣܝܵܐ ܘܓܸܠܝܵܐ ܀>
    text <܃ܐܵܦ ܪܹܫܝܼܬܲܢ ܕܲܕܪܲܫ ܐܘܼܪܚܵܐ ܒܚܲܝܹ̈ܐ ܠܪܵܘܡ̇ܐ>
    text <ܠܗܵܘ̇ ܝܲܗ̣̄ܒܼ ܛܘܼܒܼܵܐ ܕܲܕܠܵܐ ܚܙܵܢܼܵܐ ܗܲܝܡܸܢ ܒܲܫܡܹܗ ܀>
    text <܃ܠܢܝܼܫܵܐ ܕܝܼܠܹܗ ܙܵܕܹ̇ܩ ܗ̄ܘ̣ܵܐ ܠܲܢ ܠܡܸܚܢܵܐ ܒܙܵܘ̈ܥܹܐ>
    text <ܘܠܵܐ ܒܲܚܙܵܬܼܵܐ ܢܚܵܘܸܐ ܫܘܼܦܪܵܐ ܠܲܟܼܢܵܘ̈ܬܲܢ ܀>
    text <܃ܠܵܐ ܦܲܐܝܵܐ ܗ̄ܘ̣ܵܬܼ ܕܒܼܐܝܼܩܵܪ ܟܹܐܢܹ̈ܐ ܢܝܲܩܲܪ ܢܲܦܫܲܢ>
    text <ܘܠܵܐ ܙܵܕܹ̇ܩ ܗ̄ܘ̣ܵܘ ܕܢܸܬܼܒܲܥ ܐܸܢܘܿܢ ܐܲܓܼܪܵܐ ܕܥܲܡܠܲܢ ܀>
    text <܃ܡܲܓܼܵܢ ܝܲܗ̄ܒܿܘܼܗ̇ ܠܗܵܝ̇ ܡ̇ܘܗܲܒܼܬܼܵܐ ܕܲܥܬܲܪܘ ܡܸܢܵܗ̇>
    text <ܘܒܼܵܗ̇ ܒܲܕܼܡܘܼܬܼܵܐ ܘܵܠܹ̇ܐ ܗ̄ܘ̣ܵܐ ܠܲܢ ܠܲܡܫܲܡܵܫܘܼ ܀>
  block
    text <܃ܪܲܒܿܘܼܬܼ ܟܲܪܣܵܐ ܥܸܠܲܬ̤ ܘܲܫܪܵܬ̤ ܒܹܝܬܼ ܡ̇ܝ̈ܘܿܬܹܐ>
    text <ܘܡܸܛܠ ܗܵܢܵܐ ܡܕܼܵܘܲܕܼ ܘܲܫܚܝܼܩ ܥܘܼܡܪܵܐ ܕܐ̄ܢܵܫܵܐ ܀>
    text <܃ܪܸܚܡܲܬܼ ܡܲܣܪܵܐ ܦܸܪܣܲܬ̤ ܢܸܫ̈ܒܹܿܐ ܒܹܝܬܼ ܐܲܪ̈ܥܵܢܹܐ>
    text <ܘܲܢܦ݂ܲܠ ܟܠܢܵܫ ܒܲܡܨܸܝܼ̈ܕܼܵܬܼܵܐ ܕܥܵܠܘܿܒܼܘܼܬܼܵܐ ܀>
    text <܃ܫܘܼܒܼܚܵܐ ܣܪܝܼܩܵܐ ܡܲܟܸܿܟ ܢܲܦܫܹܗ ܒܫܸܡ ܚܲܠܝܘܼܬܼܵܐ>
    text <ܘܐܲܫܩܝܼ ܐܸܢܘܿܢ ܠܲܒܼܢܲܝ̈ܢܵܒܵܐ ܡܸܪܲܬܼ ܡ̇ܘܬܵܐ ܀>
    text <܃ܚܣܵܡܵܐ ܣܲܢܝܵܐ ܥܵܘܪܵܗ̇ ܠܢܲܦܫܵܐ ܡ̣ܢ ܝܼܕܲܥܬܼܵܐ>
    text <ܘܲܚܫܸ݂ܟ ܥܵܠܡܵܐ ܘܫܲܪܝܼ ܡ̇ܐܹ̇ܫ ܐܸܣܹ̈ܐ ܒܛܲܗܪܵܐ ܀>
    text <܃ܥܒ݂ܲܪ ܣܘܼܟܵܠܵܐ ܡ̣ܢ ܪܸܥܝܵܢܵܐ ܕܲܡܠܝܼܠܘܼܬܼܵܐ>
    text <ܘܲܒܼܛܸܠܘ ܙܵܘܥܹ̈ܐ ܕܦܵܘܿܫܘܼܬܼܵܐ ܡ̣ܢ ܒܘܼܝܵܢܵܐ ܀>
    text <܃ܘܐܸܢ ܥܘܼܕܼܪܵܢܵܐ ܕܪܸܡܙܵܐ ܠܵܐ ܡܲܕܼܪܸܟ ܠܲܢ>
    text <ܒܛܸܠܘ ܘܐܸܬܿܕܲܓܲܠܘ ܐܵܦ ܡܘܼܠܟܵܢܹ̈ܐ ܕܲܠܘܵܬܼ ܓܸܢܣܲܢ ܀>
    text <܃ܬܵܘ ܚܲܝܵܒܹܵܐ ܢܸܦܪܘܿܥ ܩܲܠܝܼܠ ܫܛܵܪ ܚܵܘ̈ܒܵܬܲܢ>
    text <ܕܲܠܡܵܐ ܢܸܥܫܲܢ ܝܘܼܩܪܵܐ ܕܥܵܘ̣ܠܲܢ ܘܲܢܛܲܒܲܠ ܠܲܢ ܀>
    text <܃ܬܵܘ ܢܸܬܼܓܵܘܲܣ ܒܲܠܡܹܐܝܢ ܟܹܐܢܹ̈ܐ ܐܲܝܟ ܕܲܒܼܟܹܐܢܹ̈ܐ>
    text <ܕܲܢܥܲܕܿܪܘܼܢܵܢ ܒܚܘܼܒܵܐ ܘܪ̈ܲܚܡܹܐ ܩܕܼܵܡ ܕܲܝܵܢܵܐ ܀>
    text <܃ܬܵܘ ܢܸܥܒܸܿܕܼ ܠܲܢ ܪ̈ܵܚܡܹܐ ܡܸܟܵܐ ܥܲܕܼ ܚܲܝܝܼܢܲܢ>
    text <ܕܲܢܩܲܒܿܠܘܼܢܵܢ ܒܲܡܛܲܠܲܝ̈ܗܘܿܢ ܕܠܵܐ ܡܸܫܬܬܲܪ̈ܝܵܢ ܀>
    text <܃ܬܵܘ ܢܸܬܿܬܲܓܼܪ ܥܲܡ ܟܲܫܝܼܪܹ̈ܐ ܪܘܼܚܵܢܵܐܝܼܬܼ>
    text <ܕܢܸܫܘܸܐ ܠܐܲܓܼܪܵܐ ܕܦܵܥܠܹ̈ܐ ܕܲܛܥܲܢܘ ܝܘܼܩܪܹܗ ܕܝܵܘܡܵܐ ܀>
    text <܃ܢܕܘܼܢ ܪܸܥܝܵܢܲܢ ܒܐܲܝܠܹܝܢ ܕܲܚܛܲܝܢ ܐܲܝܟ ܦܵܪ̈ܘܿܫܹܐ>
    text <ܕܢܸܗܘܸܐ ܚܲܒܼܪܹ̈ܐ ܠܐܲܝܠܹܝܢ ܕܲܣܒܲܠܘ ܢܸܓܼ̈ܕܹܿܐ ܒܚܘܼܒܵܐ ܀>
    text <܃ܕܠܵܐ ܣܵܦ̇ܩܝܼܢܲܢ ܠܲܡܣܲܝܒܵܪܘܼ ܚܲܫܲܝ̈ ܦܲܓܼܪܵܐ>
    text <ܢܸܚܲܫ ܩܲܠܝܼܠ ܒܙܵܘܥܲܝ̈ ܢܲܦܫܵܐ ܚܠܵܦ ܗܲܕܵܡܹ̈ܐ ܀>
    text <܃ܕܲܡܚܝܼܠ ܚܲܝܠܲܢ ܠܲܡܥܲܙܵܝܘܼ ܩܕܼܵܡ ܚܘܼ̈ܬܼܚܵܬܹܐ>
    text <ܢܸܩܪܸܐ ܠܪ̈ܲܓܡܹܐ ܕܚܲܫܘ ܠܲܟܼܝܵܢܲܢ ܕܲܢܥܲܕܿܪܘܼܢܵܢ ܀>
    text <ܥܘܼܢܵܝܵܐ܃ ܒܪܝܼܟ ܡ̇ܪܵܐ ܕܕܼܵܡ̇ܟܿܝܼܢ ܥܲܒܼܕܵܘ̈ܗܝ܃ ܘܗܘ̤ ܡ̇ܘܪܸܒܼ ܕܘܼܟܼܪ̈ܵܢܲܝܗܘܿܢ ܀>
text <ܠܘܼܩܒܲܠ ܝܗ̄ܘܼܕܼܵܝܹ̈ܐ>
  block
    text <ܠܘܼܩܒܲܠ ܝܗ̄ܘܼܕܼܵܝܹ̈ܐ>
  block
    text <ܘܡܸܬ̣ܐ̱ܡܲܪ ܒܥܹܐܕܼܐ ܕܐܘܿܫܲܥܢܹ̈ܐ ܘܐܝܼܬܼܵܘܗܝ>
    text <ܠܘܼܩܒܲܠ ܝܗ̄ܘܼܕܼܵܝܹ̈ܐ>
    text <ܥܘܼܢܵܝܵܐ>
    text <ܒܪܝܼܟ ܡܵܪܵܐ ܕܡ̣ܢ ܦܘܼܡ ܫܲܒܼܪܹ̈ܐ܃ ܓܒܼ݂ܵܐ ܠܹܗ ܫܘܼܒܼܚܵܐ>
    text <ܠܐܝܼܩܵܪܹܗ܃ ܐܲܚܲܝ̈܃>
  block
    text <܃ܬܵܐ ܝܗ̄ܘܼܕܼܵܝܵܐ ܚܬܼܝܼܪ ܒܲܫܡܵܗܹ̈ܐ ܦܲܓܼܪ̈ܵܢܵܝܹܐ>
    text <ܓܠܝܼ ܘܒܲܕܸܿܩ ܠܝܼ ܕܡ̇ܢܲܐ ܗ̄ܝܼ ܥܸܠܬܼܵܐ ܕܓܼܒܼܝܘܼܬܼ ܥܲܡܵܟ ܀>
    text <܃ܡܸܛܠ ܡ̇ܢܵܐ ܓܒܹܝܬܿ ܡ̣ܢ ܟܠܵܐ ܠܐܲܠܵܗ ܟܠܵܐ>
    text <ܘܲܡܝܲܩܲܪ ܐܲܢ̄ܬܿ ܒܲܫܡܵܐ ܘܕܿܪܓܼܵܐ ܠܥܸܠ ܡ̣ܢ ܥܲܡܡܹ̈ܐ ܀>
    text <܃ܠܡܵܢܵܐ ܦܪܝܼܫܲܬܿ ܡ̣ܢ ܫܲܪ̈ܒܼܵܬܼܵܐ ܕܟܼܠܵܗ̇ ܬܹܒܹܝܠ>
    text <ܘܠܵܐ ܡܸܬܼܚܲܠܛܲܬܿ ܥܲܡ ܐܸܡ̈ܘܵܬܼܵܐ ܕܝܲܠܕܼܵܘ̈ܗܝ ܕܐܵܕܼܵܡ ܀>
    text <܃ܠܡܵܢ ܡܸܬܼܢܲܟܼܪܹܝܬܿ ܐܲܝܟ ܢܘܼܟܼܪܵܝܵܐ ܠܲܒܼܢܲܝ̈ ܓܸܢܣܵܝܟ>
    text <ܕܗܵܐ ܡܸܢܹܗ ܐܲܢ̄ܬܿ ܕܡܸܕܼܪܵܐ ܕܐ̄ܢܵܫܵܐ ܓܒܼܝܼܠ ܡ̣ܢ ܥܲܦܪܵܐ ܀>
    text <܃ܚܲܕܼܘܼ ܟܝܵܢܵܐ ܕܐܵܕܼܵܡ̇ܝܹ̈ܐ ܐܘܿ ܒܲܪ ܐܵܕܼܵܡ>
    text <ܘܚܲܕܼܘܼ ܚܲܝܠܵܐ ܕܐܲܬܼܩܸܢ ܠܐܵܕܼܵܡ ܘܲܠܝܲܠ̈ܕܵܬܹܗ ܀>
    text <܃ܟܝܵܢܵܐ ܣܵܗܹ̇ܕܼ ܕܚܲܕܼܘܼ ܟܝܵܢܵܐ ܘܚܲܕܼ ܒܵܪܘܿܝܵܐ>
    text <ܘܐܸܢ ܚܲܕܼ ܐܸܢܘܿܢ ܠܡܵܢ ܦܘܼܪܫܵܢܵܐ ܕܥܲܡܵܐ ܘܥܲܡܡܹ̈ܐ ܀>
    text <ܐܸܢ ܚܲܕܼ ܪܸܡܙܵܐ ܒܪ݂ܵܐ ܟܠܡܼܕܹܿܡ ܡ̣ܢ ܠܵܐ ܡܼܕܸܿܡ܃>
  block
    text <ܠܡܵܢ ܣܵܕܹ̇ܩ ܐܲܢ̄ܬܿ ܒܪܝܼܬܼܵܐ ܫܘܼܝܼܬܼܵܐ ܒܠܵܐ ܫܲܘܝܘܼܬܼܵܟ ܀>
    text <܃ܐܸܢܗܘ̤ ܕܟܹܐܢܵܐ ܗ̄ܘ̣ ܚܲܝܠܵܐ ܕܲܒܼܪܵܐ ܡܠܝܼܠܹ̈ܐ ܘܚܲܪ̈ܫܹܐ>
    text <ܠܡܵܢ ܠܵܐ ܫܲܘܝܵܐ ܣܵܥܘܿܪܘܼܬܹܗ ܠܘܵܬܼ ܬܘܼܩܵܢܵܘ̈ܗܝ ܀>
    text <܃ܠܡܵܢܵܐ ܓ̣ܒܼܵܟ ܠܵܟ ܡ̣ܢ ܟܠ ܥܲܡܡܝܼ̈ܢ ܘܐܲܣܠܝܼ ܠܫܲܪܟܵܐ>
    text <ܘܥܲܠ ܡ̇ܢ ܨܹܐܕܲܝܟ ܥܒ݂ܲܕܼ ܡܘܼܠܟܵܢܵܐ ܘܠܵܐ ܨܹܝܕܼ ܟܠܢܵܫ ܀>
    text <܃ܠܡܵܢܵܐ ܒܥܲܡܵܟ ܐܲܣܪܹܗ ܠܪܲܗܛܵܐ ܕܪܘܼܚ ܓܸܠܝܵܢܵܘ̈ܗܝ>
    text <ܘܬܲܚܸܡ ܘܲܟܼܠ̣ܵܗ̇ ܠܲܢܒܼܝܘܼܬܼܵܐ ܠܓܼܵܘ ܡ̣ܢ ܫܲܒܼܛܲܝ̈ܟ ܀>
    text <܃ܠܡܵܢ ܠܵܟ ܒܲܠܚܘܿܕܼ ܝܲܗ̣̄ܒܼ ܢܵܡܘܿܣܵܐ ܚܲܝܹ̈ܐ>
    text <ܘܢܲܟܼܪܝܼ ܠܥܲܡܡܹ̈ܐ ܡ̣ܢ ܚܲܠܝܘܼܬܼܵܐ ܕܢܸܒܼܥܹܗ ܪܲܒܵܐ ܀>
    text <܃ܠܡܵܢ ܒܵܟ ܚܹܝܠ ܐܵܬܼܘܵܬܹ̈ܗ ܘܲܓܼܒܲܪ̈ܘܵܬܹܗ>
    text <ܘܲܪܸܕܼܵܐ ܠܥܲܡܡܹ̈ܐ ܘܐܲܟܸܿܣ ܠܡܲܠ̈ܟܹܿܐ ܡܸܛܠܵܬܼܵܟ ܀>
    text <܃ܠܡܵܐ ܟܲܝ ܚܘܼܒܵܟ ܫܦܝܼܥ ܨܹܝܕܼ ܚܘܼܒܹܿܗ ܝܲܬܿܪܝܼ ܡ̣ܢ ܟܠ>
    text <ܘܡܸܛܠ ܗܵܕܹܐ ܦܲܪ̣ܥܵܟ ܐܲܓܼܪܵܐ ܕܫܵܘܹ̇ܐ ܠܚܘܼܒܵܟ ܀>
    text <܃ܐܵܘ ܕܲܠܡܵܐ ܟܲܝ ܠܚܘܼܒܹܿܗ ܕܐܲܒܼܪܵܡ ܝܲܩܲܪ ܚܘܼܒܹܿܗ>
    text <ܘܡܸܛܠ ܗܵܕܹܐ ܥܲܒܼ݂ܕܼܵܟ ܝܵܪܬܵܐ ܕܚܘܼܒܹܿܗ ܪܲܒܵܐ ܀>
    text <܃ܡ̇ܕܹܝܢ ܢܸܒܼܥܸܐ ܕܡܸܛܠ ܡ̇ܢܵܐ ܓܒܼ݂ܵܝܗܝ ܠܐܲܒܼܪܵܗܵܡ>
    text <ܘܐܲܝܕܼܵܐ ܗ̄ܝܼ ܥܸܠܬܼܵܐ ܕܲܩܪ̣ܵܝܗܝ ܪܵܚܡܵܐ ܕܒܲܣܝܼܡܘܼܬܹܗ ܀>
    text <܃ܐܸܢ ܐܵܡܲ݁ܪ ܐܲܢ̄ܬܿ ܕܚܘܼܒܹܿܗ ܥܲܒܼ݂ܕܹܿܗ ܪܵܚܡܵܐ ܠܟܲܣܝܵܐ>
    text <ܗܵܐ ܩܲܕܿܝܼܡܵܐ ܓܒܼܝܼܬܹܗ ܠܚܘܼܒܹܿܗ ܘܣܵܗܹ̇ܕ ܡܘܼܫܹܐ ܀>
    text <܃ܪܘܼܚ ܓܸܠܝܵܢܵܐ ܩܪ̣ܵܝܗܝ ܡ̣ܢ ܒܵܒܹܠ ܩܕܼܵܡ ܕܲܢܗܲܝܡܸܢ>
    text <ܘܒܼܵܬܲܪ ܕܲܦܪܵܝܗܝ ܫܒ݂ܲܩ ܚܲܢܦܘܼܬܼܵܐ ܘܝܲܩܲܪ ܩܘܼܫܬܵܐ ܀>
    text <܃ܡ̇ܕܹܝܢ ܠܵܐ ܠܵܟ ܠܡܸܫܬܲܒܼܗܵܪܘܼ ܘܠܵܐ ܠܐܲܒܼܵܗܲܝ̈ܟ>
    text <ܕܗܵܐ ܓܼܒܼܝܘܼܬܼܵܟ ܗ̄ܝܼ ܕܲܐ̄ܚܪܹܝܢ ܕܓܼܵܒܹ̇ܐ ܘܡܲܣܠܸܐ ܀>
    text <܃ܘܢܸܗܘܸܐ ܕܚܘܼܒܹܿܗ ܠܐܲܒܼܪܵܡ ܕܢܸܗܘܸܐ ܓܼܒܼܝܵܐ>
    text <ܗܵܐ ܐܝܼܬܼ ܕܐܲܚܸܒܼ ܩܕܼܵܡ ܓܲܒܼܝܘܼܬܹܗ ܝܲܬܿܝܼܪ ܡܸܢܹܗ ܀>
    text <܃ܐܲܚܸܒܼ ܗܵܒܹܝܠ ܘܚܵܘܝܼ ܚܘܼܒܹܿܗ ܒܝܲܕܼ ܣܘܼܥܪܵܢܵܐ>
    text <ܘܣܵܗܹ̇ܕܼ ܩܸܛܠܹܿܗ ܚܘܼܒܵܐ ܩܲܛ̣ܠܹܗ ܚܣܵܡܵܐ ܀>
    text <܃ܫܦ݂ܲܪ ܗ̄ܘ̣ܵܐ ܐܵܦ ܢܘܿܚ ܒܕܼܵܪܵܐ ܣܲܢܝܵܐ ܡܚܲܒܸܿܠ ܐܘܼܪܚܹܗ>
    text <ܘܗܵܐ ܣܵܗܕܿܘܼܬܼܵܐ ܕܕܲܟܼܝܘܼܬܼ ܢܲܦܫܹܗ ܒܣܸܦܪܹܗ ܕܡܘܼܫܹܐ ܀>
    text <܃ܟܲܗܸܢ ܘܝܼܪܸ݂ܒܼ ܐܵܦ ܡܲܠܟܿܝܼܙܕܹܿܩ ܩܕܼܵܡ ܐܲܠܵܗܹܗ>
    text <ܘܢܹܐܡܲܪ ܐܲܒ̣ܪܵܡ ܕܐܲܪܟܸܿܢ ܪܹܫܹܗ ܩܕܼܵܡ ܒܘܼܪ̈ܟܵܬܹܗ ܀>
  block
    text <܃ܗܵܐ ܗܘ̤ܵܘ ܟܹܐܢܹ̈ܐ ܒܲܪ ܐܲܒܼܪܵܗܵܡ ܕܕܼܵܡܹ̇ܝܢ ܠܐܲܒܼܘܼܟ>
    text <ܠܡܵܢ ܨܹܝܕ ܐܲܒܼܘܼܟ ܗܘ̤ܵܐ ܡܘܼܠܟܵܢܵܐ ܘܠܵܐ ܨܹܐܕܲܝܗܘܿܢ ܀>
    text <܃ܠܡܵܢܵܐ ܡ̣ܠܲܟ ܠܹܗ ܕܒܼܵܟ ܢܸܬܼܒܲܪܟܼܘܼܟ ܥܲܡܡܹ̈ܐ ܕܐܲܪܥܵܐ>
    text <ܘܠܵܐ ܨܒܼܵܐ ܫܲܠܸܡ ܫܘܘܼܕܵܝ ܡܸܠܵܘ̈ܗܝ ܐܲܝܟ ܐܲܢ̄ܬܿ ܀>
    text <܃ܠܦܘܼܬܼ ܪܸܥܝܵܢܵܟ ܐܸܡ̇ܪܹܬܼ ܗܵܕܹܐ ܕܠܵܐ ܨܒܼ݂ܵܐ ܫܲܠܸܡ>
    text <ܠܝܼ ܫܲܪܝܼܪܵܐ ܕܫܸܠܡܲܬ̤ ܗܵܕܹܐ ܒܝܲܕܼ ܣܘܼܥܪ݁ܵܢܹܐ ܀>
    text <܃ܠܡܵܢܵܐ ܫܲܚܠܸܦ ܫܡܹܗ ܖܲܕܼܡ̇ܝܵܐ ܘܲܩ̣ܪܵܝܗܝ ܒܲܐ̄ܚܪܹܝܢ>
    text <ܘܥܲܠ ܡ̇ܢ ܝܲܗ̣̄ܒܼ ܠܹܗ ܐܲܒܼܵܗܘܼܬܼܵܐ ܕܥܲܠ ܟܠ ܥܲܡܡ̈ܝܼܢ ܀>
    text <܃ܐܲܒܼܪܵܡ ܐܲܒܼܵܐ ܗ̄ܘ̣ ܕܥܲܠ ܚܲܕܼ ܥܲܡܵܐ ܫܲܠܝܼܛ ܒܲܠܚܘܿܕܼ>
    text <ܘܫܸܡ ܐܲܒܼܪܵܗܵܡ ܐܲܒܼܵܗܘܼܬܼܵܐ ܗ̄ܝܼ ܕܥܲܠ ܣܲܓܿܝܼ̈ܐܹܐ ܀>
    text <܃ܫܡܹܗ ܩܲܕܼܡܵܝܵܐ ܠܵܐ ܐܝܼܬܼ ܗ̄ܘ̣ܵܐ ܒܹܗ ܗܲܝܡܵܢܘܼܬܼܵܐ>
    text <܃ܘܡ̣ܢ ܕܐܸܫܬܲܪܲܪ ܒܗܲܝܡܵܢܘܼܬܼܵܐ ܗܘ̤ܵܐ ܐܲܒܼܪܵܗܵܡ>
    text <܃ܚܕܼܵܐ ܐܝܼܬܼܘܼܬܼܵܐ ܓܠܵܬ̤ ܦܲܫܸܩܬܹܗ ܠܚܲܝܠܵܐ ܕܲܫܡܹܗ>
    text <ܘܕܼܪܫܲܬ̤ ܐܘܼܪܚܵܐ ܒܝܲܕܼ ܗܸܓܼܝܵܢܵܗ̇ ܕܢܸܪܕܿܘܿܢ ܥܲܡܡܹ̈ܐ ܀>
    text <܃ܗܲܝܡܵܢܘܼܬܹܗ ܥܒܲܕܼܬܹܗ ܕܢܸܗܘܸܐ ܐܲܒܼܵܐ ܕܥܲܡܡܹ̈ܐ>
    text <ܘܡ̇ܢܵܐ ܢܸܥܒܸܿܕܼ ܕܗܵܐ ܩܲܕܿܡܵܐ ܓܒܼܝܼܬܹܗ ܒܲܫܡܹܗ ܀>
    text <܃ܓܒܼܝܼܬܹܗ ܕܐܲܒܼܘܼܟ ܬܵܒܲܥ̇ ܐ̄ܢܵܐ ܠܵܟ ܒܲܪ ܐܲܒܼܪܵܗܵܡ>
    text <ܕܡܵܢܲܐ ܗ̄ܝܼ ܘܥܲܠ ܡ̇ܢ ܡܝܲܩܲܪ ܓܸܢܣܵܟ ܝܲܬܿܝܼܪ ܡ̣ܢ ܟܠ ܀>
    text <܃ܓܠܝܼ ܘܒܲܕܼܿܩ ܠܝܼ ܐܲܝܟ ܒܲܝܬܵܝܵܐ ܓܒܼܝܼܬܹܗ ܘܲܫܡܹܗ>
    text <ܘܫܵܠܹ̇ܡ ܐ̄ܢܵܐ ܠܵܟ ܕܫܲܦܝܼܪ ܪܵܕܹܝܬܿ ܒܗܲܝܡܵܢܘܼܬܹܗ ܀>
    text <܃ܐܸܢ ܠܹܗ ܒܲܠܚܘܿܕܼ ܓܒܼ݂ܵܐ ܒܵܪܘܿܝܵܐ ܡ̣ܢ ܟܠ ܕܲܗܘ̤ܵܘ>
    text <ܠܵܐ ܟܹܐܝܢ ܚܘܼܒܹܿܗ ܕܲܠܚܲܕܼ ܓܵܒܹܿܐ ܘܠܲܐ̄ܚܪܹܝܢ ܡܲܣܠܸܐ ܀>
    text <܃ܠܡܵܢ ܠܵܐ ܓܒܼ݂ܵܐ ܠܹܗ ܟܹܐܢܵܐ ܐ̄ܚܪܹܢܵܐ ܒܕܼܘܼܡܝܵܐ ܕܝܼܠܹܗ>
    text <ܕܕܼܵܡ ܣܵܓܹܿܐ ܗ̄ܘ̣ܵܐ ܓܲܒܵܐ ܕܟܹܐܢܹ̈ܐ ܘܙܵܥܲ݁ ܥܵܘ̣ܠܵܐ ܀>
    text <܃ܘܗܵܐ ܠܵܘ ܟܹܐܢܹ̈ܐ ܗܘ̤ܵܘ ܡ̣ܢ ܟܹܐܢܵܐ ܕܬܲܫܲܪ ܗܵܕܹܐ>
    text <ܘܣܵܗܹ̇ܕܼ ܥܵܘ̣ܠܵܐ ܕܲܒܼܢܵܘ̈ܗܝ ܕܐܲܒܼܪܵܡ ܕܢܘܼܟܼܪܵܝ ܠܐܲܒܼܪܵܡ ܀>
    text <܃ܘܢܸܗܘܸܐ ܕܲܓܼܒܼ݂ܵܝܗܝ ܐܲܝܟܲܢ ܕܲܓܼܒܼ݂ܵܝܗܝ ܕܫܲܠܝܼܛ ܗ̄ܘ̣ ܠܹܗ>
    text <ܫܡܹܗ ܡܸܛܠ ܡ̇ܢ ܫܲܚܠܸܦ ܘܲܩ̣ܪܵܝܗܝ ܐܲܒܼܵܐ ܕܥܲܡܡܹ̈ܐ ܀>
    text <܃ܘܐܸܢ ܫܲܪܝܼܪܵܐ ܕܐܲܒܼܵܐ ܗܵܘܹ̇ܐ ܠܘܵܬܼ ܟܘܼܢܵܝܹܗ>
    text <ܓܒܼܝܼܬܹܗ ܘܲܫܡܹܗ ܥܸܠܬܼܵܐ ܐܸܢܹܝܢ ܕܐܲܒܼܵܗܘܼܬܹܗ ܀>
  block
    text <܃ܡ̇ܢ ܐܵܡܲ݁ܪ ܐܲܢܬܿ ܒܲܪ ܐܲܒܼܪܵܗܵܡ ܥܲܠ ܐܲܒܼܪܵܗܵܡ>
    text <ܐܲܝܟܲܢ ܗܵܘܹ̇ܐ ܐܲܒܼܘܼܟ ܐܲܒܼܵܐ ܠܵܟ ܘܲܠܥܲܡܡܹ̈ܐ ܀>
    text <܃ܡ̇ܕܹܝܢ ܠܲܝܬܿ ܠܵܟ ܡܸܕܸܿܡ ܝܲܬܼܝܼܪ ܫܸܡ ܐܲܒܼܪܵܗܵܡ>
    text <ܕܗܵܐ ܐܵܦ ܥܲܡܡܹ̈ܐ ܒܢܲܝܵ̈ܐ ܐܸܢܘܿܢ ܐܲܟܼܡܵܐ ܕܲܟܼܬܼܝܼܒܼ ܀>
    text <܃ܒܥܸܠܲܬܼ ܥܲܡܡܹ̈ܐ ܣܠ̣ܩ ܐܲܒܼܪܵܗܵܡ ܠܕܲܪܓܼܵܐ ܪܵܡ̇ܐ>
    text <ܡܵܕܹܝܢ ܓܲܠܝܵܐ ܗ̄ܝܼ ܕܥܲܡܡܹ̈ܐ ܗܘ̤ܵܘ ܠܹܗ ܥܸܠܬܼܵܐ ܕܢܹܐܪܲܒܼ ܀>
    text <܃ܬܵܐ ܟܹܝܬܼ ܩܲܠܸܣ ܒܲܪ ܐܲܒܼܪܵܗܵܡ ܠܥܲܡܡܹ̈ܐ ܐ̄ܚܝܵܢܲܝ̈ܟ>
    text <ܕܐܸܠܘܼ ܠܵܐ ܗܘ̤ܵܘ ܒܢܲܝ̈ܵܐ ܠܐܲܒܼܘܼܟ ܠܵܐ ܝܵܪܹܒܼ ܗ̄ܘ̣ܵܐ ܀>
    text <܃ܙܥܘܿܪ ܗ̄ܘ̣ ܐܲܒܼܪܵܐ ܡ̣ܢ ܐܲܒܼܪܵܗܵܡ ܟܡܵܐ ܐܸܢ ܬܹܐܡܲܪ>
    text <ܐܲܟܼܡܵܐ ܕܲܙܥܘܿܪ ܥܲܡܵܐ ܕܝܼܠܹܗ ܡ̣ܢ ܟܠ ܥܲܡܡ̈ܝܼܢ ܀>
    text <܃ܐܸܠܘܼ ܩܵܘܝܲܬ̤ ܐܲܒܼܵܗܘܼܬܹܗ ܒܥܲܡܵܐ ܒܲܠܚܘܿܕܼ>
    text <ܠܵܐ ܫܵܠܹ̇ܐ ܗ̄ܘ̣ܵܐ ܫܡܹܗ ܒܲܥܒܼܵܕܼܵܐ ܠܗܵܝ̇ ܕܐܸܬܼܟܲܢܝܼ ܀>
    text <܃ܙܵܥܲܪ̇ ܗ̄ܘ̣ܵܐ ܠܹܗ ܐܵܦ ܫܘܼܠܛܵܢܵܐ ܕܡ̇ܪܵܐ ܕܲܓܼܒܼ݂ܵܝܗܝ>
    text <ܘܡܸܫܬܲܠܛܝܼܢ ܗ̄ܘ̣ܵܘ ܐܵܦ ܐܲܠܵܗܹ̈ܐ ܝܲܬܼܝܼܪ ܡܸܢܹܗ ܀>
    text <܃ܘܐܸܢܗܘ̤ ܕܲܒܼܢܵܘ̈ܗܝ ܗܵܘܹ̇ܝܢ ܗ̄ܘ̣ܵܘ ܠܹܗ ܒܢܲܝ̈ܵܐ ܒܲܠܚܘܿܕܼ>
    text <ܠܥܲܡܡܹ̈ܐ ܚܲܢܦܹ̈ܐ ܡܸܬܼܦܲܢܝܵܐ ܗ̄ܘ̣ܵܬܼ ܐܲܒܼܵܗܘܼܬܼܵܐ ܀>
    text <܃ܐܸܢ ܒܵܪܘܿܝܵܐ ܥܲܠ ܝܲܠܕܵܬܹ̈ܗ ܡܸܫܬܲܠܲܛ ܗ̄ܘ̣ܵܐ>
    text <ܒܵܙ̇ܝܼܢ ܗ̄ܘ̣ܵܘ ܠܵܗ̇ ܦܬܲܟܼܪܹ̈ܐ ܚܲܪ̈ܫܹܐ ܠܥܵܒܼܘܿܕܘܼܬܹܗ ܀>
    text <܃ܡܢܵܬܼܵܐ ܙܥܘܿܪܬܵܐ ܡܸܬܼܝܲܗ̄ܒܵܐ ܗ̄ܘ̣ܵܬܼ ܠܹܗ ܡ̣ܢ ܕܝܼܠܹܗ>
    text <ܘܲܕܼܠܵܐ ܩܵܠܵܐ ܡܸܬܼܟܲܢܹܝܢ ܗ̄ܘ̣ܵܘ ܡ̇ܪ̈ܵܘܵܬܼܵܐ ܀>
    text <܃ܠܠܵܐ ܐܲܠܵܗܹ̈ܐ ܣܘܿܓܼܐܵܐ ܕܥܲܡܡܹ̈ܐ ܕܠܵܐ ܡܸܢܝܵܢܵܐ>
    text <ܘܠܲܐܠܵܗ ܟܠܵܐ ܥܲܡܵܐ ܙܥܘܿܪܵܐ ܕܫܝܼܛ ܘܲܡܫܲܥܒܲܕ ܀>
    text <܃ܠܵܐ ܒܲܪ ܐܲܒܼܪܵܡ ܠܵܐ ܬܲܙܥܲܪܲܝܗܝ ܠܡܲܬܼܩܸܢ ܟܠܵܐ>
    text <ܕܕܝܼܠܹܗ ܐܸܢܘܿܢ ܥܲܡܡܹ̈ܐ ܕܡܲܣܠܹܝܢ ܠܣܵܪܘܿܒܼܘܼܬܼܵܟ ܀>
    text <܃ܓܒܝܼܬܹܗ ܕܐܲܒܼܘܼܟ ܐܵܚ̇ܕܵܐ ܬܲܪܥܵܐ ܒܐܲܦܲܝ̈ ܡܸܠܲܝ̈ܟ>
    text <ܕܟܼܠܡܲܢ ܕܐܝܼܬܼܵܘܗܝ ܒܲܪ ܐܲܒܼܪܵܗܵܡ ܒܪܵܐ ܗ̄ܘ̣ ܕܐܲܠܵܗܵܐ ܀>
    text <܃ܠܵܐ ܩܢܹܝܬܿ ܡܸܕܹܿܡ ܝܲܬܿܝܼܪ ܡ̣ܢ ܟܠ ܫܸܡ ܒܵܪܘܿܝܵܐ>
    text <ܘܠܵܐ ܫܲܠܝܼܛ ܐܲܢ̄ܬܿ ܠܡܹܐܚܲܕܼ ܬܲܪܥܵܐ ܒܐܲܦܲܝ̈ ܥܲܡܡܹ̈ܐ ܀>
    text <܃ܐ̄ܚܝܵܢܲܝ̈ܟ ܐܸܢܘܿܢ ܓܙܝܼܪܵܐ ܕܲܚܬܼܝܼܪ ܒܛܲܒܼܥܵܐ ܕܒܸܣܪܵܐ>
    text <ܠܡܵܢ ܠܵܐ ܫܵܠ̇ܡܲܬܿ ܠܲܐ̄ܚܝܵܢܘܼܬܼܵܐ ܕܒܹܝܬܼ ܐܲܒܼܪܵܗܵܡ ܀>
    text <܃ܒܫܸܡ ܐܝܼܬܼܘܼܬܹܗ ܝ̣̄ܡܵܐ ܒܵܪܘܿܝܵܐ ܠܐܲܒܼܘܼܟ ܘܐܲܒܼܘܼܢ>
    text <ܕܒܼܵܟ ܢܸܬܼܒܲܪܟܼܘܼܢ ܥܲܡܡܹ̈ܐ ܘܢܸܗܘܘܿܢ ܒܢܲܝ̈ ܝܵܪܬܿܘܼܬܼܵܟ ܀>
    text <܃ܫܲܪܝܼܪ ܩܵܠܵܐ ܕܝܼ̣ܡܵܐ ܒܢܲܦܫܹܗ ܐܵܘ ܠܵܐ ܫܲܪܝܼܪ>
    text <ܗܘ̤ܵܘ ܘܐܸܬܼܒܲܪܲܟܼܘ ܐܵܘ ܕܲܠܡܵܐ ܟܲܝ ܥܬܼܝܼܕܼܵܐ ܀>
    text <܃ܐܸܢܗܘ̤ ܕܲܗܘ̤ܵܬܼ ܗܵܐ ܗܘ̤ܵܘ ܥܲܡܡܹ̈ܐ ܒܢܲܝ̈ ܝܵܪܬܿܘܼܬܹܗ>
    text <ܘܐܸܢ ܬܘܼܒܼ ܠܵܐ ܗܘ̤ܵܬܼ ܡܸܗܘܵܐ ܗܵܘ̇ܝܵܐ ܘܡ̇ܢܵܐ ܬܸܥܒܸܿܕܼ ܀>
    text <ܕܲܗܘ̤ܵܬܼ ܐܲܫܲܪ ܘܣܵܗ̇ܕܿܝܼܢ ܣܸܦܪܹ̈ܐ ܕܫܲܪ݂ ܡܸܠܲܝ̈ܗܘܿܢ܃>
  block
    text <ܘܐܸܢ ܗܘ̤ ܕܠܵܐ ܗܘ̤ܵܬܼ ܕܲܓܵܠ ܡܵܕܹܝܢ ܫܪܵܪܵܐ ܕܲܒܼܗܘܿܢ ܀>
    text <܃ܠܵܐ ܗܘ̤ܵܘ ܥܲܡܡܹ̈ܐ ܒܢܲܝ̈ ܐܲܒܼܪܵܗܵܡ ܐܲܝܟ ܕܐܵܡܲ݁ܪ ܐܲܢ̄ܬܿ>
    text <ܘܥܲܠ ܡ̇ܢ ܡܵܕܹܝܢ ܪܚܝܼܡ ܐܲܒܼܪܵܗܵܡ ܠܗܘܿܢ ܛܵܒ̣ ܡܸܢܵܟ ܀>
    text <܃ܠܵܐ ܐܸܬܼܒܲܪܲܟܼܘ ܒܗܵܝ̇ ܒܲܪ̄̈ܬܼ ܩܵܠܵܐ ܕܒܼܵܟ ܢܸܬܼܒܲܪܟܼܘܼܢ>
    text <ܘܡܸܛܠ ܡ̇ܢܵܐ ܥܠܝܼܠܝܼܢ ܗܸܢ̣ܘܿܢ ܘܐܲܢ̄ܬܿ ܢܲܦܝܼܩ ܐܲܢ̄ܬܿ ܀>
    text <܃ܡܲܢ̣ܘܼ ܐܲܦܢܝܼ ܥܲܛܠܘܼܬܼ ܠܸܒܿܗܘܿܢ ܡ̣ܢ ܨܹܝܕܼ ܛܘܼܥܝܲܝ>
    text <ܘܐܵܘܕܲܥ ܐܸܢܘܿܢ ܫܪܵܪܵܐ ܓܲܠܝܵܐ ܕܫܸܡ ܒܵܪܘܿܝܵܐ ܀>
    text <܃ܡܲܢ̣ܘܼ ܐܲܪܡܝܼ ܒܲܟܼܬܼܝܼܫܘܼܬܼܗܘܿܢ ܢܝܼܪܵܐ ܕܫܲܝܢܵܐ>
    text <ܘܲܟܼܕܿܢ ܐܸܢܘܿܢ ܬܚܹܝܬܼ ܡ̇ܪܘܼܬܼܵܐ ܕܡ̇ܪܹܗ ܕܐܲܒܼܪܵܡ ܀>
    text <܃ܡܲܢ̣ܘܼ ܗܘ̤ܵܐ ܠܗܘܿܢ ܡܵܠܹ̇ܟ ܡܸܠܟܵܐ ܠܡܸܣܢܵܐ ܠܒܼܝܼܫܵܐ>
    text <ܘܐܲܪܡܝܼ ܒܠܸܒܿܗܘܿܢ ܗܸܪܓܵܐ ܛܵܒܼܵܐ ܕܗܲܝܡܵܢܘܼܬܼܵܐ ܀>
    text <܃ܡܲܢ̣ܘܼ ܐܲܥܢܝܼ ܠܪܸ̈ܥܝܵܢܲܝܗܘܿܢ ܒܗܸܪܓܵܐ ܕܚܘܼܒܵܐ>
    text <ܘܦܲܟܲܗ ܡܸܢܗܘܿܢ ܡܸܪܬܼܵܐ ܣܢܝܼܬܼܵܐ ܕܲܦܬܲܟܼܪܘܼܬܼܵܐ ܀>
    text <܃ܡܲܢ̣ܘܼ ܕܪܲܫ ܠܗܘܿܢ ܐܘܼܪܚܵܐ ܫܦܝܼܬܼܵܐ ܕܢܘܼܚܵܡ ܦܲܓܼܪܵܐ>
    text <ܘܐܲܠܸܦ ܐܸܢܘܿܢ ܠܡܸܪܕܵܐ ܒܣܲܒܼܪܵܐ ܕܡܲܠܟܿܘܼܬܼ ܪܵܘܡ̇ܐ ܀>
    text <܃ܡܲܢ̣ܘܼ ܥܲܩ̣ܪܹܗ ܠܒܸܢܝܵܢ ܙܹܐܦܵܐ ܕܲܒܼܢܲܬ̤ ܛܘܼܥܝܲܝ>
    text <ܘܣܲܚܸܦ ܢܲܘܣܹ̈ܐ ܕܨܲܒܸܿܬܼܘ ܫܹܐܪܹ̈ܐ ܠܲܢܝܵܚܲܝ̈ܗܘܿܢ ܀>
    text <܃ܡܲܢ̣ܘܼ ܓܠ̣ܵܐ ܠܗܘܿܢ ܕܚܲܕܼ ܒܵܪܘܿܝܵܐ ܒܪ̣ܵܐ ܟܠܡܸܕܹܿܡ>
    text <ܘܩܲܒܸܿܠ ܘܲܫܠܸܡ ܠܲܟܼܢܼܝܼ̈ܒܼܵܬܼܵܐ ܕܡܸܠܲܝ̈ ܦܘܼܡܹܗ ܀>
    text <܃ܡܲܢ̣ܘܼ ܟܬ݂ܲܒܼ ܠܗܘܿܢ ܣܸܦܪܵܐ ܚܲܕܼܬܼܵܐ ܕܠܵܐ ܝܵ̇ܕܼܥܝܼܢ ܗ̄ܘ̣ܵܘ>
    text <ܘܗܵܐ ܡܸܬܼܗܲܓܹܿܝܢ ܠܹܠܲܝ ܐܝܼܡܵܡ ܒܪ̈ܘܼܚܵܢܝܵܬܼܵܐ ܀>
    text <܃ܐܲܝܢܵܐ ܚܲܝܠܵܐ ܚܲܣܢ݂ܹܗ ܠܥܵܠܡܵܐ ܒܲܥܪܝܼܪܵܝܵܐ>
    text <ܘܐܲܥܸܠ ܚܲܒܼܫܹ݂ܗ ܠܓܼܵܘ ܡ̣ܢ ܚܸܣܢܹ̈ܐ ܕܡܸܠܲܬܼ ܫܲܝܢܵܐ ܀>
    text <܃ܡܲܢ̣ܘܼ ܟܲܒܸܿܫ ܠܐܲܪܒܲܥܦܸܢ̈ܝܵܢ ܒܫܸܡ ܚܲܕܼ ܓܲܒܼܪܵܐ>
    text <ܘܗܵܐ ܡܲܣܩܝܼܢ ܠܹܗ ܚܠܵܦ ܡܲܕܲܐܬܼܵܐ ܩܵܠ ܬܵܘܕܲܝܼܬܼܵܐ ܀>
    text <܃ܡܲܢ̣ܘܼ ܟܲܕܼܢܵܗ̇ ܠܡܲܥ̄ܪܒܼܵܐ ܒܢܝܼܪܵܐ ܕܲܫܡܹܗ ܕܝܼܫܘܿܥ>
    text <ܘܗܵܐ ܝܵܗ̇ܒܵܐ ܠܹܗ ܦܹܐܪܹ̈ܐ ܕܫܘܼܒܼܚܵܐ ܕܠܵܐ ܣܲܒܼܥܘܼܬܼܵܐ ܀>
    text <܃ܡܲܢ ܐܲܡܪܝܼ ܒܵܗ̇ ܒܡܲܕܢܚܵܐ ܦܓܼܘܼܕܹ̈ܐ ܕܗܲܝܡܵܢܘܼܬܼܵܐ>
    text <ܕܠܵܐ ܬܘܼܒܼ ܬܸܪܗܲܛ ܒܲܥܪܝܼܪܵܐܝܼܬܼ ܨܼܝܕܼ ܚܲܢܦܘܼܬܼܵܐ ܀>
    text <܃ܡܲܢ̣ܘܼ ܚܲܒܼܫ̣ܵܗ̇ ܠܓܲܪܒܿܝܵܐ ܩܫܝܼܬܼܵܐ ܒܚܸܣܢܹ̈ܐ ܕܚܘܼܒܵܐ>
    text <ܕܠܵܐ ܬܘܼܒܼ ܬܸܥܒܸܿܕܼ ܩܹܐܪܣܵܐ ܕܥܵܘ̣ܠܵܐ ܥܲܡ ܟܹܐܢܘܼܬܼܵܐ ܀>
    text <܃ܡܲܢ̣ܘܼ ܙܪܲܥ ܒܵܗ̇ ܒܬܲܝܡܢܵܐ ܥܩܲܪܬܼܵܐ ܙܲܪܥܵܐ ܛܵܒܼܵܐ>
    text <ܘܗܵܐ ܛܥܝܼܢ ܥܘܼܒܵܗ̇ ܦܹܐܪܹ̈ܐ ܕܫܘܼܒܼܚܵܐ ܠܲܡܬܲܩܢܵܢܵܗ̇ ܀>
  block
    text <܃ܡܲܢ̣ܘܼ ܒܲܛܸܠ ܫܡܵܗܹ̈ܐ ܫܐܝܼ̈ܠܹܐ ܕܠܵܐ ܐܲܠܵܗܹ̈ܐ>
    text <ܘܫܲܪܲܪ ܒܐܲܪܥܵܐ ܫܡܵܐ ܝܲܩܝܼܪܵܐ ܕܫܸܡ ܐܝܼܬܼܘܼܬܼܵܐ ܀>
    text <܃ܐܲܝܟܵܐ ܐܸܢܘܿܢ ܦܬܲܟܼܪܹ̈ܐ ܚܲܪ̈ܫܹܐ ܕܬܲܩܸܢܘ ܫܹܐܪܹ̈ܐ>
    text <ܕܗܵܐ ܛܠܸܩ̣ܘ ܘܐܵܘܦܝܼܘ ܥܘܼܗܕܵܢܲܝ̈ܗܘܿܢ ܡ̣ܢ ܦܘܼܡ ܐ̄ܢܵܫܵܐ ܀>
    text <܃ܠܡܵܢܵܐ ܐܵܦ ܐܲܢ̄ܬܿ ܟ̣ܠܲܝܬܿ ܥܸܢܝܵܢܵܟ ܡ̣ܢ ܨܹܐܕܲܝܗܘܿܢ>
    text <ܘܠܵܐ ܕܵܒܲܚ̇ ܐܲܢ̄ܬܿ ܒܢܲܝ̈ܟ ܘܲܒܼ̈ܢܵܬܼܵܟ ܐܲܝܟ ܕܲܒܼܩܲܕܼܡܵܐ ܀>
    text <܃ܠܡܵܢ ܒܲܛܝܼܠ ܐܲܢ̄ܬܿ ܘܠܵܐ ܡܢܲܩܸܐ ܐܲܢ̄ܬܿ ܥܲܠ ܪ̈ܡ̇ܬܼܵܐ>
    text <ܕܗܵܐ ܠܲܝܬܿ ܙܲܒܼܢܵܐ ܕܠܵܘ ܩܘܼܛܪ̈ܵܓܲܝܟ ܬܵܢܹ̇ܝܢ ܟܹܐܢܹ̈ܐ ܀>
    text <܃ܒܐܲܝܢܵܐ ܙܲܒܼܢܵܐ ܦܵܫ̣ܬܿ ܡ̣ܢ ܕܸܒܼܚܹ̈ܐ ܕܲܦܬܿܟܼܪܘܼܬܼܵܐ>
    text <ܐܲܟܼܡܵܐ ܕܗܵܫܵܐ ܟܠܹܝܬܿ ܒܲܛܢܵܢܵܐ ܕܠܘܼܩܒܲܠ ܥܲܡܡܹ̈ܐ ܀>
    text <܃ܛܢܵܢܵܟ ܣܲܟܼܠܵܐ ܗ̄ܘ̣ ܘܠܵܘ ܡ̣ܢ ܛܲܝܒܿܘܼ ܟܠܹܝܬܿ ܡ̣ܢ ܕܸܒܿܚܹ̈ܐ>
    text <܃ܘܐܸܠܵܐ ܚܵܘܵܐ ܐܸܡܲܬܼܝ ܩܵܘܝܼܬܿ ܕܠܵܐ ܢܘܼܩܵܝܹ̈ܐ>
    text <܃ܩܸܛܠܵܐ ܕܲܩ̣ܛܲܠܬܿ ܟܠ̣ܵܟ ܡ̣ܢ ܛܘܼܥܝܲܝ ܟܲܕܼ ܠܵܐ ܨܵܒܹ̇ܝܬܿ>
    text <ܘܗܵܐ ܬܘܼܒܼ ܐܲܦܢܝܼ ܠܥܲܡܡܹ̈ܐ ܥܘܼܪ̈ܠܹܐ ܠܒܸܗܬܲܬܼ ܐܲܦܲܝ̈ܟ ܀>
    text <܃ܘܐܸܠܵܐ ܐܸܡܲܪ ܐܸܢܗܘ̤ ܕܐܝܼܬܼ ܒܵܟ ܚܲܝܠܵܐ ܠܡܹܐܡܲܪ>
    text <ܕܡ̇ܢܲܐ ܗ̄ܝܼ ܗܵܕܹܐ ܕܒܸܛܠܲܬ̤ ܛܘܼܥܝܲܝ ܘܗܘ̤ ܡܸܬܼܢܲܨܲܚ ܀>
    text <܃ܡܲܢ̣ܘܼ ܐܲܪܡܝܼ ܛܢܵܢܵܐ ܒܐܲܪܥܵܐ ܠܲܒܼܢܲܝ̈ܢܵܫܵܐ>
    text <ܕܢܸܓܼܒܿܘܿܢ ܡ̇ܘܬܵܐ ܘܢܸܣܢܘܿܢ ܚܲܝܹ̈ܐ ܚܠܵܦ ܗܵܘ̇ ܕܲܩܛ݂ܲܠܬܿ ܀>
    text <܃ܐܲܝܟܲܢ ܐܸܫܟܲܚ ܓܲܒܼܪܵܐ ܙܩܝܼܦܵܐ ܙܟܼܵܗ̇ ܠܲܒܼܪܝܼܬܼܵܐ>
    text <ܘܠܵܗ̇ ܠܲܒܼܪܝܼܬܼܵܐ ܡܲܢ̣ܘܼ ܐܲܠܦܵܗܗ̇ ܕܲܬܼܨܘܼܬܼ ܡܸܠܵܘ̈ܗܝ ܀>
    text <܃ܐܲܝܟܲܢ ܚܲܣܢܹܗ ܠܥܵܠܡܵܐ ܘܚܲܝܠܹܗ ܒܡܲܟܿܝܼܟܼܘܼܬܼܵܐ>
    text <ܘܗܘ̤ ܬܘܼܒܼ ܥܵܠܡܵܐ ܡܲܢ ܐܲܦܝܼܣܹܗ ܕܠܵܐ ܢܸܬܼܣܲܩ ܀>
    text <܃ܒܐܲܝܢܵܐ ܙܲܝܢܵܐ ܥ̣ܒܲܕ ܬܲܟܼܬܿܘܼܫܵܐ ܥܲܡ ܟܠ ܚܲܝ̈ܠܝܼܢ>
    text <ܕܗܵܐ ܠܵܐ ܩܢܹܐ ܗ̄ܘ̣ܵܐ ܙܲܝܢܵܐ ܓܲܠܝܵܐ ܐܲܝܟ ܐܲܪ̈ܥܵܢܹܐ ܀>
    text <܃ܐܲܝܟܲܢ ܐܸܫܟܲܚܘ ܦܵܠܚܹ̈ܐ ܫܝܼܛܹ̈ܐ ܕܲܠܘܹܝܢ ܗ̄ܘ̣ܵܘ ܠܹܗ>
    text <ܠܡܸܥܒܲܕܼ ܩܹܐܪܣܵܐ ܥܲܡ ܚܲܢܦܘܼܬܼܵܐ ܘܝܗ̄ܘܼܕܵܝܘܼܬܼܵܐ ܀>
    text <܃ܠܵܟ ܐܵܡܲ݁ܪ ܐ̄ܢܵܐ ܒܲܪ ܐܲܒܼܪܵܗܵܡ ܥܲܠ ܒܲܪ ܓܸܢܣܵܟ>
    text <ܐܲܝܟܲܢ ܐܲܩܪܸܒܼ ܥܲܡ ܡܚܝܼ̈ܠܵܬܼܵܐ ܘܥܲܡ ܥܲܣ̈ܩܵܬܼܵܐ ܀>
    text <܃ܒܲܪ ܓܸܢܣܵܟ ܗ̄ܘ̣ ܕܲܣܥ݂ܲܪ ܗܵܠܹܝܢ ܕܬܼܵܢܹ̇ܐ ܐ̄ܢܵܐ ܠܵܟ>
    text <ܘܣܵܗ̈ܕܵܢ ܡܸܠܹ̈ܐ ܕܲܢܒܼܝܼܘܼܬܼܵܐ ܕܲܫܠܸ݂ܡ ܨܹܐܕܼܵܘܗܝ ܀>
    text <܃ܐܝܼܬܼܵܘܗܝ ܓܸܢܣܵܟ ܐܵܘ ܠܵܐ ܐܝܼܬܼܵܘܗܝ ܐܘܿ ܝܗ̄ܘܼܕܼܵܝܵܐ>
    text <ܙܩܲܦ̣ܬܵܝܗܝ ܒܲܝܗܘܼܕܼ ܐܵܘ ܠܵܐ ܙܩܲܦܬܼܵܝܗܝ ܓܠܝܼ ܘܒܲܕܸܿܩ ܠܝܼ ܀>
    text <܃ܘܐܸܢܗܘ̤ ܕܐܝܼܬܼܵܘܗܝ ܡ̣ܢ ܡܲܢ ܐܝܼܬܼܵܘܗܝ ܘܐܲܝܢܵܘ ܛܘܿܣܡܹܗ>
    text <ܘܡ̇ܢܲܐ ܗ̄ܝܼ ܥܸܠܬܼܵܐ ܕܲܙܩܝܼܦܘܼܬܹܗ ܘܟܼܵܪܘܙܿܘܬܹܗ ܀>
    text <܃ܕܐܝܼܬܼܵܘܗܝ ܣܵܗ̇ܕܲܝܢ ܫܡܲܝܵܐ ܘܐܲܪܥܵܐ ܕܬܼܵܢܹ̇ܝܢ ܫܘܼܒܼܚܹܗ>
    text <ܕܠܵܐ ܡܨܹܝܬܿ ܕܬܼܟܼܦܘܿܪ ܕܠܵܐ ܫܲܪܝܼܪܵܐ ܟܵܪܘܿܙܘܼܬܹܗ ܀>
  block
    text <܃ܐܸܢܗܘ̤ ܕܐܝܼܬܼܵܘܗܝ ܗܵܕܹܐ ܬܒܲܥܬܼܵܟ ܘܬܼܘܼܒܼ ܬܵܒܲܥ ܐ̄ܢܵܐ>
    text <ܒܚܹܝܠ ܡܲܢ ܐܸܫܟ݂ܲܚ ܚ̣ܣܲܢ ܠܲܒܼܪܝܼܬܼܵܐ ܟܲܕܼ ܗܘ̤ ܒܪܝܼܬܼܵܐ ܗ̄ܘ̣ ܀>
    text <܃ܘܐܸܢ ܬܘܼܒܼ ܠܲܝܬܵܘܗܝ ܐܵܦ ܗܝ̤ ܗܵܕܹܐ ܡܫܲܐܸܠ ܐ̄ܢܵܐ ܠܵܟ>
    text <ܕܐܲܝܟܲܢ ܢܲܨܲܚ ܫܡܹܗ ܒܲܒܼܪܝܼܬܼܵܐ ܟܲܕܼ ܠܵܐ ܐܝܼܬܼܵܘܗܝ ܀>
    text <܃ܐܲܝܟܲܢ ܢܹܐܡܲܪ ܟܲܕܼ ܠܲܝܬܿ ܡܸܕܹܿܡ ܟܠ ܡܸܢܹܗ>
    text <ܘܐܲܝܟܲܢ ܢܲܫܲܪ ܕܲܒܼܠܵܐ ܡܸܕܹܿܡ ܡܗܲܝܡܸܢ ܟܠܢܵܫ ܀>
    text <܃ܡܵܢܲܐ ܗ̄ܝܼ ܗܵܕܹܐ ܕܲܫܒܲܩ̣ܘ ܥܲܡܡܹ̈ܐ ܐܲܠܵܗܲܝ̈ܗܘܿܢ>
    text <ܘܝܵܡܹ̇ܝܢ ܒܲܫܡܵܐ ܕܓܲܒܼܪܵܐ ܕܠܲܝܬܵܘܗܝ ܐܲܝܟ ܕܐܵܡܲܪ ܐܲܢ̄ܬܿ ܀>
    text <܃ܐܸܢ ܗܘ̤ ܕܛܵܥܝܵܐ ܗ̄ܘ̣ ܘܐܲܝܟ ܕܲܠܛܵܥ̇ܝܵܐ ܕܲܛܥ̣ܵܐ ܙܩܲܦܬܼܵܝܗܝ>
    text <ܐܲܝܟܲܢ ܟܲܕܼ ܡ̣ܝܼܬܼ ܐܲܛܥܝܼ ܒܡܵܘܬܹܿܗ ܠܲܕܿܥܹ̇ܝܢ ܒܹܗ ܀>
    text <܃ܘܢܸܗܘܸܐ ܕܲܛܥ̣ܵܐ ܐܲܝܟ ܕܐܵܡܲ݁ܪ ܐܲܢ̄ܬܿ ܟܲܕܼ ܚܵܣ ܕܲܛܥ̣ܵܐ>
    text <ܡܲܢ̣ܘܼ ܢܗܲܝܡܸܢ ܕܛܵܥ̇ܝܵܐ ܘܡܝܼܬܼܵܐ ܡܨܸܐ ܡܲܛܥܸܐ ܟܠ ܀>
    text <܃ܛܥ̣ܵܘ ܣܲܓܝܼ̈ܐܹܐ ܘܐܲܛܥܝܼܘ ܣܲܓܿܝܼ ܒܲܫܡܵܗܲܝ̈ܗܘܿܢ>
    text <ܘܒܼܵܬܲܪ ܙܲܒܼܢܵܐ ܒܛܸܠܘ ܪ̈ܲܒܵܢܹܐ ܘܬܲܠܡܝܼܕܲܝ̈ܗܘܿܢ ܀>
    text <܃ܛܘܼܥܝܲܝ ܕܝܼܠܹܗ ܝܲܬܿܝܼܪ ܚܲܣܝܼܪ ܫܢܝܼ̈ܢ ܚܲܡܫܸܡܐܵܐ>
    text <ܡܹܐܪܲܒܼ ܝܵܪܒܵܐ ܘܐܵܚ̇ܕܼܵܐ ܢܘܼܡܹܐ ܒܟܼܠ ܐܲܬܼܪ̈ܵܘܵܢ ܀>
    text <܃ܡܲܢ̣ܘܼ ܕܐܲܛܥܝܼ ܘܩܵܘܝܼ ܙܹܐܦܹܗ ܒܕܼܘܼܡܝܵܐ ܕܝܼܠܹܗ>
    text <ܘܐܲܝܢܵܘ ܕܲܚܛܲܦ̣ ܫܸܡ ܒܵܪܘܿܝܵܐ ܘܠܵܐ ܐܸܬܼܦܲܪܣܝܼ ܀>
    text <܃ܠܲܝܬܿ ܝܘܼܠܦܵܢܵܐ ܕܩܵܘܝܝܼ ܒܐܲܪܥܵܐ ܐܲܝܟ ܝܘܼܠܦܵܢܹܗ>
    text <ܘܠܵܐ ܬܘܼܠܡܵܕܼܵܐ ܕܝܲܗ̣̄ܒܼ ܬܲܪܒܿܝܼܬܼܵܐ ܐܲܝܟ ܬܘܼܠܡܵܕܹܗ ܀>
    text <܃ܐܵܦܠܵܐ ܡܘܼܫܹܐ ܕܣܵܡ̣ ܢܵܡܘܿܣܵܐ ܡ̣ܢ ܦܘܼܡ ܟܲܣܝܵܐ>
    text <ܠܵܐ ܣܦܲܩ̣ ܟܲܒܸܿܫ ܥܲܡܡܹ̈ܐ ܡܪ̈ܝܼܕܹܐ ܬܚܹܝܬܼ ܦܘܼܩܕܼܵܢܵܘ̈ܗܝ ܀>
    text <܃ܠܵܐ ܣܓܼܕܼܘ ܐ̄ܢܵܫܵܐ ܠܲܫܡܹܗ ܕܡܘܼܫܹܐ ܐܵܘ ܠܲܟܼܬܼܵܒܼܵܘ̈ܗܝ>
    text <ܘܠܵܐ ܨܲܒܸܿܬܼܘ ܠܹܗ ܢܵܘܣܹ̈ܐ ܒܐܲܪܥܵܐ ܐܲܝܟ ܕܲܠܝܼܫܘܿܥ ܀>
    text <܃ܘܗܵܐ ܐܲܠܵܗܵܐ ܟܲܢܝܹܗ ܡ̇ܪܝܵܐ ܒܹܝܬܼ ܐܲܪ̈ܥܵܢܹܐ>
    text <ܘܠܲܝܬܿ ܒܲܥܒܼܝܼܕܹ̈ܐ ܕܲܩܪ̣ܵܝܗܝ ܒܲܫܡܵܐ ܕܐܸܬܼܟܲܢܝܼ ܒܹܗ ܀>
    text <܃ܘܗܵܐ ܐܸܙܕܲܗܝܼ ܘܠܵܐ ܣܦܲܩܘ ܐ̄ܢܵܫܵܐ ܕܲܢܚܘܼܪܘܼܢ ܒܹܗ>
    text <ܘܟܲܕܼ ܛܵܒܼ ܝܼܪܸܒܼ ܠܲܝܬܿ ܐ̄ܢܵܫ ܕܐܵܡܲ݁ܪ ܫܘܼܒܼܚܵܐ ܠܡܘܼܫܹܐ ܀>
    text <܃ܒܛܸܠ ܠܹܗ ܫܘܼܒܼܚܹܗ ܕܡܘܼܫܹܐ ܪܲܒܵܐ ܒܲܪ ܐܲܒܼܪܵܗܵܡ>
    text <ܘܠܲܝܬܿ ܕܲܡܫܲܒܲܚ ܠܲܢܛܘܼܪ̈ܵܬܼܵܐ ܒܸܣܪ̈ܵܢܝܵܬܼܵܐ ܀>
    text <܃ܘܐܸܠܵܐ ܢܹܐܡܲܪ ܟܠ ܝܗ̄ܘܼܕܼܵܝܵܐ ܕܐܝܼܬܼ ܠܹܗ ܕܢܹܐܡܲܪ>
    text <ܐܲܝܟܵܐ ܡܘܼܫܹܐ ܘܡܲܢ ܡ̣ܢ ܐ̄ܢܵܫܵܐ ܓ̣ܡܲܪ ܦܘܼܩܕܵܢܵܘ̈ܗܝ ܀>
    text <ܚܵܘܵܐ ܒܓܸܠܝܵܐ ܝܼܣܲܪܠܵܝܵܐ ܫܘܼܒܼܚܹܗ ܕܡܘܼܫܹܐ܃>
  block
    text <ܐܲܝܟ ܕܲܡܚܵܘܹܝܢ ܥܲܡܡܹ̈ܐ ܫܘܼܒܼܚܹܗ ܕܓܼܒܼܪܵܐ ܕܲܙܩܲܦ̣ܬܿ ܀>
    text <܃ܕܪܲܒܿܘܼ ܡܘܼܫܹܐ ܐ̄ܢܵܐ ܡܵܘܕܹܿܐ ܐ̄ܢܵܐ ܝܲܬܿܝܼܪ ܡܸܢܵܟ>
    text <ܐܸܠܵܐ ܒܨܝܼܪ ܗ̄ܘ̣ ܕܠܵܐ ܡܘܼܫ̈ܚܵܬܼܵܐ ܡ̣ܢ ܫܸܡ ܝܼܫܘܿܥ ܀>
    text <܃ܒܨܝܼܪ ܡ̣ܢ ܝܼܫܘܿܥ ܘܬܼܘܼܒܼ ܐܵܡܲ݁ܪ ܐ̄ܢܵܐ ܕܲܒܼܨܝܼܪ ܣܲܓܿܝܼ>
    text <ܠܵܘ ܒܲܟܼܝܵܢܵܐ ܐܸܠܵܐ ܒܕܲܪܓܼܵܐ ܐܲܠܵܗܝܵܐ ܀>
    text <܃ܕܪܲܒܼ ܡ̣ܢ ܡܘܼܫܹܐ ܣܵܗܹ̇ܕܼ ܪܲܗܛܵܐ ܕܟܼܵܪܘܿܙܘܼܬܹܗ>
    text <ܕܥܸܒܼܪܲܬ̤ ܐܸܢܘܿܢ ܠܫܸܡܫܵܐ ܘܣܲܗܪܵܐ ܒܩܲܠܝܼܠܘܼܬܼܵܗ̇ ܀>
    text <܃ܗܵܐ ܒܟܼܠ ܦܸܢ̈ܝܵܢ ܪܵܥܹ̇ܡ ܩܵܠܵܐ ܕܟܼܵܪܘܿܙܘܼܬܹܗ>
    text <ܘܟܼܠ ܠܸܫܢܝܼ̈ܢ ܓܵܕܼ̇ܠܝܼܢ ܟܠܢܵܫ ܟܠܝܼܠ ܙܵܟܼܘܼܬܹܗ ܀>
    text <܃ܗܵܐ ܝܵܘܢܵܝܹ̈ܐ ܡܙܲܚܝܼܢ ܠܢܝܼܫܵܐ ܕܲܨܠܝܼܒܼܘܼܬܹܗ>
    text <ܐܵܦ ܒܲܪܒܿܪ̈ܵܝܹܐ ܛܥܝܼܢܝܼܢ ܢܝܼܪܵܐ ܕܗܲܝܡܵܢܘܼܬܹܗ ܀>
    text <܃ܘܐܸܢ ܠܵܐ ܨܵܒܹ̇ܝܬܿ ܕܬܸܚܙܼܐ ܒܪܸ̈ܓܼܫܹܐ ܡܸܬܼܚܲܙܝܵܢܹ̈ܐ>
    text <ܡܬܼܘܿܚ ܪܸܥܝܵܢܵܟ ܠܐܲܪܒܲܥܦܸܢ̈ܝܵܢ ܘܲܚܙܝܼ ܚܲܝܠܹܗ ܀>
    text <܃ܚܙܝܼ ܟܲܕܼ ܩܵܥܹ̇ܝܢ ܟܠ ܠܸܫܵܢܝܼ̈ܢ ܫܘܼܒܼܚܵܐ ܠܲܫܡܹܗ>
    text <ܘܲܡܩܲܪܒܼܝܼܢ ܠܹܗ ܕܵܫܢܹ̈ܐ ܕܚܘܼܒܵܐ ܕܪܹ̈ܥܝܵܢܲܗܘܿܢ ܀>
    text <܃ܬܵܐ ܟܹܝܬܼ ܦܲܚܸܡ ܐܘܿ ܝܗ̄ܘܼܕܼܵܝܵܐ ܕܝܼܠܝ ܥܲܡ ܕܝܼܠܵܟ>
    text <ܘܚܵܘܵܐ ܐܸܢ ܐܝܼܬܼ ܚܲܝܹ̈ܠܹܐ ܒܡܸܠܲܝ̈ܟ ܐܲܝܟ ܕܲܒܼܟܼܠܲܝ̈ ܀>
    text <܃ܕܠܵܐ ܚܸܪܝܵܢܵܐ ܢܸܒܼܥܸܐ ܒܥܵܬܼܵܐ ܕܐܝܼܬܼ ܒܲܝܢܵܬܲܢ>
    text <ܘܐܲܝܢܵܐ ܕܚܵܐܹ̇ܒܼ ܢܸܬܸܠ ܐܝܼܕܼܵܐ ܠܐܲܝܢܵܐ ܕܙܵܟܹ̇ܐ ܀>
    text <܃ܐܲܝܢܵܐ ܣܸܦܪ̈ܲܝܟ ܘܡܸܢܗܘܿܢ ܢܹܐܡܲܪ ܚܲܕܼ ܠܘܼܩܒܲܠ ܚܲܕܼ>
    text <ܘܥܲܠ ܡܸܠܲܝܗܘܿܢ ܬܩܘܼܡ ܟܠ ܡܸܠܵܐ ܕܝܼܠܝ ܐܵܦ ܕܝܼܠܵܟ ܀>
    text <܃ܫܵܠܹ̇ܡ ܐ̄ܢܵܐ ܠܵܟ ܐܸܢ ܐܵܡܲ݁ܪ ܐܲܢ̄ܬܿ ܡ̣ܢ ܕܲܟܼܬܼܝܼ̈ܒܼܵܢ>
    text <ܘܠܵܐ ܡܲܣܠܸܐ ܐ̄ܢܵܐ ܡܼܠܲܝ̈ ܪܘܼܚܵܐ ܕܲܢܒܼܝܼܘܼܬܼܵܐ ܀>
    text <܃ܢܹܐܬܼܐ ܡܘܼܫܹܐ ܒܘܼܟܼܪܵܐ ܕܣܵܦܪܹ̈ܐ ܐܲܠܵܗܵܝܹ̈ܐ>
    text <ܘܒܹܝܬܼ ܐܵܬܼܘܵܬܹ̈ܗ ܢܸܒܼܥܸܐ ܒܥܵܬܼܵܐ ܕܗܵܢܵܐ ܕܐܸܬܼܵܐ ܀>
    text <܃ܡܵܢ ܐܵܡܲ݁ܪ ܐܲܢ̄ܬܿ ܡܘܼܫܹܐ ܪܲܒܵܐ ܕܪ̈ܘܼܚܵܢܝܵܬܼܵܐ>
    text <ܓܠܝܼ ܘܦܲܫܸܩ ܠܝܼ ܚܹܝܠ ܣܘܼܟܵܠܵܐ ܕܲܒܼܓܼܵܘ ܣܸܦܪ̈ܲܝܟ ܀>
    text <܃ܢܒܼܝܼܵܐ ܪܲܒܵܐ ܩܵܐܹ̇ܡ ܐܲܟܼܘܵܬܼܝ ܡ̣ܢ ܡܵܝܘܿܬܹ̈ܐ>
    text <ܘܪܲܒܿ ܡܹܢܼܝ ܣܲܓܿܝܼ ܐܲܟܼܡܵܐ ܕܪܵܡ̇ܐ ܫܡܲܝܵܐ ܡܸܢܲܢ ܀>
    text <܃ܢܒܼܝܼܵܐ ܗ̄ܘ̣ ܪܲܒܵܐ ܘܪܲܒܿܘܼ ܕܲܪܓܹܗ ܡ̣ܢ ܕܲܢܒܼܝܹ̈ܐ>
    text <ܘܚܲܝܵܒܼ ܟܠܢܵܫ ܕܠܹܗ ܢܸܫܬܲܥܒܲܕܼ ܐܲܝܟ ܕܲܠܡܵܪܵܐ ܀>
    text <܃ܫܲܪܝܼܪ ܡܘܼܫܹܐ ܐܵܘ ܠܵܐ ܫܲܪܝܼܪ ܒܲܪ ܐܲܒܼܪܵܗܵܡ>
    text <ܫܸܠܡܲܬ̤ ܡܸܠܬܹܗ ܐܵܘ ܩܲܝܵܡ ܠܵܗ̇ ܙܲܒܼܢܵܐ ܕܬܸܫܠܲܡ ܀>
    text <܃ܩܵܡ̣ ܡ̣ܢ ܥܲܡܵܟ ܢܒܼܝܼܵܐ ܕܲܟܼܬܼܝܼܒܼ ܐܵܘ ܠܵܐ ܥܕܲܟܹܿܝܠ>
    text <܃ܗܘ̤ܵܬܼ ܒܲܥ̇ܒܼܵܕܵܐ ܐܵܘ ܐܵܡܲ݁ܪ ܐܲܢ̄ܬܿ ܕܡܸܗܘܵܐ ܗܵܘ̇ܝܵܐ>
    text <ܐܸܢܗܘ̤ ܕܠܵܐ ܗܘ̤ܵܬܼ ܐܲܝܟ ܕܐܲܢ̄ܬܿ ܪܵܢܹ̇ܝܬܿ ܕܡܸܗܘܵܐ܃>
  block
    text <܃ܡܲܢ̣ܘܼ ܗܵܢܵܐ ܕܐܸܬܼܬܼܵܐ ܘܐܲܛܥܝܼ ܒܵܟ ܘܲܒܼܥܲܡܡܹ̈ܐ>
    text <ܕܠܵܐ ܗ̄ܘ̣ܵܐ ܒܲܠܚܘܿܕܼ ܥܲܡܡܹ̈ܐ ܐܲܛܥܝܼ ܐܸܠܵܐ ܐܵܦ ܒܵܟ ܀>
    text <܃ܒܵܟ ܩܲܕܼܡܵܝܑܬܼ ܐܲܛܥܝܼ ܗܵܢܵܐ ܕܐܸܬܼܵܐ ܘܲܩܛ݂ܲܠܬܿ>
    text <ܘܣܵܗ̇ܕܿܝܼܢ ܩܵܠܹ̈ܐ ܬܸܪܥܣܲܪ ܕܐܲܦܢܝܼܘ ܕܡܸܢܵܟ ܐܸܢܘܿܢ ܀>
    text <܃ܡܘܼܫܹܐ ܐܲܟܼܬܸܿܒܼ ܕܡܸܢܵܟ ܩܵܐܹ̇ܡ ܢܒܼܝܼܵܐ ܪܲܒܵܐ>
    text <ܘܒܹܗ ܡܸܬܼܒܲܪܟܼܝܼܢ ܥܲܡܡܹ̈ܐ ܘܗܵܘܹ̇ܝܢ ܒܢܲܝ̈ ܐܲܒܼܪܵܗܵܡ ܀>
    text <܃ܒܝܼ ܠܲܡ ܝܼܡ̇ܝܼܬܼ ܐܸܡ݂ܲܪ ܡ̇ܪܝܵܐ ܠܐܲܒܼܪܵܡ ܟܹܐܢܵܐ>
    text <ܕܒܼܵܟ ܢܸܬܼܒܲܪܟܼܘܢ ܥܲܡܡܹ̈ܐ ܥܘܼܪ̈ܠܹܐ ܘܢܸܗܘܘܿܢ ܙܲܪܥܵܟ ܀>
    text <܃ܡܲܢ̣ܘܼ ܗܵܢܵܐ ܕܒܲܪܸܟ ܥܲܡܡܹ̈ܐ ܒܫܸܡ ܐܲܒܼܪܵܗܵܡ>
    text <ܘܐܲܝܟܲܢ ܓܸܕܼܫܲܬ̤ ܘܲܢܦܲܩ̣ ܡܸܠܹ̈ܐ ܠܘܵܬܼ ܣܘܼܥܪ̈ܵܢܹܐ ܀>
    text <܃ܐܸܢ ܠܵܘ ܗܘ̤ܝܘܼ ܕܐܲܟܼܬܸܿܒܼ ܫܲܪܒܹܿܗ ܡܘܼܫܹܐ ܪܲܒܵܐ>
    text <ܐܲܝܟܲܢ ܕܵܡܹ̇ܐ ܡܸܕܸܿܡ ܕܲܣܥ݂ܲܪ ܠܡܸܕܹܿܡ ܕܲܟܼܬܼܝܼܒܼ ܀>
    text <܃ܟܠܗܘܿܢ ܥܲܡܡܹ̈ܐ ܩܵܥܹ̇ܝܢ ܐܲܟܲܚ̄ܕܼ ܕܗܵܢܵܘ̇ ܕܐܸܬܼܵܐ>
    text <ܘܲܠܡܲܢ ܢܸܫܡܲܥ ܠܵܟ ܒܲܠܚܘܿܕܲܝܟ ܐܵܘ ܠܲܒܼܪܝܼܬܼܵܐ ܀>
    text <܃ܒܪܝܼܬܼܵܐ ܟܠܵܗ̇ ܣܵܗ̇ܕܵܐ ܕܐܸܬܼܵܐ ܒܲܕܿܩܲܒܸܿܠܬܹܗ>
    text <ܘܐܲܢ̄ܬܿܘܼ ܒܲܠܚܘܿܕܼ ܠܵܐ ܫܵܠܹ̇ܡ ܐܲܢ̄ܬܿ ܠܡܸܠܹ̈ܐ ܕܣܸܦܪ̈ܲܝܟ ܀>
    text <܃ܘܐܸܠܵܐ ܓܠܝܼ ܠܝܼ ܐܲܝܟ ܒܲܝܬܵܝܵܐ ܕܠܸܐܡܲܬܼܝ ܐܵܬܹܿܐ>
    text <ܘܐܲܝܢܵܘ ܙܲܒܼܢܵܐ ܕܗܵܘܹ̇ܿܝܢ ܥܲܡܡܹ̈ܐ ܐ̄ܚܝܵܢܵܘ̈ܗܝ ܕܐܲܒܼܪܵܡ ܀>
    text <܃ܘܢܸܗܘܸܐ ܕܐܸܬܹܿܐ ܠܐܸܡܲܬܼܝ ܕܐܵܬܹ̇ܐ ܘܥܵܐܠܝܼܢ ܥܲܡܡܹ̈ܐ>
    text <ܐܲܢ̄ܬܿ ܕܒܲܝܬܵܝܵܐ ܐܢ̄ܬܿ ܠܡܵܢ ܢܲܦܝܼܩܲܬܿ ܡ̣ܢ ܝܵܪܬܿܘܼܬܼܵܟ ܀>
    text <܃ܠܡܵܢܵܐ ܡܲܣܠܹܝܬܿ ܐܲܝܟ ܣܵܪܘܿܚܵܐ ܗܵܐ ܡ̣ܢ ܢܘܼܓܼܪܵܐ>
    text <ܘܒܲܛܝܼܠ ܡܸܢܵܟ ܟܵܗܢܵܐ ܘܡܲܠܟܵܐ ܘܲܡܒܲܕܿܩܵܢܵܐ ܀>
    text <܃ܠܡܵܢܵܐ ܙܪܝܼܩܲܬܿ ܒܐܲܪܒܲܥ ܦܸܢ̈ܝܵܢ ܐܲܝܟ ܕܲܒܼܪܘܼܓܼܙܵܐ>
    text <ܘܲܡܕܲܩܪܝܼܢ ܠܵܟ ܥܲܡܡܹ̈ܐ ܒܥܲܡܠܵܐ ܘܡܲܠ̈ܟܹܿܐ ܒܫܸܩܠܹ̈ܐ ܀>
    text <܃ܠܡܵܢ ܠܵܐ ܩܵܐܹ̇ܡ ܢܒܼܝܼܵܐ ܡܸܢܵܟ ܐܲܝܟ ܕܲܒܼܩܲܕܼܡ̇ܐ>
    text <ܘܲܡܒܲܕܸܿܩ ܠܵܟ ܕܡ̇ܢܲܐ ܗ̄ܝܼ ܥܸܠܬܼܵܐ ܕܗܵܢ ܫܘܼܥܒܵܕܼܵܐ ܀>
    text <܃ܠܵܐ ܗ̄ܘ̣ܵܐ ܙܲܒܼܢܵܐ ܕܲܒܼܛܸܠ ܡܸܢܵܟ ܩܵܠ ܒܘܼܕܵܩܵܐ>
    text <ܠܵܐ ܟܲܕܼ ܒܐܲܪܥܵܟ ܘܠܵܐ ܟܲܕܼ ܕܲܒܼܪܘܼܟ ܥܲܡܡܹ̈ܐ ܒܫܸܒܼܝܵܐ ܀>
    text <܃ܒܡܸܨܪܹܝܢ ܡܘܼܫܹܐ ܒܐܲܪܥܵܐ ܕܲܟܼܢܲܥ̄ܢ ܝܼܫܘܿܥ ܒܲܪܢܘܿܢ>
    text <ܘܒܹܝܬܼ ܒܵܒܼܠܵܝܹ̈ܐ ܚܲܕܼ ܒܲܪ ܡܲܠܟܵܐ ܘܚܲܕܼ ܒܲܪ ܟܵܗܵܢܵܐ ܀>
    text <܃ܘܠܵܐ ܪ̈ܘܼܚܵܢܹܐ ܠܵܐ ܦܵܫ̣ܘ ܘܐܲܗܡܝܼܘ ܡ̣ܢ ܥܘܼܕܼܪܵܢܵܟ>
    text <ܥܕܲܡ̇ܐ ܕܐܸܬܼܵܐ ܗܵܢܵܐ ܕܲܩܛܲܠܬܿ ܘܲܟܼܠܵܐ ܐܸܢܘܿܢ ܀>
    text <܃ܠܡܵܢ ܠܵܐ ܛܵܐܹ̇ܢ ܗܵܘ̇ ܡܲܠܲܐܟܼܵܐ ܒܘܼܟܼܪܹ̈ܐ>
    text <ܘܬܼܵܒܲܥ̇ ܨܲܥܪܵܟ ܐܲܟܼܡܵܐ ܕܲܣܥ݂ܲܪ ܒܐܲܪܥܵܐ ܕܡܸܨܪܹܝܢ ܀>
    text <ܠܡܵܢ ܠܵܐ ܡܲܩܪܸܒܼ ܐܵܦ ܡܝܼܟܼܵܐܝܹܠ ܥܲܡ ܣܵܩܘܿܪ̈ܲܝܟ܃>
  block
    text <ܐܲܟܼܡܵܐ ܕܐܲܩܪܸܒܼ ܥܲܡ ܫܲܠܝܼܛܵܐ ܕܡܲܠܟܿܘܼܬܼ ܦܵܪܹܣ ܀>
    text <܃ܐܲܝܟܵܘ ܚܘܼܒܿܗܘܿܢ ܕܲܫܡܲܝܵܢܹ̈ܐ ܕܨܹܝܕܼ ܐܲܒܼܵܗܲܝ̈ܟ>
    text <ܕܠܵܐ ܡܣܲܝܥܝܼܢ ܠܵܟ ܐܲܟܼܡܵܐ ܕܣܲܝܲܥܘ ܒܕܵܪ̈ܝܼܢ ܕܵܪ̈ܝܼܢ ܀>
    text <܃ܠܵܐ ܗ̄ܘ̣ܵܐ ܙܲܒܼܢܵܐ ܕܐܲܗܡܝܼܘ ܘܲܫܬܼ݂ܩܘ ܐܲܝܟ ܗܵܢ ܙܲܒܼܢܵܐ>
    text <ܘܠܵܐ ܒܘܼܕܵܪܵܟ ܕܲܒܼܒܹܝܬܼ ܥܲܡܡܹ̈ܐ ܕܐܲܓܲܪ ܗܵܟܲܢ ܀>
    text <܃ܗܵܐ ܒܨܝܼܪ ܩܲܠܝܼܠ ܫܢܝܼ̈ܢ ܚܲܡܸܫܡܐܵܐ ܕܡܲܣܠܹܝܬܿ ܘܲܫܕܹܝܬܿ>
    text <ܘܲܟܼܡܵܐ ܕܬܲܓܲܪ ܝܲܬܿܝܼܪ ܡ̇ܬܿܚ ܢܸܓܼܪܵܐ ܕܲܥܠܲܝܟ ܀>
    text <܃ܘܐܸܢܗܘ̤ ܕܬܹܐܡܲܪ ܕܡܸܛܠ ܥܵܘ̣ܠܵܟ ܡܲܓܲܪ ܢܸܓܼܕܵܟ>
    text <ܗܵܐ ܠܵܐ ܣܲܓܿܝܼ ܥܲܘ̣ܠܵܟ ܗܵܫܵܐ ܡ̣ܢ ܕܲܒܼܩܲܕܿܡ̇ܐ ܀>
    text <܃ܦܲܚܸܡ ܘܲܚܙܝܼ ܕܲܒܼܨܝܼܪ ܥܵܘ̣ܠܵܟ ܡ̣ܢ ܕܲܒܼܩܲܕܼܡ̇ܐ>
    text <ܘܡ̇ܟܵܐ ܚܛܝܼܬܼܵܟ ܡ̣ܢ ܗܵܝ̇ ܕܲܣܥ݂ܲܪܬܿ ܒܕܼܵܪܹ̈ܐ ܩܲܕܼܡܹ̈ܐ ܀>
    text <܃ܒܡܲܕܼܒܿܪܵܐ ܐܲܪܓܸܙܬܿ ܒܣܸܓܼܕܲܬܼ ܥܸܓܼܠܵܐ ܘܒܲܒܼ̈ܢܵܬܼ ܡܘܼܐܵܒܼ>
    text <ܘܒܲܐܪܥܵܐ ܕܲܟܼܢܲܥ̄ܢ ܛܥܲܝ̣ܬܿ ܘܐܸܫܬܲܛܝܼܬܿ ܒܟܹܐܦܹ̈ܐ ܘܩܲܝܣܹ̈ܐ ܀>
    text <܃ܠܟܼܠܗܘܿܢ ܟܹܐܒܲܝ̈ܟ ܗܘ̤ܵܐ ܚܘܼܠܡܵܢܵܐ ܘܚܵܢ̣ܘܼܟ ܪ̈ܲܚܡܹܐ>
    text <ܘܗܵܢܵܐ ܟܹܐܒܼܵܐ ܐܲܓܲܪ ܨܹܐܕܲܝܟ ܠܒܲܪ ܡ̣ܢ ܛܲܟܼܣܵܐ ܀>
    text <܃ܘܗܵܐ ܠܵܐ ܟܪܝܼܗ ܐܲܢ̄ܬܿ ܒܕܸܚܠܲܬܼ ܫܹܐܕܹ̈ܐ ܐܲܝܟ ܕܲܒܼܩܲܕܼܡ̇ܐ>
    text <ܘܠܵܐ ܡܕܲܒܲܚ ܐܲܢ̄ܬܿ ܦܹܐܪܹ̈ܐ ܕܟܲܪܣܵܟ ܠܫܹܐܕܹ̈ܐ ܛܲܡ̈ܠܹܐ ܀>
    text <܃ܢܓܲܪ ܠܹܗ ܟܹܐܒܼܵܟ ܘܛܵܟ ܠܲܝܬܿ ܣܲܡܵܐ ܠܲܚܒܼܵܪ̈ܵܬܼܵܟ>
    text <ܘܐܸܠܵܐ ܚܵܘܵܐ ܕܐܸܡܲܬܼܝ ܩܵܘܝܼܬܿ ܕܠܵܐ ܚܘܼܠܡܵܢܵܐ ܀>
    text <܃ܒܡܸܨܪܹܝܢ ܡܲܐܬܹܿܝܢ ܥܲܡ ܬܵܘܣܲܦܬܵܐ ܢܦ݂ܲܠܬܿ ܒܐܸܫܬܼܵܐ>
    text <ܘܐܸܬܼܵܐ ܡܘܼܫܵܐ ܘܲܪܕܲܦ ܡܸܢܵܟ ܥܲܡܠܵܐ ܘܥܵܘ̣ܠܵܐ ܀>
    text <܃ܒܒܼܵܒܹܠ ܫܲܒܼܥܝܼܢ ܟܲܕܼ ܛܲܒܿܝܼܥܲܬܿ ܐܲܝܟ ܕܲܒܼܗܵܘܬܼܵܐ>
    text <ܘܩܵܡ̣ ܕܵܢܝܼܐܹܝܠ ܘܨܲܠܝܼ ܘܲܣܠܸܩ̣ܬܿ ܠܦܘܼܬܼ ܡܘܼܠܟܵܢܵܐ ܀>
    text <܃ܒܟܼܠ ܐܲܬܼܪ̈ܵܘܵܢ ܥܲܡܵܟ ܗܲܠܸܟܼܘ ܐܵܣ̈ܘܵܬܼܵܐ>
    text <ܘܠܵܐ ܐܸܬܼܓܲܪܕܿܝܼ ܣܲܡܵܐ ܕܪܘܼܚܵܐ ܡ̣ܢ ܓܵܘ ܥܲܡܵܟ ܀>
    text <܃ܒܗܵܢܵܐ ܙܲܒܼܢܵܐ ܠܡܵܢ ܠܲܝܬܿ ܐܵܣܝܵܐ ܕܥܵܨܹ̇ܒܼ ܟܹܐܒܲܝ̈ܟ>
    text <ܘܠܵܐ ܡܒܲܕܿܩܵܢܵܐ ܕܲܡܒܲܝܲܐ ܠܵܟ ܡ̣ܢ ܟܲܪܝܘܼܬܼܵܟ ܀>
    text <܃ܘܲܟܼܒܲܪ ܬܲܝܬܸܿܐ ܗܵܝ̇ ܕܲܟܼܬܼܝܼܒܼܵܐ ܕܲܥܒ݂ܲܪ ܙܲܒܼܢܵܗ̇>
    text <ܕܒܼܵܛܹ̇ܠ ܡܸܢܵܟ ܟܵܗܢܵܐ ܘܡܲܠܟܵܐ ܘܣܵܐܹ̇ܡ ܒܸܣܡܹ̈ܐ ܀>
    text <܃ܘܗܵܐ ܫܸܠܡܲܬ̤ ܠܵܗ̇ ܗܵܕܹܐ ܒܒܼܵܒܹܠ ܘܲܒܼܛܸܠܘ ܛܲܟܼܣܲܝ̈ܟ>
    text <ܘܲܦܢ̣݂ܲܝܬܿ ܘܲܣܠܸܩ̣ܬ ܒܝܵܘ̈ܡܲܝ ܟܘܼܪܹܫ ܒܙܵܘܚܵܐ ܪܲܒܵܐ ܀>
    text <܃ܒܝܵܘ̈ܡܲܝ ܟܘܼܪܹܫ ܘܲܒܼܙܘܼܪܒܵܒܹܠ ܣܠܸܩ̣ܬܿ ܐܲܝܟ ܕܲܟܼܬܼܝܼܒܼ>
    text <ܐܵܘ ܣܵܪܹܒܼ ܐܲܢ̄ܬܿ ܐܵܦ ܥܲܠ ܗܵܕܹܐ ܐܲܝܟ ܕܲܡܥܵܕܲܬܿ ܀>
    text <ܡ̇ܕܹܝܢ ܕܲܓܸܿܠܘ ܙܟܲܪܝܵܐ ܘܚܲܓܿܝܼ ܐܵܦ ܡܲܠܲܐܟܼܝܼ܃>
  block
    text <܃ܘܲܟܼܒܲܪ ܒܸܕܼܝܵܐ ܗ̄ܘ̣ ܕܪܲܟܸܿܒܼ ܐܵܦ ܐܹܪܲܡܝܵܐ>
    text <ܘܛܸܠܵܢ̈ܝܵܬܼܵܐ ܕܠܵܐ ܫܲܪܝܼܪ̈ܵܢ ܚ̣ܙܵܐ ܚܲܙܩܝܼܐܹܝܠ ܀>
    text <܃ܡ̇ܕܹܝܢ ܘܠܵܐ ܢ̣ܚܸܬܼ ܘܠܵܐ ܕܵܢܝܼܐܹܝܠ ܠܒܹܝܬܼ ܒܵܒܼܠܵܝܹ̈ܐ>
    text <ܘܠܵܐ ܒܥ̣ܵܐ ܘܐܲܦܝܼܣ ܒܫܘܼܠܵܡ ܫܲܒܼܥܝܼܢ ܥܲܠ ܦܘܼܢܵܝܵܐ ܀>
    text <܃ܦܢ݂ܲܝܬܿ ܐܵܘ ܠܵܐ ܦ̣ܢܲܬܿ ܦܲܢܵܐ ܠܘܼܩܒܲܠܝ ܐܲܝܟ ܕܲܬܼܒܲܥܬܼܵܟ>
    text <ܐܵܘܣܸܦ ܡ̇ܪܝܵܐ ܬܸܢܝܵܐ ܕܐܝܼܕܹܗ ܐܵܘ ܬܘܼܒܼ ܡ̇ܘܣܸܦ ܀>
    text <܃ܬܸܢܝܵܐ ܟܬܼܝܼܒܼܵܐ ܕܡ̇ܘܣܸܦ ܡ̇ܪܝܵܐ ܠܵܐ ܗ̄ܘ̣ܵܐ ܬܘܼܠܬܼܵܐ>
    text <ܠܡܲܢ̣ܘܼ ܢܲܫܲܪ ܠܲܢܒܼܝܼܘܼܬܼܵܐ ܐܵܘ ܠܲܟܼܬܼܝܼ̈ܫܹܐ ܀>
    text <܃ܥܝܵܕܼܵܐ ܗ̄ܘ̣ ܗܵܢܵܐ ܕܝܗ̄ܘܼܕܼܵܝܘܼܬܼܵܐ ܕܗܵܟܲܢ ܬܸܣܪܘܿܒܼ>
    text <ܘܬܸܛܠܘܿܡ ܩܵܠܹ̈ܐ ܕܲܢܒܼܝܼܘܼܬܼܵܐ ܒܚܸܪܝܵܝܘܼܬܼܵܐ ܀>
    text <܃ܡܥܵܕܼ ܐܲܢ̄ܬܿ ܕܬܸܣܪܘܿܒܼ ܒܲܪ ܐܲܒܼܪܵܗܵܡ ܐܲܡܝܼܢܵܐܝܼܬܼ>
    text <ܘܣܵܗܹ̇ܕܼ ܥܸܓܼܠܵܐ ܕܟܲܕܼ ܢܲܩܸܢܬܵܝܗܝ ܩܪܲܝܬܵܝܗܝ ܐܲܠܵܗ ܀>
    text <܃ܒܚܹܝܠ ܐܲܠܵܗܵܐ ܦܲܪ̣ܩܵܟ ܡܘܼܫܹܐ ܡ̣ܢ ܓܵܘ ܡܸܨܪܹܝܢ>
    text <ܘܐܲܢ̄ܬܿ ܐܲܩܸܨܬܵܝܗܝ ܠܗܵܘ̇ ܦܘܼܪܩܵܢܵܐ ܠܕܲܗܒܼܵܐ ܚܫܘܼܠܵܐ ܀>
    text <܃ܘܲܟܼܒܲܬܿ ܕܠܵܐ ܢܲܩܝܼܬܿ ܠܹܗ ܐܲܝܟ ܕܠܲܐܠܵܗܵܐ>
    text <ܘܥܲܠ ܡ̇ܢ ܡ̇ܕܹܝܢ ܒܲܚ̣ܪܵܟ ܡܘܼܫܹܐ ܒܟܼܘܼܪܵܐ ܕܡܲܝ̈ܵܐ ܀>
    text <܃ܘܲܟܼܒܲܪ ܬܹܐܡܲܪ ܕܗܵܐ ܐܵܦ ܥܲܡܡܹ̈ܐ ܣܵܥ̇ܪܝܼܢ ܗܵܕܹܐ>
    text <ܘܲܡܨܲܚܹܝܢ ܠܹܗ ܠܲܫܡܵܐ ܕܝܼܫܘܿܥ ܒܣܘܼܥܪ̈ܵܢܲܗܘܿܢ ܀>
    text <܃ܡܩܲܒܸܿܠ ܐ̄ܢܵܐ ܠܵܟ ܡ̇ܐ ܕܡܲܗܦܸܟ ܐܲܢ̄ܬܿ ܚܲܟܿܝܼܡܵܐܝܼܬܼ>
    text <ܘܡ̇ܠܹ̇ܟ ܐܲܢܵܐ ܠܵܟ ܕܲܬܼܨܘܼܬܼ ܡܸܠܲܝ̈ ܦܵܪܘܿܫܵܐܝܼܬܼ ܀>
    text <܃ܠܵܘ ܥܲܠ ܕܲܚܛܲܝܬܿ ܐܸܡ̇ܪܹܬܼ ܥܲܡܵܟ ܐܵܘ ܐܵܡܲ݁ܪ ܐ̄ܢܵܐ>
    text <ܐܸܠܵܐ ܕܣܵܪܒܲܬܿ ܠܘܼܩܒܲܠ ܢܘܼܗܪܵܐ ܕܠܵܐ ܢܲܗܝܼܪܵܐ ܗ̄ܘ̣ ܀>
    text <܃ܘܐܸܠܵܐ ܚܵܘܵܢܝ ܡ̇ܢܵܘ ܕܲܓܼܠܸܐ ܡ̣ܢ ܝܘܼܠܦܵܢܲܢ>
    text <ܕܲܡܙܲܕܿܩܝܼܢ ܠܹܗ ܫܡܲܝܵܐ ܘܐܲܪܥܵܐ ܘܐܲܢ̄ܬܿ ܟܵܦܲ̄݁ܪ ܐܲܢ̄ܬܿ ܀>
    text <܃ܒܗܵܕܹܐ ܬܸܢܘܲܝ ܬܢܹ̇ܝܬܼ ܣܘܼܪ̈ܚܵܢܲܝܟ ܡ̣ܢ ܕܲܟܼܬܼܝܼ̈ܒܼܵܢ>
    text <ܕܐܹܚܵܘܸܐ ܠܵܟ ܚܸܪܚܘܼܬܼܵܟ ܕܠܘܼܩܒܲܠ ܩܘܼܫܬܵܐ ܀>
    text <܃ܚܸܪܝܵܝܵܐ ܐܲܢ̄ܬܿ ܘܠܵܐ ܡܸܬܿܛܦܝܼܣ ܐܲܢ̄ܬܿ ܠܲܡܚܲܟܿܡܵܢܲܝ̈ܟ>
    text <ܘܣܵܗ̇ܕܿܝܼܢ ܟܹܐܢܹ̈ܐ ܕܲܢܟܲܣܬܿ ܐܸܢܘܿܢ ܥܲܠ ܕܲܟܼܐܵܘ ܒܵܟ ܀>
    text <܃ܥܲܡ ܓܲܠ̈ܝܵܬܼܵܐ ܕܲܒܼܓܼܵܘ ܣܸܦܪܹ̈ܐ ܡܸܬܼܟܲܬܲܫ ܐܲܢ̄ܬܿ>
    text <ܘܠܵܐ ܨܵܒܹ̇ܐ ܐܲܢ̄ܬܿ ܠܲܡܩܲܒܵܠܘܼ ܫܪܵܪܵܐ ܕܲܒܼܗܹܝܢ ܀>
    text <܃ܦܢ݂ܲܝܬܿ ܡ̣ܢ ܒܵܒܹܠ ܘܗܵܕܹܐ ܓܼܠܝܵܐ ܗ̄ܝܼ ܛܵܒܼ ܡ̣ܢ ܫܸܡܫܵܐ>
    text <ܘܡ̇ܐ ܕܡܲܟܿܣܝܼܢ ܠܵܟ ܡ̇ܚܹ̇ܝܬܿ ܟܪܘܿܡ̇ܐ ܕܠܵܐ ܠܲܡ ܣܸܠܩܹ̇ܬܼ ܀>
    text <܃ܐܵܪܵܐ ܦܢܲܝܬܿ ܠܵܟ ܡܵܢ ܣܵܪܹܒܼ ܐܲܢ̄ܬܿ ܓܘܼܡܕܵܢܵܐܝܼܬܼ>
    text <ܘܐܸܠܵܐ ܡܲܢ̣ܘܼ ܒܼܢܵܐ ܠܵܟ ܒܲܝܬܵܐ ܒܐܲܪܥܵܐ ܕܲܝܗܘܼܕܼ ܀>
    text <ܙܟܲܪܝܵܐ ܘܚܲܓܿܝܼ ܢܲܟܿܣܘܼܢ ܓܘܼܡܕܼܵܐ ܕܚܸܪܚܵܘܼܬܼܵܟ܃>
  block
    text <ܕܐܲܪܡܝܼܘ ܐܝܼܕܼܵܐ ܒܲܟܼܬܼܝܼ̈ܒܼܵܬܼܵܐ ܕܝܘܿܡ ܦܘܼܢܵܝܵܟ ܀>
    text <܃ܒܕܼܝܼܢܵܐ ܟܹܐܢܵܐ ܢܸܥܘܿܠ ܥܲܡܵܟ ܐܵܦ ܕܵܢܝܐܹܝܠ>
    text <ܕܩܲܕܹܿܡ ܚܵܘܝܵܟ ܐ̄ܪܵܙ ܡܹܐܬܼܝܼܬܹܗ ܕܡܲܠܟܵܐ ܕܐܲܣܠܝܼܬܿ ܀>
    text <܃ܒܪܘܼܚ ܓܸܠܝܵܢܵܐ ܡܢ̣ܵܐ ܫܵܒܼܘܿܥܹ̈ܐ ܘܛܲܟܸܿܣ ܐܸܢܘܿܢ>
    text <ܘܲܒܼܫܘܼܠܵܡܗܘܿܢ ܨܵܪܹܗ ܠܚܲܫܹܗ ܒܲܕܼܡܘܼܬܼ ܨܲܠܡܵܐ ܀>
    text <܃ܬܢܵܐ ܕܲܒܼܩܸܛܠܹܗ ܚܵܪܒܵܐ ܡܕܼܝܼܢ̄ܬܵܟ ܐܵܘ ܠܵܐ ܟܬܼܝܼܒܼܵܐ>
    text <ܡ̇ܕܹܝܢ ܓܲܠܝܵܐ ܗ̄ܝܼ ܕܐܸܢ ܠܵܐ ܚܪܝܼܒܼܵܐ ܥܬܼܝܼܕܼܵܐ ܕܬܸܚܪܘܿܒܼ ܀>
    text <܃ܐܸܢ ܠܵܐ ܩܛܲܠܬܵܝܗܝ ܠܗܵܘ̇ ܕܲܩܛ݂ܲܠܬܵܝܗܝ ܩܲܝܵܡ ܩܸܛܠܹܗ>
    text <ܘܐܲܢ̄ܬܿ ܩܵܛ̇ܠܲܬܿ ܠܹܗ ܘܗܘ̤ ܡܲܚܪܸܒܼ ܠܹܗ ܠܗܲܝܟܲܠ ܩܘܼܕܼܫܵܟ ܀>
    text <܃ܠܵܐ ܗ̄ܘ̣ܵܐ ܩܛܝܼܪܵܐ ܕܲܢܒܼܝܼܘܼܬܼܵܐ ܥܵܨܹ̇ܐ ܠܝܲܨܪܵܐ>
    text <ܕܐܸܢ ܨܵܒܹ̇ܐ ܐܲܢ̄ܬܿ ܘܐܸܢ ܠܵܐ ܨܵܒܹ̇ܝܬܿ ܬܸܩܛܘܼܠ ܡܲܠܟܵܟ ܀>
    text <܃ܠܵܐ ܗ̄ܘ̣ܵܐ ܕܬܸܩܛܘܿܠ ܠܲܡܚܲܪܪܵܢܵܟ ܩܪܹܝܬܼ ܚܲܦܸܛܬܵܟ>
    text <ܐܸܠܵܐ ܕܐܸܓܼܠܹܐ ܠܒܼܝܼܫܘܼܬܼ ܠܸܒܵܟ ܕܣܵܥܹ̇ܝܬܿ ܠܲܕܡ̇ܐ ܐܢ̄ܬܿ ܀>
    text <܃ܡܸܚܙܵܐ ܚܙܹ̇ܝܬܼܵܟ ܒܥܲܝܢܵܐ ܟܣܝܼܬܼܵܐ ܕܠܲܕܼܡ̇ܐ ܐܲܢ̄ܬܿ>
    text <ܘܩܲܕܿܡܹ̇ܐܼ ܨܵܪܬܹܿܗ ܠܢܸܟܼܠܵܐ ܒܝܼܫܵܐ ܒܕܲܦܵܐ ܕܣܸܦܪܹ̈ܐ ܀>
    text <܃ܠܵܘ ܐ̄ܢܵܐ ܩܪܹܝܬܼܵܟ ܩܵܛܹ̇ܠ ܡܲܠܟܹܿܗ ܒܲܪ ܐܲܒܼܪܵܗܵܡ>
    text <ܢܒܼܝܼܝ̈ܟ ܩܵܥܹ̇ܝܢ ܐܲܝܟ ܫܝܼܦܘܼܪܹ̈ܐ ܥܲܠ ܝܘܿܡ ܩܸܛܠܹܗ ܀>
    text <܃ܝܲܥܩܘܿܒܼ ܐܲܒܼܘܼܟ ܚ̣ܙܵܝܗܝ ܝܲܗܘܼܕܼܵܐ ܠܚܲܫܵܐ ܕܡ̇ܘܬܹܿܗ>
    text <ܘܕܲܡܝܹܗ ܠܚܲܡܪܵܐ ܕܙܵܪܓܵܐ ܚܙܵܬܹܗ ܠܥܹܝܢ ܚܲܙܝܹ̈ܐ ܀>
    text <܃ܐܵܦ ܒܲܪ ܐܝܼܫܲܝ ܚ̣ܙܵܝܗܝ ܠܲܟܼܢܘܼܫܝܵܐ ܫܓܼܝܼܫܵܐ ܕܲܥܠܵܘܗܝ>
    text <ܘܲܦܣ݂ܲܩ ܕܝܼܢܵܐ ܕܲܡܠܸܐ ܪܘܼܓܼܙܵܐ ܥܲܠ ܩܵܛܘܿܠܵܘ̈ܗܝ ܀>
    text <܃ܒܡܲܟܿܝܼܟܼܘܼܬܹܗ ܘܲܕܒܼܚܘܼܬܹܗ ܬܗܲܪ ܐܹܫܲܥܝܵܐ>
    text <ܕܣܲܝܒܲܪ ܘܲܫ̣ܬܸܩ ܘܠܵܐ ܦܬ݂ܲܚ ܦܘܼܡܹܗ ܒܥܸܕܵܢ ܚܲܫܵܐ ܀>
    text <܃ܙܟܲܪܝܵܐ ܒܲܕܡܵܐ ܕܕܲܝܵܬܹܩܵܘ̈ܗܝ ܚܙ̣ܵܝܗܝ ܕܲܡܨܲܒܲܥ>
    text <ܘܫܲܪ̣ܵܐ ܚܒܼܝܼܫܹ̈ܐ ܡ̣ܢ ܓܵܘ ܓܘܼܒܵܐ ܕܠܵܐ ܚܲܝܘܼܬܼܵܐ ܀>
    text <܃ܢܒܼܝܲܝ̈ܟ ܐܸܢܘܿܢ ܗܵܠܹܝܢ ܕܲܬܼܢܹ̇ܝܬܼ ܐܵܘ ܕܲܠܡܵܐ ܠܵܐ>
    text <ܒܪܘܼܚܵܐ ܡܲܠܸܠܘ ܐܵܘ ܡ̣ܢ ܒܸܕܼܝܵܐ ܕܪ̈ܥܝܵܢܲܝܗܘܿܢ ܀>
    text <܃ܐܸܢ ܫܲܪܝܼܪܝܼܢ ܫܠܲܡ ܠܲܫܪܵܪܵܐ ܕܦܸܬܼܓܼܵܡܲܝ̈ܗܘܿܢ>
    text <ܘܐܸܠܵܐ ܐܸܡܲܪ ܕܠܵܐ ܫܲܪܝܼܪܝܼܢ ܘܢܸܫܠܸܐ ܕܪܵܫܵܐ ܀>
    text <܃ܐܵܘ ܐܸܡܲܪ ܥܲܡܝܼ ܡ̣ܢ ܣܸܦܪ̈ܲܝܗܘܿܢ ܘܐܹܦܲܢܸܐ ܠܵܟ>
    text <ܐܵܘ ܚܵܘܵܐ ܠܝܼ ܘܐ̄ܢܵܐ ܝܵܗܹ̇ܒܼ ܐ̄ܢܵܐ ܐܲܬܼܪܵܐ ܠܸܡܠܲܝ̈ܟ ܀>
    text <܃ܐ̄ܢܵܐ ܫܵܠܹ̇ܡ ܐ̄ܢܵܐ ܠܟܼܠܗܘܿܢ ܩܵܠܹ̈ܐ ܕܲܢܒܼܝܼܘܼܬܼܵܐ>
    text <ܘܠܵܐ ܥܵܪܹܡ ܐ̄ܢܵܐ ܡ̣ܢ ܣܘܼܟܵܠܵܐ ܕܦܸܬܼܓܼܵܡܲܝ̈ܗܘܿܢ ܀>
    text <ܡܸܢܗܘܿܢ ܝܸܠܦܹ̇ܬܼ ܕܐܵܘܕܹܿܐ ܒܡܲܠܟܵܐ ܕܲܕܼܢܲܚ̣ ܡܸܢܵܟ܃>
  block
    text <ܘܗܸܢܘ̣ܿܢ ܚܵܘܝܘܼܢܝ ܕܐܸܪܕܹܿܐ ܒܐܘܼܪܚܵܐ ܕܗܲܝܡܵܢܘܼܬܹܗ ܀>
    text <܃ܐܸܢ ܟܵܪ̈ܘܿܙܲܝܟ ܓܠ̣ܵܘ ܠܝܼ ܐ̄ܪܵܙܵܐ ܕܲܒܼܓܼܵܘ ܥܡܵܟ>
    text <ܠܡܵܢ ܚܵܣܹ̇ܡ ܐܲܢ̄ܬܿ ܕܲܗܘܹ̇ܝܬܼ ܚܲܒܼܪܵܐ ܠܒܲܝܬܵܝܘܼܬܼܵܟ ܀>
    text <܃ܠܵܘ ܐ̄ܢܵܐ ܓܒܹ̇ܝܬܼ ܠܝܼ ܕܐܸܗܘܸܐ ܥܲܡܵܟ ܒܲܪ ܝܵܪܬܿܘܼܬܼܵܐ>
    text <ܗܸܢܘ̣ܿܢ ܝܲܗ̣̄ܒܼܘ ܠܝܼ ܡܢܵܬܼܵܐ ܥܲܡܵܟ ܡܵܢ ܟܲܪܝܵܐ ܠܵܟ ܀>
    text <܃ܡܲܠܟܵܟ ܦܲܪ̣ܩܲܢܝ ܡ̣ܢ ܫܘܼܥܒܵܕܼܵܐ ܕܒܼܝܼܫܵܐ ܘܡ̇ܘܬܵܐ>
    text <ܘܚܘܼܒܹܿܗ ܟܲܕܼܢܲܢܝ ܬܚܹܝܬܼ ܡܵܪܘܼܬܹܗ ܡ̇ܢ ܢܵܨܹ̇ܐ ܐܲܢ̄ܬܿ ܀>
    text <܃ܠܕܼܝܼܠܹܗ ܐܸܬܼܵܐ ܘܠܵܐ ܨܒܼܵܘ ܕܝܼܠܹܗ ܕܲܢܩܲܒܿܠܘܼܢܵܝܗܝ>
    text <ܘܕܲܚ̣ܙܵܐ ܕܣܲܩ̣ܪܘܼܗܝ ܓ̣ܒܼܵܐ ܠܹܗ ܥܲܡܵܟ ܘܐܲܣܠܝܼ ܠܕܝܼܠܹܗ ܀>
    text <܃ܐܸܬܼܵܐ ܨܹܐܕܲܝܟ ܐܵܘ ܠܵܐ ܐܸܬܼܵܐ ܐܸܡܲܪ ܩܘܼܫܬܵܐ>
    text <ܓܒܼ݂ܵܐ ܠܹܗ ܥܲܡܡܹ̈ܐ ܐܵܘ ܠܵܐ ܓܒܼܵܐ ܠܹܗ ܬܢܝܼ ܐܲܝܟ ܕܐܝܼܬܹܝܗ̇ ܀>
    text <܃ܐܸܢ ܠܵܘ ܗܘ̤ܝܘܼ ܕܐܸܬܼܵܐ ܨܹܐܕܲܝܟ ܡܲܢ̣ܘܼ ܕܲܒܼܛܲܠ݂ܬܿ>
    text <ܘܐܸܢ ܠܵܐ ܓܒܼ݂ܵܐ ܠܹܗ ܥܲܡܡܹ̈ܐ ܚܠܵܦܲܝܟ ܠܡܵܢ ܡ̇ܘܕܹܿܝܢ ܒܹܗ ܀>
    text <܃ܕܐܸܬܼܵܐ ܓܲܠܝܵܐ ܗ̄ܝܼ ܘܠܲܝܬܿ ܢܲܗܝܼܪܵܐ ܕܢܲܗܝܼܪ ܡܸܢܵܗ̇>
    text <ܘܕܲܓܼܒܼܵܐ ܠܥܲܡܡܹ̈ܐ ܣܵܗ̇ܕܿܝܼܢ ܥܲܡܡܹ̈ܐ ܘܐܲܠܵܗܲܝ̈ܗܘܿܢ ܀>
    text <܃ܥܲܡܡܹ̈ܐ ܕܩܲܒܿܠܘܼܗܝ ܡܵܘܕܹܿܝܢ ܕܐܸܬܼܵܐ ܘܐܲܢ̄ܬܿ ܟܵܦܲ݁ܪ ܐܲܢ̄ܬܿ>
    text <ܘܐܲܠܵܗܲܝ̈ܗܘܿܢ ܝܲܗ̣̄ܒܼܘ ܠܹܗ ܐܝܼܕܼܵܐ ܘܐܲܢ̄ܬܿ ܥܵܪܹܩ ܐܲܢ̄ܬܿ ܀>
    text <܃ܡ̇ܢ ܐܵܡܲ݁ܪ ܐܲܢ̄ܬܿ ܥܲܠ ܣܵܓܼܘܿܕܹ̈ܐ ܘܡܸܣܬܲܓܼܕܵܢܹ̈ܐ>
    text <ܕܗܵܐ ܐܵܦ ܟܸܢܫܹ̈ܐ ܕܲܫܡܲܝܵܢܹ̈ܐ ܫܘܼܒܼܚܹܗ ܬܵܢܹ̇ܝܢ ܀>
    text <܃ܡܠܝܼܠܹ̈ܐ ܘܚܲܪ̈ܫܹܐ ܥܠܵܘܗܝ ܡܸܫܬܲܥܹܝܢ ܒܩܵܠܵܐ ܘܫܸܬܼܩܵܐ>
    text <ܘܐܲܢ̄ܬܿ ܒܲܠܚܘܿܕܲܝܟ ܫܲܬܿܝܼܩ ܦܘܼܡ̇ܟ ܡ̣ܢ ܬܸܫܒܿܘܿܚܬܹܿܗ ܀>
    text <܃ܚܣܵܡܵܐ ܒܝܼܫܵܐ ܥܵܘܪܵܗ̇ ܠܥܲܝܢܵܐ ܕܦܵܪܘܿܫܘܼܬܼܵܟ>
    text <ܘܠܵܐ ܨܵܒܹ̇ܐ ܐܲܢ̄ܬܿ ܠܡܸܚܙܵܐ ܢܘܼܗܪܵܐ ܕܪܲܒܿܘܼܬܼ ܫܘܼܒܼܚܹܗ ܀>
    text <܃ܒܝܼܫܘܼܬܼ ܝܲܨܪܵܟ ܥܒ݂ܲܕܼܬܵܟ ܣܲܡܝܵܐ ܕܠܵܐ ܒܘܼܝܵܢܵܐ>
    text <ܘܟܲܕܼ ܚܵܙܹ̇ܐ ܐܲܢ̄ܬܿ ܠܵܐ ܚܵܙܹ̇ܐ ܐܲܢ̄ܬܿ ܡܸܕܸܿܡ ܪܓܼܠܸܐ ܀>
    text <܃ܐܸܠܘܼ ܪܓܼܝܼܫ ܗܼ̄ܘܲܝܬܿ ܕܠܲܐܝܠܹܝܢ ܛܘܼܒܹ̈ܐ ܢܘܼܟܼܪܵܝܵܐ>
    text <ܟܒܲܪ ܩܵܪܹܐ ܗܼ̄ܘܲܝܬܿ ܫܡܲܝܵܐ ܘܐܲܪܥܵܐ ܕܲܢܒܲܟܿܘܿܢܵܟ ܀>
    text <܃ܐܸܠܘܼ ܡܦܵܣ ܗܼ̄ܘܲܝܬܿ ܒܕܼܝܼܢܵܐ ܕܲܢܛܝܼܪ ܠܡܲܪܵܚܘܼܬܼܵܟ>
    text <ܟܒܲܪ ܒܵܟܹ̇ܐ ܗ̤ܘܲܝܬܿ ܠܹܠܲܝ ܐܝܼܡܵܡ ܘܠܵܐ ܫܵܠܹ̇ܐ ܗܼ̄ܘܲܝܬܿ ܀>
    text <܃ܐܸܬܼܟܲܣܝܼܘ ܠܗܘܿܢ ܛܘܼܒܹ̈ܐ ܘܢܸܓܼܕܹܿܐ ܡ̣ܢ ܪܸܥܝܵܢܵܟ>
    text <ܘܠܵܐ ܚܵܙܹ̇ܐ ܐܲܢ̄ܬܿ ܠܵܐ ܠܲܕܼܩܵܝ̈ܡܵܢ ܘܠܵܐ ܠܕܲܥܬܼܝܼ̈ܕܼܵܢ ܀>
    text <܃ܘܐܸܠܵܐ ܡܲܢ̣ܘܼ ܕܲܣܡܸܐ ܘܲܚܪܸܫ ܒܕܼܘܼܡܚܵܐ ܕܝܼܠܵܟ>
    text <ܕܡܲܣܠܹܝܬܿ ܘܲܫܠܹܝܬܿ ܘܠܵܐ ܦܵܪܹܫ ܐܲܢ̄ܬܿ ܡܸܛܠ ܡ̇ܢܵܐ ܀>
    text <ܗ̤ܘܲܝܬܿ ܢܘܼܟܼܪܵܝܵܐ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ܃>
  block
    text <ܘܢܵܕܿ݁ܝܼܢ ܡܸܢܵܟ ܥܝܼܪܹ̈ܐ ܘܐ̄ܢܵܫܵܐ ܘܠܵܐ ܒܵܗܹ̇ܬܼ ܐܲܢ̄ܬܿ ܀>
    text <܃ܫܕܹܝܬܿ ܐܲܝܟ ܙܸܒܼܠܵܐ ܘܕܼܵܐܹ̇ܫ ܟܠܢܵܫ ܠܥܸܠ ܡ̣ܢ ܪܹܫܵܟ>
    text <ܘܠܵܐ ܡܸܬܼܒܲܩܹܝܬܿ ܕܡ̇ܢܲܐ ܗ̄ܝܼ ܥܸܠܬܼܵܐ ܕܫܝܼܛܘܼܬܼ ܢܲܦܫܵܟ ܀>
    text <܃ܦܸܣܩܲܬ̤ ܐܘܼܪܚܵܐ ܕܲܫܡܲܝܵܢܹ̈ܐ ܡ̣ܢ ܨܹܝܕ ܥܲܡܵܟ>
    text <ܘܠܵܐ ܡܸܬܼܒܲܝܢܲܬܿ ܕܥܲܠ ܡ̇ܢ ܐܲܗܡܝܼܘ ܡ̣ܢ ܬܸܫܡܸܫܬܵܟ ܀>
    text <܃ܒܛܸܠܘ̣ ܓܸܠܝܵܢܹ̈ܐ ܐܲܠܵܗܵܝܹܐ ܡ̣ܢ ܟܵܪ̈ܘܿܙܲܝܟ>
    text <ܘܠܲܝܬܿ ܕܲܡܩܲܪܸܒܼ ܣܲܡܵܐ ܠܟܹܐܒܲܝ̈ܟ ܐܵܦܠܵܐ ܒܠܲܚܡܵܐ ܀>
    text <܃ܠܘܲܝ ܝܵܕܲ݁ܥ ܗܼ̄ܘܲܝܬܿ ܠܡܸܬܼܒܲܩܵܝܘܼ ܒܪܲܒܿܘܼܬܼ ܫܸܦܠܵܟ>
    text <ܘܡܸܬܿܬܲܢܲܚ ܗܼ̄ܘܲܝܬܿ ܥܲܠ ܡܝܼܬܼܘܼܬܼܵܟ ܕܲܕܠܵܐ ܢܵܡܘܿܣ ܀>
    text <܃ܠܘܲܝ ܚܵܙܹ̇ܐ ܗܼ̄ܘܲܝܬܿ ܣܲܢܝܼܘܼܬܼ ܢܲܦܫܵܟ ܫܟܼܝܼܪ ܐܲܢ̄ܬܿ>
    text <ܘܡܸܬܼܢܲܟܲܦ ܗܼ̄ܘܲܝܬܿ ܐܵܦܸܢ ܩܲܠܝܼܠ ܡ̣ܢ ܣܲܢ̈ܝܵܬܼܵܟ ܀>
    text <܃ܠܘܲܝ ܨܵܐܹ̇ܬܼ ܗܼ̄ܘܲܝܬܿ ܩܵܠ ܟܘܼܘܵܢܵܐ ܕܲܡܚܲܟܿܡܵܢܲܝ̈ܟ>
    text <ܘܦܵܬܼ̇ܚܲܬܿ ܗܵܘܢܵܟ ܕܬܸܥܘܿܠ ܨܹܐܕܲܝܟ ܡܸܠܲܬܼ ܚܲܝܹ̈ܐ ܀>
    text <܃ܠܘܲܝ ܡܸܣܬܲܟܿܠܲܬܿ ܒܲܣܬܼܝܼܪ̈ܵܬܼܵܐ ܕܲܒܼܓܼܵܘ ܣܸܦܪܹ̈ܐ>
    text <ܘܚܵܙܹ̇ܝܬܿ ܕܲܫܠܸܡ̣ ܚܲܝܠܵܐ ܕܲܒܼܗܹܝܢ ܒܗܵܢܵܐ ܕܲܙܩܲܦ̣ܬܿ ܀>
    text <܃ܙܩܝܼܦܹܗ ܣܲܚܦܵܟ ܡ̣ܢ ܫܘܼܠܛܵܢܵܐ ܕܪܲܒܿܘܼܬܼ ܕܲܪܓܼܵܟ>
    text <ܘܐܲܣܠܝܼ ܘܲܫܕܵܟ ܡ̣ܢ ܝܵܪܬܿܘܼܬܼܵܐ ܕܒܹܝܬܼ ܐܲܒܼܵܗܲܝ̈ܟ ܀>
    text <܃ܡܵܘܬܹܿܗ ܕܲܗ̤ܵܐ ܥܸܠܲܬܼ ܚܲܝܹ̈ܐ ܠܡܝܼ̈ܬܹܐ ܘܚܲܝܹ̈ܐ>
    text <ܠܵܟ ܥܲܬܼܕܼ ܠܵܟ ܡܲܚܢܘܿܩܝܼܬܼܵܐ ܘܢܸܓܼ̈ܕܹܿܐ ܥܦܝܼܦܹ̈ܐ ܀>
    text <܃ܠܢܓܼ̈ܕܹܿܐ ܥܦܝܼܦܹ̈ܐ ܥܬܼܝܼܕܲܬܿ ܕܬܸܥܘܿܠ ܠܝܘܿܡ ܒܘܼܚܪܵܢܵܐ>
    text <ܩܕܼܵܡ ܗܵܘ̇ ܡܲܠܟܵܐ ܕܕܼܵܢܬܵܝܗܝ ܒܐܲܪܥܵܐ ܚܲܪܡ̇ܢܵܐܝܼܬܼ ܀>
    text <܃ܕܠܵܐ ܚܵܘܣܵܢܵܐ ܡܲܣܪܲܚ ܢܸܓܼ̈ܕܹܿܐ ܥܲܠ ܒܝܼܫܘܼܬܼܵܟ>
    text <ܠܵܘ ܥܲܠ ܕܲܩ̣ܛܲܠܬܿ ܐܸܠܵܐ ܕܲܛܠܲܡ̣ܬܿ ܠܟܼܵܪܘܿܙܘܼܬܹܗ ܀>
    text <܃ܥܝܵܪܬܵܐ ܕܥܲܒܼܕܵܘ̈ܗܝ ܒܐܝܼܕܲܝ̈ܟ ܬܵܒܲܥ̇ ܒܕܼܝܼܢܵܐ ܟܹܐܢܵܐ>
    text <ܕܫܲܕܿܪ ܨܹܐܕܲܝܟ ܒܵܬܲܪ ܩܸܛܠܹܗ ܘܠܵܐ ܨܵܬܿܬܿ ܐܸܢܘܿܢ ܀>
    text <܃ܒܗܘܿܢ ܪܵܕܹܐ ܠܵܗ̇ ܠܛܵܠܘܿܡܘܼܬܼܵܟ ܕܲܛܠܲܡ̣ܬܿ ܣܲܓܿܝܼ>
    text <ܘܲܡܦܲܪܣܸܐ ܠܵܟ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܀>
    text <ܥܘܼܢܵܝܵܐ܃ ܒܪܝܼܟܼܘܼ ܕܥܲܩ̣ܪܵܗ̇ ܠܨܸܗܝܘܿܢ ܨܵܠܘܿܒܼܬܵܐ܃ ܘܲܢܨ݂ܲܒܼ ܥܹܕܿܬܵܐ ܡܗܲܝܡܲܢܬܵܐ>
    text <ܒܲܬܼܚܘܼܡܹܝܗ̇ ܀>
text <ܡܐܡܪܐ ܕܚܕ ܦܪܨܘܦܐ>
  block
    text <ܡܐܡܪܐ ܕܚܕ ܦܪܨܘܦܐ>
  block
    text <ܬܘܒ ܡܐܡܪܐ ܐܚܪܢܐ ܠܡܪܝ ܢܲܣܲܝ܃ ܕܚܕ ܦܪܨܘܦܐ܁>
    text <ܥܘܢܝܬܐ ܃ ܟܗܢܐ ܒܥܝܼ ܪ̈ܚܡܐ ܥܠ ܥܠܡܐ ܕܐܚܝܼܕ ܓܘܣܐ ܒܓܼܘ ܓܪܡ̈ܝܢ܀>
    text <ܐܚܝ̈܀>
  block
    text <܃ܩܵܠܵܐ ܚܲܝܠܵܐ ܕܡܲܟܼܪܸܙ ܚ̈ܝܐ ܫܡܥ݂ܘ ܡܵܝܘ̈ܬܹܐ>
    text <ܘܲܣܢ݂ܲܘ ܥܵܠܡܵܐ ܘܪ̈ܓܼܝܼܓܼܬܗ ܥܵܒܼܘܿܪ̈ܝܵܬܐ܀>
    text <܃ܝܘܼܠܦܵܢ ܚܝ̈ܐ ܢܦܼܠ ܒܐܕܢܝ̈ܗܘܢ ܕܒܢܝ̈ ܐܪܥܵܐ>
    text <ܘܫܒܩܘܼܗܿ ܠܐܪܥܵܐ ܘܚܙ݂ܵܘ ܠܫܡܲܝܐ ܠܘܵܬ ܪ̈ܘܼܚܵܢܐ܀>
    text <܃ܘܫܡ݂ܥܘ ܗܘܼܘ ܩܵܠܐ ܕܩܿܪܐ ܠܐܢ̈ܫܐ ܠܒܸܝܬ ܐܠܗܐ>
    text <ܘܲܟܼܕܵܘ ܡܸܢܗܘܢ ܝܘܼܩܪܹܗ ܕܥܵܠܡܵܐ ܘܚܵܙ݂ܵܘ ܠܡܪܘܡܐ܀>
    text <܃ܕܢܚ ܝܘܼܠܦܢܗ ܕܒܪ ܐܠܗܐ ܒܪ̈ܥܝܢܗܘܢ>
    text <ܘܐܲܩܸܠܘ ܪܗܛܐ ܒܐܘܪܚ ܪܘܡܐ ܦܵܪܘܿܫܐܝܼܬ܀>
    text <܃ܫܡܲܥܘ ܦܪ̈ܘܫܐ ܕܐܝܼܬܗܘܼ ܥܠܡܐ ܕܠܐ ܡܬܚܒܠ>
    text <ܘܫܵܛܘܼܗܝ ܠܗܢܐ ܥܠܡܐ ܕܙܒܼܢܐ ܕܫܿܠܡ ܪܗܛܗ܀>
    text <܃ܥܠܡܐ ܒܥܠܡܐ ܚܲܠܦܘ ܟ̈ܐܢܐ ܚܲܟܝܼܡܵܐܝܼܬ>
    text <ܗܢܐ ܕܥܵܒܿܪ ܒܗܘܿ ܕܡ(ܩܲ)ܘܐ ܘܠܐ ܡܬܚܲܒܠ܀>
    text <܃ܥܘܼܡܪܐ ܙܐܲܒܢܐ ܕܡܠܹܐ ܐܘܪ̈ܐ ܣܢ݂ܘ ܦܪ̈ܘܫܹܐ>
    text <ܘܲܪܚܸܡܘ ܥܠܡܐ ܕܡܠܹܐ ܛܘܼܒܹ̈ܐ ܘܠܐ ܡܫܬܚܠܲܦ܀>
    text <܃(ܪ)ܓܐ ܪܒܐ ܥܒܕܘ ܩܕܝܼܫ̈ܐ ܦܵܪܘܫܐܝܼܬ>
    text <ܘܚܲܠܸܦܘ ܐܪܥܐ ܒܥܘܼܡܪܐ ܪܒܐ ܕܫܡܲܝ̈ܢܐ܀>
    text <܃ܐܘܿ ܐܓܼܪܐ ܕܒܝܬ ܐܠܗܐ ܢܣܓܝܼ ܐܘ ܫܪܘ>
    text <ܘܚܲܠܸܦܘ ܐܸܒܠܐ ܒܡܪܓܢܝܬܐ ܕܡܲܠܟܘܼܬ ܪܘܡܐ܀>
    text <܃ܝܗܒ݂ܘ ܠܐ ܡܸܕܡ ܘܲܩܢܲܘ ܥܘܼܬܪܐ ܕܠܵܐ ܡܬܚܲܠܨ>
    text <ܒܚܠܡܐ ܕܥܒܲܪ ܫܪܪܐ ܘܚܝ̈ܐ ܕܠܐ ܫܘܼܠܵܡܐ܀>
    text <܃ܫܡܲܥܘ ܗܘܘ ܩܠܗ ܕܒܪ ܐܠܗܐ ܘ(ܣ)ܚܘ ܠܐܘܼܪܥܗ>
    text <ܘܠܝܘܼܠܦܵܢܹܗ ܗܘ݂ܘ ܬܠܵܡܝܕܐ ܘܥܲܒ̈ܕܐ ܛܒ̈ܐ܀>
    text <܃ܚܙ݂ܘ ܕܦܬܝܚ ܠܗ ܓܲܙܗ ܪܒܐ ܩܕܡ ܡܵܝܘ̈ܬܐ>
    text <ܘܪܗܸܛܘ ܨܐܕܘܗܝ ܘܥܒܪܘ ܡܢܗ ܪܘܚܵܢܐܝܼܬ܀>
    text <܃ܫܡܥ݂ܘ ܗܝܿ ܕܐܡܪ ܕܣܝܡ ܠܐ ܐܩܢܘܢ ܡܸܕܡ ܒܐܪܥܐ>
    text <ܘܦܵܕ ܐܝܼܕ̈ܝܗܘܿܢ ܡܢ݂ ܩܢܝܵܢܐ ܘܡܼܢ ܡܲܪ̈ܗܛܐ܀>
    text <܃ܫܒܩܘ݂ ܥܲܡ̈ܠܗܘܿܢ ܘܢܦܩ݂ܘ (ܥܲܪܛ) ܡܼܢ ܡܲܪܗ̈ܛܐ>
    text <ܘܚܲܦܛܘ ܪܗܛܐ ܠܘܵܬ ܩܢܝܵܢܐ ܕܙܲܕܝܩܘܬܐ܀>
    text <܃ܫܒ݂ܩܘ ܐܒܗ̈ܐ ܐܪܦܝܼܘ ܐܚ̈ܐ ܟܦ݂ܪܘ ܒܲܒܠܝ̈ܐ>
    text <ܘܛܢ݂ܘ ܨܠܝܼܒܐ ܕܥܲܡ̈ܠܐ ܛܒ̈ܐ ܘܛܣܘܠܲܘܡܲܝܐ܀>
    text <܃ܐܪܦܝܼܘ ܢܸܫ̈ܐ ܘܫܵܛܘ ܒܘܼܣܵܡ̈ܐ ܦܓܪ̈ܢܵܝܹܐ>
    text <ܘܐܚܢ ܪ̈ܘܼܚܵܢܐ ܚܝ݂ܵܘ ܦܓܪ̈ܢܹܐ ܠܒܼܝܼ̈ܫܲܝ ܚܲܫܐ܀>
    text <܃ܠܡܵܪܵܐ ܛܵܒܼܵܐ ܕܲܡܠܹܐ ܪ̈ܚܡܹܐ ܢܩܸܦܘ ܩܕܝܼܫ̈ܐ>
    text <ܕܩܪܐ ܐܢܘܿܢ ܒܚܘܼܒܗ ܪܒܐ ܠܘܬ ܝܘܼܠܦܵܢܗ܀>
    text <܃ܠܐ ܢܸܕܬ ܠܗ ܠܗܿܘ ܒܲܣܝܼܡܐ ܘܡܠܹܐ ܪ̈ܚܡܹܐ>
    text <ܕܐܦ ܠܚܛܝ̈ܐ ܢܩܪܐ ܨܐܕܘܗܝ ܒܚܘܼܒܐ ܪܒܐ܀>
    text <܃ܐܲܘ ܠܘܵܬܝ ܠܐܝܐ ܫܩܝܼܠܵܝ ܡܲܘܒ̈ܠܹܐ ܝܲܩܝܼܪ̈ܬܐ>
    text <ܐܬܬܢܝܼܚܘ ܨܐܕܝܟ ܘܲܫܕܘ ܝܘܼܩܪܐ ܕܚܛܗܝ̈ܟܘܿܢ܀>
    text <܃ܐܘܿ ܛܝܒܘܬܼܐ ܕܡܲܠܝܐ ܟܠܗܿ ܡܪܚܡܵܢܘܼܬܐ>
    text <ܐܘܿ ܡܣܟܹܢܐ ܕܪܡܪܸܡܢ ܫܦܠܐ ܕܐܪܥܵܢܝܹܐ܀>
    text <܃ܠܐ ܐܡܪ݂ ܗܘ̤ܐ ܕܫܕܘ ܡܲܘܒ̈ܠܐ ܘܟܢ ܐܬܝܬܘܢ>
    text <ܕܠܐ ܢܬܡܲܚܠܘܿܢ ܡܼܢ ܡܲܪܕܝܼܬܐ ܕܠܘܵܬ ܚܲܝ̈ܐ܀>
    text <܃ܠܐ ܠܡ ܦܩܕ ܕܦܣܩܘ ܡܲܘܒ̈ܠܐ ܕܚܛܗܝ̈ܟܘܢ>
    text <ܕܠܐ ܢܸܬܪܦܘܢ ܘܒܲܦܣܵܩ ܣܲܒܪܐ ܢܦܘܫܘܢ ܒܐܲܪܥܐ܀>
    text <܃ܬܘ ܥܡ ܡܲܘܒ̈ܠܐ ܕܛܗܝ̈ܟܘܢ ܦܩܼܕ ܚܲܢܢܐ>
    text <ܘܐܢܵܐ ܐܲܫܒܿܘܿܩ ܘܐܚܲܣܹܝܟܼܘܿܢ ܡܼܢ ܚܘܒܝ̈ܟܘܢ܀>
    text <ܦܬܝܼܚ ܗ̄ܘ ܐܪܥܐ ܘܠܙܝܼܩܹ̈ܐ ܘܠܚܲܛܝܹ̈ܐ܃>
    text <ܘܲܫܦܝܼܥ ܚܘܼܒܹܿܐ ܕܡܵܪܹ̈ܐ ܒܲܝܬܐ ܘܠܟܼܠ ܩܿܪܹܐ܀>
    text <ܒܬܪ ܗܢܐ ܙܵܪܐ ܛܵܒܐ ܕܡܠܹܐ ܪ̈ܚܡܹܐ܃>
  block
    text <ܪܕܘ ܩܕܝܼܫ̈ܐ ܒܕܵܪ̈ܝܢ ܕܵܪ̈ܝܢ ܘܝܼܪܸܬܘ ܚܲܝ̈ܐ܀>
    text <܃ܟܕ ܒܐܪܐ ܗܘܼܐ ܘܡܼܢ ܕܐܬܥܲܠܝܼ ܠܘܵܬ ܝܵܠܘܕܗ>
    text <ܐܘܪܚܢ ܪܘܡܐ ܡܠܗܿ ܣܝܼ̈ܥܵܬܐ ܕܦܓܪ̈ܢܝܐ܀>
    text <܃ܟܕ ܥܵܒܪ ܗܘܼܐ ܣܦܪܝ ܝܲܡܐ ܕܛܒܪܝܘܣ>
    text <ܨܵܕ ܨܲܝ̈ܕܐ ܘܥܒܿܕ ܐܢܘܿܢ ܒܢܝ̈ ܥܢܝܵܢܗ܀>
    text <܃ܕܒܼܪ ܠܦܫܝܼ̈ܛܐ ܘܡܼܠܐ ܐܢܘܿܢ ܚܟܡܲܬ ܚܝ̈ܐ>
    text <ܘܫܲܕܪ ܐܢܘܿܢ ܠܐܪܒܥܦܢܝ̈ܢ ܠܲܡܣܲܒܿܪܘܼ܀>
    text <܃ܫܪ݂ܐ ܒܹܝܬ ܡܵܟܼܣܐ ܘܣܲܦܩ ܠܒܲܝܬܗ ܡܼܢ ܡܪ̈ܗܵܛܐ>
    text <ܘܲܒܩܢܝܵܢܐ ܕܙܕܝܼܩܘܼܬܐ ܣܲܡܸܝܢ ܚܲܝ̈ܘܗܝ܀>
    text <܃ܐܚܪܢܐ ܡܵܟܣܐ ܥܲܒܕܗ ܫܠܝܼܚܐ ܕܡܠܹܐ ܫܘܼܦܪܵܐ>
    text <ܘܟܠ ܕܩܢܹܐ ܗܘܼܐ ܝܗܼܒ ܠܣܢ̈ܝܼܩܐ ܘܢܩܦܗ ܘܪܕܐ܀>
    text <܃ܚܕܵܐ ܙܢܝܼܬܐ ܫܸܡܥܬ̤ ܛܸܒܿܗ ܕܪܹܐ ܩܢܝܢܗܿ>
    text <ܘܠܸܒܟܲܬ̤ ܪ̈ܓܠܘܗܝ ܘܫܩܠܬ̤ ܡܢܗ ܫܘܼܒܩܢ ܚܲܘ̈ܒܝܗ̈܀>
    text <܃ܢܲܩܦܘܼܗܝ ܓܲܒܪ̈ܐ ܘܪ̈ܗܸܛܘ ܒܬܪܗ ܥܲܒ̈ܕܐ ܘܚܹܐܪ̈ܐ>
    text <ܘܟܲܠ (ܙܲܠܝܼܐ) ܕܚܙ݂ܘ ܙܝܼܘ̤ܗ ܐܬܢܲܟܼ̈ܦܘ ܗ̄ܘܼܘ܀>
    text <܃ܩܲܒܠ ܡܵܟܣ̈ܐ ܘܠܐ ܢܸܕܐ ܠܗ ܡܼܢ ܚܲܛܝ̈ܐ>
    text <ܘܡܠܗܿ ܟܢ̈ܫܐ ܠܐܘܪܚܐ ܕܡܲܣܟܵܐ ܠܪܘܡܐ ܕܠܥܸܠ܀>
    text <܃ܓܲܒܪ̈ܐ ܘܢܸܫ̈ܐ ܪܗܛܘ ܗܘܘ ܘܢܲܩܦ̄ܘܼ ܚܘܼܒܵܢܐܝܼܬ>
    text <ܘܣܲܝܒܪ ܥܡܲܡ̈ܠܐ ܕܙܕܝܩܘܼܬܐ ܡܛܠ ܚܘܼܒܗ܀>
    text <܃ܘܟܕ ܐܬܥܲܠܝܼ ܘܡܼܢ ܝܡܝܼܢܐ ܕܐܒܘܼܗܝ ܝܼܬܒ>
    text <ܝܲܬܝܼܪ ܥܲܬܕܹ ܐܘܼܪܲܚ ܪܘܡܵܐ ܒܲܒܢܝ̈ ܐܵܕܵܡ܀>
    text <܃ܨܵܕܗ ܠܦܘܠܘܿܣ ܟܕ (ܓܵܙܸܡ) ܗ̄ܘܼܐ ܥܠ ܩܕܝܼ̈ܫܘܗܝ>
    text <ܘܥܲܒܕܗ ܢܝܼܫܵܐ ܠܟܼܠ ܢܣܝܘ̈ܢܐ ܕܡܸܛܬܹܗ܀>
    text <܃ܕܢܚ݂ ܗܘܼܐ ܢܘܼܗܪܗ ܒܝܬ ܩܛܪܘܿܢܐ ܩܘܼܪܢܹܝܠܘܿܣ>
    text <ܘܲܥܒܲܕ ܠܒܲܝܬܹܗ ܥܹܕܬܐ ܪܒܬܿܐ ܠܫܘܼ̈ ܕܫܡܸܗ܀>
    text <܃ܐܩܝܼܡ ܣܵܒܹ̈ܐ ܡܼܢ ܪ̈ܲܟܿܝܼܟܹܐ ܘܡܼܢ ܝܲܩܝܼܪܸ̈ܐ>
    text <ܘܫܲܕܪ ܐܢܘܿܢ ܒܥܦܪܗܿ ܕܐܪܥܵܐ܀>
    text <܃ܩܪ݂ܐ ܠܥܠ̈ܝܡܹܐ ܡܼܢ ܒܘܼܣܵܡ̈ܐ ܘܡܼܢ ܦܘܼܢ̄ܩܸ̈ܐ>
    text <ܘܙܲܘܸܕ ܐܢܘܿܢ ܨܘܡ̈ܐ ܥܡ̈ܝܼܠܐ ܘܲܨܠܵܘܵܬܐ܀>
    text <܃ܐܕܝܼܩ ܪܡܙܹܗ ܥܲܠ ܟܲܠ̈ܬܼܐ ܒܓܢܘܿܢܲܝ̈ܗܸܝܢ>
    text <ܘܲܫܒܲܩ ܚܲܬ̈ܢܐ ܒܢ̈ܝ ܡܝܘ̈ܬܐ ܘܐܸܙܲܠ ܒܬܪܗ܀>
    text <܃ܐܲܚܸܬ ܡܲܠ̈ܟܹܐ ܡܼܢ ܩܵܪ̈ܘܟܐ ܙܘܕܝܼܪܗ ܨܸܒܼܬܐ>
    text <ܘܒܲܪܓܸܠ ܐܲܪܗܸܛ ܐܢܘܿܢ ܒܐܘܼܪܚ ܪܘܡܐ܀>
    text <܃ܐܫܠܚ ܐܢܘܿܢ ܡܼܢ ܫܹܐܪ̈ܝܐ ܘܲܢܚ̈ܬܐ ܛܒܹ̈>
    text <ܘܐܲܠܒܸܫ ܐܢܘܿܢ ܢܲܚ̈ܬܐ ܒ̈ܠܲܝܐ ܕܡܣܟܿܢܘܼܬܐ܀>
    text <܃ܕܢܚܼ ܥܲܠ ܡܲܠ̈ܟܐ ܘܕܲܒܲܪ ܐܢܘܿܢ ܚܘܼܒܹܗ>
    text <ܘܥܼܒܲܕ ܐܸܢܘܿܢ ܛܵܒܹ̈ܐ ܠܟܲܪܘܙܘܼܬܹܗ܀>
    text <܃ܒܢܝ̈ ܦܵܠܵܛܝܼܢ ܠܡܲܕܒܪܐ ܨܲܗܝܵܐ ܐܲܦܸܩ ܐܸܢܘܿܢ>
    text <ܘܲܥܒܲܕ ܐܢܘܿܢ ܒܢܝ̈ ܥܢܝܵܢܹܐ ܕܫܡܲܝ̈ܢܐ܀>
    text <܃ܛܘܼܪ̈ܐ ܘܢܐܪܟܹ̈ܐ ܡܠ݂ܵܐ ܐܢܘܿܢ ܣܸܕܪ̈ܐ ܕܡܫܒ̈ܚܵܘܼܬܐ>
    text <ܘܡܲܕܒܪܐ (ܦܲ)ܗܝܵܐ ܓܘܼܕ̈ܐ ܣܕܪ ܒܹܗ ܕܒܢܝ̈ ܢܘܼܗܪܐ܀>
    text <ܫܩܝܼܦ̈ܐ ܪ̈ܡܐ ܘܪ̈ܫܲܝ ܛܘܼܪ̈ܐ ܡܠܹܝܢ ܩܕܝܼܫܘ̈ܗܝ܆>
    text <ܘܪܵܥܿܡܝܼܢ ܡܢܗܘܢ ܩ̈ܠܐ ܪ̈ܚܝܼܡܐ ܕܚܹܝܠ ܚܸܟ̈ܡܵܬܗ܀>
    text <܃ܢܘܼܪܐ ܕܚܘܼܒܹܗ ܐܪܡܝܼ ܒܐܪܥܐ ܒܪ ܐܠܗܐ>
    text <ܘܦܓܪܹܗ ܠܥܠܡܐ ܒܪܸܚܡܲܬ ܚܝ̈ܐ ܪ̈ܘܚܵܢܝܹܐ܀>
    text <܃ܒܢܘܼܪܵܐ ܕܚܘܼܒܗ ܐܲܘܩܕܵܗܿ ܠܪܓܿܬܼܐ ܕܐܪ̈ܥܵܢܝܵܬܼܐ>
    text <ܘܢܲܦܕܹܗ ܠܥܠܡܐ ܠܗܿܘ ܒܘܼܣܵܡܐ ܕܠܐ ܡܬܚܲܒܲܠ܀>
    text <܃ܐܲܩܸܠ ܡܸܢܗ ܝܘܼܩܪܐ ܕܘܟ̈ܠܹܐ ܕܡ̈ܠܝܵܢ ܐܘܼ̈(ܟܿ)>
    text <ܘܟܲܕܢܹܗ ܒܢܝܼܪܗ ܕܗܲܢܝܼ ܘܒܲܣܝܼܡ ܘܢܝܼܚ ܘܡܫܲܝܲܢ܀>
    text <܃ܣܵܡ ܥܠ ܟܲܬܿܦܹܗ ܡܲܘܟܠܐ ܕܪܘܚܵܐ ܕܛܵܒ ܩܠܝܼܠܐ>
    text <ܘܐܲܪܨܹܗ ܒܐܘܼܪܚܹܐ ܕܡܲܣܩܵܐ ܠܪܘܡܐ ܠܒܹܬ ܡܲܠܟܘܼܬܐ܀>
    text <܃ܒܗܕܐ ܐܘܼܚܵܐ ܪܕܘ ܩܲܕܝܼܫ̈ܐ ܒܕܵܪ̈ܝܼܢ ܕܵܪ̈ܝܼܢ>
    text <ܘܥܡ ܐܠܗܐ ܦܠܸܚܘ ܙܗܝܵܐܝܼܬ ܘܲܩܢ݂ܵܘ ܚܝ̈ܐ܀>
    text <܃ܒܙܘܕܐ ܐܘܼܚܵܐ ܪܕܵܐ ܩܲܕܝܫܐ ܕܡܵܐ ܕܡܵܪܗ ܪܥܲܡ>
    text <(ܙܪܝܼܙܵܐܝܼܬܼ) ܦܠܲܚ ܒܐܫܟܵܪܐ ܕܙܕܝܩܘܬܐ܀>
    text <ܡܼܢ ܛܲܠܝܘܼܬܗ>
    text <ܡܼܢ ܛܠܝܘܼܬܹܗ ܠܒܕܗܿ ܠܐܘܼܪܚܵܐ ܕܙܕܝܼܩܘܼܬܐ܃>
  block
    text <ܘܬܪܝܨܵܐܝܼܬ ܪܕܵܐ ܟܹܐܵܘܵܢܵܐ ܕܩܲܕܝܼܫܘܼܬܐ܀>
    text <܃ܐܘܫܸܛ ܨܲܘܪܗ ܘܛܢ݂ ܢܝܼܪܹܗ ܕܒܲܪ ܐܲܠܗܐ>
    text <ܘܟܲܫܝܼܪܐܝܼܬ ܢܓܲܕ ܒܐܫܟܵܪܐ ܕܙܕܝܩܘܼܬܐ܀>
    text <܃ܫܕܵܐ ܡܼܢ ܟܲܬܦܹܗ ܡܲܘܟܠܐ ܕܥܵܠܡܐ ܕܡܲܠܝܐ ܐܘ̈ܪܹܐ>
    text <ܘܲܛܢ ܡܼܵܘܒܿܠܵܐ ܕܒܲܪ ܐܠܗܐ ܕܡܲܠܝܐ ܚܲܝ̈ܐ܀>
    text <܃[܁܁܁]ܘܿܪ ܐܚܢ ܛܲܒܐ ܡܼܢ ܒܝܬ ܢܫܒܲܘ̄ ܕܥܵܠܡܐ ܣܲܟܼܠܵܐ>
    text <ܘܒܲܕܡܘܼܬ ܨܲܦܪܐ ܦܠ݂ܛ ܡܼܢ ܦܲܚ̈ܐ ܕܪܓܝܓܬܼܐ܀>
    text <܃ܥܪ݂ܩ ܡܼܢ ܥܠܡܐ ܕܚܵܢܩ ܠܒܢܘ̈ܗܝ ܒܪ̈ܓܓܬܗ>
    text <ܘܗܘ̤ܐ ܚܲܒܼܪܐ ܠ̈ܟܐܢܐ ܕܦܠܚ݂ܘ ܥܲܡ ܐܠܗܐ܀>
    text <܃ܚܵܣܠܹܗ ܦܘܼܡܗ ܡܼܢ ܥܸܢܝܵܢ̈ܐ ܐܪܥܵܢܝܹܐ>
    text <ܕܒܲܙܡܝܼܪ̈ܬܐ ܪ̈ܘܚܵܢܝܬܼܐ (ܗܿܪܓܼ) ܣܦ̈ܘܵܬܗ܀>
    text <܃ܡܼܕܵܩ ܚܘܼܫܵܒܹܗ ܡܼܢ ܥܢ̈ܝܵܢܹܐ ܐܪ̈ܥܵܢܵܝܹܐ>
    text <ܘܠܗܘܼܠ̈ܠܹܐ ܪ̈ܘܚܵܢܹܐ ܦܲܠܥܐ ܥܲܒܼܕܹܗ܀>
    text <܃ܐܗܡܝܼ ܚܝܵܪܗ ܡܼܢ ܨܒ̈ܘܵܬܗ ܕܥܠܡܐ ܗܵܢܐ>
    text <ܘܡܸܬܒܲܩܐ ܗܘ݂ܵܐ ܒܗܿܢܘܿܢ ܛܘܼܒ̈ܐ ܕܒܹܝܬ ܐܠܗܐ܀>
    text <܃ܣܒ݂ܲܪ ܡܲܫܡܲܥܬܹܗ ܕܠܐ ܬܨܘܼܬ ܩ̈ܠܐ ܦܓܼܪ̈ܢܝܹܐ>
    text <ܘܙܲܟܲܝ ܘܡܲܪܩܗܿ ܕܐܫܡܲܥ ܩ̈ܠܹܐ ܪ̈ܘܚܵܢܝܐ܀>
    text <܃ܐܣܓ ܠܸܒܗ ܡܢ݂ ܚܲܕ̈ܘܵܬܐ ܕܠܹܐ ܡܸܬܩܕ̈ܝܵܢ>
    text <ܘܲܙܠܲܚ ܘܲܡܠܝ݂ܗܝ ܟܠ ܚܕ̈ܘܵܬܐ ܫܡܲܝܵܢ̈ܝܵܬܐ܀>
    text <܃ܚܡܲܠ ܗܘ݂ܐ ܣܲܘܩܹܗ ܡܼܢ ܪ̈ܘܚܵܢܹܐ ܦܓܪ̈ܢܝܹܐ>
    text <ܘܡܸܬܒܲܣܡ ܗܘ݂ܐ ܒܥܸܛܪܹ̈ܐ ܙܟܲܝ̈ܐ ܕܙܕܝܩܘܼܬܐ܀>
    text <܃ܨܲܠܸܠ ܗܘܿܢܗ ܡܼܢ ܨܵܐܘܼܬܐ ܕܐܪ̈ܥ̈ܢܝܵܬܼܐ>
    text <ܘܥܲܠܝܼ ܡܵܡܹܗ ܒܛܲܟܣܵܐ ܪܵܡܵܐ ܕܪ̈ܘܼܚܵܢܹܐ܀>
    text <܃ܟܲܢܸܫ ܢܲܦܫܹܗ ܡܼܢ ܚܘܼܫܵܒܹ̈ܐ ܦܓܪ̈ܢܝܹܐ>
    text <ܘܲܙܠܲܚ ܘܲܡܠܵܗܿ ܟܠ ܥܸܢܝܵܢܹ̈ܐ ܐܠܵܗܵܝ̈ܐ܀>
    text <܃ܫܲܕܪ ܡܲܕܥܹܗ ܠܘܵܬ ܗܿܘ ܡܲܕܥܵܐ ܕܐܠܗܘܼܬܐ>
    text <ܘܡܬܒܲܩܹܐ ܗܘܼܐ ܟܗܵܢܘܿܢ ܚܝ̈ܐ ܕܠܐ ܫܘܼܠܵܡܐ܀>
    text <܃ܝܲܗܼܒ ܗܲܕܵܡܵܘܗ̈ܝ ܠܣܲܗܪ̈ܐ ܥܡܝܼ̈ܠܐ ܘܲܨܠܵܘܵܬܐ>
    text <ܘܩܲܕܝܼܫ (ܪ̈ܓܫܲܘܗܝ) ܒܟܼܠܹܗ ܪܲܗܛܵܐ ܕܙܲܕܝܼܩܘܼܬܐ܀>
    text <ܙܠܝܼ ܗܘܼܐ ܙܘܥ̈ܘܗܝ ܒܢܘܼܗܪܗ ܪܒܐ ܕܙܩܝܦܘܬܐ܆>
    text <ܘܲܢܗܲܪ ܟܠܹܗ ܒܫܸܡܫܵܐ ܡܫܝܼܚܐ ܕܟܠܗ ܢܘܼܗܪܐ ܗ̄ܘ܀>
    text <܃ܩܲܕܝܫ ܢܲܦܫܗ ܘܕܟܝܼ ܦܓܪܗ ܡܪܩ ܚܘܫܵܒ̈ܘܗܝ>
    text <ܘܗܘܼܐ ܟܠܹܗ ܡܵܐܢܵܐ ܕܲܟܼܝܵܐ ܠܪܘܼܡܵܐ ܚܲܝܐ܀>
    text <܃ܨܠܝܼܒܐ ܕܥܡ̈ܠܐ ܛܝܢ ܗܘܼܐ ܢܲܟܦܐ ܥܠ ܟܬܦ̈ܬܗ>
    text <ܘܪ̈ܗܛܐ ܪܲܒܵܐ ܠܒܲܝܟ ܗ̄ܘܼܵܐ ܒܐܘܪܚܐ ܕܒܹܝܬ ܡܲܠܟܘܼܬܼܐ܀>
    text <܃ܙܩܝܼܦܗ ܛܝܢ ܗܘܼܐ ܐܝܟ ܦܘܩܕܝܐ ܕܒܦ ܐܠܗܐ>
    text <ܘܗܼܘ ܠܡ ܙܩܝܼܦ ܗܘܼܐ ܠܥܵܠܡܐ ܟܠܗ (ܘܠܪ̈ܓܡܵܬܹܗ)>
    text <܃ܒܕܡܘܼܬ ܢܸܫܪܐ ܛܣ ܛܘܼܒܢܐ ܠܥܸܠ ܡܼܢ ܦܚ̈ܐ>
    text <ܘܲܛܪܲܦܓܸܦܹ̈ܐ ܠܪܘܡܵܐ ܕܠܥܸܠ ܠܥܕܲܬ ܒܼܘܼܩܪܹ̈ܐ܀>
    text <܃ܙܪܝܼܙ ܗܘܼܐ ܚܲܣܝܵܐ ܒܥܡ̈ܠܐ ܛܒ̈ܐ ܕܙܕܝܩܘܼܬܐ>
    text <ܘܠܐ ܣܲܒܼܥܵܐܝܼܬ ܡܸܬܥܲܠܹܐ ܗ̄ܘܼܵܐ ܒܩܲܕܝܼܫܘܼܬܵܐ܀>
    text <ܒܪܘܿܓܐ ܪܵܡܿܐ ܗܘܿ ܕܒܢ̈ܝܐ ܡܵܡ ܠܲܩܢܘܿܡܹܗ܆>
    text <ܘܟܲܫܝܼܪܐܝܼܬ ܦܠܚ ܒܲܩܪܝܬܐ ܕܐܒܘܼ̄ ܟܲܣܝܐ܀>
    text <ܠܲܘ ܐܝܟ ܥܲܒܕܐ ܦܠܚ ܟܫܝܼܪܐ ܩܕܡ ܡܵܪܘܼܬܐ܆>
    text <ܘܠܘ ܐܓܝܼܪܐ ܚܫܒܼ ܠܲܩܢܘܡܗ ܟܕ ܦܿܠܚ ܗܘܼܐ܀>
    text <܃ܥܲܒܕܐ ܦܿܠܚ ܟܕ ܡܣܬܿܪܓ ܡܼܢ ܫܘܠܛܢܐ>
    text <ܐܦ ܐܓܝܪܐ ܡܣܲܟܐ ܠܐܓܪܗ ܘܢܣܿܒ ܫܥܬܗ܀>
    text <܃ܒܪܐ ܕܝܢ ܦܿܠܚ ܐܝܟ ܕܒܕܝܼܠܗ ܟܲܫܝܼܪܐܝܬ>
    text <ܘܫܲܪ̈ܝܪܐ ܠܗ ܕܝܪܬܐ ܐܝܼܬܘ̈ ܒܝܬ ܝܠܘܕܗ܀>
    text <܃ܠܫܡܫܐ ܕܢܥܪܒ ܡܣܲܟܐ ܥܒܕܐ ܐܦ ܐܓܝܪܐ>
    text <ܘܐܝܟ ܕܒܲܡܫܵܟܼܐ ܦܵܠܚܝܼܢ ܬܪܝܗܘܢ ܘܠܲܘ ܡܼܢ ܚܘܼܒܵܐ܀>
    text <ܝܵܪܬܐ ܥܿܡܠ ܪܒܐ ܚܲܡܝܼܡܐܝܼܬ܆>
  block
    text <ܘܠܩܢܝܵܢܘܗܝ ܘܥܪܒܹܐ ܟܠܫܥ݂ ܟܫܝܼܪܐܝܼܬ܀>
    text <܃ܒܗܵܢܐ ܛܟܣܵܐ ܦܠܚ݂ ܩܕܝܼܫܐ ܕܥܠܘܗܝ ܡܸܠܬܝ>
    text <ܘܟܠܗܘܢ ܚܲܝܘ̈ܗܝ ܥܡ ܐܠܗܐ ܥܡ݂ܠ ܕܟܝܐܝܼܬ܀>
    text <܃ܟܠܗܘܢ ܝܘܡܲܘ̈ܗܝ ܩܡ݂ ܒܐܓܘܢܵܐ ܕܙܕܝܩܘܼܬܐ>
    text <ܘܒܬܲܟܬܘܫܐ ܪܘܵܚܢܝܐ ܕܫܼܥܬܗ ܐܫܬܿܝ܀>
    text <܃ܠܘܩܒܲܠ ܣܕܪ̈ܐ ܕܚܫ̈ܐ ܘܫܐܕܵܐ ܩܡ ܢܲܨܝܼܚܐ>
    text <ܘܲܡܚ݂ܐ ܩܪܵܒܐ ܘܲܙܟܼܐ ܘܲܢܦܲܩ ܓܲܢܒܪܐܝܼܬ܀>
    text <܃ܥܡܓܘܵܝܐ ܘܥܲܡ ܒܪ̈ܝܐ ܣܕܪ ܬܟܬܘܫܐ>
    text <ܘܬܪܥ݂ ܣܕܪ̈ܐ ܘܢܦܩ ܙܲܟܵܝ ܡܼܢ ܐܓܘܢܐ܀>
    text <܃ܣܕܪ̈ܐ ܣܒܝܼܣ̈ܐ ܕܚ̈ܫܐ ܙܟܐ ܗܘ݂ܐ ܒܝܕ ܚܘܼܡܣܵܢܗ>
    text <ܘܝܲܗܠܐ ܕܫܐܕ̈ܐ ܪܕܦ ܩܕܝܫܐ ܒܲܨܠ̈ܘܬ̈ܗ܀>
    text <܃ܦܠܿܚܐ ܗܘܼܐ ܓܝܪ ܕܡܠܹܝܢ ܡܲܠ̈ܟܐ ܠܐ ܡܵܝܘܬܐ>
    text <ܘܡܚܲܙܩ ܗܘ݂ܠ ܟܠܗ ܒܕܝܢܵܐ ܕܙܕܝܩܘܼܬܐ܀>
    text <܃ܠܒܝܼܫ ܗܘ݂ܐ ܚܲܝܠܐ ܕܗܝܡܵܢܘܬܼܐ ܬܪܝܼܨܬ ܫܘܼ̄>
    text <ܘܲܒܫܸܪܝܢܐ ܕܙܕܝܩܘܼܬܐ ܚܙܝܼܩ ܗܘܼܐ ܚܲܣܝܐ܀>
    text <܃ܣܝܼܡ ܗܘܼܐ ܒܪܹܫܗ ܚܕܐ ܣܢܢܘܪܬܐ ܕܪܘܝܵܐ ܚܲܫܠܗܿ>
    text <ܨܠܝܼܒܐ ܚܲܝܐ ܕܙܝܥܝܼܢ ܡܢܗ ܫܐܕ̈ܐ ܒܝܼܫ̈ܐ܀>
    text <܃ܠܒܝܢ ܗܘܼܐ ܒܐܝܕܗ ܩܫܬܐ ܪܒܬܐ ܕܨܘܡܵܐ ܙܲܗܝܐ>
    text <ܘܡܬܝܼܚܐ ܗܘܼܐ ܒܝܲܬܪܐ ܚܠܝܼܡܐ ܕܥܡ̈ܠܐ ܛܒ̈ܐ܀>
    text <܃ܛܝܼܢ ܗܘܼܐ ܓܐܪ̈ܐ ܕܨ̈ܘ̈ܬܐ ܚܠܝܼܡܲܬ ܓܸܦ̈ܐ>
    text <ܘܚܵܢܐ ܒܢܝܼܫܐ ܠܐܓܘ̈ܢܝܗܘܿܢ ܕܫ̈ܐܕܐ ܛܪ̈ܘܢܐ܀>
    text <ܠܒܝܼܟ ܗܘ݂ܐ ܒܐܦܘ̈ܗܝ ܣܲܒܪܐ ܕܢܘܼܪܐ ܕܪܚܡܲܬ ܡܵܪܗ܆>
    text <ܘܒܝܲܡܝܼܢܗ ܢܲܝܙܟܐ ܕܡܲܥܒܸܩ ܒܚܘܼܒܐ ܕܟܝܐ܀>
    text <܃ܣܐܝܢ ܗܘ݂ܐ ܒܪܓܠܘܗܝ ܚܕ ܛܘܼܝܵܒܐ ܛܢܢܐ ܟܐܢܐ>
    text <ܘܒܲܕܡܘܼܬ ܒܲܪܩܐ ܥܠ ܣܕܪ̈ܐ ܕܒܢ̈ܝ ܚܫܒܐ܀>
    text <܃ܩܫܹܐ ܗܘܼܐ ܘܲܠܒܝܼܒ ܙܪܝܼܙ ܗܘ݂ܐ ܘܩܲܠܝܼܠ ܥܝܼܪ ܗܘ݂ܐ ܘܚܦܝܼܛ>
    text <ܡܗܝܼܪ ܗܘ݂ܐ ܘܢܲܨܝܼܚ ܘܲܒܙܟܘܼܬܐ ܫܠܸܡܘܼ ܬܲܘܬ̈ܘ ܫܘ̄܀>
    text <܃ܫܐܕܵܐ ܘܚܫ̈ܐ ܐܦܢܝܼܘ ܚܲܨܐ ܩܓܡ ܢܲܨܝܼܚܐ>
    text <ܘܪܕܝܦܝܢ ܗܘܼܘ ܩܕܡ ܗܘܿ ܦܿܠܚܐ ܕܙܕܝܩܘܼܬܐ܀>
    text <܃ܬܗܲܪܘ ܒܹܗ ܣܕܪ̈ܐ ܕܫܡܲܝ̈ܢܐ ܠܒܝܼܫ̈ܝ ܢܘܼܗܪܐ>
    text <ܟܕ ܡܲܒܪܥ ܗܼܘܐ ܘܪܒܐ ܠܫܐܕܵܐ ܒܢ̈ܝ ܚܫܘܟܐ܀>
    text <܃ܚܕܝܼܘ ܒܗ ܟܢ̈ܫܐ ܕܫܡܝ̈ܢܐ ܘܥܘܼܫܢܐ ܝܲܗܒܘ ܠܗ>
    text <ܒܗܿܘ ܬܟܬܘܫܐ ܕܥܲܡ ܫܘܼܠܛ̈ܢܐ ܒܢ̈ܝ ܐܟܕ̈ܢܐ܀>
    text <܃ܐܩܪܸܟܘ ܘܲܙܟܼܐ ܒܥܘܼܫܢܐ ܡܼܢ ܬܟܬܘܫܐ>
    text <ܘܒܝܬ ܐܠܗܐ ܗܐ ܡܛܒ ܠܗ ܟܠܝܼܠ ܪܒܘܼܬܐ܀>
    text <܃ܡܲܠܵܚܐ ܗܘܼܘ ܕܕܲܒܲܪ ܐܸܠܦܹܗ ܚܲܟܿܝܼܡܐܝܼܬ>
    text <ܒܹܝܬ ܡܟܫܘܿܠܘ ܕܝܲܡܐ ܕܠܝܼܚܵܐ ܡܠܹܐ ܟܹܝܡ̈ܘܢܐ܀>
    text <܃ܟܲܢܫ ܥܘܼܬܪܐ ܕܙܕܝܩܘܼܬܐ ܒܥܡ̈ܠܐ ܛܒ̈ܐ>
    text <ܘܡܠܗܿ ܠܐܠܗ ܘܚܪ ܠܡܐܢܐ ܕܒܸܝܬ ܐܠܗܐ܀>
    text <܃ܒܝܡܐ ܪܒܐ ܪܕܐ ܐܓܼܪܐ ܕܗܲܝܡܢܘܼܬܐ>
    text <ܘܗܼܘ ܐܲܓܪܐ ܘܗܼܘ ܡܲܠܚܐ ܘܩܘܒܪܢܝܛܐ܀>
    text <܃ܩܒܲܩ ܣܘܟܢܐ ܕܗܝܡܢܘܬܐ ܡܪܬ ܓܲܙ̈ܐ>
    text <ܘܐܬܩܸܢ ܨܘܡ̈ܐ ܥܡ̈ܝܼܠܗ ܙܗܝ̈ܐ ܘܨܠ̈ܘܬܐ܀>
    text <܃ܡܬܚ ܟܬܢܐ ܠܒܐ ܕܟܝܵܐ ܘܗܲܘܢܐ ܫܲܦܝܵܐ>
    text <ܒܚܘܼܛܪܐ ܪܡܬܐ ܨܒܝܥܲܬ ܒܲܓܡܐ ܕܒܲܪ ܐܠܗܵܐ܀>
    text <܃ܪܘܼܚܐ ܚܲܝܐ ܐܲܦܪܝܢܝ ܐܠܦܹܗ ܙܲܕܝܼܩܐܝܼܬ>
    text <ܘܠܐ ܐܙܝܼܥܘܗܿ ܡܫܒ̈ܐ ܩܫ̈ܝܐ ܕܪ̈ܓܝܓܬܐ܀>
    text <܃ܦܪܚ ܥܠ ܓܲܠܝ̈ܐ ܘܛܵܣ ܗܘܼܐ ܘܲܥܒܪ ܥܠ ܡܲܟܫܘ̈ܠܐ>
    text <ܘܲܒܬܐܓܼܘܪܬܗ ܡܣܲܝܢ ܠܲܠܡܐܢܐ ܕܫܡܝ̈ܢܐ܀>
    text <܃ܢܛܝܼܪܐ ܐܠܦܹܗ ܒܠܡܹܐܝܢ ܓܲܢܬܐ ܡܲܠܝܲܬ ܛܘܼܒ̈ܐ>
    text <ܥܕ ܗܐ ܕܢܿܚ ܡܘܿܡ ܢܘܼܚܵܡܐ ܘܦܿܬܚ ܓܲܙܘܗܝ܀>
    text <ܠܥܝܢ ܡܲܐ̈ܠܟܐ ܘܒܢܝ̈ܢܐ ܡܩܲܪܒ ܥܘܼܬܪܗ܃>
  block
    text <ܒܟܢܫܐ ܪܒܐ ܕܟܼܢܝܼܫܝܢ ܒܹܗ ܕܵܪ̈ܐ ܟܠܗܘܿܢ܀>
    text <܃ܬܲܡܢ ܦܿܬܚ ܓܲܙܵܐ ܪܒܐ ܕܙܕܝܩܘܼܬܐ>
    text <ܩܕܡ ܗܘܿ ܡܲܠܟܐ ܕܕܝܼܠܗ ܐܢܘܿܢ ܫܡܲܝܐ ܘܐܪܥܐ܀>
    text <ܡܲܘܠܸܡ ܥܘܼܬܪܐ ܕܥܡܠ̈ܘܗܝ ܛܒ̈ܐ ܠܡܪܹܐ ܥܘܼܬܪܐ܆>
    text <ܘܢܣܿܒܼ ܡܢܗ ܚܝ̈ܐ ܘܛܘܒ̈ܐ ܕܠܐ ܫܘܼܠܵܡܐ܀>
    text <܃ܒܟܸܢܫܐ ܢܲܟܦܐ ܕܒܬܘܠ̈ܬܐ ܚܲܟܝܼܡ̈ܬܐ>
    text <ܚܠܝܼܛ ܩܕܝܼܫܐ ܥܲܡ ܠܲܡܦ̈ܝܕܐ ܕܥܡ̈ܠܘܗܝ ܛܒ̈ܐ܀>
    text <܃ܒܕܐܘܚܲܪ ܚܲܬܢܐ ܕܢܹܐܬܐ ܒܫܘܼܗ̄ ܥܡ ܡܲܠܐܟܘ̈ܗܝ>
    text <ܢܵܡ ܘܕܡܸܢ ܠܗ ܥܕ ܗܐ ܕܢܿܚܐ ܗܝܿ ܡܐܬܝܬܐ܀>
    text <܃ܒܟ݂ܢܬ ܙܒܢܐ ܢܡ ܗܘ݂ܵܐ ܚܲܣܝܐ ܙܕܝܩܐܝܼܬ>
    text <܃ܘܗܐ ܠܡ ܡܣܲܟܐ ܠܚܬܢܐ ܕܐܬܿܐ ܘܢܿܦܸܩ ܠܐܘܼܪܥܹܗ>
    text <܃ܗܐ ܡܠܹܐ ܡܐܢܗ ܡܪܚܡܢܘܼܬܐ ܡܸܫܚܐ ܕܟܝܵܐ>
    text <ܘܪܡ ܠܡܦܹܝܕܗ ܘܢܗܪ ܕܠܩܗ ܢܫܟܝܼܚ ܢܘܼܗܪܗ܀>
    text <܃ܡܛܲܝܒ ܕܥܬܝܼܕ ܕܢܐܬܐ ܘܢܫܡܲܥ ܕܐܬܼܐ ܚܲܬܢܐ>
    text <܃ܛܼܢ ܠܡܦܝܕܗ ܘܲܢܦܩ݂ ܠܐܘܼܪܥܹܗ ܒܓܠܝܘܼܬ ܐܦ̈ܐ>
    text <܃ܥ̇ܐܠ ܥܲܡܗ ܠܗܿܘ ܒܘܼܣܵܡܐ ܕܠܐ ܡܸܬܚܲܒܠ>
    text <ܘܗܿܘܐ ܣܡܝܼܟܐ ܒܚܠܘܼܠ ܚܝ̈ܐ ܪ̈ܘܚܵܢܝܐ܀>
    text <܃ܥܒܕܐ ܗ̄ܘܼ ܛܒܐ ܡܗܲܝܡܢܐ ܘܟܹܐܢܐ ܐܦ ܚܲܟܝܼܡܐ>
    text <ܕܦܩܕܗ ܡܵܪܹܗ ܥܠ ܦܘܼܪܢܵܣܵܐ ܕܒܢ̈ܝ ܒܲܝܬܹܗ܀>
    text <܃ܫܩ݂ܠ ܫܘܼܠܛܢܐ ܒܒܝܬܗܿ ܪܒܐ ܕܐܠܗܘܼܬܐ>
    text <ܘܦܲܪܢܣ ܥܘܼܬܪܐ ܪܘܼܚܵܢܝܐ ܠܒܢ̈ܝ ܒܲܝܬܗ܀>
    text <܃ܒܙܒܢܗ ܝܗܒ݂ ܗܘ݂ܐ ܦܪܣܐ ܕܚܲܝ̈ܐ ܪܘܼܚܵܢܐܝܼܬ>
    text <ܘܠܐ ܒܲܨܪ ܗܘ݂ܵܐ ܡܼܢ ܩܢܘܢܐ ܪܘܼܚܢܵܝܐ܀>
    text <܃ܥܝܼܪܐ ܚܦܝܼܛܐ ܙܪܝܼܙܐ ܬܪܝܼܨܐ ܗܘ݂ܵܐ ܒܬܫܡܬܗ>
    text <ܘܒܡܬܩܠܐ ܕܙܕܝܩܘܼܬܐ ܬܩܸܠ ܦܘܼܪܢܵܣܲܘܗܝ܀>
    text <܃ܠܐ ܢܒܗܲܬ ܒܹܗ ܗܝܿ ܡܲܚܫܒܬܐ ܕܡܲܠܝܐ ܬܘܟ̈ܐ>
    text <ܕܡܚܵܪ ܢܐܬܐ ܡܵܪܹܐ ܒܲܝܬܐ ܐܬܬܢܝܼܚ ܩܲܠܝܼܠ܀>
    text <܃ܒܗܝܿ ܡܐܬܝܬܐ ܕܡܲܠܝܐ ܙܲܘܥܵܐ ܡܬܒܲܩܐ ܗܘ݂ܐ>
    text <ܘܩܕܡ ܥܲܝܘ̈ܗܝ ܣܝܼܡ ܗܘ݂ܐ ܟܠܫܵܥ ܝܘܿܡ ܚܘܫܒܵܢܐ܀>
    text <܃ܠܐ ܡܚ݂ܐ ܠܥܒ̈ܕܐ ܙܒܼܢ̈ܝ ܒܲܕܡܐ ܐܘ ܠܐܘܡ̈ܗܵܬܐ>
    text <ܘܠܐ ܠܥܸܣ ܘܐܫܬܲܝ ܥܲܡ ܙܠ̈ܝܼܐܐ ܘܥܡ ܪ̈ܘܝܵܐ܀>
    text <܃ܒܛܟܣܐ ܬܩܢܐ ܘܒܢܟܦܘܼܬܐ ܦܲܪܢܣ ܚܝ̈ܘܗܝ>
    text <ܘܒܚܲܣܝܘܼܬܐ ܓܡܲܪ ܬܫܡܬܗ ܒܪܹܗ ܕܓܼܢܘܢܐ܀>
    text <܃ܡܣܲܟܐ ܗܘ݂ܐ ܓܝܪ ܕܢܦܢܐ ܡܪܗ ܘܚܙܐ ܟܘܼܫܪܗ>
    text <ܟܕ ܥܝܪ ܘܲܚܙܝܼܩ ܘܢܗܿܪ ܟܪܓܗ ܩܕܝܼܫܐܝܼܬ܀>
    text <܃ܛܘܼܒܐ ܢܛܝܼܪ ܠܗ ܗܘܿ ܕܐܬܡܲܠܠ ܒܦܘܡܐ ܕܟܝܵܐ>
    text <ܘܡܩܲܒܠ ܠܗ ܠܥܝܢ ܪ̈ܘܼܚܵܢܐ ܘܦܓܪ̈ܢܝܐ܀>
    text <܃ܟܟܪ̈ܐ ܕܩܲܒܠ ܡܼܢ ܗܘܿ ܡܵܪܐ ܠܐ ܡܵܝܘܿܬܐ>
    text <ܐܬܬܓܲܪ ܒܗܹܝܢ ܟܫܝܼܪܐܝܼܬ ܘܥܲܦ ܝܘܼܬܪܢܗܝܢ܀>
    text <܃ܠܐ ܚܦ݂ܪ ܒܐܪܥܐ ܘܛܫܝܼ ܟܣܦܐ ܪܘܼܚܵܢܝܐ>
    text <ܘܠܐ ܒܲܣܲܪ ܗܘ݂ܐ ܥܲܠ ܫܘܼܠܛܢܗ ܕܡܪܐ ܕܚܙ݂ܩ܀>
    text <܃ܠܵܐ ܐܗܡܝܼ ܗܘ݂ܐ ܡܢ݂ ܬܐܓܘܪܬܐ ܕܡܲܠܝܐ ܚܝ̈ܐ>
    text <ܘܠܐ ܒܲܛܠ ܗܘ݂ܐ ܥܠ ܝܘܬܪܢܐ ܕܙܕܝܩܘܼܬܐ܀>
    text <܃ܐܬܬܓܪ ܗܘ݂ܐ ܒܟܲܟܪ̈ܐ ܕܢܣܒ݂ ܟܫܝܼܪܐܝܼܬ>
    text <ܘܥܬܝܼܕ ܕܢܫܠ݂ܡ ܥܡܢ ܝܘܼܬܪ̈ܢܐ ܒܓܼܠܘܼܬ ܐܦ̈ܐ܀>
    text <܃ܡܐ ܕܡܩܲܪܸܒ ܟܲܟܪ̈ܐ ܕܢܣ݂ܒ ܝܘܼܬܪܢܗܝܢ>
    text <ܚܿܕܐ ܡܪܗ ܘܙܠ̇ܚ ܒܐܦܘ̈ܗܝ ܚܘܼܒܐ ܪܒܐ܀>
    text <܃ܫܿܡܥ ܡܢܗ ܗܝܿ ܒܲܪܬ ܩܠܐ ܕܡܲܠܝܐ ܛܘܼܒ̈ܐ>
    text <ܥܲܒܕܐ ܛܒܐ ܥܘܿܠ ܠܚܲܕܘܬܐ ܕܠܐ ܡܸܫܬܪܝܐ܀>
    text <܃ܥܡ ܒܿܪܬ ܩܿܠܐ ܛܝܿܣܝܼܢ ܨܐܕܘܗܝ ܪ̈ܘܚܵܢܝܐ>
    text <ܘܡܩܲܒܠܝܢ ܠܗ ܘܡܠܘܝܢ ܠܗ ܠܓܢܘܿܢ ܢܘܼܗܪܐ܀>
    text <ܠܨܒܝܵܬ ܡܵܪܗܘܢ ܘܚܿܙܹܝܢ ܥܒ̈ܕܐ ܠܒܝܼܫ̈ܝ ܢܘܼܗܪܐ܃>
  block
    text <ܘܥܠ ܬܫܡܫܬܐ ܡܛܝܒܼܝܢ ܩ̇ܝܡܝܼܢ ܒܕܚܠܐ ܪܒܐ܀>
    text <܃ܡܚܕܐ ܕܫܿܡܥܝܢ ܗܝܿ ܒܲܪܬ ܩܿܠܐ ܕܡܲܠܝܐ ܚܝ̈ܐ>
    text <ܒܕܚܠܐ ܘܚܘܼܒܐ ܡܠܘܝܢ ܟ̈ܐܢܐ ܠܒܝܬ ܡܲܠܟܘܼܬܐ܀>
    text <܃ܘܗܢ݂ܘܿܢ ܗܘܿܝܢ ܠܘܝܼܬܐ ܠ̈ܟܐܢܐ ܕܚܠ݂ܘ ܫܲܦܝܼܪ>
    text <ܘܥܠ ܐܝܼܕ̈ܝܗܘܿܢ ܥܒܲܪܘ ܗܘܼܘ ܦܲܚܬܵܐ ܘܝܼܪܬ ܘܚܝ̈ܐ܀>
    text <܃ܚܠܝܛܐ ܗܼܝ̄ ܥܲܡܗܘܿܢ ܢܦܫܗ ܕܟܐܢܐ ܪܘܚܢܐܝܼܬ>
    text <ܘܡܐ ܕܐܬܢܲܚܡܘ ܥܲܡܗܘܿܢ ܥܿܐܐ ܠܗ̇ܘ ܒܘܼܣܵܡܐ܀>
    text <܃ܦܘܪܥܢ ܥܡܠ̈ܘܗܝ ܗܐ ܚܵܐܪ ܠܗ ܒܲܬܪܥ ܪܘܡܵܐ>
    text <ܘܕܘܼܟܬܗ ܦܩܝܼܕܐ ܒܗܿܝ ܡܫܬܘܬܐ ܕܠܐ ܡܫܬܲܪܝܐ܀>
    text <܃ܒܢܚ̈ܬܐ ܛܒ̈ܐ ܥܿܐܠ ܚܲܣܝܐ ܠܒܸܝܬ ܡܸܫܬܘܬܐ>
    text <ܘܠܝܬ ܠܗ ܩܢܛܐ ܒܫܥܬܐ ܕܣܲܥܪ ܡܲܠܟܐ ܣܡ̈ܝܼܟܐ܀>
    text <܃ܛܘܒܐ ܠܟܸܢܫܢ ܕܐܝܼܬ ܠܗ ܐܒܐ ܒܝܬ ܩܕܝܼܫ̈ܐ>
    text <ܘܒܨܠ̈ܘܬܗ ܝܛܝܪܝܢ ܣܕܪ̈ܝܢ ܡܼܢ ܢܟܝ̈ܢܐ܀>
    text <܃ܗܠ ܕܡܘ̈ܬܗ ܙܠܚܝܢ ܒܐܬܪܐ ܕܒܝܬ ܚܘܼܣܵܝܐ>
    text <ܘܪܫܝܼܡ ܟܘܼܦܪܗ ܥܠ ܩܪ̈ܢܬܗ ܕܡܕܒܚܩܘܼܕܫܐ܀>
    text <ܦܓܪܗ ܨܐܕܝܟ ܘܢܲܦܫܹܗ ܒܣܕܪ̈ܐ ܕܫܡܝ̈ܢܐ܆>
    text <ܓܪ̈ܡܘܗܝ ܒܐܬܪܢ ܘܪܘܚܹܗ ܒܓܢܬܐ ܡܲܠܝܲܬ ܛܘܼ̈ܒܐ܀>
    text <܃ܩܡܠ̈ܘܗܝ ܛܒ̈ܐ ܗܐ ܥܒܝܼܕܝܼܢ ܠܲܢ ܒܹܝܬ ܝܘܠܦܢܐ>
    text <ܘܨܠ̈ܘܬܗ ܫܘܼܪܐ ܪܡܐ ܠܟܢ̈ܫܹܐ ܕܒܢܘ̈ܗܝ܀>
    text <܃ܗܠ ܕܚܝܼܚܗ ܐܝܬܘܗܝ ܣܝܼܡܬܐ ܠܡܣܟܹܢܘܬܢ>
    text <ܘܨܠ̈ܘܬܗ ܛܪܕܢ ܟܐܒܹ̈ܐ ܥܡܢ ܟܘܪ̈ܗܢܐ܀>
    text <܃ܛܘܼܒܐ ܠܟܸܢܫܢ ܕܡܸܙܕܚܝ ܒܗ ܦܓܪܗ ܙܲܗܝܵܐ>
    text <ܘܗܘܼܐ ܝܵܪܬܐ ܠܥܘܼܡܪܐ ܪܒܐ ܕܟ̈ܐܢܐ ܕܐܩܝܼܡܘ܀>
    text <܃ܐܲܘ ܚܲܒܝܼܒ̈ܝ ܢܐܚܘܕ ܓܘܣܵܐ ܒܨܠ̈ܘܬܗ>
    text <ܘܢܡܲܪܐ ܒܹܗ ܘܥܲܡܗ ܢܪܕܐ ܠܐܬܪ ܢܘܼܗܪܐ܀>
    text <܃ܒܢ̈ܝܐ ܐܝܬܝܢ ܕܐܒܐ ܚܲܣܝܐ ܡܠܹܐ ܛܲܝܒܘܼܬܐ>
    text <ܒܬܪ ܐܒܘܢ ܢܪܝܼܡ ܠܲܢ ܓܸܦܹ̈ܐ ܠܒܸܝܬ ܐܠܗܐ܀>
    text <܃ܐܝܟ ܫܘܘ̈ܕܝܐ ܢܗܘܸܐ ܥܲܒ̈ܕܐ ܪ̈ܘܼܚܵܢܝܐ>
    text <ܕܢܚܐ ܐܒܘܼܢ ܒܟܢܫܐ ܕܒܢܘ̈ܗܝ ܪܘܚܵܢܐܝܬ܀>
    text <܃ܗܵܐ ܕܡ̈ܘܵܬܗ ܩܕܝܼܫܵܬ̈ܐ ܝܕܥ̈ܐ ܛܒ̈ܐ>
    text <ܣܕܝܪ̈ܢ ܒܐܘܪܚܵܐ ܕܡܲܣܩܐ ܠܪܘܡܵܐ ܕܒܝܬ ܐܠܗܐ܀>
    text <܃ܗܵܐ ܥܩ̈ܒܵܬܹܗ ܒܐܘܪܚܵܐ ܬܪܝܼܨܬܐ ܕܙܕܝܩܘܼܬܐ>
    text <ܢܪܕܐ ܒܬܪܗ ܘܥܠ ܕܘܪ̈ܟܬܗ ܢܣܝܼܡ ܗܠ̈ܟܬܢ܀>
    text <܃ܒܝܕܥ̈ܐ ܛܒ̈ܐ ܕܦܣ̈ܥܵܬܗ ܩܕܝܼܫܵ̈ܬܐ>
    text <ܢܪܡܐ ܪܗܛܐ ܥܕܡܐ ܠܘܥܕܵܐ ܪܘܚܵܢܝܐ܀>
    text <܃ܢܬܪܘܨ ܚܲܝ̈ܝܢ ܒܐܘܪܚܗ ܕܐܒܘܢ ܦܪܘܫܐܝܼܬ>
    text <ܘܥܡܗ ܢܥܘܠ ܠܗܿܘ ܒܘܼܣܵܡܐ ܕܡܛܝܒ ܠܗ܀>
    text <܃ܐܝܟ ܗܕܝܢܐ ܚܙ݂ܩ ܗܘ݂ܐ ܐܒܘܢ ܩܕܵܡ ܚܲܒܿܝܼܒܼ̄ܘ>
    text <ܕܢܚܲܘܐ ܐܘܪܚܵܢ ܪܘܡܐ ܢܗܝܼܪܐܝܼܬ܀>
    text <܃ܒܫܘܼܠܵܡ ܐܘܼܚܐ ܕܙܕܝܩܘܼܬܐ ܗܐ ܫܪܸܐ ܚܲܣܝܐ>
    text <ܘܚܵܐܪ ܠܲܒܢܘ̈ܗܝ ܕܢܪܕܘܢ ܒܬܪܗ ܩܕܝܼܫܐܝܬ܀>
    text <܃ܗܵܐ ܒܲܠܡܐܢܐ ܕܠܲܝܬ ܒܗ ܩܢܛܐ ܣܡܝܢ ܬܓܵܪܐ>
    text <ܘܠܬܠܵܡܝܼܕܘ̄ ܡܓܼܵܘܙܸܠ ܢܝܼܫܐ ܕܨܐܕܘܗܝ ܢܪܕܘܢ܀>
    text <܃ܣܠܸܩ ܡܼܢ ܝܲܡܐ ܥܲܡ ܬܐܓܘܪܬܗ ܪܘܚܵܢܝܬܐ>
    text <ܘܚܵܐܪ ܠܐܠ̈ܦܐ ܕܒܝ̈ܝ ܒܲܝܬܗ ܪ̈ܘܚܢܝܐ܀>
    text <܃ܪܗܛܗܿ ܠܐܘܼܪܚܵܐ ܒܫܝܼܐܝܬ ܒܪܗ ܕܓܼܢܘܢܐ>
    text <ܘܲܒܫܘܠܡܗܿ ܗܐ ܢܝܼܚ ܘܫܠܹܐ ܠܟܠ ܡܼܢ ܩܢܛܐ܀>
    text <܃ܣܡܸܝܢ ܩܕܝܼܫܐ ܠܗܿܘ ܐܘܵܢܐ ܐܚܪܢܐ ܕܐܘܪܚܹܗ>
    text <ܘܛܲܝܒ ܐܬܪܐ ܠܟܢܫܐ ܕܒܢܘ̈ܗܝ ܪ̈ܘܚܢܝܐ܀>
    text <܃ܘܐܝܢܐ ܕܪܕܐ ܒܐܘܪܚܐ ܬܪܝܨܬܐ ܒܬܪ ܚܲܣܝܐ>
    text <ܨܐܕܘܗܝ ܡܬܐܢܝܼܚ ܘܥܲܡܗ ܦܿܪܚ ܠܐܘܪܥ ܡܪܗ܀>
    text <ܨܠܘܿܬܗ ܢܸܫܐܠ ܘܒܥܩ̈ܒܵܬܗ ܒܚܘܼܒܐ ܢܸܪܗܛ܃>
  block
    text <ܕܡܵܐ ܕܐܬܢܲܚܡܢ ܘܠܒܸܫ ܫܘܼܒܚܐ ܒܗ ܢܬܛܲܦܐ܀>
    text <܃ܨܠܘܿܬܗ ܕܟܐܢܐ ܘܨܠ̈ܘܬܟܘܢ ܒܢܘ̈ܗܝ ܟܲܫܝܼܪ̈ܐ>
    text <ܢܟܢܫ̈ܢ ܡܒܕܪ̈ܐ ܠܐܘܪܚܐ ܕܡܲܘܒܠܐ ܠܚܝ̈ܐ ܚ̈ܕܬܐ܀>
    text <܃ܥܲܡܟܼܘܢ ܐܟܢܘܫ ܒܗܿܘ ܥܕܢܐ ܕܥܠ̈ܡܐ ܡܲܪܗܒ>
    text <ܘܠܐ ܢܢܟܪܘܢܢܝ ܥܒܕ̈ܝ ܡܲܠܟܐ ܠܗܠ ܡܼܢ ܟܐܫܟܘܢ܀>
    text <܃ܡܐ ܕܡܬܪܗܒܝܼܢ ܓܘ̈ܕܝ ܢܘܼܪܐ ܠܡܸܚܲܬ ܠܐܪܥܐ>
    text <ܩܕܡ ܒܲܪ ܡܲܠܟܐ ܕܐܬܐ ܡܢܲܚܡ ܓܢܲܚܡ ܓܢܣܲܢ ܫܝܼܛܐ܀>
    text <܃ܡܵܐ ܕܡܣܬܕܪܝܢ ܟܢ̈ܫܐ ܕܚ̈ܝܼܠܐ ܕܒܝܬ ܓܒܪܐܝܠ>
    text <ܩܕܵܡ ܗܿܘ ܚܲܝܠܐ ܕܢܸܚܿܬ ܕܢܩܪܹܐ ܫܟܝܼܒ̈ܝ ܥܲܦܪܐ܀>
    text <܃ܡܐ ܕܣܪ̈ܦܐ ܦܵܪܚܝܼܢ ܛܝܿܣܝܼܢ ܩܕܡ ܡܐܬܝܬܗ>
    text <ܕܡܪܐ ܕܐܬܐ ܕܢܦܠܘܚ ܚܝ̈ܐ ܟܐܦܝ̈ ܡܝܼ̈ܬܐ܀>
    text <܃ܡܵܐ ܕܟܪ̈ܘܒܹܐ ܛܝܼܢܝܢ ܡܙܲܝܚܝܼܢ ܠܗܿܝ ܡܲܪܟܒܬܐ>
    text <ܕܥܠܝܗܿ ܡܪܲܡܪܡ ܗܿܘ ܕܝܿܢܐ ܕܚܝ̈ܐ ܘܡܝܼ̈ܬܐ܀>
    text <܃ܡܐ ܕܫܝܦܘܪܐ ܐܚܪܵܢܐ ܡܲܙܥܸܩ ܕܚܲܝܲܬ ܡܝܼ̈ܬܐ>
    text <ܘܢܿܦܠ ܙܲܘܥܐ ܘܪܝܿܒܝܼܢ ܡܝܼ̈ܬܐ ܒܓܼܘ ܕܚܝܼܚܐ܀>
    text <܃ܡܵܐ ܕܡܲܙܥܩܐ ܩܪܢܐ ܪܒܬܐ ܕܒܸܝܬ ܡܲܠܟܘܼܬܐ>
    text <ܘܩܿܪܝܐ ܕܵܪ̈ܐ ܡܼܢ ܓܲܘ ܐܪܥܐ ܠܘܿܬ ܢܘܼܚܵܡܐ܀>
    text <܃ܡܐ ܕܥܲܢܝܼܕ̈ܐ ܕܡܝܼܬܘ ܒܲܡܫܝܼܚܐ ܩܿܝܡܝܼܢ ܠܘܼܩܕܡ>
    text <ܘܫܵܠܚܝܼܢ ܘܫܿܕܝܢ ܡܵܝܘܿܬܘܼܬܐ ܘܦܵܪܚܝܼܢ ܒܵܐܬܪ܀>
    text <܃ܡܐ ܕܡܬܟܲܢܫܝܼܢ ܕܵܪ̈ܐ ܟܠܗܘܢ ܠܗܿܘ ܒܝܬ ܕܝܼܢܐ>
    text <ܘܢܦܿܠ ܙܲܘܥܐ ܘܡܲܡܠܹܝܢ ܫܸܬܩܵܐ ܥܠ ܒܸܪܝ̈ܬܐ܀>
    text <܃ܡܵܐ ܕܡܬܦܪܝܢ ܓܦ̈ܐ ܠܚܝ̈ܐ ܘܠܫܘܢܵܩܐ>
    text <ܘܦܵܪܫܝܼܢ ܣܕܪ̈ܐ ܘܠܡܲܠܘܼܬܐ ܘܠܓܼܗܲܢܵܐ܀>
    text <܃ܒܗܿܘ ܥܸܕܵܢܵܐ ܢܫܟܲܚ ܪ̈ܚܡܸܐ ܟܢܫܢ ܟܠܗ>
    text <ܘܥܲܡܗ ܕܚܲܣܝܐ ܐܒܘܢ ܟܐܢܵܐ ܢܹܐܪܲܬܼ ܚܝ̈ܐ܀>
    text <܃ܐܫܘܵܢ ܡܵܪܢ ܠܗܿܘ ܒܘܼܣܵܡܐ ܕܡܢ݂ ܝܲܡܝܼܢܝܢ>
    text <ܘܥܡ ܩܕܝܼܫ̈ܐ ܒܢܝ̈ ܡܲܠܟܘܼܬܟ ܠܟ ܬܫܒܘܚܬܐ܀>
    text <ܥܘܼܢܵܝܵܐ ܃ ܫܘܼܒܚܐ ܠܟ ܕܠܲܝܬ ܐܒܘܵܬܟ܀ ܒܪܐ ܕܣܲܟܝܼܘ ܟ̈ܐܢܐ ܠܣܲܒܪܗ܀>
text <ܡܐܡܪܐ ܕܥܠ ܥܢܝܕ̈ܐ ܘܥܠ ܚܝܬ ܡܝ̈ܬܐ>
  block
    text <ܡܐܡܪܐ ܕܥܠ ܥܢܝܕ̈ܐ ܘܥܠ ܚܝܬ ܡܝ̈ܬܐ>
  block
    text <ܡܸܐܡܪܵܐ܃ ܝܐ܀ ܕܥܲܢܝܼܕܹ̈ܐ܀>
    text <܃ܬܘܼܒܼ ܕܝܼܠܸܗ ܟܲܕܼ ܕܝܼܠܹܗ ܡܸܐܡܪܵܐ ܕܲܚܕܲܥܣܲܪ>
    text <ܘܠܵܚܸ̇ܡ ܠܲܥܪܘܼܒܼܬܼܵܐ ܕܡܲܥܵܠܲܝ ܨܵܘܡܵܐ܁>
    text <ܕܡܸܬܼܟܲܢܝܵܐ ܕܥܲܢܝܼ̈ܕܐ ܀>
    text <ܥܘܼܢܵܝܵܐ܃>
    text <܃ܛܘܼܒ̣ܵܘ̈ܗܝ ܠܐܲܝܢܵܐ ܕܡ̣ܢ ܗܵܢ ܥܵܠܡܵܐ ܓܒ̣ܵܐ ܠܹܗ ܪ̈ܵܚܡܹܐ>
    text <ܡܵܪܹܗ ܕܥܵܠܡܵܐ܀>
    text <ܐܲܚܲܝ̈܀>
  block
    text <܃ܒܫܘܼܦܪܵܐ ܦܲܐܝܵܐ ܕܲܨܠܸܡ ܐ̄ܢܵܫ̈ܐ ܨܒܹܝ̇ܬܼ ܕܐܸܬܼܒܲܩܸܐ>
    text <ܘܥܲܕܼ ܒܵܥܹ̇ܐ ܐ̄ܢܵܐ ܕܐܸܚܙܹܐ ܫܘܼܦܪܹܗ ܚܙܹ̇ܝܬܼ ܡܘܼܟܵܟܹܗ܁>
    text <܃ܚܙܹܝܬܹܗ ܕܲܩܛܝܼܪ ܬܵܓܼܵܐ ܒܐܲܪܥܵܐ ܕܡܲܡܠܸܟ ܥܲܠ ܟܠ>
    text <ܘܗܸܦܟܹܿܬܼ̇ ܘܲܚܙܹܝ̇ܬܼ ܕܲܫܕܹܐ ܒܲܫܝܘܼܠ ܡ̣ܢ ܟܠܵܐ ܀>
    text <܃ܚܙܹܝ̇ܬܼ ܟܲܕܼ ܦܵܩܸܕܼ̇ ܘܡܸܫܬܲܡܥܝܼܢ ܠܹܗ ܡ̈ܠܝܼܠܹܐ ܘܚܲܪ̈ܫܹܐ>
    text <ܘܒܵܬܲܪ ܩܲܠܝܼܠ ܚܙܹ̇ܝܬܼ ܟܲܕܼ ܡܲܗܸܠ ܣܵܣܵܐ ܒܦܲܓܼܪܹܗ܁>
    text <܃ܚܙܹ̇ܝܬܼ ܟܲܕܼ ܝܵܬܸܒܼ̇ ܥܲܠ ܡܲܪ̈ܟܒܼܵܬܼܵܐ ܘܕܲܚܝܼܠ ܚܸܙܘܹܗ>
    text <ܘܬܼܘܼܒܼ ܚܵܪܹܬܼ ܒܹܗ ܕܡܲܪܟܸܿܢ ܪܹܫܹܗ ܒܲܬܼܪܲܥ ܩܲܒܼܪܵܐ ܀>
    text <܃ܚܙܹ̇ܝܬܼ ܕܲܡܨܲܒܸܿܬܼ ܒܲܠܒܼܘܼܫ ܒܘܼܨܵܐ ܘܲܒܼܫܹܐܪ̈ܝܹܐ>
    text <ܘܒܼܵܬܲܪ ܙܲܒܼܢܹ̈ܐ ܚܙܹ̇ܝܬܼ ܕܲܩܪܝܼܡܵܐ ܓܘܵܓܲܝ ܒܐܲܦܵܘ̈ܗܝ܁>
    text <ܚܙܹ̇ܝܬܼ ܟܲܕܼ ܡܲܪܗܸܒܼ ܩܵܠ ܦܘܼܩܕܵܢܹܗ ܠܲܟܼܢܵܘ̈ܬܹܗ>
    text <ܘܲܪܗܸܛ ܡܵܘܬܐ ܘܒܲܠܥܹܗ ܡ̣ܢ ܫܹܠܝ ܘܲܫܬܸܩ ܩܵܠܹܗ ܀>
    text <܃ܚܙܹ̇ܝܬܼ ܟܲܕܼ ܒܵܢܹ̇ܐ ܘܡܵܘܪܸܒܼ ܥܘܼܡܪܹܗ ܕܠܵܐ ܡܘܼܫ̈ܚܵܬܼܵܐ>
    text <ܘܲܒܼܝܘܿܡ ܡܵܘܬܹܗ ܠܵܐ ܐ̄ܢܵܫ ܝܲܗܒܼ ܠܹܗ ܕܲܢܕܲܝܲܪ ܒܹܗ܁>
  block
    text <܃ܚܙܹ̇ܝܬܼ ܕܛܲܝܸܒܼ ܠܹܗ ܢܚ̈ܬܼܐ ܪ̈ܓܼܝܼܓܹܐ ܠܝܘܿܡ ܡܸܫܬܘܼܬܼܵܐ>
    text <ܘܣܲܪܗܸܒܼ ܡܵܘܬܿܐ ܩܛܲܪ ܠܗ ܒܲܫܝܘܿܠ ܓܢܘܢܐ ܕܐܸܒܼܠܵܐ܀>
    text <܃ܚܙܹ̇ܝܬܼ ܟܲܕܼ ܪܵܗܸܛ̇ ܠܲܡܟܲܢܵܫܘܼ ܕܠܵܐ ܣܲܒܼܥܘܼܬܼܵܐ>
    text <ܘܲܒܼܥܘܼܢܕܵܢܹܗ ܚܙ̣ܩ ܟܕܼ ܡܸܣܟܹܿܢ ܡ̣ܢ ܛܒ̈ܬܐ܁>
    text <܃ܕܠܵܐ ܝܘܼܬܼܪܵܢܵܐ ܚܙ̣ܩ ܚܲܝܠܵܢܵܐ ܡ̣ܢ ܓܵܘ ܥܘܼܡܪܹܗ>
    text <ܘܠܵܐ ܢܣܲܒܼ ܙܘܵܕܹ̈ܐ ܠܐܘܼܪܚܵܐ ܕܐܸܙܕܲܡܲܢ ܠܹܗ̇ ܀>
    text <܃ܢܦܲܩ̣ ܡ̣ܢ ܥܘܼܡܪܹܗ ܐܲܝܟ ܡܵܐ ܕܢܦ̣ܩ ܡ̣ܢ ܓܵܘ ܟܲܪܣܵܐ>
    text <ܥܲܪܛܸܠ ܐܸܬ̣ܵܐ ܘܥܲܪܛܸܠ ܐܸܙܲܠ̣ ܚܲܫܵܐ ܗ̄ܘ̣ ܪܲܒܵܐ܁>
    text <܃ܚܲܫܵܐ ܕܫܸܦܠܹܗ ܕܝܲܩܝܼܪ ܡ̣ܢ ܟܠ ܙܲܩܬܹܗ ܠܪܸܥܝܵܢܝ>
    text <ܘܚܸܫܹ̇ܬܼ ܣܲܓܿܝܼ ܥܲܠ ܡܘܼܟܵܟܹܗ ܕܓܸܢܣܲܢ ܫܝܼܛܵܐ ܀>
    text <܃ܚܙܹ̇ܝܬܼ ܪܘܼܡܵܪܡܹܗ ܕܐܲܝܟ ܛܸܠܵܠܵܐ ܥܩܲܪ ܡ̣ܢ ܨܐܕܵܘܗܝ>
    text <ܘܲܚܙܹ̇ܝܬܼ ܫܸܦܠܹܗ ܘܡܘܼܟܵܟ ܢܲܦ̣ܫܹܗ ܕܐܲܓܲܪ ܣܲܓܝܼ܁>
    text <܃ܒܫܸܠܦܹܗ ܚܵ̇ܪܹܬܼ ܕܡܲܓܸܿܣ ܒܲܫܝܼܘܠ ܘܲܥܒܼܝܼܕ ܡܸܕܼܪܵܐ>
    text <ܘܲܪܢܝܹ̇ܬܼ ܕܐܲܝܟܲܢ ܘܐܸܡܲܬܼܝ ܦܵܢܹ̇ܐ ܠܘܵܬܼ ܚܲܝܘܬܼܵܐ ܀>
    text <܃ܪܢܹܝܬܼ ܕܐܲܝܟܲܢ ܟܲܝ ܢܒܵܥܸܝ̇ܢ ܚܲܝܹ̈ܐ ܡ̣ܢ ܡܝܼܬܼܘܼܬܼܵܐ>
    text <ܘܐܲܝܟܲܢ ܗܵܦܸ̇ܟ ܡܸܕܪܹܗ ܫܝܼܛܵܐ ܠܘܵܬܼ ܪܘܼܡܪܵܡܹܗ܁>
    text <܃ܡ̇ܢ ܒܢܸ̇ܐ ܠܹܗ ܠܗܲܝܟܲܠ ܦܲܓܼܪܵܐ ܕܣܲܬܼܪܹܗ ܡܵܘܬܵܐ>
    text <ܘܡ̇ܢ ܡܲܦܵܢܐ ܠܵܗ̇ ܠܢܲܦ̣ܫܵܐ ܨܐܕܘܵܗܝ ܕܲܬܼܗܠܸܠ ܒܹܗ ܀>
    text <܃ܡ̇ܢ ܦܵܬܲܚ̇ ܠܹܗ ܠܬܲܪܥܵܐ ܕܲܫܝܼܘܿܠ ܕܐܲܚܝܼܕܼ ܒܲܐܦܘ̈ܗܝ>
    text <ܘܡ̇ܢ ܡܲܦܸܩ ܠܹܗ ܡ̣ܢ ܓܵܘ ܚܸܣܢܹ̈ܐ ܕܡܵܘܬܐ ܝܲܥܢܵܐ܁>
    text <܃ܐܲܝܢܵܐ ܚܲܝܠܵܐ ܕܢܵܦܲܚ̇ ܒܐܲܦܵܘ̈ܗܝ ܪܘܼܚ ܚܲܝܘܼܬܼܵܐ>
    text <ܘܡܲܩܢܹܐ ܩܵܠܵܐ ܠܪܸ̈ܓܼܫܹܐ ܡܝܼ̈ܬܹܐ ܠܡܸܙܡܲܪ ܫܘܼܒܼܚܵܐ ܀>
    text <܃ܐܲܝܢܵܐ ܪܸܡܙܵܐ ܕܢܵܦܹ̇ܩ ܪܵܗ̇ܛ ܒܐܲܪ̈ܒܼܥܦܸܢܝܵܢ>
    text <ܘܲܡܦܲܪܸܫ ܠܹܗ ܠܡܸܕܼܪܵܐ ܕܐ̄ܢܵܫ̈ܐ ܡ̣ܢ ܗܵܘ̇ ܕܐܲܪܥܵܐ܁>
    text <܃ܡܲܢ̣ܘܼ ܕܦܵܪܸܫ ܡܸܕܼܪ̈ܐ ܕܐܢܫ̈ܐ ܡ̣ܢ ܕܚܝܘ̈ܬܐ>
    text <ܕܐܸܟܲܠ̣ܘ ܐܢܘܢ ܘܡܝܬܼܘ ܘܐܸܬܼܚܲܠܛܘ ܦܲܓܼܪܹ̈ܐ ܒܦܲܓܼܪܹ̈ܐ܀>
    text <܃ܟܡܵܐ ܟܲܝ ܗܵܘܹ̇ܐ ܗܵܘ̇ ܦܘܼܩܕܵܢܵܐ ܕܦܵܩܸ̇ܕ ܠܲܡܩܵܡ>
    text <ܕܗܵܐ ܠܲܝܬܿ ܡܸܢܝܵܢ ܠܐܲܠܦܹ̈ܐ ܕܐܢܫ̈ܐ ܕܲܗܘ̤ܵܘ ܡܸܕܼܪ̈ܐ܁>
    text <܃ܟܡܵܐ ܟܲܝ ܐܲܠܦܹ̈ܐ ܕܫܡܝܵܢ̈ܐ ܢܵܦܩ̇ܝܢ ܒܵܥܝܹ̇ܢ>
    text <ܠܐܲܝܠܝܹܢ ܕܐܸܒܲܕܘ ܒܝܲܡܵܐ ܘܢܲܦܫܵܐ ܒܟ̣ܠ ܐܸܣܟܹܝܡܝܼ̈ܢ܀>
    text <܃ܡ̣ܢ ܐܲܝܟܵܐ ܟܲܝ ܦܢܵܝܹ̇ܢ ܘܐܵܬܹܝ̇ܢ ܒܸܣܪܵܐ ܘܓܲܪ̈ܡܹܐ>
    text <ܕܗܵܐ ܠܲܝܬܿ ܕܘܼܡܝܵܐ ܕܪܘܼܢܵܒܼ ܦܲܓܼܪܵܐ ܒܡܸܕܪܵܐ ܕܐܲܪܥܵܐ܁>
    text <܃ܗܘ̤ ܟܲܝ ܐܝܼܬܼܵܘܗܝ ܡܸܕܼܪܵܐ ܕܐܲܪܥܵܐ ܕܗܵܘܸ̇ܐ ܦܲܓܼܪܵܐ>
    text <ܘܡܲܢ̣ܘܼ ܕܡܨܐ ܠܡܦܪܫ ܡܕܪܐ ܡ̣ܢ ܒܲܪ ܓܸܢܣܹܗ܀>
    text <܃ܗܵܠܹܝܢ ܐܸܢܵܐ ܪܢܝܹ̇ܬܼ ܣܲܟܼܠܵܐܝܼܬܼ ܒܦܲܪܨܘܦ ܣܲܟܸ̈ܠܹܐ>
    text <ܘܲܬܼܢܝ̇ܬܼ ܕܝܼܠܗܘܢ ܐܲܝܟ ܗܵܘ̇ ܕܐܸܢܵܐ ܒܗܘܿܢ ܐܸܬܬܲܚ̇ܕܹܬܼ܁>
    text <܃ܪܸܥܝܵܢ ܣܲܟܼ̈ܠܹܐ ܬܢܹܝ̇ܬܼ ܡ̣ܢ ܪܸܥܝܵܢܝ ܐܲܝܟ ܪܸܥܝܵܢܗܘܿܢ>
    text <ܘܦܵܘܠܘܿܣ ܨܵܬܼܢܝ ܘܚܲܣܕܼܢܝ ܥܡܗܘܿܢ ܐܲܝܟ ܕܲܠܣܲܟܼܠܵܐ܀>
    text <܃ܟܵܪܘܿܙ ܪܘܼܚܵܐ ܘܣܵܗܕܵܐ ܒܚܝܼܪܵܐ ܕܚܵܝܲܬܼ ܡܝܼ̈ܬܹܐ>
    text <ܫܡܲܥ̣ ܦܘܼܠܵܓܼܵܐ ܕܚܲܝܲܬܼ ܡܝܼ̈ܬܹܐ ܘܛܢ ܘܐܸܬܼܥܲܙܲܙ܁>
    text <܃ܣܲܟܼܠܵܐ ܠܲܡ ܩܪ̣ܢܝ ܒܦܲܪܨܘܿܦ ܣܲܟܼ̈ܠܹܐ ܦܠܝܲܓܼܝܼ̈ ܠܸܒܵܐ>
    text <ܕܥܲܠ ܡ̇ܢ ܬܲܪܓܸܿܡܬܿ ܪܸܥܝ̇ܢ ܣܲܟܼ̈ܠܹܐ ܒܐܸܕܲܢܲܝ̈ ܐ̄ܢܵܫܵܐ܀>
    text <܃ܣܲܟܼܠܵܐ ܠܲܡ ܚܘܪ ܒܟܝܢ ܙܲܪܥܐ ܕܐܢ̄ܬܿ ܙܪܥ ܡ̇ܢ ܐܢ̄ܬܿ>
    text <ܕܐܸܢ ܠܵܐ ܡܵܐܸ̇ܬܼ ܠܵܐ ܡܨܐ ܚܲܝܹ̈ܐ ܘܛܵܥܸ̇ܢ ܦܹܐܪܹ̈ܐ܁>
    text <܃ܚܘܪ ܒܲܦܪܸܕܬܼܵܐ ܕܚܸܛܬܼܵܐ ܕܙܲܪܥܵܐ ܕܡܲܪܡܝܼܬܿ ܒܐܲܪܥܵܐ>
    text <ܕܡܵܝ̇ܬܐ ܠܘܼܩܕܼܵܐ ܘܐܟܸܢ ܚܵܝܵܐ ܒܐܪܵܙ ܢܘܼܚܵܡܵܐ ܀>
    text <܃ܗ̤ܝ ܗ̣̄ܝ ܚܸܛܬܼ̇ܐ ܕܢܵܦܠܵܐ ܘܡܵܝ̇ܬܿܐ ܒܲܕܼܡܘܼܬܼ ܦܲܓܼܪܵܐ>
    text <ܗ̤ܝ ܗ̄ܝܼ ܕܫܵܘܚ̇ܵܐ ܡ̣ܢ ܡܲܣܝܘܼܬܼܵܗ̇ ܒܗܸܕܼܪܵܐ ܪܲܒܐ܁>
  block
    text <܃ܒܗܵܢܵܐ ܛܲܟܼܣܵܐ ܡܵܐܸܬܼ̇ ܦܲܓܼܪܵܐ ܘܚܵܝܹ̇ܐ ܦܲܓܼܪܵܐ>
    text <ܘܗ̤ܘܝܘܼ ܟܲܕܼ ܗܘ̤ ܡܸܬܼܚܲܒܿܠܵܢܵܐ ܕܠܵܒܸ̇ܫ ܫܘܼܒܼܚܵܐ ܀>
    text <܃ܗ̤ܘܝܘܼ ܕܩܵܢܹ̇ܐ ܪܸܓܼܫܹܐ ܓ̈ܠܝܐ ܐܲܝܟ ܩܕܼܡ̈ܝܐ>
    text <ܘܢܲܦ̣ܫܵܐ ܗ̄ܝ̣ ܕܝܠܹܗ ܕܗܵܦܟܿܐ ܙܵܡ̇ܪܵܐ ܒܟܸܢܵܪ ܡܸܢܵܘ̈ܗܝ܁>
    text <܃ܒܦܲܓܼܪܵܐ ܘܢܲܦ̣ܫܵܐ ܩܐܸ̇ܡ ܟܠܢܵܫ ܡ̣ܢ ܒܲܪ ܕܐܝܼܬܼܵܘܗܝ>
    text <ܦܲܓܼܪܵܐ ܒܪܸ̈ܓܼܢܵܐ ܘܢܲܦ̣ܫܵܐ ܒܙܵܘ̈ܥܹܐ ܕܩܠܝܼܠܘܼܬܼܵܐ܀>
    text <܃ܦܲܓܼܪܵܐ ܗܵܘܹ̇ܐ ܠܵܐ ܡܵܝܘܿܬܼܵܐ ܚܠܵܦ ܡܝܘ̈ܬܼܵܐ>
    text <ܘܢܲܦ̣ܫܵܐ ܫܠܚܐ ܠܒܼܘܼܫ ܟܲܪܝܘܼܬܼܵܐ ܕܡܵܐܢܹ̈ܐ ܨܵܐܹ̈ܐ܁>
    text <܃ܗܘ̤ ܗܵܘ̇ ܦܲܓܼܪܵܐ ܕܲܗܘ̤ܵܐ ܡܸܕܼܪܵܐ ܗܵܘܹ̇ܐ ܦܲܓܼܪܵܐ>
    text <ܗܘ̤ܝ ܗܵܝ̇ ܢܲܦ̣ܫܵܐ ܕܒܛܠܘ ܩ̈ܠܝܗ̇ ܡܗܠܠܐ ܒܓܼܘܗ̇܀>
    text <܃ܦܵܘܠܘܿܣ ܣܵܗܸ̇ܕܼ ܥܲܠ ܚܘܼܒܵܠܹܗ ܘܥܲܠ ܚܘܼܕܬܗ>
    text <ܕܗܘ̤ ܡܸܬܼܚܲܒܲܠ ܘܗ̤ܘ ܡܸܬܼܚܲܕܲܬܼ ܒܚܲܝܠܵܐ ܕܒܪܝܗܝ܁>
    text <܃ܥܬܼܝܼܕܼ ܠܲܡ ܗܵܢܵܐ ܡܸܬܼܚܲܒܿܠܵܢܵܐ ܕܢܸܠܒܲܫ ܫܘܼܒܼܚܵܐ>
    text <ܘܗܵܢ ܡܵܝܘܿܬܼܵܐ ܕܢܸܚܹܐ ܒܚܲܝܹ̈ܐ ܕܠܵܐ ܡܵܝܘܿܬܹ̈ܐ܀>
    text <܃ܠܵܐ ܬܸܟܼܪܐ ܠܵܟ ܟܝܵܢܵܐ ܕܲܒܼܠܝܼ ܒܡܵܝܘܿܬܼܘܼܬܼܵܐ>
    text <ܘܠܵܐ ܬܸܬܼܦܲܠܲܓ ܥܲܠ ܚܘܼܕܵܬܼܵܐ ܕܦܲܓܼܪܵܐ ܘܢܲܦ̣ܫܵܐ܁>
    text <܃ܩܘܼܡ ܨܘܼܬܼ ܩ̈ܠܹܐ ܕܲܡܣܲܒܿܪܝܼܢ ܠܵܟ ܥܲܠ ܢܘܼܚܵܡܵܐ>
    text <ܘܲܩܢܝܼ ܣܲܒܼܪܵܐ ܕܗܵܘܹ̇ܐ ܣܲܒܼܪܵܐ ܠܡܵܝܘܿܬܼܘܼܬܼܵܟ܀>
    text <܃ܫܡܲܥ̣ ܠܲܢܒܼܝܼܵܐ ܕܩܥ̇ܐ ܒܪܘܼܚܵܐ ܠܓܼܪ̈ܡܹܐ ܡܝܼ̈ܬܹܐ>
    text <ܘܡܲܟܼܪܸܙ ܩܵܠܹܗ ܣܒܲܪܬܼܵܐ ܚܕܲܬܵܐ ܒܹܝܬܼ ܡܵܝܘܿܬܹ̈ܐ܁>
    text <ܫܡ݂ܲܥ ܟܲܕܼ ܩܵܥܹ̇ܐ ܐܲܝܟ ܫܝܼܦܘܿܪܐ ܨܹܝܕܼ ܫܲܬܿܝܼܩܹ̈ܐ>
    text <ܘܲܡܟܲܢܸܫ ܠܹܗ ܠܟܼܠܹܗ ܚܲܝܠܵܐ ܦܲܓܼܪܵܐ ܠܘܵܬܼ ܚܘܼܕܵܬܼܵܐ܀>
    text <܃ܚܲܕܼ ܚܘܼܕܵܬܼܵܐ ܐܲܟܼܪܸܙ ܩܵܠܹܗ ܠܦܲܓܼܪܵܐ ܘܢܲܦ̣ܫܵܐ>
    text <ܘܐܲܫܩܝܼ ܐܸܢܘܿܢ ܟܵܣ ܒܘܼܝܵܐܵܐ ܕܚܲܝܲܬܼ ܡܝܼ̈ܬܹܐ܁>
    text <܃ܨܘܼܬܼ ܬܘܼܒܼ ܩܠܹܗ ܕܲܡܚܲܕܬܼܵܢܵܐ ܕܡܵܝܘܿܬܼܘܬܼܵܐ>
    text <ܕܲܡܚܵܘܹܐ ܠܹܗ ܐܲܝܟ ܕܲܒܼܨܒܼܥܵܐ ܠܚܘܼܕܵܬܼ ܐܢܵܫܵܐ܀>
    text <܃ܫܡ݂ܲܥ ܕܲܡܚܲܣܸܕܼ ܠܙܲܕܘܼܩ̈ܝܹܐ ܦܠܝܼܓܲܝ̈ ܠܸܒܵܐ>
    text <ܘܕܵܐܸ̇ܢ ܥܲܡ̇ܗ ܡ̣ܢ ܢܵܡܘܼܣܹ̈ܐ ܐܲܠܵܗܵܝܹ̈ܐ܁>
    text <܃ܛܵܥܹܝ̇ܢ ܐܢ̄ܬܘܿܢ ܠܲܡ ܕܠܵܐ ܝܵܕܼܥܝܼܢ ܐܢ̄ܬܿܘܿܢ ܠܡܸܩܪܵܐ ܒܣܸܦܪܹ̈ܐ>
    text <ܘܠܵܐ ܦܵܪܫܝܼܢ ܐܢ̄ܬܘܿܢ ܚܹܝܠ ܣܘܼܟܵܠܵܐ ܕܦܸܬܼܓܵܡܲܝ̈ܗܘܿܢ܀>
    text <܃ܒܲܩܝܡܬܼܵܐ ܠܲܡ ܠܲܝܬܿ ܦܘܼܪܫܵܢܵܐ ܕܓܲܒܼܪܹ̈ܐ ܘܢܸܫܹ̈ܐ>
    text <ܕܗܵܘܹ̇ܐ ܟܝܵܢܗܘܿܢ ܠܵܐ ܡܵܝܘܿܬܼܵܐ ܐܲܝܟ ܪ̈ܘܼܚܢܹ̈ܐ܁>
    text <܃ܗܵܐ ܕܪܲܫ̣ ܡܵܪܲܢ ܐܘܼܪܚܵܐ ܚܕܲܬܵܐ ܕܚܲܝܲܬܼ ܡܝܼܬܹ̈ܐ>
    text <ܬܵܘ ܢܸܪܕܹܐ ܒܵܗ̇ ܠܘܵܬܼ ܚܘܼܕܼܵܬܼܵܐ ܕܦܲܓܼܪܵܐ ܘܢܲܦ̣ܫܵܐ܀>
    text <܃ܗܵܐ ܐܲܟܼܪܸܙ ܠܲܢ ܣܲܒܼܪܵܐ ܛܵܒܼܵܐ ܒܩܵܠ ܦܸܬܼܓܼܵܡܘ̈ܗܝ>
    text <ܢܗܲܝܡܸܢ ܕܡܨܐ ܓܵܡܲ݁ܪ ܨܐܹܕܲܝܢ ܫܘܼܘܕܵܝ ܡܸܠܵܘ̈ܗܝ܁>
    text <܃ܗܵܐ ܩܥ̣ܵܐ ܡܵܘܬܵܐ ܐܲܪܝܵܐ ܪܗܝܼܒܼܵܐ ܕܚܲܒܸܿܠ ܓܸܢܣܲܢ>
    text <ܘܐܲܥܕܝܼ ܡܸܢܹܗ ܬܠܵܬܼܵܐ ܦܲܓܼܪ̈ܲܝܢ ܘܐܲܦܢܝܼ ܠܚܲܝܹ̈ܐ܀>
    text <܃ܗܵܐ ܢܚܸܬܼ ܐܵܦ ܗܘ̤ ܠܡܲܪܒܿܘܥܝܼܬܹܗ ܕܒܵܠܲܥ̇ ܐܵܢܵܫ̈ܐ>
    text <ܘܝܲܗܒ̣ ܠܹܗ ܦܲܓܼܪܹܗ ܘܒܲܠܥܹܗ ܘܦܲܠܛܹܗ ܩܲܠܝܼܠܵܐܝܼܬܼ܁>
    text <܃ܗܵܐ ܩ̣ܵܡ ܘܐܲܩܝܼܡ ܠܟܼܠܹܗ ܟܝܵܢܲܢ ܡ̣ܢ ܡܲܦܘܼܠܬܵܐ>
    text <ܘܬܲܪܥܹܗ ܠܫܘܼܪ̈ܐ ܕܲܒܼܢ̣ܵܐ ܡܵܘܬܵܐ ܒܐܲܦܲܝ̈ ܡܝܼܬܼ̈ܐ܀>
    text <܃ܗܵܐ ܢܦܲܩ̣ ܘܐܲܦܢܝܼ ܫܒܼܝܼܬܼܵܐ ܕܐ̄ܢܵܫܵܐ ܡ̣ܢ ܚܲܣܝܼܢܵܐ>
    text <ܘܫܲܩܠܹܗ ܠܙܲܝܢܹܗ ܘܒܲܙ ܡܲܫܪܝܼܬܹܗ ܘܥܲܒܼܕܹܗ ܓܘܼܚܟܵܐ܁>
    text <܃ܗܵܐ ܫܒ̣ܵܐ ܫܒܼܝܼܬܼܵܐ ܘܲܣܠܸܩ ܘܐܲܡܠܸܟ ܠܥܸܠ ܡ̣ܢ ܟܠܵܐ>
    text <ܘܲܥܬܼܝܼܕܼ ܕܢܹܐܬܹܿܐ ܘܲܢܚܲܕܼܬܼ ܟܠ ܒܩܵܠ ܦܸܬܼܓܵܡܵܘ̈ܗܝ܀>
    text <܃ܗܵܐ ܩܪܸܒܼ ܙܲܒܼܢܵܐ ܕܢܸܚܘܿܬܼ ܠܐܲܪܥܵܐ ܐܲܝܟ ܡܵܐ ܕܲܣܠܸܩ>
    text <ܒܦܲܓܼܪܵܐ ܓܲܠܝܵܐ ܘܚܲܝܠܵܐ ܟܲܣܝܵܐ ܕܐܲܠܗܘܼܬܼܵܐ܁>
    text <܃ܗܵܐ ܡܣܲܟܹܝܢ ܠܹܗ ܫܡܲܝܵܐ ܘܐܲܪܥܵܐ ܥܝܼܪܹ̈ܐ ܘܐܵܢܵܫ̈ܐ>
    text <ܕܢܸܫܪܹܐ ܐܸܢܘܿܢ ܡ̣ܢ ܫܘܼܥܒܵܕܼܵܐ ܡܸܬܼܚܲܒܿܠܵܢܵܐ܀>
    text <ܗܵܐ ܡܸܬܿܬܲܢܚܵܐ ܒܪܝܼܬܹܐ ܟܠܵܗ̇ ܥܲܠ ܡܵܝܘ̈ܬܹܐ܃>
  block
    text <ܕܐܸܡܲܬܼܝ ܢܸܗܘܘܿܢ ܠܵܐ ܡܵܝܘ̈ܬܐ ܘܠܵܐ ܚܫܘܫ̈ܐ܁>
    text <ܢܵܚܬܵܐ ܕܐܸܒܼܠܵܐ ܠܒܼܝܼܫܝܼܢ ܐܲܟܼܚܲܕܼ ܡ̈ܠܝܼܠܹܐ ܘܚܲܪ̈ܫܹܐ>
    text <ܕܐܸܡܲܬܝܼ ܢܸܫܠܚܘܢ ܢܵܚܬܵܐ ܣܢܝܵܐ ܕܡܵܝܘܿܬܼܘܼܬܼܵܐ܀>
    text <܃ܚܸܒܼ̈ܠܹܐ ܩܫܝ̈ܐ ܡܵܚܹܝ̇ܢ ܠܐܲܪܥܐ ܐܲܝܟ ܝܲܠܕܬܵܐ>
    text <ܕܐܸܡܲܬܼܝ ܬܵܘܠܸܕܼ ܦܲܓܼܪܹ̈ܐ ܕܐܢܫ̈ܐ ܡ̣ܢ ܓܵܘ ܥܘܼܒܵܗ̇܁>
    text <܃ܚܲܫܵܐ ܪܲܒܐ ܛܥܝܼܢܝܼܢ ܐ̄ܢܵܫ̈ܐ ܘܪ̈ܘܼܚܵܢܵܝܹܐ>
    text <ܕܠܸܐܡܲܬܼܝ ܢܚܙܘܢ ܫܪܵܪܵܐ ܒܥܓܼܝܵܐ ܕܚܘܼܕܵܬܼ ܐܢܵܫ̈ܐ܀>
    text <܃ܒܣܲܒܼܪܵܐ ܡܣܲܟܹܿܝܢ ܥܲܒܼܕܹ̈ܐ ܛܵܒ̈ܐ ܠܡܵܪܵܐ ܒܲܝܬܵܐ>
    text <ܕܐܸܡܲܬܼܝ ܢܸܦܢܹܐ ܡ̣ܢ ܡܸܫܬܿܘܼܬܼܵܐ ܘܢܸܬܸܠ ܐܲܓܼܪܵܐ܁>
    text <܃ܒܣܲܒܼܪܵܐ ܠܒܼܝܼܟܼܝܼܢ ܚܲܟܿܝܼܡ̈ܬܼܵܐ ܠܲܡܦܲܝܼܕܲܝ̈ܗܹܝܢ>
    text <ܕܐܸܡܲܬܼܝ ܢܸܕܼܢܲܚ ܚܲܬܢܵܐ ܕܪܵܘܡܵܐ ܘܢܸܥ̈ܠܵܢ ܥܲܡܹܗ܀>
    text <܃ܠܣܘܼܟܵܝ ܣܲܒܼܪܵܐ ܡܣܲܟܹܝܢ ܟܸܢܫܹ̈ܐ ܕܫܡܝܢ̈ܐ>
    text <ܕܐܲܡܲܬܼܝ ܢܸܕܢܲܚ ܣܲܒܪܐ ܒܓܼܠܝܐ ܘܢܵܘܦܹܐ ܩܸܢܛܵܐ܁>
    text <܃ܠܗܵܘ̇ ܓܸܠܝܵܢܵܐ ܐܲܠܵܗܵܝܵܐ ܡܣܲܟܹܝܢ ܟܠܫܵܥ>
    text <ܕܐܸܡܲܬܼܷܝ ܢܸܬܼ̄ܦܬܲܚ ܬܲܪ̈ܥܲܝ ܪܵܘܡܵܐ ܘܲܢܩܲܒܠܘܼܢܵܝܗܝ܀>
    text <܃ܠܗܵܝ̇ ܒܲܪܬܼ ܩܵܠܵܐ ܨܲܠܝܵܐ ܐܸܕܼܢܵܐ ܕܪܸ̈ܥܝܵܢܲܝܗܘܿܢ>
    text <ܕܐܸܡܲܬܼܝ ܬ[܇܇܇]ܥܹܐ ܘܲܢܙܘܼܥ ܡܵܘܬܵܐ ܘܢܸܒܼܗܲܬܼ ܒܝܼܫܵܐ܁>
    text <܃ܛܲܟܼܣܲܐ ܢ̈ܛܪܝܼܢ ܠܗܵܘ̇ ܦܘܼܩܕܵܢܵܐ ܕܲܡܫܲܡܫܝܼܢ ܠܹܗ>
    text <ܕܐܸܡܲܬܼܝ ܢ̣ܦܩܘܿܕܼ ܘܢܸܩܪܘܢ ܒܐܲܪܥܵܐ ܩܵܠ ܦܘܼܪܩܵܢܵܐ܀>
    text <܃ܒܲܬܼܪܲܥ ܡܲܠܟܵܐ ܩܵܝ̇ܡܝܼܢ ܟܠܢܵܫ ܒܢܲܝ̈ ܦܠܵܛܝܼܢ>
    text <ܕܐܸܡܲܬܼܝ ܢܸܦܘܿܩ ܘܲܢܩܲܒܿܠܘܼܢܵܝܗܝ ܒܐܘܫܲܥܢܲܝ̈ܗܘܿܢ܁>
    text <܃ܟܠܝܼܠ ܙܵܟܼܘܼܬܼܵܐ ܓܵܕܼܠܝܼܢ ܒܐܝܼܕܼܵܐ ܕܙܵܘ̈ܥܹܐ ܕܲܒܼܗܘܿܢ>
    text <ܕܲܢܩܲܪ ܼܘܼܢܵܝܗܝ ܠܲܡܠܸܟ ܡܲܠܟܹ̈ܐ ܕܲܙܟܼܵܐ ܒܩܲܝܣܵܐ܀>
    text <܃ܠܵܐ ܡܸܬܼܡܠܠܵܐ ܪܸܓܲܬܼ ܚܘܼܒܹܿܗ ܕܪܸ̈ܥܝܵܢܲܝܗܘܿܢ>
    text <ܕܲܟ̣ܡܵܐ ܪܓܼܝܼܓܼܝܼܢ ܕܢܸܚܙܘܿܢ ܫܘܼܒܼܚܹܗ ܘܲܢܫܲܒܿܚܘܼܢܵܝܗܝ܁>
    text <܃ܩܸܢܛܵܐ ܘܚܘܼܒܵܐ ܡܲܡܠܸܟ ܐܲܟܼܚܲܕܼ ܥܲܠ ܣܸܕܼܪ̈ܲܝܗܘܿܢ>
    text <ܘܲܪܗܝܼܒܼܝܼܢ ܛܵܒܼ ܢܸܬܼܪܲܦܘܢ ܡ̣ܢ ܛܘܼܝܵܒܼܵܐ܀>
    text <܃ܡܲܚܒܼܝܼܢ ܣܲܓܿܝܼ ܘܪܵܓܝܹ̇ܢ ܣܲܓܿܝܼ ܘܩܵܢ̇ܛܝܼܢ ܣܲܓܿܝܼ>
    text <ܘܐܲܝܟ ܐܲܬܼܠܹܝ̈ܛܹܐ ܪܡܹܝܢ ܒܐܓܼܘܿܢܵܐ ܕܡܘܼܠܟܵܢ ܚܲܝܹ̈ܐ܁>
    text <܃ܒܪܘܼܚܵܐ ܪܵܗ̇ܛܝܼܢ ܒܐܸܣܛܵܕܝܼܘܿܢ ܪܘܼܚܵܢܝܬܿܐ>
    text <ܠܡܸܣܲܒܼ ܐܲܓܼܪܵܐ ܕܗܵܝ̇ ܙܵܟܼܘܼܬܼܵܐ ܕܠܵܐ ܡܸܙܕܲܟܝܵܐ ܀>
    text <܃ܗܵܐ ܡܲܢܲܥ ܠܹܗ ܙܒܲܢ ܦܘܼܪܥܵܢܵܐ ܕܐܓܼܘܿܢܲܝ̈ܗܘܿܢ>
    text <ܘܲܩܪܸܒܼ ܙܲܒܼܢܵܐ ܕܢܸܣܒܼܘܢ ܕܲܫܢܹ̈ܐ ܕܬܲܟܼܬܘܫܲܝ̈ܗܘܿܢ܁>
    text <܃ܗܵܐ ܩܸܪܒܲܬ̤ ܠܵܗ̇ ܡܲܠܟܿܘܼܬܼ ܪܵܘܡܵܐ ܕܡܲܠܟܵܐ ܕܪܵܘܡܵܐ>
    text <ܬܵܘ ܢܸܨܛܲܒܲܬܼ ܪܘܼܚܵܢܵܐܝܼܬܼ ܘܢܸܦܘܿܩ ܠܐܘܼܪܥܹܗ ܀>
    text <܃ܗܵܐ ܡܸܬܿܬܿܪܝܼܡܝܼܢ ܬܲܪ̈ܥܲܝ ܪܘܡܵܐ ܩܕܼܵܡ ܡܹܐܬܝܼܬܹܗ>
    text <ܕܢܸܚܘܿܬܼ ܠܲܐܪܥܵܐ ܘܢܲܣܸܩ ܥܲܡܡܹܗ ܒܢܲܝ̈ ܦܲܠܚܘܼܬܹܗ܁>
    text <܃ܬܲܗܪܵܐ ܪܲܒܵܐ ܘܛܘܼܒܼܵܐ ܘܚܲܫܵܐ ܒܝܘܿܡ ܓܸܠܝܵܢܹܗ>
    text <ܬܲܗܪܵܐ ܕܕܸܢܚܹܗ ܛܘܼܒܵܐ ܠܛܵܒܹ̈ܐ ܘܚܲܫܵܐ ܠܒܼܝܼܫܹ̈ܐ܀>
    text <܃ܒܗܸܕܪܵܐ ܘܫܘܼܒܼܚܵܐ ܡܚܵܘܹܐ ܢܲܦ̣ܫܹܗ ܠܥܝܼܪܹ̈ܐ ܘܐ̄ܢܵܫ̈ܐ>
    text <ܘܡ̣ܢ ܬܸܫܒܿܘܿܚܬܹܗ ܡܠ̇ܝܢ ܐܲܟܚܕܼ ܫܡܲܝܵܐ ܘܐܲܪܥܵܐ܁>
    text <܃ܪܸܡܙܵܐ ܕܚܲܝܠܹܗ ܡܪܝܼܡ ܬܲܚܦܝܼܬܼܵܐ ܕܐܲܦܲܝ̈ ܪܵܘܡܵܐ>
    text <ܘܕܲܢܲܚ̣ ܢܘܼܗܪܵܐ ܕܙܝܘܹܗ ܪܲܒܵܐ ܥܲܠ ܟܠ ܘܲܒܼܟܼܠ܀>
    text <܃ܒܲܕܼܡܘܼܬܼ ܒܲܪܩܵܐ ܕܵܢܲܚ̇ ܢܘܼܗܪܹܗ ܒܐܪ̈ܒܲܥܦܸܢܝܵܢ>
    text <ܘܲܙܥܘܿܪ ܢܘܼܗܪܵܐ ܡܸܬܼܚܲܙܝܵܢܵܐ ܒܦܸܚܡܵܐ ܕܢܘܼܗܪܹܗ܁>
    text <܃ܠܲܝܬܿ ܠܹܗ ܦܸܚܡܵܐ ܠܢܘܼܗܪܵܐ ܕܡܲܒܼܪܸܩ̣ ܡ̣ܢ ܦܲܪܨܘܿܦܹܗ>
    text <ܘܠܵܐ ܬܲܚܘܝܼܬܼܵܐ ܠܩܲܠܝܼܠܘܼܬܼܵܐ ܕܪܲܗܛܵܠ ܕܪܸܡܙܹܗ܀>
    text <܃ܡܲܐ̄ܬܿܝܼܢ ܒܲܪ̈̄ܩܐ ܡ̣ܢ ܦܘܼܩܕܼܵܢܹܗ ܟܡܵܐ ܐܸܢ ܩܲܠܝܼܠ>
    text <ܘܚܸܫܘܿܟ ܢܘܼܗܪܵܐ ܕܐܸܣܦܹܝܪ ܫܸܡܫܵܐ ܒܕܼܘܼܡܝܵܐ ܕܝܼܠܹܗ܁>
    text <ܠܵܐ ܡܸܬܼܡܲܠܠܵܐ ܪܲܒܿܘܼܬܼ ܫܘܼܒܼܚܹܗ ܒܠܸܫܵܢ ܐ̄ܢܵܫܵܐ܃>
  block
    text <ܘܲܙܥܘܿܪ ܦܘܼܡܵܐ ܕܟܼܠ ܕܲܥܒܼܝܼܕܼܵܐ ܗ̄ܘ̣ ܕܢܹܐܡܲܪ ܕܲܟܼܡܐ ܗ̄ܝܼ܀>
    text <܃ܕܚܝܼܠܵܐ ܘܩܲܫܝܵܐ ܫܵܥܬܼܵܐ ܕܕܼܢܚܹܗ ܡ̣ܢ ܟܠ ܫܵܠܝܼ̈ܢ>
    text <ܘܠܲܝܬܼ ܦܲܓܼܪܵܢܵܐ ܘܠܵܐ ܪܘܼܚܵܢܵܐ ܕܠܵܐ ܡܸܬܼܒܿܠܗܐ܁>
    text <܃ܬܘܗܬܐ ܪܲܒܿܬܼܵܐ ܢܵܦ̇ܠܵܐ ܡ̣ܢ ܫܸܠܝ ܥܲܠ ܒܸܪ̈ܝܵܬܵܐ>
    text <ܒܩܵܠ ܦܘܼܩܕܵܢܵܐ ܕܡܲܪܗܸܒܼ ܩܵܠܹܗ ܛܵܒܼ ܡܼܢ ܝܲܡܵܐ܀>
    text <܃ܐܲܝܟ ܐܝܙܓܲܕܵܐ ܪܵܗܸ̇ܛ ܪܸܡܙܵܐ ܩܕܼܵܡ ܦܲܪܨܿܦܹܗ>
    text <ܘܲܡܩܝܼܡ ܛܲܟܼܣܹ̈ܐ ܕܲܫܡܲܝܵܢ̈ܐ ܓܘܼܕܝܼ̈ܢ ܓܘܼܕܝܼ̈ܢ܁>
    text <܃ܒܛܲܟܼܣܵܐ ܗܵܝܡܝܼܢ ܪ̈ܘܼܚܵܢܵܝܹܐ ܩܕܼܵܡ ܪܲܒܿܘܼܬܹܗ>
    text <ܘܲܡܙܲܝܚܝܼܢ ܠܹܗ ܒܩܵܠ ܬܸܫܒܿܘܿܚܬܵܐ ܕܲܠܲܝܬܿ ܠܵܗ̇ ܦܸܚܡܵܐ ܀>
    text <܃ܐܵܠܸܦ ܐܲܠܦܝܼ̈ܢ ܩܵܝ̇ܡܝܼܢ ܩܕܼܵܡܵܘܗܝ ܟܲܕܼ ܕܲܚ̈ܝܼܠܝܼܢ>
    text <ܘܪܸܒܿܘܼ ܪ̈ܒܿܘܵܢ ܬܵܢܹܝ̇ܢ ܫܘܼܒܼܚܹܗ ܕܠܵܐ ܣܲܒܼܥܘܼܬܼܵܐ܁>
    text <܃ܚܘܼܒܹܿܗ ܡܲܡܠܸܟ ܥܲܠ ܐܵܠܦܲܝ̈ܗܘܿܢ ܕܲܫܡܝܢ̈ܐ>
    text <ܘܲܪܗܝܼܒܼܝܼܢ ܛܵܒܼ ܕܲܢܦܲܢܘܼܢ ܠܹܗ ܚܲܘܒܲܬܼ ܚܘܼܒܵܐ܀>
    text <܃ܟܪ̈ܘܿܒܹܐ ܟܕܝܼܢܝܼܢ ܥܝܼܪܹ̈ܐ ܡܙܲܝܚܝܼܢ ܣܪ̈ܵܦܹܐ ܩܵܥܹ̇ܝܢ>
    text <ܩܲܕܲܝܼܫ ܩܲܕܿܝܼܫ ܩܲܕܝܼܫ ܡܲܠܟܿܐ ܕܲܫܪܹܐ ܒܫܘܼܒܼܚܵܐ܁>
    text <܃ܩܲܕܿܝܼܫ ܩܵܥܹܝ̇ܢ ܒܠܸܫܵܢ ܪܘܼܚܵܐ ܪܘܼܚܵܢܵܐܝܼܬ>
    text <ܐܲܝܟ ܗܵܘ̇ ܠܸܥܙܵܐ ܕܲܫܡ݂ܲܥ ܦܵܘܠܘܿܣ ܕܠܵܐ ܡܸܬܼܡܲܠܲܠ܀>
    text <܃ܠܵܐ ܡܸܬܼܡܲܠܠܵܐ ܒܠܸܫܵܢ ܒܸܣܪܵܐ ܗܵܝ̇ ܒܲܪܬܼ ܩܵܠܵܐ>
    text <ܕܲܡܗܲܠܠܝܼܢ ܒܵܗ̇ ܐܲܠܵܗܵܐܝܼܬܼ ܠܲܐܲܠܵܗ ܟܠܵܐ܁>
    text <܃ܒܙܵܘܥܹ̈ܐ ܟܣܲܝܲ̈ܐ ܙܵܡ̇ܪܝܼܢ ܫܘܼܒܼܚ̇ܐ ܠܟܲܣܝܵܐ ܒܓܸܠܝܵܐ>
    text <ܘܟܲܠܝܵܐ ܚܙܵܬܼܗܘܿܢ ܒܐܲܦܝ̈ ܬܲܪܥܵܐ ܦܓܪܢܝܐ܀>
    text <܃ܦܲܓܼܪܵܐ ܚܵܙܝ̇ܢ ܟܲܕܼ ܡܸܙܕܲܝܲܚ ܥܲܠ ܡܲܪܟܲܒܼܬܼܵܐ>
    text <ܘܟܲܣܝܵܐ ܒܓܼܵܘܹܗ ܐܲܠܵܗܘܼܬܼܵܐ ܕܠܵܐ ܡܸܬܼܚܲܙܝܵܐ܁>
    text <܃ܟܣܝܵܐ ܒܓܠܝܐ ܦܩ̇ܕ ܡ̣ܢ ܫܠܝ ܠܘܵܬܼ ܟܢܫܝܼ̈ܗܘܿܢ>
    text <ܠܲܡܝܿܒܼܵܒܼܘ ܩܵܠ ܬܸܫܒܿܘܿܚܬܵܐ ܕܚܘܼܕܵܬܼ ܟܠܵܐ ܀>
    text <܃ܩܵܠ ܚܘܼܕܵܬܼܵܐ ܩܵܥܹ̇ܝܢ ܟܠܗܘܿܢ ܒܐܸܕܼܢܲܝ̈ ܐܲܢܵܫ̈ܐ>
    text <ܘܙܝ̇ܥܐ ܐܲܪܥܵܐ ܒܩܵܠܵܐ ܕܚܝܼܠܵܐ ܕܫܝܼܦܘܿܪ̈ܵܝܗܘܿܢ܁>
    text <܃ܪܥܡܵܐ ܕܩ̈ܵܠܹܐ ܗ̈ܘܹܝܢ ܟܠܗܘܿܢ ܟܡܵܐ ܕܐܝܼܬܿܝܗܘܿܢ>
    text <ܘܐܲܝܟ ܡܸܢܝܵܢܗܘܿܢ ܩܵܠ ܩܲܪ̈ܢܵܬܼܵܐ ܪ̈ܘܼܚܵܢܝܵܬܼܵܐ܀>
    text <܃ܗܕܼܝܼܪܵܐ ܚܙܵܬܼܗܘܿܢ ܘܲܫܒܼܝܼܚ ܡܲܡܠܠܵܐ ܕܦܸܬܼܓܼܵܡܲܝ̈ܗܘܿܢ>
    text <ܘܩܲܠܝܼܾܠ ܪܲܗܛܵܐ ܕܣܘܼܥܪ̈ܵܢܲܝܗܘܿܢ ܛܵܒܼ ܡ̣ܢ ܒܲܪܩܵܐ܁>
    text <܃ܠܥܸܠ ܡ̣ܢ ܟܠܗܘܿܢ ܐܵܬܹ̇ܐ ܒܫܘܼܒܼܚܵܐ ܡܲܠܟܿܐ ܡܫܝܼܚܵܐ>
    text <ܘܲܡܙܲܝܚܝܼܢ ܠܹܗ ܒܩܵܠ ܬܸܫܒܿܘܿܚܬܵܐ ܕܦܲܐܝܵܐ ܠܲܫܡܗ܀>
    text <܃ܪ̈ܲܒ ܡܲܠܐܟܹܐ ܛܥܝܼܢ ܙܵܟܼܘܼܬܼܵܐ ܢܝܼܫܵܐ ܨܠܝܼܒܼܵܐ>
    text <ܘܲܡܚܵܘܹܐ ܠܹܗ ܠܲܫܡܲܝܵ̈ܢܹܐ ܘܠܲܐܪܥܵܢܵܝܹܐ܁>
    text <܃ܩܕܼܵܡܵܘܗܝ ܐܵܬ̇ܐ ܢܝܼܫܵܐ ܕܚܲܫܹܗ ܘܲܕܼܙܵܟܼܘܼܬܹܗ>
    text <ܕܢܸܬܼܟܲܐܪܘܢ ܒܹܗ ܐܲܝܠܹܝܢ ܕܐܲܡ̣ܪܲܚܘ ܘܫܹܐܕܹ̈ܐ ܛܪ̈ܘܢܐ ܀>
    text <܃ܠܘܲܥܕܹܗ ܪܵܗܛ̇ܝܼܢ ܓܘܼܕܹ̈ܐ ܕܥܝܼܪܹ̈ܐ ܘܲܕܼܡܲܠܲܐܟܹ̈ܿܐ>
    text <ܘܒܹܗ ܡܸܬܼܒܲܩܹܝܢ ܒܥܲܝܢܵܐ ܟܣܝܼܬܼܵܐ ܕܪܸ̈ܥܝܵܢܲܝܗܘܿܢ܁>
    text <܃ܡܲܠܟܵܐ ܘܢܝܼܫܹܗ ܢܵܚ̇ܬܼ ܠܲܐܪܥܵܐ ܕܐܸܨܛܲܥܲܪ ܒܹܗ̇>
    text <ܘܬܼܵܒܲܥ̇ ܨܲܥܪܸܗ ܘܝܵܗ̣̇ܒܼ ܕܲܫܢܹ̈ܐ ܠܲܡܩܿܒܲܠܵܢܵܘ̈ܗܝ܀>
    text <܃ܩܵܠܵܐ ܕܩܲܪܢܵܐ ܐܲܠܵܗܵܝܬܵܐ ܡܲܙܥܸܩ ܩܕܼܵܡܵܘܗܝ>
    text <ܘܟܼܵܢܫ̇ܝܼܢ ܘܐܵܬܼܝܹ̇ܢ ܡܝܼ̈ܬܹܐ ܘܚܵܝܹ̈ܐ ܠܘܲܥܕܵܐ ܕܲܫܡܹܗ܁>
    text <܃ܩܲܪܢܵܐ ܐ̄ܚܪܵܝܬܿܐ ܩܵܥ̇ܝܵܐ ܒܚܲܪܬܼܵܐ ܒܫܘܼܠܵܡ ܙܲܒܼܢܹ̈ܐ>
    text <ܘܒܼܵܗ̇ ܡܸܬܼܦܲܬܼܚܝܼܢ ܬܲܪ̈ܥܸܐ ܕܲܫܝܼܘܿܠ ܩܕܼܵܡ ܥܲܢܝܼܪܹ̈ܐ܀>
    text <܃ܪܸܡܙܵܐ ܟܲܣܝܵܐ ܪܵܗܸ̇ܛ ܥܲܡܵܗ̇ ܕܗܵܝ̇ ܒܲܪܬܼ ܩܵܠܵܐ>
    text <ܘܒܲܪܦܵܦ ܥܲܝܢܵܐ ܡܩܝܼܡ ܘܲܡܚܲܕܼܬܼ ܦܲܓܼܪܹ̈ܐ ܕܲܒܼܠܝܼܘ܁>
    text <܃ܩܵܠܵܐ ܘܪܸܡܙܵܐ ܩܵܥܹܝ̇ܢ ܡ̣ܢ ܫܸܠܝ ܒܐܸܕܼܢܲܝ̈ ܡܵܘܬܵܐ>
    text <ܕܦܲܢܵܐ ܫܒܼܝܼܬܼܵܐ ܘܗܲܒܼ ܚܘܫܒܵܢܵܐ ܕܦܲܓܼܪܹ̈ܐ ܕܐܸܒܲܕܼܘ ܀>
    text <ܓܘܼܢܚܵܐ ܪܲܒܵܐ ܢܦ̇ܠ ܒܲܫܝܘܿܠ ܐܸܡܵܐ ܕܡܝܼܬܹ̈ܐ܃>
  block
    text <ܘܲܡܒܿܠܗܝܼܢ ܠܵܗ̇ ܐܲܝܟ ܝܲܠܸܕܬܿܐ ܚܸܒ̈ܠܹܐ ܕܚ̈ܝܼܠܹܐ܁>
    text <܃ܢܸܒܼܥܵܐ ܕܐܢܫ̈ܐ ܗܵܘܹܐ ܥܘܼܒܵܗ̇ ܕܐܸܡܵܐ ܥܩܲܪܬܵܐ>
    text <ܘܲܟܼܡܵܐ ܕܟܼܵܡܲܬ̤ ܗܵܟܲܢ ܦܵܪܥܵܐ ܩܲܠܝܼܠܵܐܝܼܬܼ܀>
    text <܃ܛܲܠܵܐ ܕܪ̈ܲܚܡܹܐ ܪܵܐܸ̇ܣ ܪܸܡܙܵܐ ܒܐܲܦܹܝ̈ܗ̇ ܕܐܲܪܥܵܐ>
    text <ܘܒܲܕܼܡܘܼܬܼ ܙܲܪܥܵܐ ܝܵܥܝ̇ܢ ܦܲܓܼܪܹ̈ܐ ܡ̣ܢ ܕܲܚܝܼܚܵܐ܁>
    text <܃ܩܵܐ̇ܡ ܦܲܓܼܪܵܐ ܒܪܸ̈ܓܼܫܹܐ ܓܠܲܝܼ̈ܐ ܟܠܹܗ ܒܟܼܠܹܗ>
    text <ܘܦܵܢ̇ܝܵܐ ܢܲܦܫܵܐ ܥܲܡ ܚܸܟܼܡܼܵܬܼܵܗ̇ ܕܡܗܠܠܵܐ ܒܗ܀>
    text <܃ܠܝܬܿ ܗܲܕܵܡܵܐ ܕܦܵܐܹ̇ܫ ܡܸܢܹܗ ܕܦܲܓܼܪܵܐ ܒܲܫܝܘܿܠ>
    text <ܘܠܵܐ ܡ̣ܢ ܙܵܘ̈ܥܹܐ ܕܢܲܦܫܵܐ ܛܵܥܹ̇ܐ ܕܠܵܐ ܒܵܗ̇ ܦܵܢܹ̇ܐ܁>
    text <܃ܦܲܓܼܪܵܐ ܘܢܲܦܫܵܐ ܩܵܝ̇ܡܝܼܢ ܐܲܟܼܚܲܕܼ ܒܲܪܦܵܦ ܥܲܝܢܵܐ>
    text <ܘܫܵܠܚ̇ܝܼܢ ܫܵܕ̇ܝܢ ܢܲܚ̈ܬܹܐ ܕܚܲܫܵܐ ܘܠܵܒܼܫܝܼ̇ܢ ܫܘܼܒܼܚܵܐ܀>
    text <܃ܘܩܵܝ̇ܡܝܼܢ ܡܝܼ̈ܬܹܐ ܘܗܵܘܹ̇ܐ ܟܝܵܢܗܘܿܢ ܠܵܐ ܡܵܝܘܿܬܵܐ>
    text <ܘܟܸܢ ܡܸܬܼܚܲܠܦܝܼܢ ܚܲܝ̈ܐ ܕܚܝ̇ܝܢ ܠܵܗ̇ ܠܕܼܡܘܬܼܵܐ܁>
    text <܃ܚܲܕܼ ܦܘܼܩܕܵܢܵܐ ܡܩܝܼܡ ܘܲܡܫܲܚܠܸܦ ܡܝܼ̈ܬܹܐ ܘܚܵܝܹ̈ܐ>
    text <ܘܠܵܐ ܐ̄ܢܵܫ ܛܵܥܹ̇ܐ ܠܵܐ ܡ̣ܢ ܡܝܼ̈ܬܹܐ ܘܠܵܐ ܡ̣ܢ ܚ̈ܝܐ܀>
    text <܃ܩܝܵܡܬܼܵܐ ܫܘܝܵܐ ܥܲܠ ܟܠ ܦܲܓܼܪ̈ܝܢ ܘܥܲܠ ܟܠ ܢܦܫ̈ܢ>
    text <ܘܛܒܼ̈ܐ ܘܒܼܝܼ̈ܫܹܐ ܩܝ̇ܡܝܼܢ ܐܲܟܼܚܲܕܼ ܒܦܲܓܼܪܵܐ ܘܢܵܦ̣ܫܵܐ܁>
    text <܃ܟܠܹܗ ܟܝܵܢܵܐ ܕܡܸܕܼܪܹܗ ܕܐܲܕܵܡ ܦܵܢܹ̇ܐ ܠܚ̈ܝܐ>
    text <ܘܠܲܝܬܿ ܒܝܠܝܕ̈ܐ ܕܦܐ̇ܫ ܒܲܫܝܘܿܠ ܘܠܵܐ ܡܬܼܢܲܚܡ܀>
    text <܃ܚܲܕܼ ܗܘ̤ ܒܲܠܚܘܿܕܼ ܕܛܵܥܹܐ ܬܲܡ̇ܢ ܡ̣ܢ ܡܸܢܝܵܢܵܐ>
    text <ܗܵܘ̇ ܕܲܒܼܪܘܚܵܐ ܕܛܘܥܝܲܝ ܛܵܥܹ̇ܐ ܡܲܛܥܹܐ ܠܐܵܢܵܫܵܐ܁>
    text <܃ܒܲܪ ܐܲܒܼܕܵܢܵܐ ܗ̄ܘ̣ ܕܐܵܒܸܿܕܼ ܒܲܠܚܘܕܼ ܕܡ̣ܢ ܐܵܢܫܘܼܬܼܵܐ>
    text <ܘܠܵܐ ܡܲܫܘܹܝܢ ܠܹܗ ܪ̈ܲܚܡܹܐ ܕܢܸܥܘܿܠ ܡܒܸܢܝ̈ܵܢ ܐܵܢܫ̈ܐ܀>
    text <܃ܒܐܦܘ̈ܗܝ ܒܲܠܚܘܿܕܼ ܐܵܚܕܼ ܪܸܡܙܵܐ ܬܪܲܥ ܢܘܼܚܵܡܵܐ>
    text <ܘܠܵܐ ܡܚܵܘܹܝܢ ܠܹܗ ܐܲܦܲܝ̈ ܡܲܠܟܵܐ ܕܦܵܩܸ̇ܕܼ ܠܲܡܩܵܡ܁>
    text <܃ܒܙܲܝܢܵܐ ܕܚܝܼܠܵܐ ܡܦܲܟܲܪ ܦܲܓܼܪܹܗ ܘܙܵܘܥܲܝ̈ ܢܲܦ̣ܫܹܗ>
    text <ܘܲܡܛܲܒܲܥ ܠܹܗ ܒܗܵܘܬܼܵܐ ܕܲܫܝܘܿܠ ܕܠܵܐ ܫܘܠܵܡܵܐ܀>
    text <܃ܬܲܗܪܵܐ ܪܲܒܵܐ ܡܸܬܼܚܵܘܸܐ ܒܹܗ ܠܲܡܠܝܼܠܘܼܬܼܵܐ>
    text <ܕܐܲܝܟܲܢ ܐܵܒܸ̇ܕܼ ܟܝܵܢܵܐ ܚܲܝܵܐ ܡ̣ܢ ܚܲܝܘܼܬܼܵܐ܁>
    text <܃ܒܹܗ ܡܸܬܼܒܲܩܹܝܢ ܪ̈ܘܼܚܵܢܵܝܹܐ ܘܦܲܓܼܪ̈ܢܵܝܹܐ>
    text <ܐܢܵܫܵܐ ܒܦܲܓܼܪܹܗ ܘܥܝܪܐ ܒܢܲܦ̣ܫܹܗ ܕܡܵܘܦܝܼܢ ܡ̣ܢ ܫܹܠܝ܀>
    text <ܚܕܬܿܐ ܗܵܘܝܵܐ ܒܗܵܘ̇ ܚܘܼܕܬܵܐ ܕܲܡܠܹܐ ܬܲܗܪܵܐ܀>
    text <ܕܟܼܠ ܡܬܚܲܕܲܬܼ ܘܚܲܕ ܡܸܬܼܚܲܒܲܠ ܕܠܵܐ ܚܵܘܣܵܢܵܐ܁>
    text <܃ܬܲܗܪܵܐ ܪܲܒܿܐ ܒܝܘܿܡ ܓܸܠܝܵܢܗ ܕܲܡܠܸܟ ܡ̈ܲܠܟܹܐ>
    text <ܕܲܠܟܼܠ ܕܵܐ̇ܢ ܘܲܠܚܲܕܼ ܫܲܒܸ̇ܩ ܕܠܵܐ ܫܘܼܐܵܠܵܐ܀>
    text <܃ܚܕܼܘܬܼܵܐ ܘܥܵܩܬܼܵܐ ܒܝܘܿܡ ܢܘܼܚܵܡܵܐ ܠܲܬܼܪܹܝܢ ܓܲܒܿܝܼ̈ܢ>
    text <ܛܘܼܒܵܐ ܠܛܒܹ̈ܐ ܘܲܠܥܵܘ̈ܠܹܐ ܢܸܓܼܕܹ̈ܐ ܥܦܝܼ̈ܦܹܐ܁>
    text <܃ܟ̈ܠܝܼܠܹܐ ܘܢܸܓܼܕܹ̈ܐ ܠܒܼܝܼܟ ܦܘܼܩܕܵܢܵܐ ܩܕܼܵܡ ܕܲܝ̇ܢܵܐ>
    text <ܟܠܝ̈ܠܐ ܠܟܹܐܢܸ̈ܐ ܘܢܸܓܼܕܹ̈ܐ ܠܒܼܝܼܫܹ̈ܐ ܕܚܵܒ̣ܘ ܒܐܵܓܼܘܢܵܐ܀>
    text <܃ܫܘܼܒܼܚܵܐ ܘܨܲܥܪܵܐ ܐܲܚܲܝܼܕ ܪܸܡܙܵܐ ܐܲܝܟ ܕܲܒܼܨܸܒܼܥܵܐ>
    text <ܘܝܵܗܸ̇ܒܼ ܫܘܼܒܼܚܵܐ ܠܐܲܝܠܹܝܢ ܕܲܢܨܲܚ̣ܘ ܘܨܲܥܪܵܐ ܠܕܐܲܫܦܸܠܘ܁>
    text <܃ܐܲܝܟ ܫܲܠܝܼܛܵܐ ܩܕܼܵܡ ܦܘܼܩܕܵܢܵܐ ܒܲܬܼܪܲܥ ܡܲܠܥܐ>
    text <ܘܲܠܚܲܕܼ ܡܲܥܸܠ ܘܲܠܚܲܕܼ ܡܲܦܸܩ ܠܚܸܫܟܿܐ ܕܲܠܒܲܪ܀>
    text <܃ܒܟܼܘܼܪܵܐ ܕܕܝܼܢܵܐ ܡܲܥܸܠ ܢܵܣܸ̇ܟ ܠܲܡܠܝܼܠܘܼܬܼܵܐ>
    text <ܘܓܼܵܒܹ̇ܐ ܕܲܗܒܼܵܐ ܫܪܵܪܵܐ ܓܲܠܝܵܐ ܘܡܲܣܠܸܐ ܠܙܹܐܦܵܐ܁>
    text <܃ܒܛܲܒܼܥܵܐ ܕܡܲܠܟܿܐ ܛܵܒܲܥ̇ ܛܵܒܹ̈ܐ ܠܦܲܠܚܘܼܬܼ ܡܲܠܟܵܐ>
    text <ܘܲܠܥܵܘ̈ܠܹܐ ܡܲܣܠܹܐ ܘܫܵܕܹܐ ܒܓܼܵܘ ܓܹܗܲܢܵܐ܀>
    text <܃ܫܲܒܼܛܵܐ ܦܫܝܼܛܵܐ ܐܲܚܝܼܕܼ ܒܐܝܼܕܼܗ ܘܣܵܥܲܪ̈ ܥܵܢܹ̈ܗ>
    text <ܘܲܡܩܝܼܡ ܥܪ̈ܒܹܿܐ ܡ̣ܢ ܝܲܡܝܼܢܹܗ ܐܲܝܟ ܕܐܸܫܬܵܘܕܝܼ܁>
    text <܃ܪܲܒܿ ܦܘܼܪܫܵܢܵܐ ܕܗܵܘ̇ܐ ܬܲܡ̇ܢ ܨܝܕܼ ܡܲܠ̈ܠܹܐ>
    text <ܕܟܲܕܼ ܚܲܕܼ ܐܸܢܘܿܢ ܒܚܲܕܼ ܚܘܼܕܵܬܼܵܐ ܠܵܘ ܚܲܕܼ ܐܸܢܘܿܢ܀>
    text <ܚܲܕܼ ܗܘ̤ ܟܝܵܢܵܐ ܕܲܡܠܝܼܠܘܼܬܼܵܐ ܕܥܝܼܪܹ݁ܐ ܘܐܢܵܫܹ̈ܐ܃>
  block
    text <ܘܠܵܐ ܚܲܕܼ ܐܸܢܘܿܢ ܒܝܲܕܼ ܦܘܼܪܫܵܢܵܐ ܕܣܘܼܥܪ̈ܢܲܝܗܘܿܢ܁>
    text <܃ܒܗܵܘ̇ ܠܲܡ ܝܵܘܡܵܐ ܬܪܹܝܢ ܐܸܢ ܢܸܗܘܘܢ ܒܚܕܹܐ ܥܪܣܐ>
    text <ܚܲܕܼ ܡܸܬܼܥܲܠܹܐ ܠܐܦܝ̈ ܪܵܘܡܵܐ ܘܲܐ̄ܚܪܹܝܢ ܦܵܐܸܫ܀>
    text <܃ܬܲܪܬܹܝܢ ܐܸܢ ܐܝܼܬܼ ܕܛܚܢ̈ܵܢ ܪܲܚܝܵܐ ܒܗܵܘ̇ ܥܕܢܐ>
    text <ܚܕܼܵܐ ܡܸܬܕܲܒܪܵܐ ܘܲܚܕܵܐ ܦܵܝܫܵܐ ܐܲܝܟ ܕܐܝܼܬܹܝܗ̇ ܗ̄ܘ̣ܵܬܼ܁>
    text <܃ܗܵܐ ܚܵܘܝܵܬܹܗ ܡܲܠܲܬܼ ܡܵܪܢ ܠܗܵܘ̇ ܦܘܼܪܫܵܢܵܐ>
    text <ܕܐܲܟܲܢ ܦܵܪܸܫ ܟܹܐܢܹ̈ܐ ܘܢܲܟܼ̈ܦܹܐ ܡ̣ܢ ܥܵܘ̈ܠܹܐ܀>
    text <܃ܨܝܕܼ ܟܠ ܬܸܓܡܝܼ̈ܢ ܚܵܘܝܼ ܕܗܵܘܹ̇ܐ ܗܵܢ ܦܘܼܪܫܵܢܵܐ>
    text <ܘܐܲܝܢ ܡܵܐ ܕܓܼܵܒܹ̇ܐ ܕܟܼܪܵܐ ܐܵܦ ܢܸܩܒܼ̈ܬܼܵܐ܁>
    text <܃ܘܟܲܕܼ ܛܵܒܼ ܬܲܡ̇ܢ ܚܲܕܼ ܗ̄ܘ̣ ܟܝܵܢܵܐ ܕܓܲܒܼܪܹ̈ܐ ܘܢܫܹ̈ܐ>
    text <ܘܚܵܘܝܼ ܕܦܵܫ̇ܝܼܢ ܐܵܦ ܡ̣ܢ ܗܵܠܹܝܢ ܐܵܦ ܡ̣ܢ ܗܵܠܹܝܢ܀>
    text <܃ܒܲܕܡܘܼܬܼ ܒܲܪܩܵܐ ܥܵܒܲܪ ܪܸܡܙܵܐ ܒܹܝܬܼ ܬܸܓܼܡܲܝ̈ܗܘܿܢ>
    text <ܘܲܠܚܲܕܼ ܕܵܒܲܪ ܘܲܠܚܲܕܼ ܫܵܒܸ̇ܩ ܡ̣ܢ ܟܠ ܬܸܓܼܡܝܼ̈ܢ܁>
    text <܃ܛܲܟܼܣܵܐ ܪܲܒܿܐ ܡܠܹܐ ܦܘܪ̈ܫܵܢܵܐ ܐܸܦܵܢ ܦܵܪܹܫ>
    text <ܘܲܠܦܘܼܬܼ ܥܲܡ̈ܠܹܐ ܝܵܗܸ̇ܒܼ ܐܲܓܼܪܵܐ ܐܵܦ ܫܘܼܒܼܩܵܢܵܐ܀>
    text <܃ܒܚܲܕܼ ܦܘܼܪܫܵܢܵܐ ܡܲܫܘܹܐ ܠܐܢܵܫ̈ܵܐ ܘܠܪ̈ܘܼܚܵܢܹܐ>
    text <ܘܐܲܟܼܚܲܕܼ ܒܵܚܲܪ ܫܪܵܪܵܐ ܘܙܹܐܦܵܐ ܕܲܬܼܪܹܝܢ ܓܲܒܹܝ̈ܢ܁>
    text <܃ܠܲܓܢܘܢ ܪܵܘܡܵܐ ܡܲܥܸܠ ܢܟܼ̈ܦܹܐ ܠܒܼܝܼܫܲܝ̈ ܚܘܼܒܵܐ>
    text <ܘܗܵܪܟܵܐ ܒܐܪܥܵܐ ܡܪܦܐ ܠܢܦ̈ܠܐ ܕܠܐ ܐܸܨܛܲܒܲܬܼܘ܀>
    text <܃ܒܐܲܪܥܵܐ ܦܵܝܵܫ̇ܝܼܢ ܪ̈ܵܚܡܲܝ ܐܲܪܥܵܐ ܐܲܝܟܵܐ ܕܲܪܚܸܡܘ>
    text <ܘܪ̈ܓܼܝ ܕܲܠܥܸܠ ܠܥܸܠ ܡܸܬܼܥܲܠܹܝܢ ܒܓܸܦܹ̈ܐ ܕܪܘܚܵܐ܁>
    text <܃ܒܐܲܪܥܵܐ ܡܩܲܒܿܠܝܼܢ ܢܸܓܕ̈ܐ ܥܦܝܼܦܹ̈ܐ ܐܲܝܟ ܡܵܐ ܕܫܵܘܹ̇ܝܢ>
    text <ܘܒܼܵܗ̇ ܡܸܬܼܦܲܪܥܝܼܢ ܚܵܘܒܲܬ ܚܵܘܒܹ̈ܐ ܕܣܘܼܥܪ̈ܢܲܝܗܘܿܢ܀>
    text <܃ܐܲܪܥܵܐ ܗܵܘܝܵܐ ܠܗܘܿܢ ܓܹܗܲܢܼܵܐ ܠܲܒܼܢܲܝ̈ ܐܲܪܥܵܐ>
    text <ܘܗܸܢܘܿܢ ܪܵܕܹܝܢ ܠܲܩܢܘܿܡܲܝ̈ܗܘܿܢ ܒܐܲܝܠܹܝܢ ܕܲܚܛ̣ܵܘ܁>
    text <܃ܗܘ̤ ܠܹܗ ܡܢܲܓܸܕܼ ܝܲܨܪܵܐ ܕܲܒܼܗܘܿܢ ܦܵܪܘܿܫܵܐܝܼܬܼ>
    text <ܕܥܲܠ ܡ̇ܢ ܐܲܗܡܝܼܘ ܡ̣ܢ ܘܵܠܝܼܬܼܵܐ ܒܚܲܝܹ̈ܐ ܕܲܬܼܢܵܢ܀>
    text <܃ܗܢܘ̇ܢ ܕܵܝ̇ܢܝܢ ܠܥܵܘܠܵܐ ܕܲܒܼܗܘܿܢ ܕܚܲܝܵܒܼ ܐܸܢܘܿܢ>
    text <ܘܲܡܦܲܪܣܝܼܢ ܠܹܗ ܒܥܼܘܼܪ ܒܟܼܘܼ ܒܘܼ̃ܟܼܪܢܵܐ ܕܚܘܼܫܵܒܲܝܗ̈ܘܿܢ܁>
    text <܃ܕܝܼܢܵܐ ܪܲܒܿܐ ܐܵܡ̇ܪܝܼܢ ܬܲܡ̇ܢ ܥܲܡ ܚܵܘܒܲܝ̈ܗܘܿܢ>
    text <ܘܲܠܥܹܝܢ ܟܠܢܵܫ ܡܦܲܪܣܝܼܢ ܡܘܼܡܹ̈ܐ ܕܣܬܝܪ̈ܬܐ܀>
    text <܃ܡܲܪܝܼܪ ܢܸܓܼܪܹ̈ܐ ܕܡܸܬܼܢܲܓܼܕܝܢ ܠܹܗ ܡ̣ܢ ܟܠ ܢܸܓܼܕܝܢ>
    text <ܡܵܐ ܕܡܸܬܼܟܲܠܲܠ ܓܲܒܵܐ ܕܟܹܐܢܹ̈ܐ ܘܕܼܝܼܠܗܘܿܢ ܒܵܗܸ̇ܬܼ܁>
    text <܃ܬܲܗܪܵܐ ܪܲܒܿܐ ܚܵܙܹܝܢ ܒܝܼܫܹ̈ܐ ܒܓܲܒܵܐ ܕܛܵܒܹ̈ܐ>
    text <ܕܐܝܟܢ ܦܵܪܚ̇ܝܼܢ ܩܲܠܝܼܠܵܐܝܼܬܼ ܠܐܲܦܲܝ̈ ܪܵܘܡܵܐ܀>
    text <܃ܬܲܗܪܵܐ ܗ̄ܘ̣ ܪܲܒܵܐ ܘܲܟܼܡܵܐ ܕܢܹܐܡܲܪ ܪܲܒܿ ܡ̣ܢ ܬܲܗܪܵܐ>
    text <ܕܒܸܣܪܵܐ ܫܝܼܛܵܐ ܘܥܵܘܥܹܐ ܓܸܦܹ̈ܐ ܕܦܵܪܘܿܚܘܼܬܼܵܐ܁>
    text <܃ܗܵܘ̇ ܦܘܼܩܕܵܢܵܐ ܕܓܲܒܼܠܹܗ ܒܪܵܫܝܼܬܼ ܡ̣ܢ ܕܲܚܝܼܚܵܐ>
    text <ܗܘ̤ ܡܚܲܝܸܠ ܠܵܗ̇ ܠܦܵܪܘܚܘܼܬܹܗ ܠܡܸܦܪܲܚ ܒܐܵܐܲܪ܀>
    text <܃ܗܵܘ̇ ܕܲܢܦܲܚ̣ ܒܹܗ ܪܘܼܚ ܚܲܝܘܬܼܵܐ ܘܲܗܘ̤ܵܐ ܠܲܢܦܸܫ>
    text <ܗܘ̤ ܥܵܒܸ̇ܕܼ ܠܹܗ ܗܲܝܟܲܠ ܪܘܼܚܵܐ ܕܠܵܐ ܡܸܬܼܚܲܒܲܠ܁>
    text <ܗܵܘ̇ ܕܐܸܬܿܬܲܚܬܲܝ ܨܹܝܕܼ ܬܘܼܩܵܢܹܗ ܚܘܼܒܵܢܵܐܝܼܬܼ܀>
    text <ܗܘ̤ ܡܪܝܼܡ ܫܸܦܠܹܗ ܘܲܡܚܲܕܼܬܼ ܠܹܗ ܪܲܚܡܵܢܵܐܝܼܬܼ܀>
    text <܃ܒܚܘܼܒܵܐ ܘܪ̈ܲܚܡܹܐ ܓܲܒܼܠܹܗ ܒܪ̈ܫܝܼܬܼ ܘܲܩܪ̣ܝܵܗܝ ܒܲܫܡܹܗ>
    text <ܘܒܹܗ ܬܘܸܒܼ ܒܲܙܢܵܐ ܡܲܫܲܪ ܨܐܕܵܘܗܝ ܫܘܼܘܕܵܝ ܡܸܠܵܘ̈ܗܝ܁>
    text <܃ܒܨܲܠܡܹܗ ܟܲܢܝܹܗ ܡ̣ܢ ܫܘܼܪܵܐ ܟܲܕܼ ܡܲܬܼܩܸܢ ܠܹܗ>
    text <ܘܲܒܼܱܫܘܼܠܡܵܐ ܒܨܲܠܡܹܗ ܢܵܚܹ̇ܬܸ ܘܲܡܢܲܚܸܡ ܠܹܗ܀>
    text <ܒܨܲܠܡܹܗ ܢܵܚܹ̇ܬܼ ܪܸܡܙܵܐ ܟܲܣܝܵܐ ܠܵܘ ܗܘ̤ ܟܲܣܝܵܐ>
    text <ܘܝܵܗܸ̇ܒܼ ܚܲܝܹ̈ܐ ܠܵܐ ܡܵܝܘܬܹ̈ܐ ܠܡܵܝܘܿܬܼܘܼܬܼܵܐ܁>
    text <܃ܒܐܵܕܼܵܡ ܕܲܬܼܪܹܝܢ ܗܵܘ̇ ܕܐܸܬܿܬܲܚܬܲܝ ܘܠܲܒܫܹܗ ܒܚܘܼܒܵܐ>
    text <ܒܹܗ ܡܸܬܿܬܿܚܬܿܐ ܕܠܵܐ ܫܘܼܢܵܝܵܐ ܒܫܘܼܠܵܡ ܙܲܒܼܢܹ̈ܐ܀>
  block
    text <܃ܦܲܓܼܪܵܐ ܕܲܠܒܸܫ ܨܒܼܝܵܢ ܚܘܼܒܹܿܗ ܘܲܩܪ̣ܵܝܗ ܒܲܫܡܹܗ>
    text <ܗܘ̤ ܡܸܬܼܥܲܛܲܦ ܨܸܒܼܝܵܢܵܐܝܼܬܼ ܘܢܵܚܸ̇ܬ ܠܐܲܪܥܵܐ܁>
    text <܃ܗܵܘ̇ ܕܐܸܣܬܲܠܲܩ ܠܥܹܝܢ ܡܲܠܲܐܟ̈ܐ ܘܲܒܼܢܲܝܢ̈ܵܫܵܐ>
    text <ܗܘ̤ܝܘܼ ܕܐܵܬܹ̇ܐ ܠܲܡܕܵܢ ܐܢܵܫ̈ܐ ܘܪ̈ܘܼܚܵܢܵܝܐ܀>
    text <܃ܒܦܲܓܼܪܵܐ ܓܲܠܝܵܐ ܚܙܵܐܘܼܗܝ ܥܝܼܪܹ̈ܐ ܟܲܕܼ ܡܸܣܬܲܠܲܩ>
    text <ܘܒܵܗ̇ ܒܲܚܙܵܬܼܵܐ ܐܸܡ̣ܲܪܘ ܕܐܵܬܹ̇ܐ ܐܲܝܟ ܡܵܐ ܕܲܣܠܸܩ܁>
    text <܃ܥܲܡ ܓܲܠܝܘܼܬܹܗ ܢܵܚܹ̇ܬܼ ܪܸܡܙܹܗ ܩܲܠܝܼܠܵܐܝܼܬܼ>
    text <ܘܲܡܚܲܕܼܬܼ ܟܠ ܘܡܲܣܸܩ ܥܲܡܹܗ ܠܐܲܬܼܪܵܐ ܕܲܠܥܸܠ܀>
    text <܃ܪܸܡܙܵܐ ܟܲܣܝܵܐ ܩܵܥܹ̇ܐ ܒܓܸܠܝܐ ܩܵܠܵܐ ܕܚܝܼܠܵܐ>
    text <ܘܲܡܙܝܼܥ ܠܲܐܪܥܵܐ ܘܡܲܪܗܸܒܼ ܣܸܕܼܪܸ̈ܐ ܕܫܡܝ̈ܢܐ܁>
    text <܃ܒܩܵܠܵܐ ܦܵܩܸ̇ܕܼ ܠܫܡܝ̈ܢܐ ܘܠܐܪ̈ܥܢܝܐ>
    text <ܕܩܘܼܡܘ ܘܐܸܬܼܚܲܕܲܬܼܘ ܘܲܠܒܸܫܘ ܫܘܼܒܼܚܵܐ ܕܠܵܐ ܡܸܬܼܚܲܒܲܠ܀>
    text <܃ܩܵܠ ܦܘܼܩܕܵܢܹܗ ܡܥܝܼܪ ܠܐܪ̈ܥܢܐ ܡ̣ܢ ܕܲܡܟܿܘܼܬܼܵܐ>
    text <ܘܢܵܕܼܝ̇ܢ ܩܵܝ̇ܡܝܼܢ ܐܲܝܟ ܕܡ̣ܢ ܫܸܢܬܼܵܐ ܕܝܲܩܝܼܪܘܼܬܼܵܐ܁>
    text <܃ܚܕܼܵܐ ܒܲܪܬܼ ܩܵܠܵܐ ܕܡܲܠܝܵܐ ܬܲܗܪܵܐ ܩܵܥܹ̇ܐ ܒܐܲܪܥܐ>
    text <ܘܪܵܥܠܝܼܢ ܡܸܢܹܗ̇ ܡ̈ܠܝܼܠܹܐ ܘܚܲܪ̈ܫܹܐ ܘܡܸܫܬܲܡܥܝܼܢ ܠܵܗ̇܀>
    text <܃ܟܠ ܨܵܐ̇ܬܼ ܠܵܗ̇ ܘܟܼܠ ܓܵܡܲܪ ܠܵܗ̇ ܕܠܵܐ ܫܘܼܘܚܵܪܵܐ>
    text <ܘܒܼܵܗ̇ ܡܸܬܚܕܬܝܢ ܪܵܘܡܵܐ ܘܥܘܼܡܩܵܐ ܘܟܼܠܡܵܐ ܕܲܒܼܗܘܿܢ܁>
    text <ܡ̈ܠܝܼܠ ܣܵܠܵܩ̇ܝܼܢ ܠܕܲܪܓܼܐ ܪܵܡܵܐ ܕܠܲܝܬܿ ܠܹܗ ܦܸܚܡܵܐ܀>
    text <ܘܚܲܪ̈ܫܹܐ ܢܵܚ̇ܝܼܢ ܡ̣ܢ ܥܲܒܼܕܘܼܬܼܵܐ ܕܦܘܼܠܚܵܢ ܐܵܢܵܫ̈ܐ܀>
    text <܃ܒܵܛܸ̇ܠ ܫܸܡܫܵܐ ܡ̣ܢ ܡܲܪܕܝܼܬܼܵܐ ܕܩܲܠܝܼܠܘܼܬܹܗ>
    text <ܘܢܵܐܸ̇ܚ ܣܲܗܪܵܐ ܡ̣ܢ ܫܘܼܚܠܵܦܵܘ̈ܗܝ ܕܲܒܼܟܼܠ ܝܲܪ̈ܚܝܼܢ܁>
    text <܃ܢܵܦܠ̇ܝܼܢ ܟܵܘܟܿܒܹ̈ܐ ܘܕܥܸܟ ܢܘܼܗܪܵܐ ܕܙܲܠܝܼܩܲܝ̈ܗܘܿܢ>
    text <ܘܫܵܠܹ̇ܐ ܡܲܫܒܼܵܐ ܕܪ̈ܘܼܚܹܐ ܕܐܵܐܲܪ ܘܠܵܐ ܬܘܼܒܼ ܡܸܬܿܬܿܙܝܼܥ܀>
    text <܃ܡܵܘܦܹܐ ܚܸܫܟܵܐ ܘܥܵܒܲܪ̇ ܛܲܟܼܣܵܐ ܕܠܸܠܝ ܐܝܼܡܵܡ>
    text <ܘܠܵܐ ܡܸܬܼܡܲܢ̈ܝܵܢ ܫ̈ܥܹܐ ܘܫܲܒܹ̈ܐ ܘܝܲܪܚܲܝ ܫܲܢ̄ܬܵܐ܁>
    text <܃ܝܵܒܸ̇ܫ ܢܒܼܥܵܐ ܕܥܘܼܒܵܗ̇ ܕܲܫܝܘܿܠ ܡ̣ܢ ܟܠ ܦܹܐܪ̈ܝܼܢ>
    text <ܘܣܵܝ̇ܦܵܐ ܒܥܝܼܵܪܵܐ ܘܚܵܝܘܲܬܼ ܫܸܢܵܐ ܘܪ̈ܲܚܫܵܐ ܡܵܘܦܹܐ܀>
    text <܃ܫܵܠܹ̇ܐ ܝܲܡܵܐ ܡ̣ܢ ܬܲܟܼܬܘܼܫܵܐ ܕܓܼ̈ܠܹܐ ܪ̈ܗܝܼܒܹܐ>
    text <ܘܠܵܐ ܬܘܼܒܼ ܪ̈ܵܗܛܵܢ ܐܸܠܦܹ̈ܿܐ ܕܐ̄ܢܵܫ̈ܐ ܠܥܸܠ ܡ̣ܢ ܚܲܨܹܗ܁>
    text <܃ܟܠ ܡܸܫܬܲܚܠܲܦ ܘܟܼܠ ܡܸܬܼܚܲܕܲܬ ܒܚܘܼܕܵܬܼ ܐܢܵܫ̈ܐ>
    text <ܘܥܲܠ ܟܠ ܘܲܒܼܟܼܠ ܡܲܡܠܸܟ ܢܘܼܗܪܵܐ ܕܚܲܕܼ ܒܵܪܘܿܝܵܐ܀>
    text <܃ܟܠ ܡܸܬܼܚܲܪܲܪ ܡ̣ܢ ܥܲܒܼܕܘܼܬܼܵܐ ܕܲܠܘܼܵܬܼ ܐ̄ܢܵܫ̈ܵܐ>
    text <ܘܗ̤ܘ ܒܲܪܢܵܫܵܐ ܡܕܲܝܲܪ ܒܲܐ̃ܬܼܪܵܐ ܕܠܲܝܬܿ ܒܹܗ ܩܸܢܛܵܐ܁>
    text <܃ܒܪܸܡܙܵܐ ܙܥܘܿܪܵܐ ܡܸܫܬܲܚܠܲܦ ܟܠ ܘܡܸܬܼܚܲܕܲܬܼ ܟܠ>
    text <ܘܠܵܐ ܡܸܬܼܡܲܠܠܐ ܩܲܠܝܼܠܘܼܬܹܗ ܕܐܲܝܟܲܢ ܘܲܟܼܡܵܐ ܗ̄ܝ̣܀>
    text <܃ܩܲܠܝܼܠ ܗ̄ܘ̣ ܛܵܒܼ ܗܵܘ̇ ܦܘܼܩܕܵܢܵܐ ܡ̣ܢ ܟܠ ܡܸܕܡ>
    text <ܘܐܸܢ ܐܝܼܬܼ ܡܕܡ ܕܩܲܠܝܼܠ ܣܲܓܝܼ ܡܲܬܿܝܼܢ ܡܸܢܹܗ܁>
    text <܃ܠܲܝܬܿ ܬܘܼܗܵܝܵܐ ܒܹܝܬܼ ܡܲܚܲܬܿܬܼܵܐ ܘܲܠܡܲܣܲܩܬܵܐ>
    text <ܐܵܦܠܵܐ ܐܲܝܟ ܐ̄ܢܵܫ ܕܡܲܛܪܸܦ ܥܲܝܢܹܗ ܬܸܡܪܵܐ ܠܬܸܡܪܵܐ܀>
    text <܃ܥܲܠ ܡܲܪܟܲܒܬܼܵܐ ܕܚܲܨܗ ܕܐܵܐܪ ܡܙܲܝܲܚ ܡܲܠܟܿܐ>
    text <ܠܦܲܠܚܹ̈ܐ ܚܝܼܨܹ̈ܐ ܕܐܲܩܪܸܒܼܘ ܘܲܙܟܼܵܘ ܡܸܛܠ ܚܘܼܒܹܗ܁>
    text <܃ܚܕܼܵܐ ܡܲܪܟܲܒܼܬܼܵܐ ܪܘܼܚܵܢܵܝܬܵܐ ܟܲܕܸܢ ܪܸܡܙܹܗ>
    text <ܘܒܼܵܗ̇ ܬܘܼܒܼ ܡܵܘܬܸܒܼ ܐܲܪ̈ܥܵܢܵܝܹܐ ܘܲܫܡܝܵܢܹ̈ܐ܀>
    text <܃ܗܘ̤ܝܘܼ ܪܸܡܙܹܗ ܕܗܵܘܹ̇ܐ ܥܢܵܢܵܐ ܐܵܦ ܡܲܪܟܼܒܲܬܼܵܐ>
    text <ܘܗܘ̤ܝܘܼ ܕܛܥܝܼܢ ܘܲܡܕܲܒܲܪ ܟܠ ܠܲܐܦܝ̈ ܪܵܘܡܵܐ܀>
    text <܃ܗܘ̤ܝܘܼ ܕܗܵܘܹ̇ܐ ܚܠܵܦ ܟܠܡܸܕܹܿܡ ܠܲܡܠܝܠܘܼܬܼܵܐ>
    text <ܘܒܹܗ ܡܸܬܼܥܲܠܹܝܢ ܥܝܼܪܹ̈ܐ ܘܐ̄ܢܵܫ̈ܐ ܠܐܲܬܼܪܵܐ ܕܲܠܥܸܠ܁>
  block
    text <܃ܗܘ̤ܝܘܼ ܕܚܵܙܸ̇ܩ ܐܲܝܟ ܪܲܒܿܚܲܝܠܵܐ ܩܕܼܵܡ ܣܸܕܲܪ̈ܲܝܗܘܿܢ>
    text <܃ܘܗ̤ܘ ܬܘܼܒܼ ܡܟܲܢܸܫ ܣܸܕܪܸ̈ܐ ܐܚܪܵܢܹܐ ܠܘܲܥܕܵܐ ܕܲܫܡܹܗ>
    text <܃ܚܵܙܸ̇ܩ ܡܲܠܟܿܐ ܒܪܸܫ ܡܲܫܪܝܼܬܹܗ ܠܐܦ̈ܝ ܪܵܘܡܵܐ>
    text <ܘܐܠ̈ܦܐ ܕܥܝܪ̈ܐ ܡ̣ܢ ܝܲܡܝܼܢܹܗ ܘܡ̣ܢ ܣܸܡܵܠܹܗ܁>
    text <܃ܥܲܡܹܗ ܚܵܙ̇ܩܝܼܢ ܒܢܲܝ̈ ܦܲܠܵܛܝܼܢ ܠܲܐܬܼܪܵܐ ܕܢܘܼܗܪܵܐ>
    text <ܕܢܸܗܘܘܿܢ ܥܲܡܹܗ ܒܢܲܝ̈ ܝܪܬܘܬܐ ܒܡܲܠܟܿܘܼܬܼ ܪܵܘܡܵܐ܀>
    text <܃ܪܲܒܵܐ ܗ̄ܝ̣ ܣܲܓܼܝ ܦܠܲܓܐ ܕܚܝܠܗ ܡ̣ܢ ܟܠ ܚܝ̈ܠܝܢ>
    text <ܘܠܵܐ ܡܸܬܼܡܲܠܲܠ ܗܸܕܼܪܵܐ ܘܫܘܼܒܼܚܵܐ ܕܡܸܙܕܲܝܲܚ ܒܹܗ܁>
    text <ܥܲܡܹܗ ܐܝܼܬܹܝܗ̇ ܒܪܝܼܬܼܵܐ ܟܠܵܗ̇ ܕܲܡܠܝܼܠܘܼܬܵܐ܁>
    text <ܐܲܠܦܹ̈ܐ ܕܥܝܼܪܹ̈ܐ ܐܵܦ ܪܸ̈ܒܿܘܵܬܼܵܐ ܕܲܒܼܢܲܝ̈ܢܵܫܵܐ܀>
    text <܃ܟܠܝܼܠ ܬܸܫܒܿܘܿܚܬܵܐ ܕܝܘܿܡ ܙܵܟܼܘܼܬܹܗ ܛܥܝܼܢܝܼܢ ܟܠܗܘܿܢ>
    text <ܘܲܡܩܲܪܒܼܝܼܢ ܠܹܗ ܒܐܝܼܕܼܵܐ ܕܙܵܘ̈ܥܹܐ ܪ̈ܘܼܚܵܢܵܝܹܐ܁>
    text <܃ܫܘܼܒܼܚܹܗ ܬܵܢܹܝܢ ܫܡܲܝܵܐ ܘܐܲܪܥܵܐ ܒܦܘܼܡ ܡ̈ܠܵܠܹܐ>
    text <ܟܲܕܼܦܵܪܥܝܼܢ ܠܹܗ ܚܘܒܬܼ ܚܘܼܒܵܐ ܩܵܠ ܬܸܫܒܿܘܿܚܬܵܐ܀>
    text <܃ܒܲܪܒܘܼܬ ܚܘܒܹܗ ܡܲܩܲܬܼ ܚܘܪܐ ܕܪ̈ܥܝܢܝܗܘܿܢ>
    text <ܟܲܕܼ ܡܸܬܼܝܲܐܒܼܝܼܢ ܕܐܸܡܲܬܼܝ ܦܵܬܲܚ̇ ܬܲܪ̈ܥܲܝ ܪܵܘܡܵܐ܁>
    text <܃ܪܗܝܼܒܼܝܼܢ ܣܲܓܿܝܼ ܠܡܸܚܙܵܐ ܐܘܼܪܚܵܐ ܕܐܸܙܕܲܡܲܢ ܠܹܗ̇>
    text <ܕܢܸܥܠܘܢ ܢܸܣܒܼܘܢ ܡܠܝ̈ܠܹܐ ܘܕܲܫܢܹ̈ܐ ܪ̈ܘܼܚܢܵܝܹܐ܀>
    text <܃ܠܵܐ ܡܸܣܬܲܒܼܥܵܐ ܚܙܵܬܼܵܐ ܕܡܲܠܟܵܐ ܠܪܸ̈ܥܝܵܢܲܝܗܘܿܢ>
    text <ܘܲܟܼܡܵܐ ܕܚܵܙܹ̇ܝܢ ܬܘܼܒܼ ܡܸܬܼܝܲܐܒܹܝܢ ܠܡܸܬܼܒܲܩܵܝܘܼ܁>
    text <܃ܩܕܼܵܡ ܙܵܘܥܲܝ̈ܗܘܿܢ ܪܵܗܸܛ̇ ܪܸܡܙܵܐ ܩܲܠܝܼܠܵܐܝܼܬܼ>
    text <ܘܡܥܒܼܵܪ ܘܐܹܠܵܐ ܕܐܦܝ̈ ܬܪܥܐ ܕܒܹܝܬܼ ܡܲܠܟܿܘܼܬܼܵܐ܀>
    text <܃ܬܲܪܥܵܐ ܪܲܒܵܐ ܦܵܬܼܚ̇ ܡܲܠܟܿܐ ܩܕܼܵܡ ܡܥܠܬܗ>
    text <ܘܥܵܐܸ̇ܠ ܢܵܐܹ̇ܚ ܒܓܼܵܘ ܦܲܠܵܛܝܼܢ ܗܘ̤ ܘܲܕܼܥܲܡܹܗ܁>
    text <܃ܬܲܗܪܵܐ ܘܚܲܫܵܐ ܡܲܠܝܵܐ ܚܙܵܬܼܵܐ ܕܗܵܝ̇ ܡܲܥܲܠܲܬܿܐ>
    text <ܬܲܗܪܵܐ ܠܕܲܠܥܸܠ ܘܚܲܫܵܐ ܠܕܲܠܬܲܚܬܿ ܕܠܵܐ ܡܸܬܼܥܲܠܹܝܢ܀>
    text <܃ܛܲܒܼ ܡ̣ܢ ܛܵܒܹ̈ܐ ܡܸܬܼܒܲܩܝܼܢ ܒܹܗ ܐܵܦ ܥܵܘ̈ܵܠܹܐ>
    text <ܘܗܵܢ̇ܘ ܚܲܫܵܐ ܕܟܲܕ ܚܵܙܹܝ̇ܢ ܠܹܗ ܓܠܝܼܙܝܼܢ ܡܸܢܹܗ܁>
    text <܃ܒܚܲܫܵܐ ܚܵܐ̇ܪ ܗܵܘܢܵܐ ܕܲܒܼܗܘܿܢ ܕܠܵܐ ܣܲܒܼܥܘܼܬܼܵܐ>
    text <ܟܲܕܼ ܡܸܬܼܦܲܬܼܚܝܼܢ ܘܟܲܕܼ ܡܸܬܿܬܲܚܕܝܼܢ ܬܲܪ̈ܥܲܝ ܪܵܘܡܵܐ܀>
    text <܃ܚܙܵܬܼܵܐ ܚܕܲܬܵܐ ܚܵܙܹ̇ܝܢ ܐ̄ܢܵܫܵܐ ܒܲܒܼܢܲܝ̈ܢܫܵܐ>
    text <ܕܟܲܕܼ ܚܲܕ ܐܸܢܘܿܢ ܚܲܕܼ ܡܸܬܼܥܲܠܹܐ ܘܚܲܕܼ ܡܸܬܿܬܲܚܬܹܿܐ܁>
    text <܃ܚܲܕܲܬܵܐ ܚܵܙܹ̇ܝܢ ܐܵܦ ܪ̈ܘܼܚܵܢܹܐ ܬܸܓܼܡܹ̈ܐ ܕܫܹܐܕܹ̈ܐ>
    text <ܕܟܲܕܼ ܪܘܼܚ ܐܸܢܘܿܢ ܠܵܐ ܡܨܹܝܢ ܦܵܪܚ̇ܝܼܢ ܐܲܝܟ ܪ̈ܘܼܚܵܢܹܐ܀>
    text <܃ܒܬܸܡܗܵܐ ܩܵܝܡܝܼܢ ܐ̄ܢܵܫ̈ܐ ܒܝܼܫܹ̈ܐ ܘܫܹܐܕܹ̈ܐ ܛܪ̈ܘܼܢܐ>
    text <ܡܵܐ ܕܡܸܬܼܒܲܩܹܝܢ ܒܬܲܪ̈ܥܲܝ ܪܵܘܡܵܐ ܟܲܕܼ ܡܸܬܿܬܲܚܕܝܼܢ܁>
    text <ܒܵܟܹ̇ܝܢ ܩܵܐܠܹ̇ܝܢ ܠܲܩܢܘܿܡܝܼܗܘܿܢ ܪܵܥܘܿܡܵܐܝܼܬܼ>
    text <ܕܚܵܙܹ̇ܝܢ ܕܐܲܚܝܼܕܼ ܬܪܲܥ ܫܘܼܒܼܩܵܢܵܐ ܩܕܼܵܡ ܐܲܦܲܝܗܘܿܢ܀>
    text <܃ܒܚܲܫܵܐ ܒܵܟܹ̇ܝܢ ܘܒܲܚܢ̈ܓܼܵܬܵܐ ܪ̈ܵܥܘܿܡܵܬܼܵܐ>
    text <ܘܥܲܦܝܼܦܵܐܝܼܬܼ ܬ̇ܢܹܝܢ ܩ̈ܵܠܹܐ ܕܲܬܼܘܵܬܼ ܢܲܦ̣ܫܵܐ܁>
    text <܃ܚܲܫܵܐ ܡܢܲܓܸܕ ܠܝܲܨܪܵܐ ܕܲܒܼܗܘܿܢ ܦܵܪܘܿܫܵܐܝܼܬܼ>
    text <ܘܲܬܼܘܵܬܼ ܢܲܦ̣ܫܵܐ ܕܵܝܢܐ ܡܘܼܡܹ̈ܐ ܕܲܩܢܘܿܡܲܝ̈ܗܘܿܢ܀>
    text <܃ܗܢܘ̣ܢ ܕܝܵܢܝܢ ܥܲܡ ܚܵܘܒܲܝ̈ܗܘܿܢ ܚܲܟܿܝܼܡܵܐܝܼܬܿ>
    text <ܘܐܲܝܟ ܕܲܒܼܟܼܘܼܪܵܐ ܒܵܚܪܝܼܢ ܙܹܐܦܵܐ ܕܪܸ̈ܥܝܵܢܲܝܵܗܘܿܢ܁>
    text <܃ܒܗܵܘܢܵܐ ܕܲܒܼܗܘܿܢ ܬܵܩ̇ܠܝܼܢ ܝܘܩܪܵܐ ܕܲܚܛܵܗܲܝ̈ܗܘܿܢ>
    text <ܘܲܠܦܘܼܬܼ ܥܵܘܠܵܐ ܡܲܣܓܹܿܝܢ ܚܲܫܵܐ ܡܲܪܝܼܪ̈ܐܝܼܬܼ܀>
    text <܃ܡܲܪܝܼܪ ܘܼܩܫܹܐ ܕܝܼܢܵܐ ܟܹܐܢܵܐ ܕܡܸܬܿܬܲܒܼܠܝܼܢ ܒܹܗ>
    text <ܘܠܵܐ ܡܸܬܼܡܲܠܠܐ ܒܠܸܫ̇ܢ ܐ̄ܢܵܫܵܐ ܩܲܫܝܘܼܬܼ ܢܸܓܼܕܵܘ̈ܗܝ܁>
    text <܃ܪܲܒܵܐ ܗ̄ܝ̣ ܗܵܘܬܼܵܐ ܕܢܲܦܠܝܼܢ ܒܵܗ̇ ܐܵܦ ܥܲܡܝܼܩܹ̈ܐ>
    text <ܘܥܲܣܩܹ̈ܐ ܗ̄ܝ̣ ܣܲܓܵܝܼ ܠܡܸܬܼܦܲܠܵܛܘܼ ܡ̣ܢ ܩܲܫܝܘܼܬܵܗ̇܀>
    text <ܥܲܡ ܥܬܿܝܼܪܵܐ ܩܥ̇ܝܢ ܟܠܢܵܫ ܠܘܵܬܼ ܐܲܒܼܪܵܗܵܡ܃>
  block
    text <ܕܚܘܣ ܪܚܡܢܐ ܘܐܲܦܝܼܣ ܪ̈ܲܚܡܹܐ ܕܲܢܕܲܠܘܢܲܢ܁>
    text <܃ܒܥܝܼ ܘܐܸܬܟܫܲܦ ܠܪܸܡܙܵܐ ܟܲܣܝܵܐ ܐܲܝܟ ܕܲܡܥܵܕܲܬܼ>
    text <ܕܢܸܪܘܿܣ ܩܲܠܝܼܠ ܛܲܠܵܐ ܕܪ̈ܲܚܡܐ ܥܲܠ ܒܝܼܫܘܼܬܼܢ܀>
    text <܃ܒܢܲܝ̈ ܠܵܐ ܡܨܝܵܐ ܠܲܡܦܝܼܣܵܢܹ̈ܐ ܥܢ̣ܵܐ ܐܲܒܼܪܵܗܵܡ>
    text <ܕܢܸܥܒܲܪ ܗܵܘܬܵܐ ܕܐܝܼܬܼ ܒܡܸܨܥܲܬܐ ܒܲܝܢܲܢ ܘܲܠܟܼܘܿܢ܁>
    text <܃ܥܗܲܕܼܘ ܕܲܪܚܸܡܬܘܢ ܐܲܪ̈ܥܵܢܝܵܬܵܐ ܘܛܘܼܒܹ̈ܐ ܕܙܲܒܼܢܵܐ>
    text <ܘܠܵܐ ܣܲܝܸܟܼܬܘܢ ܣܲܟܿܝܼܬܿܘܢ ܠܡܘܼܠܟܢ ܚܲܝܹ̈ܐ ܪ̈ܘܼܚܵܢܵܝܹܐ܀>
    text <ܗܵܠܹܝܢ ܬܵܢܹ̇ܐ ܐܲܒܼܪܵܡ ܠܲܒܼܢܵܘ̈ܗܝ ܠܵܐ ܗ̄ܘ̣ܵܐ ܒܩܵܠܵܐ܁>
    text <ܠܦܘܼܬܼ ܕܲܟܼܬܼܝܼܒܼܵܐ ܐܸܡ̇ܪܹܬܼ ܡܸ̈ܠܹܐ ܐܲܝܟ ܗܵܘ̇ ܕܗܘ̤ܝ̈܁>
    text <܃ܠܵܐ ܓܹܝܪ ܗܸܢܘܿܢ ܩܵܪܹܝܢ ܠܲܐܒܼܪܵܡ ܕܲܢܚܘܢ ܐܸܢܘܿܢ>
    text <ܘܠܵܐ ܐܲܒܼܪܵܗܵܡ ܡܨܸܐ ܕܲܢܡܲܠܸܠ ܒܸܠܥܵܕܼ ܪܸܡܙܵܐ܀>
    text <܃ܪܸܡܙܵܐ ܗ̄ܘ̣ ܕܐܲܚܝܼܕ ܬܪܲܥ̣ ܡܲܠܛܟܿܘܼܬܼܵܐ ܩܕܼܵܡ ܐܲܦܲܝܼ̈ܗܘܿܢ>
    text <ܘܗܘ̤ܝܘܼ ܕܩܵܥܹ̇ܐ ܒܦܘܼܡ ܐܲܒܼܪܵܗܵܡ ܘܕܦܝܼܫܘ ܘܐܸܫܬܲܢܲܩܘ܁>
    text <܃ܗ̤ܘܝܘܼ ܕܐܲܚܝܼܕ ܫܲܒܼܛܵܐ ܒܢܸܓܼܕܼ̈ܐ ܕܠܵܐ ܒܐܝܼܕܲ̈ܝܵܐ>
    text <ܘܲܠܦܘܼܬܼ ܥܲܡ̈ܠܹܐ ܡܲܣܪܲܚ ܢܸܓܼܕ̈ܐ ܠܡܸܬܼܢܲܕܼܵܢ̈ܐ܀>
    text <܃ܗܘ̤ ܬܘܼܒܼ ܟܲܕ ܗܘ̤ ܠܒܼܝܼܟ ܒܹܝܬ ܓܲܙܹܐ ܕܛܘܼܒܹ̈ܐ ܠܥܸܠ>
    text <ܘܲܠܦܘܼܬܼ ܚܘܼܒܵܐ ܝܵܗܸܿܒܼ ܐܲܓܼܪܵܐ ܠܪ̈ܵܚܡܲܝ ܚܘܼܒܵܐ܁>
    text <܃ܠܵܐ ܫܘܹܝܢ ܢܸܓܼܕܹ̈ܐ ܕܐܲܝܠܹܝܢ ܕܐܲܥܘܸܠܘ ܒܠܵܐ ܝܲܕܥܬܼܵܐ>
    text <ܘܥܵܠܸܒܼ̇ ܫܘܼܒܼܚܵܐ ܕܐܲܝܠܹܝܢ ܕܥܲܙܝܼܘ ܒܐܵܓܼܘܢ ܥܲܡ̈ܠܹܐ܁>
    text <܃ܠܦܘܼܬܼ ܨܒܼܝܵܢܵܐ ܡܦܲܠܸܓܼ ܪܸܡܙܵܐ ܛܘܼܒܹ̈ܐ ܘܢܸܓܼܕܹ̈ܐ>
    text <ܘܲܠܦܘܼܬܼ ܥܵܘܠܵܐ ܘܙܲܕܝܼܩܘܼܬܼܵܐ ܡܚܲܕܵܐ ܘܲܡܥܝܼܩ܀>
    text <܃ܘܟܲܕ ܛܵܒܼ ܠܵܐ ܐܝܼܬܼ ܒܗܵܘ̇ ܒܘܼܣܵܡܵܐ ܡܸܕܹܡ ܕܲܒܼܨܝܼܪ>
    text <ܐܡܲܪ ܦܵܘܠܘܿܣ ܕܨܡܚܿ ܫܘܼܒܼܚܵܐ ܛܵܒܼ ܡ݂ܢ ܫܘܼܒܼܚܵܐ܁>
    text <܃ܒܫܘܼܒܼܚܵܐ ܪܲܒܵܐ ܕܠܵܐ ܡܼܬܼܡܲܠܲܠ ܫܪܹܝܢ ܥܸܠ̈ܝܹܐ>
    text <ܘܲܒܼܫܘܼܢܵܩܵܐ ܕܠܵܐ ܡܸܬܿܬܲܢܹܐ ܪܡܹܝܢ ܬܲܚܬ̈ܝܹܐ܀>
    text <܃ܒܐܲܬܼܪܵܐ ܕܢܘܼܗܪܵܐ ܡܕܲܝܪܝܼܢ ܟܹܐܢ̈ܐ ܥܝܼܪܹ̈ܐ ܘܐܢܵܫ̈ܵܐ>
    text <ܘܲܒܼܚܸܫܘܿܟܼܵܐ ܫܪܹܝܢ ܥܘ̈ܠܐ ܘܫܹܐܕܹ̈ܐ ܕܐܲܥܘܸܠܘ܁>
    text <܃ܒܥܸܢܝܵܢ ܡܲܠܟܵܐ ܫܪܹܝܢ ܩܲܕܿܝܼܫܹ̈ܐ ܪܘܼܚܵܢܵܐܝܼܬܼ>
    text <ܘܥܲܡܹܗ ܒܵܣܿܡܝܼܢ ܒܐܘܼܘܼܠܵܐ ܕܪܘܼܚܵܐ ܕܠܵܐ ܡܸܬܼܚܲܒܲܠ܀>
    text <܃ܒܣܵܡܗܘܿܢ ܫܘܼܒܼܚܵܐ ܗ̄ܘܼ ܕܠܵܐ ܡܸܣܬܲܒܼܥܵܐ ܗܲܢܝܼܐܘܼܬܹܗ>
    text <ܐܵܦ ܥܸܢܝܵܢܗܘܿܢ ܩܵܠ ܬܵܘܕܝܼܬܼܵܐ ܕܠܵܐ ܫܘܼܠܵܡܵܐ܁>
    text <܃ܫܘܼܒܼܚܵܐ ܠܒܼܝܼܫܝܼܢ ܘܫܘܼܒܼܚܵܐ ܩܵܥܹܝܿܢ ܩܲܕܝܫܵܐܝܼܬܼ>
    text <ܠܗܵܘ̇ ܕܲܒܩܘܕܼܫܹܗ ܨܒܼܵܐ ܕܲܢܫܵܘܬܸܦ ܠܲܥܒܼܵܕܼ ܐܝܼܕܼܵܘܗܝ܀>
    text <܃ܚܵܙܹܝ̇ܢ ܟܹܐܢܹ̈ܐ ܠܟܲܣܝܵܐ ܕܲܟܼܣܹܐ ܘܲܓܼܠܹܐ ܒܫܘܼܒܼܚܹܗ>
    text <ܠܵܐ ܡܸܬܼܦܲܠܓܼܝܼܢ ܕܐܲܝܟܲܢ ܚܵܙܹܝ̇ܢ ܟܲܕ ܠܵܐ ܚܵܙܹܝ̇ܢ܁>
    text <܃ܒܡܸܬܼܚܙܝܵܢܵܐ ܚܵܙܹܝ̇ܢ ܫܘܼܒܼܚܹܗ ܕܲܓܼܢܝܼܙ ܡܢ݂ ܟܠ>
    text <ܘܲܒܼܝܲܕܼ ܓܲܠܝܵܐ ܢܵܚܬܼܵܐ ܚܙܵܬܼܵܐ ܕܪܸ̈ܥܝܵܢܲܝܗܘܿܢ܀>
    text <܃ܒܗܲܝܟܲܠ ܦܲܓܼܪܵܐ ܡܩܲܪܒܼܝܼܢ ܕܸܒܼܚܹ̈ܐ ܕܪܸ̈ܥܝܵܢܲܝܗܘܿܢ>
    text <ܘܠܵܐ ܫܲܠܝܼܛܝܼܢ ܠܡܸܬܼܒܲܩܵܝܘܼ ܒܩܘܕܼܵܫ ܩܘܼܕܼܫܹ̈ܐ܁>
    text <܃ܩܘܼܕܼܫܵܐ ܦܲܓܼܪܵܐ ܗ̄ܘ݂ ܡܸܬܼܚܲܙܝܵܢܵܐ ܕܪܫܝܼܬܼ ܓܸܢܣܲܢ>
    text <ܘܩܘܼܕܼܵܫ ܩܘܼܕܼܫ̈ܐ ܐܲܠܗܘܼܬܼܵܐ ܗ̄ܝ݂ ܕܠܵܐ ܡܸܬܼܚܲܙܝܵܐ܀>
    text <܃ܘܚܲܕܼ ܗܘ̤ ܩܘܼܕܼܫܵܐ ܘܲܩܕܘܿܫ ܩܘܕܼܫܹ̈ܐ ܒܲܚܕܼܵܝܘܼܬܼܵܐ>
    text <ܚܲܕܼ ܐܲܠܵܗܵܐ ܒܗܲܝܟܲܠ ܦܲܓܼܪܵܐ ܕܲܓܼܒܼܵܐ ܠܚܘܼܒܹܿܗ܁>
    text <܃ܚܕܼܵܐ ܬܵܘܕܝܼܬܼܵܐ ܡܩܲܪܒܼܝܼܢ ܐܢܵܫ̈ܐ ܘܪ̈ܘܼܚܢ̈ܝܐ>
    text <ܠܟܲܣܝܵܐ ܒܓܸܿܠܝܵܐ ܐܵܦ ܠܹܗ ܠܓܲܠܝܐ ܒܥܸܠܲܬܼ ܟܲܣܝܵܐ܀>
    text <܃ܒܚܲܕܼ ܗ̄ܘ݂ ܚܘܼܒܵܐ ܐܲܣܝܼܪ ܟܠܵܐ ܨܝܕ ܗܵܘ̇ ܕܲܓܼܠܹܐ>
    text <ܘܗܘ̤ ܒܐܝܼܬܼܘܼܬܼܵܐ ܚܕܼܵܐ ܡܵܪܘܼܬܼܵܐ ܘܚܲܕܼ ܫܘܼܠܛܵܢܵܐ܁>
    text <܃ܥܲܠ ܟܠ ܘܲܒܼܟܼܠ ܡܲܣܥܸܟ ܬܲܡܲܢ ܟܲܣܝܵܐ ܒܓܠܝܵܐ>
    text <ܘܲܒܼܓܲܠܝܘܼܬܹܗ ܕܵܐܹܢ ܟܠܵܐ ܐܲܝܟ ܫܘܼܘܕܵܝܹܗ܀>
  block
    text <܃ܐܵܦ ܥܲܠ ܗܕܹܵܐ ܓܒ̣ܝܵܗܝ ܡ̣ܢ ܟܠܵܐ ܘܫܲܥܒܸܿܕܼ ܠܹܗ̇ ܟܠ>
    text <ܕܢܗܘܘܢ ܚܵܙܹ̇ܝܢ ܡܸܬܿܬܿܕܝܼܵܢܵܢܹ̈ܐ ܠܐܲܝܢܵܐ ܕܕܼܵ ܐܸܢ܁>
    text <܃ܣܢܝܼܩܝܼܢ ܗ̄ܘ̣ܵܘ ܓܹܝܪ ܒܢܲܝ̈ ܡܲܠܟܿܘܿܬܐ ܘܲܒܼܢܲܝ̈ ܚܸܫܟܵܐ>
    text <ܕܢܸܚܙܘܢ ܡܲܢܘ ܡܦܲܠܸܓܼ ܕܲܫܢܹ̈ܐ ܘܡܲܣܪܲܝ ܢܸܓܼܕܹ̈ܐ܀>
    text <܃ܒܵܥܹܝ̇ܢ ܗ̄ܘ̣ܵܘ ܬܘܼܒܼ ܕܢܸܚܙܘܢ ܡܸܕܹܡ ܟܡܵܐ ܐܸܢ ܟܣܝܵܐ ܗ̄ܘ̣>
    text <ܘܲܕܼܠܵܐ ܡܵܨܝܵܐ ܒܲܝܵܐ ܐܸܢܘܿܢ ܠܦܘܼܬܼ ܪܸܓܲܬܼܗܘܢ܁>
    text <܃ܚܲܟܿܝܼܡܵܐܝܼܬܼ ܣܥܲܪ ܟܠ ܕܲܣܥܲܪ ܗܵܘ̇ ܡܲܬܼܩܸܢ ܟܠ>
    text <ܘܠܵܐ ܡܸܬܼܡܲܠܠܵܐ ܚܸܟܼܡܲܬܼ ܚܘܼܒܹܿܗ ܕܲܟܼܡܵܐ ܗ̄ܝ̣ ܘܐܝܟܲܢ܀>
    text <܃ܬܡܝܼܗ ܬܘܼܩܵܢܹܗ ܘܪܲܒܿ ܚܘܼܕܵܬܹܗ ܘܲܓܼܡܝܼܪ ܚܘܼܒܹܗ>
    text <ܘܲܟܼܡܵܐ ܕܢܵܘܪܸܒܼ ܒܨܝܼܪ ܠܫܵܢܲܢ ܡ̣ܢ ܪܲܒܿܘܼܬܹܗ܁>
    text <܃ܚܘܼܒܹܿܗ ܚܵܘܝܼ ܒܗܵܝ̇ ܕܲܒܼܪܵܐ ܟܠ ܘܲܡܚܲܕܸܬܼ ܟܠ>
    text <ܘܲܡܫܵܘܬܸܦ ܟܠ ܒܥܸܢܝܵܢ ܚܘܼܒܵܐ ܕܐܲܠܵܗܘܼܬܹܗ܀>
    text <܃ܠܲܚܠܘܿܠ ܚܘܼܒܹܿܗ ܡܙܲܡܸܢ ܩ̇ܪܐ ܠܲܒܼܢܲܝ̈ ܒܲܝܬܹܗ>
    text <ܘܲܡܚܲܕܹܐ ܠܗܘܿܢ ܒܗܵܝ̇ ܡܲܠܟܿܘܼܬܼܵܐ ܕܬܼܘܼܩܵܢ ܪܵܘܡܵܐ܁>
    text <܃ܒܐܲܬܼܪܵܐ ܕܲܠܥܸܠ ܡܦܲܠܸܓܼ ܥܘܼܬܼܪܵܐ ܕܒܲܣܝܼܡܘܼܬܹܗ>
    text <ܘܝܵܬ̣ܒܼ̇ ܝܵܗܸ̇ܒܼ ܫܛܵܪ ܚܹܐܪܘܼܬܼܵܐ ܠܲܥܒܼܵܕ ܐܝܼܕܼܵܘ̈ܗܝ܀>
    text <܃ܥܘܼܬܼܪܵܐ ܕܚܲܝܹ̈ܐ ܠܵܐ ܡܝܘ̈ܬܐ ܩܢ̇ܝܢ ܐܢܫ̈ܐ>
    text <ܘܲܕܼܠܵܐ ܥܲܡܠܵܐ ܡܕܲܝܪܝܼܢ ܒܐܲܬܼܪܵܐ ܕܪܵܡ ܡ̣ܢ ܚܲܫܹ̈ܐ܀>
    text <܃ܒܲܠܡܹܐܝܢ ܫܲܝܢܵܐ ܢܵܚ̇ܝܼܢ ܐܸܠܦܹ̈ܐ ܕܗܲܕܵܡܲܝ̈ܗܘܿܢ>
    text <ܘܠܵܐ ܬܘܼܒܼ ܫܵܚ̇ܩܝܼܢ ܓܲܠܠܹ̈ܐ ܕܚܲܫܹ̈ܐ ܠܪܸ̈ܥܝܵܢܲܝܗܘܿܢ܀>
    text <܃ܒܚܹܝܠ ܛܲܝܒܿܘܼܬܼܵܐ ܩܢ̇ܝܢ ܚܝܠܐ ܠܡܸܙܡܲܪ ܫܘܼܒܼܚܵܐ>
    text <ܠܗܵܘ̇ ܕܲܒܼܚܘܼܒܹܿܗ ܫܵܘܬܸܿܦ ܐܸܢܘܿܢ ܠܲܫܒܼܝܼܚ̈ܵܬܹܗ܁>
    text <܃ܬܡ̇ܢ ܫܵܠܡܵܐ ܗܵܝ̇ ܕܟܬܼܝܒܼܵܐ ܥܲܠ ܒܲܪܢܵܫܵܐ>
    text <ܕܨܲܠܡܵܐ ܗ̄ܘ̣ ܓܲܠܝܵܐ ܕܡܲܟܪܸܙ ܟܲܣܝܵܐ ܒܝܲܕܼ ܓܲܠܝܘܼܬܹܗ܀>
    text <܃ܬܲܡ̇ܢ ܚܵܙܹܝ̇ܢ ܐ̄ܢܵܫ̈ܐ ܒܐܲܪܥܵܐ ܠܲܟܼܣܹܐ ܡ̣ܢ ܟܠ>
    text <ܘܠܵܐ ܬܘܼܒܼ ܫܵܚ̇ܩܝܼܢ ܠܡܸܒܼܥܵܐ ܒܥ̇ܬܼܵܐ ܕܲܣܬܝܼܪ̈ܵܬܼܵܐ܁>
    text <܃ܬܲܡ̇ܢ ܡܲܡܠܸܟ ܥܲܠ ܟܠ ܘܲܒܼܟܼܠ ܚܲܕܼ ܨܒܼܝܵܢܵܐ>
    text <ܘܠܲܝܬܿ ܕܲܡܥܨܹܐ ܠܦܘܼܬܼ ܦܘܼܪܥܵܢܵܐ ܕܚܘܒܲܬܼ ܚܘܒܐ܀>
    text <܃ܬܡ̇ܢ ܗܘܹ̇ܝܢ ܥܝܼܪܹ̈ܐ ܘܐܢܫ̈ܐ ܚܲܕܼ ܒܐܘܝܘܼܬܼܵܐ>
    text <ܘܒܲܛܸ̇ܠ ܗܪܸܬܼܵܐ ܘܡܵܘܦܹܐ ܚܣܵܡܵܐ ܘܛܵܠܸ̇ܩ ܪܘܼܓܼܙܵܐ܁>
    text <܃ܚܘܼܒܵܐ ܘܫܲܝܢܵܐ ܡܲܡܠܸܟ ܥܲܠ ܟܠ ܘܲܡܫܲܥܒܸܿܕ ܟܠ>
    text <ܘܚܲܕܼ ܨܒܼܝܵܢܵܐ ܡܕܲܒܲܪ ܟܠܵܐ ܐܲܝܟ ܨܸܒܼܝܵܢܹܗ܀>
    text <܃ܫܲܒܼܛܵܐ ܕܪܘܼܓܼܙܵܐ ܐܲܚܝܼܕ ܟܲܣܝܵܐ ܒܐܝܼܕܲܝ̈ ܓܲܠܝܵܐ>
    text <ܘܲܡܕܲܒܲܪܟܿܠ ܠܘܵܬܼ ܟܲܣܝܘܼܬܼܵܐ ܕܒܲܨܠܸܡ ܐ̄ܢܵܫ̈ܐ܁>
    text <܃ܠܘܲܥܕܵܐ ܕܐܢܫ̈ܐ ܪܗܛ̇ܝܼܢ ܐܢܵܫ̈ܐ ܘܪ̈ܘܼܚܵܢܵܝܹܐ>
    text <ܘܡܵܐ ܕܐܸܬܼܩܸܿܪܲܒܼܘ ܠܲܬܼܪܲܥ ܐܢܫܐ ܦܪܲܥ̣ܘ ܬܵܘܕܝܼܬܼܵܐ܀>
    text <܃ܐܲܝܟ ܕܲܒܼܨܲܠܡܵܐ ܡܸܬܼܒܲܩܝܢ ܒܹܗ ܒܲܨܠܸܡ ܐܢܵܫܵܐ>
    text <ܘܲܒܼܓܲܠܝܘܼܬܹܗ ܚܵܙܹ̇ܝܢ ܚܲܝܠܵܐ ܕܚܹܝܠ ܐܝܼܬܼܘܼܬܼܵܐ܁>
    text <܃ܠܵܘ ܠܐܝܼܬܼܘܼܬܼܵܐ ܚܵܙܝܐ ܥܲܝܢܵܐ ܕܲܡܠܝܼܠܘܼܬܼܵܐ>
    text <ܐܸܠܵܐ ܠܨܲܠܡܵܐ ܡܸܬܼܚܲܙܝܵܢܵܐ ܕܕܼܵܡ̇ܐ ܠܟܲܣܝܵܐ܀>
    text <܃ܕܕܼܵܡܹ̇ܐ ܐ̣ܡܪܹ̇ܬܼ ܒܪܲܒܿܘܼܬܼ ܕܲܪܓܼܐ ܠܵܘ ܒܲܟܼܝܵܢܵܐ>
    text <ܕܠܲܝܬܿ ܒܲܥܒܼܝܼܪܹ̈ܐ ܕܕܼܵܡܹ̇ܐ ܟܝܵܢܹܗ ܠܲܟܼܝܵܢ ܟܲܣܝܵܐ܁>
    text <܃ܒܚܘܼܒܵܐ ܐܲܫܘܝ ܠܲܥܒܼܵܕܼ ܐܝܼܕܼܵܘ̈ܗܝ ܕܢܸܬܿܕܲܡܹܐ ܠܹܗ>
    text <ܘܲܒܼܛܲܝܒܿܘܼܬܼܵܐ ܩܪ̣ܵܐ ܘܐܲܩܝܼܡܹܗ ܒܕܲܪܓܼܵܐ ܕܲܫܡܹܗ܀>
    text <܃ܦܘܼܪܣܵܐ ܗ̄ܘ̣ ܗܵܢܵܐ ܐܲܠܵܗܵܝܵܐ ܕܠܵܐ ܡܸܬܼܦܲܫܲܩ>
    text <ܕܐܲܝܟܲܢ ܝܲܩܲܪ ܕܝܼܠܹܗ ܒܕܼܝܠܹܗ ܚܲܟܿܝܡܵܐܝܼܬܼ܁>
    text <܃ܫܟܼ̇ܚܬܼܵܐ ܗ̄ܝ̣ ܗܕܹܐ ܕܗܵܘ̇ ܨܸܒܼܝܵܢܵܐ ܕܫܲܠܝܼܛ ܥܲܠ ܟܠ>
    text <ܘܲܨܢܝܼܥܵܐܝܼܬܼ ܐܲܣܪܹܗ ܠܥܵܠܡܵܐ ܒܐܲܠܵܗܘܼܬܹܗ܀>
    text <܃ܠܹܗ ܬܸܫܒܿܘܿܚܬܼܵܐ ܥܲܠ ܚܸܟܡ̈ܬܹܗ ܕܠܵܐ ܡܸܬܿܕܲܪ̈ܟܵܢ>
    text <ܕܐܲܬܼܩܸܢ ܟܠܵܐ ܘܲܡܚܲܕܼܬܼ ܟܠ ܒܚܘܼܒܵܐ ܘܪ̈ܲܚܡܹܐ܀>
text <ܡܲܪܒܚܲܕ ܒܫܲܒܵܐ ܩܲܕܝܼܫܵܐ ܕܲܩܝܵܡܬܐ>
  block
    text <ܡܲܪܒܚܲܕ ܒܫܲܒܵܐ ܩܲܕܝܼܫܵܐ ܕܲܩܝܵܡܬܐ>
  block
    text <ܐ̄ܚܪܹܢܵܐ ܕܝܼܠܹܗ ܟܲܕ ܕܝܼܠܹܗ܁>
    text <ܡܸܐܡܪܵܐ ܕܲܬܠܬܝܢ ܘܚܲܕ܁>
    text <ܘܡܸܬܐ ܡܲܪܒܚܲܕ ܒܫܲܒܵܐ ܩܲܕܝܼܫܵܐ ܕܲܩܝܵܡܬܐ܀>
    text <ܥܘܢܝܐ܀>
    text <ܒܪܝܼܟܼܘܿ ܡܫܝܼܚܵܐ ܕܲܒܼܝܘܿܡ ܩܝܵܡܬܹܗ ܙܟܝܗ ܠܲܟܼܝܵܢܲܢ ܘܚܲܝܒܹܗ ܠܛܪܘܿܢܵܐ܀>
    text <ܐܲܚܲܝ̈܀>
  block
    text <܃ܡܠܟܵܐ ܕܪܵܘܡܵܐ ܠܒܸܫ ܐܣܟܝܡܵܐ ܐܲܪܥܢܝܵܐ>
    text <ܕܢܸܦܘܿܩ ܢܦܫܐ ܫܒܝܬܐ ܕܐ̄ܢܫ̈ܐ ܡ̣ܢ ܚܲܣܝܼܢܵܐ܁>
    text <܃ܢܦ̣ܩ ܨܒܼܝܢܹܗ ܒܐܣܟܹܝܡ ܐ̄ܢܫܐ ܕܢܚܐ ܠܐ̄ܢܫܐ>
    text <ܘܚܲܙ̣ܝܗܝ ܒܝܼܫܵܐ ܘܠܵܐ ܐܬܒܼܝܿܢ ܒܚܹܝܠ ܟܲܣܝܘܼܬܹܗ܁>
    text <܃ܕܡܘܼܬܼܵܐ ܕܥܲܒܼܕܵܐ ܫܩܲܠ ܒܪܘܿܝܵܐ ܕܲܢܚܲܪܪ ܟܠ>
    text <ܡܣܝܼ ܫܘܼܒܼܚܹܗ ܠܓܼܵܘ ܡ̣ܢ ܢܚܬܐ ܕܡܵܝܘܿܬܘܼܬܐ܁>
    text <܃ܓܒܼܵܐ ܪܒ ܚܲܝܠܵܐ ܡܸܢܹܗ ܕܓܸܢܣܵܐ ܕܫܒܹܐ ܠܒܝܼܫܵܐ>
    text <ܘܙܝܢܗ ܒܪܼܡܚܵܐ ܕܢܸܦܘܿܩ ܘܢܸܦܪܘܿܩ ܠܲܒܢܝ̈ ܥܲܡܹܗ܁>
    text <܃ܝܗ̣ܒ ܠܹܗ ܙܝܢܵܐ ܐܲܠܵܗܵܝܵܐ ܕܢܸܬܟܼܬܲܫ ܒܹܗ>
    text <ܕܡܵܐ ܕܡܬܢܨܲܚ ܢܩܢܐ ܒܚܝܠܹܗ ܫܸܡ ܙܟܼܘܬܵܐ܁>
    text <܃ܙܝܢܵܐ ܕܡܲܠܟܵܐ ܠܒܫ ܪܲܒܿ ܚܲܝܠܵܐ ܦܲܓܼܪܢܵܝܵܐ>
    text <ܘܣܡ ܣܲܢܘܪܬܐ ܕܦܘܪܩܢ ܚ̈ܝܐ ܒܪܸܫ ܪܸܥܝܵܢܹܗ܁>
    text <܃ܪܘܚܢܐܝܼܬ ܠܲܒܼܫܹܗ ܠܙܝܢܵܐ ܠܦܘܼܬ ܟܣܝܘܼܬܗ>
    text <ܘܚܙܩ ܢܦܫܵܐ ܚܠܦ ܗܲܕܡܹ̈ܐ ܠܘܵܬܼ ܬܟܬܘܼܫܵܐ܁>
    text <܃ܒܙܥܲܝ̈ ܢܦܫܵܐ ܙܲܝܸܢ ܢܲܦܫܹܗ ܦܲܓܼܪܢܵܝܵܐ>
    text <ܕܚܙ̣ܐ ܒܪܘܼܚܵܐ ܕܲܒܼܥܸܠܕܲܪܹܗ ܪܘܼܚܵܢܝܵܐ ܗ̄ܘ̣܁>
    text <܃ܒܪܘܼܚܵܐ ܐܲܩܪܸܒܼ ܥܲܡ ܪܘܼܚܵܢܵܐ ܪܹܫܵܐ ܕܵܐܐܪ>
    text <ܕܠܵܐ ܢܬܥܪܩܠ ܒܝܲܕ ܗܕܡܹ̈ܐ ܐܲܪ̈ܥܵܢܵܝܹܐ܁>
    text <܃ܒܦܓܼܪܐ ܘܢܲܦܫܵܐ ܛܲܥܢܹܗ ܠܙܲܝܢܵܐ ܝܗ̣ܒ ܠܹܗ ܡܲܠܟܵܐ>
    text <ܘܠܲܒܼܫܹܗ ܒܚܘܼܒܵܐ ܒܪ̈ܓܫܲܝ ܦܲܓܪܐ ܘܙܡܲܝ̈ ܢܲܦܫܵܐ܁>
    text <܃ܩܪܒܼܵܐ ܟܣܝܵܐ ܥܒܲܕ ܡܝܘܬܵܐ ܒܚܲܝܠܵܐ ܟܣܝܵܐ>
    text <ܘܙܟܝܼ ܠܦܓܼܪܐ ܘܢܲܦܫܵܐ ܘܚܪܲܪ ܐܸܢܘܿܢ܁>
    text <ܫܒܹܐ ܗ̄ܘ̣ܵܐ ܓܸܢܣܹܗ ܠܒܝܼܫܵܐ ܘܡܵܘܬܵܐ ܛܪܘܢܵܐ ܕܡܪܕ܃>
  block
    text <ܘܝܗ̣ܒ ܗ̄ܘ̣ܵܐ ܢܦܫܹܗ ܠܘܵܬ ܬܟܬܘܼܫܵܐ ܕܚܠܦ ܥܲܡܹܗ܁>
    text <܃ܢܦܲܩ ܠܲܩܪܒܼܵܐ ܕܠܘܩܒܼܵܠ ܒܝܼܫܵܐ ܠܚܘܼܪܒܵܐ ܘܲܙܟܵܝܗܝ>
    text <ܘܛܲܝܸܒܼ ܢܦܫܹܗ ܠܘܵܬܼ ܬܲܟܼܬܘܼܫܵܐ ܕܡܵܘܬܼܵܐ ܝܲܥܢܵܐ܁>
    text <܃ܐܚܕܕܲܪܵܐ ܥܲܡ ܚܲܣܝܼܢܵܐ ܒܪܓܲܬ ܠܲܚܡܵܐ>
    text <ܘܦܲܟܼܪܹܗ ܘܲܫܕܵܝܗܝ ܒܝܲܕ ܚܘܡܣܢܵܐ ܕܡ̣ܢ ܚܘܼܬܝ̈ܬܹܐ܁>
    text <܃ܚܒ ܪܘܚܢܐ ܡ̣ܢ ܦܓܼܪܢܐ ܒܚܲܝܠܵܐ ܕܪܘܼܚܵܐ>
    text <ܘܚܣܢ ܦܓܪܐ ܕܕܫܘܗܝ ܚܫ̈ܐ ܠܪܫܵܐ ܕܐܵܐܲܪ܁>
    text <܃ܐܲܗܸܠ ܘܓܚܸܟ ܦܓܼܪܵܬ ܫܝܼܛܵܐ ܥܲܠ ܚܲܣܝܼܢܵܐ>
    text <ܘܒܲܫܩܠܹܗ ܠܙܲܝܢܹܗ ܕܠܵܐ ܬܘܼܒܼ ܢܩܪܸܒܼ ܥܲܡ ܡܝܼ̈ܘܬܐ܁>
    text <܃ܙܸܠ ܠܵܟ ܒܝܼܫܵܐ ܠܘܵܬܼ ܒܲܪ ܙܘܓܵܟ ܐܡ̣ܪ ܗ̄ܘ̣ܵܐ ܠܹܗ>
    text <ܙܸܠ ܛܲܝܸܒܼ ܠܵܟ ܙܲܝܢܵܐ ܐ̄ܚܪܹܢܵܐ ܒܥܠܬ ܡܘܬܵܐ܁>
    text <܃ܙܸܠ ܬܩܢ ܠܟ ܢܫܒ̈ܐ ܕܡܵܘܬܼܵܐ ܒܝܲܕ ܡܘܝ̈ܬܐ>
    text <ܕܐܲܢܬ ܒܠܚܘܿܕܲܝܟ ܡܚܝܼܠ ܗ̄ܘ̣ ܚܲܝܠܵܟ ܡ̣ܢ ܬܟܼܬܘܫܐ܁>
    text <܃ܙܸܠ ܟܲܢܸܫ ܠܵܟ ܒܢܝ̈ܐ ܕܐܘܠܸܕܬ ܒܝܲܕ ܨܢܥ̈ܬܐ>
    text <ܘܙܝܢ ܐܢܘܿܢ ܒܡܐ ܟܠ ܩܪܨܐ ܐܲܝܟ ܕܡܥܕ ܐܲܢ̄ܬ܁>
    text <܃ܩܪܝܼ ܠܵܟ ܚܒܪܹ̈ܐ ܕܕܓܠܘܼܬܵܐ ܕܲܢܣܲܝܼܥܘܼܢܵܟ>
    text <ܕܐܢ̄ܬ ܕܓܠܐ ܐܢ̄ܬ ܘܒܼܕܓ̈ܠܐ ܡ[܁܁܁] ܐ̄ܢܬ ܙ̇ܟܐ ܐ̄ܢܬ̇܁>
    text <܃ܫܪܝܗܝ ܠܲܢܟܼܝܼܠܵܐ ܡ̣ܢ ܬܟܬܘܼܫܵܐ ܒܡܠܐ ܙܒܼܢܵܐ>
    text <ܕܢܐܙܲܠ ܢܪܟܸܒܼ ܦܘܼܪܣܵܐ ܕܡܵܘܬܐ ܒܐܸܣܟܹܝܢ ܕܝܼܢܵܐ܁>
    text <܃ܝܼܕܥ ܗ̄ܘ̣ܵܐ ܠܹܗ ܕܢܡܘܣܐܝܼܬ ܐܡ̇ܪ ܕܝܼܢܵܐ>
    text <ܘܲܒܼܥܘܼܗܵܕܵܢܵܐ ܕܩܕܡܝ̈ܬܐ ܒܥ̇ܐ ܕܢܸܙܟܹܐ܁>
    text <܃ܥܒ̇ܪ ܦܘܩܕܢܵܐ ܕܒܦܪܕܝܣܵܐ ܡܬܥܗܲܕ ܗ̄ܘ̣ܵܐ>
    text <ܘܒܣܟܠܘܼܬܼܵܐ ܐܲܝܟ ܣܗܕܘܼܬܵܐ ܡܬܓܘܣ ܗ̄ܘ̣ܵܐ܁>
    text <܃ܒܪܓܲܬ ܦܹܐܪܵܐ ܐܲܝܟ ܥܲܪܒܵܐ ܡܸܬܩܲܪܲܓܼ ܗ̄ܘ̣ܵܐ>
    text <ܕܗ̤ܝ ܥܪܒܬ̤ ܠܹܗ ܒܓܒܕܘܼܬ ܐ̄ܢܫܐ ܕܙܡܢ ܒܐܡܠܐ܁>
    text <܃ܠܐܪܡܝܼ ܐܝܕܼܵܐ ܕܐܕܡ ܘܚܵܘܵܐ ܡܚܵܬܹܐ ܗ̄ܘ̣ܵܐ ܠܹܗ>
    text <ܕܗܵܐ ܐܒܣܲܝ̈ܟ ܚܲܬܸܡܘ ܘܫܠܡܘ ܩܪܝ ܘܐܣܬܟܠ܁>
    text <܃ܫܛܪܐ ܟܬܲܒܼ ܠܝܼ ܐܵܕܼܵܡ ܒܲܥܸܕܢ ܕܚܵܒܼ ܠܚܛܝܼܬܵܐ>
    text <ܘܲܕܠܵܐ ܦܲܪܥܹܗ ܡܫܟܢ ܠܒܵܢܵܘ̈ܗܝ ܚܠܦ ܪܒܝܬܐ܁>
    text <܃ܡ̣ܢ ܫܘܼܪܝܵܐ ܩܢ̇ܝܬ ܫܘܼܠܛܵܢܵܐ ܥܲܠ ܡܝܘ̈ܬܐ>
    text <ܠܵܐ ܗ̄ܘ̣ܵܐ ܒܛܘܼܫܝܵܐ ܟܬܲܒܘ ܘܐܫܬܥܒܲܕܘ ܐܝܟ ܚܲܝܒܹ̈ܐ܁>
    text <܃ܠܵܘ ܒܲܩܛܝܼܪܵܐ ܫܒܹܐ ܠܝܼ ܓܸܢܣܲܟ ܐܸܠܵܐ ܒܚܘܼܒܵܐ>
    text <ܗܢܘܿܢ ܩܲܒܸܠܘ ܒܝܲܕ ܨܒܝܼܢܵܐ ܕܢܸܗܘܘܿܢ ܥܲܒܼܕܹ̈ܐ܁>
    text <܃ܠܵܐ ܗ̄ܘ̣ܵܐ ܐܵܕܼܵܡ ܘܒܢܲܝ̈ ܕܵܪܹܗ ܚܒܼܘ ܠܝܼ ܒܲܠܚܘܿܕ>
    text <ܕܟܼܠܹܗ ܟܝܢܵܐ ܚܒܝܼܫ ܒܐ ܫܛܪܐ ܕܡܝܘܬܘܬܐ܁>
    text <܃ܘܐܢ ܥܦܪܢܵܐ ܐܲܢ̄ܬ ܘܡܫܘܬܲܦ ܐܲܢ̄ܬ ܒܚܫܲܝ̈ ܦܓܼܪܐ>
    text <ܚܘܪ ܒܟܝܢܵܟ ܘܕܵܥ ܕܚܒܝܼܫ ܐܲܢ̄ܬ ܒܸܐܫܛܵܪ [܁܁܁] ܡܵܪܘܼܬܝ܁>
    text <܃ܠܲܝܬ ܦܓܼܪܢܐ ܩܢܹܐ ܗܕܡܹ̈ܐ ܕܠܵܘ ܡܵܝܘܵܬܼܵܐ ܗ̄ܘ̣>
    text <ܘܐܸܢ ܡܝܘܬܐ ܗ̄ܘ̣ ܬ̇ܚܹܝܬ ܥܲܒܕܘܼܬܼܵܐ ܕܝܼܠܝ ܘܲܕܡܵܘܬܼܵܐ ܗ̄ܘ̣܁>
    text <ܐܘ ܚܵܘܵܐ ܠܝܼ ܕܠܵܘ ܡܝܘܬܵܐ ܐܲܢ̄ܬ ܘܐܗܡܹܐ ܡܢܵܟ܁>
    text <܃ܘܐܢ ܡܵܝܘܬܵܐ ܐܲܢ̄ܬ ܟܝܵܢܵܟ ܫܪܐ ܚܸܪܝܵܢ ܡܸܠܲܝ̈ܟ>
    text <܃ܚܵܘܵܐ ܣܲܩܪܵܐ ܕܝܗ̣ܒ ܠܵܟ ܡܲܠܟܵܐ ܕܠܵܘ ܡܝܘܬܵܐ ܐܲܢ̄ܬ>
    text <ܟܲܕ ܐܦ ܗܕܐ ܠܵܐ ܡܩܒܸܠ ܐ̄ܢܐ ܥܲܠ ܥܲܦܪܢܵܐ܁>
    text <܃ܦܓܪܢܝܵܐ ܐܲܢ̄ܬ ܠܡ̇ܢ ܡܬܒܥ̈ܝܢ ܡ̈ܠܐ ܒܕܝܼܢܵܐ>
    text <ܟܝܫܗ ܕܦܓܼܪܐ ܚܒ̣ܠܐ ܗ̄ܘ̣ ܟܠܹܗ ܕܡܵܝܘܬܘܬܵܐ܁>
    text <܃ܗܠܝܢ ܗܘ̣ ܡܬܚܫܲܒܼ ܗ̄ܘ̣ܵܐ ܐܟ̇ܠܩܪܨܐ>
    text <ܟܲܕ ܡܬܚܫܚ ܒܗܦܟ̈ܬܐ ܕܠܘܼܩܒܼܵܠ ܦܲܓܼܪܵܐ܁>
    text <܃ܒܕܡܘܼܬܼ ܣܟܼܪܵܐ ܐܚܝܼܕ ܗ̄ܘ̣ܵܐ ܠܵܗ̇ ܠܡܝܘܬܘܬܐ>
    text <ܟܕ ܣܒ̇ܪ ܗ̄ܘ̣ܵܐ ܕܒܗ̇ ܙܟܐ ܠܗ ܐܲܝܟ ܡܵܘܬܵܐ܁>
    text <܃ܣܢܝܐ ܒܟܣܝܐ ܡܲܠܸܠ ܗܵܠܹܝܢ ܒܓܵܘ ܚܘܼܫܒܵܘ̈ܗܝ>
    text <ܘܒܕܩ ܠܒܵܐ ܒܗܹܝܢ ܚ̇ܐܪ ܗ̄ܘ̣ܐ ܐܲܝܟ ܕܒܥܓܝܐ܁>
    text <܃ܘܡܸܛܠ ܕܚ̣ܙܵܐ ܒܥܝܵܢܵܐ ܟܣܝܼܬܼܵܐ ܗܸܪܓܹܗ ܕܒܝܼܫܵܐ>
    text <ܓܠܗ̇ ܠܣܢܐܘܼܬܵܐ ܕܒܝܼܫܘܼܬܝܲܨܪܵܐ ܠܟܹܝܢ ܚܙ̈ܝܐ܁>
    text <܃ܒܩܵܠܵܐ ܓܠܝܵܬ ܡܠܸܠ ܐܸܢܹܝܢ ܠܣܬܝܼܪ̈ܬܐ>
    text <ܕܗܵܐ ܠܲܡ ܐܬܐ ܐܟ̇ܠܩܪܨܐ ܕܢܐܡܲܪ ܕܝܼܢܵܐ܁>
    text <ܗܵܐ ܐܪܟܘܼܢܵܐ ܘܐܲܚܝܼܕ ܥܵܠܡܵܐ ܬܒ̇ܥ ܒܐܝܕ̈ܝ܃>
  block
    text <ܕܡܲܠܐ ܙܕܩ̈ܐ ܕܡܝܘܿܬܘܼܵܬܐ ܐܲܝܟ ܡܵܝܘܿܬܹ̈ܐ܁>
    text <܃ܒܐܣܟܹܝܡ ܕܝܼܢܵܐ ܐܡ̣ܪ ܠܘܼܩܒܵܠܝ ܐܲܝܟ ܕܥܲܡ ܐ̄ܢܫܐ>
    text <ܒܪܢܫܵܐ ܐܲܢ̄ܬ ܦܪܘܿܥ ܐܲܝܟ ܐ̄ܢܫܐ ܕܚܲܝܵܒ ܕܝܼܢܵܐ܁>
    text <܃ܒܗܦܘ̈ܬܐ ܕܲܪܫ ܐܵܦ ܥܲܡܝ ܐܲܝܟ ܕܥܲܡ ܐܵܕܼܵܡ>
    text <ܐܕܡܝܵܐ ܐܢ̄ܬ ܥܩܪܵܐ ܕܓܲܪܦܹܗ ܢܲܗܪܵܐ ܕܨܢܥܵܬܝܼ܁>
    text <܃ܡܵܢܵܐ ܚܬܝܼܪ ܐܲܢ̄ܬ ܒܒܢ̈ܬ ܩ̈ܠܐ ܕܗ̣ܘ̈ܝ ܨܹܐܕܲܝܟ>
    text <ܠܵܐ ܬܫܬܒܗܲܪ ܒܕܠܵܐ ܕܝܼܠܵܟ ܕܗܵܐ ܥܲܦܪܵܐ ܐܲܢ̄ܬ܁>
    text <܃ܒܟܼܝܵܢܝ ܚ̇ܐܪ ܐܲܝܟ ܕܒܼܫܝܼܛܵܐ ܣܢܹܐܹܗ ܕܓܸܢܣܲܢ>
    text <ܘܠܵܐ ܡܸܬܼܟܲܩܹܐ ܒܚܲܝܠܵܐ ܕܠܒܼܫܢܝ ܡ̣ܢ ܓܵܘܟܲܪܣܵܐ܁>
    text <܃ܟܣܝܵܐ ܡܸܢܹܗ ܓܠܝܼܘܼܬܼ ܡܲܚܲܬܿܚܬܿܝ ܕܲܠܘܵܬ ܐ̄ܢܫܐ>
    text <ܘܠܵܐ ܝ̇ܕܥ ܠܹܗ ܠܗ̇ܘ ܬܘܼܩܵܢܵܐ ܕܗܘ̤ܵܐ ܒܐܝܼܕ̈ܝ܁>
    text <܃ܐܵܦ ܐ̄ܢܐ ܒܫܬܩܵܐ ܡܣܬܪ ܐ̄ܢܐ ܠܗ̇ ܠܪܒܘܼܬܝ ܡܸܢܗ>
    text <ܥܕܡܵܐ ܕܓ̇ܡܪ ܪܓܬ ܢܟܼܠܹܗ ܒܡܘܬܵܐ ܕܥܠܝܼ܁>
    text <܃ܗܫܵܐ ܒܕܝܼܢܵܐ ܡܚܘܐ ܐ̄ܢܐ ܠܹܗ ܡ̣ܢ ܟܡܘ̈ܣܐ>
    text <ܕܥܘ̇ܠܐܝܬ ܠܟ̇ܠܩܪܨܐ ܒܡܵܝܘܿܬܘܼܬܼܵܐ܁>
    text <܃ܐܸܢ ܡܝܘ̈ܬܐ ܚܝܒܼܝܼܢ ܠܹܗ ܡܸܛܠ ܕܲܚ̣ܛܵܘ>
    text <ܐ̄ܢܐ ܕܕܟܐ ܐ̄ܢܐ ܡ̣ܢ ܟܘ̈ܬܡܬܐ ܡ̇ܢ ܕܐ̇ܢ ܥܲܡܝ܁>
    text <܃ܘܐܸܢ ܗܘ̤ ܕܐܵܕܼܵܢ ܚܸܒ ܘܐܬܡܫܟܢ ܕܫ̣ܡܥ ܡܸܠܟܹܗ>
    text <ܠܝܼ ܕܠܵܐ ܚܣܢܢܝ ܐܦܠܵܐ ܒܪܸܡܙܵܐ ܡ̇ܢ ܡܲܩܪܸܒ ܥܲܡܝܼ܁>
    text <܃ܡܵܕܹܝܢ ܓܲܠܝܵܐ ܗ̄ܝ̣ ܕܥܘܿܠܐܝܬ ܣ̇ܢܐ ܒܓܘܼܡܕܵܐ>
    text <ܘܠܵܘ ܟܐܢܐܝܼܬ ܡܲܡܠܸܟ ܫܲܒܼܛܹܗ ܥܲܠ ܡܵܝܘ̈ܬܹܐ܁>
    text <܃ܘܟܲܕ ܛܵܒܼ ܓܠܝܵܐ ܕܡܚܪܲܪ ܐ̄ܢܵܐ ܡ̣ܢ ܫܘܼܥܒܵܕܹܗ>
    text <ܡܩܒܸܠ ܐ̄ܢܵܐ ܠܹܗ ܒܝܲܕ ܨܒܝܼܢܵܐ ܠܡܘܬܐ ܕܢܟܼܠܹܗ܁>
    text <܃ܒܡܵܘܬܵܐ ܓܵܙ̣ܡ ܘܲܡ̣ܕܚܸܠ ܠܝܼ ܐܲܝܟ ܡܵܘܬܵܐ>
    text <ܘܒܝܲܕ ܡܵܘܬܵܐ ܣܚ̇ܦ ܐ̄ܢܵܐ ܠܹܗ ܡ̣ܢ ܫܘܼܠܛܢܹܗ܁>
    text <܃ܒܙܝܢܵܐ ܕܚܫ̈ܐ ܕܡܝܘܿܬܘܼܬܼܵܐ ܡܩܪܸܒܼ ܠܘܼܩܒܵܠܝ>
    text <ܒܚܫܵܐ ܕܩܢܘܿܡܝ ܡܸܠܦ ܐ̄ܢܵܐ ܠܹܗ ܕܲܡܚܝܼܠ ܚܲܝܠܹܗ܁>
    text <܃ܒܗ̇ܘ ܡܵܐ ܕܣܒܲܪ ܕܐܬܡܫܟܢ ܒܗ ܐܵܕܼܵܡ ܘܒܒܢ̈ܘܗܝ>
    text <ܒܹܗ ܥܛ̇ܐ ܐ̄ܢܵܐ ܫܛܵܪ ܡܵܪܘܬܹܗ ܡ̣ܢ ܡܝܘ̈ܬܐ܁>
    text <܃ܒܡܵܘܬܵܐ ܚܲܬܡܹܗ ܠܲܫܛܵܪ ܚܘܒܹ̈ܐ ܕܓܸܢܣܵܐ ܕܐ̄ܢܫ̈ܐ>
    text <ܘܲܒܝܲܕ ܡܵܘܬܵܐ ܕܒܪܸܫ ܩܲܝܣܵܐ ܡܬܠܚ ܐ̄ܢܵܐ ܠܗ܁>
    text <܃ܠܥܹܝܢ ܪ̈ܘܼܚܵܢܹܐ ܘܦܓܪ̈ܢܝܹܐ ܡܒܛܸܠ ܐ̄ܢܵܐ ܠܹܗ>
    text <ܠܓܙܪܕܝܼܢܵܐ ܕܡܫܐܒܗܲܪ ܒܹܗ ܐܲܝܟ ܙܲܟܵܝܵܐ܁>
    text <܃ܠܫܡܝܢܹ̈ܐ ܘܠܐܪ̈ܥܢܝܹܐ ܡܚܵܘܹܐ ܐ̄ܢ̄ܐ ܠܹܗ>
    text <ܠܦܘܼܪܩܵܢ ܚܲܝܹ̈ܐ ܘܲܠܚܘܼܕܵܬܵܐ ܕܡܸܫܬܲܡܠܹܐ ܒܝܼ܁>
    text <܃ܫܡܲܝܵܐ ܘܐܲܪܥܵܐ ܩ̇ܪܵܬ ܐ̄ܢܵܐ ܠܝܼ ܣܗܕ̈ܐ ܒܚܝܪ̈ܐ>
    text <ܘܒܫܡ ܟܲܣܝܵܐ ܡܚܬܡ ܐ̄ܢܵܐ ܠܹܗ ܠܫܘܼܘܕܵܝ ܡܸܠܲܝ̈܁>
    text <܃ܡܠܝܼ̈ܠܹܐ ܘܚܲܪ̈ܫܹܐ ܗܘ̤ܵܘ ܡܨܥ̈ܝܹܐ ܒܹܝܬ ܠܝܼ ܠܒܝܼܫܵܐ>
    text <ܕܕܠܐ ܕܼܝܢܐ ܡܓܪܓ ܣ̇ܢܐ ܠܡܘܬܐ ܝܲܥܢܵܐ܁>
    text <܃ܘܐܢܗܘ̤ ܥܘ̇ܠ ܘܨܗܐ ܠܥܘ̣ܠܵܐ ܘܨܗܠ ܠܲܕܡܵܐ>
    text <ܕܡܘ ܟܹܐܢܵܐܝܼܬ ܘܐܲܟܸܣܘ ܥܘܼܠܗ ܘܦܪܣܵܘ ܢܟܼܠܗ܁>
    text <܃ܗܵܐ ܡܩܒܸܠ ܐ̄ܢܵܐ ܠܓܙܪ ܕܝܼܢܵܐ ܕܥ̇ܘܠܘܬܗ>
    text <ܘܡܚܘܹܐ ܐ̄ܢܵܐ ܕܠܵܘ ܒܲܩܛܝܼܪܵܐ ܚܣܢܢܝ ܡܵܘܬܵܐ܁>
    text <܃ܗܵܐ ܢܚ̇ܬ ܐ̄ܢܵܐ ܠܥܘܼܡܩܵܐ ܕܫܝܘܿܠ ܐܲܝܟ ܕܠܝܲܡܵܐ>
    text <ܘܩܠܝܼܠܐܝܼܬ ܡܟܪܸܙ ܐ̄ܢܵܐ ܠܹܗ ܠܲܫܡܵܐ ܕܙܵܟܼܘܬܝ܁>
    text <܃ܗܵܐ ܡܫܲܠܸܡ ܐ̄ܢܵܐ ܛܘܼܦܣܹ̈ܐ ܘܐ̄ܪ̈ܵܙܹܐ ܕܪܫܡܘ ܟܸܐܢܹ̈ܐ>
    text <ܘܦܲܪܥ ܐ̄ܢܵܐ ܠܹܗ ܐܓܼܪܐ ܠܝܵܘܢܲܢ ܕܡܝܼܬ ܡܛܠܬܝ܁>
    text <܃ܒܝܲܕ ܣܘܼܥܪ̈ܵܢܹܐ ܡܚܵܘܹܐ ܐ̄ܢܵܐ ܠܵܗ̇ ܠܗ̇ܝ ܡܚܬܬܐ>
    text <ܕܢܚܸܬ ܘܲܣܠܸܩ ܘܐܟܪܙ ܙܟܘܬܝ ܐ̄ܪܙܟܐܝܬ܁>
    text <ܒܐ̄ܪܙܸܐ ܒܠܥܹܗ ܢܘܢܐ ܠܝܘܢܵܢ ܟܕܠܵܐ ܡܝܼܬ>
    text <ܠܝܼ ܒܣܘܥܵܪܵܢܵܐ ܒܠܥ ܡܵܘܬܵܐ ܘܠܵܐ ܡܚܲܒܸܠ ܠܝܼ܁>
    text <܃ܢܪܝܼܡܘܿܢ ܡܸܟܹܝܠ ܬܪ̈ܥܹܐ ܕܲܫܝܘܿܠ ܬܪܥܐ ܩܕܡܝ>
    text <ܕܥܘܠ ܐܦܩ ܫܒܝܼܵܬܐ ܕܐܵܕܼܵܡ ܡ̣ܢ ܚܲܣܝܼܢܵܐ܁>
    text <܃ܐܚܘܼܬ ܒܲܕܡܵܐ ܕܕܝܬܩܹܐ ܚܕܬܐ ܕܩܢܘܿܡܝ>
    text <ܘܐܫܪܐ ܚܒܝܼ̈ܫܹܐ ܕܚܒ̣ܫ ܡܵܘܬܵܐ ܒܓܘܒܐ ܕܫܝܘܿܠ܁>
    text <ܒܕܸܡܝ ܟܵܬܸܢܵܐ ܘܲܡܚܲܬܸܡ ܐ̄ܢܵܐ ܦܘܼܪܩܵܢ ܐ̄ܢܵܫܵܐ܃>
  block
    text <ܕܡܵܘܬܵܐ ܗ̄ܘ̣ ܣܵܗܕܵܐ ܕܡܫܪܪ ܠܵܗ̇ ܠܲܕܝܵܬܸܩܹܐ܁>
    text <܃ܥܲܠ ܪܸܫ ܩܲܝܣܵܐ ܟܵܬܸܒܢܵܐ ܠܵܗ̇ ܒܲܕܡܵܐ ܕܩܢܘܿܡܝ>
    text <ܘܡܬܠܚ ܐ̄ܢܐ ܫܛܵܪ ܚܒ̈ܐ ܕܚܒܼܘ ܠܲܚܛܝܼܬܼܵܐ܁>
    text <܃ܢܚܸܬ ܡܚܐ ܟܠ ܘܼܥ̣ܡܕ ܒܫܝܘܿܠ ܝܡܐ ܡܝܬܐ>
    text <ܘܠܩܢܝܼ ܐܸܢܘܿܢ ܚܝܠ ܚܘܬܐ ܠܡ̈ܝܐ ܡܝ̈ܬܐ܁>
    text <܃ܒܡܫܒܼܐ ܒܚܲܝܐ ܐܲܙܝܼܥ ܐܸܢܘܿܢ ܠܲܕܠܵܐ ܪܸ̈ܓܼܫܹܐ>
    text <ܘܫܪܝ ܪ̈ܕܝܢ ܐܠܦܵܐ ܕܡܝ̈ܐܬܐ ܠܘܥܕܵܐ ܕܚܲܝܹ̈ܐ܁>
    text <܃ܒܙܘܥ̈ܐ ܕܫܬܩܵܐ ܩܥ̣ܐ ܓܲܢ̄ܒܪܵܐ ܒܡܵܘܬܵܐ ܝܲܥܢܵܐ>
    text <ܘܐܚܕܹܗ ܓܘܼܢܚܵܐ ܒܛܒܵܐ ܚܲܕܬܵܐ ܕܦܘܼܢܵܝ ܡܝܼ̈ܬܹܐ܁>
    text <܃ܗܒܼܠܝ ܫܩܝܼܬܵܐ ܕܒܢܝ̈ ܐܕܵܡ ܕܝܲܗ̣̄ܒܠܟ ܒܝܼܫܵܐ>
    text <ܟܕܼܘ ܫܥܒܕܬ ܠܒܲܢܲܝ̈ ܚܸܐܕܹ̈ܐ ܒܢܝܼܪܵܟ ܩܲܫܝܵܐ܁>
    text <܃ܙܵܥ ܘܐܬܒܠܗܝ ܡܵܘܬܵܐ ܛܪܘܿܢܵܐ ܒܩܵܠ ܦܸܬܓܼܵܡܵܘ̈ܗܝ>
    text <ܘܐܦܸܩ ܠܘܿܓܕܹܗ ܫܒܝܼܬܼܵܐ ܕܐ̄ܢܵܫܐ ܟܕܠܵܐ ܨ̇ܒܐ܁>
    text <܃ܢܦ̣ܩܘ ܐܲܣܝܼܪܹ̈ܐ ܡ̣ܢ ܓܵܘܓܘܼܒܵܐ ܕܠܵܐ ܚܝܘܬܵܐ>
    text <ܘܐܟܪܸܙܘ ܣܲܒܼܪܵܐ ܕܚ̇ܝܬ ܡܝ̈ܬܐ ܠܲܕܠܵܐ ܣܲܒܼܪܵܐ܁>
    text <܃ܣܒܪܬܐ ܚܲܕܬܵܐ ܐܲܝܬܝܼܘ ܡܝ̈ܬܐ ܠܚ̈ܝܐ ܡܝ̈ܬܐ>
    text <ܘܛܠ̣ܡܘ ܚ̈ܝܐ ܠܩܵܠܵܐ ܚܲܕܬܵܐ ܕܡܲܠܸܠܘ ܡܝܼܬܹ̈ܐ܁>
    text <܃ܗܘ̤ܵܘ ܐܝܼܙܓܲܕܹ̈ܐ ܒܩܝܼܪܹ̈ܐ ܕܚܘ ܠܡܝ̈ܬܐ ܚܲܝܹ̈ܐ>
    text <ܘܐܫܡܥ ܛܸܒܵܐ ܕܩܵܠ ܦܘܼܪܩܵܢܵܐ ܒܐܸܕܢܲܝ̈ ܟܠܢܵܫ܁>
    text <܃ܠܩܵܠ ܥܢܝܼܕ̈ܐ ܡܬܢܚܡܝܼܢ ܗ̄ܘ̣̇ܘ ܡܝ̈ܬܐ ܕܥܘ̣ܠܵܐ>
    text <ܟܲܕ ܚ̇ܙܝܢ ܗ̄ܘ̣ܵܘ ܚܘܼܕܵܬ ܦܓܪܵܐ ܘܦܡܵܝ ܢܲܦܫܵܐ܁>
    text <܃ܡܝ̈ܬܐ ܠܡܝܼ̈ܢܬ ܡܫܬܥܝܼܢ ܗ̄ܘ̣ܵܘ ܚܕܬ̇ܐ ܕܗܘ̤ܬ>
    text <ܕܐܝܟܢ ܚܣܢܹܗ ܡܘܵܬܐ ܠܡܘܬܵܐ ܘܢܚܡ ܡܝܼ̈ܬܹܐ܁>
    text <܃ܬܲܗܪܵܐ ܪܲܒܵܐ ܡܸܬܡܠܲܠ ܗ̄ܘ̣ܵܐ ܒܐܲܪܥܵܐ ܕܲܝܗܘܿܕ>
    text <ܟܕ ܦܓ̇ܥ ܗ̄ܘ̣ܵܐ ܡܝܼܬܵܐ ܒܝܼܚܐ ܕܝ̇ܕܥ ܗ̄ܘ̣ܵܐ ܠܹܗ܁>
    text <܃ܠܘ ܥܢܝܼܕܹ̈ܐ ܕܡܝܼܬܘ ܡ̣ܢ ܢܘܓܼܪܐ ܚܵܝܘ ܒܲܨܠܝܼܒܵܐ>
    text <ܕܟܼܠܢܵܫ ܠܐܲܚܘܼܗܝ ܘܠܒܢܲܝ̈ ܓܸܢܣܹܗ ܡܸܫܬܵܘܕܲܥܘܵܬܐ܁>
    text <܃ܠܵܐ ܓܹܝܪ ܢܲܝܲܚܡ ܡ̣ܢ ܩܕܡ̈ܝܐ ܕܪܲܚܝܼܩܝܼܢ ܗ̄ܘ̣ܵܘ>
    text <ܕܕܠܡܵܐ ܬܕܲܓܸܠ ܥܝܢܵܐ ܕܒܸܣܪܐ ܒܣܵܗܕܘܼܬ ܩܘܼܫܵܬܐ܁>
    text <܃ܡܸܢܹܗ ܕܕܪܐ ܕܩܝܡܝܢ ܗ̄ܘ̣ܵܘ ܒܚ̈ܝܐ ܕܬܢܢ>
    text <ܡܢܹܗ ܐܩܝܼܡ ܕܢܗܘܘܿܢ ܣܗܕ̈ܐ ܕܟܼܵܪܘܿܙܘܼܬܹܗ܁>
    text <܃ܐܘܿ ܓܢ̄ܒܪܐ ܕܢܚܸܬ ܠܫܝܘܿܠ ܒܐܹܘܪܚܵܐ ܕܟܼܠܢܵܫ>
    text <ܘܦܣܒܗ̇ ܠܐܘܪܚܐ ܕܡܪܕܝܼܬ ܐ̄ܢܫ̈ܐ ܕܠܒܹܝܬ ܡܝ̈ܬܐ܁>
    text <܃ܐܘ ܠܩܒܝܼܪܵܐ ܕܒܠܥܹܐ ܡܵܘܬܵܐ ܘܠܵܐ ܐܸܬܚܒܲܠ>
    text <ܐܘܿ ܦܓܪܢܐ ܕܠܵܐ ܐܬܪܦܝܼ ܪܝܟܼܵܒ ܦܓܼܪܹܗ܁>
    text <܃ܐܘ ܐܬܠܝܵܛܐ ܕܐܚܲܕ ܕܲܪܵܐ ܥܲܡ ܚܲܣܝܼܢܵܐ>
    text <ܘܐܣܒܪ ܕܢܦ̣ܠ ܘܗܦܟ ܣܲܚܦܹܗ ܘܐܩܝܼܡ ܓܸܬܣܹܗ܁>
    text <܃ܢܦ̣ܠ ܐܲܝܟ ܕܨܒܼܵܐ ܒܦܓܼܪܐ ܘܢܲܦܫܵܐ ܐܲܝܟ ܚܲܝܒܹ̈ܐ>
    text <ܘܩܡ ܘܐܬܢܚܡ ܘܐܩܝܼܡ ܦܲܓܼܪܵܐ ܘܚܲܪܪ ܢܲܦܫܵܐ܁>
    text <܃ܒܗܵܕܹܐ ܬܢܘܝ ܐܸܚܲܕ ܕܲܪܵܐ ܥܲܡ ܚܲܣܝܼܢܵܐ>
    text <ܕܒܙܟܘܼܬܹܗ ܢܚܲܪܪ ܓܸܢܣܹܗ ܡ̣ܢ ܥܲܒܼܓܘܼܬܼܵܐ܁>
    text <܃ܒܡܵܘܬܹܗ ܚܣܢܹܗ ܚ̇ܣܢ ܟܠܐ ܡܚܐ ܠܟܠܐ>
    text <ܒܗ̇ܘ ܡܵܐ ܕܣܒܪ ܕܚܵܝܒܼ ܐ̄ܢܵܫܵܐ ܒܗ ܐܸܫܬܦܠ܁>
    text <ܒܡܵܘܬܵܐ ܟܬܲܒܼܘ ܠܹܗ ܫܛܪ ܥܲܒܼܕܘܼܬܵܐ ܐܵܕܼܵܡ ܘܲܒܢ̈ܘ܃ ؟؟؟>
    text <ܘܲܒܝܲܕ ܡܵܘܬܵܐ ܚܲܪܲܪ ܐܵܕܼܵܡ ܠܐܕܡ ܘܲܒܼܢܵܘ̈ܗܝ܁>
    text <܃ܡܝܼܬ ܡܝܘܬܵܐ ܐܵܕܼܵܡ ܕܲܬܪܹܝܢ ܡܸܛܠ ܐܵܕܼܵܡ>
    text <ܘܩܡ ܒܲܪ ܐܕܡ ܘܐܚܼܝ ܠܐܵܕܼܵܡ ܘܠܝܠܕ̈ܬܹܗ܁>
    text <܃ܡܝܬܼ ܦܓܼܪܢܐ ܕܡܪܟܸܒ ܗ̣ܵܘܐ ܒܥܪ̈ܩܝ ܪܘܼܚܵܐ>
    text <܃ܘܩܡ ܘܐܬܢܚܲܡ ܒܚܹܝܠ ܐܘܼܡܵܢܵܐ ܕܣܲܬܪܗ ܘܲܒܢ̣ܵܝܗܝ>
    text <܃ܒܢܘܼܚܵܡ ܦܓܼܪܹܗ ܚܕܝܼܘ ܐܪ̈ܥܢܐ ܘܫܡܝ̈ܢܹܐ>
    text <ܘܐܦܨܲܚ ܐܸܢܘܿܢ ܕܟܼܡܝܼܪܝܼܢ ܗ̣̄ܘܵܘ ܡܛܠ ܡܵܘܬܹܗ܁>
    text <܃ܚܕܝܼܘ ܪ̈ܘܚܢܹܐ ܕܲܙܟܼܵܐ ܒܡܵܘܬܹܗ ܠܡܵܘܬܼܵܐ ܝܲܥܢܵܐ>
    text <ܘܢܚܸܬܘ ܙܚܘ ܦܓܼܪܗ ܒܩܲܒܼܪܵܐ ܐܲܝܟ ܙܟܲܝܵܐ܁>
    text <܃ܗܝܟܠ ܡܲܠܟܵܐ ܥܒܼܝܼܕ ܗ̣̄ܘܵܐ ܦܓܼܪܹܗ ܠܫܡܝܢܹ̈ܐ>
    text <ܘܡܲܗܠܠܝܼܢ ܗ̣̄ܘܵܘ ܩܵܠ ܙܵܟܘܬܵܐ ܠܚ̇ܣܢ ܡܵܘܬܵܐ܁>
    text <ܫܘܼܒܼܚܵܐ ܩܥ̣ܘ ܠܹܗ ܟܲܕ ܣܵܠܸܩ ܗ̄ܘ̣ܵܐ ܡ̣ܢ ܓܵܘ ܩܲܒܼܪܵܐ܃>
  block
    text <ܒܪܝܼܟ ܕܒܼܡܘܬܹܗ ܩܛܠܗ ܠܡܵܘܬܼܵܐ ܕܚܸܒܼܠ ܐ̄ܢܵܫܵܐ܁>
    text <܃ܟܡܝܼܪܝܼܢ ܗ̄ܘ̣ܵܘ ܛܵܒܼ ܥܲܠ [܁܁܁]ܘܼܢܵܕܢܹܗ ܐܲܝܟ ܕܥܲܠ ܡܲܠܟܵܐ>
    text <ܘܐܠܒܸܫ ܐܢܘܿܢ ܓܘܢܐ ܦܲܐܝܵܐ ܒܝܘܿܡ ܢܘܼܚܵܡܹܗ܁>
    text <܃ܒܝܲܕ ܚܘܪ̈ܐ ܚܘܼܝ ܐܢܘܿܢ ܠܲܫܡܲܝܵܢܹܐ>
    text <ܕܢܲܠܸܦ ܐܸܢܘܿܢ ܥܲܠ ܚܘܼܕܵܬܵܐ ܕܗܵܘܹܐ ܒܐܝܼܕܵܘ̈ܗܝ܁>
    text <܃ܚܙܵܬܵܐ ܕܬܲܗܪܵܐ ܚܵܘܝܼ ܥܝܼܪܹ̈ܐ ܠܐܪ̈ܥܢܝܐ>
    text <ܠܒܼܘܫܵܐ ܦܐܝܵܐ ܕܠܒܼܫܝܼܢ ܦܓܼܪ̈ܐ ܒܝܘܿܡ ܢܘܼܚܵܡܵܐ܁>
    text <܃ܒܝܲܕ ܦܐܝܘܬܵܐ ܕܠܒܘܫܝ̈ܗܘܢ ܐܠܦ ܐܸܢܘܿܢ>
    text <ܕܒܐܬ̤ܐ ܕܫܲܝܢܵܐ ܙܪܲܥ ܒܐܕܢܲܝ̈ܗܘܿܢ ܩܵܠ ܦܘܼܪܩܵܢܵܐ܁>
    text <܃ܡ̇ܢ ܒܲܥܝܵܬ̇ܝܼܢ ܚܲܝܵܐ ܒܡܝܼ̈ܬܹܐ ܠܢܫ̈ܐ ܐܸܡ̣ܪܘ>
    text <ܬܚܸ̈ܝܢ ܕܩܡ ܘܐܸܬܢܲܚܲܡ ܘܚܲܣܢܹܗ ܠܡܵܘܬܵܐ܁>
    text <܃ܥܲܓܸܠܘ ܟܹܐܦܵܐ ܡ̣ܢ ܦܘܼܡ ܩܲܒܼܪܵܐ ܒܪܸܡܙܵܐ ܟܣܝܵܐ>
    text <ܘܦܬܚ̣ܘ ܬܲܪܥܵܐ ܩܕܵܡ ܥܝܢܝܗܹ̈ܝܢ ܘܥܵܠܹܝ̈ܢ ܘܲܚܙ̈ܝ܁>
    text <܃ܠܡ̇ܢ ܟܲܝ ܫܩܠܘܼܗ̇ ܥܝܼܪܹ̈ܐ ܠܟܹܐܦܵܐ ܕܛܒܼܝܵܥܐ ܗ̣̄ܘܵܬ>
    text <ܕܥܣܩܐ ܗ̣̄ܘܵܬ ܠܹܗ ܠܐܟܐ ܡܘܬܐ ܕܥܪܝܼܡ ܟܹܐܦܵܐ܁>
    text <܃ܗܵܐ ܢܘܼܚܡܵܐ ܕܥܣܸܩ ܣܲܓܝܼ ܒܪܸܡܙܵܐ ܣܲܥܪܹܗ>
    text <ܘܐܝܟܵܢ ܟܐܦܵܐ ܕܦܫܝܼܩܵܐ ܗ̣̄ܘܵܬ ܠܵܐ ܐܲܪܝܼܡܵܗ̇܁>
    text <܃ܦܓܼܪܹܗ ܦܠܸܛ ܡ̣ܢ ܦܘܼܡ ܡܵܘܬܵܐ ܐܪܝܵܐ ܪܗܝܼܒܼܵܐ>
    text <ܘܟܹܐܦܵܐ ܕܫܝܼܛܵܐ ܩܪܵܐ ܪ̈ܘܚܢܹܐ ܕܲܢܪܝܼܡܘܼܢܵܗ̇܁>
    text <܃ܠܵܐ ܥܣܩܵܐ ܗ̣̄ܘܵܬ ܠܗ̇ܘ ܦܘܼܩܕܢܵܐ ܕܢܲܚܸܡ ܦܲܓܼܪܹܗ>
    text <ܕܢܪܝܼܡ ܟܹܐܦܵܐ ܐܦܲܝ̈ ܬܲܪܥܵܐ ܘܐܲܣܸܢ ܢܸܦܘܿܩ܁>
    text <܃ܡܛܠ ܥܲܝܢܵܐ ܕܦܓܪ̈ܢܝܹܐ ܫܲܩܠܵܗ̇ ܠܟܹܐܦܵܐ>
    text <ܕܢܸܚܙܘܿܢ ܩܲܒܼܪܵܐ ܘܡܐܢܲܝ̈ ܦܓܼܪܐ ܘܢܩܢܘܿܢ ܣܲܒܼܪܵܐ܁>
    text <܃ܠܫܘܼܪܵܪ ܐ̄ܢܫܐ ܦܬܚܹܗ ܠܩܲܒܼܪܵܐ ܩܕܼܵܡ ܚܙ̈ܝܐ>
    text <ܕܠܵܐ ܢܸܬܦܠܓܘܿܢ ܥܲܠ ܢܘܼܚܵܡܹܗ ܕܕܲܠܡܵܐ ܠܵܐ ܩܵܡ܁>
    text <܃ܕܩܡ ܫܲܪܝܼܪܵܐ ܗ̄ܝ̣ ܘܗܵܕܹܐ ܕܢܝܼܚܵܐ ܛ̇ܒܼ ܡ̣ܢ ܫܸܡܫܵܐ>
    text <ܘܣܗ̇ܕ ܪܗܛܵܐ ܕܟܵܪܘܿܙܘܼܬܹܗ ܠܐܪ̈ܒܲܠܦܸܢܚܵܢ܁>
    text <܃ܘܟܲܕ ܛܵܒܼ ܓܠܝܵܐ ܩܝܵܡܬܹܗ ܠܟܼܠܵܐ ܒܝܲܕ ܣܘܼܥܪ̈ܵܢܹܐ>
    text <ܠܥܛܠܝ̈ ܠܸܒܵܐ ܘܣܡܚ̈ ܢܦܫܵܐ ܠܵܐ ܫܪܝܼܪܵܐ܁>
    text <܃ܕܩܡ ܘܐܬܢܚܲܡ ܗܵܐ ܬܲܚܘܼܝܵܬܐ ܕܪܲܒܘܼܬ ܚܲܝܠܹܗ>
    text <ܕܒܛܠ ܛܘܥܝܲܝ ܘܫ̣ܪܐ ܦܟܵܪܹ݁ܐ ܕܡܝܘܬܘܬܐ܁>
    text <܃ܩܡ ܠܬܠܬܵܐ ܘܠܵܐ ܬܐܕܓܠ ܫܘܼܘܕܵܝ ܡܸܠܵܘ̈ܗܝ>
    text <ܘܫܡܠܝܼ ܐ̄ܪܙܐ ܕܨܪ ܒܲܪ ܡܲܬܲܝ ܒܟܲܪܣܐ ܕܒܘܼܢܵܐ܁>
    text <܃ܬܠܵܬܵܐ ܝܵܘܡܝܼ̈ܢ ܗܘ̣ܐ ܒܲܬܗܘܿܡ̈ܐ ܢܒܝܼܵܐ ܒܐ̄ܪܙܵܐ>
    text <ܘܓܡ̇ܪ ܐ̄ܪܙܵܐ ܬܠܬܐ ܝܵܘܡܝܼ̈ܢ ܒܝܲܕ ܣܘܼܥܪ̈ܢܹܐ܁>
    text <܃ܒܝܘܢܢ ܐ̄ܪܙܐ ܕܡܝܼܬ ܟܲܕ ܠܵܐ ܡܝܼܬ ܘܦܫ̣ܐ ܠܝܲܚܹ̈ܐ>
    text <ܘܗܪܟܐ ܥܒܕܐ ܕܡܝܼܬ ܒܲܫܪܪܵܐ ܘܠܵܐ ܐܸܬܼܒܲܠ܁>
    text <܃ܣܠܸܡ ܒܲܪ ܡܲܬܲܝ ܡ̣ܢ ܓܵܘ ܝܲܡܵܐ ܐܲܝܟ ܡ̇ܐ ܕܢܚܸܬ>
    text <ܘܨܵܪܬܚܘܼܝܵܬܐ ܕܡܵܘܬܵܐ ܘܚܲܝܹ̈ܐ ܘܦܘܼܢܝܵ ܥܲܡܡܹ̈ܐ܁>
    text <܃ܒܗܵܕܹܐ ܬܢܘܝ ܫܲܕܪܹܗ ܪܸܡܙܵܠ ܒܬܲܪ ܥܲܡܡܹ̈ܐ>
    text <ܕܢܨܘܪ ܐ̄ܪܙܐ ܕܗܵܕܹܐ ܕܗܘ̤ܵܬ ܒܫܘܼܠܵܡ ܙܲܒܼܢܹ̈ܐ܁>
    text <܃ܐܵܦ ܪܹܫܝܼܬܵܐ ܕܚܠܦ ܟܠ ܡܝܬܼ ܡܛܠ ܟܠܐ>
    text <ܘܩܡ ܘܐܬܢܚܲܡ ܘܐܟܪܸܙ ܚܝ̈ܐ ܠܥܲܡܵܐ ܘܥܲܡܡܹ̈ܐ܁>
    text <܃ܢܦܲܩ ܡ̣ܢ ܒܲܒܼܪܵܐ ܘܲܫܒܲܩ ܢܲܚܬܵܘ̈ܗܝ ܐܲܝܟ ܣܗܕܘܵܬܼܵܐ>
    text <ܕܫܠܚܵܗ̇ ܡܸܟܹܝܠ ܠܡܝܘܬܘܼܬܼܵܐ ܘܲܠܒܸܫ ܫܘܼܒܼܚܵܐ܁>
    text <܃ܬܲܪܬܹܝܢ ܐܘܕܲܥ ܒܢܚ̈ܬܐ ܕܫܒ̣ܩ ܐܲܝܟ ܝܵܕܘܿܥܵܐ>
    text <ܕܠܗ ܠܵܐ ܚܵܫܚܝܼܢ ܘܗ̇ܘܝܢ ܣܵܗܕܹ̈ܐ ܠܘܵܬ ܛܵܠܘܡܹ̈ܐ܁>
    text <܃ܓܠܝܵܐ ܗ̣̄ܘܵܬ ܠܹܗ ܠܛܘܿܡܘܼܬܼܵܐ ܕܒܢܲܝ̈ ܝܲܥܩܘܿܒܼ>
    text <ܕܡܚܦܝܼܢ ܠܵܗ̇ ܒܡܹܐ ܟܲܠܩܪܨܵܐ ܠܣܝܡܲܬܼ ܢܲܚܬܵܘ̈ܗܝ܁>
    text <܃ܒܢܚ̈ܬܐ ܕܫܒܲܩ ܦܪܣܝܼ ܢܟܼܠܵܐ ܕܪ̈ܥܝܢܝܗܘܿܢ>
    text <ܕܐܝܟܵܢ ܐܲܪܦܝܼܘ ܢܚܬ̈ܐ ܒܩܲܒܼܪܵܐ ܐܓܢܒܲܝ̈ ܦܓܼܪܹܗ܁>
    text <܃ܒܡܘܼܪܵܐ ܘܥܠܘܝ ܚܢܝܼܛ ܗ̄ܘ̣ܐ ܦܓܼܪܗ ܘܣܝܼܡ ܒܙܗܝܼܪܘ>
    text <܃ܘܠܫܩܘܠܵܘ̈ܗܝ ܒܢܚ̈ܬܐ ܦܫܝܼܩ ܗ̄ܘ̣ܵܐ ܕܲܢܫܫܘܼܢܵܝ̈>
    text <܃ܐܸܢ ܕܹܝܢ ܓܲܢܒܘܼܗܝ ܐܲܝܟ ܥܪ̈ܘܩܐ ܠܒܝܼܫܝ̈ ܩܢܛܵܐ>
    text <ܐܝܟܵܢ ܦܲܪܩܸܘ ܘܟܪܟܼܘ ܢܚܬ̈ܐ ܒܲܒܼܗܝܼܠܘܼܬܵܐ܁>
    text <ܚܣܡܵܐ ܥܟܝܪܐ ܣܡܝܼ ܐܢܘܢ ܠܐܟܠܝ̈ ܩܪܨܐ܃>
  block
    text <ܘܠܵܐ ܐܬܒܩܝܼܘ ܒܢܘܼܗܪܵܐ ܓܠܝܵܐ ܕܦܘܼܚܡ ܦܲܓܼܪܹܗ܁>
    text <܃ܒܢܚܬܐ ܕܟܸܣܦ̇ܐ ܨܒܼܘ ܕܢܟܣܘܢ ܠܪܵܪܘܿܙܘܼܬܹܗ>
    text <ܘܬܠܚܗ ܠܢܚ̇ܬܐ ܕܙܩܪ ܢܟܼܠܐ ܘܠܐ ܩܘܿܪ̈ܵܘܗܝ܁>
    text <܃ܒܟܣܦܵܐ ܙܒܢܘܼܗ̇ ܡ̣ܢ ܝܼܗܘܕܵܐ ܠܥܒܕܘܼܬ ܡܵܘܬܵܐ>
    text <ܘܡ̣ܢ ܕܐܬܢܚܡ ܛܠܡܘ ܢܘܚܡܹܗ ܒܘܣܦܐ ܢܟܼܝܵܠܐ܁>
    text <܃ܘܡܵܢܵܐ ܢܥܒܕ ܟܸܣܦܵܐ ܢܟܝܼܠܵܐ ܠܩܘܼܫܬܐ ܓܠܝܵܐ>
    text <ܟܕ ܡܬܡܠ݂ܲܐ ܐܲܝܟ ܟܵܪܘܿܙܵܐ ܒܦܘܼܡ ܫܲܬܝܼܩܹ̈ܐ܁>
    text <܃ܟܐܦ̈ܐ ܘܩܒܪ̈ܐ [܁܁܁]ܐܦܝ̈ ܬܲܪܲܥܐ ܩܥ̣ܵܘ ܠܲܡܠܝܼ̈ܠܹܐ>
    text <ܕܩܘܡܘ ܛܒܝܼ̈ܥܐ ܘܩܒܸܠܘ ܣܒܼܪܐ ܕܚ̇ܝܬ ܡܝܼ̈ܬܹܐ܁>
    text <܃ܘܐܸܢ ܫܬܝܩ̈ܐ ܘܕܠܵܐ ܦܘܼܡܵܐ ܩܥ̣ܵܘ ܙܟܘܬܹܗ>
    text <ܒܛܝܼܠ ܡܕܹܝܢ ܢܟܼܠܹܗ ܕܟܸܣܦܵܐ ܘܠܵܐ ܡܢܗܝܡܢ܁>
    text <܃ܡܠܝܼ̈ܠܹܐ ܘܚܪ̈ܫܹܐ ܣܗ̈ܕܐ ܗܘ̣ܘ ܠܹܗ ܠܘܵܬ ܛܠܘܿܡܹ̈ܐ>
    text <ܘܐܪܡܝܼܘ ܐܝܕܵܐ ܒܕܝܬܩܹܐ ܕܡܘܬܹܗ ܘܚܲܝܵܘ̈ܗܝ܁>
    text <܃ܣܦܪܐ ܡܗܝܼܪܵܐ ܘܚܲܝܵܠܬ ܕܪܘܼܚܵܐ ܫܸܡ ܙܟܼܘܬܐ>
    text <ܝܗ̣ܒ ܬܚܘܼܝܼܬܵܐ ܒܐܦܝ̈ ܬܲܪܥܵܐ ܕܣܕܩܹܗ ܠܲܬܪܹܝܢ܁>
    text <܃ܘܚܵܘܝܼ ܕܫܒܸܩܹܗ ܠܗܝܟܠ ܕܒܼܚܵܐ ܕܚܘܣܵܝ ܥܡܐ>
    text <ܘܠܵܐ ܬܘܼܒܼ ܨ̇ܒܐ ܒܕܡܵܐ [܁܁܁]ܢܓܠܹܐ ܠܬܪܥܘܼܬ ܐ̄ܢܵܫܵܐ܁>
    text <܃ܒܐܦܝ̈ ܬܪܥܵܐ ܓ̣ܠܐ ܠܘܼܚܵܡܹܗ ܕܥܲܠ ܡܪ̈ܚܹܐ>
    text <ܕܐܸܢ ܫܲܬܝܼܩܵܐ ܒܠ̣ܥ ܘܫܐܬܲܩ ܟܡܵܐ ܡܲܠܠܹ̈ܐ>
    text <܃ܢܓܼܕܐ ܕܪܘܓܼܙܐ ܚܝܒܼܵܐ ܗ̣̄ܘ̈ܬ ܦܪܘܿܫܘܼܬܵܐ>
    text <ܘܐܪܝܼܡ ܫܒܼܛܐ ܘܡ̣ܚܐ ܠܢܝ̇ܬܐ ܚܠܵܦ ܪܸܥܝܵܢܵܐ܁>
    text <܃ܚܡܠܹܗ ܠܣܝܦܵܐ ܕܓܼܙܪ ܕܝܼܢܹܗ ܠܓܼܘ ܡ̣ܢ ܪ̈ܲܚܡܵܘܗܝ>
    text <ܘܐܪܝܼܡ ܐܝܕܗ ܕܢܚܬ ܫܒܛܹܗ ܘܟܼܠܝܗܝ ܚܘܼܒܹܗ܁>
    text <܃ܠܵܐ ܬܒ̇ܥ ܐ̄ܢܐ ܥܝܪܬܵܐ ܕܡܘܬܹܗ ܐܲܝܟ ܚܝܒܹ̈ܐ>
    text <ܕܠܵܐ ܦܐܝܵܐ ܗ̣̄ܘܵܬ ܠܡܚܐ ܐ̄ܢܫ̈ܐ ܕܢܵܘܒܸܕ ܐ̄ܢܫ̈ܐ܁>
    text <܃ܠܚ̈ܝܹܐ ܕܐ̄ܢܫ̈ܐ ܐܡ̣ܪ ܕܐܸܬܲܝܬ ܠܵܘ ܠܐܒܕܢܵܐ>
    text <ܘܫܪܪ ܐܢܹܝܢ ܠܒܢ̈ܬ ܩܵܠܵܘ̈ܗܝ ܒܝܲܕ ܣܘܼܥܵܪ̈ܵܢܵܘܗܝ܁>
    text <܃ܡܝܼܬ ܡܛܠ ܟܠ ܘܐܚܝܼ ܠܟܼܠܐ ܐܝܟ ܕܐܫܬܘܕܝܼ>
    text <ܘܫܡܠܝܼ ܘܓܼܡܪ ܣܥܘܿܪܘܼܬܼܵܐ ܕܚܠܦ ܟܠܐ܁>
    text <܃ܡܝܼܬ ܒܟܼܝܢܹܗ ܐܵܕܼܵܡ ܕܲܬܪܹܝܢ ܠܦܘܼܬ ܡܝܘ̈ܬܐ>
    text <ܘܙܩܦ ܥܲܡܹܗ ܡܝܘܬܘܬܐ ܘܐܲܚܝܵܗ̇ ܒܚܲܝܵܘ̈ܗܝ܁>
    text <܃ܝܗ̣ܒ ܒܢܝܢܵܐ ܕܗܝܟܠ ܦܓܼܪܬ ܕܣܲܬܪܘܼܗܝ ܒܝܼ̈ܫܹܐ>
    text <ܘܫܲܟܸܠܸܠ ܘܲܒܼܢܵܝܗܝ ܡܸܠܬܹܗ ܕܐܲܒܼܵܐ ܐܲܝܟ ܫܘܼܘܕܵܝܹܗ܁>
    text <܃ܢܚܬ ܒܟܝܢܵܐ ܡܘܠܸܕ ܚܫ̈ܐ ܘܥ̣ܡܕ ܒܫܝܘܿܠ>
    text <ܘܐܣܸܩ ܥܡܹܗ ܨܝܕܵܐ ܕܐ̄ܢܫ̈ܐ ܠܚܝ̈ܐ ܚܕ̈ܬܹܐ܁>
    text <܃ܬܪܥܹܗ ܠܒܘܼܪܐ ܕܒ̣ܢܐ ܡܵܘܬܵܐ ܒܐܦܲܝ̈ ܡܝܼ̈ܬܐ>
    text <ܘܕܪܲܫ ܐܘܼܪܚܵܐ ܠܡܵܝܘܿܬܘܼܬܼܵܐ ܠܘܵܬ ܚܲܝܘܼܬܵܐ܁>
    text <܃ܐܲܪܝܼܡ ܩܠܹܗ ܐܝܟ ܪܒ ܚܝܠܐ ܩܕܼܵܡ ܦܠܚ̈ܘܗܝ>
    text <ܕܩܘܼܡܘ ܘܐܬܠܒܲܒܼܘ ܕܐܢܵܐ ܙܟܝܬܹܗ ܠܡܘܵܬܐ ܘܒܝܼܫܵܐ܁>
    text <܃ܐܸܢܵܐ ܐܚܕܸܬ ܕܲܪܐ ܟܣܝܵܐ ܒܦܲܓܼܪܵܐ ܓܲܠܝܵܐ>
    text <ܘܲܠܚܣܝܼܢܵܐ ܙܟܹܝܬ ܒܐܵܓܼܘܿܢܵܐ ܘܒܙ̇ܬ ܥܘܼܬܪܹܗ܁>
    text <܃ܕܝܼܢܵܐ ܟܸܐܢܵܐ ܐܡ̇ܪܬ ܥܲܡܹܗ ܩܕܼܵܡ ܕܝ̇ܢܐ>
    text <ܘܟܸܢ ܚܝܒܬܗ ܕܥܘ̇ܠܐܝܼܬ ܫܒܹܐ ܠܹܗ ܓܸܢܣܲܢ܁>
    text <܃ܫܛܵܪܐ ܕܥܘܼܠܵܐ ܐܦܸܩ ܚܵܘܝܼ ܩܕܼܵܡ ܢܵܡܘܿܣܹ̈ܐ>
    text <ܕܠܵܐ ܡܚܬܡ ܗ̄ܘ̣ܵܐ ܒܐܪܡܝܼ ܐܝܼܕܼܵܐ ܕܣܗ̈ܕܐ ܒܚܝܼܪܹ̈ܐ܁>
    text <܃ܘܟܲܕ ܐܬܥܓܝܲܬ̤ ܕܲܓܵܠܘܼܬܼܵܐ ܕܟܣܝܵܐ ܒܡܸܠܵܘ̈ܗܝ>
    text <ܓ̣ܥܪ ܒܹܗ ܡܲܠܟܵܐ ܘܦ̣ܩܕ ܘܫܕܝܗܝ ܠܐܟܣܘܼܪܝܼܵܐ܁>
    text <܃ܡܸܟܹܝܠ ܕܙܟ̇ܝܬ ܘܚܒܼ ܚܲܣܝܼܢܵܐ ܣܢܹܐܗ ܕܓܸܢܣܲܢ>
    text <ܡܫܘܬ̤ܦܢܐ ܒܗ̇ ܒܪܒܘܼܬ ܙܟܘܼܬܝ ܐܵܦ ܠܟܢܘ̈ܬܝ܁>
    text <܃ܚܝܠܐ ܕܚ̈ܝܹܐ ܡܝܘܿܬ̈ܐ ܝܲܗ̣̄ܒ ܠܝܼ ܪܘܼܚܵܐ>
    text <ܒܹܗ ܡܙܝܢ ܐ̄ܢܵܐ ܠܚܵܫܘܿܫܘܼܬܼܵܐ ܠܘܼܩܒܲܠ ܚܲܫܹ̈ܐ܁>
    text <܃ܗܵܐ ܚܫܝܼܠ ܙܝܥܵܐ ܪܘܚܢܝܵܐ ܠܒܣܪ̈ܢܝܐ>
    text <ܠܒܫܘ ܡܝܘܬ̈ܐ ܘܐܩܪܸܒܘ ܘܲܙܟ̣ܵܘ ܪܘܼܚܵܢܵܐܝܼܬ܁>
    text <܃ܒܓܼܙܪ ܕܝܼܫܵܐ ܕܡܵܘܬܐ ܚܒܼܢܘܢ ܘܐܬܡܫܟܫܬܘܢ>
    text <ܬܵܘ ܣܒܼܘ ܡܓܲܢ ܫܛܪ ܚܘܒ̈ܝܟܘܢ ܘܲܩܢܵܘ ܚܲܝܹ̈ܐ܁>
    text <ܒܡܵܘܬܵܐ ܕܲܩܢܘܿܡܝ ܕܫܬܹܗ ܠܡܵܘܵܢܬ ܕܚܒܠ ܐ̄ܢܫ̈ܐ܃>
  block
    text <ܘܒܝܲܕ ܙܟܼܘܬܝ ܚܵܒܼ ܘܐܬܦܪܣܝܼ ܪܫܵܐ ܕܐܵܐܲܪ܁>
    text <܃ܐܘ ܙܟܘܬܵܐ ܕܟܕ ܡܸܙܕܟܝܐ ܙܟܬ̤ ܠܛܪ̈ܘܢܐ>
    text <ܐܘ ܡܦܘܠܵܬܐ ܕܦܓܼܪܢܝܵܐ ܕܢܦ̣ܠ ܘܐܲܩܝܼܡ܁>
    text <܃ܢܦ̣ܠ ܡܝܘܬܵܐ ܗܝܟܠ ܒܣܪܐ ܕܒܹܢܐ ܒܪܘܼܚܵܐ>
    text <ܘܚܕܸܬ ܘܒܢ̣ܝܗܝ ܨܒܼܝܵܢ ܡܲܠܵܟܵܐ ܕܥܡ̇ܪ ܗ̄ܘ̣ܵܐ ܒܹܗ܁>
    text <܃ܡܢ̣ܘ ܕܢܦ̣ܠ ܬܚܬܝܼ ܡܵܘܬܵܐ ܪܚܡܝ ܡܘܬܼܵܐ>
    text <ܘܐܝܫܵܘ ܕܦܪܥ ܫܛܪ ܚܒ̈ܐ ܐܲܝܟ ܚܲܝܵܒܼܵܐ܁>
    text <܃ܕܡܲܢܘܼ ܡܵܘܬܼܵܐ ܕܡܝܼܬܼ ܒܲܟܼܝܵܢܵܐ ܘܩܡ ܒܫܪܪܐ>
    text <ܕܡ̇ܢ ܗ̣ܝ ܩܝܵܡܬܼܵܐ ܕܐܵܦ ܫܬܝܼ̈ܩܹܐ ܗܘ̤ܘ ܟܪ̈ܘܙܹܝܗ̇܁>
    text <܃ܓ̣ܠܘ ܠܲܡ ܢܝܼܫܵܐ ܕܪܸ̈ܥܝܢܲܝܟܘܿܢ ܕܢܚܫܐ ܠܩܘܼܒܼܠܹܗ>
    text <ܠܡ̇ܢ ܨܵܒܹ̇ܝܬܘܿܬ ܕܬܸܩܪܘܿܢ ܡܚܵܬܐ ܕܙܟܼܵܐ ܠܡܵܘܬܵܐ܁>
    text <܃ܠܐܝܢܵܐ ܟܝܢܵܐ ܠܚܲܡ ܚܲܫܵܐ ܐܵܦ ܙܟܘܬܵܐ>
    text <ܓܠ̣ܘ ܘܒܕܸܩܘ ܠܲܢ ܐܘܿ ܒܚܘܿܪܹ̈ܐ ܕܫܲܪܝܼܪ̈ܬܵܐ܁>
    text <܃ܘܐܸܢܗܘ̤ ܕܡܸܠܬܼܵܐ ܝܲܠܕܹܗ ܕܐܲܒܼܵܐ ܚܲܫ ܒܟܼܝܵܢܹܗ>
    text <ܡܕܝܢ ܟܝܢܲܢ ܠܵܐ ܚܲܫ ܥܲܡܹܗ ܒܡܵܘܬܵܐ ܕܝܵܬܹܗ܁>
    text <܃ܘܐܸܢܗܘ̤ ܕܠܵܐ ܡܝܼܬ ܘܐܦ ܐܬܢܲܚܲܡ ܟܝܵܢܲܢ ܫܝܼܛܵܐ>
    text <ܡܕܝܢ ܕܓܠ ܘܣܪܝܼܩ ܣܲܒܼܪܵܐ ܕܚ̇ܝܬ ܡܝܼܬܹ̈ܐ܁>
    text <܃ܐܢ ܠܟܝܼܢܵܬ ܠܵܐ ܚܵܫܘܿܫܵܐ ܒܠ݂ܲܥ ܗ̄ܘ̣ܵܐ ܡܵܘܬܐ>
    text <ܐܝܟܢ ܟܝ ܚܫ ܒܗ ܒܟܝܢܹܗ ܐܵܘ ܒܲܟܼܝܢܲܢ܁>
    text <܃ܐܸܢ ܒܟܝܢܹܗ ܛܥܡܹܗ ܠܚܲܫܵܐ ܗܕܐ ܕܪܘܫܥܵܐ ܗ̣̄ܝ>
    text <ܟܠܹܗ ܟܲܝ ܚܲܫ ܐܘ ܒܡܢܬܐ ܚܲܫ ܘܐܸܬܢܣܝܼ܁>
    text <܃ܘܗܵܐ ܠܲܝܬ ܡܕܡ ܕܠܵܘ ܚܫܘܿܫܵܐ ܗ̄ܘ̣ ܐܘ ܚܵܫܘܿܫܵܐ ܗ̄ܘ̣>
    text <ܕܡܸܢܹܗ ܚܐܸܫ ܘܡܸܢܹܗ ܡܩܵܘܹܐ ܕܠܵܐ ܫܘܼܠܡܵܬܐ܁>
    text <܃ܐܸܢ ܝܼܚܝܼܕܵܐ ܢܦ̣ܠ ܒܟܼܝܢܹܗ ܬܚ̈ܬܝ ܡܵܘܬܵܐ>
    text <ܡܕܹܝܢ ܦܣܩܗ̇ ܠܐ ܡܝܼܢܘܼܬܼܵܐ ܕܫܸܡ ܐܝܼܬܘܼܬܼܵܐ܁>
    text <܃ܘܐܢܗܘ̤ ܕܢܦ̣ܠ ܐܲܝܟ ܡܠܬܘܘܿܢ ܠܵܘ ܐܲܝܟ ܕܝܼܠܲܢ>
    text <ܡ̇ܢ ܐܲܩܝܼܡܹܗ ܡ̣ܢ ܡܦܘܠܬܹܗ ܘܝܲܗ̄ܒ̣ܠܗ ܚܲܝܹ̈ܐ܁>
    text <܃ܕܗܘ̤ ܠܩܢܘܡܹܗ ܢܩܲܝܡ ܢܦܝܠܵܬ ܗܕܐ ܥܲܣܩܵܐ ܗ̣̄ܝ>
    text <ܘܕܐܚܪܝܢ ܢܩܝܼܡܝܼܘܗܝ ܣܢܝܼܩܵܐ ܐܝܼܬܵܘܗܝ ܐܵܦ ܚܲܣܝܼܪܵܐ܁>
    text <ܐܢܗܘ̤ ܕܪܘܼܚ̇ܐ ܘܚܲܝܠܹܗ ܕܐܲܒܼܵܐ ܬܪܨܡܲܦܘܼܠܠܹܗ܁>
    text <ܗܵܐ ܐܬܚܙܝܲܬ̤ ܕܣܓܝܼ ܡܬܚܬܲܝ ܡ̣ܢ ܐܝܼܬܘܼܬܼܵܐ܁>
    text <܃ܘܐܢܗܘ̤ ܕܒܨܝܼܪ ܡ̣ܢ ܐܝܼܬܘܼܬܼܵܐ ܠܘܵ ܐ̄ܢܐ ܐܡ̇ܪܸܬ>
    text <ܠܡ̇ܢ ܢܨܝܢܲܢ ܥܲܡ ܐܪܝܼܘܿܣ ܐܲܝܟ ܢܘܟܼܪܵܝܵܐ܁>
    text <܃ܡܛܠܗܵܕܹܐ ܛܪܕܬܹܗ ܥܕܬܵܐ ܠܒܲܪ ܡ̣ܢ ܬܪ̈ܥܹܝܗܝ>
    text <ܕܡܙܥܲܪ ܠܲܒܼܪܐ ܘܡܬܚܬܐ ܠܹܗ ܡ̣ܢ ܝܵܠܘܕܹܝܗ܁>
    text <܃ܘܐܸܢ ܗܵܟܲܢܵܐ ܗ̄ܝ̣ ܗܵܕܹܐ ܕܥܘ̣ܠܐ ܗ̄ܘ̣ ܠܡܐܡܲܪ ܗܵܟ̣ܵܢ>
    text <ܓܕܘܼܠܘ ܠܹܗ ܟܠܝܼܠܵܐ ܠܡܬܪܓܡܢܐ ܕܫܲܦܝܼܪ ܬܲܪܓܸܡ܁>
    text <܃ܠܟܼܘܿܢ ܗ̄ܘ̣ ܐܸܡ̇ܪܬ ܕܣܥܘܿܪܘ ܗܵܕܹܐ ܚܢܲܢ ܠܵܐ ܡܨܝܵܐ>
    text <ܗܘܬܼܵܐ ܪܒܬܼܵܐ ܒܝܢܲܢ ܘܲܠܗܘܿܢ ܠܵܐ ܡܬܥܒܼܪܵܐ܁>
    text <܃ܠܵܐ ܫܠܡܝܼܢܲܢ ܠܗܝܼܢܲܢ ܠܗܪ̈ܛܝܼܩܹܐ ܢܚܬܐ ܣܕܝܼܩܵܐ>
    text <ܘܠܵܐ ܡܪܡܝܼܢܲܢ ܚܡܪܵܐ ܛܵܒܼܵܐ ܒܙܩ̈ܐ ܕܛܘܥܝܝ܁>
    text <܃ܠܐ ܝܗܒܝܢܲܢ ܩܘܼܕܫܵܐ ܕܟܿܝܵܐ ܕܗܝܡܢܘܼܬܲܢ>
    text <ܠܟܠܒܹ̈ܐ ܦܐܩ̈ܐ ܕܠܵܐ ܡܣܬܟܠܝܼܢ ܚܹܝܠ ܐܝܼܬܘܼܬܵܐ܁>
    text <܃ܠܡ̇ܢ ܡܪܝܢܲܬ ܡܪܓܢܝܬܐ ܕܬܵܘܕܝܼܬ ܢܦܫܲܢ>
    text <ܩܕܼܵܡ ܪ̈ܥܝܢܹܐ ܪ̈ܚܡܲܝ ܙܒܼܠܵܐ ܐܲܝܟ ܚܝܘܬ̈ܐ܁>
    text <܃ܠܵܐ ܪܕܝܢܲܢ ܒܐܘܼܪܚܵܐ ܕܬܵܘܫܵܐ ܥܲܡ ܛܥ̈ܝܐ>
    text <ܘܠܐ ܚܙܩܝܢܢ ܒܲܫܒܝܼܠ ܙܹܐܦܵܐ ܕܚܵܫܘܿܫܘܼܬܼܵܐ܁>
    text <܃ܠܵܐ ܡܬܚܬܝܢܲܢ ܠܪܡ ܡ̣ܢ ܟܠܐ ܠܘܵܬ ܡܘܿܟܵܟ̣ܵܐ>
    text <ܘܠܵܐ ܡܡܝܬܝܼܢܲܢ ܠܗ̇ܝ ܚܲܝܘܼܬܵܐ ܝܗܒܬ̤ ܚܲܝܹ̈ܐ܁>
    text <܃ܟܝܵܫܵܐ ܗ̄ܘ̣ ܕܢܦ̣ܠ ܒܫܝܘܿܠ ܗܵܘܬܼܵܐ ܬܚܬܝ ܡܘܵܬܼܵܐ>
    text <ܒܝܲܕ ܡܝܘܿܬܵܐ ܕܡܝܼܬ ܒܲܟܼܝܵܢܹܗ ܠܒܘܼܛܵܠ ܡܵܘܬܵܐ܁>
    text <܃ܠܨܦܐ ܓܒܝܠܐ ܡ̣ܢ ܕܚܝܼܚܐ [ܢ]ܢܩܫ ܗ̄ܘ̣ܵܐ ܡܘܬܵܐ>
    text <ܘܗ̣ܦܟ ܓܒܼܠܗ ܡܠܩܢ ܟܠܐ ܪܘܼܚܢܵܐܹܝܬ܁>
    text <܃ܗܘ̤ܝܘ ܕܥܡ̣ܪ ܝܘܡ̈ܐ ܬܠܵܬܐ ܥܲܡ ܥܢܝܼ̈ܕܹܐ>
    text <ܘܗܘ̤ ܐܬܢܚܲܡ ܒܲܬܠܝܼܵܬܵܝܵܐ ܘܢܚܸܡ ܓܸܢܣܲܢ܁>
    text <ܚܣܡܵܐ ܥܘܼܝܪܐ ܣܡܝܼ ܐܸܢܘܿܢ ܠܐܟܼܠܲܝ̈ ܩܪܨܐ܃>
  block
    text <ܘܠܵܐ ܐܬܒܩܝܼܘ ܒܢܘܼܗܪܵܐ ܓܠܝܵܐ ܕܢܘܼܕܚܵܡ ܦܲܓܼܪܹܗ܁>
    text <܃ܒܢܚܬܐ ܕܟܣܦܵܐ ܨܒܘ ܕܢܘܣܘܢ ܠܟܪܘܙܘܬܹܗ>
    text <ܘܬܠܚܗ ܠܢܚ̇ܬܐ ܕܙܩܲܪ ܢܟܼܠܐ ܘܲܥܙܩܘܼܪ̈ܵܘܗܝ܁>
    text <܃ܒܟܸܣܦܵܐ ܙܒܢܘܼܗ̇ ܝܼܗܘܼܕܵܐ ܠܥܲܒܼܕܘܼܬ ܡܵܘܬܼܵܐ>
    text <ܘܡ̣ܢ ܕܐܬܢܚܡ ܛܠ̣ܡܘ ܢܘܚܡܹܗ ܒܟܸܣܦܵܐ ܢܟܝܼܠܵܐ܁>
    text <܃ܘܡܵܢܵܐ ܢܸܥܒܸܕ ܟܸܣܦܵܐ ܢܘܼܝܼܠܵܐ ܠܩܘܼܫܬܼܵܐ ܓܠܵܝܐ>
    text <ܟܲܕ ܡܬܡܥܲܠ ܐܲܝܟ ܟܵܪܘܿܙܵܐ ܐܒܦܘܼܡ ܫܲܬܼܝܼܩܹ̈ܐ܁>
    text <܃ܟܸܐܦܹ̈ܐ ܘܩܲܒܼܪܹ̈ܐ ܘܐܦܲܝ̈ ܬܪ̈ܥܐ ܩܥ̣ܵܘ ܠܲܡܠܝܼ̈ܠܹܐ>
    text <ܕܩܘܡܘ ܛܒܝܼ̈ܥܹܐ ܘܩܲܒܸܠܘ ܣܒܪܼܐ ܕܚܝ̇ܬ ܡܝ̈ܬܐ܁>
    text <܃ܘܐܼܢ ܫܬܝܼܩܹ̈ܐ ܘܲܕܠܵܐ ܦܘܼܡܵܐ ܩܥ̣ܘ ܙܟܘܬܹܗ>
    text <ܒܲܛܝܼܠ ܡܵܕܹܝܬ ܢܸܟܼܠܗ ܕܟܸܣܦܵܐ ܘܠܵܐ ܡܸܬܼܗܲܝܡܢ܁>
    text <܃ܡܠܝܼ̈ܠܹܐ ܡܝܪ̈ܫܹܐ ܣܗ̈ܕܐ ܗܘ̣ܘ ܠܹܗ ܠܘܵܬ ܛܠܘܿܡܹ̈ܐ>
    text <ܘܐܪܡܝܼܘ ܐܝܼܕܼܵܐ ܒܲܕܝܬܩܹܐ ܕܡܵܘܬܹܗ ܘܚܲܝܵܘ̈ܗܝ܁>
    text <܃ܣܦܪܐ ܡܗܝܼܪܵܐ ܘܚܲܝܵܠܵܐ ܕܪܘܼܚܵܐ ܕܫܸܡ ܙܟ̣ܘܬܵܐ>
    text <ܝܗ̣ܒ ܬܚܘܝܼܬܵܐ ܒܐܦܲܝ̈ ܬܲܪܥܵܐ ܕܣܲܕܩܹܗ ܠܲܬܪܹܝܢ܁>
    text <܃ܘܚܘܝܼ ܕܫܒܩܹܗ ܠܗܲܝܟܠ ܕܒܼܚܵܐ ܕܚܘܼܣܵܝ ܥܲܡܵܐ>
    text <ܘܠܵܐ ܬܘܼܒܼ ܨܵܒܹܐ ܒܲܕܡܵܐ ܓܢܥܓܼܐ ܠܬܲܪܥܘܼܬ̤ ܐ̄ܢܵܫ̈ܐ܁>
    text <܃ܒܐܦܝ̈ ܬܪܥܵܐ ܓ̣ܠܐ ܠܘܼܚܵܡܹܗ ܕܥܲܠ ܡܘ̈ܚܹܐ>
    text <ܕܐܸܢ ܫܲܬܝܼܩܵܐ ܒܠܸܠ ܘܐܫܬܬܲܩ ܟܡܵܐ ܡܲܠܠܹܐ܁>
    text <܃ܢܓܼܪܵܐ ܕܪܘܓܼܙܐ ܚܲܝܵܒܵܐ ܗ̄ܘ̣ܵܬ ܦܪܘܿܫܘܼܬܵܐ>
    text <ܘܐܪܝܼܡ ܫܲܒܼܛܵܐ ܘܲܡܚܵܐ ܠܢܚ̇ܬܵܐ ܚܠܦ ܪܸܥܝܵܢܵܐ܁>
    text <܃ܚܲܡܠܹܗ ܠܣܲܝܦܵܐ ܕܓܙܪܕܝܼܢܹܗ ܠܓܘ ܡ̣ܢ ܪ̈ܚܡܘܗܝ>
    text <ܘܐܪܝܼܡ ܐܝܼܕܹܗ ܕܢܚܬ ܫܲܒܛܹܗ ܘܟܼܠܝܗܝ ܚܘܼܒܹܗ܁>
    text <܃ܠܵܐ ܬܒ̇ܥ ܐ̄ܢܐ ܥܝܵܪܬܵܐ ܕܡܘܬܹܗ ܐܲܝܟ ܚܲܝܒܹ̈ܐ>
    text <ܕܠܵܐ ܠܐ[܁܁܁] ܗ̄ܘ̣ܵܬ ܠܢܫܲܚܹܐ ܐ̄ܢܫ̈ܐ ܕܢܵܘܒܸܕ ܐ̄ܢܵܫ̈ܐ܁>
    text <܃ܠܚܝܹ̈ܐ ܕܐ̄ܢܫ̈ܐ ܐܡ̣ܪ ܕܐܸܬܲܝܬ ܘܠܵܘ ܠܐܲܒܼܕܵܢܵܐ>
    text <ܘܫܪܵܪ ܐܢܝܢ ܠܒܢ̈ܬ ܩܵܠܵܘ̈ܗܝ ܒܝܲܕ ܣܘܼܥܪ̈ܵܘܗܝ܁>
    text <܃ܡܝܼܬ ܡܸܛܠ ܟܠ ܘܐܲܚܝܼ ܠܟܼܠܵܐ ܐܲܝܟ ܕܐܸܫܬܵܘܙܝܼ>
    text <ܘܫܲܡܠܝܼ ܘܓܼܡܪ ܣܥܘܿܪܘܼܵܬܐ ܕܚܝܠ ܟܠܐ܁>
    text <܃ܡܝܼܬܼ ܒܟܝܢܹܗ ܐܕܡ ܕܲܬܼܪܹܝܢ ܠܦܘܼܬ ܡܘܝܬܹ̈ܐ>
    text <ܘܙܩ̣ܦ ܥܲܡܹܗ ܡܵܝܘܼܬܘܼܬܼܵܐ ܘܐܲܚܝܵܗ̇ ܒܚܲܝܵܘ̈ܗܝ܁>
    text <܃ܝܗ̣ܒ ܒܢܝܢܵܐ ܕܗܝܘܠ ܦܓܼܪܵܬ ܕܣܬܪܘܼܗܝ ܒܝܼ̈ܫܹܐ>
    text <ܘܫܟܼܠܠ ܘܲܒܢ̣ܵܝܗܝ ܡܠܬܹܗ ܕܐܲܒܼܵܐ ܐܲܝܟ ܫܘܼܘܕܵܝܹܗ܁>
    text <܃ܢܚܸܬ ܒܟܝܢܐ ܡܘܠܕ ܚܫ̈ܐ ܘܥܡܕ ܒܫܝܘܿܠ>
    text <ܘܐܣܸܩ ܥܲܡܹܗ ܨܝܕܵܐ ܕܐܢܫ̈ܐ ܠܚܲܝܹ̈ܐ ܚܲܕܬܹ̈ܐ܁>
    text <܃ܬܪܥܹܗ ܠܫܘܼܪܵܐ ܡܘܬܐ ܒܐܦܲܝ̈ ܡܝܼ̈ܬܐ>
    text <ܘܲܕܪܲܫ ܐܘܼܪܚܵܐ ܠܡܵܝܘܿܬܘܼܬܵܐ ܠܘܵܬ ܚܲܝܘܼܬܼܵܐ܁>
    text <ܐܲܪܝܼܡ ܩܠܹܗ ܐܲܝܟ ܪܒ ܢܚܠܐ ܩܕܡ ܦܠܚܘ̈ܗܝ܁>
    text <ܕܩܘܡܘ ܘܐܸܬܼܠܲܒܲܒܼܘ ܕܐܢܐ ܙܟܝܬܗ ܠܡܵܘܬܼܵܐ ܘܒܼܝܼܫܵܐ>
    text <܃ܐܢܵܐ ܐܚ̇ܕܬ ܕܲܪܐ ܟܲܣܝܵܐ ܒܦܓܼܪܐ ܓܲܠܝܵܐ>
    text <ܘܲܠܚܲܣܝܼܢܵܐ ܙܟܹܝܬ ܒܐܵܓܼܘܿܢܵܐ ܘܒܸܪܙܸܬ ܥܘܼܬܼܪܹܗ܁>
    text <܃ܕܝܼܢܵܐ ܟܹܐܢܵܐ ܐܸܡ̇ܪܸܬ ܥܲܡܹܗ ܩܕܼܵܡ ܕܝ̇ܢܐ>
    text <ܘܟܸܢ ܚܝܒܬܿܗ ܕܥܘ̇ܠܐܝܬ ܫܒܹܐ ܠܹܗ ܓܸܢܣܲܢ܁>
    text <܃ܫܛܪܐ ܕܥܘ̣ܠܐ ܐܦܸܩ ܚܵܘܝܼ ܩܕܼܵܡ ܢܸܡܘ̈ܣܹܐ>
    text <ܕܠܵܐ ܡܚܲܬܼܡ ܗ̄ܘ̣ܵܐ ܒܐܪܡܝܼ ܐܝܼܕܵܐ ܕܣܗ̈ܕܐ ܒܚܕ̈ܐ܁>
    text <܃ܗܘܝ̤ܘ ܕܢܚܸܬܼ ܠܬܲܚܬܝ̈ܬܐ ܕܐܪ̈ܥܢܝܹܐ>
    text <ܘܗܘܝ̤ܘ ܕܲܣܠܸܩ ܠܥܸܠ ܡ̣ܢ ܟܠܐ ܕܢܪܝܼܡ ܟܠܐ܁>
    text <܃ܒܪܘܟܵܒܼ ܦܓܼܪܹܗ ܩܒܲܥܘ ܡܲܪ̈ܚܐ ܨܨ̈ܐ ܘܪܘܼܡܚܵܐ>
    text <ܘܒܚܘܕܬܹܗ ܥܛ̣ܝܗܝ ܠܫܛܪܐ ܕܚܫܲܝ̈ ܦܲܓܼܪܵܐ܁>
    text <܃ܢܚܸܬ ܥܲܠ ܐܲܪܝܵܐ ܠܡܪܒܘܥܝܼܬܹܗ ܒܙܲܝܢܵܐ ܕܪܘܼܚܵܐ>
    text <ܘܐܥܕܝܼ ܓܙܪܐ ܕܓܢܣܹܗ ܕܐܕܡ ܕܲܡܒܲܣܒܸܣܘܵܐ܁>
    text <ܩܵܥ̣ܵܐ ܒܵܗ̇ ܒܫܝܘܿܠ ܐܲܝܟ ܚܲܣܝܼܢܵܐ ܘܙܵܥ ܫܬܐܣܹܝ̈ܗ̇܁>
    text <ܘܬܒܲܪ ܬܲܪ̈ܥܹܝܗ̇ ܘܦܣܩ ܡܘܼܟܼܠܝ̈ܗ̇ ܘܲܒܙܵܗ̇ ܡܲܦ̣ܩ܁>
    text <܃ܐܲܪܝܼܡܘ ܬܲܪ̈ܥܹܐ ܐܦܲܝ̈ ܬܲܪ̈ܥܹܐ ܟܲܕ ܢܦ̇ܩ ܗ̄ܘ̣ܵܐ>
    text <ܘܡܗܠܠܝܼܢ ܗ̄ܘ̣ܵܘ ܪ̈ܘܚܢܝܹܐ ܠܚܹܝܠ ܙܵܟܘܬܹܗ܁ [ܐܢܐ ܚܡܫܐ ܓ̱ܪ̈ܙܐ ܕܘܼܙܝܼܢ̈ܐ܁]>
    text <ܫܡܝܵܐ ܘܐܪܥܵܐ ܦܘܡ̈ܐ ܗܘ̤ܘ ܠܹܗ ܚܠܵܦ ܛܵܠܘܡܹ̈ܐ܃>
  block
    text <ܕܛܠ̣ܡܘ ܚ̈ܝܐ ܩܥ̣ܵܘ ܥܲܢܝܼ̈ܕܹܐ ܘܚܬܡܘ ܚܪ̈ܫܹܐ܁>
    text <܃ܟܸܢܫܲܝ̈ ܪܘܡܵܐ ܒܚܸܬܘ ܠܐܝܩܪܹܗ ܕܐܲܪܥܵܢܵܝܵܐ>
    text <ܘܙܲܚܲܝܘ ܡܘܬܹܗ ܘܐܲܟܕܲܙܘ ܚܲܝܵܘ̈ܗܝ ܠܲܟܢܘ̈ܬܹܗ܁>
    text <܃ܣܒܼܪܐ ܕܚ̈ܝܐ ܐܝܬܝܼܘ ܥܝܼܪܹ̈ܐ ܠܒܹܝܬܼ ܡܝܘ̈ܬܐ>
    text <ܩܘܡܘ ܘܐܬܠܒܲܒܼܘ ܥܦܪ̈ܢܝܹܐ ܒܒܘܼܛܵܠ ܡܵܘܬܵܐ܁>
    text <܃ܩܥ̣ܵܘ ܘܐܡ̣ܪܘ ܠܹܗ ܠܡܚܒܠܢܵܐ ܕܗܕܡܲܝ̈ܟܘܿܢ>
    text <ܕܐܝܵܟܘ ܥܘܼܩܣܵܟ ܚܸܘܝܵܐ ܕܩܲܛܠܲܢ ܒܐܘܼܟܼܠܹܗ ܕܦܵܐ[܁܁܁]ܐ܁>
    text <܃ܬܢܘ ܘܐܗܸܠܘ ܒܹܗ ܟܕܓ̇ܚܟܝܢ ܐ̄ܢܬܘܿܢ ܥܲܠ ܨܢ̈ܬܹܗ>
    text <ܕܡܵܢܵܐ ܥܒ̇ܕ ܕܦܣܩܘܼܗܝ ܚ̈ܝܐ ܠܐܝܼܠܢ ܡܵܟܵܬܐ>
    text <܃ܒܝܲܕ ܦܸܠܐܬܵܐ ܡܠܸܠܘ ܫܡܹܗ ܒܕܡܘܼܬ ܫܸܡܫܘܿܢ>
    text <ܕܦܓܼܪܐ ܕܒܠܥ̣ܬ ܗ̄ܘ̣ܵܐ ܠܹܗ ܢܒ̣ܥܐ ܡܵܘܠܹܕܼ ܚܲܝܹ̈ܐ܁>
    text <܃ܡ̣ܢ ܓܵܘ ܐܘܼܟܼܠܵܐ ܢܦ݂ܲܩ ܠܲܢ ܐܘܼܟܼܠܵܐ ܪܘܚܵܢܝܵܐ>
    text <ܘܡ̣ܢ ܕܚܝܼܝܲܢ ܡܵܘܠܸܕ ܚܲܫܹ̈ܐ ܪܕܬ̤ ܚܠܝܘܼܬܼܵܐ܁>
    text <܃ܢܚܕܘܢ ܥܡܲܢ ܫܡܲܝܵܐ ܘܐܪܫܵܐ ܡܠܝ̈ܠܐ ܘܚܲܪ̈ܫܹܐ>
    text <ܕܕܒܚܵܐ ܕܡ̣ܢܲܢ ܪܥܝܼ ܠܡܪܐ ܥܲܡ ܒܪ̈ܝܬܹܗ܁>
    text <܃ܚܕ ܪܫܝܬܵܐ ܩܪܸܒܼ ܓܢܣܢ ܠܐ ܠܗܘܼܬܵܐ>
    text <ܘܝܗ̣ܒ ܠܲܡ ܒܐܝܼܕܹܗ ܐܬ̤ܐ ܕܫܲܝܢܵܐ ܘܚܘܼܕܬ ܟܠܐ܁>
    text <܃ܥܡܲܢ ܢܘܕܘܢ ܐܪ̈ܥܢܝܹܐ ܘܫܡܝܫܹ̈ܐ>
    text <ܒܪܝܟ ܕܒܦܓܼܪܢ ܚܵܘܝܼ ܚܘܼܒܹܗ ܠܘܵܬ ܬܘܼܩܵܢܵܘ̈ܗܝ܀>
    text <ܫܠܸܡ܀>
text <ܡܲܪܒܲܥܪܘܿܒܼܬܵܐ ܕܚܲܫܵܐ>
  block
    text <ܡܲܪܒܲܥܪܘܿܒܼܬܵܐ ܕܚܲܫܵܐ>
  block
    text <ܝܝܼܠܹܗ ܟܲܕ ܕܝܼܠܹܗ܁>
    text <ܡܸܐܡܪܵܐ ܕܥܸܣܪܝܢ ܘܫܲܒܥܵܐ܁>
    text <܃ܘܡܸܬܐ ܡܲܪܒܲܥܪܘܿܒܼܬܵܐ ܕܚܲܫܵܐ ܥܘ[ܐ] ܒܪܝܼܟ ܕܒܩܸܛܠܹܗ ܩܲܛܠܵܗ̇ ܠܲܚܛܝܼܬܼܵܐ>
    text <ܘܲܒܼܡܘܼܟܵܟܹܗ ܫܲܝܸܢ ܠܪ̈ܓܼܙܐ܀>
    text <ܐܲܚܲܝ̈܀>
  block
    text <܃ܒܲܪܢܵܫܵܐ ܡܵܐܢܵܐ ܕܚܸܨܦܵܐ>
    text <ܕܣܝܼܡܵܐ ܒܹܗ ܣܝܼܡܲܬ ܚܲܝܹ̈ܐ܁>
    text <܃ܠܵܘ ܕܝܼܠܹܗ ܗ̤ܝ ܪܲܒܘܼܬܼܵܐ>
    text <ܐܸܠܵܐ ܕܚܲܝܠܐ ܕܥܵܒܼܘܿܕܹܗ܁>
    text <܃ܒܡܵܐܢܵܐ ܫܝܼܛܵܐ ܡܸܬܿܬܿܣܝܼ̈ܡܵܢ>
    text <ܝܩܝܼܪ̈ܬܵܐ ܕܒܹܝܬܼ ܐܵܕܵܡ܁>
    text <܃ܘܟܲܕ ܛܵܒܼ ܫܝܼܛܵܐ ܗ̄ܘ̣ ܒܲܟܼܝܵܢܹܗ>
    text <ܫܒܝܼܚ̇ܵܬܐ ܒܹܗ ܡܸܬܼܢܲܛܪ̈ܵܢ܁>
    text <܃ܒܡܵܐܢܵܐ ܕܢܩܐ ܐܲܬܒܼܪܵܐ>
    text <ܣܝܼܡܝܼܢ ܓܲܙ̈ܐ ܡܝܘ̈ܬܐ܁>
    text <܃ܘܒܦܓܪܢ ܡܵܘܠܸܕ ܚܲܫܹ̈ܐ>
    text <ܫܪܵܐ ܒܹܗ ܐܝܼܬܝܵܐ ܕܠܵܐ ܚܵܐܸܫ܁>
    text <܃ܚܸܨܦܵܐ ܫܝܼܛܵܐ ܒܲܪܢܫܵܐ>
    text <ܘܫܝܼܛ ܒܲܟܼܝܵܢܹܗ ܐܲܝܟ ܚܸܨܦܵܐ܁>
    text <܃ܘܲܕܗܵܘܹܐ ܥܘܼܡܪܵܐ ܠܒܵܪܘܿܝܹܗ>
    text <ܥܲܒܼܕܹܗ ܡܵܐܢܵܐ ܝܲܩܝܼܪܵܐ܁>
    text <܃ܫܒܚܼܝ ܗ̄ܘ̣ܵܐ ܘܲܦܐܹܐ ܬܘܼܩܵܢܹܗ>
    text <ܟܲܕܼ ܛܵܒܼ ܡܕܪܐ ܐܝܼܬܼܵܘܗܝ ܗ̄ܘ̣ܵܐ܁>
    text <ܘܕܫܡܲܥ ܡܸ̈ܠܹܐ ܕܢܵܟܼܘܿܠܹܗ܃>
  block
    text <ܦܫܵܐ ܠܫܝܼܛܘܼܬܵܐ ܕܲܟܼܝܵܢܹܗ܁>
    text <܃[܁܁܁]ܠܐ ܒܣܡܬ̤ ܠܹܗ ܠܒܼܵܪܘܿܝܵܐ>
    text <ܕܢܲܗܸܠ ܒܝܼܫܵܐ ܒܬܘܼܩܵܢܹܗ܁>
    text <܃ܕܠܵܐ ܢܸܫܬܲܒܼܗܲܪ ܚܲܣܵܡܵܐ>
    text <ܕܒܚܲܝܠܹܗ ܚܲܣܢܹܗ ܠܐܵܕܼܵܡ܁>
    text <܃ܫܲܩܠܹܗ ܠܡܵܐܢܵܐ ܕܐܸܬܼܚܲܒܲܠ>
    text <ܕܡܸܕܪܹܗ ܕܐܵܕ̇ܡ ܡܵܘܝܬܵܐ܁>
    text <܃ܘܓܲܒܼܠܹܗ ܒܪܘܼܚܵܐ ܚܠܦ ܡܲܝ̈ܐ>
    text <ܕܢܼܗܘܹܐ ܫܲܪܝܼܪ ܬܘܼܩܸܢܹܗ܁>
    text <܃ܕܬܲܒܼܪܹܗ ܡܵܘܬܵܐ ܠܲܟܼܝܵܢܹܗ>
    text <ܘܚܲܒܸܠ ܫܘܼܪܵܐ ܕܨܘܼܪܵܬܹܗ܁>
    text <܃ܢܣܟܗ ܒܟܼܘܪܵܐ ܪܘܼܚܵܢܵܐ>
    text <ܕܠܵܐ ܢܸܫܚܲܬ̤ ܬܘܼܒܼ ܒܲܚܛܝܼܬܵܐ܁>
    text <܃ܫܲܩܠܹܗ ܠܨܲܠܡܲܗ ܒܵܪܘܿܝܵܐ>
    text <ܘܥܲܒܼܕܹܗ ܢܵܘܣܵܐ ܘܥܡ̣ܪ ܒܹܗ܁>
    text <܃ܕܠܵܐ ܢܸܫܬܲܠܲܛ ܚܲܣܵܡܵܐ>
    text <ܕܒܗܝܟܠ ܡܲܠܟܵܐ ܓܸܥܡܲܪ܁>
    text <܃ܚܲܕ ܡ̣ܢ ܓܸܢܣܵܐ ܕܡܵܝܘܿܬܹ̈ܐ>
    text <ܓܒܼܵܐ ܠܹܗ ܐܝܼܬܼܝܵܐ ܘܥܡ̣ܪ ܒܹܗ܁>
    text <܃ܘܲܒܼܪܘܼܟܵܒܼܵܐ ܕܬܘܼܩܵܢܹܗ>
    text <ܐܣܪܗ ܠܚܘܼܒܵܗ̇ ܕܲܒܼܪܝܼܬܼܵܐ܁>
    text <܃ܘܡܸܢܹܗ ܕܡܸܕܪܵܐ ܕܒܹܝܬܼ ܐܵܕܵܡ>
    text <ܪܲܟܼܒܼ ܨܲܠܡܵܐ ܐܲܝܟ ܐܵܕܵܡ܁>
    text <܃ܘܓܼܡܪܗ ܒܚܲܫܹ̈ܐ ܕܡܝܘ̈ܬܐ>
    text <ܒܝܲܕ ܚܲܝܠܵܐ ܕܐܲܠܵܗܘܼܬܹܗ܁>
    text <܃ܒܝܲܕ ܚܲܝܵܠܐ ܕܪܘܼܚܵܐ ܓܲܒܼܠܹܗ>
    text <ܕܠܵܐ ܙܪܥܵܐ ܕܫܵܘܬܵܦܘܼܬܼܵܐ܁>
    text <܃ܕܢܸܗܘܹܐ ܕܵܡܹܐ ܒܟܼܠܡܸܕܹܡ>
    text <ܠܐ̇ܕܵܡ ܨܲܠܡܵܐ ܩܲܕܡܵܝܵܐ܁>
    text <܃ܕܐܝܟܢܐ ܕܒܝܲܕ ܐܵܕܼܵܡ>
    text <ܥܲܠ ܡܵܘܬܵܐ ܘܚܲܒܸܠ ܓܸܢܣܹܗ܁>
    text <܃ܒܐܵܕܼܵܡ ܨܲܠܡܵܐ ܬܪܲܝܢܐ>
    text <ܢܸܫܪܹܐ ܟܒܝܼ̈ܫܹܐ ܡ̣ܢ ܡܵܘܬܵܐ܁>
    text <܃ܒܟܼܠܗܹܝܢ ܕܐܵܕܵܡ ܐܸܫܬܵܘܬܲܦ>
    text <ܒܲܪܢܫܵܐ ܐܵܕܼܵܡ ܕܲܬܼܪܹܝܢ܁>
    text <܃ܘܡ̣ܢ ܕܐܸܬܬܲܣܝܼ ܒܝܲܕܼ ܚܲܫܹ̈ܐ>
    text <ܦܪܲܩ ܡ̣ܢ ܡܵܘܬܵܐ ܠܡܵܝܘ̈ܬܹܐ܁>
    text <܃ܬܫܥܵܐ ܝܪ̈ܚܝܼܢ ܐܲܝܟ ܛܲܟܼܣܵܐ>
    text <܃ܒܟܲܪܣܵܐ ܕܒܸܣܪܵܐ ܡܕܲܝܲܪܘܵܐ>
    text <ܘܒܚܸܒܼܠܹ̈ܐ ܘܚܫ̈ܐ ܕܝܠܕܵܐ܁>
    text <܃ܕܢܲܚ ܡ̣ܢ ܟܲܪܣܵܐ ܕܝܵܠܸܕܬܹܗ>
    text <ܝܢܸܩ ܚܲܠܒܼܵܐ ܐܲܝܟ ܫܲܒܼܪܵܐ܁>
    text <܃ܕܢܚܘܹܐ ܕܒܲܪ ܓܸܢܣܲܢ ܗ̄ܘ̣>
    text <܃ܘܩܲܕܲܒܼ ܕܒܼܚܹ̈ܐ ܐܲܝܟ ܟܠܢܵܫ>
    text <ܕܢܸܦܪܘܿܠ ܩܘܼܒܵܠ ܛܲܝܒܲܘܼܬܼܵܐ܁>
    text <܃ܐܲܪܡܝܼ ܓܙܘܼܪܬܵܐ ܥܲܠ ܦܲܓܼܪܹܗ>
    text <ܕܢܸܫܬܲܪܪ ܒܹܗ ܡܘܼܠܟܵܢܵܐ܁>
    text <܃ܕܢܸܗܘܘܿܢ ܥܲܡܹ̈ܐܗ ܝܪ̈ܘܬܐ>
    text <ܒܗܘܼܬܪܵܐ ܕܒܘܪ̈ܟܵܬܹܗ ܕܐܲܒܼܪܵܡ܁>
    text <܃ܐܸܬܼܪܒܝܼ ܐܲܝܟ ܝܠܘܼܕܵܐ>
    text <ܕܝܠܘܼܕܵܐ ܗ̄ܘ̣ܵܐ ܒܫܪܪܐ܁>
    text <܃ܘܒܼܝܲܕ ܚܲܝܠܵܐ ܕܛܲܝܒܘܼܬܵܐ>
    text <ܬܸܐܕܲܪܓ ܠܲܓܼܡܝܼܪܘܼܬܵܐ܁>
    text <܃ܩܪܸܒܼ ܠܲܟܼܡܵܕܵܐ ܕܲܒܼܡܲܝ̈ܵܐ>
    text <ܕܢܸܕܪܘܿܫ ܐܘܼܪܚܵܐ ܠܡܝܘ̈ܬܹܗ܁>
    text <܃ܘܟܲܕ ܕܟܼܝܵܐ ܗ̄ܘ̣ܵܐ ܒܲܩܢܘܿܡܹܗ>
    text <ܕܟܼܝܼ ܛܲܡ̈ܐܹܐ ܒܲ[ܩܢܘܿ]ܡܹܗ ܒܲܥܡܵܕܹܗ܁>
    text <܃ܥܲܡܹܗ ܗ̄ܘ̣ܵܐ ܡ̣ܢ ܫܘܼܪܵܝܵܐ>
    text <ܡܸܠܬܹܗ ܕܐܲܒܼܵܐ ܚܝܼܕܵܝܵܐ܁>
    text <܃ܥܲܡܹܗ ܗ̄ܘ̣ܵܐ ܘܒܹܗ ܥܡ̇ܪ ܗ̄ܘ̣ܵܐ>
    text <ܘܠܵܐ ܡܫܵܘܬܲܦ ܗ̄ܘ̣ܵܐ ܒܡܵܟܬܹ̈ܐ܁>
    text <܃ܗܘ̤ ܒܲܟܼܝܢܹܗ ܪܵܒܸܐ ܗ̄ܘ̣ܵܐ>
    text <ܒܚܸܟܡܬܐ ܘܲܒܼܛܲܝܒܲܘܼܬܵܐ܁>
    text <܃ܘܐܝܼܬܝܵܐ ܒܕܝܼܠܹܗ ܡܩܵܘܹܐ ܗ̄ܘ̣ܵܐ>
    text <ܕܠܵܬ ܫܘܼܓܼܢܵܝܵܐ ܘܫܘܼܚܠܵܦܵܐ܁>
    text <܃ܥܲܡ ܐ̄ܢܫܐ ܡܬܗܦܟ ܗ̄ܘ̣ܵܐ>
    text <ܒܪܢܫܵܐ ܐܕܼܵܡ ܕܬܪܹܝܢ܁>
    text <܃ܕܢܦܢܹܐ ܠܐ̄ܢܫܐ ܡ̣ܢ ܛܘܿܥܝܲ>
    text <ܠܝܲܕ ܥܬܐ ܕܚܲܝܹ̈ܐ ܕܐܵܘܒܸܕܘ܁>
    text <܃ܠܟܐܒܹ̈ܐ ܕܦܲܓܼܪܵܐ ܡܲܐܣܹܐ ܗ̄ܘ̣ܵܐ>
    text <ܕܠܵܐ ܣܲܡܡܵܢܹ̈ܐ ܐ̄ܢܵܫܝܹ̈ܐ܁>
    text <܃ܘܡܘܼܡܹ̈ܐ ܕܢܲܦܫܵܐ ܡܕܲܟܹܐ ܗ̄ܘ̣ܵܐ>
    text <ܒܚܲܝܠܵܐ ܕܪܘܼܚܵܐ ܩܲܕܝܼܫܵܐ܁>
    text <܃ܒܛܝܢܐ ܡܥܲܘܪ ܒܒ̈ܬܐ>
    text <ܥܝܢܹ̈ܐ ܦܵܬܲܚ ܕܣܲܡܵܝ̈ܐ܁>
    text <܃ܘܡ̣ܢ ܢܲܚ̈ܬܹܐ ܕܥܲܠ ܗܲܕܡܵܘ̈ܗܝ>
    text <܃ܡܡܲܚܬܐ ܩܢܬ̤ ܚܘܼܠܡܵܢܵܐ>
    text <܃ܝܲܗ̄ܒ̣ ܠܲܚܓܼܝܼܪܹ̈ܐ ܗܲܕܡܹ̈ܐ>
    text <ܘܠܡܫܪ̈ܝܐ ܗܠܪܬܹ̈ܐ܁>
    text <܃ܘܦܬܲܚ ܐܸܕܢܹ̈ܐ ܣܟܝܼܪ̈ܵܬܐ>
    text <ܘܨܵܬܼ ܚܲܠܝܘܼܬܵܐ ܕܦܸܬܓܵܡܵܘ̈ܗܝ܁>
    text <܃ܠܟܸܐܒܹ̈ܐ ܓܠ̈ܝܐ ܪܵܕܸܦ ܗ̄ܘ̣ܵܐ>
    text <ܘܚܵܘܒܹ̈ܐ ܟܣܲܝܵ̈ܐ ܡܲܐܣܹܐ ܗ̄ܘ̣ܵܐ܁>
    text <܃ܘܒܓܠܝ̈ܬܐ ܡܚܵܬܹܐ ܗ̄ܘ̣ܵܐ>
    text <ܕܫܲܠܝܼܛ ܗ̄ܘ̣ ܥܲܠ ܟܲܣܝ̈ܬܐ܁>
    text <ܠܡܵܘܬܵܐ ܒܩܵܠܵܐ ܦܲܩܕ ܗ̄ܘ̣ܵܐ܃>
  block
    text <܃ܕܢܦܢܹܐ ܠܡܝܼ̈ܬܹܐ ܕܒܼܠܥ>
    text <܃ܘܲܒܼܚܘܼܬܵܡܵܐ ܕܦܸܬܼܓܵܡܵܘ̈ܗܝ>
    text <ܡܝܼ̈ܬܐ ܠܚ̈ܝܐ ܦܵܢܹܝܢ ܗ̄ܘ̣ܵܘ܁>
    text <܃ܡܝ̈ܬܐ ܠܬܵܬܼܵܐ ܕܐܸܬܼܢܚܲܡܘ>
    text <ܣܵܗܕܹ̈ܐ ܗܘ̤ܘ ܠܹܗ ܫܲܪܝܼܪܹ̈ܐ܁>
    text <܃ܟܲܕ ܩܵܠܹܝܢ ܥܲܠ ܢܘܼܚܵܡܵܐ>
    text <ܕܡܼܟܹܝܠ ܡܵܘܬܵܐ ܒܵܛܹܠ ܠܹܗ܁>
    text <܃ܠܕܲܝܘܹ̈ܐ ܒܡܸܠܬܹܗ ܪܵܕܹܦ ܗ̄ܘ̣ܵܐ>
    text <ܕܲܢܫܲܢܘܿܢ ܡ̣ܢ ܥܘܼܡܪ̈ܲܝܗܘܿܢ܁>
    text <܃ܟܲܕ ܩܵܥܹܝܢ ܠܹܗ ܡܵܪ̈ܘܿܕܹܐ>
    text <ܕܠܵܐ ܢܫܲܢܸܩ ܠܲܢ ܒܲܪܕܘܝܼܕ܁>
    text <܃ܐܵܦ ܗܸܢܘܿܢ ܟܲܕܼ ܠܵܐ ܨܵܒܹܝܢ>
    text <ܩܲܕܸܡܘ ܐܲܟܼܪܸܙܘ ܫܘܼܠܛܵܢܹܗ܁>
    text <܃ܕܲܥܬܝܼܕ ܕܢܸܬܿܬܿܒܲܥ ܟܲܣܝ̈ܬܐ>
    text <ܒܕܝܼܢܐ ܟܹܐܢܵܐ ܕܒܘܼܚܵܪܢܹܗ܁>
    text <܃ܒܚܘܼܠܡܵܢܵܐ ܕܦܲܓܼܪܵܐ ܚܵܘܝܼ>
    text <ܕܐܵܦ ܚܵܘܒܹ̈ܐ ܕܐ̄ܢܵܫܵܐ ܡܲܐܣܹܐ܁>
    text <܃ܘܲܒܼܗܝܼ̈ܬܐ ܬܠܬܵܐ ܕܐܩܝܼܡ>
    text <ܩܝܵܡܬܼܵܐ ܐܲܟܼܪܸܙ ܠܲܫܒܼܝܼܪܹ̈ܐ܁>
    text <܃ܒܕܲܝܘܹ̈ܐ ܕܪܕܦ ܡ̣ܢ ܐ̄ܢܫܐ>
    text <ܫܪ̣ܵܝܗܝ ܠܫܘܼܠܛܵܢܹܗ ܕܢܲܟܼܝܼܠܵܐ܁>
    text <܃ܘܐܲܦܢܝܼ ܫܒܝܼܬܹܗ ܕܫܲܒܵܝܵܐ>
    text <ܒܐ̄ܢܵܫܵܐ ܕܐܲܥܕܝܼ ܡ̣ܢ ܐܝܼܕܵܘ̈ܗܝ܁>
    text <܃ܩܥܵܐ ܚܲܣܵܡܵܐ ܘܐܸܬܼܡܲܪܡܲܪ>
    text <ܘܐܲܙܥܸܩ ܘܐܲܝܸܠܸܠ ܒܲܒܼܟܼܵܬܼܵܐ܁>
    text <܃ܕܓܢ̄ܒܿܪܵܐ ܢܦܲܩ ܠܲܩܪܵܒܼܵܐ>
    text <ܕܢܥܕܹܐ ܫܒܝܼܬܹܗ ܕܫܲܒܵܝܵܐ܁>
    text <܃ܟܲܢܸܫ ܚܲܝܠܵܐ ܕܫܘܼܠܛܵܢܹܗ>
    text <ܛܪܘܼܢܵܠ ܠܘܩܒ̣ܵܠ ܙܲܟܵܝܵܐ܁>
    text <܃ܟܲܕ ܣܒ̇ܪ ܗ̄ܘ̣ܵܐ ܕܚܵܣܸܢ ܠܹܗ>
    text <ܒܝܲܕܼ ܡܵܘܬܐ ܠܡܲܚܹܐ ܡܝܼ̈ܬܹܐ܁>
    text <܃ܒܲܩܪܵܒܼܵܐ ܕܠܘܼܩܒܼܵܠ ܐܵܕܼܵܡ>
    text <ܚܸܘܝܵܐ ܠܒܸܫ ܙܲܝܢܵܐ ܘܐܲܩܪܸܒܼ܁>
    text <܃ܘܗܵܫܵܐ ܠܘܼܩܒܵܠ ܦܪܘܿܩܲܢ>
    text <ܒܐܵܕܼܵܡ ܐܲܩܪܸܒܼ ܥܲܡ ܐܵܕܼܵܡ܁>
    text <܃ܒܢܲܝ̈ ܐܲܒܼܪܗܵܡ ܕܐܸܬܚܲܪܲܪܘ>
    text <ܡ̣ܢ ܥܲܒܼܕܘܼܬܼܵܐ ܕܡܸܨܪ̈ܝܹܐ܁>
    text <܃ܙܝܼܢܵܐ ܗܘ̤ܵܘ ܠܹܗ ܠܲܢܟܼܝܼܠܵܐ>
    text <ܘܲܠܒܸܫ ܘܐܲܩܪܸܒܼ ܥܲܡ ܡܵܪܲܢ܁>
    text <܃ܒܥܹܐܕܵܐ ܕܦܸܨܚܵܐ ܫܓܼܫ ܐܸܢܘܿܢ>
    text <ܛܪܘܢܐ ܠܦܠܚ̈ܐ ܕܓܼܒܼܐ ܠܹܗ܁>
    text <܃ܕܲܢܣܲܝܥܘܼܢܵܝܗܝ ܡܲܪ̈ܚܹܐ>
    text <ܒܝܲܕܼ ܣܲܝ̈ܦܹܐ ܕܠܫܵܢܲܝ̈ܗܘܿܢ܁>
    text <܃ܦܲܥ̈ܠܹܐ ܗܘ̣ܘ ܠܹܗ ܠܲܢܟܝܼܠܵܐ>
    text <ܒܢܲܝ̈ ܐܵܪܲܡ ܠܘܼܩܒܼܵܠ ܐܵܕܼܵܡ܁>
    text <܃ܘܫܲܡܠܝܼ ܪܸܓܼܬܹܗ ܒܐܝܼܕܲܝ̈ܗܘܿܢ>
    text <ܐܲܝܟ ܕܒܚܘܝܵܐ ܠܘܵܬ ܐܵܕܼܵܡ܁>
    text <܃ܠܵܘ ܕܝܼܠܹܗ ܗ̄ܘ̣ܵܐ ܨܒܼܝܵܢܵܐ>
    text <ܕܒܥܹܕܵܐ ܢܸܣܥܹܐ ܠܩܸܛܠܵܐ܁>
    text <܃ܡܫܝܼܚܵܐ ܫܲܡܠܝܼ ܒܲܥܒܼܵܕܵܐ>
    text <ܡܕܿܒܼܪܵܢܘܼܬܵܐ ܕܐ̄ܢܵܫܘܼܬܹܗ܁>
    text <܃ܒܥܹܐܕܵܐ ܝܲܗ̣ܒܼ ܢܲܦܫܹܗ ܠܕܒܸܚܵܐ>
    text <ܕܢܸܚܙܘܿܢ ܡܵܘܬܹܗ ܣܲܓܼܝ̈ܐܹܐ܁>
    text <܃ܕܡܵܐ ܕܡܸܬܼܢܲܚܲܡ ܡ̣ܢ ܩܲܒܼܪܵܐ>
    text <ܢܸܗܘܘܿܢ ܣܵܗܕ̈ܐ ܕܢܘܼܚܵܡܹܗ܁>
    text <܃ܠܕܒܼܚܵܐ ܕܦܸܨܚܵܐ ܐܸܬܛܲܝܲܒܼ>
    text <ܐܸܡܪܹܗ ܚܲܝܵܐ ܕܐܲܠܵܗܵܐ܁>
    text <܃ܕܒܝܲܕܼ ܕܒܼܚܵܐ ܕܲܩܢܘܿܡܹܗ>
    text <ܢܪܥܐ ܠܥܠܡܵܐ ܥܲܡ ܡܵܪܹܗ܁>
    text <܃ܥܒܲܕ ܦܸܨܚܵܐ ܐܲܝܟ ܢܵܡܘܿܣܵܐ>
    text <ܘܓܠ̣ܐ ܒܦܸܨܚܵܐ ܥܲܠ ܦܸܨܚܹܗ܁>
    text <܃ܘܲܦܠܸܓܼ ܦܓܼܕܲܗ ܠܬܲܠܡܝܼܕܼܵܘ̈ܗܝ>
    text <ܪܗܒܘܢ ܚܲܝܹ̈ܐ ܠܡܝܘ̈ܬܐ܁>
    text <܃ܒܥܒܕܵܐ ܚܵܘܝܼ ܚܘܼܒܹܗ>
    text <ܒܲܪ ܐܵܕܼܵܡ ܠܲܒܢܲܝ̈ ܓܸܢܣܹܗ܁>
    text <܃ܕܝܼܵܗܒܹܗ ܠܦܲܓܼܪܹܗ ܡܹܐܟܘܠܬܐ>
    text <ܩܕܼܵܡ ܚܲܫܵܐ ܕܲܨܠܝܼܒܼܘܼܬܹܗ܁>
    text <܃ܐܸܬܢܲܒܝܼ ܥܲܠ ܕܥܬܼܝ̈ܕܵܢ>
    text <ܥܲܠ ܚܲܫܹܗ ܘܥܲܠ ܡܘܼܟܵܟܹܗ܁>
    text <܃ܘܓܼܠܐ ܘܒܲܕܸܩ ܥܲܠ ܢܸܟܼܠܹܗ>
    text <ܕܝܼܗܘܼܕܵܐ ܡܫܠܸܡ ܪܲܒܹܗ܁>
    text <܃ܒܚܲܝܵܠܐ ܕܪܘܼܚܵܐ ܐܸܬܿܥܲܙܲܙ>
    text <ܥܲܠ ܒܝܼܫܘܼܬܹܗ ܕܡܲܪܵܚܵܐ܁>
    text <܃ܕܠܵܐ ܦܸܟܗܲܬ̤ ܡܲܪܝܼܪܘܼܬܹܗ>
    text <ܒܚܲܠܝܘܼܬܗ ܕܐ̄ܪܵܙܵܐ ܕܢܲܣܲܒܼ܁>
    text <܃ܥܒܼܕܹܗ ܒܐ̄ܪܙܵܐ ܫܵܘܬܵܦܵܐ>
    text <ܘܠܵܐ ܦܵܫ ܡ̣ܢ ܪܸܢܝܹܗ ܕܩܸܛܠܵܐ܁>
    text <܃ܐܲܫܝܼܓ ܪܸ̈ܓܼܠܵܘܗܝ ܡܲܚܹܐ ܟܠ>
    text <ܘܠܵܐ ܐܬܟܚܲܕ ܛܵܠܘܿܡܵܐ܁>
    text <܃ܝܵܕܲܥ ܗ̄ܘ̣ܵܐ ܠܹܗ ܠܲܢܟܼܝܼܠܵܐ>
    text <ܩܕܼܵܡ ܓܲܒܼܝܘܼܬܹܗ ܕܩܛܘܿܠܵܐ ܗ̄ܘ̣܁>
    text <܃ܘܛܲܠܢܹܗ ܒܚܘܼܒܹܗ ܒܲܣܝܼܡܵܐ>
    text <ܘܠܵܐ ܦܲܪܣܝܼ ܠܢܟܼܝܼܠܘܼܬܹܗ܁>
    text <܃ܒܠܸܠܝܵܐ ܢܦܲܩ ܗ̄ܘ̣ܵܐ ܙܹܐܦܵܢܵܐ>
    text <ܕܢܫܠܡ ܪܲܒܹܗ ܠܡܲܪ̈ܵܚܹܐ܁>
    text <܃ܕܢܟܼܝܼܠܵܐ ܡܲܪܗܼܒܼ ܗ̄ܘ̣ܵܐ ܠܹܗ>
    text <ܕܢܸܓܼܡܘܿܪ ܒܐܝܼܕܵܘ̈ܗܝ ܨܒܼܝܵܢܹܗ܃>
  block
    text <܃ܪܓܼܝܼܓܼ ܗ̄ܘ̣ܵܐ ܠܩܛܠܹܗ ܚܣܵܡܵܐ>
    text <ܩܕܲܡ ܝܵܘܡܵܐ ܕܝܼܠܝܼܕܘܼܬܹܗ܁>
    text <܃ܘܒܝܗܘܼܕܵܐ ܐܲܝܟ ܡܨܥܝܵܐ>
    text <ܐܲܝܬܝܼ ܠܓܸܠܝܵܐ ܬܲܪܥܝܼܬܹܗ܁>
    text <܃ܗܘ̤ܵܐ ܝܗܘܼܕܵܐ ܐܲܝܟ ܐܲܝܟ ܐܝܼܙܓܲܕܵܐ>
    text <ܠܐܵ ܟܼܠܩܲܪܨܵܐ ܚܲܣܡܵܐ܁>
    text <܃ܘܫܲܕܪܹܗ ܠܟܸܢܫܵܐ ܕܡܲܪ̈ܚܹܐ>
    text <ܕܢܨܘܕܘܢ ܚ̈ܝܐ ܠܡܵܘܬܐ܁>
    text <܃ܒܛܝܼ̈ܡܹܐ ܙܲܒܼܢܹܗ ܓܲܢܵܒܵܐ>
    text <ܠܙܵܒܸܢ ܥܵܠܡܹ̈ܐ ܡ̣ܢ ܡܵܘܬܵܐ܁>
    text <܃ܫܩ݂ܲܠ ܛܝܼܡܵܘ̈ܗܝ ܡܲܚܢܘܼܩܝܼܬܐ>
    text <ܘܙܲܒܸܢ ܚܲܝܹ̈ܐ ܠܒܹܝܬܼ ܡܝܼ̈ܬܐ܁>
    text <܃ܐܘ ܡܙܒ̇ܢ ܚ̈ܝܐ ܠܡܵܘܬܵܐ>
    text <ܕܠܵܐ ܚܵܫܸܒ ܘܐܟܢ ܙܒܢ܁>
    text <܃ܝܲܗ̣̄ܒ ܡܘܗܲܒܼܬܵܐ ܕܠܵܐ ܦܸܚܡܵܐ>
    text <ܘܲܫܩܲܠ ܛܝܼܡܹ̈ܐ ܙܠܝܠܐ܁>
    text <܃ܒܬܠܬܝܼܢ ܕܟܸܣܦܵܐ ܘܲܒ̇ܢܹܗ>
    text <ܠܲܡܚܲܪܪܵܢܹܗ ܕܟܼܝܼܵܢܲܢ܁>
    text <܃ܘܫܠܡܲܬ̤ ܡܸܠܬܹܗ ܕܢܒܝܼܵܐ>
    text <ܕܚ̣ܙܵܐ ܒܪܘܼܚܵܐ ܩܕܼܵܡ ܕܵܪܹ̈ܐ܁>
    text <܃ܫܲܡܠܝܼ ܟܠܗܹܝܢ ܒܲܩܢܘܿܡܹܗ>
    text <ܡܲܚܹܐ ܟܠ ܡܸܛܠ ܟܠܐ܁>
    text <܃ܘܐܸܬܼܢܲܒܝܼ ܥܲܠ ܡܘܼܟܵܟܹܗ>
    text <ܘܥܲܠ ܨܒܼܝܵܢܵܐ ܕܬܲܠܡܝܼܕܵܘ̈ܗܝ܁>
    text <܃ܟܠܟܼܘܿܢ ܠܲܡ ܡܬܟܫܠܝܼܢ ܐ̄ܢܬܘܿܢ>
    text <ܡܵܐ ܕܲܩܪܸܒܼ ܙܲܒܼܢܵܐ ܕܚܲܫܵܐ܁>
    text <܃ܘܫܵܒܼܩܝܼܬܘܿܢ ܠܝܼ ܒܲܠܚܘܿܕܲܝ>
    text <ܘܠܵܐ ܡܥܲܙܝܼܬܘܿܢ ܒܐܘܼܠܨܢܲܝ̈܁>
    text <܃ܒܚܘܼܒܹܗ ܫܸܡܥܘܿܢ ܐܸܫܬܲܒܼܗܲܪ>
    text <ܘܲܠܚܵܬܿ ܡܵܪܲܢ ܐܡ̣ܪ ܗ̄ܘ̣ܵܐ܁>
    text <܃ܕܠܵܐ ܡܸܡܬܘܿܡ ܟܵܦܪ ܐ̄ܢܵܐ ܒܵܟ>
    text <ܘܠܵܐ ܡܲܫܦܸܠ ܐ̄ܢܵܐ ܩܕܼܵܡ ܚܲܫܹ̈ܐ܁>
    text <܃ܒܲܐܡܹܝܢ ܚܲܬܸܡ ܡܚܐ ܟܠ>
    text <ܠܘܵܬܼ ܫܘܼܒܵܗ̇ ܪܹܗ ܕܚܲܡܝܼܡܵܐ܁>
    text <܃ܕܲܬܠܵܬܼ ܙܲܒܼܢܝܼܢ ܡܬܪܦܐ ܐܲܢ̄ܬ>
    text <ܒܟܼܦܘܪܝܵܐ ܒܥܸܕܲܢ ܚܲܫܹ̈ܐ܁>
    text <܃ܚܵܘܝܼ ܐܸܢܘܿܢ ܠܬܿܠܡܝܼܕܵܘ̈ܗܝ>
    text <ܕܚܲܫܵܐ ܒܨܒܝܵܢܹܗ ܣܒ̇ܠ܁>
    text <܃ܘܠܵܐ ܗ̄ܘ̣ܵܐ ܩܛܝܼܪܵܬ ܥܵܨܐ ܠܹܗ>
    text <ܠܘܵܬܼ ܡܘܼܟܵܟܹܗ ܕܲܨܠܝܼܒܼܵܐ܁>
    text <܃ܩܘܡܘ ܠܲܡ ܢܵܐܙܲܠ ܐܸܡܲܪ ܗ̄ܘ̣ܵܐ>
    text <ܟܲܕ ܩܪܸܒܼ ܠܹܗ ܙܒܼܢܵܐ ܕܚܲܫܵܐ܁>
    text <܃ܟܲܕ ܡܘܼܕܲܥ ܕܲܒܼܨܒܝܵܢܹܗ>
    text <ܝ̇ܗܒ ܢܲܦܫܹܗ ܠܐܚܘܼܪ̈ܘܗܝ܁>
    text <܃ܢܦ݂ܲܩ ܕܢܨܠܹܐ ܒܲܠܚܘܿܕܵܘܗܝ>
    text <ܘܲܕܒܲܪ ܥܲܡܹܗ ܠܬܲܠܡܝܼܕܵܘ̈ܗܝ܁>
    text <܃ܕܒܲܨܠܘܿܬܹܗ ܢܲܐܠܸܦ ܐܸܢܘܿܢ>
    text <ܕܚܵܫܚܝܢ ܪ̈ܲܚܡܹܐ ܒܐܘܼܠܨܵܢܵܐ܁>
    text <܃ܬܠܵܬ ܙܲܒܼܢܝܼ̈ܢ ܨܠܝܼ ܒܚܲܫܵܐ>
    text <ܘܗܵܕܹܐ ܐܸܡ݂ܪ ܒܲܨܠܘܿܬܹܗ܁>
    text <܃ܕܐܸܢܗܘ̤ ܕܡܵܨܝܵܐ ܠܵܐ ܐܸܫܬܝܼܘܗܝ>
    text <ܠܟܵܣܹܗ ܕܡܵܘܬܵܐ ܒܵܠܘܿܥܵܐ܁>
    text <܃ܒܚܲܫܵܐ ܨܲܠܝܼ ܦܵܘܿܩܲܢ>
    text <ܩܕܼܵܡ ܚܲܫܹܗ ܐܲܝܟ ܚܵܫܘܿܫܵܐ܁>
    text <܃ܘܩܸܛܪܬ̤ ܕܘܼܥܬܼܵܐ ܕܗܲܕܵܡܵܘ̈ܗܝ>
    text <ܡ̣ܢ ܣܘܼܪܵܕܹܗ ܕܨܲܒܝܼܒܼܵܐ܁>
    text <܃ܐܸܬܼܚܘܝܼ ܠܹܗ ܡ̣ܢ ܫܡܲܝܵܐ>
    text <܃ܡܠܐܟܼܵܐ ܕܡܝܲܚܠ ܠܹܗ>
    text <܃ܕܠܵܐ ܢܫܦܠ ܒܹܗ ܒܐܓܼܘܿܢܵܐ>
    text <ܕܙܟܼܘܬܵܐ ܢܵܣܸܒܼ ܡܸܢܹܗ܁>
    text <܃ܒܩܵܠܹ̈ܐ ܕܡܠܹܝܢ ܠܘܼܒܵܒܼܵܐ>
    text <ܡܚܲܝܸܠ ܗ̄ܘ̣ܵܐ ܠܹܗ ܡܠܐܟܼܵܐ܁>
    text <܃ܪܘ[܁܁܁]ܐ ܕܟܵܣܹܗ ܕܡܘܬܼܵܐ ܝ̇ܒܗ ܠܵܟ>
    text <ܟܠܝܼܠܵܐ ܒܵܬܼܪܸ ܙܵܟܘܿܬܵܟ܁>
    text <܃ܠܵܐ ܬܲܫܦܸܠ ܒܡܚ̈ܠܬܐ>
    text <ܒܸܣܪܢܵܐ ܓܸܢܣܹܗ ܕܐܵܕܼܵܡ܁>
    text <܃ܕܠܲܫܒܝܼܚ̈ܬܐ ܡܩܲܪܸܒ ܠܵܟ>
    text <ܨܠܝܼܒܵܐ ܒܫܘܼܠܵܡ ܐܵܓܘܿܢܵܟ܁>
    text <܃ܣܲܝܒܵܪ ܚܲܫܹ̈ܐ ܚܵܫܘܿܫܵܐ>
    text <ܘܐܸܫܬܝܼ ܟܵܣܵܠ ܕܒܹܝܬܼ ܐܵܕܼܵܡ܁>
    text <܃ܕܠܲܪܘܡܵܐ ܡܸܬܥܲܠܹܐ ܐܲܢ̄ܬܿ>
    text <܃ܒܵܬܲܪ ܚܲܫܵܐ ܘܡܘܼܟܵܟܼܵܐ>
    text <܃ܢܹܐܬܘܢ ܗܫܐ ܛܥ̈ܝܐ>
    text <ܐܸܘܛܸܝܟܹܐ ܘܡܢܘ̈ܬܐ܁>
    text <܃ܘܲܢܚܵܘܘܿܢ ܐܲܝܟ ܕܡܥܵܕܝܢ>
    text <ܨܠܘܿܬܵܐ ܘܚܲܫܵܐ ܕܡ̇ܢ ܐܸܢܘܿܢ܁>
    text <܃ܡܲܢܘ̣ ܕܨܲܠܝܼ ܩܕܼܵܡ ܚܲܫܵܐ>
    text <ܚܲܟܝܼܡܵܐ ܚܲܣܝܼܪ ܗܵܘܢܵܐ܁>
    text <܃ܘܠܲܡ̇ܢ ܚܲܝܸܠ ܪܘܼܚܵܫܵܐ>
    text <ܓܠܝܼ ܘܒܲܕܸܩ ܠܝܼ ܣܘܼܟܵܠܟ܁>
    text <܃ܝܵܪܲܥܢܵܐ ܐܲܝܟ ܕܡܥܕ ܐܲܢ̄ܬܿ>
    text <ܠܪܵܘܡܵܐ ܕܠܲܥ̣ܠ ܣܵܠܸܩ ܐܲܢ̄ܬܿ܁>
    text <܃ܘܠܐܝܼܬܝܵܐ ܡܸܠܬܼܵܐ ܕܡ̣ܢ ܐܲܒܼܵܐ>
    text <ܠܚܲܫܵܐ ܡܬܲܚܬܹܐ ܓܘܼܪܦܵܟ܁>
    text <܃ܐܘ ܓܘܼܢܚܐ ܕܠܵܐ ܡܸܬܡܲܠܲܠ>
    text <ܐܘ ܥܘ̣ܠܐ ܕܠܵܐ ܡܸܬܼܚܲܣܹܐ܁>
    text <܃ܕܚܝܼܠܵܐ ܕܐܲܚܝܼܕ ܠܲܒܼܪܝܼܬܼܵܐ>
    text <ܡܚܝܼܠܵܐ ܥܲܒܼܕܘܼܗܝ ܒܐܵܓܼܘܿܢܵܐ܁>
    text <܃ܐܘܿ ܨܒܼܝܵܢܵܐ ܡܲܪܚܵܐ>
    text <ܕܟܼܡܵܐ ܐܲܡܪܲܚ ܘܐܸܫܠܲܥܠܝܼ܁>
    text <ܕܗܘ̇ ܕܥܒܲܕ ܪܘܼܚ ܡܲܠܲܐܟܵܘ̈ܗܝ܃>
  block
    text <ܡ̣ܢ ܥܝܼܪܵܐ ܡܸܬܚܲܝܲܠ ܗ̄ܘ̣ܵܐ܁>
    text <܃ܠܡܲܢܘ ܡܨܲܠܹܐ ܗ̄ܘ̣ܵܐ ܡܸܠܬܵܐ>
    text <ܐܘ ܕܲܓܠܝܼܙ ܡ̣ܢ [܁܁܁] ܒܘܼܝܵܢܵܐ܁>
    text <܃ܕܫܘܼܠܛܵܢܵܐ ܩܢܐ ܒܐܝܼܬܘܼܬܵܐ>
    text <ܒܲܕܡܘܼܬܼ ܐܲܒܼܵܐ ܝܵܠܘܿܕܹܗ܁>
    text <܃ܐܲܝܟܵܢ ܐܲܫܠܸܦ ܡ̣ܢ ܚܲܫܹ̈ܐ>
    text <ܗܘ̇ ܚܲܝܠܵܐ ܕܛܥܝܼܢ ܛܠܵܐ܁>
    text <܃ܘܥܘܼܕܪܢܵܐ ܠܡ̇ܢ ܫܵܐܸܠ ܗ̄ܘ̣ܵܐ>
    text <ܗܘ̇ ܝܵܗܘܒܼܵܐ ܕܛܒ̈ܬܐ܁>
    text <܃ܡ̇ܢ ܣܲܝܥܹܗ ܒܒܵܪܘܿܝܘܼܬܼܵܐ>
    text <ܟܲܕ ܐܲܝܬܝܼ ܟܠ ܠܲܗܘܵܝܵܐ܁>
    text <܃ܕܗܵܫܵܐ ܒܚܲܫܹܗ ܕܨܲܠܝܼܫܵܐ>
    text <ܩܪ̣ܵܐ ܡܲܠܐܟܼܵܐ ܠܥܘܼܕܪܵܢܹܗ܁>
    text <܃ܚܡܘܠ ܓܘܼܕܦܲܝ̈ܟ ܡܲܪܵܚܵܐ>
    text <ܠܵܐ ܚܵܫܚܝܼܢ ܠܲܢ ܦܘܼܫܵܩܲܝ̈ܟ܁>
    text <܃ܙܪܲܥܵܐ ܗ̄ܝ̣ ܛܵܒܵܐ ܬܵܘܕܝܼܬܲܢ>
    text <ܠܵܐ ܬܸܚܠܘܿܛ ܒܵܗ̇ ܙܝܼܙܵܢܲܝ̈ܟ܁>
    text <܃ܠܵܐ ܬܸܬܲܚܬܹܐ ܡܸܠܬܹܗ ܕܐܲܒܼܵܐ>
    text <ܠܚܫܹ̈ܐ ܕܩܢܹܝܢ ܡܝܘܬ̈ܐ܁>
    text <܃ܘܠܵܐ ܬܲܣܩܝܼܘܗܝ ܠܝܼܚܝܼܕܵܝܵܐ>
    text <ܥܲܠ ܥܘܼܕܪܢܵܐ ܕܬܘܼܩܵܢܹܗ܁>
    text <܃ܡ̇ܢ ܡܲܠܸܠ ܐܲܝܟ ܗܵܢ ܥܘ̣ܠܵܐ>
    text <ܡ̇ܢ ܐܲܡܪܲܚ ܐܲܝܟ ܗܵܢ ܛܥܝܵܐ܁>
    text <܃ܕܚܲܝܠܵܐ ܡܝܲܚܸܠ ܪ̈ܘܚܫܐ>
    text <ܡܚܝܼܠܵܐ ܚܲܫܒܘܼܗܝ ܒܲܨ ܠܝܼܒܵܐ܁>
    text <܃ܠܵܐ ܬܛܥܘܿܢ ܐܵܘ ܡܪ̈ܚܹܐ>
    text <ܠܵܐ ܒܨܝܼܪ ܡܸܠܬܐ ܡ̣ܢ ܐܲܒܼܘܼܗܝ܁>
    text <܃ܘܠܵܘ ܥܘܼܕܪܢܵܐ ܫܵܐܸܠ ܗ̄ܘ̣ܵܐ>
    text <ܒܪܵܘܿܝܵܐ ܡ̣ܢ ܪܘܼܚܵܢܵܐ܁>
    text <܃ܦܲܓܼܪܢܵܐ ܗ̄ܘ̣ ܕܡܨܠܹܐ ܗ̄ܘ̣ܵܐ>
    text <ܕܣܢܝܼܩ ܗ̄ܘ̣ܵܐ ܥܲܠ ܥܘܼܕܪ̈ܢܵܐ܁>
    text <܃ܚܵܫܘܿܫܵܐ ܕܚܸܠ ܡ̣ܢ ܚܲܫܹ̈ܐ>
    text <ܕܠܘܹܝܢ ܚܲܫܹ̈ܐ ܠܲܟܼܝܵܢܹܗ܁>
    text <܃ܒܲܪ ܓܸܢܣܲܢ ܡܸܬܟܲܫܲܦ ܗ̄ܘ̣ܵܐ>
    text <ܚܠܵܦ ܢܲܦܫܹܗ ܘܟܢܘ̈ܬܐ܁>
    text <܃ܕܝ̇ܕܲܥ ܗ̄ܘ̣ܵܐ ܕܚܵܫܲܓ ܗ̄ܘ̣ܵܐ ܠܹܗ>
    text <ܥܘܼܕܪܵܢܵܐ ܒܥܸܕܵܢ ܚܲܫܵܐ܁>
    text <܃ܗܘ̤ܝܘ ܕܲܕܼܚܸܠ ܡ̣ܢ ܚܲܫܵܐ>
    text <܃ܕܚ̣ܙܵܐ ܟܝܵܢܹܗ ܕܡܵܝܘܬܵܐ ܗ̄ܘ̣>
    text <܃ܘܥܲܠ ܗܵܕܹܐ ܡܚܲܝܸܠ ܗ̄ܘ̣ܵܐ ܠܹܗ>
    text <ܡܠܐܟܼܵܐ ܒܥܸܕܵܬ ܚܲܫܵܐ܁>
    text <܃ܒܫܲܪܵܪܵܐ ܨܲܠܝܼ ܘܲܕܚܸܠ>
    text <ܘܠܵܘ ܒܐܣܟܹܝܡܵܐ ܫܐܝܼܠܵܐܹܝܬ܁>
    text <܃ܘܒܲܫܪܵܪܵܐ ܡܚܲܝܸܠ ܗ̄ܘ̣ܵܐ ܠܹܗ>
    text <ܡܲܠܲܐܟܵܐ ܐܲܝܟ ܕܠܐ ܠܹܝܛܵܐ܁>
    text <܃ܐܸܢ ܠܵܘ ܒܲܫܪܵܪܵܐ ܨܠܝܼ>
    text <ܡܵܕܹܝܢ ܠܵܐ ܗ̄ܘ̣ܵܐ ܒܲܪܢܵܫܵܐ ܗ̄ܘ̣܁>
    text <܃ܒܲܛܝܼܠ ܡܵܕܹܝܢ ܬܘܼܟܠܵܢܲܢ>
    text <܃ܠܵܐ ܬܛܲܒܥܘܼܢܵܝܗܝ ܡܲܪ̈ܚܹܐ>
    text <ܠܲܟܼܝܢܲܢ ܒܗܵܘܬܵܐ ܕܡܵܘܬܐ܁>
    text <܃ܫܒܘܩܘ ܡܸܬܪܡܪܲܡ ܕܝܼܚܝܲܢ>
    text <ܒܐܲܝܼܩܵܪܵܐ ܥܲܡ ܒܲܪ ܓܸܢܣܲܢ܁>
    text <܃ܨܠܝܼ ܒܚܲܫܵܐ ܚܵܫܘܿܫܵܐ>
    text <ܘܩܲܒܸܿܠ ܐܝܼܬܝܵܐ ܒܵܥܘܿܬܹܗ܁>
    text <܃ܘܐܲܫܠܸܡ ܢܲܦܫܹܗ ܠܐ ܚܘܿܕܘ̈ܗܝ>
    text <ܕܢܫܡܠܹܐ ܠܒ̇ܕܐ ܕܐܲܒܼܘܼܗܝ܁>
    text <܃ܡܛܠܝܼ ܟܸܢܫܵܐ ܕܡܲܪ̈ܚܹܐ>
    text <ܘܝܗܘܼܕܵܐ ܐܲܝܟ ܗܕܚ̣ܐ܁>
    text <܃ܘܩܪܒ ܘܫܠܡܗ ܠܚܢܢܐ>
    text <ܘܢܲܫܩܹܗ ܢܟܝܼܠܐ ܠܒܲܣܝܼܡܵܐ܁>
    text <܃ܐܘܿ ܬܲܠܡܝܼܕܵܐ ܙܹܐܦܵܢܵܐ>
    text <ܐܘܿ ܪܵܚܡܵܐ ܕܲܢܟܝܼܠ ܚܘܼܒܹܗ܁>
    text <܃ܕܛܲܥܝܼܢ ܣܲܝܦܲܐ ܒܪܸܥܝܵܢܹܗ>
    text <ܘܒܣܦܘ̈ܬܹܗ ܢܘܼ̈ܫܩܵܬܵܐ܁>
    text <܃ܥܲܠ ܗܝ̇ ܕܐܝܬܝܬ ܐܡ̣ܪ ܠܹܗ>
    text <ܕܩܪ̣ܝܗܝ ܪܚܡܐ ܟܲܕܲܒܼܵܐ܁>
    text <܃ܣܥܘܿܪ ܨܒܼܝܵܢܵܟ ܡܲܪܵܚܵܐ>
    text <ܡ̇ܢ ܢܫܸܩ ܐܲܢ̄ܬܿ ܠܝܼ ܒܐܣܟܹܡܵܐ܁>
    text <܃ܒܢܘܿܫܩܬܐ ܠܲܡ ܡܲܫܠܸܡ ܐܲܢ̄ܬܿ ܠܝܼ>
    text <ܬܲܠܡܝܼܕܵܐ ܡܙܲܒܸܢ ܪܲܒܹܗ܁>
    text <܃ܠܡܵܢܵܐ ܡܟܲܣܹܐ ܐܲܢ̄ܬܿ ܒܲܫܠܵܡܵܐ>
    text <ܣܲܝܦܵܐ ܠܛܝܼܫܵܐ ܕܪܥܝܟܟ܁>
    text <܃ܠܡ̇ܢ ܒܵܥܹܝܢ ܐ̄ܢܬܘܿܢ ܐܡ̣ܪ ܗ̄ܘ̣ܵܐ>
    text <ܒܗܝܼܠܵܐ ܠܟܸܢܫܵܐ ܕܡܪ̈ܚܹܐ܁>
    text <܃ܘܐܲܪܡܝܼ ܐܸܢܘܿܢ ܥܲܠ ܐܲܪܥܵܐ>
    text <ܕܲܢܚܵܘܹܐ ܚܹܝܠ ܪܲܒܘܼܬܹܗ܁>
    text <܃ܣܝܦ̈ܐ ܫܩܲܠܘ ܗ̄ܘ̣ܵܘ ܬܲܠܡܝܼܕܹ̈ܐ>
    text <ܕܚܙ̣ܵܘ ܕܣܥ̣ܘ[܁܁܁] ܡܲܪ̈ܵܚܹܐ܁>
    text <܃ܘܪܬܲܚ ܫܸܡܥܘܿܢ ܒܲܛܢܵܢܵܐ>
    text <ܐܲܝܟ ܕܢܫܠܸܡ ܫܘܼܘܕܵܝܹܗ܁>
    text <܃ܒܐܸܕܢܵܐ ܕܦܣܲܩ ܣܒ̇ܪ ܗ̄ܘ̣ܵܐ>
    text <ܕܡܫܡܠܹܐ ܚܘܼܒܵܐ ܕܪܲܒܹܗ܁>
    text <܃ܘܐܦ ܝ̇ܕܥ ܟܠ ܦܲܢܝܼ ܠܹܗ>
    text <ܕܟܲܕܘܿ ܣܦܸ̇ܩ ܥܘܼܕܪܵܢܵܟ܁>
    text <܃ܚܵܘܝܼ ܚܘܼ ܒܹܗ ܒܲܣܝܼܡܵܐ>
    text <ܐܲܝܟ ܕܦܲܐܹܐ ܗ̄ܘ̣ܵܐ ܠܡܹܐܬܝܼܬܹܗ܁>
    text <܃ܘܣܵܡܲܗ̇ ܠܹܐܕܢܵܐ ܒܪܸܫ ܓܘܼܫܡܵܐ>
    text <ܘܠܵܐ ܒܗܸܬ ܟܹܢܫܵܐ ܕܡܲܪ̈ܚܹܐ܁>
    text <܃ܠܒܹܝܬ ܕܝܼܢܵܐ ܢܲܓܼܕܘܼܗܝ ܘܐܸܙܲܠ>
    text <܃ܕܢܸܫܬܐ ܐܲܝܟ ܚܲܝܵܒܼܵܐ>
    text <ܘܫܲܒܼܩܘܼܗܝ ܘܲܥܪܲܩܘ ܬܲܠܡܝܼܕܼܵܘ̈ܗܝ܃>
  block
    text <ܘܠܵܐ ܩܵܘܝܼܘ ܥܲܡܹܗ ܒܚܲܫܵܐ܁>
    text <܃ܫܸܡܥܘܿܢ ܒܵܬܪܹܗ ܐܙ̇ܠ ܗ̄ܘ̣ܵܐ>
    text <ܕܢܚܙܹܐ ܚܲܪܬܵܐ ܕܫܘܼܐܵܠܹܗ܁>
    text <܃ܓܲܪܓܹܗ ܚܘܼܒܹܗ ܠܛܢܢܐ>
    text <ܘܥ݂ܲܠ ܥܲܡ ܪܲܒܹܗ ܠܒܹܝܬܼ ܕܝܢܵܐ܁>
    text <܃ܫܲܐܠܘܼܗܝ ܕܲܚ̈ܫܹܐ ܠܬܲܡܝܼܡܵܐ>
    text <ܕܠܡܵܐ ܐܵܦ ܐܲܢ̄ܬܿ ܬܲܠܡܝܼܕܵܐ ܐܲܢ̄ܬܿ܁>
    text <܃ܘܩܝܬ̤ ܗ̄ܘ̣ܵܬ ܚܲܡܝܼܡܘܼܬܹܗ>
    text <ܘܛܥ̣ܐ ܠܟܼܠܗܘܿܢ ܫܘܼܘܕܵܝܵܘ̈ܗܝ܁>
    text <܃ܚܲܫܵܐ ܕܡܵܘܬܵܐ ܐܲܙܝܼܥܹܗ>
    text <ܠܗܘ̇ ܪܹܫܵܐ ܕܲܬܪܹܥܣܲܪܬܵܐ܁>
    text <܃ܘܐܸܬܪܦܝܼ ܘܚܵܒܼ ܨܒܼܝܵܢܹܗ>
    text <ܒܟܦܘܼܪܝܵܐ ܕܬܲܠܵܬܼ ܙܲܒܼܢܝܼ̈ܢ܁>
    text <܃ܒܨܲܦܪܵܐ ܚܵܪܒܹܗ ܦܪܘܿܩܲܢ>
    text <ܟܲܕ ܢ̇ܦܸܩ ܡ̣ܢ ܒܹܝܬ ܕܝܼܢܵܐ܁>
    text <܃ܘܒܲܚܝܵܪܹܗ ܡܲܟܸܣ ܗ̄ܘ̣ܵܐ ܠܹܗ>
    text <ܕܐܲܝܟܵܘ ܚܘܼܬܪܵܟ ܛܲܢܵܢܵܐ܁>
    text <܃ܐܸܬܬܲܢܲܚ ܫܸܡܥܘܿܢ ܘܲܒܼܕܵܐ>
    text <ܕܥܲܗܕܹܗ ܪܲܒܹܗ ܫܘܼܘܕܵܝܹܗ܁>
    text <܃ܕܐܸܫܬܵܘܕܝܼ ܕܠܵܐ ܟܦ̇ܪ ܐ̄ܢܵܐ>
    text <ܘܝܼܡܵܐ ܕܠܵܐ ܝܵܕܲܥ ܐܲܢ̄ܐ ܠܹܗ܁>
    text <܃ܠܵܐ ܐܩܨ ܠܗ ܣܲܟܼܠܘܼܬܼܵܐ>
    text <ܪܲܒܵܐ ܠܪܹܫܵܐ ܕܬܲܠܡܝܼ̈ܕܹܐ܁>
    text <܃ܕܥܲܠ ܗ̇ܝ ܫܲܒܼܩܹܗ ܕܢܬܪܦܹܐ>
    text <ܕܬܣܲܒܼ ܡܸܠܬܹܗ ܫܘܼܠܵܡܵܐ܁>
    text <܃ܪܸܫ ܒܸܢܝܵܢܵܐ ܕܝܘܼܠܦܵܢܹܗ>
    text <ܣܵܡܹܗ ܠܪܹܫܵܐ ܕܲܫܠܝܼܚ̈ܐ܁>
    text <܃ܘܒܟܦܘܪܝܹܗ ܘܲܬܼܘܵܬܼ ܢܲܦܫܹܗ>
    text <ܕܪܲܫ ܒܹܗ ܐܘܼܪܚܵܐ ܠܐܒܝܼ̈ܕܹܐ܁>
    text <܃ܩܕܼܵܡ ܦܝܼܠܛܘܿܣ ܐܲܩܝܼܡܘܼܗܝ>
    text <ܠܙܲܟܵܝܵܐ ܐܲܝܟ ܚܲܝܵܒܼܵܐ܁>
    text <ܟܲܕ ܫܵܓܼܫܝܼܢ ܠܹܗ ܠܕܝ̇ܢܐ>
    text <ܕܡܲܠܟܘܼܬܼܵܐ ܨܒܼܵܐ ܕܢܸܚܛܘܿܦ ܠܹܗ܁>
    text <܃ܘܥܲܠ ܗܵܕܹܐ ܡܫܲܐܸܠ ܗ̄ܘ̣ܵܐ ܠܹܗ>
    text <ܦܝܼܠܵܛܘܿܣ ܟܲܕܼ ܕܵܐܸܢ ܠܹܗ܁>
    text <ܕܐܸܢ ܡܲܠܟܵܐ ܐܲܢ̄ܬ ܐܲܝܟ ܕܐܸܡ݂ܲܪܘ܁>
    text <ܒܢܲܝ̈ ܥܵܡܵܟ ܘܲܟܼܢܵܘܵܬ̈ܟ܁>
    text <܃ܠܵܐ ܕܹܝܢ ܦܲܢܝܼ ܦܸܬܼܓܼܵܡܵܐ>
    text <ܕܫܬܩܵܐ ܦܐܹܐ ܗ̄ܘ̣ܵܐ ܠܡܘܼܟܵܟܹܗ܁>
    text <܃ܕܬܫܠܡ ܡܸܠܬܹܗ ܒܥ̇ܒܕܐ>
    text <ܕܠܵܐ ܦܬܲܚ ܦܘܼܡܹܗ ܒܡܡܟܹܗ܁>
    text <܃ܩܕܼܵܡ ܦܝܼܠܵܛܘܿܣ ܩܵܥܹܝܢ ܗ̄ܘ̣ܵܘ>
    text <ܒܢܲܝ̈ ܐܲܒܼܪܵܗܵܡ ܛܵܠܘܿܡܹ̈ܐ܁>
    text <܃ܕܙܩܘܦܝܗܝ ܠܚܲܝܵܒܼ ܡܵܘܬܵܐ>
    text <ܕܫܲܓܼܫܹܗ ܠܥܲܡܲܢ ܘܐܲܙܝܼܗ܁>
    text <܃ܕܝ̇ܢܐ ܕܠܵܘ ܡ̣ܬ ܥܲܡܵܐ ܗ̄ܘ̣>
    text <ܙܲܕܸܩ ܘܩ̣ܥܐ ܕܙܲܟܵܝܵܐ ܗ̄ܘ̣܁>
    text <܃ܘܥܲܡܵܐ ܕܝܵܕܲܥ ܠܐܲܠܵܗܵܐ>
    text <ܒܙܹܐܦܵܐ ܚܲܦܝܗ̇ ܠܟܹܐܢܘܼܬܼܵܐ܁>
    text <܃ܩܲܒܠܘܼܗܝ ܠܕܡܹܗ ܛܵܠܘܿܡܹ̈ܐ>
    text <ܕܢܸܗܘܹܐ ܥܠܲܝܗܘܿܢ ܠܲܬܒܲܥܵܬܐ܁>
    text <܃ܕܠܥܝܵܪܬܵܐ ܕܩܸܛܠܹܗ ܣܵܡܡܘܼܗ̇>
    text <ܕܢܸܬܚܲܝܒܘܿܢ ܒܵܗ̇ ܝܲܠܕܲܝ̈ܗܘܿܢ>
    text <܃ܐܲܫܝܼܓ ܐܝܼܕܼܵܘ̈ܗܝ ܕܝ̇ܢܐ>
    text <ܘܚܲܣܝܼ ܢܲܦܫܹܗ ܡ̣ܢ ܩܸܛܠܹܗ܁>
    text <܃ܘܕܲܒܼܪܘܼܗܝ ܘܲܢܦܲܩ̣ܘ ܛܵܠܘܿܡܹ̈ܐ>
    text <ܕܢܨܥܪܘܼܢܵܝܗܝ ܒܨܠܝܼܒܼܵܐ܁>
    text <܃ܚܘܼܫܵܒܼܵܐ ܕܢܟܼܠܵܐ ܪܵܟܸܒܘ>
    text <ܥܲܡ ܪܵܒܗܘܿܢ ܐܵܟ̇ܠܩܲܪܨܵܐ܁>
    text <܃ܕܒܨܠܝܼܒܼܵܐ ܫ̇ܘܹܐ ܕܢܡܘܼܬ>
    text <ܐܲܝܟ ܥܒ̇ܪ ܥܲܠ ܢܵܡܘܿܣܵܐ܁>
    text <܃ܥܲܡ ܓܲܝܵܣܹ̈ܐ ܐܬܪܥܝܼܘ>
    text <ܕܢ̄ܨܚ ܕܢܨܚܘܢܵܝܗܝ ܡܲܪ̈ܚܹܐ܁>
    text <܃ܕܟܲܕ ܚܵܝܪܝܼܢ ܒܹܗ ܚܲܙ̈ܝܹܐ>
    text <ܥܲܡ ܣܪ̈ܘܿܚܹܐ ܢܸܡܢܘܼܢܵܝܗܝ܁>
    text <܃ܒܪܸܫ ܩܲܝܣܵܐ ܪܲܟܸܒܘ ܩܲܒܼܥܘܼܗܝ>
    text <ܕܢܸܗܘܹܐ ܚܙܵܬܐ ܠܚܲܙ̈ܝܹܐ܁>
    text <܃ܟܲܕ ܗܘ̤ ܕܝܼܠܹܗ ܡܫܲܡܠܹܐ ܗ̄ܘ̣ܵܐ>
    text <ܡܵܘܬܹܗ ܒܓܸܠܝܵܐ ܡܲܟܼܪܸܙ ܗ̄ܘ̣ܵܐ܁>
    text <܃ܡ̣ܢ ܟܵܗܢܹ̈ܐ ܡܬܡܝܲܩ ܗ̄ܘ̣ܵܐ>
    text <ܘܡ̣ܢ ܥܲܡܵܐ ܡܸܬܒܲܙܲܚ ܗ̄ܘ̣ܵܐ܁>
    text <ܕܗ̇ܘ ܥܘܼܡܪܵܐ ܕܐܠܗܘܼܬܵܐ܁>
    text <܃ܘܐܲܠܵܗܘܼܬܵܐ ܡܙܝܼܥܵܐ ܗ̄ܘ̣ܵܬ>
    text <ܠܲܟܼܝܵܢܹܗ ܥܲܠ ܡܡܵܟܹܗ܁>
    text <܃ܢܚܬܐ ܕܐܒܼܥܵܐ ܠܒܼܝܼܫܝܼܢ ܗ̄ܘ̣ܵܘ>
    text <ܫܡܲܝܵܐ ܘܐܲܪܥܵܐ ܘܟܼܠ ܕܒܼܗܘܿܢ܁>
    text <܃ܥܲܠ ܗܘ̇ ܦܓܼܪܐ ܩܕܝܼܫܵܐ>
    text <ܕܡܨܛܥܪ ܗ̄ܘ̣ܵܐ ܡ̣ܢ ܛܲܡ̈ܐܹܐ܁>
    text <܃ܫܸܡܫܵܐ ܥܪܲܩ̣ ܩܛܲܫܝܼ ܢܘܼܗܪܹܗ>
    text <ܘܣܲܗܪܵܐ ܠܲܕܡܵܐ ܐܸܫܬܲܚܠܲܦ܁>
    text <ܕܠܵܐ ܢܸܬܒܲܣܡܘܿܢ ܛܵܠܘܿܡܹ̈ܐ܃>
  block
    text <ܡ̣ܢ ܦܲܐܝܘܼܬܵܐ ܕܕܸܠܩܲܝ̈ܗܘܿܢ܁>
    text <܃ܠܐܲܪܥܵܐ ܙܵܘܥܵܐ ܡܲܪܥܸܠ ܗ̄ܘ̣ܵܐ>
    text <ܘܫܘܼ݁ܥܹܐ ܘܟܸܐܦܹ̈ܐ ܡܨܲܪܹܐ ܗ̄ܘ̣ܵܐ܁>
    text <܃ܟܲܕ ܡܟܣܝܼܢ ܗ̄ܘ̣ܵܘ ܫܲܬܝܼ̈ܩܹܐ>
    text <ܠܠܸܒܵܐ ܩܲܫܝܵܐ ܕܡܲܪ̈ܚܹܐ܁>
    text <܃ܪܘܼܚܵܐ ܨܪܵܐ ܠܐܲܦܲܝ̈ ܬܲܪܥܵܐ>
    text <ܘܨܲܥܪܹܗ ܠܗܲܝܟܵܠ ܚܘܼܣܵܝܵܐ܁>
    text <܃ܘܚܵܘܝܼ ܕܡܲܪܦܹܐ ܘܫܵܒܸܩ ܠܹܗ>
    text <ܕܣܕܩܹܗ ܠܢܚܬ̇ܐ ܕܢܲܟܼܦܘܼܬܹܗ܁>
    text <܃ܩܲܒܼܪܹ̈ܐ ܕܟܸܐܢܹ̈ܐ ܐܸܬܦܲܬܲܚܘ>
    text <ܕܐܲܙܝܼܥ ܐܸܢܘܿܢ ܦܘܼܩܕܵܢܵܐ܁>
    text <܃ܕܢܸܗܘܘܸܐ ܡܝܼ̈ܬܹܐ ܟܵܪ̈ܙܿܘܹܐ>
    text <ܕܲܩܝܵܡܘܬܹܗ ܕܡܲܚܹܐ ܡܝܼ̈ܬܐ܁>
    text <܃ܒܨܨܹ̈ܐ ܣܲܬܪܘܼܗܝ ܡܲܪ̈ܲܚܹܐ>
    text <ܠܝܘ ܠܝܵܘܣܸܦ ܕܪܟܸܒܼ ܠܹܗ ܡܸܠܬܵܐ܁>
    text <܃ܘܡܸܠܬܐ ܐܲܙܝܼܥ ܫܲܬܝܼܩܹ̈ܐ>
    text <܃ܕܢܕܘܢܘܿܢ ܥܲܡ ܡܲܠܠܹ̈ܐ>
    text <܃ܡܸܨܥܲܬ̤ ܓܲܝܵܣܹ̈ܐ ܙܲܩܦܘܼܗܝ>
    text <ܐܲܝܟ ܣܵܥܘܿܪܵܐ ܕܒܼܝܼ̈ܫܬܵܐ܁>
    text <܃ܘܟܲܕ ܠܵܐ ܨܒܹܝܢ ܚܬܡܘ ܗ̄ܘ̣ܵܘ>
    text <ܦܠܸܐܬܵܐ ܕܢܒܼܝܼܘܼܬܵܐ܁>
    text <܃ܠܓܝܣܵܐ ܕܡ̣ܢ ܝܲܡܝܼܢܵܐ>
    text <ܬܿܗܪܵܐ ܢܓܕܹܗ ܠܲܬܘܬܵܐ܁>
    text <܃ܘܒܲܚܲܒܿܪܹܗ ܡܸܬܥܲܕܲܠ ܗ̄ܘ̣ܵܐ>
    text <ܕܢܫܠܝܘܼܗܝ ܡ̣ܢ ܓܘܼܕܦܹܗ܁>
    text <܃ܒܩ̈ܠܹܐ ܕܲܡܠܹܝܢ ܚܸ̈ܢܵܓܬܐ>
    text <ܡܬܟܫܲܦ ܗ̄ܘ̣ܵܐ ܓܲܝܵܣܵܐ܁>
    text <܃ܟܲܕ ܫܵܐܸܠ ܗ̄ܘ̣ܵܐ ܫܘܼܒܼܩܵܢܵܐ>
    text <ܕܢܸܫܘܝܲܝ ܪ̈ܲܚܡܹܐ ܒܝܘܿܡ ܕܝܼܢܵܐ܁>
    text <܃ܒܥܲܝܢܵܐ ܟܣܝܼܬܼܵܐ ܕܪܸܥܝܵ[܁܁܁]ܐ>
    text <ܚܙܵܗ̇ ܠܡܲܠܟܘܼܬܵܐ ܕܲܫܡܲܝܵܐ܁>
    text <܃ܘܲܠܘܵܬܼ ܡܵܪܲܢ ܐܸܡ̣ܪ ܗ̄ܘ̣ܵܐ>
    text <ܕܐܫܘܢܝ ܕܐܸܚܙܝܼܗ̇ ܠܡܲܠܟܘܼܬܵܟ܁>
    text <܃ܐܘ ܬܗܪܵܐ ܕܒܓܝܵܣܵܐ>
    text <܃ܡܸܬܼܡܲܠܲܠ ܗ̄ܘ̣ܵܐ ܠܐܲܪ̈ܥܵܢܹܐ>
    text <܃ܕܠܨܠܝܼܒܵܐ ܕܲܨܲܠܝܼܒܼ ܥܲܡܹܗ>
    text <ܡܲܠܟܘܼܬܼܵܐ ܫܵܐܸܠ ܗ̄ܘ̣ܵܐ ܠܹܗ܁>
    text <܃ܠܵܐ ܕܹܝܢ ܛܲܠܡܹܗ ܡܲܚܹܐ ܟܠ>
    text <ܠܓܼܝܵܣܵܐ ܐܲܓܼܪܵܐ ܕܡܸܠܵܘ̈ܗܝ܁>
    text <܃ܘܦܲܢܝܼ ܘܝܲܗ̣̄ܒ ܠܹܗ ܦܘܼܪܥܵܢܵܐ>
    text <܃ܡܲܠܟܘܼܬܼܵܐ ܚܠܵܦ ܬܵܘܕܝܼܬܼܵܐ>
    text <܃ܒܥ̇ܒܕܵܐ ܓܲܡܪܹܗ ܨܐܕܵܘܗܝ>
    text <ܠܫܘܼܘ ܕܐܸܫܬܵܘܕܝܼ ܠܹܗ܁>
    text <܃ܕܐܲܥܠܹܗ ܥܲܡܹܗ ܒܝܲܕܼ ܢܲܦܫܹܗ>
    text <ܠܦܪܕܿܝܼܣܵܐ ܒܲܥܕܲܢ ܡܵܘܬܹܗ܁>
    text <܃ܐܘܿ ܬܲܗܪܵܐ ܕܲܒܼܓܵܓܘܿܠܬܵܐ>
    text <ܒܡܝܘܬܵܐ ܡܸܬܡܲܡܠܲܠ ܗ̄ܘ̣ܵܐ܁>
    text <܃ܕܦܲܓܼܪܵܐ ܕܲܩܒܝܼܥ ܒܲܨܠܝܼܒܼܵܐ>
    text <ܐܘܼܪܚܵܐ ܠܲܠܕܼܢ ܕܵܪܸܫ ܗ̄ܘ̣ܵܐ܁>
    text <܃ܐܘ ܡܝܼܬܵܐ ܕܡܘܼܬܹܗ ܐܲܟܼܪܸܙ>
    text <ܚܵܝܵܬ ܡܝܼ̈ܬܐ ܠܥܲܢܝܼܕ̈ܐ܁>
    text <܃ܐܘ ܦܟܝܼܪܵܐ ܕܲܒܼܪܸܫ ܩܲܝܣܵܐ>
    text <ܕܫܪܐ ܦܟܪܹ̈ܐ ܕܲܚܛܝܼܬܼܵܐ܁>
    text <܃ܒܚܲܫܹ̈ܐ ܕܡܵܘܬܵܐ ܚܵܐܹ̇ܫ ܗ̄ܘ̣ܵܐ>
    text <܃ܦܲܓܼܪܵܐ ܠܒܘܿܫܹܗ ܕܝܼܚܝܼܕܵܐ>
    text <܃ܘܠܵܐ ܫܲܒܼܩܹܗ ܘܫܲܢܝܼ ܡܸܢܹܗ>
    text <ܐܵܦܠܵܐ ܒܲܥܕܢ ܡܘܼܟܵܟܹܗ܁>
    text <܃ܠܹܗܘ̤ ܡܲܓܼܥܸܠ ܗ̄ܘ̣ܵܐ ܢܲܦܫܹܗ>
    text <ܡܝܘܬܵܐ ܟܲܕ ܟܪܝܵܐ ܠܹܗ܁>
    text <܃ܕܒܼܐܝܼܕܲܝ̈ܟ ܠܲܡ ܣܵܐܸܡ ܐ̄ܢܵܐ ܢܲܦܫܝ>
    text <ܦܢܵܗ̇ ܠܥܘܼܡܪܗ̇ ܒܲܫܠܵܡܵܐ܁>
    text <܃ܪܫܹܗ ܐܪܟܸܢ ܒܨܠܝܼܒܼܵܐ>
    text <ܘܐܫܠܸܡ ܢܲܦܫܹܗ ܠܒܵܪܘܿܝܵܐ܁>
    text <܃ܟܲܕ ܣܵܗܸܕ ܫܘܼܢܵܝ ܢܲܦܫܹܗ>
    text <ܕܡܵܘܬܹܗ ܠܵܐ ܗ̄ܘ̣ܵܐ ܕܩܲܛܝܼܪܵܐ ܗ̄ܘ̣܁>
    text <܃ܗܵܐ ܥܸܕܲܢܵܐ ܕܲܡܚܵܘܹܐ>
    text <ܚܲܫܵܐ ܘܡܵܘܬܵܐ ܕܡ̇ܢ ܐܸܢܘܼܢ܁>
    text <܃ܟܲܕ ܡܲܠܸܦ ܠܲܢ ܒܲܪ ܓܸܢܣܲܢ>
    text <ܕܠܵܐ ܡܫܵܘܬܲܦ ܡܸܠܬܐ ܒܚܲܫܵܘ̈ܗܝ܁>
    text <܃ܒܐܝܕܲܝ̈ܟ ܠܲܡ ܣܵܐܸ̇ܡ ܐ̄ܢܵܐ ܢܲܦܫܝ>
    text <ܢܸܒܥܹܐ ܢܲܦܫܵܐ ܕܡ̇ܢ ܐܝܼܬܹܝܗ̇܁>
    text <܃ܕܡܸܠܬܐ ܚܝܕܵܐ ܕܡ̣ܢ ܐܲܒܼܵܐ>
    text <ܐܘ ܕܟܢܬܢ ܒܲܪ ܐܵܕܼܵܡ܁>
    text <܃ܠܲܝܬ ܢܦܲܫܵܐ ܠܲܐ ܠܗܘܼܬܼܵܐ>
    text <ܗܪܛܝܼܩܵܐ ܠܵܐ ܬܛܥܐ܁>
    text <܃ܕܠܵܐ ܗ̄ܘ̣ܵܐ ܒܢܦܫܵܐ ܡܬܩܝܡܵܐ>
    text <ܚܝܘܼܬܵܐ ܕܐܲܠܵܗܘܼܬܼܵܐ܁>
    text <܃ܢܲܦܫܵܐ ܕܡܝܘܬܵܐ ܐܝܼܬܹܝܗ̇>
    text <ܗܘ̇ ܕܲܠܒܝܼܫ ܗ̄ܘ̣ܵܐ ܗܲܕܵܡܹ̈ܐ܁>
    text <܃ܘܕܩܪܒ ܚܲܫ̈ܐ ܠܗܲܕܵܡܵܘ̈ܗܝ>
    text <ܫܲܢܲܝܲܬ̤ ܡܸܢܹܗ ܒܐܘܼܠܨܵܢܵܐ܁>
    text <܃ܕܢܲܦܫܵܐ ܐܝܼܬ ܗ̄ܘ̣ܵܐ ܒܗ̇ܘ ܦܲܓܼܪܵܐ>
    text <ܕܲܓܼܒܼ̇ܐ ܡܸܠܬܐ ܠܲܥܡܘܪܹܝܗ܁>
    text <܃ܣܗܕܐ ܗܝ̤ ܥܲܠ ܫܘܼܢܵܝܵܗ̇>
    text <ܕܫܒܩܬܹܗ ܒܠܸܕܢ ܚܲܫܵܐ܁>
  block
    text <܃ܚܵܫܘܿܫܵܐ ܗ̄ܘ̣ܵܐ ܕܚܵܐܸ̇ܫ ܗ̄ܘ̣ܵܐ>
    text <܃ܒܚܫ̈ܐ ܩܫܝ̈ܐ ܕܲܨܠܝܼܒܵܐ>
    text <܃ܟܲܕ ܩ̇ܥܐ ܗ̄ܘ̣ܵܐ ܒܚܸܢ̈ܓܬܐ>
    text <ܕܐܲܠܗܝ ܐܲܠܵܗܝ ܠܵܐ ܬܸܪܦܝܫܝ܁>
    text <܃ܠܵܘ ܡܸܠܬܐ ܡܸܬܟܫܦ ܗ̄ܘ̣ܵܐ>
    text <ܠܲܐܒܘܼܗܝ ܕܐܝܼܬܼܵܘܗܝ ܚܲܕ ܥܲܡܹܗ܀>
    text <܃ܠܲܝܬܿ ܐܲܠܵܗܵܐ ܠܲܐܠܵܗܵܝܵܐ>
    text <܃ܐܘܛܝܹܟܹܐ ܡ̇ܢ ܢ̇ܨܐ ܐܲܢ̄ܬ>
    text <܃ܠܵܘ ܡܸܠܬܐ ܐܲܪܟܸܢ ܪܸܫܹܗ>
    text <ܘܲܐܫܸܠܡ ܢܲܦܫܹܗ ܒܲܨܠܝܼܫܵܐ܁>
    text <܃ܢܸܒܼܥܐ ܕܚܲܝܹ̈ܐ ܠܵܐ ܡܵܐܸܬ̇>
    text <ܚܡܘܿܠ ܓܘܼܕܵܦܝ̈ܟ ܡܲܪܚܵܐ܁>
    text <܃ܠܵܐ ܗ̄ܘ̣ܵܐ ܒܐܝܼܬܵܝܐ ܐܸܬܩܥܘ>
    text <ܨܨ̈ܝܐ ܘܪܘܼܡܚܵܐ ܕܒܕܦܢܵܐ>
    text <܃ܠܲܝܬܿ ܗܲܕܵܡܹ̈ܐ ܠܚܝܼܕܵܐ>
    text <ܗܪܣܝܘܛܵܐ ܠܵܐ ܬܡܪܲܚ܁>
    text <܃ܒܸܣܪܵܢܵܐ ܗ̄ܘ̣ ܕܡܩܒܠ ܗ̄ܘ̣ܵܐ>
    text <ܦܲܓܼܪܹܗ ܒܩܲܝܣܵܐ ܕܲܨܠܝܼܒܵܐ܁>
    text <܃ܗܘ̤ ܡܩܲܪܸܒ ܗ̄ܘ̣ܵܐ ܒܵܠܘܿܬܵܐ>
    text <ܕܲܣܬܝܼܩ ܗ̄ܘ̣ܵܐ ܥܲܠ ܥܘܼܕܪܵܢܵܐ܁>
    text <܃ܦܲܓܼܪܵܢܵܐ ܗ̄ܘ̣ ܕܛܠܸܢ ܡܵܘܬܵܐ>
    text <ܕܡܵܝܘܬܵܐ ܗ̄ܘ̣ܵܐ ܒܲܟܸܝܵܢܹܗ܁>
    text <܃ܘܠܝܼܚܝܼܕ̇ܐ ܡܸܬܟܲܫܲܦ ܗ̄ܘ̣ܵܐ>
    text <ܕܒܲܥܥܓܼ ܢܦܫܹܗ ܢܦܫܐ ܠܹܗ܁>
    text <܃ܗܘ̤ ܐܲܪܟܸܢ ܪܸܫܹܗ ܒܩܲܝܣܵܐ>
    text <ܘܐܲܫܠܸܡ ܢܦܲܫܹܗ ܠܒܵܪܘܿܝܵܐ܁>
    text <܃ܘܟܲܕ ܢܲܦܫܹܗ ܫܢܝܲܬ̤ ܠܲܥܕܼܢ>
    text <ܦܲܓܼܪܹܗ ܩܵܘܝܼ ܒܓܼܵܘ ܩܲܒܼܪܵܐ܁>
    text <܃ܠܵܐ ܫܲܒܩܹܗ ܡܸܠܬܹܗ ܕܐܲܒܼܵܐ>
    text <܃ܠܥܘܼܡ[܁܁܁] ܕܟܼܝܵܐ ܕܓܼܒܼܵܬ ܠܹܗ>
    text <܃ܘܟܲܕ ܒܹܗ ܗܘ̣ܐ ܡ̣ܢ ܫܘܼܪܵܝܵܐ>
    text <ܒܡܵܟ̈ܬܹܗ ܠܵܐ ܚܵܐܸܫ̇ ܗ̄ܘ̣ܵܐ܁>
    text <܃ܠܵܐ ܡ̣ܢ ܡܬܘܿܡ ܫܲܢܝܼ ܡܸܢܹܗ>
    text <ܠܵܐ ܒܚܲܫܹ̈ܐ ܘܠܵܐ ܒܲܨܠܝܼܒܼܵܐ܁>
    text <܃ܘܠܵܐ ܡܸܡܬܘܿܩ ܚܲܫ ܒܲܟܼܝܢܹܗ>
    text <ܒܚܲܫܹ̈ܐ ܕܣܲܝܒܵܪ ܒܲ[܁܁܁]ܗ ܦܲܓܼܪܵܢܵܐ܁>
    text <܃ܒܲܠܥܹܗ ܡܵܘܬܵܐ ܠܡܵܝܘܬܿܐ>
    text <ܘܠܵܐ ܚܙ̣ܵܐ ܚܒ̇ܠܐ ܒܹܝܬܼ ܡܝܼ̈ܬܹܐ܁>
    text <܃ܕܠܵܐ ܝܸܗܒܲܬ̤ ܠܹܗ ܢܒܼܝܼܘܼܬܼܵܐ>
    text <ܠܡܵܘܬܼܵܐ ܕܢܸܣܥܹܐ ܥܲܠ ܦܲܓܼܪܹܗ܁>
    text <܃ܒܪܘܼܡܚܵܐ ܕܩܪܘܼܗܝ ܒܹܝܬܼ ܐܸܠܥܵܘ̈ܗܝ>
    text <ܘܲܪܕܵܐ ܕܡܵܐ ܘܡܲܝ̈ܐ ܡܸܢܹܗ܁>
    text <܃ܘܠܵܐ ܬܒܲܪ ܓܲܪܡܵܐ ܒܗܲܕܵܡܵܘ̈ܗܝ>
    text <ܐܲܝܟ ܐܪܙܐ ܕܐܟܬܼܒܼ ܡܘܼܫܹܐ܁>
    text <܃ܦܲܠܸܓܘ ܢܲܚܬܵܘ̈ܗܝ ܡܲܪ̈ܚܹܐ>
    text <ܘܲܐܪܡܝܼܘ ܦܸܣܹ̈ܐ ܒܲܝܢܵܬܗ̈ܘܿܢ܁>
    text <ܘܫܸܠܡܲܬ̤ ܡܸܠܬܹܗ ܒܥܒ̇ܕܐ>
    text <ܢܒܝܼܘܼܬܵܐ ܕܐܲܒܼܘܼܗܝ ܕܵܘܝܼܕ܁>
    text <܃ܐܚܸܬܼܘ ܦܲܓܼܪܹܗ ܡ̣ܢ ܩܲܝܣܵܐ>
    text <ܘܲܒܼܩܲܒܼܪܵܐ ܐܲܥܸܠܘ ܣܵܡܘܼܗܝ܁>
    text <܃ܘܠܵܐ ܚܲܒܸܠ ܡܵܘܬܹܗ ܠܦܲܓܼܪܹܗ>
    text <ܕܠܵܐ ܐܓ̇ܪ ܗ̄ܘ̣ܵܐ ܒܹܝܬܼ ܡܝܼ̈ܬܹܐ>
    text <܃ܬܠܵܬܐ ܝܵܘܡܝܼ̈ܢ ܩܵܘܝܼ ܗ̄ܘ̣ܵܐ>
    text <ܒܓܵܘ ܩܲܒܼܪܵܐ ܡܲܚܹܐ ܚܝܼ̈ܬܹܐ܁>
    text <܃ܘܐܸܡ̣ܪ ܕܝܼܢ̇ܐ ܥܲܡ ܡܵܘܬܵܐ>
    text <ܘܲܫܪ̣ܵܐ ܘܒܲܛܸܠ ܫܘܼܠܛ̇ܢܹܗ܁>
    text <܃ܥܲܡܹܗ ܗ̄ܘ̣ܵܐ ܡܸܠܬܐ ܕܠܲܒܼܫܹܗ>
    text <ܟܲܕ ܡܲܓܲܣ ܗ̄ܘ̣ܵܐ ܒܓܵܘ ܩܲܒܼܪܵܐ܁>
    text <܃ܘܠܵܐ ܚܵܐܹ̇ܫ ܗ̄ܘ̣ܵܐ ܒܝܲܕܼ ܚܲܫܵܘ̈ܗܝ>
    text <ܕܪܵܡ ܗ̄ܘ̣ ܟܝܵܢܹܗ ܡ̣ܢ ܚܲܫܹ̈ܐ܁>
    text <܃ܒܡܲܠܲܟܹ̈ܐ ܡܙܲܚܲܝ ܗ̄ܘ̣ܵܐ ܠܹܗ>
    text <ܡܸܠܬܐ ܠܦܲܓܼܪܹܗ ܩܲܕܝܼܫܵܐ܁>
    text <܃ܘܡܲܣܟܝܼܢ ܠܹܗ ܪ̈ܘܼܚܵܢܹܐ>
    text <ܠܪܸܡܙܵܐ ܕܝܼܠܹܗ ܕܡܲܚܐ ܟܠ܁>
    text <܃ܫܲܠܸܡ ܨܹܐܕܼܵܘܗܝ ܫܘܼܘܕܵܝܵܘ̈ܗܝ>
    text <ܡܸܠܬܹܗ ܕܐܲܒܼܵܐ ܚܼܝܼܕܵܐ܁>
    text <܃ܘܡ̣ܢ ܕܲܫܪܵܐ ܡܵܘܬܵܐ ܠܦܲܓܼܪܹܗ>
    text <ܢܲܚܡܹܗ ܠܲܬܠܵܬܵܐ ܝܵܘܡܝܼ̈ܢ܁>
    text <܃ܐܘ ܡܝܼܬܼܵܐ ܕܒܲܠܥܹܗ ܡܵܘܬܵܐ>
    text <ܘܗܲܦܟ ܩܲܛܠܹܗ ܠܩܵܛܘܿܠܹܗ܁>
    text <܃ܘܬܲܒܼܪܹܗ ܠܥܘܼܩܣܹܗ ܡܲܪܝܼܪܵܐ>
    text <ܘܲܦܪܗܗ̇ ܠܡܸܪܬܹܗ ܡ̣ܢ ܐ̄ܢܵܫܵܐ܁>
    text <܃ܐܘ ܥܲܦܪܵܢܵܐ ܕܐܸܬܟܲܬܲܫ>
    text <ܥܲܡ ܪܘܚܵܐ ܘܪܹܫܵܐ ܕܐܵܐܲܪ܁>
    text <܃ܘܦܲܪܣܝܼ ܠܫܸܐܕܹ̈ܐ ܒܙܵܟܘܼܬܹܗ>
    text <ܘܐܒܗܸܬ ܐܸܢܘܿܢ ܒܲܩܢܘܿܡܹܗ܁>
    text <܃ܩܪܵܒܼܵܐ ܥܒܲܕ ܗ̄ܘ̣ܵܐ ܒܲܪ ܓܸܢܣܲܢ>
    text <ܥܲܡ ܡܵܘܬܵܐ ܘܐܵܟ̇ܠܩܲܪܨܵܐ܁>
    text <܃ܘܲܙܟܼܵܐ ܒܚܲܝܠܵܐ ܕܠܵܒܘܿܫܹܗ>
    text <ܠܲܛܪ̈ܘܢܹܐ ܬܪܹܝܢ ܕܐܸܫܬܲܥܠܝܼܘ܁>
    text <܃ܩܪܒܐ ܗ̄ܘ̣ܵܐ ܕܚܵܒܼ ܒܹܗ ܐܵܕܼܵܡ>
    text <ܘܚܵܒܼ ܟܠܹܗ ܟܝ̇ܢܹܗ ܥܲܡܹܗ܁>
  block
    text <܃ܠܲܒܼܫܹܗ ܐܝܼܬܵܝܵܬ ܠܒܲܪ ܐܵܕܼܵܡ>
    text <ܘܲܙܟܲܝ ܒܹܗ ܠܲܒܢܲܝ̈ ܓܸܢܣܹܗ܁>
    text <܃ܠܲܬܠܬܵܐ ܝܵܘܡܝ̈ܢ ܫܲܠܚܵܗ̇>
    text <ܠܡܵܝܘܿܬܘܼܬܼܵܐ ܕܟܼܝܵܢܹܗ܁>
    text <܃ܘܩܲܛܠܗ̇ ܒܒܸܣܪܹܗ ܠܲܚܛܝܼܬܼܵܐ>
    text <ܘܝܲܗ̄ܒ̣ ܙܵܟܼܘܬܵܐ ܠܡܵܝܘ̈ܬܹܐ܁>
    text <܃ܒܚܲܝܠܵܐ ܕܐܝܼܬܝܵܐ ܕܥܡ̣ܪ ܒܹܗ>
    text <ܢܚܸܬ ܠܐܵܓܼܘܿܢܵܐ ܘܐܸܬܢܨܚ܁>
    text <܃ܘܲܒܼܚܠܵܐ ܕܝܼܠܹܗ ܚܲܣܢܹܗ>
    text <ܠܡܵܘܬܐ ܘܒܲܛܸܠ ܫܘܼܠܛܵܢܹܗ܁>
    text <܃ܥܲܡܹܗ ܗ̄ܘ̣ܵܐ ܟܲܕ ܚܵܐܸܫ ܗ̄ܘ̣ܵܐ>
    text <ܘܠܵܐ ܡܫܵܘܿܬܼܦ ܗ̄ܘ̣ܵܐ ܒܡܵܟܵܬܹ̈ܗ܁>
    text <܃ܘܡ̣ܢ ܕܐܸܬܼܢܣܝܼ ܠܟܼܠܡܸܕܹܡ>
    text <ܓܲܡܪܹܗ ܒܚܲܫܵܐ ܕܲܩܢܘܿܡܹܗ܁>
    text <܃ܠܗܲܝܟܵܠ ܦܲܓܼܪܹܗ ܒܲܪܵܝܵܐ>
    text <ܫܪܵܐ ܡܵܘܬܵܐ ܒܝܲܕܼ ܡܲܪ̈ܵܚܹܐ܁>
    text <܃ܘܲܒܢ̣ܝܗܝ ܡܸܠܬܐ ܘܲܥ̣ܡܪ ܒܹܗ>
    text <ܒܸܢܝܵܢܵܐ ܕܠܵܐ ܬܘܼܒ ܙ̇ܐ̇ܥ܁>
    text <܃ܠܗܵܢܵܐ ܢܵܘܣܵܐ ܐܡ̣ܪ ܗ̄ܘ̣ܵܐ>
    text <ܕܲܫܪܵܐܘܼܗܝ ܘܲܡܩܝܼܡ ܐ̄ܢܵܐ ܠܹܗ܁>
    text <܃ܟܲܕ ܡܲܠܸܦ ܠܹܗ ܠܫܵܡܘܿܥܹ̈ܐ>
    text <ܕܫܪܝܵܐ ܗ̄ܘ̣ ܕܦܲܓܼܪܵܐ ܒܲܠܚܘܿܕ܁>
    text <܃ܠܵܐ ܡܸܫܬܲܪܝܵܐ ܐܝܼܬܘܼܬܼܵܐ>
    text <ܕܠܲܝܬ ܫܘܼܪܵܝܵܐ ܠܐܝܼܬܘܼܬܼܵܐ܁>
    text <܃ܫܪܵܝܵܐ ܕܦܲܓܼܪܵܐ ܗ̄ܘ̣ ܡܵܝܘܬܵܐ>
    text <ܘܗܘ̤ ܛܥܸܡ ܡܵܘܬܵܐ ܒܲܠܚܘܿܕ̇ܘܗܝ܁>
    text <܃ܒܲܫܪܵܝܵܐ ܕܦܲܓܼܪܸܗ ܐܲܠܸܦ>
    text <ܕܒܲܪܢܵܫܵܐ ܗ̄ܘ̣ܵܐ ܚܵܫܘܿܫܵܐ܁>
    text <܃ܘܲܕܩܡ ܠܲܬܠܬܵܐ ܝܵܘܡܝܼܢ>
    text <ܚܵܘܝܼ ܚܲܝܠܵܐ ܕܐܲܩܝܼܡܹܗ܁>
    text <܃ܒܨܝܼܪ ܗ̄ܘ̣ܵܐ ܟܝܵܢܲܢ ܡܵܝܘܬܵܐ>
    text <ܕܗܘ̤ ܢܸܗܘܹܐ ܠܹܗ ܦܪܵܘܿܩܵܐ܁>
    text <܃ܘܠܲܒܼܫܹܗ ܐܝܼܬܝܵܐ ܠܟܼܝܼܢܲܢ>
    text <ܘܚܲܪܪ ܒܹܗ ܟܠܹܗ ܓܸܢܣܲܢ܁>
    text <܃ܪܵܡܵܐ ܒܚܘܒܹܗ ܐܸܬܬܲܚܬܼܝ>
    text <ܕܲܢܩܝܼܡ ܠܐܵܕܵܡ ܡܝܘܬܵܐ܁>
    text <܃ܘܲܒܙܲܝܢܵܐ ܕܚܵܒܼ ܒܹܗ ܐܵܕܼܵܡ>
    text <ܙܲܟܼܝܹܗ ܐܝܼܢܝܐ ܠܒܲܪ ܐܵܕܼܵܡ܁>
    text <܃ܠܡܲܟܝܼܟܼܵܐ ܨܒܼܵܐ ܕܢܥܲܠܹܐ>
    text <ܠܵܘ ܗܘ̤ ܢܚܸܬܼ ܨܝܕ ܡܵܟ̈ܬܼܵܐ܁>
    text <܃ܠܥܲܦܪܢܵܐ ܪܲܡܪܸܡ ܘܐܲܣܸܩ>
    text <ܠܐ ܝܼܩܵܪܵܐ ܕܥܲܡ ܪܲܒܘܼܬܹܗ܁>
    text <܃ܥܝܼܪܬܵܐ ܕܥܒܲܪ ܦܘܼܩܕܵܢܵܐ>
    text <ܚܝܒܼ ܗ̄ܘ̣ܵܐ ܓܸܢܣܹܗ ܕܐܵܕܼܵܡ܁>
    text <ܘܲܕܠܵܐ ܦܲܪܥܘܼܗ̇ ܡܵܝܘ̈ܬܹܗ܁>
    text <ܦܲܪܥܵܗ̇ ܐܝܼܬܝܵܐ ܒܒܲܪ ܐܵܕܼܵܡ܁>
    text <܃ܡܵܝܘܬܵܐ ܡܝܼܬ ܒܲܟܼܝܵܢܹܗ>
    text <ܘܐܝܼܬܝܵܐ ܩܵܘܝܼ ܒܲܘܼܝܵܢܹܗ܁>
    text <܃ܘܲܒܼܝܲܕ ܚܲܝܠܵܐ ܕܐܝܼܬܘܼܬܵܐ>
    text <ܙܟܼܵܐ ܡܵܝܘܬܵܐ ܘܐܸܢܲܚܲܡ܁>
    text <܃ܠܵܘ ܥܵܒܘܿܕܼܵܐ ܚܵܐܸ̇ܫ ܗ̄ܘ̣ܵܐ>
    text <ܒܚܲܫܹ̈ܐ ܕܡܵܘܬܵܐ ܕܲܨܠܝܼܒܵܐ܁>
    text <܃ܒܲܪ ܐܵܕܵܡ ܗ̄ܘ̣ܵܐ ܕܦܪܥ ܗ̄ܘ̣ܵܐ>
    text <ܒܚܲܫܹܗ ܫܛܪܐ ܕܒܹܝܬ ܐܵܕܼܵܡ܁>
    text <܃ܡܕܿܒܼܪܵܢܘܼܬܵܐ ܡܲܠܝܼ ܒܹܗ>
    text <ܒܦܲܓܪܵܢܵܐ ܚܠܵܦ ܡܵܝܘ̈ܬܐ܁>
    text <܃ܘܲܒܼܡܵܘܬܹܗ ܘܲܒܼܢܘܼܚܵܡܗ>
    text <ܟܠܹܗ ܟܝܵܢܲܢ ܡܝܼܬ ܘܲܚܝܵܐ܁>
    text <܃ܠܒܼܘܫܹܗ ܥܒܕܗ ܠܟܲܣܝܘܼܬܹܗ>
    text <ܘܡܲܚܙܝܼܬܵܐ ܠܲܢ ܡܵܝܘ̈ܬܹܐ܁>
    text <܃ܕܲܒܼܙܵܘ̈ܥܹܐ ܕܢܲܦܫܵܐ ܢ̣ܚܙܹܐ>
    text <ܠܟܲܣܝܼܘܼܬܹܗ ܒܲܐܒܘܿܫ ܦܲܓܼܪܢ܁>
    text <܃ܠܫܲܝܢܵܐ ܕܡܠܝܼܠܹ̈ܐ ܢܲܣܒܹܗ>
    text <ܐܲܝܟ ܪܹܫܝܼܬܵܐ ܡ̣ܢ ܟܠܲܢ܁>
    text <܃ܕܢܹܐܣܘܿܪ ܒܹܗ ܚܘܼܒܵܐ ܕܲܫܪܵܐ>
    text <ܐܵܕܼܵܡ ܒܲܥܒܵܪ ܦܘܼܩܕܵܢܹܗ܁>
    text <܃ܠܟܼܠܹܗ ܟܝܵܢܵܐ ܕܡܲܠܝܼ̈ܠܹܐ>
    text <ܝܲܩܲܪ ܒܵܗ ܒܲܢܣܝܼܒܘܼܬܹܗ܁>
    text <܃ܕܡܚܝܢܢ ܠܲܢ ܒܲܟܼܝܵܢܵܐ>
    text <ܫܘܬܸܦ ܐܸܢܘܿܢ ܒܐܢܩܵܪܹܗ܁>
    text <܃ܠܗܵܕܹܐ ܪܲܒܘܼܬܵܐ ܕܲܡܛܲܬ̤>
    text <ܠܲܡܠܝܼ̈ܠܹܐ ܒܝܲܕ ܒܲܪ ܓܸܢܣܲܢ܁>
    text <ܛܲܠܡܘܼܗ̇ ܥܛܠ̈ܐ ܘܚܪ̈ܚܹܐ܁>
    text <ܒܗܦܟ̈ܬܐ ܕܡܸܠܲܝ̈ܗܘܿܢ܁>
    text <܃ܠܵܐ ܫܒܼܩܝܼܢ ܠܹܗ ܠܲܟܼܝܢܲܢ>
    text <ܕܢܸܬܝܩܲܪ ܒܲܫܒ̈ܝܼܚܵܐܬܐ܁>
    text <܃ܘܠܵܐ ܝܵܗܒܝܼܢ ܠܹܗ ܕܢܸܬܪܲܡܪܲܡ>
    text <ܥܲܡ ܐܲܠܵܗܵܐ ܢܵܣܘܿܒܹܗ܁>
    text <܃ܬܪܹܝܢ ܥܘ̤ܠ̈ܐ ܕܠܵܐ ܡܬܚܣܝܼܢ>
    text <ܒܛܢܘ ܘܝܼܠܸܕܘ ܗܲܪ̈ܛܝܼܩܹܐ܁>
    text <܃ܕܬܲܚܬܝܼܘ ܐܝܼܬܝܵܐ ܠܫܝܼ̈ܛܵܬܐ>
    text <ܘܛܠܡܘ ܦܓܪܢ ܡ̣ܢ ܚܲܝܹ̈ܐ܁>
    text <܃ܣܲܢܐܹ̈ܐ ܕܦܓܪܐ ܐܝܼܬܲܝܗܘܿܢ>
    text <ܘܦܠܝܼܓܝ̈ ܥܲܠ ܐܲܝܬܘܼܬܵܐܘ>
    text <܃ܕܠܐܝܼܬܝܵܐ ܥܒܲܕܘ ܠܹܗ ܫܘܼܪܵܝܵܐ>
    text <ܘܦܓܪܐ ܛܠ̣ܡܘ ܠܲܢܣܝܼܒܘܼܬܹܗ܁>
    text <܃ܩܪܵܒܼܗܘܿܢ ܠܘܼܩܒܵܠ ܐܝܼܬܘܼܬܼܵܐ ܗ̄ܘ̣>
    text <ܕܡܲܚܫܝܼܢ ܠܹܗ ܒܝܲܕ ܡܸܠܲܝ̈ܗܘܿܢ܁>
  block
    text <ܘܬܲܟܼܘܼܫܗܘܿܢ ܥܲܡ ܐ̄ܢܸܫܘܼܬܵܐ ܗ̄ܘ̣ܵ[ܐ]>
    text <ܕܠܵܐ ܡܫܘܹܝܢ ܠܵܗ̇ ܠܪܒܘܼܬܼܵܐ܁>
    text <܃ܥܲܡ ܣܦܪܹ̈ܐ ܕܡܸܠܲܝ̈ ܪܘܼܚܵܐ>
    text <ܢ̇ܨܝܹܢ ܟܠܢܵܫ ܘܲܕܬܝܼܫܝܼܢ܁>
    text <܃ܕܡܚܘܝܼܢ ܠܲܢ ܦܘܼܪܫܵܢܵܐ>
    text <ܕܟܼܝܢܹ̈ܐ ܬܪܹܝܢ ܕܗܘ̤ܘ ܚܹܕ܁>
    text <܃ܠܵܐ ܫܡܥܝܼܢ ܗܲܪ̈ܛܝܼܩܹܐ>
    text <ܠܟܵܪ̈ܘܿܙܹܐ ܕܡܸܠܲܝ̈ ܪܵܘܼܚܵܐ܁>
    text <܃ܕܩ̇ܥܹܝܢ ܒܲܕܡܘܼܬ ܫܝܼܦܘܿܪܹ̈ܐ>
    text <ܥܲܠ ܪܘܼܡܪܡܹܗ ܕܒܲܪ ܓܸܢܣܲܢ܁>
    text <܃ܢܸܐܬܹܐ ܪܹܫܵܐ ܕܲܫܠܚܹ̈ܐ>
    text <ܘܢܲܟܸܣ ܒܸܕܝܵܐ ܕܡܸܠܲܝ̈ܗܘܿܢ܁>
    text <܃ܘܥܲܡ ܝ̄ܗܘܕ̈ܝܹܐ ܚܲܒܼܪ̈ܝܗܘܿܢ>
    text <ܒܩܲܛܪܸܓܼ ܐܸܢܘܿܢ ܠܲܣܡܲܝܵ̈ܐ܁>
    text <܃ܢܹܐܡܲܪ ܟܹܐܦܵܐ ܠܲܚܬܝܼܪܹ̈ܐ ܠܲܚܬܝܼܪܹ̈ܐ>
    text <ܝ̄ܗܘܕ̈ܝܹܐ ܚܕ̈ܬܹܐ ܕܲܢܒ݂ܲܥܘ܁>
    text <܃ܕܡܵܪܝܵܐ ܘܲܡܫܝܼܚܵܐ ܥܲܒܼܕܹܗ>
    text <ܐܲܠܵܗܵܐ ܠܦܓܪܢ ܕܢܣܲܒܼܘ>
    text <܃ܡܢܘ ܠܡܢܘ ܥܒܲܓ ܡܵܪܵܝܵܐ>
    text <ܫܸܡܥܘܿܢ ܒܘܼܟܼܪܵܐ ܕܬܵܘܕܝܼܬܿܢ܁>
    text <܃ܦܲܫܸܩ ܠܲܢ ܚܹܝܠ ܬܵܡ̣ܝܬܵܟ>
    text <ܕܢܲܟܸܣ ܒܵܗ̇ ܠܗܪ̈ܛܝܼܩܹܐ܁>
    text <܃ܐܹܝܬܵܝܵܐ ܠܲܡ ܡܸܠܬܹܗ ܕܐܲܒܼܵܐ>
    text <ܫܩ̣ܠ ܠܟܼܝܢܲܢ ܘܥܡ̣ܪ ܒܗ܁>
    text <܃ܘܥܲܒܼܕܹܗ ܡܵܪܝܵܐ ܘܲܡܫܚܵܐ>
    text <ܒܐܝܼܩܪܵܐ ܥܲܡ ܪܲܒܘܼܬܹܗ܁>
    text <܃ܠܗܵܢܵܐ ܝܼܫܘܿܥ ܕܲܨܠܲܒܼܬܘܿܢ>
    text <ܫܡܲܥ̣ܘ ܝܗ̄ܘܕܝܹ̈ܐ ܬܲܪ̈ܲܝܵܢܹܐ܁>
    text <܃ܫܵܘܬܵܦܵܐ ܥܲܒܼܕܹܗ ܒܫܘܼܒܼܚܵܐ>
    text <ܐܝܼܬܼܝܵܐ ܘܪܲܡܪܸܡ ܫܘܼܠܛܵܢܹܗ܁>
    text <܃ܗܘ̤ ܪܹܫܝܼܬܹܗ ܕܲܟܼܝܵܢܲܢ>
    text <ܟܲܟܸܣ ܐܸܢܘܿܢ ܠܲܚܬܝܼܪܹ̈ܐ܁>
    text <܃ܕܚܵܘܝܼ ܒܵܬܲܪ ܢܘܼܚܵܡܹܗ>
    text <ܪܘܼܟܵܒܼ ܦܲܓܼܪܹܗ ܠܬܲܠܡܝܼܕ̈ܵܘܗܝ܁>
    text <܃ܢ̄ܨܘܿܬܿ ܢܨܘܬܘܢܵܝܗܝ ܥܲܡ ܬܠܡܝܼ̈ܕܹܐ>
    text <ܐܵܦܸܢ ܟܦܪܝܼܢ ܒܐ̄ܢܫܘܼܬܹܗ܁>
    text <܃ܕܪܘܼܚܵܐ ܠܵܐ ܩܢܹܐ ܗܲܕܡܹ̈ܐ>
    text <ܐܲܝܟ ܡܵܐ ܕܚܵܘܝܼ ܠܬܲܠܡܝܼܕܵܘ̈ܗܝ܁>
    text <܃ܓܘܼܫܘܼܢܵܫܝ ܠܲܡ ܘܐܸܬܒܲܩܵܘ>
    text <ܒܲܦܓܼܪܵܐ ܘܓܲܪ̈ܡܹܐ ܕܲܩܢܹܐ ܐ̄ܢܵܐ܁>
    text <܃ܘܐܲܟܼܪܸܙܘ ܗܕܹܐ ܒܟܼܠ ܥܲܡܡܝܼ̈ܢ>
    text <ܕܒܦܲܓܼܪܵܐ ܘܓܲܪ̈ܡܹܐ ܩܵܡܸ̇ܬ܁>
    text <܃ܗܵܐ ܚܵܘܝܼ ܠܲܢ ܓܲܠܝܵܐܝܼܬܼ>
    text <ܒܬܲܪ ܩܸܛܠܹܗ ܘܢܘܼܚܵܡܹܗ܁>
    text <܃ܕܦܲܓܼܪܢܵܐ ܗ̄ܘ̣ ܕܛܠܸܡ ܡܵܘܬܵܐ>
    text <ܘܠܵܐ ܡܫܘܬܦ ܡܸܠܬܐ ܒܚܲܫܵܘ̈ܗܝ܁>
    text <܃ܘܐܸܢ ܠܵܐ ܢܸܐܡܪܘܿܢ ܓܲܠܝܵܐܝܼܬܼ>
    text <ܡܚܫܲܝ̈ ܠܐܝܼܬܝ̇ܐ ܒܡܸܠܲܝ̈ܗܘܿܢ܁>
    text <܃ܕܒܵܪܘܿܝܵܐ ܗ̄ܘ̣ ܕܡܲܚܵܘܹܐ ܗ̄ܘ̣ܵܐ>
    text <ܒܸܣܪܵܐ ܘܓܲܪ̈ܡܹܐ ܒܲܟܼܝܢܹܗ܁>
    text <܃ܥܠܲܝܗܘܿܢ ܢܸܗܦܘܿܟ ܪܸܫܝܵܢܵܐ>
    text <ܕܬܼܒܲܥܬܼܵܐ ܕܗܵܠܹܝܢ ܕܬܢ̇ܝܬ܁>
    text <܃ܕܒܬ ܕܒܲܠܒܸܠܘ ܘܐܲܟܼܪܸܙܘ ܦܘܼܪܫܵܢܵܐ>
    text <ܕܡܲܟܼܪܸܙ ܦܲܓܼܪܵܐ ܕܐܝܼܬܘܼܬܼܵܐ܁>
    text <܃ܒܲܬܼܪܹܝܢ ܫܘܼܪ̈ܝܹܐ ܚܲܒܼܒܘܼܗܝ>
    text <ܠܒܼܵܪܘܿܝܵܐ ܕܠܵܐ ܫܘܼܪܝܵܐ܁>
    text <܃ܚܲܕ ܡ̣ܢ ܟܲܪܣܵܐ ܕܒܲܪܬ ܐ̄ܢܵܫܵܐ>
    text <ܘܐ̄ܚܪܢܐ ܡ̣ܢ ܓܵܘ ܩܲܒܼܪܵܐ܁>
    text <܃ܐܘܿܗ ܡ̣ܢ ܓܘܼܡܕܵܐ ܕܡܲܪ̈ܚܹܐ>
    text <ܕܟܼܡܵܐ ܐܲܡܪܲܚܘ ܘܐܸܫܬܲܥܠܝܼܘ܁>
    text <܃ܕܐܝܼܬܼܘܼܬܼܵܐ ܕܠܵܐ ܡܸܬܕܲܪܟܵܐ>
    text <ܣܝ̄ ܣܲܝܟܘܼܗ̇ ܒܟܲܪܣ̇ܐ ܘܲܒܼܩܲܒܼܪܵܐ܁>
    text <܃ܬܵܘ ܐܲܚܲܝ̈ ܐܲܝܟ ܦܪ̈ܘܼܫܹܐ>
    text <ܢܸܒܼܚܘܿܪ ܒܘܼܫܵܬܐ ܡ̣ܢ ܙܹܐܦܵܐ܁>
    text <܃ܘܲܢܫܝܼܓ ܢܚܬ̇ܐ ܕܬܘܕܝܼܬܲܢ>
    text <ܡ̣ܢ ܬܸܛܪܐ ܕܗܲܪ̈ܛܝܼܩܹܐ܁>
    text <܃ܢܸܦܣܘܿܩ ܐܸܢܘܿܢ ܡ̣ܢ ܓܘܼܫܡܢ>
    text <ܠܗܕܡܹ̈ܐ ܢܣܝܼ̈ܣܹܐ ܘܡܲܪ̈ܥܹܐ܁>
    text <܃ܕܗܵܐ ܪܗܸܛ ܟܹܐܒܵܐ ܕܡܸܠܲܝ̈ܗܘܿܢ>
    text <ܘܐܚܕ ܢܘܿܡܹ̈ܐ ܒܣܓܼܝܼ̈ܠܹܐ܁>
    text <܃ܢܛܪܘܿܕ ܐܸܢܘܿܢ ܡ̣ܢ ܥܢ̈ܐ>
    text <ܠܕܸܐܒܹ̈ܐ ܕܒܲܣܒܸܣܘ ܡܲܪܥܝܿܬܵܐ܁>
    text <܃ܕܒܸܐܣܟܹܝܡ ܐܸܡܕܹ̈ܐ ܡܸܬܼܕܡܲܝܼܢ>
    text <ܟܲܕ ܢܘܼܟܼܪ̈ܵܚܹܝܢ ܠܲܫܪܵܪܵܐ܁>
    text <܃ܠܵܐ ܢܸܚܠܘܿܛ ܒܹܗ ܒܲܫܪܵܪܲܢ>
    text <ܙܝܼܙܵܢܹ̈ܐ ܕܦܸܬܼܓܵܡܲܝ̈ܗܘܿܢ܁>
    text <܃ܕܡܵܘܥܝܼܢ ܟܠܢܵܫ ܦܘܼܠܸܓܹ̈ܐ>
    text <ܒܬܘܕܝܼܬܵܐ ܕܥܲܠ ܐܝܼܬܘܼܬܵܐ܁>
    text <܃ܢܹܐܣܘܿܪ ܚܘܼܒܵܐ ܕܬܲܪܥܲܝܬܲܢ>
    text <ܒܗܲܝܡܵܢܘܼܬܗܘܿܢ ܕܲܫܠܝܼܚܹ̈ܐ܁>
    text <܃ܕܗܸܢܘܿܢ ܚܲܙܩܘܼܗ̇ ܠܐ̄ܢܵܫܘܼܬܲܢ>
    text <ܒܬܘܕܝܼܬܼܵܐ ܕܗܲܝܡܵܢܘܼܬܼܵܐ܁>
    text <܃ܒܬܵܘܕܝܼܬܹܗ ܕܫܸܡܥܘܿܢ ܢܸܒܢܹܐ>
    text <ܒܸܢܝܵܢܵܐ ܕܗܲܝܡܵܢܘܼܬܲܢ܁>
    text <܃ܘܒܲܠܘܝܼܬܹܗ ܕܦܵܘܠܘܿܣ ܢܸܕܲܕܹܐ>
    text <ܕܕܲܪܲܫ ܐܘܼܪܚܵܐ ܠܲܫܡܲܝܵܐ܁>
    text <ܒܫܲܘܝܘܼܬܵܐ ܕܲܬܪܹܥܣܲܪܬܵܐ܃>
  block
    text <܃ܢܵܘܕܹܐ ܥܲܡܗܘܿܢ ܐܲܝܟ ܫܸܡܥܘܿܢ>
    text <܃ܕܡܵܪܝܵܐ ܘܲܡܫܝܼܚܵܐ ܥܲܒܼܕܗ>
    text <ܒܵܪܘܿܝܵܐ ܠܦܓܼܪܢ ܕܢܲܣܲܒ܀ ܫܠܸܡ܀>
text <ܥܠ ܓܠܝ̈ܢܐ ܐܠܗ̈ܝܐ ܕܗܘܘ ܠܘܬ ܐܒܗ̈ܬܐ ܘܢܒ̈ܝܐ>
  block
    text <ܥܠ ܓܠܝ̈ܢܐ ܐܠܗ̈ܝܐ ܕܗܘܘ ܠܘܬ ܐܒܗ̈ܬܐ ܘܢܒ̈ܝܐ>
  block
    text <ܡܐܡܪܐ ܬܪܝܢܐ>
    text <ܕܚܲܕܼܒܫܲܒܵܐ ܕܲܬܼܪܹܝܢ ܕܣܘܼܒܵܪܵܐ>
    text <ܥܠ ܓܠܝ̈ܢܐ ܐܠܗ̈ܝܐ ܕܗܘܘ ܠܘܬ ܐܒܗ̈ܬܐ ܘܢܒ̈ܝܐ>
    text <ܥܘܼܢܵܝܵܐ>
    text <ܒܪܝܼܟܼܘܼ ܕܡܲܠܸܦ ܘܪܵܕܹܐ ܘܩܵܢܹ̇ܐ ܠܲܢ܃ ܐܲܚܲܝ̈܃>
  block
    text <܃ܨܠܸܡ ܓܸܠܝܵܢܵܘ̈ܗܝ ܨܵܪ ܒܵܪܘܿܝܵܐ ܒܪܸܥܝܵܢ ܐ̄ܢܵܫܵܐ>
    text <܃ܘܫܲܪܝܼܘ ܐ̄ܢܵܫܵܐ ܠܲܡܨܵܪ ܨܲܠܡܹ̈ܐ ܪ̈ܘܼܚܵܢܵܝܹܐ>
    text <܃ܣܲܡ ܚ̣ܿܝܘܼܬܼܵܐ ܣܵܡ ܒܲܟܼܝܵܢܵܐ ܡܠܸܐ ܡܝܼܬܼܘܼܬܼܵܐ>
    text <ܘܲܩܢ̣ܵܘ ܚܲܝܹ̈ܐ ܠܵܐ ܡ̇ܝ̈ܘܿܬܹܐ ܒܪܸ̈ܥܝܵܢܲܝܗܘܿܢ ܀>
    text <܃ܒܪܸ̈ܥܝܵܢܲܝܗܘܿܢ ܬܲܪܓܸܿܡ ܥܲܡܗܘܿܢ ܕܒܸܣܪ̈ܵܢܵܝܹܐ>
    text <ܘܐܲܠܸܦ ܐܸܢܘܿܢ ܠܡܸܬܼܗܲܓܵܝܘܼ ܒܲܣܬܼܝܼܪ̈ܵܬܹܗ ܀>
    text <܃ܪܘܼܚܵܢܵܐܝܼܬܼ ܚܵܘܝܼ ܐܸܢܘܿܢ ܙܢܲܝ̈ ܨܸܒܼܝܵܢܹܗ>
    text <ܕܢܸܗܘܘܿܢ ܚܵܙܹ̇ܝܢ ܒܝܲܕܼ ܓܲܠ̈ܝܵܬܼܵܐ ܠܲܕܼܠ̈ܝܵܢ ܀>
    text <܃ܠܵܐ ܓܲܠ̈ܝܵܬܼܵܐ ܓܠ̣ܵܐ ܠܲܟܼܝܵܢܗܘܿܢ ܡ̣ܢ ܫܘܼܪܵܝܵܐ>
    text <ܘܚܲܟܸܿܡ ܐܸܢܘܿܢ ܠܡܸܣܬܲܟܵܠܘܼ ܚܹܝܠ ܪܲܒܿܘܼܬܹܗ ܀>
    text <܃ܚܹܝܠ ܪܲܒܿܘܼܬܹܗ ܓܠ̣ܵܐ ܒܲܓܼܒܼܝܼܠܬܵܐ ܕܡܸܕܼܪܹܗ ܕܐܵܕܼܵܡ>
    text <ܘܐܲܠܦܹܗ ܕܢܹܐܡܲܪ ܙܢܲܝ̈ ܪܘܼܟܵܒܼܵܐ ܕܲܓܼܒܼܝܼܠܘܼܬܹܗ ܀>
    text <܃ܡ̣ܢ ܕܲܚܝܼܚܵܐ ܗܘ̤ܵܐ ܪܘܼܟܵܒܹܗ ܕܒܲܪ ܕܲܚܝܼܚܵܐ>
    text <ܘܡ̣ܢ ܕܐܸܬܼܪܲܟܲܒܼ ܢ̣ܦܲܚ ܒܹܗ ܢܲܦܫܵܐ ܪܘܼܚܵܢܝܬܵܐ ܀>
    text <܃ܒܢܲܦܸܫܹܗ ܬܲܪܓܸܿܡ ܥܲܠ ܬܘܼܩܵܢܵܐ ܕܐܸܠܥܵܐ ܕܡܸܢܹܐ>
    text <ܘܫܲܪܝܼ ܕܢܹܐܡܲܪ ܕܡܸܢܹܗ ܐܝܼܬܹܝܗ̇ ܡܢܵܬܼܵܐ ܕܚܵܘܵܐ ܀>
    text <܃ܒܪܘܼܚ ܓܸܠܝܵܢܵܐ ܝܲܠܦ̣ܵܗ̇ ܠܗܵܕܹܐ ܡܸܬܼܝܲܠܦܵܢܵܐ>
    text <ܘܠܘ ܕܝܼܠܹܗ ܗ̄ܘ̣ܵܬܼ ܕܢܹܐܡܲܪ ܥܸܠܬܼܵܐ ܕܟܲܣܝܵܐ ܡܸܢܹܗ ܀>
    text <܃ܟܣܸܐ ܗ̄ܘ̣ܵܐ ܡܸܢܹܗ ܐ̄ܪܵܙ ܦܘܼܪܩܵܢܵܐ ܕܦܲܓܼܪܹܗ ܘܢܲܦܫܹܗ>
    text <ܘܡ̣ܢ ܕܐܸܬܿܬܲܩܲܢ ܩܢ̣ܵܐ ܒܘܼܝܵܢܵܐ ܠܡܸܚܙܵܐ ܩܢܘܿܡܹܗ ܀>
    text <܃ܒܥ̣ܿܝܢܵܐ ܕܪܘܼܚܵܐ ܚܵܝ̣ܪ ܒܲܟܼܝܵܢܹܗ ܕܲܟܼܡܵܐ ܡܟܲܝܲܢ>
    text <ܘܩܲܠܸܣ ܘܐܵܘܪܸܒܼ ܠܲܡܬܲܩܢܵܢܵܐ ܕܝܼܠܹܗ ܘܲܕܼܟܼܠ ܀>
    text <܃ܗܵܐ ܫܘܼܪܵܝܵܐ ܕܐܘܼܡ̇ܢܘܼܬܼܵܐ ܕܪܘܼܚ ܓܸܠܝܵܢܵܐ>
    text <܃ܕܫܲܪܝܼ ܡ̇ܪܝܵܐ ܠܡܸܓܼܠܵܐ ܚܘܼܒܹܿܗ ܠܐܲܪ̈ܥܵܢܵܝܹܐ>
  block
    text <ܕܢܲܠܸܦ ܐܸܢܘܿܢ ܕܲܟܼܡܵܐ ܪܚܝܼܡ ܠܹܗ ܓܸܢܣܵܐ ܕܐ̄ܢܵܫܵܐ ܀>
    text <܃ܪܸܚܡܲܬܼ ܚܘܼܒܹܿܗ ܚܵܘܝܼ ܠܐ̄ܢܵܫܵܐ ܒܝܲܕܼ ܓܸܠܝܵܢܵܘ̈ܗܝ>
    text <ܘܟܲܕܼ ܗܘ̤ ܟܲܣܝܵܐ ܗ̄ܘ̣ ܬܲܪܓܸܿܡ ܥܲܡܹܗ ܙܢܲܝ̈ ܟܲܣܝܘܼܬܹܗ ܀>
    text <܃ܚܲܝܠܵܐ ܕܡܸܢܹܗ ܠܥܸܙ̣ ܥܲܡ ܗܵܘܢܵܐ ܟܲܣܝܵܐ ܕܲܒܼܗܘܿܢ>
    text <ܘܫܲܪܝܼܘ ܠܵܥܙܝܼܢ ܪܘܼܚܵܢܵܐܝܼܬܼ ܒܕܼܘܼܡܝܵܐ ܕܝܼܠܹܗ ܀>
    text <܃ܒܬܲܪܬܹܿܝܢ ܕܸܡ̈ܘܵܢ ܡܠܸܠ ܥܲܡܗܘܿܢ ܒܲܦܓܲܪ ܘܲܒܼܪܘܼܚ>
    text <ܠܦܘܼܬܼ ܕܲܟܼܝܵܢܗܘܿܢ ܦܲܓܼܪܵܢܵܝܵܐ ܘܪܘܼܚܵܢܵܝܵܐ ܗ̄ܘ̣ ܀>
    text <܃ܠܲܒܼܒܹܝܬܼ ܐܲܒܼܪܵܡ ܓܘܫܡܵܢܵܐܝܼܬܼ ܡܸܬܼܚܵܘܹܐ ܗ̄ܘ̣ܵܐ>
    text <ܘܐܲܝܟ ܕܲܒܼܐ̄ܢܵܫܵܐ ܚܵܝ̇ܪܝܼܢ ܗ̄ܘ̣ܵܘ ܒܹܗ ܒܓܸܒܝܵܢ ܡܸܠܵܘ̈ܗܝ ܀>
    text <܃ܓܘܼܫܡܵܢܵܐܝܼܬܼ ܐܲܟܸܿܣ ܠܐܵܕܼܵܡ ܥܲܠ ܣܲܟܼܠܘܼܬܹܗ>
    text <ܘܐܲܝܟ ܩܵܠ ܐ̄ܢܵܫܵܐ ܫ̣ܡܲܥ ܗܲܠܟܼܬܹ̈ܗ ܒܓܼܵܘ ܦܲܪܕܲܝܣ̈ܐ ܀>
    text <܃ܒܹܗ ܒܠܸܫܵܢܗܘܿܢ ܐܲܥܢܝܼ ܐܸܢܘܿܢ ܒܗܸܪܓܵܐ ܕܥܲܡܹܗ>
    text <ܘܐܲܠܸܦ ܐܸܢܘܿܢ ܠܲܡܩܲܪܵܒܼܘܼ ܕܸܒܼܚܹ̈ܐ ܕܚܘܼܒܵܐ ܀>
    text <܃ܕܸܒܼܚܹ̈ܐ ܕܚܘܼܒܵܐ ܐܲܠܸܦ ܐܸܢܘܿܢ ܕܲܢܩܲܪܒܼܘܼܢ ܠܹܗ>
    text <ܕܲܒܼܝܲܕܼ ܕܸܒܼܚܹ̈ܐ ܢܲܠܸܦ ܐܸܢܘܿܢ ܕܝܵ̇ܕܲܥ ܟܠܵܐ ܗ̄ܘ̣ ܀>
    text <܃ܒܕܸܒܼܚܹ̈ܐ ܒܲܚ̣ܝܪܹܗ ܠܝܲܨܪܵܐ ܟܲܣܝܵܐ ܕܕ̈ܥܝܵܢܲܝܗܘܿܢ>
    text <ܘܐܲܟܸܿܣ ܠܩܵܐܹܝܢ ܕܠܵܐ ܕܲܟܼܝܵܐ ܗ̄ܘ̣ܵܬܼ ܟܲܣܝܘܼܬܼ ܢܲܦܫܹܗ ܀>
    text <܃ܒܩܵܠܵܐ ܓܲܠܝܵܐ ܡܲܠܸܠ ܥܲܡܹܗ ܕܲܣܥܹܐ ܢܲܦܫܹܐ>
    text <ܕܠܵܐ ܡܩܲܒܸܿܠ ܐ̄ܢܵܐ ܕܸܒܼܚܵܐ ܕܠܵܐ ܕܟܹܐ ܡ̣ܢ ܟܘܼ̈ܬܼܡ̇ܬܼܵܐ ܀>
    text <܃ܠܒܼܝܼܫܘܼ ܗܲܦܟ̣ܵܗ̇ ܩܵܐܹܝܢ ܒܝܼܫܵܐ ܠܡܲܟܿܣܵܢܘܼܬܼܵܐ>
    text <ܘܲܚܠܵܦ ܚܲܫܵܐ ܘܲܬܼܘܵܬܼ ܢܲܦܫܵܐ ܐܵܘܠܸܕܼ ܩܸܛܠܵܐ ܀>
    text <܃ܩ̣ܛܲܠ ܩܵܛ̇ܘܿܠܵܐ ܘܛܲܫܹܝܗ ܠܲܕܼܡ̇ܐ ܚܣܝܼܡܵܐ ܕܐܲܚܘܼܗܝ>
    text <ܘܲܩܪ̣ܵܝܗܝ ܩܵܠܵܐ ܓܘܼܫܡܢܵܐܝܼܬܼ ܕܐܲܝܟܵܘ ܗܵܒܹܝܠ ܀>
    text <܃ܓܘܼܫܡܵܢܵܐܝܼܬܼ ܬܲܒܼܥܹܗ ܠܲܕܼܡ̇ܐ ܓܘܼܫܡܵܢܵܝܵܐ>
    text <ܘܚܵܘܝܼ ܕܐܝܼܬܼ ܠܹܗ ܙܲܒܼܢܵܐ ܠܡܸܦܢܵܐ ܠܘܵܬܼ ܚܲܝܘܼܬܵܐ ܀>
    text <܃ܬܪܹܝܢ ܦܘܼܪ̈ܥܵܢܝܼܢ ܡܸܫܬܲܡܥܝܼܢ ܗ̄ܘ̣ܵܘ ܒܲܕܼܡܵܐ ܕܡܲܠܸܠ>
    text <ܒܸܗܬܲܬܼ ܫܹܐܕܹ̈ܐ ܘܚܲܕܼܘܲܬܼ ܟܸܢܫܹ̈ܐ ܕܲܫܡܲܝܵܢܹ̈ܐ ܀>
    text <܃ܒܗܵܕܹܐ ܬܸܢܘܲܝ ܐܲܩܢܝܼ ܩܵܠܵܐ ܠܠܵܐ ܩܢܹܐ ܩܵܠܵܐ>
    text <ܕܲܢܵܘܕܲܥ ܕܐܝܼܬܼ ܠܹܗ ܘܲܒܼܪܵܐ ܠܲܟܼܝܵܢ ܐ̄ܢܵܫܵܐ ܀>
    text <܃ܠܲܟܼܝܵܢ ܐ̄ܢܵܫܵܐ ܚܲܟܸܿܡ ܛܵܒܼܵܐ ܒܟܼܠܗܘܿܢ ܕܵܪܹ̈ܐ>
    text <ܘܲܠܝܘܼܠܦܵܢܗܘܿܢ ܨܵܪ̣ ܓܸܠܝܵܢܹ̈ܐ ܒܟܼܠ ܐܸܣܟܹܿܡܝܼ̈ܢ ܀>
    text <܃ܡܸܛܠܵܬܼܗܘܿܢ ܫܲܢܝܹܗ ܠܲܚܢܘܿܟ ܘܢܲܛܪܹ̰̣݂ܗ ܒܚܲܝܹ̈ܐ>
    text <ܕܢܲܩܸܠ ܡܸܢܗܘܿܢ ܗܵܘ̇ ܠܘܼܚܵܡܵܐ ܕܲܒܼܦܲܪܕܲܝܣܵܐ ܀>
    text <܃ܗܵܪܟܵܐ ܒܗܵܘܢܵܐ ܐܲܫܡܲܪ ܐܸܢܘܿܢ ܥܲܠ ܢܘܼܚܵܡܵܐ>
    text <ܘܨܵܪ̣ ܬܲܚܘܝܼܬܼܵܐ ܕܠܵܐ ܐܲܒܼܕܵܢܗܘܿܢ ܒܚܲܕܸ ܒܲܪܢܵܫܵܐ ܀>
    text <܃ܣܲܒܼܪܵܐ ܕܚܘܼܕܵܬܼ ܐ̄ܢܵܫܵܐ ܬܼܗܲܪ ܗ̄ܘ̣ܵܐ ܐܵܦ ܠܲܡܟ>
    text <ܘܲܓܼܠ̣ܵܐ ܘܚܵܘܝܹܗ ܒܫܲܝܢܵܐ ܕܗܵܘܹ̇ܐ ܒܝܲܠܕܼܵܐ ܕܡܸܢܹܗ ܀>
  block
    text <܃ܒܢܘܿܚ ܒܲܛܸܠ ܗ̄ܘ̣ܵܐ ܩܹܐܪܣܵܐ ܩܲܫܝܵܐ ܕܡܵܡܘܿܠ ܡܲܝ̈ܵܐ>
    text <ܘܡܸܫܬܲܪ̈ܝܢ ܗ̣̄ܘܲܝ̈ ܐܵܦ ܠܵܘ̈ܛܵܬܼܵܐ ܕܲܒܼܦܲܪܕܲܝܣܵܐ ܀>
    text <܃ܒܩܵܠܵܐ ܓܲܠܝܵܐ ܐܲܫܡܲܥ ܐܸܢܘܿܢ ܩܵܠ ܚܘܼܒܵܠܗܘܿܢ>
    text <ܘܒܲܣܼ̇ܪܘ ܘܐܲܩܠܝܼܘ ܥܲܠ ܗܵܘ̇ ܩܵܠܵܐ ܕܟܼܵܘܸܝܢ ܐܸܢܘܿܢ ܀>
    text <܃ܢܘܿܚ ܒܲܠܚܘܿܕܼܵܘܗܝ ܫܲܡ̣ܥܹܗ ܠܩܵܠܵܐ ܘܲܠܣܘܼܟܵܠܹܗ>
    text <ܘܗܲܝܡܸܢ ܘܐܲܫܲܪ ܕܡܸܬܓܲܡܪܝܼܢ ܗ̄ܘ̣ܵܘ ܙܢܲܝ̈ ܠܘܼܚܵܡܵܘ̈ܗܝ ܀>
    text <܃ܡ̣ܢ ܠܘܼܚܵܡܵܘ̈ܗܝ ܕܚܸܝܠ ܙܲܕܿܝܼܩܵܐ ܒܲܪ ܙܲܕܿܝܼܩܵܐ>
    text <ܘܲܥܒ݂ܲܕܼ ܒܲܝܬܵܐ ܕܲܡܣܲܬܲܪ ܗ̄ܘ̣ܵܐ ܣܪܝܼܕܼܵܐ ܕܥܵܠܡܵܐ ܀>
    text <܃ܣܪܝܼܕܼܵܐ ܩܲܠܝܼܠ ܦܵܫ̣ ܡ̣ܢ ܚܲܪ̈ܫܹܐ ܘܡ̣ܢ ܡܲܠܵܠܹ̈ܐ>
    text <ܘܐܲܥܒܲܪ ܐܸܢܘܿܢ ܠܐܲܪܥܵܐ ܦܐܝܼܬܼܵܐ ܘܲܡܫܲܝܲܢܬܵܐ ܀>
    text <܃ܒܩܵܠܵܐ ܓܫܝܼܡܵܐ ܡܲܫܡܲܥ ܗ̄ܘ̣ܵܐ ܠܹܗ ܠܢܘܿܚ ܥܲܠ ܗܵܠܹܝܢ>
    text <ܕܐܲܝܟܲܢ ܥܵܐ̇ܠܝܼܢ ܘܐܲܝܟܲܢ ܢܵܦ̇ܩܝܼܢ ܡ̣ܢ ܩܹܒܼܘܿܬܼܵܐ ܀>
    text <܃ܒܹܗ ܒܗܵܢ ܩܵܠܵܐ ܬܲܪܓܸܿܡ ܥܲܡܹܗ ܒܵܬܲܪ ܙܲܒܼܢܵܐ>
    text <ܘܐܲܠܦܹܗ ܛܲܟܲܣܵܐ ܕܐܲܝܟܲܢ ܢܹܐܟܼܘܿܠ ܒܣܲܪ ܚܲܝ̈ܘܵܬܼܵܐ ܀>
    text <܃ܒܩܵܠܵܐ ܓܫܝܼܡܵܐ ܒܲܪܸܟ ܐܵܦ ܗܘ̤ ܠܝܲܠܕܵܐ ܕܡܸܢܹܗ>
    text <ܘܲܟܼܕܲܝܢ ܠܲܬܼܪܹܝܢ ܬܚܹܝܬܼ ܫܘܼܥܒܵܕܼܵܐ ܕܫܹܝܬܼ ܫܲܦܝܼܪܵܐ ܀>
    text <܃ܡ̣ܢ ܫܹܝܬܼ ܚܵܘܝܼ ܕܕܼܵܢܲܚ ܣܲܒܼܪܵܐ ܠܲܟܼܝܵܢ ܐ̄ܢܵܫܵܐ>
    text <ܘܡܸܛܠ ܗܵܕܹܐ ܐܲܦܢܝܼ ܠܲܒܼܢܵܘ̈ܗܝ ܠܥܘܼܡܪܵܐ ܕܥܲܡܹܗ ܀>
    text <܃ܡܸܢܹܗ ܥܬܝܼܕܸ ܗ̄ܘ̣ܵܐ ܕܢܸܗܘܹܐ ܐܲܒܼܪܵܡ ܒܲܪ ܡܘܼܠܟܵܢܵܐ>
    text <ܘܒܹܗ ܡܸܬܿܬܿܢܝܼܚ ܗ̄ܘ̣ܵܐ ܪܲܗܛܵܐ ܬܥܝܼܫܵܐ ܕܥܸܣܪܝܼܢ ܫܲܪ̈ܒܼܵܢ ܀>
    text <܃ܒܗܵܕܹܐ ܬܸܢܘܲܝ ܢܲܓܼܕܹܿܗ ܪܹܡܙܵܐ ܡ̣ܢ ܓܵܘ ܒܵܒܹܠ>
    text <ܕܢܸܗܘܹܐ ܪܹܫܵܐ ܠܓܼܵܒܼܝܘܼܬܼ ܥܲܡܵܐ ܘܡܘܼܠܟܵܢ ܥܲܡܡܹ̈ܐ ܀>
    text <܃ܒܪܘܼܚ ܒܲܕܲܩ ܠܹܗ ܕܦܘܿܩ ܡ̣ܢ ܐܲܪܥܵܐ ܕܝܼܠܝܼܕܼܘܼܬܼܵܟ>
    text <ܘܩܲܒܸܿܠ ܘܲܫ̣ܩܸܠ ܠܗܵܝ̇ ܒܲܪܬܼ ܩܵܠܵܐ ܕܠܸܥܙܲܬ̤ ܥܲܡܹܗ ܀>
    text <܃ܒܩܵܠܵܐ ܘܫܸܬܼܩܵܐ ܘܲܡܕܪܸܫ ܗ̄ܘ̣ܵܐ ܠܥܲܒܼܕܵܐ ܛܵܒܼܵܐ>
    text <ܕܡ̇ܐ ܕܡܸܬܼܚܲܟܲܡ ܢܸܟܼܕܲܘܿܢ ܠܲܒܼܢܵܘ̈ܗܝ ܒܢܝܼܪܵܐ ܕܡ̇ܪܹܗ ܀>
    text <܃ܒܗܵܘ̇ ܡܘܼܠܟܵܢܵܐ ܕܲܠܘܵܬܼ ܙܲܪܥܹܗ ܡܫܲܪܲܪ ܗ̄ܘ̣ܵܐ ܠܹܗ>
    text <ܘܡܸܬܼܝܲܐܲܒܼ ܗ̄ܘ̣ܵܐ ܕܢܹܐܠܲܦ ܫܲܦܝܼܪ ܕܠܹܐܡܲܬܼܝ ܗܵܘܹ̇ܐ ܀>
    text <܃ܕܠܹܐܡܲܬܼܝ ܗܵܘܹ̇ܐ ܘܐܲܝܟܲܢ ܗܵܘܹ̇ܐ ܫܲܐܸܠ ܐܲܒܼܪܵܡ>
    text <ܘܲܥܢ̣ܵܝܗܝ ܡ̇ܪܝܵܐ ܒܩܵܠܵܐ ܓܲܠܝܵܐ ܘܡܲܠܸܠ ܥܲܡܹܗ ܀>
    text <܃ܣܲܒܼ ܚܲܝ̈ܘܬܼܵܐ ܘܲܥܒܸܕܼ ܕܸܒܼܚܹ̈ܐ ܠܫܹܡܝ ܝܲܩܝܼܪܵܐ>
    text <ܘܡܲܠܸܦ ܐ̄ܢܵܐ ܠܵܟ ܕܐܲܝܟܲܢ ܗܵܘܹ̇ܐ ܡܘܼܠܟܵܢܝ ܨܹܐܕܲܥܟ ܀>
    text <܃ܒܲܬܼܠܵܬܼ ܚܲܝ̈ܘܵܢ ܨܘܿܪ ܫܘܼܥܒܵܕܼܵܐ ܕܕܼܵܪܹ̈ܐ ܬܠܵܬܼܵܐ>
    text <ܕܗܵܘܹ̇ܐ ܙܲܪܥܵܟ ܒܹܝܬܼ ܢܘܼܟܼܪ̈ܵܝܹܐ ܘܟܸܢ ܡܸܬܼܚܲܪܲܪ ܀>
  block
    text <܃ܬܠܵܬܼܵܐ ܣܲܒܼ ܠܵܟ ܕܲܛܠܹܝܢ ܘܲܦܐܹܝܢ ܠܦܘܼܬܼ ܢܵܡܘܿܣܵܐ>
    text <ܕܗܵܟܲܢ ܬܵܒܲܥ̇ ܕܢܸܗܘܘܿܢ ܕܸܒܼܚܹ̈ܐ ܢܵܡܘܿܣܵܝܹ̈ܐ ܀>
    text <܃ܦܲܠܸܓܼ ܐܸܢܘܿܢ ܘܣܝܼܡ ܗܲܕܵܡܵܐ ܠܘܼܩܒܲܠ ܚܲܒܼܪܹܗ>
    text <ܘܨܘܼܪ ܫܘܼܥܒܵܕܗܘܿܢ ܟܲܕܼ ܡܸܫܬܲܚܩܝܼܢ ܚܲܕܼ ܠܘܼܩܒܲܠ ܀>
    text <܃ܒܝܲܕܼ ܫܘܿܦܢܝܼܢܵܐ ܘܲܒܼܒܲܪ ܝܵܘܢܵܐ ܕܠܵܐ ܡܸܬܼܦܲܠܓܼܝܼܢ>
    text <ܡܬܼܘܿܠ ܕܘܼܝܵܪܗܘܿܢ ܕܲܒܼܓܼܵܘ ܚܘܼܪܒܵܐ ܘܲܒܼܓܼܵܘ ܫܲܝܢܵܐ ܀>
    text <܃ܒܛܲܝܪܵܐ ܕܢܵܚ̇ܬܐ ܥܲܠ ܗܲܕܵܡܹ̈ܐ ܕܲܡܦܲܠܸܓܼ ܐܲܢ̄ܬܿ>
    text <ܨܘܼܪ ܢܸܟܼܝܵܢܹ̈ܐ ܕܡܲܟܹܿܝܢ ܠܲܒܼܢܲܝ̈ܢ ܥܲܡܡܹ̈ܐ ܛܪ̈ܘܼܢܹܐ ܀>
    text <܃ܒܗܵܝ̇ ܕܲܒܼܛܝܼܠ ܠܵܟ ܘܢܵܛ̇ܪܲܬܿ ܕܸܒܼܚܲܝ̈ܟ ܡ̣ܢ ܦܵܪܲܚܬܼܵܐ>
    text <ܥܗܲܕܼ ܠܲܒܼܛܝܼܠܘܼܬܼܝ ܕܲܟܼܡܐ ܒܛܝܼܠ ܠܵܗ̇ ܥܲܠ ܝܲܠ̈ܕܵܬܼܵܟ ܀>
    text <܃ܒܕܲܥܪܲܒܼ ܫܹܡܫܵܐ ܘܟܸܢ ܐܸܬܼܩܲܒܲܠ ܙܢܲܝ̈ ܕܸܒܼ̈ܚܵܬܼܵܟ>
    text <ܩܢܝܼ ܒܘܼܝܵܢܵܐ ܕܪܲܚܝܼܩ ܙܲܒܼܢܵܐ ܕܡܘܼܠܟܵܢܝ ܨܹܐܕܲܝܟ ܀>
    text <܃ܒܕܸܐ ܟܼܠ݂ܲܬ̤ ܢܘܼܪܵܐ ܘܓܸܡ̣ܪܵܬ̤ ܕܸܒܼܚܲܝ̈ܟ ܗܲܢܝܼܵܐܝܼܬܼ>
    text <ܚܙܝܼ ܕܲܒܼܣܸܡ ܠܝܼ ܨܹܒܼܝܵܢ ܚܘܼܒܵܟ ܛܵܒܼ ܡ̣ܢ ܕܸܒܼܚܹ̈ܐ ܀>
    text <܃ܗܵܠܹܝܢ ܝܠܸܦ̣ ܐܲܒܼܪܵܡ ܓܲܒܼܝܵܐ ܒܩܵܠܵܐ ܓܲܠܝܵܐ>
    text <ܘܗܲܝܡܸܢ ܘܐܲܫܲܪ ܕܲܥܬܼܝܼܕܼ ܙܲܒܼܢܵܐ ܕܡܸܬܼܕܲܡܪ̈ܵܢ ܒܹܗ ܀>
    text <܃ܗܵܪܟܵܐ ܒܠܸܠܝܵܐ ܗܘ̤ܵܐ ܬܘܼܪܓܵܡܵܐ ܕܐܲܝܠܹܝܢ ܕܲܬܼܢܹ̇ܝܬ>
    text <ܠܵܐ ܗ̄ܘ̣ܵܐ ܒܚܸܠܡܵܐ ܐܵܦܠܵܐ ܒܚܸܙܘܵܐ ܪܘܼܚܵܢܵܝܵܐ ܀>
    text <܃ܓܠ̣ܵܐ ܒܘܼܕܵܩܵܐ ܕܐܝܼܬܼ ܒܹܗ ܚܸܙܙܵܐ ܠܩܵܠܵܐ ܓܫܝܼܡܵܐ>
    text <ܐܲܟܼܡܵܐ ܕܲܦܪ݂ܲܫ ܦܲܓܼܪܵܐ ܕܐ̄ܢܵܫܵܐ ܚܲܕܼ ܡ̣ܢ ܚܲܒܼܪܹܗ ܀>
    text <܃ܓܘܼܫܡܵܢܵܐܝܼܬܼ ܡܚܵܘܹܐ ܗ̄ܘ̣ܵܐ ܠܹܗ ܙܢܲܝ̈ ܓܸܠܝܵܢܵܘ̈ܗܝ>
    text <ܒܗܵܘܿܢܵܐ ܕܲܡܥܵܕܼ ܟܝܵܢܵܐ ܓܫܝܼܡܵܐ ܠܡܸܬܼܒܲܩܵܝܘܼ ܀>
    text <܃ܒܗܵܢ ܐܸܣܕܲܡܵܐ ܥܲܠ ܗ̄ܘ̣ܵܐ ܨܹܐܕܼܵܘܗܝ ܗܘ̤ ܘܲܕܼܥܲܡܹܗ>
    text <ܘܟܲܕܼ ܠܲܝܬܿ ܓܘܼܫܡܵܐ ܚܵܘܝܹܗ ܬܲ̇ܡ̇ܢ ܚܙܵܬܼܵܐ ܕܓܼܘܼܫܡܵܐ ܀>
    text <܃ܬܠܵܬܼܵܐ ܓܲܒܼܪ̈ܝܼܢ ܚܙ̣ܵܐ ܙܲܕܿܝܼܩܵܐ ܒܲܬܼܪܲܥ ܒܲܝܬܹܿܗ>
    text <ܘܩܲܒܸܿܠ ܐܸܢܘܿܢ ܐܲܝܟ ܕܲܠܓܲܒܼܪܵܐ ܠܦܘܼܬ ܐܸܣܟܹܿܡܵܐ ܀>
    text <܃ܗܵܝ̇ ܕܲܥܬܼܝܼܕܼܵܐ ܓܠ̣ܵܐ ܠܹܗ ܠܟܹܐܢܵܐ ܒܗܵܕܹܐ ܕܲܣܥ݂ܲܪ>
    text <ܕܲܥܬܼܝܼܕܼ ܝܲܠܕܹܿܗ ܕܢܸܥܡܲܪ ܒܲܒܼܪܹܗ ܚܘܼܒܵܢܵܐܝܼܬܼ ܀>
    text <܃ܒܪܹܗ ܕܐܲܒܼܪܵܗܵܡ ܥܬܼܝܼܕܼ ܗ̄ܘ̣ܵܐ ܕܢܸܗܘܹܐ ܢܵܘܣܵܐ ܠܚܘܼܒܹܿܗ>
    text <ܘܩܲܕܹܿܡ ܕܲܪܫ̣ܵܗ̇ ܠܐܘܼܪܚܵܐ ܕܕܸܢܚܹܗ ܥܲܕܼܠܵܐ ܢܸܕܢܲܚ ܀>
  block
    text <܃ܕܸܢܚܹܗ ܒܲܕܸܿܩ ܥܲܠ ܡܲܥܲܠܬܵܐ ܕܲܠܒܹܝܬܼ ܥܲܒܼܕܹܿܗ>
    text <ܕܐܸܡܲܬܼܝ ܕܢܸܕܼܢܲܚ ܠܵܐ ܢܸܬܼܢܲܟܼܪܸܐ ܫܪܵܪܵܐ ܠܐ̄ܪܵܙܵܐ ܀>
    text <܃ܦܲܓܼܪܵܐ ܕܝܼܠܹܗ ܡ̇ܢܹܐ ܗ̄ܘ̣ܵܐ ܠܵܗ̇ ܠܦܲܓܼܪܵܢܘܼܬܹܗ>
    text <ܘܚܵܘܝܵܗ̇ ܒܐ̄ܪܵܙܵܐ ܥܲܕܼܠܵܐ ܬܸܗܘܹܐ ܦܲܓܼܪܵܢܵܐܝܼܬܼ ܀>
    text <܃ܒܫܸܡ ܪܲܒܿܘܼܬܹܗ ܩܵܪܹ̇ܐ ܗ̄ܘ̣ܵܐ ܠܹܗ ܒܲܕܼܒܼܝܼܚܘܬܼܵܐ>
    text <ܘܐܲܪܟܸܿܢ ܚܘܼܒܹܿܗ ܘܲܩܪ̣ܵܐ ܢܲܦܫܹܗ ܒܲܫܡܵܐ ܕܓܼܒܼܪܵܐ ܀>
    text <܃ܐܲܝܟ ܕܲܒܼܓܲܒܼܪܵܐ ܚܵܐܲ݁ܪ ܗ̄ܘ̣ܵܐ ܒܹܗ ܐܵܦ ܐܲܒܼܪܵܗܵܡ>
    text <ܘܡܸܬܼܪܲܥܹܐ ܗ̄ܘ̣ܵܐ ܕܲܠܙܲܕܿܝܼܩܹ̈ܐ ܡܝܲܩܲܪ ܘܲܡܢܝܼܚ ܀>
    text <܃ܚܙܵܬܼܵܐ ܕܢܲܟܼܦܹ̈ܐ ܡܸܬܼܥܲܛܲܦ ܗ̄ܘ̣ܵܐ ܡ̇ܪܵܐ ܘܥܲܒܼܕܵܘ̈ܗܝ>
    text <ܘܲܕܼܚܝܼܠܝܼܢ ܗ̄ܘ̣ܵܘ ܘܲܪܚܝܼܡܝܼܢ ܗ̄ܘ̣ܵܘ ܒܥܲܝܢܲܝ̈ ܟܹܐܢܵܐ ܀>
    text <܃ܒܚܘܼܒܵܐ ܪܲܒܵܐ ܩܲܒܸܿܠ ܐܸܢܘܿܢ ܐܲܝܟ ܕܲܠܟܹܐܢܹ̈ܐ>
    text <ܘܐܲܢܝܼܚ ܐܸܢܘܿܢ ܒܐܘܼܟܼܠܵܐ ܘܫܸܩܝܵܐ ܦܲܓܼܪܵܢܵܝܵܐ ܀>
    text <܃ܚܙܵܬܼܵܐ ܕܐܘܼܟܼܠܵܐ ܡܚܵܘܹܝܢ ܗ̄ܘ̣ܵܘ ܠܹܗ ܠܦܲܓܼܪܵܢܵܝܵܐ>
    text <ܘܟܲܕܼ ܐܵܟܼ̇ܠܝܼܢ ܗ̄ܘ̣ܵܘ ܠܵܐ ܐܵܟܼ̇ܠܝܼܢ ܗ̄ܘ̣ܵܘ ܫܲܪܝܼܪܵܐܝܼܬܼ ܀>
    text <܃ܠܚܘܼܒܹܿܗ ܕܐܲܒܼܪܵܡ ܡܢܝܼܚ ܗ̄ܘ̣ܵܐ ܚܘܼܒܿܗܘܿܢ ܒܐܘܼܟܼܠܵܐ ܕܚܵܘܝܼܘ>
    text <ܠܵܘ ܕܐܵܟܼ̇ܠܝܼܢ ܗ̄ܘ̣ܵܘ ܐܸܠܵܐ ܐܲܠܦܘܼܗܝ ܪܸܚܡܲܬܼ ܚܘܼܒܿܗܘܢ ܀>
    text <܃ܪܸܚܡܲܬܼ ܚܘܼܒܹܿܗ ܚܵܘܝܼ ܛܵܒܼܵܐ ܒܐܲܝܠܹܝܢ ܕܲܣܥ݂ܲܪ>
    text <ܕܥܲܠ̣ ܨܹܝܕܼ ܥܲܒܼܕܹܿܗ ܓܘܼܫܡܵܢܵܐܝܼܬܼ ܟܲܕܼ ܠܵܐ ܡܓܲܫܲܡ ܀>
    text <܃ܬܪܹܝܢ ܪ̈ܘܼܚܵܢܹܐ ܓܲܫܹܡ ܥܲܡܹܗ ܒܗܵܝ̇ ܡܲܥܲܠܬܵܐ>
    text <ܠܵܘ ܕܐܸܬܼܓܲܫܲܡ ܐܸܠܵܐ ܕܲܢܛ݂ܲܪ ܙܢܵܐ ܕܲܚܙܵܬܼܵܐ ܀>
    text <܃ܚܙܵܬܼܵܐ ܗ̄ܘ̣ܵܬܼ ܓܹܝܪ ܗܵܝ̇ ܕܐܸܬܼܚܲܙܝܲܬ̤ ܓܘܼܫܡܵܢܵܐܝܼܬܼ>
    text <ܘܗܵܢܵܘ̇ ܬܲܗܪܵܐ ܕܟܲܕܼ ܠܲܝܬܿ ܓܘܼܫܡܵܐ ܨܵܪܲܬ̤ ܓܘܼܫܡܵܐ ܀>
    text <܃ܬܲܗܪܵܐ ܪܲܒܵܐ ܣܥ݂ܲܪ ܒܵܪܘܿܝܵܐ ܨܹܐܝܕܼ ܐܲܒܼܪܵܗܵܡ>
    text <ܕܚܵܘܝܼ ܝܵܬܹܗ ܓܘܼܫܡܵܢܵܐܝܼܬܼ ܟܲܕܼ ܠܵܐ ܚܵܘܝܼ ܀>
    text <܃ܚܵܘܝܼ ܓܘܼܫܡܵܐ ܟܲܕܼ ܠܲܝܬܿ ܓܘܼܫܡܵܐ ܠܐܲܠܵܗܘܼܬܹܗ>
    text <ܘܐܸܟܲܠ̣ ܘܐܸܫܬܿܝܼ ܟܲܕܼ ܠܵܐ ܡܩܲܒܸܿܠ ܟܝܵܢܹܗ ܐܘܼܟܼܠܵܐ ܀>
    text <܃ܠܲܝܬܿ ܠܲܟܼܝܵܢܹܗ ܟܝܵܢܵܝ̈ܬܼܵܐ ܕܐܝܼܬܼ ܠܲܟܼܝܵܢܹ̈ܐ>
    text <ܕܐܵܦ ܗܘ̤ ܟܝܵܢܹܗ ܢܘܼܟܼܪܵܝ ܗ̄ܘ̣ ܠܹܗ ܫܡܵܐ ܕܲܟܼܝܵܢܹ̈ܐ ܀>
    text <܃ܡ̣ܢ ܠܵܐ ܫܡܵܗܹ̈ܐ ܡܟܲܢܹܝܢܲܢ ܠܹܗ ܫܡܵܐ ܕܲܟܼܝܵܢܹ̈ܐ>
    text <ܒܗܵܝ ܕܲܥܒܼܝܼܕܼܵܐ ܡܥܵܕܼ ܡܸܬܼܚܲܫܚ ܒܡܸܕܹܿܡ ܕܲܡܟܼܵܢ ܀>
    text <܃ܒܗܵܢܵܐ ܥܝܵܕܼܵܐ ܩܝܼܪܵܐ ܠܲܟܼܝܵܢܹܗ ܡ̇ܪܹܐ ܟܝܵܢܹ̈ܐ>
    text <ܕܥܲܠ݂ ܨܹܝܕܼ ܐ̄ܢܵܫܵܐ ܒܐܸܣܟܹܿܝܡ ܐ̄ܢܵܫܵܐ ܒܲܫܡܵܐ ܫܐܝܼܠܵܐ ܀>
  block
    text <܃ܒܲܫܡܵܐ ܫܐܝܼܠܵܐ ܗܘ̤ܵܬܼ ܗܵܝ̇ ܕܲܗܘ̤ܵܬܼ ܒܒܹܝܬܼ ܐܲܒܼܪܵܗܵܡ>
    text <ܘܠܵܐ ܐ̄ܢܵܫ ܢܸܪܢܹܐ ܕܫܲܪܝܼܪܵܐܝܼܬܼ ܗܘ̤ܵܬܼ ܐܲܝܟ ܕܲܟܼܬܼܝܼܒܼ ܀>
    text <܃ܡܘܼܫܹܐ ܟܲܬܼ̣ ܒܵܗ̇ ܠܗܵܝ̇ ܡܲܥܲܠܬܵܐ ܐܲܝܟ ܕܐܸܬܼܦ̣ܿܩܕܼ>
    text <ܘܣܵܡ̣ܵܗ̇ ܒܣܸܦܪܹܗ ܐܲܝܟ ܫܲܬܼܐܸܣܬܼܵܐ ܠܒܸܢܝܵܢ ܩܘܼܫܬܵܐ ܀>
    text <܃ܠܒܸܢܝܵܢ ܩܘܼܫܬܵܐ ܣܥ݂ܲܪ ܟܠ ܕܲܣܥ݂ܲܪ ܡ̇ܪܵܐ ܒܥܲܒܼܕܵܘ̈ܗܝ>
    text <ܘܛܵܒܼ ܡ̣ܢ ܟܠܗܹܝܢ ܗܵܕܹܐ ܕܲܣܥ̣ܲܪ ܠܘܵܬܼ ܐܲܒܼܪܵܗܵܡ ܀>
    text <܃ܒܙܲܪܥܹܗ ܕܐܲܒܼܪܵܐ ܥܬܼܝܼܕܼ ܗ̄ܘ̣ܵܐ ܕܢܸܥܒܸܿܕܼ ܦܘܼܪܩܵܢ ܐܢܵܫܵܐ>
    text <ܘܝܲܩܪܹܗ ܠܟܹܐܢܵܐ ܒܐ̄ܪܵܙ ܦܘܼܪܩܵܢܵܐ ܕܕܼܵܢܚ̇ ܡܸܢܹܗ ܀>
    text <܃ܠܵܐ ܟܹܝܬܼ ܢܸܪܢܹܐ ܪܸܢܝܵܐ ܣܲܟܼܠܵܐ ܥܲܠ ܒܵܪܘܿܝܵܐ>
    text <ܐܲܝܟ ܡ̇ܐ ܕܪܵܢܹ̇ܝܢ ܗܲܪ̈ܛܝܼܩܹܐ ܠܦܝܼܓܲܝ̈ ܠܸܒܵܐ ܀>
    text <܃ܪܸܢܝܵܐ ܣܲܟܼܠܵܐ ܫܸܡܥܹ̇ܬܼ ܕܪܵܢܹ̇ܝܢ ܥܲܠ ܕܐܲܝܟ ܗܵܠܹܝܢ>
    text <ܘܡܸܛܠ ܗܵܕܹܐ ܥܸܗ̇ܕܹܿܬܼ ܐܸܢܘܿܢ ܒܡܸܨܥܲܬܼ ܡܸܠܲܝ̈ ܀>
    text <܃ܡܸܛܠܵܬܼܗܘܿܢ ܪܕܹܝ̇ܬܼ ܒܲܫܒܼܝܼܠܵܐ ܕܬܸܢܝܵܐ ܕܡܸܠܹ̈ܐ>
    text <ܕܝܵ̇ܕܲܥ ܐ̄ܢܵܐ ܠܹܗ ܠܬܼܵܘܫܵܐ ܣܲܢܝܵܐ ܕܪ̣̈ܥܝܵܢܲܝܗܘܿܢ ܀>
    text <܃ܠܵܐ ܛܲܥܝܵܐ ܠܝܼ ܕܲܟܼܡܵܐ ܡܕܼܵܘܲܕܼ ܫܒܼܝܼܠ ܡܸܠܲܝ̈ܗܘܿܢ>
    text <ܘܲܟܼܡܵܐ ܕܠܝܼܠ ܠܗܘܿܢ ܠܲܡܥܲܩܵܡܘܼ ܠܲܬܼܪ̈ܝܼܨܵܬܼܵܐ ܀>
    text <܃ܒܲܡܥܲܩܢܘܼܬܼܗܘܿܢ ܚܵܪ̣ܘ ܚܘܼܫܵܒܲܝ̇ ܥܸܕܵܢܝܼ̈ܢ>
    text <ܘܠܵܐ ܫ̣ܠܝܼܘ ܘܫܵܠܹ̇ܝܢ ܡ̣ܢ ܬܲܟܼܬܿܘܼܫܵܐ ܕܥܲܡ ܒܝܼܫܘܼܬܼܗܘܿܢ ܀>
    text <܃ܫܸܡ ܒܝܼܫܘܼܬܼܗܘܿܢ ܬܢܹ̇ܝܬܼ ܙܲܒܼ̈ܢܵܬܼܵܐ ܣܲܓܿܝܼ̈ܐܬܼܵܐ>
    text <ܠܵܘ ܕܐܸܫܬܲܒܼܗܲܪ ܐܸܠܵܐ ܕܐܲܟܸܿܣ ܠܠܵܐ ܪܲܕܼܝܘܼܬܼܗܘܿܢ ܀>
    text <܃ܠܵܐ ܪܲܕܼܝܵܐܝܼܬܼ ܪܵܕܹܝܢ ܟܠܫܵܥ ܒܐܘܼܪܚܵܐ ܕܣܸܦܪܹ̈ܐ>
    text <ܘܲܡܕܵܘܕܼܝܼܢ ܠܵܗ̇ ܠܡܲܪܕܿܝܼܬܼ ܐ̄ܢܵܫܵܐ ܒܚܸܪ̈ܝܵܢܲܝܗܘܿܢ ܀>
    text <܃ܒܚܸܪ̈ܝܵܢܲܝܗܘܿܢ ܓܲܪܓܼܘܼܢܝ ܐܵܦ ܠܝܼ ܒܟܼܠ ܥܸܕܼܵܢܝܼ̈ܢ>
    text <ܘܠܵܐ ܝܵܗ̇ܒܿܝܼܢ ܠܝܼ ܕܐܸܪܕܹܿܐ ܒܫܸܠܝܵܐ ܒܐܘܼܪܚܵܐ ܕܡܸܠܲܝ̈ ܀>
    text <܃ܒܲܫܒܼܝܼܠ ܚܸܙܘܹ̈ܐ ܐܲܠܵܗܵܝܹ̈ܐ ܪܓܼܝܼܓܼ ܐ̄ܢܵܐ ܕܐܸܪܕܹܿܐ>
    text <܃ܕܐܸܕܲܥ ܘܐܵܘܕܲܥ ܕܡ̇ܢܲܐ ܗ̄ܝ̣ ܥ̣ܠܬܼܵܐ ܕܫܘܼܚܠܵܦܲܝ̈ܗܘܿܢ>
    text <܃ܫܘܼܚܠܵܦܲܝ̈ܗܘܿܢ ܚܙܹ̇ܝܬܼ ܕܲܣܒܼܝܼܣܝܼܢ ܒܟܼܠܗܘܿܢ ܫܘܼܦܪܹ̈ܐ>
    text <ܘܡܸܫܬܿܥܹܝܢ ܠܵܗ̇ ܠܡܸܠܲܬܼ ܩܘܼܫܬܵܐ ܒܲܦܓܲܪ ܘܒܼܪܘܚ ܀>
    text <܃ܒܲܦܓܲܪ ܘܲܒܼܪܘܼܚ ܫ̣ܡܲܥ ܐܵܦ ܐܝܼܣܚܵܩ ܡܲܡܠܠܵܐ ܕܪܘܼܚܵܐ>
    text <ܕܲܡܥܲܗܸܕܼ ܠܹܗ ܗܵܘ̇ ܡܘܼܠܟܵܢܵܐ ܕܲܠܘܵܬܼ ܐܲܒܼܘܼܗܝ ܀>
    text <ܒܡܘܼܠܟܵܢ ܐܲܒܼܘܼܗܝ ܡܸܬܼܒܲܩܸܐ ܗ̄ܘ̣ܵܐ ܒܲܪ ܚܲܟܿܝܼܡܵܐ ܀>
    text <ܘܡܸܬܼܚܲܦܲܛ ܗ̄ܘ̣ܵܐ ܕܢܲܫܠܸܡ ܠܲܒܼܢܵܘ̈ܗܝ ܡܘܼܠܟܵܢ ܚܲܝܹ̈ܐ ܀>
    text <܃ܐܲܝܟ ܐܲܬܼܠܹܝܛܵܐ ܛܲܝܸܒܼ ܢܲܦܫܹܗ ܠܘܵܬܼ ܒܘܼܪ̈ܟܵܬܼܵܐ>
    text <ܘܲܨܒܼܵܐ ܕܢܸܿܬܸܿܠ ܘܲܟܼܝܼܠܵܝܗܝ ܪܸܡܙܵܐ ܐܲܠܵܗܵܝܵܐ ܀>
    text <܃ܠܥܹܣܘܿ ܒܘܼܟܪܵܐ ܨܒܼܵܐ ܕܲܢܒܲܪܸܟ ܡܠܸܐ ܒܘܼܪ̈ܟܵܬܼܵܐ>
    text <ܘܠܵܐ ܐܦܸܣ ܠܹܗ ܗܵܘ̇ ܦܘܼܩܕܵܢܵܐ ܕܫܲܠܝ̣ܛ ܥܲܠ ܟܠ ܀>
  block
    text <܃ܐܲܝܟ ܕܒܼܵܐܓܼܘܿܢܵܐ ܪܡܸܐ ܗ̄ܘ̣ܵܐ ܟܹܐܢܵܐ ܒܓܼܘܼܠܵܢ ܡܸܠܵܘ̈ܗܝ>
    text <ܘܒܼܵܥܹ̇ܐ ܕܢܸܬܸܿܠ ܘܲܟܼܠܹܐ ܘܩܵܐܹ̇ܡ ܒܹܝܬܼ ܦܘܠܵܓܹ̈ܐ ܀>
    text <܃ܐܘܿ ܠܬܸܕܼܡܘܼܪܬܵܐ ܕܨܹܝܕܼ ܙܲܕܿܝܼܩܵܐ ܡܸܣܬܲܥܪܵܐ ܗ̄ܘ̣ܵܬܼ>
    text <ܕܿܪܓܼܝܼܓܼ ܕܢܸܬܸܿܠ ܘܠܵܐ ܡܨܹܐ ܓܵܡܲ݁ܪ ܕܥܵܨܹ̇ܐ ܗ̄ܘ̣ܵܐ ܠܹܗ ܀>
    text <܃ܘܟܲܕܼ ܠܵܐ ܨܵܒܹ̇ܐ ܣܥ݂ܲܪ ܒܵܪܘܿܝܵܐ ܒܨܸܒܼܝܵܢ ܥܲܒܼܕܹܿܗ>
    text <ܘܝܲܗ̄ܒܼ݂ ܡܘܼܠܟܵܢܵܐ ܕܒܹܝܬܼ ܐܲܒܼܪܵܗܵܡ ܠܲܕܼܫܵܘܹ̇ܐ ܠܹܗ ܀>
    text <܃ܗܵܪܟܵܐ ܒܚܘܼܒܵܐ ܥܨ̣ܵܝܗܝ ܠܲܬܼܪܝܼܨܵܐ ܠܡܸܣܥܲܪ ܗܵܠܹܝܢ>
    text <ܘܛܵܒܼ ܟܹܐܢܵܐ ܗ̄ܘ̣ܵܬܼ ܗܵܝ̇ ܕܐܸܣܬܲܥܪܲܬ̤ ܒܲܬܼܪܹܝܢ ܐܲܚܝܼ̈ܢ ܀>
    text <܃ܚܙ̣ܵܐ ܗ̄ܘ̣ܵܐ ܝܲܥܩܘܿܒܼ ܗܵܘ̇ ܨܸܒܼܝܵܢܵܐ ܕܲܚܙܹܐ ܠܹܗ ܟܠ>
    text <ܘܩܲܕܹܿܡ ܘܲܓܼܒܼܵܝ݂ܗܝ ܥܲܕܼܠܵܐ ܢܸܦܘܿܩ ܡ̣ܢ ܓܵܘ ܟܲܪܣܵܐ ܀>
    text <܃ܟܹܐܢܵܐ ܡ̇ܕܹܝܢ ܓܒܼܝܼܬܼܵܐ ܕܲܓܼܒܼܵܐ ܐܲܠܵܗ ܟܠܵܐ>
    text <ܘܫܵܘܝܲܬܼ ܕܬܸܗܘ̤ܐ ܢܵܛ̇ܪܲܬܼ ܓܲܙܵܐ ܕܡܘܿܠܟܵܢ ܚܲܝܹ̈ܐ ܀>
    text <܃ܡܘܼܠܟܵܢ ܚܲܝܹ̈ܐ ܛܥܝܼܢ ܗ̄ܘ̣ܵܐ ܝܲܥܩܘܿܒܼ ܒܙܵܘܥܲܝ̈ ܢܲܦܫܹܗ>
    text <ܘܲܚ̣ܘܲܩ ܒܐܘܼܪܚܵܐ ܘܲܚ̣ܙܵܐ ܚܸܙܘܵܐ ܒܫܘܼܪܵܝ ܐܘܼܪܚܹܗ ܀>
    text <܃ܚܙ̣ܵܐ ܣܸܒܿܠܬܼܵܐ ܕܩܵܝ̇ܡܵܐ ܒܐܲܪܥܵܐ ܘܪܹܫܵܗ̇ ܒܪܵܘܡܵܐ>
    text <ܘܐܲܠܵܗ ܟܠܵܐ ܠܥܸܠ ܡ̣ܢ ܪܵܘܡ̇ܐ ܕܐܲܪܝܼܟܼܘܼܬܼܵܗ̇ ܀>
    text <܃ܚ̣ܙܵܐ ܡܲܠܲܐܟܹ̈ܐ ܕܣܵܠ̇ܩܝܼܢ ܘܢܵܚ̇ܬܼܝܼܢ ܩܲܠܝܼܠܵܐܝܼܬܼ>
    text <ܘܲܡܫܲܡܠܹܝܢ ܗ̄ܘ̣ܵܘ ܨܸܒܼܝܵܢ ܡ̇ܪܝܵܐ ܕܫܲܕܲܪ ܐܸܢܘܿܢ ܀>
    text <܃ܗܵܢܵܐ ܗ̄ܘ̣ ܚܸܠܡܵܐ ܕܲܚܙ̣ܵܐ ܝܲܥܩܘܿܒܼ ܠܵܘ ܥܸܠܵܘܹ̈ܐ>
    text <ܘܟܲܕܼ ܕܲܡܝܼܟ ܗ̄ܘ̣ܵܐ ܚܙ̣ܵܐ ܠܲܚܙܵܬܼܵܐ ܕܠܵܐ ܡܸܬܼܚܲܙܝܵܐ ܀>
    text <܃ܠܵܐ ܗ̄ܘ̣ܵܐ ܒܥܲܝܢܹ̈ܐ ܚܙ̣ܵܐ ܠܣܸܒܿܠܬܼܵܐ ܘܠܵܐ ܠܪ̈ܘܼܚܵܢܹܐ>
    text <ܐܵܦܠܵܐ ܠܡܵܪܝܵܐ ܡܨܹܐ ܗ̄ܘ̣ܵܐ ܕܢܸܚܙܹܐ ܐܲܝܟ ܒܲܪܢܵܫܵܐ ܀>
    text <܃ܚܙܵܬܼܵܐ ܗ̄ܘ̣ܵܬܼ ܓܹܝܪ ܕܲܡܚܵܘܝܵܐ ܗ̄ܘ̣ܵܬܼ ܙܢܲܝ ܣܘܼܥܪ̈ܵܢܹܐ>
    text <ܘܲܡܒܲܕܿܩܵܐ ܗ̄ܘ̣ܵܬܼ ܥܲܠ ܡܲܚܲܬܿܬܹܿܗ ܘܥܲܠ ܡܲܣ̣ܿܩܬܹܿܗ ܀>
    text <܃ܠܹܗ ܡܠܲܒܸܿܒ̣ ܗ̄ܘ̣ܵܐ ܡܲܣܩܵܐ ܘܡܲܚܬܼܵܐ ܕܪ̈ܘܼܚܵܢܵܝܹܐ>
    text <ܘܡܲܠܸܦ ܗ̄ܘ̣ܵܐ ܠܹܗ ܕܠܵܐ ܬܸܡܐܲܢ ܠܹܗ ܒܥܲܡܠܵܐ ܕܐܘܼܪܚܹܗ ܀>
    text <܃ܘܐܸܢ ܪ̈ܘܼܚܵܢܹܐ ܫܚܝܼܩܝܼܢ ܣܲܓܿܝܼ ܒܣܘܼܥܪ̈ܵܢܲܝܗܘܿܢ>
    text <ܟܡܵܐ ܠܹܗ ܙܵܕܹܿܩ ܕܠܵܐ ܢܸܬܼܪܲܩܸܐ ܩܕܼܵܡ ܛܘܼܪ̈ܵܩܹܐ ܀>
    text <܃ܡܲܓܿܪܲܬܼ ܪܘܼܚܵܐ ܡܲܠܸܦ ܗ̄ܘ̣ܵܐ ܠܹܗ ܚܸܙܘܵܐ ܕܲܚܙ̣ܵܐ>
    text <ܘܕܲܡܣܲܝܒܲܪ ܕܹܝܢ ܥܬܼܝܼܕܼ ܕܲܢܩܲܒܸܿܠ ܐܲܓܼܪܵܐ ܕܥܲܠܵܘ̈ܗܝ ܀>
    text <܃ܒܗܲܝܡܵܢܘܼܬܼܵܐ ܘܣܲܒܼܪܵܐ ܘܚܘܼܒܵܐ ܡܫܲܪܲܪ ܗ̄ܘ̣ܵܐ ܠܹܗ>
    text <ܘܡܸܛܠ ܗܵܕܹܐ ܩܪ̣ܵܝܗܝ ܗ̄ܘ̣ܵܐ ܠܐܲܬܼܪܵܐ ܕܒܹܝܬܼ ܐܲܠܵܗܵܐ ܀>
  block
    text <܃ܒܹܝܬܼ ܐܲܠܵܗܵܐ ܟܲܢܝܵܗ̇ ܠܕܸܘܼܟܿܬܼܵܐ ܕܚܸܙܘܵܐ ܕܲܚ̣ܙܵܐ>
    text <ܘܲܢܕܲܪ ܢܸܕܼܪܵܐ ܕܲܢܫܲܡܠܹܐ ܒܹܗ ܙܢܲܝ̈ ܡܲܥܣܵܪܹ̈ܐ ܀>
    text <܃ܚ̣ܙܵܐ ܬܘܼܒܼ ܚܸܙܘܵܐ ܕܕܸܵܡܹ̇ܐ ܠܗܵܢܵܐ ܒܫܘܼܠܵܡ ܥܲܡܠܵܘ̈ܗܝ>
    text <ܕܡܲܠܸܦ ܗ̄ܘ̣ܵܐ ܠܹܗ ܡ̇ܐ ܕܐܲܠܦܹܗ ܒܫܘܼܪܵܝ ܐܘܼܪܚܹܗ ܀>
    text <܃ܥܪܘܼܩܝܵܐ ܪܗܝܼܒܼܵܐ ܥ̣ܪܲܩ ܟܲܕܼ ܢܵܦܹ̇ܩ ܡ̣ܢ ܒܹܝܬܼ ܠܵܒܼܵܢ>
    text <ܘܕܼܵܡܹ̇ܐ ܗ̄ܘ̣ܵܐ ܛܵܒܼ ܠܗܵܝ̇ ܡܲܚܲܬܿܬܼܵܐ ܕܲܠܒܹܝܬܼ ܢܲܗܪ̈ܝܼܢ ܀>
    text <܃ܒܹܗ ܒܲܥܪܘܼܩܝܹܗ ܚܙ̣ܵܐ ܡܲܫܪܝܼܬܼܵܐ ܕܲܫܡܲܝܵܢܹ̈ܐ>
    text <ܕܲܡܥܲܗܕܹܝܢ ܠܹܗ ܥܲܠ ܗܵܘ̇ ܚܸܙܘܵܐ ܕܲܚܙ̣ܵܐ ܒܒܹܝܬܼ ܐܹܝܠ ܀>
    text <܃ܚܙ̣ܵܐ ܕܲܕܼܚܝܼܠܵܐ ܚܙܵܬܼܵܐ ܕܛܲܟܼܣܹ̈ܐ ܕܲܡܫܲܡܫܝܼܢ ܗ̄ܘ̣ܵܘ>
    text <ܘܲܩܪܸ݂ܒܼ ܘܐܸܚܲܝܼܕܼ ܠܪܹܫܵܐ ܕܲܒܼܗܘܿܢ ܐܲܝܟ ܕܲܠܓܲܒܼܪܵܐ ܀>
    text <܃ܕܲܪܵܐ ܚܠܝܼܨܵܐ ܐܸܚܲܝܼܕܼ ܥܲܡܹܗ ܕܪܘܼܚܵܢܵܝܵܐ>
    text <ܘܡܸܬܼܟܼܬܲܫ ܗ̄ܘ̣ܵܐ ܕܢܸܣܲܒܼ ܡܸܢܹܗ ܚܹܝܠ ܒܘܼܪ̈ܟܵܬܼܵܐ ܀>
    text <܃ܒܲܪܸܟܲܝܗܝ ܠܲܡ ܐܸܡܲܪ ܝܲܥܩܘܿܒܼ ܠܪܘܼܚܵܢܵܝܵܐ>
    text <ܘܫܲܐ ܠܹܗ ܡ̇ܢܵܘ̇ ܫܡܵܐ ܕܲܩܢܘܿܡ̇ܟ ܘܐܸܡ݂ܲܪ ܝܲܥܩܘܿܒܼ ܀>
    text <܃ܠܵܐ ܠܲܡ ܡܸܟܹܿܝܠ ܢܸܬܼܟܲܢܹܐ ܠܵܟ ܗܵܢ ܟܘܼܢܵܝܵܐ>
    text <ܐܸܠܵܐ ܢܸܗܘܹܐ ܫܵܡܟ ܝܼܣܪܵܝܸܠ ܚܙ̣ܵܐ ܠܐܲܠܵܗܵܐ ܀>
    text <܃ܠܵܘ ܠܐܲܠܵܗܵܐ ܚܙ̣ܵܐ ܒܲܪ ܐܝܼܣܚܵܩ ܓܘܼܫܡܵܢܵܐܝܼܬܼ>
    text <ܐܠܵܐ ܚܸܙܘܵܐ ܕܡܸܬܼܡܲܠܲܠ ܗ̄ܘ̣ܵܐ ܒܫܸܡ ܐܲܠܵܗܵܐ ܀>
    text <܃ܒܪܸ̈ܓܼܫܹܐ ܚܙ̣ܵܝܗܝ ܗ̄ܘ̣ܵܐ ܗܵܢܵܐ ܚܸܙܘܵܐ ܟܹܐܢܵܐ ܝܲܥܩܘܿܒܼ>
    text <ܘܐܲܝܟ ܕܲܠܓܲܒܼܪܵܐ ܠܒ݂ܲܟ ܗ̄ܘ̣ܵܐ ܒܐܝܼܕܼܵܘ̈ܗܝ ܠܪܘܼܚܵܢܵܝܵܐ ܀>
    text <܃ܗܘ̤ ܪܘܼܚܵܢܵܐ ܡܲܠܸܦ ܗ̄ܘ̣ܵܐ ܠܹܗ ܕܢܹܐܚܘܿܕܼ ܕܲܪܵܐ>
    text <ܕܡ̇ܐ ܕܚܵܣܹ̇ܢ ܠܹܗ ܢܸܕܴܲܥ ܕܲܡܨܹܐ ܠܡܸܚܣܲܢ ܠܐܲܚܘܼܗܝ ܀>
    text <܃ܗܵܕܹܿܐ ܗ̄ܝܼ ܥܸܠܬܼܵܐ ܕܕܼܪܵܪܘܼܬܼܵܐ ܕܲܗܘ̤ܵܐܼ ܗܵܪܟܵܐ>
    text <ܕܲܡܥܲܗܕܼܵܐ ܗ̄ܘ̣ܵܬܼ ܥܲܠ ܗܵܘ̇ ܚܸܙܘܵܐ ܕܲܒܼܣܸܒܿܠܬܼܵܐ ܀>
    text <܃ܚܲܕܼ ܗ̄ܘ̣ ܢܝܼܫܵܐ ܕܗܵܘ̇ ܒܘܼܕܵܩܵܐ ܘܲܕܼܗܵܢ ܕܲܬܼܢܵܢ>
    text <ܬܲܡ̇ܢ ܚܸܠܡܵܐ ܘܗܵܪܟܵܐ ܚܸܙܘܵܐ ܕܲܒܼܥܸܠܵܘܹ̈ܐ ܀>
    text <܃ܒܥܸܠܵܘܹ̈ܐ ܚܙ̣̰ܵܗ̇ ܠܗܵܝ̇ ܡܲܫܪܝܼܬܼܵܐ ܕܲܫܡܲܝܵܢܹ̈ܐ>
    text <ܘܟܲܢܝܗ̇ ܠܕܼܘܼܟܿܬܼܵܐ ܒܫܸܡ ܣܘܼܥܪܵܢܵܐ ܕܝܼܠܹܗ ܕܚܸܘܙܵܐ ܀>
    text <܃ܦܢܘܼܐܹܝܠ ܟܲܢܝܵܗ̇ ܠܕܼܘܼܟܲܬܼ ܚܸܙܘܵܐ ܕܐܸܬܼܚܵܘܝܼ ܠܹܗ>
    text <ܥܲܠ ܗܵܝ̇ ܕܲܚ̣ܙܵܐ ܠܪܘܼܚܵܢܵܝܵܐ ܐܲܦܝܼ̈ܢ ܒܐܲܦܝܼ̈ܢ ܀>
    text <܃ܠܪܘܼܚܵܢܵܐ ܗ̄ܘ̣ܵܘ ܕܲܚܙܵܐ ܘܐܸܚܲܝ̣ܕܼ ܓܘܼܫܡܵܢܵܐܝܼܬܼ>
    text <ܘܠܵܘ ܠܲܟܼܝܵܢܵܐ ܕܲܒܼܪ̣ܵܐ ܒܪܝܼܬܼܵܐ ܡ̣ܢ ܠܵܟ ܡܸܕܹܿܡ ܀>
    text <܃ܠܵܐ ܡܸܬܼܚܲܙܝܵܐ ܗܵܝ̇ ܐܝܼܬܼܘܼܬܼܵܐ ܡ̣ܢ ܚܲܙܵܝܹ̈ܐ>
    text <ܘܠܵܐ ܚܲܙܵܝܹ̈ܐ ܡܨܹܝܢ ܕܲܢܚܘܼܪܘܼܢ ܒܲܓܼܢܝܼܙܘܼܬܹܗ ܀>
    text <܃ܠܟܹܐܢܹ̈ܐ ܐܲܠܸܦ ܒܐܸܣܟܹܿܝܡ ܚܸܙܘܵܐ ܫܸܡ ܐܝܼܬܼܘܼܬܹܗ>
    text <ܕܢܲܪܡܹܐ ܛܢܵܢܵܐ ܒܲܕܠܵܐ ܟܹܐܢܝܼ̈ܢ ܕܢܸܗܘܘܿܢ ܟܹܐܢܹ̈ܐ ܀>
    text <ܟܹܐܝܢ ܗ̄ܘ̣ܵܐ ܝܲܥܩܘܿܒܼ ܘܲܪܚܝܼܡܝܼܢ ܗ̄ܘ̣ܵܘ ܙܢܲܝ̈ ܕܘܼܒܵܪ̈ܵܘܗܝ܃>
  block
    text <ܘܫܲܦܝܼܪ ܣ̣ܵܡ ܠܹܗ ܫܡܵܐ ܚܲܙܵܝܵܐ ܕܐܲܠܵܗܘܼܬܼܵܐ ܀>
    text <܃ܒܥܲܝܢܵܐ ܕܪܘܼܚܵܐ ܚܵܘܝܹܗ ܚܙܵܬܼܵܐ ܠܵܐ ܡܓܲܫܲܡܬܵܐ>
    text <ܘܐܲܠܦܹܗ ܛܲܟܼܣܵܐ ܕܲܢܨܘܼܪ ܕܘܼܡܝܵܗ̇ ܩܕܼܵܡ ܚܲܙܵܝܹ̈ܐ ܀>
    text <܃ܚܲܝܠܵܐ ܪܲܒܵܐ ܩܢܹܐ ܗ̄ܘ̣ܵܐ ܚܸܙܘܵܐ ܕܐܸܬܼܚܵܘܝܼ ܠܹܗ>
    text <ܘܝܲܗ̄ܒܹܿܗ ܠܲܒܼܢܵܘ̈ܗܝ ܐܲܝܟ ܝܵܪܬܿܘܼܬܼܵܐ ܕܡ̣ܢ ܐܲܠܵܗܵܐ ܀>
    text <܃ܒܪܘܼܚ ܒܲܪܸܟ ܗ̄ܘ̣ܵܐ ܟܹܐܢܵܐ ܠܲܒܼܢܵܘ̈ܗܝ ܐܲܝܟ ܕܐܸܬܼܦܲܩܲܕܼ>
    text <ܘܲܓܼܠ̣ܵܐ ܘܒܲܕܹܿܩ ܥܲܠ ܫܘܼܠܵܡܵܐ ܕܣܘܼܥܪ̈ܵܢܲܝܗܘܿܢ ܀>
    text <܃ܪܘܼܚܵܢܵܐܝܼܬܼ ܚܵܪ̣ ܐܵܦ ܝܵܘܣܸܦ ܒܲܕܼܪ̈ܲܚܝܼܩܵܢ>
    text <ܘܦܲܫܸܡ ܐܸܢܹܝܢ ܚܸܙܘܵܐ ܕܟܲܦܹ̈ܐ ܘܲܕܢܲܗܝܼܪܹ̈ܐ ܀>
    text <܃ܪܲܒܿܘܼܬܼ ܕܲܪܓܹܗ ܘܡܘܼܟܵܟ ܐܲܚܵܘ̈ܗܝ ܨܵܪ ܗ̄ܘ̣ܵܐ ܒܚܸܠܡܵܘ̈ܗܝ>
    text <ܕܗܘ̤ ܡܸܬܼܪܲܡܪܲܡ ܘܐܲܚܵܘ̈ܗܝ ܢܵܚ̇ܬܼܝܼܢ ܠܕܲܪܓܼܵܐ ܕܥܲܒܼ̈ܕܹܿܐ ܀>
    text <܃ܒܟܼܠ ܐܸܣܟܹܿܡܝܼ̈ܢ ܡܚܲܟܹܿܡ ܗ̄ܘ̣ܵܐ ܠܗܘܿܢ ܡ̇ܪܝܵܐ ܠܥܲܒܼܕܵܘ̈ܗܝ>
    text <ܕܢܸܗܘܘܿܢ ܣܵܗ̈ܕܹܿܐ ܕܲܒܛܝܼܠܘܼܬܹܗ ܕܲܠܘܬܼ ܐ̄ܢܵܫܵܐ ܀>
    text <܃ܚܲܕܼ ܡ̣ܢ ܣܵܗ̈ܕܹܿܐ ܕܲܒܼܛܝܼܠܘܼܬܹܗ ܣ̣ܵܡܹܗ ܠܐܝܼܘܿܒܼ>
    text <ܘܛܵܒܼ ܡ̣ܢ ܟܠܢܵܫ ܠܵܚܹ̇ܡ ܗ̄ܘ̣ܵܐ ܠܹܗ ܫܸܡ ܣܵܗܕܿܘܼܬܹܗ ܀>
    text <܃ܣܵܗܕܵܐ ܒܚܝܼܪܵܐ ܗܘ̤ܵܐ ܒܲܪ ܥܹܣܘܿ ܡܙܲܒܸܿܢ ܕܲܪܓܹܗ>
    text <ܘܚܵܘܝܼ ܕܲܡܨܹܝܢ ܒܢܲܝ̈ ܥܵܘܵܠܹ̈ܐ ܕܢܸܗܘܘܿܢ ܟܹܐܢܹ̈ܐ ܀>
    text <܃ܟܹܐܝܢ ܗ̄ܘ̣ܵܐ ܐܝܼܘܿܒܼ ܘܫܲܪܝܼܪܵܐ ܗ̄ܘ̣ܵܬܼ ܗܲܝܡܵܢܘܼܬܹܗ>
    text <ܘܫܲܦܝܼܪ ܣ̣ܵܡܹܗ ܢܒܼܝܼܵܐ ܠܲܫܡܹܗ ܒܲܣܦܲܪ ܟܹܐܢܹ̈ܐ ܀>
    text <܃ܠܟܹܐܢܹ̈ܐ ܝ̣ܿܩܲܪ ܨܸܒܼܝܵܢ ܟܲܣܝܵܐ ܒܟܼܠܗܘܼܢ ܕܵܪܹ̈ܐ>
    text <ܘܨܵܪ̣ ܟܹܐܢܘܼܬܼܗܘܿܢ ܒܲܕܼܡܘܼܬܼ ܨܲܠܡܵܐ ܩܕܼܵܡ ܚܲܙܵܝܹ̈ܐ ܀>
    text <܃ܨܠܸܡ ܟܹܐܢܘܼܬܹܗ ܨܵܪ̣ ܒܹܗ ܒܡܘܼܫܹܐ ܟܹܐܝܢ ܨܸܒܼܝܵܢܵܐ>
    text <ܘܣܵܝ̣ܡܹܗ ܕܢܸܗܘܹܐ ܣܵܦ̇ܪܵܐ ܡܗܝܼܪܵܐ ܕܲܣܬܼܝܼܪ̈ܵܬܹܗ ܀>
    text <܃ܛܵܒܼ ܡ̣ܢ ܟܠܢܵܫ ܓܠ̣ܵܐ ܠܹܗ ܐ̄ܪ̈ܵܙܹܐ ܕܲܣܬܿܝܼܪ̈ܵܬܹܗ>
    text <ܘܐܲܪܝܼܡ ܕܲܪܓܹܗ ܠܥܸܠ ܡ̣ܢ ܕܲܪ̈ܓܹܐ ܕܲܟܼܢܵܘܵܬܹ̈ܐ ܀>
    text <܃ܪܲܒܿ ܚܲܙܝܹ̈ܐ ܕܲܣܬܝܼܪ̈ܵܬܹܗ ܥܲܒܼ݂ܕܹܿܗ ܒܐܲܪܥܵܐ>
    text <ܘܐܲܠܦܹܗ ܕܲܢܨܘܼܪ ܠܠܵܐ ܓܲܠ̈ܝܵܬܼܵܐ ܐܲܝܟ ܓܲܠ̈ܝܵܬܼܵܐ ܀>
    text <܃ܚܙܵܬܼܵܐ ܕܢܘܼܪܵܐ ܨܵܪ̣ ܠܹܗ ܒܛܘܼܪܵܐ ܩܕܼܵܡ ܒܒܼܵܬܹ̈ܗ>
    text <ܘܡܸܢܵܗ̇ ܕܡܘܼܪܵܐ ܝܲܒܸܿܠ ܨܹܐܕܵܘܗܝ ܩܵܠܵܐ ܕܲܫܡܹܗ ܀>
    text <܃ܒܐܵܕܼܫܵܐ ܫܝܼܛܵܐ ܚܙܵܗܝ ܠܲܚܙܵܬܵܐ ܕܐܸܬܼܚܵܘܝܲܬ̤ ܠܹܗ>
    text <ܒܣܲܢܝܵܐ ܕܲܣܢܹܐ ܘܠܲܝܬܿ ܒܹܗ ܦܹܐܪܹ̈ܐ ܕܗܲܢܝܼܐܘܼܬܼܵܐ ܀>
    text <܃ܒܡܸܕܹܿܡ ܕܲܒܼܣܸܐ ܡܥܵܕܼ ܒܪܵܘܿܝܵܐ ܡܚܵܘܹܐ ܚܲܝܠܹܗ>
    text <ܕܢܵܠܸܦ ܠܐ̄ܢܵܫܵܐ ܕܡ̣ܢ ܠܵܐ ܡܸܕܸܿܡ ܒܪ̣ܵܗ̇ ܠܲܒܼܪܝܼܬܼܵܐ ܀>
    text <܃ܡܝܲܬܲܪ ܡܸܕܹܿܡ ܡ̣ܢ ܠܵܐ ܡܸܕܹܿܡ ܟܡܵܐ ܐܸܢ ܫܝܼܛܵܐ ܗ̄ܘ̣>
    text <ܐܲܟܼܡܵܐ ܕܫܲܪܝܼܪ ܩܢܘܿܡ̇ܐ ܕܩܵܐܹ̇ܡ ܡ̣ܢ ܛܸܠܵܠܵܐ ܀>
    text <ܒܣܲܢܝܵܐ ܫܝܼܛܵܐ ܚܵܘܝܼ ܠܡܘܼܫܹܐ ܚܙܵܬܼܵܐ ܕܬܲܗܪܵܐ܃>
  block
    text <ܢܘܼܪܵܐ ܘܣܲܢܝܵܐ ܘܣܲܢܝܵܐ ܒܢܘܼܪܵܐ ܘܠܵܐ ܡܸܬܿܛܲܠܲܩ ܀>
    text <܃ܚܙܵܬܼܵܐ ܘܩܵܠܵܐ ܡܵܬܼܒܲܕܿܩܝܼܢ ܗ̄ܘ̣ܵܘ ܡ̣ܢ ܓܵܘ ܢܘܼܪܵܐ>
    text <ܘܓܼܘܼܫܡܵܢܵܐܝܼܐܼ ܡܸܬܼܒܲܩܸܐ ܗ̄ܘ̣ܵܐ ܒܚܸܙܘܵܐ ܘܒܵܩܵܐ ܀>
    text <܃ܡܘܼܫܹܐ ܩܪ̣ܵܐ ܠܹܗ ܩܵܠܵܐ ܠܝܼܣܲܪܠܵܝܵܐ>
    text <ܘܚܵܘܝܹܗ ܕܝܵ̇ܕܲܥ ܕܡܲܢ̣ܘܼ ܘܒܲܪ ܡܲܢ ܘܚܵܘܝܹܗ ܛܘܼܗܡܹܗ ܀>
    text <܃ܐ̄ܢܵܫ ܐ̄ܢܵܫ ܡ̇ܪܝܵܐ ܕܒܹܝܬܼ ܐܲܒܼܵܗܲܝ̈ܟ ܐܸܡ݂ܲܪ ܗ̄ܘ̣ܵܐ ܠܹܗ>
    text <ܘܐܸܬܚܹܝܬܼ ܕܐܸܦܪܘܿܩ ܙܲܪܥܹܗ ܕܐܲܒܼܪܵܡ ܡ̣ܢ ܥܲܒܼܕܿܘܼܬܼܵܐ ܀>
    text <܃ܗܵܠܹܝܢ ܒܪܼ̈ܫܹܐ ܡܸܫܬܹܿܡ̈ܥܵܢ ܗ̣̄ܘܲܝ̈ ܠܡܸܬܼܪܲܓܼܫܵܢܵܐ>
    text <ܘܒܲܦܓܲܪ ܘܲܒܼܪܘܼܚ ܡܸܬܼܚܲܙ̈ܝܵܢ ܗ̣̄ܘܲܝ̈ ܠܡܸܬܼܚܲܙܝܵܢܵܐ ܀>
    text <܃ܒܐܵܬܼܵܐ ܓܫܝܼܡܬܵܐ ܐܵܠܦܹܗ ܚܲܝܠܵܐ ܕܫܸܡ ܡ̇ܪܘܼܬܹܗ>
    text <ܘܫܲܚܠܸܦ ܚܘܼܛܪܵܐ ܘܥܲܒܼ݂ܕܹܿܗ ܚܸܘܝܵܐ ܫܲܪܝܼܪܵܐܝܼܬܼ ܀>
    text <܃ܒܹܗ ܒܗܵܢ ܚܘܼܛܪܵܐ ܪܕܼܵܐ ܠܡܸܨܪ̈ܝܹܐ ܒܲܥܣܲܪ ܡܲܚ̈ܘܵܢ>
    text <ܘܒܹܗ ܦܠܲܓܼ ܝܲܡܵܐ ܘܲܥܒ݂ܲܪ ܥܲܡܵܐ ܐܲܝܟ ܕܲܒܼܝܲܒܼܫܵܐ ܀>
    text <܃ܠܵܐ ܗ̄ܘ̣ܵܐ ܚܘܼܛܪܵܐ ܩܢܹܐ ܗ̄ܘ̣ܵܐ ܚܲܝܠܵܐ ܕܫܹܡ ܡ̇ܪܘܼܬܹܗ>
    text <ܐܸܠܵܐ ܚܲܝܠܵܐ ܐܲܠܵܗܵܝܵܐ ܣܥ݂ܲܪ ܒܹܗ ܗܵܠܹܝܢ ܀>
    text <܃ܒܹܗ ܒܗܵܢ ܚܲܝܠܵܐ ܚܲܠܝܼ ܡܲܝ̈ܵܐ ܕܡܲܪܝܼܪܝܼܢ ܗ̄ܘ̣ܵܘ>
    text <ܘܲܒܼܦܘܼܩܕܵܢܹܗ ܐܲܣܸܩ ܣܲܠܘܲܝ ܘܐܲܚܸܬܼ ܡܲܢܢܵܐ ܀>
    text <܃ܒܹܗ ܒ̣ܙܲܥ ܟܹܐܦܵܐ ܘܐܲܪܕܲܝܼ ܡܲܝܵ̈ܐ ܡ̣ܢ ܛܲܪܵܢܵܐ>
    text <ܘܡܲܠܝܼ ܠܥܲܡܵܐ ܣܘܼܢܩܵܢ ܫܸܩܝܵܐ ܘܫܘܼܟܠܵܝ ܚܘܼܒܵܐ ܀>
    text <܃ܚܹܝܠ ܪܲܒܿܘܼܬܹܗ ܚܵܘܝܼ ܠܟܼܠܵܐ ܒܗܵܠܹܝܢ ܕܲܣܥ݂ܲܪ>
    text <ܘܬܲܪܓܸܿܡ ܐܸܢܹܝܢ ܒܐܝܼܕܲܝ̈ ܓܲܒܼܪܵܐ ܠܲܥܓܵܐ ܘܦܹܐܩܵܐ ܀>
    text <܃ܓܲܒܼܪܵܐ ܦܹܐܩܵܐ ܓ݂ܒܼܵܐ ܡ̣ܢ ܟܠܹܗ ܟܝܵܢ ܡ̇ܝܘܿܬܹ̈ܐ>
    text <ܘܲܓܼܠ̣ܵܐ ܒܐܝܼܕܹܗ ܚܹܝܠ ܐܝܼܬܼܘܼܬܹܗ ܘܬܼܘܼܩܵܢ ܟܠܵܐ ܀>
    text <܃ܡ̇ܪܝܵܐ ܕܲܬܼܪܹܝܢ ܣ̣ܵܡܹܗ ܒܐܲܪܥܵܐ ܟܝܵܢ ܡ̇ܝܘܿܬܹ̈ܐ>
    text <ܘܝܲܗ̄ܒܼ ܒܹܗ ܚܲܝܠܵܐ ܕܢܸܬܢܹܐ ܒܛܲܟܼܣܵܐ ܬܘܼܩܵܢ ܥܵܠܡܹ̇ܐ ܀>
    text <܃ܬܘܼܩܵܢ ܥܵܠܡܹ̈ܐ ܚܵܘܝܹܗ ܒܛܘܼܪܵܐ ܪܘܼܚܵܢܵܐܝܼܬܼ>
    text <ܕܐܲܝܟܲܢ ܬܸܩܢܲܬ̤ ܒܪܝܼܬܼܵܐ ܒܪܵܫܝܼܬܼ ܡ̣ܢ ܠܵܐ ܡܸܕܹܿܢ ܀>
    text <܃ܪܸܚܡܲܬܼ ܗܵܠܹܝܢ ܫ̣ܚܲܩܬܹܗ ܠܗܵܘܢܹܗ ܕܝܼܣܲܪ ܠܵܝܵܐ>
    text <ܘܫܲܪܝܼ ܕܲܢܦܝܼܣ ܕܚܵܘܵܢܝ ܫܘܼܒܼܚܵܐ ܕܐܲܠܵܗܗܘܼܬܼܵܟ ܀>
    text <܃ܐܲܝܟ ܕܲܠܐ̄ܢܵܫܵܐ ܣܒ݂ܲܪ ܗ̄ܘ̣ܵܐ ܡܘܼܫܹܐ ܕܚܵܙܹ̇ܐ ܗ̄ܘ̣ܵܐ ܠܹܗ>
    text <ܘܠܵܐ ܝܵ̇ܕܲܥ ܗ̄ܘ̣ܵܐ ܕܠܵܐ ܡܸܬܼܚܲܙܝܵܐ ܗܵܝ̇ ܟܲܣܝܘܼܬܼܵܐ ܀>
    text <ܐܲܝܟ ܕܲܠܪܵܚ̇ܡܵܐ ܚܵܘܝܹܗ ܚܠܵܦ ܟܲܣܝܘܼܬܹܗ܃>
  block
    text <ܘܨܵܪ̣ ܬܲܚܘܝܼܬܼܵܐ ܕܪܲܒܿܘܼܬܼ ܫܘܼܒܼܚܹܗ ܕܐܲܦܵܘ̈ܗܝ ܀>
    text <܃ܚܙܵܬܼܵܐ ܕܫܘܼܒܼܚܹܗ ܥܒ݂ܲܕܼܬܹܗ ܠܦܹܐܩܵܐ ܫܒܼܝܼܚ ܡ̣ܢ ܟܠܢܵܫ>
    text <ܘܠܵܐ ܣܦܲܩ̣ ܥܲܝܢܹ̈ܐ ܒܸܣܪ̈ܵܢܝܵܬܼܵܐ ܕܲܢܚܘܼܪ̈ܵܢ ܒܹܗ ܀>
    text <܃ܠܵܘ ܠܐܲܠܵܗܵܐ ܚ̣ܙܵܐ ܡܝܘܿܬܼܵܐ ܒܸܣܪܵܢܵܐܝܼܬܼ>
    text <ܕܗܵܕܹܐ ܥܲܣܩܵܐ ܘܠܵܐ ܡܸܬܿܕܲܪܟܵܐ ܡ̣ܢ ܡܵܠܵܠܹ̈ܐ ܀>
    text <܃ܫܘܼܒܼܚܹܗ ܚܵܘܝܹܗ ܚܲܝܠܵܐ ܕܲܟܼܣܸܐ ܡ̣ܢ ܟܠ ܒܸܪ̈ܝܵܢ>
    text <ܕܢܸܗܘܹܐ ܝܵ̇ܕܲܥ ܕܐܲܠܵܗܘܼܬܹܗ ܠܵܐ ܡܸܬܿܕܲܪܟܵܐ ܀>
    text <܃ܡܲܠܲܐܟܼܵܐ ܗ̄ܘ̣ܵܐ ܕܲܡܫܲܡܸܫ ܗ̄ܘ̣ܵܐ ܕܘܼܟܲܬܼ ܡ̇ܪܝܵܐ>
    text <ܘܗܘ̤ ܡܚܵܘܹܐ ܗ̄ܘ̣ܵܐ ܚܙܵܬܼܵܐ ܕܬܲܗܪܵܐ ܠܥܹܝܢ ܙܲܝܚܹ̈ܐ ܀>
    text <܃ܕܝܼܠܹܗ ܐܸܢܹܝܢ ܟܠܗܹܝܢ ܕܲܗܘܲܝ̈ ܒܛܘܼܪܵܐ ܕܣܝܼܢܲܝ>
    text <ܘܠܲܝܬܿ ܒܲܪܬܼ ܩܵܠܵܐ ܕܲܫ̣ܡܲܥ ܡܘܼܫܹܐ ܕܠܵܘ ܗܘ̤ ܠܲܥܙܵܗ̇ ܀>
    text <܃ܦܵܘܠܘܿܣ ܣܵܗܹ̇ܕܼ ܕܡܲܠܲܐܟܼܵܐ ܗ̄ܘ̣ܵܐ ܕܝܲܗ̄ܒܼ݂ ܢܵܡܘܿܣܵܐ>
    text <ܠܵܐ ܗ̄ܘ̣ܵܐ ܕܗܘ̤ ܝܲܗ̄ܒܼ݂ ܐܸܠܵܐ ܕܒܼܐܝܼܕܼܵܘ̈ܗܝ ܡܸܬܼܡܲܠܲܠ ܗ̄ܘ̣ܵܐ ܀>
    text <܃ܠܹܗ ܠܡܲܠܲܐܟܼܵܐ ܡܙܝܼܥ ܗ̄ܘ̣ܵܐ ܪܸܡܙܵܐ ܐܲܠܵܗܝܵܐ>
    text <ܘܲܡܬܲܪܓܸܿܡ ܗ̄ܘ̣ܵܐ ܙܢܲܝ̈ ܢܵܡܘܿܣܵܐ ܒܐܸܕܼܢܲܝ̈ ܡܘܼܫܹܐ ܀>
    text <܃ܐܲܝܟ ܡܸܨܥܵܝܵܐ ܥܒܼܝܼܕܼ ܗ̄ܘ̣ܵܐ ܡܘܼܫܹܐ ܒܹܝܬܼ ܠܹܗ ܠܥܲܡܵܐ>
    text <ܘܲܡܦܲܫܸܩ ܗ̄ܘ̣ܵܐ ܘܲܡܡܲܠܸܠ ܗ̄ܘ̣ܵܐ ܪܘܼܚܵܢܵܐܝܼܬܼ ܀>
    text <܃ܐܲܝܟ ܕܒܼܐܘܿܪܓܵܢܘܿܢ ܢܵܩܹ̇ܫ ܗ̄ܘ̣ܵܐ ܒܹܗ ܪܘܼܚܵܐ ܒܦܘܼܡܹܗ>
    text <ܘܡܲܡܲܠܸܠ ܗ̄ܘ̣ܵܐ ܩܵܠܹ̈ܐ ܫܒܼܝܼܚܹ̈ܐ ܒܐܸܕܢܲܝ̈ ܥܲܡܵܐ ܀>
    text <܃ܐܘܿ ܠܗܵܘ̇ ܚܲܝܠܵܐ ܠܵܐ ܩܢܹܐ ܩܵܠܵܐ ܡܸܬܼܪܲܓܼܫܵܢܵܐ>
    text <ܕܲܡܬܲܪܓܸܿܡ ܗ̄ܘ̣ܵܐ ܙܢܲܝ̈ ܨܸܒܼܝܵܢܹܗ ܒܲܥܒܼܵܕܼ ܐܝܼܕܵܘ̈ܗܝ ܀>
    text <܃ܬܠܵܬܼ ܙܲܒܼܢܵܬܼܵܐ ܣܵܥ̇ܲܪ ܗ̄ܘ̣ܵܐ ܠܵܗ̇ ܠܣܵܥܘܿܪܘܼܬܹܗ>
    text <ܨܹܝܕܼ ܪ̈ܘܼܚܵܢܹܐ ܘܨܹܝܕܼ ܒܲܪ ܥܲܡܪ̈ܲܡ ܘܲܒܼܢܲܝ̈ ܥܲܡܹܗ ܀>
    text <܃ܡ̣ܢ ܚܲܕܼ ܠܲܐ̄ܚܪܹܝܢ ܡܝܲܒܸܿܠ ܗ̄ܘ̣ܵܐ ܠܹܗ ܠܠܸܥܙܵܐ ܕܥܲܡܹܗ>
    text <ܒܲܕܼܡܘܼܬܼ ܡܲܠܟܵܐ ܕܦܵܩܹ̇ܕܼ ܠܲܐ̄ܚܪܹܝܢ ܘܲܐ̄ܚܪܹܝܢ ܠܲܐ̄ܚܪܹܝܢ ܀>
    text <܃ܗܘ̤ ܐܲܝܟ ܡܲܠܟܵܐ ܡܸܙܕܲܝܲܚ ܗ̄ܘ̣ܵܐ ܡ݂ܢ ܪ̈ܘܼܚܵܢܹܐ>
    text <ܘܪ̈ܚܵܢܵܝܹܐ ܡܝܲܒܿܠܝܼܢ ܡܸܠܵܘ̈ܗܝ ܠܐܲܪ̈ܥܵܢܵܝܹܐ ܀>
    text <܃ܕܘܼܟܲܬܼ ܪ̈ܓܼܠܵܘܗܝ ܚܵܘܝܼ ܒܛܘܼܪܵܐ ܐܲܝܟ ܦܲܓܼܪܵܢܵܐ>
    text <ܘܟܲܕܼ ܠܲܝܬܿ ܦܲܓܼܪܵܐ ܨܵܪ̣ ܕܸܡ̈ܘܵܬܼܵܐ ܦܲܓܼܪ̈ܵܢܝܵܬܼܵܐ ܀>
    text <܃ܣܲܩܪܵܐ ܚܕܲܬܵܐ ܝܲܗ̄ܒܼ݂ ܠܐܘܿܪܓܵܢܘܿܢ ܕܚܵܘܝܼ ܒܲܫܡܹܗ>
    text <ܕܲܟܼܬܼܝܼܒܼܵܐ ܗ̄ܘ̣ܵܬܼ ܒܐܲܪܬܹܿܝܢ ܠܘܼܚܹ̈ܐ ܡܸܟܵܐ ܘܡܸܟܵܐ ܀>
    text <܃ܐܲܠܦܵܐ ܒܹܝܛܵܐ ܒܲܟܵܪ̈ܵܬܼܵܐ ܟܬܼܝܼ̈ܒܼܵܢ ܗ̣̄ܘܲܝ̈ ܒܗܹܝܢ>
    text <ܘܩܲܕܿܝܼ̈ܡܵܢ ܗ̣̄ܘܲܝ̈ ܠܟܼܠ ܐܵܬܼ̈ܘܵܬܼܵܐ ܕܲܒܼܟܼܠ ܣܸܦܪ̈ܝܼܢ ܀>
    text <ܪܲܒܿ ܪ̈ܲܒܵܢܹܐ ܥܲܒܼ݂ܕܹܿܗ ܠܡܘܼܫܹܐ ܒܹܝܬܼ ܐܲܪ̈ܥܵܢܹܐ܃>
  block
    text <ܘܗܘ̤ ܗܓܼܵܐ ܠܘܼܩܕܼܵܡ ܗܸܓܼܝܵܢ ܡܸܠܵܘ̈ܗܝ ܒܲܟܼܬܼܝܼ̈ܒܼܵܬܼܵܐ ܀>
    text <܃ܗܵܘ̇ ܦܘܼܩܕܵܢܵܐ ܕܨܵܪ̣ ܒܸܪ̈ܝܵܬܵܐ ܡ̣ܢ ܠܵܐ ܡܸܕܹܿܡ>
    text <ܗܘ̤ ܟܬ݂ܲܒܼ ܐܸܢܹܝܢ ܠܵܘ ܒܐܝܼ̈ܕܲܝܵܐ ܐܸܠܵܐ ܒܪܸܡܙܵܐ ܀>
    text <܃ܠܵܘ ܐܝܼ̈ܕܲܝܵܐ ܦܲܓܼܪ̈ܵܢܝܵܬܼܵܐ ܩܢܹܐ ܒܵܪܘܿܝܵܐ>
    text <ܐܲܟܼܡܵܐ ܕܲܟܼܬܼܝܼܒܼ ܕܐܝܼܕܼܵܐ ܕܡ̇ܪܝܵܐ ܟܸܬܼ݂ܒܲܬ̤ ܐܸܢܹܝܢ܀>
    text <܃ܒܐܸܣܟܹܿܝܡ ܐܝܼ̈ܕܹܐ ܡܥܵܕܼ ܡܸܬܼܚܲܫܲܚ ܒܟܼܠ ܐܸܣܟܹܿܡܝܼ̈ܢ>
    text <ܠܦܘܼܬܼ ܕܐܵܦ ܐ̄ܢܵܫܵܐ ܒܐܝܼܪܹ̈ܐ ܣܵܥ̇ܪܝܼܢ ܣܘܼܥܪ̈ܵܢܲܝܗܘܿܢ ܀>
    text <܃ܒܗܵܢ ܐܸܣܟܹܿܡܵܐ ܣܥ݂ܲܪ ܨܹܝܕܼ ܡܘܼܫܹܐ ܘܝܼܫܘܿܥ ܒܲܪܢܘܿܢ>
    text <ܘܐܝܼܕܵܐ ܒܐܝܼܕܼܵܐ ܨܹܝܕܼ ܙܲܕܿܝܼܩܹ̈ܐ ܕܲܒܼܟܼܠ ܕܵܪ̈ܝܼܢ ܀>
    text <܃ܚܲܕܼ ܡܲܠܲܐܟܼܵܐ ܥܒ݂ܲܕܼ ܐܝܼܙܓܲܕܵܐ ܠܣܵܥܘܿܪܘܼܬܹܗ>
    text <ܗܵܘ̇ ܕܐܸܬܼܟܲܢܝܼ ܫܡܹܗ ܡܝܼܟܼܵܐܹܝܠ ܘܲܥܙܵܙܵܐܹܝܠ ܀>
    text <܃ܥܠܵܘܗܝ ܐܸܡ݂ܲܪ ܠܹܗ ܡܘܼܫܹܐ ܒܛܘܼܪܵܐ ܟܲܕܼ ܐܲܦܝܼܣܹܗ>
    text <ܕܗܵܐ ܠܲܡ ܡܲܠܲܐܟܼܝ ܐܵܙܹ̇ܠ ܩܕܼܵܡܲܝܟ ܘܲܡܕܲܒܼܪ ܠܵܟ ܀>
    text <܃ܒܲܫܡܹܗ ܟܲܢܝܹܗ ܠܲܡܫܲܡܫܵܢܵܐ ܕܐܲܠܵܗܘܼܬܹܗ>
    text <ܘܦܲܩ̣ܕܹܿܗ ܠܡܘܼܫܹܐ ܕܢܸܕܼܚܲܠ ܡܸܢܹܗ ܐܲܝܟ ܕܡ̣ܢ ܡ̇ܪܝܵܐ ܀>
    text <܃ܗܘ̤ܝܘܼ ܕܚܵܘܝܹܗ ܠܝܼܫܘܿܥ ܒܲܪܢܘܿܢ ܚܙܬܼܵܐ ܕܓܲܒܼܪܵܐ>
    text <ܕܲܡܚܲܙܲܩ ܗ̄ܘ̣ܵܐ ܒܡܵܐܢܲܝ̈ ܙܲܝܢܵܐ ܡܸܬܼܚܲܙܝܵܢܵܐ ܀>
    text <܃ܠܵܘ ܓܲܒܼܪܵܐ ܗ̄ܘ̣ܵܐ ܡܸܬܼܚܲܙܝܵܢܵܐ ܐܲܝܟ ܡܵܐ ܕܐܲܡܝܼܪ>
    text <ܐܸܠܵܐ ܕܡܘܼܬܼܵܐ ܠܓܲܒܼܪܵܐ ܟܲܕܼ ܠܲܝܬܿ ܓܲܒܼܪܵܐ ܀>
    text <܃ܪܲܒ ܚܲܝܠܵܐ ܐ̄ܢܵܐ ܕܚܲܝ̈ܠܵܘܬܼܵܐ ܐܼܡ݂ܲܪ ܗ̄ܘ̣ܵܐ ܠܹܗ>
    text <ܘܐܸܬܹܿܝܬܼ ܗܵܫܵܐ ܕܐܲܠܦܵܟ ܛܲܟܼܣܵܐ ܕܲܡܕܲܒܿܪܵܢܘܼܬܼܝ ܀>
    text <܃ܐ̄ܢܵܐ ܐ̄ܢܵܐ ܕܣܸܥܪܹܬܼ ܟܠܗܹܝܢ ܕܲܗ̤ܘܲܝ̈ ܒܐܝܼܕܼܵܐ ܕܡܘܼܫܹܐ>
    text <ܘܐ̄ܢܵܐ ܣܥܲ݁ܪ ܐ̄ܢܵܐ ܗܸܠܹܝܢ ܕܗܵܘ̈ܝܢ ܒܐܝܼܕܲܝ̈ܟ ܕܝܼܠܵܟ ܀>
    text <܃ܗܘ̤ ܗܵܢ ܓܲܒܼܪܵܐ ܕܲܩܪ̣ܵܐ ܢܲܦܫܹܗ ܒܲܫܡܵܐ ܕܓܲܒܼܪܵܐ>
    text <ܗܘ̤ܝܘܼ ܕܲܣܥ݂ܲܪ ܟܠܗܘܿܢ ܩܹܐܪ̈ܣܹܐ ܕܲܟܼܢܲܥܵܢܵܝܹ̈ܐ ܀>
    text <܃ܗܘ̤ ܫܩ݂ܲܠ ܐܲܪܥܵܐ ܕܦܵܠܸܣܛܝܼܢܹܐ ܘܝܲܗ̄ܒܼ ܠܝܼܣܪܵܝܼܠ>
    text <ܘܲܫܡܠܝܼ ܘܲܓܼܡ݂ܲܪ ܗܵܘ̇ ܡܘܼܠܟܵܢܵܐ ܕܲܠܘܵܬܼ ܐܲܒܼܪܵܡ ܀>
    text <܃ܗܘ̤ ܚܵܘܝܼ ܠܹܗ ܠܓܸܕܼܥܘܿܢ ܐܵܬܼܵܐ ܒܓܸܙܬܼܵܐ ܘܛܲܠܵܐ>
    text <ܕܲܡܨܹܐ ܚܵܝ̇ܪܸܒܼ ܠܡܸܕܼܝܵܢܵܝܹ̈ܐ ܒܸܠܥܸܕܼ ܙܲܝܢܵܐ ܀>
    text <܃ܒܸܠܥܵܕܼ ܙܲܝܢܵܐ ܐܲܠܦܹܗ ܠܓܸܕܼܥܘܿܢ ܠܡܸܬܟܼܬܵܫܘܼ>
    text <ܕܡ̇ܐ ܕܡܸܬܼܢܲܨܲܚ ܠܵܐ ܢܸܫܬܲܒܼܗܲܪ ܒܡܵܐܢܲܝ̈ ܙܲܝܢܵܐ ܀>
    text <܃ܗܘ̤ ܒܲܕܹܿܩ ܠܵܗ̇ ܐܵܦ ܠܲܕܼܒܼܘܿܪܵܐ ܕܬܼܩܪܸܐ ܠܒܼܵܪܵܩ>
    text <ܕܢܸܦܘܿܩ ܢܲܒܼܗܸܬܼ ܠܚܘܼܬܼܪܹܗ ܕܣܝܼܣܪܵܐ ܓܲܢ̄ܒܵܪ ܚܲܝܠܵܐ ܀>
  block
    text <܃ܗܘ̤ܝܘܼ ܐܲܠܦܵܗ̇ ܐܵܦ ܠܲܥܢܵܐܝܼܠ ܙܢܲܝ̈ ܨܹܢ̈ܥܵܬܼܵܐ>
    text <ܕܒܸܐܣܟܹܿܝܡ ܚܘܼܒܵܐ ܬܨܘܼܕ ܠܲܨܢܝܼܥܵܐ ܕܡܲܟܸܿܟ ܠܥܲܡܵܐ ܀>
    text <܃ܒܐܝܼܕܲܝ̈ ܢܸܫܹ̈ܐ ܡܲܟܿܟܹܗ ܠܚܘܼܬܼܪܵܐ ܕܡܲܠܟܲܝ̈ ܚܵܨܘܿܪ>
    text <ܕܢܲܟܼܪܸܙ ܚܲܝܠܵܐ ܕܲܡܫܲܕܿܪܵܢܹܗ ܕܚܹܝܠ ܟܠ ܡܸܫܟܲܚ ܀>
    text <܃ܗܘ̤ܝܘܼ ܓܠ̣ܵܐ ܠܵܗ̇ ܠܐܲܢ̄ܬܿܬܹܗ ܕܲܡܢܘܿܚ ܥܸܠܬܹܗ ܕܫܸܡܫܘܿܢ>
    text <ܕܐܲܝܟܲܢ ܚܵܣܹ̇ܢ ܠܲܦܠܸܫܬܵܝܼ̈ܐ ܒܐܵܬܼܵܐ ܕܣܲܥܪܹܗ ܀>
    text <܃ܒܪܹܫ ܗܲܕܼܵܡ̇ܘ̈ܗܝ ܚܵܘܝܵܗ̇ ܠܐܲܬܼܵܐ ܕܓܼܢ̄ܒܵܪܘܼܬܹܗ>
    text <ܕܢܸܗܘܹܐ ܝܵ̇ܕܲܥ ܕܠܵܘ ܐ̄ܢܵܫܵܝܵܐ ܗ̄ܘ̣ ܚܹܝܠ ܪܲܒܿܘܼܬܹܗ ܀>
    text <܃ܗܘ̤ ܬܘܼܒܼ ܓܼܫܹܡ ܠܐܐܲܪ ܫܲܪܝܵܐ ܘܥܲܒܼ݂ܕܹܿܗ ܓܘܼܫܡܵܐ>
    text <ܘܐܲܚܸܬܼ ܡܸܛܪܵܐ ܐܲܟܼܡܵܐ ܕܲܫܐܹ݂ܠ ܟܵܗܢܵܐ ܫܡܘܼܐܹܝܠ ܀>
    text <܃ܒܩܵܠܵܐ ܕܪܲܥܡܵܐ ܐܲܟܿܣܹܗ ܠܥܲܡܵܐ ܕܲܫܐܸ̣ܠܘ ܡܲܠܐܟܵܐ>
    text <ܕܢܲܠܸܦ ܐܸܢܘܿܢ ܕܠܵܘ ܟܹܐܢܵܐܝܼܬܼ ܓ̣ܡܲܪܘ ܪܸܓܲܬܼܗܘܿܢ ܀>
    text <܃ܗܘ̤ ܒܵܪܘܿܝܵܐ ܣܥ݂ܲܪ ܟܠ ܕܲܣܥ݂ܲܪ ܒܝܲܕܼ ܪܘܼܚܵܢܵܐ>
    text <ܘܠܵܘ ܪܘܼܚܵܢܵܐ ܡܨܹܐ ܗ̄ܘ̣ܵܐ ܕܢܸܣܥܘܿܪ ܕܪ̈ܡܵܢ ܡܸܢܹܗ ܀>
    text <܃ܒܝܲܕܼ ܪ̈ܘܼܚܵܢܹܐ ܣܥ݂ܲܪ ܗ̄ܘ̣ܵܐ ܚܲܝܠܹܗ ܨܹܝܕ ܒܸܪ̈ܝܵܬܼܵܐ>
    text <ܠܵܐ ܗ̄ܘ̣ܵܐ ܕܲܣܢܝܼܩ ܐܸܠܵܐ ܕܢܵܘܕܲܥ ܕܡ̇ܪܝܵܐ ܗ̄ܘ̣ ܕܥܲܠ ܟܠ ܀>
    text <܃ܠܵܐ ܣܢܝܼܩ ܚܲܝܠܹܗ ܥܲܠ ܥܘܼܕܪܵܢܵܐ ܕܲܥܒܼܵܕܼ ܐܝܼܕܼܵܘ̈ܗܝ>
    text <ܘܣܵܗ̇ܕܵܐ ܒܪܝܼܬܼܵܐ ܕܗܘ̤ ܒܲܠܚܘܿܕܘܗܝ ܩܪ̣ܵܗ̇ ܘܐܲܩܝܼܡܵܗ̇ ܀>
    text <܃ܠܵܘ ܒܐܝܼܕܲܝ̈ܗܘܿܢ ܣܥ݂ܲܪ ܟܠ ܕܲܣܥ݂ܲܪ ܣܵܥܲ݁ܪ ܟܠܵܐ>
    text <ܕܗܵܐ ܠܲܝܬܿ ܡܸܢܝܵܢ ܠܐܲܝܠܹܝܢ ܕܲܣܥ݂ܲܪ ܒܸܠܥܵܕܲܝܗܘܿܢ ܀>
    text <܃ܗܘ̤ܵܘ ܓܸܠܝܵܢܹ̈ܐ ܥܲܠ ܙܲܕܿܝܼܩܹ̈ܐ ܒܕܵܪܪ̈ܝܼܢ ܕܵܪ̈ܝܼܢ>
    text <ܘܠܵܐ ܗ̄ܘ̣ܵܐ ܗܸܢܘ̣ܿܢ ܫܲܡܫܘ ܐܸܢܘܿܢ ܠܓܸܠܝܵܢܲܝ̈ܗܘܿܢ ܀>
    text <܃ܗܵܐ ܢܒܼܝܼܘܼܬܹܗ ܕܟܹܐܢܵܐ ܕܵܘܝܼܕܼ ܒܪܘܼܚܵܐ ܙܲܡ̣ܪܵܗ̇>
    text <ܘܠܵܐ ܩܵܪܹ݁ܒܼ ܠܵܗ̇ ܚܲܕܼ ܡ̣ܢ ܛܲܟܼܣܹܐ ܕܲܡܫܲܡܫܵܢܹ̈ܐ ܀>
    text <܃ܚܲܝܠܵܐ ܕܪܘܼܚܵܐ ܠܥܸ݂ܙ ܥܲܡ ܢܲܦܫܹܗ ܕܲܕܟܹܐ ܢܲܦܫܵܐ>
    text <ܘܪܲܟܼܵܒܼ ܩܵܠܹ̈ܐ ܕܲܙܡܝܼܪ̈ܵܬܼܵܐ ܪ̈ܘܼܚܵܢܝܵܬܼܵܐ ܀>
    text <܃ܠܵܐ ܗ̄ܘ̣ܵܐ ܒܪܹ̈ܓܼܫܹܐ ܫܵܡܲܥ ܗ̄ܘ̣ܵܐ ܠܹܗ ܠܠܸܥܙܵܐ ܕܥܲܡܹܗ>
    text <ܐܸܠܵܐ ܒܗܵܘܢܵܐ ܕܝܵ̇ܕܲܥ ܠܲܡܨܲܬܼ ܡܲܡܠܠܵܐ ܕܪܘܼܚܵܐ ܀>
    text <܃ܪܘܼܚܵܢܵܐܝܼܬܼ ܙܡ݂ܲܪ ܟܠ ܕܲܙܡ݂ܲܪ ܡܗܝܼܪ ܙܲܡ̇ܪܹ̈ܐ>
    text <܃ܘܠܲܝܬܿ ܒܲܙܡܵܪܹܗ ܡܸܕ݂ܿܡ ܕܠܵܐ ܗ̄ܘ̣ܵܐ ܒܸܠܥܵܕܼ ܪܘܼܚܵܐ>
    text <ܘܠܵܐ ܡܲܠܲܐܟܼܵܐ ܡܬܿܪܓܸܿܡ ܗ̄ܘ̣ܵܐ ܠܹܗ ܘܟܸܢ ܙܵܡܲ݁ܪ ܗ̄ܘ̣ܵܐ ܀>
    text <܃ܚܲܝܠܵܐ ܕܪܘܼܚܵܐ ܢܵܩܹ̇ܫ ܗ̄ܘ̣ܵܐ ܒܹܗ ܒܟܸܢܵܪ ܢܲܦܫܹܗ>
    text <ܘܲܡܡܲܠܠܝܼܢ ܗ̄ܘ̣ܵܘ ܪ̈ܓܼܫܲܝ̈ ܦܲܓܼܪܹܗ ܛܲܟܼܣܵܐ ܕܡܸܢܹ̈ܐ ܀>
    text <܃ܐܲܝܟ ܕܲܒܼܩܲܢܝܵܐ ܠܒܼܝܼܟ ܗ̄ܘ̣ܵܐ ܪܘܼܚܵܐ ܠܠܸܫܵܢ ܦܘܼܡܹܗ>
    text <ܘܟܼܵܬܹܿܒܼ ܗ̄ܘ̣ܵܐ ܒܹܗ ܙܲܢܝ̈ ܩܝܼ̈ܢܵܬܼܵܐ ܪ̈ܘܼܚܵܢܝܵܬܼܵܐ ܀>
    text <܃ܒܗܵܢܵܐ ܛܲܟܼܣܵܐ ܦܪ̈ܝܼܫܵܢ ܡܸܠܵܘ̈ܗܝ ܡ̣ܢ ܕܲܢܒܼܝܼ̈ܐ>
    text <ܘܠܵܐ ܡܸܬܼܩܲܪ̈ܝܵܢ ܒܗܵܘ̇ ܩܸܪܝܵܢܵܐ ܕܲܢܒܼܝܼܘܼܬܼܵܐ ܀>
    text <ܫܸܡ ܡܲܙܡܘܿܪܹ̈ܐ ܕܲܙܡܝܼܪ̈ܵܬܼܵܐ ܪܫܝܼܡ ܒܲܟܼܬܼܵܒܹܗ܃>
  block
    text <ܘܠܲܝܬܿ ܗ̄ܘ̣ܵܐ ܬܲܡ̇ܢ ܦܸܬܼܓܼܵܡ ܡ̇ܪܝܵܐ ܘܡܸܠܬܹܗ ܕܡ̇ܪܝܵܐ ܀>
    text <܃ܚܲܕܼ ܗ̄ܘ̣ ܡ̇ܪܝܵܐ ܕܬܲܪܓܸܿܡ ܡܸܠܬܹܗ ܒܦܘܼܡ ܫܲܪܝܼܪ̈ܵܘܗܝ>
    text <ܐܝܼܬܼ ܕܲܒܼܪܸܡܙܵܐ ܘܐܝܼܬܼ ܕܲܒܼܡܲܡܠܠܵܐ ܦܫܝܼܛܵܐ ܘܫܲܪܝܵܐ ܀>
    text <܃ܒܡܲܡܠܠܵܐ ܩܫܝܼܛܵܐ ܫܡ݂ܲܥ ܐܲܚܝܼܵܐ ܦܘܼܩܕܵܢ ܡ̇ܪܹܗ>
    text <ܘܣܲܕܼܩܹܗ ܠܢܲܝܬܵܐ ܕܲܡܟܲܣܲܝ ܗ̄ܘ̣ܵܐ ܠܣܸܕܼܩܹ̈ܐ ܬܪܸܥܣܲܪ ܀>
    text <܃ܒܓܸܠܝܵܢ ܪܘܼܚܵܐ ܩܲܒܿܠܵܗ̇ ܠܗܵܕܹܐ ܫܝܼܠܘܿܢܵܝܵܐ>
    text <ܘܝܲܗ̄ܒܼ݂ ܠܒܲܪ ܢܵܒܼܵܟ ܥܸܣܪܵܐ ܨܪ̈ܘܵܢ ܡ̣ܢ ܬܿܟܼܣܝܼܬܹܗ ܀>
    text <܃ܗܵܪܟܵܐ ܒܓܸܠܝܵܐ ܗܘ̤ܵܐ ܣܘܼܥܪܵܢܵܐ ܘܠܵܐ ܗ̄ܘ̣ܵܐ ܒܐ̄ܪܵܙܵܐ>
    text <ܕܓܸܠܝܵܢܵܐܝܼܬܼ ܫܩ݂ܲܠ ܝܘܿܪܲܒܼܥܵܡ ܥ̣ܣܪܵܐ ܨܪ̈ܵܘܵܢ ܀>
    text <܃ܒܓܸܠܝܵܐ ܟܠ̣ܵܐ ܗ̄ܘ̣ܵܐ ܐܵܦ ܐܹܠܝܼܵܐ ܫܡܲܝܵܐ ܘܐܲܪܥܵܐ>
    text <ܘܲܒܼܣܘܼܥܪ̈ܵܢܹܐ ܬܲܚܡܹܗ ܠܐܵܐܲܪ ܡ̣ܢ ܡܲܪܕܿܝܼܬܹܗ ܀>
    text <܃ܒܓܸܠܝܵܐ ܩܲܒܸܿܠ ܐܘܼܟܼܠܵܐ ܓܲܠܝܵܐ ܡ̣ܢ ܦܘܼܩ ܥܘܼܪ̈ܒܹܐ>
    text <ܘܲܒܼܗܲܕܵܡܹ̈ܐ ܡܲܢܲܥ ܘܲܡ̣ܛܵܐ ܠܘܵܬܼ ܨܵܪܦܵܝܬܵܐ ܀>
    text <܃ܒܛܸܠܝܵܐ ܐܲܣܓܿܝܼ ܩܲܡܚܵܐ ܘܡܸܫܚܵܐ ܒܹܝܬܼ ܐܲܪܡܲܠܬܵܐ>
    text <ܘܲܚ̣ܝܐ ܘܐܲܚܝܼ ܐܲܝܟ ܨܸܒܼܝܵܢܵܐ ܕܗܵܘ̇ ܕܲܨܒܼܵܐ ܒܹܗ ܀>
    text <܃ܒܓܸܠܝܵܐ ܐܲܥܕܲܝܼ ܡܝܼܬܼܵܐ ܓܲܠܝܵܐ ܡ̣ܢ ܦܘܼܡ ܡ̇ܘܬܵܐ>
    text <ܘܲܠܥܹܝܢ ܟܠܢܵܫ ܠܲܣܸܩ ܕܸܒܼܚܹ̈ܐ ܘܐܲܚܸܬܼ ܢܘܼܪܵܐ ܀>
    text <ܓܘܼܫܡܵܢܵܐܝܼܬܼ ܫܡ݂ܲܥ ܒܲܪܬܼ ܩܵܠܵܐ ܘܲܚܙ̣ܵܐ ܚܸܙܘܵܐ ܀>
    text <܃ܒܥܲܝܢܹ̈ܐ ܕܦܲܓܼܪܵܐ ܚܙ̣ܵܐ ܗ̄ܘ̣ܵܐ ܙܵܘܥܵܐ ܘܢܘܼܪܵܐ ܘܪܘܼܚܵܐ>
    text <ܒܵܗ̇ ܒܲܕܼ ܡܘܼܬܵܪܐ ܫܡ݂ܲܥ ܗ̄ܘ̣ܵܐ ܩܵܠܵܐ ܕܡܲܡܠܠܵܐ ܢܝܼܚܵܐ ܀>
    text <܃ܗܵܠܹܝܢ ܒܓܸܠܝܵܐ ܩܲܒܸܿܠ ܐܸܢܘܿܢ ܒܲܪ ܬܵܘܬܵܒܹ̈ܐ>
    text <ܘܲܦܢ̣ܵܐ ܕܢܸܪܕܹܐ ܠܘܼܩܒܲܠ ܢܝܼܫܵܐ ܕܐܸܬܼܚܵܘܝܼ ܠܹܗ ܀>
    text <܃ܗܵܪܟܵܐ ܠܵܐ ܐ̄ܢܵܫ ܢܨܘܼܪ ܦܸܠ̈ܐܵܬܼܵܐ ܦܲܟܿܝܼ̈ܗܵܬܵܐ>
    text <ܐܸܠܵܐ ܒܓܸܠܝܵܐ ܢܩܲܒܸܿܠ ܐܸܢܹܝܢ ܐܲܝܟ ܕܐܸܬܼܡܲܠܲܠ ܀>
    text <܃ܡܲܡܠܠܵܐ ܗ̄ܘ̣ ܗܵܢܵܐ ܓܲܠܝܵܐ ܘܕܲܟܼܝܵܐ ܕܠܵܐ ܬܲܚܦܝܼܬܼܵܐ>
    text <ܘܠܲܝܬܿ ܒܹܗ ܕܘܼܡܝܵܐ ܕܚܸܠܡܲܝ̈ ܚܸܠܡܹ̈ܐ ܪܘܼܚܵܢܵܐܝܼܬܼ ܀>
    text <܃ܒܗܵܕܹܐ ܐܘܼܪܚܵܐ ܕܓܸܠܝܵܢ ܡܸܠܹ̈ܐ ܪܕܼܵܐ ܐܹܠܝܼܫܵܥ>
    text <ܘܩܲܒܸܿܠ ܪܘܼܚܵܐ ܘܲܣܥ݂ܲܪ ܚܲܝܠܹ̈ܐ ܠܥܹܝܢ ܚܲܙܝܼ̈ܐ ܀>
    text <܃ܠܥܹܝܢ ܚܲܙܵܝܹ̈ܐ ܐܲܣܝܼ ܡܲܝ̈ܵܐ ܒܡܸܠܚܵܐ ܘܚܸܨܦܵܐ>
    text <ܘܫܲܕܲܪ ܩܲܝܣܵܐ ܒܵܬܲܪ ܦܲܪܙܠܵܐ ܘܕܲܠܝܹܗ ܠܪܵܘܡ̇ܐ ܀>
  block
    text <܃ܒܡܸܠܬܼܵܐ ܓܠܝܼܬܼܵܐ ܠܵܛ̣ ܠܲܛܠܵܝܹ̈ܐ ܕܨܲܚܝܘܼܗܝ ܡܲܓܵܢ>
    text <ܘܢܦ݂ܲܩ ܕܸܒܵܝ̈ܐ ܘܦܲܪܸܬܼ ܐܸܢܘܿܢ ܕܠܵܐ ܚܵܘܣܵܢܵܐ ܀>
    text <܃ܕܠܵܐ ܬܲܚܦܝܼܬܼܵܐ ܝܲܗ̄ܒܼ ܠܵܗ̇ ܝܲܠܕܵܐ ܠܫܝܼܠܘܿܡ̇ܝܬܵܐ>
    text <ܘܲܕܼܡ̣ܝܼܬܼ ܡܸܢܫܹܠܝ ܦܢ̣ܵܐ ܘܐܲܩܝܼܡܹܗ ܡ̣ܢ ܒܹܝܬܼ ܡܝܼ̈ܬܹܐ ܀>
    text <܃ܒܹܗ ܒܗܵܢ ܛܲܟܼܣܵܐ ܐܲܣܓܿܝܼ ܡܲܝܵܐ ܒܐܲܬܼܪܵܐ ܚܘܼܪܒܵܐ>
    text <ܘܝܲܗ̄ܒܼ݂ ܬܘܼܪܣܵܝܵܐ ܠܡܲܠ̈ܟܹܿܐ ܬܠܵܬܼܵܐ ܕܲܨܪܝܼܟܼܝܼܢ ܗ̄ܘ̣ܵܘ ܀>
    text <܃ܘܒܼܵܗ̇ ܒܲܕܼܡܘܼܬܼܵܐ ܦܲܟܲܗ ܡܸܪܬܼܵܐ ܕܲܒܼܓܼܵܘ ܩܲܕܼܣܵܐ>
    text <ܘܐܲܣܓܿܝܼ ܠܲܚܡܵܐ ܘܲܥܒܲܕܼ ܣܲܒܼܥܵܐ ܕܠܵܐ ܒܲܥܝܵܕܼܵܐ ܀>
    text <܃ܒܥܲܝܢܵܐ ܕܦܲܓܼܪܵܐ ܚܙ̣ܵܐ ܠܪ̈ܘܼܚܵܢܹܐ ܕܲܟܼܪܝܼܟܼܝܼܢ ܠܹܗ>
    text <ܘܲܡ̣ܚܵܐ ܒܬܸܡܗܵܐ ܠܐܲܕܼܘܿܡܵܝܹ̈ܐ ܘܥܵܘܲܪ ܐܸܢܘܿܢ ܀>
    text <܃ܒܓܸܠܝܵܢ ܪܘܼܚܵܐ ܚ̣ܙܵܐ ܠܐܝܼܙܓܲܕܵܐ ܕܐܸܬܼ݂ܵܐ ܠܡܵܘܬܹܿܗ>
    text <ܘܩܲܕܹܿܡ ܒܲܕܸܿܩ ܕܒܼܵܛܹ̇ܠ ܩܹܐܪܣܵܐ ܘܗܵܘܹ̇ܐ ܣܲܒܼܥܵܐ ܀>
    text <܃ܚܲܕܼ ܓܘܼܫܡܵܢܵܐ ܐܵܘܚܸܕܼ ܩܸܫܬܵܐ ܒܐܝܼܕܵܐ ܕܡܲܠܟܵܐ>
    text <ܘܚܵܘܝܹܗ ܕܙܵܟܹ̇ܐ ܬܠܵܬܼ ܙܲܒܼ̈ܢܵܬܼܵܐ ܠܐܲܕܼܘܿܡ̇ܝܹ̈ܐ ܀>
    text <܃ܪܘܼܚܵܐ ܕܠܵܐ ܓܫܘܿܡ ܝܲܗ̣̄ܒܼ ܒܹܗ ܪܘܼܚܵܐ ܒܵܬܲܪ ܡܵܘܬܹܿܗ>
    text <ܘܐܲܩܝܼܡ ܡܝܼܬܼܵܐ ܕܲܢܩܸܦ̣ ܡ̣ܢ ܫܹܠܝ ܠܲܫܪܲܕܿܘܼܕܹܗ ܀>
    text <܃ܗܵܘ̇ ܦܘܼܩܕܵܢܵܐ ܕܝܲܗ̄ܒܼ ܠܹܗ ܐܲܥܦܵܐ ܕܲܢܒܼܝܼܘܼܬܼܵܐ>
    text <ܗܘ̤ ܣܥ݂ܲܪ ܒܐܝܼܕܼܵܘ̈ܗܝ ܙܢܲܝ̈ ܐܵܬܼ̈ܘܼܬܼܵܐ ܕܪ̈ܵܡܵܢ ܡܸܢܹܗ ܀>
    text <܃ܪܵܡܝܼܢ ܣܲܓܿܝܼ ܙܢܲܝ̈ ܓܸܠܝܵܢܹ̈ܐ ܕܩܲܒܸܿܠ ܟܹܐܢܵܐ>
    text <ܘܡ̇ܟܵܐ ܗ̄ܝܼ ܣܲܓܿܝܼ ܡܚܝܼܠܘܼܬܼ ܐ̄ܢܵܫܵܐ ܡ̣ܢ ܕܐܲܝܟ ܗܵܠܹܝܢ ܀>
    text <܃ܠܗܵܢܵܐ ܫܘܼܒܼܚܵܐ ܚܙ̣ܵܐ ܐܹܫܲܥܝܵܐ ܒܓܼܵܘ ܒܹܝܬܼ ܩܘܼܕܫܵܐ>
    text <ܘܚ݂ܲܫ ܘܐܸܬܿܬܿܢܲܝ ܥܲܠ ܕܵܘܝܘܼܬܼܵܐ ܕܲܟܼܝܵܢ ܐ̄ܢܵܫܵܐ ܀>
    text <܃ܘܵܝܠܝܼ ܠܕܵܘܝܵܐ ܐܸܡ݂ܲܪ ܟܹܐܢܵܐ ܩܕܼܵܡ ܓܸܠܝܵܢܵܐ>
    text <ܕܛܲܡ̈ܐܵܢ ܣܸܦ̈ܘܵܬܼܝ ܘܲܛܡܲܐ ܥܲܡܵܐ ܕܒܹܝܬܼ ܐܲܒܼܵܗܲܝ̈ ܀>
    text <܃ܪܘܼܚܵܢܵܐܝܼܬܼ ܚ̣ܙܵܗ̇ ܠܲܚܙܵܬܵܐ ܕܐܸܬܚܵܘܝܲܬ̤ ܠܹܗ>
    text <ܘܲܬܼܡ݂ܲܗ ܘܲܬܼܗܲܪ ܒܪܲܒܿܘܼܬܼ ܚܸܙܘܵܐ ܘܫܝܼܛܘܼܬܼ ܐ̄ܢܵܫܵܐ ܀>
    text <܃ܚܙܵܬܼܵܐ ܕܚܝܼܠܬܵܐ ܕܡܲܠܝܵܐ ܬܲܗܪܵܐ ܚܙ̣ܵܐ ܐܹܫܲܥܝܵܐ>
    text <ܡܲܠܟܵܐ ܕܥܲܠ ܟܠ ܘܚܲܝ̈ܠܵܘܵܬܵܐ ܕܲܡܙܲܚܝܼܢ ܠܹܗ ܀>
    text <܃ܠܵܐ ܗ̄ܘ̣ܵܐ ܒܥܲܝܢܹ̈ܐ ܚܙ̣ܵܐ ܠܲܬܼܪܘܿܢܘܿܣ ܕܐܲܠܵܗܘܼܬܼܵܐ>
    text <ܘܠܵܐ ܕܲܣܪ̈ܵܦܹܐ ܒܫܸܡܥܵܐ ܩܵܒܸܿܠ ܩܘܼܕܵܫܲܝ̈ܗܘܿܢ ܀>
    text <܃ܚܸܙܘܵܐ ܗ̄ܘ̣ܵܐ ܓܹܝܪ ܠܵܐ ܓܘܼܫܡܵܢܵܐ ܕܲܚܙܵܐ ܒܗܵܘܢܵܐ>
    text <ܘܫܸܡ ܐܲܠܵܗܵܐ ܨܝܼܪ ܗ̄ܘ̣ܵܐ ܒܓܼܵܘܹܗ ܘܠܵܘ ܐܲܠܵܗܵܐ ܀>
    text <܃ܠܵܘ ܐܲܠܵܗܵܐ ܝ̄ܬܸܒܼ ܐ̄ܢܵܫܵܐܝܼܬܼ ܒܓܼܵܘ ܩܘܼܕܼܫܵܐ>
    text <ܘܠܵܘ ܠܪ̈ܘܼܚܵܢܹܐ ܐܝܼܬܼ ܗ̄ܘ̣ܵܐ ܓܸܦܹ̈ܐ ܐܲܝܟ ܦܵܪܲܚܬܼܵܐ ܀>
    text <ܐܵܦܠܵܐ ܓܡܘܼܪܬܵܐ ܕܐܸܬܼܩܲܪܒܲܬ̤ ܠܹܗ ܠܵܐ ܗ̄ܘ̣ܵܬܼ ܓܡܘܼܪܬܵܐ܃>
  block
    text <ܐܸܠܵܐ ܛܲܟܼܣܵܐ ܕܐ̄ܪܵܙ ܦܘܼܪܩܵܢܲܢ ܕܗܵܘܹ̇ܐ ܒܚܲܪܬܼܵܐ ܀>
    text <܃ܒܐ̄ܪܵܙ ܦܘܼܪܩܵܢܵܐ ܩܲܪܝܼܵܗ ܣܪܵܦܵܐ ܠܘܵܬܼ ܣܸܦ̈ܘܬܹܗ>
    text <ܘܼܕܪܲܫ ܐܘܼܪܚܵܐ ܠܗܵܘ̇ ܚܘܼܣܵܝܵܐ ܕܟܼܠܗܘܿܢ ܥܲܡܡܹ̈ܐ ܀>
    text <܃ܒܟܼܠܒܿܬܼܵܐ ܐܲܚ̣ܕܵܗ̇ ܠܵܐ ܓܘܼܫܡܵܢܵܐ ܠܓܼܘܼܫܡܵܢܝܼܬܼܵܐ>
    text <ܘܗܵܢܵ̇ܘ ܬܲܗܪܵܐ ܕܚܵܓܼ ܡ̣ܢ ܡܸܕܹܿܡ ܕܲܒܼܨܝܼܪ ܡܸܢܹܗ ܀>
    text <܃ܒܨܝܼܪܵܐ ܗ̄ܝܼ ܓܡܘܼܪܬܵܐ ܡ̣ܢ ܡܲܠܲܐܟܼܵܐ ܕܠܵܐ ܒܲܡܫܘܼܚܬܼܵܐ>
    text <ܘܡ̇ܢܲܐ ܗ̄ܝܼ ܗܵܕܹܐ ܕܙܵܥ ܡܲܠܲܐܟܼܵܐ ܡ̣ܢ ܫܲܬܲܝܼܩܵܐ ܀>
    text <܃ܠܵܘ ܠܲܓܼܡܘܼܪܬܵܐ ܠܵܐ ܦܵܪܘܿܫܬܵܐ ܝܲܩܲܪ ܥܝܼܪܵܐ>
    text <ܐܸܠܵܐ ܠܐ̄ܪܵܙܵܐ ܕܡܸܬܼܒܲܕܹܿܩ ܗ̄ܘ̣ܵܐ ܡ̣ܢ ܫܲܠܝܘܼܬܹܗ ܀>
    text <܃ܗܵܪܟܵܐ ܢܹܐܠܲܦ ܟܡܵܐ ܪܲܒܿ ܚܲܝܠܹܗ ܕܐ̄ܪܵܙ ܦܘܼܪܩܵܢܲܢ>
    text <ܕܠܵܐ ܐܸܬܼܩܲܪܲܒܼ ܣܪܵܦܵܐ ܕܪܘܼܚܵܐ ܠܘܵܬܼ ܒܘܼܕܵܩܵܗ̇ ܀>
    text <܃ܗܵܪܟܵܐ ܢܸܒܼܗܲܬܼ ܚܘܼܬܼܪܵܐ ܣܲܟܼܠܵܐ ܕܝܗ̄ܘܼܕܼܵܝܘܼܬܼܵܐ>
    text <ܕܩܵܪܹ̇ܝܢ ܒܣܸܦܪܹ̈ܐ ܘܠܵܐ ܡܸܬܼܒܲܝܢܝܼܢ ܒܣܘܼܟܵܠ ܣܸܦܪܹ̈ܐ ܀>
    text <܃ܒܒܸܗܬܿܬܼܵܐ ܢܩ̈ܘܼܡ̇ܢ ܐܵܦ ܣܝܼ̈ܥܵܬܼܵܐ ܕܗܲܪ̈ܛܝܼܩܹܐ>
    text <ܕܠܵܐ ܝܵܗ̇ܒܿܝܼܢ ܠܹܗ ܠܦܲܓܼܪܹܗ ܕܡ̇ܪܲܢ ܕܢܸܗܘܹܐ ܦܲܓܼܪܵܐ ܀>
    text <܃ܕܝܼܥܵܐ ܟܹܐܢܵܐ ܢܚܲܝܸܒܼ ܐܸܢܘܿܢ ܠܲܟܼܪ̈ܘܿܡܬܼܵܢܹܐ>
    text <ܕܛܵܝ̇ܫܝܼܢ ܣܲܥܪܵܐ ܕܚܲܫܲܝ̈ ܦܲܓܼܪܵܐ ܒܐܵܠܵܗܘܼܬܼܵܐ ܀>
    text <܃ܒܚܲܝܵܒܼܘܼܬܼܵܐ ܕܠܵܐ ܙܵܟܼܘܼܬܼܵܐ ܢܩܘܼܡܘܼܢ ܟܠܢܵܫ>
    text <ܕܲܡܥܵܘܟܼܝܼܢ ܠܝܼ ܡ̣ܢ ܡܲܪܕܿܝܼܬܼܵܐ ܕܲܫܒܼܝܼܠ ܡܸܠܲܝ̈ ܀>
    text <܃ܒܲܫܒܼܝܼܠ ܚܸܙܘܹ̈ܐ ܐܲܠܵܗܝܹ̈ܐ ܪܓܼܝܼܓܼ ܐ̄ܢܵܐ ܕܐܸܪܕܹܿܐ>
    text <ܘܗܵܐ ܡܣܲܟܹܿܐ ܐ̄ܢܵܐ ܕܐܲܚܝܼ ܪܸܥܝܵܢܝ ܒܒܼܘܼܕܵܩܲܝ̈ܗܘܿܢ ܀>
    text <܃ܡ̣ܢ ܒܲܪ ܐܵܡܘܿܨ ܨܹܝܕܼ ܒܲܪ ܒܹܪܝܼ ܚܸܙܩܲܬ̤ ܡܸܠܲܬܼܝ>
    text <ܘܬܸܡܗܹ̇ܬܼ ܣܲܓܿܝܼ ܒܪܘܼܚ ܓܼܠܝܵܢܵܐ ܕܲܗܘ̤ܵܐ ܨܹܐܕܼܵܘܗܝ ܀>
    text <܃ܙܸܠ ܠܲܡ ܣܲܒܼ ܠܵܟ ܬܲܪܬܹܿܝܢ ܢܸܫܝܼ̈ܢ ܙܲܠܝܼ̈ܠܵܬܼܵܐ>
    text <ܘܲܒܼܫܵܛܝܘܼܬܼܗܹܝܢ ܨܘܼܪ ܒܝܼ̈ܫܵܬܼܵܐ ܕܬܲܪܬܹܿܝܢ ܫܲܪ̈ܒܼܵܢ ܀>
    text <܃ܕܠܵܐ ܟܘܼܚܵܕܼܵܐ ܩܲܒܸܿܠ ܥܘܼܡܪܵܐ ܕܥܲܡ ܫܵܛ̈ܝܵܬܼܵܐ>
    text <ܘܚܵܘܵܐ ܠܥܲܡܵܐ ܕܲܟܼܡܵܐ ܢܕܼܝܼܕܼܝܼܢ ܣܘܼܥܪ݁ܵܢܲܝܗܘܿܢ ܀>
    text <܃ܒܙܲܠܝܼ̈ܠܵܬܼܵܐ ܨܘܼܪ ܕܸܡ̈ܘܵܬܼܵܐ ܕܙܲܠܝܼܠܘܼܬܼܗܘܿܢ>
    text <ܘܲܒܼܚܲܠܕܲܝ̈ܗܹܝܢ ܓܙܘܿܪ ܠܘܼܚܵܡܵܐ ܥܲܠ ܚܵܘ̈ܒܲܝܗܘܿܢ ܀>
    text <܃ܫܡܵܗܹ̈ܐ ܕܲܒܼܢܲܝ̈ܟ ܢܸܗܘܘܿܢ ܢܸܓܼܪܹ̈ܐ ܥܲܠ ܣܵܪ̈ܘܿܚܹܐ>
    text <ܕܡܵܐ ܕܡܸܬܼܢܲܓܿܕܼܝܼܢ ܢܦܘܼܫܘܼܢ ܩܲܠܝܼܠ ܡ̣ܢ ܒܝܼ̈ܫܵܬܼܵܐ ܀>
    text <ܒܢܸܫܲܝ̈ܟ ܘܲܒܼܢܲܝ̈ܟ ܢܲܓܸܿܕܼ ܐܸܢܘܿܢ ܠܡܲܠܝܲܝ̈ ܥܵܘܼܠܵܐ܃>
  block
    text <ܘܐܵܘܕܲܥ ܐܸܢܘܿܢ ܕܐܝܼܬܼ ܟܹܐܢܘܼܬܼܵܐ ܘܐܝܼܬܼ ܫܘܼܒܼܩܵܢܵܐ ܀>
    text <܃ܗܵܢܵܘ̇ ܢܝܼܫܵܐ ܕܲܢܒܼܝܼܘܼܬܹܗ ܕܗܘܿܫܵܥ ܕܲܟܼܝܵܐ>
    text <ܘܕܼܵܡܹ̇ܐ ܠܕܼܝܼܠܹܗ ܐܵܦ ܒܘܼܕܵܩܵܐ ܕܡܸܠܬܹܗ ܕܝܘܼܐܹܝܠ ܀>
    text <܃ܫܸܡܥܵܐ ܕܚܝܼܠܵܐ ܐܲܫܡܲܥ ܐܸܢܘܿܢ ܠܲܒܼܢܲܝ̈ ܥܲܡܹܗ>
    text <ܘܐܲܬܼܡܲܗ ܐܸܢܘܿܢ ܒܲܙܢܲܝ̈ ܢܸܓܼ̈ܕܹܿܐ ܕܡܸܠܲܝ̈ ܦܘܼܡܹܗ ܀>
    text <܃ܫܡܲܥܘ ܩܲܫܝܼܫܹ̈ܐ ܘܙܘܼܥܘ ܥܵܡܘܿܪܹ̈ܝܗ̇ ܕܟܼܠܵܐ ܐܲܪܥܵܐ>
    text <ܕܗܵܐ ܩܪܸܒܼ ܙܲܒܼܢܵܐ ܕܡܸܬܼܚܲܒܿܠܝܼܢ ܐ̄ܢܬܿܘܿܢ ܩܕܼܵܡ ܥܵܩܵܬܼ̈ܐ ܀>
    text <܃ܩܲܡܨܵܐ ܘܙܵܚܠܵܐ ܐܵܦ ܨܲܪܨܘܼܪܵܐ ܩܪ̣ܵܐ ܠܫܲܒܵܝܹ̈ܐ>
    text <ܘܲܣܕ݂ܲܪ ܐܸܢܘܿܢ ܠܢܸ̈ܓܼܕܹܿܐ ܕܡܸܢܗܘܿܢ ܚܲܕܼ ܒܵܬܲܪ ܚܲܕܼ ܀>
    text <܃ܠܵܐ ܗ̄ܘ̣ܵܐ ܩܲܡܨܵܐ ܚܙ̣ܵܐ ܚܲܙܵܝܵܐ ܕܲܣܬܼܝܼܪ̈ܵܬܼܵܐ>
    text <ܐܸܠܵܐ ܚܘܼܪܒܵܐ ܕܐܵܬܼܘܿܪ̈ܝܹܐ ܘܲܕܼܒܼܵܒܼܠܵܝܹ̈ܐ ܀>
    text <܃ܠܐܵܬܼܘܿܪ̈ܵܝܹܐ ܟܲܢܝܼ ܩܲܡܨܵܐ ܘܙܵܚܠܵܐ ܕܪܵܫܹ̇ܦ>
    text <ܘܲܠܒܼܵܒܼܠܵܝܹ̈ܐ ܩܪ̣ܵܐ ܨܲܪܨܘܼܪܵܐ ܕܡ̇ܚܹ̇ܐ ܘܡ̇ܘܒܸܿܫ ܀>
    text <܃ܗܵܢܵܘ̇ ܚܲܝܠܵܐ ܕܡܸܠܬܹܗ ܕܡܸܠܬܹܗ ܕܝܘܼܐܹܝܠ ܟܵܪܘܿܙ ܪܘܼܚܵܐ>
    text <ܘܥܲܡ ܠܘܼܚܵܡܵܘ̈ܗܝ ܚܠܝܼܛ ܒܲܟܼܝܵܢܵܐ ܕܝܘܿܡ ܦܘܼܢܵܝܵܐ ܀>
    text <܃ܠܢܝܼܫܵܐ ܕܝܼܠܹܗ ܚ̣ܢܵܐ ܐܵܦ ܥܵܡܘܿܣ ܪܵܥܝܵܐ ܕܥܵܢ̈ܵܐ>
    text <ܘܐܲܪܝܼܡ ܩܵܠܹܗ ܘܢܲܓܸܕܼ ܐܲܟܼܚ̄ܕܼ ܥܲܡܵܐ ܘܥܲܡܡܹ̈ܐ ܀>
    text <܃ܒܚܲܕܼ ܠܘܼܚܵܡܵܐ ܚ̣ܒܲܫ ܚܲܙܵܝܵܐ ܥܲܡܵܐ ܘܥܲܡܡܹ̈ܐ>
    text <ܘܐܲܠܸܦ ܐܸܢܘܿܢ ܕܫܵܠ̇ܡܵܐ ܡܸܠܬܹܗ ܒܝܲܕܼ ܣܘܼܥܪ̈ܵܢܹܐ ܀>
    text <܃ܐܵܦ ܥܘܿܒܲܕܿܝܵܐ ܒܩܵܠ ܠܘܼܚܵܡܵܐ ܫܲܪܲܪ ܡܸܠܵܘ̈ܗܝ>
    text <ܘܡܲܟܿܟܹܗ ܠܚܘܼܬܼܪܵܐ ܕܐܲܕܼܘܿܡܝܹ̈ܐ ܒܲܓܼܙܪ ܕܝܼܢܹܗ ܀>
    text <܃ܝܵܘܢܵܢ ܫܲܡܸܫ ܬܲܪܬܹܿܝܢ ܒܲܚܕܼܵܐ ܒܲܢܒܼܝܼܘܼܬܹܗ>
    text <ܗܦܘܼܟܼܝܵܐ ܕܢܝܼܢܘܹܐ ܘܲܬܼܝܵܒܼܘܼܬܼܵܐ ܕܟܼܠܗܘܿܢ ܥܲܡܡܹ̈ܐ ܀>
    text <ܦܘܼܢܵܝ ܥܲܡܡܹ̈ܐ ܚܙ̣ܵܐ ܒܲܪ ܡܲܬܲܝ ܒܢܓܼ̈ܕܹܿܐ ܕܢܝܼܢܘܹܐ܃>
  block
    text <ܘܙ̣ܵܥ ܘܐܸܬܼܒܲܠܗܝܼ ܕܥܵܐ̇ܠܝܼܢ ܥܲܡܡܹ̈ܐ ܘܢܵܦܹ̇ܩ ܥܲܡܵܐ ܀>
    text <܃ܥܪܘܼܩܝܵܐ ܪܗܝܼܒܼܵܐ ܐܲܪܡܝܼ ܠܢܲܦܫܹܗ ܒܲܪ ܥܸܒܼܪ̈ܵܝܹܐ>
    text <ܕܠܵܐ ܢܸܬܼܟܲܢܸܐ ܢܒܼܝܼܵܐ ܕܡܲܟܼܪܸܙ ܢܘܼܟܼܪܵܝܘܼܬܼܵܐ ܀>
    text <܃ܪܘܼܚܵܐ ܕܐܵܐܲܪ ܫܲܕܲܪ ܪܘܼܚܵܐ ܥܲܠ ܥܵܪܘܿܩܵܐ>
    text <ܘܨܵܕܹܗ ܒܚܲܡܪܵܐ ܘܐܲܥܸܠ ܚܲܒܫܹܗ ܒܟܲܪܣܵܐ ܕܢܘܼܢܵܐ ܀>
    text <܃ܒܣܘܼܛܡܹ̈ܐ ܕܒܸܣܪܵܐ ܐܲܣܪܹ̣̰݂ܗ ܡ̇ܪܹܗ ܠܥܲܒܼܕܵܐ ܪܗܝܼܒܼܵܐ>
    text <ܕܠܵܐ ܢܸܬܼܝܲܠܲܦ ܠܡܸܣܢܵܐ ܫܲܝܢܵܐ ܕܲܒܼܢܲܝ̈ܢܵܫܵܐ ܀>
    text <܃ܠܫܲܝܢܵܐ ܕܐ̄ܢܵܫܵܐ ܩܪ̣ܵܝܗܝ ܓܸܠܝܵܢܵܐ ܐܲܠܵܗܵܝܵܐ>
    text <ܘܲܕܼܠܵܐ ܐܸܙܲܠ ܩܲܒܼ݂ܪܹܗ ܒܢܘܼܢܵܐ ܘܢܲܚܡܹܗ ܒܐ̄ܪܵܙܵܐ ܀>
    text <܃ܐ̄ܪܵܙܵܐ ܗ̄ܘ̣ܵܬ ܓܹܝܪ ܗܵܝ̇ ܡܲܚܲܬܿܬܵܐ ܕܲܠܓܼܵܘ ܝܲܡܵܐ>
    text <ܕܗܵܘ̇ ܦܘܼܪܩܵܢܵܐ ܕܗܵܘܹ̇ܐ ܒܚܲܪܬܼܵܐ ܠܟܼܠܗܘܿܢ ܥܲܡܡܹ̈ܐ ܀>
    text <܃ܒܐ̄ܪܵܙ ܦܘܼܪܩܵܢܵܐ ܕܡ̇ܘܬܹܿܗ ܕܡ̇ܪܲܢ ܡ̣ܝܼܬܼ ܒܲܪ ܡܲܬܿܝ>
    text <ܘܲܒܼܦܘܼܢܵܝܵܐ ܕܐܵܬܼܘܿܪ̈ܵܝܹܐ ܚܲܝܹ̈ܐ ܕܟܼܠ ܐ̄ܢܵܫ ܀>
    text <܃ܠܟܼܠܹܗ ܟܝܵܢܵܐ ܐܲܦܢܝܼ ܝܵܘܢܵܢ ܒܝܲܕܼ ܢܝܼܢܘܸܝܹ̈ܐ>
    text <ܘܲܕܼܪܲܫ̣ ܐܘܼܪܚܵܐ ܠܟܼܵܪܘܿܙܘܬܼܵܐ ܕܲܠܒܹܝܬܼ ܥܲܡܡܹ̈ܐ ܀>
    text <܃ܡܫܲܓܼܢܲܝ ܗܵܟܹܝܠ ܛܲܟܼܣܵܐ ܕܡܸܠܬܹܗ ܡ̣ܢ ܕܲܢܒܼܝܹ̈ܐ>
    text <ܒܲܕܼܠܵܐ ܫܵܘܬܸܿܦ ܠܲܒܼܢܲܝ̈ ܥܲܡܹܗ ܒܲܢܒܼܝܼܘܼܬܹܗ ܀>
    text <܃ܡܝܼܟܵܪܐ ܒܐܘܼܪܚܵܐ ܕܲܟܼܢܵܘܵܬܹ̈ܗ ܗܘ̤ܵܬܼ ܡܲܪܕܿܝܼܬܹܗ>
    text <ܘܗܵܘ̇ ܬܘܼܪܓܵܡܵܐ ܕܬܲܪܓܸܿܡ ܥܵܡܘܿܣ ܬܲܪܓܸܿܡ ܐܵܦ ܗܘ̤ ܀>
    text <܃ܩܵܠܹ̈ܐ ܕܚܝܼܠܹ̈ܐ ܐܲܫܡܲܥ ܐܵܦ ܗܘ̤ ܠܲܒܼܢܲܝ̈ ܥܲܡܹܗ>
    text <ܘܕܲܪܸܫ ܐܸܢܘܿܢ ܒܫܸܡܥܵܐ ܕܫܸܒܼܝܵܐ ܘܲܕܼܦܘܼܢܵܝܵܐ ܀>
    text <܃ܪܘܼܚܵܢܵܝܐ ܗ̄ܘ̣ܵܐ ܙܢܵܐ ܕܓܸܠܝܵܢܹܗ ܕܢܵܘܣܵܐ ܕܪܘܼܚܵܐ>
    text <ܘܲܒܼܪܘܼܚ ܒܲܕܹܿܩ ܕܐܵܬܹ̇ܐ ܡܫܝܼܚܵܐ ܘܦܵܪܹܩ ܥܲܡܡܹ̈ܐ܀>
    text <܃ܢܵܚܘܿܡ ܒܲܕܹܿܩ ܥܲܠ ܡܲܦܘܼܠܬܵܐ ܕܐܵܬܼܘܿܪ̈ܵܝܹܐ>
    text <ܘܡ̇ܐ ܕܡܸܬܼܡܲܟܿܟܼܝܼܢ ܢܵܐ̇ܲܚ ܥܲܡܵܐ ܡ̣ܢ ܫܘܼܥܒܵܕܼܵܐ ܀>
    text <܃ܠܚܲܒܼܩܘܿܩ ܫܲܓܼܪܹܗ ܛܢܵܢܵܐ ܟܹܐܢܵܐ ܥܲܠ ܥܵܘܵܠܹ̈ܐ>
    text <ܘܗܲܝܡܸܢ ܘܐܲܫܲܪ ܕܗܵܘܝܵܐ ܬܒܲܥܬܼܵܐ ܠܛܲܢܵܘܼܬܹܗ ܀>
  block
    text <܃ܨܦܲܢܝܵܐ ܚܲܬܸ ܢܸܓܼ̈ܕܹܿܐ ܕܚܲܒܼܪ̈ܵܘܗܝ ܒܫܸܒܼܝܵܐ ܕܥܲܡܹܗ>
    text <ܘܲܦܢ̣ܵܐ ܘܒܲܕܹܿܩ ܕܒܼܵܛܹܠ̇ ܢܝܼܪܵܐ ܕܡܲܠܟܿܘܼܬܼ ܒܵܒܹܠ ܀>
    text <܃ܚܲܓܿܝܼ ܚܲܦܸܛ ܥܲܠ ܒܸܢܝܵܢܵܐ ܕܗܲܝܟܲܠ ܩܘܼܕܫܵܐ>
    text <ܘܚܵܘܝܼ ܠܥܲܡܵܐ ܥܲܠ̣ ܡܹܐܬܼܝܼܬܼܵܐ ܕܐܸܣܩܘܿܬܼܵܝܹ̈ܐ ܀>
    text <܃ܙܟܲܪܝܵܐ ܪܵܡܝܼܢ ܙܢܲܝ̈ ܓܸܠܝܵܢܹ̈ܐ ܕܲܢܒܼܝܼܘܼܬܹܗ>
    text <ܘܲܫܒܼܝܼܚ ܝܘܼܩܢܵܐ ܕܚܸܙܘܹ̈ܐ ܕܚܝܼܠܹ̈ܐ ܕܲܚ̣ܙܵܐ ܒܗܵܘܢܹܗ ܀>
    text <܃ܒܗܵܘܢܹܗ ܚܵܘܝܹܗ ܪ̈ܘܼܚܵܢܝܵܬܼܵܐ ܪܘܼܚܵܐ ܕܲܓܼܒܼܵܝܗܝ>
    text <ܘܒܼܪܸܥܝܵܢܹܗ ܨܵܪ ܕܸܡ̈ܘܵܬܼܵܐ ܕܠܵܐ ܪܘܼܟܵܒܼܵܐ ܀>
    text <܃ܪܘܼܚܵܢܵܐܝܼܬܼ ܚ̣ܙܵܐ ܡܲܪ̈ܟܿܒܼܵܬܼܵܐ ܘܪ̈ܲܟܵܒܲܝܗܹܝܢ>
    text <ܕܡܸܫܬܲܕܿܪ̈ܲܢ ܗ̣̄ܘܲܝ̈ ܠܐܲܒܼܕܵܢ ܥܲܡܡܹ̈ܐ ܕܡܲܟܸܿܟܼܘ ܥܲܡܵܐ ܀>
    text <܃ܒܪܘܼܚ ܐܸܬܼܒܲܩܝܼ ܐܵܦ ܒܲܡܢܵܪܬܵܐ ܕܪܘܼܚ ܛܲܝܒܿܘܼܬܼܵܐ>
    text <ܘܲܕܼܠܵܐ ܒܪ̈ܓܼܫܹܐ ܚܵܝ̣ܪ ܒܲܫܪ̈ܓܹܐ ܕܲܠܥܸܠ ܡܸܢܵܗ̇ ܀>
    text <܃ܟܲܗܝܼܢܘܼܬܹܗ ܕܥܲܡܵܐ ܒܲܕܲܩ ܒܲܙ̈ܢܲܝ ܚܸܙܘܵܘ̈ܗܝ>
    text <ܕܡܸܬܼܦܲܢܝܵܐ ܠܗܘܿܢ ܪܹܫܵܢܘܼܬܼܵܐ ܕܡܵܠ̈ܟܹܿܐ ܘܟܼܵܗܢܹ̈ܐ ܀>
    text <܃ܒܲܬܼܪܹܝܢ ܙܝ̈ܬܿܝܼܢ ܡ̣ܬܲܠ ܟܵܗܢܘܼܬܼܵܐ ܐܵܦ ܡܲܠܟܿܘܼܬܼܵܐ>
    text <ܘܲܚ̣ܙܲܐ ܕܩܵܝ̇ܡܝܼܢ ܡ̣ܢ ܝܲܡܝܼܢܵܐ ܘܡ̣ܢ ܣܸܡܵܠܵܐ ܀>
    text <܃ܒܫܸܡ ܣܘܼܥܪ̈ܵܢܹܐ ܟܲܢܝܼ ܐܸܢܘܿܢ ܠܲܫܡܵܗܲܝ̈ܗܘܿܢ>
    text <ܠܚܲܕܼ ܒܲܣܝ̣ܡܵܐ ܘܲܐ̄ܝܪܹܝܢ ܚܲܒܼܠܵܐ ܕܡܲܚܵܪܘܼܬܼܵܐ ܀>
    text <܃ܒܡܲܓܼܠܵܐ ܨܵܪܹܗ ܠܲܓܼܙܵܪ ܕܝܼܢܵܐ ܕܥܲܠ ܟܠ ܥܲܡܡܹ̈ܐ>
    text <ܘܲܒܼܩܲܪ̈ܢܵܬܼܵܐ ܙܢܲܝ̈ ܒܘܼܛܵܠܵܐ ܕܪܹܫܵܢܘܼܬܼܵܐ ܀>
    text <܃ܪܘܼܚܵܢܵܐܝܼܬܼ ܨܵܪ ܟܠ ܡܸܕܹܿܡ ܢܒܼܝܼܵܐ ܕܪܘܼܚܵܐ>
    text <܃ܘܩܲܕܹܿܡ ܒܲܕܹܿܩ ܐܵܦ ܗܘ̤ ܩܹܐܪܣܵܐ ܕܲܒܼܢܲܝ̈ ܝܵܘܵܢ>
    text <܃ܗܵܢܵܘ̇ ܢܝܼܫܵܐ ܕܪܘܼܚ ܓܸܠܝܵܢܹ̈ܐ ܕܲܢܒܼܝܼܘܼܬܼܵܐ>
    text <ܘܠܹܗ ܠܗܵܢ ܢܝܼܫܵܐ ܚܢ̣ܵܐ ܡܲܠܲܐܟܼܝܼ ܡܚܲܬܸܿܡ ܐ̄ܪ̈ܵܙܹܐ ܀>
    text <܃ܒܲܕܼܡܘܼܬܼ ܛܲܒܼܥܵܐ ܗܘ̤ܵܘ ܦܸܬܼܓܼܵܡܵܘܗܝ ܕܡܲܠܐܟ ܪܘܼܚܵܐ>
    text <ܘܚܲܬܲܡ ܡܸܠܹ̈ܐ ܕܲܢܒܼܝܼܘܼܬܼܵܐ ܘܕܲܫܠܝܼܚܘܼܬܼܵܐ ܀>
  block
    text <܃ܪܘܼܚܵܐ ܚܵܘܝܹܗ ܥܲܠ ܡܹܐܬܼܚ̣ܬܹܗ ܕܐܲܢܛܝܼܟܼܪܝܼܣܛܘܿܣ>
    text <ܕܐܲܝܟܲܢ ܐܵܬܹ̇ܐ ܒܲܪ ܬܵܘܬܵܒܹ̈ܐ ܘܲܡܫܲܠܹܐ ܠܹܗ ܀>
    text <܃ܩܹܐܪ̈ܣܹܐ ܩ̈ܫܲܝܵܐ ܕܕܲܝܘܹ̈ܐ ܟܬܝܼܫܹ̈ܐ ܡܫܲܠܹܐ ܢܒܼܝܼܵܐ>
    text <ܘܲܡܦܲܪܣܸܐ ܠܵܗ̇ ܠܗܵܝ̇ ܛܵܥܝܘܼܬܼܵܐ ܠܥܹܝܢ ܚܲܙܵܝܹ̈ܐ ܀>
    text <܃ܒܗܵܕܹܐ ܬܸܢܘܲܝ ܢܲܛܪܹܗ ܡ̇ܟܹ̇ܐ ܒܪܝܼܬܼܵܐ>
    text <ܕܲܢܚܵܘܹܐ ܒܹܗ ܚܹܝܠ ܪܲܒܿܘܼܬܹܗ ܠܥܵܠܡܹ̈ܐ ܕܬܵܬܹ̇ܝܢ ܀>
    text <܃ܚܹܝܠ ܪܲܒܿܘܼܬܹܗ ܓܠ̣ܵܐ ܠܲܢܒܼܝܼܵܘ̈ܗܝ ܡ̇ܪܹܐ ܢܒܼܝܼ̈ܐ>
    text <ܘܐܲܠܸܦ ܐܸܢܘܿܢ ܕܲܒܼܝܲܕܼ ܐ̄ܢܵܫܵܐ ܢܚܲܟܹܿܡ ܐܸܢܘܿܢ ܀>
    text <܃ܒܝܲܕܼ ܐܹܪܲܡܝܵܐ ܚܲܟܿܡܹܗ ܠܥܵܠܡܵܐ ܒܲܥܪܝܼܪܵܐ>
    text <ܘܐܲܝܟ ܕܲܠܢܝܼܪܵܐ ܟܲܕܼܢܹܗ ܒܢܝܼܪܵܐ ܕܡܸܠܲܝ̈ ܦܘܼܡܹܗ ܀>
    text <܃ܢܝܼܪܵܐ ܕܩܲܝܣܵܐ ܐܲܪܡܝܼ ܒܨܵܘܪܹܗ ܒܲܪ ܚܹܝܠܲܩܝܵܐ>
    text <ܘܫܲܪܝܼ ܦܵܠܲܚ ܪܸܥܝܵܢ ܐ̄ܢܵܫܵܐ ܒܩܵܠ ܦܸܬܼܓܼܵܡܵܘ̈ܗܝ ܀>
    text <܃ܗܵܢܵ̇ܘ ܢܝܼܫܵܐ ܕܦܲܠܵܚܘܼܬܹܗ ܕܦܵ݁ܠܚܵܐ ܚܝܼܨܵܐ>
    text <ܡܸܠܹ̈ܐ ܕܪܘܼܚܵܐ ܕܲܡܬܲܪܓܸܿܡ ܗ̄ܘ̣ܵܐ ܒܐܸܕܲܢܝ̈ ܥܲܡܵܐ ܀>
    text <܃ܐܵܦ ܒܲܪ ܒܿܘܿܙܝܼ ܗܵܕܹܐ ܓ̣ܒܼܵܐ ܠܹܗ ܒܹܝܬܼ ܒܵܒܼܵܠܵܝܹ̈ܐ>
    text <ܕܢܸܦܠܘܿܚ ܐ̄ܢܵܫܵܐ ܒܩܵܠ ܓܸܠܝܵܢܹ̈ܐ ܐܲܠܵܗܵܝܹ̈ܐ ܀>
    text <܃ܒܒܼܵܒܹܠ ܩܲܒܸܿܠ ܪܘܼܚ ܓܸܠܝܵܢܵܐ ܒܲܪ ܓܵܠܘܼܬܵܐ>
    text <ܐܲܝܟܵܐ ܕܲܣܒ݂ܲܪܘ ܥܲܡܵܐ ܘܥܲܡܡܹ̈ܐ ܕܠܲܝܬܿ ܐܲܠܵܗܵܐ ܀>
    text <܃ܙܲܢܝ̈ ܡܲܪܟܲܒܼܬܼܵܐ ܚܵܘܝܹܗ ܪܸܡܙܵܐ ܐܲܠܵܗܵܐ>
    text <ܕܲܟܼܕܼܝܼܢ ܗ̄ܘ̣ܵܐ ܒܵܗ̇ ܥܵܠܵܡܵܐ ܟܠܹܗ ܡܠܝܼ̈ܠܹܐ ܘܚܲܪ̈ܫܹܐ ܀>
    text <܃ܟܠܝܼ̈ܠܹܐ ܘܚܲܪ̈ܫܹܐ ܚܙ̣ܵܐ ܕܲܟܼܕܝܼܢܝܼܢ ܬܚܹܝܬܼ ܒܵܪܘܿܝܵܐ>
    text <ܘܗܘ̤ ܒܵܪܘܿܝܵܐ ܟܲܕܼ ܡܸܙܕܲܝܲܚ ܠܥܸܠ ܡ̣ܢ ܟܠܵܐ ܀>
    text <܃ܠܵܘ ܡܲܪܟܲܒܼܬܼܵܐ ܗ̄ܝܼ ܗܵܝ̇ ܡܲܪܟܲܒܼܬܼܵܐ ܕܲܚܙ̣ܵܐ ܢܒܝܼܵܐ>
    text <ܘܠܵܘ ܓܘܼܫܡܵܢܵܐ ܗ̄ܘ̣ ܪܲܗܛܵܐ ܕܓܼܝܼܓܼܠܹ̈ܐ ܕܲܠܬܿܚܬܿ ܡܸܢܵܗ̇ ܀>
    text <܃ܠܵܐ ܗ̤ܘܲܝ̈ ܓܝܼܓܼܠܹ̈ܐ ܕܲܗ̤ܘܲܝ ܪ̈ܗܛܵܢ ܒܲܪ ܒܸܣܬܿܪܵܐܝܼܬܼ>
    text <ܘܠܵܘ ܚܲܝ̈ܘܵܬܼܵܐ ܕܩܲܢ̈ܝܵܢ ܝܘܼܩܢܵܐ ܕܐܲܪܒܲܥ ܐܲܦܝܼ̈ܢ ܀>
    text <܃ܪܘܼܚܵܐ ܪܲܟܼܒܼܵܗ̇ ܗܵܝ̇ ܡܲܪܟܲܒܼܬܼܵܐ ܠܵܐ ܡܪܲܟܲܒܼܬܵܐ>
    text <ܘܪܘܼܚܵܢܵܐܝܼܬܼ ܚܙ̣ܵܗ̇ ܚܲܙܩܝܼܐܹܝܠ ܡܗܝܼܪ ܚܲܙܵܝܹ̈ܐ ܀>
    text <܃ܠܝܼܣܲܪ̈ܠܵܝܹܐ ܘܲܠܒܵܒܼܠܵܝܹ̈ܐ ܪܫ̣ܵܐ ܒܲܚܙܵܬܹܗ>
    text <ܕܲܪܢܵܘ̣ ܕܠܲܝܬܵܘܗܝ ܐܲܠܵܗ ܟܠܵܐ ܒܟܼܠ ܐܲܬܼܪ̈ܵܘܵܢ ܀>
    text <ܠܗܵܝ̇ ܡܲܪܢܝܼܬܼܵܐ ܘܡܸܠܬܼܵܐ ܩܲܦܲܚ ܒܗܵܢܵܐ ܚܸܙܘܵܐ܃>
  block
    text <ܕܢܵܘܕܲܥ ܕܐܝܼܬܼܵܘܗܝ ܥܲܠ ܟܠ ܘܲܒܼܟܼܠ ܘܲܠܒܲܪ ܡ̣ܢ ܟܠ ܀>
    text <܃ܒܗܵܕܹܐ ܬܸܢܘܲܝ ܨܵܪ̣ ܕܸܡ̈ܘܵܬܼܵܐ ܕܠܵܐ ܕܸܡ̈ܘܵܬܼܵܐ>
    text <ܘܐܲܠܦܹܐ ܠܥܲܒܼܕܹܿܗ ܕܲܢܨܘܼܪ ܐܸܢܹܝܢ ܒܬܸܢܝܵܐ ܕܡܸܠܵܘ̈ܗܝ ܀>
    text <܃ܐܘܼ ܡ̇ܢܘܼܬܼܵܐ ܐܲܠܵܗܵܝܵܬܵܐ ܚ̣̄ܠܸܦ ܒܲܪ ܒܘܿܙܝܼ>
    text <ܘܫܲܪܝܼ ܕܲܢܨܘܼܪ ܫܪܵܪ ܓܸܠܝܵܢܵܘ̈ܗܝ ܩܕܼܵܡ ܚܲܙܝܹ̈ܐ ܀>
    text <܃ܠܟܼܠܹܗ ܥܲܡܵܐ ܚܵܟܝܹܗ ܠܚܸܙܘܵܐ ܕܐܸܬܼܚܵܘܝܼ ܠܹܗ>
    text <ܘܣܲܗܸܕܼ ܐܸܢܘܿܢ ܕܠܵܐ ܢܸܬܼܦܲܠܓܼܘܼܢ ܥܲܠ ܡ̇ܐ ܕܲܫܡ݂ܲܥܘ ܀>
    text <܃ܫܸܡܥܵܐ ܕܗܵܠܹܝܢ ܐܲܫܡܲܥ ܐܸܢܘܿܢ ܐܵܦ ܕܵܢܝܼܐܹܝܠ>
    text <ܘܦܲܫܸܩ ܠܚܸܠܡܹ̈ܐ ܘܐܲܟܸܿܣ ܠܡܲܠ̈ܟܹܿܐ ܥܲܠ ܐܲܦܲܝ̈ܗܘܿܢ ܀>
    text <܃ܒܚܸܠܡܹ̈ܐ ܐܲܠܦܹܗ ܪܘܼܚܵܢܵܝܵܐ ܙܢܲܝ̈ ܟܲܣ̈ܝܵܬܼܵܐ>
    text <ܘܟܲܕܼ ܚܸܠܡܹ̈ܐ ܗ̄ܘ̣ܵܘ ܫܲܡܸܫܘ ܛܲܟܼܣܵܐ ܕܲܢܒܼܝܼܘܼܬܼܵܐ ܀>
    text <܃ܒܥܲܝܢܵܐ ܕܪܘܼܚܵܐ ܕܲܢܒܼܝܼܘܼܬܼܵܐ ܚܙ̣ܵܐ ܟܠ ܡܸܕܹܿܡ>
    text <ܘܠܲܝܬܿ ܠܹܗ ܡܸܕܹܿܡ ܕܠܵܘ ܡ̇ܢ ܪܘܼܚܵܐ ܗܘ̤ܵܐ ܒܘܼܕܵܩܹܗ ܀>
    text <܃ܪܘܼܚܵܐ ܚܵܘܝܹܗ ܠܡܸܦܪܲܫ ܚܸܠܡܹ̈ܐ ܕܨܲܠܡܵܐ ܪܲܒܵܐ>
    text <ܘܲܒܼܒܼܘܼܕܵܩܹܗ ܒܵܒܼܠܵܝܹ̈ܐ ܘܲܣܓܸܕܼܘ ܩܘܕܼܡ̇ܘܗܝ ܀>
    text <܃ܒܪܘܼܚܵܐ ܓܠ̣ܵܐ ܠܹܗ ܠܡܲܠܟܵܐ ܛܪܘܼܢܵܐ ܥܲܠ ܡܘܼܟܵܟܹܗ>
    text <ܘܲܦܢ̣ܵܐ ܘܚܲܟܼܡܹܗ ܕܡ̇ܐ ܕܡܸܬܼܡܲܟܲܟ ܬܘܼܒܼ ܡܸܬܼܪܲܡܪܲܡ ܀>
    text <܃ܒܹܗܘ̤ ܒܪܘܼܚܵܐ ܚ̣ܙܵܐ ܠܲܫܪܵܝܵܐ ܕܡܲܠܟܿܘܼܬܼ ܒܵܒܹܠ>
    text <ܟܵܬܼ̇̄ܒܵܐ ܠܹܗ ܐܝܼܕܵܪܐ ܕܪܘܼܚܵܐ ܠܵܐ ܡܓܲܫܲܡܬܵܐ ܀>
    text <܃ܗܘ̤ܝܘܼ ܪܘܼܚܵܐ ܕܚܵܘܝܹܗ ܚܸܙܘܵܐ ܕܪܲܒܼ ܡ̣ܢ ܚܸܙܘܹ̈ܐ>
    text <ܕܲܡܣܲܝܸܟ ܗ̄ܘ̣ܵܐ ܥܵܠܡܵܐ ܟܠܹܗ ܠܓܼܵܘ ܡ̣ܢ ܣܵܟܹܘ ܀>
    text <܃ܒܝܲܡܵܐ ܪܲܒܵܐ ܡܵܬ̣ܠܹܗ ܠܚܸܙܘܵܐ ܕܐܸܬܼܚܵܘܝܼ ܠܹܗ>
    text <ܘܐܲܪܒܲܥ ܪ̈ܘܼܚܹܐ ܫܡܲܝܵܢ̈ܝܵܬܼܵܐ ܠܥܸܠ ܡ̣ܢ ܚܲܨܲܚ ܀>
    text <܃ܐܲܪܒܲܥ ܚܲܝ̈ܘܵܢ ܚܙ̣ܵܐ ܟܲܕܼ ܣܵܠ̈ܩܵܢ ܡܸܢܹܗ ܕܚܲܡܵܐ>
    text <ܘܲܡܫܲܓܼܢܲܝ ܗ̄ܘ̣ܵܐ ܚܸܙܘܵܐ ܕܟܼܠܗܹܝܢ ܚܕܼܵܐ ܡ̣ܢ ܕܲܚܕܼܵܐ ܀>
    text <܃ܐܲܪܝܵܐ ܘܢܸܡܪܵܐ ܘܕܸܒܵܐ ܫܟܼܝܼܪܬܵܐ ܟܲܢܝܼ ܠܲܬܼܠܵܬܼ>
    text <ܘܲܠܗܵܝ̇ ܕܐܲܪܒܲܥ ܠܵܐ ܨܒ݂ܼܵܐ ܟܲܢܝܼ ܒܫܸܡ ܚܲܝ̈ܘܵܬܼܵܐ ܀>
    text <܃ܚܲܝ̄ܘܬܼܵܐ ܗ̄ܝܼ ܐܵܦ ܗܝ̤ ܟܡܵܐ ܐܸܢ ܢܹܐܡܵܪ ܕܲܕܼܚܝܼܠ ܚܸܙܘܵܗ̇>
    text <ܕܗܵܐ ܒܫܘܼܪܵܝܵܐ ܐܲܪܒܲܥ ܚܲܝ̈ܘܵܢ ܐܸܡ݂ܲܪ ܕܲܚܙܹ̇ܝܬܼ ܀>
    text <܃ܠܵܘ ܚܲܝ̈ܘܵܬܼܵܐ ܓܘܼܫܡܵܢ̈ܝܵܬܼܵܐ ܚܙ̣ܵܐ ܒܲܪ ܫ̣ܒܼܝܵܐ>
    text <ܐܸܠܵܐ ܛܘܼܦܣܵܐ ܕܪܹܫܵܢܘܼܬܼܵܐ ܕܥܲܡܡܹ̈ܐ ܕܐܲܪܥܵܐ ܀>
    text <ܒܐܲܪܝܵܐ ܕܚܝܼܠܵܐ ܟܲܢܝܼ ܠܒܼܵܒܹܠ ܪܹܫ ܒܘܼܠܒܵܠܵܐ܃>
  block
    text <ܘܲܒܼܫܸܡ ܢܸܡܪܵܐ ܟܲܢܝܼ ܠܟܼܘܼܪܹܫ ܪܹܫܵܐ ܕܦܵܪܹܣ ܀>
    text <܃ܒܕܸܒܵܐ ܐܲܡܬܸܿܠ ܠܡܲܠܟܿܘܼܬܼ ܡ̇ܕܲܝ ܡܚܝܼܠܲܬܼ ܚܲܝܠܵܐ>
    text <ܘܒܲܪܒܼܝܼܥܵܝܬܵܐ ܠܲܒܼܢܲܝ̈ ܝܵܘܵܢ ܡܗܝܼܪܲܝ ܗܵܘܢܵܐ ܀>
    text <܃ܒܝܲܡܵܐ ܪܲܒܵܐ ܡ̣ܬܲܠ ܥܵܡܪܬܵܐ ܕܟܼܠܵܗ̇ ܐܲܪܥܵܐ>
    text <ܘܒܲܐܪܒܲܥ ܪ̈ܘܼܚܝܼܢ ܚܲܝ̈ܠܵܘܵܬܼܵܐ ܕܲܫܡܲܝܵܢܹ̈ܐ ܀>
    text <܃ܠܗܘܿܢ ܠܪ̈ܘܼܚܵܢܹܐ ܦܲܠܸܓܼ ܥܵܠܡܵܐ ܟܠܹܗ ܒܟܼܠܹܗ>
    text <ܘܗܸܢܘܿܢ ܣܵܥ̇ܪܝܼܢ ܣܵܥܘܿܪܘܼܬܼܵܐ ܕܐܲܪܒܲܥ ܦܸܢ̈ܝܵܢ ܀>
    text <܃ܠܹܗ ܠܲܢܒܼܝ̣ܵܐ ܚܲܟܸܿܡ ܪܘܼܚܐ ܒܗܵܢܵܐ ܚܸܙܘܐ>
    text <ܘܐܲܠܦܹܗ ܕܒܼܵܛ̈ܠܵܢ ܘܦܵܢܹ̇ܐ ܥܲܡܵܐ ܘܝܵ̇ܬܹܒܼ ܒܐܲܪܥܵܐ ܀>
    text <܃ܒܚܸܠܡܹ̈ܐ ܕܠܸܠܝܵܐ ܚܙ̣ܵܐ ܠܲܚܙܵܬܼܵܐ ܕܡܲܠܝܵܐ ܬܲܗܪܵܐ>
    text <ܘܟܲܕܼ ܛܵܒ̣ ܚܸܠܡܵܐ ܗ̄ܝܼ ܛܲܟܼܣܵܐ ܡܡܲܠܝܵܐ ܕܲܢܒܼܝܼܘܼܬܵܐ ܀>
    text <܃ܢܒܼܝܼܵܐ ܗ̄ܘ̣ ܟܹܐܢܵܐ ܒܲܪܓܵܠܘܼܬܼܵܐ ܡܡܲܟܸܿܟ ܡܲܠ̈ܟܹܿܐ>
    text <ܘܲܢܒܼܝܼܵܐܝܼܬܼ ܒܲܕܿܩܹܗ ܠܚܸܙܘܵܐ ܕܐܲܪܒܲܥ ܚܲܝ̈ܘܵܢ ܀>
    text <܃ܚܸܙܘܹ̈ܐ ܣܒܼܝܼܣܹ̈ܐ ܚܵܘܝܹܗ ܪܘܼܚܵܐ ܒܟܼܠܗܘܿܢ ܚܸܙܘܵܘ̈ܗܝ>
    text <ܘܲܒܼܫܘܼܠܵܡܵܐ ܨܵܪ̣ ܠܹܗ ܕܡܘܼܬܼܵܐ ܕܡ̇ܘܬܹܿܗ ܕܡ̇ܪܵܢ ܀>
    text <܃ܕܡܘܼܬܼܵܐ ܕܡ̇ܘܬܹܿܗ ܨܵܪ̣ ܠܹܗ ܠܟܹܐܢܵܐ ܒܲܪ ܥܸܒܼܿܪ̈ܵܝܹܐ>
    text <ܘܲܩܪ̣ܵܝܗܝ ܒܲܫܡܹܗ ܡܫܝܼܚܵܐ ܕܐܵܬܹ̇ܐ ܠܚܘܼܬܵܡ ܐ̄ܪ̈ܵܙܹܐ ܀>
    text <܃ܒܡܵܘܬܹܿܗ ܒܲܕܲܩ ܕܠܲܝܬܿ ܬܘܼܒܼ ܡܸܕܹܿܡ ܒܵܬܲܪ ܡ̇ܘܬܹܿܗ>
    text <ܕܲܡܫܲܡܠܹܐ ܠܹܗ ܠܪܲܗܛܵܐ ܫܚܝܼܩܵܐ ܕܲܢܒܲܝܼܘܼܬܼܵܐ ܀>
    text <܃ܛܲܒܼܥܵܐ ܐܲܪܡܝܼ ܢܒܼܝܼܵܐ ܕܪܘܼܚܵܐ ܥܲܠ ܓܸܠܝܵܢܹ̈ܐ>
    text <ܘܚܲܬܸܿܡ ܐܸܢܘܿܢ ܕܢܸܗܘܘܿܢ ܒܲܙܗܝܼܪ ܥܕܲܡ̇ܐ ܠܕܹܢܚܹܗ ܀>
    text <܃ܡܸܛܠ ܕܸܢܚܹܗ ܗ̤ܘܲܝ̈ ܟܠ ܕܲܗ̤ܘܲܝ̈ ܒܹܝܬܼ ܥܸܒܼܪ̈ܵܝܹܐ>
    text <ܘܩܲܕܹܿܡܘ ܒܲܕܲܩܘ ܢܒܼܝܹ̈ܐ ܘܡܲܠ̈ܟܹܿܐ ܥܲܕܼܠܵܐ ܢܸܗܘܹܐ ܀>
    text <܃ܠܕܼܢܚܹܗ ܐܲܟܼܪܸܙ ܐܵܦ ܓܲܒܼܪܝܼܠ ܓܲܒܼܪܵܐ ܕܪܘܼܚܵܐ>
    text <ܘܗܵܕܲܐ ܗ̄ܝܼ ܥܸܠܬܵܐ ܕܒܼܵܗ̇ ܐܸܫܬܲܕܲܪ ܨܹܝܕܼ ܕܵܢܝܼܐܹܝܠ ܀>
    text <܃ܫܸܡ ܓܲܒܼܪܝܼܠ ܫ̣ܡܲܥ ܕܵܢܝܹܐܝܠ ܓܲܒܼܪܵܐ ܕܪܸܓܿܬܵܪܐ>
    text <ܘܲܬܼܡ݂ܲܗ ܣܲܓܿܝܼ ܒܛܸܒܵܐ ܕܲܫܡ݂ܲܥ ܕܠܵܐ ܡܥܲܝܲܕܼ ܒܹܗ ܀>
    text <܃ܠܵܐ ܫܡ݂ܥ ܗ̄ܘ̣ܵܐ ܠܹܗ ܫܸܡ ܓܲܒܼܪܝܹܠ ܘܠܵܐ ܟܠܹܗ>
    text <ܥܕܲܡ̇ܐ ܕܫܲܡ̣ܥܹܗ ܡ̣ܢ ܪܘܼܚܵܢܵܐ ܕܲܩܪ̣ܵܝܗܝ ܒܲܫܡܗ ܀>
    text <܃ܫܡܵܐ ܗ̄ܘ̣ ܓܹܝܪ ܚܲܕܼܬܼܵܐ ܗܵܢ ܫܘܼܡ̇ܗܵܐ ܕܲܫܡ݂ܲܥ ܟܹܐܢܵܐ>
    text <ܘܕܼܵܡܹ̇ܐ ܕܪܲܗܛܵܐ ܢܵܡܘܿܣܵܝܵܐ ܡܫܲܠܸܐ ܒܲܫܡܹܗ ܀>
    text <܃ܫܸܡ ܡܝܼܟܼܵܐܹܝܠ ܐܝܼܬܼ ܗ̄ܘ̣ܵܐ ܒܪܲܗܛܵܐ ܢܵܡܘܿܣܵܝܵܐ>
    text <ܗܵܘ̇ ܕܐܵܦ ܗܵܫܵܐ ܩܪ̣ܵܝܗܝ ܫܲܠܝ̣ܛܵܐ ܕܚܹܝܠܹܗ ܕܥܲܡܵܐ ܀>
    text <܃ܗܘ̤ܝܘܼ ܕܡ̣ܿܠܝܼ ܡܕܲܒܼܪܵܢܘܼܬܼܵܐ ܢܵܡܘܿܣܵܝܬܵܐ>
    text <ܡ̣ܢ ܫܘܼܪܵܝܵܐ ܕܓܲܒܼܝܘܼܬܼ ܥܲܡܵܐ ܥܕܲܡ̇ܐ ܠܚܲܪܬܼܵܐ ܀>
    text <ܡ̣ܢ ܨܸܝܕܼ ܗܵܓܼܵܪ ܗܘ̤ܵܐ ܫܘܼܪܵܝܵܐ ܕܣܵܥܘܿܪܘܼܬܹܗ܃>
  block
    text <ܥܕܲܡ̇ܐ ܕܲܫܡ݂ܲܥ ܗܵܝ̇ ܒܲܪ̄ܬܼ ܩܵܠܵܐ ܕܲܠܘܵܬܼ ܡܲܪܝܲܡ ܀>
    text <܃ܦܪܵܬܼܘܿܙܡܝܼܵܐ ܣܝܼܡܵܐ ܗ̄ܘ̣ܵܬ ܠܹܗ ܡܼܢ ܒܵܪܘܿܝܵܐ>
    text <ܘܕܲܚܙ̣ܵܐ ܕܩܸܪܒܲܬ̤ ܝܲܗ̄ܒܵܗ̇ ܠܚܲܒܼܪܹܗ ܪܹܫܢܘܼܬܹܗ ܀>
    text <܃ܪܹܫܢܘܼܬܼܵܐ ܕܝܼܣܲܪ̈ܠܵܝܹܐ ܫ̣ܩܲܠ ܓܲܒܼܪܝܼܠ>
    text <ܘܝܲܗ̄ܒܵܗ̇ ܠܥܲܡܡܹ̈ܐ ܐܲܝܟ ܣܘܼܟܵܝܵܐ ܕܲܢܒܼܝܼܘܼܬܼܵܐ ܀>
    text <܃ܒܲܢܒܼܝܼܘܼܬܼܵܐ ܚܵܘܝܹܗ ܠܲܫܡܹܗ ܓܲܒܼܪܵܐ ܢܒܼܝܼܵܐ>
    text <ܕܠܵܐ ܢܸܬܼܢܲܟܼܪܸܐ ܟܲܕܼ ܡܸܫܬܲܕܲܪ ܒܐܝܼܙܓܲܕܿܘܼܬܼܵܐ ܀>
    text <܃ܥܬܼܝܼܕܼ ܗ̄ܘ̣ܵܐ ܕܢܹܐܬܸܐ ܘܢܲܬܸܿܐ ܣܒܲܪܬܼܵܐ ܕܕܸܢܚܹܗ ܕܡܵܪܲܢ>
    text <ܘܡܲܬܼܒܲܝܲܐ ܗ̄ܘ̣ܵܬܼ ܕܡ̇ܢܵܐ ܗ̄ܘ̣ ܗܵܢܵܐ ܫܡܵܐ ܢܘܼܟܼܪܵܝܵܐ ܀>
    text <܃ܐܸܠܘܼ ܠܲܝܬܿ ܗ̄ܘ̣ܵܐ ܫܡܹܗ ܒܹܝܬܼ ܐܪ̈ܟܹܿܐ ܕܲܢܒܼܝܼܘܼܬܼܵܐ>
    text <ܠܵܐ ܡܩܲܒܿܠܝܼܢ ܗ̄ܘ̣ܵܘ ܝܲܣܲܪ̈ܠܵܝܹܐ ܠܟܵܪܘܿܙܘܼܬܹܗ ܀>
    text <܃ܡܸܬܼܦܲܠܓܼܝܼܢ ܗ̄ܘ̣ܵܘ ܐܵܦ ܟܵܪ̈ܘܿܙܹܐ ܕܟܼܵܪܘܿܙܘܼܬܼܵܐ>
    text <ܕܐܵܪܵܐ ܡܲܢ̣ܘܼ ܗܵܢ ܓܲܒܼܪܝܹܠ ܕܢܘܼܟܼܪܵܝ ܒܲܫܡܹܗ ܀>
    text <܃ܠܗܵܢ ܦܘܼܠܵܓܼܵܐ ܫ̣ܪܵܐ ܕܵܢܝܼܐܹܝܠ ܒܲܢܒܼܝܼܘܼܬܼܵܐ>
    text <ܘܣ̣ܵܡܹܗ ܠܲܫܡܵܐ ܐܲܝܟ ܗܲܕܿܝܼܐܵܐ ܒܫܘܼܠܵܡ ܣܸܦܪܹܗ ܀>
    text <܃ܐܘܼܪܚܵܐ ܕܪܲܫ ܒܹܗ ܒܗܵܢ ܫܘܼܡ̇ܗܵܐ ܕܫܸܡ ܓܲܒܼܪܝܼܠ>
    text <ܕܫܵܠܹ̇ܐ ܪܲܗܛܵܐ ܕܫܸܡ ܡܝܼܟܼܵܐܹܝܠ ܘܥܵܐܹ̇ܠ ܕܝܼܠܹܗ ܀>
    text <܃ܫܸܡ ܡܝܼܟܼܵܐܹ̇ܝܠ ܫܸܡ ܡܲܠܲܐܟܼܵܐ ܗ̄ܘ̣ ܪܘܼܚܵܢܵܝܵܐ>
    text <ܘܫܸܡ ܓܲܒܼܪܝܹܠ ܓܲܒܼܪܵܐ ܗ̄ܘ̣ ܕܲܫܠܝܼܚ ܡ̣ܢ ܐܲܠܵܗܵܐ ܀>
    text <܃ܫܸܡ ܗܵܢ ܓܲܒܼܪܵܐ ܥܲܠ ܗܵܢ ܓܲܒܼܪܵܐ ܕܡܸܢܲܢ ܩܵܥܹ̇ܐ>
    text <ܗܵܘ̇ ܕܐܵܦ ܟܹܐܢܵܐ ܓܲܒܼܪܵܐ ܟܲܢܝܹܗ ܒܟܼܵܪܘܿܙܘܼܬܹܗ ܀>
    text <܃ܘܐܸܠܵܐ ܡ̇ܢܿܘ ܗܵܢ ܫܘܼܡ̇ܗܵܐ ܕܲܫܡܵܐ ܘܲܫܡܵܐ>
    text <ܕܗܵܐ ܚܲܕܼ ܐܸܢܘܿܢ ܘܪܘܼܚܵܐ ܐܸܢܘܿܢ ܕܠܵܐ ܪܘܼܟܵܒܼܵܐ ܀>
    text <܃ܠܲܝܬܿ ܠܲܟܼܝܵܢܵܐ ܕܪ̈ܘܼܚܵܢܵܝܹܐ ܫܡܵܗܹ̈ܐ ܓܫܝܼܡܹ̈ܐ>
    text <ܘܡ̇ܢܲܐ ܗ̄ܝܼ ܗܵܕܹܐ ܕܠܲܬܼܪܹܝܢ ܒܲܠܚܘܿܕܼ ܐܝܼܬܼ ܫܘܼܡ̇ܗܹ̈ܐ ܀>
    text <܃ܗܵܐ ܬܸܫܡܸܫܬܼܗܘܿܢ ܡܚܵܘܝܵܐ ܫܡܵܗܹ̈ܐ ܕܲܩܢܘܿܡܲܝ̈ܗܘܿܢ>
    text <ܘܟܲܕܼ ܚܲܕܼ ܐܸܢܘܿܢ ܦܪܝܼܫ ܫܘܼܡ̇ܗܵܐ ܡ̣ܢ ܫܘܼܡܵܗܵܐ ܀>
    text <܃ܫܸܡ ܡܝܼܟܼܵܐܹܝܠ ܩܲܫܝܘܼܬܼ ܢܸܓܼ̈ܕܹܿܐ ܚܠܝܼܛܵܐ ܒܲܫܡܹܗ>
    text <ܘܡܸܛܠ ܗܵܕܹܐ ܥܦܝܼܦ ܟܘܼܢܵܝܹܗ ܒܣܸܦܪܹܗ ܕܡܘܼܫܹܐ ܀>
    text <܃ܫܸܡ ܓܲܒܼܪܝܹܠ ܓܲܒܼܪܵܐ ܕܫܲܝܢܵܐ ܡܠܹܐ ܟܘܼܢܵܝܹܗ>
    text <ܘܣܵܗ̇ܕܵܐ ܡܲܪܝܲܡ ܕܝܲܗ̣̄ܒܼ ܠܵܗ̇ ܣܒܲܪܬܼܵܐ ܕܡܲܠܝܵܐ ܫܠܵܡܵܐ ܀>
    text <܃ܣܒܲܪܬܼܵܐ ܕܫܲܝܢܵܐ ܝܲܗ̄ܒܼ݂ ܓܲܒܼܪܝܹܠ ܠܕܲܟܼܝܲܬܼ ܢܲܦܫܵܐ>
    text <ܘܟܲܕܼ ܚܕܲܬܵܐ ܗ̄ܘ̣ܵܬܼ ܩܲܒܸܿܠܬܼܵܗ̇ ܗ̤ܝ ܒܗܲܝܡܵܢܘܼܬܼܵܐ ܀>
    text <ܛܵܒܼ ܚܕܲܬܵܐ ܗ̄ܘ̣ܵܬܼ ܗܵܝ ܕܐܸܬܼܟܲܪܙܲܬ̤ ܡ̣ܢ ܪܘܼܚܵܢܵܐ܃>
  block
    text <ܕܒܼܵܛ̇ܢܵܐ ܒܬܼܘܼܠܬܵܐ ܒܸܠܥܵܕܼ ܢܸܩܦܵܐ ܘܫܵܘܬܵܦܘܼܬܼܵܐ ܀>
    text <܃ܒܚܲܝܠܵܐ ܕܪܘܼܚܵܐ ܕܲܚ̣ܩܹܗ ܠܪܸܢܝܵܐ ܡ̣ܢ ܪܸܥܝܵܢܵܗ̇>
    text <ܕܲܦܫܹܝܼ̈ܩܵܢ ܠܹܗ ܐܵܦ ܥܲܣ̈ܩܵܬܼܵܐ ܕܐܝܼܬܼ ܠܲܟܼܝܵܢܵܐ ܀>
    text <܃ܒܣܲܓܿܝܼ̈ܐܵܬܼܵܐ ܫܲܪܪܵܗ̇ ܠܡܸܠܬܼܵܐ ܕܝܼܠܹܗ ܕܒܲܛܢܵܐ>
    text <ܘܝܲܗ̄ܒܼ݂ ܬܲܚܘܝܼܬܼܵܐ ܡ̣ܢ ܐܹܠܝܼܫܒܲܥ ܕܒܲܛܢܵܐ ܣܒܲܪ ܀>
    text <܃ܠܹܗ ܠܗܵܢ ܓܲܒܼܪܵܐ ܪܘܼܚܵܢܵܝܵܐ ܚܙ̣ܵܐ ܗ̄ܘ̣ܵܐ ܙܟܲܪܝܵܐ>
    text <ܘܗܘ̤ܝܘܼ ܕܣܲܒܲܪܹܿܗ ܥܲܠ ܗܵܘ̇ ܝܲܠܕܵܐ ܕܪܲܒܿ ܡ̣ܢ ܝܲܠ̈ܕܹܿܐ ܀>
    text <܃ܒܗܲܝܟܲܠ ܩܘܼܕܼܫܵܐ ܚܙ̣ܵܝܗܝ ܗ̄ܘ̣ܵܐ ܙܟܲܪܝܵܐ ܠܡܲܠܲܐܟ ܪܘܼܚܵܐ>
    text <ܘܙܵܥ̣ ܘܐܸܬܼܒܲܠܗܝܼ ܡ̣ܢ ܬܸܫܒܿܘܿܚܬܵܐ ܕܥܲܠ ܦܲܪܨܘܿܦܹܗ ܀>
    text <܃ܐ̄ܢܵܐ ܐ̄ܢܵܐ ܓܲܒܼܪܵܐ ܕܫܹܡܝ ܓܲܒܼܪܝܹܠ ܐܸܡ݂ܲܪ ܗ̄ܘ̣ܵܐ ܠܹܗ>
    text <ܘܫܲܠ̣ܚܲܢܝ ܡ̇ܪܝܵܐ ܕܐܲܝܬܹܿܐ ܣܒܲܪܬܼܵܐ ܕܒܲܛܵܢܐ ܕܲܒܼܪܵܟ ܀>
    text <܃ܒܪܵܟ ܐܝܼܙܓܲܕܵܐ ܗ̄ܘ̣ ܩܕܼܵܡ ܗܵܘ̇ ܕܐܵܬܹ̇ܐ ܠܦܘܼܪܩܵܢ ܐ̄ܢܵܫܵܐ>
    text <ܘܐܸܬܹܝ̇ܬܼ ܕܐܸܓܼܠܹܐ ܕܗܵܐ ܡܲܛܝܼ ܠܹܗ ܝܵܘܡܵܐ ܕܕܸܢܚܹܗ ܀>
    text <܃ܒܫܸܬܼܩܵܐ ܬܲܚܡܹܗ ܕܠܵܐ ܢܸܣܬܵܘܲܕ ܡܸܕܲܡ ܕܲܫ̣ܡܲܥ>
    text <ܥܕܲܡ̇ܐ ܕܫܵܠ̇ܡܵܐ ܦܪܵܬܼܘܿܙܡܝܼܵܐ ܕܝܵܘܡܵܐ ܕܝܲܠܕܹܿܗ ܀>
    text <܃ܗܵܢ ܫܘܼܪܵܝܵܐ ܕܐܝܼܙܓܲܕܿܘܼܬܹܗ ܕܪܘܼܚܵܢܵܝܵܐ>
    text <ܕܣܲܒܲܪ ܒܲܛܢܹܗ ܕܲܛܒܸܠܵܪܵܐ ܕܲܩܕܼܵܡ ܡܲܠܟܵܐ ܀>
    text <܃ܡܸܟܵܐ ܫܲܪܝܼ ܕܢܸܕܼܪܘܿܫ ܐܘܼܪܚܵܐ ܕܕܸܢܚܹܗ ܕܡ̇ܪܲܢ>
    text <ܘܐܝܼܕܼܵܐ ܣܥ݂ܲܪ ܚܸܙܘܵܢܹ̈ܐ ܕܝܘܿܡ ܓܸܠܝܵܢܹܗ ܀>
    text <܃ܗܘ̤ܝܘܼ ܕܚܵܘܝܹܗ ܝܵܘܡ̇ܐ ܕܝܲܠܕܹܿܗ ܠܪ̈ܵܥܵܘܵܬܼܵܐ>
    text <ܘܗܘ̤ ܬܘܼܒܼ ܐܲܫܡܲܥ ܩܵܠܵܐ ܕܫܘܼܒܚܹܗ ܒܹܝܬܼ ܐܲܪ̈ܥܵܢܹܐ ܀>
    text <܃ܕܝܼܠܹܗ ܐܸܢܹܝܢ ܟܠ ܕܐܸܬܼܡܲܠܲܠ ܒܟܼܵܪܘܿܙܘܼܬܼܵܐ>
    text <ܘܗ̤ܘܝܘܼ ܕܫܲܡܸܫ ܙܢܲܝ̈ ܓܸܠܝܵܢܹ̈ܐ ܠܘܵܬܼ ܬܲܠܡܝܼܪܹ̈ܐ ܀>
    text <܃ܗܘ̤ܝܘܼ ܕܲܩ̣ܪܸܒܼ ܒܥܸܕܼܵܢ ܚܲܫܵܐ ܨܹܝܕܼ ܦܵܪܘܿܩܲܢ>
    text <ܘܗܘ̤ܝܘܼ ܕܠܲܒܿܒܹܗ ܕܠܵܐ ܢܸܬܼܪܲܦܸܐ ܒܫܸܡܥܵܐ ܕܡ̇ܘܬܵܐ ܀>
    text <܃ܗܘ̤ܝܘܼ ܕܲܥܓܸܿܠ ܟܹܐܦܵܐ ܪܲܒܿܬܼܵܐ ܡ̣ܢ ܦܘܼܡ ܩܲܒܼܪܵܐ>
    text <ܘܠܹܗ ܚ̣ܙܲܝ̈ ܢܸܫܹ̈ܐ ܟܲܕܼ ܩܵܐܹ̇ܡ ܗ̄ܘ̣ܵܐ ܒܲܕܼܡܘܼܬܼ ܓܲܒܼܪܵܐ ܀>
    text <܃ܗܘ̤ ܥܲܡ ܚܲܒܼܪܹܗ ܩܵܡ̣ ܡ̣ܢ ܫܸܠܝܵܐ ܩܕܼܵܡ ܬܲܠܡܝܼܕܹ̈ܐ>
    text <ܘܐܲܬܼܡܲܗ ܐܸܢܘܿܢ ܒܦܲܐܝܘܼܬܼ ܫܘܼܒܼܚܵܐ ܕܠܒܼܝܼܫܝܼܢ ܗ̄ܘ̣ܵܘ ܀>
    text <܃ܗܘ̤ ܣܥ݂ܲܪ ܟܠܗܹܝܢ ܕܲܗ̤ܘܲܝ̈ ܘܗܵܘ̈ܝܵܢ ܒܟܼܵܪܘܿܙܘܼܬܼܵܐ>
    text <ܐܲܟܼܡܵܐ ܕܲܣܥ݂ܲܪ ܐܵܦ ܡܝܼܟܼܵܐܹܝܠ ܒܕܸܘܼܒܵܪ ܥܲܡܵܐ ܀>
    text <܃ܗܵܘ̇ ܨܸܒܼܝܵܢܵܐ ܕܕܲܒܲܪ ܥܲܡܵܐ ܒܝܲܕܼ ܡܝܼܟܼܵܐܹܝܠ>
    text <ܗܘ̤ ܒܓܲܒܼܪܝܹܠ ܣܥ݂ܲܪ ܒܲܚܕܲܬܵܐ ܙܢܲܝ̈ ܓܸܠܝܵܢܵܘ̈ܗܝ ܀>
    text <܃ܪܲܒܿܘܼ ܕܲܪܓܹܗ ܕܪܘܼܚܵܢܵܝܵܐ ܡ̣ܢ ܪ̈ܘܼܚܵܢܹܐ>
    text <ܐܲܟܼܡܵܐ ܕܪܲܒܵܐ ܟܵܪܘܿܙܘܼܬܹܗ ܡ̣ܢ ܟܠ ܡܸܕܹܿܡ ܀>
  block
    text <܃ܪܲܒܿܘܼ ܣܲܓܿܝܼ ܫܡܵܐ ܕܲܡܫܝܼܚܵܐ ܡ̣ܢ ܟܠ ܒܸܪ̈ܝܵܢ>
    text <ܡ̇ܪܹܝܢ ܪܲܒܿܘܼ ܡܣܲܒܲܪ ܒܲܛܢܹܗ ܡ̣ܢ ܟܠ ܚܲܒܼܪ̈ܵܘܗܝ ܀>
    text <܃ܠܪܲܒܿܘܼܬܼ ܕܲܪܓܹܗ ܝܲܒܪܬ̤ ܡܸܠܲܬܼܝ ܠܵܘ ܫܝܼܥܵܐܝܼܬܼ>
    text <ܐܸܠܵܐ ܕܐܵܘܕܲܥ ܕܲܟܼܡܵܐ ܫܒܼܝܼܚܵܐ ܣܒܲܪܬܼܵܐ ܕܐܲܟܼܪܸܙ ܀>
    text <܃ܫܒܼܝܼܚ ܦܘܼܪܩܵܢܵܐ ܕܐܲܟܼܪܸܙ ܒܐܲܪܥܵܐ ܒܥܹܝܢ ܐܲܪ̈ܥܵܢܹܐ>
    text <ܘܣܵܗ̇ܕܿܝܼܢ ܥܲܡܲܢ ܫܡܲܝܵܐ ܘܐܲܪܥܵܐ ܕܪܲܒܼ ܦܘܼܪܩܵܢܲܢ ܀>
    text <܃ܒܪܲܒܿܘܼܬܼ ܚܲܝܠܹܗ ܬܿܗܝܼܪܝܼܢ ܗ̄ܘ̣ܵܘ ܟܸܢܫܲܝ̈ ܪܵܘܡ̇ܐ>
    text <ܘܲܡܫܲܡܫܝܼܢ ܗ̄ܘ̣ܵܘ ܙܢܲܝ̈ ܓܸܠܝܵܢܵܘ̈ܗܝ ܠܥܹܝܢ ܟܵܪ̈ܘܿܙܵܘܗܝ ܀>
    text <܃ܡܲܠܲܐܟ ܪܘܼܚܵܐ ܓ̣ܒܼܵܐ ܠܦܝܼܠܝܼܦܘܿܣ ܚܲܕܼ ܡ̣ܢ ܫܲܒܼܥܝܼܢ>
    text <ܕܢܹܐܙܲܠ ܢܲܟܼܪܸܙ ܣܒܲܪܬܼܵܐ ܕܚܲܝܹ̈ܐ ܠܲܕܼܠܵܐ ܣܲܒܼܪܵܐ ܀>
    text <܃ܒܚܲܝܕܼ ܕܹܝܢ ܓܲܒܼܪܵܐ ܕܐܲܦܢܝܼ ܒܡܸܠܬܹܗ ܠܗܲܝܡܵܢܘܼܬܼܵܐ>
    text <ܨܵܪ̣ ܒܹܗ ܐܲܠܦܹ̈ܐ ܕܡܸܕܼܝܼܢܵܝܹ̈ܐ ܘܲܕܟܼܘܼܫܵܝܹ̈ܐ ܀>
    text <܃ܗܵܪܟܵܐ ܫܠ̣ܡܲܬ̤ ܡܹܠܬܹܗ ܕܡ̇ܪܲܝܢ ܗܵܝ̇ ܕܐܸܡ݂ܲܪ ܗ̄ܘ̣ܵܐ>
    text <ܕܝܘܼܠܦܵܢܝ ܐܸܬܹܝ̇ܬܼ ܕܐܲܪܡܹܐ ܒܹܝܬܼ ܐܲܪ̈ܥܵܢܹܐ ܀>
    text <܃ܛܵܒܼ ܡ̣ܢ ܢܘܼܪܵܐ ܣܸܦܲܬ̤ ܢܘܼܪܵܐ ܕܟܼܵܪܘܿܙܘܼܬܹܗ>
    text <ܘܐܸܚ̣ܕܲܬ̤ ܢܘܿܡܹܐ ܒܟܼܠܗܘܿܢ ܥܲܡܡܹ̈ܐ ܒܝܲܡܵܐ ܘܝܲܒܼܫܵܐ ܀>
    text <܃ܒܚܹܝܠ ܪܲܒܿܘܼܬܹܗ ܚ݂ܲܣܢܹܗ ܠܥܵܠܡܵܐ ܒܲܥܪܝܼܪܵܝܵܐ>
    text <ܘܡܲܟܸܿܟ ܚܘܼܬܼܪܵܐ ܕܝܼܗ̄ܘܼܕܼܵܝܘܼܬܼܵܐ ܘܲܕܼܚܲܢܦܘܼܬܼܵܐ ܀>
    text <܃ܒܐܲܪܥܵܐ ܕܲܝܗܘܼܕܼ ܢܨܲܚ̣ܘ ܟܵܪ̈ܘܿܙܹܐ ܕܗܲܝܡܵܢܘܼܬܼܵܐ>
    text <ܘܡ̣ܢ ܐܘܼܪܸܫܠܹܡ ܗܘ̤ܵܐ ܫܘܼܪܵܝܵܐ ܠܡܸܠܬܵܐ ܕܐܲܟܼܪܸܙܘ ܀>
    text <܃ܒܪܘܼܚ ܓܸܠܝܵܢܵܐ ܕܲܪܫܵܝ̣ܗ̇ ܫܸܡܥܘܿܢ ܠܐܘܼܪܚܵܐ ܕܥܲܡܡܹ̈ܐ>
    text <ܘܐܲܪܡܝܼ ܡܨܝܼܕܲܬܹܿܗ ܘܨܵܕܹܗ ܠܘܼܩܕܲܡ ܠܩܘܼܪܢܹܠܝ̣ܘܿܣ ܀>
    text <܃ܚܸܙܘܵܐ ܪܲܒܵܐ ܚ̣ܙܵܐ ܒܲܪ ܝܘܿܢܵܐ ܠܐܲܦܲܝ̈ ܪܵܘܡ̇ܐ>
    text <ܢܲܚܬܵܐ ܦܲܐܝܵܐ ܕܲܚܒܼܝܼܫܝܼܢ ܒܹܗ ܡ̣ܢ ܟܠ ܓܸܢܣܝܼ̈ܢ ܀>
    text <܃ܟܠܗܘܿܢ ܥܲܡܡܹ̈ܐ ܬܠܹܝܢ ܗ̄ܘ̣ܵܘ ܒܗܵܘ̇ ܡܵܐ ܕܲܚܙ̣ܵܐ>
    text <ܘܗܵܢܵܘ̇ ܬܲܗܪܵܐ ܕܲܒܼܚܲܕܼ ܢܲܝܬܵܐ ܚܙ̣ܵܐ ܟܠܡܸܕܲܡ ܀>
    text <܃ܚܸܙܘܵܐ ܗ̄ܘ̣ܵܐ ܓܹܝܪ ܕܲܒܼܪܸܥܝܵܢܵܐ ܗܵܢܵܐ ܚܸܙܘܵܐ>
    text <ܘܪܘܼܚܵܢܵܐܝܼܬܼ ܚ̣ܙܵܝܗܝ ܗ̄ܘ̣ܵܐ ܟܹܐܦܵܐ ܘܠܵܐ ܗ̄ܘ̣ܵܐ ܒܲܦܓܲܪ ܀>
    text <܃ܪܘܼܚܵܢܵܐܝܼܬܼ ܫܲܡ̣ܥܹܗ ܠܩܵܠܵܐ ܕܩܘܼܡ ܟܘܿܣ ܘܐܲܟܼܘܿܠ>
    text <ܟܲܕܼ ܡܲܠܹܦ ܠܹܗ ܕܠܵܐ ܗ̄ܘ̣ܵܐ ܢܵܐܹ̇ܕ ܡ̣ܢ ܚܲܛܵܝܹ̈ܐ ܀>
    text <܃ܠܥܲܡܡܹ̈ܐ ܛܲܡ̈ܐܹܐ ܟܲܢܝܼ ܒܲܫܡܵܐ ܕܓܸܢܣܵܐ ܚܲܪܫܵܐ>
    text <ܕܲܡܩܲܒܸܿܠ ܠܗܘܿܢ ܨܹܒܼܝܵܢ ܟܲܣܝܵܐ ܒܒܲܝܬܵܝܘܼܬܼܵܐ ܀>
    text <܃ܒܩܘܼܪܢܹܠܝܼܘܿܣ ܕܲܪܫ̣ܵܗ̇ ܠܐܘܼܪܚܵܐ ܕܦܘܼܢܵܝ ܥܲܡܡܹ̈ܐ>
    text <ܘܩܲܕܲܡ ܨܵܪܵܗ̇ ܒܡܲܠܦܵܢܘܼܬܹܗ ܕܪܹܫ ܬܠܡܝܼܕܹ̈ܐ ܀>
    text <܃ܡܲܠܲܐܟ ܪܘܼܚܵܐ ܚ̣ܙܵܐ ܦܲܓܼܪܵܢܵܐ ܦܲܓܼܪܵܢܵܐܝܼܬܼ>
    text <ܘܦܲܩܕܹܿܗ ܕܢܸܩܪܹܐ ܠܦܲܓܼܪܵܢܵܝܵܐ ܘܢܲܩܢܹܝܘܗܝ ܚܲܝܹ̈ܐ ܀>
  block
    text <܃ܠܬܲܗܪܵܐ ܫܵܘ̇ܝܵܐ ܡܸܠܬܼܵܐ ܕܐܸܡ݂ܲܪ ܪܘܼܚܵܢܵܝܵܐ>
    text <ܕܒܼܝܲܕܼ ܐ̄ܢܵܫܵܐ ܡܲܠܸܦ ܐ̄ܢܵܫܵܐ ܘܗܘ̤ ܠܵܐ ܡܲܠܸܦ ܀>
    text <܃ܛܲܟܼܣܵܐ ܪܲܒܵܐ ܢܛ̣ܲܪ ܡܲܠܲܐܟܼܵܐ ܒܐܝܼܙܓܲܕܿܘܼܬܹܗ>
    text <ܕܠܵܐ ܐܸܬܼܩܲܪܲܒܼ ܠܕܲܪܓܼܵܐ ܪܵܡ̇ܐ ܕܪܹܫܵܢܘܼܬܼܵܐ ܀>
    text <܃ܠܲܫܠܝܼܚܘܼܬܼܵܐ ܝܲܗ̄ܒܼ݂ ܦܘܼܩܕܵܢܵܐ ܡܵܪܹܐ ܫܠܝܼܚܹ̈ܐ>
    text <ܕܲܢܡܲܠܠܘܼܢܵܗ̇ ܠܟܼܵܪܘܿܙܘܼܬܼܵܐ ܒܐܸܕܢܲܝ̈ ܥܵܡܡܹ̈ܐ ܀>
    text <܃ܙܸܠܘ ܠܲܡ ܬܲܠܡܸܕܼܘ ܘܐܲܥܡܸܕܼܘ ܘܐܲܠܸܦܘ ܒܟܼܠܗܘܿܢ ܥܲܡܡܹ̈ܐ>
    text <ܒܫܸܡ ܐܝܼܬܼܘܼܬܼܵܐ ܫܡܵܗܹ̈ܐ ܬܠܵܬܼܵܐ ܚܲܕܼ ܨܸܒܼܝܵܢܵܐ ܀>
    text <܃ܠܗܵܘ̇ ܦܘܼܩܕܵܢܵܐ ܫܠܸ݂ܡ ܪܘܼܚܵܢܵܐ ܟܲܕܼ ܐܸܫܬܲܕܲܪ>
    text <ܘܐܸܡ݂ܲܪ ܡܸܠܬܼܵܐ ܘܠܵܐ ܨܒܼܵܐ ܓܲܡ̣ܪܵܗ̇ ܒܝܲܕܼ ܣܘܼܥܪ̈ܵܢܹܐ ܀>
    text <܃ܗܵܢܵܘ̇ ܢܝܼܫܵܐ ܕܐܝܼܙ ܓܲܠܘܵܬܼ ܐ̄ܢܵܫܵܐ>
    text <ܕܲܒܼܝܲܕܼ ܐ̄ܢܵܫܵܐ ܢܸܩܪܘܿܢ ܐ̄ܢܵܫܵܐ ܠܟܼܪܘܿܙܘܼܬܼܵܐ ܀>
    text <܃ܠܐ̄ܢܵܫܵܐ ܓ̣ܒܼܵܐ ܗ̄ܘ̣ܵܐ ܐܵܦ ܗܘ̤ ܪܹܫܵܐ ܕܲܒܼܢܲܝ̈ܢܵܫܵܐ>
    text <ܘܲܒܼܗܘܿܢ ܫܲܕܲܪ ܠܲܡܨܵܕܼ ܐ̄ܢܵܫܵܐ ܠܕܸܚܠܲܬܼ ܩܘܼܫܬܵܐ ܀>
    text <܃ܒܲܡܨܝܼ̈ܕܼܵܬܹܗ ܨܵܕܿܗ ܠܥܵܠܡܵܐ ܒܲܪܝܼܪܵܝܵܐ>
    text <ܘܐܲܥܸܠ ܚܲܒܼ݂ܫܹܗ ܠܓܼܵܘ ܡ̣ܢ ܚܸܣܢܹ̈ܐ ܕܗܲܝܡܵܢܘܼܬܼܵܐ ܀>
    text <܃ܒܗܵܕܹܐ ܡܨܝܼܕܼܿܬܵܐ ܨܵܕܹܗ ܠܦܵܘܠܘܿܣ ܡܗܝܼܪ ܨܲܝܵܕܹ̈ܐ>
    text <ܘܫܲܕܿܪܹܗ ܒܐܘܼܪܚܵܐ ܕܟܼܵܪܘܿܙܘܼܬܼܵܐ ܕܲܠܒܹܝܬܼ ܥܲܡܡܹ̈ܐ ܀>
    text <܃ܡܵܐܢܵܐ ܓܲܒܼܝܵܐ ܩܪ̣ܵܝܗܝ ܟܲܕܼ ܩܲܪܒܹܗ ܠܫܲܠܝܼܚܘܼܬܼܵܐ>
    text <ܘܚܵܘܝܹܗ ܕܲܡܨܹܐ ܠܡܸܓܼܡܲܪ ܐ̄ܢܵܫܵܐ ܒܗܲܝܡܵܢܘܼܬܼܵܐ ܀>
    text <܃ܛܵܒܼ ܡ̣ܢ ܟܠ ܐ̄ܢܵܫ ܓ̣ܡܲܪ ܨܸܒܼܝܵܢܵܐ ܕܲܡܫܲܕܲܪܵܢܹܗ>
    text <ܘܡܸܛܠ ܗܵܕܹܐ ܫ̣ܘܵܐ ܠܓܸܠܝܵܢܹ̈ܐ ܕܪܵܡܝܼܢ ܡܸܢܹܗ ܀>
    text <܃ܪܵܡܲܐ ܗ̄ܝܼ ܣܲܓܿܝܼ ܕܐ̄ܢܵܫ ܢܸܬܼܥܲܠܹܐ ܠܒܼܬܼܘܼܠܬܵܐ ܕܪܵܘܡܵܐ>
    text <ܘܟܲܕܼ ܛܵܒܼ ܪܵܡ̇ܐ ܫܸܠܡܲܬ̤ ܨܹܐܕܼܵܘܗܝ ܐܲܟܼܡܵܐ ܕܲܟܼܬܼܝܼܒܼ ܀>
    text <܃ܐܲܡܝܼܪ ܕܐܸܙܲܠ݂ ܠܐܲܬܪܵܐ ܕܲܥܕܹܢ ܕܡܲܒܼܥܲܕܼ ܣܲܓܿܝܼ>
    text <ܘܲܫܡܲܥ ܬܲܡ̇ܢ ܡܲܡܠܠܵܐ ܕܠܵܐ ܫܡܝܼܥ ܠܲܒܼܢܲܝ̈ܢܵܫܵܐ ܀>
    text <܃ܐܘܿ ܠܬܸܕܡܘܼܪܬܵܐ ܕܠܵܐ ܡܸܬܼܡܲܠܠܵܐ ܡ̣ܢ ܡܲܠܵܠܹ̈ܐ>
    text <ܕܲܫܡ݂ܲܥ ܡܸܫܥܵܐ ܘܡܲܠܸܠ ܡܲܡܠܠܵܐ ܕܠܵܐ ܡܸܬܼܡܲܠܲܠ ܀>
    text <܃ܐܵܪܵܐ ܓܲܒܼܪܵܐ ܥܲܣܩܵܐ ܗ̄ܝ̣ ܡܸܠܬܼܵܐ ܕܡܲܠܸܠ ܦܘܼܡܵܟ>
    text <ܘܠܵܐ ܐ̄ܢܵܫ ܝܵ̇ܕܲܥ ܐܲܝܟܲܢ ܢܸܬܼܢܹܐ ܩܕܼܵܡ ܫܵܡܘܿܥܹ̈ܐ ܀>
    text <܃ܐܸܢ ܕܹܝܢ ܫܲܠܝܼܛ ܠܲܡܡܲܠܵܠܘܼ ܡܸܠܹ̈ܐ ܕܲܫܡ݂ܲܥܬܿ>
    text <ܐܲܢ̄ܬܿ ܐܲܝܟܲܢܵܐ ܫܡܲܥ̣ܬܿ ܐܵܘ ܡܲܠܸܠܬܿ ܡܸܠܹ̈ܐ ܕܲܥ̣ܣܸܩ ܀>
    text <܃ܥܲܡܩܵܐ ܗ̄ܝܼ ܣܲܓܿܝܼ ܡܸܠܬܼܵܐ ܦܵܘܠܘܿܣ ܓܲܒܼܝܵܐ>
    text <ܘܣ̈ܗܹ̇ܕܼ ܐܵܦ ܗܘ̤ ܕܠܵܐ ܣܦ̣݂ܲܩ ܦܲܫܹܩ ܚܹܝܠ ܣܘܼܟܵܠܵܗ̇ ܀>
    text <ܝܵ̇ܕܲܥ ܐ̄ܢܵܐ ܠܲܡ ܕܐܸܙܹ̇ܠ̄ܬܼ ܠܲܥܕܹܝܢ ܗܘ̤ ܬܢܵܗ̇ ܠܗܵܕܹܐ܃>
  block
    text <ܘܠܵܐ ܝܵܕܲܥ ܐ̄ܢܵܐ ܕܐܲܝܟܲܢ ܐܸܙ̇ܠ̄ܬܼ ܐܸܠܵܐ ܕܐܸܙܹ̇ܠ̄ܬܼ ܀>
    text <܃ܕܐܸܙ̇ܠ̄ܝܬܼ ܒܲܠܚܘܿܕܼ ܓܠ̣ܵܐ ܠܝܼ ܪܘܼܚܵܐ ܪܘܼܚܵܢܵܐܝܼܬܼ>
    text <ܘܠܵܐ ܣܦ݂ܲܩ ܪܸܥܝܵܢܝ ܠܡܸܬܼܒܲܩܵܝܘܼ ܒܐܘܼܪܚܵܐ ܕܐܸܙܹܿܠ̄ܬܼ ܀>
    text <܃ܢܹܐܡܲܪ ܡ̇ܕܹܝܢ ܠܐܲܝܢܵܐ ܕܐܵܡܲ݁ܪ ܕܡܸܠܬܹܗ ܕܦܵܘܠܘܿܣ>
    text <܃ܕܐܸܢܗܘ̤ ܕܠܵܐ ܝܼܕܲܥ ܡܲܪܵܚܘܼܬܼܵܐ ܗ̄ܝܼ ܕܲܢܕܼܘܼܢ ܥܲܡܹܗ>
    text <܃ܡܲܪܵܚܘܼܬܼܵܐ ܗ̄ܝܼ ܠܡܸܬܼܒܲܥ ܡܸܠܹ̈ܐ ܕܠܵܐ ܡܸܬܼܡܲܠ̈ܠܵܢ>
    text <ܘܚܲܬܿܝܼܪܵܝܼܬܼ ܕܠܵܐ ܐ̄ܢܵܫ ܫܲܠܝܼܛ ܕܢܸܫܡܲܥ ܐܸܢܹܝܢ ܀>
    text <܃ܐܹܝܢ ܠܵܐ ܫܲܠܝܼܛ ܟܝܵܢ ܡ̇ܝ̈ܘܿܬܹܐ ܠܡܸܫܡܲܥ ܐܸܢܹܝܢ>
    text <ܥܕܲܡ̇ܐ ܕܗܵܘܹ̇ܐ ܠܵܐ ܡܵܝܘܿܬܼܵܐ ܘܟܸܢ ܫܵܡܲ݁ܥ ܠܗܹܝܢ ܀>
    text <܃ܚܕܲܬܼܵܐ ܗ̄ܝܼ ܕܲܗܘ̤ܵܬܼ ܨܹܝܕܼ ܗܵܘ̇ ܓܲܒܼܪܵܐ ܕܡܲܠܸܠ ܐܸܢܹܝܢ>
    text <ܘܫܲܦܝܼܪ ܐܼܡ݂ܲܪ ܕܡܲܠܸܠ ܘܲܫܡ݂ܲܥ ܕܠܵܐ ܒܲܥܝܵܕܼܵܐ ܀>
    text <܃ܕܠܵܐ ܒܲܥܝܵܕܼܵܐ ܫܲܡ̣ܥܹܗ ܠܡܲܡܠܠܵܐ ܕܠܵܐ ܡܸܬܼܡܲܠܲܠ>
    text <ܡ̇ܕܹܝܢ ܓܲܠܝܵܐ ܗ̄ܝܼ ܕܥܲܒܼܪܹܗ ܠܛܲܟܼܣܵܐ ܕܡ̇ܝܘܿܬܼܘܼܬܼܵܐ ܀>
    text <܃ܦܵܘܠܘܿܣ ܒܲܠܚܘܼܕܸ ܨܒܼܵܐ ܕܲܢܕܲܡܹܐ ܒܠܵܐ ܡܵܝܘܿܬܹ̈ܐ>
    text <ܘܣܵܗܹ̇ܕ ܚܲܝܠܵܐ ܕܝܲܗ̄ܒܼ݂ ܠܹܗ ܚܲܝܠܵܐ ܠܡܸܣܥܲܪ ܗܵܠܹܝܢ ܀>
    text <܃ܕܚܹܝܠ ܒܵܪܘܿܝܵܐ ܗ̄ܝܼ ܕܢܸܥܒܸܿܕܼ ܡܸܕܹܿܡ ܡ̣ܢ ܠܵܐ ܡܸܕ݂ܿܡ>
    text <ܘܲܢܪܝܼܡ ܥܲܒܼܕܵܘ̈ܗܝ ܠܥܸܠ ܡ̣ܢ ܡܸܕܹܿܡ ܡܸܬܼܡܲܠܲܠ ܀>
    text <܃ܗܘ̤ܝܘܼ ܕܐܲܠܸܦ ܙܢܲܝ̈ ܚܸܟܼ̈ܡܵܬܹܗ ܠܲܒܼܢܲܝ̈ ܒܲܝܬܹܿܗ>
    text <ܘܬܲܪܓܸܿܡ ܡܸܕܹܿܡ ܕܲܥܣܸܩ ܫܸܡܥܹܗ ܠܡܸܬܼܡܲܠܵܠܘܼ ܀>
    text <܃ܚܲܝܠܹܗ ܚܲܝܹܠ ܠܲܡܚܝܼܠܘܼܬܼܵܐ ܕܪܸܥܝܵܢ ܐ̄ܢܵܫܵܐ>
    text <ܘܕܲܪܫܘܼܗܝ ܠܥܵܠܡܵܐ ܒܲܫܒܼܝܼ̈ܚܵܬܼܵܐ ܕܠܵܐ ܚܲܙ̈ܝܵܢ ܠܹܗ ܀>
    text <܃ܫܒܼܝܼ̈ܚܵܢ ܗ̣̄ܘܲܝ̈ ܛܵܒܼ ܡܸܠܹ̈ܐ ܕܡܲܠܸܠܘ ܫܠܝܼܚܹ̈ܐ ܒܐܲܪܥܵܐ>
    text <ܘܠܵܐ ܐ̄ܢܵܫ ܝܵ̇ܕܲܥ ܕܢܸܬܼܢܹܐ ܚܲܝܠܵܐ ܕܣܘܼܟܵܠܲܝ̈ܗܘܿܢ ܀>
    text <܃ܚܲܟܿܝܼܡܵܐܝܼܬܼ ܣܥܲܪ ܟܠ ܕܲܣܥܲܪ ܡܚܲܟܸܿܡ ܐ̄ܢܵܫܵܐ>
    text <ܘܐܸܣ݂ܲܪ ܟܠܵܐ ܒܚܘܼܒܵܐ ܫܲܠܡܵܐ ܕܥܲܡ ܡܵܪܹܟܠ ܀>
    text <܃ܠܗܵܢܵܐ ܢܝܼܫܵܐ ܕܫܲܝܸܢ ܟܠܵܐ ܥܗ݂ܲܕܼܘ ܚܘܼܫܵܒܲܝ̈>
    text <ܘܚܸܠܛܹ̇ܬܼ ܫܲܪܒܹܿܗ ܒܫܲܪܒܵܐ ܕܚܸܙ̈ܘܹܐ ܐܲܠܵܗܵܝܹ̈ܐ ܀>
    text <܃ܡܸܛܠܵܬܹܗ ܗܘ̤ܵܘ ܐܵܦ ܚܸܙܘܹ̈ܐ ܕܲܚ̣ܙܵܘ ܟܹܐܢܹ̈ܐ>
    text <ܘܐܲܝܟ ܗܲܕܿܝܼ̈ܐܹܐ ܕܲܪܫܘ̣ܘܼܗ̇ ܠܐܘܼܪܚܵܐ ܕܝܘܿܡ ܓܸܠܝܵܢܹܗ ܀>
    text <܃ܝܘܿܡ ܓܸܠܝܵܢܹܗ ܐܲܢܝܼܚ ܪܲܗܛܵܐ ܕܟܼܠ ܓܸܠܝܵܢܝܼ̈ܢ>
    text <ܘܐܸܣܲܪ̣ ܐ̄ܢܵܫܵܐ ܘܲܫܡܲܝܵܢܹ̈ܐ ܒܫܲܝܢܵܐ ܕܥܲܡܹܗ ܀>
    text <܃ܒܫܲܝܢܵܐ ܕܥܲܡܹܗ ܗܘ̤ܵܬܼ ܬܲܪܥܘܼܬܼܵܐ ܒܹܝܬܼ ܠܹܗ ܘܲܠܟܼܠ>
    text <ܘܠܵܐ ܦܵܫ̣ ܡܸܕܹܿܡ ܕܠܵܐ ܐܸܫܬܲܚܲܢ ܥܲܡ ܒܵܪܘܿܝܵܐ ܀>
    text <ܒܝܲܕܼ ܒܲܪܢܵܫܵܐ ܣܲܥ̣ܪܵܗ̇ ܠܗܵܕܹܐ ܪܵܚܹ̇ܡ ܐ̄ܢܵܫܵܐ܃>
  block
    text <ܘܒܹܗ ܫ̣ܪܵܐ ܣܝܵܓܼܵܐ ܘܒܲܛܸܠ ܡܵܘܬܵܐ ܘܲܒܼܥܸܠܕܲܪܵܐ ܀>
    text <܃ܒܹܗ ܡ̣ܠܲܟ ܚܲܝܹ̈ܐ ܠܵܐ ܡܵܝܘܿܬܹ̈ܐ ܠܡܵܝܘܿܬܼܘܼܬܼܵܐ>
    text <ܘܢܲܚܡܹܗ ܒܣܲܒܼܪܵܐ ܥܲܕܼܠܵܐ ܢܹܐܬܸܐ ܝܘܿܡ ܢܘܼܚܵܡܵܐ ܀>
    text <܃ܝܵ̇ܕܲܥ ܗ̄ܘ̣ܵܐ ܠܹܗ ܠܥܼܡܪܵܐ ܕܙܲܒܼܢܵܐ ܕܲܫܚܝܼܩ ܪܲܗܛܹܗ>
    text <ܘܩܲܕܹܿܡ ܛܲܝܸܒܼ ܥܘܼܡܪܵܐ ܐ̄ܚܪܹܢܵܐ ܕܢܝܼܚ ܘܲܡܫܲܝܲܢ ܀>
    text <܃ܡܦܵܣ ܗ̄ܘ̣ܵܐ ܕܲܫܚܝܼܩ ܟܝܵܢ ܡܵܝܘܿܬܹ̈ܐ ܒܡܵܝܘܿܬܼܘܼܬܼܵܐ>
    text <ܘܐܸܫܬܵܘܕܲܝܼ ܠܹܗ ܕܫܵܪܹܐ ܡܸܢܹܗ ܢܝܼܪܵܐ ܕܡܵܘܬܵܐ ܀>
    text <܃ܓܲܠܝܵܐ ܗ̄ܘ̣ܵܬܼ ܠܹܗ ܗܵܕܹܐ ܕܲܣܥ̣ܲܪ ܒܫܘܼܠܵܡ ܙܲܒܼܢܹ̈ܐ>
    text <ܘܩܲܕܹܿܡ ܘܲܓܼܠ̣ܵܐ ܒܝܲܕܼ ܓܸܠܝܵܢܹ̈ܐ ܕܓܼܠ̣ܵܐ ܠܥܲܒܼܕܵܘ̈ܗܝ ܀>
    text <܃ܐܲܝܟ ܗܲܕܲܝܼ̈ܐܹܐ ܗܘ̤ܵܘ ܩܲܕܲܝܫܹ̈ܐ ܩܕܼܵܡ ܨܸܒܼܝܵܢܹܗ>
    text <ܘܲܕܼܪܲܫ ܐܘܼܪܚܵܐ ܕܢܸܪܕܿܘܿܢ ܐ̄ܢܵܫܵܐ ܠܘܵܬܼ ܨܸܒܼܝܵܢܹܗ ܀>
    text <܃ܗܵܐ ܚ̣ܙܵܘ ܐ̄ܢܵܫܵܐ ܟܡܵܐ ܪܵܚܹ̇ܡ ܠܹܗ ܠܓܸܢܣܵܐ ܕܐ̄ܢܵܫܵܐ>
    text <ܕܒܹܗ ܒܲܟܼܝܵܢܵܐ ܡܚܵܘܹܐ ܚܘܼܒܵܐ ܕܒܲܣܝܼܡܘܼܬܹܗ ܀>
    text <܃ܚܘܼܒܹܿܗ ܚܵܘܝܼ ܒܝܲܕܼ ܚܸܙܘܵܢܹ̈ܐ ܕܕܼܡ̈ܘܵܢ ܕܸܡ̈ܘܵܢ>
    text <ܘܣܲܝܸܟ ܐܸܢܘܿܢ ܒܲܚܕܼܵܐ ܕܡܘܼܬܼܵܐ ܕܚܲܕܼ ܒܲܪܢܵܫܵܐ ܀>
    text <܃ܚܲܕܼ ܒܲܪܢܵܫܵܐ ܓ̣ܒܼܵܐ ܡ̣ܢ ܟܠܹܗ ܟܝܵܢ ܡܵܝܘܿܬܹ̈ܐ>
    text <ܘܩܲܪ̣ܵܝܗܝ ܒܲܫܡܹܗ ܘܝܲܗ̄ܒܼ݂ ܠܹܗ ܪܲܪܓܼܵܐ ܕܐܲܠܵܗܘܼܬܹܗ ܀>
    text <܃ܚܙܝܼ ܒܲܪܢܵܫܵܐ ܟܡܵܐ ܐܲܪܝܼܡܵܟ ܡܲܬܼܩܸܢ ܟܼܠܵܐ>
    text <ܕܲܢܣ݂ܲܒܼ ܕܝܼܠܵܟ ܘܝܲܗ̄ܒܼ݂ ܠܵܟ ܕܝܼܠܹܗ ܚܘܼܒܵܢܵܐܝܼܬܼ ܀>
    text <܃ܫܒܼܝܼܚ ܨܸܒܼܝܵܢܵܐ ܕܲܩܪ̣ܵܝܗܝ ܒܲܫܡܵܐ ܕܲܫܒܼܝܼ̈ܚܵܬܹܗ>
    text <ܘܲܙܥܘܿܪ ܦܘܼܡܵܐ ܕܟܼܠܵܗ̇ ܒܪܝܼܬܼܵܐ ܕܢܵܘܕܿܘܿܢ ܥܲܡܲܢ ܀>
    text <܃ܠܵܐ ܡܸܬܼܦܲܪܥܵܐ ܚܵܘܒܲܬܼ ܚܘܼܒܵܐ ܕܲܗܘ̤ܵܬܼ ܨܹܐܕܲܝܢ>
    text <ܡܨܹܝܢ ܬܵܢܹ̇ܝܢ ܡܠܝܼ̈ܠܹܐ ܘܚܲܪ̈ܫܹܐ ܙܢܲܝ̈ ܪܲܒܿܘܼܬܹܗ ܀>
    text <܃ܗܘ̤ ܠܹܗ ܒܲܠܚܘܿܕܼ ܣܵܦܹ̇̄ܩ ܕܲܢܦܝܼܣ ܚܠܵܦ ܦܘܼܪܩܵܢܲܢ>
    text <ܒܲܪ ܝܵ̇ܕܲܥ ܠܲܢ ܕܲܒܼܨܝܼܪ ܓܸܢܣܲܢ ܡ̣ܢ ܦܘܼܪܥܵܢܵܐ ܀>
    text <܃ܠܵܘ ܦܘܼܪܥܵܢܵܐ ܒܵܥܹ̇ܐ ܡܸܢܲܢ ܗܵܘ̇ ܠܵܐ ܣܢܝܼܩܵܐ>
    text <ܐܸܠܵܐ ܕܢܲܠܦܲܢ ܕܡܵܐ ܕܲܦܪܲܥܢ݂ܲܢ ܢܸܚܕܹܿܐ ܒܟܼܝܼܠܲܢ ܀>
    text <܃ܠܲܢ ܗ̄ܘ̣ ܡܲܠܸܦ ܒܲܕܼ ܚܲܦܸܛ ܠܲܢ ܥܲܠ ܦܘܼܪܥܵܢܵܐ>
    text <ܘܗܵܕܹܐ ܕܚܘܼܒܵܐ ܗ̄ܝܼ ܘܠܵܘ ܕܲܢܡܲܠܹܐ ܣܘܼܢܩܵܢ ܢܲܦܫܹܗ ܀>
    text <܃ܫܵܘܹ̇ܐ ܠܫܘܼܒܼܚܵܐ ܡ̣ܢ ܟܠ ܦܘܼܡܝܼ̈ܢ ܫܒܼܝܼܚ ܒܐܝܼܬܼܘܼܬܹܗ>
    text <ܟܲܕܼ ܫܘܼܒܼܚܹܗ ܒܹܗ ܡܚܲܦܸܛ ܠܥܲܒܼܕܵܘ̈ܗܝ ܕܢܲܫܒܿܚܘܼܢܵܝܗܝ ܀>
    text <ܥܘܢܝܼܬܼܵܐ܃ ܒܪܝܼܟܼܘܼ ܕܪܲܡܪܸܡ ܠܥܲܒܼܕܵܘ̈ܗܝ ܒܓܸܠܝܵܢܹܗ܁>
    text <ܘܲܥܒ݂ܲܕܼ ܐܸܢܘܿܢ ܢܵܘܣܹ̈ܐ ܠܪܲܒܿܘܼܬܹܗ ܀>
text <ܥܠ ܓܠܝܢ̈ܐ ܐܠܗܝ̈ܐ ܕܗܘܘ ܠܘܬ ܐܒܪܗܡ>
  block
    text <ܥܠ ܓܠܝܢ̈ܐ ܐܠܗܝ̈ܐ ܕܗܘܘ ܠܘܬ ܐܒܪܗܡ>
  block
    text <ܡܐܡܪܐ ܩܕܡܝܐ>
    text <ܕܚܲܕܼܒܿܫܲܒܵܐ ܩܲܕܼܡܵܝܵܐ ܕܣܘܼܒܵܪܵܐ>
    text <ܥܠ ܓܠܝܢ̈ܐ ܐܠܗܝ̈ܐ ܕܗܘܘ ܠܘܬ ܐܒܪܗܡ ܀>
    text <ܥܘܼܢܵܝܵܐ>
    text <ܥܝܼܪܵܐ ܠܡܲܪܝܲܡ ܓܠ̣ܵܐ ܘܣܲܒܿܪܵܗ̇܃ ܕܡܸܢܹܟܼܝ ܕܿܢܲܚ>
    text <܃ܢܘܼܗܪܹܗ ܕܥܵܠܡܵܐ܃ ܐܲܚܲܝ̈>
  block
    text <܃ܬܘܵܬܼ ܪ̣ܥܝܵܢܵܐ ܬܘ̣ܵܬܲܢܝ ܕܐܸܦܢܹܐ ܠܘܵܬܼ ܝܘܼܠܦܵܢܵܐ>
    text <ܘܐܸܪܕܹܿܐ ܒܐܘܼܪܚܵܐ ܕܝܥ̣ܢܝܵܢ ܣܸܦܪܹ̈ܐ ܕܦܵܫܹ̇ܬܼ ܡܸܢܵܗ̇ ܀>
    text <܃ܒܥܸܢܝܵܢ ܣܸܦܪܹ̈ܐ ܐܲܠܵܗܵܝܹ̈ܐ ܥܢܹܐ ܗ̄ܘ̣ܵܐ ܪܸܥܝܵܢܝ>
    text <ܘܲܪܚܝܼܡ ܗ̄ܘ̣ܵܐ ܠܝܼ ܡܹܐܡܪܵܐ ܕܲܟܼܝܵܐ ܕܣܘܼܟܵܠܲܝ̈ܗܘܿܢ ܀>
    text <܃ܒܣܘܼܟܵܠܲܝ̈ܗܘܿܢ ܡܸܬܼܒܲܩܸܐ ܗ̄ܘܹ̇ܝܬܼ ܕܲܟܼܡܵܐ ܪܓܼܝܼܓܼܝܼܢ>
    text <ܘܠܵܐ ܫܵܠܹ̇ܐ ܗ̄ܘܹ̇ܝܬܼ ܠܡܸܒܼܥܵܐ ܒܥܵܬܼܵܐ ܕܐ̄ܪ̈ܵܙܹܐ ܕܲܒܼܗܘܿܢ ܀>
    text <܃ܒܐ̄ܪܵܙ ܡܸܠܲܝ̈ܗܘܿܢ ܫܚܝܼܩ ܗ̄ܘ̣ܵܐ ܪܸܥܝܵܢܝ ܠܹܠܲܝ ܐܝܼܡܵܡ>
    text <ܘܡܸܬܼܝܲܐܲܒܼ ܗ̄ܘܹ̇ܝܬܼ ܠܡܸܕܲܥ ܚܲܝܠܵܐ ܕܩܵܢܘܿܢܲܝ̈ܗܘܿܢ ܀>
    text <܃ܒܗܵܢ ܥܸܢܝܵܢܵܐ ܥܢܹܐ ܗ̄ܘ̣ܵܐ ܪܸܥܝܵܢܝ ܪܵܥܹ̇̄ܐ ܒܡܸܠܹ̈ܐ>
    text <ܘܲܫܒܼ݂ܵܢܝ ܒܝܼܫܵܐ ܘܥܵܘܟܲܢܝ ܡܸܢܹܗ ܟܲܕܼ ܠܵܐ ܪܥܹܐ ܐ̄ܢܵܐ ܀>
    text <܃ܒܡܲܐܝܼܢܘܼܬܼܵܐ ܐܲܝܟ ܕܲܒܼܫܸܢܬܼܵܐ ܛܒ݂ܲܥܘ ܚܘܼܫܵܒܲܝ̈>
    text <ܘܥܲܠܘ̣ ܚܘܼܬܼܚܵܬܹ̈ܐ ܐܲܝܟ ܓܲܝܵܣܹ̈ܐ ܘܚܲܠܸܨܘ ܥܸܢܝܵܢܝ ܀>
    text <܃ܦܲܚܹ̈ܐ ܕܫܹܬܿܩܵܐ ܨܠܵܘ̣ ܠܝܼ ܚܲܫܹ̈ܐ ܕܲܒܼܗܲܕܵܡܲܝ̈>
    text <ܘܲܫܬܹ݂ܩܘ ܙܵܘܥܹ̈ܐ ܡ̣ܢ ܥܸܢܝܵܢܵܐ ܕܲܥܢܹܝܢ ܗ̄ܘ̣ܵܘ ܒܹܗ ܀>
  block
    text <܃ܬܘܵܬܼܵܐ ܕܗܵܠܹܝܢ ܫܚܲܩ̣ܬܲܢܝ ܣܲܓܿܝ̣ ܠܒܲܪ ܡ̣ܢ ܛܲܟܼܣܵܐ>
    text <ܘܐܲܝܟ ܕܡ̣ܢ ܫܸܢܬܼܵܐ ܢܵܕܹܬܼ ܩܵܡܹ̇ܬܼ ܠܩܵܠ ܝܘܼܠܦܵܢܵܐ ܀>
    text <܃ܗܘ̤ ܝܘܼܠܦܵܢܵܐ ܩ̣ܪܵܢܝ ܘܐܲܥܝܼܪܲܢܝ ܡ̣ܢ ܡܲܐܝܼܢܘܼܬܼܝ>
    text <܃ܘܐܲܝܟ ܕܲܠܫܲܒܼܪܵܐ ܓܲܪܸܓܼ ܢܲܓܼܕܲܢܝ ܠܘܵܬܼ ܥܸܢܝܵܢܹܗ>
    text <܃ܥܕܲܡ̇ܐ ܠܐܸܡܲܬܼܝ ܕܲܡܟܲܬܿ ܫܲܠܦܵܐ ܪܵܚܹ̇ܡ ܫܸܢܬܼܵܐ>
    text <ܩܘܼܡ ܨܘܼܬܼ ܩܵܠܹ̈ܐ ܕܣܸܦܪ̈ܲܝ ܪܘܼܚܵܐ ܕܿܡܠܹܝܢ ܬܲܗܪܵܐ ܀>
    text <܃ܬܲܗܪܵܐ ܪܲܒܵܐ ܡܠܹܝܢ ܓܸܠܝܵܢܹ̈ܐ ܕܣܸܦܪ̈ܲܝ ܪܘܼܚܵܐ>
    text <ܘܣܵܗܹ̇ܕ ܡܘܼܫܹܐ ܕܿܗܘ̤ܵܐ ܒܘܼܟܼܪܵܐ ܕܪܹܫ ܓܸܠܝܵܢܹ̈ܐ ܀>
    text <܃ܗܘ̤ ܐܸܫܬܲܥܝܼ ܕܐܲܝܟܲܢ ܬܸܩܢܲܬ̤ ܒܪܝܼܬܼܵܐ ܒܪܵܫܝܼܬܼ>
    text <ܘܗܘ̤ ܒܲܕܹܿܩ ܠܲܢ ܥܲܠ ܫܘܼܪܵܝܵܐ ܘܝܘܼܒܵܠ ܓܸܢܣܲܢ ܀>
    text <܃ܒܣܸܦܪܹܗ ܚܙܲܝܢܵܗ̇ ܠܐܘܼܪܚܵܐ ܕܡܲܠܝܵܐ ܡܲܪܕܿܝܼܬܼ ܐ̄ܢܵܫܵܐ>
    text <ܘܒܲܕܼܡܘܼܬܼ ܡܝܼܠܹ̈ܐ ܣܕܼܝܼܪܝܼܢ ܗ̄ܘ̣ܵܘ ܒܵܗ̇ ܙܢܲܝ̈ ܥܘܼܗܕܵܢܹ̈ܐ ܀>
    text <܃ܐܲܝܟ ܫܲܬܼܐܸܣܬܼܵܐ ܣ̣ܵܡܹܗ ܠܐܵܕܼܵܡ ܪܹܫ ܐ̄ܢܵܫܘܼܬܼܵܐ>
    text <ܘܐܝܼܕܵܐ ܒܐܝܼܕܼܵܐ ܥܕܲܡ̇ܐ ܕܿܡ̣ܛܵܐ ܠܘܵܬܼ ܐܲܒܼܪܵܗܵܡ ܀>
    text <܃ܥܸܣܪܝܼܢ ܫܲܪ̈ܒܼܵܢ ܡ̣ܢܵܐ ܡ̣ܢ ܐܵܕܼܵܡ ܥܕܲܡܵܐ ܠܐܲܒܼܪܵܡ>
    text <ܘܨܹܝܕܼ ܐܲܒܼܪܵܗܵܡ ܫܲܚܠܸܦ ܛܲܟܼܣܵܐ ܕܡܲܪܕܿܝܼܬܼ ܡܸܠܬܹܗ ܀>
    text <܃ܒܐܲܒܼܪܵܡ ܣܲܝܸܟ ܪܲܗܛܵܐ ܕܡܸܠܵܘ̈ܗܝ ܟܲܕ ܠܵܐ ܣܲܝܸܟ>
    text <ܘܫܲܪܝܼ ܡܝܵܘܹܐ ܙܢܲܝ̈ ܓܸܠܝܵܢܹ̈ܐ ܕܲܗܘ̤ܵܘ ܨܹܐܕܼܵܘܗܝ ܀>
    text <܃ܪܘܼܚ ܓܸܠܝܵܢܹ̈ܐ ܓܠ̣ܵܐ ܠܹܗ ܒܪܘܼܚܵܐ ܪܘܼܚܵܢܵܐܝܼܬܼ>
    text <ܘܲܓܼܠ̣ܵܐ ܘܒܲܕܿܩ ܥܲܠ ܒܵܪܘܿܚܵܐ ܘܲܡܫܲܡܫܵܢܵܘ̈ܗܝ ܀>
    text <܃ܒܝܲܕ ܐܲܒܼܪܵܗܵܡ ܓ̣ܡܲܪ ܨܸܒܼܝܵܢܹܗ ܪܵܚܹ̇ܡ ܐ̄ܢܵܫܵܐ>
    text <ܘܐܸܫܬܵܘܕܿܝܼ ܠܹܗ ܕܒܹܗ ܡܸܬܼܒܲܪܟܼܝܼܢ ܥܲܡܡܹ̈ܐ ܕܐܲܪܥܵܐ ܀>
    text <܃ܐܲܒܼܵܐ ܕܥܲܡܡܹ̈ܐ ܩ̣ܪܵܝܗܝ ܒܵܪܘܿܝܵܐ ܠܪܵܚܡܵܐ ܕܚܘܼܒܹܿܗ>
    text <ܘܣ̣ܵܡ ܬܵܘܕܿܝܼܬܼܵܐ ܕܗܲܝܡܵܢܘܼܬܹܗ ܩܕܼܵܡ ܚ̣ܿܙܵܝܹ̈ܐ ܀>
    text <܃ܠܗܲܝܡܵܢܘܼܬܹܗ ܝܲܗ̄ܒܹܿܗ ܠܓܲܙܵܐ ܕܫܘܼܘܕܵܝ ܡܸܠܵܘ̈ܗܝ>
    text <ܕܢܸܕܼܪܘܿܫ ܐܘܼܪܚܵܐ ܠܘܵܬܼ ܐܝܼܬܼܘܼܬܹܗ ܠܟܼܠ ܕܲܡܗܲܝܡܸܢ ܀>
    text <܃ܒܗܲܝܡܵܢܘܼܬܹܗ ܐܸܡ̣ܲܪ ܕܝܵ̇ܕܲܥ ܠܐܲܠܵܗ ܟܠܵܐ>
    text <ܘܐܸܬܼܚܲܫܒܲܬ̤ ܠܹܗ ܙܲܕܿܝܼܩܘܼܬܼܵܐ ܕܡ̣ܢ ܨܸܒܼܝܵܢܵܐ ܀>
    text <ܨܸܒܼܝܵܢ ܢܲܦܫܹܗ ܗܘ̤ܵܐ ܗܲܕܿܝܼܐܵܐ ܠܡܲܪܕܿܝܼܬܼ ܥܲܡܠܵܘ̈ܗܝ܃>
  block
    text <ܘܡܲܙܲܥ ܘܲܡ̣ܛܵܐ ܠܘܵܬܼ ܡܘܼܠܟܵܢܹ̈ܐ ܕܪܵܡܝܼܢ ܡܸܢܹܗ ܀>
    text <܃ܒܝܲܕ ܡܘܼܠܟܵܢܹ̈ܐ ܐܲܣܪܹܗ ܠܪܵܚܡܹܗ ܪܵܚܹ̇ܡ ܟܹܐܢܹ̈ܐ>
    text <ܘܫܲܐ̣ ܠܹܗ ܪܵܚܡܹܗ ܕܐܲܝܟܲܢ ܘܐܸܡܲܬܼܝ ܗܵܘܹ̇ܝܢ ܨܹܐܕܼܵܘ̈ܗܝ ܀>
    text <܃ܐܲܝܟܲܢ ܐܸܕܲܥ ܕܫܵܠ̈ܡܵܢ ܨܹܐܕܲܝ ܡܸܠܲܝ̈ ܚܘܼܒܵܟ>
    text <ܘܲܡܩܝܼܢܲܬܼ ܠܝܼ ܒܝܵܪܬܿܘܼܬܿ ܐܲܪܥܵܐ ܐܲܝܟ ܕܐܸܫܬܵܘܕܿܝܼܬܿ ܀>
    text <܃ܒܕܸܒܼܚܵܐ ܚܵܘܝܹܗ ܡ̇ܪܵܐ ܠܥܲܒܼܕܹܿܗ ܢܝܼܫܵܐ ܕܚܘܼܒܹܿܗ>
    text <ܘܲܒܼܚܲܝ̈ܘܵܬܼܵܐ ܓܠ̣ܵܐ ܘܒܲܕܹܿܩ ܠܹܗ ܥܲܠ ܕܲܥܬܼܝܼ̈ܕܼܵܝܼܢ ܀>
    text <܃ܬܠܵܬܼ ܚܲܝ̈ܘܵܬܼܵܐ ܣܲܒ̣ ܠܵܟ ܐܲܒܼܪܵܡ ܠܫܘܼܘܕܵܝ ܡܸܠܲܝ̈>
    text <ܥܸܓ̣ܠܵܐ ܬܘܼܠܬܵܐ ܘܕܸܟܼܪܵܐ ܬܘܼܠܬܵܐ ܘܥܸܙܵܐ ܬܘܼܠܬܵܐ ܀>
    text <܃ܡ̣ܢ ܦܵܪܲܚܬܼܵܐ ܣܲܒ̣ ܠܵܟ ܬܲܪܬܹܿܝܢ ܠܦܘܼܬܼ ܡܘܼܠܟܵܢܵܐ>
    text <ܘܲܒܼܫܘܼܦܢܝܼܢܵܐ ܘܲܒܼܒܲܪ ܝܵܘܢܵܐ ܐܲܢܝܼܚ ܢܲܦܫܵܟ ܀>
    text <܃ܦܲܠܸܓܼ ܦܲܓܼܪܹ̈ܐ ܘܣܝܼܡ ܗܲܕܵܡܹ̈ܐ ܚܲܕ ܠܘܼܩܒܲܠ ܚܲܕ>
    text <ܘܲܒܼܦܘܼܠܵܓܼܗܘܿܢ ܨܘܼܪ ܬܲܚܘܝܼܬܼܵܐ ܕܗܵܝ̇ ܕܵܥܬܼܝܼܕܼܵܐ ܀>
    text <܃ܣܝܼܡ ܦܲܪܲܚܬܼܵܐ ܟܲܕܼ ܠܵܐ ܦܠܝܼܓܼܵܐ ܠܲܡ̈ܢܵܘܵܬܼܵܐ>
    text <ܘܲܒܫܲܠܡܘܼܬܼܗܘܿܢ ܡܬܼܘܿܚ ܪܸܥܝܵܢܵܟ ܠܘܵܬܼ ܫܘܼܠܵܡܵܐ ܀>
    text <܃ܒܗܵܠܹܝܢ ܐܲܠܦܹܗ ܡܵܪܵܐ ܛܵܒܼܵܐ ܙܢܲܝ̈ ܨܸܒܼܝܵܢܹܗ>
    text <ܕܢܸܗܘܹܐ ܡ̇ܬܲܚ ܚܚܪܵܐ ܕܗܵܘܢܹܗ ܠܘܵܬܼ ܕܲܥܬܼܝܼ̈ܕܵܢ ܀>
    text <܃ܓ̣ܡܲܕ ܙܲܕܝܼܩܵܐ ܝܸܨܝܵܢ ܡܲܪܹܗ ܘܛܲܝܸܒܼ ܕܵܒܼܚܹ̈ܐ>
    text <ܘܦܲܠܸܓܼ ܐܸܢܹܝܢ ܠܲܡ̈ܢܵܘܵܬܼܐ ܬܲܪܬܲܥܸܣܪܹ̈ܐ ܀>
    text <܃ܣܵܝ̣ܡ ܫܘܼܦܢܝܼܢܵܐ ܐܵܦ ܒܲܪ ܝܵܘܢܵܐ ܕܠܵܐ ܦܘܼܠܵܓܼܵܐ>
    text <ܘܲܡܣܲܟܹܿܐ ܗ̄ܘ̣ܵܐ ܕܬܸܚܘܿܬܼ ܢܘܼܪܵܐ ܘܬܹܐܟܼܘܿܠ ܕܒܸܚܵܘ̈ܗܝ ܀>
    text <܃ܒܲܙܗܝܼܪܘܼܬܼܵܐ ܢ̇ܵܛܲܪ ܗ̄ܘ̣ܵܐ ܠܹܗ ܠܕܸܒܼܚܵܐ ܕܡܵܪܹܗ>
    text <ܘܠܵܐ ܫܵܒܹ̇ܩ ܗ̄ܘ̣ܵܐ ܠܛܲܝܪܵܐ ܠܡܹܐܟܲܠ ܡ̣ܢ ܕܸܒܼܚܵܬܹ̈ܗ ܀>
    text <܃ܟܠܹܗ ܝܵܘܡܵܐ ܢ̣ܛܲܪ ܕܸܒܼܚܬܹܗ ܡ̣ܢ ܢܸܟܼܝܵܢܹ̈ܐ>
    text <ܘܡܲܥܪܲܒܼ ܫܸܡܫܵܐ ܫܘ̣ܵܐ ܠܓܸܠܝܵܢܵܐ ܐܲܠܵܗܵܝܵܐ ܀>
    text <܃ܚܝ̣ܙܵܐ ܬܲܢܘܼܪܵܐ ܕܣܵܠ̇ܩܵܐ ܡܸܢܹܗ ܫܲܠܗܹ ܒܼܝܼܬܼܵܐ>
    text <ܘܠܲܡܦܹܝܕ ܢܘܼܪܵܐ ܕܥܵܒܲ̇ܕ ܘܐܵܟܹ̇ܠ ܦܘܼܠܵܓܼ ܕܸܒܼܚܵܘ̈ܗܝ ܀>
    text <܃ܬܲܗܪܵܐ ܪܲܒܵܐ ܢ̣ܦܲܥ ܗ̄ܘ̣ܵܐ ܡ̣ܢ ܫܹܠܝ ܥܲܠ ܪܸܥܝܵܢܹܗ>
    text <ܘܡܸܬܿܕܲܡܲܪ ܗ̄ܘ̣ܵܐ ܕܲܟܼܡܵܐ ܡܛܲܟܲܣ ܒܝܘܼܒܵܠ ܕܸܒܼܚܹܗ ܀>
    text <܃ܚܹܝܠ ܒܵܪܘܿܝܵܐ ܚܲܟܿܡܹܗ ܠܡܸܕܲܥ ܐ̄ܪܵܙ ܓܸܠܝܵܢܹ̈ܐ>
    text <ܕܢܸܗܘܹܐ ܝܵ̇ܕܲܥ ܕܪܲܚܝܼܩ ܙܲܒܼܢܵܐ ܕܗܵܠܹܝܢ ܕܲܚܝ̣ܙܵܐ ܀>
    text <܃ܗܵܫܵܐ ܕܲܫܠܹܡ ܣܸܕܪܵܐ ܕܡܸܠܹ̈݁ܐ ܕܲܟܼܬܼܝܼ̈ܒܼܵܬܼܵܐ>
    text <ܢܸܦܢܹܐ ܢܸܬܼܢܹܐ ܚܹܝܠ ܣܘܼܟܵܠܵܐ ܕܲܟܼܣܸܐ ܒܡܠܹ̈ܐ ܀>
  block
    text <܃ܡܸܠܹ̈ܐ ܫܸܡܥܹ̇ܬܼ ܕܲܪܫܲܝ̣ܡ ܡܘܼܫܹܐ ܒܣܸܦܪܵܐ ܕܲܟܼܬ݂ܲܒܼ>
    text <ܘܲܡܕܲܣܝ̈ܵܢ ܗ̣̄ܘܲܝ̈ ܡܸܠܹ̈ܐ ܒܡܸܠܹ̈ܐ ܐܲܝܟ ܕܲܒܼܢܲܚܬܵܐ ܀>
    text <܃ܢܲܚܬܵܐ ܕܡܸܠܹ̈ܐ ܦܪܝܼܣ ܗ̄ܘ̣ܵܐ ܥܠܲܝܗܹܝܢ ܕܡܸܠܲܝ̈ ܪܘܼܚܵܐ>
    text <ܘܲܒܼܥܹ̇ܝܬܼ ܕܐܸܕܲܥ ܡ̇ܢܲܐ ܗ̄ܝܼ ܥܸܠܬܼܵܐ ܕܲܡܟܲܣ̈ܝܵܢ ܗ̣̄ܘܲܝ̈ ܀>
    text <܃ܠܵܐ ܓܲܠܝܘܼܬܼܗܹܝܢ ܥܒ݂ܲܕܼܬܲܢܝ ܕܐܸܒܼܥܹܐ ܒܥܵܬܼܵܐ ܕܼܒܼܗܹܝܢ>
    text <ܕܐܸܕܲܥ ܘܐܵܘܕܲܥ ܠܪ̈ܚܡܲܝ ܗܸܪ̈ܓܹܿܐ ܕܪ̈ܘܼܚܵܢܝܵܬܼܵܐ ܀>
    text <܃ܬܵܐ ܫܵܡܘܿܥܵܐ ܫܡܲܥ ܣܘܼܟܵܠܵܐ ܕܕܸܒܼܚܹܗ ܕܐܲܒܼܪܵܡ>
    text <ܘܚܘܼܪ ܘܐܸܬܼܒܲܝܲܢ ܕܲܟܼܡܵܐ ܪܓܼܝܼܓܼܝܼܢ ܙܢܲܝ̈ ܕܸܒܼܚܵܬܹ̈ܐ ܀>
    text <܃ܒܲܬܼܠܵܬܼ ܚܲܝ̈ܘܵܢ ܐܲܠܦܹܗ ܠܡܸܕܲܥ ܫܘܼܥܒܵܕ ܙܲܪܥܹܗ>
    text <ܘܲܒܼܫܘܼܥܒܵܕܼܗܘܿܢ ܚܵܘܝܹܗ ܛܲܟܼܣܵܐ ܕܡܸܢܝܵܢ ܫܲܒܼܛܹ̈ܐ ܀>
    text <܃ܠܫܲܒܼܛܹ̈ܐ ܬܪܸܥܣܲܪ ܡܸܬܼܦܲܠܲܓܼ ܗ̄ܕܵܐ ܙܲܪܥܹܗ ܕܟܹܐܢܵܐ>
    text <ܘܩܲܕܹܿܗ ܦܲܠܓܹܗ ܒܝܲܕܼ ܦܘܼܠܵܓܼܵܐ ܕܲܬܼܠܵܬܼ ܚܝ̈ܘܵܢ ܀>
    text <܃ܬܠܵܬܼܵܐ ܕܵܪܹ̈ܐ ܡܸܫܬܲܝܥܒܲܕܼ ܗ̄ܘ̣ܵܐ ܒܝܲܕܼ ܢܘܼܟܼܪ̈ܵܝܹܐ>
    text <ܘܨܵܪ݂ܹܗ ܠܥܲܡܠܵܐ ܕܲܬܼܥܝܼܫܘܼܬܹܗ ܒܫܲܬܿܝܼ̈ܩܵܬܼܵܐ ܀>
    text <܃ܒܲܥܠܲܝܡܘܼܬܹܗ ܟܵܕܹܢ ܗ̄ܘ̣ܵܐ ܠܹܗ ܒܢܝܼܪܵܐ ܕܥܲܒܼ̈ܕܹܿܐ>
    text <ܘܡܸܛܠ ܗܵܕܹܐ ܦܲܩܕܹܗ ܬܘܼܠܬܵܐ ܠܲܡܕܿܒܵܚܘܼ ܀>
    text <܃ܒܕܸܒܼܚܹ̈ܐ ܥܬܼܝܼܕ ܗ̄ܘ̣ܵܐ ܠܲܡܝܲܩܵܪܘܼ ܫܸܡ ܒܵܪܘܿܝܵܐ>
    text <ܘܥܲܒܼ݂ܕܹܿܗ ܠܕܸܒܼܚܹܗ ܐܲܝܟ ܗܲܕܿܝܼܠܵܐ ܩܕܼܵܡ ܝܲܠܕܵܬܹ̈ܐ ܀>
    text <܃ܒܫܸܡ ܚܲܝ̈ܘܬܼܵܐ ܡܲܠܸܜ ܗ̄ܘ̣ܵܐ ܠܹܗ ܙܢܲܝ̈ ܚܵܘܣܵܢܵܐ>
    text <ܘܨ̣ܵܪ ܠܹܗ ܛܘܼܦܣܵܐ ܕܢܸܚܙܹܐ ܫܲܦܝܼܪ ܠܢܝܼܫܵܐ ܕܡܵܪܹܗ ܀>
    text <܃ܟܠܹܗ ܛܲܟܼܣܵܐ ܢܵܡܘܿܣܵܝܵܐ ܨܵܪ ܠܹܗ ܒܕܸܒܼܚܵܘ̈ܗܝ>
    text <ܒܥܸܪܒܵܐ ܘܬܼܵܘܪܵܐ ܘܲܒܼܫܘܿܦܢܝܼܢܵܐ ܘܲܒܼܪܲܪ ܝܵܘܢܵܐ ܀>
    text <܃ܡ̣ܢ ܚܲܝ̈ܘܵܬܼܵܐ ܐܲܠܦܹܗ ܕܢܸܣܹ̈ܐ ܬܠܵܬܼܵܐ>
    text <ܘܡ̣ܢ ܦܵܪ̈ܚܵܬܼܵܐ ܬܪܹܝܢ ܟܲܕ ܫܵܠ̇ܡܝܼܢ ܒܲܫܡܵܗܲܝ̈ܗܘܿܢ ܀>
    text <܃ܒܪ̈ܵܚܫܲܝ ܒܐܲܪܥܵܐ ܚܵܘܝܹܗ ܥܲܡܠܹܗ ܒܹܝܬܼ ܢܘܼܟܼܪ̈ܵܝܹܐ>
    text <ܘܲܒܼܦܵܪ̈ܘܿܚܹܐ ܓܼܠܵܐ ܠܹܗ ܕܡܲܫܩܸܠ ܡ̣ܢ ܫܘܼܥܒܵܕܼܵܐ ܀>
    text <܃ܒܝܲܕ ܫܘܿܦܢܝܼܢܵܐ ܥܘܼܡܪܵܐ ܕܒܲܪܵܐ ܨܵܐܼ̈̄ܪ ܗ̄ܘ̣ܵܐ ܠܹܗ>
    text <ܘܲܒܼܒܲܪ ܝܵܘܢܵܐ ܢܝܵܚܬܵܐ ܕܒܲܐܪܥܵܐ ܕܲܟܼܢܲܥܢܵܝܹ̈ܐ ܀>
    text <ܒܪܵܚܹ̇ܡ ܚܘܼܪܒܵܐ ܒܚܘܼܪܒܵܐ ܕܲܠܒܲܪ ܡܕܹܿܪܸܫ ܗ̄ܘ̣ܵܐ ܠܹܗ ܀>
    text <ܘܲܒܼܒܲܪ ܫܲܝܢܵܐ ܒܕܼܘܼܒܵܪ ܥܲܡܡܹ̈ܐ ܘܲܡܕܹܝܼ̈ܢܵܬܼܵܐ ܀>
    text <܃ܒܗܵܕܹܐ ܬܸܢܘܲܝ ܠܵܐ ܦ̣ܪܲܫ ܐܸܢܘܿܢ ܟܲܕܼ ܡܸܬܿܕܲܒܼܚܝܼܢ>
    text <ܒܲܕܼܠܵܐ ܓܠܝ̣ܛ ܗ̄ܘ̣ܵܐ ܥܲܡܵܐ ܒܥܲܡܡܹ̈ܐ ܒܚܘܼܪܒܵܐ ܘܫܲܝܢܵܐ ܀>
    text <܃ܒܲܕܼ ܢܵ̇ܛܲܪ ܗ̄ܘ̣ܵܐ ܐܲܒܼܪܵܡ ܦܲܓܼܪܹ̈ܐ ܡ̣ܢ ܢܸܟܼܝܵܢܹ̈ܐ>
    text <ܒܥܘܼܕܼܪܵܢ ܡܵܪܹܗ ܕܥܲܠ ܝܲܠܕܼܵܬܹ̈ܗ ܡܸܬܼܒܲܩܸܐ ܗ̄ܘ̣ܵܐ ܀>
    text <ܒܛܲܝܪܵܐ ܟܲܢܝܵܗ̇ ܠܡܲܟܼܝܵܢܘܼܬܼܵܐ ܕܐܵܓܸܒܼܛܵܝܹ̈ܐ܃>
  block
    text <ܘܚܵܘܝܼ ܕܚܲܣܝܼܢ ܚܹܝܠ ܥܘܼܕܼܪܵܢܹܗ ܡ̣ܢ ܡܸܨܪ̈ܵܝܹܐ ܀>
    text <܃ܗܵܝ ܥܲܒܼܕܿܘܼܬܼܵܐ ܕܒܹܝܬܼ ܡܸܨܪ̈ܵܝܹܐ ܨܵܪܼ ܚܵܘܝܼ ܠܹܗ>
    text <ܘܡܸܛܠܗܵܕܹܐ ܣ̣ܵܡ ܗܲܕܵܡܵܐ ܠܘܼܩܒܲܠ ܚܲܒܼܪܹܿܗ ܀>
    text <܃ܘܠܵܐ ܣܦ̇ܩܝܼܢ ܗ̄ܘ̣ܵܘ ܠܲܡܥܲܕܵܪܘܼ ܠܲܐ̄ܚܪܹܢܵܐ>
    text <ܒܗܵܢ ܫܘܼܥܒܵܕܵܐ ܡܸܬܼܒܲܩܸܐ ܗ̄ܘ̣ܵܐ ܝܵܕܲܥ ܟܠܵܐ ܀>
    text <܃ܘܩܲܕܲܡ ܡܲܬ̣ܼܠܹܗ ܒܲܬܼܠܵܬܼ ܚܲܝ̈ܘܵܢ ܬܠܵܬܼܵܐ ܕܵܪ̈ܝܼܢ>
    text <܃ܒܫܘܼܠܵܡ ܝܵܘܡ̇ܐ ܚܵܘܝܹܗ ܙܲܒܼܢܵܐ ܕܡܸܬܼܦܲܪܩܝܼܢ ܒܹܗ>
    text <ܕܡ̇ܐ ܕܡܸܫܬܲܚܩܝܼܢ ܟܸܢ ܡܸܬܼܚܲܪܪܝܼܢ ܡ̣ܢ ܥܲܒܼܕܿܘܼܬܼܵܐ ܀>
    text <܃ܒܩܘܼܒܵܠ ܕܸܒܼܚܹܗ ܦܘܼܪܩܵܢ ܙܲܪܥܹܗ ܡܸܬܼܒܲܕܲܩ ܗ̄ܘ̣ܵܐ>
    text <ܒܗܵܝ ܕܐܵܟܼ̇ܠܵܐ ܗ̄ܘ̣ܵܬܼ ܢܘܼܪܵܐ ܠܕܸܒܼܚܵܘ̈ܗܝ ܗܲܢܝܼܵܐܝܼܬܼ ܀>
    text <܃ܒܢܘܼܪܵܐ ܚܵܘܝܹܗ ܦܘܼܪܩܵܢ ܙܲܪܥܹܗ ܕܲܟܼܡܵܐ ܢܲܗܝܼܪ>
    text <ܕܲܠܥܹܝܢ ܟܠܢܵܫ ܡܸܬܼܚܲܪܲܪ ܗ̄ܘ̣ܵܐ ܡ̣ܢ ܥܲܒܼܕܿܘܼܬܼܵܐ ܀>
    text <܃ܬܪܹܝܢ ܣܘܼܥܪ̈ܵܢܹܐ ܨܵܪ̣ ܠܹܗ ܒܚܸܙܘܵܐ ܕܫܲܠܗܹܒܼܝܼܬܼܵܐ>
    text <ܚܪܘܼܪܹ̈ܐ ܕܥܲܡܹܗ ܘܢܸܓ̣̈ܕܹܿܐ ܩ̈ܫܲܝܵܐ ܕܐܵܓܹܝܼܛܵܝܹ̈ܐ ܀>
    text <܃ܒܙܲܗܪܵܐ ܕܢܘܼܪܵܐ ܒܩܘܼܒܵܠ ܕܵܒܼܚܵܘ̈ܗܝ ܡܵܬܼܒܲܩܸܐ ܗ̄ܘ̣ܵܐ>
    text <ܘܲܒܼܬܼܢܵܢܵܐ ܒܥܲܙܝܼܙܘܼܬܼܵܐ ܕܡܸܬܼܢܲܓܿܕܼܵܢܹ̈ܐ ܀>
    text <܃ܦܵܪܘܿܫܵܐܝܼܬܼ ܡܸܬܼܒܲܩܸܐ ܗ̄ܘ̣ܵܐ ܒܠܵܐ ܦܵܪܘܿܫܬܵܐ>
    text <ܕܲܡܚܲܕܿܝܵܐ ܗ̄ܘ̣ܵܬܼ ܘܲܡܥܝܼܩܵܐ ܗ̄ܘ̣ܵܬܼ ܠܲܬܼܪܹܝܢ ܓܲܒܿܝܼ̈ܢ ܀>
    text <܃ܗܲܢܝܼܵܐܝܼܬܼ ܐܵܟܼ̇ܠܵܐ ܗ̄ܘ̣ܵܬܼ ܠܹܗ ܠܕܸܒܼܚܹܗ ܕܐܲܒܼܪܵܡ>
    text <ܒܵܟܼ ܥܵܒܼ̇ܪܵܐ ܗ̄ܘ̣ܵܬܼ ܡ̣ܢ ܚܲܕܼ ܠܲܐ̄ܚܪܹܝܢ ܐܲܝܟ ܦܵܪܘܿܫܬܵܐ ܀>
    text <܃ܐܵܦ ܗܘ̤ ܟܹܐܢܵܐ ܒܗܵܢ ܦܘܼܪܫܵܢܵܐ ܬ̣ܗܲܪ ܘܐܸܬܿܕܲܡܲܪ>
    text <ܕܲܟܼܡܵܐ ܦ̇ܪ̇ܫܵܐ ܘܲܟܼܡܵܐ ܢܵܛ̇ܪܵܐ ܛܲܟܼܣܵܐ ܕܐܘܼܟܼܠܵܗ̇ ܀>
    text <܃ܡܘܼܫܹܐ ܐܸܡ݂ܲܪ ܕܢܦ݂ܲܠ ܬܸܡܗܵܐ ܥܲܠ ܐܲܒܼܪܵܗܵܡ>
    text <ܒܗܵܝ̇ ܕܐܸܬܿܕܲܒܼܪ ܗ̄ܘ̣ܵܐ ܗܵܘܢܹܗ ܠܲܡܚܵܪ ܒܲܕܪ̈ܲܚܝܼܩܵܢ ܀>
    text <܃ܪ̈ܲܚܝܼܩܵܢ ܗ̣̄ܘܲܝ̈ ܗܵܠܹܝܢ ܕܲܚܙ̣ܵܐ ܒܝܲܕܼ ܓܸܠܝܵܢܵܐ>
    text <ܘܡܸܛܠ ܗܵܕܹܐ ܡܸܬܿܬܿܡܲܗ ܗ̄ܘ̣ܵܐ ܘܡܸܬܼܕܲܡܲܪ ܗ̄ܘ̣ܵܐ ܀>
    text <܃ܩܵܠ ܓܸܠܝܵܢܵܐ ܡܚܲܟܸܿܡ ܗ̄ܘ̣ܵܐ ܠܹܗ ܠܡܸܙܵܐ ܕܟܲܣ̈ܝܵܢ>
    text <ܕܢܸܗܘܹܐ ܝܵ̇ܕܲܥ ܕܫܲܪܝܼܪ ܚܸܙܘܵܐ ܘܪܲܚܝܼܩ ܙܲܒܼܢܹܗ ܀>
    text <܃ܡܸܕܲܥ ܬܸܕܲܥ ܐܵܡܲ݁ܪ ܗ̄ܘ̣ܵܐ ܠܹܗ ܡ̇ܪܵܐ ܠܥܲܒܼܕܹܿܗ>
    text <ܕܥܵܡܘܿܪܵܐ ܠܲܡ ܢܸܗܘܹܐ ܙܲܪܥܵܝܟ ܒܹܝܬܼ ܢܘܼܟܼܪ̈ܵܝܹܐ ܀>
  block
    text <܃ܐܲܪܒܲܥܡܐܵܐ ܠܲܡ ܫ̈ܢܲܝܵܐ ܢܸܗܘܹܐ ܥܲܒܼܕܵܐ ܠܥܲܒܼ̈ܕܹܿܐ>
    text <ܘܡ̣ܢ ܫܘܼܥܒܵܕܼܵܐ ܕܲܟܼܢ̇ܘܵܬܹ̈ܐ ܢܹܐܠܲܦ ܡܵܪܘܼܬܼܝ ܀>
    text <܃ܐ̄ܢܵܐ ܐ̄ܢܵܐ ܪܸܫܡܹ̇ܬܼ ܫܸܡ ܥܲܒܼܕܿܘܼܬܼܵܐ ܒܹܝܬܼ ܐܲܪ̈ܥܵܢܹܐ>
    text <܃ܘܣܵܡ̇ܬܹܿܗ ܠܢܝܼܪܵܐ ܕܫ̣ܡ ܒܲܪ ܚܹܐܪܹ̈ܐ ܥܲܠ ܚܵܡ ܥܲܒܼܕܵܐ>
    text <܃ܒܗܵܝ̇ ܥܲܒܼܕܿܘܼܬܼܵܐ ܕܲܟܼܕܲܝܢ ܟܹܐܢܵܐ ܠܚܵܡ ܙܲܠܝܼܠܵܐ>
    text <ܒܵܗ̇ ܟܵܕܹܿܢ ܐ̄ܢܵܐ ܠܙܲܪܥܵܟ ܕܝܼܠܵܝܟ ܐܲܝܟ ܕܠܵܐ ܦܘܼܠܚܵܢܝ ܀>
    text <܃ܒܗܵܕܹܐ ܬ̣ܢܘܲܝ ܣܵܡܹ̇ܬܼ ܒܐܲܪܥܵܐ ܫܸܡ ܥܲܒܼܕܿܘܼܬܼܵܐ>
    text <ܕܐܵܘܕܲܥ ܡ̇ܪܘܼܬܼܝ ܕܡ̇ܪܵܐ ܐܝܼܬܲܝ ܕܥܲܒܼ̈ܕܹܿܐ ܘܚܹܐܪܹ̈ܐ ܀>
    text <܃ܥܲܠ ܫܹܝܡ ܣܵܡ̇ܬܹ̇ܐ ܠܫܸܡ ܝܲܩܝܼܪܵܐ ܒܦܘܼܡ ܙܲܕܼܝܼܩܵܐ>
    text <ܘܲܒܼܚܵܡ ܟܸܕܼܢܹ̇ܬܼ ܒܢܝܼܪܵܐ ܕܡ̇ܪܘܼܬܼܝ ܠܟܼܠ ܕܲܥܒܼܝܼܕܼܵ ܗ̄ܘ̣ ܀>
    text <܃ܗܵܐ ܪܹܫܡܹ̇ܬܼ ܠܵܟ ܐܲܒܼܪܵܡ ܪܵܚܹܡܝ ܐܘܼܪܚܵܐ ܫܦܝܼܬܼܵܐ>
    text <ܪܕܼܝܼ ܬܲܩܢܵܐܝܼܬܼ ܒܝܲܕܼ ܓܲܠ̈ܝܵܬܼܵܐ ܠܘܵܬܼ ܟܲܣ̈ܝܵܬܼܵܐ ܀>
    text <܃ܗܵܐ ܚܸܘܝܼܬܵܟ ܥܲܒܼܕܿܘܼܬܼ ܙܲܪܥܵܟ ܘܚܹܐܪܘܼܬܼ ܙܲܪܥܵܟ>
    text <ܕܲܒܼܬܲܪ̈ܬܲܝܗܹܝܢ ܢܹܐܠܲܦ ܛܲܟܼܣܵܐ ܕܥܲܒܼ̈ܕܹܿܐ ܘܚܹܐܪܹ̈ܐ ܀>
    text <܃ܒܝܲܕ ܢܸܣܝܵܢܵܐ ܡܲܠܸܦ ܐ̄ܢܵܐ ܠܹܗ ܙܢܲܝ̈ ܦܘܼܩܕܵܢܲܝ̈>
    text <ܕܢܸܗܘܹܐ ܝܵ̇ܕܲܥ ܠܡܸܛܲܪ ܛܲܟܼܣܵܐ ܒܹܝܬܼ ܠܝܼ ܠܐ̄ܢܵܫܵܐ ܀>
    text <܃ܒܟܼܘܼܪ ܥܲܒܼܕܿܘܼܬܼܵܐ ܒܵܚܲ݁ܪ ܐ̄ܢܵܐ ܠܹܗ ܠܝܲܨܪܵܐ ܕܢܲܦܫܹܗ>
    text <ܕܒܲܥܡܝܼܠܵܬܼܵܐ ܢܸܒܼܥܹܐ ܦܘܼܪ̈ܣܹܐ ܕܲܡܢܝܼܚܝܼܢ ܠܹܗ ܀>
    text <܃ܬܠܵܬܼܵܐ ܕܵܪ̈ܝܼܢ ܢܸܗܘܹܐ ܥܲܒܼܕܵܐ ܠܥܲܒܼܕܵܐ ܕܥܲܒܼ̈ܕܹܿܐ>
    text <ܘܲܪܒܼܝܼܥ̈ܝܵܐ ܢܸܫܪܹܐ ܡܸܢܹܗ ܢܝܼܪܵܐ ܕܥܲܡܠܹܗ ܀>
    text <܃ܒܗܵܠܹܝܢ ܡܸܠܹ̈ܐ ܫܲܪܲܪ ܡ̇ܪܝܵܐ ܠܐܲܒܼܪܵܡ ܥܲܒܼܕܹܿܗ>
    text <ܘܲܦܥ̣ܵܐ ܘܚܵܝܹܗ ܙܢܲܝ̈ ܓܸܠܝܵܢܹ̈ܐ ܕܪܲܒܿ ܡ̣ܢ ܗܵܢܵܐ ܀>
    text <܃ܪܲܒܵܐ ܙܚܵܬܼܵܐ ܕܲܒܼܚܲܕܼ ܥܲܝܢܹ̈ܐ ܛܵܒܼ ܡ̣ܢ ܡܸܠܹ̈ܐ>
    text <ܐܲܟܼܡܵܐ ܕܢܲܗܝܼܪ ܢܘܼܗܪܹܗ ܕܫܸܡܫܵܐ ܡ̣ܢ ܚܸܫܘܿܟܼܵܐ ܀>
    text <܃ܡܸܠܹ̈ܐ ܗ̤ܘܲܝ̈ ܓܹܝܪ ܕܡܸܬܼܡܲܠ̈ܠܵܢ ܗ̄ܘܲܝ̈ ܒܥܸܕܵܢ ܕܸܒܼܚܹ̈ܐ>
    text <ܘܪ̈ܲܚܝܼܩܵܢ ܗ̣̄ܘܲܝ̈ ܡ̣ܢ ܣܘܼܥܪ̈ܵܢܹܐ ܛܵܘܪܵܐ ܪܲܒܵܐ ܀>
    text <܃ܒܗܵܢ ܓܸܠܝܵܢܐ ܚܙܵܬܼܵܐ ܓܠܝܼܬܼܵܐ ܡܸܬܼܒܲܕܿܩܵܐ ܗ̄ܘ̣ܵܬܼ>
    text <ܘܲܛܥܝܼܢܵܐ ܗ̄ܘ̣ܵܬܼ ܣܒܲܪܬܼܵܐ ܚܕܲܬܵܐ ܕܒܲܛܢܵܐ ܘܝܲܠܕܵܐ ܀>
    text <܃ܒܥܸܕܵܢ ܛܲܗܪܵܐ ܡܸܬܼܒܲܕܲܩ ܗ̄ܘ̣ܵܐ ܗܵܢ ܓܸܠܝܵܢܵܐ>
    text <ܒܗܵܘ̇ ܥ̣ܕܵܢܵܐ ܕܥܲܙܝܼܙ ܣܲܓܿܝܼ ܢܘܼܗܪܹܗ ܕܫܸܡܫܵܐ ܀>
    text <܃ܒܥܲܝܢܹ̈ܐ ܕܦܲܓܼܪܵܐ ܚܵܙܹ̇ܐ ܗ̄ܘ̣ܵܐ ܠܹܗ ܟܹܐܢܵܐ ܠܚܸܘܙܵܐ>
    text <ܟܲܕܼ ܡܸܬܼܒܲܩܸܐ ܒܝܲܕܼ ܢܲܗܝܼܪܵܐ ܒܡܵܪܹܗ ܕܢܘܼܗܪܵܐ ܀>
    text <܃ܬܠܵܬܼ ܕܸܡ̈ܘܵܬܼܵܐ ܕܓܲܒܼܪܹ̈ܐ ܬܠܵܬܼܵܐ ܚ̣ܙܵܐ ܙܲܕܿܝܼܩܵܐ>
    text <ܘܲܡܗܲܠܟܼܝܼܢ ܗ̄ܘ̣ܵܘ ܠܘܵܬܼ ܕܸܡ̈ܘܵܬܼܵܐ ܕܲܥܛܝܼܦܝܼܢ ܗ̄ܘ̣ܵܘ ܀>
  block
    text <܃ܐܲܝܟ ܕܒܼܓܲܒܼܪܹ̈ܐ ܚܵܐ݁ܲܪ ܗ̄ܘ̣ܵܐ ܒܗܘܿܢ ܐܵܦ ܐܲܒܼܪܵܗܵܡ>
    text <ܘܠܵܐ ܝܵ̇ܕܲܥ ܗ̄ܘ̣ܵܐ ܕܲܚܙܵܬܼܵܐ ܗ̄ܘ̣ܵܬܼ ܕܠܵܐ ܪܘܼܟܵܒܼܵܐ ܀>
    text <܃ܕܠܵܐ ܪܘܼܟܵܒܼܵܐ ܗ̄ܘ̣ ܟܝܵܢ ܪ̈ܘܼܚܵܢܹܐ ܘܲܕܼܠܵܐ ܓܘܼܫܡܵܐ>
    text <ܘܡ̇ܐ ܕܡܸܫܬܿܕܲܪܝܼܢ ܨܹܝܕܼ ܐܲܪ̈ܥܵܢܹܐ ܡܚܵܘܹܝܢ ܓܘܼܫܡܵܐ ܀>
    text <܃ܠܵܘ ܒܲܫܪܵܪܵܐ ܓܘܼܫܡܵܐ ܩܢܹܝܢ ܗ̄ܘ̣ܵܘ ܠܘܵܬܼ ܫܘܼܚܠܵܦܵܐ>
    text <ܐܸܠܵܐ ܕܡܘܼܬܼܵܐ ܠܵܐ ܡܪܲܟܲܒܼܬܵܐ ܡܚܵܘܹܝܢ ܒܐܵܐܲܪ ܀>
    text <܃ܚܲܝܠܵܐ ܪܲܒܵܐ ܩܢܹܝܢ ܒܲܒܼܪܝܼܬܼܗܘܿܢ ܡ̣ܢ ܚܹܝܠ ܟܲܣܝܵܐ>
    text <ܘܒܹܗ ܒܗܵܘ̇ ܚܲܝܠܵܐ ܡܚܵܘܹܝܢ ܚܲܝܠܵܐ ܕܐܲܠܵܗܘܼܬܹܐ ܀>
    text <܃ܚܲܝܠܹܗ ܡܗܲܠܸܟ ܥܲܡ ܬܘܼܩܵܢܵܘ̈ܗܝ ܐܲܟܼܡܵܐ ܕܨܵܒܹ̇ܐ>
    text <ܘܝܲܬܿܝܼܪ ܡ̣ܢ ܟܠ ܒܚܲܝܠܲܝ̈ ܪܵܘܡܵܐ ܣܵܥܲ݁ܪ ܗܵܕܹܐ ܀>
    text <܃ܪܘܼܚܵܐ ܪܲܟܹܿܒܼ ܟܲܕܼ ܠܵܐ ܪܲܟܲܒܼ ܒܪܘܼܚ ܓܸܠܝܵܢܵܐ>
    text <ܘܥܲܠ̣ ܨܹܝܕܼ ܐܲܒܼܪܵܡ ܒܲܬܼܠܵܬܼ ܕܸܡ̈ܘܵܢ ܓܘܼܫܡܵܢ̈ܝܵܬܼܵܐ ܀>
    text <܃ܬܠܵܬܼܵܐ ܓܲܒܼܪ̈ܝܼܢ ܚܙ̣ܵܐ ܡ̣ܢ ܫܸܠܝܵܐ ܕܐܵܬܹ̇ܝܢ ܠܐܘܼܪܥܹܗ>
    text <ܘܲܣܘ݂ܲܚ ܣܲܓܿܝܼ ܘܩܲܒܸܿܠ ܐܸܢܘܿܢ ܐܲܝܟ ܕܲܠܓܲܒܼܪܹ̈ܐ ܀>
    text <܃ܒܚܘܼܒܵܐ ܪܲܒܵܐ ܢܦܲܩ݂ ܠܘܼܩܒܲܠܗܘܿܢ ܠܦܘܼܬܼ ܪܲܒܿܘܼܬܼܗܘܿܢ>
    text <ܒܗܵܘ̇ ܐܸܣܟܹܿܡܵܐ ܕܲܡܩܲܒܸܿܠ ܗ̄ܘ̣ܵܐ ܒܥܘܼܡܪܹܗ ܠܐ̄ܢܵܫܵܐ ܀>
    text <܃ܐܲܝܟ ܕܲܠܐ̄ܢܵܫܵܐ ܩܲܒܸܿܠ ܐܸܢܘܿܢ ܐܲܒܼܪܵܡ ܟܹܐܢܵܐ>
    text <ܘܟܸܢ ܐܸܬܼܚܲܟܲܡ ܕܠܵܘ ܐ̄ܢܵܫܵܐ ܗܘ̤ܵܘ ܐܸܠܵܐ ܪܘܼܚܵܐ ܀>
    text <܃ܪ̈ܘܼܚܵܢܵܝܹܐ ܠܒܸ݂ܫܘ ܐܸܣܟܹܿܡܵܐ ܦܲܓܼܪܵܢܵܝܵܐ>
    text <ܘܥܲܠ̣ܘ ܨܹܝܕܼ ܥܲܒܼܕܵܐ ܕܲܢܣܲܒܿܪܘܼܢܵܝܗܝ ܣܒܲܪܬܼܵܐ ܚܕܼܿܬܵܐ ܀>
    text <܃ܡ̇ܪܵܐ ܘܥܲܒܼܕܵܘ̈ܗܝ ܥܲܠ̣ܘ ܨܹܝܕ ܥܲܒܼܕܵܐ ܪܵܚܹ̇ܡ ܡ̇ܪܹܗ>
    text <ܘܲܥܛܝܼܦܝܼܢ ܗ̄ܘ̣ܵܘ ܕܡܘܼܬܼܵܐ ܕܥܲܒܼ̈ܕܹܿܐ ܘܲܕܼܥܵܒܼܘܿܕܼܵܐ ܀>
    text <܃ܕܡܘܼܬܼܵܐ ܕܥܲܒܼܕܵܐ ܥܬܝܼܕܸ ܗ̄ܘ̣ܵܐ ܕܢܸܣܲܒܼ ܐܲܠܵܗ ܟܠܵܐ>
    text <ܘܩܲܕܹܿܡ ܨܵܪܵܗ̇ ܠܗܵܝ ܕܥܬܼܝܼܕܼܵܐ ܒܝܲܕܼ ܐܲܒܼܪܵܗܵܡ ܀>
    text <܃ܡ̣ܢ ܐܲܒܼܪܵܗܵܡ ܥܬܼܝܼܕܼ ܗ̄ܘ̣ܵܐ ܕܢܸܗܘܹܐ ܡܚܲܪܿܪ ܐ̄ܢܵܫܵܐ>
    text <ܘܲܕܪܲܫ ܐܘܼܪܚܵܐ ܠܗܵܝ̇ ܕܲܥܬܼܝܼܕܼܵܐ ܒܗܵܕܹܐ ܕܲܣܥ݂ܲܪ ܀>
    text <܃ܥܬܝܼܕܼ ܗ̄ܘ̣ܵܐ ܡܸܠܬܼܵܐ ܝܲܠܕܹܿܗ ܕܐܲܒܼܵܐ ܕܢܸܣܲܒܼ ܐ̄ܢܵܫܵܐ>
    text <ܘܢܸܩܪܹܿܝܘܗܝ ܒܲܫܡܹܗ ܥܪܵܐ ܕܐܲܠܵܗܵܐ ܡܲܠܟܿܐ ܘܡܵܪܵܐ ܀>
    text <܃ܦܲܓܼܪܵܐ ܓܲܠܝܵܐ ܥܬܼܝܼܕܼ ܗ̄ܘ̣ܵܐ ܕܢܸܥܒܸܿܕܸ ܢܵܘܣܵܐ ܠܚܘܼܒܹܿܗ>
    text <ܘܥܲܠ̣ ܨܹܝܕܼ ܐܲܒܼܪܵܡ ܒܵܗ̇ ܒܲܕܼܡܘܼܬܼܵܐ ܦܲܚܼܪܵܢܵܝܬܵܐ ܀>
    text <܃ܝܕܲܥ ܗ̄ܘ̣ܵܐ ܠܹܗ ܠܙܲܪܥܹܗ ܕܐܲܒܼܪܵܡ ܕܡܸܬܼܥܲܕܿܠܵܢܵܐ ܗ̄ܘ̣>
    text <ܕܩܲܕܹܿܡ ܦܲܣܩ̣ܵܗ̇ ܠܥܸܠܬܼܵܐ ܕܝܲܨܪܹܗ ܒܝܲܕܼ ܡܲܥܲܠܬܹܿܗ ܀>
    text <ܡܦܵܣ ܗ̄ܘ̣ܵܐ ܕܐܵܡ̇ܪܝܼܢ ܕܐܲܝܟܲܢ ܗܵܘܹ̈ܐ ܐ̄ܢܵܫܵܐ ܐܲܠܵܗ܃>
  block
    text <ܘܚܵܘܝܵܗ̇ ܠܗܵܕܹܐ ܒܐܸܣܟܹܿܝܡ ܦܲܓܼܪܵܐ ܦܲܓܼܪܵܐ ܕܚܵܕܝܼ ܠܐܲܒܼܪܵܡ ܀>
    text <܃ܒܦܲܓܼܪܵܐ ܕܐ̄ܢܵܫܵܐ ܚܙ̣ܵܐ ܐܲܒܼܪܵܗܵܡ ܠܐܲܠܵܗ>
    text <ܠܵܐ ܗ̄ܘ̣ܵܐ ܦܲܓܼܪܵܐ ܐܸܠܵܐ ܒܲܙܢܵܐ ܕܕܼܵܡܹ̇ܐ ܠܦܲܓܼܪܵܐ ܀>
    text <܃ܠܵܘ ܦܲܓܼܪܵܐ ܗ̄ܘ̣ܵܐ ܕܲܚܙ̣ܵܐ ܟܹܐܢܵܐ ܐܲܝܟ ܡܵܐ ܕܲܚܙ̣ܵܐ>
    text <ܐܸܠܵܐ ܦܲܓܼܪܵܐ ܕܕܼܵܡܹ̇ܐ ܠܦܲܓܼܪܵܐ ܟܲܕܼ ܠܲܝܬܿ ܦܲܓܼܪܵܐ ܀>
    text <܃ܐܵܦ ܐܲܒܼܪܵܗܵܡ ܒܗܵܕܹܐ ܬܸܢܘܲܝ ܡܸܬܼܦܲܠܲܓܼ ܗ̄ܘ̣ܵܐ>
    text <ܕܐܵܪܵܐ ܗ̄ܘ̣ ܦܲܓܼܪܵܐ ܕܲܡܚܵܘܹܐ ܠܹܗ ܐܵܘ ܠܵܘ ܦܲܓܼܪܵܐ ܗ̄ܘ̣ ܀>
    text <܃ܗܲܝܡܵܢܘܼܬܹܗ ܥܒܲܕܼܬܹܗ ܠܟܹܐܢܐ ܕܢܸܗܘܹܐ ܟܹܐܢܵܐ>
    text <ܘܲܚܙ̣ܵܐ ܠܟܲܣܝܵܐ ܒܦܲܓܼܪܵܐ ܓܲܠܝܵܐ ܘܗܲܝܡܸܢ ܕܐܝܼܬܼܵܘܗܝ ܀>
    text <܃ܚܙ̣ܵܐ ܠܲܬܼܠܵܬܼܵܐ ܕܲܥܛܝܼܦܝܼܢ ܗ̄ܘ̣ܵܘ ܚܲܕ ܐܸܣܟܹܿܡܵܐ>
    text <ܘܫܲܒ݂ܲܩ ܠܲܬܼܪܹܝܢ ܘܡܲܠܸܠ ܥܲܡ ܚܲܕܼ ܐܲܝܟ ܕܲܠܡܵܪܵܐ ܀>
    text <܃ܡ̇ܪܝܵܐ ܟܲܢܝܹܗ ܐܲܒܼܪܵܐ ܟܹܐܢܵܐ ܠܡܵܪܵܐ ܟܹܐܢܵܐ>
    text <ܘܲܒܼܥ̣ܵܐ ܡܸܢܹܗ ܕܢܸܥܘܿܠ ܨܹܐܕܼܵܘܗܝ ܐܲܝܟ ܥܲܒܼܕܹܿܗ ܀>
    text <܃ܐܵܦ ܒܵܪܘܿܝܵܐ ܫ̣ܡܲܥ ܒܵܥܘܼܬܹܗ ܐܲܟܼܡܵܐ ܕܐܲܦܝܼܣ>
    text <ܘܥܲܠ̣ ܥܲܡ ܥܲܒܼܕܵܘ̈ܗܝ ܕܲܢܨܘܼܪ ܛܘܼܦܸܣܵܐ ܦܲܓܼܪܵܢܵܝܵܐ ܀>
    text <܃ܒܦܲܓܼܪܵܐ ܕܐ̄ܢܵܫܵܐ ܡܪܲܥ̣ܐ ܗ̄ܘ̣ܵܐ ܟܠ ܥܲܡ ܪܲܒܿܘܼܬܹܗ>
    text <ܘܲܕܼܒܲܪ ܥܲܡܹܗ ܬܪܹܝܢ ܪ̈ܘܼܚܵܢܹܐ ܘܥܲܠ̣ ܨܹܝܕܼ ܥܲܒܼܕܹܗ ܀>
    text <܃ܠܗܵܘ̇ ܠܘܼܚܵܡܵܐ ܕܲܒܼܦܲܪܕܲܝܣܵܐ ܒܲܛܸܠ ܗܵܫܵܐ>
    text <ܘܪܲܥܝܼ ܗ̄ܘ̣ܵܐ ܠܹܗ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀>
    text <܃ܟܠ ܥܲܡ ܟܠܵܐ ܐܲܝܬܿܝܼ ܥܲܡܹܗ ܠܒܹܝܬܼ ܐܲܒܼܪܵܗܵܡ>
    text <ܘܐܲܣܡܸܟ ܐܸܢܘܿܢ ܒܲܚܫܵܡܝܼܬܼܵܐ ܥܲܡ ܪܲܒܿܘܼܬܹܗ ܀>
    text <܃ܫܡܲܝܵܐ ܘܐܲܪܥܵܐ ܙܲܡܸܢ ܘܲܩܪܵܐ ܠܒܹܝܬܼ ܐܲܒܼܪܵܗܵܡ>
    text <ܕܲܢܚܵܘܹܐ ܠܗܘܿܢ ܪܲܒܿܘܼܬܼ ܚܘܼܒܹܿܗ ܕܲܠܘܵܬܼ ܐ̄ܢܵܫܵܐ ܀>
    text <܃ܪܲܒܿܘܼܬܼ ܚܘܼܒܹܿܗ ܓܠ̣ܵܐ ܠܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ>
    text <ܒܗܵܝ̇ ܡܲܥܲܠܬܵܐ ܕܥܲܠ̣ ܥܲܡ ܥܲܒܼܕܵܘܗܝ ܠܘܵܬܼ ܒܲܪ ܒܲܝܬܹܿܗ ܀>
    text <܃ܣܝܵܓܼܵܐ ܕܚܸܡܬܼܵܐ ܕܒܹܝܬܼ ܠܹܗ ܠܐ̄ܢܵܫܵܐ ܫ̣ܪܵܐ ܒܹܝܬܼ ܐ̄ܢܵܫܵܐ>
    text <ܘܲܩܪ̣ܵܐ ܣܵܗ̈ܕܹܿܐ ܠܲܫܡܲܝܵܢܹ̈ܐ ܒܬܲܪܥܘܼܬܼ ܐ̄ܢܵܫܵܐ ܀>
    text <܃ܒܬܲܪܥܘܼܬܼ ܐ̄ܢܵܫܵܐ ܗܘ̤ܵܘ ܐܵܦ ܗܸܢܘܲܢ ܪ̈ܵܚܡܹܐ ܠܐ̄ܢܵܫܵܐ>
    text <ܘܲܚܕܼܝܼܘ ܕܲܗܘ̤ܵܬܼ ܚܕܼܵܐ ܫܲܘܝܘܼܬܼܵܐ ܠܗܘܿܢ ܘܲܠܐ̄ܢܵܫܵܐ ܀>
    text <ܚܕܼܵܐ ܫܲܘܝܘܼܬܼܵܐ ܥܒ݂ܲܪ ܒܵܪܘܿܝܵܐ ܠܟܼܠ ܥܲܡ ܟܠܵܐ܃>
  block
    text <ܘܐܲܢܝܼܚ ܐܸܢܘܿܢ ܒܲܚܫܵܡܝܼܬܵܐ ܕܲܥܒ݂ܲܪܸ ܐܲܒܼܪܵܡ ܀>
    text <܃ܗܘ̤ ܥܲܡ ܕܝܼܠܹܗ ܥܲܠ̣ ܨܹܝܕ ܕܝܼܠܹܗ ܟܣܹܐ ܡ̣ܢ ܟܠܵܐ>
    text <ܘܬܲܡܝܼܗܝܼܢ ܗ̄ܘ̣ܵܘ ܫܡܲܝܵܐ ܘܐܲܪܥܵܐ ܒܬܸܡܗܵܐ ܕܲܥܠܵܘܗܝ ܀>
    text <܃ܡܠܝܼܠܹ̈ܐ ܘܚܲܪ̈ܫܹܐ ܡܸܬܿܕܲܡܪܝܼܢ ܗ̄ܘܵܘ ܒܩܵܠܵܐ ܘܫܸܬܼܩܵܐ>
    text <ܟܲܕܼ ܚܵܙܹܿܝܢ ܗ̄ܘ̣ܵܘ ܕܠܵܐ ܩܢܹܐ ܣܵܟܼܵܐ ܕܲܣܡܝܼܟ ܒܐܲܪܥܵܐ ܀>
    text <܃ܐܘܿ ܠܲܣܡܵܟܼܵܐ ܪܘܼܚܵܢܵܝܵܐ ܘܦܲܓܼܪܵܢܵܝܵܐ>
    text <ܕܲܣܡܝܼܟ ܗ̄ܘ̣ܵܐ ܒܹܗ ܡ̇ܪܵܐ ܘܥܲܒܼܕܼܵܘ̈ܗܝ ܒܲܚܕܼܵܐ ܫܲܘܝܘܼ ܀>
    text <܃ܐܘܿ ܠܫܵܪܘܼܬܼܐ ܕܲܡܬܲܩܢܵܐ ܗ̄ܘ̣ܵܬܼ ܒܹܝܬܼ ܐܲܒܼܪܵܗܵܡ>
    text <ܘܡܸܬܼܐܲܟܼܠܵܐ ܗ̄ܘ̣ܵܬܼ ܘܠܵܐ ܡܸܬܼܐܲܟܼܠܵܐ ܡ̣ܢ ܐܵܟܼܘܿܠܹ̈ܝܗ̇ ܀>
    text <܃ܐܘܿ ܟܡܵܐ ܪܲܒܿ ܗ̄ܘ̣ܵܐ ܗܵܘ̇ ܬܘܼܩܵܢܵܐ ܕܲܥܝܼܒ݂ܲܕܼ ܟܹܐܢܵܐ>
    text <ܕܲܣܦ̣ܲܩ ܐܘܼܟܼܠܹܗ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀>
    text <܃ܫܡܲܝܵܐ ܘܐܲܪܥܵܐ ܣܡܝܼܟܼܝܼܢ ܗ̄ܘ̣ܵܘ ܒܹܗ ܒܒܲܝܬܹܿܗ ܕܟܹܐܢܵܐ>
    text <ܐܲܠܵܗ ܟܠܵܐ ܕܠܵܐ ܣܘܼܝܵܟܼܵܐ ܘܕܝܼܠܹܗ ܒܣܵܟܼܵܐ ܀>
    text <܃ܗܵܘ̇ ܬܘܼܩܵܢܵܐ ܕܗܵܘܹ̇ܐ ܒܪܵܘܡ̇ܐ ܓܠ̣ܵܐ ܠܹܗ ܠܐܲܒܼܪܵܡ>
    text <ܒܗ̈ܝ̇ ܫܵܪܘܼܬܼܵܐ ܕܲܣܡܝܼܟ ܗ̄ܘ̣ܵܐ ܒܵܗ̇ ܥܲܡ ܪ̈ܘܼܚܵܢܹܐ ܀>
    text <܃ܒܲܒܼܪܹܗ ܕܐܲܒܼܪܵܡ ܡܣܲܝܸܟ ܗ̄ܘ̣ܵܐ ܠܹܗ ܠܨܸܒܼܝܵܢ ܚܘܼܒܹܿܗ>
    text <ܘܲܓܼܠ̣ܵܗ̇ ܠܗܵܕܹܐ ܒܚܘܼܒܵܐ ܪܲܒܵܐ ܕܚܵܘܝܼ ܠܐܲܒܼܪܵܡ ܀>
    text <܃ܚܘܼܒܹܿܗ ܪܲܒܵܐ ܚܵܘܝܹܗ ܠܟܹܐܢܐ ܒܲܕܼ ܥܲܠ̣ ܨܹܐܕܼܵܘܗܝ>
    text <ܘܨܵܪ ܠܹܗ ܛܘܼܦܣܵܐ ܕܪܲܚܝܼܩܵܬܼܵܐ ܒܲܕܸܩܲܪ̈ܝܼܒܼܵܢ ܀>
    text <܃ܒܫܘܼܠܵܡ ܙܲܒܼܢܹ̈ܐ ܗܵܘܹ̇ܐ ܒܚܘܼܒܵܐ ܟܠ ܥܲܡ ܟܠܵܐ>
    text <ܘܚܵܘܝܵܗ̇ ܠܗܵܕܹܐ ܒܚܘܼܒܹܿܗ ܕܐܲܒܼܪܵܡ ܪܵܚܡܵܐ ܕܚܘܼܒܵܐ ܀>
    text <܃ܫܡܲܝܵܐ ܕܲܬܼܪܹܝܢ ܥܒܼܝܼܕܼ ܗ̄ܘ̣ܵܐ ܒܲܝܬܹܿܗ ܕܐܲܒܼܵܐ ܕܥܲܡܡܹ̈ܐ>
    text <ܘܲܫܪܹܝܢ ܗ̄ܘ̣ܵܘ ܒܹܗ ܐܲܪ̈ܥܵܢܵܝܹܐ ܘܲܫܡܲܝܵܢܹ̈ܐ ܀>
    text <܃ܚܕܲܬܵܐ ܕܠܵܐ ܗ̄ܘ̣ܵܬܼ ܗܘ̤ܵܬܼ ܡ̣ܢ ܫܸܠܝܵܐ ܒܹܝܬܼ ܐܲܒܼܪܵܗܵܡ>
    text <ܘܬܼܵܗ̇ܪܝܼܢ ܗ̄ܘ̣ܵܘ ܒܵܗ̇ ܪ̈ܘܼܚܵܢܵܝܹܐ ܒܪܲܒܿܘܼܬܼ ܬܲܗܪܵܗ̇ ܀>
  block
    text <܃ܒܪܲܒܿܘܼܬܼ ܬܲܗܪܵܗ̇ ܡܸܬܿܕܲܡܪܝܼܢ ܗ̄ܘ̣ܵܘ ܚܲܝ̈ܠܲܝ ܪܵܘܡܵܐ>
    text <ܕܡ̇ܢܲܐ ܗ̄ܝܼ ܗܵܕܹܐ ܕܲܣܥ݂ܲܪ ܟܲܣܝܵܐ ܒܹܝܬܼ ܐܲܪ̈ܥܵܢܹܐ ܀>
    text <܃ܘܠܵܐ ܚܲܙܝܵܐ ܠܲܢ ܗܵܕܹܐ ܕܲܗܘ̤ܵܬܼ ܡ̣ܢ ܝܘܿܡ ܕܲܗ̤ܘܲܝܢ>
    text <ܘܠܵܐ ܫܡܝܼܥܵܐ ܠܲܢ ܕܐܝܼܬܼܝܵܐ ܚܵܘܝܼ ܝܵܬܹܗ ܠܥܲܒܼܕܵܘ̈ܗܝ ܀>
    text <܃ܗܵܐ ܒܨܝܼܪ ܩܲܠܝܼܠ ܐܲܠܦܹ̈ܐ ܥܕܲܡ̇ܐ ܠܗܵܫܵܐ>
    text <ܘܠܵܐ ܒܲܕܲܩ ܠܲܢ ܥܲܠ ܟܲܣܝܼܘܼܬܼܵܐ ܕܪܲܒܿܘܼܬܼ ܚܘܼܒܹܿܗ ܀>
    text <܃ܒܥܸܠܲܬܼ ܐ̄ܢܵܫܵܐ ܓܠ̣ܵܐ ܠܲܢ ܚܘܼܒܹܿܗ ܪܵܚܹ̇ܡ ܐ̄ܢܵܫܵܐ>
    text <ܘܛܵܒܼ ܡ̣ܢ ܟܠ ܐ̄ܢܵܫ ܚܵܘܝܵܗ̇ ܠܗܵܕܹܐ ܠܘܵܬܼ ܐܲܒܼܪܵܗܵܡ ܀>
    text <܃ܬܪܹܝܢ ܪ̈ܘܼܚܵܢܹܐ ܓܒܼ݂ܵܐ ܡ̣ܢ ܟܠܵܐ ܠܣܵܥܘܿܪܘܼܬܹܗ>
    text <ܘܥܲܠ̣ܘ ܨܹܝܕܼ ܐܲܒܼܪܵܡ ܒܲܕܼܡܘܼܬܼ ܓܲܒܼܪܹ̈ܐ ܡܸܬܼܚܲܙܝܵܢܹ̈ܐ ܀>
    text <܃ܐܲܝܟ ܕܲܠܓܲܒܼܪܹ̈ܐ ܩܲܒܸܿܠ ܐܸܢܘܿܢ ܐܵܦ ܐܲܒܼܪܵܗܵܡ>
    text <ܘܠܹܗ ܠܐܸܣܟܹܿܡܵܐ ܡܸܬܼܚܲܙܝܵܢܵܐ ܦܠܲܓܼ ܐܝܼܩܵܪܵܐ ܀>
    text <܃ܣܡܝܼܕܵܐ ܘܥܸܓܼܠܵܐ ܘܚܲܠܒܼܵܐ ܘܚܹܐܘܬܼܵܐ ܛܲܝܸܒܼ ܘܐܲܬܼܩܸܢ>
    text <ܒܲܕܼܣܵܒܲܪ ܗ̄ܘ̣ܵܐ ܕܗܵܠܹܝܢ ܦܲܐ̈̄ܝܵܢ ܠܲܙܢܲܝ̈ ܚܘܼܒܵܐ ܀>
    text <܃ܐܵܦ ܒܵܪܘܿܝܵܐ ܒܚܘܼܒܵܐ ܩܲܒܿܠܹܗ ܠܨܸܒܼܝܵܢ ܚܘܼܒܹܿܗ>
    text <ܒܲܕ ܝܵܕܲܥ ܗ̄ܘ̣ܵܐ ܕܗܵܕܹܐ ܥܵܕܼ̇ܪܵܐ ܠܐܲܪ̈ܥܵܢܵܝܹܐ ܀>
    text <܃ܐܘܿ ܠܗܵܘ̇ ܚܲܝܠܵܐ ܕܠܵܐ ܣܵܦܩܝܼܢ ܠܹܗ ܫܡܲܝܵܐ ܘܐܲܪܥܵܐ>
    text <ܕܣܲܝܸܟ ܗܘ̤ ܠܹܗ ܟܲܕܼ ܠܵܐ ܣܲܝܸܟ ܒܥܸܠܲܬܼ ܐ̄ܢܵܫܵܐ ܀>
    text <܃ܡܸܛܠ ܐ̄ܢܵܫܵܐ ܥܲܠ̣ ܨܹܝܕܼ ܐ̄ܢܵܫܵܐ ܕܲܫܡܹܗ ܐܲܒܼܪܵܐ>
    text <ܘܐܸ̣ܟܲܠ ܘܐܸܫܬܿܝܼ ܗܵܘ̇ ܕܲܡܢܲܟܼܪܲܝ ܠܐܘܼܟܼܠܵܐ ܘܫܸܩܝܵܐ ܀>
    text <܃ܡܸܠܬܼܵܐ ܕܡܸܢܹܗ ܥܬܼܝܼܕܼ ܗ̄ܘ̣ܵܐ ܕܢܸܣܲܒ̣ ܚܲܕܼ ܡ̣ܢ ܐ̄ܢܵܫܵܐ>
    text <ܘܢܸܣܥܘܿܪ ܒܐܝܼܕܼܵܘ̈ܗܝ ܗܵܝ̇ ܕܲܥܬܼܝܼܕܼܵܐ ܒܫܘܼܠܵܡ ܙܲܒܼܢܹ̈ܐ ܀>
    text <܃ܚܲܕܸ ܥܡ ܚܘܼܒܹܿܗ ܥܵܒܹ̇ܕܼ ܗ̄ܘ̣ܵܐ ܠܹܗ ܠܗܵܘ̇ ܒܲܪܢܵܫܵܐ>
    text <ܘܲܪܫܲܡ̣ ܐܸܢܹܝܢ ܠܐ̄ܢܵܫܵܝܵܬܹ̈ܐ ܒܐܲܠܵܗܘܼܬܹܗ ܀>
    text <܃ܒܐܘܼܟܼܠܵܐ ܘܫ̣ܩܝܵܐ ܡܸܬܼܚܲܫܲܚ ܗ̄ܘ̣ܵܐ ܗܵܘ̇ ܒܲܪܢܵܫܵܐ>
    text <ܘܩܲܕܹܿܡ ܐܸܟܲܠ̣ ܕܒܼܐܘܼܟܼܠܹܗ ܢܫܲܪܲܪ ܦܲܓܼܪܵܢܘܼܬܹܗ ܀>
    text <܃ܒܦܲܓܼܪܵܐ ܘܢܲܦܫܵܐ ܡܸܬܿܬܲܩܲܢ ܗ̄ܘ̣ܵܐ ܒܪܹܗ ܕܐܲܒܼܪܵܗܵܡ>
    text <ܘܥܲܡ ܨܹܝܕܸ ܐܒܼܘܼܗܝ ܟܲܕܼ ܡܸܬܼܥܲܛܲܦ ܙܢܲܝ̈ ܗܲܕܵܡܹ̈ܐ ܀>
    text <܃ܐܵܦ ܐܒܼܪܵܗܵܡ ܒܦܲܓܼܪܵܢܘܼܬܹܗ ܡܸܬܼܒܲܩܸܐ ܗ̄ܘ̣ܵܐ>
    text <ܕܐܵܪܵܐ ܦܲܓܼܪܵܐ ܗ̄ܘ̣ ܐܵܘ ܠܵܘ ܦܲܓܼܪܵܐ ܗ̄ܘ̣ ܗܵܘ̇ ܡܵܐ ܕܚܵܙܹ̇ܐ ܀>
    text <܃ܘܛܵܟ ܪܵܢܹ̇ܐ ܗ̄ܘ̣ܵܐ ܠܦܘܼܬܼ ܫܲܒܼܪܘܼܬܼܵܐ ܕܲܒܼܗܵܘ̇ ܙܲܒܼܢܵܐ>
    text <ܕܐܵܦ ܪ̈ܘܼܚܵܢܹܐ ܒܐܘܼܟܼܠܵܐ ܕܐ̄ܢܵܫܵܐ ܡܥܵܕܼܝܼܢ ܚܵܐܹ̇ܝܢ ܀>
    text <܃ܟܒܲܪ ܐܵܦ ܗܵܕܹܐ ܡܸܬܼܚܲܫܲܒܼ ܗ̄ܘ̣ܵܐ ܐܲܝܟ ܒܲܪܢܵܫܵܐ>
    text <ܘܡܸܛܠ ܚܘܼܒܹܿܗ ܣܲܥ̣ܪܵܗ̇ ܠܗܵܕܹܐ ܟܲܕܼ ܠܵܐ ܣܲܥ̣ܪܵܗ̇ ܀>
    text <ܠܵܐ ܓܹܝܪ ܣܲܥ̣ܪܵܗ̇ ܘܠܵܐ ܡܸܣܬܲܥܪܵܐ ܘܠܵܐ ܟܠ ܟܠܹܗ܃>
  block
    text <ܒܲܕܼܪܵܡ ܐܝܼܬܼܝܵܐ ܡ̣ܢ ܕܸܡ̈ܘܵܬܼܵܐ ܦܲܓܼܪ̈ܵܢܝܵܬܼܐ ܀>
    text <܃ܠܲܝܬܿ ܠܲܕܝܵܢܹܗ ܟܝܵܢܵܝ̈ܬܼܵܐ ܕܐܲܪ̈ܥܵܢܵܝܹܐ>
    text <ܘܠܵܐ ܐܸܣܬܲܝܲܟ ܘܠܵܐ ܡܸܣܬܲܝܲܟ ܒܲܥܒܼܵܕܼ ܐܝܼܕܹ̈ܘ̈ܗܝ ܀>
    text <܃ܠܲܝܬܿ ܠܹܗ ܣܵܟܼܵܐ ܕܲܡܣܲܝܸܟ ܠܹܗ ܠܓܼܵܘ ܡ̣ܢ ܣܵܟܹܗ>
    text <ܕܗܘ̤ ܠܒܲܪ ܡ̣ܢ ܟܠ ܘܲܠܗܵܠ ܡ̣ܢ ܟܠ ܘܟܼܠ ܠܟܼܵܐ ܡܸܢܹܗ ܀>
    text <܃ܒܚܘܼܒܵܐ ܡܚܵܘܹܐ ܟܲܣܝܘܼܬܼ ܚܘܼܒܹܿܗ ܠܪܵܚܹ̇ܡ ܚܘܼܒܹܿܗ>
    text <ܕܢܲܪܡܹܐ ܛܢܵܢܵܐ ܠܪ̈ܚܡܲܝ ܚܘܼܒܹܿܗ ܕܲܢܚܘܼܪܘܼܢ ܒܹܗ ܀>
    text <܃ܒܐܲܒܼܪܵܡ ܩܲܒ̣ܥܹܗ ܠܢܝܼܫܵܐ ܕܚܘܼܒܹܿܗ ܩܕܼܵܡ ܚܲܙܹ̈ܝܹܐ>
    text <ܕܢܸܗܘܘܿܢ ܚܵܙܹ̇ܝܢ ܟܲܣܝܵܐ ܒܓܲܠܝܵܐ ܟܲܕܼ ܠܵܐ ܚܵܙܹ̇ܝܢ ܀>
    text <܃ܒܚܘܼܒܵܐ ܚܙ̣ܵܝܗܝ ܗ̄ܘ̣ܵܐ ܐܵܦ ܐܲܒܼܪܵܗܵܡ ܟܲܕܼ ܠܵܐ ܚܙ̣ܵܝܗܝ ܗ̄ܘ̣ܵܐ>
    text <ܘܣܵܗܹ̇ܕ ܩܵܠܹܗ ܕܠܵܐ ܚܵܙܹ̇ܐ ܠܹܗ ܐ̄ܢܵܫܵܐ ܘܚܵܝܹ̇ܐ ܀>
    text <܃ܠܵܐ ܚ̣ܙܵܝܗܝ ܐܲܒܼܪܵܡ ܠܲܟܼܣܹܐ ܡ̣ܢ ܟܠ ܒܢܲܝ̈ ܐܲܒܼܪܵܗܵܡ>
    text <ܚ̣ܙܵܘ ܠܵܐ ܬܸܛܥܘܿܢ ܘܬܲܛܥܘܿܢ ܠܐ̄ܢܵܫܵܐ ܒܥܸܠܲܬܼ ܐܲܒܼܪܵܡ ܀>
    text <܃ܐܲܒܼܪܵܡ ܟܹܐܢܵܐ ܗ̄ܘ̣ ܘܫܲܪܝܼܪܵܐܝܼܬܼ ܫܲܪܝܼܪ ܚܘܼܒܹܿܗ>
    text <ܘܐܹܝܢ ܒܲܫܪܵܪܵܐ ܚܙ̣ܵܐ ܕܸܡ̈ܘܘܵܬܼܵܐ ܕܠܵܐ ܪܘܼܟܵܒܼܵܐ ܀>
    text <܃ܕܠܵܐ ܪܘܼܟܵܒܼܵܐ ܚܙ̣ܵܐ ܠܲܚܙܵܬܼܵܐ ܕܠܵܐ ܡܸܬܿܕܲܪܟܵܐ>
    text <ܘܲܕܼܠܵܐ ܣܵܟܼܵܐ ܚܵܪ̣ ܒܲܕܼܡܘܼܬܼܐ ܕܠܵܐ ܡܸܬܿܕܲܡܝܵܐ ܀>
    text <܃ܥܝܵܕܼܵܐ ܗ̄ܘ̣ ܗܵܢܵܐ ܕܐܠܵܗ ܟܠܵܐ ܕܗܵܟܲܢ ܢܸܣܥܘܿܪ>
    text <ܒܲܕܼܠܵܐ ܣܵܦ̇ܩܝܼܢ ܥܒܼܝܼܪܹ̈ܐ ܠܡܸܚܙܵܐ ܠܐܲܠܵܗܘܼܬܹܗ ܀>
    text <܃ܒܗܵܕܹܐ ܕܡܘܼܬܼܵܐ ܡܸܬܼܚܵܘܹܐ ܗ̄ܘ̣ܵܐ ܠܥܸܣܪܝܼܢ ܕܵܪ̈ܝܼܢ>
    text <ܘܒܲܥܣܝܼܪܵܝܵܐ ܓܙ݂ܲܪ ܠܘܼܚܵܡܵܐ ܘܚܲܒܸܿܠ ܟܠܵܐ ܀>
    text <܃ܡ̣ܢ ܢܘܿܚ ܫܲܪܝܼ ܒܲܡܫܲܝܢܘܼܬܼܵܐ ܕܲܠܘܵܬܼ ܐ̄ܢܵܫܵܐ>
    text <ܘܲܦܢ̣ܵܐ ܘܲܡ̣ܢܵܐ ܥܸܣܪܵܐ ܕܵܪ̈ܝܼܢ ܥܕܲܡܵܐ ܠܐܲܒܼܪܵܐ ܀>
    text <܃ܒܐܲܒܼܪܵܡ ܣܲܝܸܟ ܥܸܣܪܝܼܢ ܫܲܪ̈ܒܼܵܢ ܕܲܟܼܝܵܢ ܐ̄ܢܵܫܵܐ>
    text <ܘܫܲܪܝܼ ܡܚܵܘܹܐ ܙܢܲܝ̈ ܢܝܼܚܘܼܬܼܐ ܘܒܲܣܝܼܡܘܼܬܼܵܐ ܀>
    text <܃ܒܚܸܙܘܵܐ ܢܝܼܚܐ ܓܠ̣ܵܐ ܨܸܒܼܝܵܢܹܗ ܠܪܵܚ̇ܡܵܐ ܕܚܘܼܒܹܿܗ>
    text <ܘܒܲܣܝܼܡܑܵܝܼܬܼ ܡܲܠܸܠ ܥܲܡܹܗ ܠܦܘܼܬܼ ܪܸܥܝܵܢܹܗ ܀>
    text <܃ܒܡܲܡܠܠܵܐ ܕܥܲܡܹܗ ܒܛ̣ܠܸܘ ܠܘܼܚܵܡܹ̈ܐ ܕܲܓܼܙܵܪ ܕܝܼܢܵܐ>
    text <ܥܒܼܵܪ ܦܘܼܩܕܵܢܵܐ ܘܚܘܼܒܵܠ ܡܲܝ̈ܵܐ ܘܦܘܼܠܵܓܼ ܡܲܡܠܠܵܐ ܀>
    text <܃ܠܹܗ ܒܲܠܚܘܿܕܼܵܘ̈ܗܝ ܡ̣ܠܲܟ ܡܘܼܠܟܵܢܵܐ ܕܠܵܐ ܡܸܬܿܕܲܓܲܠ>
    text <ܕܲܒܼܝܲܕ ܙܲܪܥܹܗ ܢܸܦܢܘܿܢ ܥܲܡܡܹ̈ܐ ܠܕܹܚܠܲܬܼ ܩܘܼܫܬܵܐ ܀>
    text <܃ܒܗܵܢ ܚܘܼܫܵܒܼܵܐ ܬܲܚܬܿܝܼܝܵܬܹܗ ܠܡܸܥܲܠ ܨܹܐܕܼܵܘ̈ܗܝ>
    text <ܘܥܲܠ̣ ܟܲܕܼ ܠܵܐ ܥܲܠ̣ ܒܲܕܼܠܵܐ ܥܵܐܲܠ ܟܝܵܢܹܗ ܒܡܸܕܹܿܡ ܀>
    text <܃ܠܵܐ ܡܸܣܬܲܝܲܟ ܟܝܵܢ ܐܝܼܬܼܘܼܬܹܗ ܒܡܸܕܹܿܡ ܕܲܡܟܼܵܢ>
    text <ܟܲܕܼ ܠܲܝܬܿ ܣܵܟܼܵܐ ܠܐܲܡܝܼܢܘܼܬܹܗ ܕܲܕܼܠܵܐ ܫܘܼܪܵܝ ܀>
    text <܃ܕܠܵܐ ܫܘܼܪܵܝܵܐ ܘܙܲܓܼܠܵܐ ܫܘܼܠܵܡ ܐܝܼܬܼܵܘܗܝ ܘܐܝܼܬܼܵܘܗܝ>
    text <ܘܲܟܼܡܵܐ ܕܢܹܐܡܲܪ ܐܲܝܢܵܐ ܕܐܵܡܲ̇ܪ ܟܲܪܝܵܐ ܗ̄ܝܼ ܡܸܠܬܹܗ ܀>
  block
    text <܃ܒܡܸܠܬܹܗ ܐܸܡ̇ܪܹܬܼ ܐܵܦ ܐ̄ܢܵܐ ܕܐܸܡ̇ܪܹܬܼ ܐܲܝܠܹܝܢ ܕܐܵܡ̇ܪܹܬܼ>
    text <ܘܠܵܐ ܣܦ݂ܲܩ ܪܸܥܝܵܢܝ ܠܡܹܐܚܲܕܼ ܣܵܟܼܵܐ ܕܐܲܝܠܹܝܢ ܕܐܸܡ̇ܪܹܬܼ ܀>
    text <܃ܐܸܡ̇ܪܹܬܼ ܕܲܟܼܬܼܝܼܒܼ ܕܥܲܠ̣ ܒܵܪܘܝܵܐ ܠܒܹܝܬܼ ܐܲܒܼܪܵܗܵܡ>
    text <ܠܵܐ ܗ̄ܘ̣ܵܐ ܒܣܵܟܼܵܐ ܡܸܣܬܲܝܟܼܵܢܵܐ ܐܸܠܵܐ ܒܚܸܙܘܵܐ ܀>
    text <܃ܒܚܸܙܘܵܐ ܕܓܲܒܼܪܵܐ ܚܙ̣ܵܐ ܠܐܲܠܵܗܵܐ ܐܲܒܼܪܵܡ ܓܲܒܼܪܵܐ>
    text <ܘܩܲܒܿܠܹܗ ܒܒܲܝܬܹܿܗ ܐܲܝܟ ܕܲܠܓܲܒܼܪܵܐ ܡܸܬܼܚܲܙܝܵܢܵܐ ܀>
    text <܃ܐܲܝܟ ܕܲܠܓܲܒܼܪܵܐ ܐܸܡ̇ܪܹܬܼ ܕܩܲܒܿܠܹܗ ܠܵܘ ܒܲܟܼܝܵܢܵܐ>
    text <ܒܲܟܼܠܵܐ ܡܟܼܵܢܵܐ ܐܲܠܵܗܘܼܬܼܵܐ ܕܬܸܚܙܹܝܗ̇ ܥܲܝܢܵܐ ܀>
    text <܃ܠܵܘ ܠܲܟܼܝܵܢܹܗ ܚܙ̣ܵܐ ܐܲܒܼܪܵܗܵܡ ܒܚܸܙܘܵܐ ܕܲܚܙ̣ܵܐ>
    text <ܐܸܠܵܐ ܒܐ̄ܪܵܙܵܐ ܕܡܸܬܼܡܲܠܲܠ ܗ̄ܘ̣ܵܐ ܒܦܲܓܼܪܵܐ ܕܡܸܢܹܗ ܀>
    text <܃ܒܦܲܓܼܪܵܐ ܕܡܸܢܹܗ ܡܲܦܢܹܐ ܗ̄ܘ̣ܵܐ ܟܠ ܠܘܵܬܼ ܝܼܕܲܥܬܹܗ>
    text <ܘܩܲܕܹܿܡ ܣܲܒܿܪܹܗ ܣܒܲܪܬܼܵܐ ܕܡܲܠܝܵܐ ܚܲܝܹ̈ܐ ܠܐ̄ܢܵܫܵܐ ܀>
    text <܃ܚܲܝܹ̈ܐ ܕܐ̄ܢܵܫܵܐ ܟܣܹܝܢ ܗ̄ܘ̣ܵܘ ܡ̣ܢ ܟܠ ܒܐܲܠܵܗ ܟܠܵܐ>
    text <ܘܲܓܼܠ̣ܵܐ ܐܸܢܘܿܢ ܠܥܹܝܢ ܟܠ ܒܸܪ̈ܝܵܢ ܒܝܲܕܼ ܐܲܒܼܪܵܗܵܡ ܀>
    text <܃ܟܠܵܗ̇ ܒܪܝܼܬܼܵܐ ܡܸܬܼܒܲܩܝܵܐ ܗ̄ܘ̣ܵܬܼ ܒܚܸܙܘܹܐ ܕܐܲܒܼܪܵܐ>
    text <ܘܠܵܐ ܣܵܒܼ̇ܥܵܐ ܗ̄ܘ̣ܵܬܼ ܠܡܸܚܙܵܐ ܚܙܵܬܼܵܐ ܕܠܵܐ ܡܸܬܼܚܲܙܝܵܐ ܀>
    text <܃ܡܠܝܼܠܹ̈ܐ ܘܚܲܪ̈ܫܹܐ ܡܬܿܕܲܡܪܝܼܢ ܗ̄ܘ̣ܵܘ ܒܩܵܠܵܐ ܘܫܸܬܼܩܵܐ>
    text <ܕܡ̇ܢܲܐ ܗ̄ܝܼ ܗܵܕܹܐ ܕܲܟܼܢܝܼܫ ܥܵܠܡܵܐ ܠܒܲܝܬܹܿܗ ܕܐܲܒܼܪܵܡ ܀>
    text <܃ܡܠܝܼ̈ܠܹܐ ܝܲܬܿܝܼܪ ܡܸܬܿܕܲܡܪܝܼܢ ܗ̄ܘ̣ܵܘ ܒܗܵܢܵܐ ܬܲܗܪܵܐ>
    text <܃ܒܕܲܩܢܹܝܢ ܗܵܘܢܵܐ ܠܲܡܚܵܪ ܫܲܦܝܼܪ ܒܲܕܼܠܵܐ ܓܲܠ̈ܝܵܢ>
    text <܃ܠܗܘܿܢ ܗ̄ܘ̣ ܫܵܘܬܸܿܦ ܡܲܬܼܩܸܢ ܟܠܵܐ ܒܐ̄ܪܵܙ ܓܸܠܝܵܢܹܗ>
    text <ܒܲܕܼܫܲܪܝܼܪܝܼܢ ܠܡܸܛܲܪ ܐ̄ܪܵܙܵܐ ܕܒܹܝܬܼ ܠܹܗ ܘܲܠܗܘܿܢ ܀>
    text <܃ܐ̄̈ܪܵܙܵܐ ܗ̄ܘ̣ܵܐ ܓܹܝܪ ܕܲܡܟܲܣܲܝ ܗ̄ܘ̣ܵܐ ܡ̣ܢ ܟܠ ܒܸܪ̈ܝܵܢ>
    text <ܘܲܓܼܠ̣ܵܝܗܝ ܠܲܬܼܪܹܝܢ ܟܝܵܢܹ̈ܐ ܡܠܝܼܠܹ̈ܐ ܥܝܼܪܹ̈ܐ ܘܐ̄ܢܵܫܵܐ ܀>
    text <܃ܠܲܬܼܪܹܝܢ ܥܝܼܪܹ̈ܐ ܘܚܲܕ ܒܲܪܢܵܫܵܐ ܓܠ̣ܵܐ ܨܸܒܼܝܵܢܹܗ>
    text <܃ܘܚܵܘܝܼ ܐܸܢܘܿܢ ܐ̄ܪܵܙܵܢܵܐܝܼܬܼ ܐ̄ܪܵܙ ܟܲܣܝܬܹܗ>
    text <܃ܐ̄ܪܵܙܵܐ ܕܚܘܼܒܹܿܗ ܥܬܼܝܼܕܼ ܗ̄ܘ̣ܵܐ ܕܢܸܓܼܠܹܐ ܒܝܲܕܼ ܒܲܪܢܵܫܵܐ>
    text <ܘܸܡܛܠ ܗܵܕܹܐ ܕܒܲܪ̣ ܪ̈ܘܼܚܵܢܹܐ ܘܥܲܠ ܨܹܝܕܼ ܐܲܒܼܪܵܡ ܀>
    text <܃ܬܲܗܪܵܐ ܗ̄ܘ̣ܵܬܼ ܓܹܝܪ ܗܵܝ̇ ܡܲܥܲܠܬܵܐ ܘܛܵܒ̣ ܬܲܗܝܼܪܵܐ>
    text <ܘܟܲܓܼ ܓܲܠܝܵܐ ܗ̄ܘ̣ܵܬܼ ܠܵܐ ܓܲܠܝܵܐ ܗ̄ܘ̣ܵܬܼ ܠܲܕܚܵܙܹ̇ܝܢ ܠܵܗ̇ ܀>
    text <܃ܠܵܐ ܪ̈ܘܼܚܵܢܹܐ ܡܸܣܬܲܟܼܠܝܼܢ ܗ̄ܘ̣ܵܘ ܒܚܹܝܠ ܣܘܼܟܵܠܵܗ̇>
    text <ܘܠܵܐ ܐܲܒܼܪܵܗܵܡ ܝܵ̇ܕܲܥ ܗ̄ܘ̣ܵܐ ܐܵܗ̇ ܕܡܵܢܲܐ ܗ̄ܝܼ ܘܥܲܠ ܡ̇ܢ ܀>
    text <܃ܒܚܸܙܘܵܗ̇ ܒܲܠܚܘܿܕܼ ܡܸܬܼܒܲܩܹܝܢ ܗ̄ܘ̣ܵܘ ܒܲܪܵܢܵܫܐܝܼܬܼ>
    text <ܘܲܠܣܘܼܟܵܠܵܗ̇ ܠܵܐ ܣܵܦ̇ܩܝܼܢ ܗ̄ܘ̣ܵܘ ܠܡܸܬܼܩܲܪܵܒܼܘܼ ܀>
    text <܃ܨܸܒܼܝܵܢ ܟܲܣܝܵܐ ܡܚܲܟܹܿܡ ܗ̄ܘ̣ܵܐ ܠܗܘܿܢ ܠܥܲܒܼܕܲܝ̈ ܟܲܣܝܵܐ>
    text <ܕܠܵܐ ܢܸܫܬܲܚܩܘܼܢ ܒܲܒܼܥܵܬܼ ܟܲܣܝܵܐ ܕܠܵܐ ܡܸܬܿܕܲܪܟܵܐ ܀>
  block
    text <܃ܒܚܹܝܠ ܨܸܒܼܝܵܢܹܗ ܡܸܬܼܒܲܩܹܝܢ ܗ̄ܘ̣ܵܘ ܕܠܵܐ ܣܲܒܼܥܘܼܬܼܵܐ>
    text <ܘܠܵܐ ܫܵܠܹ̇ܝܢ ܗ̄ܘ̣ܵܘ ܡ̣ܢ ܕܲܠܡܸܒܼܥܵܐ ܒܥܵܬܼܵܐ ܕܲܥܠܵܘܗܝ ܀>
    text <܃ܚܸܒܼܠܹ̈ܐ ܕܚܘܼܒܵܐ ܥܵܨܹ̇ܝܢ ܗ̄ܘ̣ܵܘ ܠܹܗ ܠܗܵܘܢܵܐ ܕܵܒܼܗܘܿܢ>
    text <ܕܐܸܡܲܬܼܝ ܢܵܘܠܸܕܼ ܪܸܡܙܵܐ ܟܲܣܝܵܐ ܚܹܝܠ ܟܲܣܝܘܼܬܹܗ ܀>
    text <܃ܠܣܘܼܟܵܠ ܡܸܠܹ̈ܐ ܡܸܬܼܝܲܐܒܼܝܼܢ ܗ̄ܘ̣ܵܘ ܥܝܼܪܹ̈ܐ ܘܐܲܒܼܪܵܡ>
    text <ܘܲܡܣܲܟܹܿܝܢ ܗ̄ܘ̣ܵܘ ܕܢܸܚܙܘܿܢ ܡܸܕܹܿܡ ܐܲܝܟ ܪܸܓܼܬܼܗܘܿܢ ܀>
    text <܃ܒܗܵܕܹܐ ܪܸܓܿܬܼܵܐ ܡܸܫܬܲܚܩܝܼܢ ܗ̄ܘ̣ܵܘ ܓܲܒܹ̈ܐ ܬܪ̈ܲܝܗܘܿܢ>
    text <܃ܕܡܵܢܲܐ ܗ̄ܝܼ ܗܵܕܹܐ ܕܲܣܝܸܟ ܗܘ̤ ܠܹܗ ܟܲܕܼ ܠܵܐ ܣܲܝܸܟ>
    text <ܘܲܥܲܠ̣ ܒܲܚܙܵܬܼܵܐ ܕܠܵܐ ܡܸܬܚܲܙܝܵܐ ܠܘܵܬܼ ܒܲܝܬܹܿܗ ܀>
    text <܃ܡܵܢܵܐ ܩܲܒܸܿܠ ܕܢܲܬܼܩܸܢ ܠܹܗ ܟܠ ܙܢܲܝ̈ ܫܵܪܵܘܼܬܼܵܐ>
    text <ܕܗܵܐ ܠܵܐ ܡܩܲܒܸܿܠ ܟܝܵܢ ܐܝܼܬܼܘܼܬܹܗ ܦܲܓܼܪ̈ܵܢܝܵܬܼܵܐ ܀>
    text <܃ܗܵܐ ܕܠܵܐ ܐܘܼܟܼܠܵܐ ܡܲܚܸܐ ܒܚܲܝܠܹܗ ܐܵܦ ܠܲܟܼܝܵܢܲܢ>
    text <ܘܐܲܝܟܢ ܣܲܥ̣ܪܵܗ̇ ܠܗܵܕܹܐ ܕܲܣܥ݂ܲܪ ܬܲܗܪܵܐ ܗ̄ܝܼ ܟܠܵܗ̇ ܀>
    text <܃ܬܲܗܪܵܐ ܪܲܒܵܐ ܡܲܠܝܵܐ ܗ̄ܝܼ ܡܸܠܬܼܵܐ ܕܐܸܡ݂ܲܪ ܡܘܼܫܹܐ>
    text <ܕܡܵܪܐ ܒܪܝܼܬܼܵܐ ܡܸܣܬܲܝܒܲܪ ܗ̄ܘ̣ܵܐ ܡ̣ܢ ܒܸܪ̈ܝܵܬܹܗ ܀>
    text <܃ܠܵܐ ܡܸܬܼܡܲܠܠܵܐ ܡܸܠܬܼܵܐ ܡܸܠܬܼܵܐ ܕܐܸܡܲܪ ܒܲܪ ܥܸܒܼܪ̈ܵܝܹܐ>
    text <ܕܐܝܼܬܼܝܵܐ ܕܥܲܠ ܟܠ ܣܡܝܼܟ ܗ̄ܘ̣ܵܐ ܒܐܲܪܥܵܐ ܥܲܡ ܬܘܼܩܵܢܹܗ ܀>
    text <܃ܐܵܕܫܹ̈ܐ ܓܠܲܝܵ̈ܐ ܣܕ̣ܪ ܐܲܒܼܪܵܗܵܡ ܠܵܐ ܓܲܠܝܵܐ>
    text <ܘܡܲܢ ܠܵܐ ܢܸܬܼܡܲܗ ܕܥܵܐܹ̇ܠ ܐܘܼܟܼܠܵܐ ܒܠܵܐ ܪܘܼܟܵܒܼܵܐ ܀>
    text <܃ܒܪ̈ܓܼܫܹܐ ܘܙܵܘܥܹ̈ܐ ܡܸܬܼܒܲܩܹܝܢ ܗ̄ܘ̣ܵܘ ܐܵܦ ܚܲܙܵܝܹ̈ܐ>
    text <ܘܟܲܓܼ ܚܵܙܹܿܝܢ ܗ̄ܘ̣ܵܘ ܠܵܐ ܚܵܙܹ̇ܝܢ ܗ̄ܘ̣ܵܘ ܫܲܪܝܼܪܵܐܝܼܬܼ ܀>
    text <܃ܠܵܘ ܒܲܫܪܵܪܵܐ ܗܘ̤ܵܬܼ ܗܵܝ̇ ܕܲܗܘ̤ܵܬܼ ܒܒܲܝܬܹܿܗ ܕܐܲܒܼܪܵܐ>
    text <ܐܵܠܵܐ ܒܐ̄ܪܵܙܵܐ ܕܠܵܐ ܡܸܬܼܡܲܠܲܠ ܡ̣ܢ ܡܲܠܵܠܹ̈ܐ ܀>
    text <܃ܠܵܐ ܡܸܬܼܡܲܠܲܠ ܟܝܵܢ ܐܝܼܬܼܘܼܬܼܵܐ ܡ̣ܢ ܡܲܠܵܠܹ̈ܝܢ>
    text <ܡܵܕܹܝܢ ܠܵܐ ܗܘ̤ܵܬܼ ܗܵܝ̇ ܕܐܸܬܼܡܲܠܠܲܬ̤ ܐܲܝܟ ܕܐܸܬܼܡܲܠܠܲܬ̤ ܀>
    text <܃ܡܸܠܹ̈ܐ ܗ̤ܘܲܝ̈ ܓܹܝܪ ܕܠܵܐ ܪܘܼܟܵܒܼܵܐ ܕܲܟܼܬܲܒܼ ܡܘܼܫܹܐ>
    text <ܘܲܡܪ̈ܲܟܼܒܼܵܐ ܗ̣̄ܘܲܝ̈ ܘܠܵܐ ܡܪ̈ܲܟܼܒܼܵܢ ܗ̣̄ܘܲܝ̈ ܓܘܼܫܡܵܢܵܐܝܿܬܼ ܀>
    text <܃ܠܵܘ ܓܘܼܫܡܵܐ ܗ̄ܘ̣ܵܐ ܕܐܲܢܝܼܚ ܐܲܒܼܪܵܡ ܒܐܘܼܟܼܠܵܐ ܘܫܸܩܝܵܐ>
    text <ܐܸܠܵܐ ܚܙܵܬܼܵܐ ܕܡܸܬܿܬܿܨܝܼܪܵܐ ܗ̄ܘ̣ܵܬܼ ܒܸܠܥܵܕܼ ܓܘܼܫܡܵܐ ܀>
    text <܃ܠܵܘ ܦܲܓܼܪܵܐ ܗ̄ܘ̣ܵܐ ܕܐܸܚܲܝܼܕܼ ܐܝܼ̈ܕܹܐ ܦܲܓܼܪ̈ܵܢܝܵܬܼܵܐ>
    text <ܐܸܠܵܐ ܪܘܼܚܵܐ ܕܩܲܛܝܼܢ ܚܲܝܠܹܗ ܡ̣ܢ ܪ̈ܘܼܚܵܢܹܐ ܀>
    text <ܠܵܐ ܗ̄ܘ̣ܵܬ ܒܪܸ̈ܓܼܫܹܐ ܡܸܬܼܒܲܠܥܝܼܢ ܗ̄ܘ̣ܵܘ ܙܢܲܝ̈ ܡܹܐܟܼܘܼܠܬܵܐ ܀>
  block
    text <ܐܸܠܵܐ ܒܐܵܐܲܪ ܡܸܬܿܛܲܠܲܩ ܗ̄ܘ̣ܵܐ ܐܘܼܟܼܠܵܐ ܓܫܝܼܡܵܐ ܀>
    text <܃ܚܲܝܠܵܐ ܗ̄ܘ̣ܵܐ ܓܹܝܪ ܐܲܠܵܗܵܝܵܐ ܕܲܣܥ݂ܲܪ ܗܵܠܹܝܢ>
    text <ܗܵܘ ܕܲܦܫܝܼܩ ܠܹܗ ܕܡ̣ܢ ܠܵܐ ܡܸܕܹܿܩ ܢܨܘܼܪ ܟܠܡܸܕܹܿܡ ܀>
    text <܃ܠܐܲܒܼܪܵܡ ܐܲܢܝܼܚ ܒܐܲܝܠܹܝܢ ܕܲܣܥ݂ܲܪ ܒܒܲܝܬܹܿܗ ܕܐܲܒܼܪܵܡ>
    text <ܕܢܸܓܼܡܘܿܪ ܨܹܐܕܼܵܘܗܝ ܫܘܼܘܕܵܝ ܡܸܠܵܘ̈ܗܝ ܒܝܲܕܼ ܣܘܼܥܪ̈ܵܢܹܐ ܀>
    text <܃ܦܘܼܢܵܝ ܥܲܡܡܹ̈ܐ ܕܲܒܼܝܲܕܼ ܪܲܪܥܹܗ ܐܸܫܬܵܘܕܲܝܼ ܠܹܗ>
    text <ܘܚܵܘܝܹܗ ܝܵܬܹܗ ܐܲܟܼܡܵܐ ܐܲܟܼܡܵܐ ܕܣܵܦܹ̇ܩ ܐ̄ܢܵܫܵܐ ܠܡܸܚܙܵܐ ܀>
    text <܃ܠܵܐ ܣܵܦܹ̇ܩ ܗ̄ܘ̣ܵܐ ܥܒܼܝܼܕܼܵܐ ܠܡܸܚܙܵܐ ܠܲܡܬܵܩܢܵܢܹܗ>
    text <ܘܡܸܛܠ ܗܵܕܹܐ ܨܵܪ̣ ܕܸܡ̈ܘܵܬܼܵܐ ܩܕܼܵܡ ܒܵܒܼܵܬܹ̈ܗ ܀>
    text <܃ܕܸܡ̈ܘܵܬܼܵܐ ܗ̣̄ܘܲܝ̈ ܕܲܚܙܵܐ ܐܲܒܼܪܵܡ ܒܥܲܝܢܹ̈ܐ ܕܦܲܓܼܪܵܐ>
    text <ܠܵܘ ܕܸܡ̈ܘܵܬܼܵܐ ܚܲܬܿܝܼ̈ܬܼܵܬܼܵܐ ܐܸܠܵܐ ܕܘܼܡܝܵܐ ܀>
    text <܃ܕܘܼܡܝܵܐ ܗ̄ܘ̣ܵܐ ܓܹܝܪ ܟܠܡܵܐ ܕܲܗܘ̤ܵܐ ܒܗܵܘ̇ ܓܸܠܝܵܢܵܐ>
    text <ܚܸܙܘܵܐ ܕܐ̄ܢܵܫܵܐ ܘܡܲܡܠܠܵܐ ܕܐ̄ܢܵܫܵܐ ܘܐܘܼܟܼܠܵܐ ܕܐ̄ܢܵܫܵܐ ܀>
    text <܃ܐܲܠܵܗ ܟܠܵܐ ܗ̄ܘ̣ ܕܲܣܥ݂ܲܪ ܗܵܕܹܐ ܚܲܟܿܝܼܡܵܐܝܼܬܼ>
    text <ܐܲܟܼܡܵܐ ܕܲܡܥܵܕܼ ܚܲܝܠܹܗ ܠܡܸܣܥܲܪ ܒܟܼܠܗܘܿܢ ܕܵܪܹ̈ܐ ܀>
    text <܃ܒܪܝܼܬܼܵܐ ܕܲܒܼܪ̣ܵܐ ܐܸܬܼ݂ܵܐ ܠܡܸܣܥܲܪ ܒܝܲܕܼ ܐܲܒܼܪܵܗܵܡ>
    text <ܘܚܵܘܝܹܗ ܚܘܼܒܹܿܗ ܒܗܵܘ̇ ܐܸܣܟܹܿܡܵܐ ܕܚܵܘܝܼ ܠܐܕܼܵܡ ܀>
    text <܃ܚܘܼܒܵܐ ܪܲܒܵܐ ܚܵܘܝܹܗ ܠܐܵܕܼܵܡ ܒܓܼܵܘ ܦܲܪܕܲܝܣܵܐ>
    text <ܘܕܲܛܥ̣ܵܐ ܚܘܼܒܹܿܗ ܡ̣ܝܼܬܼ ܒܲܚܛܝܼܬܼܵܐ ܘܚܵܝܸܒܼ ܗܘ̤ ܘܝܲܠܕܵܘ̈ܗܝ ܀>
    text <܃ܚܵܘܒܲܬܼ ܐܵܕܼܵܡ ܐܸܬܼ݂ܵܐ ܕܢܸܦܪܘܿܥ ܒܒܹܝܬܼ ܐܲܒܼܪܵܗܵܡ>
    text <ܘܲܠܒܸ݂ܫ ܕܘܼܡܝܵܐ ܕܗܵܘ̇ ܐܸܣܟܹܿܡܵܐ ܕܐܲܬܼܪܵܐ ܕܲܥܕܹܢ ܀>
    text <܃ܥܒܼܵܪ ܦܘܼܩܕܵܢܵܐ ܕܡܸܬܼܒܲܛܲܠ ܗ̄ܘ̣ܵܐ ܒܗܵܝ̇ ܡܹܐܟܼܘܼܠܬܵܐ>
    text <ܘܲܫܪܵܝ ܡܵܘܬܵܐ ܡܸܬܼܒܲܕܹܿܩ ܗ̄ܘ̣ܵܐ ܒܒܲܛܢܹܗ ܕܐܝܼܣܚܵܩ ܀>
    text <܃ܬܪܹܝܢ ܡ̣ܝܼܬܼܘ ܒܲܥܕܹܢ ܒܐܘܼܟܼܠܵܐ ܕܦܹܐܪܵܐ ܚܵܘܵܐ ܘܐܵܕܼܵܡ>
    text <ܘܲܬܼܪܹܝܢ ܢܲܚܸܩ ܝܘܿܡ ܓܸܠܝܵܢܵܐ ܠܣܲܪܵܐ ܘܐܲܒܼܪܵܡ ܀>
    text <܃ܡܝܼ̈ܬܹܐ ܗ̄ܘ̣ܵܘ ܓܹܝܪ ܣܲܪܵܐ ܘܐܲܒܼܪܵܐ ܒܥܲܩܪܘܼܬܼ ܦܲܓܼܪܵܐ>
    text <ܐܲܝܟ ܗܵܘ̇ ܡܵܘܬܵܐ ܕܚܵܘܵܐ ܘܐܵܕܼܵܡ ܒܐܘܼܟܼܠܵܐ ܕܦܹܐܪܵܐ ܀>
    text <܃ܣܒܲܪܬܼܵܐ ܛܵܒܼܬܼܵܐ ܕܢܘܼܚܵܡ ܟܠܵܐ ܫܡ݂ܲܥ ܐܲܒܼܪܵܗܵܡ>
    text <ܒܗܵܝ̇ ܒܲܪܬܼ ܩܵܠܵܐ ܕܢܸܗܘܹܐ ܝܲܠܕܵܐ ܠܣܲܪܵܐ ܐܲܢ̄ܬܿܬܼܵܟ ܀>
    text <܃ܗܵܝ̇ ܒܲܪܬܼ ܩܵܠܵܐ ܕܲܩܥ̣ܵܬ̤ ܠܐܵܕܼܵܡ ܕܥܲܦܪܵܐ ܬܸܗܘܹܐ>
    text <ܗܝܸ ܩܪܵܬ̤ ܠܐܲܒܼܪܵܡ ܕܗܵܐ ܡܢܲܚܸܡ ܐ̄ܢܵܐ ܡܝܼܬܼܘܼܬܼ ܦܲܓܼܪܵܟ ܀>
    text <ܟܠܹܗ ܓܸܢܣܵܐ ܐܵܕܼܵܡܵܝܵܐ ܚܝ̣ܵܐ ܒܐܲܒܼܪܵܗܵܡ܃>
  block
    text <ܒܗܵܝ̇ ܕܲܒܼܙܲܪܥܹܗ ܦܵܢܹ̇ܝܢ ܥܲܡܡܹ̈ܐ ܠܘܵܬܼ ܒܵܪܘܵܝܵܐ ܀>
    text <܃ܦܘܼܢܵܝ ܥܲܡܡܹ̈ܐ ܡܸܬܼܒܲܕܿܩ ܗ̄ܘ̣ܵܐ ܒܚܸܙܘܹܐ ܕܐܲܒܼܪܵܡ>
    text <ܘܫܲܝܢܵܐ ܪܲܒܵܐ ܕܒܹܝܬܼ ܒܵܪܘܿܝܵܐ ܘܲܕܼܒܼܪ̈ܝܵܬܹܗ ܀>
    text <܃ܫܲܝܢܵܐ ܪܲܒܵܐ ܡܠܹܐ ܗ̄ܘ̣ܵܐ ܒܲܝܬܹܿܗ ܕܐܲܒܼܵܐ ܕܟܼܠܵܐ>
    text <ܘܲܡܕܲܝܠܝܼܢ ܗ̄ܘ̣ܵܘ ܫܡܲܝܵܐ ܘܐܲܪܥܵܐ ܒܝܘܿܡ ܫܵܪܘܼܬܹܗ ܀>
    text <܃ܡܵܪܹܐ ܒܪܝܼܬܼܵܐ ܣܡܝܼܟ ܗ̄ܘ̣ܵܐ ܒܪܹܫܵܐ ܕܚܲܝ̈ܠܘܵܬܹܗ>
    text <ܘܲܡܫܲܝܢܝܼܢ ܗ̄ܘ̣ܵܘ ܟܸܢ̈ܫܲܝ ܪܵܘܡܵܐ ܥܲܡ ܐܲܪ̈ܥܵܢܹܐ ܀>
    text <܃ܟܠ ܥܲܡ ܟܠܵܐ ܡܸܬܼܒܲܣܲܡ ܗ̄ܘ̣ܵܐ ܒܲܚܠܘܿܠ ܚܘܼܒܵܐ>
    text <ܘܲܡܗܲܠܠܝܼܢ ܗ̄ܘ̣ܵܘ ܟܝܵܢܹ̈ܐ ܥܒܼܝܼ̈ܕܹܐ ܠܫܸܡ ܥܵܒܼܘܿܕܼܵܐ ܀>
    text <܃ܫܒܼܝܼܚ ܒܵܪܘܿܝܵܐ ܩܥ̣ܵܘ ܪ̈ܘܼܚܵܢܹܐ ܒܒܹܝܬܼ ܐܲܒܼܪܵܗܵܡ>
    text <ܕܚܵܘܝܼ ܚܘܼܒܹܿܗ ܘܫܲܝܢܲܢ ܥܲܡܹܗ ܘܠܲܢ ܥܲܡ ܟܠܵܐ ܀>
    text <܃ܫܵܘܹ̇ܐ ܠܫܘܼܒܼܚܵܐ ܗܵܘ̇ ܕܲܡܣܲܝܟܼܝܼܢ ܥܵܠܡܹ̈ܐ ܒܣܵܟܹܗ>
    text <ܕܬܲܝܬܿܝܼ ܢܲܦܫܹܗ ܘܐܲܓܸܿܣ ܥܲܡܲܢ ܥܲܠ ܦܵܬܼܘܿܪܵܐ ܀>
    text <܃ܠܹܗ ܚܲܝܵܒܼܝܼܢ ܫܡܲܝܵܐ ܘܐܲܪܥܵܐ ܚܕܼܵܐ ܬܵܘܕܿܝܼܬܼܵܐ>
    text <ܕܬܲܪܓܸܿܡ ܥܲܡܲܢ ܩܵܠܹ̈ܐ ܕܫܲܝܢܵܐ ܟܕܼ ܠܵܐ ܒܥ݂ܲܝܢܵܝܗܝ ܀>
    text <܃ܐܘܿ ܟܡܵܐ ܪܲܒܵܐ ܚܕܲܬܵܐ ܕܲܣܥ݂ܲܪ ܡ̇ܪܹܐ ܒܪܝܼܬܼܵܐ>
    text <ܕܟܲܕܼ ܗܘ̤ ܒܟܼܠܵܐ ܣܲܝܸܟ ܝܵܬܹܗ ܒܲܚܕܼܵܐ ܕܘܼܟܵܐ ܀>
    text <܃ܐܘ̇ ܠܗܵܘ̇ ܚܲܝܠܵܐ ܕܐܲܚܝܼܕܼ ܟܠܵܐ ܒܪܸܡܙܵܐ ܕܚܲܝܠܹܗ>
    text <ܕܚܵܘܝܼ ܝܵܬܹܗ ܐܲܝܟ ܡܸܣܟܹܿܢܵܐ ܩܕܼܵܡ ܬܘܼܩܵܢܹܗ ܀>
    text <܃ܠܗܵܘ̇ ܓܼܙܵܐ ܕܙܵܐܹ̇ܝܢ ܥܵܠܡܹ̈ܐ ܡ̣ܢ ܡܵܘܗܲܒܼܬܹܗ>
    text <ܕܿܫܐ̣ܸܠ ܙܸܕܸܩܵܐ ܡ݂ܢ ܒܲܪ ܒܲܝܬܹܿܗ ܐܲܝܟ ܚܵܕܼܘܿܪܵܐ ܀>
    text <܃ܙܸܕܸܩܵܐ ܕܚܘܼܒܵܐ ܩܲܪܸܒܼ ܐܲܒܼܪܵܡ ܠܡܲܬܸܩܸܢ ܟܠܵܐ>
    text <ܘܦܲܪܥܹܗ ܐܲܓܼܪܵܐ ܝܲܠܕܵܐ ܕܝܵܗܹ̇ܒܼ ܚܲܝܹ̈ܐ ܠܐ̄ܢܵܫܵܐ ܀>
    text <܃ܚܲܝܹ̈ܐ ܕܐ̄ܢܵܫܵܐ ܟܣܹܝܢ ܗ̄ܘ̣ܵܘ ܒܐܝܼܣܚܵܩ ܝܲܠܕܹܿܗ ܕܐܲܒܼܪܵܡ>
    text <ܘܡܸܬܼܝܲܒܿܠܝܼܢ ܗ̄ܘ̣ܵܘ ܡ̣ܢ ܚܲܕܼ ܠܲܐ̄ܚܪܹܝܢ ܐܲܝܟ ܪܲܗܒܼܘܿܢܵܐ ܀>
    text <܃ܕܵܪܵܐ ܠܕܼܵܪܵܐ ܡܲܫܠܸܡ ܗ̄ܘ̣ܵܐ ܠܹܗ ܠܪܲܗܒܼܘܿܢ ܐܲܒܼܪܵܡ>
    text <ܥܕܲܡ̇ܐ ܕܡܲܢܲܥ ܠܕܼܵܪܵܐ ܕܝܼܠܹܗ ܕܪܹܫܝܼܬܼ ܚܲܝܲܝ̈ܢ ܀>
    text <܃ܪܹܫܝܼܬܼ ܚܲܝܹ̈ܐ ܡܸܬܼܚܵܘܝܵܐ ܗ̄ܘ̣ܵܬܼ ܡ̣ܢ ܐ̄ܢܵܫܘܼܬܲܢ>
    text <ܘܩܲܕܹܿܡ ܒܲܕܿܩܹܗ ܒܝܲܕܼ ܓܸܠܝܵܢܵܐ ܕܚܵܘܝܼ ܠܐܲܒܼܪܵܡ ܀>
    text <܃ܗܵܕܹܿܐ ܗ̄ܝܼ ܥܸܠܬܼܵܐ ܕܟܼܠܹܗ ܫܲܪܒܵܐ ܕܐܸܫܬܲܥܝܼܢܲܢ>
    text <ܘܒܼܵܗ̇ ܐܲܣܝܼܪ̈ܵܢ ܩܲܪܸ̈ܡܵܝܵܬܼܵܐ ܘܲܐ̄ܚܪ̈ܵܝܵܬܼܵܐ ܀>
    text <܃ܗܵܢܵܘ̇ ܣܵܟܼܵܐ ܕܲܡܣܲܝܟܼܝܼܢ ܒܹܗ ܥܵܠܡܹ̈ܐ ܘܕܼܵܪܹ̈ܐ>
    text <ܘܲܠܓܼܵܘ ܡܸܢܹܗ ܚܒܼܝܼܫ ܪܘܼܟܵܒܼܵܐ ܕܪܵܘܡ̇ܐ ܘܥܘܼܡܩܵܐ ܀>
  block
    text <܃ܦܵܘܠܘܿܣ ܣܵܗܹ̇ܕܼ ܕܲܒܼܢܵܡܘܿܣܵܐ ܚܒܼܝܼܫ ܟܠܡܸܕܹܿܡ>
    text <ܘܗܘ̤ ܢܵܡܘܿܣܵܐ ܣܵܟܹܗ ܡܫܝܼܚܵܐ ܗ̄ܘ̣ ܕܲܡܣܲܝܸܟ ܟܠ ܀>
    text <܃ܗܘ̤ܝܘܼ ܡܫܝܼܚܵܐ ܕܡܸܬܼܡܲܠܲܠ ܗ̄ܘ̣ܵܐ ܒܒܹܝܬܼ ܐܲܒܼܪܵܗܵܡ>
    text <ܘܲܒܼܐ̄ܪܵܙ ܫܲܝܢܹܗ ܡܣܝܼܟ ܗ̄ܘ̣ܵܐ ܡ̇ܪܵܐ ܥܲܡ ܒܸܪ̈ܝܵܬܹܗ ܀>
    text <܃ܠܹܗ ܠܗܵܢ ܫܲܝܢܵܐ ܕܲܗܘ̤ܵܐ ܒܚܲܪܬܼܵܐ ܒܚܲܕܼ ܡ̣ܢ ܐ̄ܢܵܫܵܐ>
    text <ܠܹܗ ܩܲܕܹܿܡ ܨܵܪ ܒܗܵܝ̇ ܚܫܵܡܝܼܬܼܵܐ ܕܒܹܝܬܼ ܐܲܒܼܪܵܗܵܡ ܀>
    text <܃ܗܵܘ̇ ܒܘܼܣܵܡܵܐ ܠܵܐ ܡ̇ܝܘܿܬܼܵܐ ܕܗܵܘܹ̇ܐ ܒܪܵܘܡܵܐ>
    text <ܗܘ̤ܝܘܼ ܕܲܥܒ݂ܲܕܼܘ ܡܵܪܵܐ ܘܥܲܒܼܕܵܘ̈ܗܝ ܒܹܝܬܼ ܐܲܪ̈ܥܵܢܹܐ ܀>
    text <ܒܲܠܡܹܐܝܢ ܫܲܝܢܵܐ ܡܲܫܪܸܐ ܟܲܣܝܵܐ ܟܠ ܥܲܡ ܟܠܵܐ ܀>
    text <ܘܝܲܗ̣̄ܒܼ ܪܲܗܒܼܘܿܢܵܐ ܕܗܵܝ̇ ܕܲܥܬܼܝܼܕܼܵܐ ܒܗܵܕܹܐ ܕܲܗܘ̤ܵܬܼ ܀>
    text <܃ܗܵܐ ܗ̤ܘܲܝ̈ ܟܠܗܹܝܢ ܡ̣ܢ ܡ̇ܪܹ ܟܠ ܒܝܲܕܼ ܐܲܒܼܪܵܗܵܡ>
    text <ܬܵܘ ܢܸܬܼܒܲܩܸܐ ܚܲܬܿܝܼܬܵܐܝܼܬܼ ܒܥܸܠܬܼܵܐ ܕܲܒܼܗܹܝܢ ܀>
    text <܃ܗܵܐ ܕܪܲܫ̣ ܐܘܼܪܚܵܐ ܐܝܼܬܼܝܵܐ ܟܲܣܝܵܐ ܠܡܸܪܕܼܵܐ ܠܘܲܥܕܹܿܗ>
    text <ܬܵܘ ܢܸܬܼܚܲܟܲܡ ܠܡܸܛܲܪ ܛܲܟܼܣܵܐ ܕܲܣܬܼܝܼܪ̈ܵܬܼܵܐ ܀>
    text <܃ܗܵܐ ܓܠ̣ܵܐ ܘܚܵܘܝܲܢ ܪܲܒܿܘܼܬܼ ܚܘܼܒܹܿܗ ܒܝܲܕܼ ܐ̄ܢܵܫܵܐ>
    text <ܬܵܘ ܢܸܬܼܚܲܦܲܛ ܠܡܹܐܣܲܪ ܚܘܼܒܿܢ ܠܘܵܬܼ ܨܸܒܼܝܵܢܹܗ ܀>
    text <܃ܗܵܐ ܨܒ̣ܵܐ ܘܲܩܪ̣ܵܢ ܠܡܸܬܼܒܲܣܵܡܘܼ ܒܲܫܒܼܝܼ̈ܚܵܬܹܗ>
    text <ܘܝܲܗ̣̄ܒܼܠܲܢ ܛܘܼܦܸܣܵܐ ܒܐܘܼܟܼܠܵܐ ܕܐܸܟܲܠ̣ ܒܹܝܬܼ ܐܲܒܼܪܵܗܵܡ ܀>
    text <܃ܐܘܼܟܼܠܵܐ ܓܫܝܼܡܵܐ ܬܲܩܸܢ ܐܲܒܼܪܵܡ ܠܠܵܐ ܓܘܼܫܡܵܢܵܐ>
    text <ܘܐܸܡ݂ܲܪ ܕܐܸܟܲܠ̣ ܟܲܓܼ ܠܵܐ ܐܸܟܼܠ̣ ܡܸܛܠ ܚܘܼܒܹܿܗ ܀>
    text <܃ܕܠܵܐ ܕܹܝܢ ܐܸܟܲܠ̣ ܛܵܟ ܣܵܗ̇ܕܿܝܼܢ ܠܲܢ ܡܠܝܼܠܹ̈ܐ ܘܚܲܪ̈ܫܹܐ>
    text <ܒܗܵܝ̇ ܕܲܡܦܵܣܝܼܢ ܕܲܟܼܝܵܢ ܟܲܣܝܵܐ ܕܠܵܐ ܪܘܼܟܵܒܼܵܐ ܗ̄ܘ̣ ܀>
    text <܃ܠܵܘ ܠܲܟܼܝܵܢܹܗ ܓܠ̣ܵܐ ܒܓܸܠܝܵܢܵܐ ܕܲܠܘܵܬܼ ܥܲܒܼܕܹܿܗ>
    text <ܠܥܲܒܼܕܹܿܗ ܚܲܟܸܿܡ ܕܢܸܗܘܹܐ ܚܵܢܹ̇ܐ ܠܢܝܼܫܵܐ ܕܚܘܼܒܹܿܗ ܀>
    text <܃ܪܵܚ̇ܡܵܐ ܛܵܒܼܵܐ ܩܪ̣ܵܝܗܝ ܠܐܲܒܼܪܵܗܵܡ ܡܸܛܠ ܚܘܼܒܹܿܗ>
    text <ܘܐܲܠ̣ܦܹܗ ܠܡܸܛܲܪ ܛܲܟܼܣܵܐ ܕܚܘܼܒܵܐ ܠܘܵܬܼ ܒܵܪܘܝܹܗ ܀>
    text <܃ܒܣܲܓܵܝܼ̈ܐܵܬܼܵܐ ܒܩܵܝ̣ܗܝ ܠܲܬܼܪܝܼܨܵܐ ܟܲܕܼ ܝܵ̇ܕܲܥ ܠܹܗ>
    text <ܕܢܸܗܘܘܿܢ ܝܵܕܼܥܝܼܢ ܕܵܪܹ̈ܐ ܕܐܵܬܹܿܝܢ ܙܢܲܝ̈ ܒܘܼܩܝܵܢܹܗ ܀>
    text <܃ܡ̣ܠܲܟ ܠܹܗ ܝܲܠܕܵܐ ܘܝܲܗ̣̄ܒܼ ܠܹܗ ܝܲܠܕܵܐ ܘܫܲܪܲܪ ܡܸܠܵܘ̈ܗܝ>
    text <ܘܲܦܢ̣ܵܐ ܘܲܒܼܥ̣ܵܝܗܝ ܕܢܸܗܘܹܐ ܕܸܒܼܚܵܐ ܠܪܹܝܚ ܨܸܒܼܝܵܢܹܗ ܀>
    text <܃ܕܸܒܼܚܵܐ ܪܵܓܲܢܝ ܕܲܬܼܩܲܪܸܒܼ ܠܝܼ ܐܲܒܼܪܵܡ ܪܵܚܹܡܝ>
    text <ܐܲܢܝܼܚ ܨܸܒܼܝܵܢܝ ܒܕܸܒܼܚܵܐ ܕܲܒܼܪܵܟ ܕܪܵܚܹܝ̇ܡ ܐܲܢ̄ܬܿ ܠܝܼ ܀>
    text <܃ܒܝܲܕܼ ܢܸܣܝܵܢܵܐ ܝܸܠܦܹ̇ܬܼ ܚܘܼܒܵܟ ܕܪܵܚ̇ܡܵܐ ܐܢ̄ܬܿ ܛܵܒܼܵܐ>
    text <ܘܗܲܢܝܼܐܐ ܠܵܟ ܢܝܵܚܬܵܐ ܕܪ̈ܵܚܡܲܝܟ ܛܵܒܼ ܡ̣ܢ ܢܲܦܸܫܵܟ ܀>
    text <܃ܣܲܓܿܝ̣ ܒ̣ܣܸܡ ܠܝܼ ܐܘܼܟܼܠܵܐ ܕܚܘܼܒܵܟ ܛܵܒܼ ܡ̣ܢ ܟܠܢܵܫ>
    text <ܡ̣ܢ ܢܸܣܝܵܢܵܐ ܕܗܵܝ̇ ܫ̇ܪܘܼܬܼܵܐ ܕܲܒܼܓܼܵܘ ܒܲܝܬܵܟ ܀>
  block
    text <܃ܒܗܵܝ̇ ܓܲܠܝܵܐܝܼܬܼ ܓܠܹ̇ܝܬܼ ܒܲܣܝܼܡܘܼܬܼܝ ܠܥܹܝܢ ܪ̈ܘܼܚܵܢܹܐ>
    text <ܘܗܵܫܵܐ ܒܲܝܢܲܝ ܘܠܵܟ ܨܵܒܹ̇ܐ ܐ̄ܢܵܐ ܕܲܬܼܢܝܼܚ ܨܸܒܼܝܵܢܝ ܀>
    text <܃ܐ̄̈ܪܵܙܵܐ ܪܲܒܵܐ ܟܣܸܐ ܒܝܼ ܡܸܡܬܼܘܿܡ ܥܲܡ ܐܲܠܵܗܘܼܬܼܝ>
    text <ܘܲܡܛܲܝܲܒܼ ܐ̄ܢܵܐ ܕܐܸܓܼܠܹܐ ܗܵܫܵܐ ܒܹܝܬܼ ܠܝܼ ܠܚܘܼܒܵܟ ܀>
    text <܃ܡܸܕܹܿܡ ܣܝܼܡ ܠܝܼ ܡ̣ܢ ܫܘܼܪܵܝܵܐ ܕܠܵܐ ܫܘܼܪܵܝܵܐ>
    text <ܘܲܡܣܲܪܗܲܒܼ ܐ̄ܢܵܐ ܕܐܹܚܵܘܹܝܘܗܝ ܠܵܟ ܐܲܝܟ ܕܸܠܪܵܚܡܵܐ ܀>
    text <܃ܒܪܝܼܬܼܵܐ ܚܕܲܬܵܐ ܡܛܲܝܲܒܼ ܪܸܥܝܵܢܝ ܕܐܸܒܼܪܸܐ ܒܬܸܢܝܵܐ>
    text <ܘܠܵܟ ܩܵܪܹܐ ܐ̄ܢܵܐ ܒܫܵܘܬܵܦܘܼܬܼܵܐ ܕܥܲܡ ܬܘܼܩܵܢܵܗ̇ ܀>
    text <܃ܒܝܲܕܼ ܒܲܪܢܵܫܵܐ ܣܵܥ݁ܲܪ ܐ̄ܢܵܐ ܠܵܗ̇ ܠܟܲܣܝܼܘܼܬܼ ܨܸܒܼܝܵܢܝ>
    text <ܘܠܹܗ ܥܵܒܹ̇ܕܼ ܐ̄ܢܵܐ ܚܲܕܼ ܡܸܨܥܵܝܵܐ ܒܹܝܬܼ ܠܝܼ ܠܐ̄ܢܵܫܵܐ ܀>
    text <܃ܒܡܸܨܥܵܝܘܼܬܹܗ ܡܚܵܘܹܐ ܐ̄ܢܵܐ ܚܘܼܒܿܝ ܠܥܹܝܢ ܟܠܒܸܪ̈ܝܵܢ>
    text <ܐܲܟܼܡܵܐ ܕܚܵܝܼܬܼ ܒܗܵܘ̇ ܬܘܼܩܵܢܵܐ ܕܫܘܼܪܵܝ ܘܲܒܼܢܹ̈ܐ ܀>
    text <܃ܒܲܨܠܸܡ ܐ̄ܢܵܫܵܐ ܓܠܹ̇̄ܝܬܼ ܥܲܠ ܟܲܣܝܘܼܬܼܝ ܒܪܵܫܝܼܬܼ ܕܲܒܼܪܹܝ̇ܬܼ>
    text <ܕܐܝܼܬܿܝܼ ܘܐܝܼܬܲܝ ܩܢܘܿܡܹ̈ܐ ܬܠܵܬܼܵܐ ܒܲܟܼܝܵܢܵܐ ܚܲܕܼ ܀>
    text <܃ܒܗܵܢܵܐ ܟܝܵܢܵܐ ܕܠܵܐ ܐܸܬܼܟܲܝܲܢ ܡ̣ܢ ܐܘܼܡ̇ܢܵܐ>
    text <ܒܹܗ ܟܲܢܝܼܬܹܿܗ ܠܲܨܠܸܡ ܐ̄ܢܵܫܵܐ ܟܲܕܼ ܬܲܩܸܢ̇ܬܹܿܗ ܀>
    text <܃ܡܸܛܠܵܬܹܗ ܒܪܹܝܬܼ ܟܠܡܸܕܹܿܡ ܕܲܟܼܣܸܐ ܘܲܓܼܠܸܐ>
    text <ܘܠܹܗ ܐܲܩܝܼܡܹܬܼ ܐܲܦܸܛܪܘܿܦܵܐ ܥܲܠ ܬܘܼܩܵܢܲܝ̈ ܀>
    text <܃ܒܹܗ ܐܵܦ ܗܵܫܵܐ ܓܵܡܲ݁ܪ ܐ̄ܢܵܐ ܠܹܗ ܠܚܘܼܒܿܝ ܒܲܥܒܼܵܕܹܵܐ>
    text <ܘܲܡܚܲܕܹܿܬܼ ܐ̄ܢܵܐ ܒܪܝܼܬܼܵܐ ܕܥܸܬܼܩܲܬ̤ ܒܡܵܝܘܿܬܼܘܼܬܼܵܐ ܀>
    text <܃ܡ̇ܘܬܼܵܐ ܚܲܒ̣ܿܠܹܗ ܠܦܲܐܝܘܼܬܼ ܬܘܼܩܵܢܝ ܒܥܸܠܲܬܼ ܐ̄ܢܵܫܵܐ>
    text <ܘܒܹܗ ܒܒܲܪܢܵܫܵܐ ܡܚܲܕܹܿܬܼ ܐ̄ܢܵܐ ܟܠ ܥܲܡ ܒܲܪܢܵܫܵܐ ܀>
    text <܃ܠܒܸܢܬܲܬܼ ܫܹܐܪ̣̈ܐ ܣܵܥܲ݁ܪ ܐ̄ܢܵܐ ܠܵܗ̇ ܠܗܵܕܹܐ ܕܐܸܡ̇ܪܹܬܼ>
    text <ܕܠܵܐ ܢܸܬܼܚܲܬܿܪܘܼܢ ܕܡܸܚܣܲܢ ܚ݂ܲܣܢܘܼܢܝ ܒܛܘܼܥܝܲܝ ܕܐܵܕܼܵܡ ܀>
    text <܃ܒܹܗ ܟܹܝܬܼ ܒܐܵܕܼܵܡ ܡܚܵܘܹܐ ܐ̄ܢܵܐ ܠܗܘܿܢ ܫܘܼܠܛܵܢ ܡ̇ܪܘܼܬܼܝ>
    text <ܘܲܒܼܚܲܝܵܒܼܵܐ ܡܲܪܸܣ ܐ̄ܢܵܐ ܠܗܘܿܢ ܕܲܟܼܡܵܐ ܫܲܦܠܝܼܢ ܀>
    text <܃ܒܡܵܘܬܵܐ ܚܲܝܒܼܘܼܗܝ ܠܐܵܕܼܵܡ ܨܲܠܡܵܐ ܕܲܨܠܸܡ ܟܲܣܝܘܼܬܼܝ>
    text <ܘܲܒܼܝܲܕܼ ܡ̇ܘܬܵܐ ܫܵܪܹ̇ܐ ܐ̄ܢܵܐ ܠܹܗ ܠܢܝܼܪܹܗ ܕܡ̇ܘܬܵܐ ܀>
    text <܃ܚܛܝܼܬܼܵܐ ܥܒ݂ܲܕܬܹܗ ܠܡܵܘܬܵܐ ܡ̇ܘܬܵܐ ܥܲܠ ܡ̇ܝ̈ܘܿܬܹܐ>
    text <ܘܲܒܼܡܵܝܘܿܬܼܵܐ ܥܵܛܹ̇ܐ ܐ̄ܢܵܐ ܠܵܗ̇ ܡ̣ܢ ܡ̇ܝ̈ܘܿܬܹܐ ܀>
    text <܃ܒܡܸܠܟܹܿܗ ܕܒܼܝܼܫܵܐ ܩܢܲܬ̤ ܫܘܼܠܛܵܢܵܐ ܚܛܝܼܬܼܵܐ ܘܡ̇ܘܬܵܐ>
    text <ܘܠܵܐ ܪܵܓܵܐ ܠܝܼ ܕܢܸܗܘܘܿܢ ܥܲܒܼܕܲܝ̈ ܥܲܒܼ̈ܕܹܿܐ ܕܲܐ̄ܚܪܹܝܢ ܀>
    text <ܕܝܼܠܝ ܐܝܼܬܿܝܗܘܿܢ ܟܠ ܕܐܝܼܬܲܝܗܘܿܢ ܡܠܝܼܠܹ̈̄ܐ ܘܚܲܪ̈ܫܹܐ܃>
  block
    text <ܘܠܵܐ ܡܲܗܡܹܐ ܐ̄ܢܵܐ ܡ̣ܢ ܬܘܼܩܵܢܵܐ ܕܲܥܒ݂ܲܕܼ ܐܝܼܕܲܝ̈ ܀>
    text <܃ܡ̣ܢ ܠܵܐ ܡܸܕܹܿܡ ܒܪܹܝܬܼ ܟܠܡܸܕܹܿܡ ܐܲܝܟ ܠܝܼ>
    text <ܘܗܵܫܵܐ ܒܡܸܕܹܿܡ ܡܚܲܕܹܿܬܼ ܐ̄ܢܵܐ ܠܹܗ ܕܬܼܘܼܒܼ ܠܵܐ ܢܹܐܒܲܕܼ ܀>
    text <܃ܒܐ̄ܢܵܫܵܐ ܚܲܬܿܡܹܬܼ ܗܵܘ̇ ܬܘܼܩܵܢܵܐ ܕܿܗܘ̤ܵܐ ܒܪܵܫܝܼܬܼ>
    text <ܘܲܒܼܒܲܪܢܵܫܵܐ ܡܚܲܕܲܬܼ ܐ̄ܢܵܐ ܟܠ ܥܲܡ ܒܲܪܢܵܫܵܐ ܀>
    text <܃ܡܸܢܵܟ ܐܲܒܼܪܵܡ ܓܵܒܹܿܐ ܐ̄ܢܵܐ ܠܹܗ ܠܗܵܢ ܒܲܪܢܵܫܵܐ>
    text <ܡܸܛܠ ܚܘܼܒܵܐ ܕܚܵܘܝܼܬܿ ܨܹܐܕܲܝ ܡ̣ܢ ܟܠ ܕܲܗܘ̤ܵܘ ܀>
    text <܃ܠܵܟ ܩܵܪܹܢܵܐ ܐܲܒܼܵܐ ܕܐ̄ܢܵܫܵܐ ܕܲܗܘ̤ܵܘ ܘܗܵܘܹ̇ܝܢ>
    text <ܚܠܵܦ ܕܲܪܚܸܡ̣ܬܵܢܝ ܘܲܣܢܲܝܬܿ ܛܘܼܥܝܲܝ ܕܟܼܠܕܼܵܝܘܼܬܼܵܐ ܀>
    text <܃ܒܪܵܟ ܥܵܒܹ̇ܕܼ ܐ̄ܢܵܐ ܡ̇ܪܵܐ ܘܡܲܠܟܵܐ ܥܲܠ ܬܘܼܩܵܢܲܝ̈>
    text <ܕܢܸܕܲܥ ܟܠܢܵܫ ܕܫܲܪܝܼܪ ܘܲܒܼܚܝܼܪ ܫܡܵܐ ܕܣܵܡܹ̇ܬܼ ܠܵܟ ܀>
    text <܃ܐܲܒܼܵܐ ܕܥܲܡܡܹ̈ܐ ܩܪܹܝ̇ܬܹܵܟ ܐܲܒܼܪܵܡ ܒܹܝܬܼ ܐܲܪ̈ܥܵܢܹܐ>
    text <ܘܲܡܚܲܬܸܿܡ ܐ̄ܢܵܐ ܫܡܵܟ ܒܲܥܒܼܵܕܼܵ̈ܐ ܒܝܲܠܕܵܐ ܕܡܸܢܵܟ ܀>
    text <܃ܒܝܲܠܕܼܵܐ ܕܡܸܢܵܟ ܡܣܲܝܸܟ ܐ̄ܢܵܐ ܠܹܗ ܠܟܼܠܹܗ ܨܸܒܼܝܵܢܝ>
    text <ܘܐܲܝܟ ܕܲܒܼܢܵܘܣܵܐ ܡܲܥܡܲܪ ܐ̄ܢܵܐ ܒܹܗ ܡܠܝܼ̈ܠܹܐ ܘܚܲܪ̈ܫܹܐ ܀>
    text <܃ܗܲܝܟܲܠ ܡܲܠܟܿܘܼܬܼܝ ܥܵܒܹ̇ܕܼ ܐ̄ܢܵܐ ܠܹܗ ܠܝܲܠܕܵܟ ܐܲܒܼܪܵܡ>
    text <ܘܒܹܗ ܡܩܲܒܸܿܠ ܐ̄ܢܵܐ ܣܸܓܼܕܲܬܼ ܚܘܼܒܵܐ ܚܘܼܒܵܐ ܡ̣ܢ ܟܠ ܒܸܪ݁ܝܵܢ ܀>
    text <܃ܒܹܗ ܣܵܓܼ̇ܕܵܐ ܠܝܼ ܒܪܝܼܬܼܵܐ ܕܲܒܼܪܹܝ̇ܬܼ ܡ̣ܢ ܠܵܐ ܡܸܕܲܡ>
    text <ܘܝܵܗܹ̇ܒܼ ܐ̄ܢܵܐ ܠܹܗ ܫܡܵܐ ܝܲܩܝܼܪܵܐ ܕܫܸܡ ܐܲܠܵܗܘܼܬܼܝ ܀>
    text <܃ܗܵܠܹܝܢ ܡܲܠܸܠ̣ ܩܢܹܐ ܩܵܠܵܐ ܥܲܡ ܐܲܒܼܪܵܗܵܡ>
    text <ܠܵܐ ܗ̄ܘ̣ܵܐ ܒܓܸܠܝܵܐ ܐܸܠܵܐ ܒܐ̄ܪܵܙܵܐ ܕܠܵܐ ܡܸܬܼܡܲܠܲܠ ܀>
    text <܃ܠܵܐ ܡܸܬܼܡܲܠܲܠ ܐ̄ܪܵܙ ܟܲܣܝܘܼܬܼܵܐ ܒܦܘܼܡ ܡܲܠܠܹ̈ܐ>
    text <ܘܟܲܕܼ ܛܵܒܼ ܥܲܣ̈ܩܵܢ ܡܲܠܸܠ̣ ܐܸܢܹܝܢ ܥܲܡ ܐܲܒܼܪܵܗܵܡ ܀>
    text <܃ܥܲܡ ܐܲܒܼܪܵܗܵܡ ܡܲܠܸܠ ܟܲܣܝܵܐ ܕܠܵܐ ܡܸܬܼܡܲܠܲܠ>
    text <ܘܐܲܠܦܹܗ ܛܲܟܼܣܵܐ ܕܲܢܩܲܪܸܒܼ ܠܹܗ ܕܸܒܼܚܵܐ ܕܲܒܼܪܹܗ ܀>
    text <܃ܕܸܒܼܚܵܐ ܕܚܘܼܒܵܐ ܒܵܥܹ̇ܐ ܐ̄ܢܵܐ ܠܵܟ ܪܵܚܹܡܝ>
    text <ܩܲܪܸܒܲܝܗܝ ܠܝܼ ܐܲܟܼܡܵܐ ܕܬܼܵܒܲܥ̇ ܛܲܟܼܣܵܐ ܕܚܘܼܒܵܐ ܀>
    text <܃ܗܡܲܝܪܵܐ ܕܫܲܝܢܵܐ ܥܬܼܝܼܕܼ ܐ̄ܢܵܐ ܕܐܸܣܲܒܼ ܡ̣ܢ ܝܲܠܕܵܬܹ̈ܗ>
    text <ܕܪܘܿܫ ܠܹܗ ܐܘܼܪܚܵܐ ܒܕܸܒܼܚܵܐ ܕܐ̄ܪܵܙܵܐ ܠܗܵܘ̇ ܕܲܫܪܵܪܵܐ ܀>
    text <܃ܝܵ̇ܕܲܥܢܵܐ ܠܹܗ ܠܙܲܪܥܵܐ ܕܡܸܢܵܟ ܕܡܸܬ ܥܲܕܿܠܵܢܵܐ ܗ̄ܘ̣>
    text <ܘܡܸܬܼܥܲܕܿܠܝܼܢ ܒܝܼ ܟܲܓܼ ܓܵܡܲ݁ܪ ܐ̄ܢܵܐ ܨܸܒܼܝܵܢܝ ܒܲܒܼܪܵܟ ܀>
    text <ܒܕܸܒܼܚܵܐ ܕܠܵܐ ܕܡ̇ܐ ܡܲܟܸܿܣ ܐ̄ܢܵܐ ܠܵܗ̇ ܠܚܸܪܚܵܘܼܬܼܗܘܿܢ܃>
  block
    text <ܕܠܵܐ ܢܸܬܼܥܲܕܿܠܘܼܢ ܡܵܐ ܕܡܸܫܬܲܡܲܫ ܕܸܒܼܚܵܐ ܕܩܘܼܫܬܵܐ ܀>
    text <܃ܕܒܲܪ ܟܹܝܬܼ ܠܲܒܼܪܵܟ ܠܐܝܼܣܚܵܩ ܝܲܠܕܵܟ ܕܪܵܚܹ̇ܡ ܐܲܢ̄ܬܿ ܠܹܗ>
    text <ܘܲܥܒܸܕܲܝܗܝ ܠܝܼ ܥܠܵܬܼܵܐ ܒܛܘܼܪܵܐ ܕܐ݁ܵܡܲܪ ܐ̄ܢܵܐ ܠܵܟ ܀>
    text <܃ܐܘܿ ܩܵܠܵܐ ܕܲܟܼܡܵܐ ܪܚܝܼܡ ܗ̄ܘ̣ܵܐ ܘܲܟܼܡܵܐ ܥܣܸܩ ܗ̄ܘ̣ܵܐ>
    text <ܘܡܸܬܼܡܲܠܲܠ ܗ̄ܘ̣ܵܐ ܘܠܵܐ ܡܸܬܼܡܲܠܲܠ ܐܲܟܼܡܵܐ ܕܐܝܼܬܼܵܘܗܝ ܀>
    text <܃ܪܚܝܼܡ ܗ̄ܘ̣ܵܐ ܒܚܘܼܒܵܐ ܠܦܘܼܬܼ ܦܘܼܩܕܵܢܵܐ ܐܲܠܵܗܵܝܵܐ>
    text <ܘܲܥܣܸܩ ܗ̄ܘ̱ܵܐ ܛܵܒܼ ܠܲܡܚܝܼܠܘܼܬܼܵܐ ܕܲܟܼܝܵܢ ܐ̄ܢܵܫܵܐ ܀>
    text <܃ܠܹܗ ܠܲܟܼܝܵܢܵܐܝܼܬ ܡܚܝܼܠܵܐ ܚܲܝܸܠ ܡ̇ܪܹܐ ܟܝܵܢܵܐ>
    text <ܕܢܵܘܕܲܥ ܕܲܡܨܸܐ ܠܡܸܥܨܵܐ ܟܝܵܢܹܗ ܒܪܸܡܚܲܬܼ ܡܵܪܹܗ ܀>
    text <܃ܟܘܼܪ ܒܘܼܚܪܵܢܵܐ ܥܲܒܼ݂ܕܹܿܗ ܠܐܲܒܼܪܵܡ ܡ̇ܪܹܗ ܕܐܲܒܼܪܵܗ>
    text <ܘܐܸܬܼܒܲܚܪܲܬ̤ ܒܹܗ ܡܚܝܼܠܘܼܬܼ ܐ̄ܢܵܫܵܐ ܘܲܩܢ̣ܵܬ̤ ܚܲܝܠܵܐ ܀>
    text <܃ܚܲܝܠܵܐ ܪܲܒܵܐ ܩܢ̣ܵܐ ܪܸܥܝܵܢܹܗ ܕܒܲܪ ܡ̇ܝܘܿܬܹ̈ܐ>
    text <ܘܟܲܕܼ ܡ̇ܚܘܿܬܼܵܐ ܗ̄ܘ̣ ܗܘ̤ܵܐ ܒܪܸܥܝܵܢܹܗ ܠܵܐ ܡ̇ܝܘܿܬܼܵܐ ܀>
    text <܃ܐܘܿ ܠܡܵܝܘܿܬܼܵܐ ܕܲܛܥ̣ܵܐ ܟܝܵܢܵܐ ܕܡ̇ܝܘܿܬܼܘܼܬܹܗ>
    text <ܘܕܼܵܫ ܨܸܒܼܝܵܢܹܗ ܠܥܘܼܩܣܹ̈ܐ ܩ̈ܫܲܝܵܐ ܕܡ̇ܝܘܿܬܼܘܼܬܼܵܐ ܀>
    text <܃ܐܘܿ ܠܚܵܫܘܿܫܵܐ ܕܲܟܼܕܲܝܼܢ ܚܲܫܘ̈ܗܝ ܬܚܹܝܬܼ ܪܸܥܝܵܢܹܗ>
    text <ܘܐܲܪܗܸܛ ܐܸܢܘܿܢ ܒܐܸܣܛܵܕܼܝܼܘܿܢ ܕܚܵܫܘܿܫܘܼܬܹܗ ܀>
    text <܃ܐܘܿ ܠܡܲܬܿܝܼܢܵܐ ܕܲܪܟܸܒܼ ܗܘ̤ ܠܹܗ ܐܲܝܟ ܗܸܢܘܿܟܼܵܐ>
    text <ܘܟܲܒܸܿܫ ܐܸܢܘܿܢ ܠܚܲܫܲܝ̈ ܦܲܓܼܪܹܗ ܘܙܵܘܥܲܝ̈ ܢܲܦܫܹܗ ܀>
    text <܃ܐܘܿ ܪܸܥܝܵܢܵܐ ܕܲܟܼܕܼܝܼܢ ܟܠܹܗ ܒܲܥܡܝܼ̈ܠܵܬܼܵܐ>
    text <ܕܲܫܕܵܐ ܡܸܢܹܗ ܝܘܼܩܪܵܐ ܕܚܲܫܘ̈ܗܝ ܐܲܝܟ ܠܵܐ ܟܕܼܝܼܢܵܐ ܀>
    text <܃ܐܘܿ ܟܡܵܐ ܦܲܓܸܿܕܼ ܝܲܨܪܵܐ ܗܘ̤ ܠܹܗ ܒܩܹܐܡ̇ܐ ܕܫܸܬܼܩܵܐ>
    text <ܘܫܲܠ̣ܝܼ ܘܲܫܬܸ݂ܩ ܡ̣ܢ ܡܲܪܕܿܝܼܬܼܵܐ ܕܪܲܗܛܵܐ ܫܓܼܝܼܫܵܐ ܀>
    text <܃ܐܵܪܵܐ ܠܵܐ ܟܲܝ ܗܪܲܓܼ ܪܸܥܝܵܢܹܗ ܒܐܲܝܠܹܝܢ ܕܲܡܥܵܕܼ>
    text <ܕܡܵܢܲܐ ܗ̄ܝܼ ܗܵܕܹܐ ܚܕܲܬܵܐ ܕܲܒܼܥܵܢ̣ܝ ܐܲܠܵܗ ܟܠܵܐ ܀>
    text <܃ܠܵܐ ܟܲܝ ܐܵܘܠܸܕܼܘ ܙܵܘܥܲܝ̈ ܢܲܦܸܫܹܗ ܙܢܲܝ̈ ܚܘܼܫܒܹ̈ܐ>
    text <ܕܐܸܡܲܬܼܝ ܩܲܪܸܒܼ ܐ̄ܢܵܫܵܐ ܠܐ̄ܢܵܫܵܐ ܕܸܒܼܚܵܐ ܠܟܲܣܝܵܐ ܀>
    text <܃ܚܲܝܠܵܐ ܟܲܣܝܵܐ ܚܲܝܸܠ ܗܵܘܢܹܗ ܕܲܩܢܹܐ ܗܵܘܢܵܐ>
    text <ܘܠܵܐ ܐܸܬܼܪܲܦܝܼ ܒܐܵܓܼܘܿܢ ܚܲܫܹ̈ܐ ܕܦܲܓܼܪܵܐ ܘܢܲܦܫܵܐ ܀>
    text <܃ܚܲܠܝܘܼܬܼ ܚܘܼܒܵܐ ܕܪܸܚܡܲܬܼ ܡ̇ܪܹܗ ܥܨ̣ܵܬܹܗ ܠܟܹܐܢܵܐ>
    text <ܘܦܲܟܲܗ ܠܡܸܪܬܼܵܐ ܠܡܸܪܬܼܵܐ ܕܲܡܙܝܼ̈ܓܼܵܢ ܒܵܗ̇ ܟܝܵܢ̈ܝܵܬܼܵܐ ܀>
    text <ܐܘܿ ܠܵܟ ܐܲܒܼܪܵܡ ܪܵܚ̇ܡܵܐ ܛܵܒܼܵܐ ܕܗܲܝܡܵܢܘܼܬܼܵܐ܃>
  block
    text <ܕܲܛܥ݂ܲܝܬܿ ܐܸܢܹܝܢ ܠܲܪ̈ܚܝܼܡܵܬܼܵܐ ܕܲܩܢܹܐ ܟܝܵܢܵܐ ܀>
    text <܃ܫܲܦܝܼܪ ܗܵܟܹܝܠ ܓܒܼ݂ܵܟ ܗܵܘ̇ ܕܲܓܼܒܼ݂ܵܟ ܡ̣ܢ ܟܠ ܥܲܡܡ̈ܝܼܢ>
    text <ܘܥܲܒܼ݂ܕܵܟ ܪܹܫܵܐ ܠܟܼܠ ܕܲܡܕܲܡܹܐ ܒܪܸܚܡܲܬܼ ܚܘܼܒܵܟ ܀>
    text <܃ܒܪܸܚܡܲܬܼ ܡ̇ܪܹܗ ܓܡܲ݁ܪ ܚܲܡܝܼܡܵܐ ܨܸܒܼܝܵܢ ܡ̇ܪܹܗ>
    text <ܘܲܕܼܒܲܪ ܠܲܒܼܪܹܗ ܕܢܹܐܙܲܠ ܠܐܲܬܼܪܵܐ ܕܐܸܬܼܚܵܘܝܼ ܠܹܗ ܀>
    text <܃ܒܐܲܬܼܪܵܐ ܕܪܲܚܝܼܩ ܦܲܩ̣ܕܹܿܗ ܩܵܠܵܐ ܕܢܸܒܸܿܕܼ ܕܸܒܼܚܹܗ>
    text <ܕܢܸܗܘܹܐ ܒܚܝܼܪܵܐ ܠܥܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܀>
    text <܃ܠܥܹܝܢ ܟܠܒܸܪ̈ܝܵܢ ܡܚܵܘܹܐ ܗ̄ܘ̣ܵܐ ܠܹܗ ܠܚܘܼܡܣܵܢ ܢܲܦܫܹܗ>
    text <ܕܲܟܼܡܵܐ ܡܥܲܙܹܐ ܘܠܵܐ ܡܸܬܼܪܲܦܹܐ ܒܥܲܡܠܵܐ ܕܐܘܼܪܚܹܗ ܀>
    text <܃ܬܠܬܼܵܐ ܝܵܘܡܝܼ̈ܢ ܪܕܼܵܐ ܟܲܕܼ ܫܲܬܿܝ̇ܩ ܡ̣ܢ ܦܘܼܠܵܓܼܵܐ>
    text <ܘܠܵܐ ܓܠ̣ܵܐ ܐ̄ܪܵܙܵܐ ܕܨܸܒܼܝܵܢ ܡܵܪܹܗ ܠܲܒܼܢܲܝ̈ ܒܲܝܬܹܿܗ ܀>
    text <܃ܡ̣ܢ ܟܠ ܒܲܪܢܵܫ ܟܲܣܝܹܗ ܠܐ̄ܪܵܙܵܐ ܕܒܹܝܬܼ ܠܹܗ ܠܡܵܪܹܗ>
    text <ܘܐܵܦܠܵܐ ܠܣܲܪܵܐ ܓܠ̣ܵܐ ܛܘܼܝܵܒܼܵܐ ܕܲܒܼܪܸܥܝܵܬܹܗ ܀>
    text <܃ܒܹܝܬܼ ܠܹܗ ܠܡܵܪܹܗ ܡܟܲܣܹܐ ܗ̄ܘ̣ܵܐ ܠܹܗ ܠܐ̄̈ܪܵܙܵܐ ܕܡ̇ܪܹܗ>
    text <ܕܢܸܗܘܹܐ ܫܲܪܝܼܪ ܫܲܪܝܼܪ ܫܪܵܪܵܐ ܕܚܘܼܒܹܿܗ ܠܡܵܪܵܐ ܕܓܲܒܼ݂ܵܝܗܝ ܀>
    text <܃ܦܘܼܩܕܵܢ ܡ̇ܢܹܗ ܝܲܩܝܼܪ ܗ̄ܘ̣ܵܐ ܠܹܗ ܡ̣ܢ ܟܠ ܡܸܕܹܿܡ>
    text <ܘܐܲܝܟ ܨܸܒܼܝܵܢܹܗ ܡܛܲܝܸܒܼ ܗ̄ܘ̣ܵܐ ܠܹܗ ܠܨܸܒܼܝܵܢ ܢܲܦܫܹܗ ܀>
    text <܃ܒܗܵܢ ܨܸܒܼܝܵܢܵܐ ܐܲܣܝܼܪܝܼܢ ܗ̄ܘ̣ܵܘ ܙܵܘܥܲܝ̈ ܢܲܦܫܹܗ>
    text <ܘܲܡܣܲܟܹܿܐ ܗ̄ܘ̣ܵܐ ܕܡ̇ܢܵܐ ܢܸܗܘܹܐ ܒܫܘܼܠܵܡ ܐܘܼܪܚܹܗ ܀>
    text <܃ܫܠܸ݂ܡ ܡܸܢܝܵܢܵܐ ܕܡܲܪܕܿܝܼܬܼ ܐܘܼܪܚܹܗ ܬܠܵܬܼܵܐ ܝܵܘܡܝܼ̈ܢ>
    text <ܘܐܲܚܹܡ ܥܲܝܢܵܘ̈ܗܝ ܘܲܚܙ̣ܵܝܗܝ ܠܐܲܬܼܪܵܐ ܘܲܚܕܲܝܼ ܠܩܘܼܒܼܠܹܗ ܀>
    text <܃ܒܥܲܝܢܹ̈ܐ ܕܦܲܓܼܪܵܐ ܚܵܘܝܹܗ ܕܘܼܟܿܬܼܵܐ ܕܕܸܒܼܚܵܐ ܕܲܒܼܪܹܗ>
    text <ܘܲܒܼܪܸܥܝܵܢܵܐ ܓܠ̣ܵܐ ܠܹܗ ܛܘܼܦܣܵܐ ܕܗܵܝ̇ ܕܲܥܬܼܝܼܕܼܵܐ ܀>
    text <܃ܕܸܒܼܚܵܐ ܕܩܘܼܫܬܵܐ ܥܬܼܝܼܕܼ ܗ̄ܘ̣ܵܐ ܕܢܸܗܘܹܐ ܒܕܼܘܼܟܲܬܼ ܐ̄ܪܵܙܵܐ>
    text <ܘܚܵܘܝܹܗ ܕܘܼܟܿܬܼܵܐ ܕܢܸܗܘܹܐ ܫܵܠܹ̇ܡ ܐ̄ܪܵܙܵܐ ܠܩܘܼܫܬܵܐ ܀>
    text <܃ܒܗܵܕܹܐ ܕܘܼܟܿܬܼܵܐ ܥܬܼܝܼܕܼ ܗ̄ܘ̣ܵܐ ܕܢܸܗܘܹܐ ܕܸܒܼܚܵܐ ܡܫܝܼܚܵܐ>
    text <ܘܩܲܕܹܿܡ ܒܲܕܿܩܹܗ ܒܕܸܒܼܚܵܐ ܕܐ̄ܪܵܙܵܐ ܩܕܼܵܡ ܣܘܼܥܪ̈ܵܢܹܐ ܀>
    text <܃ܐ̄ܪܵܙܵܐ ܗ̄ܘ̣ܵܐ ܓܹܝܪ ܕܸܒܼܚܹܗ ܕܐܝܼܣܚܵܩ ܕܗܵܘ̇ ܕܲܡܫܝܼܚܵܐ>
    text <ܘܛܵܒܼ ܙܵܕܹ̇ܩ ܗ̄ܘ̣ܵܐ ܕܢܸܗܘܹܐ ܕܵܡܹ̇ܐ ܕܸܒܼܚܵܐ ܠܕܸܒܼܚܵܐ ܀>
    text <܃ܚܹܝܠ ܒܵܪܘܝܵܐ ܡܕܲܡܹܐ ܗ̄ܘ̣ܵܐ ܠܹܗ ܠܨܸܒܼܝܵܢ ܚܘܼܒܹܿܗ>
    text <ܕܠܵܐ ܢܸܬܼܦܲܠܓܼܘܼܢ ܨܵܝ̈ܬܲܝ ܡܸܠܹ̈ܐ ܥܲܠ ܣܘܼܥܪ̈ܵܢܹܐ ܀>
    text <܃ܒܗܵܢ ܪܸܥܝܵܢܵܐ ܗܘ̤ܵܬܼ ܡܲܪܕܿܝܼܬܼܵܐ ܕܝܵܘܡܹ̈ܐ ܬܠܵܬܼܵܐ>
    text <ܕܢܸܗܘ̤ܐ ܣܵܗܹ̇ܕܼ ܕܸܒܼܚܵܐ ܠܕܸܒܼܚܵܐ ܘܛܘܼܦܣܵܐ ܠܩܘܼܫܬܵܐ ܀>
  block
    text <܃ܐܵܦ ܐܲܒܼܪܵܗܵܡ ܠܗܵܢܵܐ ܢܝܼܫܵܐ ܚ̣ܢܵܐ ܪܸܥܝܵܢܹܗ>
    text <ܘܢܵܚܲܬ̤ ܢܲܦܫܹܗ ܒܕܼܘܲܟܲܬܼ ܕܸܒܼܚܵܐ ܕܚܵܘܝܹܗ ܡ̇ܪܹܗ ܀>
    text <܃ܒܕܼܘܼܟܲܬܼ ܕܸܒܼܚܵܐ ܓ̣ܡܲܪ ܨܸܒܼܝܵܢܹܗ ܘܨܸܒܼܝܵܢ ܡ̇ܪܹܗ>
    text <ܘܲܒܼܢ̣ܵܐ ܡܲܕܼܒܿܚܵܐ ܘܲܣܕ݂ܲܪ ܩܲܝܣܹ̈ܐ ܘܦܲܟܼ݂ܪܹܗ ܠܲܒܼܪܹܗ ܀>
    text <܃ܫܡܲܛ݂ ܣܲܟܿܝܼܢܵܐ ܘܥܲܡ ܣܲܟܿܝܼܢܵܐ ܫܡ݂ܲܛ ܨܸܒܼܝܵܢܹܗ>
    text <ܘܲܟܼܠ̣ܵܝܗܝ ܩܵܠܵܐ ܕܢܸܟܼܠܹܐ ܐܝܼܕܹܗ ܡ̣ܢ ܚܲܒܿܝܼܒܹܗ ܀>
    text <܃ܐܲܒܼܪܵܡ ܐܲܒܼܪܵܡ ܩܪ̣ܵܐ ܪܘܼܚܵܢܵܐ ܠܦܲܓܼܪܵܢܵܝܵܐ>
    text <ܕܲܟܼܠܝܼ ܐܝܼܕܼܵܟ ܘܦܘܼܫ ܡ̣ܢ ܩܸܛܠ̇ܐ ܕܕܸܒܼܝܠܐ ܕܲܒܼܪܵܟ ܀>
    text <܃ܦܘܼܫ ܡ̣ܢ ܕܸܒܼܚܵܐ ܕܕܸܡ ܒܲܪܢܵܫܵܐ ܕܲܒܼܥܹ̇ܝܬܼ ܡܸܢܵܟ>
    text <ܘܣܲܒ̣ ܩܲܪܸܒܼ ܠܝܼ ܕܡ̇ܐ ܫܲܬܿܝܼܩܵܐ ܚܠܵܦ ܡܲܠܵܠܵܐ ܀>
    text <܃ܠܵܐ ܒܵܥܹ̇ܐ ܐ̄ܢܵܐ ܕܹܡ ܒܲܪܢܵܫܵܐ ܒܗܵܢܵܐ ܙܲܒܼܢܵܐ>
    text <ܒܲܕܸܠܵܐ ܣܵܦܹ̇ܩ ܕܢܸܥܛܹܐ ܒܲܕܸܡܹܗ ܫܛܵܪ ܚܲܝܵܒܹ̈ܐ ܀>
    text <܃ܠܵܐ ܡܸܬܼܦܲܪܥܵܐ ܚܵܘܼܒܲܬܼ ܐ̄ܢܵܫܵܐ ܒܕܸܡ ܒܲܪܢܵܫܵܐ>
    text <ܥܕܲܡ̇ܐ ܕܗܵܘܹ̇ܐ ܡ̣ܢ ܐ̄ܢܵܫܘܼܬܼܵܐ ܐ̄ܢܵܫ̇ܐ ܓܡܝܼܪܵܐ ܀>
    text <܃ܝܵ̇ܕܲܥ ܐ̇̄ܢܵܐ ܠܹܗ ܠܙܲܒܼܢܵܐ ܕܥܵܗܹ̇ܝܢ ܠܲܓܼܡܝܼܪܘܼܬܼܵܐ>
    text <ܘܠܵܐ ܛܲܥܝܵܐ ܠܝܼ ܕܐܸܡܲܬܼܝ ܦܵܪܹܩ ܐ̄ܢܵܫܵܐ ܐ̄ܢܵܫܵܐ ܀>
    text <܃ܦܘܼܪܩܵܢ ܐ̄ܢܵܫܵܐ ܓܠ݂̇ܝܬܼ ܠܵܟ ܐܲܒܼܪܵܡ ܒܥܸܠܲܬܼ ܕܸܒܼܚܵܐ>
    text <ܠܡܸܕܲܥ ܟܠܢܵܫ ܠܡܸܛܲܪ ܙܲܒܼܢܵܐ ܕܦܘܼܪܩܵܢ ܐ̄ܢܵܫܵܐ ܀>
    text <܃ܐܘܼܪܚܵܐ ܕܼܪܫܹ̇ܬܼ ܒܗܵܕܹܐ ܕܨܐܕܲܝܟ ܠܗܵܝ̇ ܕܲܥܬܼܝܼܪܼܵܐ>
    text <ܕܢܸܪܕܿܘܿܢ ܐ̄ܢܵܫܵܐ ܠܘܲܥܕܵܐ ܕܣܲܒܼܪܵܐ ܕܒܼܘܼܛܵܠ ܡ̇ܘܬܵܐ ܀>
    text <܃ܒܗܵܕܹܐ ܥ̣ܠܬܼܵܐ ܪܲܟܿܒܹ̇ܬܼ ܥ̣ܠܠܹ̈ܐ ܘܲܒܼܥܹ̇ܝܬܼ ܕܸܒܼܚܵܐ>
    text <ܕܐܸܓܼܠܸܐ ܠܐ̄ܢܵܫܵܐ ܟܲܣܝܘܼܬܼ ܨܸܒܼܝܵܢܝ ܕܲܠܘܵܬܼ ܐ̄ܢܵܫܐ ܀>
    text <܃ܒܵܟ ܐܲܒܼܪܵܗܵܡ ܓܠܹ̇ܝܬܼ ܠܲܥܒܼܝܼ̈ܕܹܐ ܨܸܒܝܼܝܵܢܝ ܕܥܲܠ ܟܠ>
    text <ܫܡܲܥ ܘܐܸܬܼܚܲܟܲܡ ܘܚܲܟܸܿܡ ܐ̄ܢܵܫܵܐ ܡ̣ܢ ܚܸܟܼ̈ܡܵܬܼܟ ܀>
    text <܃ܠܵܐ ܕܹܝܢ ܬܸܣܒܲܪ ܕܕܸܒܼܚܵܟ ܐܲܣܠܝܼܬܼ ܐܲܝܟ ܠܵܐ ܓܡܝܼܪܵܐ>
    text <ܗܵܐ ܝܸܗ̄ܒܹ̇ܬܼ ܠܵܟ ܕܬܸܣܥܘܿܪ ܨܸܒܼܝܵܢܝ ܒܕܸܒܼܚܵܐ ܕܐܸܡܪܵܐ ܀>
    text <܃ܐܸܡܪܵܐ ܚܲܪܫܵܐ ܝܵܗܹ̇ܒܼ ܐ̄ܢܵܐ ܠܵܟ ܚܠܵܦ ܡܲܠܵܠܵܐ>
    text <ܘܲܒܼܫܲܬܿܝ̣ܩܵܐ ܡܲܠܸܦ ܐ̄ܢܵܐ ܠܵܟ ܙܢܲܝ̈ ܕܸܒܼܚܵܬܼܵܐ ܀>
    text <܃ܬܠܵܬܼܵܐ ܕܸܒܼܚܹ̈ܐ ܒܵܥܹ̇ܐ ܐ̄ܢܵܐ ܠܵܟ ܕܲܬܼܩܲܪܸܒܼ ܠܝܼ>
    text <ܬܪܹܝܢ ܡܲܠܠܹ̈ܐ ܘܚܿܕܼ ܒܲܬܿܝܼܩܵܐ ܛܘܼܦܸܣܵܐ ܘܩܘܼܫܬܵܐ ܀>
    text <܃ܒܛܘܼܦܣܵܐ ܩܲܒܿܠܹ̇ܬܼ ܡ̇ܘܬܹ̇ܐ ܕܐܝܼܣܚܵܩ ܒܕܸܘܼܟܲܬܼ ܩܘܼܫܬܵܐ>
    text <ܘܲܚܠܵܦ ܐܝܼܣܚܵܩ ܕܡܵܐ ܫܲܬܿܝܼܩܵܐ ܕܐܸܡܪܵܐ ܫܲܠܝܵܐ ܀>
    text <܃ܗܵܐ ܚܲܪܸܡܬܿܟ ܠܡܸܛܲܪ ܛܲܟܼܣܵܐ ܕܫܘܼܠܵܡ ܙܲܒܼܢܹ̈ܐ>
    text <ܫܲܡܠܵܐ ܪܸܓܿܬܼܟ ܒܕܸܒܼܚܵܐ ܕܙܲܒܼܢܵܐ ܘܣܲܟܵܐ ܠܙܲܒܼܢܵܐ ܀>
    text <ܒܓܸܠܝܵܢ ܪܘܼܚܵܐ ܪܡܲܙ̣ ܠܹܗ ܕܲܢܚܘܼܪ ܒܪܹܫ ܐܝܼܠܵܢܵܐ܃>
  block
    text <ܘܲܚܙ̣ܵܘ ܡ̣ܢ ܫܹܠܝ ܐܸܡܪܵܐ ܕܲܬܼܠܸܐ ܒܐ̄ܪܵܙܵܐ ܙܩܝܼܦܵܐ ܀>
    text <܃ܘܲܒܼܬܸܕܼܡܘܼܪܬܿܐ ܕܲܠܘܵܬܼ ܐܲܒܼܪܵܡ ܡܸܣܬܲܥܪܵܐ ܗ̄ܘ̣ܵܬܼ>
    text <ܢܘܼܟܼܪ̈ܵܝܵܢ ܗ̣̄ܘܲܝ̈ ܙܢܲܝ̈ ܕܸܡ̈ܘܵܬܹܗ ܠܲܕܼܟܼܠ ܕܸܡ̈ܘܵܢ ܀>
    text <܃ܟܠܗܘܿܢ ܥܸܪ̈ܒܹܿܐ ܒܐܲܪܥܵܐ ܪܵܥܹ̇ܝܢ ܐܲܪ̈ܥܵܢܹܐ>
    text <ܘܥܸܪܒܹܿܗ ܕܐܲܒܼܪܵܡ ܒܪܹܫ ܐܝܼܠܢܵܐ ܡܸܬܿܬܲܪܣܸܐ ܗ̄ܘ̣ܵܐ ܀>
    text <܃ܒܪܹܫ ܐܝܼܠܵܢܵܐ ܬܠܸܐ ܗ̄ܘ̣ܵܐ ܐܸܡܪܵܐ ܕܐܸܬܼܚܵܘܝܼ ܠܹܗ>
    text <ܘܲܚܠܵܦ ܨܹܨܹ̈ܐ ܩܒ݂ܲܥ ܗ̄ܘ̣ܵܐ ܒܓܼܘܼܫܡܹܗ ܣܵܘܟܲܝ̈ ܩܲܝܣܵܐ ܀>
    text <܃ܙܩܝܼܦܵܐ ܪܟܸܒܼ݂ ܗ̄ܘ̣ܵܐ ܛܘܼܦܣܹܗ ܕܩܘܼܫܬܵܐ ܒܕܼܘܼܡܝܵܐ ܕܩܘܼܫܬܵܐ>
    text <ܘܲܡܚܲܙܲܩ ܗ̄ܘ̣ܵܐ ܟܠܹܗ ܒܟܼܠܹܗ ܐܲܝܟ ܕܲܠܡܵܘܬܵܐ ܀>
    text <܃ܡܵܘܬܵܐ ܕܩܲܝܣܵܐ ܥܬܼܝܼܕܼ ܗ̄ܘ̣ܵܐ ܕܲܡܗܘܼܬܼ ܫܵܪܹ̇ܐ ܡ̇ܘܬܵܐ>
    text <ܘܲܬܼܠ̣ܵܐ ܐܸܡܪܲܐ ܒܪܹܫ ܐܝܼܠܵܢܵܐ ܕܢܲܟܼܪܸܙ ܡ̇ܘܬܹܿܗ ܀>
    text <܃ܘܐܸܠܵܐ ܢܸܒܼܥܹܐ ܕܡ̇ܢܲܐ ܗ̄ܝܼ ܥܸܠܬܼܵܐ ܕܐܸܡܪܵܐ ܒܩܲܝܣܵܐ>
    text <ܘܡܲܢ̣ܘܼ ܕܲܬܼܠܵܝܼܗܝ ܠܒܲܪ ܡ̣ܢ ܛܲܟܼܣܵܐ ܕܓܸܢܣܹ̈ܐ ܚܲܪ̈ܫܹܐ ܀>
    text <܃ܚܲܪ̈ܫܹܐ ܕܠܵܐ ܢܦܸܫ ܒܐܲܪܥܵܐ ܡܥܵܕܝܼܢ ܠܡܸܬܼܗܲܦܵܟܼܘܼ>
    text <ܘܡ̇ܢܲܐ ܗ̄ܝܼ ܗܵܕܹܐ ܕܗܘ̤ ܒܲܠܚܘܿܪܼܵܘܗܝ ܬܠܹܐ ܗ̄ܘ̣ܵܐ ܒܩܲܝܣܵܐ ܀>
    text <܃ܕܠܵܐ ܗܘ̤ ܐܸܣܲܪ ܢܲܦܸܫܹܗ ܒܩܲܝܣܵܐ ܗܵܕܹܐ ܓܲܠܝܵܐ ܗ̄ܝܼ>
    text <ܘܲܐ̄ܚܪܹܝܢ ܦܲܟܼܪܹܗ ܘܲܬܼܠܵܝܼܗܝ ܬܲܡ̇ܢ ܠܵܐ ܫܲܪܝܼܪܵܐ ܀>
    text <܃ܫܪܵܪܵܐ ܣܵܗܹ̇ܕܼ ܘܠܵܐ ܡܸܬܿܕܲܓܿܠܵܐ ܫܲܪܝܼܪܘܼܬܹܗ>
    text <ܕܪܸܡܙܵܐ ܟܲܣܝܵܐ ܬܠܵܝܼܗܝ ܒܐܝܼܠܵܢܵܐ ܒܐ̄ܪܵܙܵܐ ܕܩܘܼܫܬܵܐ ܀>
    text <܃ܐ̄ܪܵܙ ܦܵܪܘܿܩܲܢ ܩܲܕܸܡ ܚܵܘܝܲܢ ܚܵܘܝܲܢ ܪܵܚܹ̇ܡ ܓܸܢܣܲܢ>
    text <ܕܡܵܐ ܕܦܵܪܹܩ ܠܲܢ ܠܵܐ ܢܸܬܿܕܲܡܲܪ ܕܐܲܝܼܟܲܢ ܦܲܪ̣̱ܩܲܢ ܀>
    text <܃ܒܡܵܘܬܵܐ ܕܐ̄̇ܢܵܫܵܐ ܡܸܬܼܦܲܪܩܝܼܢ ܗ̄ܘ̣ܵܘ ܐܵܕܼܵܡ̇ܝܼ̈ܐ>
    text <ܘܩܲܕܹܿܡ ܨܵܪܹܗ ܠܐ̄ܪܵܙ ܦܘܼܪܩܵܢܲܢ ܒܡܵܘܬܵܐ ܕܐܸܡܪܵܐ ܀>
    text <܃ܐܸܡܪܵܐ ܩܪ̣ܵܝܗܝ ܗ̄ܘ̣ܵܐ ܐܵܦ ܝܘܿܚܲܢܵܢ ܠܦܵܪܹܩ ܓܸܢܣܲܢ>
    text <ܒܗܵܝ̇ ܕܵܥܬܼܝܼܕܼ ܗ̄ܘ̣ܵܐ ܕܢܸܦܪܘܿܩ ܚܲܝܲܝ̈ܢ ܒܕܸܒܼܚܵܐ ܕܡܵܘܬܹܿܗ ܀>
    text <܃ܡ̣ܢ ܥܸܪ̈ܒܹܿܐ ܗ̄ܘ̣ܵܐ ܥܸܪܒܵܐ ܕܲܦܪ݂ܲܩ ܚܲܝܵܘ̈ܗܝ ܕܠܝܼܣܚܲܩ>
    text <ܘܡ̣ܢ ܐ̄ܢܵܫܵܐ ܗ̄ܘ̣ܵܐ ܕܲܦܪ̣ܵܩ ܐ̄ܢܵܫܵܐ ܒܡܵܘܬܹܿܗ ܠܐ̄ܢܵܫܵܐ ܀>
    text <܃ܐܘܼܪܚܵܐ ܕܡ̇ܘܬܹܿܗ ܕܪܲܫ ܫܲܬܿܝܼܩܵܐ ܕܦܲܨܝܼ ܠܐܝܼܣܚܵܩ>
    text <ܘܗܵܕܲܐ ܗ̄ܝܼ ܕܐܸܡܲܪ ܕܲܚܙܵܢܝ ܐܲܒܼܪܵܡ ܘܲܚܕܼܝܼ ܒܝܘܿܡ ܡܵܘܬܿܝ ܀>
    text <܃ܝܵܘܡ̇ܐ ܕܡ̇ܘܬܹܿܗ ܚܙ̣ܸܵܐ ܐܲܒܼܪܵܗܵܡ ܠܵܐ ܗ̄ܘ̣ܵܐ ܕܿܚܙ̣ܵܐ>
    text <ܐܸܠܵܐ ܕܲܚܙ̣ܵܐ ܒܝܲܕܼ ܓܸܠܵܝܵܢܵܐ ܝܵܘܡ̇ܐ ܕܡ̇ܘܬܹܿܗ ܀>
    text <܃ܡ̇ܘܬܹܿܗ ܟܣܹܐ ܗ̄ܘ̣ܵܐ ܒܡܵܘܬܹܿܗ ܕܐܸܡܼܪܵܐ ܕܲܕܼܒܲܝܼܚ ܐܲܒܼܪܵܡ>
    text <ܘܲܒܼܦܘܼܪܩܵܢܵܐ ܕܲܕܼܒܼܝܼܚܘܼܬܹܗ ܚܲܝܹ̈ܐ ܕܟܼܠ ܐ̄ܢܵܫ ܀>
    text <܃ܘܐܸܢ ܐܵܡܲ݁ܪ ܐ̄ܢܵܫ ܕܪܘܼܟܵܒܼ ܡܸܠܹ̈ܐ ܗ̄ܘ̣ ܡܹܐܡܪܵܐ ܕܐܸܡ̇ܪܹܬܼ>
    text <ܢܹܐܡܲܪ ܡ̇ܕܹܝܢ ܗܘ̤ ܡ̣ܢ ܕܝܼܠܹܗ ܘܐ̄ܢܵܐ ܡܩܲܒܸܿܠ ܀>
    text <ܢܚܵܘܹܝܢܝ ܚܲܝܠܵܐ ܕܣܘܼܟܵܠ ܡܸܠܵܘ̈ܗܝ ܡ̣ܢ ܕܲܟܼܬܼܝܼ̈ܒܼܵܢ܃>
  block
    text <ܘܫܵܠܹ̇ܡ ܐ̄ܢܵܐ ܠܹܗ ܕܫܲܦܝܼܪ ܥܲܕܼܠܲܢܝ ܐܲܝܟ ܕܲܠܣܲܟܼܠܵܐ ܀>
    text <܃ܠܵܐ ܒܲܪܢܵܫܵܐ ܠܵܘ ܣܲܟܼܠܵܐܝܼܬܼ ܕܲܟܼܬܼܝܼ̈ܒܼܵܢ>
    text <ܘܠܵܘ ܡ̣ܢ ܪܸܥܝܵܢܝ ܒܕܹܝ̇ܬܼ ܣܘܼܟܵܠܵܐ ܘܚܲܝܠܵܐ ܕܲܒܼܗܹܝܢ ܀>
    text <܃ܠܹܗ ܗ̄ܘ̣ ܠܢܝܼܫܵܐ ܕܲܟܼܬܼܝܼ̈ܒܼܵܬܵܐ ܚ̣ܢܵܘ ܚܘܼܫܵܒܼܵܝ̈>
    text <ܘܡ̣ܢ ܩܸܪܝܵܢܗܹܝܢ ܝܸܠܦܹ̇ܬܼ ܕܐܹܡܲܪ ܥܲܠ ܣܘܼܟܵܠܗܹܝܢ ܀>
    text <܃ܠܵܐ ܗ̄ܘ̣ܵܐ ܒܛܘܼܦܣܵܐ ܕܠܵܐ ܫܲܪܝܼܪ̈ܵܢ ܫܲܪܪܹܬܼ ܡܸܠܲܝ̈>
    text <ܐܸܠܵܐ ܒܐ̄ܪ̈ܵܙܹܐ ܕܚܵܢܹ̇ܝܢ ܣܲܓܿܝܼ ܠܩܘܼܫܬܵܐ ܓܲܠܝܵܐ ܀>
    text <܃ܩܘܼܫܬܵܐ ܣܵܗܹ̇ܕܼ ܕܠܵܐ ܣܛܵܬ̤ ܡܸܠܲܬܼܝ ܡ̣ܢ ܨܹܝܕܼ ܩܘܼܫܬܵܐ>
    text <ܘܠܵܐ ܚܲܠܸܦܬܹܿܗ ܠܲܫܪܵܪ ܡܸܠܵܘ̈ܗܝ ܒܡܸܠܹ̈ܐ ܕܙܹܐܦܵܐ ܀>
    text <܃ܡܸܢ̣ܘ ܕܩܘܼܫܬܵܐ ܝܸܠܦܹ̇ܬܼ ܕܐܹܡܲܪ ܡܹܐܡܪܵܐ ܕܿܥܠܵܘܗܝ>
    text <ܘܐܲܝܟ ܕܸܠܪܲܒܵܐ ܝܸܗ̄ܒܹ̇ܬܼ ܪܸܥܝܵܢܝ ܠܬܲܠܡܝܼܕܼܘܼܬܹܗ ܀>
    text <܃ܬܲܠܡܝܼܕܼܵ ܐ̄ܢܵܐ ܕܣܸܦܪ̈ܲܝ ܪܘܼܚܵܐ ܕܲܟܼܬ݂ܲܒܼ ܪܘܼܚܵܐ>
    text <ܘܫܲܪܝܼܪܵܐ ܠܝܼ ܕܠܵܐ ܣܛ̣ܵܐ ܪܸܥܝܵܢܝ ܡ̣ܢ ܕܲܟܼܬܼܝܼ݁ܒܼܵܢ ܀>
    text <܃ܥܲܠ ܬܘܼܟܼܠܵܢܵܐ ܕܚܲܝܠܵܐ ܕܲܒܼܗܘܿܢ ܪܕܹܝ̇ܬܼ ܒܵܬܲܪܗܘܿܢ>
    text <ܘܲܒܼܥܘܼܕܼܪܵܢܗܘܿܢ ܩܢܹ̇ܝܬܼ ܥܘܼܕܼܪܵܢܵܐ ܠܡܹܐܡܲܪ ܡܸܠܹ̈ܐ ܀>
    text <܃ܡܸܠܹ̈ܐ ܕܲܒܼܗܘܿܢ ܗܘ̤ܿܝ̈ ܠܝܼ ܗܸܪܓܵܐ ܒܟܼܠܗܘܿܢ ܚܲܝܲܝ̈>
    text <܃ܘܠܵܐ ܪܵܓܵܐ ܠܝܼ ܕܐܹܦܘܼܫ ܘܐܲܗܡܹܐ ܡ̣ܢ ܥܸܢܝܵܢܗܘܿܢ>
    text <܃ܒܝܲܕ ܢܸܣܝܵܢܵܐ ܩܢܹ̇ܝܬܼ ܢܸܣܵܝܵܢܵܐ ܕܗܸܪܓܵܐ ܕܲܒܼܗܘܿܢ>
    text <ܕܲܟܼܡܵܐ ܡ̇ܘܬܲܪ ܥܸܢܝܵܢ ܡܸܠܹ̈ܐ ܕܬܼܘܼܪ̈ܓܵܡܲܝܗܘܿܢ ܀>
    text <܃ܡܠܘܿܐܵܐ ܛܵܒܼܵܐ ܢܸܣ̇ܒܹܿܬܼ ܡܸܢܗܘܿܢ ܕܐܸܬܿܬܲܓܲܪ ܒܹܗ>
    text <ܘܠܵܐ ܫܵܠܹ̇ܐ ܐ̄ܢܵܐ ܕܐܸܦܪܘܿܥ ܛܲܝܒܿܘܼ ܐܵܦܸܢ ܡܸܠܹ̈ܐ ܀>
    text <܃ܒܡܸܠܹ̈ܐ ܚܦܝܼܛ ܐ̄ܢܵܐ ܕܐܸܦܪܘܿܥ ܛܲܝܒܿܘܼ ܠܲܡܚܲܟܿܡܵܢܲܝ̈>
    text <ܕܲܠܡܵܐ ܐܹܚܘܼܒܼ ܐܲܝܟ ܚܲܝܵܒܼܵܐ ܕܝܼ݂ܙܸܦ ܘܲܛܠܲܡ ܀>
    text <܃ܚܲܝܵܒܼܵܐ ܐ̄ܢܵܐ ܘܠܵܐ ܟܵܦ̇ܪ ܐ̄ܢܵܐ ܒܚܵܘܒܲܬܼ ܚܵܘ̈ܒܲܝ>
    text <ܘܡܸܬܼܟܲܬܲܫ ܐ̄ܢܵܐ ܠܡܸܦܪܲܥ ܡܸܠܹ̈ܐ ܚܠܵܦ ܣܘܼܥܪ̈ܵܢܹܐ ܀>
    text <܃ܡܸܠܹ̈ܐ ܕܣܸܦܪܹ̈ܐ ܚܙܹ̇ܝܬܼ ܕܲܥܡܝܼܠܝܼܢ ܒܩܸܪ̈ܝܵܢܲܝܗܘܿܢ>
    text <ܘܲܒܼܥܹ̇ܝܬܼ ܕܐܸܕܲܥ ܡ̇ܢܲܐ ܗ̄ܝܼ ܥܸܠܬܹܗ ܕܗܵܢܵܐ ܥܲܡܠܵܐ ܀>
  block
    text <܃ܪܓܼܬܼܵܐ ܪܲܓܿܬܿܢܝ ܕܐܸܠܐܹܐ ܥܲܡܗܹܝܢ ܒܥܲܡܠܵܐ ܕܵܒܼܗܹܝܢ>
    text <ܘܐܹܠܲܦ ܫܲܦܝܼܪ ܚܹܝܠ ܣܘܼܟܵܠܵܐ ܕܲܠܓܼܵܘ ܡܸܢܗܹܝܢ ܀>
    text <܃ܚܹܝܠ ܣܘܼܟܵܠܗܹܝܢ ܓܲܪܓܲܢܝ ܕܐܸܗܘܹܐ ܒܲܪ ܥܸܢܝܵܢܗܘܿܢ>
    text <ܘܐܲܥܢܹܐ ܚܲܝܲܝ̈ ܒܗܸܪܓܵܐ ܛܵܒܼܵܐ ܕܡܲܩܢܹܐ ܚܲܝܹ̈ܐ ܀>
    text <܃ܚܲܝܠܵܐ ܕܪܘܼܚܵܐ ܬܲܪܓܸܿܡ ܐܸܢܹܝܢ ܒܦܘܼܡ̇ܐ ܕܒܸܣܪܵܐ>
    text <ܕܢܼܗܘܘܿܢ ܗܵܪܓܿܝܼܢ ܒܸܣܪ̈ܵܢܵܝܹܐ ܒܪ̈ܘܼܚܵܢܝܵܬܼܵܐ ܀>
    text <܃ܗܵܢܵܐ ܗܸܪܓܵܐ ܓܲܪܓܲܢܝ ܐܵܦܠܝܼ ܡܚܝܼܠ ܚܘܼܫܵܒܹ̈ܐ>
    text <ܕܐܲܥܬܢܝܼܬܼ ܪܸܥܝܵܢܝ ܒܡܸܠܹ̈ܐ ܕܡܲܠ̈ܝܵܢ ܗܸܪܓܵܐ ܕܡܸܠܹ̈ܐ ܀>
    text <܃ܒܣܸܦܪܹܗ ܕܡܘܼܫܹܐ ܚܙܹܝ̇ܬܹܗ ܕܲܣܒܼܝܼܣ ܗܵܢ ܥ̣ܢܝܵܢܵܐ>
    text <ܘܲܡܚܲܬܼܝܸܬܼ ܗ̄ܘ̣ܵܐ ܠܲܕܼܗܵܪܹܓܼ ܒܹܗ ܕܬܼܘܼܒܼ ܢܸܗܪܘܿܓܼ ܒܹܗ ܀>
    text <܃ܫܲܪܒܵܐ ܕܟܹܐܢܹ̈ܐ ܣܝܼܡ ܗ̄ܘ̣ܵܐ ܒܓܼܵܘܹܗ ܐܲܝܟ ܕܲܒܼܓܲܙܵܐ>
    text <ܘܛܵܒܼ ܡ̣ܢ ܟܠܗܘܿܢ ܣܒܼܝܼܣ ܗ̄ܘ̣ܵܐ ܫܲܪܒܵܐ ܕܫܲܪܒܹܿܗ ܕܐܲܒܼܪܵܐ ܀>
    text <܃ܫܲܪܒܹܿܗ ܕܐܲܒܼܪܵܡ ܗܘ̤ܵܐ ܠܝܼ ܪܸܓܿܬܼܵܐ ܕܫܲܪܒܵܐ ܗܵܢܵܐ>
    text <ܘܡ̣ܢ ܬܲܫܥܝܼܬܹܗ ܩܥܹ̇ܝܬܼ ܒܘܼܝܵܢܐ ܠܡܸܒܼܥܵܐ ܕܟܲܣ̈ܝܵܢ ܀>
    text <܃ܥܲܠ ܟܲܣ̈ܝܵܬܼܵܐ ܗܘ̤ܵܐ ܠܝܼ ܪܸܢܝܵܐ ܠܲܡܥܲܩܵܒܼܘܼ>
    text <ܕܡ̇ܢܲܐ ܗ̄ܝܼ ܥܸܠܬܼܵܐ ܕܟܲܣ̈ܝܵܢ ܡܸܠܹ̈ܐ ܡ̣ܢ ܡܲܠܵܠܹ̈ܐ ܀>
    text <܃ܠܡܵܢ ܠܵܐ ܓܲܠ̈ܝܵܢ ܐܲܝܟ ܓܲܠܝܘܼܬܼܵܐ ܕܚܲܝܠܵܐ ܕܲܒܼܗܹܝܢ>
    text <ܕܛܵܟ ܪܵܗܹ̇ܛ ܗ̄ܘ̣ܵܐ ܗܵܘܢܵܐ ܠܡܸܓܼܠܵܐ ܠܲܕܼ ܠܵܐ ܓܲܠ̈ܝܵܢ ܀>
    text <܃ܐܸܠܘܼ ܕܠܝܼܠ ܗ̄ܘ̣ܵܐ ܚܹܝܠ ܣܘܼܟܵܠܗܹܝܢ ܐܲܝܟ ܩܸܪܝܵܢܗܹܝܢ>
    text <ܦܫܝܼܩ ܗ̄ܘ̣ܵܐ ܐܟܼܠܢܵܫ ܠܡܸܪܚܲܡ ܗܸܪܓܵܐ ܕܲܡܝܲܬܿܪ̈ܵܬܼܵܐ ܀>
    text <܃ܠܝܘܼܬܼܪܵܢ ܥܲܒܼܕܵܗ̇ ܝܵ̇ܕܲܥ ܟܠܵܐ ܠܗܵܕܹܐ ܕܲܥܒ݂ܲܕܼ>
    text <ܕܟܲܣܝܹܗ ܠܚܲܝܠܵܐ ܕܡܸܠܲܝ̈ ܪܘܼܚܵܐ ܒܠܵܐ ܣܘܼܟܵܠܵܐ ܀>
    text <܃ܠܹܗ ܠܝܘܼܦܠܵܢܵܐ ܝܲܩܲܪ ܘܐܵܘܪܸܒܼ ܩܕܼܵܡ ܝܵܠܘܦܹ̈ܐ>
    text <ܕܠܵܐ ܢܫܘܼܛܵܢܵܝ̈ܗܝ ܥܲܝܢܲܝ̈ ܒܸܣܪܵܐ ܒܝܲܕܼ ܓܲܠܝܘܼܬܹܗ ܀>
    text <܃ܟܣܸܐ ܠܲܚܙܵܬܼܵܐ ܒܸܣܪ̈ܵܢܵܝܬܵܐ ܟܠܡܵܐ ܕܲܓܼܠܹܐ>
    text <ܘܝܲܩܝܼܪ ܘܲܪܚܝܼܡ ܟܠ ܡܵܐ ܕܲܟܼܣܸܐ ܡ̣ܢ ܚܲܙܵܝܹ̈ܐ ܀>
    text <܃ܗܵܕܿܐ ܗ̄ܝ̣ ܥ̣ܠܬܼܵܐ ܕܟܲܣܝܘܼܬܼ ܡܸܠܹ̈ܐ ܪ̈ܘܼܚܵܢܝܵܬܼܵܐ>
    text <ܘܲܒܼܟܲܣܝܘܼܬܼܗܹܝܢ ܢܹܐܪܲܒܼ ܚܲܝܠܵܐ ܕܬܲܪܓܸܿܡ ܐܸܢܹܝܢ ܀>
    text <܃ܚܲܝܠܵܐ ܕܪܘܼܚܵܐ ܬܲܪܓܸܿܡ ܐܸܢܹܝܢ ܒܦܘܼܡ ܦܲܓܼܪ̈ܵܢܹܐ>
    text <ܘܡܸܛܠܗܵܕܹܐ ܠܵܐ ܕܠܝܼܠ ܠܫܸܡܥܵܐ ܕܣܘܼܟܵܠܲܝܗܹ̈ܝܢ ܀>
    text <܃ܥܲܣܩܵܐ ܗ̄ܝ̣ ܣܲܓܵܝܼ ܠܠܸܫܵܢ ܒܸܣܪܵܐ ܡܠܸܗ ܓܵܐ ܒܪܘܼܚܵܐ>
    text <ܐܲܟܼܡܵܐ ܕܢܘܼܟܼܪܵܝ ܟܝܵܢ ܡ̇ܝܘܿܬܹ̈ܐ ܠܠܵܐ ܡ̇ܝܘܿܬܹ̈ܐ ܀>
    text <܃ܠܵܐ ܡ̇ܝܘܿܬܼܵܐ ܥܬܼܝܼܕܼ ܗ̄ܘ̣ܵܐ ܕܢܼܗܘܹܐ ܟܝܵܢ ܡ̇ܝܘܿܬܹ̈ܐ>
    text <ܘܲܓܼܒܼ݂ܵܐ ܠܐܲܒܼܪܵܐ ܠܐܲܒܼܪܵܡ ܘܥܲܒܼ݂ܕܹܿܗ ܪܹܫܵܐ ܕܚܲܝܹ̈ܐ ܚܲܕܹ̈ܬܹܐ ܀>
    text <܃ܒܒܲܪ ܐܲܒܼܪܵܗܵܡ ܡܸܬܼܚܲܕܲܬܼ ܗ̄ܘ̣ܵܐ ܟܠ ܥܲܡܟ ܟܠܵܐ>
    text <ܘܒܹܗ ܒܐܲܒܼܪܵܗܵܡ ܨܵܪ ܬܲܚܘܝܼܬܼܵܐ ܕܗܵܘ̇ܝܵܐ ܒܲܒܼܪܹܗ ܀>
    text <ܒܗܵܕܹܐ ܬܼܢܘܲܝ ܡܸܬܼܝܲܐܒܼ ܗ̄ܘ̣ܵܐ ܐܵܦ ܐܲܒܼܪܵܗܵܡ܃>
  block
    text <ܕܢܚܙܹܐ ܒܲܒܼܪܹܗ ܚܙܵܬܵܐ ܕܚܘܼܕܲܬܼ ܐ̄ܢܵܫܵܐ ܀>
    text <܃ܚܘܼܕܲܬܼ ܐ̄ܢܵܫܵܐ ܚܙ̣ܵܐ ܐܲܒܼܪܵܗܵܡ ܒܕܸܒܼܚܵܐ ܕܲܒܼܪܹܗ>
    text <ܕܡ̣ܝܼܬܼ ܟܲܕܼ ܠܵܐ ܡ̣ܝܼܬܼ ܘܨܵܪ ܬܲܚܘܝܼܬܼܵܐ ܕܡ̇ܘܬܵܐ ܘܚܲܝܹ̈ܐ ܀>
    text <܃ܡܝܼܬܼܵܐ ܚܫܝܼܒܼ ܗ̄ܘ̣ܵܐ ܡ̣ܢ ܥܸܕܵܢܵܐ ܕܦܲܟܼܪܹܗ ܐܲܒܼܘܼܗܝ>
    text <ܘܲܚ̣ܝܵܐ ܒܐ̄ܪܵܙܵܐ ܡ̣ܢ ܨܹܒܼܝܵܢܵܐ ܕܐܲܠܵܗ ܟܠܵܐ ܀>
    text <܃ܠܐܲܠܵܗ ܟܠܵܐ ܫܦ݂ܲܪ ܠܹܗ ܘܲܒܼܥ̣ܵܝܗܝ ܕܢܸܗܘܹܐ ܕܸܒܼܚܵܐ>
    text <ܡ̇ܕܹܝܢ ܩܲܒܿܠܵܗ̇ ܠܲܕܼܒܼܝܼܚܘܼܬܹܗ ܐܲܝܟ ܗܵܝ̇ ܕܲܗܘ̤ܵܬܼ ܀>
    text <܃ܠܵܘ ܒܲܬܼܘܵܬܼܵܐ ܥܲܒܼ݂ܕܵܗ̇ ܠܗܵܕܹܐ ܗܵܘ̇ ܝܵܕܲܥ ܟܠ>
    text <ܕܲܒܼܥ̣ܵܐ ܕܸܒܼܚܵܐ ܘܲܦ̣ܢܵܐ ܘܐܸܡ݂ܲܪ ܕܠܵܐ ܒܵܥܹ̇̄ܐ ܐ̄ܢܵܐ ܀>
    text <܃ܠܵܘ ܢܸܣܝܵܢܐ ܕܚܘܼܒܹܿܗ ܕܐܲܒܼܪܵܡ ܝ̄ܠܸܦ ܐܲܝܟ ܕܲܟܼܬܼܝܼܒܼ>
    text <ܘܠܵܐ ܣܘܼܩܵܢܹܗ ܒܥܼ̇ܐ ܕܲܢܡܲܠܹܐ ܕܫܲܐ̣ܠܹܗ ܕܸܒܼܚܵܐ ܀>
    text <܃ܝܵܕܲܥ ܗ̄ܘ̣ܵܐ ܠܐܲܒܼܪܵܐ ܘܲܠܟܼܠ ܩܕܼܵܡ ܟܠ ܡܸܕܹܿܡ>
    text <ܘܲܠܝܬܿ ܒܲܥܒܼܝܼ̈ܕܹܐ ܕܲܗܘ̤ܵܐ ܘܗܵܘܹ̇ܐ ܕܠܵܐ ܝܵ̇ܕܲܥ ܠܹܥ ܀>
    text <܃ܡܣܲܝܕܝܼܢ ܗ̄ܘ̣ܵܘ ܠܹܗ ܒܥܒܼܝܼ̈ܕܹܐ ܕܲܥܒܲܕܼ ܠܓܼܵܘ ܡ̣ܢ ܣܵܟܹܗ>
    text <ܘܗܘ̤ ܠܓܼܵܘ ܡ̣ܢ ܟܠ ܘܲܠܒܲܪ ܡ̣ܢ ܟܠ ܕܠܵܐ ܣܘܼܝܵܟܼܵܐ ܀>
    text <܃ܠܵܐ ܟܹܝܬܼ ܢܸܪܢܹܐ ܐܲܚܵܐ ܕܪܵܢܹܐ ܗܸܕܝܘܿܛܵܐܝܼܬܼ>
    text <ܕܟܲܕܼ ܠܵܐ ܝܵ̇ܕܲܥ ܒܥܵܝܗܝ ܠܐܲܒܼܪܵܗܵܡ ܕܸܒܼܚܵܐ ܕܲܒܼܪܹܗ ܀>
    text <܃ܠܵܐ ܗܘ̤ ܝܲܠܦܹܗ ܠܚܘܼܒܹܿܗ ܕܟܹܐܢܵܐ ܠܦܘܼܬܼ ܕܲܣܒܼܝܼܪܵܐ>
    text <ܠܐ̄ܢܵܫܵܐ ܐܲܠܸܦ ܕܢܸܩܢܘܿܢ ܚܘܼܒܵܐ ܕܕܼܵܡܹ̇ܐ ܠܐܲܒܼܪܵܐ ܀>
    text <܃ܠܐ̄ܢܵܫܵܐ ܚܲܕܲܡ ܟܠܗܹܝܢ ܕܲܣܥ݂ܲܪ ܨܹܝܕܼ ܐܲܒܼܪܵܗܵܡ>
    text <ܘܡܸܛܠ ܐ̄ܢܵܫܵܐ ܓܒܼ݂ܵܝܗܝ ܡ̣ܢ ܐ̄ܢܵܫܵܐ ܘܲܩܪ̣ܵܝܗܝ ܪܵܚ̇ܡܹܗ ܀>
    text <܃ܠܐ̄ܢܵܫܵܐ ܚܵܘܝܼ ܐ̄ܪܵܙ ܚܘܼܕܵܬܼܵܐ ܕܗܵܘܹ̇ܐ ܒܚܲܪܬܼܵܐ>
    text <ܕܢܸܗܘܘܿܢ ܪܵܢܹ̇ܝܢ ܒܗܵܝ̇ ܕܲܥܬܼܝܼܕܼܵܐ ܕܠܹܐܡܲܬܼܝ ܬܸܗܘܹܐ ܀>
    text <܃ܗܵܝ̇ ܕܲܥܬܼܝܼܕܼܵܐ ܚܵܘܝܼ ܒܡܵܘܬܹܿܗ ܕܒܲܪ ܐܲܒܼܪܵܗܵܡ>
    text <ܕܲܒܼܝܲܕ ܡ̇ܘܬܵܐ ܕܚܲܕܼ ܒܲܪܢܵܫܵܐ ܚܵܐܹ̇ܝܢ ܐ̄ܢܵܫܵܐ ܀>
    text <܃ܒܲܬܼܪܹܝܬ ܡ̇ܘ̈ܬܲܝܢ ܡ̇ܝܲܬܿܝܼܢ ܐ̄ܢܵܫܵܐ ܘܒܲܬܼܪܹܝܢ ܚܵܐܹ̇ܝܢ>
    text <ܚܲܕܼ ܒܲܥܡܵܕܼܵܐ ܐ̄ܪܵܙܵܢܵܝܵܐ ܘܚܲܕܼ ܒܲܫܪܵܪܵܐ ܀>
    text <܃ܐ̄ܪܵܙܵܢܵܐܝܼܬܼ ܡ̣ܝܼܬܼ ܗ̄ܘ̣ܵܐ ܐܝܼܣܚܵܩ ܘܲܚ̣ܝܵܐ ܒܐ̄ܪܵܙܵܐ>
    text <ܘܨܵܪ ܠܲܢ ܡ̇ܘܬܵܐ ܕܡܲܥܡܘܿܕܲܝܼܬܼܵܐ ܘܚܲܝܹ̈ܐ ܕܡܵܢܵܗ̇ ܀>
    text <܃ܡ̇ܘܬܵܐ ܕܩܘܼܫܬܵܐ ܡ̣ܝܼܬܼ ܦܵܪܘܿܩܲܢ ܒܪܹܫ ܓܵܓܼܘܿܠܬܵܐ>
    text <ܘܚܲܝܹ̈ܐ ܕܩܘܼܫܬܵܐ ܚ̣ܝܵܐ ܒܲܫܪܵܪܵܐ ܘܐܲܚܝܼ ܠܟܼܠܵܐ ܀>
    text <܃ܡ̣ܝܼܬܿܢܲܢ ܗܵܟܹܝܠ ܐ̄ܪܵܙܵܢܵܐܝܼܬܼ ܘܩܘܼܫܬܵܢܵܐܝܼܬܼ>
    text <ܘܲܥܬܼܝܼܕܼܝܼܢܲܢ ܕܢܸܚܹܐ ܕܠܵܐ ܚܒܼܵܠ ܚܲܝܹ̈ܐ ܕܩܘܼܫܬܵܐ ܀>
    text <ܡܫܝܼܚܵܐ ܠܲܡ ܩ̣ܵܡ ܡ̣ܢ ܒܹܝܬܼ ܡܝܼ̈ܬܹܐ ܘܬܼܘܼܒܼ ܠܵܐ ܡ̇ܐܹ̇ܬܼ܃>
  block
    text <ܡ̇ܕܹܝܢ ܩ̣ܵܡ ܠܹܗ ܟܠܹܗ ܟܝܵܢܵܐ ܥܲܡ ܒܲܪ ܓܸܢܣܹܗ ܀>
    text <܃ܚܲܕܼܘܼ ܟܝܵܢܵܐ ܐܵܕܼܵܡܵܝܵܐ ܒܟܼܠ ܕܐܝܼܬܼ ܠܐܵܕܼܵܡ>
    text <ܘܐܸܢܗܘ̤ ܕܩܵܡ݂ܲܬ̤ ܡܢܵܬܼܵܐ ܡܸܢܹܗ ܩ̣ܵܡ ܠܹܗ ܟܠܹܗ ܀>
    text <܃ܐܲܣܩܲܢ ܥܲܡܹܗ ܠܐܲܝܟܵܐ ܕܲܣܠ̣ܸܩ ܐܸܡ݂ܲܪ ܦܵܘܠܵܘܿܣ>
    text <ܘܐܸܢ ܫܲܪܝܪܵܐ ܠܬܲܡ̇ܢ ܣܵܠܹ̇ܩ ܟܠܹܗ ܟܝܵܢܲܢ ܀>
    text <܃ܒܲܪܢܵܫܲܢ ܠܲܡ ܗܵܘ̇ ܥܲܬܿܝܼܩܵܐ ܐܸܙܕܿܩܸܦ ܥܲܡܹܗ>
    text <ܗܵܐ ܡܝܼܬܿܢ ܥܲܡܹܗ ܘܲܚܝܼܢܲܢ ܥܲܡܹܗ ܘܐܲܡܠܸܟ ܥܲܡܹܗ ܀>
    text <܃ܥܲܡܹܗ ܒܡܵܘܬܵܐ ܘܥܲܡܹܗ ܒܚܲܝܹ̈ܐ ܘܥܲܡܹܗ ܒܫܘܼܒܼܚܵܐ>
    text <ܘܡܲܢ̣ܘܼ ܡܸܟܹܝܠ ܡܨܸܐ ܦܵܪܹܫ ܠܲܢ ܡ̣ܢ ܥܸܢܝܵܢܹܗ ܀>
    text <܃ܐܸܢ ܐܲܠܵܗܵܐ ܚܠܵܦܲܝܢ ܐܝܼܬܼܵܘܗܝ ܐܲܟܼܡܵܐ ܕܲܟܼܬܼܝܼܒܼ>
    text <ܡܲܢ̣ܘܼ ܣܵܦܹ̇ܩ ܠܲܡܥܵܘܵܟܼܘܼ ܦܘܼܪܩܵܢ ܚܲܝܲܝ̈ܢ ܀>
    text <܃ܗܘ̤ ܒܵܪܘܿܝܵܐ ܚ̣̄ܡܵܐ ܒܲܩܢܘܿܡܹܗ ܠܪܵܚܡܹܗ ܐܲܒܼܪܵܡ>
    text <ܕܒܼܵܟ ܢܸܬܼܒܲܪܟܼܘܼܢ ܥܲܡܡܹ̈ܐ ܟܠܗܘܿܢ ܒܫܹܡܝ ܕܲܥܠܲܝܗܘܿܢ ܀>
    text <܃ܗܵܐ ܓܡ݂ܲܪ ܡܸܠܵܘ̈ܗܝ ܕܲܠܘܵܬܼ ܐܲܒܼܪܵܡ ܒܗܘܿܢ ܒܲܥܒܼܵܕܹ̈ܐ>
    text <ܘܲܗܘ̤ܵܘ ܐ̄ܢܵܫܵܐ ܒܢܲܝ̈ ܐܲܒܼܪܵܗܵܡ ܐܲܝܟ ܕܐܸܫܬܵܘܕܿܝܼ ܀>
    text <܃ܒܗܵܢܵܐ ܣܲܒܼܪܵܐ ܐܲܣܝܼܪܝܼܢ ܗ̄ܘ̣ܵܘ ܟܠܗܘܿܢ ܥܲܡܡܹ̈ܐ>
    text <ܘܲܡܣܼ̇ܟܹܿܝܢ ܕܐܸܡܲܬܼܝ ܢܸܗܘܘܿܢ ܒܢܲܝ̈ ܐܲܒܼܪܵܗܵܡ ܀>
    text <܃ܒܢܲܝ̈ ܡܸܬܿܬܿܩܠܝܼܢ ܗ̄ܘ̣ܵܘ ܒܫܲܪܒܹܿܗ ܕܐܲܒܼܪܵܐ>
    text <ܘܠܵܐ ܨܸܒܹ̇ܝܢ ܗ̄ܘ̣ܵܘ ܕܢܸܗܘܘܿܢ ܥܲܡܡܹ̈ܐ ܐ̄ܚܝܵܢܹ̈ܐ ܠܙܲܪܥܹܗ ܀>
    text <܃ܠܚܵܣܘܿܡܘܼܬܼܵܐ ܕܗܵܢ ܪܸܥܝܵܢܵܐ ܚܙ̣ܵܐ ܚܵܙܹ̇ܐ ܟܠ>
    text <ܘܐܲܟܸܿܣ ܐܸܢܘܿܢ ܒܝܲܕܼ ܫܘܼܓܼܠܵܦܵܐ ܕܲܫܡܹܗ ܕܐܲܒܼܪܵܐ ܀>
    text <܃ܐܲܒܼܪܵܐ ܐܲܒܼܵܐ ܕܥܲܡܵܐ ܒܲܠܚܘܿܕܼ ܡܸܬܼܟܲܢܹܐ ܗ̄ܘ̣ܵܐ>
    text <ܘܒܼܵܬܲܪ ܙܲܒܼܢܵܐ ܩ̣ܪܵܝܗܝ ܐܲܒܼܪܵܗܵܡ ܐܲܒܼܵܐ ܕܥܲܡܡܹ̈ܐ ܀>
    text <܃ܫܝܼܛ ܗ̄ܘ̣ܵܐ ܘܲܙܥܘܿܪ ܫܡܵܐ ܩܲܕܼܡ̇ܝܵܐ ܠܹܗ ܐܲܒܼܘܼܗܝ>
    text <ܘܡܸܛܠ ܗܵܕܹܐ ܫܲܚܠܸܦ ܠܲܫܡܹܗ ܕܪܵܥܹܗ ܀>
    text <܃ܒܫܸܡ ܒܵܪܘܿܝܵܐ ܩ̣ܪܵܝܗܝ ܒܵܪܘܿܝܵܐ ܠܒܲܪ ܟܲܠܕܵܝܹ̈ܐ>
    text <ܒܗܵܝ̇ ܕܲܥܬܼܝܼܕܼ ܗ̄ܘ̣ܵܐ ܕܲܢܪܝܼܡ ܙܲܪܥܹܗ ܠܪܵܘܡ̇ܐ ܕܲܫܡܹܗ ܀>
    text <܃ܫܡܵܐ ܝܲܩܝܼܪܵܐ ܝܵܗܹ̇ܒܼ ܗ̄ܘ̣ܵܐ ܠܹܗ ܠܒܲܪ ܐܲܒܼܪܵܗܵܡ>
    text <ܘܩܲܕܹܿܡ ܝܲܩܲܪ ܫܡܹܗ ܕܐܲܒܼܪܵܗܵܡ ܒܫܸܡ ܗܵܘ̇ ܕܲܥܬܼܝܼܕܼ ܀>
    text <܃ܡܸܛܠ ܝܲܠܕܹܿܗ ܝܲܩܲܪ ܠܐܲܒܼܪܵܡ ܡ̇ܪܹܗ ܕܐܲܒܼܪܵܡ>
    text <ܕܢܸܗܘܹܐ ܝܵ̇ܕܲܥ ܕܠܵܐ ܕܝܼܠܹܗ ܗ̄ܝܼ ܒܘܼܪܟܵܬܼ ܀>
    text <܃ܠܵܐ ܐܸܬܼܒܲܪܲܟܼܘ ܥܼ̇ܡܡܹ̈ܐ ܕܐܲܪܥܵܐ ܒܹܗ ܘܲܒܼܝܲܠܕܵܘ̈ܗܝ>
    text <ܥܕܲܡ̇ܐ ܚܲܕܼ ܡ̣ܢ ܙܲܪܥܹܗ ܘܒܲܪܸܟ ܐ̄ܢܵܫܵܐ ܀>
  block
    text <܃ܚܲܕܼ ܡ̣ܢ ܙܲܪܥܹܗ ܗܘ̤ܸܵܐ ܪܹܫܝܼܬܼܵܐ ܕܓܲܒܼܵܐ ܡ̣ܢ ܟܠ>
    text <ܘܩܲܪܒܼ ܢܲܦܫܹܗ ܕܸܒܼܚܵܐ ܕܲܟܼܝܵܐ ܘܪܲܥܝܼ ܠܟܼܠܵܐ ܀>
    text <܃ܠܟܼܠ ܥܲܡ ܟܠܵܐ ܪܲܥܝܼ ܒܡܵܘܬܹܿܗ ܒܪܹܗ ܕܐܲܒܼܪܵܗܵܡ>
    text <ܘܲܩܢ̣ܵܐ ܕܪܵܥܵܐ ܕܠܵܐ ܡܸܬܼܦܲܚܲܡ ܥܲܡ ܕܥܒܼܝܼܪܹ̈ܐ ܀>
    text <܃ܒܡܵܘܬܹܿܗ ܓܲܡ̣ܪܵܗ̇ ܠܚܲܣܝܼܪܘܼܬܼܵܐ ܕܲܒܼܢܲܝ̈ ܓܸܢܣܹܗ>
    text <ܘܡܸܛܠ ܗܵܕܹܐ ܝ̄ܪܸܒܼ ܡ̣ܢ ܟܠܵܐ ܘܲܣܓܸܕܼ ܠܹܗ ܟܠ ܀>
    text <܃ܣܸܓܼܕܲܬܼ ܟܠܵܐ ܡܩܲܒܸܿܠ ܡ̣ܢ ܟܠ ܥܲܡ ܒܵܪܘܿܝܵܐ>
    text <ܘܗܵܢ̇ܘ ܬܲܗܪܵܐ ܕܲܣܓܸܕܼ ܠܹܗ ܟܠ ܥܲܡ ܐܝܼܬܼܘܼܬܼܵܐ ܀>
    text <܃ܬܲܗܪܵܐ ܡܲܠܝܵܐ ܚܕܲܬܵܐ ܕܲܗܘ̤ܵܬ ܒܹܝܬܼ ܐܲܪ̈ܥܵܢܹܐ>
    text <ܕܲܗܘ̤ܵܐ ܟܝܵܢܗܘܿܢ ܡܸܡܬܲܓܼܕܵܢܵܐ ܥܲܡ ܐܝܼܬܼܘܼܬܼܵܐ ܀>
    text <܃ܗܵܐ ܩܢܹܐ ܟܝܵܢܲܢ ܕܲܪܓܼܵܐ ܪܵܡܵܐ ܥܲܡ ܡܟܲܝܢܵܢܹܗ>
    text <ܬܵܘ ܢܸܬܼܚܲܦܲܛ ܠܡܸܦܪܲܥ ܛܲܝܒܲܘܼ ܠܗܵܘ̇ ܕܐܲܪܝܼܡܲܢ ܀>
    text <܃ܗܵܐ ܗܘ̤ܵܐ ܡܸܢܲܢ ܚܲܕܼ ܙܲܟܵܝܵܐ ܕܲܙܟܼܵܐ ܘܙܲܟܿܝܼ>
    text <ܢܸܒܼܥܹܐ ܡܸܢܹܗ ܕܲܢܥܲܕܲܪ ܠܲܢ ܒܐܵܓܼܘܿܢ ܚܲܫܹ̈ܐ ܀>
    text <܃ܗܵܐ ܦܪܝܼܩܝܼܢܲܢ ܒܡܵܘܬܵܐ ܕܩܘܼܫܬܵܐ ܕܚܲܕܼ ܡ̣ܢ ܓܸܢܣܲܢ>
    text <ܠܵܐ ܬܘܼܒܼ ܢܸܦܢܹܐ ܢܡܘܼܬܼ ܒܲܚܛܝܼܬܼܵܐ ܒܵܬܲܪ ܕܲܚܢܲܢ ܀>
    text <܃ܗܵܐ ܙܒܼܝܼܢܝܼܢܲܢ ܒܲܕܼܡ̇ܐ ܕܲܟܼܝܵܐ ܕܡ̣ܢ ܐ̄ܢܵܫܘܼܬܲܢ>
    text <ܠܵܐ ܢܸܙܕܲܒܲܢ ܠܥܲܒܼܕܿܘܼܬܼ ܒܝܼܫܵܐ ܕܿܓܼܗܲܝܢ ܡܸܢܵܗ̇ ܀>
    text <܃ܗܵܐ ܨܒܼܵܬܐ ܘܩܲܒܸܿܠ ܐܲܠܵܗ ܟܠܵܐ ܚܲܕܼ ܡ̣ܢ ܟܠܲܢ>
    text <ܠܵܐ ܬܘܼܒܼ ܢܸܦܗܹܐ ܒܲܪ̈ܓܼܝܼܓܼܵܬܼܵܐ ܒܸܣܪ̈ܵܢܝܵܬܼܵܐ ܀>
    text <܃ܗܵܐ ܩܲܒܸܿܠܢܲܢ ܣܒܲܪܬܼܵܐ ܚܕܲܬܵܐ ܕܚܵܝܵܬܼ ܡܝܼ̈ܬܹܐ>
    text <ܢܸܚܢܹܐ ܒܗܵܘܢܲܢ ܠܗܵܘ̇ ܬܘܼܩܵܢܵܐ ܕܠܵܐ ܡܸܬܼܚܲܒܲܠ ܀>
    text <܃ܗܵܐ ܐܸܬܿܕܲܪܫܲܬ̤ ܐܘܼܪܚܵܐ ܫܦܝܼܬܼܵܐ ܠܪܵܘܡܵܐ ܕܲܠܥܸܠ>
    text <ܢܵܘܥ̣ܐ ܓܸܦܹ̈ܐ ܕܦܵܪܘܿܚܘܼܬܼܵܐ ܒܝܲܕܼ ܕܘܼܒܵܪ̈ܲܝܢ ܀>
    text <܃ܗܵܐ ܡܙܲܡܢܝܼܢܲܢ ܠܲܚܠܘܿܠ ܡܲܠܟܵܐ ܐܲܠܵܗܵܝܵܐ>
    text <ܢܛܲܝܸܒܼ ܢܲܚ̈ܬܹܿܐ ܕܲܦܐܹܝܢ ܠܲܫܡܵܐ ܕܗܵܝ̇ ܡܸܫܬܿܘܼܬܼܵܐ ܀>
    text <܃ܗܵܐ ܡܟܲܢܝܝܼܢܲܢ ܒܢܲܝ̈ ܝܵܪܬܿܘܼܬܼܵܐ ܕܝܵܪ̈ܬܹܿܐ ܕܟܼܠܵܐ>
    text <ܢܹܐܣܘܿܪ ܚܘܼܒܲܢ ܒܚܘܼܒܵܐ ܕܲܫܡܹܗ ܕܪܹܫ ܝܵܪܬܿܘܼܬܼܢ ܀>
    text <܃ܗܵܐ ܣܠ̣ܩ ܘܐܲܡܠܸܟ ܠܥܸܠ ܡ̣ܢ ܐܲܪ̈ܟܿܘܿܣ ܘܫܲܠܝܼܛܵܢܹ̈ܐ>
    text <ܢܸܚܕܹܿܐ ܘܲܢܕܼܘܼܨ ܕܝܼܪܸܒܼ ܓܸܢܣܲܢ ܠܥܸܠ ܡ̣ܢ ܟܠܵܐ ܀>
    text <܃ܗܵܐ ܡܸܫܬܲܒܲܚ ܟܝܵܢܲܢ ܫܝܼܛܵܐ ܥܲܡ ܓܵܒܼܘܿ ܠܹܗ>
    text <ܢܲܪܡܹܐ ܐܝܼܕܼܵܐ ܒܬܼܵܘܕܿܝܼܬܼ ܢܲܦܫܲܢ ܐܸܢ ܡܸܫܬܲܒܲܚ ܀>
    text <܃ܗܵܐ ܐܸܫܬܲܡܠܝܼܘ ܩܵܠܹ̈ܐ ܕܲܗܘ̤ܵܘ ܨܹܝܕܼ ܬܘܼܩܵܢܲܢ>
    text <ܕܲܗܘܲܝܢ ܨܲܠܡܵܐ ܡܸܣܬܲܓܼܕܵܢܵܐ ܥܲܡ ܒܵܪܘܿܝܲܢ ܀>
    text <܃ܗܵܐ ܣܵܓܼ̇ܕܲܝܼܢ ܠܲܢ ܫܡܲܝܵܐ ܘܐܲܪܥܵܐ ܒܗܵܘ̇ ܒܲܪܢܵܫܵܐ>
    text <ܢܸܦܪܘܿܥ ܛܲܝܒܿܘܼ ܠܗܵܘ̇ ܕܐܲܪܝܼܡܲܢ ܠܥܸܠ ܡ̣ܢ ܟܠܵܐ ܀>
    text <܃ܢܗܲܝܡܸܢ ܠܸܒܲܢ ܘܢܵܘܕܹܿܐ ܦܘܼܡܲܢ ܕܠܵܐ ܦܘܼܠܵܓܼܵܐ>
    text <ܕܨܸܒܼܝܵܢ ܟܲܣܝܵܐ ܠܒܸ݂ܫ ܠܲܟܼܝܵܢܲܢ ܘܚܲܕܹܿܬܼ ܠܲܢ ܒܲܢ ܀>
  block
    text <܃ܒܢܲܦܸܫܵܐ ܘܦܲܓܼܪܵܐ ܢܸܙܡܲܪ ܫܘܼܒܼܚܵܐ ܒܟܼܠܹܗ ܐ̄ܢܵܫܲܢ>
    text <ܠܗܵܘ̇ ܕܐܲܫܘܝܲܢ ܠܲܡܗܲܠܵܠܘܼ ܠܫܸܡ ܪܲܒܿܘܼܬܹܗ ܀>
    text <܃ܒܗܵܠܹܝܢ ܢܲܥܢܹܐ ܥ̣ܢܝܵܢ ܢܲܦܫܲܢ ܕܠܵܐ ܣܲܒܼܥܘܼܬܼܵܐ>
    text <ܘܠܵܐ ܢܸܬܸܠ ܠܹܗ ܐܲܬܼܪܵܐ ܠܝܲܨܪܲܝܢ ܠܡܸܦܗܵܐ ܒܬܼܵܘܫܵܐ ܀>
    text <܃ܬܵܘܫܵܐ ܗ̄ܘ̣ ܦܸܗܝܵܐ ܕܲܪ̈ܓܼܝܼܓܼܵܬܼܵܐ ܐܲܪ̈ܥܵܢܝܵܬܼܵܐ>
    text <ܠܵܐ ܢܸܬܼܪܲܓܼܪܲܓܼ ܕܠܵܐ ܢܸܬܼܚܲܝܲܒܼ ܥܲܡ ܚܲܝܵܒܹ̈ܐ ܀>
    text <܃ܥܒ݂ܲܪ ܠܹܗ ܠܸܠܝܵܐ ܕܲܪ̈ܓܼܝܼܓܼܵܬܼܵܐ ܦܲܓܼܪ̈ܵܢܝܵܬܼܵܐ>
    text <ܘܲܕܲܢܲܚ̣ ܢܘܼܗܪܵܐ ܕܕܼܘܼܒܵܪ ܚܲܝܲ̈ܐ ܠܵܐ ܡ̇ܝܘܿܬܹ̈ܐ ܀>
    text <܃ܐܲܝܟ ܕܲܒܼܢܘܼܗܪܵܐ ܢܚܵܘܹܐ ܢܲܦܫܲܢ ܠܥܹܝܢ ܚܲܙܝܹ̈ܐ>
    text <ܘܢܵܘܕܿܘܿܢ ܥܲܡܲܢ ܠܗܵܘ̇ ܕܲܒܼܢܘܼܗܪܹܗ ܚܙ݂ܲܝܢܲܢ ܢܘܼܗܪܵܐ ܀>
    text <܃ܢܘܼܗܪܵܐ ܗ̄ܘ̣ ܪܲܒܵܐ ܕܸܢܚܹܗ ܕܡ̇ܪܲܢ ܕܲܕܼܢܲܚ̣ ܒܐܲܪܥܵܐ>
    text <ܘܪܲܕܦܵܗ̇ ܠܛܘܼܥܝܲܝ ܕܲܦܬܲܟܼܪܘܼܬܼܵܐ ܡ̣ܢ ܐܲܪ̈ܥܵܢܹܐ ܀>
    text <܃ܬܵܘ ܐܲܪ̈ܥܵܢܹܐ ܚܘܼܪܘ ܘܐܸܬܼܒܲܩܵܘ ܒܕܸܚܠܲܬܼ ܩܘܼܫܬܵܐ>
    text <ܕܢܲܗܝܼܪ ܢܘܼܗܪܹܗ ܡ̣ܢ ܢܲܗܝܼܪܵܐ ܕܡܲܢܗܲܪ ܒܐܲܪܥܵܐ ܀>
    text <܃ܢܘܼܗܪܵܐ ܘܢܘܼܪܵܐ ܩܪܵܗ ܐܵܦ ܡ̇ܪܲܢ ܠܟܼܵܪܘܿܙܘܼܬܹܗ>
    text <ܘܒܼܵܗ̇ ܐܸܬܼܢܲܗܲܪܘ ܐܲܪ̈ܥܵܢܵܝܹܐ ܘܲܫܡܲܝܵܢܹ̈ܐ ܀>
    text <܃ܗܵܐ ܢܗ݂ܲܪ ܥܵܠܡܵܐ ܒܢܘܼܗܪܵܐ ܪܲܒܵܐ ܕܫܸܡ ܒܵܪܘܿܝܵܐ>
    text <ܢܩܵܘܹܐ ܒܢܘܼܗܪܹܗ ܕܠܵܐ ܢܸܫܬܲܢܲܩ ܒܚܸܫܟܵܐ ܕܲܠܒܲܪ ܀>
text <ܥܠ ܓܠܝܢ̈ܐ ܕܠܘܬ ܐܒܪܗܡ>
  block
    text <ܥܠ ܓܠܝܢ̈ܐ ܕܠܘܬ ܐܒܪܗܡ>
  block
    text <ܡܐܡܪܐ ܬܠܝܬܝܐ>
    text <ܕܚܲܕܼܒܫܲܒܵܐ ܕܐܲܪܒܿܥܵܐ ܕܣܘܼܒܵܪܵܐ>
    text <ܥܠ ܓܠܝܢ̈ܐ ܕܠܘܬ ܐܒܪܗܡ>
  block
    text <܃ܡܵܪܹܐ ܒܪܝܼܬܼܵܐ ܓ̣ܒܼܵܐ ܚܲܕܼ ܥܲܡܵܐ ܕܢܸܗܘܹܐ ܕܝܼܠܹܗ>
    text <ܘܒܼܐܝܼܕܹܗ ܐܲܠܸܦ ܚܹܝܠ ܪܲܒܿܘܼܬܼܵܐ ܠܟܼܠܗܘܿܢ ܥܲܡܡܹ̈ܐ ܀>
    text <܃ܫ̣ܒܲܩ ܟܠ ܥܲܡܡܝܼ̈ܢ ܒܝܲܕܼ ܚܹܐܪܘܼܬܼܵܐ ܕܣ̣ܵܡ ܒܲܟܝܵܢܵܐ>
    text <ܘܐܵܩܸܦ ܨܹܐܕܼܵܘܗܝ ܚܕܼܵܐ ܝܵܪܬܿܘܼܬܼܵܐ ܒܝܲܕܼ ܓܸܠܝܵܢܵܘ̈ܗܝ ܀>
    text <܃ܐܲܪܡܝܼ ܥܠܲܝܗܘܿܢ ܛܲܒܼܥܵܐ ܕܲܫܡܹܗ ܘܲܪܫܲܡ ܐܸܢܘܿܢ>
    text <ܕܠܵܐ ܢܸܬܼܚܲܠܛܘܼܢ ܥܲܡ ܫܲܪ̈ܒܼܵܬܼܵܐ ܘܢܸܛܥܘܿܢ ܠܲܫܡܹܗ ܀>
    text <܃ܣܵܓܼ ܒܐܲܦܲܝ̈ܗܘܿܢ ܢܵܡܘܿܣ ܡܸܠܵܘ̈ܗܝ ܒܲܕܼܡܘܼܬܼ ܫܘܼܪܵܐ>
    text <ܘܐܸܣܲܪ̣ ܐܸܢܘܿܢ ܒܲܢܛܘܼܪ̈ܬܼܵܐ ܐܲܝܟ ܕܲܒܼܚܲܒܼܠܵܐ ܀>
    text <܃ܓ̣ܒܼܵܐ ܠܹܗ ܥܘܼܡܪܵܐ ܒܥܲܡܵܐ ܕܲܓܼܒܼ݂ܵܐ ܕܢܸܗܘܹܐ ܕܝܼܠܹܗ>
    text <ܕܢܲܠܸܦ ܐܸܢܘܿܢ ܕܲܟܼܡܵܐ ܪܵܚܹ̇ܡ ܠܲܒܼܢܲܝ̈ ܒܲܝܬܹܿܗ ܀>
    text <܃ܚܲܦܸܛ ܐܸܢܘܿܢ ܒܥܸܠܲܬܼ ܕܸܒܼܚܹ̈ܐ ܕܒܸܣܪܵܐ ܘܲܕܼܡܵܐ>
    text <ܕܢܩܲܪܒܼܘܼܢ ܠܹܗ ܕܸܒܼܚܹ̈ܐ ܕܚܘܼܒܵܐ ܐܲܝܟ ܕܲܠܟܲܣܝܵܐ ܀>
    text <܃ܝܲܩܲܪ ܐܸܢܘܿܢ ܠܥܹܝܢ ܫܲܪ̈ܒܼܵܬܼܵܐ ܒܚܹܝܠ ܥܘܼܕܪ̈ܵܢܵܘܗܝ>
    text <ܘܪܲܡܪܸܡ ܐܸܢܘܿܢ ܠܥܸܠ ܡ̣ܢ ܥܲܡܡܹ̈ܐ ܒܙܵܟܼܘܼܬܼ ܚܲܝܠܹܗ ܀>
    text <܃ܚܵܘܝܼ ܕܟܹܐܢܵܐ ܗ̄ܘ̣ ܕܲܪܕܵܐ ܐܸܢܘܿܢ ܟܲܕܼ ܚܵ̇ܛܝܹܢ ܗ̄ܘ̣ܵܘ>
    text <ܘܐܲܟܼܪܸܙ ܚܲܝܠܹܗ ܒܝܲܕܼ ܙܵܟܼܘܼܬܼܵܐ ܕܝܲܗ̄ܒܼ݂ ܒܲܩܪ̈ܵܒܹܐ ܀>
    text <܃ܠܟܼܠܗܘܿܢ ܥܲܡܡܹ̈ܐ ܛܲܟܸܿܣ ܘܐܲܩܝܼܡ ܫܲܠܝܼܛܵܢܹ̈ܐ>
    text <ܘܥܲܡܵܐ ܕܲܓ̣ܒܼܵܐ ܕܲܒܲܪ ܐܸܢܘܿܢ ܒܲܫܡܵܐ ܕܝܼܠܹܗ ܀>
    text <܃ܠܵܐ ܡ̣ܢ ܒܝܼܫܘܼ ܐܲܣܠܝܼ ܠܥܲܡܡܹ̈ܐ ܘܲܓܼܒܼ݂ܵܐ ܠܥܲܡܵܐ>
    text <ܠܗܵܝ̇ ܕܲܥܬܼܝܼܕܼܵܐ ܩܲܕܹܿܡ ܒܲܕ݂ܿܩ ܒܥܲܡܵܐ ܕܲܓܼܒܼ݂ܵܐ ܀>
    text <܃ܒܝܲܕܼ ܚܲܕܼ ܥܲܡܵܐ ܨܒܼ݂ܵܐ ܕܲܢܚܲܟܸܿܡ ܠܟܼܠܗܘܿܢ ܥܲܡܡܹ̈ܐ>
    text <ܕܪܸܡܙܵܐ ܕܝܼܠܹܗ ܥܒ݂ܲܕܼ ܟܠ ܡܸܕܹܿܡ ܘܒܹܗ ܩܵܐܹ̇ܡ ܟܠ ܀>
    text <ܐܲܝܟ ܫܲܬܼܐܸܣܬܼܵܐ ܕܫܘܼܪܵܝ ܒܲܝܬܵܐ ܣܵܡ̣ܹܗ ܠܥܲܡܵܐ܃>
  block
    text <ܘܲܥܠܵܘܗܝ ܫܲܟܼܠܸܠ ܒܸܢܝܵܢ ܥܲܡܡܹ̈ܐ ܐܲܝܟ ܕܲܫܦ݂ܲܪ ܠܹܗ ܀>
    text <܃ܢܨ̣ܵܒܼ ܠܐܲܒܼܪܵܗܵܡ ܒܲܝܢܬܼ ܥܲܡܡܹ̈ܐ ܐܲܝܟ ܥܸܩܵܪܵܐ>
    text <ܘܪܲܒܿܝܼ ܢܲܦܫܹܗ ܒܝܲܕܼ ܓܸܠܝܵܢܹ̈ܐ ܐܲܠܵܗܵܝܹ̈ܐ ܀>
    text <܃ܦܣ݂ܲܩ ܫܲܒܿܘܼܩܵܐ ܡ̣ܢ ܐܝܼܠܵܢܵܐ ܡܲܪܝܼܪ ܢܲܦܸܫܵܐ>
    text <ܘܲܗܦܲܟ ܢܲܨܲܒܹܿܗ ܘܲܛܥ݂ܲܢ ܣܵܘܟܵܘ̈ܗܝ ܦܹܐܪܹ̈ܐ ܕܫܘܼܒܼܚܵܐ ܀>
    text <܃ܡ̣ܢ ܚܲܢܦܘܼܬܼܵܐ ܓܠܝܼܙܲܬܼ ܦܹܐܪܹ̈ܐ ܪ̈ܘܼܚܵܢܵܝܹܐ>
    text <ܗܲܒܸܿܒ݂ ܦܹܐܪܵܐ ܡܠܸܐ ܒܘܼܣܵܡܹ̈ܐ ܚܘܼܒܹܿܗ ܕܐܲܒܼܪܵܡ ܀>
    text <܃ܗܘ̤ ܡ̣ܢ ܢܲܦܫܹܗ ܒܲܟܲܪ ܘܝܲܗ̄ܒܼ݂ ܠܹܗ ܩܵܠ ܬܵܘܕܿܝܼܬܼܵܐ>
    text <ܘܐܲܝܟ ܪܹܫܝܼܬܼܵܐ ܩܲܪܝܼܒܼ ܐܵܪܵܐ ܕܗܲܝܡܵܢܘܼܬܹܗ ܀>
    text <܃ܢܲܓܼܕܹܿܗ ܪܸܡܙܵܐ ܕܚܹܝܠ ܒܵܪܘܿܝܵܐ ܡ̣ܢ ܓܵܘ ܒܵܒܹܠ>
    text <ܕܢܸܫܒܿܘܿܩ ܐܲܬܼܪܹܗ ܘܢܹܐܙܲܠ ܢܸܥܡܲܪ ܒܐܲܬܼܪܵܐ ܕܢܘܼܟܼܪܵܝ ܀>
    text <܃ܗܵܕܹܐ ܓܠ̣ܵܐ ܠܹܗ ܐ̄ܪܵܙܵܢܵܐܝܼܬܼ ܗܵܘ̇ ܝܵ̇ܕܲܥ ܟܠ>
    text <ܕܲܫܒܼܘܿܩ ܛܘܼܥܝܲܝ ܘܬܼܵܐ ܐܸܬܼܢܲܗܲܪ ܒܢܘܼܗܪܵܐ ܕܝܼܕܲܥܬܼܝ ܀>
    text <܃ܫܪܝܼ ܨܸܒܼܝܵܢܵܟ ܡ̣ܢ ܫܸܫ̈ܠܵܬܼܵܐ ܕܚܲܪ̈ܫܹܐ ܓܠܝܼܦܹ̈ܐ>
    text <ܘܝܵܗܹ̇ܒܼ ܐ̄ܢܵܐ ܠܵܟ ܚܹܐܪܘܼܬܼ ܢܲܦܫܵܐ ܕܲܠܡܲܢ ܬܸܣܓܿܘܿܕܼ ܀>
    text <܃ܫܒܼܘܿܩ ܝܵܪܬܿܘܼܬܼܵܐ ܕܒܹܝܬܼ ܐܲܒܼܵܗܲܝ̈ܟ ܡܲܠܝܲܬܼ ܟܘܼ̈ܒܹܿܐ>
    text <ܘܡܲܩܢܹܐ ܐ̄ܢܵܐ ܠܵܟ ܝܵܪܬܿܘܼܬܼ ܚܘܼܒܵܐ ܕܲܠܘܵܬܼ ܡܵܪܘܼܬܼܝ ܀>
    text <܃ܠܵܐ ܐܲܟܼܪܝܼ ܗ̄ܘ̣ܵܐ ܕܲܫܒ݂ܲܩ ܐܲܬܼܪܹܗ ܘܐܲܪܦܝܼ ܥܲܡܹܗ>
    text <ܘܠܵܐ ܐܸܬܼܥܲܣܲܩ ܕܡܸܛܠ ܡܵܢܵܐ ܠܐܲܬܼܪܵܐ ܐ̄ܚܪܹܢܵܐ ܀>
    text <܃ܠܵܐ ܐܲܥܝܼܩܹܗ ܫܡܵܐ ܕܐܲܟܼܣܸܢܝܵܐ ܡܠܹܐ ܛܘܼܪ̈ܦܹܐ>
    text <ܘܠܵܐ ܐܲܟܼܪܝܵܬܹܗ ܓܠܝܼܙܘܼܬܼ ܚܘܼܒܵܐ ܕܒܹܝܬܼ ܢܘܼܟܼܪ̈ܵܝܹܐ ܀>
    text <܃ܚ̣ܙܲܩ ܡ̣ܢ ܐܲܬܼܪܹܗ ܒܐܘܼܪܚܵܐ ܕܡܲܠܝܵܐ ܚܲܫܹ̈ܐ ܘܟܹܐܒܹ̈ܐ>
    text <ܘܥܲܡ ܗܲܕܿܡܵܘ̈ܗܝ ܚ̣ܙܲܩܘ ܚܘܼܫܵܒܼܵܘ̈ܗܝ ܒܵܬܲܪ ܡܵܪܹܗ ܀>
    text <܃ܗܘ̤ܵܐ ܢܘܼܟܪܵܝܵܐ ܠܐ̄ܚܝܵܢܘܼܬܼܵܐ ܕܲܒܼܢܲܝ̈ ܥܲܡܹܗ>
    text <ܘܲܪܚܸ̣ܡ ܘܐܲܚܸܒܼ ܒܲܝܬܵܝܘܼܬܼܵܐ ܕܲܠܘܵܬܼ ܡܵܪܹܗ ܀>
    text <܃ܢܦܲܩ̣ ܡ̣ܢ ܒܵܒܹܠ ܢܸܒܼܥܵܐ ܕܐܲܪܕܿܝܼ ܟܲܠܕܼܵܝܘܼܬܼܵܐ>
    text <ܘܐܸܬܵܪ݂ܐ ܠܚܲܪܵܢ ܐܸܡܵܐ ܕܝܸܠܕܲܬ̤ ܚܲܪܵܫܘܼܬܼܵܐ ܀>
    text <܃ܠܵܐ ܐܸܬܿܕܲܠܚܲܬ̤ ܫܲܦܝܼܘܼܬܼ ܢܲܦܫܹܗ ܒܢܸܚܫܲܝ̈ ܒܵܒܹܠ>
    text <ܘܠܵܐ ܐܸܬܿܬܿܘܝܼܥܲܬ̤ ܗܲܝܡܵܢܘܼܬܹܗ ܒܚܲܪ̈ܫܲܝ ܚܲܪܵܢ ܀>
    text <܃ܠܵܐ ܐܸܫܬܲܚܠܲܦ ܨܸܒܼܝܵܢ ܚܘܼܒܹܿܗ ܒܚܘܼܠܵܦ ܐܲܬܼܪܵܐ>
    text <ܘܠܵܐ ܐܸܬܼܪܲܦܝܼ ܒܝܲܕܼ ܥܸܠ̈ܠܵܬܼܵܐ ܠܣܸܓܼܕܲܬܼ ܨܲܠܡܹ̈ܐ ܀>
    text <܃ܠܵܐ ܗ̄ܘ̣ܵܐ ܐܲܬܼܪܵܐ ܡܲܪܦܸܐ ܗ̄ܘ̣ܵܐ ܠܵܗ̇ ܠܙܲܕܿܝܼܩܘܼܬܹܗ>
    text <ܒܨܸܒܼܝܵܢ ܚܘܼܒܹܿܗ ܡܚܲܝܸܨ ܗܘ̣ܵܐ ܠܵܗ̇ ܠܗܲܝܡܵܢܘܼܬܹܗ ܀>
    text <܃ܓܠܝܼܙ ܗ̄ܘ̣ܵܐ ܦܲܓܼܪܹܗ ܡ̣ܢ ܡܵܘܠܵܕܹܵܐ ܒܸܣܪܵܢܵܝܵܐ>
    text <ܘܡܵܘܠܸܕܼ ܟܠܫܵܥ ܦܹܐܪܹ̈ܐ ܕܫܘܼܒܼܚܵܐ ܒܓܼܵܘ ܪܸܥܝܵܢܹܗ ܀>
  block
    text <܃ܠܵܘ̇ܝܵܐ ܗ̄ܘ̣ܵܬܼ ܠܹܗ ܥܲܩܪܘܼܬܼ ܒܸܣܪܵܐ ܠܹܗ ܘܲܠܣܲܣܵܐ>
    text <ܘܡܲܦܪܹܝܢ ܟܠܫܵܥ ܚܘܼܫܵܒܲܝ̈ܗܘܿܢ ܩܵܠ ܬܵܘܕܿܝܼܬܼܵܐ ܀>
    text <܃ܒܲܚ̣ܪܹܗ ܡܵܪܹܗ ܒܝܲܕܼ ܥܲܩܪܘܼܬܼܵܐ ܐܲܝܟ ܕܲܒܼܢܘܼܪܵܐ>
    text <ܘܚܵܘܝܼ ܫܘܼܦܪܹܗ ܒܝܲܕܼ ܬܵܘܕܿܝܼܬܼܵܐ ܕܠܵܐ ܦܘܼܠܵܓܼܵܐ ܀>
    text <܃ܠܵܘ ܗܘ̤ ܝܲܠܦ݂ܹܗ ܕܝܵ̇ܕܲܥ ܗ̄ܘ̣ܵܐ ܠܹܗ ܩܕܼܵܡ ܬܘܼܩܵܢܹܗ>
    text <ܠܕܼܵܪܹ̈ܐ ܕܐܵܬܹܿܝܢ ܓܠ̣ܵܐ ܚܘܼܡܣܵܢܵܐ ܕܗܲܝܡܵܢܘܼܬܼܗܘܿܢ ܀>
    text <܃ܡܫܲܢܹܐ ܗ̄ܘ̣ܵܐ ܠܹܗ ܠܬܼܵܘܬܵܒܼܘܼܬܼܵܐ ܕܒܹܝܬܼ ܢܘܼܟܼܪ̈ܵܝܹܐ>
    text <ܕܢܸܙܪܘܿܥ ܚܘܼܒܵܐ ܘܗܲܝܡܵܢܘܼܬܼܵܐ ܒܐܲܪܥܵܐ ܥܩܲܪܝܵܬܐ ܀>
    text <܃ܫܒܼܩ݂ܵܗ̇ ܠܚܲܪܵܢ ܕܢܹܐܙܲܠ ܠܐܲܪܥܵܐ ܕܐܸܬܼܡܲܠܟܲܬ̤ ܠܹܗ>
    text <ܘܢܲܪܡܹܐ ܬܲܡ̇ܢ ܢܘܼܪܵܐ ܕܚܘܼܒܹܿܗ ܘܢܵܘܩܸܕܼ ܝܲܥܪܵܐ ܀>
    text <܃ܢܦܲܩ̣ ܟܲܕܼ ܚܵܝ̇ܕܹܐ ܒܫܘܼܘܕܵܝ ܡܵܪܹܗ ܕܠܵܐ ܡܸܬܿܕܲܓܲܠ>
    text <ܘܲܕܼܠܵܐ ܣܲܒܼܪܵܐ ܠܣܲܒܼܪܵܐ ܗܲܝܡܸܢ ܕܝܵ̇ܪܹܬܼ ܐܲܪܥܵܐ ܀>
    text <܃ܢܦ݂ܲܩ ܙܲܕܼܝܼܩܵܐ ܒܬܸܢܘܝ ܕܐܲܪܥܵܐ ܕܐܸܬܼܡܲܠܟܲܬ̤ ܠܹܗ>
    text <ܘܗܲܝܡܸܢ ܘܐܲܫܲܪ ܕܗܵܘܹ̇ܐ ܙܲܪܥܹܗ ܡܠܹܐ ܐܸܡ̈ܘܵܬܼܵܐ ܀>
    text <܃ܗܘ̤ܵܐ ܬܵܘܬܵܒܼܵܐ ܒܐܲܪܥܵܐ ܕܩܲܒܸܿܠ ܒܚܲܕܼ ܡܘܼܠܟܵܢܵܐ>
    text <ܘܐܲܝܟ ܢܘܼܟܼܪܵܝܵܐ ܥ݂ܡܲܪ ܒܹܗ ܒܐܲܬܪܵܐ ܕܐܸܫܬܵܘܕܿܝܼ ܠܹܗ ܀>
    text <܃ܐܲܣܓܿܝܼ ܦܲܠ̣ܚܹܗ ܒܐܲܪܥܵܐ ܕܲܟܼܢܲܥ̄ܝܢ ܒܝܲܕܼ ܓܸܠܝܵܢܹ̈ܐ>
    text <ܘܦܲܢܝܼ ܦܹܐܪܹ̈ܐ ܣܲܒܪܵܐ ܘܚܘܼܒܵܐ ܘܗܲܝܡܵܢܘܼܬܼܵܐ ܀>
    text <܃ܟܠܝܘܿܡ ܫܵܡܲ݁ܥ ܩܵܠܵܐ ܕܙܲܪܥܵܟ ܝܵ̇ܪܹܬܼ ܐܲܪܥܵܐ>
    text <ܘܠܲܝܬܿ ܝܵܪܘܿܬܵܪܐ ܘܡܲܫܲܪ ܩܵܠܵܐ ܕܠܵܐ ܣܘܼܥܪ݁ܵܢܹܐ ܀>
    text <܃ܬܠܝܼ ܠܲܡ ܥܲܝܢܲܝ̈ܟ ܘܚܘܼܪ ܒܲܫܡܲܝܵܐ ܒܕܸܠܩܲܝ̈ ܢܘܼܗܪܵܐ>
    text <ܘܐܲܟܼܝܼܠ ܚܵܠܵܐ ܕܒܲܣܦܵܪ ܝܲܡܵܐ ܐܸܢ ܡܸܫܟܲܚ ܐܲܢ̄ܬܿ ܀>
    text <܃ܗܵܟܲܢ ܣܵܓܹ̇ܐ ܝܲܠܕܼܵܐ ܕܲܡܥܲܝ̈ܟ ܩ̣ܪܵܐ ܠܹܗ ܩܵܠܵܐ>
    text <ܘܲܕܼܠܵܐ ܡܸܢܝܵܢ ܗܵܘܹ̇ܐ ܙܲܪܥܵܟ ܐܲܟܼܡܵܐ ܕܐܸܡ̇ܪܹܬܼ ܀>
    text <܃ܡܬܼܘܿܚ ܚܘܼܫܵܒܲܝ̈ܟ ܠܐܲܪܒܲܥ ܦܸܢ̈ܝܵܢ ܘܚܘܼܪ ܒܐܲܪ̈ܥܵܬܼܵܐ>
    text <ܕܲܥܬܼܝܼܕܼ ܙܲܪܥܵܟ ܕܢܸܟܼܒܿܘܿܫ ܐܸܢܹܝܢ ܒܚܲܕܼ ܡܲܕܲܐܬܼܵܐ ܀>
    text <܃ܒܝܼ ܠܲܡ ܝܼܡܝܼܬܼ ܘܠܵܐ ܡܕܲܓܸܿܠ ܐ̄ܢܵܐ ܒܲܟܼܝܵܢܝ ܟܲܣܝܵܐ>
    text <ܕܒܼܵܟ ܢܸܬܼܒܲܪܟܼܘܼܢ ܥܲܡܡܹ̈ܐ ܕܐܲܪܥܵܐ ܒܗܲܝܡܵܢܘܼܬܼܵܐ ܀>
    text <܃ܚܠܵܦ ܕܲܫܠ݂ܲܚܬܵܝܗܝ ܠܢܲܚܬܵܐ ܣܲܢܝܵܐ ܕܫܸܡ ܚܲܢܦܘܼܬܼܵܐ>
    text <ܡܟܲܣܸܐ ܐ̄ܢܵܐ ܒܵܗ̇ ܒܗܲܝܡܵܢܘܼܬܼܵܟ ܨܲܥܪܵܐ ܕܥܲܡܡܹ̈ܐ ܀>
    text <܃ܕܲܕܪܲܫ̣ܬܿ ܐܘܼܪܚܵܐ ܒܝܲܕܼ ܬܵܘܕܿܝܼܬܼܵܐ ܕܚܲܕܼ ܒܵܪܘܿܝܵܐ>
    text <ܒܲܫܒܼܝܼܠ ܚܘܼܒܵܟ ܢܵܓܹ̇ܕܼ ܐ̄ܢܵܐ ܟܠ ܠܘܵܬܼ ܗܲܝܡܵܢܘܼܬܼܝ ܀>
  block
    text <܃ܕܲܦܬܲܚ̣ܬܿ ܬܲܪܥܵܐ ܠܟܲܣܝܘܼܬܼ ܡ̇ܪܘܼܬܼܝ ܒܝܲܕܼ ܨܸܒܼܝܵܢܵܟ>
    text <ܒܵܟ ܦܵܬܲ݁ܚ ܐ̄ܢܵܐ ܬܲܪܥܵܐ ܕܚܲܝܹ̈ܐ ܠܡܝܼ̈ܬܹܐ ܕܥܵܘ̣ܠܵܐ ܀>
    text <܃ܕܠܵܐ ܐܸܬܼܦܲܠܲܓܼܬܿ ܥܲܠ ܡܘܼܠܟܵܢܲܝ̈ ܟܲܕܼ ܪܲܚܝܼܩܝܼܢ>
    text <ܪܹܫܵܐ ܕܚܲܝܹ̈ܐ ܥܵܒܼ̇ܕܼ ܐ̄ܢܵܐ ܠܵܟ ܒܡܲܠܟܿܘܼܬܼ ܪܵܘܡܵܐ ܀>
    text <܃ܕܕܸܢܝ̣ܚܲܬ̤ ܡ̇ܪܘܼܬܼܝ ܒܓܼܵܘ ܪܸܥܝܵܢܵܟ ܕܟܲܣܝܵܐ ܐܝܼܬܲܝ>
    text <ܡܸܢܵܟ ܢܸܕܢܲܚ ܗܵܘ̇ ܕܲܡܟܲܢܸܫ ܥܲܡܡܹ̈ܐ ܠܲܚܕܼܵܐ ܀>
    text <܃ܚܠܵܦ ܐܲܟܼܣܸܢܝܵܐ ܕܒܲܐܬܼܪ̈ܘܵܬܼܵܐ ܡܠܹܝܢ ܛܘܼܪ̈ܵܦܹܐ>
    text <ܠܡܹܐܢܵܐ ܕܫܲܝܢܵܐ ܥܵܒܹ̇ܕܼ ܐ̄ܢܵܐ ܠܵܟ ܠܟܼܠ ܕܲܡܥܵܩܝܼܢ ܀>
    text <܃ܥܠܲܝܟ ܒܵܢܹ̇ܐ ܐ̄ܢܵܐ ܒܸܢܝܵܢ ܚܘܼܒܵܐ ܘܗܲܝܡܵܢܘܼܬܼܵܐ>
    text <ܘܒܼܵܟ ܡܚܲܙܸܩ ܐ̄ܢܵܐ ܒܣܲܒܼܪܵܐ ܕܚܲܝܹ̈ܐ ܠܟܼܠܗܘܿܢ ܥܲܡܡܹ̈ܐ ܀>
    text <܃ܒܝܲܕܼ ܡܘܼܠܟܵܢܹ̈ܐ ܒ̣ܩܵܝܗܝ ܠܲܬܼܪܝܼܨܵܐ ܗܵܘ̇ ܝܵ̇ܕܲܥ ܟܠ>
    text <ܠܲܕܼܪܲܚܝܼܩܝܼܢ ܗܲܝܡܸܢ ܗܲܝܡܸܢ ܐܵܢܘܿܢ ܐܲܝܟ ܩܲܪ̈ܝܼܒܹܐ ܀>
    text <܃ܘܟܲܕܼ ܝܵ̇ܕܲܥ ܗ̄ܘ̣ܵܐ ܕܠܵܐ ܡܸܬܼܦܲܠܲܓܼ ܥܲܠ ܡܘܼܠܟܵܢܵܘ̈ܗܝ>
    text <ܒܝܲܕܼ ܢܸܣܝܵܢܵܐ ܓ̣ܠܵܝܗܝ ܠܲܫܪܵܪܵܐ ܕܗܲܝܡܵܢܘܼܬܹܗ ܀>
    text <܃ܝܵ̇ܕܲܥ ܗ̄ܘ̣ܵܐ ܠܹܗ ܩܕܼܵܡ ܕܲܢܢܲܣܹܝܗܝ ܕܫܲܪܝܼܪ ܚܘܼܒܹܿܗ>
    text <ܘܲܒܼܩܸܐ ܗ̄ܘ̣ܵܐ ܠܹܗ ܥܲܕܼܠܵܐ ܢܸܩܪܹܝܗܝ ܕܠܵܐ ܡܸܬܼܦܲܠܲܓܼ ܀>
    text <܃ܠܲܒܼܢܲܝ̈ ܓܸܢܣܹܗ ܨܒܼܵܐ ܕܲܢܚܲܦܸܛ ܒܝܲܕܼ ܕܘܼܒܵܪ̈ܘܗܝ>
    text <ܘܲܟܼܬܸܒܼ ܐܸܢܘܿܢ ܒܲܣܦܲܪ ܡܸܠܵܘ̈ܗܝ ܕܒܹܗ ܢܸܬܿܕܲܡܘܿܢ ܀>
    text <܃ܒܲܕܼܡܘܼܬܼ ܨܲܠܡܵܐ ܨܵܪܹܗ ܠܫܘܼܦܪܵܐ ܕܗܲܝܡܵܢܘܼܬܹܗ>
    text <ܕܢܸܩܒܿܘܿܥ ܟܠܢܵܫ ܚܘܼܡܣܵܢ ܢܲܦܫܹܗ ܒܓܼܵܘ ܪܸܥܝܵܢܹܗ ܀>
    text <܃ܝ̄ܒܸܫ̣ ܗ̄ܘ̣ܵܐ ܦܲܓܼܪܹܗ ܒܝܲܕܼ ܥܲܩܪܘܼܬܼܵܐ ܐܲܝܟ ܕܲܒܼܨܲܗܝܵܐ>
    text <ܘܪܲܓܿܝܼ ܢܲܦܫܹܗ ܒܫܸܩܝܵܐ ܕܪܘܼܚܵܐ ܘܲܛܥ݂ܲܢ ܦܹܐܪܹ̈ܐ ܀>
    text <܃ܠܙܲܪܥܹܗ ܐܸܡ݂ܲܪ ܕܝܵܗܹ̇ܒܼ ܐ̄ܢܵܐ ܠܵܗ̇ ܠܐܲܪܥܵܐ ܕܲܟܼܢܲܥ̄ܢ>
    text <ܘܛܲܪ̣ܕܹܿܗ ܡܸܢܵܗ̇ ܐܲܝܟ ܓܲܠܘܵܝܵܐ ܠܐܲܪܥܵܐ ܕܡܸܨܪܹܝܢ ܀>
    text <܃ܐܲܪܝܼܡ ܫܲܒܼܛܵܐ ܘܲܡ̣ܚܵܗ̇ ܠܐܲܪܥܵܐ ܒܟܲܦܢܵܐ ܩܲܫܝܵܐ>
    text <ܕܢܸܥܪܘܿܩ ܡܸܢܵܗ̇ ܒܥܸܠܲܬܼ ܟܲܦܢܵܐ ܠܐܲܬܼܪܵܐ ܐ̄ܚܪܹܢܵܐ ܀>
    text <܃ܐܣܓܿܝܼ ܒܲܚ̣ܪܹܗ ܒܝܲܕܼ ܫܘܼܚܠܵܦܵܐ ܕܐܲܬܼܪ̈ܵܘܵܬܼܵܐ>
    text <ܕܢܸܫܡܲܥ ܟܠܢܵܫ ܕܠܵܐ ܐܸܬܼܪܲܦܝܼ ܩܕܼܵܡ ܛܘܼܪ̈ܦܹܐ ܀>
    text <܃ܥܪܲܩ ܡ̣ܢ ܟܲܦܢܵܐ ܕܢܲܚܐ ܢܲܦܫܹܗ ܒܐܲܪܥܵܐ ܕܡܸܨܪܹܝܢ>
    text <ܘܦܲܣܩܘܼܗܝ ܠܦܸܠܓܹܿܗ ܘܚܲܛܦ̣ܘܼܗ̇ ܡܸܢܹܗ ܠܐܸܠܥܵܐ ܕܢܸܩܦܹܗ ܀>
    text <܃ܠܵܐ ܪܲܛܸܢ ܗ̄ܘ̣ܵܐ ܕܲܫܩܲܠ̣ܘ ܒܝܼܫܹ̈ܐ ܐܲܪܥܵܐ ܕܙܲܪܥܹܗ>
    text <ܘܠܵܐ ܐܸܬܼܦܲܠܲܓܼ ܕܫܲܩܠ̣ܘܼܗ̇ ܡܸܢܹܗ ܠܣܲܬܵܐ ܕܦܹܐܪ̈ܵܘܗܝ ܀>
  block
    text <܃ܫܲܪܝܼܪ ܗ̄ܘ̣ܵܐ ܠܹܗ ܕܠܵܐ ܡܸܬܿܕܲܓܲܠ ܩܵܠܵܐ ܕܲܩܪ̣ܵܝܗܝ>
    text <ܕܠܵܐ ܡ̇ܛܹ̇ܐ ܠܵܗ̇ ܠܐܲܪܥܵܐ ܕܢܸܩܦܹܗ ܢܸܩܦܵܐ ܐ̄ܚܪܹܢܵܐ ܀>
    text <܃ܥܬ݂ܲܪ ܒܵܗ̇ ܒܐܲܪܥܵܐ ܘܚܹܪܸܒܼ ܣܲܓܿܝܼ ܒܟܲܗܝܼܢܘܼܬܹܗ>
    text <ܘܲܥܠ݂ܲܒܼ ܥܘܼܬܼܪܵܐ ܕܗܲܝܡܵܢܘܼܬܹܗ ܠܐܲܪ̈ܥܵܢܵܝܵܬܼܵܐ ܀>
    text <܃ܥܡ݂ܲܪ ܒܲܦܢܝܼܬܵܐ ܕܦܲܠ̣ܚܘܼܗ̇ ܫܹܐܕܹ̈ܐ ܒܚܲܪܵܫܘܼܬܼܵܐ>
    text <ܘܫܲܘܲܚܘ ܦܹܐܪܹ̈ܐ ܕܗܲܝܡܵܢܘܼܬܹܗ ܒܓܼܵܘ ܙܝܼܙܵܢܹ̈ܐ ܀>
    text <܃ܐܘܿ ܐܝܼܠܵܢܵܐ ܕܪܲܒܿܝܼ ܢܲܦܸܫܹܗ ܒܡܸܨܥܲܬܼ ܟܘܼ̈ܒܹܿܐ>
    text <ܘܩܲܦܲܚ ܐܸܢܘܿܢ ܒܣܵܘܟܲܝ̈ ܚܘܼܒܹܿܗ ܠܦܹܐܪ̈ܲܝ ܒܝܼܫܹ̈ܐ ܀>
    text <܃ܐܘܿ ܬܵܘܬܵܒܼܵܐ ܕܥܲܠ̣ ܒܐܲܟܼܣܸܢܝܵܐ ܒܠܹܝܬܼ ܢܘܼܟܼܪ̈ܵܝܹܐ>
    text <ܘܲܣܓܸܕܼܘ ܩܘܼܕܼܡ̇ܘܗܝ ܡܲܠ̈ܟܹܿܐ ܘܚܹܐܪܹ̈ܐ ܟܲܕܼ ܠܵܐ ܨܵܒܹ̇ܝܢ ܀>
    text <܃ܐܘܿ ܢܘܼܟܼܪܵܝܵܐ ܕܐܸܬܼ݂ܵܐ ܢܡܲܠܹܐ ܣܘܼܢܩܵܢ ܚܲܝܘ̈ܗܝ>
    text <ܘܐܲܪܝܼܡ ܫܲܒܼܛܵܐ ܘܲܡ̣ܚܵܐ ܐܸܢܘܿܢ ܠܐ̄ܢܵܫܲܝ̈ ܐܲܬܼܪܵܐ ܀>
    text <܃ܡ̣ܚܵܐ ܠܲܡ ܡ̇ܪܝܵܐ ܠܦܸܪܥܘܿܢ ܡܲܠܟܵܐ ܘܠܲܒܼܢܲܝ̈ ܒܲܝܬܹܿܗ>
    text <ܡܸܛܠ ܣܲܪܵܐ ܐܲܢ̄ܬܲܬܼ ܐܲܒܼܪܵܡ ܕܚܲܛܦܵܗ̇ ܡܸܢܹܗ ܀>
    text <܃ܘܟܲܕܼ ܥܲܡ ܥܵܠܡܵܐ ܡܸܬܼܢܲܓܲܕܼ ܗ̄ܘ̣ܵܐ ܒܚܘܼܡܣܵܢ ܢܸܟܼܣܵܘ̈ܗܝ>
    text <ܥܠܝܼܒܼܵܐ ܥܘܼܬܼܪܹܗ ܡܸܬܼܪܲܒܸܿܐ ܗ̄ܘ̣ܵܐ ܒܦܘܼܩܕܵܢ ܡܵܪܹܗ ܀>
    text <܃ܣܓ̣ܝܼ ܐܝܼܩܵܪܹܗ ܒܥܸܠܲܬܼ ܣܲܪܵܐ ܕܕܲܒܼܪ̣ܵܗ̇ ܡܲܠܟܵܐ>
    text <ܘܐܵܘܕܿܝܼ ܠܡܵܪܹܗ ܕܝܲܗ̄ܒܼ݂ ܠܹܗ ܥܘܼܬܼܪܵܐ ܒܝܲܕܼ ܥܸܠ̈ܠܵܬܼܵܐ ܀>
    text <܃ܥܬ݂ܲܪ ܚܲܟܿܝܼܡܵܐ ܒܐܲܬܼܪܵܐ ܕܡܸܣܟܹܿܝܢ ܡ̣ܢ ܝܼܕܲܥܬܼܵܐ>
    text <ܘܲܛܥ̣݂ܲܢ ܥܘܼܬܼܪܹܗ ܕܢܹܐܙܲܠ ܠܐܲܪܥܵܐ ܕܐܸܬܼܡܲܠܟܲܬ̤ ܠܹܗ ܀>
    text <܃ܦ̣ܢܵܐ ܘܝܼܬܸܒܼ ܒܵܗ̇ ܒܐܲܪܥܵܐ ܕܲܟܼܢܲܥ̄ܢ ܐܲܝܟ ܕܲܒܼܕܼܝܼܠܹܗ>
    text <ܟܲܕܼ ܚܵܝ̈ܐܲܪ ܗ̄ܘ̣ܵܐ ܒܫܘܼܘܕܵܝ ܡ̇ܪܹܗ ܕܝܵܗܹ̇ܒܼ ܠܵܗ̇ ܠܹܗ ܀>
    text <܃ܫ̣ܠܸܡ ܡܸܢܝܵܢܵܐ ܕܲܫܢܲܝ̈ ܚܲܝܵܘ̈ܗܝ ܬܸܫܥܝܼܢ ܘܲܬܼܫܲܥ>
    text <ܘܡܲܠܸܠ ܥܲܡܹܗ ܒܝܲܕܼ ܓܸܠܝܵܢܵܐ ܕܢܸܓܼܘܙܿܪ ܒܸܣܪܹܗ ܀>
    text <܃ܢܦ݂ܲܠ ܥܲܠ ܐܲܦܘ̈ܗܝ ܥܲܒܼܕܵܐ ܘܲܣܓܸܕܼ ܩܕܼܵܡ ܥܵܒܼܘܿܕܹܗ>
    text <ܘܐܲܩܝܼܡ ܥܲܡܹܗ ܩܝܵܡܵܐ ܕܢܸܪܫܘܿܡ ܙܲܪܥܹܗ ܒܲܫܡܹܗ ܀>
    text <܃ܫܲܚܠܸܦ ܠܲܫܡܹܗ ܕܡܸܬܼܟܲܢܹܐ ܗ̄ܘ̣ܵܐ ܒܫܸܡ ܚܲܕܼ ܥܲܡܵܐ>
    text <ܘܲܩܪ̣ܵܝܗܝ ܒܲܫܡܵܐ ܕܡܸܬܼܦܲܫܲܩ ܗ̄ܘ̣ܵܐ ܐܲܒܼܵܐ ܕܥܲܡܡܹ̈ܐ ܀>
    text <܃ܥܲܡ ܫܘܼܚܠܵܦܵܐ ܕܫܲܚܠܸܦ ܘܲܩܪ̣ܵܝܗܝ ܐܲܒܼܵܐ ܕܥܲܡܡܹ̈ܐ>
    text <ܩܪ̣ܵܐ ܠܹܗ ܩܵܠܵܐ ܕܡܸܟܹܿܝܠ ܩܲܒܸܿܠ ܝܲܠܕܵܐ ܕܡܸܠ̇ܟܹܿܬ ܀>
    text <܃ܗܵܐ ܡܸܫܬܲܠܲܡ ܫܘܼܘܕܵܝ ܨܹܐܕܲܝܟ ܒܝܲܕܼ ܣܘܼܥܪ̈ܵܢܹܐ>
    text <ܘܝܵ̇ܗܒ ܐ̄ܢܵܐ ܠܵܟ ܒܪܵܐ ܡ̣ܢ ܛܲܝܒܿܘܼ ܠܒܲܪ ܡ̣ܢ ܛܲܟܼܣܵܐ ܀>
    text <܃ܗܵܐ ܡܪܵܓܸܿܐ ܐ̄ܢܵܐ ܦܲܓܼܪܵܟ ܡܝܼܬܼܵܐ ܘܝ̇ܵܗܒ ܙܲܪܥܵܐ>
    text <ܘܡܲܦܪܲܥ ܢܘܼܪܒܵܐ ܡ̣ܢ ܥܸܩܵܪܵܐ ܕܲܣܐܸ̣ܒܼ ܘܲܒܼܠ̣ܝܼ ܀>
  block
    text <܃ܡܒܲܝܲܐ ܐ̄ܢܵܐ ܠܵܗ̇ ܠܣܲܪܵܐ ܥܩܲܪܬܼܵܐ ܡ̣ܢ ܥܲܩܪܘܼܬܼܵܐ>
    text <ܘܡܲܩܨܲܚ ܐ̄ܢܵܐ ܠܵܗ̇ ܠܲܡܓܲܙܲܝܬܵܐ ܒܦܸܐܪܵܐ ܕܡܸܢܵܗ̇ ܀>
    text <܃ܡܲܥܒܲܪ ܐ̄ܢܵܐ ܠܹܗ ܠܚܸܣܕܵܐ ܕܦܲܓܼܪܵܗ̇ ܕܫܸܡ ܥܲܩܪܘܼܬܼܵܐ>
    text <ܘܝܵ̇ܗܹܒܼ ܐ̄ܢܵܐ ܠܵܗ̇ ܐܲܓܼܪܵܐ ܝܲܠܕܵܐ ܒܝܲܕܼ ܚܘܼܡܣܵܢܵܗ̇ ܀>
    text <܃ܫܠܸܡ̣ܘ ܫܘܼܘܕܝܹ̈ܐ ܘܫܲܪ̣ܘ ܡܘܼܠܟܵܢܹ̈ܐ ܕܲܠܘܵܬܼ ܥܲܩܪܹ̈ܐ>
    text <ܕܐܸܬܼ݂ܵܐ ܕܢܸܬܸܿܠ ܟܲܣܝܵܐ ܒܓܸܒܝܵܐ ܐܲܓܼܪܐ ܠܟܹܐܢܹ̈ܐ ܀>
    text <܃ܓܠ̣ܵܐ ܠܲܡ ܡ̇ܪܝܵܐ ܢܲܦܫܹܗ ܠܐܲܒܼܪܵܡ ܒܐܲܪܥܵܐ ܕܡܲܡܪܹ̈ܐ>
    text <ܘܗܘ̤ ܝܵ̇ܬܹܒܼ ܗ̄ܘ̣ܵܐ ܒܲܬܼܪܲܥ ܒܲܝܬܹܿܗ ܟܲܕܼ ܚ݂ܲܡ ܝܵܘܡ̇ܐ ܀>
    text <܃ܐܘܿ ܚܲܡܝܼܡܵܐ ܕܠܵܐ ܐܲܩܲܪܬܹܗ ܩܲܫܝܘܼܬܼ ܚܘܼܡܵܐ>
    text <ܘܫܵܛ̣ ܠܲܢܝܵܚܹ̈ܐ ܕܠܵܐ ܢܸܬܼܒܲܨܲܪ ܡ̣ܢ ܩܘܼܒܵܠܹܗ ܀>
    text <܃ܐܲܪܝܼܡ ܥܲܝܢܵܘ̈ܗܝ ܟܲܕܼ ܚܵܐܲܪ ܗ̄ܘ̣ܵܐ ܒܹܝܬܼ ܐܘܼܪ̈ܚܵܬܼܵܐ>
    text <ܕܢܸܓܼܡܘܼܪ ܚܘܼܒܹܿܗ ܒܝܲܕܼ ܡ̇ܙܘܿܢܵܐ ܠܘܵܬܼ ܕܲܣܢܝܼܩܝܼܢ ܀>
    text <܃ܚܙܵܬܼܵܐ ܚܕܲܬܵܐ ܚܙ̣ܵܐ ܐܲܒܼܪܵܗܵܡ ܕܡܲܠܝܵܐ ܬܲܗܪܵܐ>
    text <ܥܝܼܪܹ݁ܐ ܬܠܵܬܼܵܐ ܕܥܛܝܼܦܝܢ ܗ̄ܘ̣ܵܘ ܐܸܣܟܹܿܝܡ ܐ̄ܢܵܫܵܐ ܀>
    text <܃ܪܗܸܛ̣ ܟܲܕܼ ܚܕܹܐ ܘܲܢܦܲܠ̣ ܘܲܣܓܸܕܼ ܩܕܼܵܡ ܪ̈ܘܼܚܵܢܹܐ>
    text <ܘܐܲܦܝܼܣ ܐܸܢܘܿܢ ܕܢܸܓܼܡܘܿܪ ܚܘܼܒܹܿܗ ܒܲܢܝܵܚܲܝ̈ܗܘܿܢ ܀>
    text <܃ܫܸܡ ܒܪܘܿܝܵܐ ܩܪ̣ܵܐ ܨܹܐܕܲܝܗܘܿܢ ܒܝܲܕܼ ܓܸܠܝܵܢܹ̈ܐ>
    text <ܕܠܵܐ ܡ̇ܪܝ ܬܸܥܒܲܪ ܡ̣ܢ ܒܹܝܬܼ ܥܲܒܼܕܵܟ ܕܲܡܣܲܟܸܿܐ ܠܵܟ ܀>
    text <܃ܐܘܿ ܐܝܼܬܼܘܼܬܵܐ ܕܟܲܣܝܵܐ ܡ̣ܢ ܟܠ ܘܠܵܐ ܡܸܬܼܚܲܙܝܵܐ>
    text <ܕܲܓܼܠ̣ܵܬ̤ ܢܲܦܫܵܗ̇ ܠܘܵܬܼ ܐܲܒܼܪܵܗܵܡ ܒܐܸܣܟܹܿܝܡ ܐ̄ܢܵܫܵܐ ܀>
    text <ܐܘܿ ܙܲܕܿܝܼܩܵܐ ܕܲܫܘ̣ܵܐ ܕܢܸܚܙܹܐ ܐ̄ܪܵܙܵܢܵܐܝܼܬܼ ܀>
    text <ܠܡܸܠܬܹܗ ܕܐܲܒܼܵܐ ܕܲܥܬܼܝܼܕܼ ܕܢܸܠܒܲܫ ܦܲܓܼܪܵܐ ܕܐ̄ܢܵܫܵܐ ܀>
    text <܃ܬܵܬܼܵܐ ܥܲܠ̣ܘ ܗ̄ܘ̣ܵܘ ܠܒܹܝܬܼ ܐܲܒܼܪܵܗܵܡ ܒܝܲܕܼ ܐܸܣܟܹܿܡܵܐ>
    text <ܘܐܲܒܼܪܵܐ ܡܲܠܸܠ ܥܲܡ ܚܲܕܼ ܒܲܠܚܘܿܕܼ ܐܲܝܟ ܐܲܠܵܗܵܐ ܀>
    text <܃ܡܸܠܬܹܗ ܕܐܲܒܼܵܐ ܠܒܸܫ̣ ܐܸܣܕܹܿܡܵܐ ܐ̄ܪܵܙܵܢܵܐܝܼܬܼ>
    text <ܘܲܚܝ̣ܕܼܝܼ ܐܲܒܼܪܵܡ ܕܲܚ̣ܙܵܐ ܠܟܲܣܝܵܐ ܒܦܲܓܼܪܵܐ ܓܲܒܝܵܐ ܀>
    text <ܥܒ݂ܲܕܼ ܩܘܼܒܵܠܵܐ ܠܡܵܪܵܐ ܘܥܲܒܼ̈ܕܹܿܐ ܠܦܘܼܬܼ ܗܵܝ̇ ܕܲܚ̣ܙܵܐ܃>
  block
    text <ܘܐܲܢܝܼܚ ܐܸܢܘܿܢ ܒܠܲܚܡܵܐ ܘܡܲܝܵ̈ܐ ܐܲܝܟ ܡ̇ܐ ܕܲܣܒ݂ܲܪ ܀>
    text <܃ܘܐܵܦ ܪ̈ܘܼܚܵܢܹܐ ܚܵܘܝܼܘ ܨܹܐܕܼܵܘܗܝ ܐܲܝܟ ܛܘܼܝܵܒܹܗ>
    text <ܕܚܵܘܝܼܘ ܕܐܸܟܲܠ̣ܘ ܟܲܕܼ ܠܵܐ ܐܸܟܼܠ̣ܘ ܡܸܛܠ ܚܘܼܒܹܿܗ ܀>
    text <܃ܠܲܝܬܿ ܠܲܟܼܝܵܢܵܐ ܕܪ̈ܘܼܚܵܢܵܝܹܐ ܢܩܲܒܸܿܠ ܐܘܼܟܼܠܵܐ>
    text <ܘܠܵܐ ܡܸܬܿܬܿܪܣܹܝܢ ܫܡܲܝܵܢܵܝܹ̈ܐ ܒܐܲܪ̈ܥܵܢܵܝܵܬܼܵܐ ܀>
    text <܃ܠܚܘܼܒܹܿܗ ܕܐܲܒܼܪܵܡ ܐܲܢܝܼܘ ܒܐܘܼܟܼܠܵܐ ܕܚܵܘܝܼܘ ܕܐܸܟܲܠ̣ܘ>
    text <ܘܗܸܢ̣ܘܿܢ ܩܵܘܝܼܘ ܕܠܵܐ ܬܘܼܪܣܵܝܵܐ ܐܲܝܟ ܕܿܡܥ̇ܕܹܝܢ ܀>
    text <܃ܩܲܒܸܿܠ ܚܘܼܒܹܿܗ ܡ̇ܪܵܐ ܘܥܲܒܼ̈ܕܹܿܐ ܕܥܲܒܼܕܵܐ ܛܵܒܼܵܐ>
    text <ܘܦܲܪ̣ܥܘܼܗܝ ܐܲܓܼܪܵܐ ܒܲܛܢܵܐ ܘܚܲܠܕܵܐ ܕܠܵܐ ܒܲܟܼܝܵܢܵܐ ܀>
    text <܃ܠܙܲܒܼܢܵܐ ܗܵܢܵܐ ܬܸܗܦܘܼܟ ܨܹܐܕܲܝܟ ܡܲܠܸܠ ܥܲܡܹܗ>
    text <ܘܢܸܗܘܹܐ ܦܹܐܪܵܐ ܠܣܲܪܵܐ ܥܩܲܪܬܼܵܐ ܟܲܕܼ ܗܝ̤ ܚܲܝܵܐ ܀>
    text <܃ܩܲܒܸܿܠ ܚܘܼܒܹܿܗ ܘܝܲܗ̄ܒܼ݂ ܦܘܼܪܥܵܢܵܐ ܒܣܘܼܒܵܪ ܒܲܛܢܵܐ>
    text <ܘܲܓܼܠ̣ܵܐ ܘܒܲܕ݂ܿܩ ܬܒܲܥܬܼܵܐ ܕܒܼܝܼܫܹ̈ܐ ܕܕܼܵܫ̣ܘ ܛܘܼܟܵܣܵܘ̈ܗܝ ܀>
    text <܃ܓܥܵܬܼܵܐ ܕܲܣܕܼܘܿܡ ܘܲܕܼܥܵܡܘܿܪܵܐ ܥܸܠܲܬ̤ ܨܹܐܕܲܝ>
    text <ܐܸܚܘܿܬܼ ܐܸܚܙܸܐ ܐܸܢ ܐܲܝܟ ܫܸܡܥܵܐ ܗܘ̤ܵܐ ܣܘܼܥܪܵܢܵܐ ܀>
    text <܃ܐܘܿ ܝܵ̇ܕܲܥ ܟܠ ܕܲܛܥܝܼܢ ܚܘܼܒܹܿܗ ܠܥܲܣܩܘܼܬܼ ܓܸܢܣܲܢ>
    text <ܕܟܲܕܼ ܝܵ̇ܕܲܥ ܠܵܗ̇ ܠܒܼܝܼܫܘܼܬܼ ܝܲܨܪܲܢ ܡܬܿܗܸܐ ܠܪܘܼܓܼܙܹܗ ܀>
    text <܃ܓܠ̣ܵܐ ܠܹܗ ܠܐܲܒܼܪܵܡ ܕܢܘܼܪܵܐ ܡܲܡܛܲܪ ܥܲܠ ܡܲܪ̈ܚܹܐ>
    text <ܘܚܵܘܝܼ ܕܲܡܢܵܚ ܐܸܢ ܐܝܼܬܼ ܟܹܐܢܹ̈ܐ ܢܫܲܠܸܐ ܪܘܼܓܼܙܹܗ ܀>
    text <܃ܚ̣ܙܵܐ ܐܲܒܼܪܵܗܵܡ ܨܸܒܼܝܵܢ ܡ̇ܪܹܗ ܕܲܪܓܼܝܼܓܼ ܕܢܸܫܒܿܘܿܩ>
    text <ܘܲܒܼܥܵܐ ܘܐܲܦܝܼܣ ܕܐܸܢܗܘ̤ ܢܦܘܼܫ ܡ̣ܢ ܚܸܡܬܹܗ ܀>
    text <܃ܡܲܟܸܿܢ ܢܲܦܫܹܗ ܩܕܼܵܡ ܥܵܒܼܘܿܕܼܐ ܒܝܲܕܼ ܒܵܥܘܼܬܹܗ>
    text <ܕܲܚܙ̣ܵܐ ܟܝܵܢܹܗ ܕܲܙܥܘܿܪ ܕܲܢܦܝܼܣ ܥܲܠ ܫܘܼܒܼܩܵܢܵܐ ܀>
    text <܃ܩܲܒܸܿܠ ܡܸܢܹܗ ܒܵܥܘܼܬܼ ܚܘܼܒܹܿܗ ܐܲܟܼܡܵܐ ܕܐܲܦܝܼܣ>
    text <ܕܐܸܢ ܐܝܼܬܼ ܟܹܐܢܹ̈ܐ ܠܵܐ ܡܚܲܒܸܿܠ ܐ̄ܢܵܐ ܒܪܘܼܓܼܙܵܐ ܠܐܲܬܼܪܵܐ ܀>
    text <܃ܫܲܐܸܠ ܐܲܒܼܪܵܡ ܕܐܸܢ ܐܝܼܬܼ ܚܲܡܫܝܼܢ ܚܵ̇ܢܲܬܿ ܠܐܲܬܼܪܵܐ>
    text <ܘܲܢܚܸܬܼ ܥܲܡܹܗ ܗܵܘ̇ ܒܲܣܝܼܡܵܐ ܥܕܲܡ̇ܐ ܠܥܸܣܪܵܐ ܀>
    text <܃ܐܸܢ ܐܝܼܬܼ ܟܹܐܢܹ̈ܐ ܥܸܣܪܵܐ ܒܲܣܕܼܘܿܡ ܫܵܒܹ̇ܩ ܐ̄ܢܵܐ ܠܵܗ̇>
    text <ܘܟܲܕܼ ܝܵ̇ܕܲܥ ܗ̄ܘ̣ܵܐ ܕܠܲܝܬܿ ܐܸܠܵܐ ܚܲܕܼ ܐܸܡ݂ܲܪ ܕܐܸܢ ܐܝܼܬܼ ܀>
    text <܃ܚ̣ܙܲܩܘ ܪ̈ܘܼܚܵܢܹܐ ܡ̣ܢ ܨܹܝܕܼ ܐܲܒܼܪܵܡ ܘܐܸܬܼ݂ܵܘ ܠܲܣܕܼܘܿܡ>
    text <ܘܩܲܒܸܿܠ ܐܸܢܘܿܢ ܐ̄ܚܝܵܢܹܗ ܕܐܲܒܼܪܵܡ ܒܲܕܼܡܘܼܬܼ ܐܲܒܼܪܵܡ ܀>
    text <܃ܦܩ݂ܲܪܘ ܦܲܓܼܪ̈ܵܢܹܐ ܒܪܸܓܲܬܼ ܒܸܣܪܵܐ ܥܲܠ ܪ̈ܘܼܚܵܢܹܐ>
    text <ܕܲܚ̣ܙܵܘ ܐܸܢܘܿܢ ܕܲܥܛܝܼܦܝܼܢ ܗ̄ܘ̣ܵܘ ܫܲܠܗܹܒܼܝܼܬܼܵܐ ܀>
    text <܃ܒܗܵܕܹܐ ܬܢܘܲܝ ܫܲܕܲܪ ܐܸܢܘܿܢ ܗܵܘ̇ ܝܵ̇ܕܲܥ ܟܠ>
    text <ܕܢܸܗܘܘܿܢ ܣܵܗ̈ܕܹܿܐ ܒܒܼܝܼܫܘܼܬܼ ܐ̄ܢܵܫܵܐ ܕܚܲܒܸܿܠܘ ܛܲܟܼܣܵܐ ܀>
    text <܃ܘܕܲܣܥ̣ܵܐ ܣܲܓܿܝܼ ܟܝܵܢܵܐ ܫܝܼܛܵܐ ܘܚܲܒܸܿܠ ܐܘܼܪܚܹܗ>
    text <ܠܵܐ ܚܠܲܛ̣ ܛܵܒܼܵܐ ܪ̈ܲܚܡܹܐ ܒܪܘܼܓܼܙܹܐ ܟܲܕܼ ܕܵܢ ܐܸܢܘܿܢ ܀>
  block
    text <܃ܒܢܘܼܪܵܐ ܩܲܦܲܚ ܬܲܙܝܼܙܘܼܬܼܵܐ ܕܪܸܓܲܬܼ ܦܲܩܪܹ̈ܐ>
    text <ܘܥܲܒܼ݂ܕܹܿܗ ܠܐܲܬܼܪܵܐ ܬܲܚܘܝܼܬܼ ܪܘܼܫܥܵܐ ܕܐ̄ܢܵܫܵܐ ܕܐܲܡܪܲܚܘ ܀>
    text <܃ܦܲܨܲܚ̣ ܠܟܹܐܢܵܐ ܡ̣ܢ ܐܲܒܼܕܼܵܢܵܐ ܕܥܲܡ ܥܵܘܵܠܹ̈ܐ>
    text <ܘܚܵܘܝܼ ܪ̈ܲܚܡܵܘܗܝ ܒܚܲܕܼ ܕܐܸܬܼܦܲܠܲܛ ܕܪܵܚܹ̇ܡ ܐ̄ܢܵܫܵܐ ܗ̄ܘ̣ ܀>
    text <܃ܚܕܝܼ ܐܲܒܼܪܵܗܵܡ ܕܲܚܙ̣ܵܐ ܠܟܲܣܝܵܐ ܒܝܲܕܼ ܓܸܠܝܵܢܵܘ̈ܗܝ>
    text <ܘܟܲܕܼ ܥܲܦܪܵܢܵܐ ܗ̄ܘ̣ ܫ̣ܘܵܐ ܕܲܢܡܲܠܸܠ ܥܲܡ ܐܝܼܬܼܘܼܬܼܵܐ ܀>
    text <܃ܩܲܒܸܿܠ ܡ̇ܪܹܗ ܒܵܥܘܼܬܼ ܚܘܼܒܹܿܗ ܒܠܘܿܛ ܕܐܸܬܼܦܲܨܝܼ>
    text <ܘܒܲܝܲܐ ܢܲܦܫܹܗ ܘܝܲܗ̄ܒܼ ܠܹܗ ܐܲܓܼܪܵܐ ܒܲܛܢܵܐ ܘܝܲܠܕܵܐ ܀>
    text <܃ܫܠ̣ܡܘ ܫܘܼܘܕܵܝܹ̈ܐ ܘܫܲܪ̣ܘ ܡܘܼܠܟܵܢܹ̈ܐ ܘܒܸܛ̣ܢܲܬ̤ ܣܲܪܵܐ>
    text <ܘܝܸܠ̣ܕܲܬ̤ ܝܲܠܕܵܐ ܠܒܲܪ ܡ̣ܢ ܛܲܟܼܣܵܐ ܕܣܝܼܡ ܒܲܟܼܝܵܢܵܐ ܀>
    text <܃ܩܲܒܸܿܠܘ ܐܲܓܼܪܵܐ ܟܹܐܢܹ̈ܐ ܕܣܲܟܿܝܼܘ ܠܦܘܼܪܥܵܢ ܐܲܓܼܪܵܐ>
    text <ܘܝܲܗ̄ܒܼ݂ܘ ܬܵܘܕܿܝܼܬܵܐ ܠܩܵܠܵܐ ܕܪܲܓܿܝܼ ܗܲܕܵܡܲܝ̈ܗܘܿܢ ܀>
    text <܃ܒܐܝܼܣܚܵܩ ܩܲܒܸܿܠܘ ܡܘܼܠܟܵܢܲܝ̈ܗܘܿܢ ܟܹܐܢܹ̈ܐ ܥܲܩܪܹ̈ܐ>
    text <ܘܲܚ̣ܕܼܝܼܘ ܕܲܚ̣ܙܵܘ ܒܗܵܘ̇ ܩܲܪܝܼܒܼܵܐ ܠܗܵܘ̇ ܪܲܚܝܼܩܵܐ ܀>
    text <܃ܒܚܲܕܼ ܦܸܠܐܬܼܵܐ ܒܲܝܲܐ ܐܸܢܘܿܢ ܗܵܘ̇ ܝܵ̇ܕܲܥ ܟܠ>
    text <ܘܚܵܘܝܼ ܐܸܢܘܿܢ ܐܲܝܟ ܕܲܒܼܐ̄ܪܵܙܵܐ ܠܗܵܝ̇ ܕܲܥܬܼܝܼܕܵܐ ܀>
    text <܃ܚܠܵܦ ܨܸܒܼܝܵܢܵܐ ܕܲܦܪ̣ܫܘ ܚܲܕܼܥܘܼܗܝ ܐܲܝܟ ܕܠܡܵܪܵܐ>
    text <ܐܲܫܘܝܼ ܐܸܢܘܿܢ ܕܢܸܚܙܘܿܢ ܐ̄ܪܵܙܵܐ ܕܣܘܼܟܵܝ ܥܲܡܡܹ̈ܐ ܀>
    text <܃ܝܲܗ̄ܒܼ݂ ܦܘܼܪܥܵܢܵܐ ܠܨܸܒܼܝܵܢܲܝ̈ܗܘܿܢ ܕܲܡܓܲܝܼ̈ܙܲܝܵܐ>
    text <ܕܡܸܢܗܘܿܢ ܢܸܕܼܢܲܚ ܡܲܣܓܹܿܐ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܀>
    text <܃ܚ̣ܕܼܝܼܘ ܘܐܸܬܼܒܲܝܲܐ܁ ܕܲܚ̣ܙܵܘ ܣܲܒܼܪܵܐ ܕܠܵܐ ܡܸܬܿܕܲܓܲܠ>
    text <ܕܲܒܼܡܵܘ̈ܡ̇ܬܵܐ ܚܬܲܡ ܝܲܗ̄ܒܹ݂ܿܗ ܗܵܘ̇ ܕܐܸܫܬܵܘܕܲܝܼ ܀>
    text <܃ܐܵܦ ܪܹܫܝܼܬܼܵܐ ܕܫܘܼܡܠܲܝ ܐ̄ܪ̈ܵܙܹܐ ܕܲܠܘܵܬܼ ܟܹܐܢܹ̈ܐ>
    text <ܚܲܬܸܿܡ ܘܐܸܡ݂ܲܪ ܕܲܚܙ̣ܵܢܝ ܐܲܒܼܪܵܡ ܘܲܚܕܲܝܼ ܒܣܘܼܟܵܝ ܀>
    text <܃ܒܝܲܠܕܹܿܗ ܕܐܝܼܣܚܵܩ ܒܲܝܲܐ ܐܸܢܘܿܢ ܡ̣ܢ ܥܲܩܪܘܼܬܵܐ>
    text <ܘܐܲܥܸܠ ܐܸܢܘܿܢ ܐܲܝܟ ܕܲܒܼܟܼܘܼܪܵܐ ܒܐ̄ܪܵܙܵܐ ܕܕܸܒܼܚܹܗ ܀>
    text <܃ܩܪ̣ܵܐ ܠܲܡ ܡܵܪܝܵܐ ܐܲܒܼܪܵܡ ܐܲܒܼܪܵܐ ܒܝܲܕܼ ܓܸܠܝܢܵܐ>
    text <ܕܒܲܪ ܠܝܼܚܝܼܕܵܟ ܘܐܲܣܸܩܲܝܗܝ ܠܝܼ ܥܠܵܬܼܵܐ ܒܛܘܼܪܵܐ ܀>
    text <܃ܕܸܒܼܚܵܐ ܚܲܕܼܬܼܵܐ ܫܵܐܹ̇ܠ ܐ̄ܢܵܐ ܠܵܟ ܕܲܬܼܩܲܪܸܒܼ ܠܝܼ>
    text <ܕܝܵ̇ܕܲܥ ܐ̄ܢܵܐ ܠܹܗ ܠܚܘܼܒܵܟ ܕܲܠܘܵܬܼܝ ܕܠܵܐ ܡܸܬܿܕܿܓܲܠ ܀>
    text <܃ܠܵܐ ܐܸܫܬܵܘܚܲܪ ܥܲܒܼܕܵܐ ܛܵܒܼܵܐ ܒܦܘܼܩܕܵܢ ܡ̇ܪܹܗ>
    text <ܘܠܵܐ ܪܲܛ̣ܢ ܗ̄ܘ̣ܵܐ ܕܲܗ̣ܦܲܝܟ ܢܲܣܒܹܿܗ ܠܫܘܼܘܕܲܝ ܡܸܠܵܘ̈ܗܝ ܀>
    text <܃ܩܲܕܹܿܡ ܐܲܒܼܵܐ ܒܵܬܼܪ ܝܵܘܡ̇ܐ ܐܲܝܟ ܕܐܸܬܼܦܲܩܲܕܼ>
    text <ܘܛܲܝܸܒܼ ܩܲܝܣܹ̈ܐ ܠܝܲܩܕܵܐ ܕܲܒܼܪܹܗ ܒܫܲܦܝܘܼܬܼ ܠܸܒܵܐ ܀>
    text <܃ܬܠܵܬܵܐ ܝܵܘܡܝܼ̈ܢ ܢܲܓܼܕܹܿܗ ܩܵܠܵܐ ܕܢܸܪܕܹܿܐ ܒܐܘܼܪܚܵܐ>
    text <ܘܠܵܐ ܐܸܬܼܦܲܠܲܓܼ ܚܘܼܒܹܿܗ ܕܟܹܐܢܵܐ ܡ̣ܢ ܛܘܼܝܵܒܹܗ ܀>
  block
    text <܃ܓܠ̣ܵܐ ܘܚܵܘܝܼ ܠܹܗ ܕܘܼܟܲܬܼ ܕܸܒܼܚܵܐ ܗܵܘ̇ ܕܲܩܪ̣ܵܐ ܠܹܗ>
    text <ܘܲܫܒ݂ܲܩ ܒܥܲܒܼܕܵܘ̈ܗܝ ܘܲܕܼܒܲܪ ܠܲܒܼܪܹܗ ܐܲܝܟ ܨܸܒܼܝܵܢܹܗ ܀>
    text <܃ܢܣܲܒܼ ܣܲܟܝܼܢܵܐ ܘܢܘܼܪܵܐ ܘܩܲܝܣܹ̈ܐ ܠܛܘܼܝܵܒܼ ܕܸܒܼܚܵܐ>
    text <ܘܠܵܐ ܓܠ̣ܵܐ ܐ̄ܪܵܙܵܐ ܕܩܸܛܠܹܗ ܕܐܝܼܣܚܵܩ ܠܲܒܼܢܲܝ̈ ܒܲܝܬܹܿܗ ܀>
    text <܃ܩܵܘܝܼܘ ܥܲܒܼ̈ܕܹܿܐ ܒܗܵܕܹܐ ܬܸܢܘܲܝ ܒܲܫܦܘܿܠ ܛܘܼܪܵܐ>
    text <ܕܢܸܣܲܩ ܢܸܣܓܿܘܿܕܼ ܗܘ̤ ܥܲܡ ܛܲܠܝܵܐ ܘܢܸܦܢܹܐ ܢܹܐܬܹܐ ܀>
    text <܃ܡܲܠܸܠ ܕܸܒܼܚܵܐ ܥܲܡ ܕܵܒܼܘܿܚܹܗ ܝܲܠܕܵܐ ܠܐܲܒܼܘܼܗܝ>
    text <ܕܗܵܐ ܠܲܡ ܢܘܼܪܵܐ ܘܩܲܝܣܹܐ ܠܕܸܒܼܚܵܐ ܐܲܝܟܵܘ ܐܸܡܪܵܐ ܀>
    text <܃ܦܲܢܝܼ ܐܲܒܼܵܐ ܠܘܵܬܼ ܝܼܠܝܼܕܹܗ ܩܵܠܵܐ ܕܣܲܒܼܪܵܐ>
    text <ܕܐܲܠܵܗܵܝ ܢܸܚܙܹܐ ܘܲܢܛܲܝܸܒܼ ܠܹܗ ܐܸܡܪܵܐ ܠܕܸܒܼܚܵܐ ܀>
    text <܃ܒܲܝܲܐ ܠܲܒܼܪܹܗ ܒܣܘܼܟܵܝ ܡܪܹܗ ܕܠܵܐ ܬܸܟܼܪܸܐ ܠܹܗ>
    text <ܘܐܵܦ ܗܘ̤ ܩܲܒܸܿܠ ܕܠܵܐ ܡܸܬܿܕܲܓܲܠ ܦܸܬܓܼܵܡ ܐܲܒܼܘܼܗܝ ܀>
    text <܃ܒܢ̣ܵܐ ܠܲܥܠܵܬܵܐ ܘܲܣܕܲܪ ܩܲܝܣܹ̈ܐ ܘܦܲܟܼܪܹܗ ܠܕܸܒܼܚܵܐ>
    text <ܥܲܡ ܨܸܒܼܝܵܢܹܗ ܫܡܲܛ̣ ܣܲܟܿܝܼܢܵܐ ܠܡܸܟܿܣܹܗ ܠܲܒܼܪܹܗ ܀>
    text <܃ܐܘܿ ܪܸܥܝܵܢܵܐ ܕܐܲܝܼܪ ܚܘܼܒܹܿܗ ܥܲܡ ܗܲܕܵܡܹ̈ܐ>
    text <ܕܲܫܪ̣ܵܐ ܚܘܼܒܵܐ ܕܐܲܣܝܼܪܘܼܬܹܗ ܒܪܸܚܡܲܬܼ ܡܵܪܹܗ ܀>
    text <܃ܐܘܿ ܡ̇ܝܘܿܬܼܵܐ ܠܒܼܝܼܫ ܟܲܪܝܘܼܬܼܵܐ ܕܚܲܫܲܝ̈ ܒܸܣܪܵܐ>
    text <ܕܟܲܕܼ ܡܵܚܹ̇ܝܢ ܠܹܗ ܚܸܒܼܠܹ̈ܐ ܕܪ̈ܲܚܡܹܐ ܥܨܲܝ ܠܲܟܼܝܵܢܹܗ ܀>
    text <܃ܐܘܿ ܐܲܬܼܠܹܝܛܵܐ ܕܐܸܚܲܕܼ ܕܪܵܐ ܗܘ̤ ܥܲܡ ܢܲܦܫܹܗ>
    text <ܘܲܙܟܼܵܐ ܐܸܢܘܿܢ ܠܚܲܫܲܝ̈ ܦܲܓܼܪܵܐ ܒܚܹܝܠ ܪܸܥܝܵܢܹܗ ܀>
    text <܃ܬܗ݂ܲܪܘ ܥܸܠܵܝܹ̈ܐ ܒܚܘܼܡܣܵܢ ܢܲܦܫܹܗ ܕܟܼܵܗܵܢܵܐ ܚܲܕܼܬܵܐ>
    text <ܕܐܸܚܲܕܼ ܪ̈ܲܚܡܵܘܗܝ ܕܢܹܐܣܘܿܪ ܚܘܼܒܹܿܗ ܒܪܸܚܡܲܬܼ ܡ̇ܪܹܗ ܀>
    text <܃ܬܠ̣ܵܐ ܣܲܟܿܝܼܢܵܐ ܕܢܸܟܿܘܿܣ ܠܲܒܼܪܹܗ ܕܠܵܐ ܦܘܼܠܵܓܼܵܘ>
    text <ܘܲܟܼܠ̣ܵܝܗܝ ܩܵܠܵܐ ܕܠܵܐ ܒܵܥܹ̇ܐ ܐ̄ܢܵܐ ܕܸܒܼܚܵܐ ܕܐ̄ܢܵܫܵܐ ܀>
    text <܃ܩ̣ܪܵܐ ܠܹܗ ܡܵܪܝܵܐ ܐܲܒܼܪܵܡ ܐܲܒܼܪܵܡ ܡܲܠܸܠ ܥܲܡܹܗ>
    text <ܕܲܟܼܠܝܼ ܐܝܼܕܼܵܟ ܡ̣ܢ ܝܵܪܬܿܘܼܬܼܵܟ ܘܠܵܐ ܬܚܲܒܸܿܠܲܝܗܝ ܀>
    text <܃ܡܩܲܒܲܠ ܕܸܒܼܚܵܟ ܥܲܡ ܨܸܒܼܝܵܢܵܟ ܐܲܝܟ ܗܵܘ̇ ܕܲܕܼܒܼܝܼܚ>
    text <ܕܗܵܐ ܐܵܘܕܲܥܬܵܝܗܝ ܠܚܘܼܒܵܟ ܕܲܠܘܵܬܼܝ ܠܥܹܝܢ ܪ̈ܘܼܚܵܢܹܐ ܀>
    text <܃ܚܠܵܦ ܕܲܫܡ݂ܲܥܬܵܝܗܝ ܘܠܵܐ ܐܸܫܬܵܘܚܲܪ ܦܘܼܩܕܵܢܝ ܨܹܐܕܲܝܟ>
    text <ܢܸܗܘܸܐ ܙܲܪܥܵܟ ܒܲܕܼܡܘܼܬܼ ܚܵܠܵܐ ܕܒܲܣܦܵܪ ܝܲܡܵܐ ܀>
    text <܃ܕܠܵܐ ܟ̣ܠܲܬܿ ܠܲܒܼܪܵܟ ܡ̣ܢ ܣܲܟܿܝܼܢܵܐ ܕܢܸܗܘܹܐ ܕܸܒܼܚܵܐ>
    text <ܒܲܟܼܝܵܢܝ ܝܼܡܝܼܬܼ ܕܐܲܫܦܲܥ ܒܘܼܪ̈ܟܵܬܼܝ ܥܲܠܐ ܝܲܠ̈ܕܵܬܼܵܟ ܀>
    text <܃ܚܠܵܦ ܩܘܼܪܒܵܢܵܐ ܕܩܲܪܸܒܼ ܐܝܼܕܵܝ̈ܟ ܒܠܸܒܵܐ ܫܲܠܡܵܐ>
    text <ܒܵܟ ܐܵܣܲܪ ܐ̄ܢܵܐ ܫܲܝܢܵܐ ܕܲܣܕ݂ܲܩ ܥܒܼܵܪ ܦܘܼܩܕܵܢܵܐ ܀>
    text <ܠܵܐ ܗ̄ܘ̣ܵܐ ܕܸܒܼܚܵܐ ܕܐ̄ܢܵܫܵܐ ܪܵܓܼܢ̣ܝ ܕܲܬܼܩܲܪܸܒܼ ܠܝܼ܃>
  block
    text <ܗܵܝ̇ ܕܲܥܬܼܝܼܕܼܵܐ ܒܥܹ̇ܝܬܼ ܕܐܸܓܼܠܹܐ ܒܵܟ ܒܗܵܕܹܐ ܕܲܣܥ݂ܲܪܬܿ ܀>
    text <܃ܒܕܸܒܼܚܵܐ ܕܐ̄ܢܵܫܵܐ ܥܬܼܝܼܕܼ ܐ̄ܢܵܐ ܕܐܹܣܘܿܪ ܫܲܝܢܵܐ ܕܟܼܠܵܐ>
    text <ܘܩܲܕܿܡܹ̇ܬܼ ܨܵܪܹܬܼ ܒܕܸܒܼܚܵܐ ܕܲܒܼܪܵܟ ܡ̇ܘܬܹܿܗ ܕܚܲܒܿܝܼܒܼܝ ܀>
    text <܃ܒܪܵܟ ܐܸܢ ܡ̇ܐܹ̇ܬܼ ܠܵܐ ܦܵܪܲܥ ܠܵܗ̇ ܠܚܵܘܒܵܬܼ ܓܸܢܣܹܗ>
    text <ܒܹܪܝ ܕܡ̣ܢ ܙܲܪܥܵܟ ܫܸܪܹܐ ܒܡܵܘܬܹܿܗ ܫܘܼܠܛܵܢ ܡ̇ܘܬܵܐ ܀>
    text <܃ܚܲܕܼ ܢܵܣܹ̇ܒܼ ܐ̄ܢܵܐ ܡܸܢܹܗ ܕܙܲܪܥܵܟ ܒܫܘܼܠܵܡ ܙܲܒܼܢܹ̈ܐ>
    text <ܘܥܵܒܹ̇ܕܼ ܐ̄ܢܵܐ ܠܹܗ ܕܸܒܼܚܵܐ ܫܲܠܡܵܐ ܕܲܡܚܲܣܸܐ ܟܠ ܀>
    text <܃ܒܡܵܘܬܹܿܗ ܕܐܝܼܣܚܵܩ ܪܸܫܡܹ̇ܬܼ ܡ̇ܘܬܹܿܗ ܕܡܝܼܬܼ ܟܲܕܼ ܡܝܼܬܼ>
    text <ܕܡ̇ܐܹ̇ܬܼ ܐܵܦ ܗܘ̤ ܘܠܵܐ ܡܸܬܼܚܲܒܲܠ ܦܲܓܼܪܹܗ ܒܲܫܝܘܿܠ ܀>
    text <܃ܒܲܦܟܼܵܪ ܐܝܼܕܼܵܘ̈ܗܝ ܕܐܝܼܣܚܵܩ ܨܵܪܹܬܼ ܨܸܨܹ̈ܐ ܒܐܝܼܕܼܵܘ̈ܗܝ>
    text <ܗܵܪܟܵܐ ܒܐ̄ܪܵܙܵܐ ܘܬܲܡ̇ܢ ܒܩܘܼܫܬܵܐ ܒܗܘܿܢ ܒܲܥܒܼܵܕܹ̈ܐ ܀>
    text <܃ܠܐܝܼܣܚܵܩ ܦܲܟܼܪܹܗ ܚܘܼܒܵܐ ܘܪ̈ܲܚܡܹܐ ܕܡܸܛܠ ܡ̇ܪܹܗ>
    text <ܘܠܹܗ ܦܵܟܲܪ ܠܹܗ ܚܘܼܒܵܐ ܘܪ̈ܲܚܡܹܐ ܕܡܸܛܠ ܓܸܢܣܹܗ ܀>
    text <܃ܒܐܝܼܣܚܵܩ ܫܲܡ̣ܠܝܼܬܿ ܚܘܼܒܵܐ ܘܪ̈ܲܚܡܹܐ ܕܲܠܘܵܬܼ ܡ̇ܪܘܼܬܼܝ>
    text <ܘܒܹܗ ܡܚܵܘܹܐ ܐ̄ܢܵܐ ܥܘܼܬܼܪܵܐ ܘܚܘܼܒܵܐ ܕܲܠܘܵܬܼ ܟܠܵܐ ܀>
    text <܃ܒܐܝܼܣܚܵܩ ܨܵ̇ܟܹ̇ܬܼ ܬܲܚܘܝܼܬܼ ܡ̇ܘܬܹܿܗ ܘܢܘܼܚܵܡ ܚܲܝܵܘ̈ܗܝ>
    text <ܕܲܡܩܝܼܡ ܐ̄ܢܵܐ ܠܹܗ ܒܵܬܲܪ ܡ̇ܘܬܹܿܗ ܘܠܵܐ ܡܸܬܼܚܲܒܲܠ ܀>
    text <܃ܠܐܝܼܣܚܵܩ ܦܲܨܲܝܼ ܕܸܟܼܪܵܐ ܚܲܪܫܵܐ ܒܝܲܕܼ ܦܘܼܩܕܵܢܵܐ>
    text <ܘܗܘ̤ ܡܸܬܦܲܨܸܐ ܒܚܲܝܠܵܐ ܟܲܣܝܵܐ ܗܵܘ̇ ܕܥܵܡܲ݁ܪ ܒܹܗ ܀>
    text <܃ܪܹܫܵܐ ܕܚܲܝܹ̈ܐ ܥܒܲ̇ܕܿܬܵܟ ܐܲܒܼܪܵܡ ܗܵܪܟܵܐ ܘܬܲܡ̇ܢ>
    text <ܒܐ̄ܪܵܙܵܐ ܕܩܘܼܫܬܵܐ ܓܵܡܲ݁ܪ ܐ̄̇ܢܵܐ ܠܹܗ ܠܫܘܼܘܕܵܝ ܨܹܐܕܲܝܟ ܀>
    text <܃ܗܵܐ ܚܵܘܝܼܬܵܟ ܐ̄ܪܵܙ ܦܘܼܪܩܵܢܵܐ ܒܕܸܒܼܚܹܗ ܕܲܒܼܪܵܟ>
    text <ܕܚܲܕܼ ܕܵܒܲܚ ܐ̄ܢܵܐ ܒܫܘܼܠܵܡ ܙܲܒܼܢܹ̈ܐ ܠܦܘܼܪܩܵܢ ܟܠܵܐ ܀>
    text <܃ܗܵܐ ܝܸܗ̄ܒܹܿܬܼ ܠܵܟ ܕܸܒܼܚܵܐ ܚܲܪܫܵܐ ܓܡܘܿܪ ܨܸܒܼܝܵܢܵܟ>
    text <ܫܪܝܼ ܠܲܡܠܝܼܠܵܐ ܘܟܼܘܿܣ ܫܲܬܿܝܼܩܵܐ ܘܫܲܡܠܸܵܐ ܕܸܒܼܚܵܟ ܀>
    text <܃ܚܙ̣ܝܼ ܐܲܒܼܪܵܗܵܡ ܕܝܸܗ̄ܒܹܿܬܼ ܐܲܓܼܪܵܐ ܠܚܘܼܒܵܟ ܕܲܠܘܵܬܼܝ>
    text <ܕܐ̄ܪܵܙܵܐ ܕܟܲܣܝܼܬܼ ܡ̣ܢ ܥܸܠܵܝܹ̈ܐ ܓܠܹ̇ܝܬܼ ܚܵܘܝܼܬܵܟ ܀>
    text <܃ܕܙܲܪܥܵܟ ܐܲܒܼܪܵܡ ܥܬܼܝܼܕ ܐ̄ܢܵܐ ܕܐܸܠܒܲܫ ܒܲܕܼܡܘܼܬܼ ܢܲܚܬܵܐ>
    text <ܕܲܒܼܓܲܠܝܘܼܬܹܗ ܢܲܟܼܪܸܙ ܚܲܝܠܵܐ ܕܒܹܪܝ ܝܼܚܝܼܕܼܵܐ ܀>
  block
    text <܃ܒܝܲܕܼ ܨܸܒܼܝܵܢܵܐ ܥܵܡܲ݁ܪ ܐ̄ܢܵܐ ܒܹܗ ܒܪܹܫܝܼܬܼ ܙܲܪܥܵܟ>
    text <ܘܒܲܐܦܲܝ̈ ܬܲܪܥܵܐ ܕܦܲܓܼܪܹܗ ܣܵܓܹ̇ܕܼ ܟܠܢܵܫ ܠܲܟܼܝܵܢܝ ܀>
    text <܃ܗܵܐ ܩܲܒܸܿܠܬܹܿܗ ܠܕܸܒܼܚܵܐ ܕܐܝܼܕܲܝ̈ܟ ܥܲܡ ܨܸܒܼܝܵܢܵܟ>
    text <ܚܘܿܬܼ ܟܲܕܼ ܚܵܪܹܝܬܿ ܒܫܘܼܡܠܵܝ ܕܸܒܼܚܵܟ ܕܦܘܼܪܩܵܢ ܥܲܡܡܹ̈ܐ ܗ̄ܘ̣ ܀>
    text <܃ܐܲܪܝܼܡ ܐܲܒܼܪܵܡ ܥܲܝܢܵܘ̈ܗܝ ܘܲܚ̣ܙܵܐ ܕܸܟܼܪܵܐ ܒܛܘܼܪܵܐ>
    text <ܕܐܲܣܪܹܗ ܪܹܡܙܵܐ ܒܪܹܫ ܐܝܼܠܵܢܵܐ ܕܦܘܼܨܵܝ ܝܲܠܕܹܿܗ ܀>
    text <܃ܓ̣ܡܲܪ ܨܸܒܼܝܵܢܹܗ ܘܫܲܡܠܝܼ ܕܸܒܼܚܹܗ ܒܕܼܟܼܪܵܐ ܚܲܪܫܵܐ>
    text <ܘܲܚܕܼܝܼ ܕܲܚܙ̣ܵܐ ܩܘܼܫܬܼܵܐ ܒܐ̄ܪܵܙܵܐ ܕܫܲܡܸܫ ܐܝܼܕܼܵܘ̈ܗܝ ܀>
    text <܃ܒܗܵܢ ܣܘܼܟܵܝܵܐ ܚܲܕܼܝܼ ܐܸܢܘܿܢ ܛܵܒܼܵܐ ܠܟܹܐܢܹ̈ܐ>
    text <ܘܥܲܒ݂ܲܪ ܐܸܢܘܿܢ ܪܹܫ ܬܘܼܩܵܢܵܐ ܕܡܲܠܟܿܘܼܬܼ ܪܵܘܡ̇ܐ ܀>
    text <܃ܒܗܘܿܢ ܐܸܫܬܵܘܕܿܝܼ ܠܟܼܠ ܕܐܸܙܕܲܡܲܢܘ ܒܕܼܘܼܒܵܪ̈ܲܝܗܘܿܢ>
    text <ܕܒܲܐܝܟ ܕܒܲܠܡܹܐܢܵܐ ܡܢܝܼܚ ܨܹܐܕܲܝܗܘܿܢ ܠܐܲܝܠܹܝܢ ܕܲܠܐ̣ܝܼܘ ܀>
    text <܃ܝܲܩܲܪ ܐܢܘܿܢ ܒܝܲܕܼ ܡܘܼܠܟܵܢܹ̈ܐ ܕܲܥܬܼܝܼ̈ܕܼܵܬܼܵܐ>
    text <ܘܲܪܫܲܡ ܨܲܠܡܵܐ ܕܕܸܘܼܒܵܪ̈ܲܝܗܘܿܢ ܠܕܼܵܪܹ̈ܐ ܕܐܵܬܹ̇ܝܢ ܀>
    text <܃ܙܲܡܸܢ ܥܲܡܡܹ̈ܐ ܠܐܲܪܒܲܥ ܦܸܢ̈ܝܵܢ ܠܲܓܼܢܘܿܢܲܝ̈ܗܘܿܢ>
    text <ܕܢܹܐܬܼܘܿܢ ܢܸܚܕܿܘܿܢ ܪܘܼܚܵܢܵܐܝܼܬܼ ܒܲܣܡܵܟܲܝ̈ܗܘܿܢ ܀>
    text <܃ܫ̣ܘܵܐ ܐܲܒܼܪܵܗܵܡ ܕܢܸܗܘܹܐ ܪܹܫܵܐ ܒܡܲܠܟܿܘܼܬܼ ܪܵܘܡ̇ܐ>
    text <ܕܲܕܼܪܲܫ ܐܘܼܪܚܵܐ ܠܦܘܼܢܝܵ ܥܲܡܡܹ̈ܐ ܒܗܲܝܡܵܢܘܼܬܹܗ ܀>
    text <܃ܗܘ̤ܵܬܼ ܬܵܘܕܿܝܼܬܹܗ ܐܲܝܟ ܫܲܬܸܐ ܣܬܼܵܐ ܕܫܘܼܪܵܝ ܒܲܝܬܵܐ>
    text <ܘܒܹܗ ܐܸܫܬܲܟܼܠܲܠܘ ܚܘܼܒܵܐ ܘܣܲܒܼܪܵܐ ܘܗܲܝܡܵܢܘܼܬܼܵܐ ܀>
    text <܃ܕܣܲܝܒܲܪ ܟܹܐܢܵܐ ܥܲܩܪܘܼܬܼ ܦܲܓܼܪܹܗ ܘܠܵܐ ܐܸܬܼܦܲܠܲܓܼ>
    text <ܣܵܡ̣ܹܗ ܐܲܒܼܵܐ ܠܥܲܡܡܹ̈ܐ ܕܕܲܡܝܼܘ ܒܗܲܝܡܵܢܘܼܬܹܗ ܀>
    text <܃ܢܸܗܘܹܐ ܐܲܒܼܪܵܡ ܒܝܲܕܼ ܕܘܼܒܵܪ̈ܵܘܗܝ ܐܲܝܟ ܡܲܚܙܝܼܬܼܵܐ>
    text <ܘܢܸܚܙܹܐ ܢܲܦܫܲܢ ܕܕܲܠܡܵܐ ܣܲܢܝܵܐ ܒܥܵܘ̣ܠܵܐ ܟܲܣܝܵܐ ܀>
    text <܃ܢܸܙܪܘܿܥ ܒܐܲܪܥܵܐ ܕܗܲܝܡܵܢܘܼܬܹܗ ܣܲܒܼܪܵܐ ܘܚܘܼܒܵܐ>
    text <ܘܢܸܚܨܘܿܕܼ ܦܹܐܪܹ̈ܐ ܪ̈ܘܼܚܵܢܵܝܹܐ ܕܠܵܐ ܫܘܼܠܵܡܵܐ ܀>
    text <܃ܒܹܗ ܢܸܬܼܒܲܩܘܿܢ ܥܲܩܪܹ̈ܐ ܓܠܝܼܙܲܝ̈ ܡ̣ܢ ܡܘܼܠܟܵܢܵܐ>
    text <ܘܢܸܩܢܘܿܢ ܝܲܠܕܵܐ ܕܠܵܐ ܣܘܼܟܵܝܵܐ ܒܕܼܘܼܡܝܵܐ ܕܝܼܠܹܗ ܀>
    text <܃ܒܲܠܘܝܼܬܼ ܚܘܼܒܹܗ ܢܸܪܕܿܘܿܢ ܒܐܘܼܚܵܐ ܫܚܝܼܩܲܝ̈ ܥܘܼܡܪܵܐ>
    text <ܕܢܸܗܘܹܐ ܥܲܡܗܘܿܢ ܠܡܹܐܢܵܐ ܢܝܼܚܵܐ ܠܛܘܼܪ̈ܵܦܲܝܗܘܿܢ ܀>
    text <܃ܒܛܘܼܦܣܵܐ ܕܥܘܼܬܼܪܹܗ ܢܸܩܢܘܿܢ ܥܘܼܬܼܪܵܐ ܐܵܦ ܥܲܬܼܝܼܪܹ̈ܐ>
    text <ܘܢܸܗܘܘܿܢ ܥܲܡܹܗ ܒܢܲܝ̈ ܝܵܪܬܿܘܼܬܼܵܐ ܒܥܘܼܬܼܪܵܐ ܕܪܵܘܡ̇ܐ ܀>
    text <܃ܠܹܗ ܢܸܬܿܕܡܘܿܢ ܩܢܹܝܢ ܣܝܼ̈ܡܵܬܼܵܐ ܐܲܪ̈ܥܵܢܵܝܵܬܼܵܐ>
    text <܃ܘܢܸܩܢܘܿܢ ܥܲܡܹܗ ܫܡܲܝܵܢ̈ܝܵܬܼܵܐ ܕܠܵܐ ܡܸܫܬܲܪ̈ܝܵܢ>
    text <܃ܢܸܗܘܹܐ ܫܘܼܦܪܹܗ ܐܲܝܟ ܡܲܚܙܝܼܬܼܵܐ ܠܟܼܠ ܚܲܙܵܝܝܼ̈ܢ>
    text <ܘܢܸܩܢܘܿܢ ܚܘܼܒܵܐ ܠܘܵܬܼ ܡܸܣܟܹܿܢܹ̈ܐ ܒܡܵܙܘܿܢ ܙܲܒܼܢܵܐ ܀>
  block
    text <܃ܒܣܲܪܵܐ ܢܚܘܼܪ̈ܢ ܥܲܬܿܝܼܪ̈ܬܵܪܐ ܕܩܲܢ̈ܝܵܢ ܣܲܓܿܝܼ>
    text <ܕܟܲܕܼ ܩܲܢܝܵܐ ܗ̄ܘ̣ܵܬܼ ܒܐܝܼܕܹ̈ܝܗ̇ ܫܲܡܫܲܬ̤ ܠܪ̈ܘܼܚܵܢܵܝܹܐ ܀>
    text <܃ܡܘܼܟܵܟ ܢܲܦܸܫܵܗ̇ ܢܩܲܦܲܚ ܐܸܢܹܝܢ ܠܥܲܬܼܝܼܪ̈ܵܬܼܵܐ>
    text <ܕܠܵܐ ܚܲܠܸܦܬܹܗ ܠܚܝܘܼܒܹܿܗ ܕܠܲܒܼܪܵܡ ܒܥܘܼܬܼܪܵܗ̇ ܕܡܸܨܪܹܝܢ ܀>
    text <܃ܢܩܲܛܪܸܓܼ ܐܸܢܹܝܢ ܒܠܲܕܼ ܚܘܼܡܣܵܢܵܐ ܕܗܲܝܡܵܢܘܼܬܼܵܗ̇>
    text <ܠܦܲܟܿܝܼ̈ܗܵܬܼܵܐ ܕܫܵܐ̈ܠܵܢ ܝܲܠܕܵܐ ܠܫܹܐܕܹ̈ܐ ܛܲܡ̈ܐܹܐ ܀>
    text <܃ܡܸܬܼܚܵܐ ܕܲܫܢܹܝ̈ܗ̇ ܢܲܟܸܿܣ ܐܸܢܹܝܢ ܠܙܲܢܵܝܵ̈ܬܼܵܐ>
    text <ܕܲܠܡܵܐ ܫܢܲܝ̈ܢܵܐ ܢܸܣܒܲܬ̤ ܝܲܠܕܵܐ ܕܠܵܐ ܣܘܼܟܵܝܵܐ ܀>
    text <܃ܬܸܗܘܹܐ ܣܲܪܵܐ ܐܲܝܟ ܡܲܚܙܝܼܬܼܵܐ ܡܲܚܙܲܝܼܬܼܵܐ ܠܲܒܼ̈ܢܵܬܼ ܚܵܘܵܐ>
    text <ܘܲܢܚܘܼܪ̈ܵܢ ܒܵܗ̇ ܘܠܵܐ ܡܸܬܼܦܲܠ̈ܓܵܝܼܢ ܥܲܠ ܒܵܪܘܿܝܵܐ ܀>
    text <܃ܒܐܲܒܼܪܵܡ ܢܸܚܙܘܼܢ ܠܲܩܢܘܿܡܲܝ̈ܗܘܿܢ ܪ̈ܚܡܲܝ ܥܘܼܬܼܪܵܐ>
    text <ܕܦܲܪܢܸܣ ܥܘܼܬܼܪܹܗ ܘܡܲܟܸܟ ܢܲܦܫܹܗ ܐܲܝܟ ܡܸܣܟܹܿܢܵܐ ܀>
    text <܃ܢܸܗܘܘܿܢ ܟܹܐܢܹ̈ܐ ܒܕܼܘܼܒܵܪܲܝܗܘܿܢ ܨܲܠܡܹ̈ܐ ܓܠܲܝܵܐ>
    text <ܘܲܢܨܘܼܪ ܟܠܢܵܫ ܨܠܸܡ ܫܘܼܦܪܲܝܗܘܿܢ ܒܓܼܵܘ ܪܸܥܝܵܢܹܗ ܀>
    text <܃ܒܪܸܚܡܲܬܼ ܢܲܦܫܲܢ ܢܹܐܣܘܿܪ ܚܘܼܒܲܢ ܠܘܵܬܼ ܒܵܪܘܿܝܵܐ>
    text <ܕܢܸܬܸܿܠ ܐܲܓܼܪܵܐ ܠܗܲܝܡܵܢܘܼܬܲܢ ܥܲܡ ܫܲܪܝܼܪ̈ܵܘܗܝ ܀>
text <ܥܠ ܕܘܼܝܼܕ ܘܫܐܘܿ>
  block
    text <ܥܠ ܕܘܼܝܼܕ ܘܫܐܘܿ>
  block
    text <܀ ܢܗ܀ ܕܥܠ ܕܘܼܝܼܕ ܘܫܐܘܿܠ܀>
    text <ܬܘܼܒܼ ܕܝܼܠܹܗ ܟܲܕ ܕܝܼܠܹܗ܃>
    text <ܡܸܐܡܪܵܐ ܕܚܲܡܫܝܼܢ ܘܚܲܡܫܵܐ܀>
    text <ܕܲܥܒܝܼܕ ܠܹܗ ܥܲܠ ܕܵܘܝܼܕ ܘܫܵܐܘܿܠ܀>
  block
    text <܃ܠܘܝܼܬܵܐ ܦܐܝܼܬܼܵܐ ܕܕܘܼܒܵܪ ܟܐܢܹ̈ܐ ܐܫܟܚ ܪܸܥܝܵܢܝ>
    text <ܘܚܲܦܸܠ ܗܘ̤ ܠܹܗ ܠܡܚܙܲܩ ܥܲܡܵܗ̇ ܒܥܢܝܵܢ ܡܠܹ̈ܐ܁>
    text <܃ܚܙ̣ܵܐ ܕܬܪܝܼܨܵܐ ܐܘܪܚܵܐ ܕܥܡܠܹ̈ܐ ܕܪܲܥܝܼܢܲܗܘܿܢ>
    text <ܘܛܲܝܼܒܼ ܡܠܹ̈ܐ ܕܢܪܡܐ ܡܠܘܐܐ ܒܝܘܬܪ̈ܢܲܝܗܘܿܢ܁>
    text <܃ܠܢܝܼܫܵܐ ܕܡܲܠܟܵܐ ܚܙ̣ܵܐ ܕܡܕܡܝܢ ܒܕܘܼܒܪ̈ܲܝܗܘܿܢ>
    text <ܘܡܬܝܝ ܡܠܹ̈ܐ ܕܟܸܢܵܪܵ ܦܘܼܡܵܐ ܠܡܚܢܵܐ ܠܩܘܼܫܬܼܵܐ܁>
    text <܃ܒܸܐܘܪܚܵܐ ܕܩܘܼܫܬܵܐ ܚܙܲܩܘ ܬܓܪܹ̈ܐ ܕܡܠܲܬܼ ܩܘܼܫܬܵܐ>
    text <ܘܒܢܣܝܢܵܐ ܟܢܸܫܘ ܥ[ܘܼ]ܬܪܵܐ ܪܘܚܢܝܵܐ܁ ܡܲܬܼ>
    text <܃ܒܪܸܝܝ ܥܘܼܬܪܵܐ ܕܕܘܒܪ̈ܝܗܘܿܢ ܚܙܲܩܘ ܚܘܫܒܲܝ̈>
    text <ܕܢܸܚܙܘܿܢ ܫܘܼܦܪܵܐ ܕܢܨܚܢܲܝ̈ܗܘܿܢ ܕܠܡ̇ܢ ܕܡ̇ܝܢ܁>
    text <܃ܩܵܠ ܚܘܼܡܣܢܗܘܿܢ ܐܥܝܼܪ ܪܸܥܝܵܢܝ ܐܝܟ ܡ̣ܢ ܫܢܬܼܵܐ>
    text <ܡܦܩܸܬ ܕܐܸܚܙܹܐ ܕܐܲܝܟܵܢ ܙܟܝܢ ܐ̄ܢܫ̈ܐ ܠܚܲܫܹ̈ܐ܁>
    text <܃ܚܘܒܗܘܿܢ ܓܪܓܢܝ ܐܲܝܟ ܕܠܫܒܪܵܐ ܠܘܵܬܼ ܥܡܠܲܝ̈ܗܘܿܢ>
    text <ܘܲܒܼܥ̇ܝܬ ܕܐܹܨܘܿܪ ܨܠܸܡ ܫܘܼܦܪ̈ܲܝܗܘܿܢ ܒܣܡܵܐ ܕܡܠܬܝ܁>
    text <܃ܒܟܬܝܒ̈ܬܐ ܕܣܦܪ̈ܝ ܡܲܠܟܵܐ ܒܥ̇ܝܬ ܕܐܬܗܓܹܐ>
    text <ܘܚ̇ܙܝܬ ܚܘܩܵܐ ܕܪܫܝܼܡܵܐ ܒܹܗ ܬܫܥܝܼܬ ܡܲܠܟܹ̈ܐ܁>
    text <ܡܲܠܟܵܐ ܘܡܲܠܟܵܐ ܚܙܝܹ̇ܬ ܕܪܫܝܼܡܝܼܢ ܒܹܝܬ ܣܘܪ̈ܓܵܕܹܐ܁>
    text <ܘܡܫܓܢܲܝ ܗ̄ܘ̣ܵܬ ܛܒܼܥܵܐ ܕܫܡܵܐ ܚܲܕ ܡ̣ܢ ܚܲܒܼܪܹܗ܁>
    text <܃ܠܐܕܡ̇ܐ ܗ̄ܘ̣ܵܐ ܬܓܼܵܐ ܠܬܓܼܵܐ ܕܒܪ̈ܫܲܝܗܘܿܢ>
    text <ܘܠܵܐ ܫ̇ܠܸܡ ܗ̄ܘ̣ܵܐ ܫܒܼܛܵܐ ܠܫܒܼܵܛܐ ܕܠܒܼܝܼܟܼܝܼܢ ܗ̄ܘ̣ܵܘ܁>
    text <܃ܚܲܕ ܪܗ̇ܛ ܗ̄ܘ̣ܵܐ ܚܘܩܵܐ ܕܫܪܒܹܗ ܒܕܼܵܡ ܒܒ̈ܬܐ>
    text <ܘܚܲܕ ܡܟܼܪܸܙ ܗ̄ܘ̣ܵܐ ܫܸܡ ܫܘܼܠܛܢܹܗ ܐܝܟ ܛܥܘܢܵܐ܁>
    text <܃ܒܣܦܪܐ ܕܪܘܼܚܵܐ ܪܫܝܼܡ ܗ̄ܘ̣ܵܐ ܫܐܘܿܠ ܐܝܟ ܝܲܬܝܼܪܵܐ>
    text <ܘܗܦܟ ܪܡܙܵܐ ܩ̣ܪܝܗܝ ܬܲܩܢܵܐܝܼܬ ܘܲܠܚܵܝܗܝ ܠܲܫܡܹܗ܁>
    text <܃ܠܐ ܗ̄ܘ̣ܵܐ ܡܛܥܐ ܛܥܐ ܟܵܬܼܘܒܵܐ ܘܟܬܒܗ ܠܫܡܗ>
    text <܃ܗܘ̣ܝܘ̣ ܕܪܫܡܹܗ ܕܢܲܠܸܦ ܒܫܡܹܗ ܕܠܵܐ ܐ̄ܢܵܫ ܢܛܥܹܐ>
    text <ܐܬ̤ܐ ܣܡܹܗ ܒܹܝܬܼ ܐܘܪ̈ܚܸܬܼܵܐ ܕܚܘ̈ܩܹܐ ܕܪܘܼܚܵܐ܁>
    text <ܕܢܚܙܘܿܢ ܐ̄ܢܫ̈ܐ ܘܠܐ ܢܬܕܘܕܘܢ ܒܬܘܫܵܐ ܕܐܘܼܪܚܹܗ܁>
    text <܃ܒܕܦܵܐ ܕܣܦܪܐ ܨܪܗ ܠܨܠܡܹܗ ܕܡܲܠܟܵܐ ܪܲܦܝܵܐ>
    text <ܕܢܚܘܹܐ ܒܹܗ ܣܢܝܘܼܬ ܥܘ̣ܠܐ ܕܟܼܡܵܐ ܣܢܝܵܐ܁>
    text <܃ܒܪܸܫ ܣܘܪܓܕܵܐ ܕܓܒܼܝܘܬ ܡܲܠܪܹ̈ܐ ܪܫܡܹܗ ܠܫܐܘܿܠ>
    text <ܕܐܝܢܵܐ ܕܩ̇ܪܸܐ ܢܚܘܿܪ ܬܩܢܐܝܼܬ ܘܐܟܢ ܢܩܪܐ܁>
    text <܃ܒܚܘܩܐ ܕܬܪܝܢ ܟܬܒܼ ܓܒܼܝܘܬܗ ܕܕܘܝܼܕ ܢܟܼܦܵܐ>
    text <ܘܨܵܪ ܢܨܚ̈ܢܹܐ ܕܕܟܝܘܼܬ ܢܲܦܫܹܗ ܩܕܼܵܡ ܚܲܙܵܝܹ̈ܐ܁>
    text <܃ܪܡܙܵܐ ܟܣܝܵܐ ܡܫܲܚ ܠܬܪܝܗܘܿܢ ܟܲܕ ܠܵܐ ܛܲܥܐ>
    text <ܘܓܼܒܼܐ ܘܐܣܠܝܼ ܐܲܝܟ ܒܘܼܚܵܪܢܵܐ ܕܣܥܘ ܪܘܼܬܹܗ܁>
    text <܃ܓܒܼܵܐ ܟܲܕ ܝ̇ܕܥ ܣܘܼܥܪ̈ܢܲܝܗܘܿܢ ܥܕܠܵ ܢܸܗܘܘܿܢ>
    text <ܘܚܘܝܼ ܚܘܼܒܹܗ ܕܐܦ ܥܲܠ ܒܝܼܫܹ̈ܐ ܫܦܝܼܥ ܐܢ ܨ̇ܒܝܢ܁>
    text <܃ܒܫܐܘܿܠ ܚܘܝܼ ܕܟܼܡܵܐ ܣܢ̇ܐ ܠܒܝܼܫܘܼܬ ܝܲܨܪ݁ܐ>
    text <ܘܲܒܼܒܲܪ ܐܝܼܫܝ ܓܠ̣ܐ ܨܒܝܢܹܗ ܕܡܚܸܒܼ ܟܐܢܹ̈ܐ ܗ̄ܘ̣܁>
    text <܃ܠܫܐܘܿܠ ܥܘ̣ܠܗ ܐܣܠܝܼ ܘܲܫܕܵܝܗܝ ܡ̣ܢ ܡܲܠܟܘܼܬܼܵܐ>
    text <ܘܚܘܒܹܗ ܕܕܵܘܝܼܕ ܣܡ ܠܹܗ ܬܵܓܼܵܐ ܕܪܹܫܢܘܼܬܼܵܐ܁>
  block
    text <܃ܐܚܸܵܝܘܗܝ ܦܘܼܩܕܢܵܐ ܠܫܡܹܗ ܕܫܵܐܘܿܠ ܡ̣ܢ ܒܹܝܬܼ ܐܪ̈ܟܹܐ>
    text <ܘܟܬܲܒܼ ܕܘܵܝܼܕ ܥܒܸ̇ܕ ܕܝܼܢܵܐ ܥܘܠܐ ܚܠܦ܁>
    text <܃ܪܸܡܙܵܐ ܟܣܝܵܐ ܐܪܡܝܼ ܐܝܕܵܐ ܫܘܼܠܛܢܹܗ>
    text <ܘܒܡܘܡܬܐ ܚܲܬܸܡ ܕܪܓܼܐ ܕܪܫܢܘܼܬܹܗ܁>
    text <܃ܝܼܡܵܐ ܘܐܫܪ ܐܠܗ ܟܠܐ ܕܠܐ ܡܬܕܓܲܠ>
    text <ܕܟܘܪܣܝ ܕܘܝܼܕ ܠܥܲܠܡ ܢܬܩܢ ܕܠܐ ܫܘܼܠܡܵܐ܁>
    text <܃ܥܲܡ ܢܗܝܪܐ ܫܡܫܵܐ ܘܣܗܪܵܐ ܢܪܗܲܛ ܕܪܥܗ>
    text <ܘܠܵܐ ܢܬܥܘܟ ܡ̣ܢ ܝܘܼܒܠܵܐ ܕܫܸܡ ܡܠܡܘܼܬܼܵܐ܁>
    text <܃ܚܕܵܐ ܠܲܡ ܝܼܡܝܬ ܒܫܸܡ ܩܕܝܼܫܵܐ ܘܠܵܐ ܡܕܓܸܠ ܐ̄ܢܵܐ>
    text <ܕܥܲܡ ܐܡܒܢܘܼܬܼܝ ܢܡܠܟ ܕܘܝܼܕ ܘܙܪܥܵܐ ܕܡܸܢܹܗ܁>
    text <܃ܡܠܟܘܼܬ ܙܒܼܢܵܐ ܝܗܒ̣ ܐ̄̈ܢܵܐ ܠܹܗ ܐܲܝܟ ܪܗܒܼܘܢܵܐ>
    text <ܘܒܣܘܥܪ̈ܢܹܐ ܡܚܬܸܡ ܐ̄ܢܐ ܠܗ̇ ܒܫܘܼܠܡ ܙܒ̈ܢܐ܁>
    text <܃ܐܓܼܪܐ ܛܒܼܵܐ ܦܪܥ ܐ̄ܢ̇ܐ ܠܹܗ ܚܠܦ ܚܘܼܡܣܵܢܵܘ̈ܗܝ>
    text <ܡܠܟܘܼܬ ܙܒܼܢܵܐ ܘܡܲܠܡܘܼܬ ܪܘܡܵܐ ܕܠܐ ܡܸܫܬܪܝܵܐ܁>
    text <܃ܕܠܵܐ ܐܫܬܒܗܲܪ ܘܫܛ ܦܘܼܩܕܢܝ̈ ܒܲܕܡܘܼܬ ܫܐܘܿܠ>
    text <ܡܪܡܪܡ ܐ̄ܢܵܐ ܠܹܗ ܠܥܹܝܢ ܚܙܝ̈ܐ ܒܝܲܠܕܵܐ ܕܡܸܢܹܗ܁>
    text <܃ܠܵܐ ܝܵܗ̣ܒܢܐ ܫܡܲܝܵܐ ܘܐܲܪܥܵܐ ܠܲܡܕܒܼܵܪܘܼ>
    text <ܘܫܒܛܗ ܢܡܠܟ ܥܲܠ ܥܠܝ̈ܐ ܘܥܲܠ ܬܚܬܝܹ̈ܐ܁>
    text <܃ܒܫܡܵܐ ܕܐܝܼܬܘܼܬܝ ܡ̣ܢ ܫܘܼܪܝܵܐ ܡܫܘܬܸܦ ܐ̄ܢܵܐ ܠܹܗ>
    text <ܘܝܪܬܵܐ ܘܡܪܐ ܣܐܡ ܐ̄ܢܵܐ ܠܹܗ ܕܟܼܠ ܡܐ ܕܒܪܝ̇ܬܼ܁>
    text <܃ܡܘܠܟܵܢ ܚ̈ܝܐ ܩܒܸܠ ܕܘܝܼܕ ܒܪܸܫ ܡܲܠܟܿܘܼܬܹܗ>
    text <ܘܗܝܡܢ ܘܐܫܪ ܠܕܪ̈ܚܝܼܩܵܢ ܒܲܕ ܒܲܪ̈ܝܼܒܢ܁>
    text <܃ܒܝܲܕ ܓܠܝ̈ܬܐ ܚ̣ܙܵܐ ܟܣܝ̈ܬܐ ܕܠܵܐ ܡܬܚ̈ܙܝܵܢ>
    text <ܘܒܐܪ̈ܥܢܬ ܪܫܲܡ ܦܠܐܬܼ̈ܐ ܕܲܥܬܼܝܼܪ̈ܬܵܐ܁>
    text <܃ܒܬܢܘܵܝ ܕܐܓܼܪܐ ܕܲܬܝܼܪ̈ܬܵܐ ܣܲܝܒܲܪ ܥܡ̈ܠܹܐ>
    text <ܘܡܛܠ ܚܘܼܒܵܐ ܕܫܸܡ ܒܵܪܘܿܝܵܐ ܢܛܲܪ ܦܘܼܩܕܵܢܹ̈ܐ܁>
    text <܃ܫܡ̣ܥ ܕܐܠܵܗܵܐ ܐܠܗ ܟܠܐ ܗ̄ܘ̣ ܘܗܘ̤ ܢܲܩܸܢ ܟܠ>
    text <ܘܠܵܐ ܣܡ ܡܕܡ ܥܲܡ ܡ̇ܪܘܼܬܹܗ ܕܠܵܘ ܠܹܗ ܡܵܘܕܹܐ܁>
    text <܃ܡ̣ܢ ܦܘܼܩܕܢܵܐ ܐܠܗܝܵܐ ܝܠܦ ܐܝܼܬܘܼܬܹܗ>
    text <ܘܫܪܲܪ ܒܙܘܵܥܘ̈ܗܝ ܕܠܲܝܬ ܫܘܼܪܵܝܵܐ ܠܐܡܝܼܢܘܼܬܹܗ܁>
    text <܃ܒܢܵܡܘܲܣ ܪܘܼܚܵܐ ܡܸܬܗܓܹܗ ܗ̄ܘ̣ܵܐ ܠܠܲܝ ܐܝܼܡܵܡ>
    text <ܘܒܣܬܝܼܪ̈ܬܵܐ ܕܒܹܗ ܗ̇ܪܸܓ ܗ̄ܘ̣ܵܐ ܪܵܡܫܵܐ ܘܨܲܦܪܵܐ܁>
    text <܃ܒܚܠܒܼܵܐܐ ܕܡܸܠܵܘ̈ܗܝ ܡܬܬܪܣܹܐ ܗ̄ܘ̣ܵܐ ܐܲܝܟ ܝܲܠܘܼܕܵܐ>
    text <ܘܒܼܣܘ ܟܠܵܘ̈ܗܝ ܡܬܕܪܓ ܗ̄ܘ̣ܵܐ ܠܓܼܡܝܼܪܘܼܬܼܵܐ܁>
    text <܃ܐܝܟ ܡܚܙܝܼܬܼܵܐ ܩܒܝܼܥ ܗ̄ܘ̣ܵܐ ܟܠܫܵܥ ܩܕܼܵܡ ܪܸܥܝܵܢܹܗ>
    text <ܘܚ̇ܙܐ ܗ̄ܘ̣ܵܐ ܒܹܗ ܝܘܩܢܵܐ ܦܲܐܝܵܐ ܕܫܦܝܪ̈ܬ̇ܐ܁>
    text <܃ܒܪ̈ܓܼܫܹܐ ܕܠܒܲܪ ܚ̇ܙܐ ܗ̄ܘ̣ܵܐ ܒܹܗ ܐܪ̈ܥܢܝܵܬܼܵܐ>
    text <ܘܒܪܥܝܢܹܗ ܡܬܒܩܹܐ ܗ̄ܘ̣ܐ ܒܕܠܵܐ ܫܘܼܠܵܡ܁>
    text <܃ܒܚܘܼܒܹܗ ܨܝܼܕ ܗ̄ܘ̣ܵܐ ܨܠܸܡ ܐܬܘܼܬܐ ܕܠܵܐ ܪܘܼܟܒܵܐ>
    text <ܘܟܲܕ ܗ̤ܝ ܟܣܝܵܐ ܠܹܗ ܓܲܠܝܵܐ ܗ̣̄ܘܵܬܼ ܒܗܝܡܢܘܼܬܼܵܐ܁>
    text <܃ܒܗܝܡܢܘܼܬܼܵܐ ܡܬܒܩܹܐ ܗ̄ܘ̣ܵܐ ܒܕܠܵܐ ܓܲܠ̈ܠܝܵܢ>
    text <ܘܣܝ̈ܡܵܢ ܗܘ̣̈ܝ ܠܹܗ ܐܝܟ ܗܘ̇ ܕܗܘ̣̈ܝ ܒܝܲܕܼ ܣܘܥܪ̈ܢܹܐ܁>
    text <܃ܐܝܟ ܕܒܨܒܥܵܐ ܡܚܵܘܹܐ ܗܘ̣ܐ ܠܹܗ ܠܚܝܹܠ ܒܵܪܘܿܝܵܐ>
    text <ܕܚ̣ܙܵܘ ܐ̄ܢܫܐ ܠܐܠܗ ܟܠܐ ܒܝܲܕ ܬܘܼܩܢܵܘ̈ܗܝ܁>
    text <܃ܡ̣ܢ ܫܬܝܼܩܹ̈ܐ ܡܲܠܸܦ ܗ̄ܘ̣ܵܐ ܠܵܗ̇ ܠܲܡܠܝܼܠܘܼܬܼܵܐ>
    text <ܕܚܘܪܘ ܦܪ̈ܘܿܫܹܐ ܒܪܗܛܵܐ ܚܲܪ ܫܵܐ ܘܗܒܼܘ ܬܸܫܒܘܿܚܬܵܐ܁>
    text <܃ܒܫܦܝܘܼܬ ܩܠܹܗ ܡܙܝܼܥ ܗ̄ܘ̣ܵܐ ܟܢܫܹ̈ܐ ܕܫܡܝ̈ܢܹܐ>
    text <ܠܡܦܪܲܥ ܫܘܒܼܚܵܐ ܠܚܲܝܠܵܐ ܕܚܲܝܸܠ ܠܲܩܢܘܿܡܲܝ̈ܗܘܿܢ܁>
    text <ܡܠܝܼ̈ܠܹܐ ܘܚܪ̈ܫܹܐ ܙܡܸܢ ܘܩܪܵܐ ܠܬܘܕܝܼܬ ܟܲܣܝܐ܁>
    text <ܐܲܝܟ ܚܝܒܹܵܐ ܕܲܢܣܲܒܼܘ ܚܝܹܐ ܘܚܵܒܼܘ ܬܘܕܝܼܬܼܵܐ܁>
  block
    text <܃ܒܩܵܠ ܬܘܼܕܝܼܵܬܐ ܡܥܝܼܕ ܗ̄ܘ̣ܵܐ ܠܵܗ̇ ܠܫܒܪܘܼܬܼ ܐ̄ܢܫܵܐ>
    text <ܘܡ̣ܢ ܡܵܪ̈ܬܐ ܡܕܪܓܼ ܗ̄ܘ̣ܵܐ ܠܵܗ̇ ܠܘܬ ܪ̈ܡܬܼܵܐ܁>
    text <܃ܒܟܼܢܵܪ ܡ̈ܠܐ ܪܟܸܒܼ ܩ̈ܠܐ ܠܡܦܪܲܥ ܫܘܼܒܼܚ̈ܐ>
    text <ܕܢܨܘܼܬ ܟܠܢܵܫ ܒܝܲܕܼ ܩܪ̈ܢܬܵܐ ܒܘܼܕܵܩ ܐܪ̈ܙܹܐ܁>
    text <܃ܒܘܡܝܼܪ̈ܬܵܐ ܡܚܬܚܸܬ ܗ̄ܘ̣ܵܐ ܠܗܘܿܢ ܐܝܟ ܕܒܠܩܛܐ>
    text <ܘܟܸܢ ܡܪܡܸܐ ܗ̄ܘ̣ܵܐ ܡܨܝܼܕܬܵܐ ܕܚ̈ܝܹܐ ܥܲܠ ܫܡܘܿܥܵܘ̈ܗܝ܁>
    text <܃ܒܢܫܒܹ̈ܐ ܕܪܘܼܚܵܐ ܨܐܕ ܗ̄ܘ̣ܵܐ ܠܹܗ ܠܥܲܡܵܐ ܥܲܛܠܵܐ>
    text <ܘܚ̇ܒܫ ܗ̄ܘ̣ܵܐ ܠܹܗ ܠܓܼܵܘ ܡ̣ܢ ܚܸܣ̈ܢܹܐ ܕܡܠܲܬܼ ܚ̈ܝܹܐ܁>
    text <܃ܦܓܘܼܕ̈ܐ ܕܚܘܼܒܵܐ ܡܪܡܹܐ ܗ̄ܘ̣ܵܐ ܠܹܗ ܠܒܲܥܪܝܼܪܵܝܵܐ>
    text <ܘܡܛܟܸܣ ܗ̄ܘ̣ܵܐ ܪܗܛܵܐ ܕܙܘܥܵܘ̈ܗܝ ܡ̣ܢ ܣܢܝ̈ܬܐ܁>
    text <܃ܐܝܟ ܗܢܝܘܟܐ ܪܟܝܼܒ ܗ̄ܘ̣ܵܐ ܩܠܹܗ ܥܲܠ ܟܠ ܦܘܼܡܝܼ̈ܢ>
    text <ܘܡܪܗܸܛ ܗ̄ܘ̣ܵܐ ܠܗܘܿܢ ܒܐܘܼܪܚܵܐ ܫܦܝܼܬܵܐ ܕܫܸܡ ܒܵܪܣܘܿܝܵܐ܁>
    text <܃ܦܐܹܐ ܗ̄ܘ̣ܵܐ ܩܵܠܹܗ ܟܲܕ ܡܲܟܼܪܸܙ ܗ̄ܘ̣ܵܐ ܒܐܕܢܲܝ̈ ܟܠܢܵܫ>
    text <ܘܫܡܥܘ ܗܕܐ ܟܠܟܼܘܿܢ ܥܡܡܹ̈ܐ ܘܨܘܼܬܘ ܦܬܓܡܲܝ̈܁>
    text <܃ܒܢܝܪܐ ܕܚܘܼܒܵܐ ܪܓܼܝܼܓ ܗ̄ܘ̣ܵܐ ܕܢܹܐܣܘܿܪ ܠܟܼܠܗܘܿܢ ܥܲܡܡܹ̈ܐ>
    text <ܕܢܗܘܘܿܢ ܦܠܚܝܼܢ ܬܚܹܝܬ ܡܪܘܬܼܵܐ ܕܚܝܼܕ ܒܵܪܘܿܝܵܐ܁>
    text <܃ܒܙܝܢܵܐ ܕܪܘܚܵܐ ܡܬܬܲܫ ܗ̄ܘ̣ܵܐ ܠܘܼܩܒܼܵܠ ܛܘܥܝܝ>
    text <ܟܲܕ ܣܬܪ ܗ̄ܘ̣ܵܐ ܫܸܡ ܚܢܦܘܼܬܵܐ ܘܒܼܢܐ ܫܪܵܪܵܐ܁>
    text <܃ܛܢܢܵܐ ܠܒܝܼܫ ܗ̄ܘ̣ܵܐ ܐܲܝܟ ܫܪܝܢܵܐ ܕܚܲܕ ܒܵܪܘܿܝܵܐ>
    text <ܘܡܬܟܬܲܫ ܗ̄ܘ̣ܵܐ ܥܲܡ ܐܠܗܹ̈ܐ ܕܬܩܢܘ ܐ̄ܢܫ̈ܐ܁>
    text <܃ܒܩܵܠ ܦܬܓܡܵܘ̈ܗܝ ܡܦܪܣܹܐ ܗ̄ܘ̣ܵܐ ܠܗܘܿܢ ܠܕܠܵܐ ܐܲܠܵܗ>
    text <ܟܕ ܐܡ̇ܪ ܗ̄ܘ̣ܵܐ ܕܩܢܹܝܢ ܘܠܲܝܬ ܐܲܠܵܗܵܐ ܒܘܝܢܵܐ܁>
    text <܃ܒܟܼܠ ܬܟܬܘܫܲܝܼ̈ܢ ܗܘ̤ ܙ̇ܟܐ ܗ̄ܘ̣ܵܐ ܒܟܸܣܝܵܐ ܘܓܸܠܝܵܐ>
    text <ܘܥܲܠ ܟܠ ܐܠܗ ܡܫܬܥܠܹܐ ܗ̄ܘ̣ܵܐ ܒܫܸܡ ܒܵܪܘܿܝܵܐ܁>
    text <܃ܒܟܼܠ ܐܬܪ̈ܘܵܢ ܡ̣ܬܡܥܲܠ ܗ̄ܘ̣ܵܐ ܚܹܝܠ ܙܟܘܬܹܗ>
    text <ܘܒܟܼܠ ܥܡܡܝܼ̈ܢ ܡܬܬܢܹܐ ܗ̄ܘ̣ܵܐ ܢܸܨܚܵܢ ܥܲܡܠܵܘ̈ܗܝ܁>
    text <܃ܚܲܕ ܗ̄ܘ̣ ܒܠܚܘܿܕ ܗ̄ܘ̣ܵܐ ܘܐܒܸܝܠ ܥܲܠ ܢܸܨܚܵܢ̣ܵܘ̈ܗܝ>
    text <ܘܣܐܵܐ ܕܐ̄ܢܫܵܐ ܕܠܵܐ ܗܲܢܝܼܝܼ ܠܹܗ ܢܨܚܵܢ ܐ̄ܢܫܵܐ܁>
    text <܃ܚܲܫܵܐ ܠܒܝܼܫ ܗ̄ܘ̣ܵܐ ܠܘܼܩܵܒܼܵܠ ܫܘܼܦܪ̈ܵܘܗܝ ܕܡܲܠܟܵܐ ܓܲܒܼܝܵܐ>
    text <ܟܲܕ ܚ̇ܙܐ ܗ̄ܘ̣ܵܐ ܕܢ̇ܨܚ ܚܘܼܒܹܗ ܘܙ̇ܟܐ ܠܟܼܠܢܵܫ܁>
    text <܃ܛܢܵܢܵܐ ܕܪܘܓܼܙܵܐ ܠܒܝܼܫ ܡܪܘܕܵܐ ܠܘܼܩܒܼܵܠ ܕܵܘܝܼܕ>
    text <ܘܦܪ̈ܣܹܐ ܨܢܝܼ̈ܥܹܐ ܨܒܼܵܐ ܕܢܪܒܸܒܼ ܐܲܝܟ ܕܥܲܠ ܐܝܼܘܿܒܼ܁>
    text <܃ܠܗܵܠ ܐܣܪܝܼܦ ܗ̄ܘ̣ܵܐ ܢܘܼܪܵܐ ܕܪܘܓܼܙܵܐ ܒܩܸܢܝܵܢ ܟܹܐܢܵܐ>
    text <ܕܕܼܵܡ ܢܫܡܲܥ ܗ̄ܘ̣ܵܐ ܩܵܠ ܨܘܚ̈ܝܬܐ ܡ̣ܢ ܙܕܝܼܩܵܐ܁>
    text <܃ܗܪܟܵܐ ܦܚܵܐ ܨܠ̣ܐ ܠܹܗ ܠܐܪܵܐ ܡܪܸܗܒ ܥܡܡܹ̈ܐ>
    text <ܕܐܢܗ̤ܘ ܕܢܸܦܠ ܡܪܝܼܡ ܗ̄ܘ̣ܵܐ ܩܠܹܗ ܥܲܠ ܙܕܝܼ̈ܩܹܐ܁>
    text <܃ܩܪܵܒܼܵܐ ܟܲܣܝܵܐ ܐܝܬ ܗ̄ܘ̣ܵܐ ܟܠܢܵܫ ܠܘܼܩܒܼܵܠ ܟܹܐܢܵܐ>
    text <ܘܪܒܘܼ ܦܚ̈ܝܢ ܡܥܡܩ ܛ̇ܡܪ ܕܐܝܟܵܢ ܢܙܟܹܐ܁>
    text <܃ܢܟܼܠܐ ܒܝܼܫܵܐ ܪܟܸܒܼ ܒܝܼܫܵܐ ܥܲܠ ܒܲܪ ܐܝܼܫܲܝ>
    text <ܘܨܕܗ ܠܢܫܒܼܵܐ ܦܐܐ ܒܚܙܬܵܐ ܒܕܡܘܼܬ ܐܵܕܼܵܡ܁>
    text <܃ܠܩܛܐ ܪܓܼܝܼܓܐ ܚܘܝܹܗ ܠܢܸܫܪܵܐ ܩܲܠܝܼܠ ܓܸܦܹ̈ܐ>
    text <ܘܫܒܲܩ ܪܘܡܗ ܘܲܢܚܸܬ ܠܐܲܪܥܵܐ ܕܢܣܲܒܼ ܐܘܟܼܠܵܐ܁>
    text <܃ܪܓܲܪܐ ܫܒܬܹܗ ܠܡܠܟܵܐ ܫ̇ܒܐ ܠܥܡܡܹ̈ܐ>
    text <ܘܐܝܟ ܓܲܠܘܝܵܐ ܢܦܲܩ ܘܐܫܬܥܒܲܕ ܠܙܠܝܼܠܘܼܬܵܐ܁>
    text <܃ܒܓܘ ܥܡܪܬܐ ܕܙܠܝܼܠܘܼܬܐ ܚܒܼܫܹܗ ܛܪܘܢܵܐ>
    text <ܕܠܐ ܬܘܼܒ [ܢܫܲܘ̣ܠ] ܚܝܠܘ̈ܬܹܗ ܒܩܵܠ ܙܟܘܬܹܗ܁>
    text <܃ܒܐܠܥܵܐ ܪܦܝܼܬܵܐ ܦܪܪܹܗ ܘܫܕܵܝܗܝ ܐܝܟ ܕܒܙܝܢܵܐ>
    text <ܘܐܚܲܕ ܒܐܦܵܘ̈ܗܝ ܬܪܲܥ ܟܘܼܚܕܵܐ ܕܠܵܐ ܢܬܦܠܲܛ܁>
    text <ܒܗ̇ܝ ܫܫܠܬܵܐ ܕܐܪܡܝܼ ܒܐܕܵܡ ܦܟܪܹܗ ܠܟܹܐܢܵܐ܃>
  block
    text <ܘܐܲܝܟ ܕܒܼܦܐܪܵܐ ܚܲܬܚܸܬ ܚܨܪܹܗ ܒܫܘܦܪܵܐ ܕܐܲܦܹ̈ܐ܁>
    text <܃ܒܦܹܐܪܵܐ ܩܲܛܠܹܗ ܠܡܲܠܟܵܐ ܕܐܡܸܠܟ ܒܪܫܝܼܬ ܒܐܪܥܵܐ>
    text <ܘܒܚܘܬܚܬܹ̈ܐ ܣܲܚܦܹܗ ܠܕܵܝܼܕ ܒܗܘܬܵܐ ܕܥܘ̣ܠܵܐ܁>
    text <܃ܪܓܼܝܼܓ ܗ̄ܘ̣ܵܐ ܐܕܵܡ ܘܦܐܹܐ ܕܘܝܼܕ ܥܲܠܠܐ ܢܚܛܘܢ>
    text <ܘܐܲܣܠܝܼ ܐܢܘܿܢ ܒܝܼܫܵܐ ܒܫܟܼܠܹܗ ܠܦܐܚ̈ ܡ̣ܢ ܟܠ܁>
    text <܃ܢܚ̈ܬܐ ܕܥܘ̣ܠܵܐ ܠܐܒܸܫ ܐܢܘܿܢ ܠܡܠܟܹ̈ܐ ܪ̈ܓܼܝܓܹܐ>
    text <ܘܟܬܡ ܐܸܢܘܿܢ ܒܪܓܲܬܼ ܐܘܼܟܼܠܵܐ ܘܪܓܬ ܦܓܼܪܐ܁>
    text <܃ܣܡܵܐ ܕܡܘܬܼܵܐ ܡܕܟ ܒܐܘܼܟܼܠܵܐ ܘܪܓܲܬܼ ܦܓܼܪܵܐ>
    text <ܘܐܫܩܝܼ ܐܢܘܿܢ ܬܛܪܐ ܕܠܚܝܼܵܐ ܕܡܲܪܝܼܪܘܼܬܹܗ܁>
    text <܃ܟܣܐ ܨܚܢܵܐ ܡܙܓ ܒܚܛܝܼܬܼܵܐ ܘܝܗ̣ܒ ܠܹܗ ܠܕܵܘܝܼܕ>
    text <ܘܐܫܬܼܝܼ ܡܢܗ ܘܛܥ̣ܐ ܗܵܘܢܹܗ ܚܲܟܝܼܡ ܡ̣ܢ ܟܠ܁>
    text <܃ܐܲܝܟ ܕܠܫܒܼܪܵܐ ܚܲܬܚ̣ܬ ܢܓܼܕܹܗ ܠܘܵܬܼ ܦܘܪܓܝܵܐ>
    text <ܘܨܠܵܐ ܦܚܵܐ ܩܕܵܡ ܒܒ̈ܬܹܗ ܘܨܕܹܗ ܒܥܲܝܢܵܘ̈ܗܝ܁>
    text <܃ܥܲܝܢܵܐ ܪܦܐܝܼܬܼܵܐ ܚܙܬ̤ ܦܲܐܝܘܼܬܼܵܐ ܕܪ̈ܓܫܲܝ ܦܓܼܪܐ>
    text <ܘܐܨܕܬ̤ ܥܝܬܼܵܐ ܒܸܣܪܢܝܬܼܵܐ ܒܒܸܣܪܵܐ ܟܢܵܬܹ̇ܗ܁>
    text <܃ܒܣܪܵܐ ܠܒܸܣܪܵܐ ܡܬܪܲܓܼܪܲܓܼ ܗ̄ܘ̣ܵܐ ܒܪܓܲܬܼ ܒܸܣܪܵܐ>
    text <ܘܒܼܕܡܘܼܬ ܟܦܢܵܐ ܡܬܝܐܲܒ ܗ̄ܘ̣ܵܐ ܕܢܹܐܟܼܘܿܠ ܦܐܪܐ܁>
    text <܃ܟ̇ܦܢܐ ܕܥܝܢܹ̈ܐ ܫܚ̇ܩ ܗ̄ܘ̣ܵܐ ܠܹܗ ܠܕܘܝܼܕ ܢܲܟܦܵܐ>
    text <ܘܡܬܦܪܲܣ ܗ̄ܘ̣ܵܐ ܕܐܲܝܟܵܢ ܡܢܲܠܹܐ ܪܓܲܬܼ ܚܨܪܹܗ܁>
    text <܃ܝܲܨܪܵܐ ܕܠܓܼܵܘ ܪܡ̇ܙ ܗ̄ܘ̣ܵܐ ܠܵܗ̇ ܠܥܲܝܢܵܐ ܕܲܠܒܲܪ>
    text <ܕܚܘܪܝ ܘܐܬܒܩܝ ܕܟܼܡܐܗܲܢܝܼ ܐܘܼܟܼܠܐ ܕܒܸܣܪܵܐ܁>
    text <܃ܥܝܢܵܐ ܒܥܲܝܢܐ ܨܕܝܼܕܵܐ ܗ̄ܘ̣ܵܬ ܕܠܵܐ ܣܲܒܼܥܘܼܬܼܵܐ>
    text <ܘܗܲܢܝܼܝܼ ܗ̄ܘ̣ܵܐ ܠܵܗ̇ ܕܬܘܼܒܼ ܬܸܬܒܲܩܹܐ ܠܡܓܼܡܪ ܚܘܪܗ̇܁>
    text <܃ܪܓܲܬ ܦܓܼܪܐ ܫܒܬܗ̇ ܠܥܲܝܢܵܐ ܐܲܝܟ ܕܚܵܘܵܐ>
    text <ܘܠܵܐ ܣܒܼܥܐ ܗ̄ܘ̣ܵܬ ܠܡܚܪ ܒܐܦܹ̈ܐ ܐܲܝܟ ܕܒܸܦܐܪܵܐ܁>
    text <܃ܚܵܘܵܐ ܒܦܐܪܐ ܬܲܡܝܼܗܵܐ ܗ̄ܘ̣ܵܬ ܕܟܼܡܵܐ ܗܲܢܝܼܝܼ>
    text <ܘܥܝܢܹܗ ܕܕܘܝܼܕ ܒܪܓܼܫܲܝ ܦܓܹܪܐ ܕܟܼܡ̇ܐ ܪܓܼܝܼܓܝܼܢ܁>
    text <܃ܦܐܪܵܐ ܒܐܘܟܼܠܹܗ ܠܚܵܝܗܝ ܡ̣ܢ ܚܵܘܵܐ ܠܦܘܼܩܕܵܢ ܟܲܣܝܵܐ>
    text <ܘܫܘܼܦܪܵܐ ܕܐܦ̈ܐ ܣܡܹܝܗ ܠܕܵܘܝܼܕ ܡ̣ܢ ܒܘܼܝܵܢܵܐ܁>
    text <܃ܠܲܝܬ ܗ̄ܘ̣ܵܐ ܡܕܼܡ ܕܲܦܐܐ ܠܚܵܘܵܐ ܡ̣ܢ ܗ̇ܘ ܦܲܐܪܵܐ>
    text <ܘܠܵܐ ܠܒܸܿܪ ܐܝܼܫܲܝ ܣܝܼܡ ܗ̄ܘ̣ܵܐ ܫܘܼܦܪܵܐ ܕܦܚ̇ܡ ܠܕܗ̇ܝ܁>
    text <܃ܚܲܕ ܗ̄ܘ̣ ܦܲܚܵܐ ܕܨܕ ܠܬܿܪܝܗܘܿܢ ܠܪܲܘܝܼܕ ܘܲܠܗ̇ܝ>
    text <ܠܕܘܝܕ ܒܐܦܵܐ ܘܠܗ̇ܝ ܠܐܦܹ̈ܐ ܕܦܓܪܵܐ ܘܦܓܼܪܵܐ܁>
    text <܃ܢܨܵܐ ܨܢܝܥ̇ܐ ܚܙܵܐ ܦܵܪܚܬܐ ܕܪܓܲܬܼ ܐܘܟܼܠܵܐ>
    text <ܘܟܼܡܸܢ ܒܐܪܥܵܐ ܘܨܕܗ̇ ܡ̣ܢܫܠܝ ܒܚܵܘܪܵܐ ܣܢܝܵܐ܁>
    text <܃ܝܵܘܢܵܐ ܫܒܪܬܵܐ ܫܘܢܲܬ̤ ܕܬܣܒܼ ܐܘܟܼܠܵܐ ܠܟܲܪܣܗ̇>
    text <ܘܣܢܵܐܐ ܐܘܫܛ ܕܒܼܩܵܐ ܕܥܵܘܼܠܵܐ ܘܲܡܪܲܛ ܓܸܦܝܹ̈ܗ̇܁>
    text <܃ܣܠܸܩ ܒܲܪ ܐܝܫܲܝ ܠܡܬܒܩܝܘܼ ܒܦܐܝܘܼܬܼ ܐܲܪܥܵܐ>
    text <ܘܣܡ ܡܪܘܕܵܐ ܩܕܵܡ ܒܵܒܵܬܹ̈ܗ ܚܙ̣ܬܵܐ ܪܦܝܼܬܵܐ܁>
    text <܃ܪܦܝܹܗ ܠܝܨܪܹܗ ܡ̣ܢ ܚܝܼܨܘܼܬܼܵܐ ܕܪܚܡܲܬܼ ܩܘܼܫܬܼܵܐ>
    text <ܘܐܣܪܹܗ ܠܗܘܢܹܗ ܒܐܦ̈ܐ ܕܐܸܠܥܵܐ ܪܦܝܬ ܦܓܼܪܵܐ܁>
    text <܃ܠܵܐ ܐܬܒܩܝܼ ܟܕ ܚ̇ܐܪ ܗ̄ܘ̣ܵܐ ܕܒܡܢ ܚ̇ܐܪ>
    text <ܘܠܵܐ ܐܬܥܗܲܕ ܠܗ̇ܝ ܒܲܪܬ ܩܥܵܐ ܕܠܐ ܬܸܬܼܪܓܼܪܓܼ܁>
    text <܃ܛܥ̣ܐ ܚܟܡ̈ܬܗ ܗ̇ܘ ܟܼܢܪܐ ܙܡ̇ܪ ܩܘܼܫܬܼܵܐ>
    text <ܘܫܲܪܝܼ ܢܩ̇ܫ ܒܡܸܢܝ̈ ܦܓܼܪܐ ܝܩܝܼܪ ܪ̈ܓܼܫܹܐ܁>
    text <܃ܫܲܚܠܸܦ ܩܵܠܹܗ ܐܒܘܿܒ ܪܘܼܚܵܐ ܚܠܹܐ ܢܥܡ̈ܬܐ>
    text <ܘܪܟܸܒܘ ܩ̈ܠܹܐ ܒܸܣܪ̈ܢܵܝܹܐ ܡܠܹܝܢ ܟܲܪ ܝܘܼܬܼܵܐ܁>
    text <܃ܪܵܓܼ ܘܐܬܝܥܢ ܠܕܠܵܐ ܕܝܼܠܹܗ ܣ̇ܢܐ ܠܥܘ̣ܠܵܐ>
    text <ܘܫܪ̣ܐ ܣܝܓܼܵܐ ܕܣܡ ܢܵܡܘܿܣܵܐ ܒܐܲܦܲܝ̈ ܝܲܥܢܹ̈ܐ܁>
    text <܃ܐܪܚܐ ܕܘܝܼܕ ܫܪܐ ܨܝܼܕ ܕܵܘܝܼܕ ܕܠܵܐ ܒܲܟܝܵܕܵܐ>
    text <ܘܚܣ ܥܲܠ ܕܝܼܠܹܗ ܘܥܠܒܼ ܠܕܐ̄ܚܪܝܢ ܘܩܲܪܒܼ ܠܐ̄ܚܪܹܝܢ܁>
  block
    text <܃ܫܕܲܪ ܐܝܬܝܼ ܢܩܝܵܐ ܕܥܠܕܹܗ ܡܲܠܟܵܐ ܟܹܐܢܵܐ>
    text <ܘܥܒܼܕܗ̇ ܕܒܼܚܵܐ ܠܥܘ̣ܠܵܐ ܢܟܝܼܠܵܐ ܕܫ̣ܪܐ ܨܐܕܵܘܗܝ܁>
    text <܃ܐܟܠ ܕܘܝܼܕ ܥܡ ܢܟܘܠܐ ܐܘܟܼܠܵܐ ܕܥܘ̣ܠܵܐ>
    text <ܘܐܥܢܝܼ ܢܦܫܹܗ ܥܲܡ ܣܵܩܘܿܪܵܐ ܒܫܩܝܵܐ ܨܚܵܢܵܐ܁>
    text <܃ܨܐܕ ܥܲܡܡܹ̈ܐ ܒܢܫܒܼܵܐ ܕܪܘܼܚܵܐ ܕܠܵܐ ܡܸܬܦܣܲܡ>
    text <ܨܕܝ̈ܗܝ ܥܝܢܵܘ̈ܗܝ ܒܢܫܒܹ̈ܐ ܪ̈ܦܝܵܐ ܕܒܢܲܝ̈ ܒܲܝܬܹܗ܁>
    text <܃ܡܪܡܐ ܦܓܘܕܹ̈ܐ ܕܲܟܼܢܝܼܟܼܘܼܬܼܵܐ ܒܦܘܡ ܙܲܠܝܼ̈ܠܹܐ>
    text <ܐܲܙܸܠ ܢܲܦܫܹܗ ܒܚܘܪܵܐ ܣܢܝܵܐ ܕܪܓܲܬܼ ܒܸܣܪܵܐ܁>
    text <܃ܡܚܬܸܡ ܛܘܼܣܵܐ ܕܫܵܘܬܦܘܼܬܼܵܐ ܒܛܒܼ̈ܥܹܐ ܕܡܸܠܵܘ̈ܗܝ>
    text <ܠܚܵܝܗܝ ܒܲܚܵܝܪܹܗ ܠܐܪܡܝܼ ܐܝܼܕܵܐ ܕܨܒܼܥܵܐ ܕܪܘܼܚܵܐ܁>
    text <܃ܡܚܬܡ ܐ̄ܢܫܐ ܕܠܵܐ ܐ̄ܢܵܫ ܢܥܠܘܿܒܼ ܠܟܢܘ̈ܬܹܗ>
    text <ܫܢܝܼ ܬܚܘܡܵܐ ܕܣܵܡ ܒܪܘܿܝܵܐ ܒܟܼܝܵܢ ܐ̄ܢܫܵܐ܁>
    text <܃ܟ̇ܐܹܐ ܒܝܲܥ̈ܢܹܐ ܕܠܵܐ ܢܬܬܢܚܘܢ ܥܲܠ ܕܐ̄ܚܪ̈ܢܐ>
    text <܃ܫܡܲܪ ܝܨܪܹܗ ܠܥܠܘܿܒܘܼܬܵܐ ܕܢܫܒܲܝ̈ ܚܲܒܼܪ̈ܘܗܝ>
    text <܃ܥܲܝܢܵܐ ܫܦܝܼܬܼܵܐ ܕܒܵܗ̇ ܚ̇ܙܝܢ ܗ̄ܘ̣ܵܘ ܐ̄ܢܫ̈ܐ ܠܟܲܣܝܵܐ>
    text <ܚܫܟܲܬ̤ ܡ̣ܢܫܠܝ ܘܐܸܡ[܁܁܁]ܟ ܚܸܫܟܵܐ ܥܲܠ ܚܙ̈ܝܹܐ܁>
    text <܃ܩܵܠ ܫܝܦܘܵܪܐ ܕܡܡܠܠ ܗ̄ܘ̣ܵܐ ܫܸܡ ܐܝܼܬܘܼܬܼܵܐ>
    text <ܒܛܸܠ ܢܗܡ̈ܬܹܗ ܘܠܵܐ ܨܵܬܼܘ ܐ̄ܢܫܐ ܡܥܬܼ ܚܲܝܹ̈ܐ܁>
    text <܃ܡܦܫܸܩ ܩ̈ܐܐ ܕܣܬܝܼܪ̈ܬܵܐ ܠܠ̇ܐ ܝܼܕܥܬܼܵܐ>
    text <ܚܪܸܫ ܒܘܝܢܹܗ ܘܠܵܐ ܐܸܣܟܲܬ ܣܘܥܪܵܢ ܢܦܫܹܗ܁>
    text <܃ܨܡܚܵܐ ܦܐܝܵܐ ܕܡܚܘܹܐ ܗ̄ܘ̣ܵܐ ܫܒܝܼܠ ܟܐܢܘܼܬܼܵܐ>
    text <ܛܦܛܸܦ ܘܕܥܟ ܘܲܒܛܸܠ ܪܗܛܹܗ ܕܨܝܕ ܟܹܐܢܘܼܬܼܵܐ܁>
    text <܃ܡܠܚܵܐ ܕܝܗܒܬ̤ ܛܥܡܵܐ ܚܠܝܵܐ ܠܕܦܟܝܼܗܝܼܢ>
    text <ܦܟܗܬ̤ ܘܗܘܬ̤ ܐܝܟ ܦܪ̈ܝܗܹܐ ܕܠܵܐ ܐܬܡܕܲܟܘ܁>
    text <܃ܩܢܝܵܐ ܕܪܘܚܵܐ ܕܪܬܒ ܗ̄ܘ̣ܵܐ ܒܹܗ ܣܦܪܵܐ ܡܗܝܼܪܵܐ>
    text <ܐܘܚܕ ܢܦܫܹܗ ܒܐܝܕܵܐ ܕܝܲܨܪܗ ܠܡܟܬܲܒܼ ܒܕܝܵܐ܁>
    text <܃ܡܥܝܼܪ ܪ̈ܘܚܢܹܐ ܒܩܵܠ ܢܥܡ̈ܬܹܗ ܠܡܸܙܡܲܪ ܫܘܼܒܼܚܵܐ>
    text <ܕܡܟ ܒܚܛܝܼܬܼܵܐ ܘܛܒܥܘ ܪ̈ܓܫܵܘܗܝ ܒܫܢܬܼܵܐ ܕܥܘ̣ܠܵܐ܁>
    text <܃ܡܙܡܢ ܚܪ̈ܫܹܐ ܠܵܘܵܬܼ ܬܵܘܕܝܼܬܼܵܐ ܕܐܠܗ ܟܠܐ>
    text <ܒܛܸܠ ܟܢܪܹܗ ܘܦܣܩ ܥܘ̣ܠܵܐ ܠܡܢܲܝ̈ ܙܵܘܥܵܘ̈ܗܝ܁>
    text <܃ܚܠܚܨ ܒܩܪ̈ܒܐ ܘܙ̇ܟܐ ܠܡܲܠܟܹ̈ܐ ܘܒ̇ܐܙ ܥܡܡܹ̈ܐ>
    text <ܚܒܼ ܡ̣ܢ ܐܸܠܥܵܐ ܪܦܝܬ̤ ܚܲܝܠܵܐ ܘܫܝܛܲܬ̤ ܓܘܼܫܡܵܐ܁>
    text <܃ܐܓܘܢܣܛܵܐ ܕܡܬܢܨܲܚ ܗ̄ܘ̣ܵܐ ܒܟܼܠܝܼܠ ܥܲܡܠܵܘ̈ܗܝ>
    text <ܚܣܢܹܗ ܠܚܨܪܹܗ ܢܕܫܗ̇ ܒܐܪܥܵܐ ܠܓܢ̄ܒܪܘܼܬܹܗ܁>
    text <܃ܐܚܲܕܼ ܕܲܪܐ ܥܲܡ ܪ̈ܘܚܢܹܐ ܘܥܲܡ ܦܓܼܪ̈ܢܹܐ>
    text <ܐܚܕܗ ܥܘ̣ܠܐ ܘܦܟܼܪ ܘܫܕܝܗܝ ܐܝܟ ܕܠܫܝܼܛܵܐ܁>
    text <܃ܢܘܣܵܐ ܕܟܝܵܐ ܕܪܘܼܚ ܓܠܝܢܹ̈ܐ ܠܐܗ̈ܝܹܐ>
    text <ܛܡܵܐ ܢܦܫܹܗ ܒܩܩܝܵܐ ܨܲܚܢܵܐ ܕܡܥܝܼܢ ܚܒܼܪܹܗ܁>
    text <܃ܓܘܼܪܝܵܐ ܕܐܪܝܵܐ ܕܩܛܠ ܐܪܝܵܐ ܘܦܫܚ ܕܐܹܒܵܐ>
    text <ܙܵܥ ܡ̣ܢ ܐܦ̈ܐ ܕܚܝܘܼܬ ܫܸܢܵܐ ܕܡܟܝܟ ܢܝܼܒ̣ܗ̇܁>
    text <܃ܐܪܝܵܐ ܘܕܐܒܼܐ ܠܵܐ ܐܙܝܼܥܘܼܗܝ ܡ̣ܢ ܬܘܼܟܼܠܢܹܗ>
    text <ܘܕܒ̇ܐ ܕܫܝܢܵܐ ܢܗܡܬ̤ ܡ̣ܢܫܸܠܝ ܘܲܪܥܸܠ ܡܸܢܵܗ̇܁>
    text <܃ܪܓ ܒܲܪ ܐܝܫܲܝ ܘܡܲܠܝܼ ܝܲܨܪܹܗ ܪܓܲܬ ܦܓܼܪܹܗ>
    text <ܘܫܪܝܼ ܗ̇ܪܓ ܒܲܫܟܝܼܪ̈ܵܬܵܐ ܕܠܵܐ ܦܐܝ̈ܢ ܠܹܗ܁>
    text <܃ܚܙܵܐ ܕܐܬܦܣܝܼ ܚܨܪܹܗ ܟܲܣܝܵܐ ܒܒܛܢܹܗ ܓܲܠܝܵܐ>
    text <܃ܘܫܪܝܼ ܡܪܟܸܒ ܦܘܼܪ̈ܣܹܐ ܨܢܝܼ̈ܥܹܐ ܕܡܘܥܝܼܢ ܩܸܛܥܵܐ>
    text <܃ܫܒܲܩ ܥܢܝܢܐ ܕܪ̈ܘܚܢܝܵܬܼܵܐ ܕܥ̇ܢܐ ܗ̄ܘ̣ܵܐ ܒܹܗ>
    text <ܘܲܐܥܢܝܼ ܢܲܦܫܹܗ ܠܡܸܩܪܵܐ ܒܣܸܦܪܹܗ ܕܩ̇ܛܠ ܐ̄ܢܫܵܐ܁>
    text <܃ܣܦܪܵܐ ܢܟܼܝܐܐ ܟܬܲܒܼ ܠܹܗ ܒܝܼܫܵܐ ܥܲܠ ܚܘܫܒܵܘ̈ܗܝ>
    text <ܘܫܪܝܼ ܗ̇ܓܐ ܐܝܟ ܗܸܕܝܘܛܵܐ ܒܕܠܵܐ ܦ̈ܐܝܵܢ܁>
    text <܃ܒܚܘܩܐ ܦܬܝܠܐ ܕܪܒܐ ܢܟܝܼܠ̇ܐ ܢܟܝܼܠܵܐ ܡܬܗܓܹܐ ܗ̄ܘ̣ܵܐ>
    text <ܟܕ ܒ̇ܥܐ ܠܡܨ ܛܲܢܵܥܘܼ ܠܡܐ ܫܲܕ ܠܲܕܡܵܐ܁>
  block
    text <܃ܩܕ̣ܵܐ ܘܐܫܬܪܲܪ ܒܟܬܝܼܒ̈ܬܹܗ ܕܡܨܚ ܙܹܐܦܵܐ>
    text <ܘܝܼܠܦ ܐܵܦ ܗܘ̤ ܠܡܠܒܟ ܩܢܝܵܐ ܟܕ ܒܐܝܼܬ܁>
    text <܃ܒܢܟܼܠܵܐ ܫܲܕܲܪ ܐܲܝܟ ܓܼܵܫܘܿܫܵܐ ܠܘܵܬܼ ܒܲܪ ܒܲܝܬܹܗ>
    text <ܘܩ̣ܪܵܝܗܝ ܨܐܕܵܘܗܝ ܒܐܣܟܹܝܡ ܚܘܼܒܵܐ ܟܕ ܡܲܛܥܹܐ ܠܹܗ܁>
    text <܃ܚܙ̣ܵܐ ܐܘ ܪܝܼܵܐ ܢܟܼܠܐ ܕܛܫܐ ܠܓܼܘ ܡ̣ܢ ܡܸ̈ܠܹܐ>
    text <ܘܛܲܫܝܼ ܐܵܦ ܗܘ̤ ܚܨܪܐ ܕܠܸܒܹܗ ܒܐܸܣܟܹܝܡ ܡܸ̈ܠܹܐ܁>
    text <܃ܫܡ̣ܥ ܕܦܩ̣ܕ ܠܹܗ ܡܲܠܟܵܐ ܕܢܹܐܙܲܠ ܢܚܕܐ ܒܒܲܝܬܹܗ>
    text <ܘܫܵܛ ܠܢܚ̈ܝܹܐ ܒܐܸܣܟܹܝܡ ܚܘܼܒܵܐ ܕܠܘܵܬܼ ܡܵܪܹܗ܁>
    text <܃ܠܵܐ ܠܲܡ ܚܲܝܲܝ̈ܟ ܡܲܠܟܵܐ ܛܵܒܲܐ ܘܡܠܟܵܐ ܒܐܢܵܐ>
    text <ܕܠܵܐ ܡܚܠܦ ܐ̄ܢܵܐ ܚܘܒܵܟ ܪܒܵܐ ܙܒܼܢܵܐ܁>
    text <܃ܚܙ̣ܵܐ ܒܲܪ ܐܝܫܲܝ ܕܙܟܼܐ ܒܥܕܗ ܠܗ ܦܟ̈ܬܹܗ>
    text <ܘܩܛܲܪ ܐ̄ܪܙܵܐ ܥܲܡ ܚܘܫܒܵܘ̈ܗܝ ܠܡܟܬܒܼ ܥܘ̣ܠܵܐ܁>
    text <܃ܠܒܟܼܘ ܗܕܡܵܘ̈ܗܝ ܩܒܝܵܐ ܕܓܪܕܗ ܚܨܪܐ ܒܝܼܫܵܐ>
    text <ܘܫܪܝܼ ܪܫ̇ܡ ܥܲܠ ܩܪܛܲܝܣܵܐ ܕܡܵܐ ܙܟܝܵܐ܁>
    text <܃ܩܢܝܐ ܕܡܘܬܵܐ ܠܒܟ ܗ̄ܘ̣ܵܐ ܒܐܝܕܗ ܩܢܝܐ ܕܪܘܼܚܵܐ>
    text <ܘܗܦܟܗ ܛܟܼܣܵܐ ܫܪܝܼ ܟ̇ܬܸܒܼ ܡ̣ܢ ܬܵܙ ܠܐܠܦ܁>
    text <܃ܟܲܕ ܪܘܼܚ ܩܘܼܕܫܵܐ ܟ̇ܬܸܒܼ ܗ̄ܘ̣ܵܐ ܒܗ ܬܪܝܼܨ ܗ̄ܘ̣ܵܐ ܚܘܼܩܹܗ>
    text <ܘܡ̣ܢ ܕܐܚܕܬܹܗ ܨܒܼܥܗ ܕܒܝܼܫܵܐ ܕܘܕܗ ܠܛܟܼܣܹܗ܁>
    text <܃ܣܡܵܐ ܕܡܘܬܐ ܛܒ̣ܥ ܒܐܓܲܪܬܐ ܘܝܗ̣ܒ ܠܐܘܿܪܝܵܐ>
    text <ܕܢܐܙܲܠ ܢܫܬܐ ܠܗܠ ܡ̣ܢ ܡܲܠܟܵܐ ܕܠܵܐ ܢܬܦܪܣܹܐ܁>
    text <܃ܫܩ̣ܠ ܬܡܝܼܡܵܐ ܣܲܝܦܵܐ ܕܚܫܠܹܗ ܚܨܪܐ ܢܟܝܼܠܵܐ>
    text <ܘܐܙܠ ܐܘܒܠ ܠܩܣܛܘܢܪܐ ܕܢܸܦܣܘܿܩ ܪܫܹܗ܁>
    text <܃ܐܘ ܐܝܙܓܕܵܐ ܕܛܥܝܼܢ ܡܘܬܵܐ ܥܲܠ ܟܬܦܬܹ̈ܗ>
    text <ܘܡܙܲܝܝ ܠܹܗ ܐܲܝܟ ܡܘܗܗܒܬܵܐ ܠܫܪܚ ܚܲܝܵܘ̈ܗܝ܁>
    text <܃ܚܬܝܼܪ ܗ̄ܘ̣ܵܐ ܘܐܙ̇ܠ ܒܛܒܼܵܥܐ ܕܡܲܠܟܵܐ ܕܣܝܼܡ ܗ̄ܘ̣ܵܐ ܒܐܝܼܕܘ̈ܗܝ>
    text <ܘܠܵܐ ܝ̇ܕܥ ܗ̄ܘ̣ܵܐ ܡܵܘܬܵܐ ܛܒܹܐ ܗ̄ܘ̣ܵܐ ܠܓܵܘ ܡ̣ܢ ܛܒܼܥܵܐ܁>
    text <܃ܚܙܲܩ ܐܘܼܪܝܼܵܐ ܡ̣ܢ ܨܝܕ ܡܲܠܟܵܐ ܘܡܘܬܹܗ ܥܲܡܹܗ>
    text <ܘܡܗ ܠܟ ܗ̄ܘ̣ܵܐ ܥܲܡ ܩܵܛܘܿܠܹܗ ܘܚܕܐ ܘܲܦܨܝܼܚ܁>
    text <܃ܡܢܲܥ ܘܡܛܵܐ ܠܘܵܬܼ ܡܫܪܝܼܬܼܵܐ ܕܥܒܼܕ̈ܝ ܡܵܪܹܗ>
    text <ܥܲܠ ܘܐܸܬܚܘܝܼ ܩܕܵܡ ܪܲܒܚܵܐܐ ܡܕܒܲܪ ܥܲܡܹܗ܁>
    text <܃ܝܗ̣ܒ ܠܹܗ ܫܠܡܵܐ ܘܛܒܼܥܹܗ ܕܡܲܠܟܵܐ ܕܨܝܼܪ ܒܹܗ ܡܵܘܬܵܐ>
    text <ܘܚܕܝ ܕܫܘܐ ܕܢܸܗܘܹܐ ܡܝܒܠ ܡܸܠܲܬ ܡܲܠܟܵܐ܁>
    text <܃ܣܒܪ ܚܠܫܵܐ ܕܕܫ̈ܢܐ ܫ̇ܩܠ ܠܐܝܼܙܓܲܕܘܼܬܹܗ>
    text <ܘܠܐ ܝ̇ܕܥ ܗ̄ܘ̣ܵܐ ܕܚܝܵܘ̈ܗܝ ܝ̇ܗܒ ܐܝܟ ܚܲܝܵܒ̣ܵܐ܁>
    text <ܫܪܵܝܗܝ ܪܒܚܝܵܐܐ ܠܛܒܼܥܹܗ ܕܡܲܠܟܵܐ ܕܣܝܼܡ ܗ̄ܘ̣ܵܐ ܒܐܝܼܵܕ̈ܘܗܝ܁>
    text <ܘܬܡܗ ܣܲܓܝܼ ܕܐܝܟܵܢ ܟܐܢܵܐ ܣܛܵܐ ܡ̣ܢ ܐܘܼܪܚܵܐ܁>
    text <܃ܩܪ̣ܐ ܠܐܓܪܬܵܐ ܘܚ̣ܙܵܐ ܢܸܟܼܠܵܐ ܕܟܸܣܐ ܒܓܵܘܵܗ̇>
    text <ܘܗ̣ܦܟ ܛܒܥܗ̇ ܘܣܬܪܹܗ ܠܢܟܼܠܵܐ ܒܓܼܵܘ ܚܘܼܫܵܒܵܘ̈ܗܝ܁>
    text <܃ܚܙ̣ܵܐ ܟܲܕ ܢܗ̇ܒ ܡܵܘܬܼܵܐ ܒܚܘ̈ܩܐ ܕܟܬܝ̈ܒܬܼܵܐ>
    text <ܘܝܼܕܲܥ ܠܸܒܹܗ ܕܓܸܙܪܐ ܩܨ ܠܹܗ ܡܲܠܟܵܐ ܘܲܫܪܵܝܗܝ܁>
    text <܃ܒܓܵܘ ܢ̇ܡܪܬܐ ܕܟܬܝܼܒ̈ܬܐ ܚܒܼܫܹܗ ܕܵܘܝܼܕ>
    text <ܘܫܕܪܹܗ ܠܝܘܐܒܼ ܕܲܚܙܝܼ ܘܲܫܪܝܼܘܗܝ ܚܲܟܝܼܡܐܝܼܬ܁>
    text <܃ܣܸܥܘܿܪ ܠܲܡ ܥܲܡܵܐ ܘܛܟܸܣ ܣܸܕܪܹ̈ܐ ܕܚܝܠܘ̈ܬܐ>
    text <ܘܒܐܣܟܹܝܡ ܩܹܐܪܣܵܐ ܟܡܵܐ ܢܟܼܠܐ ܕܠܵܐ ܢܸܬܼܒܕܲܩ܁>
    text <܃ܥܒܸܕ ܠܐܘܪܝܼܵܐ ܒܪܸܫ ܡܲܫܪܝܼܬܵܐ ܐܝܟ ܙܟܝܵܐ>
    text <ܘܐܲܗܦܸܟ ܐܦܝ̈ܟ ܡ̣ܢ ܥܘܼܕܪܢܹܵܗ ܕܢܒܼܠܠ ܘܲܢܡܘܼܬ܁>
    text <ܫܲܡܠܝܼ ܝܘܐܒܼ ܨܒܼܝܵܢ ܡܲܠܟܵܐ ܐܝܟ ܕܐܸܬܼܦܩܲܕ>
    text <ܘܡܝܼܬ ܐܘܼܪܝܼܵܐ ܘܚܒܼ ܙܲܟܵܝܐ ܡܨܚ ܥܘ̣ܠܵܐ܁>
  block
    text <܃ܟܬܲܒܼ ܪܒܚܝܐܵܐܬ ܘܐܘܕܲܥ ܠܕܵܘܝܼܕ ܟܠܡܵܐ ܕܗܵܘ̤ܵܐ>
    text <ܕܗܵܐ ܡܝܼܬ ܜܒܼܕܵܟ ܫܲܡܠܵܐ ܡܸܟܹܝܠ ܪܓܲܬܼ ܢܲܦܫܵܟ܁>
    text <܃ܫܡܲܥ ܒܲܪ ܐܝܼܫܝ ܕܡܝܼܬ ܐܘܼܪܝܼܵܐ ܘܢܚ ܡ̣ܢ ܩܸܢܛܵܐ>
    text <ܘܠܵܐ ܝ̇ܕܥ ܗ̄ܘ̣̇ܐ ܕܡܘܬܹܗ ܡܣܓܹܐ ܩܸܢܛܵܐ ܠܚܲܝܵܘ̈ܗܝ܁>
    text <܃ܓܡ̣ܪ ܨܒܝܼܢܹܗ ܡܠܟܵܐ ܟܐܢܵܐ ܒܓܼܘܪܐ ܘܩܛܠܵܐ>
    text <ܘܫܕܲܪ ܕܒܼܪܗ̇ ܠܐ̄ܢܬܬ ܚܲܒܼܪܹܗ ܐܲܝܟ ܕܒܟܹܐܢܘܼ܁>
    text <܃ܣܒܼܪ ܚܟܼܝܡܵܐ ܕܚܲܟܝܼܡܵܐܝܼܬ ܣܥ̣ܪ ܗ̇ܝ ܕܣܥܪ>
    text <ܘܠܵܐ ܝ̇ܕܥ ܗ̄ܘ̣ܵܐ ܕܗܕܝܘܛܐ ܗ̄ܘ̣ܵܬ ܩܕܵܡ ܝ̇ܕܥ ܟܠ܁>
    text <܃ܪܢܐ ܠܹܗ ܡܠܟܐ ܕܡܢܘ ܒܕܩ ܐܪ̈ܙܝ ܡܲܠܟܵܐ>
    text <ܘܡܢܘ ܕܸ[܁܁܁]ܫܹܐ ܠܪܫܐ ܕܩܒܼܝܼܥ ܠܥܸܠ ܡ̣ܢ ܓܘܼܫܡܵܐ܁>
    text <܃ܦܘܪܿܣܹܐ ܨܢܝ̈ܥܐ ܙܩ̣ܪܘ ܚܘܼܫܵܒܵܘ̈ܗܝ ܒܕܡܘܼܬ ܢܚܬܐ>
    text <ܘܟܣܝܗ ܠܥܘ̣ܠܹܗ ܡ̣ܢ ܚܲܙ̈ܝܹܐ ܘܡ̣ܢ ܚ̇ܙܐ ܟܠ܁>
    text <܃ܘܡܢܘܼ ܟܣܝܹܗ ܠܨܠܸܡ ܟܲܣܝܵܐ ܡ̣ܢ ܪܸܥܝܵܢܹܗ>
    text <ܕܗ̇ܘ ܚܙܝܵܐ ܕܨܝܼܪ ܗ̄ܘ̣ܵܐ ܟܣܝܵܐ ܩܕܼܵܡ ܥܘܗܕܢܹܗ܁>
    text <܃ܡܢܘܼ ܫܬܩ ܩܵ[ܠ] ܫܝܦܘܪܵܐ ܕܢܒܼܝܼܘܼܬܹܗ>
    text <ܕܗ̇ܘ ܕܐܡ̇ܪ ܕܐܝܼܬܵܘܗܝ ܟܣܝܵܐ ܒܪܘܡܵܐ ܘܥܘܼܡܩܵܐ܁>
    text <܃ܡܢܘܼ ܦܣܩ ܟܢܵܪ ܡܸܢܵܘܗܝ ܕܟܸܢܵܪ ܪܘܚܵܐ>
    text <ܘܫܲܠܝܼ ܙܡܪܵܐ ܕܩܵܠ ܢܥܡ̈ܬܹܗ ܒܲܣܝܼܡ̈ܬܐ܁>
    text <܃ܡܢܘܼ ܥܘܼܟܹܗ ܠܪܗܛܵܐ ܕܐܘܼܪܚܹܗ ܕܪܗ̇ܛ ܫܲܦܝܼܪ>
    text <ܘܒܲܛܠ ܘܝܼܬܸܒ ܡ̣ܢ ܦܘܼܠܚܵܢܵܐ ܕܪ̈ܘܚܢܝܬܵܐ܁>
    text <܃ܡܢܘܼ ܨܕܗ ܠܛܒܼܝܵܐ ܙܪܝܼܢܵܐ ܒܢܫܒܹ̈ܐ ܕܥܵܘ̣ܠܵܐ>
    text <ܘܝܗܒܹܗ ܐܘܟܼܠܵܐ ܠܪܓܲܬܼ ܦܲܓܼܪܵܐ ܕܠܵܐ ܡܣܬܒܼܥܵܐ܁>
    text <܃ܡܢܘܼ ܚܲܒܼܫܹܗ ܠܐܪܝܵܐ ܕܚܝܼܠܵܐ ܒܓܼܵܘ ܢ̇ܡܪܬܐ>
    text <ܘܐܲܗܸܠܘ ܘܓܚܸܟܘ ܬܥ̈ܠܐ ܫܝܼܛܹ̈ܐ ܥܲܠ ܡܘܼܟܵܟܹܗ܁>
    text <܃ܡ̇ܢ ܐܪܡܝܼ ܒܹܗ ܦܓܼܘܕܵܐ ܕܫܸܬܩܵܐ ܒܪܥܡܵܐ ܕܩ̈ܠܹܐ>
    text <ܕܡܝܸܒܕ [ܕ܁܁܁] ܗ̄ܘ̣ܵܐ ܥܲܡ ܪ̈ܘܼܚܢܹܐ ܫܘܼܒܼܚܵܐ ܠܟܼܣܝܵܐ܁>
    text <܃ܡܢܘܼ ܫܓܫܹܗ ܠܨܢܝܼܥ ܡ̣ܢ ܟܠ ܒܝܲܕ ܚܘܬܚ̈ܬܹܐ>
    text <ܘܗܘ̤ܵܐ ܫܒܼܪܐ ܡܩܢܐ ܛܲܥܡܵܐ ܠܕܦܟܝܼܗܝܼܢ܁>
    text <܃ܡ̇ܢ ܟܲܝ ܬܒܲܪ ܕܪ̈ܥܹܐ ܕܐܝܕܵܘ̈ܗܝ ܕܓܢܒܵܪ ܚܲܝܠܵܐ>
    text <ܘܦܵܫ ܡ̣ܢ ܢܝܼܫܵܐ ܕܚ̇ܢܐ ܗ̄ܘ̣ܵܐ ܠܹܗ ܒܙܘܥܲܝ̈ ܢܲܦܫܹܗ܁>
    text <܃ܡ̣̇ܢ ܟܲܝ ܥܘܼܪܗ̇ ܠܥܝܢܵܐ ܫܦܝܼܬܵܐ ܕܗܲܝܡܵܢܘܼܬܹܗ>
    text <ܘܚܫܟ ܗܘܢܹܗ ܡ̣ܢ ܕܠܡܸܚܙܐ ܠܟܣܝܵܐ ܒܵܙܘܥܵܘ̈ܗܝ܁>
    text <܃ܡ̇ܢ ܟܝ ܐܡܝܼܬ ܦܓܼܪܐ ܘܢܲܦܫܹܗ ܕܫܪܝܼܪ ܟܠܹܗ>
    text <ܘܗܘ̤ܐ ܢܣܝܣܵܐ ܒܝܲܕ ܡܚܘ̈ܬܐ ܕܣܡ ܒܗ ܝܲܨܪܹܗ܁>
    text <܃ܒܥܘܠ̣ܵܐ ܣܢܝܵܐ ܢܦ̣ܠ ܗ̄ܘ̣ܵܐ ܕܘܝܼܕ ܐܝܟ ܕܒܟܐܒܼܵܐ>
    text <ܘܒܗܸܬ̣ ܡܠܟܼܵܐ ܕܢܓܼܠܐ ܟܠܒܹܐ ܠܥܝܼܢ ܚܙ̈ܝܹܐ܁>
    text <܃ܐܣܝܵܐ ܕܪܘܡܵܐ ܚܙ̣ܵܐ ܒܲܪ ܒܲܝܬܹܗ ܕܪܡܐ ܒܥ̣ܘܠܵܐ>
    text <ܘܫܕܲܪ ܨܐܕܘܗܝ ܢܒܝܼܵܐ ܚܲܒܼܪܹܗ ܕܢܲܐܣܹܐ ܟܹܐܒܹܗ܁>
    text <܃ܐܣܝܵܐ ܕܪܘܼܚܵܐ ܫܕܲܪ ܨܐܕܵܘܗܝ ܕܢܘܣܵܐ ܕܪܘܼܚܵܐ>
    text <ܕܢܪܕܘܿܦ ܥܘ̣ܠܵܬ ܘܢܗܦܸܟ ܪܘܼܚܵܐ ܠܗܝܟܠ ܢܲܦܫܹܗ܁>
    text <܃ܒܩܵܠ ܟܢܪܵܐ ܕܢܒܝܼܘܬܵܐ ܨܒܼܐ ܕܲܢܥܝܼܪܝܼܘܗܝ>
    text <ܠܕܡܟܐ ܕܛܒܥ ܒܝܘܩܪܵܐ ܕܥܘ̣ܠܵܐ ܐܝܟ ܕܒܫܢܬܼܵܐ܁>
    text <܃ܣܡܵܐ ܕܪܘܼܚܵܐ ܝܗ̣ܒ ܠܹܗ ܪܸܡ[܁܁܁]ܐ ܠܐܣܝܵܐ ܕܪܘܼܚܵܐ>
    text <[܁܁܁]ܐܙܠ ܢܐܣܹܐ ܦܓܼܪܵܐ ܕܒܲܣܒܸܣ ܥܘ̣ܠܵܐ ܢܣܝܵܐ܁>
    text <܃ܐܬܼܵܐ ܢܬܢ ܨܝܕ ܒܲܪ ܐܝܼܫܲܝ ܐܝܟ ܕܐܬܦܩܲܕ>
    text <ܘܐܪܡܝܼ ܐܝܕܵܐ ܘܓܵܫܹܗ ܠܟܹܐܒܵܐ ܘܲܚ̣ܙܵܐ ܕܲܥܣܸܩ܁>
    text <܃ܚܙ̣ܵܐ ܕܠܐ ܦܐܝܵܐ ܕܢܩܪܸܒܼ ܠܹܗ ܓܙܪܵܐ ܩܫܝܵܐ>
    text <ܕܠܡܵܐ ܢܡܛܹܐ ܚܫܵܐ ܠܢܦܫܵܐ ܘܬܼܫܲܢܹܐ ܠܵܗ̇܁>
    text <܃ܣܡܵܐ ܢܝܼܚܵܐ ܨܒܼܵܐ ܕܢܡܕܟ ܒܝܲܕ ܦܠܐܬܵܐ>
    text <ܕܕܡ ܢܬܪܟܟ ܥܒܼܝܐ ܕܥܘ̣ܠܵܐ ܒܣܲܡܵܐ ܕܪܘܼܚܵܐ܁>
  block
    text <܃ܫܪܝܼ ܢܬܢ ܡܪܟܸܒܼ ܡ̈ܠܐ ܐܲܝܟ ܣܡܡܢܹ̈ܐ>
    text <ܘܕܘܝܼܕ ܛܒܼܝܥ ܐܝܟ ܕܒܫܢܬܼܵܐ ܘܠܵܐ ܡܐܒܿܝܼܢ܁>
    text <܃ܬܪܹܝܢ ܠܲܡ ܓܲܒܼܪ̈ܝܢ ܗܘ̤ܘ ܒܩܪܝܼܬܼܵܐ ܚܲܕ ܥܲܡ ܚܒܼܪܹܗ>
    text <ܚܲܕ ܥܬܝܼܪܐ ܘܚܲܕ ܡܣܟܢܵܐ ܡܠܟܵܐ ܘܥܲܒܼܕܹܗ܁>
    text <܃ܗ̇ܘ ܥܬܝܪܵܐ ܩܢܐ ܗ̄ܘ̣ܵܐ ܣܘ̣ܓܼܐܐ ܕܥ̈ܢܐ ܘܬܵܘܪܹ̈ܐ>
    text <ܘܗ̇ܘ ܡܸܣܟܢܵܐ ܩܢܹܐ ܗ̄ܘ̣ܵܐ ܢܩܝܵܐ ܚܕܵܐ ܒܲܠܚܘܿܕܹܝܗ̇܁>
    text <܃ܐܬ̣ܐ ܐܲܪܚܵܐ ܠܗ̇ܘ ܥܬܝܼܪܵܐ ܕܩܢܹܐ ܣܲܓܝܼ>
    text <ܢܩܝܗ ܕܗ̇ܘ ܡܸܣܟܢܵܐ ܘܩܛܠ ܩܘܼܕܡܵܘܗܝ܁>
    text <܃ܕܘܢ ܟܐܢܐܝܼܬ ܐܲܝܟ ܒܘܼܚܪܵܢܵܐ ܕܦܪܘܿܫܘܼܬܵܟ>
    text <ܘܚܝܒ ܥܘ̣ܠܐ ܙܘ̇ܟܐ ܩܘܼܫܬܵܐ ܐܝܟ ܕܡܥܕ ܐܲܢ̄ܬ܁>
    text <܃ܚܙܝܼ ܠܵܐ ܬܣܒܼ ܒܐܦܹ̈ܐ ܒܕܝܼܢܵܐ ܕܐܬܪܲܒܼ ܠܵܟ>
    text <ܕܥܲܠ ܫܘܘܕܝܵܐ ܕܕܝܼܢܵܟ ܟܹܐܢܵܐ ܩܪܒܬܹܗ ܠܵܟ܁>
    text <܃ܪܡܙܵܐ ܟܣܝܵܐ ܫܠܚܢܝ ܨܐܕܝܟ ܪܡܙܢܐܝܼܬ>
    text <ܕܐܹܠܦ ܡܢܟ ܫܪܝܐ ܕܥܘ̣ܠܐ ܘܙܟܼܘܬ ܩܘܼܫܬܼܵܐ܁>
    text <܃ܫܡܲܥ ܒܼܲ ܐܝܫܲܝ ܛܠܘܡܝܵܐ ܕܛܠ̣ܡܘ ܐ̄ܢܫ̈ܐ ܒܐܪܥܵܐ>
    text <ܘܛܢ ܘܐܥܙܲܙ ܥܲܠ ܥܠܘܒܼܵܐ ܕܥܲܠܒܼ ܚܒܼܪܹܗ܁>
    text <܃ܕܝܼܢܵܐ ܟܹܐܢܵܐ ܥܒܲܕ ܥܲܠ ܢܦܫܹܗ ܟܕ ܠܵܐ ܝ̇ܕܥ>
    text <ܕܝܝ ܗ̄ܘ̣ ܡܪܝܐ ܕܚܝܒܼ ܡܘܬܵܐ ܗ̄ܘ̣ ܕܥܒܼܕ ܗܵܕܹܐ܁>
    text <܃ܦܣܩܵܐ ܟܐܢܵܐ ܦܣܩ ܥܲܠ ܢܫܦܹܗ ܢܵܡܘܿܣܝܼܬ>
    text <ܘܚܬܩ ܛܲܒܼܠܹܗ ܒܫܡܵܐ ܚܲܝܵܐ ܕܫܸܡ ܒܵܪܘܿܝܵܐ܁>
    text <܃ܓܙܪ ܠܘܼܚܡܵܐ ܕܡܘܬܼܵܐ ܩܫܝܵܐ ܥܲܠ ܥܠܘܿܒ̣ܵܐ>
    text <ܘܐܪܡܝܼ ܐܲܝܕܵܐ ܒܐ ܦܦܣܝܼܣ ܕܫܘܼܠܵܡ ܚܲܝܵܘ̈ܗܝ܁>
    text <܃ܘܡܵܢܵܐ ܬܥܒܸܕ ܐܘ ܒܲܪ ܐܝܼܫܲܝ ܒܬܲܪ ܡܸܠܲܝ̈ܟ>
    text <ܕܗܵܐ ܐܬܚܝܲܒܼܬ ܒܓܼܙܪ ܕܝܼܢܵܐ ܕܦܣܩ ܦܘܼܡܵܟ܁>
    text <܃ܗܵܐ ܓܙܪܬ ܡܵܘܬܼܵܐ ܒܟܬܝܼܒ̈ܬܟ ܘܣܡܬ ܒܹܝܬܼ ܐܪ̈ܟܹܐ>
    text <ܘܐܪܡܝܼܬ ܐܝܼܕܵܐ ܒܩܘܼܛܪܵܓ ܜܘܼܠܵܡ ܕܫܘ̇ܐ ܠܡܵܘܬܵܐ ܐ̄ܢܬ܁>
    text <܃ܢܒܝܼܵܐ ܕܪܘܚܐ ܚ̣ܙܵܐ ܕܐܬܚܝܲܒܼ ܡܠܟܵܐ ܒܡܸܠܵܘ̈ܗܝ>
    text <ܘܛܒܼܝܥ ܠܸܒܹܗ ܘܠܵܐ ܡܬܒܝܢ ܕܗܘ̤ ܠܹܗ ܕܐܸ̇ܢ܁>
    text <܃ܐܪܝܡ ܢܵܬܢ ܩܠܹܗ ܘܐܡ̣ܪ ܡ̣ܢ ܦܘܼܩ ܟܲܣܝܵܐ>
    text <ܕܐܢ̄ܬ ܗ̄ܘ̣ ܓܲܒܼܪܐ ܕܣܥ̣ܪ ܗܕܹܐ ܡܲܠܟܵܐ ܢܒܼܝܵܐ܁>
    text <܃ܐܲܢ̄ܬ ܗ̄ܘ̣ ܕܥܠܒܼܬ ܠܕܠܵܐ ܕܝܼܠܵܟ ܟܕ ܣܓܼܝ ܠܵܟ>
    text <ܘܐܢ̄ܬ ܗ̄ܘ̣ ܕܐܫܲܕܬ ܕܡܵܐ ܙܟܝܵܐ ܒܝܲܕ ܨܢ̈ܥܬܿܟ܁>
    text <܃ܠܟ ܐܝܼܬ ܢܫܹ̈ܐ ܕܩܢ̈ܝܵܢ ܫܘܦܪܐ ܘܣܝܼ̈ܡܵܢ ܬܵܓܼܵܢ>
    text <ܘܠܵܐ ܣܒܼܥ ܚܨܪܵܐ ܥܕܡܵܐ ܕܚܲܛܲܦܬ ܐܢܬܬ ܚܲܒܪܵܟ܁>
    text <܃ܪܓܲܬ ܒܸܣܪܵܐ ܫܒܼܵܬܵܟ ܕܵܘܥܕ ܠܒܲܪ ܡ̣ܢ ܛܲܟܼܣܵܐ>
    text <ܘܪܓܬ ܥܝܢܵܟ ܘܪܓܼ ܨܒܼܝܢܵܟ ܘܩܛܠ ܝܲܨܪܵܟ܁>
    text <܃ܠܡܢܵܐ ܛܥܝܬܗ̇ ܠܗ̇ܝ ܒܪܬ ܩܠܵܐ ܕܒܓܼܘ ܣܦܪܹ̈ܐ>
    text <ܕܠܵܐ ܠܲܡ ܬܪܓܼ ܐܢ̄ܬܬ ܚܒܼܪܟ ܕܠܵܐ ܬܸܬܦܪܣܐ܁>
    text <܃ܠܡܢܵܐ ܠܚܝܬܝܗܝ ܠܗ̇ܘ ܦܬܓܼܡܵܐ ܡ̣ܢ ܪܥܝܢܵܟ>
    text <ܕܐܫܲܕ ܠܕܡܐ ܕܡܹܗ ܢܬܐܫܕ ܚܠܦ ܗ̇ܘ ܕܐܫ̇ܕ܁>
    text <܃ܠܡܵܢܵܐ ܛܫܝܼܬ ܣܘܼܪܚܵܢ ܢܦܫܵܟ ܡ̣ܢ ܝ̇ܕܥ ܟܠ>
    text <ܘܠܵܐ ܐܬܥܗܲܕܬ ܗ̇ܝ ܕܐܢ̄ܬ ܐܢܸܒܼܬ ܕܒܚ̇ܪ ܠܒܵܐ ܗ̄ܘ̣܁>
    text <܃ܠܵܘ ܐܲܢ̄ܬ ܐܡܪܬ ܕܒܼܟܼܠ ܐܝܼܬܵܘܗܝ ܒܪܘܡܵܐ ܘܥܘܼܡܩܵܐ>
    text <ܘܠܵܐ ܡܨܐ ܛ̇ܫܐ ܡ̣ܢ ܥܒܘܿܕܵܐ ܥܒܕܐ ܕܐܝܼܕܵܘ̈ܗܝ܁>
    text <܃ܐܝܟܵܘ ܩܠܵܟ ܕܡܬܪܓܸܡ ܗ̄ܘ̣ܐ ܒܐܕܢܲܝ̈ ܐ̄ܢܫܵܐ>
    text <ܛܘܼܒܼܘܗܝ ܠܐܝܢ̇ܐ ܕܠܐ ܐܫܬܘܬܲܦ ܥܲܡ ܥܘ̈̇ܠܐ܁>
    text <܃ܠܵܘ ܐܢܐ ܓܒܝܬܟ ܐܝܟ ܕܠܹܐܢܵܐ ܘܐܣܠܝܼܬ ܥܘ̣ܠܐ>
    text <ܠܡ̇ܢ ܠܐ ܩܘܝܬ ܠܘܵܬ ܓܲܒܼܝܘܬܵܐ ܕܡܫܝܼܚܘܼܬܵܟ܁>
    text <܃ܚܛ̣ܝܬ ܘܐܬܛܫܝܼܬ ܡ̣ܢ ܟܐܢܘܼܬܼܵܐ ܐܲܝܟ ܥܵܪܘܿܩܵܐ>
    text <ܘܠܵܐ ܝ̇ܕܥ ܗ̄ܘ̣ܝܬ ܕܢܩܝܼܦܵܐ ܗ̣̄ܘܵܬ ܒܬܲܪ ܥܘ̣ܠܟ܁>
    text <ܒܗܸܬܼܬܿ ܡ̣ܢ ܐ̄ܢܫܵܐ ܘܠܵܐ ܒܗܸܬܬ ܡ̣ܢ ܫܸܡܝ ܕܩܝܼܫ ܡ̣ܢܟܠ܃>
  block
    text <ܘܟܣܝܼܬ ܥܘ̣ܠܵܟ ܒܢܚܬܵܐ ܥܦܝܼܦܵܐ ܕܕܡܵܐ ܛܠܝܼܡܵܐ܁>
    text <܃ܥܲܠ ܕܐܸܣܬܲܬܲܪܬ ܐܲܝܟ ܥܪܘܿܩܵܐ ܡ̣ܢ ܟܘܼܘܢܵܐ>
    text <ܗܵܐ ܓܠܐ ܐ̄ܢܵܐ ܠܥܹܝܢ ܚܙ̈ܝܹܐ ܦܘܼܪܣܵܝ ܥܘ̣ܠܵܐ܁>
    text <܃ܥܲܠ ܕܐܫܬܛܝܼܬ ܒܐܢ̄ܬܬ ܚܲܒܼܪܵܟ ܙܲܠܝܼܠܐܝܼܬ>
    text <ܗܵܐ ܝܗ̇ܒܢܐ ܢܫܝ̈ ܥܲܪܣܵܟ ܠܙܠܝܼܠܘܼܬܵܐ܁>
    text <܃ܕܩܛܠܬܿ ܘܐܫܕܬ ܕܡܵܐ ܙܲܟܵܝܵܐ ܕܠܵܐ ܐܣܟܸܠ ܒܵܟ>
    text <ܠܵܐ ܬܘܼܒ ܬܥܢܕ ܚܪܒܵܐ ܕܡܵܘܬܼܵܐ ܡ̣ܢ ܝ̈ܠܕܬܵܟ܁>
    text <܃ܕܡܲܟܸܕܬ ܩܘܼܫܬܼܵܐ ܘܐܪܝܼܡܬ ܩܲܪܢܵܐ ܕܙܲܠܝܼܠܘܼܬܼܵܐ>
    text <ܠܵܐ ܢܪܝܼܡ ܙܪܥܵܟ [ܡܸܟܹܝܠ] ܪܸܫܹܗ ܩܕܼܵܡ ܪ̈ܕܘܦܵܘܗܝ܁>
    text <܃ܚܙ̣ܵܐ ܒܲܪ ܐܝܫܲܝ ܕܨܕܗ ܪܡܙܵܐ ܕܓܠܐ ܠܹܗ ܟܠ>
    text <ܘܐܟܸܣ ܥܘ̣ܠܗ ܘܦܪܣܝܼ ܚܛܝܼܬܹܗ ܟܲܕ ܠܵܐ ܨ̇ܒܐ܁>
    text <܃ܚܙ̣ܵܐ ܟܐܢܘܼܬܵܐ ܕܐܚܝܼܡܵܐ ܠܗ ܥܲܙܝܼܙܵܐܝܼܬ>
    text <ܘܐܡܸܟ ܩܵܠܹܗ ܐܝܟ ܚܲܝܵܒܼܵܐ ܕܚܵܒܼ ܘܐܬܡܫܟܢ܁>
    text <܃ܚܙ̣ܵܐ ܘܐܬܦܪܣܝܼ ܢܟܼܠܐ ܕܪܟܸܒܼ ܒܓܼܵܘ ܚܘܼܫܵܒܵܗ̈ܝ>
    text <[܁܁܁]ܚܝܒܼ ܗܘ̤ ܠܹܗ ܕܠܵܘ ܟܐܢܐܝܼܬ ܚܵܒܼ ܘܐܬܛܫܝܼ܁>
    text <܃ܒܩܵܠܵܐ ܪܵܡܵܐ ܩܛܪܓܼ ܥܘ̣ܠܹܗ ܩܕܵܡ ܝܵܕܲܥ ܟܠ>
    text <ܕܐܢܐ ܐ̄ܢܵܐ ܕܪܓ̇ܬ ܘܓܕܬܼ ܩܛܠܸܬ ܘܟܫܝܼܬ ܣܘܼܪܚܵܢܝ܁>
    text <܃ܐ̄ܢܐ ܐ̄ܢܐ ܕܐܬܵܐ ܐܪܚܵܐ ܕܥܘ̣ܠܵܐ ܥܪܨ ܥܠ ܪܸܥܝܵܢܝ>
    text <ܘܚܬܚܸܬ ܢܓܕܢܝ ܠܘܵܬܼ ܦܘܼܪܓܵܝܵܐ ܕܙܠܝܼܠܘܼܬܼܵܐ܁>
    text <܃ܐܢ̄ܐ ܐܢ̄ܐ ܕܚ̇ܣܬ ܕܐܚܕܐ ܒܢܩܦܐ ܢܡܘܣܝܵܐ>
    text <ܘܛܘܿܫܬ ܬܫܘܼܝܬܝ ܒܝܲܕ ܫܘܼܚܛܵܐ ܕܕܠܵܐ ܢܡܘܿܣ܁>
    text <܃ܐ̄ܢܐ ܐܢ̄ܐ ܕܛܡ̇ܪܬ ܦܚܹ̈ܐ ܕܢܕܠܵܐ ܠܬܡܝܼܡ ܠܸܒܵܐ>
    text <ܘܐ̄ܢܐ ܐܢ̄ܐ ܕܐܫܕܸܬ ܕܡܵܐ ܙܲܟܝܵܐ ܕܠܵܐ ܐܣܟܸܠ ܒܝܼ܁>
    text <܃ܚܨܪܵܐ ܒܝܵܫܐ ܛܡ̣ܪ ܠܝܼ ܦܚܵܐ ܒܪ̈ܓܼܫܹܐ ܕܠܒܲܪ>
    text <ܘܨܕܢܝ ܥܘ̣ܠܵܐ ܒܢܫܒܵܐ ܕܐܦܹ̈ܐ ܕܐܠܥܐ ܕܦܝܼܬܵܐ܁>
    text <܃ܥܘ̣ܠܵܐ ܥܘܪܵܢܝ ܡ̣ܢ ܒܘܼܝܵܢܵܐ ܕܦܪܘܿܫܘܼܬܵܐ>
    text <ܘܠܵܐ ܐܬܒܩܝܼܬ ܟܕ ܪܕܐ ܐ̄ܢܵܐ ܒܲܫܒܝܼܠ ܙܹܐܦܵܐ܁>
    text <܃ܚ̇ܒܸܬ ܡܸܟܹܝܠ ܘܠܵܐ ܣ̇ܦܩ ܐ̄ܢܵܐ ܠܘܵܐ ܦܘܪܥܢܵܐ>
    text <ܘܪܒܘ ܥܡܠܝ̈ܢ ܠܵܐ ܡܬܦܚܡܝܼܢ ܠܘܼܩܒܼܵܠ ܣܲܟܼܠܘܼܬܝ܁>
    text <܃ܙܥܘܪ̈ܝܢ ܡܝ̈ܐ ܕܝܲܡܵܐ ܪܲܒܵܐ ܕܢܫܝܓܘܢܵܢܝ>
    text <ܘܠܵܐ ܡܬܚܣܹܐ ܥܘ̣ܠܵܐ ܕܩܢܘܿܡܝ ܒܐܪ̈ܥܢܝܵܬܐ܁>
    text <܃ܪܲܒܐ ܗ̄ܝ̣ ܣܲܟܼܠܘܼܬܝ ܘܠܵܐ ܡܬ ܡܫܚܵܐ ܚܛܝܼܬܼܵܐ ܕܚ̇ܛܹܝܬ>
    text <ܘܙܥܘܿܪ ܝܲܡܵܐ ܕܢܫܝܼܓ ܨܐܬܼܐ ܕܥܘ̣ܠܵܐ ܕܩܢܘܿܡܝ܁>
    text <܃ܚܙܵܝܗܝ ܨܒܼܝܢܵܐ ܗ̇ܘ ܕܚܙܐ ܠܹܗ ܥܕܠܐ ܢܚܛܐ>
    text <ܕܢܲܓܸܕ ܗܘ̤ ܠܹܗ ܐܝܟ ܕܝ̇ܢܐ ܠܚܲܝܵܒܼ ܢܦܫܵܐ܁>
    text <܃ܚܙ̣ܝܗܝ ܕܐܬܡܟܲܟ ܘܢܦ̣ܠ ܠܸܒܹܗ ܡ̣ܢ ܬܘܼܟܼܠܹܗ>
    text <ܘܝܗܒ̣ ܠܹܗ ܐܝܕܵܐ ܕܕܠܡܵܐ ܢܸܦܣܘܿܩ ܣܒ̣ܪܐ ܕܚܲܝܵܘ̈ܗܝ܁>
    text <܃ܪܡ̣ܙ ܠܹܗ ܪܡܙܵܐ ܠܐܣܝܵܐ ܕܐܬ̣ܐ ܕܢܚܠܸܡ ܟܸܐܒܹܗ>
    text <ܕܣܝܼܡ ܠܹܗ ܣܲܡܵܐ ܡܠܹ̈ܐ ܕܢܝܼ̇ܝܢ ܥܲܠ ܟܘܼܬܡ̈ܬܹܗ܁>
    text <܃ܡܲܠܠ ܥܲܡܹܗ ܒܣܝܡܐܠܝܼܬ ܒܩܵܠ ܦܬܼܓܡܲܝ̈ܟ>
    text <ܘܐܦܠ ܒܐܸܕܢܵܘ̈ܗܝ ܣܒܪܬܵܐ ܕܚܲܝܹ̈ܐ ܕܚ̇ܢܝܢ ܡܓ̇ܢ܁>
    text <܃ܓܠܝܼ ܘܐܡ̣ܪ ܠܹܗ ܐܝܬ ܗܘ̣ ܣܲܡܵܐ ܕܡܐܣܹܐ ܥܘ̣ܠܵܐ>
    text <ܐܸܢ ܝܗܒ ܐܲܢ̄ܬ ܛܝܼܡ̈ܐ ܬܘܵܬܼܵܐ ܘܚܫ̈ܐ ܕܢܦܫܵܐ܁>
    text <܃ܡܠܸܠ ܪܘܼܚܵܐ ܒܟܸܢܵܪ ܢܵܬܢ ܥܲܡ ܒܲܪ ܐܝܫܲܝ>
    text <ܕܗܵܐ ܐܦܝܼܣܘܼܗܝ ܪ̈ܚܡܐ ܠܟܣܝ̇ܐ ܕܢܬܪܥܹܐ ܠܵܟ܁>
    text <܃ܗܵܐ ܕܒܸܩ ܠܝܼ ܐ̄ܪܙܢܐܝܼܬ ܕܫܒܝܼܩ ܥܘ̣ܠܵܟ>
    text <ܘܠܵܐ ܡ̇ܐܬ ܐܢܬ ܚܠܵܦ ܣܡܠܘܼܬܵܟ ܐܲܝܟ ܡܵܠ ܕܣܒܼܪܬ܁>
    text <܃ܗܵܐ ܟܠܝܗܝ ܪܸܡܙܵܐ ܠܩܣܟܘܢܵܪܐ ܢܡܣܝܵܐ>
    text <ܕܢܚܡܘܿܠ ܣܝܦܹܗ ܠܓܼܵܘ ܡ̣ܢ ܪ̈ܚܡܹܐ ܐܠܗ̈ܝܹܐܢ>
    text <܃ܡܵܘܬܼܵܐ ܕܚܝܼܠܵܐ ܡܛܝܲܒܼ ܗܘ̣ܵܐ ܠܵܟ ܡ̣ܢ ܢܵܡܘܿܣܵܐ>
    text <ܘܢܲܣܲܒܼ ܒܐܦܲܝ̈ܟ ܕܠܵܐ ܢܸܫܬܲܒܼܗܲܪ ܣܵܢܵܐܐ ܒܡܵܘܬܵܟ܁>
    text <ܗܝܘ̤ܘ ܨܵܕܵܟ ܒܝܲܕ ܫܘܼܓܫ̈ܘܗܝ ܕܢܚܕܐ ܒܫܸܦܒܵܟ܃>
  block
    text <ܘܐܸܢ ܡܐ̇ܬ ܐܢܬ ܣܓ̇ܐ ܓܘܼܡܕܵܐ ܠܘܼܩܒܵܠ ܟ̣ܐܢܹ̈ܐ܁>
    text <܃ܠܸܐ ܝܗ̇ܒܢܵܐ ܐܲܬܼܪܵܐ ܠܓܼܘܼܡܕܹܗ ܠܡܬܪܘܪܒܘܼ>
    text <ܕܠܵܐ ܢܬܥܝܲܕ ܠܡܐܫܲܕ ܠܲܕܡܵܐ ܒܥܠܲܬܼ ܥܘ̣ܠܵܐ܁>
    text <܃ܒܵܟ ܕܵܪܸܫܢܵܐ ܐܘܼܪܚܵܐ ܚܲܕܬܵܐ ܠܬܝܒܘܼܬܵܐ>
    text <ܕܢܒܗܲܬܼ ܒܝܼܫܵܐ ܟܕ ܡܬܚܢܢܝܢ ܒܪ̈ܚܣ ܒܛܲܝܒܘ܁>
    text <܃ܒܵܟ ܨܐܪ ܐ̄ܢܐ ܨܠܡܵܐ ܦܲܐܝܵܐ ܕܫܸܡ ܛܲܝܒܘܼܬܼܵܐ>
    text <ܕܗܘܝܵܐ ܣܢܐܓܼܪܐ ܚܠܦ ܚܛܝܹ̈ܐ ܒܫܘܼܠܵܡ ܙܒܢ̈ܐ܁>
    text <܃ܒܵܟ ܡܩܥܹܐ ܐ̄ܢܵܐ ܣܒܼܪܐ ܛܒܼܵܐ ܠܲܕܠܵܐ ܣܲܒܪܵܐ>
    text <ܕܣ̇ܓܹܝܢ ܪ̈ܚܡܹܐ ܠܥܘ̣ܠܵܐ ܕܐ̄ܢܫܐ ܘܚܝܐܝܢ ܡܓܼܢ܁>
    text <܃ܝ̇ܕܥ̇ ܐ̄ܢܵܐ ܠܹܗ ܠܝܲܨܪܵܐ ܒܝܼܫܵܐ ܕܟܝ̣ܵܢ ܐ̄ܢܵܫܵܐ>
    text <ܕܡܚ̣ܝܠ ܣܓܝܼ ܠܡܥܙܝܘܼ ܩܕܼܵܡ ܚܘܬܚ̈ܬܹܐ܁>
    text <܃ܒܵܟ ܣܐܡ ܐ̄ܢܐ ܚܡܝܼܪ ܚܲܝܘܼܬܵܐ ܕܡܲܚܐ ܠܐ̄ܢܫܵܐ>
    text <ܘܡ̣ܢ ܝܘܒܠܵܟ ܡܩܝܼܡ ܐ̄ܢܵܐ ܦܐܪܐ ܕܥ̇ܛܐ ܥܘ̣ܠܵܐ܁>
    text <܃ܒܗܵܕܹܐ ܬܢܘܝܼ ܥܛܝܹܬ ܣܟܼܠܘܼܬܵܟ ܒܣܲܡܵܐ ܕܪ̈ܚܡܹܐ>
    text <ܕܐܕܪܘܿܫ ܐܘܼܪܚܵܐ ܩܕܵܡ ܗ̇ܘ ܕܐܬ̇ܐ ܠܡܫܒܲܩ ܥܘ̣ܠܵܐ܁>
    text <܃ܡܢ̇ܟ ܕܢ̇ܚ ܗ̇ܘ ܕܡܬܠܚ ܫܛܪ ܚܝܒܹ̈ܐ>
    text <ܘܗܵܐ ܚܘܝܼܬܹܗ ܠܐ̄ܪܵܙ ܡܹܐܬܝܼܬܹܗ ܒܥ̣ܘܠܵܐ ܕܐܒܘܼܗܝ܁>
    text <܃ܒܢܡܘܿܣ ܡܠܵܘ̈ܗܝ ܡܒܛܸܠ ܩ̈ܠܹܐ ܕܢܛܘܼܪܵܬܵܐ>
    text <ܘܡܨܲܚ ܟ̇ܬܒ ܚܢܵܢܵܐ ܘܪ̈ܚܡܹܐ ܠܓܼܵܘ ܡ̣ܢ ܣܸܦܪ̈ܵܘܗܝ܁>
    text <܃ܒܕܡܗ ܟ̇ܬܒ ܫܛܵܪ ܚܐܪܘܼܬܼܵܐ ܠܒܢܲܝ̈ ܓܸܢܣܹ݂ܗ>
    text <ܘܡܬܠܚ ܠܗ̇ ܠܕܝܬܩܹܐ ܕܥܒܕܘܼܬ ܐ̄ܢܵܫܵܐ܁>
    text <܃ܘܡܛܠܗܕܹܐ ܠܐ ܝܗ̇ܒܬܼ ܠܹܗ ܐܬܕܹܐ ܠܡܵܘܬܵܐ>
    text <ܕܢܸܩܛܘܿܠ ܚܝ̈ܟ ܒܥܠܲܬܼ ܥܵܘ̣ܠܵܐ ܕܥܒܼܘܼܬ ܥܒܼܕܹ̈ܐ܁>
    text <܃ܒܥܠܲܬ ܥܘ̣ܠܵܐ ܗܘ̤ܘ ܡܝܘܬܐ ܥܒܼܕ̈ܐ ܠܡܘܬܐ>
    text <ܗܵܐ ܨ̇ܐܪ ܐ̄ܢܐ ܫܛܵܪ ܚܝܒܹ̈ܐ ܒܦܘܼܨܵܝ ܚܲܝܲܝ̈ܟ܁>
    text <܃ܚܙܝܼ ܒܲܪ ܐܝܫܲܝ ܛܡܵܐ ܐܚܒܼܬܵܟ ܡܣܒ̇ܬ ܒܐܦܲܝ̈ܟ>
    text <ܘܫܪܹܝܬ ܢܡܘܿܣܝ ܕܐܲܢ̄ܬ ܠܐ ܬܗܘܹܐ ܥܒܼܕܵܐ ܠܡܵܘܬܐ܁>
    text <܃ܐܦܠܐ ܢܵܡܘܿܣܝ ܠܵܐ ܒܲܛܠܬܹܗ ܡ̣ܢ ܬܒܥܬܹܗ>
    text <ܪ̈ܚܡܹܐ ܝܗܒ̇ܬ ܫܘܚܕܵܐ ܚܠܵܦܝܟ ܘܕܲܥܝܼܬܹܗ ܠܵܟ܁>
    text <܃ܐܦ ܟܐܢܘܼܬܼܵܐ ܠܵܐ ܗ̄ܘ̣ܵܐ ܡܸܛܥܵܐ ܛܥܬ̤ ܥܘܼܗܕܢܵܗ̇>
    text <ܪܫܝܼܡ ܗ̄ܘ̣ ܒܣܸܦܪܵܗ̇ ܚܘܩܵܐ ܕܥܘ̣ ܠܵܟ ܥܲܡ ܟܠ ܕܚ̣ܛܘ܁>
    text <܃ܗܪܟܵܐ ܠܚܬܗ ܠܫܸܡ ܣܟܼܠܘܼܬܵܟ ܡ̣ܢ ܢܡܘܿܣܵܐ>
    text <܃ܠܵܐ ܗ̄ܘ̣ܵܐ ܡ̣ܢ ܗ̇ܘ ܟܬܒܼܵܐ ܟܣܝܵܐ ܕܪ ܫܝܼܡ ܒܝܕܲܥܬܝ>
    text <܃ܗܵܐ ܫܒܼܝܼܩ ܥܘ̣ܠܵܟ ܒܡܠܹܐ ܙܒܼܢܵܐ ܠܦܘܼܬ ܢܡܘܿܣܵܐ>
    text <ܙܸܠ ܛܝܒܼ ܠܵܟ ܕܒܼܚܹ̈ܐ ܕܚܘܼܒܵܐ ܠܚ̈ܝܹܐ ܕܠܗܠ܁>
    text <܃ܗܵܐ ܚܘܼܝܼܢܵܟ ܫܒܼܝܼܠ ܚܵܘܣܵܢܐ ܕܕܪܫܘܼܗܝ ܪ̈ܚܡܹܐ>
    text <ܚܙܘܩ ܒܹܗ ܒܥܡܠܵܐ ܘܐܠܸܦ ܐ̄ܢܫܵܐ ܠܡܪܕܵܐ ܥܡܵܟ܁>
    text <܃ܗܵܐ ܝܗܒ̣ܬ ܠܵܟ ܐܝܼܕܼܵܐ ܕܣܒܼܪܐ ܕܬܦܢܐ ܠܚܲܝܹ̈ܐ>
    text <ܣܡܘܟ ܠܐܒܝܕ̈ܐ ܘܠܒܸܒ ܐܢܘܿܢ ܒܩܵܠ ܫܘܼܒܼܩܵܢܵܐ܁>
    text <܃ܗܵܐ ܦܨܝܼܬܵܟ ܡ̣ܢ ܢܡܘܿܣܵܐ ܕܠܚܝܼܡ ܗ̄ܘ̣ܵܐ ܠܵܟ>
    text <ܦܨܵܐ ܛܠܝܼܡ̇ܐ ܡ̣ܢ ܛܵܠܘܿܡܵܐ ܘܚܘܢ ܘܐܬܪܚܲܡ܀>
    text <܃ܫܡܲܥ ܚܛܝܵܐ ܕܡܝܼܬ ܒܲܚܛܝܼܬܼܵܐܗ ܩܵܠ ܫܘܒܼܩܢܵܐ>
    text <ܘܢܵܕ ܡ̣ܢ ܡܵܘܬܼܵܐ ܐܝܟ ܕܡ̣ܢ ܫܸܢܬܐ ܘܦܢܵܐ ܠܚܲܝܹ̈ܐ܁>
    text <܃ܚܙܵܐ ܕܗܘ̤ܵܘ ܠܹܗ ܣܢܐ ܓܼܪܹ̈ܐ ܒܕܝܼܢܵܐ ܚܠܵܦ ܣܲܟܼܠܘܼܬܹܗ>
    text <ܘܫܪܝܼ ܕܢܦܝܣ ܕܢܦܢܐ ܠܕܲܪܓܼܐ ܕܪܫܢܘܼܬܹܗ܁>
    text <܃ܡܐܩܢܲܛ ܗ̄ܘ̣ܵܐ ܕܕܵܡ ܠܐ ܡܚܬܡ ܫܛܵܪ ܫܘܒܼܩܢܹܗ>
    text <ܘܡܬܟܫܲܦ ܗ̄ܘ̣ܵܐ ܕܢܪܡܹܐ ܐܝܕܵܐ ܪܡܵܙܐ ܚܠܵܦܵܘܗܝ܁>
    text <ܦܢ̣ܐ ܕܢܪܟܸܒ ܩ̈ܠܐ ܚܢܝܼܓ̈ܐ ܒܟܸܢܵܪ ܡܸܢܵܘ̈ܗܝ܃>
  block
    text <ܕܟܒܪ ܢܦܢܐ ܠܦܪ ܗܣܝܵܐ ܕܠܘܵܬ ܡܵܪܹܗ܁>
    text <܃ܒܩܸܢܛܵܐ ܫܪܹܐ ܗ̄ܘ̣ܵܐ ܟܲܕ ܛܵܒܼ ܩܲܒܸܿܠ ܫܘܼܒܼܩܵܢ ܥܵܘ̣ܠܵܗ>
    text <܃ܘܠܵܐ ܫ̇ܠܐ ܗ̄ܘ̣ܵܐ ܡ̣ܢ ܕܢܲܟܢܸܫ ܣܢܸܐܓܪܹ̈ܐ ܚܠܵܦܵܘܞܝ>
    text <܃ܓܠܝܵܐ ܗ̄ܘ̣ܵܬ ܠܹܗ ܟܲܕܼ ܛܵܒܼ ܩܲܒܸܠ ܫܪܝ ܣܟܼܠܘܼܬܹܗ>
    text <ܕܕܵܡ ܠܐ ܫܘܐ ܢܦܥܐ ܢܗܲܠܸܠ ܪܘܼܚܢܵܐܝܼܬ܁>
    text <܃ܐܵܦ ܗܵܕܹܐ ܡܬܟܫܲܦ ܗ̄ܘ̣ܵܐ ܒܩܵܠ ܚܢ̈ܓܼܬܐ>
    text <ܕܢܩܘܵܫ ܕܪܚܵܐ ܒܟܸܢܵܪ ܢܦܫܹܗ ܐܝܟ ܕܒܩܕܡܵܐ>
    text <܃ܚܙ̣ܵܝܗܝ ܒܵܪܘܿܝܵܐ ܕܲܪܓܝܼܓ ܚܨܪܹܗ ܕܢܬܪܓܸܡ ܒܹܗ>
    text <܃ܘܦܢܐ ܝܗ̤ܝ ܠܹܗ ܚܝܹܠ ܒܘܕܩܵܐ ܕܥܬܼܝܼܕ̈ܬܵܐ>
    text <܃ܢܣܲܒܼ ܡܘܗܒܼܬܵܐ ܕܫܪܝܵܐ ܗ̄ܘ̣ܵܬ ܒܹܗ ܩܕܵܡ ܣܲܟܼܠܘܼܬܹܗ>
    text <ܘܫܪܝ ܙܡ̇ܪ ܪܘܚܢܐܝܼܬ ܩ̈ܠܐ ܚܢܝܼ̈ܓܹܐ܁>
    text <܃ܥܕܡܵܐ ܠܐܡܬܝ ܬܸܛܥܝܼܢܝ ܡܪܝܵܐ ܐܲܝܟ ܕܠܲܒܝܼܫܵܐ>
    text <ܥܕܡܵܐ ܠܐܡܲܬܝ ܬܗܩܟ ܐܦܝ̈ܟ ܡ̣ܢ ܒܲܪ ܒܲܝܬܵܟ܁>
    text <܃ܥܕܡܵܐ ܠܐܡܬܝ ܬܣܝܼܡ ܬܟܼܪܝܼܬܐ ܒܓܼܵܘ ܚܘܫܒܲܝ̈>
    text <܃ܡܕ ܚ̇ܙܐ ܐ̄ܢܵܐ ܚܣܕܵܐ ܕܣܟܼ̈ܠܹܐ ܕܡܡܲܩܝܼܢ ܒܝܼ>
    text <܃ܐܠܵ[ܗ]ܝ ܐܲܠܵܗܝ ܠܡܵܢܵܐ ܫܒܩܬܢܝ ܡ̣ܢ ܪ̈ܕܘܿܦܲܝ>
    text <ܘܐܪܚܸܩ ܥܘܼܕܪܵܢܝ ܒܡܲܡܠܠܐ ܣܲܝܢܵܐ ܕܡܠܠ ܣܦܘ̈ܬܝ܁>
    text <܃ܝ̇ܕܥ ܐܢ̄ܐ ܓܹܝܪ ܕܥܘ̣ ܠܗ̇ ܫܩܠܗ̇ ܠܙܟܘܼܬܝ ܡ̣ܢ ܪܸܫܝ>
    text <ܘܥܲܠ ܗ̇ܝ ܪܕܦ ܣܢܵܐܐ ܠܚܲܝ̈ ܕܠܵܐ ܚܵܘܿܣܵܢܵܐ܁>
    text <ܠܵܐ ܛܠܝܵܐ ܠܝܼ ܕܡܛܠ ܣܲܟܼܠܘܼܬܝ ܐܘܼܠܨܢܲܝ̈܁>
    text <܃ܘܫܪܝܼܪܵܐ ܠܝܼ ܕܚܵܘ ܒܲܝ̈ ܐܥܝܼܪܘ ܩܐܪܣܵܐ ܠܘܼܩܒܵܠܝ>
    text <ܠܵܘ ܥܘܕܪܢ̇ܐ ܕܲܠܘܹܐ ܗ̄ܘ̣ܵܐ ܠܝܼ ܙܥܲܪ ܘܐܸܬܒܲܨܲܪ܁>
    text <܃ܐܢܐ ܗ̄ܘ̣ ܕܙܥܪܬ ܡ̣ܢ ܛܘܝܒܼܵܐ ܕܪܸܚܡܵܬ ܕܩܘܼܫܬܼܵܐ>
    text <ܡܦܣ ܐ̄ܢܵܐ ܕܚܛܝܬ ܘܡܸܛܠ ܣܲܟܼܠܘܼܬܝ ܡܸܬܢܓܕ ܐ̄ܢܵܐ܁>
    text <ܘܠܵܘ ܥܲܠ ܢܕܕ̈ܝ ܡܬܟܫܲܦ ܐ̄ܢܵܐ ܐܸܠܵܐ ܥܲܠ ܥܵܘ̣ܠܵܝ܁>
    text <܃ܗܵܕܹܐ ܒܠܚܘܿܕ ܡܦܝܼܣ ܐ̄̈ܢܵܐ ܠܪܸܡܙܵܐ ܕܡܢܓܕ ܠܝܼ>
    text <ܕܠܵܐ ܩܲܫܝܵܐܝܼܬ ܢܗܘܹܐ ܡܲܪܕܘܬܝ ܐܸܠܵܐ ܒܚܵܣܵܢ܁>
    text <܃ܠܵܐ ܠܲܡ ܬܟܣܢܝ ܡܵܪܝܵܐ ܒܪܘܓܼܙܵܐ ܥܲܙܝܼܙܵܐܝܼܬ>
    text <ܘܠܵܐ ܬܚܘܹܐ ܠܝܼ ܐܦܹ̈ܐ ܕܚܸܡܬܵܐ ܕܠܵܐ ܬܲܪܥܘܼܬܼܵܐ܁>
    text <܃ܒܢܓܕܵܐ ܢܚܲܝ̈ܐ ܪܕܝܼܢܝ ܐܲܝܟ ܕܦܐܐ ܠܒܣܝܼܡܘܼܬܵܟ>
    text <ܕܕܠܡܵܐ ܢܘܠܸܕ ܚܲܫܵܐ ܕܡܲܪܕܘܼܢܝ ܪܛܢܵܐ ܣܢܝܵܐ܁>
    text <܃ܚܫܵܐ ܪܒܵܐ ܛܥܝܼܢ ܗ̄ܘ̣ܵܐ ܟܹܐܢܵܐ ܒܓܼܵܘ ܪܥܝܢܹܗ>
    text <ܟܕ ܛܵܒܼ ܫܡܥܗ̇ ܠܗ̇ܝ ܒܪܬ ܩܵܠܵܐ ܕܫܒܝܼܩ ܥܵܘ̣ܠܵܟ܁>
    text <܃ܐܘ ܙܕܝܼܩܵܐ ܕܝܗ̣ܒ ܠܹܗ ܪܸܡܙܵܐ ܫܛܪ ܚܘܒ̈ܬܹܗ>
    text <ܘܗ̣ܦܟ ܣܡܹܗ ܬܚܬ ܟܐܢܘܼܬܼܵܐ ܐܝܟ ܚܝܼܒܵܐ܁܆>
    text <܃ܐܘ ܐܲܬܠܝܟܵܐ ܕܚܒܼ ܒܐܓܼܘܢܵܐ ܘ̣ܣܡܟܗ ܪܸܡܙܵܐ>
    text <ܘܠܵܐ ܨܒܼܐ ܕܢܣܝܼܡ ܟܠܝܼܠ ܫܘܼܒܩܢܵܐ ܕܠܐ ܙܟܼܘܬܵܐ܁>
    text <܃ܐܘ ܥܝܼܪ ܟܠܫܵܥ ܕܛܒܼܥ ܩܲܠܝܼܠ ܒܫܢܵܬܐ ܕܥܵܘ̣ܠܵܐ>
    text <ܘܠܵܐ ܣܟܡ ܥܡܠܹ̈ܐ ܕܫܒܚ̈ܬܹܗ ܠܘܼܩܒܼܵܠ ܥܘ̣ܠܵܐ܁>
    text <܃ܬܵܘ ܚܛܝ̈ܐ ܚܙ̣ܵܘ ܚܛܝܵܐ ܕܚܛܐ ܘܲܦ̣ܫܵܐ>
    text <ܘܩܘܫ ܒܕܡܘܼܬܹܗ ܒܬܪܲܥ ܪ̈ܚܡܹܐ ܕܪܸܡܙܵܐ ܟܹܐܢܵܐ܁>
    text <܃ܬܵܘ ܙܕܝܼܩ̈ܐ ܚܙ̣̱ܵܘ ܙܕܝܼܩܵܐ ܕܚܵܒܼ ܒܚܛܝܬܵܐ>
    text <ܘܛܪܘ ܣܝܡ̈ܬܐ ܕܪ̈ܥܝܢܲܝܟܿܘ ܡ̣ܢ ܓܲܢܵܒܼܵܐ܁>
    text <܃ܬܵܘ ܦܪ̈ܘܿܫܹܐ ܚܙ̣ܵܘ ܚܲܙܝܵܐ ܕܚܵܪ ܘܐܣܬܡܝ>
    text <ܘܲܥܡܲܨܘ ܥܝܢܹ̈ܐ ܕܚܘܫܒܲܝ̈ܟܘܿܢ ܡ̣ܢ ܣܢܝ̈ܬܐ܁>
    text <܃ܐܸܢ ܚܲܙܝܵܐ ܕܣܬܝܪ̈ܬܵܐ ܦܗ̣ܵܐ ܒܲܚܝܵܪܹܗ>
    text <ܡ̇ܢ ܠܵܐ ܢܪܡܹܐ ܢܚܬܼܵܐ ܢܟܼܦܵܐ ܥܲܠ ܒܒ̈ܬܹܗ܁>
    text <܃ܐܢ ܩܕܝܼܫܵܐ ܛܡܐ ܢܦܫܹܗ ܒܚܸܙܘܵܐ ܕܐܦܹ̈ܐ>
    text <ܡ̇ܢ ܠܐ ܢܛܲܟܸܣ ܪܲܗܛܵܐ ܕܥܲܝܢܵܘ̈ܗܝ ܡ̣ܢ ܬܘܼܩ̈ܠܬܐ܁>
    text <ܐܸܢ ܓܢ̄ܒܪܵܐ ܣܚܦܬܹܗ ܐܸܠܥܵܐ ܪܦܝܬ̣ ܓܘܼܫܡܵܐ܃>
  block
    text <ܡ̇ܢ ܠܵܐ ܢܙܝܼܢ ܙܘܥܝ̈ ܢܲܦܫܹܗ ܠܘܼܩܒܼܵܠ ܚܵܘܝܵܐ܁>
    text <܃ܕܘܝܼܕ ܢܗܘܹܐ ܐܲܝܟ ܡܲܚܙܝܼܬܼܵܐ ܩܕܼܵܡ ܚܙ̈ܝܹܐ>
    text <ܘܒܹܗ ܢܗܒܩܘܿܢ ܬܓܼܘܡ̈ܐ ܕܟܹܐܢܹ̈ܐ ܘܕܚܛܝܹ̈ܐ܁>
    text <܃ܠܐ ܢܸܫܬܒܗܲܕ ܐܝܢܵܐ ܕܙܲܕܝܼܩ ܐܝܟ ܗ̇ܘ ܕܐܲܡܠܸܟ>
    text <ܘܠܵܐ ܢܬܪܦܐ ܐܝܢܵܐ ܕܚܛܝ ܐܲܝܟ ܗ̇ܘ ܕܐܒܕ܁>
    text <܃ܟܐܢܵܐ ܢܛܪ ܓܙ̈ܝ ܢܦܫܹܗ ܡ̣ܢ ܫܘܒܼܗܪܵܐ>
    text <ܐܵܦ ܚܛܝܵܐ ܢܥܨܘܿܒܼ ܟܸܐܒܹܗ ܒܬܝܒܘܼܬܼܵܐ܁>
    text <܃ܠܢܝܼܫܵܐ ܕܩܘܼܫܬܵܐ ܢܚܢܐ ܟܠܢܵܫ ܒܙܘܥܹ̈ܐ ܘܪܸ̈ܓܼܫܹܐ>
    text <ܕܢܬܘܹܐ ܠܡܣܲܒܼ ܟܠܝܼܠ ܙܟܘܬܵܐ ܕܠܵܐ ܡܬܚܒܲܠ܀>
text <ܥܠ ܝܘܢܢ ܢܒܝܐ>
  block
    text <ܥܠ ܝܘܢܢ ܢܒܝܐ>
  block
    text <ܡܐܡܪܐ ܬܡܝܢܝܐ>
    text <ܕܥܠ ܝܘܢܢ ܢܒܝܐ>
    text <ܘܡܸܬܼܐܡܲܪ ܒܒܼܥܘܼܬܼܵܐ ܕܢܝܼܢܘܵܝܹ̈ܐ>
    text <ܥܘܼܢܵܝܵܐ>
    text <ܒܪܝܼܟܼܘܼ ܕܲܒܼܥܲܒܼܕܵܘ̈ܗܝ ܚܵܘܝܼ ܫܒܼܝܼ̈ܚܵܬܹܗ܃ ܘܫܲܡܠܝܼ>
    text <܃ܘܲܓܼܡܲܪ ܐ̄ܪ̈ܵܙܵܘܗܝ܃ ܐܲܚܲܝ̈>
  block
    text <܃ܥܘܼܬܼܪܵܐ ܪܲܒܵܐ ܣܵܡ̣ ܒܵܪܘܿܝܵܐ ܠܓܼܵܘ ܡ̣ܢ ܣܸܦܪܹ̈ܐ>
    text <ܘܟܲܣܝܹܗ ܒܐ̄ܪܵܙܵܐ ܥܲܕܼ ܡܸܫܬܲܠܲܡ ܕܲܦܣܝܼܩ ܀>
    text <܃ܦܪ݂ܲܣ ܦܸܠ̈ܐܬܼܵܐ ܒܲܕܼܡܘܼܬܼ ܢܲܚܬܵܐ ܥܲܠ ܐܵܬܼ̈ܘܵܬܼܵܐ>
    text <ܕܠܵܐ ܢܫܘܼܛܵܢܵܝ̈ܗܝ ܥܲܝܢܲܝ̈ ܒܸܣܪܵܐ ܠܓܼܵܙܵܐ ܕܪܘܼܚܵܐ ܀>
    text <܃ܟܲܣܝܼ ܥܘܼܬܼܪܹܗ ܡ̣ܢ ܫܲܒܼܪܘܼܬܼܵܐ ܕܠܵܐ ܝܼܕܲܥܬܼܵܐ>
    text <ܥܲܕܼ ܡܸܬܼܓܲܡܪܵܐ ܘܟܸܢ ܦܵܬܲܚ ܠܵܗ̇ ܠܬܲܪܥܵܐ ܕܪ̈ܲܚܡܵܘܗܝ ܀>
    text <܃ܐܲܪܡܝܼ ܩܸܢܛܵܐ ܥܲܠ ܝܵܕܲܘܿܥܹ̈ܐ ܕܲܕܼܝܵܬܹܩܵܘ̈ܗܝ>
    text <ܕܢܹܐܪܲܒܼ ܣܲܓܿܝܼ ܩܕܼܵܡ ܥܲܝܢܲܝ̈ܗܘܿܢ ܚܹܝܠ ܚܸܟܼ̈ܡܵܬܹܐ ܀>
    text <܃ܠܵܐ ܐܲܫܠܸܛ ܗ̄ܘ̣ܵܐ ܥܲܠ ܟܲܣ̈ܝܵܬܹܗ ܫܲܒܼܪܲܝ ܠܸܒܵܐ>
    text <ܕܠܵܐ ܢܸܬܼܒܲܣ̈ܝܵܢ ܝܲܩܝܼܪ̈ܵܬܹܗ ܒܪܲܝܘܼܬܼ ܢܲܦܫܵܐ ܀>
    text <܃ܫܒܲܪ ܗ̄ܘ̣ܵܐ ܝܵܪܬܵܐ ܘܠܵܐ ܣܵܦܹ̇ܩ ܗ̄ܘ̣ܵܐ ܢܕܲܒܲܪ ܥܘܼܬܼܪܹܗ>
    text <ܘܐܲܝܟ ܢܘܼܟܼܪ̈ܵܝܹܐ ܒܛܲܝܒܿܘܼ ܝܲܗ̣̄ܒܼ ܠܲܢ ܡ̣ܢ ܡܲܪ̈ܗܵܛܵܘܗܝ ܀>
    text <܃ܘܟܲܕܼ ܛܵܒܼ ܒܲܕܸܿܩ ܥܲܠ ܟܵܣ̈ܝܵܬܹܗ ܒܝܲܕܼ ܬܘܼܩܵܢܵܘ̈ܗܝ>
    text <ܠܦܘܼܪܩܵܢ ܚܲܝܲܝ̈ܢ ܟܲܣܝܹܗ ܒܐ̄ܪܵܙܵܐ ܥܕܲܡ̇ܐ ܠܚܲܪܬܵܐ ܀>
    text <܃ܓ̣ܒܼܵܐ ܚܲܕܼ ܥܲܡܐ ܘܲܩ̣ܪܵܝܗܝ ܒܲܫܡܹܗ ܐܲܝܟ ܝܵܪܘܿܬܼܵܐ>
    text <ܕܢܸܦܬܲܚ ܒܐܝܼܕܹܗ ܓܲܙܵܐ ܕܪ̈ܲܚܡܵܘܗܝ ܠܟܼܠܗܘܿܢ ܥܲܡܡܹ̈ܐ ܀>
  block
    text <܃ܘܲܒܼܪܵܐ ܕܲܚܙ̣ܵܐ ܕܲܩܪܹܐ ܒܲܫܡܵܐ ܘܦܲܪܝܼܫ ܡ̣ܢ ܟܠ>
    text <ܚܲܛܦܹ݂ܗ ܚܘܼܬܪܵܐ ܕܠܵܐ ܒܘܼܝܵܢܵܐ ܘܒܲܣܲܪ ܥܠ ܟܠ ܀>
    text <܃ܒܥܲܝܢܲܝ̈ ܒܸܣܪܵܐ ܚܵܪ̣ ܒܐܵܬܼ̈ܘܵܬܼܵܐ ܛܠܸܐ ܪܸܥܝܵܢܵܐ>
    text <ܘܠܵܐ ܐܸܬܼܒܲܩܝܼ ܒܙܵܘܥܹ̈ܐ ܕܢܲܦܫܵܐ ܒܚܹܝܠ ܟܲܣ̈ܝܵܬܼܵܐ ܀>
    text <܃ܣܒܲܪ ܠܹܗ ܫܲܒܼܪܵܐ ܕܕܝܼܠܹܗ ܒܲܠܚܘܿܕܼ ܐܝܼܬܼܵܘܗܝ ܥܘܬܼܪܵܐ>
    text <ܘܒܲܣܲܪ ܘܐܲܫܝܼܛ ܠܲܟܼܢܵܘܵܬܹܗ ܒܚܘܼܬܼܪܵܐ ܣܲܟܼܠܵܐ ܀>
    text <܃ܠܵܐ ܝܵ̇ܕܲܥ ܗ̄ܘ̣ܵܐ ܕܡܸܛܠ ܟܠܵܐ ܡܝܲܩܲܪ ܡ̣ܢ ܟܠ>
    text <ܕܗܵܘ̇ ܕܲܟܼܣܸܐ ܒܹܗ ܡܫܲܝܸܢ ܟܠܵܐ ܥܲܡ ܡ̇ܪܹܟܿܠ ܀>
    text <܃ܒܗܵܕܹܐ ܐܘܼܪܚܵܐ ܕܓܲܒܼܘܼܬܼ ܥܲܡܵܐ ܪܕܵܪܘ ܐܵܦ ܟܹܐܢܹ̈ܐ>
    text <ܘܡ̣ܢ ܝܲܬܿܝܼܪܘܼ ܚܲܫܒ݂ܿܘܼܗܝ ܠܪܲܗܛܵܐ ܕܲܠܵܘܵܬܼ ܥܲܡܡܹ̈ܐ ܀>
    text <܃ܐܵܦ ܢܵܡܘܿܣܵܐ ܚܲܝܸܠ ܐܸܢܘܿܢ ܠܘܵܬܼ ܕܲܟܼܬܼܝܼ̈ܒܼܵܢ>
    text <ܘܐܲܛܸܢ ܐܸܢܘܿܢ ܒܪܸܚܡܲܬܼ ܥܲܡܵܐ ܠܡܸܣܢܵܐ ܥܲܡܡܹ̈ܐ ܀>
    text <܃ܠܵܐ ܪܓܼܝܼܓܼܝܼܢ ܗ̄ܘ̣ܵܘ ܕܢܸܗܘܘܿܢ ܥܘܼܪ̈ܠܹܐ ܐܲܝܟ ܒܲܝܬܵܝܹ̈ܐ>
    text <ܕܕܲܠܡܵܐ ܢܸܦܘܿܩ ܥܲܡܵܐ ܓܲܒܼܝܵܐ ܡ̣ܢ ܝܵܪܬܿܘܼܬܹܗ ܀>
    text <܃ܠܵܐ ܡܢܵܚܝܼܢ ܗ̄ܘ̣ܵܘ ܒܐܝܼܙܓܲܕܿܘܼܬܹܗ ܕܲܠܘܵܬܼ ܥܲܡܡܹ̈ܐ>
    text <ܘܣܵܗܹ̇ܕܼ ܝܵܘܢܵܢ ܕܟܲܕܼ ܐܸܫܬܲܕܲܪ ܥܪܲܩ ܘܐܸܬܿܛܲܫܝܼ ܀>
    text <܃ܫܡ݂ܲܥ ܥܸܒܼܪܵܝܵܐ ܩܵܠ ܢܘܼܚܵܡܵܐ ܕܚܵܝܑܬܼ ܡܝܼ̈ܬܹܗ>
    text <ܘܐܲܟܼܪܝ ܣܲܓܿܝܼ ܕܕܲܠܡܵܐ ܚܵܐܹ̇ܝܢ ܘܡ̇ܐܹܬܼ ܥܲܡܵܐ ܀>
    text <܃ܣܒܲܪܬܼܵܐ ܚܲܕܲܬܵܐ ܢܸܦܠܵܬ̤ ܒܐܸܕܼܢܵܘ̈ܗܝ ܕܒܲܪ ܥܸܒܼܪ̈ܵܝܹܐ>
    text <ܘܐܲܚ̣ܕܹܿܗ ܓܘܼܢܚܵܐ ܒܛܸܒܵܐ ܚܲܕܼܬܼܵܐ ܕܦܘܼܢܝܵ ܥܲܡܡܹ̈ܐ ܀>
    text <܃ܠ̣ܒܸܫ ܟܲܪܝܘܼܬܼܵܐ ܕܠܵܐ ܒܘܼܝܵܐܐ ܥܲܠ ܡ̇ܐ ܕܲܫܡ݂ܲܥ>
    text <ܘܲܪܢܵܐ ܕܢܸܥܪܘܿܩ ܘܠܵܐ ܢܸܫܬܲܕܲܪ ܒܐܘܪܚܵܐ ܕܚܲܢܦܹ̈ܐ ܀>
    text <܃ܓܙܝܼܪܵܐ ܕܒܸܣܪܵܐ ܫܡ݂ܲܥ ܥܲܠ ܥܘܼܪ̈ܠܹܐ ܕܚܲܐܹ̈ܝܢ ܡܲܓܵܢ>
    text <ܘܲܚܠܵܦ ܢܲܚܬܵܐ ܣܕܲܩ ܪܸܥܝܵܢܹܗ ܒܝܲܕܼ ܦܘܼܠܵܓܼܵܐ ܀>
    text <܃ܩ̣ܪܲܝܗܝ ܓܸܠܝܵܢܵܐ ܘܡܲܠܸܠ ܥܲܡܹܗ ܐ̄ܪܵܙܵܢܵܐܝܼܬܼ>
    text <ܕܦܘܿܩ ܟܲܢܸܫ ܠܝܼ ܥܵܪ̈ܒܹܿܐ ܡܠܝܼ̈ܠܹܐ ܠܲܛܝܪ ܚܲܝܹ̈ܐ ܀>
    text <܃ܩܘܼܡ ܦܘܿܩ ܐܲܟܼܪܸܙ ܩܵܠ ܦܘܼܪܩܵܢܵܐ ܒܹܝܬܼ ܛܲܒܿܝܼܥܹ̈ܐ>
    text <ܘܐܲܥܝܼܪ ܐܸܢܘܿܢ ܒܩܵܠ ܦܸܬܼܓܼܵܡܲܝ̈ܟ ܠܕܲܡ̈ܟܹܿܐ ܕܥܵܘܼܠܵܐ ܀>
    text <܃ܬܵܐ ܪܕܲܝ ܒܐܘܼܪܚܵܐ ܕܟܼܵܪܘܿܙܘܼܬܼܵܐ ܠܒܹܝܬܼ ܢܘܼܟܼܪ̈ܵܝܹܐ>
    text <ܘܐܲܦܸܠ ܐܸܢܘܿܢ ܐܘܼܪܚܵܐ ܚܕܲܬܵܐ ܕܣܸܓܼܕܲܬܼ ܡ̇ܪܘܼܬܢܼܝ ܀>
    text <܃ܬܵܐ ܙܸܠ ܫܲܝܸܢ ܪ̈ܓܼܝܼܙܹܐ ܕܲܢܦܲܩ̣ܘ ܡ̣ܢ ܒܲܝܬܵܝܘܼܬܼܝ>
    text <ܘܪܲܥܵܐ ܐܸܢܘܿܢ ܒܝܲܕܼ ܛܲܝܒܿܘܼܬܼܵܐ ܠܘܵܬܼ ܟܹܐܢܘܼܬܼܵܐ ܀>
    text <܃ܬܵܠ ܙܸܠ ܘܲܣܥܘܿܪ ܟܪ̈ܝܼܗܹܐ ܕܐܲܓܲܪܘ ܒܟܹܐܒܹ̈ܐ ܕܥܵܘ̣ܠܵܐ>
    text <ܘܲܒܼܝܲܕܼ ܡܸܠܲܝ̈ܟ ܟܐܝܼ ܒܐܸܫܵܬܸܲܐ ܕܪܸ̈ܥܝܵܢܲܝܗܘܿܢ ܀>
  block
    text <܃ܣܲܒܼ ܠܵܟ ܣܲܡܵܐ ܡ̣ܢ ܒܹܝܬܼ ܓܲܙܵܐ ܕܟܲܣܝܘܼܬܼ ܡ̇ܪܘܼܬܼܝ>
    text <ܘܲܥܨܘܿܒܼ ܐܸܢܘܿܢ ܒܲܬܼܝܵܒܼܘܼܬܼܵܐ ܠܘܵܬܼ ܫܘܼܒܼܩܵܢܵܐ ܀>
    text <܃ܚܢܵܢܵܐ ܘܪ̈ܲܚܡܹܐ ܡܲܕܹܿܟ ܘܐܲܫܩܵܐ ܠܪܸ̈ܥܝܵܢܲܝܗܘܿܢ>
    text <ܘܐܲܫܝܼܓܼ ܡܸܢܗܘܿܢ ܒܣܲܡ ܚܲܠܝܘܼܬܼܵܐ ܬܸܛܪܵܐ ܕܥܵܘ̣ܠܵܐ ܀>
    text <܃ܣܲܒܼ ܠܲܡܦܹܝܕܼܵܐ ܕܢܘܼܗܪܵܐ ܕܝܼܕܲܥܬܼܝ ܘܣܝܼܡ ܒܥܲܝܢܲܝ̈ܗܘܿܢ>
    text <ܘܪܕܘܿܦ ܡܸܢܗܘܿܢ ܚܸܫܟܵܐ ܕܛܘܼܥܝܲܝ ܕܣܲܡܝܼ ܐܵܢܘܿܢ ܀>
    text <܃ܡܲܕܸܿܟ ܐܸܢܘܿܢ ܠܲܕܼܠܵܐ ܗܵܘܢܵܐ ܒܡܸܠܚܵܐ ܕܝܼܕܲܥܬܼܝ>
    text <ܕܢܸܩܢܘܿܢ ܒܐܝܼܕܲܝ̈ܟ ܛܲܥܡܵܐ ܚܲܠܝܵܐ ܕܓܲܕܼ ܒܵܪܘܿܝܵܐ ܀>
    text <܃ܚܵܘܵܐ ܠܘܼܩܕܼܵܡ ܩܲܫܝܼܘܼܬܼ ܡܸܠܹ̈ܐ ܩܕܼܵܡ ܣܘܼܥܪ̈ܵܢܹܐ>
    text <ܘܐܸܢܗܘ̤ ܕܚܵܫ̇ܝܼܢ ܒܲܝܲܐ ܐܸܢܘܿܢ ܒܩܵܠ ܫܘܼܒܼܩܵܢܵܐ ܀>
    text <܃ܙܲܝܸܢ ܢܲܦܫܵܟ ܒܚܹܝܠ ܥܘܼܕܼܪܵܢܵܐ ܐܲܠܵܗܵܝܵܐ>
    text <ܘܚܘܿܬܼ ܠܐܵܓ̣ܘܿܢܵܐ ܘܕܘܼܫ ܠܲܚܛܝܼܬܼܵܐ ܕܩܸܛܠܲܬ̤ ܐ̄ܢܵܫܵܐ ܀>
    text <܃ܐܲܚܘܿܕܼ ܣܲܝܦܵܐ ܕܡܸܠܲܬܼ ܪܘܼܚܵܐ ܒܪܹܫ ܠܸܫܵܢܵܟ>
    text <ܘܲܚܪܘܿܒܼ ܥܵܘ̣ܠܵܐ ܛܪܘܼܢܵܐ ܕܲܡ̣ܪܵܕܼ ܥܲܠ ܟܹܐܢܘܼܬܼܵܐ ܀>
    text <܃ܥܩܘܿܪ ܒܸܢܝܵܢܵܐ ܕܫܸܡ ܐܲܠܵܗܹ̈ܐ ܕܲܒܼܢܵܬ̤ ܛܘܼܥܝܲܝ>
    text <ܘܣܝܼܡ ܬܵܘܕܿܝܼܬܼܵܐ ܕܚܲܕܼ ܐܲܠܵܗܵܐ ܒܪܸܥܝܵܢ ܐ̄ܢܵܫܵܐ ܀>
    text <܃ܩܘ̣ܡ ܙܸܠ ܠܐܵܬܼܘܿܪ ܡܕܝܲܢܲܬܼ ܡܲܠ̈ܟܹܿܐ ܕܡܸܪܕܲܬ̤ ܥܠܲܝ>
    text <ܘܲܚܠܵܦ ܓܹܐܪܹ̈ܐ ܫܕܼܝܼ ܒܵܗ̇ ܡܸܠܹ̈ܐ ܕܩܵܠ ܠܘܼܚܡܵܐ ܀>
    text <܃ܩܪܝܼܗ̇ ܘܐܲܙܝܼܥܹܝܗ̇ ܒܩܵܠ ܦܸܬܼܓܼܵܡܲܝ̈ܟ ܠܡܲܠܝܲܬܼ ܚܘܼܬܼܪܵܐ>
    text <ܘܐܲܦܸܠ ܒܐܸܕܢܹܝ̈ܗ̇ ܗܦܘܼܟܼܝܵܐ ܩܲܫܝܵܐ ܗܵܐ ܡܸܬܼܪܲܗܒܵܐ ܀>
    text <܃ܙܸܠ ܘܐܸܡܲܪ ܠܵܗ̇ ܕܗܵܐ ܡܲܪܥܸܠ ܐ̄ܢܵܐ ܐܲܪܥܵܐ ܬܚܘܿܬܹܟܼܝ>
    text <ܘܡܲܪܗܸܒܼ ܛܸܒܵܐ ܕܝܘܿܡ ܡܲܦܘܼܠܬܹܿܟܼܝ ܠܟܼܠܗܘܿܢ ܥܲܡܡܹ̈ܐ ܀>
    text <܃ܫ̣ܡܲܥ ܒܲܪ ܡܲܬܲܝ ܩܵܠܵܐ ܕܡܲܟܼܪܸܙ ܗܦܘܼܟܼܝܵܐ ܩܲܫܝܵܐ>
    text <ܘܬܼܘܼܒܼ ܐܸܬܼܥܲܣܲܩ ܠܡܸܪܕܼܵܐ ܒܐܘܼܪܚܵܐ ܕܲܠܘܵܬܼ ܥܲܡܡܹ̈ܐ ܀>
    text <܃ܚܵܪ̣ ܒܲܚܢܵܢܵܐ ܕܲܡܫܲܕܿܪܵܢܹܗ ܕܙܵܟܹ̇ܐ ܠܪܘܼܓܼܙܹܐ>
    text <ܘܲܪܢܵܐ ܕܕܲܠܡܵܐ ܢܹܐܡܲܪ ܡܸܠܹ̈ܐ ܘܠܵܐ ܢܸܬܼܗܲܝܡ̈ܢܵܢ ܀>
    text <܃ܝܵܕܲܥ ܐ̄ܢܵܐ ܠܲܡ ܕܲܡܪܲܚܡܵܢ ܐܲܢ̄ܬܿ ܘܚܵܐܹ̇ܝܢ ܥܵܘ̣ܠܵܐ>
    text <ܘܲܡܫܲܚܠܸܦ ܠܵܗ̇ ܠܩܲܫܝܘܼܬܼ ܪܘܼܓܼܙܵܐ ܚܘܼܒܵܟ ܪܲܒܵܐ ܀>
    text <܃ܘܕܐܹܙܲܠ ܐܲܟܼܪܸܙ ܩܵܠܹ̈ܐ ܕܚܝܼܠܹ̈ܐ ܠܐܵܬܘܿܪ̈ܵܝܹܐ>
    text <ܡܸܬܿܕܿܓܼܠ ܐ̄ܢܵܐ ܕܠܵܐ ܣܵܥܲ݁ܪ ܐܲܢ̄ܬܿ ܠܦܘܼܬܼ ܠܘܼܚܵܡܲܝ̈ܟ ܀>
    text <܃ܬܪܹܝܢ ܦܘܼܠܵܓܼܵܐ ܣܵܓ̇ܘܼܗ̇ ܠܐܘܼܪܚܵܐ ܠܐܘܼܪܚܵܐ ܒܐܲܦܲܝ̈ ܝܵܘܢܵܢ>
    text <ܕܠܵܐ ܢܸܬܿܕܿܓܲܠ ܘܕܲܠܡܵܐ ܢܸܦܘܿܩ ܥܲܡܵܐ ܓܲܒܼܝܵܐ ܀>
    text <ܒܫܘܼܠܵܡ ܐܘܼܪܚܹܗ ܡܸܬܼܒܲܩܹܐ ܗ̄ܘ̣ܵܐ ܡܸܫܬܲܕܪܵܢܵܐ܃>
  block
    text <ܬܒܲܥܬܼܵܐ ܕܥܲܡܹܗ ܘܦܘܼܠܵܓܼ ܡܸܠܵܘ̈ܗܝ ܡܣܲܪܸܕܼ ܗ̄ܘ̣ܵܐ ܠܹܗ ܀>
    text <܃ܓ̣ܒܼܵܐ ܠܹܗ ܥܪܘܼܩܝܵܐ ܕܠܵܐ ܢܸܫܬܲܕܲܪ ܒܐܘܼܪܚܵܐ ܕܥܲܡܡܹ̈ܐ>
    text <ܕܕܲܠܡܵܐ ܢܸܫܪܹܐ ܣܝܵܓܼ ܢܵܡܘܿܣܵܐ ܒܝܲܕܼ ܡܹܐܙܲܠܬܹܿܗ ܀>
    text <܃ܩ̣ܵܡ ܠܹܗ ܝܵܘܢܵܢ ܕܢܸܥܪܘܿܩ ܢܸܛܫܹܐ ܡ̣ܢ ܝܵ̇ܕܲܥ ܟܠ>
    text <ܘܢܸܥܡܲܪ ܒܐܲܬܼܪܵܐ ܕܠܵܐ ܫܵܡܲ݁ܪ ܒܹܗ ܩܵܒܠ ܓܸܠܝܵܢܹ̈ܐ ܀>
    text <܃ܠܵܐ ܗ̄ܘ̣ܵܐ ܥܪܘܼܩܝܵܐ ܕܡ̣ܢ ܐܲܠܵܗܵܐ ܥܪ݂ܲܩ ܟܵܪܘܿܙܵܐ>
    text <ܐܲܬܼܪܵܐ ܚܲܠܸܦ ܒܗܵܕܹܐ ܬܸܢܘܲܝ ܕܠܵܐ ܢܸܫܬܲܕܲܪ ܀>
    text <܃ܝܵ̇ܕܲܥ ܗ̄ܘ̣ܵܐ ܓܹܝܪ ܕܲܒܼܟܼܠ ܐܝܼܬܼܵܘܗܝ ܚܹܝܠ ܒܵܪܘܿܝܵܐ>
    text <ܘܠܵܐ ܡܸܬܿܛܲܫܹܐ ܡ̣ܢ ܐܲܠܵܗܵܐ ܥܒܼܵ݁ܕܵܐ ܕܐܝܼܕܵܘ̈ܗܝ ܀>
    text <܃ܐܲܬܼܪܵܐ ܫܲܚܠܸܦ ܠܦܘܼܬܼ ܒܘܼܕܵܩܵܐ ܕܲܢܒܼܝܼܘܼܬܼܵܐ>
    text <ܟܲܕܼ ܣܵܒܼܲ݁ܪ ܗ̄ܘ̣ܵܐ ܕܒܲܝܗܘܼܕܼ ܒܲܠܚܘܿܕܼ ܫܪܹܝܢ ܓܸܠܝܵܢܹ̈ܐ ܀>
    text <܃ܪܢܵܐ ܒܲܪ ܡܲܬܲܝ ܕܐܸܢܗܘ̤ ܕܡܲܪܚܸܩ ܡܗܡܸܐ ܡܼܢܹܗ>
    text <ܘܠܵܐ ܬܘܼܒܼ ܫܵܡܲ݁ܪ ܩܵܠ ܓܸܠܝܵܢܹ̈ܐ ܕܡܹܐܙܲܠ ܠܐܵܬܼܘܼܪ ܀>
    text <܃ܓ̣ܒܼܵܐ ܠܹܗ ܐܘܼܪܚܵܐ ܒܚܲܡܵܐ ܪܲܓܼܝܵܐ ܠܬܲܪܫܝܼܫ ܐܲܬܼܪܵܐ>
    text <ܕܟܼܡܵܐ ܕܡܲܒܼܟܕ ܡܲܪܚܸܡ ܡܸܢܹܗ ܩܵܠ ܒܵܪܘܿܝܵܐ ܀>
    text <܃ܐܸܓܲܪ ܐܸܠܦܵܐ ܕܠܵܐ ܢܸܬܿܬܿܓܲܪ ܦܘܼܪܩܵܢ ܥܲܡܡܹ̈ܐ>
    text <ܘܲܫܒ݂ܲܩ ܐܲܬܼܪܹܗ ܕܠܵܐ ܢܸܬܼܚܢܘܼܢ ܥܲܡܡܹ̈ܐ ܠܥܲܡܵܐ ܀>
    text <܃ܥܪ݂ܲܩ ܡ̣ܢ ܝܲܒܼܫܵܐ ܕܠܵܐ ܢܸܬܼܪܲܓܸܐ ܠܸܒܵܐ ܕܥܘܼܪ̈ܠܹܐ>
    text <ܘܲܪܕܼܵܐ ܒܚܲܡܵܐ ܕܠܵܐ ܢܸܬܿܕܓܲܠ ܩܵܠ ܦܸܬܼܓܼܵܡܵܘ̈ܗܝ ܀>
    text <܃ܢܚܸܬܼ ܥܵܪܘܿܩܵܐ ܠܐܹܠܦܵܐ ܘܲܕܼܡܸܟ ܡ̣ܢ ܟܲܪܝܘܼܬܹܗ>
    text <ܘܲܢܦܲܩ̣ ܪܸܡܙܵܐ ܐܲܝܟ ܐܝܼܙܓܲܕܼܵܐ ܘܫܲܓܼܫܹܗ ܠܚܲܡܵܐ ܀>
    text <܃ܗܘ̤ܵܬܼ ܥܲܠܥܠܵܐ ܐܲܝܟ ܨܲܝܵܕܼܵܐ ܘܦܸܪܣܲܬ̤ ܢܸܫܒܹܿܝ̈ܗ̇>
    text <ܘܲܢܦ݂ܲܠ ܝܵܘܢܵܢ ܥܲܡ ܡܲܠܵܚܹ̈ܐ ܒܦܲܚܹ̈ܐ ܕܡܲܝܵ̈ܐ ܀>
    text <܃ܒܫܲܒܼܛܵܐ ܕܪܘܼܚܵܐ ܡܢܲܓܸܿܕܼ ܗ̄ܘ̣ܵܐ ܠܹܗ ܪܸܡܙܵܐ ܠܝܲܡܵܐ>
    text <ܘܥܲܠ ܡ̇ܢ ܛܲܫܝܼܬܿ ܥܲܒܼܕܵܐ ܥܪܝܼܩܵܐ ܡ̣ܢ ܝܵ̇ܕܲܥ ܟܠ ܀>
    text <܃ܡ̣ܚܵܐ ܠܫܲܬܿܝܼܩܹ̈ܐ ܘܐܲܙܝܼܥ ܐܸܢܘܿܢ ܥܲܠ ܡܲܠܵܠܹ̈ܐ>
    text <ܘܐܲܠܸܦܘ ܚܲܪ̈ܫܹܐ ܠܲܡܠܝܼܠܘܼܬܼܵܐ ܥܲܡ ܒܵܪܘܿܝܵܐ ܀>
    text <܃ܪܘܼܚܵܐ ܘܡܲܝܵ̈ܐ ܫܚ݂ܲܩܘ ܠܲܚܕܼܵܕܹ̈ܐ ܡܸܛܠ ܝܵܘܢܵܢ>
    text <ܕܲܢܨܘܼܕܘܼܢܵܝܗܝ ܠܟܼܵܪܘܿܙܘܼܬܼܵܐ ܕܲܠܘܵܬܼ ܥܲܡܡܹ̈ܐ ܀>
    text <܃ܠܒܲܪ ܡ̣ܢ ܛܲܟܼܣܵܐ ܫܓܼܝܼܫ ܗ̄ܘ̣ܵܐ ܝܲܡܵܐ ܥܲܠ ܒܲܪ ܡܲܬܲܝ>
    text <ܟܲܕܼ ܒܵܥܹ̇ܝܢ ܠܹܗ ܓܲܠܠܹ̈ܐ ܪ̈ܗܝܼܒܹܐ ܕܐܲܚܟܵܐ ܡܣܲܬܲܪ ܀>
    text <܃ܠܵܐ ܕܵܡܹ̇ܐ ܗ̄ܘ̣ܵܐ ܗܵܘ̇ ܡܲܚܫܘܼܠܵܐ ܠܲܕܼܟܼܠ ܝܵܘܡܝܼ̈ܢ>
    text <ܘܲܡܫܲܓܼܢܝ ܗ̄ܘ̣ܵܐ ܪܲܗܛܵܐ ܕܐܘܼܪܚܹܗ ܡ̣ܢ ܕܲܥܝܵܕܼܵܐ ܀>
    text <܃ܠܵܘ ܥܲܠ ܟܠܹܗ ܝܲܨܹܗ ܕܝܲܡܵܐ ܡܬܼܝܼܚ ܗ̄ܘ̣ܵܐ ܢܸܓܼܕܵܐ>
    text <ܚܕܼܵܪܲܝ ܐܸܠܦܹܐ ܕܝܵܘܢܵܢ ܒܲܠܚܘܿܕܼ ܡܸܬܼܢܲܓܲܕܼ ܗ̄ܘ̣ܵܐ ܀>
  block
    text <܃ܬܲܗܪܵܐ ܪܲܒܵܐ ܡܸܬܼܚܵܘܸܐ ܗ̄ܘ̣ܵܐ ܒܲܝܢܵܬܼ ܓܲܠܹ̈ܐ>
    text <ܕܟܲܕܼ ܢܝܼܚ ܝܲܡܵܐ ܫܓܼܝܼܫ ܥܲܠ ܝܵܘܢܵܢ ܘܲܒܼܗܝܼܠ ܥܲܠ ܟܠ ܀>
    text <܃ܐܹܝܘ ܦܘܼܩܕܵܢܵܐ ܕܝܲܗ̄ܒܼ ܒܘܼܝܵܢܵܐ ܠܲܕܠܵܐ ܪ̈ܓܼܫܹܐ>
    text <ܘܲܫܓܲܫ ܐܸܢܘܿܢ ܥܲܠ ܡܠܵܠܵܐ ܕܲܒܼܥ̣ܵܐ ܕܢܸܫܬܿܘܿܩ ܀>
    text <܃ܐܹܝܘ ܠܫܲܬܿܝܼܩܹ̈ܐ ܓܠܝܼܙܲܝ ܗܵܘܢܵܐ ܟܡܵܐ ܐܸܬܼܚܲܟܲܡܘ>
    text <ܕܦܸܠܓܵܐ ܒܗܝܼܠܝܼܢ ܘܦܸܠܓܵܐ ܫܓܼܝܼܫ ܠܒܲܪ ܡ̣ܢ ܛܟܼܣܵܐ ܀>
    text <܃ܒܗܝܼܠ ܗ̄ܘ̣ܵܐ ܝܲܡܵܐ ܥܲܠ ܡܲܠܚܹ̈ܐ ܟܲܕܼ ܪܵܕܹܝܢ ܗ̄ܘ̣ܵܘ>
    text <ܘܡܸܬܼܡܲܪܡܲܪ ܗ̄ܘ̣ܵܐ ܒܩܲܫܝܘܼܬܼ ܓܲܠܠܹ̈ܐ ܒܕܼܘܼܟܲܬܼ ܝܵܘܢܵܢ ܀>
    text <܃ܢܝܼܚ ܗ̄ܘ̣ܵܐ ܐܵܐܲܪ ܘܫܲܠܹܝܢ ܓܲܠܹ̈ܐ ܘܪܵܕܹܝܢ ܟܠܢܵܫ>
    text <ܘܐܸܠܦܹܗ ܕܝܵܘܢܵܢ ܡܸܫܬܲܚܩܵܐ ܗ̄ܘ̣ܵܬܼ ܡ̣ܢ ܥܲܠܥܵܠܐ ܀>
    text <܃ܣܝܵܓܹܗ ܕܪܸܡܙܵܐ ܦܲܠܓܹܿܗ ܠܝܲܡܵܐ ܥܲܠ ܡܲܠܵܚܹ̈ܐ>
    text <ܘܲܚܙ̣ܵܘ ܬܲܗܪܵܐ ܕܟܲܕܼ ܢܝܼܚ ܟܠܹܗ ܫܓܼܝܼܫ ܥܲܠ ܝܵܘܢܵܢ ܀>
    text <܃ܡܢܵܬܹܗ ܕܝܲܡܵܐ ܡܸܬܼܢܲܓܿܕܵܐ ܗ̄ܘ̣ܵܬܼ ܒܥܲܪ̈ܩܹܐ ܕܪܸܡܙܵܐ>
    text <ܘܥܲܕܼ ܥܵܒܲܪ ܗ̄ܘ̣ܵܘ ܢܸܓܼܕܵܐ ܕܪܘܼܚܵܐ ܬܚܘܼܡܹܗ ܕܪܸܡܙܵܐ ܀>
    text <܃ܡܲܚܸܬܼ ܗ̄ܘ̣ܵܐ ܠܵܗ̇ ܠܐܸܠܦܵܐ ܠܥܘܼܡܩܵܐ ܘܠܵܐ ܡܸܬܿܬܿܒܼܪܵܐ>
    text <ܘܡܲܣܸܩ ܗ̄ܘ̣ܵܐ ܠܵܗ̇ ܠܐܲܦܲܝ̈ ܝܲܡܵܐ ܘܠܵܐ ܡܸܬܼܗܲܦܟܼܵܐ ܀>
    text <܃ܙܗܝܼܪ ܒܵܗ̇ ܪܸܡܙܵܐ ܘܲܡܢܲܓܸܿܕܼ ܠܵܗ̇ ܫܲܒܼܛܵܐ ܕܪܘܼܚܵܐ>
    text <܃ܘܣܵܠ̇ܩܵܐ ܠܪܵܘܡ̇ܐ ܘܢܵܚ̇ܬܵܐ ܠܥܘܼܡܩܵܐ ܘܠܵܐ ܡ̇ܘܒܸܿܕܼ ܠܵܗ̇>
    text <܃ܒܢܓܼܕܐ ܕܐܸܠܦܹܗ ܒܠܲܥ̣ܘ ܡܲܠܵܚܹ̈ܐ ܒܢܸܓܼܵܕܹܿܐ ܩܫܲܝܵ̈̄ܐ>
    text <ܘܲܦܣܲܩ̣ܘ ܣܲܒܼܪܵܐ ܕܠܵܐ ܡܸܬܼܩܲܨܝܢ ܡ̣ܢ ܡܲܚܫܘܼܠܹ̈ܐ ܀>
    text <܃ܡ̣ܠܲܟܼܘ ܠܲܚܕܼܵܕܹ̈ܐ ܕܟܼܠܢܵܫ ܢܸܓܼܥܹܐ ܠܘܵܬܼ ܐܲܠܵܗܹܗ>
    text <ܕܕܼܵܡ ܢܸܬܼܦܲܨܘܿܢ ܡ̣ܢ ܡܲܚܫܘܼܠܹ̈̄ܐ ܘܢܸܚܙܘܿܢ ܚܲܝܹ̈ܐ ܀>
    text <܃ܪܲܒܿ ܡܲܠܚܹ̈ܐ ܠܝܵܘܢܵܢ ܐܲܥܝܼܪ ܕܩܘܼܡ ܐܸܬܼܟܲܫܲܦ>
    text <ܘܨܲܠܵܐ ܘܲܒܼܥܝܼ ܡ̣ܢ ܐܲܠܵܗܵܟ ܕܲܟܼܒܲܪ ܢܢܝܼܚܲܢ ܀>
    text <܃ܒܝܘܼܩܪܵܐ ܕܫܸܢܬܼܵܐ ܛܒ݂ܲܥ ܗ̄ܘ̣ܵܐ ܝܵܘܢܵܢ ܒܐܼܫܬܵܗ̇ ܕܐܸܠܦܹܗ>
    text <ܘܠܵܐ ܐܲܪܓܸܿܫ ܗ̄ܘ̣ܵܐ ܒܢܸܓܼܕܹܿܗ ܕܝܼܡܵܐ ܕܡܸܛܠܵܬܹܗ ܀>
    text <܃ܩܵܡ̣ ܥܵܪܘܿܩܵܐ ܘܲܚ̣ܙܵܐ ܕܲܫܓܼܝܼܫ ܝܲܡܵܐ ܒܓܲܠܠܹ̈ܐ>
    text <ܘܕܼܵܢ ܚܘܼܫܵܒܼܵܘ̈ܗܝ ܕܡܸܛܠܵܬܹܗ ܗܘ̤ܵܐ ܡܲܚܫܘܼܠܵܐ ܀>
    text <܃ܠܵܐ ܨܲܠܝܼ ܗ̄ܘ̣ܵܐ ܥܲܡ ܡܲܠܵܚܹ̈ܐ ܕܢܸܫܠܹܐ ܝܲܡܵܐ>
    text <ܕܝܼܕܲܥ ܕܐܲܣܟܸܿܠ ܘܐܸܢ ܡܸܬܼܟܲܫܦ ܠܵܐ ܡܸܬܼܩܲܒܲܠ ܀>
    text <܃ܫܬܸܩ ܕܲܢܨܲܠܹܐ ܐܲܝܟ ܦܵܪܘܿܫܵܐ ܕܫܵܛ̣ ܦܘܼܩܕܵܢܵܐ>
    text <ܕܐܵܦܸܢ ܩܵܪܹܐ ܠܵܐ ܥܵܢܹ̇ܐ ܠܹܗ ܗܵܘ̇ ܕܐܲܫܝܼܛܹܗ ܀>
  block
    text <܃ܚ̣ܙܵܘ ܡܲܠܵܚܹ̈ܐ ܕܡ̣ܢ ܝܲܬܿܝܼܪܘܼ ܗܘ̤ܵܬܼ ܒܵܥܘܼܬܼܵܐ>
    text <ܘܲܢܣ݂ܲܒܼܘ ܡܸܠܟܵܐ ܕܢܸܒܼܨܘܿܢ ܥܵܘ̣ܠܵܐ ܕܣܘܼܥܪ̈ܵܢܲܝܗܘܿܢ ܀>
    text <܃ܚܛܵܗܵܐ ܚܲܫܒ݂ܿܘܼܗܝ ܫܚܵܩܹܗ ܕܝܲܡܵܐ ܕܲܚܕܼܵܪܲܝܗܘܿܢ>
    text <ܕܲܚܙ̣ܵܘ ܕܲܒܼܗܝܼܠ ܘܲܠܗܘܿܢ ܪܵܕܹܐ ܐܲܝܟ ܣܵܪܘܿܚܵܐ ܀>
    text <܃ܒܢܸܓܼܕܹܿܗ ܕܝܲܡܵܐ ܩܢ̣ܵܘ ܒܘܼܝܵܢܵܐ ܘܲܦܪܲܫ̣ܘ ܘܝܼܕܲܥܘ̣>
    text <ܕܡܸܛܠ ܥܵܘ̣ܠܵܐ ܫܓܲܫ ܡܲܚܫܘܼܠܵܐ ܠܦܸܠܓܹܿܗ ܕܝܲܡܵܐ ܀>
    text <܃ܪܲܒܵܐ ܗܘ̤ܵܐ ܠܗܘܿܢ ܡܲܫܒܼܵܐ ܕܪܘܼܚܵܐ ܘܚܲܟܸܿܡ ܐܸܢܘܿܢ>
    text <ܪܢܵܘ̣ ܒܲܝܢܲܝܗܘܿܢ ܕܐܲܝܢܵܐ ܕܐܲܣܟܸܿܠ ܢܸܓܼܠܹܐ ܚܛܵܗܹܗ ܀>
    text <܃ܒܟܼܘܼܪܵܐ ܕܦܸܨܹ̈ܐ ܒܩܵܘ̣ ܠܲܚܕܼܵܕܹ̈ܐ ܐܲܝܟ ܦܵܪ̈ܘܿܫܹܐ>
    text <ܕܢܹܐܬܸܐ ܠܓܸܠܝܵܐ ܢܸܟܼܠܵܐ ܕܲܟܼܣܸܐ ܒܓܼܵܘ ܪܸܥܝܵܢܵܐ ܀>
    text <܃ܐܲܪܡܝܼܘ ܦܸܨܹ̈ܐ ܕܲܢ̈ܒܲܕܿܩܵܢ ܗ̣̄ܘܲܝ̈ ܡܲܢ̣ܘ ܕܲܚ̣ܛܵܐ>
    text <ܘܢܸܬܸܿܠ ܕܝܼܢܵܐ ܚܠܵܦ ܣܲܟܼܠܘܼܬܹܗ ܕܲܫܓܲܫ ܝܲܡܵܐ ܀>
    text <܃ܢܚܸܬܼ ܦܘܼܩܕܵܢܵܐ ܠܡܸܨܥܲܬܼ ܦܸܨܹ̈ܐ ܘܒܼܚܲܪ ܐܸܢܹܝܢ>
    text <ܘܣܸܠܩܲܬ̤ ܦܸܨܬܹܗ ܕܲܒܲܪ ܥܸܒܼܪ̈ܵܝܹܐ ܩܕܼܵܡ ܡܠܵܚܹ̈ܐ ܀>
    text <܃ܘܫܲܐܸܠܘ ܥܘܼܪ̈ܠܹܐ ܠܲܓܼܙܝܼܪ ܦܲܓܼܪܵܐ ܕܡ̇ܢܵܘ̇ ܕܲܥܒ݂ܲܕܿܬܿ>
    text <ܓܠܝܼ ܣܘܼܥܪ̈ܵܢܲܝܟ ܘܐܸܡܲܪ ܥܲܡܵܟ ܘܚܵܘܵܐ ܐܲܬܼܪܵܟ ܀>
    text <܃ܦܲܢܝܼ ܝܵܘܢܵܢ ܠܘܵܬܼ ܡܵܠܵܚܹ̈ܐ ܕܥܸܒܼܪܵܝܵܐ ܐ̄ܢܵܐ>
    text <ܘܥܲܒܼܕܵܐ ܐܝܼܬܿܝܼ ܠܐܲܠܵܗ ܟܠܵܐ ܕܬܲܩܸܢ ܟܠܵܐ ܀>
    text <܃ܡ̣ܢ ܠܲܐܠܵܗܵܐ ܝܵ̇ܕܲܥ ܟܠܵܐ ܥ̣ܪܩܹܬܼ ܘܲܛܫܹ̇ܝܬܼ>
    text <ܘܨܵܕܢܝ ܪܸܡܙܹܗ ܒܢܸܫܒܵܐ ܩܲܫܝܵܐ ܕܡܲܝ̈ܵܐ ܪ̈ܦܲܝܵܐ ܀>
    text <܃ܐܘܿ ܟܵܪܘܿܙܵܐ ܕܲܒܼܥܵܐ ܕܢܲܛܫܹܐ ܟܵܪܘܿܙܘܼܬܹܗ>
    text <ܘܒܲܕܹܿܩ ܘܲܓܼܠܵܗ̇ ܟܲܕܼ ܠܵܐ ܨܵܒܹ̇ܐ ܠܕܸܚܠܲܬܸ ܡ̇ܪܹܗ ܀>
    text <܃ܒܗܵܕܹܐ ܬܸܢܘܲܝ ܐܸܫܬܲܕܲܪ ܗ̄ܘ̣ܵܐ ܠܒܹܝܬܼ ܢܘܼܟܼܪ̈ܵܝܹܐ>
    text <ܕܢܹܐܙܲܠ ܢܲܟܼܪܸܙ ܚܲܕܼ ܐܲܠܵܗܵܐ ܠܒܼܘܼܛܵܠ ܛܘܼܥܝܲܝ ܀>
    text <܃ܥܪ݂ܲܩ ܡ̣ܢ ܥܲܡܵܐ ܘܨܵܕܘܼܗܝ ܥܲܡܡܹ̈ܐ ܠܣܵܢܹܐ ܥܲܡܡܹ̈ܐ>
    text <ܘܟܲܕܼ ܠܵܐ ܨܵܒܹ̇ܐ ܗܘ̤ܵܐ ܟܵܪܘܿܙܵܐ ܠܥܲܡܡܹ̈ܐ ܕܲܣܢ̣ܵܐ ܀>
    text <܃ܠܚܲܕܼ ܠܲܡ ܡܵܪܝܵܐ ܕܐܲܚܝܼܕܼ ܟܠܵܐ ܠܹܗ ܕܵܚܹ̇ܠ ܐ̄ܢܵܐ>
    text <ܘܗܘ̤ܝܘܼ ܡܲܕܿܒܲܪ ܝܲܡܵܐ ܘܝܲܒܸܫܵܐ ܐܲܝܟ ܨܸܒܼܝܵܢܹܗ ܀>
    text <܃ܝ̄ܠܸܦ̣ܘ ܗ̄ܘ̣ܵܘ ܥܘܼܪ̈ܠܹܐ ܡ̣ܢ ܥܸܒܼܪܵܝܵܐ ܕܥܲܒܼܕܵܐ ܛܵܒܼܵܐ>
    text <ܡ̣ܢ ܐܲܠܵܗܵܐ ܝܵ̇ܕܲܥ ܟܠܵܐ ܥܪ݂ܲܩ ܘܐܸܬܿܛܲܫܝܼ ܀>
    text <܃ܕܚܸܓܘ ܡܲܠܵܚܹ̈ܐ ܕܲܚ̣ܙܵܘ ܬܲܗܪܵܐ ܕܡܸܛܠ ܝܵܘܢܵܢ>
    text <ܘܲܒܼܥܵܘ ܕܢܸܦܢܘܿܢ ܠܐܲܦܲܝ̈ ܝܲܒܼܫܵܐ ܘܠܵܐ ܫܒܲܩ̣ ܝܲܡܵܐ ܀>
    text <܃ܐܲܣܝܼܪܵܐ ܗ̄ܘ̣ܵܬܼ ܐܸܠܦܵܐ ܒܝܲܡܵܐ ܕܠܵܐ ܡܲܪܕܿܝܼܬܼܵܐ>
    text <ܘܡ̇ܐ ܕܐܲܚܝܼܪܘܼܗ̇ ܠܐܲܦܲܝ̈ ܝܲܒܼܫܵܐ ܟ̣ܠܵܗ̇ ܦܘܼܩܕܵܢܵܐ ܀>
    text <ܡܙܲܥܙܲܥ ܗ̄ܘ̣ܵܐ ܠܵܗ̇ ܡܲܫܒܼܵܐ ܕܪܘܼܚܵܐ ܡ̣ܢ ܟܠ ܓܲܒܿܝܼ̈ܢ܃>
  block
    text <ܘܲܡܙܲܝܢܝܼܢ ܗ̄ܘ̣ܵܘ ܓܲܠܠܹ̈ܐ ܠܩܘܼܒܼܠܵܗ̇ ܐܲܝܟ ܪ̈ܲܟܵܒܹܐ ܀>
    text <܃ܟܬܝܼܫ ܡܲܚܫܘܼܠܵܐ ܘܲܟܼܪܝܼܟ ܗ̄ܘ̣ܵܘ ܠܵܗ̇ ܐܲܝܟ ܡܲܫܪܝܼܬܼܵܐ>
    text <ܘܣܝܼܓܼ ܗ̄ܘ̣ܵܐ ܒܐܲܦܹ̈ܝܗ̇ ܡܲܫܒܼܵܐ ܕܪܘܼܚܵܐ ܒܲܕܼܡܘܼܬܼ ܫܘܼܪܵܐ ܀>
    text <܃ܒܹܝܬܼ ܚܘܼܫܵܒܹ̈ܐ ܢܦܲܠ̣ܘ ܡܲܠܵܚܹ̈ܐ ܡܸܛܠ ܝܵܘܢܵܢ>
    text <ܒܡܵܘܬܹܿܗ ܘܚܲܝܵܘ̈ܗܝ ܡܸܬܼܒܲܩܹܝܢ ܗ̄ܘ̣ܵܘ ܕܲܟܼܡܵܐ ܥܲܣܩܝܼܢ ܀>
    text <܃ܡ̇ܢܵܐ ܢܸܥܒܸܿܕ ܠܝܵܘܢܵܢ ܐܸܡ݂ܲܪܘ ܟܲܕܼ ܩܲܢܝܼܛܝܼܢ>
    text <ܩܫܸܐ ܦܘܼܨܵܝܵܢ ܘܲܥܣܸܩ ܡ̇ܘܬܵܟ ܠܵܐ ܬܸܥܕܲܘܿܠ ܠܲܢ ܀>
    text <܃ܦܲܢܝܼ ܝܵܘܢܵܢ ܠܘܵܬܼ ܡܲܠܵܚܹ̈ܐ ܐܲܝܟ ܦܵܪܘܿܫܵܐ>
    text <ܫܩܘܿܠܘ ܘܲܫܕܼܵܐܘܼܢܝ ܒܲܝܢܵܬܼ ܓܲܠܠܹ̈ܐ ܘܗܵܐ ܢܝܼܚ ܝܲܡܵܐ ܀>
    text <܃ܠܝܼ ܓܹܝܪ ܒܵܥܹ̇̄ܐ ܐܲܪܝܵܐ ܪܗܝܼܒܼܵܐ ܦܘܼܡ̇ܐ ܕܡܲܝܵ̈ܐ>
    text <ܗܲܒܼܘ ܠܹܗ ܓܸܙܪܹܗ ܘܠܵܐ ܢܸܬܼܡܪܡܲܪ ܥܲܠ ܚܲܝܲܝ̈ܟܿܘܿܢ ܀>
    text <܃ܥܠܲܝ ܗ̄ܘ̣ ܓܵܥܹ̇ܐ ܬܗܘܿܡ̇ܐ ܪܲܒܵܐ ܒܩܵܠܵܐ ܕܫܵܦܥܵܘ̈ܗܝ>
    text <ܘܒܵܬܲܪܝ ܢܸܦܩܲܬ̤ ܐܵܦ ܥܲܠܥܵܠܵܐ ܘܫܸܓܲܫܲܬ̤ ܠܝܲܡܵܐ ܀>
    text <܃ܡܸܛܠ ܣܲܟܼܠܘܼܬܼܝ ܣܝܼܓܼ ܒܐܲܦܲܝ̈ܟܿܘܿܢ ܫܘܼܪܵܐ ܕܪܘܼܚܵܐ>
    text <ܠܡܲܚܲܬܿܬܿܝ ܚܵܐ̇ܲܪ ܘܗܵܐ ܫܵܪܹ̇ܐ ܠܹܗ ܠܲܣܝܵܓܼ ܓܲܠܠܵܘ̈ܗܝ ܀>
    text <܃ܓܥ̣ܵܘ ܡܲܠܵܚܹ̈ܐ ܠܘܵܬܼ ܐܲܠܵܗܵܐ ܒܩܸܢܛܵܐ ܪܲܒܵܐ>
    text <ܕܐܘܿܢ ܒܵܪܘܿܝܵܐ ܠܵܐ ܬܚܲܝܸܒܼ ܠܲܢ ܒܕܸܡ ܙܲܕܿܝܼܩܵܐ ܀>
    text <܃ܐܲܢ̄ܬܿ ܗ̄ܘ̣ ܡ̇ܪܝܵܐ ܕܫܲܠܝܼܛ ܥܲܠ ܟܠ ܒܝܲܡܵܐ ܘܝܲܒܼܫܵܐ>
    text <ܘܐܲܢ̄ܬܿ ܨܵܒܹ̇ܐ ܐܲܢ̄ܬܿ ܕܬܸܗܘܸܐ ܗܵܕܹܐ ܓܡܘܿܪ ܨܸܒܼܝܵܢܵܟ ܀>
    text <܃ܫܩ݂ܲܠܘ ܡܲܠܵܚܹ̈ܐ ܠܝܵܘܢܵܢ ܘܲܫ̣ܕܼܵܘ ܒܲܝܢܵܬܼ ܠܲܠܠܹ̈ܐ>
    text <ܘܢܵܚ̣ܘ ܡܲܚܫܘܼܠܹ̈ܐ ܘܲܬܼܗܲܪܘ ܐ̄ܢܵܫܵܐ ܒܚܹܝܠ ܒܵܪܘܿܝܵܐ ܀>
    text <܃ܢܕܲܪܘ ܬܘܼܒܼ ܢܸܕܪܹ̈ܐ ܘܫܲܠܸܡܘ ܐܸܢܘܿܢ ܒܵܬܲܪ ܙܲܒܼܢܵܐ>
    text <ܒܗܵܕܹܐ ܬܸܢܘܲܝ ܬܸܢܘܲܝ ܕܢܸܗܘܘܿܢ ܥܲܒܼ̈ܕܹܿܐ ܠܐܲܠܵܗ ܟܠܵܐ ܀>
    text <܃ܢܦܲܠ̣ ܥܵܪܘܿܩܵܐ ܒܦܲܚܵܐ ܕܡܲܝܵ̈ܐ ܘܦܲܟܼ݂ܪܘܼܗܝ ܓܲܠܠܹ̈ܐ>
    text <ܟܲܕܼ ܕܵܝ̇ܢܝܼܢ ܗ̄ܘ̣ܵܘ ܚܲܪ̈ܫܹܐ ܒܫܸܬܼܩܵܐ ܠܦܵܪܘܿܫܘܼܬܹܗ ܀>
    text <܃ܝܲܗ̄ܒܼ݂ ܕܲܝܵ̇ܢܵܐ ܐܵܦܵܦܵܣܝܼܣ ܒܵܬܲܪ ܢܸܓܼܕܵܘ̈ܗܝ>
    text <ܘܬܲܒܲܪ ܩܲܢܝܵܐ ܕܲܓܸܙܵܪ ܕܝܼܢܵܐ ܕܢܸܚܘܿܬܼ ܠܲܫܝܘܿܠ ܀>
    text <܃ܚ̣ܦܲܪ ܠܹܗ ܩܲܒܼܪܵܐ ܠܡܝܼܬܼܵܐ ܚܲܝܵܐ ܒܓܼܘܼܫܡܵܐ ܚܲܝܵܐ>
    text <ܕܢܸܛܘܿܪ ܚܲܝܵܘ̈ܗܝ ܕܦܲܓܼܪܵܢܝܵܐ ܒܓܼܘܼܫܡܵܐ ܚܲܝܵܐ ܀>
    text <܃ܢܚܸ݂ܬܼ ܦܘܼܩܕܵܢܵܐ ܒܵܬܲܪ ܢܘܼܢܵܐ ܘܢܲܓܼܕܹܿܗ ܠܪܵܘܡ̇ܐ>
    text <ܘܲܣܠܸܩ ܩܲܒܸܿܠ ܚܲܝܵܐ ܘܩܲܒܼ݂ܪܹܗ ܒܓܼܵܘܹܗ ܀>
    text <܃ܥܲܠ̣ ܒܲܪ ܡܲܫܪ݂ܵܐ ܒܢܘܼܢܵܐ ܩܲܒܼܪܵܐ ܒܩܲܒܼܪܵܐ>
    text <ܘܐܲܚ̣ܕܹܿܗ ܪܸܡܙܵܐ ܠܬܲܪܥܵܐ ܒܐܲܦܵܘ̈ܗܝ ܕܡܝܼܬܼܵܐ ܚܲܝܵܐ ܀>
    text <܃ܢܚܸ݂ܬܼ ܥܵܪܘܿܩܵܐ ܠܒܹܝܬܼ ܐܲܣܝܼܪܹ̈ܐ ܕܲܡܠܸܐ ܚܸܫܟܵܐ>
    text <ܘܐܸܣܲܪ̣ ܪܸ̈ܓܼܠܵܘܗܝ ܒܣܲܕܵܐ ܪܲܓܼܝܵܐ ܡܥܲܝܵ̈ܐ ܕܢܘܼܢܵܐ ܀>
  block
    text <܃ܥܪܲܩ ܡ̣ܢ ܝܲܒܼܫܵܐ ܘܨܵܕܹܗ ܝܲܡܵܐ ܘܝܲܗ̣̄ܒܹܿܗ ܠܢܘܼܢܵܐ>
    text <ܘܐܲܥܸܠ ܚܲܝܸܒܼܫܹܗ ܩܲܒܼܪܵܐ ܒܩܲܒܼܪܵܐ ܬܗܘܼܡ̇ܐ ܘܢܘܼܢܵܐ ܀>
    text <܃ܐܹܝܘ ܬܸܕܡܘܼܪܬܵܐ ܕܲܒܼܒܲܪ ܡܲܬܲܝ ܡܸܣܬܲܥܪܵܐ ܗ̄ܘ̣ܵܬܼ>
    text <ܕܲܢ̣ܚܸܬܼ ܟܲܕܼ ܚܲܝ ܠܲܬܼܪܹܝܢ ܩܲܒܼܪ̈ܝܼܢ ܘܠܵܐ ܐܸܬܼܚܲܒܲܠ ܀>
    text <܃ܐܹܝܘ ܥܲܢܝܼܕܼܵܐ ܕܡܸܬܼܠܵܘܸܐ ܗ̄ܘ̣ܵܐ ܟܲܕܼ ܚܲܝ ܠܲܫܝܘܿܠ>
    text <ܐܹܝܘ ܥܲܦܪܵܢܵܐ ܕܡܸܬܼܥܲܦܸܐ ܗ̄ܘ̣ܵܐ ܒܐܸܣܟܠ ܦܲܓܼܪܵܐ ܀>
    text <܃ܐܹܝܘ ܡ̇ܝܘܿܬܼܵܐ ܕܲܩܒܼܝܼܪ ܟܠܹܗ ܘܚܲܝ ܟܲܕܼ ܡܲܚܼܬܼ>
    text <ܐܹܝܘ ܐܲܣܝܼܪܵܐ ܕܐܲܣܝܼܪ ܟܠܹܗ ܘܪܵܕܹܐ ܒܩܲܒܼܪܵܐ ܀>
    text <܃ܠܵܐ ܗ̄ܘ̣ܵܐ ܒܚܲܝܠܵܐ ܕܚܹܝܠ ܚܲܝܘܼܬܼܵܐ ܚܝ̣ܵܐ ܡ̇ܝܘܿܬܼܵܐ>
    text <ܪܸܡܙܵܐ ܢܲܛܪܹܗ ܒܛܲܟܼܣܵܐ ܕܥܘܸܠܹ̈ܐ ܒܓܼܵܘ ܟܪ̈ܣܵܬܼܵܐ ܀>
    text <܃ܠܵܐ ܡܸܬܼܩܲܝܡܝܼܢ ܚܲܝܹ̈ܐ ܕܐ̄ܢܵܫܵܐ ܒܸܠܥܵܕܼ ܐܵܐܲܪ>
    text <ܘܲܕܼܠܵܐ ܐܵܐܲܪ ܚ̣ܝܵܐ ܒܸܣܪܵܢܵܐ ܐܲܝܟ ܪ̈ܘܼܚܵܢܹܐ ܀>
    text <܃ܠܵܘ ܕܝܼܠܹܗ ܗ̄ܘ̣ܵܬܼ ܕܢܸܥܪܘܿܩ ܢܸܛܫܸܐ ܘܠܵܐ ܢܸܫܬܲܕܲܪ>
    text <ܕܐ̄ܪܵܙܵܐ ܪܲܒܵܐ ܩܲܕܹܿܡ ܨܵܪ ܒܹܗ ܗܵܝ̇ ܕܲܥܬܼܝܼܕܵܪܐ ܀>
    text <܃ܠܵܐ ܗ̄ܘ̣ܵܐ ܕܲܢܡܘܼܬܼ ܩܲܒܼܪܹܗ ܒܢܘܼܢܵܐ ܝܵ̇ܕܲܥ ܟܠܵܐ>
    text <ܒܝܲܕܼ ܡܲܚܲܬܿܬܹܗ ܪܫܲܡ̣ ܦܸܠ̈ܵܐܬܼܵܐ ܕܲܥܬܼܝܼ̈ܕܼܵܬܼܵܐ ܀>
    text <܃ܒܝܲܕܼ ܒܲܪܢܵܫܵܐ ܥܬܼܝܼܕܼ ܗ̄ܘ̣ܵܐ ܕܢܸܥܒܸܿܕܼ ܚܲܝܹ̈ܐ ܠܟܼܠܵܐ>
    text <ܘܲܒܼܲܕܼ ܐ̄ܢܵܫܵܐ ܢܚܲܪܲܪ ܟܠܵܐ ܡ̣ܢ ܥܲܒܼܕܿܘܼܬܼܵܐ ܀>
    text <܃ܒܡܵܘܬܵܐ ܕܐ̄ܢܵܫܵܐ ܥܬܼܝܼܕܼ ܗ̄ܘ̣ܵܐ ܕܢܸܫܪܸܐ ܫܘܼܠܛܵܢ ܡ̇ܘܬܵܐ>
    text <ܘܩܲܒܼܪܹܗ ܠܝܵܘܢܵܢ ܐܲܝܟ ܕܲܒܼܐ̄ܪܵܙܵܐ ܩܕܼܵܡ ܣܘܼܥܪܵܢܵܐ ܀>
    text <܃ܠܵܐ ܚܲܙܹ̇ܐ ܗ̄ܘ̣ܵܐ ܦܲܓܼܪܹܗ ܕܡ̇ܪܵܢ ܚܒܼܵܠܵܐ ܒܲܫܝܘܼܠ>
    text <ܘܲܕܼܠܵܐ ܚܒܼܵܠܵܐ ܢܲܛ̣ܪܹܗ ܠܵܝܵܘܢܵܢ ܒܐ̄ܪܵܙ ܦܵܪܘܿܩܲܢ ܀>
    text <܃ܬܠܵܬܼܵܐ ܝܘ̈ܡܝܼܢ ܒܲܡܥܵܘ̈ܗܝ ܕܡܘܼܢܵܐ ܩܲܒ̣ܪܹܗ ܠܝܵܘܢܵܢ>
    text <ܕܢܸܗܘܸܐ ܛܘܼܦܣܵܐ ܠܩܘܪܫܬܵܐ ܟܲܣܝܵܐ ܡ̇ܐ ܕܡܸܬܼܒܲܕܹܿܩ ܀>
    text <܃ܢܘܼܢܵܐ ܚܲܝܵܐ ܗܘ̤ܵܐ ܠܹܗ ܩܲܒܼܪܵܐ ܠܨܵܐܲܪ ܐ̄ܪ̈ܙܹܐ>
    text <ܘܩܲܒܼܪܵܐ ܚܲܕܼܬܼܵܐ ܩܲܒܸܿܠ ܦܲܓܼܪܹܗ ܕܫܘܼܡܠܵܝ ܐ̄ܪ̈ܵܙܹܐ ܀>
    text <܃ܚܕܲܬܵܐ ܒܐ̄ܪܵܙܵܐ ܡܸܣܬܲܥܪܵܐ ܗ̄ܘ̣ܵܬܼ ܨܹܝܕܼ ܒܲܪ ܡܲܬܲܝ>
    text <ܕܟܲܕܼ ܒܵܓܼ̇ܥ ܠܹܗ ܢܘܼܢܵܐ ܠܦܲܓܼܪܹܗ ܢܲܛܪ݂ܹܗ ܒܚܲܝܹ̈ܐ ܀>
    text <܃ܚܲܕܼܬܼܵܐ ܗ̄ܘ̣ܵܐ ܕܹܝܢ ܐܵܦ ܫܘܼܡܠܵܝܵܐ ܕܐ̄ܪܵܙܹܗ ܕܝܵܘܢܵܢ>
    text <ܕܦܲܓܼܪܵܐ ܕܒܲܠܥܹܗ ܡ̇ܘܬܵܐ ܝܲܥܢܵܐ ܠܲܐ ܐܸܬܼܚܲܒܲܠ ܀>
    text <܃ܚܲܕܼܬܼܝܼܢ ܐ̄ܪ̈ܵܙܹܐ ܕܲܥܬܼܝܼ̈ܕܵܬܼܵܐ ܘܲܡܠܹܝܢ ܬܲܗܪܵܐ>
    text <ܕܲܩܒܼܝܼܪ ܦܲܓܼܪܵܐ ܒܩܲܒܼܪܵܐ ܕܦܲܓܼܪܵܐ ܘܚܲܝ ܘܲܡܗܲܠܸܟ ܀>
    text <܃ܐܘܼܪܚܵܐ ܚܕܲܬܵܐ ܕܪܲܫ ܒܲܪ ܡܲܬܲܝ ܩܕܼܵܡ ܣܘܼܥܪ̈ܵܢܹܐ>
    text <ܕܡ̇ܐ ܕܡܸܫܬܲܡ̄ܠܝܵܐ ܠܵܐ ܬܸܬܼܢܲܟܼܪܸܐ ܒܥܹܝܢ ܚܲܙܵܝܹ̈ܐ ܀>
    text <܃ܡܸܛܠ ܩܘܼܫܬܵܐ ܕܦܘܼܪܩܵܢ ܥܲܡܡܹ̈ܐ ܗ̤ܘܲܝ̈ ܦܸܠ̈ܐܵܬܼܵܐ>
    text <ܕܡ̇ܐ ܕܡܸܬܼܦܲܪܩܝܼܢ ܐ̄ܢܵܫܵܐ ܒܐ̄ܢܵܫܵܐ ܠܵܐ ܢܸܬܼܦܲܠܓܼܘܿܢ ܀>
    text <ܘܐܸܠܵܐ ܢܹܐܡܲܪ ܓܙܝܼܪܵܐ ܕܒܸܣܪܵܐ ܘܥܘܼܪܠܵܐ ܕܠܸܒܵܐ܃>
  block
    text <ܡ̇ܢܵ̇ܘ ܚܲܝܠܵܐ ܕܲܟܼܣܸܐ ܒܐ̄ܪܵܙܵܐ ܕܫܲܡܸܫ ܝܵܘܢܵܢ ܀>
    text <܃ܡ̇ܢܲܐ ܗ̄ܝܼ ܕܐܲܠܨܬ̤ ܕܝܵܘܡܹ̈ܐ ܬܠܵܬܼܵܐ ܢܸܗܘܸܐ ܒܢܘܼܢܵܐ>
    text <ܘܢܸܚܸܐ ܚܲܝܹ̈ܐ ܕܢܘܼܟܼܪܵܝܼܢ ܗ̄ܘ̣ܵܘ ܡ̣ܢ ܚܲܝ̈ ܕܐ̄ܢܵܫܵܐ ܀>
    text <܃ܘܢܸܗܘܸܐ ܕܐܲܣܟܸܿܐ ܕܫܵܛ̣ ܦܘܼܩܕܵܢܵܐ ܘܡܸܠܲܬܼ ܡ̇ܪܹܗ>
    text <ܠܡܵܢ ܠܵܐ ܬܲܒܼܥ̣ܹܗ ܒܢܸܓܼ̈ܕܹܿܐ ܐ̄ܚܪ̈ܵܢܹܐ ܐܸܠܵܐ ܒܢܘܼܢܵܐ ܀>
    text <܃ܐܸܡܲܬܼܝ ܢܲܓܸܿܕ ܠܲܒܼܢܲܝ̈ ܒܲܬܹܿܗ ܠܲܝܟ ܕܸܠܝܵܘܢܵܢ>
    text <ܘܡܲܢ̣ܘܼ ܕܲܚܒܼܝܼܫ ܟܲܕܼ ܚܲܝ ܒܲܫܝܘܿܠ ܐܲܝܟ ܒܲܪ ܡܲܬܼܝ ܀>
    text <܃ܒܐܲܝܢܵܐ ܙܲܒܼܢܵܐ ܫܠܚ̣ ܟܵܪ̈ܘܿܙܵܘܗܝ ܠܒܹܝܬܼ ܢܘܼܟܼܪ̈ܵܝܹܐ>
    text <ܘܐܸܡܲܬܼܝ ܫܲܕܲܪ ܢܒܼܝܼܵܐ ܠܥܲܡܡܹ̈ܐ ܠܒܲܪ ܡ̣ܢ ܥܲܡܵܐ ܀>
    text <܃ܡܸܛܠ ܡ̇ܢܵܐ ܠܵܐ ܐܸܬܼܢܲܒܿܝܼ ܒܐܲܪܥܵܐ ܕܲܝܗܘܼܕܼ>
    text <ܕܦܲܪܫܹܗ ܩܵܠܵܐ ܠܒܲܪ ܡ̣ܢ ܥܲܡܵܐ ܕܬܹܐܙܲܠ ܠܐܵܬܼܘܿܪ ܀>
    text <܃ܓܠܝܼ ܬܲܚܦܝܼܬܼܵܐ ܒܲܪ ܐܲܒܼܪܵܗܵܡ ܕܪܲܡܝܵܐ ܒܐܲܦܲܝ̈ܟ>
    text <ܘܚܘܼܪ ܒܲܫܪܵܪܵܐ ܕܲܟܼܣܸܐ ܒܐ̄ܪܵܙܵܐ ܕܫܲܡܸܫ ܝܵܘܢܵܢ ܀>
    text <܃ܣܲܒܼ ܫܘܿܫܸܦܵܐ ܕܲܦܪ݂ܲܣ ܡܘܼܫܹܐ ܘܦܘܼܫ ܡ̣ܢ ܩܸܢܛܵܐ>
    text <ܘܲܚܙ̣ܝܼ ܒܓܸܠܝܵܐ ܨܲܠܡܵܐ ܕܡܲܠܟܵܐ ܕܐܲܝܟܲܢ ܐܝܼܬܼܵܘܗܝ ܀>
    text <܃ܒܪܝܼ ܘܐܸܣܬܲܟܲܠ ܦܵܪܘܿܫܵܐܝܼܬܼ ܒܣܸܦܪܵܝ ܪܘܼܚܵܐ>
    text <ܘܗܵܐ ܝܵ̇ܠܹܦ ܐܲܢ̄ܬܿ ܕܫܠܸܡ̣ܘ ܐ̄ܪ̈ܵܙܹܐ ܒܣܘܼܟܵܝ ܥܲܡܡܹ̈ܐ ܀>
    text <܃ܐܲܩܸܬܼ ܗܵܘܢܵܟ ܒܐ̄ܪܵܙܵܐ ܚܲܕܼܬܼܵܐ ܕܨܵܪ ܒܲܪ ܡܲܬܲܝ>
    text <ܘܲܚܙܝܼ ܕܲܫܠܸܡ̣ܘ ܐ̄ܪ̈ܵܙܹܐ ܟܠܗܘܿܢ ܒܗܵܘ̇ ܕܲܨܠܲܒܼܬܼܝܗܝ ܀>
    text <܃ܬܠܝܼ ܪܸܥܝܵܢܵܟ ܠܪܵܘܡ̇ܐ ܪܲܒܵܐ ܕܟܼܵܪܘܙܼܬܹܗ>
    text <ܘܦܲܚܸܡ ܐܘܼܪܚܹܗ ܕܠܲܕܒܹܝܬܼ ܥܲܡܡܹ̈ܐ ܕܲܦܢܵܘ̣ ܀>
    text <܃ܢܝܼܢܘܹܐ ܬܸܗܘܸܐ ܐܲܝܟ ܡܲܚܙܝܼܬܼܵܐ ܠܥܲܝܢܲܝ̈ ܠܸܒܵܟ>
    text <ܘܲܚܙܝܼ ܕܲܢܦܲܩ̣ ܩܵܠ ܦܘܼܪܩܵܢܵܐ ܠܐܲܪܒܲܥܦܸܢ̈ܝܵܢ ܀>
    text <܃ܪܕܼܝܼ ܥܲܡ ܝܵܘܢܵܢ ܘܚܘܿܬܼ ܠܲܬܼܗܘܿܡ̇ܐ ܒܲܠܘܝܼܬܹܗ>
    text <ܘܗܵܐ ܡ̇ܛܹܐ ܐܲܢ̄ܬܿ ܠܪܵܘܡ̇ܐ ܕܲܠܥܸܠ ܒܫܘܼܠܵܡ ܐܘܪܚܵܟ ܀>
    text <܃ܢܚܸ݂ܬܼ ܒܲܪ ܡܲܬܲܝ ܘܲܥܡ݂ܲܪ ܒܲܫܝܘܿܠ ܒܐ̄ܪܵܙ ܦܵܪܘܿܩܲܢ>
    text <ܘܢܲܛ̣ܪܹܗ ܪܸܡܙܵܐ ܠܐܘܼܟܼܠܵܐ ܕܪ̈ܵܚܫܵܐ ܒܲܡܥܲܝ̈ ܢܘܼܢܵܐ ܀>
    text <܃ܨܲܠܝܼ ܩܒܼܝܼܪܵܐ ܒܗܲܝܟܲܠ ܢܘܼܢܵܐ ܦܵܪܘܿܫܵܐܝܼܬܼ>
    text <ܘܕܼܵܢ ܚܘܼܫܵܒܼܵܘ̈ܗܝ ܘܲܒܼܥ̣ܵܐ ܘܲܒܼܥ̣ܵܐ ܘܐܲܦܝܼܣ ܕܢܸܦܢܹܐ ܠܚܲܝܹ̈ܐ ܀>
    text <܃ܫܡܲܥ ܩܵܠ ܒܵܥܘܼܬܼܝ ܐܲܠܵܗ ܟܠܵܐ ܘܨܘܼܬܼ ܦܸܬܓܼܵܡܲܝ̈>
    text <ܘܐܲܣܸܩ ܚܲܝܲܝ̈ ܡ̣ܢ ܐܲܒܼܕܵܢܵܐ ܠܘܵܬܼ ܚܲܝܘܼܬܼܵܐ ܀>
    text <܃ܝܸܕܥܹ̇ܬܼ ܕܲܚܛܹ̇ܝܬܼ ܕܠܵܐ ܫܲܡܸܫܬܵܟ ܒܐܘܼܪܚܵܐ ܕܥܲܡܡܹ̈ܐ>
    text <ܗܵܐ ܐܲܠܸܦܬܵܢܝ ܒܚܲܝܲܝ̈ ܕܲܢ̣ܛܲܪܬܿ ܕܪܵܚܹ̇ܡ ܐ̄ܢܵܫܵܐ ܐܢ̄ܬܿ ܀>
  block
    text <܃ܠܦܘܼܪܩܵܢ ܐ̄ܢܵܫܵܐ ܩܪܲܝܬܵܢܝ ܕܐܹܙܲܠ ܒܸܣܡܲܬ̤ ܠܝܼ>
    text <ܦܪܘܿܩ ܠܲܐܣܝܼܪܘܼܬܼܝ ܕܐܸܦܘܿܩ ܐܲܦܢܸܐ ܡܝܼܬܹ̈ܐ ܠܚܲܝܹ̈ܐ ܀>
    text <܃ܠܵܐ ܝܵ̇ܕܲܥ ܗ̄ܘ݂̇ܝܬܼ ܕܲܫܦܝܼܥ ܚܘܼܒܵܟ ܠܘܵܬܼ ܢܘܼܟܼܪ̈ܵܝܹܐ>
    text <ܚܕܼܵܐ ܝܵܪܬܿܘܼܬܼܵܐ ܣܸܒܼܪܹܬܼ ܕܲܩܢ݂ܲܝܬܿ ܘܠܵܗ̇ ܐܲܢ̄ܬܿ ܀>
    text <ܪܢܹܝܬܼ ܕܐܹܢ ܥܵܐ̇ܠܝܼܢ ܥܲܡܡܹ̈ܐ ܥܘܼܪ̈ܠܹܐ ܠܓܼܵܘ ܝܵܪܬܿܘܼܬܼܵܟ ܀>
    text <ܕܲܠܡܵܐ ܢܵܦܹ̇̄ܩ ܝܵܪܬܵܐ ܕܲܓܼ݂ܒܲܝܬܿ ܡ̣ܢ ܠܒܲܪ ܒܲܝܬܵܟ ܀>
    text <܃ܐܲܝܟ ܨܸܒܼܝܵܢܵܐ ܢܵܡܘܿܣܵܝܵܐ ܕܵܢܹ̇ܬܼ ܗܵܕܹܐ>
    text <ܕܢܲܟܼܪܝܼ ܐܸܢܘܼܢ ܠܥܲܡܡܹ̈ܐ ܛܲܡ̈ܐܹܐ ܠܫܵܘܬܵܦܘܼܬܹܗ ܀>
    text <܃ܗܵܫܵܐ ܕܫܸܡܥܹ̇ܿܬܼ ܡ̣ܢ ܣܵܝܘܿܡܹܗ ܕܩܵܪܹܐ ܠܥܲܡܡܹ̈ܐ>
    text <ܠܵܐ ܐܵܚܹ̇ܕܼ ܐ̄ܢܵܐ ܬܲܪܥܵܐ ܕܪ̈ܲܚܡܲܝ ܒܐܲܦܲܝ ܒܝܼܫܹ̈ܐ ܀>
    text <܃ܬܸܥܘܿܠ ܒܵܥܘܼܬܼܝ ܩܕܼܵܡܲܝܟ ܐܲܠܵܗܝ ܘܐܸܚܸܐ ܒܡܸܠܬܼܵܟ>
    text <ܘܢܗܘܘܿܢ ܚܲܝܲܝ̈ ܐܵܬܼܵܐ ܕܚܲܝܹ̈ܐ ܠܡܝܼܬܹ̈ܐ ܕܥܵܘ̣ܠܵܐ ܀>
    text <܃ܐܸܢܵܐ ܐܸܡ̇ܪܹܬܼ ܒܟܲܪܝܘܼܬܼ ܚܲܝܲܝ̈ ܕܠܲܝܬܿ ܦܘܼܪܩܵܢܵܐ>
    text <ܐܸܢ ܨܵܒܹ̇ܐ ܐܲܢ̄ܬܿ ܬܘܼܒܼ ܡ̇ܘܣܸܦ ܐ̄ܢܵܐ ܠܡܸܚܙܵܐ ܐܲܦܲܝ̈ܟ ܀>
    text <܃ܐܲܫܘܵܢܝ ܕܐܸܦܪܘܿܥ ܢܸܕܼܪܵܐ ܕܣܸܦ̈ܘܵܬܼܝ ܒܐܲܪܥܵܐ ܕܚܲܝܹ̈ܐ>
    text <܃ܕܐܸܢ ܣܵܠܹ̇ܩ ܐ̄ܢܵܐ ܠܵܐ ܫܵܬܹ̇ܩ ܐ̄ܢܵܐ ܕܐܲܟܼܪܸܙ ܚܲܝܹ̈ܐ>
    text <܃ܐܹܝܘ ܠܲܨܠܘܿܬܼܵܐ ܕܲܚܒܲܝܼܫܵܐ ܗ̄ܘ̣ܵܬܼ ܩܲܒܼܪܵܐ ܒܩܲܒܼܪܵܐ>
    text <ܘܬܸܒܼܪܲܬ̤ ܫܘܼܪܵܐ ܕܢܘܼܢܵܐ ܘܡܲܝܵܐ ܘܕܲܐܦܲܝ̈ ܪܵܘܡ̇ܐ ܀>
    text <܃ܐܹܝܘ ܠܐܲܣܝܼܪܵܐ ܕܒܸܐܟܿܣܘܿܪܝܼܵܐ ܕܥܘܿܡܩܵܐ ܕܡܲܝ̈ܵܐ>
    text <ܡ̣ܬܲܚ ܨܸܒܼܝܵܢܹܗ ܚܠܵܦ ܗܲܠ̈ܟܼܵܬܹܗ ܠܘܵܬܼ ܕܐܲܣܪܹ݂ܗ ܀>
    text <܃ܐܹܝܘ ܠܲܩܒܼܝܼܪܵܐ ܕܲܡܬܲܪܓܸܿܡ ܗ̄ܘ̣ܵܐ ܥܲܡ ܩܵܒܼܘܿܪܹܗ>
    text <ܘܲܨܪܵܝܗܝ ܠܩܲܒܼܪܹܗ ܒܩܵܠ ܦܸܬܼܓܼܵܡܵܘ̈ܗܝ ܘܲܦ̣ܢܵܐ ܠܚܲܝܹ̈ܐ ܀>
    text <܃ܟ̣ܬܲܒܼ ܐܸܓܲܪܬܵܐ ܣܵܦܪܵܐ ܕܪܘܼܚܵܐ ܒܥܘܼܡܩܵܐ ܕܡܲܝܵ̈ܐ>
    text <ܘܝܲܗ̄ܒܵܗ̇ ܠܗܵܘܢܵܐ ܕܢܸܥܘܿܠ ܢܸܩܪܸܐ ܩܕܼܵܡ ܝܵ̇ܕܲܥ ܟܠ ܀>
    text <܃ܛܲܥܢ̣ܘܗ̇ ܙܵܘܥܹ̈ܐ ܪ̈ܘܼܚܵܢܵܝܹܐ ܘܝܲܗ̣̄ܒܿܘܼܗ̇ ܠܟܲܣܝܵܐ>
    text <ܘܦܲܢ̣ܝܘܼ ܨܹܐܕܼܵܘܗܝ ܩܵܠܵܐ ܕܣܲܒܼܪܵܐ ܕܢܸܦܢܹܐ ܠܚܲܝܹ̈ܐ ܀>
    text <܃ܢܲܓܼܕܹܿܗ ܪܸܡܙܵܐ ܠܩܲܒܼܪܵܐ ܕܲܛܥܝܼܢ ܡܝܼܬܼܵܐ ܚܲܝܵܐ>
    text <ܕܢܲܣܸܩ ܦܲܓܼܪܵܐ ܕܲܩܒܼܝܼܪ ܒܲܡܥܵܘ̈ܗܝ ܠܐܲܬܼܪܵܐ ܕܚܲܝܹ̈ܐ ܀>
    text <܃ܪܗܝܼܒܼ ܗ̄ܘ̣ܵܐ ܢܘܼܢܵܐ ܟܲܕܼ ܣܵܠܹ̇ܩ ܗ̄ܘ̣ܵܐ ܠܐܲܦܝܼ̈ ܝܲܒܼܫܵܐ>
    text <ܕܪܸܡܙܵܐ ܕܦܲܩ̣ܕܹܿܗ ܟܲܕܼ ܒܵܠܲ݁ܥ ܠܹܗ ܥܨܵܝܗܝ ܕܲܢܦܲܢܹܝܘܗܝ ܀>
    text <ܚܸܒܼܠܹ̈ܐ ܕܪܸܡܙܵܐ ܥܵܨܹ̇ܝܢ ܗ̄ܘ̣ܵܘ ܠܹܗ ܕܢܸܦܪܘܿܥ ܕܲܢ̣ܣܲܒܼ܃>
  block
    text <ܕܠܵܐ ܢܸܫܬܵܘܚܲܪ ܐ̄ܪܵܙܵܐ ܒܩܲܒܼܪܵܐ ܠܒܲܪ ܡ̣ܢ ܩܘܼܫܬܵܐ ܀>
    text <܃ܣܸܠܩܲܬ̤ ܐܸܠܦܵܐ ܛܥܝܼܢܲܬܼ ܐ̄ܪܵܙܵܐ ܕܦܘܼܪܩܵܢ ܥܲܡܡܹ̈ܐ>
    text <ܘܣܵܡܲܬ̤ ܥܘܼܬܼܪܵܗ ܒܲܣܦܵܪ ܝܲܡܵܐ ܘܲܦܢܵܬ̤ ܠܐܲܬܼܪܵܗ̇ ܀>
    text <܃ܐܲܝܟܵܐ ܕܛܸܥܢܲܬ̤ ܟܲܕܼ ܚܸܙܩܲܬ̤ ܗ̄ܘ̣ܵܬܼ ܕܬܸܪܕܹܿܐ ܠܥܘܼܡܩܵܐ>
    text <ܬܲܡ̇ܢ ܢܸܦܩܲܬ̤ ܟܲܕܼ ܢܵܓܹ̇ܕ ܠܵܗ̇ ܪܸܡܙܵܐ ܕܚܲܝܠܵܐ ܀>
    text <܃ܒܹܗ ܒܲܠܡܹܐܢܐ ܕܚܸܙܩܲܬ̤ ܬܲܡ̇ܢ ܢܵܚܲܬ̤>
    text <ܕܪܲܒܿ ܡܲܠܵܚܹ̈ܐ ܕܩܵܐܹ̇ܡ ܗ̄ܘ̣ܵܐ ܒܵܗ̇ ܠܬܲܡ̇ܢ ܢܲܓܼܕܵܗ̇ ܀>
    text <܃ܒܐܲܬܼܪܵܐ ܕܒܲܠܥ݂ܹܐ ܢܘܼܢܵܐ ܠܝܵܘܢܵܢ ܬܲܡ̇ܢ ܣܵܡ̣ܹܗ>
    text <ܕܬܲܡ̇ܢ ܫܲܡ̣ܥܵܗ̇ ܠܗܵܝ̇ ܒܲܪܬܼ ܩܵܠܵܐ ܕܲܥܪ̣ܵܩ ܡܸܢܵܗ̇ ܀>
    text <܃ܢܦܲܩ̣ ܒܲܪ ܡܲܬܿܝ ܘܲܚܙ̣ܵܐ ܢܘܼܗܪܵܐ ܘܲܫ̣ܡܲܥ ܩܵܠܵܐ>
    text <ܕܕܼܵܡܹ̇ܐ ܟܠܹܗ ܠܗܵܘ̇ ܩܲܕܼܡ̇ܝܵܐ ܕܬܹܐܙܠ ܠܐܵܬܼܘܿܪ ܀>
    text <܃ܬܵܐ ܙܸܠ ܘܐܲܟܼܪܸܙ ܣܒܲܪܬܼܵܐ ܚܕܲܬܵܐ ܠܥܲܡܡܹ̈ܐ ܥܘܼܪ݁ܠܹܐ>
    text <ܕܗ̤ܘܲܝܬܿ ܐ̄ܪܵܙܵܐ ܫܲܠܡܵܐ ܐ̄ܪܵܙܵܟ ܒܝܲܕܼ ܣܘܼܥܪ݁ܵܢܹܐ ܀>
    text <܃ܡܸܛܠ ܗܵܕܹܐ ܩܒܲ݁ܪܬܵܟ ܟܲܕܼ ܚܲܝ ܘܦܸܬܚܹ̇ܬܼ ܒܐܲܦܲܝ̈ܟ>
    text <ܕܬܸܦܬܲܚ ܬܲܪܥܵܐ ܩܕܼܵܡ ܢܘܼܟܼܪ̈ܵܝܹܐ ܠܡܸܥܲܠ ܨܹܐܕܲܝ ܀>
    text <܃ܒܝܲܕܼ ܢܘܼܚܵܡܵܟ ܒܥܹ̇ܝܬܼ ܕܐܹܬܼܢܲܚܸܡ ܠܚܲܝܹ̈ܐ ܩܒܼܝܼܪܹ̈ܐ>
    text <ܗܵܐ ܐܲܠܸܦܬܵܟ ܦܘܼܪܩܵܢ ܚܲܝܲܝ̈ܟ ܦܪܘܿܩ ܠܐܲܒܿܝܼ̈ܕܹܐ ܀>
    text <܃ܬܵܐ ܙܸܠ ܘܐܲܟܼܪܸܙ ܦܘܼܪܩܵܢ ܚܲܝܹ̈ܐ ܠܡܝܼ̈ܬܹܐ ܕܢܘܼܓܼܪܵܐ>
    text <ܘܢܲܚܸܡ ܐܸܢܘܿܢ ܒܣܲܒܼܪܵܐ ܚܲܝܵܐ ܕܲܬܼܝܵܒܼܘܼܬܼܵܐ ܀>
    text <܃ܦܠܘܿܚܹܝܗ̇ ܠܐܲܪܥܵܐ ܕܫܸܡܥܵܐ ܕܐܸܕܼܢܵܐ ܕܪܸ̈ܥܝܵܢܲܝܗܘܿܢ>
    text <ܘܐܲܪܡ̇ܐ ܒܓܼܵܘܗ̇ ܙܲܪܥܵܐ ܛܵܒܼܵܐ ܕܕܸܚܠܲܬܼ ܩܘܼܫܬܵܐ ܀>
    text <܃ܥܩܘܿܪ ܙܝܼܙܵܢܹ̈ܐ ܕܲܦܬܲܟܼܪܘܼܬܼܵܐ ܕܲܙܪܲܥ ܒܝܼܫܵܐ>
    text <ܘܲܙܪܘܿܥ ܩܵܠܵܐ ܚܕܲܕܼ ܒܵܪܘܿܝܵܐ ܫܲܠܝܼܛ ܥܲܠ ܟܠ ܀>
    text <܃ܗܘ̤ ܠܲܡ ܐܲܠܦܹܗ ܐܘܼܪܚܵܐ ܕܥܲܡܡܹ̈ܐ ܟܲܕܼ ܠܵܐ ܨܵܒܹ̇ܐ>
    text <ܘܗܘ̤ ܠܹܗ ܐܲܠܸܦ ܕܙܵܕܹܩ ܗ̄ܘ̣ܵܐ ܠܹܗ ܠܡܸܪܚܲܡ ܥܲܡܡܹ̈ܐ ܀>
    text <܃ܩܢܵܐ ܒܘܼܝܵܢܵܐ ܕܦܵܪܘܿܫܘܼܬܼܵܐ ܒܲܪ ܐܲܒܼܪܵܗܵܡ>
    text <ܕܲܩܪ̣ܵܐ ܠܥܲܡܡܹ̈ܐ ܒܲܟܼܝܵܢܘܼܬܼܵܐ ܕܒܹܝܬܼ ܐܲܒܼܪܵܗܵܡ ܀>
    text <܃ܫܲܪܝܼ ܕܢܸܪܕܹܿܐ ܦܪܝܼܫ ܡ̣ܢ ܥܲܡܡܹ̈ܐ ܠܒܹܝܬܼ ܢܘܼܟܼܪ̈ܵܝܹܐ>
    text <ܘܲܪܕܼܵܐ ܒܐܘܼܪܚܵܐ ܠܘܲܥܕܵܐ ܕܐܵܬܼܘܿܪ ܐܲܝܟ ܕܐܸܬܼܦܲܩܲܕܼ ܀>
    text <܃ܐܵܠܦܹܗ ܩܵܠܵܐ ܕܲܟܼܡܵܐ ܪܲܒܵܐ ܡܕܼܝܼܢܲܬܼ ܐܵܬܼܘܿܪ>
    text <ܕܝܵܘܡܹ̈ܐ ܬܠܵܬܼܵܐ ܪܕܼܵܐ ܒܓܼܵܘ ܐܵܬܼܘܿܪ ܟܲܕܼ ܡܲܟܼܪܸܙ ܒܵܗ̇ ܀>
    text <܃ܓܠ̣ܵܐ ܘܚܵܘܝܼ ܠܹܗ ܐܵܦ ܪܲܒܿܘܼܬܼܵܗ̇ ܕܡ̣ܢ ܐܲܠܵܗܵܐ ܗ̄ܝܼ>
    text <ܘܒܼܐܝܼܕܹܗ ܐܸܬܵܬ̤ ܠܣܲܓܵܝܼܐܘܼܬܼܵܐ ܕܥܘܼܬܪܵܐ ܘܐ̄ܢܵܫܵܐ ܀>
    text <ܫܲܪܝܼ ܕܢܸܥܘܿܠ ܡܲܪܕܹܿܐ ܝܵܘܡ̇ܐ ܒܡܸܨܥܲܬܼ ܫܘܼܩܹ̈ܝܗ̇܃>
  block
    text <ܘܥܲܡ ܡܲܪܕܿܝܼܬܹܗ ܫܲܪܝܼ ܒܩܵܠܵܐ ܡܠܸܐ ܠܘܼܚܵܡܵܐ ܀>
    text <܃ܐܲܟܼܪܸܙ ܘܐܸܡ݂ܲܪ ܒܐܸܕܼܢܲܝ̈ ܟܠܢܵܫ ܩܵܠܵܐ ܕܪܘܼܓܼܙܵܐ>
    text <ܕܢܝܼܢܘܹܐ ܡܕܝܼܢ̄ܬܵܐ ܡܸܬܼܗܲܦܟܵܐ ܠܵܗ̇ ܥܲܠ ܥܵܡܘܿܪܹ̈ܝܗ̇ ܀>
    text <܃ܬܲܚܸܡ ܩܸܨܵܐ ܠܐܲܪܒܿܥܝܼܢ ܝܵܘܡܝܼ̈ܢ ܠܫܘܼܪܵܪ ܡܸܠܵܘ̈ܗܝ>
    text <ܕܐܸܢ ܗܘ̤ ܕܦܵܢܹ̇ܝܢ ܘܐܸܢ ܠܵܐ ܣܵܥܲܪ ܐܲܟܼܡܵܐ ܕܲܓܼܙܲܪ ܀>
    text <܃ܠܵܐ ܗ̄ܘ̣ܵܐ ܗܦܘܼܟܼܝܵܐ ܐܲܟܼܪܸܙ ܒܲܠܚܘܿܕܼ ܒܲܪ ܥܸܒܼܪ̈ܵܝܹܐ>
    text <ܕܗܵܐ ܐܵܦ ܪ̈ܲܚܡܹܐ ܚ̣ܠܲܛ ܒܲܗܦܘܼܟܼܝܵܐ ܕܩܸܨܵܐ ܕܲܦܣܲܩ̣ ܀>
    text <܃ܒܩܵܠܹ̈ܐ ܕܚܝܼܠܹ̈ܐ ܐܲܪܗܸܒܼ ܐܸܢܘܿܢ ܠܩܲܫܝܲܝ̈ ܠܸܒܵܐ>
    text <ܕܢܲܚܸܬܼ ܐܸܢܘܿܢ ܡ̣ܢ ܪܵܡܘܼܬܼܵܐ ܠܘܵܬܼ ܡܘܼܟܵܟܼܵܐ ܀>
    text <܃ܒܦܲܪܙ̄ܠܵܐ ܩܲܫܝܵܐ ܓܲܙܪܹܗ ܠܟܹܐܒܼܵܐ ܕܣܘܼܥܪ̈ܵܢܲܝܗܘܿܢ>
    text <ܕܠܵܐ ܢܦܘܼܫ ܥܵܘ̣ܠܵܐ ܒܙܵܘܥܲܝ̈ ܢܲܦܫܵܐ ܐܲܝܟ ܡܲܣܝܘܼܬܼܵܐ ܀>
    text <܃ܣܲܡܵܐ ܕܥܲܙܝܼܙ ܣ̣ܵܡ ܠܹܗ ܠܫܘܼܚܢܵܐ ܕܪܸ̈ܥܝܵܢܲܝܗܘܿܢ>
    text <ܕܢܸܥܩܘܿܪ ܡܸܢܗܘܿܢ ܐܵܬܼܵܐ ܕܥܵܘ̣ܠܵܐ ܕܩܸܛܠܲܬ̤ ܐܸܢܘܿܢ ܀>
    text <܃ܩ̣ܥܵܐ ܟܵܪܘܿܙܵܐ ܐܲܝܟ ܫܝܼܦܘܼܪܵܐ ܒܢܝܼܢܘܹܐ ܡܕܝܼܢ̄ܬܵܐ>
    text <ܘܫܲܓܼܫ̣ܘܼܗ̇ ܓܲܠܠܹ̈ܐ ܕܩܵܠ ܦܸܬܼܓܼܵܡܵܘ̈ܗܝ ܠܡܲܠܝܲܬܼ ܚܘܼܬܼܪܵܐ ܀>
    text <܃ܢܫ݂ܲܒܼ ܒܵܗ̇ ܪ̈ܘܼܚܹܐ ܥܲܙܝܼ̈ܙܵܬܼܵܐ ܕܡܸܠܲܬܼ ܦܘܼܬܹܗ>
    text <ܘܪܸܥܠܲܬ̤ ܟܠܵܗ̇ ܕܩܪܝܼܒܼܵܐ ܗ̄ܘ̣ܵܬܼ ܠܘܵܬܼ ܡܲܦܘܼܠܬܵܐ ܀>
    text <܃ܐܲܪܗܸܒܼ ܩܵܠܹܗ ܠܡܲܠ̈ܟܹܿܐ ܘܡ̇ܟܹ̈ܐ ܘܟܼܠ ܡܘܼܫ̈ܚܵܬܼܵܐ>
    text <ܘܟܲܢܸܫ ܐܸܢܘܿܢ ܠܫܸܡܥܵܐ ܚܲܕܼܬܼܵܐ ܕܟܼܵܪܘܿܙܘܼܬܹܗ ܀>
    text <܃ܠܵܐ ܐܸܬܼܟܲܚܲܕܼ ܡ̣ܢ ܫܘܼܠܛܵܢܵܐ ܕܪܹܫܵܢܘܼܬܼܵܐ>
    text <ܘܠܵܐ ܫܩ݂ܲܠ ܒܐܲܦܹ̈ܐ ܕܥܘܼܬܼܪܵܐ ܘܬܼܵܓܼܵܐ ܕܝܲܩܝܼܪ ܡ̣ܢ ܟܠ ܀>
    text <܃ܫܡ݂ܲܥܘ ܦܸܬܼܓܼܵܡܵܘ̈ܗܝ ܥܲܡܵܐ ܘܡܲܠܟܵܐ ܘܙܵܥ̣ܘ ܘܐܸܬܼܒܲܠܗܝܼܘ>
    text <ܘܟܲܕܼ ܫܝܼܛ ܘܲܒܼܣܸܐ ܡܲܪܗܸܒܼ ܩܵܠܹܗ ܠܡܲܠܟܲܝ̈ ܐܵܬܼܘܿܪ ܀>
    text <܃ܟܸܢܫܝܼ̈ܢ ܐܸܬܼܛܲܝܲܒܼܘ ܗ̄ܘ̣ܵܘ ܠܡܸܫܡܲܥ ܡܸܠܬܹܗ>
    text <ܘܐܲܪܡܝܼ ܡܨܝܼܕܿܬܵܐ ܕܟܼܵܪܘܿܙܘܼܬܹܗ ܘܲܟܼܒ݂ܲܫ ܐܸܢܘܼܢ ܀>
    text <܃ܨܵܕܲܬ̤ ܡܸܠܬܹܗ ܠܲܥܠܲܝܡܘܼܬܼܵܐ ܘܲܠܣܲܝܒܿܘܼܬܼܵܐ>
    text <ܘܦܸܟܼܪܵܬ̤ ܪܲܗܛܵܐ ܕܟܼܠܗܘܿܢ ܬܸܓܼܡܹ̈ܐ ܒܩܲܠܝܼܠܘܼܬܼܵܗ̇ ܀>
    text <܃ܡܛܵܬ̤ ܒܲܪܬܼ ܩܵܠܵܐ ܕܟܼܵܪܘܿܙܘܼܬܹܗ ܠܡܲܠܟܵܐ ܕܐܵܬܼܘܿܪ>
    text <ܘܲܫܒ݂ܲܩ ܬܵܓܹܗ ܘܫܵܛ̣ ܫܘܼܠܛܵܢܹܗ ܘܝܲܩܲܪ ܡܸܠܬܹܗ ܀>
    text <܃ܐܲܟܼܪܸܙ ܩܵܠܵܐ ܕܲܡܠܹܐ ܚܲܫܵܐ ܠܟܼܠܹܗ ܥܲܡܵܐ>
    text <ܕܟܼܠܢܵܫ ܢܸܦܥܹܐ ܡ̣ܢ ܣܘܼܥܪ݁ܵܢܵܘܗܝ ܠܘܵܬܼ ܒܵܥܘܼܬܵܐ ܀>
    text <܃ܢܸܣܢܸܐ ܠܥܵܘ̣ܠܵܐ ܕܣܲܢܘܼܬܼ ܢܲܦܫܲܢ ܕܥܲܒܼ݂ܕܲܢ ܛܲܡ̈ܐܹܐ>
    text <ܘܢܸܪܚܲܡ ܩܘܼܫܬܵܐ ܕܫܲܦܝܼܪ ܒܲܫܡܹܗ ܘܲܒܼܣܘܼܥܪ̈ܵܢܵܘܗܝ ܀>
    text <܃ܢܠܘܼܛ ܠܲܚܛܝܼܬܼܵܐ ܕܦܸܪܣܲܬ̤ ܚܸܫܟܵܗ̇ ܥܲܠ ܪܸܥܝܵܢܲܢ>
    text <ܘܢܸܚܙܸܐ ܒܗܵܘܢܵܐ ܢܘܼܗܪܵܐ ܕܡܸܠܬܹܗ ܕܒܲܪ ܥܸܒܼܪ̈ܵܝܹܐ ܀>
    text <ܢܲܥܢܸܐ ܢܲܦܫܲܢ ܒܦܘܼܠܚܵܢ ܨܵܘܡ̇ܐ ܡ̣ܢ ܚܘܼܬܚܵܬܹ̈ܐ܃>
  block
    text <ܘܢܸܟܼܠܸܐ ܚܹܐܦܵܐ ܕܙܲܠܝܼܠܘܼܬܼܵܐ ܒܝܲܕܼ ܢܲܟܼܦܘܼܬܼܵܐ ܀>
    text <܃ܢܸܚܣܘܿܟ ܦܘܼܡܲܢ ܡ̣ܢ ܡܹܐܟܼܘܼܠܬܵܐ ܬܘܼܪܣܵܝ ܦܲܓܼܪܵܐ>
    text <ܘܢܸܟܼܠܸܐ ܢܲܦܫܲܢ ܡ̣ܢ ܦܘܼܠܚܵܢܵܐ ܕܥܵܠܘܿܒܼܘܼܬܵܐ ܀>
    text <܃ܐܵܦ ܚܲܝ̈ܘܵܬܸܿܐ ܢܨܘܼ̈ܡܢ ܥܲܡܲܢ ܡ̣ܢ ܬܘܼܪܣܵܝܵܐ>
    text <ܘܢܸܒܼܟܿܘܿܢ ܥܲܡܲܢ ܟܝܵܢܹ̈ܐ ܚܲܪ̈ܫܹܐ ܥܲܠ ܕܐܲܪܓܸܿܙܢܲܢ ܀>
    text <܃ܡܲܢ̣ܘܼ ܝܵ̇ܕܲܥ ܐܸܢ ܚܵܐܹ̇ܢ ܠܲܢ ܐܲܠܵܗ ܟܠܵܐ>
    text <ܘܡܲܥܒܲܪ ܡܸܢܲܢ ܚܸܡܬܼܵܐ ܕܪܘܼܓܼܙܹܗ ܘܠܵܐ ܡ̇ܘܒܸܿܕ ܠܲܢ ܀>
    text <܃ܚܙ̣ܵܐ ܗܵܘ̇ ܛܵܒܼܵܐ ܕܲܚܙܹܝܢ ܗ̄ܘ̣ܵܘ ܠܹܗ ܥܲܕܼܠܵܐ ܢܸܗܘܘܿܢ>
    text <ܕܬܵܒܼܘ ܥܵܘ̈ܠܹܐ ܘܚܲܠܸܦܘ ܚܸܡܬܹܗ ܠܘܵܬܼ ܬܲܪܥܘܼܬܼܵܐ ܀>
    text <܃ܐܲܥܒܸܿܕܼ ܐܢܘܿܢ ܕܢܸܣܢܘܿܢ ܥܵܘ̣ܠܵܐ ܟܲܕܼ ܠܵܐ ܨܵܒܹ̇ܝܢ>
    text <ܘܐܲܩܸܨ ܪ̈ܲܚܡܵܘܗܝ ܠܦܵܪܘܿܫܘܼܬܼܵܐ ܕܲܬܼܘܵܬܼ ܢܵܦܫܵܐ ܀>
    text <܃ܗܘ̤ ܢܓܲܕܼ ܐܸܢܘܿܢ ܒܪܸܡܙܵܐ ܟܲܣܝܵܐ ܠܘܵܬܼ ܝܲܕܲܥܬܹܗ>
    text <ܘܝܲܗ̣̄ܒܹܿܗ ܠܐܲܓܼܪܵܐ ܕܒܲܣܝܼܡܘܼܬܹܗ ܠܲܬܼܝܵܒܼܘܼܬܼܵܐ ܀>
    text <܃ܠܵܘ ܢܝܼܢܘܵܝܹ̈ܐ ܕܲܪܫܘܼܗ̇ ܠܐܘܼܪܚܵܐ ܕܲܬܼܝܵܒܼܘܼܬܼܵܐ>
    text <ܟܲܣܝܵܐ ܒܚܘܼܒܹܿܗ ܓܠ̣ܵܐ ܟܲܣܝܘܼܬܹܗ ܠܲܒܼܢܲܝ̈ ܒܲܝܬܹܿܗ ܀>
    text <܃ܒܗܘܿܢ ܗ̄ܘ̣ ܝܵܘܢܵܢ ܪܫܲܡ̣ ܦܸܠ̈ܐܬܼܵܐ ܕܲܥܬܼܝܼ̈ܕܼܵܬܼܵܐ>
    text <ܕܚܵܐܹ̇ܢ ܥܲܡܡܹ̈ܐ ܒܫܘܼܠܵܡ ܙܲܒܼܢܹ̈ܐ ܒܐܵܕܵܡ ܕܲܬܪܹܝܢ ܀>
    text <܃ܚ̣ܙܵܐ ܟܵܪܘܿܙܵܐ ܕܚܲܠܸܛ ܛܵܒܼܵܐ ܪ̈ܲܚܡܹܐ ܒܪܘܼܓܼܙܹܗ>
    text <ܘܐܲܟܼܪܝܼ ܣܲܓܿܝܼ ܕܠܵܐ ܐܸܫܬܲܠܲܡ ܦܘܼܣܩܵܢ ܡܸܠܵܘ̈ܗܝ ܀>
    text <܃ܦܥܵܐ ܠܹܗ ܕܢܸܪܕܹܿܐ ܒܐܘܼܪܚܵܐ ܕܝܲܨܪܹܗ ܐܲܝܟ ܕܲܒܼܩܲܕܡ̇ܐ>
    text <ܘܫܲܪܝܼ ܕܢܸܬܼܢܸܐ ܕܗܵܕܹܐ ܥܸܠܬܼܵܐ ܥܒܲܕܼܬܲܢܝ ܕܐܸܥܪܘܿܩ ܀>
    text <܃ܐܘܿܢ ܠܲܡ ܡ̇ܪܝܵܐ ܠܵܐ ܗ̄ܘ̣ܵܬܼ ܡܸܠܲܬܼܝ ܟܲܕܼ ܐܸܢܵܐ ܒܐܲܪܥܝܼ>
    text <ܡܸܛܠ ܗܵܢܵܐ ܩܲܕܿܡܹܬܼ ܥܸܪܩܹ̇ܬܼ ܕܠܵܐ ܐܸܫܬܲܕܲܪ ܀>
    text <܃ܝܵ̇ܕܲܥ ܗ̄ܘܹ̇ܝܬܼ ܓܹܝܪ ܕܐܲܠܵܗܵܐ ܐܲܢ̄ܬܿ ܣܲܓܝܼ ܪ̈ܲܚܡܹܐ>
    text <ܘܡܵܐ ܕܬܼܵܒܼܘ ܐ̄ܢܵܫܵܐ ܩܲܕܿܡ̇ܟ ܚܘܼܒܵܟ ܠܘܵܬܼ ܫܘܼܒܼܩܵܢܵܐ ܀>
    text <܃ܘܡܸܟܹܿܝܠ ܕܲܗܘܹ̇ܝܬܼ ܐܲܝܟ ܕܲܓܵܠܵܐ ܩܕܼܵܡ ܢܘܼܟܼܪ̈ܵܝܹܐ>
    text <ܦܲܩܵܚ ܕܐܸܡܘܼܬܼ ܘܠܵܐ ܐܸܬܼܟܲܢܹܐ ܢܒܼܝܵܐ ܕܫܘܼܩܪܵܐ ܀>
    text <܃ܛܵܒܼ ܟܸܪܝܲܬ̤ ܠܵܟ ܩ̣ܪܵܝܗܝ ܓܸܠܝܵܢܵܐ ܘܡܲܠܸܠ ܥܲܡܹܗ>
    text <ܘܦܲܢܝܼ ܠܡܵܪܹܗ ܥܕܲܡ̇ܐ ܠܡܵܘܬܵܐ ܡܛܵܬ̤ ܟܲܪܝܘܼܬܹܗ ܀>
    text <܃ܚܙ̣ܵܐ ܥܸܒܼܪܵܝܵܐ ܕܲܦܢ̣ܵܘ ܥܘܼܪ̈ܠܹܗ ܘܩܲܒܸܿܠ ܕܲܢܡܘܼܬܼ>
    text <ܕܠܵܐ ܒܸܣܡܵܬ̤ ܠܹܗ ܚܵܬܵܬܼ ܡܝܼ̈ܬܹܐ ܕܥܲܡܡܹ̈ܐ ܛܲܡ̈ܐܹܐ ܀>
    text <܃ܫܲܚ̣ܩܹܗ ܚܲܫܵܐ ܕܟܲܪܝܘܼܬܼ ܢܲܦܫܵܐ ܠܒܲܪ ܡ̣ܢ ܛܲܟܼܣܵܐ>
    text <ܘܲܓܼܒܼܵܐ ܡ̇ܘܬܵܐ ܛܵܒܼ ܡ̣ܢ ܚܲܝܹ̈ܐ ܕܠܵܐ ܢܸܬܿܕܲܓܲܠ ܀>
    text <܃ܫܒ݂ܲܩ ܠܲܡܕܼܝܼܢ̄ܬܵܐ ܘܲܢܦܲܩ̣ ܕܢܸܥܡܲܪ ܝܼܚܝܼܕܼܵܐܝܼܬܼ>
    text <ܟܲܕܼ ܚܵܐ̇ܲܕ ܗ̄ܘ̣ܵܐ ܕܕܼܵܡ ܢܸܫܬܲܠܲܡ ܦܣܵܩܵܐ ܕܲܦܣܲܩ ܀>
    text <ܡܛܲܠܬܼܵܐ ܥܒܼ݂ܵܕܼ ܠܹܗ ܕܲܢܕܲܝܲܪ ܒܗ̇ ܒܲܡܠܸܐ ܙܲܒܼܢܵܐ܃>
  block
    text <ܒܗܵܕܹܐ ܬܸܢܘܲܝ ܕܲܟܼܒܲܪ ܗܵܘܹ̇ܐ ܡܸܕܹܿܡ ܕܲܓܼܙܲܪ ܀>
    text <܃ܝܵ̇ܕܲܥ ܟܠܵܐ ܚܙ̣ܵܐ ܚܘܼܫܵܒܹܗ ܕܗܵܕܹܐ ܒܵܥܹ̇ܐ>
    text <ܘܢܲܓܼܕܹܿܗ ܡ̇ܪܹܗ ܠܘܵܬܼ ܚܵܘܣܵܢܵܐ ܒܝܕܼ ܢܸܣܝܵܢܵܐ ܀>
    text <܃ܐܵܘܥܝܼ ܪܸܡܙܵܐ ܩܲܠܝܼܠܵܐܝܼܬܼ ܫܪܘܿܪܵܐ ܕܩܲܪܐܵܐ>
    text <ܘܲܦܪ̣ܵܣ ܛܲܪ̈ܦܵܘܗܝ ܠܥܸܠ ܡ̣ܢ ܝܵܘܢܵܢ ܘܲܚܕܼܝܼ ܠܩܘܼܒܼܠܹܗ ܀>
    text <܃ܒܛܲܪ̈ܦܹܐ ܘܦܹܐܪܹ̈ܐ ܕܩܲܪܬܐ ܫܝܼܛܵܐ ܚܕܝܼ ܒܲܪ ܡܲܬܲܝ>
    text <ܕܲܚܙ̣ܵܐ ܬܲܗܪܵܐ ܕܡ̣ܢ ܫܹܠܝ ܝܼܥܑܵܐ ܘܲܛܥ݂ܲܢ ܦܹܐܪܹ̈ܐ ܀>
    text <܃ܛܥ̣ܵܐ ܟܲܪܝܘܼܬܹܗ ܒܗܲܢܝܼܐܘܼܬܼܵܐ ܕܪܸܚܡܲܬܼ ܦܹܐܪܹ̈ܐ>
    text <ܐܸܬܼܒܲܝܲܢ ܕܡ̇ܢܲܐ ܗ̄ܝܼ ܥܸܠܬܼܵܐ ܕܡ̣ܢ ܫܹܠܝ ܗܲܒܸܿܒܼ ܀>
    text <܃ܪܸܡܙܵܐ ܐܲܣܪܹ݂ܗ ܒܪܸܚܡܲܬܼ ܩܲܪܐܵܐ ܕܬܘܼܒܼ ܢܸܬܼܚܲܟܲܡ>
    text <ܕܡ̇ܐ ܫܵܒܹ̇ܠ ܠܹܗ ܢܸܚܲܫ ܣܲܓܿܝܼ ܘܢܹܐܠܲܦ ܥܸܠܬܹܗ ܀>
    text <܃ܗܵܘ̇ ܦܘܼܩܕܵܢܵܐ ܕܝܲܗ̣̄ܒܹܿܗ ܡܸܢܫܸܠܝ ܘܐܲܣܪܹ݂ܗ ܒܚܘܼܒܹܿܗ>
    text <ܗܦ̣ܲܟ ܘܲܕܠܵܐ ܒܹܗ ܘܝܼܒܸܫ ܡܸܢܹܫܠܝ ܘܐܲܟܼܪܝܼ ܠܩܘܼܒܼܠܹܗ ܀>
    text <܃ܠܫܵܘܒܵܐ ܩܲܫܝܵܐ ܪܡ݂ܲܙ ܦܘܼܩܕܵܢܵܐ ܘܲܢ̣ܫܲܒܼ ܡܸܢܫܹܠܝ>
    text <ܘܝܼܒܸܫ̣ ܩܲܪܬܵܐ ܘܲܚܡܵܘ̣ ܛܲܪ̈ܦܵܘܗܝ ܘܲܢ̣ܬܲܪܘ ܦܹܐܪ̈ܘܗܝ ܀>
    text <܃ܨܸܚܲܬ̤ ܫܸܡܫܵܐ ܒܪܹܫܹܗ ܕܝܵܘܢܵܢ ܥܲܙܝܼܙܵܐܝܼܬܼ>
    text <ܘܥܲܦ̣ ܬܸܢ̈ܚܵܬܼܵܐ ܘܟܸܪܝܲܬ̤ ܢܵܦܫܹܗ ܘܲܫܸܐܠ ܡ̇ܘܬܵܐ ܀>
    text <܃ܠܵܘ ܕܲܥܝܵܕܼܵܐ ܗ̄ܘ̣ ܫܵܘܒܵܐ ܕܲܗܘ̤ܵܐ ܥܲܠ ܟܵܪܘܿܙܵܐ>
    text <ܪܸܡܙܵܐ ܫܲܓܼܪܹܗ ܠܒܲܪ ܡ̣ܢ ܛܲܟܼܣܵܐ ܒܚܲܡܝܼܡܘܼܬܼܵܐ ܀>
    text <܃ܗܵܘ̇ ܦܘܼܩܕܵܢܵܐ ܕܫܲܓܼܫܹܗ ܠܝܲܡܵܐ ܕܠܵܐ ܒܲܥܝܵܕܼܵܐ>
    text <ܗܘ̤ܝܘܼ ܕܫܲܓܼܪܹܗ ܠܨܸܡܚܵܐ ܕܫܸܡܫܵܐ ܠܒܲܪ ܡ̣ܢ ܛܲܟܼܣܵܐ ܀>
    text <܃ܐܲܠܦܹܗ ܒܝܲܡܵܐ ܕܠܵܐ ܢܸܬܼܥܲܣܲܩ ܒܐܘܼܪܚܵܐ ܕܥܲܡܡܹ̈ܐ>
    text <ܘܟܼܵܘܢܹܗ ܒܩܲܪܬܵܐ ܕܠܵܐ ܬܸܟܼܪܸܐ ܠܹܗ ܒܚܲܝܹ̈ܐ ܕܐ̄ܢܵܫܵܐ ܀>
    text <܃ܪܲܒܵܐ ܗܘ̤ܵܐ ܠܹܗ ܫܪܘܿܪܵܐ ܕܩܲܪܐܵܐ ܘܚܲܟܸܿܡ ܢܲܦܫܹܗ>
    text <ܘܐܲܣܪܹ̣̰ܗ ܒܚܘܼܒܵܐ ܠܘܵܬܼ ܚܲܛܵܝܹ̈ܐ ܟܲܕܼ ܠܵܐ ܨܵܒܹ̇ܐ ܀>
    text <܃ܗܘ̤ܵܐ ܬܲܠܡܝܼܕܼܵܐ ܡܠܝܼܠܵܐ ܠܚܲܪܫܵܐ ܢܒܼܝܼܵܐ ܠܩܲܪܬܵܐ>
    text <ܘܝܼܠܸܦ ܣܸܦܪܵܐ ܩܢܹܐ ܒܘܼܝܵܢܵܐ ܡ̣ܢ ܫܲܬܿܝܼܩܵܐ ܀>
    text <ܩ̣ܒܲܥ ܠܹܗ ܫܵܘܒܵܐ ܕܥܲܠ ܗܲܕܵܡ̇ܘ̈ܗܝ ܚܲܫܵܐ ܒܠܸܒܹܿܗ>
    text <ܘܫܲܪܝܼ ܚܵܢܹ̇ܐ ܒܝܲܕܼ ܢܸܣܝܵܢܵܐ ܠܘܵܬܼ ܚܵܘܣܵܢܵܐ ܀>
    text <ܐܲܠܦܸܗ ܐ̄ܪܵܙܵܐ ܕܲܒܼܫܲܬܿܝܼܩܵܐ ܚܘܼܒܵܐ ܘܪ̈ܲܚܡܹܐ܃>
  block
    text <ܘܦܲܫܸܩ ܐܸܢܹܝܢ ܒܝܲܕܼ ܓܸܠܝܵܢܵܐ ܕܠܵܐ ܬܸܟܼܪܸܐ ܠܹܗ ܀>
    text <܃ܠܥܸ݂ܙ ܠܹܗ ܪܸܡܙܵܐ ܒܚܲܕܼ ܒܲܪܬܼ ܩܵܠܵ ܐܲܝܟ ܠܸܫܵܢܹܗ>
    text <ܕܥܲܠ ܡ̇ܢ ܐܲܟܼܪܝܼܬܿ ܥܲܠ ܫܲܬܿܝܼܩܵܐ ܕܗܲܒܸܿܒܼ ܡܸܢܫܹܠܝ ܀>
    text <܃ܠܡܵܢ ܐܲܣܝܼܪ ܐܲܢ̄ܬܿ ܒܚܘܼܒܵܐ ܫܲܠܡܵܐ ܒܲܡܚܲܝܼ̈ܠܵܬܼܵܐ>
    text <ܘܠܵܐ ܩܵܪܹ̇ܒܼ ܐܲܢ̄ܬܿ ܠܲܫܒܼܝܼ̈ܚܵܬܼܵܐ ܕܩܵܢ̇ܝܢ ܐ̄ܢܵܫܵܐ ܀>
    text <܃ܠܡܵܢ ܡܲܚܸܒܼ ܐܲܢ̄ܬܿ ܠܲܕܠܵܐ ܕܝܼܠܵܟ ܘܣܢܹ̇ܝܬܿ ܕܝܼܠܵܟ>
    text <ܘܲܠܡܵܢ ܩܵܨ̇ܦܲܬܿ ܒܚܲܝܹ̈ܐ ܕܐ̄ܢܵܫܵܐ ܐܲܝܟ ܠܵܐ ܐ̄ܢܵܫܵܐ>
    text <܃ܠܡܵܢ ܠܵܐ ܥܵܐ̇ܠܲܬܿ ܒܕܼܝܼܢܵܐ ܟܹܐܢܵܬ ܥܲܡ ܚܘܼܫܵܒܲܝ̈ܟ>
    text <ܘܐܲܢ̄ܬܿ ܒܵܟ ܕܵܐܹ̇ܢ ܥܲܡ ܪܸܥܝܵܢܵܟ ܒܗܵܠܹܝܢ ܕܝܼܠܵܟ ܀>
    text <܃ܐܲܝܟܵܐ ܛܲܒܿܝܼܥ ܝܲܨܪܵܐ ܥܝܼܪܵܐ ܕܦܵܪܘܿܫܼܘܼܬܼܵܟ>
    text <ܕܠܵܐ ܡܲܪܓܸܿܫ ܐܲܢ̄ܬܿ ܒܲܟܼ̈ܢܵܘܵܬܼܵܟ ܐܲܝܟ ܕܲܒܼܕܼܝܼܠܵܟ ܀>
    text <܃ܠܵܟ ܟܸܪܝܲܬ̤ ܠܵܟ ܥܲܠ ܚܘܼܒܵܠܵܐ ܕܩܲܪܐܵܐ ܚܲܪܫܵܐ>
    text <ܟܡܵܐ ܠܝܼ ܬܸܟܼܪܼܐ ܥܲܠ ܡܲܠܵܠܹ̈ܐ ܕܨܝܼܪܝܼܢ ܒܲܩܢܘܿܡܝ ܀>
    text <܃ܠܵܟ ܐܲܥܝܼܩܵܟ ܫܵܘܒܵܐ ܓܲܠܝܵܐ ܒܓܼܘܼܫܡܵܐ ܕܲܠܒܲܪ>
    text <ܠܝܼ ܕܹܝܢ ܫܲܚܩ݂ܲܢܝ ܥܵܘ̣ܠܵܐ ܟܲܣܝܵܐ ܕܚܘܼܒܵܠ ܐ̄ܢܵܫܵܐ ܀>
    text <܃ܐܲܢ̄ܬܿ ܥܲܠ ܫܝܼܛܵܐ ܩܢܹܝܬܿ ܚܵܘܣܵܢܵܐ ܘܚܲܫܵܐ ܪܲܒܵܐ>
    text <ܟܡܵܐ ܕܹܝܢ ܐܸܚܘܼܣ ܥܲܠ ܝܲܩܝܼܪܹ̈ܐ ܕܦܵܢܹ̇ܝܢ ܨܹܐܕܲܝ ܀>
    text <܃ܚܙ̣̱ܝܼ ܪܸܒܿܘܵܬܵܐ ܬܲܪܬܲܥܸܣܪܹ̈ܐ ܕܫܲܒܼܪܹ̈ܐ ܙܥܘܼܪܹ̈ܐ>
    text <ܘܲܡܬܼܘܿܚ ܗܵܘܢܵܟ ܠܘܵܬܼ ܡܸܢܝܵܢܵܐ ܕܟܼܠܹܗ ܀>
    text <܃ܚܘܼܣ ܒܲܪ ܡܲܬܲܝ ܕܠܵܐ ܢܸܬܼܚܲܒܲܠ ܟܲܪܟܼܵܐ ܪܲܒܵܐ>
    text <ܠܝܼ ܐܸܬܿܕܲܡ̇ܐ ܒܝܲܕܼ ܚܵܘܣܵܢܵܐ ܠܘܵܬܼ ܩܲܪ̈ܝܼܒܿܝܼܟ ܀>
    text <܃ܡ̇ܢ ܝܵ̇ܬܲܪ ܐܲܢ̄ܬܿ ܒܚܘܼܒܵܠ ܐܲܬܼܪܵܐ ܕܡ̇ܘܒܸܿܕܼ ܪܘܼܓܼܙܵܐ>
    text <ܠܵܐ ܐ̄ܢܵܫ ܡ̇ܘܕܹܿܐ ܠܲܫܡܵܐ ܕܐܝܼܬܼܘܼܬܼܝ ܒܓܼܵܘ ܕܲܚܝܼܚܵܐ ܀>
    text <܃ܬܪܘܨ ܨܸܒܼܝܵܢܵܐ ܠܢܝܼܫܵܐ ܕܪ̈ܲܚܡܲܝ ܘܲܚܢܲܝ ܠܩܘܼܒܼܠܹܗ>
    text <ܕܡܸܛܠ ܗܵܕܹܐ ܩܪܹܝܬܼܵܟ ܨܹܐܕܲܝ ܕܒܼܝܼ ܬܸܬܿܕܲܡܸܐ ܀>
    text <܃ܕܵܘܩܵܐ ܣܵܡ̇ܬܵܟ ܕܬܲܦܢܸܐ ܨܹܐܕܲܝ ܠܥܲܡܡ̈ܐ ܕܲܛܥ̣ܵܘ>
    text <ܦܪܘܿܣ ܦܸܬܼܓܼܵܡܲܝ̈ܟ ܒܲܕܼܡܘܼܬܼ ܢܸܫ̈ܒܹܿܐ ܠܨܲܝܕܼܵܐ ܕܐ̄ܢܵܫܵܐ ܀>
    text <܃ܡܨܝܼܕܿܬܵܐ ܕܚܘܼܒܵܐ ܥܬܼܝܼܕ ܐ̄ܢܵܐ ܕܐܸܦܪܘܿܣ ܥܲܠ ܟܠ ܥܲܡܡܝܼ̈ܢ>
    text <ܘܪܸܫܡܹ̇ܬܼ ܒܐܝܼܕܲܝ̈ܟ ܦܘܼܪܩܵܢ ܟܠܵܐ ܒܝܲܕܼ ܢܝܼܢܘܵܝܹ̈ܐ ܀>
    text <܃ܠܐܲܪܒܲܥܦܸܢ̈ܝܵܢ ܡ̇ܬܼܿܚ ܐ̄ܢܵܐ ܠܵܗ̇ ܠܸܣܓܼܕܲܬܼ ܡ̇ܪܘܼܬܼܝ>
    text <ܘܗܵܐ ܚܵܘܝܼܬܵܗ̇ ܒܝܲܕܼ ܣܘܼܥܪ̈ܵܢܹܐ ܠܢܝܼܢܘܹܐ ܕܲܦܢܵܬ̤ ܀>
    text <܃ܚܲܝܕܼ ܡ̣ܢ ܓܸܢܣܵܟ ܥܬܼܝܼܕܼ ܐ̄ܢܵܐ ܕܐܹܣܝܼܡ ܐܲܝܟ ܪܲܒܿܚܲܝܠܵܐ>
    text <ܘܗܵܐ ܒܲܕܸܿܩܬܵܗ̇ ܠܙܵܟܼܘܼܬܼܝ ܕܲܥܠܵܘܗܝ ܒܝܲܕܼ ܢܸܨܚܵܢܲܝ̈ܟ ܀>
    text <܃ܒܝܲܕܼ ܒܲܪܢܵܫܵܐ ܡܲܦܢܹܐ ܐ̄ܢܵܐ ܟܠ ܠܘܵܬܼ ܗܲܝܡܵܢܘܼܬܼܝ>
    text <ܒܛܘܼܦܣܵܐ ܕܝܼܠܹܗ ܩܪܹܝܬܼ ܢܝܼܢܘܵܝܹ̈ܐ ܠܟܼܪܘܿܙܘܼܬܼܵܐ ܀>
  block
    text <܃ܠܥܲܡܡܹ̈ܐ ܘܥܲܡܵܐ ܡܟܲܢܸܫ ܠܲܚܕܼܵܐ ܒܚܘܼܒܵܐ ܕܲܠܘܵܬܼܝ>
    text <ܘܕܸܪܫ̇ܬܼ ܐܘܼܪܚܵܐ ܩܕܼܵܡ ܡܹܐܬܼܝܼܬܹܗ ܒܐܘܼܪܚܵܐ ܕܐܵܬܼܘܿܪ ܀>
    text <܃ܒܹܗ ܫܵܪܹܐ ܐ̄ܢܵܐ ܣܝܵܓܼ ܢܵܡܘܿܣܵܐ ܕܒܲܐܦܲܝ̈ ܥܲܡܡܹ̈ܐ>
    text <ܒܗܵܕܹܐ ܬܸܢܘܲܝ ܩܪܹܝܬܼ ܫܲܕܲܪܬܵܟ ܠܒܹܝܬܼ ܢܘܼܟܼܪ̈ܵܝܹܐ ܀>
    text <܃ܒܲܝܐܹܗ ܟܲܣܝܵܐ ܐ̄ܪܵܙܵܢܵܐܝܼܬܼ ܠܒܲܪ ܥܸܒܼܪ̈ܵܝܹܐ>
    text <ܕܠܵܐ ܬܸܟܼܪܸܐ ܠܹܗ ܒܦܘܼܢܵܝ ܥܲܡܡܹ̈ܐ ܕܲܚ̣ܝܵܘ ܒܐܝܼܕܼܵܘ̈ܗܝ ܀>
    text <܃ܐܲܠܦܹܗ ܒܕܝܼܠܹܗ ܕܢܸܪܚܲܡ ܕܝܼܠܹܗ ܐܲܝܟ ܦܵܪܘܿܫܵܐ>
    text <ܘܒܲܕܸܿܩ ܒܐܝܼܕܹܗ ܦܘܼܪܩܵܢ ܥܲܡܡܹ̈ܐ ܕܲܟܼܣܸܐ ܒܥܲܡܵܐ ܀>
    text <܃ܚܵܘܝܹܗ ܒܐܘܼܪܚܵܐ ܚܕܲܬܵܐ ܕܟܼܵܪܘܙܘܼܬܼܵܐ>
    text <ܘܲܕܼܪܲܫ ܒܐܝܼܕܹܗ ܫܒܼܝܼܠܵܐ ܕܫܲܝܢܵܐ ܠܘܲܥܕܵܐ ܕܚܲܝܹ̈ܐ ܀>
    text <܃ܒܗܵܕܹܐ ܬܸܢܘܲܝ ܡܲܬ̣ܚܹܗ ܠܪܲܗܛܵܐ ܕܲܢܒܼܝܼܘܼܬܼܵܐ>
    text <ܘܬܲܚܡܹܗ ܒܥܲܡܵܐ ܘܐܲܦܩܹܗ ܠܥܲܡܡܹ̈ܐ ܒܝܲܕܼ ܒܲܪ ܡܲܬܲܝ ܀>
    text <܃ܠܘܵܬܼ ܫܘܼܠܵܡܵܐ ܕܟܼܵܪܘܿܙܘܼܬܹܗ ܚܵܐܲܪ ܗ̄ܘ̣ܵܐ ܟܠ>
    text <ܘܚܵܘܝܹܗ ܒܐܝܼܕܹܗ ܠܨܲܠܡܵܐ ܦܲܐܝܵܐ ܕܲܟܼܣܸܐ ܒܐ̄ܪܵܙܵܐ ܀>
    text <܃ܒܪܝܼܟ ܕܲܪܫܲܡ̣ ܠܲܢ ܒܝܲܕܼ ܒܲܪ ܡܲܬܲܝ ܦܘܼܢܵܝ ܚܲܝܲܝ̈ܢ>
    text <ܬܵܘܕܿܝܼ ܠܟܲܣܝܵܐ ܕܲܓ̣ܠܵܐ ܒܕܝܼܠܲܢ ܥܲܠ ܟܲܣܝܘܼܬܹܗ ܀>
text <ܥܠ ܟܝܢܐ ܐܢܫܝܐ>
  block
    text <ܥܠ ܟܝܢܐ ܐܢܫܝܐ>
  block
    text <ܡܐ ܡܪܐ ܫܬܥܣܝܪܝܐ>
    text <ܘܡܸܬܼܐܡܲܪ ܒܨܵܘܡܵܐ ܘܲܒܼܒܼܵܥܘܼܬܼܵܐ>
    text <ܥܘܼܢܵܝܵܐ>
    text <ܡܵܪܲܢ ܒܪ̈ܲܚܡܲܝܟ ܦܢܝܼ ܥܲܠ ܥܲܒܼ̈ܕܲܝܟ܃ ܘܩܲܒܸܿܠ>
    text <ܨܠܘܿܬܲܢ ܘܗܲܒܼ ܫܸܐ̈ܠܬܲܢ܁>
  block
    text <܃ܐܹܝܠ ܐܲܠܵܗܵܐ ܫܡܲܥ ܒܵܥܘܼܬܲܢ ܕܲܫܡܝܼܥܵܐ ܠܵܟ>
    text <ܘܦܲܢܵܐ ܒܪ̈ܲܚܡܲܝܟ ܫܸܐܠܲܬܼ ܢܲܦܫܲܢ ܕܲܡܦܵܣܲܬܿ ܒܵܗ̇ ܀>
    text <܃ܫܦܝܼܥ ܒܲܚܢܵܢܹܗ ܚܵܘܵܐ ܚܘܼܒܵܟ ܐܲܝܟ ܕܲܡܥܵܕܼ ܐܲܢ̄ܬܿ>
    text <ܕܠܵܐ ܢܲܗܸܠ ܒܹܗ ܣܵܢ̇ܐܵܐ ܕܐ̄ܢܵܫܵܐ ܒܲܥܒܼܵܕܼ ܐܝܼܕܲܝ̈ܟ ܀>
    text <܃ܥܬܿܝܼܪ ܡ̣ܢ ܟܠ ܦܬܲܚ ܒܹܝܬܼ ܓܲܙܵܟ ܠܲܣܢܝܼܩܘܼܬܲܢ>
    text <ܕܠܵܐ ܢܸܬܼܡܲܣܟܲܢ ܘܢܵܘܓܲܪ ܢܲܦܫܲܢ ܥܲܡ ܢܵܟܼܘܿܠܵܐ ܀>
    text <܃ܓܲܢܒܵܪ ܥܵܠܡܹ̈ܐ ܣܡܘܿܟ ܬܘܼܩܵܢܵܟ ܒܬܼܘܼܩܦܵܐ ܕܚܲܝܠܵܟ>
    text <ܕܗܵܐ ܡܸܙܕܲܥܙܲܥ ܡ̣ܢ ܩܲܫܝܘܼܬܼܵܐ ܕܚܲܫܹ̈ܐ ܘܫܹܐܕܹ̈ܐ ܀>
    text <܃ܐܝܼܬܼܝܵܐ ܕܲܡܠܹܝܢ ܫܡܲܝܵܐ ܘܐܲܪܥܵܐ ܡ̣ܢ ܐܝܼܬܼܘܼܬܹܗ>
    text <ܡܠܝܼܢ ܨܸܒܼܝܵܢܵܟ ܘܢܸܬܼܩܲܕܲܫ ܒܲܢ ܫܡܵܟ ܩܲܕܲܝܼܫܵܐ ܀>
    text <܃ܓܢܝܼܙ ܒܲܟܼܝܵܢܹܗ ܡ̣ܢ ܪ̈ܘܼܚܵܢܹܐ ܘܡ̣ܢ ܦܲܓܼܪܵܢܹܐ>
    text <ܓܠܝܼ ܒܲܢ ܚܲܝܠܵܟ ܘܚܵܘܵܐ ܥܘܼܬܼܪܵܐ ܕܒܲܣܝܼܡܘܼܬܼܵܟ ܀>
    text <܃ܡܲܬܼܩܸܢ ܟܠܵܐ ܕܲܒܼܪ̣ܵܐ ܒܪܝܼܬܼܵܐ ܡ̣ܢ ܠܵܐ ܡܸܕܸܿܡ>
    text <ܚܘܼܣ ܥܲܠ ܥܲܡܠܵܟ ܕܠܵܐ ܢܸܬܼܚܲܒܲܠ ܒܥܸܠܲܬܼ ܥܵܘ̣ܠܲܢ ܀>
    text <܃ܙܵܐܹ̇ܢ ܡܲܓܵܢ ܘܡܲܚܸܐ ܒܛܲܝܒܿܘܼ ܡܠܝܼܠܹ̈ܐ ܘܚܲܪ̈ܫܹܐ>
    text <ܦܫܘܿܛ ܝܲܡܝܼܢܵܟ ܘܣܲܒܲܥ ܢܲܦܫܲܢ ܡ̣ܢ ܡ̇ܘܗܲܒܼܬܼܵܟ ܀>
    text <ܠܵܐ ܚܲܣܝܼܪܵܐ ܕܡ̣ܢ ܡܲܠܝܘܼܬܹܗ ܡܠܹܝܢ ܬܘܼܩܵܢܵܘ̈ܗܝ܃>
  block
    text <܃ܦܬܲܚ ܠܲܦܝܵܣܲܢ ܬܪܲܥ ܨܸܒܼܝܵܢܵܟ ܕܐܲܚܝܼܕܼ ܒܐܲܦܲܝ̈ܢ>
    text <܃ܓܡܝܼܪ ܒܐܝܼܬܼܘܼܬܹܗ ܘܠܲܝܬܿ ܫܘܼܪܵܝܵܐ ܠܐܲܡܝܼܢܘܼܬܹܗ>
    text <ܓܡܘܿܪ ܒܲܥܒܼܵܕܼܵܐ ܫܘܼܕܵܝ ܡܸܠܲܝ̈ܟ ܕܲܠܘܵܬܼ ܓܸܢܣܲܢ ܀>
    text <܃ܨܵܐܲܪ ܬܹܒܹܝܠ ܒܣܲܡܵܐ ܕܚܘܼܒܹܿܗ ܕܠܵܐ ܡܸܬܼܦܲܟܲܗ>
    text <ܡܪܘܿܩ ܨܵܐܘܼܬܼܵܐ ܕܠܵܐ ܝܼܕܲܥܬܼܵܐ ܡ̣ܢ ܨܘܼܪ̈ܵܬܲܢ ܀>
    text <܃ܡܪܲܟܸܿܒܼ ܓܘܼܫܡܹ̈ܐ ܘܢܵܦܲܚ̇ ܢܲܦܫܵܐ ܒܓܼܵܘ ܗܲܕܵܡܹ̈ܐ>
    text <ܫܲܪܲܪ ܝܲܨܪܲܢ ܕܠܵܐ ܢܸܬܼܪܲܦܸܐ ܩܕܼܵܡ ܚܘܼ̈ܬܼܚܵܬܹܐ ܀>
    text <܃ܡܝܲܩܲܪ ܐ̄ܢܵܫܵܐ ܝܲܬܿܝܼܪ ܡ̣ܢ ܟܠ ܡܸܛܠ ܚܘܼܒܹܿܗ>
    text <ܚܘܼܣ ܥܲܠ ܨܲܠܡܵܐ ܕܝܲܩܝܼܪܘܼܬܼܵܟ ܕܠܵܐ ܢܸܨܛܲܥܲܪ ܀>
    text <܃ܒܸܫܡ ܐܝܼܬܼܘܼܬܼܵܟ ܕܠܵܐ ܪܘܼܟܵܒܼܵܐ ܩ̣ܬܲܝܬܿ ܪܘܼܟܵܒܲܢ>
    text <ܠܵܐ ܢܸܬܼܦܲܟܲܗ ܫܡܵܟ ܝܲܩܝܼܪܵܐ ܒܦܲܟܿܝܼܗܘܼܬܲܢ ܀>
    text <܃ܒܲܢ ܚܵܘܝܼܬܵܝܗܝ ܠܚܘܼܒܵܟ ܪܲܒܵܐ ܨܹܝܕܼ ܬܘܼܩܵܢܲܝ̈ܟ>
    text <ܠܵܐ ܬܚܵܘܸܐ ܒܲܢ ܐܵܬܼܵܐ ܕܪܘܼܓܼܙܵܐ ܠܲܥܒܼܵܕܼ ܐܝܼܕܲܝ̈ܟ ܀>
    text <܃ܒܲܢ ܣܲܝܸܟܼܬܵܝܗܝ ܠܲܫܡܵܐ ܪܲܒܵܐ ܕܐܘܼܡܵܢܘܼܬܼܵܟ>
    text <ܘܲܒܼܪܘܼܟܵܒܼܵܢ ܚܒ݂ܲܫܬܿ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܀>
    text <܃ܒܲܢ ܪܲܟܸܿܒܼܬܵܝܗܝ ܠܪܵܘܡ̇ܐ ܘܥܘܼܡܩܵܐ ܐܲܝܟ ܚܲܕܼ ܓܘܼܫܡܵܐ>
    text <ܚܲܪ̈ܫܹܐ ܒܦܲܓܼܪܲܢ ܡܠܝܼܠܹ̈ܐ ܒܢܲܦܫܲܢ ܬܲܗܪܵܐ ܪܲܒܵܐ ܀>
    text <܃ܠܵܐ ܡ̇ܪܝ ܬܸܫܪܹܝܘܗܝ ܠܗܵܢ ܪܘܼܟܵܒܼܵܐ ܕܪܲܟܸܿܒܼ ܚܘܼܒܵܟ>
    text <ܘܠܵܐ ܢܸܬܼܪܲܦܸܐ ܚܙܵܩܵܐ ܪܲܒܵܐ ܕܚܲܝܸܨ ܪܸܡܙܵܟ ܀>
    text <܃ܒܗܵܢ ܪܘܼܟܵܒܼܵܐ ܚܵܪܲܬ̤ ܡܸܠܲܬܼܝ ܡܚܝܼܠܲܬܼ ܚܲܝܠܵܐ>
    text <ܘܲܒܼܥܵܬ̤ ܕܬܸܪܕܹܿܐ ܒܐܘܼܪܚܵܐ ܕܡܸܠܹ̈ܐ ܕܐܲܣܝܼܪ̈ܵܢ ܒܹܗ ܀>
    text <܃ܒܗܵܢ ܐܲܣܵܪܵܐ ܐܲܩܸܬܼ ܪܸܥܝܵܢܝ ܒܨܝܼܪ ܒܘܼܝܵܢܵܐ>
    text <ܘܲܬܼܗܲܪ ܣܲܓܿܝܼ ܒܐܘܼܡ̇ܢܘܼܬܼܵܐ ܕܪܸܡܙܵܐ ܕܐܲܣܪܹ݂ܗ ܀>
    text <܃ܒܗܵܢ ܬܘܼܩܵܢܵܐ ܦܗܵܘ̣ ܚܘܼܫܵܒܲܝ̈ ܟܲܪ̈ܝܲܝ ܪܲܗܛܵܐ>
    text <ܘܥܲܬܸܿܕܘ ܡܸܠܹ̈ܐ ܕܢܸܒܼܢܘܿܢ ܫܲܪܒܵܐ ܩܕܼܵܡ ܫܵܡܘܿܥܹ̈ܐ ܀>
    text <܃ܒܗܵܢܵܐ ܣܲܒܼܪܵܐ ܚܸܙܩܲܬ̤ ܡܸܠܬܼܝ ܒܵܬܲܪ ܡܸܠܹ̈ܐ>
    text <ܕܐܸܦܘܿܩ ܐܲܝܬܸܿܐ ܣܒܲܪܬܼܵܐ ܕܲܫܡܵܟ ܠܲܥܒܼܵܕܼ ܐܝܼܕܲܝ̈ܟ ܀>
    text <܃ܒܗܵܕܹܐ ܬܸܢܘܲܝ ܪܕܹܝܬܼ ܒܹܝܬܼ ܚܘܼܩܹ̈ܐ ܕܲܟܼܬܼܝܼ̈ܒܼܵܬܼܵܐ>
    text <ܕܐܲܗܓܸܿܐ ܠܐ̄ܢܵܫܵܐ ܒܫܲܪܒܵܐ ܪܲܒܵܐ ܕܒܼܵܪܘܿܝܘܼܬܼܵܟ ܀>
    text <܃ܒܗܵܢ ܐܸܣܟܹܿܡܵܐ ܨܵܪܬܼ ܡܸܠܹ̈ܐ ܒܩܲܢܝܵܐ ܕܠܸܫܢܝ>
    text <ܕܲܢܚܘܼܪ ܟܠܢܵܫ ܒܨܲܠܡܵܐ ܦܲܐܝܵܐ ܕܥܵܒܼܘܿܕܼܘܼܬܼܵܟ ܀>
    text <ܨܠܸܡ ܬܘܼܩܵܢܵܟ ܚܙ̇ܝܬܼ ܕܲܡܨܲܝܲܬܼ ܚܲܟܿܝܼܡܵܐܝܼܬܼ܃>
  block
    text <ܘܲܒܼܥܹ̇ܝܬܼ ܕܐܸܕܼܠܸܐ ܠܦܲܐܝܘܼܬܼ ܫܘܼܦܪܹܗ ܩܕܼܵܡ ܚܲܙܵܝܹ̈ܐ ܀>
    text <܃ܒܲܨܠܸܡ ܨܲܠܡܲܢ ܚܙܹ̇ܝܬܼ ܕܐܲܣܝܼܪܵܐ ܒܪܝܼܬܼܵܐ ܟܠܵܗ̇>
    text <ܘܲܩܪܹܝܬܼ ܐ̄ܢܵܫܵܐ ܕܢܹܐܬܼܘܿܢ ܢܸܚܙܘܿܢ ܟܠ ܒܲܟܼܝܵܢܲܢ ܀>
    text <܃ܟܝܵܢܵܐ ܢܲܓܼܕܲܢܝ ܕܐܸܚܙܸܐ ܟܝܵܢܹ̈ܐ ܕܐܲܣܝܼܪܝܼܢ ܒܹܗ>
    text <ܕܐܲܝܟܲܢ ܘܲܟܼܡܵܐ ܣܦ݂ܲܩ ܚܲܠܵܫܵܐ ܕܢܹܐܚܘܿܪ ܟܠܵܐ ܀>
    text <܃ܒܹܗ ܒܲܟܼܝܵܢܲܢ ܚܙܹ̇ܝܬܼ ܚܸܟܼ̈ܡܵܬܼܵܐ ܕܐܲܠܵܗܘܼܬܼܵܟ>
    text <ܘܲܪܢܹ̇ܝܬܼ ܕܐܝܼܕ ܗ̄ܘ̣ ܣܲܒܼܪܵܐ ܠܐ̄ܢܵܫܵܐ ܟܡܵܐ ܐܸܢ ܚܲܛܵܝ ܀>
    text <܃ܫܸܡ ܐܝܼܬܼܘܼܬܼܵܟ ܚܙܹ̇ܝܬܼ ܕܲܫܪܹܐ ܒܹܗ ܐܲܝܟ ܕܲܒܼܢܵܘܣܵܐ>
    text <ܘܐܲܚܕܲܢܝ ܬܲܗܪܵܐ ܕܐܲܝܟܲܢ ܣܵܦܹ̇ܩ ܫܝܼܛܵܐ ܠܟܲܣܝܵܐ ܀>
    text <܃ܫܝܼܛ ܗ̄ܘ̣ ܣܲܓܿܝܼ ܘܐܲܢ̄ܬܿ ܝܲܩܲܪܬܵܝܗܝ ܕܠܵܐ ܡܘܼܫ̈ܚܵܬܼܵܐ>
    text <ܘܡܲܢ ܠܵܐ ܢܸܬܼܗܲܪ ܕܲܠܫܝܼܛܘܼܬܹܗ ܓ̣ܒܲܝܬܿ ܛܵܒܼ ܡ̣ܢ ܟܠ ܀>
    text <܃ܘܐܸܢܗܘ̤ ܕܚܘܼܒܵܟ ܓ̣ܒܼܵܝܗܝ ܡ̣ܢ ܟܠܵܐ ܘܲܩܪ̣ܵܝܗܝ ܒܲܫܡܹܗ>
    text <ܡ̇ܟܹܝܢ ܢܲܫܲܪ ܕܠܵܐ ܡܲܣܠܸܐ ܐܲܢ̄ܬܿ ܓܒܼܝܼܬܼܵܐ ܕܲܓܼܒܲܝܬܿ ܀>
    text <܃ܐܸܢ ܡ̇ܪܘܼܬܼܵܟ ܥܒܲܕܼܬܹܗ ܡܪܵܐ ܥܲܠ ܟܠ ܕܲܗܘ̤ܵܐ>
    text <ܡܲܢ ܠܵܐ ܢܸܟܼܕܿܘܿܢ ܢܲܦܫܹܗ ܒܢܝܼܪܵܐ ܕܦܘܼܠܚܵܢ ܚܲܝܵܘ̈ܗܝ ܀>
    text <܃ܐܸܢ ܝܼܕܲܥܬܼܵܟ ܩܪܵܬ̤ ܘܩܲܪܸܒܼܬܹܗ ܠܕܲܪܓܼܵܐ ܪܵܡ̇ܐ>
    text <ܡܲܢ ܠܵܐ ܢܵܘܕܹܿܐ ܕܫܲܪܝܼܪ ܕܲܪܓܹܗ ܘܫܸܡ ܫܘܼܠܛܵܢܹܗ ܀>
    text <܃ܐܸܢ ܟܲܣܝܘܼܬܼܵܟ ܓ̣ܠܲܝܬܿ ܠܲܥܒܼܵܕܲܝ̈ܟ ܒܝܲܕ ܓܲܠܝܘܼܬܹܗ>
    text <ܡܲܢ ܠܵܐ ܢܸܟܼܢܘܿܫ ܚܝܵܪܹܗ ܡ̣ܢ ܟܠ ܨܹܝܕܼ ܪܘܼܟܵܒܹܗ ܀>
    text <܃ܐܸܢ ܒܹܗ ܒܲܕܿܩܬܿ ܐ̄ܪܵܙܵܐ ܪܲܒܵܐ ܕܲܒܼܪܵܐ ܘܪܘܼܚܵܐ>
    text <ܡܲܢ ܠܵܐ ܢܸܩܪܘܿܒܼ ܨܼܝܕ ܚܸܟܼܡܵܬܼ̈ܐ ܕܟܲܣ̈ܝܵܢ ܒܲܫܡܹܗ ܀>
    text <܃ܐܸܢ ܒܹܗ ܚܵܘܝܼܬܿ ܒܲܣܝܼܡܘܼܬܼܵܟ ܠܥܝܼܪܹ̈ܐ ܘܐ̄ܢܵܫܵܐ>
    text <ܡܲܢ ܠܵܐ ܢܹܐܚܘܿܒܼ ܓܵܘܣܵܐ ܒܦܲܓܼܪܹܗ ܕܲܢܦܝܼܣ ܚܠܵܦܵܘܗܝ ܀>
    text <܃ܐܸܢ ܗܘ̤ ܕܡܸܠܬܼܵܐ ܝܲܠܕܵܐ ܕܡܸܢܵܟ ܥܡ݂ܲܪ ܒܹܗ ܒܚܘܼܒܵܐ>
    text <ܡܲܢ ܠܵܐ ܢܸܩܪ݂ܝܘܗܝ ܐܲܚܝܼܕܼ ܣܵܟܼܵܐ ܕܪܵܘܡ̇ܐ ܘܥܘܼܡܩܵܐ ܀>
    text <܃ܐܸܢ ܒܹܗ ܫܲܡܠܝܼܬܿ ܣܵܥܘܿܪܘܼܬܼܵܐ ܕܲܚܠܵܦ ܟܠܵܐ>
    text <ܡܲܢ ܠܵܐ ܢܹܐܚܘܿܕܼ ܒܣܵܥܘܿܪܘܼܬܹܗ ܕܠܵܐ ܩܘܼܛܵܥܵܐ ܀>
    text <܃ܐܸܢ ܒܹܗ ܥܬܼܝܼܕܼ ܐܲܢ̄ܬܿ ܕܲܬܿܕܼܘܼܢ ܐܲܪܥܵܐ ܒܫܘܼܠܵܡ ܙܲܒܼܢܹ̈ܐ>
    text <ܡܲܢ ܠܵܐ ܢܸܕܚܲܠ ܡ̣ܢ ܒܘܼܚܪܵܢܵܐ ܕܗܵܘܹ̇ܐ ܒܐܝܼܕܼܵܘ̈ܗܝ ܀>
    text <܃ܘܐܸܢ ܒܹܗ ܝܵܗ̇ܒܲܬܿ ܛܘܼܒܹ̈ܐ ܠܛܵܒܹ̈ܐ ܘܢܸܓܼ̈ܕܹܿܐ ܠܒܼܝܼܫܹ̈ܐ>
    text <ܡܲܢ ܠܵܐ ܢܦܝܼܣܵܟ ܕܬܼܗܘܸܐ ܣܢܹܐܓܼܪܵܐ ܚܠܵܦ ܚܵܘ̈ܒܵܬܹܗ ܀>
    text <ܘܐܸܢ ܗܘ̤ ܕܫܲܠܝܼܛ ܥܲܠ ܗܵܢ ܥܵܠܡܵܐ ܘܥܲܠ ܗܵܘ̇ ܕܲܥܬܼܝܼܕܼ܃>
  block
    text <ܡܲܢ ܠܵܐ ܢܗܲܝܡܸܢ ܕܲܬܼܪܲܝܵܢܵܐ ܗ̄ܘ̣ ܕܐܲܠܵܗܘܼܬܼܵܐ ܀>
    text <܃ܠܗܵܠܹܝܢ ܕܲܪ̈ܓܹܐ ܚܙܹ̇ܝܬܼ ܕܐܸܬܼܥܲܠܝܼ ܟܝܵܢܲܢ ܫܝܼܛܵܐ>
    text <ܘܓܲܪܓܲܢܝ ܪܸܥܝܵܢܝ ܕܐܸܪܕܹܿܐ ܒܡܸܠܹ̈ܐ ܠܘܵܬܼ ܫܝܼܛܘܼܬܹܗ ܀>
    text <܃ܪܲܒܿܘܼܬܼ ܕܲܪܓܹܗ ܥܨ̣ܵܬܲܢܝ ܕܐܲܡ̣ܪܲܚ ܠܒܲܪ ܡ̣ܢ ܛܲܟܼܣܵܐ>
    text <ܘܐܸܚܙܘܿܩ ܒܐܘܼܪܚܵܐ ܕܪܲܒܵܐ ܒܨܵܬܼܵܗ̇ ܡ̣ܢ ܦܸܬܼܓܼܵܡܲܝ̈ ܀>
    text <܃ܨܹܝܕ ܟܲܣܝܘܼܬܼܵܟ ܕܲܒܼܓܲܠܝܘܼܬܹܗ ܒܥܹ̇ܝܬܼ ܕܐܸܬܼܩܲܪܲܒܼ>
    text <ܦܫܘܿܛ ܠܝܼ ܐܝܼܕܼܵܟ ܐܲܝܟ ܕܲܠܫܸܡܥܘܿܢ ܕܐܸܩܪܘܿܒܼ ܘܐܲܦܝܼܣ ܀>
    text <܃ܠܝܲܡܵܐ ܕܡܸܠܹ̈ܐ ܕܲܚܠܵܦ ܚܲܝܲܝ̈ܢ ܢ̣ܚܸܬܼܘ ܚܘܼܫܵܒܲܝ̈>
    text <ܢܕܲܠܹܝܢܝ ܪܸܡܙܵܟ ܕܠܵܐ ܐܸܬܿܛܲܒܲܥ ܒܲܕܼܠܵܐ ܦܲܐ̈ܝܵܢ ܀>
    text <܃ܕܐܲܦܝܼܣ ܩܸܪܒܹܿܬܼ ܚܠܵܦ ܣܘܼܥܪ݁ܵܢܹܐ ܕܝܼܠܝ ܘܲܕܼܚܲܒܼܪܲܝ>
    text <ܚܲܝܸܠ ܙܵܘܥܲܝ̈ ܕܠܵܐ ܢܸܬܼܪܲܦܘܿܢ ܥܲܕܼ ܡܸܫܬܲܡܥܝܼܢ ܀>
    text <܃ܒܲܬܼܪܲܥ ܪ̈ܲܚܡܲܝܟ ܢܵܩܹ̇ܫ ܨܸܒܼܝܵܢܝ ܨܵܒܹ̇ܐ ܒܚܲܝܲܝܢ>
    text <ܦܬܲܚܠܲܢ ܕܢܸܥܘܿܠ ܘܢܸܣܲܒܼ ܙܸܕܩܵܐ ܐܲܝܟ ܡܸܣܟܹܿܢܹ̈ܐ ܀>
    text <܃ܡܸܣܟܹܿܝܢ ܘܲܨܪܝܼܟ ܓܸܢܣܲܢ ܫܝܼܛܵܐ ܡ̣ܢ ܟܠ ܛܵܒܼ̈ܢ>
    text <ܣܡܘܿܟ ܫܝܼܛܘܼܬܹܗ ܒܢܸܬܼܪܵܐ ܙܥܘܿܪܵܐ ܕܡ̣ܢ ܡ̇ܘܗܲܒܼܬܼܵܟ ܀>
    text <܃ܡܚܝܼܠ ܗ̄ܘ̣ ܣܲܓܿܝܼ ܕܲܢܟܲܢܸܫ ܠܹܗ ܡ̇ܙܘܿܢ ܙܲܒܼܢܵܐ>
    text <ܘܠܵܐ ܡܨܸܐ ܕܢܸܦܠܘܿܚ ܐܲܪܥܵܐ ܒܚܲܝܠܹܗ ܒܸܠܥܵܕܼ ܚܲܝܠܵܟ ܀>
    text <܃ܩܸܢܛܵܐ ܪܲܒܵܐ ܡܠܸܐ ܦܘܼܠܚܵܢܹܗ ܟܡܵܐ ܐܸܢ ܦܵܠܲܚ̇>
    text <ܘܠܲܝܬܿ ܬܘܼܟܼܠܵܢܵܐ ܥܲܠ ܡ̇ܙܘܿܢܹܗ ܟܡܵܐ ܐܸܢ ܣܲܓܿܝܼ ܀>
    text <܃ܚܲܫܹ̈ܐ ܘܟܹܐܒܹ̈ܐ ܠܘܹܝܢ ܠܲܬܼܥܵܫܹܗ ܩܲܝܛܵܐ ܘܣܲܬܼܘܵܐ>
    text <ܘܟܼܠ ܢܸܟܼܝܵܢܝܼ̈ܢ ܐܲܡܝܼܢܝܼܢ ܠܹܗ ܠܹܗ ܘܲܠܕܝܼܠܹܗ ܀>
    text <܃ܣܲܓܿܝܼ ܥܲܡܠܹܗ ܘܲܙܥܘܿܪ ܐܲܓܼܪܵܐ ܕܡܸܬܼܦܲܢܹܐ ܠܹܗ>
    text <ܘܪܲܒܵܐ ܗ̄ܝܼ ܠܸܐܘܬܹܗ ܘܫܝܼܛ ܘܲܡܙܲܠܗܲܙ ܡ̇ܙܘܿܢ ܚܲܝܵܘ̈ܗܝ ܀>
    text <܃ܙܵܪܲܥ ܣܲܓܿܝܼ ܘܚܵܡܹ̇ܠ ܩܲܠܝܼܠ ܡ݂ܢ ܣܲܓܿܝܼ̈ܐܹܐ>
    text <ܡܛܲܪܲܦ ܘܲܫܚܝܼܩ ܘܥܲܕܼ ܡܸܬܼܒܲܣܲܡ ܒܲܠܥܹܗ ܡ̇ܘܬܵܐ ܀>
    text <܃ܒܩܸܢܛܵܐ ܙܵܪܲܥ ܘܲܒܼܣܘܼܪܵܕܼܵܐ ܡܟܲܢܸܫ ܦܹܐܪܹ̈ܐ>
    text <ܘܠܵܐ ܬܟܼܝܼܠ ܠܸܒܹ̇ܗ ܕܚܵ̇ܕܹܐ ܒܥܲܡܠܹܗ ܘܲܒܼܟܼܘܼܢܵܫܹܗ ܀>
    text <܃ܫܵܕܹ̇ܐ ܠܲܚܡܹܗ ܒܐܲܦܲܝ̈ ܚܲܩܠܵܐ ܕܢܸܬܼܦܲܢܹܐ ܠܹܗ>
    text <ܘܩܲܢܝܼܛ ܘܲܡܥܵܩ ܕܕܲܠܡܵܐ ܢܹܐܒܲܕܼ ܘܢܵܘܦܘܿܢ ܚܲܝܵܘ̈ܗܝ ܀>
    text <܃ܦܵܠܲܚ̇ ܐܲܪܥܵܐ ܘܪܵܢܹ̇ܐ ܕܕܲܠܡܵܐ ܬܟܼܘܼܡ ܥܲܠ ܦܹܐܪܹ̈ܐ>
    text <ܘܚܵܙܹ̇ܩ ܒܐܘܼܪܚܵܐ ܘܝܵܬܹ̇ܒܼ ܡ̇ܘܬܵܐ ܘܲܡܣܲܟܸܿܐ ܠܹܗ ܀>
  block
    text <܃ܐܲܝܟ ܝܵܠܕܲܬܵܐ ܡܣܲܟܸܿܐ ܠܦܹܐܪܹ̈ܐ ܐܲܝܟ ܕܠܥܘܸܠܵܐ>
    text <ܘܚܸܒܼܠܹ̈ܐ ܕܡ̇ܘܬܵܐ ܡܵܚܹ̇ܝܢ ܟܠܫܵܥ ܠܦܵܪܘܿܫܘܼܬܹܗ ܀>
    text <܃ܩܪܵܒܼܵܐ ܪܲܒܵܐ ܙܩܝܼܦ ܒܟܼܠܥܸܕܵܢ ܠܘܼܩܒܲܠ ܝܲܨܪܹܗ>
    text <ܘܐܸܢ ܢ̣ܵܡ ܘܲܕܡܸܟ ܥܲܠ̣ܘ ܚܘܼ̈ܬܼܚܵܬܹܐ ܘܒܲܙܘ ܚܹܐܪܘܼܬܹܗ ܀>
    text <܃ܒܲܬܼܪܹܝܢ ܩܹܐܪ̈ܣܝܼܢ ܪܡܸܐ ܚܲܠܵܫܵܐ ܕܒܼܝܼܫ ܚܲܕܼ ܡ̣ܢ ܚܲܕܼ>
    text <ܒܚܲܫܲܝ̈ ܦܲܓܼܪܹܗ ܘܡ̇ܙܘܿܢ ܚܲܝܵܘ̈ܗܝ ܢܸܓܼ̈ܕܹܿܐ ܥܦܝܼܦܹ̈ܐ ܀>
    text <܃ܐܲܝܟ ܕܲܒܼܥܲܪ̈ܩܹܐ ܡܢܲܓܸܿܕ ܗܘ̤ ܠܹܗ ܒܐܝܼܕܼܵܐ ܕܝܲܨܪܹܗ>
    text <ܘܠܲܝܬܿ ܒܹܗ ܕܘܼܟܿܬܼܵܐ ܕܠܵܐ ܫܘܼܠܵܡܵܐ ܕܚܲܫܹ̈ܐ ܡܲܠܝܵܐ ܀>
    text <܃ܚܲܫܝܼܫ ܘܲܡܥܵܩ ܠܘܼܩܒܲܠ ܚܲܫܘ̈ܗܝ ܘܠܘܼܩܒܲܠ ܥܲܡܠܵܘ̈ܗܝ>
    text <ܘܠܲܝܬܿ ܥܸܕܵܢܵܐ ܕܠܵܐ ܡܸܬܿܬܿܢܲܚ ܡܲܪܝܼܪܵܝܼܬܼ ܀>
    text <܃ܐܸܢ ܚ݂ܲܡ ܫܸܡܫܵܐ ܚ̣ܡܵܐ ܪܸܥܝܵܢܹܗ ܠܘܼܩܒܲܠ ܙܲܪ̈ܥܵܘܗܝ>
    text <ܘܐܸܢ ܓ̣ܵܙ ܡܸܛܵܐ ܝ̄ܒܸܫ̣ܘ ܚܘܼܫܵܒܼܵܘ̈ܗܝ ܥܲܡ ܢܸܨ̈ܒܵܬܹܗ ܀>
    text <܃ܘܐܸܢܗܘ̤ ܕܥܸܠܒܲܬ̤ ܚܲܡܝܼܡܘܼܬܼܵܐ ܩܲܛ̣ܠܹܗ ܨܲܗܝܵܐ>
    text <ܘܐܸܢܗܘ̤ ܕܣܸܓܲܝܲܬ̤ ܩܲܪܝܼܪܘܼܬܼܵܐ ܛܠܸܩ̣ ܡ̣ܢ ܥܲܪܝܵܐ ܀>
    text <܃ܐܸܢ ܐܸܬܼܡܲܣܟܲܢ ܒܛܹܢ ܩܘܼܛܵܥܵܐ ܘܐܵܘܠܸܕܼ ܪܸܛܢܵܐ>
    text <ܘܐܸܢ ܐܸܫܬܲܪܬܲܚ ܠܲܒܼܫ̣ܹܗ ܚܘܼܬܼܪܵܐ ܘܪܵܡܘܼܬܼ ܪܘܼܚܵܐ ܀>
    text <܃ܐܸܢ ܐܸܙܕܲܕܲܩ ܐܲܗܸܠ ܘܲܓܼܚܸܟ ܥܲܠ ܚܲܛܵܝܹ̈ܐ>
    text <ܘܐܸܢܗܘ̤ ܕܲܚܝ̣ܛܵܐ ܐܵܘܚܸܠ ܘܲܦܣ݂ܲܩ ܕܠܲܝܬܿ ܬܘܼܒܼ ܣܲܒܼܪܵܐ ܀>
    text <܃ܐܸܢ ܐܸܬܼܚܲܟܲܡ ܛܥ̣ܵܐ ܠܲܟܼܝܵܢܵܐ ܕܫܝܼܛܘܼܬܼ ܡܸܕܼܪܹܗ>
    text <ܘܐܸܢ ܡܸܫܬܲܒܼܗܲܪ ܗܘ̤ܵܐ ܠܹܗ ܚܲܝܘ̄ܬܼܵܐ ܕܠܵܐ ܒܘܼܝܵܢܵܐ ܀>
    text <܃ܒܣܲܓܿܝܼ ܘܒܲܙܥܘܿܪ ܚܲܫܵܘ̈ܗܝ ܣܵܓܹ̇ܝܢ ܘܥ̣ܵܘܠܹܗ ܝܵܪܹܒܼ>
    text <ܘܡ̇ܢܵܐ ܢܸܥܒܸܿܕܼ ܘܠܲܐܝܟܵܐ ܢܸܥܪܘܿܩ ܡܙܲܠܗܲܙ ܒܚܲܝܵܘ̈ܗܝ ܀>
    text <܃ܒܹܝܬܼ ܝܲܬܿܝܼܪܵܐ ܘܲܠܚܲܣܝܼܪܵܐ ܡܸܚܣܲܪ ܚܵ̇ܣܲܪ>
    text <ܘܐܲܝܟܲܢ ܡܲܨܝܵܐ ܕܢܸܛܲܪ ܚܲܝܵܘ̈ܗܝ ܕܠܵܐ ܢܸܟܼܝܵܢܹ̈ܐ ܀>
    text <܃ܥܲܣܩܵܐ ܣܲܓܿܝܼ ܠܲܒܼܢܲܝ̈ܢܵܫܵܐ ܠܡܸܚܵܐ ܫܲܦܝܼܪ>
    text <ܘܠܵܐ ܦܫܝܼܩ ܪܲܗܛܵܐ ܕܙܲܕܼܝܼܩܘܼܬܼܵܐ ܠܦܲܓܼܪ̈ܵܢܵܝܹܐ ܀>
    text <܃ܦܲܓܼܪܵܐ ܦܲܓܼܪܵܐ ܗ̄ܘ̣ ܟܡܵܐ ܐܸܢ ܢܸܪܲܓܼ ܪ̈ܘܼܚܵܢܝܵܬܼܵܐ>
    text <ܐܵܦ ܗܝ̤ ܪܸܓܿܬܹܗ ܠܵܘ ܕܝܼܠܹܗ ܗ̄ܝܼ ܐܸܠܵܐ ܕܲܐ̄ܚܪܹܝܢ ܀>
    text <ܐ̄ܚܪܹܝܢ ܥܵܡܲ݁ܪ ܒܹܗ ܒܢܵܘܣܵܐ ܕܡܸܕܼܪܵܐ ܡܸܬܼܚܲܒܿܠܵܢܵܐ܃>
  block
    text <ܘܲܒܼܚܲܝܘܼܬܹܗ ܡܗܲܒܸܿܒܼ ܩܲܠܝܼܠ ܥܲܕܼ ܡܸܬܼܚܲܒܲܠ ܀>
    text <܃ܚܒܼܵܠܵܐ ܗ̄ܘ̣ ܟܠܹܗ ܟܡܵܐ ܐܸܢ ܐܝܼܬܼ ܒܹܗ ܡܢܵܬܼܵܐ ܕܚܲܝܹ̈ܐ>
    text <ܐܵܦ ܗܝ̤ ܗܵܕܹܐ ܙܥܘܿܪܝܼܢ ܚܲܝܹܝ̈ܗ̇ ܠܡܲܚܵܝܘܼܬܹܗ ܀>
    text <܃ܘܐܸܢ ܚܲܝܘܼܬܼܵܐ ܕܒܹܗ ܚܲܣܝܼܪܵܐ ܗ̄ܝܼ ܡ̣ܢ ܚܲܝܘܼܬܼܵܐ>
    text <ܐܲܝܟܲܢ ܡܸܫܟܲܚ ܠܡܸܚܵܐ ܒܚܲܝܹ̈ܐ ܡܸܬܼܚܲܒܿܠܵܢܹ̈ܐ ܀>
    text <܃ܢܹܐܬܼܘܿܢ ܪ̈ܲܚܡܲܝܟ ܡ̇ܪܝ ܠܐܝܼܵܠܹܗ ܕܓܸܢܣܲܢ ܫܝܼܛܵܐ>
    text <ܕܗܵܐ ܚܵܒܼ݂ ܘܐܲܫܦܸܠ ܚܹܝܠ ܚܲܝܘܼܬܹܗ ܒܐܵܓܼܘܿܢ ܚܲܫܹ̈ܐ ܀>
    text <܃ܦܫܘܿܛ ܠܹܗ ܐܝܼܕܼܵܐ ܠܐܵܓܼܘܿܢܸܣܛܵܐ ܪܦܸܐ ܪܸܥܝܵܢܵܐ>
    text <ܕܗܵܐ ܙܩܲܦ̣ ܨܸܒܼܥܵܐ ܘܠܵܐ ܡܨܸܐ ܕܢܹܐܚܘܿܕܼ ܕܲܪܵܐ ܒܓܸܠܝܵܐ ܀>
    text <܃ܩܥܝܼ ܘܠܲܒܸܿܒܲܝܗܝ ܠܲܩܪܲܒܼܬܼܵܢܵܐ ܡܸܬܼܚܲܒܿܠܵܢܵܐ>
    text <ܕܗܵܐ ܐܸܬܼܪܲܦܝܼܘ ܕܪ̈ܵܥܹܐ ܕܐܝܼܕܼܵܘ̈ܗܝ ܠܡܸܚܢܵܐ ܠܢܝܼܫܵܐ ܀>
    text <܃ܦܩܘܿܕܼ ܠܲܟܼܝܵܢܹ̈ܐ ܡܸܬܼܝܲܕܼܥܵܢܹ̈ܐ ܕܲܢܥܲܕܲܪܘܼܢܵܝܗܝ>
    text <ܕܗܵܐ ܦܸܕܲܬ̤ ܠܵܗ̇ ܐܝܼܕܹܗ ܠܡܹܐܚܲܕܼ ܩܸܫܬܵܐ ܕܩܘܼܫܬܵܐ ܀>
    text <܃ܩܪܝܼ ܠܸܓܼܝܘܿܢܹ̈ܐ ܕܲܫܡܲܝܵܢܹ̈ܐ ܕܲܢܣܲܝܥܘܼܢܵܝܗܝ>
    text <ܥܲܕܼ ܠܵܐ ܢܸܦܸܠ ܘܢܸܗܘܸܐ ܓܘܼܚܟܵܐ ܠܲܒܼܥܸܠܕܲܪܹܗ ܀>
    text <܃ܟܬܼܘܿܒܼ ܘܫܲܕܲܪ ܠܹܗ ܣܲܩܪܵܐ ܕܲܫܡܵܟ ܕܪܲܒܿ ܡ̣ܢ ܟܠܑܵܐ>
    text <ܘܗܵܐ ܡܸܬܼܚܲܝܲܠ ܠܡܸܛܥܲܢ ܚܲܫܵܘ̈ܗܝ ܒܣܲܒܼܪܵܐ ܕܲܫܡܵܟ ܀>
    text <܃ܐܲܪܡܵܐ ܐܝܼܕܼܵܐ ܒܲܟܼܬܼܝܼ̈ܒܼܵܬܼܵܐ ܕܦܘܼܪܩܵܢ ܚܲܝܵܘ̈ܗܝ>
    text <ܘܗܵܐ ܡܸܣܬܲܪܕܼܝܼܢ ܚܲܫܹ̈ܐ ܘܫܹܐܕܹ̈ܐ ܕܲܢܚܘܼܪܘܼܢ ܒܹܗ ܀>
    text <܃ܟܐܝܼ ܒܣܸܕܼܪ̈ܲܝܗܘܿܢ ܕܲܩܪ̈ܲܒܼܬܼܵܢܹܐ ܕܲܠܚܝܼܡܝܼܢ ܠܹܗ>
    text <ܘܗܵܐ ܡܸܬܼܒܲܠܗܹܝܢ ܡ̣ܢ ܦܘܼܩܪܵܢܵܐ ܕܫܸܡ ܐܝܼܬܼܘܼܬܼܵܟ ܀>
    text <܃ܫܠܘܿܚ ܚܲܕܼ ܥܝܼܪܵܐ ܐܲܝܟ ܕܲܒܼܙܲܒܼܢܹܗ ܕܐܵܬܼܘܿܪܵܝܵܐ>
    text <ܘܗܵܐ ܡܸܬܼܒܲܕܿܪܝܼܢ ܚܲܝ̈ܠܲܝ ܒܝܼܫܵܐ ܕܲܟܼܪܝܼܟܼܝܼܢ ܠܹܗ ܀>
    text <܃ܫܲܕܲܪ ܪܸܡܙܵܟ ܐܲܝܟ ܐܹܫܲܥܝܵܐ ܠܘܵܬܼ ܚܹܙܲܩܝܵܐ>
    text <ܘܲܚܠܵܦ ܬܹܐܢܹ̈ܐ ܢܣܝܼܡ ܠܹܗ ܪ̈ܲܚܡܹܐ ܥܲܠ ܟܘܼܬܼ̈ܡ̇ܬܹܗ ܀>
    text <܃ܢܲܫܡܲܥ ܨܹܐܕܲܝܢ ܗܵܝ̇ ܒܲܪܬܼ ܩܵܠܵܐ ܕܨܹܝܕܼ ܚܹܙܲܩܝܵܐ>
    text <ܕܲܚܠܵܦ ܚܲܝܹ̈ܐ ܗܵܐ ܡ̇ܘܣܸܦ ܐ̄ܢܵܐ ܫܘܼܒܼܩܵܢ ܥܵܘ̣ܠܵܐ ܀>
    text <܃ܐܹܝܢ ܡ̇ܪܝ ܐܲܦܢܵܢ ܠܘܵܬܼ ܚܘܼܠܡܵܢܵܐ ܕܫܲܦܝܼܪ̈ܵܬܼܵܐ>
    text <ܕܠܑܵܐ ܢܸܬܼܒܲܣܒܲܣ ܒܲܚܒܼܵܪ̈ܵܬܼܵܐ ܕܲܫܟܼܝܼܪ̈ܵܬܲܢ ܀>
    text <܃ܦܘܿܩ ܒܲܒܼܥܵܬܲܢ ܐܲܝܟ ܦܸܠܐܬܼܵܐ ܕܪܲܟܸܿܒܼ ܚܘܼܒܵܟ>
    text <ܘܢܸܥܘܿܠ ܢܸܪܥܹܐ ܒܲܛܝܵܪ ܚܲܝܹ̈ܐ ܪ̈ܘܼܚܵܢܵܝܹܐ ܀>
    text <܃ܐܲܢܗܲܪ ܐܲܦܲܝ̈ܟ ܘܲܒܼܥܝܼܗ̇ ܒܪ̈ܲܚܡܲܝܟ ܠܐܲܒܿܝܼܕܼܘܼܬܲܢ>
    text <ܕܠܵܐ ܢܸܬܼܚܲܒܲܠ ܙܝܼܘܹܗ ܕܡܸܕܼܪܲܢ ܕܲܛܒܼܝܼܥ ܒܲܫܡܵܟ ܀>
    text <܃ܚܕܝܼ ܒܲܦܝܵܣܲܢ ܐܲܝܟ ܕܲܒܼܪܒܹܿܗ ܕܲܒܼܪܵܐ ܙܥܘܿܪܵܐ>
    text <ܘܬܲܪܓܸܿܡ ܥܲܡܲܢ ܚܲܝܹ̈ܐ ܕܣܲܒܼܪܵܐ ܕܲܪܫܝܼܡܝܼܢ ܒܹܗ ܀>
  block
    text <܃ܥܲܡ ܢܵܟܼܘܿܠܵܐ ܦܠܲܚ̣ܢܲܢ ܡܲܓܵܢ ܘܲܛܠ݂ܲܡ̄ܢ ܐܲܓܼܪܲܢ>
    text <ܘܲܒܼܚܲܪ̈ܘܼܒܹܐ ܕܲܪ̈ܓܼܝܼܓܼܵܬܼܵܐ ܚܝ݂ܲܝܢ ܒܝܼܫܵܐܝܼܬܼ ܀>
    text <܃ܚ̣ܛܲܝܢ ܘܐܲܪܓܸܿܙܢܵܟ ܟܲܕܼ ܚܵܣ ܕܲܪܓܸܙܬܿ ܐܵܘ ܪܵܓܹ̇ܙ ܐܲܢ̄ܬܿ>
    text <ܘܠܵܐ ܫܵܘܹ̇ܿܝܢܲܢ ܕܢܸܩܪܸܐ ܢܲܦܫܲܢ ܒܢܲܝܵ̈ܐ ܕܲܫܡܵܟ ܀>
    text <܃ܗܲܒܼܠܲܢ ܕܢܸܗܘܸܐ ܐܲܝܟ ܐܲܓܼܝܼܪܹ̈ܐ ܒܦܘܼܠܚܵܢ ܒܲܝܬܵܟ>
    text <ܘܢܸܣܲܒܼ ܙܸܕܩܵܐ ܐܲܝܟ ܡܸܣܟܹܿܢܹ̈ܐ ܡ̣ܢ ܦܵܬܼܘܿܪܵܟ ܀>
    text <܃ܘܐܸܢ ܗܘ̤ ܕܡܲܨܝܵܐ ܓܡܘܿܪ ܒܲܥܒܼܵܕܼܵܐ ܚܹܝܠ ܦܸܠܐܬܼܵܟ>
    text <ܘܐܲܝܬܵܐ ܠܓܸܠܝܵܐ ܐ̄ܪܵܙܵܐ ܕܪܲܟܸܿܒܼܬܿ ܡܸܛܠܵܬܲܢ ܀>
    text <܃ܐܸܡܲܪ ܨܹܐܕܲܝܢ ܕܡ̣ܢ ܡܝܼܬܼܘܼܬܼܵܐ ܚܲܝܲܝܬܿܘܿܢ ܗܵܫܵܐ>
    text <ܘܡ̣ܢ ܐܲܒܼܕܵܢܵܐ ܕܠܵܐ ܝܼܕܲܥܬܼܵܐ ܦܢ݂ܲܝܬܿܘܿܢ ܨܹܐܕܲܝ ܀>
    text <܃ܦܩܘܿܕܼ ܠܲܚܢܵܢܵܟ ܢܟܲܣܸܐ ܨܲܥܪܲܢ ܒܐܸܣܛܲܠ ܫܘܼܒܼܚܵܐ>
    text <ܘܲܢܣܝܼܡ ܒܐܝܼܕܲܢ ܪܲܗܒܼܘܿܢ ܚܲܝ̈ܐ ܐܲܝܟ ܥܸܙܲܩܬܼܵܐ ܀>
    text <܃ܢܲܦܸܣ ܪܸܡܙܵܟ ܘܢܲܬܼܩܸܢ ܩܘܼܕܼܡܲܝܢ ܕܸܒܼܚܵܐ ܕܲܒܼܪܵܟ>
    text <ܘܢܸܪܕܿܘܿܦ ܒܐܘܼܟܼܠܹܗ ܡܸܪܲܬܼ ܡ̇ܘܬܵܐ ܡ̣ܢ ܗܲܕܵܡܲܝ̈ܢ ܀>
    text <܃ܘܐܸܢ ܐܝܼܬܼ ܕܚܵܣܹ̇ܡ ܒܦܘܼܪܩܵܢ ܒܦܘܼܪܩܵܢ ܚܲܝܲܝ̈ܢ ܘܲܒܼܦܘܼܠܚܵܢܲܢ>
    text <ܢܫܲܝܸܢ ܚܘܼܒܵܟ ܠܡܸܪܲܬܼ ܝܲܨܪܹܗ ܒܚܲܝܘܼܬܼ ܚܲܝܹ̈ܐ ܀>
    text <܃ܩܪܝܼ ܠܡܲܠܲܐܟܹ̈ܐ ܘܐܲܦܨܲܚ ܐܸܢܘܿܢ ܒܝܲܕܼ ܦܘܼܢܵܝܲܢ>
    text <ܕܐܲܟܼܪܝܼܘ ܕܲܚ̣ܛܲܝܢ ܢܵܘܕܿܘܿܢ ܗܵܫܵܐ ܕܐܸܙܕܲܕܲܩܢܲܢ ܀>
    text <܃ܪܲܥܵܐ ܐܸܢܘܿܢ ܕܪܲܓܿܝܼܙܝܼܢ ܗ̄ܘ̣ܵܘ ܡܸܛܠ ܥܵܘ̣ܠܲܢ>
    text <ܘܐܲܦܢܵܐ ܐܸܢܘܿܢ ܠܘܵܬܼ ܬܸܫܡܸܫܬܵܐ ܕܣܘܼܢܩܵܢ ܚܲܝܲܝ̈ܢ ܀>
    text <܃ܢܙܝܼܥܘܼܢ ܠܐܵܐܲܪ ܒܚܲܝܠܵܐ ܕܡܸܢܵܟ ܐܲܝܟ ܕܲܡܥܵܕܼܝܼܢ>
    text <ܘܲܢܩܲܫܘܿܢܵܝܗܝ ܘܢܸܛܥܲܢ ܡܲܝܵ̈ܐ ܠܥܸܠ ܡ̣ܢ ܚܲܨܹܗ ܀>
    text <܃ܢܲܪܡܘܿܢ ܒܦܘܼܡܹܗ ܦܓܼܘܼ̈ܕܹܐ ܕܫܸܬܼܩܵܐ ܘܲܕܿܬܲܪܥܘܼܬܼܵܐ>
    text <ܕܠܵܐ ܢܸܬܼܒܲܥܪܲܪ ܒܝܲܕܼ ܫܘܼܚܠܵܦܵܘ̈ܗܝ ܠܒܲܪ ܡ̣ܢ ܛܲܟܼܣܵܐ ܀>
    text <܃ܢܸܗܘܘܿܢ ܗܸܢ̣ܘܿܢ ܐܲܝܟ ܗܸܢܝܘܿܟܹ̈ܐ ܠܥܸܠ ܡ̣ܢ ܚܲܨܹܗ>
    text <ܘܲܢܚܝܼܪܘܼܢܵܝܗܝ ܠܐܲܦܲܝ̈ ܐܼܲܪܥܵܐ ܠܚܹܐܦܵܐ ܕܪܲܗܛܹܗ ܀>
    text <܃ܢܚܙܘܿܢ ܪܲܗܛܹܗ ܐܲܝܟ ܚܲܙܵܝܹ̈ܐ ܒܐܸܣܛܵܕܝܼܘܿܢ>
    text <ܘܢܸܓܼܕܼܠܘܼܢ ܠܲܫܡܵܟ ܟܠܝܼܠ ܬܵܘܕܲܝܼܬܼܵܐ ܕܚܲܕܿܝܼܬܵܢ ܒܹܗ ܀>
    text <܃ܐܹܝܢ ܡܵܪܝ ܩܲܒܸܿܠ ܪܘܼܟܵܒܼ ܡܸܠܲܝ̈ܢ ܐܵܦܸܢ ܫܝܼ̈ܛܵܢ>
    text <ܘܗܲܒܼ ܦܘܼܪܥܵܢܵܐ ܠܗܸܪܓܵܐ ܕܢܲܦܫܲܢ ܐܵܦܸܢ ܦܲܪܟܿܝܼܗ ܀>
    text <܃ܐܹܝܢ ܡ̇ܪܝ ܐܲܫܘܵܗ̇ ܠܡܸܠܲܬܼ ܦܘܼܡܲܢ ܠܦܘܼܢܵܝ ܡܸܠܬܼܵܐ>
    text <ܘܢܸܫܡܲܥ ܡܸܢܵܟ ܕܬܼܘܼܒܼܘ ܚܲܛܵܝܹ̈ܐ ܐܝܼܬܼ ܗ̄ܘ̣ ܣܲܒܼܪܵܐ ܀>
    text <ܐܹܝܢ ܡ̇ܪܝ ܐܲܦܨܲܚ ܠܐܵܐܲܪ ܕܲܟܼܡܝܼܪ ܡܸܛܠ ܥܵܘ̣ܠܲܢ܃>
  block
    text <ܘܣܝܼܡ ܠܹܗ ܒܦܘܼܡܹܗ ܟܠܝܼܠ ܢܘܼܛ̈ܦܵܬܼܵܐ ܕܢܸܬܼܪܲܥܸܐ ܠܲܢ ܀>
    text <܃ܐܹܝܢ ܡ̇ܪܝ ܢܸܗܘܘܿܢ ܩܵܠܹ̈ܐ ܕܦܘܼܡܲܢ ܩܠܝܼܕܹ̈ܐ ܠܓܲܙܵܟ>
    text <ܘܢܸܦܬܲܚ ܢܸܣܲܒ݂ ܫܘܼܒܼܩܵܢ ܚܵܘ̈ܒܹܿܐ ܘܡ̇ܙܘܿܢ ܙܲܒܼܢܵܐ ܀>
    text <܃ܠܵܐ ܡ̇ܪܝ ܬܲܗܡܸܐ ܡ̣ܢ ܒܵܥܘܼܬܼܵܐ ܕܡܸܣܟܹܿܢܘܼܬܲܢ>
    text <ܕܠܵܐ ܢܸܬܼܪܲܦܸܐ ܣܲܒܼܪܲܢ ܕܲܥܠܲܝܟ ܒܲܦܣܵܩ ܣܲܒܼܪܵܐ ܀>
    text <܃ܠܵܐ ܡ̇ܪܝ ܬܲܗܦܸܟ ܐܲܦܲܝ̈ܟ ܡܸܢܲܢ ܒܲܙܒܲܢ ܪܘܼܓܼܙܵܐ>
    text <ܕܠܵܐ ܢܒܲܙܚܘܼܢ ܫܹܐܕܹ̈ܐ ܛܪ̈ܘܼܢܹܐ ܐܲܝܟ ܕܲܡܥܵܕܼܝܼܢ ܀>
    text <܃ܠܵܐ ܡܵܪܝ ܬܸܫܕܹܝܢ ܡ̣ܢ ܥܘܼܕܼܪܵܢܵܟ ܐܲܝܟ ܕܲܠܒܼܝܼܫܹ̈ܐ>
    text <ܕܠܵܐ ܢܸܬܿܬܿܪܝܼܡܘܼܢ ܒܝܼܫܹ̈ܐ ܒܫܸܦܠܲܢ ܐܲܝܟ ܕܲܒܼܩܲܕܼܡ̇ܐ ܀>
    text <܃ܠܵܐ ܡ̇ܪܝ ܬܸܗܘܸܐ ܠܵܐ ܪܲܚܡܵܢܵܐ ܕܐܲܢ̄ܬܿ ܪܲܚܡܵܢܵܐ ܐܢ̄ܬܿ>
    text <ܚܵܣ ܡ̇ܪܝ ܠܵܐ ܗ̤ܘܲܝܬܿ ܡܹܐܡܲܪ ܐܸܡ̇ܪܹܬܼ ܠܦܘܼܬܼ ܣܘܼܢܩܵܢܲܢ ܀>
    text <܃ܠܵܐ ܡ̇ܪܝ ܢܸܙܥܲܪ ܫܸܡ ܪܲܒܿܘܼܬܼܵܟ ܒܥܸܠܲܬܼ ܥܵܘ̣ܠܲܢ>
    text <ܠܵܐ ܕܹܝܢ ܙܵܥܲܪ ܘܠܵܐ ܐܸܢ ܢܲܪܫܲܥ ܐܵܠܹܦ ܐܲܠܦܝܼ̈ܢ ܀>
    text <܃ܠܵܐ ܡ̇ܪܝ ܬܸܗܘܸܐ ܒܨܝܼܪ ܥܘܼܕܼܪܵܢܵܐ ܘܡܸܣܟܹܿܝܢ ܓܲܙܵܐ>
    text <ܐܘܿܗ ܕܲܓܵܠ ܗ̄ܘ̣ ܡܸܕܹܿܡ ܕܐܸܡ̇ܪܹܬܼ ܥܲܠ ܐܝܼܬܼܘܼܬܼܵܟ ܀>
    text <܃ܠܵܐ ܡܪܝ ܬܸܗܘܸܐ ܐܲܝܟ ܬܵܘܬܵܒܼܵܐ ܒܒܼܵܪܘܿܝܘܼܬܼܵܟ>
    text <ܘܠܵܐ ܐܲܝܟ ܐܵܪܚܵܐ ܕܣܵܛܹ̇ܐ ܠܲܡܒܼܵܬܼ ܒܲܕܼܠܵܐ ܕܝܼܠܹܗ ܀>
    text <܃ܠܵܐ ܡ̇ܪܝ ܬܸܗܘܸܐ ܐܲܝܟ ܒܲܪܢܵܫܵܐ ܕܐܲܢ̄ܬܿ ܐܲܠܵܗܵܐ ܐܢ̄ܬܿ>
    text <ܘܠܵܐ ܐܲܝܟ ܓܲܒܼܪܵܐ ܕܠܵܐ ܡܨܸܐ ܠܡܸܦܪܲܩ ܕܐܲܢ̄ܬܿ ܦܵܪܘܿܩܵܐ ܐܢ̄ܬܿ ܀>
    text <܃ܘܐܸܢܗܘ̤ ܕܚܵܘ̈ܒܲܝܢ ܥܫܸܢ̣ܘ ܡ̣ܢ ܚܵܘ̈ܒܹܿܐ ܕܲܒܼܟܼܠ ܕܵܪܝܼܢ>
    text <ܐܲܢ̄ܬܿ ܚܘܼܣ ܡܸܛܠ ܫܡܵܟ ܝܲܩܝܼܪܵܐ ܕܲܩܪܹܝܢܲܢ ܒܹܗ ܀>
    text <܃ܐܸܢ ܣܲܢ̈ܝܵܬܲܢ ܐܲܣܢܝܼ ܐܲܦܹ̈ܐ ܕܐܵܐܲܪ ܫܲܦܝܵܐ>
    text <ܐܲܢ̄ܬܿ ܠܵܐ ܬܚܵܘܸܐ ܐܲܦܹ̈ܐ ܕܚܸܡܬܼܵܐ ܕܠܵܐ ܦܲܐ̈ܝܵܢ ܠܵܟ ܀>
    text <܃ܐܸܢ ܒܝܼܫܘܼܬܿܢ ܟܠܵܬ̤ ܛܵܒܼܵܬܼ̈ܐ ܡ̣ܢ ܦܘܼܡ ܥܵܘ̣ܠܵܢ>
    text <ܐܲܢ̄ܬܿ ܠܵܐ ܬܫܲܚܠܸܦ ܫܸܡ ܛܵܒܼܘܼܬܼܵܟ ܟܠܵܐ ܡܸܫܬܲܚܠܲܦ ܀>
    text <܃ܛܵܒܼ ܐܲܢܬܿ ܟܠܵܟ ܘܟܹܐܝܢ ܐܲܢ̄ܬܿ ܟܠܵܟ ܘܣܵܢܹ̇ܐ ܥܵܘ̣ܠܵܐ ܐܢ̄ܬܿ>
    text <ܘܠܵܐ ܡܸܬܼܡܲܫܚܵܐ ܠܵܐ ܛܵܒܼܘܼܬܼܵܟ ܘܠܑܵܐ ܟܹܐܢܘܼܬܼܵܟ ܀>
    text <܃ܠܵܐ ܐ̄ܢܵܫ ܝܵ̇ܕܲܥ ܕܢܸܩܪܹܝܟ ܒܲܫܡܵܐ ܕܙܵܕܩ ܠܲܫܡܵܟ>
    text <ܕܟܼܠ ܫܘܼܡ̇ܗܝܼ̈ܢ ܙܥܘܿܪܝܼܢ ܐܸܢܘܿܢ ܠܪܲܒܿܘܼܢ ܫܘܼܒܼܚܵܟ ܀>
    text <܃ܕܢܸܩܪܹܝܟ ܛܵܒܼܵܐ ܩܵܠ ܟܹܐܢܘܼܬܼܵܟ ܪܵܥܹ̇ܡ ܒܐܲܪܥܵܐ>
    text <ܘܐܸܢ ܬܘܼܒܼ ܟܹܐܢܵܐ ܫܡܲܝܵܐ ܘܐܲܪܥܵܐ ܡܠܹܝܢ ܡ̣ܢ ܪ̈ܲܚܡܲܝܟ ܀>
  block
    text <܃ܕܢܸܩܪܹܝܟ ܟܲܣܝܵܐ ܓܠܹܝܢ ܣܘܼܥܪ̈ܵܢܲܝܟ ܠܥܹܝܢ ܟܠ ܒܸܪ̈ܝܵܢ>
    text <ܕܢܸܩܪܹܝܟ ܓܲܠܝܵܐ ܠܲܝܬܿ ܒܲܥܒܼܝܼܕܹ̈ܐ ܕܣܵܦܹ̇ܩ ܕܢܸܚܙܹܝܟ ܀>
    text <܃ܕܢܸܩܪܹܝܟ ܕܲܫܡܲܥ ܫܡܝܼܥ ܠܵܟ ܩܵܠܲܢ ܥܲܕܼܠܵܐ ܕܢܸܩܪܹܝܟ>
    text <ܘܕܲܢܦܝܼܣ ܕܲܫܒܼܘܿܩ ܩܲܕܿܝܼܡ ܚܘܼܒܵܟ ܠܲܢ ܘܲܠܥܵܘ̣ܠܲܢ ܀>
    text <܃ܠܵܐ ܝܵ̇ܕܼܥܝܼܢܲܢ ܠܵܐ ܕܲܢܨܲܠܸܐ ܘܠܵܐ ܕܲܢܫܲܒܲܚ>
    text <ܘܩܲܢܝܼܛܝܼܢܲܢ ܕܢܹܐܡܲܪ ܡܸܠܹ̈ܐ ܕܠܵܐ ܦܲܐ̈ܝܵܢ ܠܵܟ ܀>
    text <܃ܐܲܝܟܲܢ ܢܨܲܠܸܐ ܠܠܵܐ ܚܲܣܝܼܪܵܐ ܕܲܓܼܡܝܼܪ ܟܠܹܗ>
    text <ܘܐܲܝܟܲܢ ܢܫܲܒܲܚ ܠܗܵܘ̇ ܕܲܒܼܫܘܼܒܼܚܹܗ ܡܩܵܘܸܐ ܡܸܡܬܼܘܿܡ ܀>
    text <܃ܐܸܢ ܡܸܫܬܲܒܲܚ ܝܵܪܹܒܼ ܡ̇ܕܹܝܢ ܒܝܲܕܼ ܬܸܫܒܿܘܿܚܬܵܐ>
    text <ܘܐܸܢܗܘ̤ ܕܝܵܪܹܒܼ ܒܫܘܼܒܼܚܵܐ ܕܡܸܢܲܢ ܗܵܘܹ̇ܐ ܓܡܝܼܪܵܐ ܀>
    text <܃ܐܸܢ ܡܸܨܛܲܥܲܪ ܪܲܒܿܘܼ ܨܲܥܪܹܗ ܡ̣ܢ ܬܸܫܒܿܘܿܚܬܹܿܗ>
    text <ܐܸܢ ܡܸܬܼܩܲܕܲܫ ܒܦܘܼܡܲܢ ܡ̇ܘܣܸܦ ܥܲܠ ܬܸܫܒܿܘܿܚܬܹܿܗ ܀>
    text <܃ܐܸܢ ܡܸܬܼܚܲܡܲܬܼ ܟܣܸܐ ܗ̄ܘ̣ܵܐ ܡܸܢܹܗ ܨܲܥܪܵܐ ܕܡܲܥܘܸܠ>
    text <ܘܐܸܢ ܡܸܬܼܪܲܥܹܐ ܚܢܲܢ ܚܵܘܝܼܢܵܝܗܝ ܫܒܼܝܼܠ ܬܲܪܥܘܼܬܼܵܐ ܀>
    text <܃ܘܐܸܢ ܒܲܬܼܘܵܬܼܵܐ ܣܵܥܲ݁ܪ ܡܸܕܹܿܡ ܒܵܬܲܪ ܙܲܒܼܢܵܐ>
    text <ܙܲܒܼܢܹ̈ܐ ܥܨ̣ܵܐܘܼܗܝ ܠܡܸܕܲܥ ܡܸܕܲܡ ܕܠܵܐ ܝܵ̇ܕܲܥ ܗ̄ܘ̣ܵܐ ܀>
    text <܃ܘܐܸܢ ܠܵܐ ܝܵ̇ܕܲܥ ܗܵܕܹܐ ܕܲܚܪܸܡ ܦܘܼܡ̇ܐ ܕܢܹܐܡܲܪ>
    text <ܡ̇ܢܵܐ ܝܲܬܿܝܼܪ ܩܢܹܐ ܒܝܼܕܲܥܬܼܵܐ ܥܲܠ ܬܘܼܩܵܢܵܘ̈ܗܝ ܀>
    text <܃ܠܵܐ ܐܲܪ̈ܥܵܢܹܐ ܠܵܐ ܬܸܬܼܪܲܥܘܿܢ ܐܲܪ̈ܥܵܢܵܝܵܬܼܵܐ>
    text <ܠܲܝܬܿ ܒܐܝܼܬܼܘܼܬܼܵܐ ܡܸܕܲܡ ܕܲܒܼܨܝܼܪ ܡ̣ܢ ܐܝܼܬܼܘܼܬܼܵܐ ܀>
    text <܃ܟܠ ܐܝܼܬܼܘܼܬܼܵܐ ܫܡܵܗ̇ ܒܘܼܕܵܩܵܐ ܗ̄ܘ̣ ܕܐܲܡܝܼܢܘܼܬܹܗ>
    text <ܘܲܠܦܘܼܬܼ ܕܐܝܼܬܹܝܗ̇ ܐܵܦ ܝܼܕܲܥܬܼܵܗ̇ ܥܲܡܵܗ̇ ܐܝܼܬܹܝܗ̇ ܀>
    text <܃ܩܕܼܵܡ ܟܠ ܡܸܕܲܡ ܐܝܼܬܹܝܗ̇ ܘܐܝܼܬܹܝܗ̇ ܐܲܟܼܡܵܐ ܕܐܝܼܬܹܝܗ̇>
    text <ܘܠܵܐ ܛܵܥܹ̇ܐ ܠܵܗ̇ ܡܸܕܲܡ ܕܗܵܘܹ̇ܐ ܘܕܲܥܬܼܝܼܕܼ ܕܢܸܗܘܸܐ ܀>
    text <܃ܗܵܟܲܢ ܙܵܕܹܩ ܕܢܸܪܢܹܐ ܥܒܼܝܼܕܼܵܐ ܥܲܠ ܥܵܒܼܘܿܕܼܵܐ>
    text <ܘܗܵܟܲܢ ܚܲܝܵܒܼ ܡܠܝܼܠܵܐ ܕܢܸܦܪܘܿܥ ܠܝܵܗܹ̇ܒܼ ܡܸܠܬܼܵܐ ܀>
    text <܃ܚܵܘܒܲܬܼ ܚܘܼܒܵܐ ܚܲܝܵܒܼܝܼܢܲܢ ܠܲܡܬܲܩܢܵܢܲܢ>
    text <ܬܵܘ ܢܸܬܼܦܲܪܢܲܣ ܕܢܸܦܪܘܿܥ ܩܲܠܝܼܠ ܡ̣ܢ ܣܲܓܿܝܼ̈ܐܹܐ ܀>
    text <܃ܠܵܘ ܦܘܼܪܥܵܢܵܐ ܒܵܥܹ̇ܐ ܡܸܢܲܢ ܐܲܝܟ ܚܲܣܝܼܪܵܐ>
    text <ܥܸܠܠܹ̈ܐ ܡܪܲܟܲܒܼ ܕܲܝܢܲܢ ܢܸܥܬܲܪ ܡ̣ܢ ܣܝܼ̈ܡܵܬܹܗ ܀>
    text <܃ܣܝܼܡܲܬܼ ܚܲܝܹ̈ܐ ܕܠܵܐ ܫܘܼܠܵܡܵܐ ܩܥܹܐ ܒܲܟܼܝܵܢܹܗ>
    text <ܘܲܪܓܼܝܼܓܼ ܣܲܓܿܝܼ ܕܢܸܬܸܿܠ ܡܸܢܵܗ̇ ܠܲܒܼܢܲܝ̈ ܒܲܝܬܹܿܗ ܀>
  block
    text <܃ܒܢܲܝ̈ ܝܵܪܬܿܘܼܬܼܵܐ ܕܚܘܼܒܵܐ ܕܲܒܼܪܹܗ ܩ̣ܪܵܝܗܝ ܠܲܟܼܝܵܢܲܢ>
    text <ܥܲܠ ܗܵܝ̇ ܪܵܕܹܐ ܘܲܡܚܲܟܸܿܡ ܠܲܢ ܚܘܼܒܵܢܵܐܝܼܬܼ ܀>
    text <܃ܢܣܲܝܒܲܪ ܗܵܟܹܝܠ ܙܢܲܝ̈ ܡܲܪܕܿܘܼܬܼܵܐ ܕܡ̣ܢ ܡܲܪܕܿܘܼܬܹܗ>
    text <ܘܠܵܐ ܬܸܡܐܲܢ ܠܲܢ ܒܢܸܓܼ̈ܕܹܿܐ ܕܟܲܦܢܵܐ ܘܲܕܼܟܼܘܼܪܗܵܢܵܐ ܀>
    text <܃ܐܸܢܗܘ̤ ܕܫܲܪܝܼܪ ܫܡܵܐ ܕܲܒܼ̈ܢܲܝܵܐ ܥܲܠ ܪܸܥܝܵܢܲܢ>
    text <ܢܲܫܲܪ ܡ̇ܕܹܝܢ ܕܐܵܦ ܡܲܪܕܿܘܼܬܲܢ ܠܝܘܼܬܼܪܵܢ ܐܝܼܬܹܝܗ̇ ܀>
    text <܃ܕܠܵܐ ܩܘܼܛܵܥܵܐ ܢܩܲܒܸܿܠ ܢܸܓܼ̈ܕܹܿܐ ܕܡ̣ܢ ܥܵܒܼܘܿܕܲܢ>
    text <ܘܲܕܼܠܵܐ ܪܸܛܢܵܐ ܢܸܕܲܥ ܩܹܐܪܣܵܐ ܕܫܚܠܵܦ ܙܲܒܼܢܹ̈ܐ ܀>
    text <܃ܗܵܕܹܐ ܒܲܠܚܘܿܕܼ ܢܸܫܐܲܠ ܡܸܢܹܗ ܒܲܙܒܲܢ ܢܸܓܼ̈ܕܹܿܐ>
    text <ܕܠܵܐ ܡ̣ܪܝ ܬܲܟܿܣܲܢ ܒܲܪܘܼܓܼܙܵܐ ܩܲܫܝܵܐ ܠܦܘܼܬܼ ܣܘܼܥܪ̈ܵܢܲܝܢ ܀>
    text <܃ܐܲܝܟ ܒܲܪ ܐܝܼܫܲܝ ܢܦܝܼܣ ܥܲܠ ܥܵܘ̣ܠܲܢ ܪܵܥܘܿܡܵܐܝܼܬܼ>
    text <ܘܒܲܫܒܼܝܼܠ ܡܸܠܵܘ̈ܗܝ ܢܸܪܕܹܿܐ ܠܘܲܥܕܵܐ ܕܲܬܼܝܵܒܼܘܼܬܼܵܐ ܀>
    text <܃ܐܹܝܢ ܡ̇ܪܝ ܢܸܫܘܸܐ ܠܗܵܝ̇ ܒܲܪܬܼ ܩܵܠܵܐ ܕܲܠܘܵܬܼ ܕܵܘܝܼܕ>
    text <ܘܢܸܦܢܹܐ ܠܕܲܪܓܼܵܐ ܕܫܘܼܒܼܩܵܢ ܥܵܘ̣ܠܵܐ ܒܕܼܘܼܡܝܵܐ ܕܝܼܠܹܗ ܀>
    text <܃ܐܹܝܢ ܡܵܪܝ ܐܲܥܒܲܪ ܣܲܟܼܠܘܼܬܼ ܥܲܒܼܕܲܝ̈ܟ ܐܲܝܟ ܕܲܕܥܲܒܼܕܵܟ>
    text <ܘܐܲܫܡܲܥ ܐܸܢܘܿܢ ܩܵܠ ܫܘܼܒܼܩܵܢܵܐ ܕܲܫܡܲܥ ܟܹܐܢܵܐ ܀>
    text <܃ܟܹܐܝܢ ܗ̄ܘ̣ܵܐ ܕܵܘܝܼܕܼ ܘܲܚ̣ܣܲܡ ܒܝܼܫܵܐ ܘܥܲܒܼܕܹܿܗ ܒܝܼܫܵܐ>
    text <ܘܕܼܵܘܕܿܝܼ ܕܲܚܛ̣ܵܐ ܠܚܵܝܼܗܝ ܡ̣ܢ ܠܸܒܹܿܗ ܠܫܸܡ ܒܝܼܫܘܼܬܼܵܐ ܀>
    text <܃ܘܐܸܢ ܬܵܘܕܲܝܼܬܼܵܐ ܠܚܵܬ̤ ܫܸܡ ܒܝܼܫܹ̈ܐ ܘܟܸܬܼܒܲܬ̤ ܛܵܒܹ̈ܐ>
    text <ܡܵܕܹܝܢ ܩܲܝܵܡ ܣܲܒܼܪܵܐ ܠܒܼܝܼܫܹ̈ܐ ܕܢܸܗܘܘܿܢ ܛܵܒܹ̈ܐ ܀>
    text <܃ܛܵܒܼܵܐ ܕܲܫܒ݂ܲܩ ܓܵܘܪܵܐ ܘܩܸܛܠܵܐ ܒܡܸܠܲܬܼ ܦܘܼܡ̇ܐ>
    text <ܫܒܼܘܿܩ ܣܘܼܪ̈ܚܵܢܹܐ ܕܲܫܼܟܼܝܼܪ̈ܵܬܲܢ ܐܲܝܟ ܡܵܐ ܕܲܫܒܲܩ̣ܬܿ ܀>
    text <܃ܐܲܢ̄ܬܿ ܗ̄ܘ̣ ܕܲܫܒܲܩ̣ܬܿ ܗܵܘ̇ ܣܘܼܪܚܵܢܵܐ ܕܲܕܠܵܐ ܢܵܡܘܿܣ>
    text <ܐܲܢ̄ܬܿ ܐܵܦ ܗܵܫܵܐ ܫܒܼܘܿܩ ܚܵܘ̈ܒܵܬܲܢ ܕܲܕܼܠܵܐ ܛܲܟܼܣܵܐ ܀>
    text <܃ܐܲܢ̄ܬܿ ܗ̄ܘ̣ ܕܲܫܪܲܝܬܿ ܦܣܵܩܵܐ ܕܲܦܣܲܩ̣ܬܿ ܥܲܠ ܩܵܛܘܿܠܹ̈ܐ>
    text <ܟܠܝܼ ܐܵܦ ܗܵܫܵܐ ܢܸܓܼ̈ܕܹܿܐ ܕܛܲܝܸܒܼܬܿ ܠܛܵܠܘܿܡܘܿܬܲܢ ܀>
    text <܃ܐܲܢ̄ܬܿܘܼ ܕܲܚܠ݂ܲܛܬܿ ܪ̈ܲܚܡܹܐ ܒܪܘܼܓܼܙܵܐ ܒܟܼܠܗܘܿܢ ܕܵܕܹ̈ܐ>
    text <ܘܠܵܐ ܝܲܗ̣̄ܒܼܬܿ ܕܲܢܒܲܙܚܘܼܢ ܒܲܢ ܣܵܢ̈ܐܹܐ ܕܥܲܡܲܢ ܀>
    text <܃ܐܲܢ̄ܬܿܘܼ ܕܐܲܩܸܨܬܿ ܪܲܒܿܘܼܬܼ ܚܘܼܒܵܟ ܥܲܠ ܙܲܕܿܝܼܩܹ̈ܐ>
    text <ܘܐܲܫܘܝܼܬܿ ܐܸܢܘܿܢ ܕܲܢܦܝܼܣܘܼܢܵܟ ܟܲܕܼ ܠܵܐ ܣܢܝܼܩ ܐܲܢ̄ܬܿ ܀>
    text <܃ܒܚܘܼܒܵܟ ܚܲܣܝܼܬܿ ܚܵܘ̈ܒܹܿܐ ܕܥܲܡܲܢ ܡ̣ܢ ܫܘܼܪܵܝܵܐ>
    text <ܘܝܲܗ̣̄ܒܼܬܵܝܗܝ ܠܐܲܓܼܪܵܐ ܕܒܲܣܝܼܡܘܼܬܼܵܟ ܠܨܸܒܼܝܵܢ ܟܹܐܢܹ̈ܐ ܀>
    text <ܡܸܛܠ ܟܹܐܢܹ̈ܐ ܫܒܲܩ̣ܬܿ ܣܘܼܪ̈ܚܵܢܹܐ ܕܕܼܵܪܹ̈ܐ ܩܲܕܼܡܹ̈ܐ܃>
  block
    text <ܘܗܵܐ ܫܒܼܝܼܩ ܗ̄ܘ̣ ܠܵܟ ܩܕܼܵܡ ܕܲܢܦܲܝܼܣܘܼܢ ܠܒܲܣܝܼܡܘܼܬܼܵܟ ܀>
    text <܃ܛܢܵܢܵܐ ܐܲܪܡܝܼܬܿ ܠܲܒܼܢܲܝ̈ ܐ̄ܢܵܫܵܐ ܕܲܢܦܝܼܣܘܼܢܵܟ>
    text <ܕܡ̇ܐ ܕܐܲܦܝܼܣܘܼܟ ܢܸܪܢܘܿܢ ܕܲܡܨܸܝܢ ܠܡܸܚܣܲܢ ܥܵܘ̣ܠܵܐ ܀>
    text <܃ܨܲܠܝܼ ܡܘܼܫܹܐ ܘܚܲܣܝܼܬܿ ܥܵܘ̣ܠܵܐ ܕܣܸܓܼܕܲܬܼ ܥܸܓܼܵܠܵܐ>
    text <ܘܐܸܡܲܪ̣ܬܿ ܨܹܐܕܼܵܘܗܝ ܕܗܵܐ ܠܲܡ ܫܸܒܼܩܹ̇ܬܼ ܐܲܝܟ ܡ̇ܐ ܕܐܲܦܝܼܣܬܿ ܀>
    text <܃ܨܲܠܝܼ ܝܼܫܘܿܥ ܘܲܟܼܠܲܝܼܬܿ ܪܲܗܛܵܐ ܕܫܸܡܫܵܐ ܘܣܲܗܪܵܐ>
    text <ܘܣܵܡ̣ܬܿ ܒܲܟܼܬܼܵܒܼܵܐ ܕܡܸܠܲܬܼ ܝܼܫܘܿܥ ܟܠܵܬ̤ ܪ̈ܲܗܛܲܝܗܘܿܢ ܀>
    text <܃ܨܲܠܝܼ ܫܡܘܼܐܹܝܠ ܘܲܥܢ̣ܵܝܗܝ ܪܸܡܙܵܟ ܒܩܵܠܵܐ ܕܪܲܥܡܵܐ>
    text <ܘܠܹܗ ܦܲܢܝܼܬܵܝܗܝ ܠܡܸܛܪܵܐ ܕܲܗܘ̤ܵܐ ܕܠܵܐ ܒܲܥܝܵܕܼܵܐ ܀>
    text <܃ܨܲܠܝܼ ܕܵܘܝܼܕܼ ܕܲܚ̣ܙܵܐ ܠܥܝܼܪܵܐ ܕܚܵܪܸܒܼ ܥܲܡܵܐ>
    text <ܘܚܵܓܼ ܪܘܼܚܵܢܵܐ ܡ̣ܢ ܒܵܥܘܼܬܹܗ ܟܲܕܼ ܡܸܢܵܟ ܚܵܓܼ ܀>
    text <܃ܩܪ̣ܵܟ ܐܹܠܝܼܵܐ ܘܩܲܫܝܼܬܿ ܪ̈ܘܼܚܹܐ ܘܲܛܥ݂ܲܢ ܡܸܛܪܵܐ>
    text <ܘܐܲܛܸܢܬܿ ܥܲܡܵܐ ܕܡܸܠܲܬܼ ܟܹܐܢܵܐ ܐܼܣܪܲܬ̤ ܘܲܫܪ̣ܵܬ̤ ܀>
    text <܃ܩܪ̣ܵܟ ܐܹܠܝܼܫܵܥ ܘܐܲܦܢܝܼܬܿ ܒܐܝܼܕܼܵܘ̈ܗܝ ܡܝܼܬܼܵܐ ܠܚܲܝܹ̈ܐ>
    text <ܘܠܲܢܒܼܝܼܘܼܬܹܗ ܚ̣ܫܲܒܼܬܿ ܙܵܟܼܘܼܬܼܵܐ ܕܡ̣ܢ ܦܘܼܡ ܡܵܘܬܵܐ ܀>
    text <܃ܩܪ̣ܵܟ ܚܹܙܲܩܝܵܐ ܘܵܚܪ݂ܲܒܼܬܿ ܐܲܠܦܹ̈ܐ ܕܐܵܬܼܘܿܪ̈ܵܝܹܐ>
    text <ܘܟܲܕܼ ܛܵܒܼ ܗܵܡܲܢ ܗܘ̤ ܐܸܬܼܢܲܨܲܚ ܒܚܲܪܒܹܿܗ ܕܥܝܼܪܵܐ ܀>
    text <܃ܐܵܦ ܕܵܢܝܼܐܹܝܠ ܒܚܹܝܠ ܥܘܼܕܪܵܢܵܟ ܓܠ̣ܵܐ ܟܲܣ̈ܝܵܬܼܵܐ>
    text <ܘܲܠܨܸܒܼܝܵܢܹܗ ܓ̣ܕܲܠܘ ܒܵܒܼܠܵܝܹ̈ܐ ܟܠܝܼܠ ܩܘܼܠܵܣܹ̈ܐ ܀>
    text <܃ܒܟܼܠܗܘܿܢ ܕܵܪܹ̈ܐ ܨܲܠܝܼܘ ܟܹܐܢܹ̈ܐ ܘܲܥܢ̣ܲܝܬܿ ܐܸܢܘܿܢ>
    text <ܒܕܼܵܪܲܢ ܕܲܓܼܠܝܼܙ ܡ̣ܢ ܙܲܕܿܝܼܩܹ̈ܐ ܐܲܦܝܼܣ ܐܲܢ̄ܬܿ ܠܵܟ ܀>
    text <܃ܪܲܒܿ ܗ̄ܘ̣ ܦܝܵܣܵܐ ܕܒܲܣܝܼܡܘܼܬܼܵܟ ܡ̣ܢ ܟܠ ܟܹܐܢܝܼ̈ܢ>
    text <ܘܠܵܐ ܡܸܬܼܦܲܚܲܡ ܓܲܙܵܐ ܕܪ̈ܲܚܡܲܝܟ ܥܲܡ ܕܲܥܒܼܝܼ̈ܕܹܐ ܀>
    text <܃ܚܘܼܒܵܟ ܓܲܪܓܼ ܠܨܸܒܼܝܵܢ ܟܹܐܢܹ̈ܐ ܕܲܢܦܝܼܣܘܼܢܵܟ>
    text <ܘܲܕܸܠܲܬܿ ܟܹܐܢܹ̈ܐ ܣܥܘܿܪ ܨܸܒܼܝܵܢܵܟ ܒܸܠܥܵܕܼ ܟܹܐܢܹ̈ܐ ܀>
    text <܃ܕܝܼܠܵܟ ܐܝܼܬܼܵܘܗܝ ܦܝܵܣܵܐ ܘܡܸܠܹ̈ܐ ܕܲܦܝܼܣܵܢܹ̈ܐ>
    text <ܡ̇ܢ ܡܲܛܥܸܢ ܐܲܢ̄ܬܿ ܛܲܝܒܿܘܼ ܕܝܼܠܵܟ ܠܲܒܼܢܲܝ̈ ܒܲܝܬܵܟ ܀>
    text <܃ܬܸܗܘܸܐ ܛܵܒܼܬܼܵܐ ܟܠܵܗ̇ ܕܝܼܠܵܟ ܐܲܝܟ ܡ̇ܐ ܕܐܝܼܬܹܝܗ̇>
    text <ܘܲܣܥܘܿܪ ܨܹܐܕܲܝܢ ܗܵܘ̇ ܡ̇ܐ ܕܲܣܥ݂ܲܪܬܿ ܒܫܘܼܪܵܝ ܙܲܒܼܢܹ̈ܐ ܀>
    text <܃ܡܲܢ ܐܲܦܝܼܣܵܟ ܕܬܸܒܼܪܸܐ ܒܪܝܼܬܼܵܐ ܟܲܕܼ ܠܵܐ ܐܝܼܬܹܝܗ̇>
    text <ܘܡܲܢ̣ܘܼ ܡܲܠ̣ܟܵܟ ܕܬܹܐܣܘܿܪ ܥܵܠܡܵܐ ܒܪܘܼܟܵܒܼ ܐ̄ܢܵܫܵܐ ܀>
    text <܃ܡܲܢ̣ܘ ܗܘ̤ܵܐ ܠܵܟ ܡܲܠܹ̇ܝܟ ܡܸܠܟܵܐ ܕܬܸܩܪܹܝܢ ܨܲܠܡܵܟ>
    text <ܘܡܲܢ̣ܘܼ ܚܵܘܝܵܟ ܕܲܒܼܪܘܼܟܵܒܲܢ ܬܫܲܠܸܡ ܥܲܡܠܵܟ ܀>
    text <܃ܘܐܸܢ ܒܲܗܘܵܝܵܐ ܕܝܼܠܲܢ ܘܲܕܼܟܼܠ ܠܵܐ ܒܥܲܝܬܿ ܥܸܕܼܪܵܐ>
    text <ܡ̇ܢ ܒܵܥܹ̇ܐ ܐܲܢ̄ܬܿ ܥܸܕܼܪܵܐ ܒܥܵܘ̣ܠܲܢ ܒܵܩܵܐ ܫܝܼܛܵܐ ܀>
  block
    text <܃ܒܵܩܵܐ ܗ̄ܘ̣ ܥܵܘ̣ܠܲܢ ܠܦܘܼܬܼ ܪܲܒܿܘܼܬܼܵܐ ܕܐܲܠܵܗܘܼܬܼܵܟ>
    text <ܘܲܡܠܸܐ ܫܘܼܥܠܵܐ ܐܵܢ ܢܸܬܼܦܲܚܲܡ ܒܝܲܡܵܐ ܕܪ̈ܲܚܡܲܝܟ ܀>
    text <܃ܝܲܡܵܐ ܗ̄ܘ̣ ܪܲܒܵܐ ܚܢܵܢܵܟ ܪܲܒܵܐ ܘܪܲܒܿ ܡ̣ܢ ܝܲܡܵܐ>
    text <ܘܪܵܘܡ̇ܐ ܘܥܘܼܡܩܵܐ ܙܥܘܿܪܝܼܢ ܣܲܓܿܝܼ ܠܦܘܼܬܼ ܪܲܒܿܘܼܬܹܗ ܀>
    text <܃ܕܪܲܒܿ ܗ̄ܘ̇ ܚܢܵܢܵܟ ܫܡܲܝܵܐ ܘܐܲܪܥܵܐ ܩܵܥܹ̇ܝܢ ܗܵܕܹܐ>
    text <ܕܟܲܕܼ ܠܲܝܬܿ ܐܸܢܘܿܢ ܐܸܡܲܪ̣ܬܿ ܘܲܗܘ̤ܵܘ ܡ̣ܢ ܠܵܐ ܡܸܕܲܡ ܀>
    text <܃ܡ̣ܢ ܠܵܐ ܡܸܕܲܡ ܒܪ̣ܵܝܬܿ ܟܠܡܸܕܸܿܡ ܡܸܛܠܵܬܲܢ>
    text <ܘܐܲܝܟܲܢ ܡܲܨܝܵܐ ܕܬܲܗܡܸܐ ܡܸܢܲܢ ܒܲܙܒܲܢ ܪܘܼܓܼܙܵܐ ܀>
    text <܃ܘܲܕܼܪܲܒܵܐ ܛܵܒܼ ܘܠܵܐ ܡܸܬܼܡܲܫܚܵܐ ܡ̣ܢ ܡܲܠܵܠܹ̈ܐ>
    text <ܕܲܠܒܸܫ̄ܢ ܚܘܼܒܵܟ ܘܐܲܣܸܩ ܣ̣ܵܡܲܢ ܒܕܲܪܓܼܵܐ ܕܲܫܡܵܟ ܀>
    text <܃ܒܫܸܡ ܐܝܼܬܼܘܼܬܼܵܟ ܩܪ̣ܵܝܬܵܝܗܝ ܠܲܫܡܲܢ ܒܲܫܡܵܐ ܫܐܝܼܠܵܐ>
    text <ܘܗܵܫܵܐ ܒܗܘܿܢ ܒܲܥܒܼܵܕܹ̈ܐ ܢܸܗܘܸܐ ܒܕܲܪܓܹܗ܀>
    text <܃ܠܕܲܪܓܼܵܐ ܪܵܡ̇ܐ ܕܥܲܡ ܐܝܼܬܼܘܼܬܼܵܟ ܣܠܸ݂ܩ ܕܲܚܝܼܚܲܢ>
    text <ܠܵܐ ܢܸܬܿܬܿܚܬܸܿܐ ܡ̣ܢ ܪܡܪܵܡܹܗ ܒܥܸܠܲܬܼ ܥܵܘ̣ܠܲܢ ܀>
    text <܃ܡ̣ܢ ܝܲܡܝܼܢܵܟ ܝܵܬܹ̇ܒܼ ܦܲܓܼܪܲܢ ܘܲܒܒܼܝܼܫ ܫܘܼܒܼܚܵܐ>
    text <ܠܵܐ ܢܸܨܛܲܥܲܪ ܫܘܼܒܼܚܹܗ ܒܨܲܥܪܵܐ ܕܡܲܪܵܚܘܼܬܲܢ ܀>
    text <܃ܠܵܐ ܢܫܘܼܛܘܼܢܵܝܗܝ ܟܝܵܢܹ̈ܐ ܡܠܝܼܠܹ̈ܐ ܒܝܲܕܼ ܪܲܦܝܼܘܼܬܹܗ>
    text <ܕܐܲܢ̄ܬܿ ܝܲܩܲܪܬܵܝܗܝ ܒܲܫܡܵܐ ܪܲܒܵܐ ܕܐܵܠܲܗܘܼܬܼܵܟ ܀>
    text <܃ܠܵܐ ܡ̇ܪܒ ܬܸܗܘܸܐ ܠܫܹܐܕܹ̈ܐ ܛܪ̈ܘܼܢܹܗ ܠܡܸܫܬܲܒܼܗܵܪܘܼ>
    text <ܕܗܵܐ ܠܲܡ ܐܲܡܠܸܟܼܘ ܘܦܲܕܼ ܐܝܼܕܲܝ̈ܗܘܿܢ ܡ̣ܢ ܫܘܼܠܛܵܢܵܐ ܀>
    text <܃ܠܵܐ ܡ̇ܪܝ ܢܸܚܕܿܘܿܢ ܣܵܢ̈ܐܹܐ ܕܥܲܡܲܢ ܐܲܝܟ ܕܲܡܥܵܕܝܼܢ>
    text <ܕܐܲܝܟܵܘ ܕܲܣܠܸ̣ܩ ܠܕܲܪܓܼܵܘ ܪܵܡܵܐ ܕܠܵܐ ܡ̇ܝܘܿܬܹ̈ܐ ܀>
    text <܃ܟܲܕܿܘܼ ܐܲܩܠܝܼܘ ܘܒܲܙܲܚܘ ܒܲܫܡܵܐ ܕܝܲܩܪܬܵܢ ܒܹܗ>
    text <ܫܲܬܸܿܩ ܐܸܢܘܿܢ ܕܠܵܐ ܢܸܫܬܲܥܠܘܿܢ ܥܲܠ ܡ̇ܪܘܼܬܼܵܟ ܀>
    text <܃ܒܐܝܼܕܲܢ ܨܵܒܹ̇ܝܢ ܠܲܡܒܲܙܵܚܘܼ ܒܲܫܡܵܟ ܪܲܒܵܐ>
    text <ܘܟܸܢ ܡܸܬܼܪܲܥܹܝܢ ܠܡܸܫܬܲܩܵܠܘܼ ܥܲܠ ܪܲܒܿܘܼܬܼܵܟ ܀>
    text <܃ܠܨܲܠܡܲܢ ܣܵܢܹ̈ܝܢ ܣܵܢ̈ܐܹܐ ܕܗܘ̤ܵܘ ܠܲܫܡܵܟ>
    text <ܘܲܕܼܠܵܐ ܣܵܦ̇ܩܝܼܢ ܕܲܢܨܲܚܘܿܢܵܟ ܡܨܲܚܹܝܢ ܠܵܟ ܒܲܢ ܀>
    text <܃ܠܵܐ ܡ̇ܪܝ ܬܸܣܲܩ ܠܪܹܫ ܪܸܓܲܬܼܗܘܿܢ ܕܢܲܟܿܘܼܠܬܼܵܢܹ̈ܐ>
    text <ܘܠܵܐ ܢܸܫܬܲܟܼܠܲܠ ܒܸܢܝܵܢ ܙܹܐܦܵܐ ܕܲܚܬܼܝܼܪܝܼܢ ܒܹܗ ܀>
    text <܃ܟܐܝܼ ܒܹܗ ܒܪܵܘܡ̇ܐ ܕܪܸ̈ܥܝܵܢܲܝܗܘܿܢ ܘܢܸܦܸܠ ܒܐܲܪܥܵܐ>
    text <ܘܐܲܪܝܼܡ ܪܹܫܵܐ ܕܡܲܟܿܝܼܟܼܘܼܬܲܢ ܠܕܲܪܓܼܵܐ ܕܲܫܡܵܟ ܀>
  block
    text <܃ܦܪܘܿܩ ܠܲܟܼܝܵܢܲܢ ܡ̣ܢ ܐܝܼܕܲܝ̈ܗܘܿܢ ܕܲܡܚܲܒܿܠܵܢܹ̈ܐ>
    text <ܕܗܵܐ ܬܚܸܒܼ ܘܐܵܘܦܝܼ ܒܩܹܐܪܣܵܐ ܩܲܫܝܵܐ ܕܥܲܡ ܣܸܕܼܪ̈ܲܝܗܘܿܢ ܀>
    text <܃ܐܲܓܸܿܢ ܐܝܼܕܼܵܟ ܥܲܠ ܡܲܫܪܝܼܬܿܢ ܒܨܝܼܪܲܬܼ ܚܲܝܠܵܐ>
    text <ܕܗܵܐ ܙܸܥܪܲܬ̤ ܠܵܗ̇ ܡ̣ܢ ܡܸܢܝܵܢܵܐ ܕܪ̈ܚܡܲܝ ܩܘܼܫܬܵܐ ܀>
    text <܃ܬܲܢܗܲܪ ܐܲܦܲܝ̈ܟ ܒܥܘܼܡܪܲܢ ܫܝܼܛܵܐ ܡܠܸܐ ܥܵܩܵܬܼ̈ܐ>
    text <ܕܗܵܐ ܛܠܸ݂ܩ ܡܸܢܹܗ ܢܘܼܗܪܵܐ ܦܲܐܝܵܐ ܕܙܲܕܼܝܼܩܘܼܬܼܵܐ ܀>
    text <܃ܐܲܩܝܼܡ ܪܸܡܙܵܟ ܐܲܦܸܛܪܘܿܦܵܐ ܥܲܠ ܪܲܦܝܘܼܬܲܢ>
    text <ܕܗܵܐ ܒܲܕܿܪܬܹܗ ܠܓܲܙܵܐ ܕܢܸܣܒܲܬ̤ ܡ̣ܢ ܡ̇ܘܗܲܒܼܬܼܵܟ ܀>
    text <܃ܩܪܝܼ ܠܪ̈ܘܼܚܵܢܹܐ ܘܦܲܩܸܕܼ ܐܸܢܘܿܢ ܕܵܢܣܲܝܥܘܼܢܵܢ>
    text <ܕܗܵܐ ܥܲܠ̣ܘ ܫܹܐܕܹ̈ܐ ܘܚܲܫܹ̈ܐ ܠܙܝܼܙܹ̈ܐ ܘܒܲܙ̣ܘ ܣܝܼ̈ܡܵܬܲܢ ܀>
    text <܃ܫܕܲܪ ܥܝܼܪܹ̈ܐ ܘܲܢܥܝܼܪܘܼܢܵܢ ܡ̣ܢ ܕܲܡܟܿܘܼܬܲܢ>
    text <ܕܗܵܐ ܛܒ݂ܲܥܢܲܢ ܠܲܢ ܒܲܫܟܼܝܼܪ̈ܵܬܲܢ ܐܲܝܟ ܕܲܒܫܸܢܬܼܵܐ ܀>
    text <܃ܫܠܘܿܚ ܡܲܠܲܐܟܹ̈ܐ ܕܲܢܫܲܝܢܘܼܢܵܗ̇ ܠܲܫܕܓܼܝܼܫܘܼܬܲܢ>
    text <ܕܗܵܐ ܟܠ ܬܸܓܼܡܝܼ̈ܢ ܪܡܹܝܢ ܒܲܩܪ̈ܵܒܹܐ ܕܠܵܐ ܫܲܘܝܘܬܼܵܐ ܀>
    text <܃ܘܐܸܢ ܠܵܐ ܣܵܦܩ̇ܝܼܢ ܚܲܝ̈ܠܲܝ ܪܵܘܡ̇ܐ ܕܲܢܥܝܼܪܘܼܢܵܢ>
    text <ܢܦܝܼܣ ܒܲܪ ܓܸܢܣܲܢ ܘܲܢܫܲܝܸܢ ܠܲܢ ܥܲܡ ܪܲܒܿܘܼܬܼܵܟ ܀>
    text <܃ܡܨܸܐ ܕܲܢܥܲܕܲܪ ܠܲܫܓܼܝܼܫܘܼܬܲܢ ܒܐܵܓܼܘܿܢ ܥܲܡܠܹ̈ܐ>
    text <ܒܗܵܝ̇ ܕܐܝܼܬܼܵܘܗܝ ܒܪܵܟ ܝܼܚܝܼܪܼܵܝܵܐ ܘܐܵܦ ܡܸܨܥܵܢܲܢ ܀>
    text <܃ܝܵ̇ܕܲܥ ܕܲܢܦܝܼܣ ܚܠܵܦ ܚܲܝܵܒܹ̈ܐ ܚܘܼܒܵܢܵܐܝܼܬܼ>
    text <ܒܗܵܝ̇ ܕܲܫܩܝܼܠ ܠܹܗ ܢܸܣܝܵܢ ܚܲܫܹ̈ܐ ܕܡ̇ܝܘܿܬܼܘܼܬܼܵܐ ܀>
    text <܃ܡܲܢܲܣܲܝ ܗ̄ܘ̣ ܓܹܝܪ ܒܟܼܠܗܹܝܢ ܕܲܩܢܹܐ ܟܝܵܢ ܡܵܝ̈ܘܿܬܹܐ>
    text <ܘܝܲܬܿܝܼܪ ܝܵ̇ܕܲܥ ܠܲܡܥܲܕܵܪܘܼ ܠܲܕܼܡܸܬܼܢܲܣܹܝܢ ܀>
    text <܃ܠܥܸܠܲܬܼ ܫܲܝܢܵܐ ܓ̣ܫܲܝܬܵܝܗܝ ܡ̣ܢ ܟܠ ܕܲܢܫܲܝܸܢ ܟܠ>
    text <ܓܡܘܿܪ ܒܲܥܒܼܵܕܼܵܐ ܓܒܼܝܼܬܼܵܐ ܕܲܫܡܹܗ ܒܥܸܠܲܬܼ ܫܲܝܢܲܢ ܀>
    text <܃ܙܲܒܼܢܵܐ ܗ̄ܘ̣ ܗܵܫܵܐ ܕܲܢܚܵܘܸܐ ܒܲܢ ܪܲܒܿܘܼܬܼ ܕܲܪܓܹܗ>
    text <ܐܲܟܼܡܵܐ ܕܚܵܘܝܼ ܒܙܲܒܼܢܵܐ ܕܥܸܫܢܲܬ̤ ܚܲܝܵܒܼܘܼܬܲܢ ܀>
    text <܃ܐܸܢ ܟܲܕܼ ܐܝܼܬܲܝܢ ܣܵܢ̈ܐܹܐ ܕܲܫܡܵܟ ܫܲܝܸܢܬܵܢ ܒܹܗ>
    text <ܟܡܵܐ ܬܸܫܬܲܝܢ ܠܵܐ ܫܲܘܝܘܼܬܲܢ ܒܡܸܨܥܵܝܘܼܬܹܗ ܀>
    text <܃ܐܸܢ ܡ̣ܢ ܡ̇ܘܬܵܐ ܘܐܵܟܹ̇ܠܩܲܪܨܵܐ ܦܪ̣ܵܩܬܵܢ ܒܐܝܼܕܹܗ>
    text <ܟܡܵܐ ܬܦܲܨܐ ܠܲܢ ܡ̣ܢ ܚܘܼܬܼܚܵܬܹ̈ܐ ܒܵܩܹ̈ܐ ܫܝܼܛܹ̈ܐ ܀>
    text <܃ܐܸܢ ܚܲܢܦܘܼܬܼܵܐ ܘܝܗ̄ܘܼܕܼܵܝܘܼܬܼܵܐ ܥܩ݂ܲܪ ܒܲܙܩܝܼܦܹܗ>
    text <ܟܡܵܐ ܦܫܝܼܩܵܐ ܠܹܗ ܕܢܸܟܼܠܹܐ ܒܚܫܹ̈ܐ ܕܲܡܥܝܼܩܝܼܢ ܠܲܢ ܀>
    text <܃ܐܸܢ ܒܘܼܚܪܵܢܵܐ ܕܟܼܠ ܗܘ̤ ܥܵܒܹ̇ܕ ܒܫܘܼܠܵܡ ܙܲܒܼܢܹ̈ܐ>
    text <ܟܡܵܐ ܩܕܵܡ ܙܲܒܼܢܹ̈ܐ ܡܨܸܐ ܕܲܢܦܲܟܲܗ ܩܲܫܝܘܼܬܼ ܢܸܓܼ̈ܕܹܿܐ ܀>
    text <ܐܸܢܗܘ̤ ܫܲܠܝܼܛ ܥܲܠ ܒܹܝܬܼ ܓܲܙܵܐ ܕܐܵܠܲܗܘܼܬܼܵܟ܃>
  block
    text <܃ܡ̇ܕܹܝܢ ܫܲܠܝܼܛ ܕܲܢܚܘܼܢ ܡܲܓܵܢ ܠܲܒܼܢܲܝ̈ ܓܸܢܣܹܗ>
    text <܃ܚܘܼܢܹܝܗ̇ ܛܵܒܼܵܐ ܠܲܡܚܝܼܾܠܘܼܬܲܢ ܐܲܝܟ ܕܲܡܥܵܕܲܬܿ>
    text <ܘܗܲܒܼܠܲܢ ܙܸܕܼܩܵܐ ܒܝܲܕܼ ܒܲܪ ܓܸܢܣܲܢ ܕܐܲܚܝܼܕܼ ܓܲܙܵܟ ܀>
text <ܥܠ ܡܬܠܐ ܗ̇ܘ ܕܙܪܥܐ ܘܙܝܙ̈ܢܐ>
  block
    text <ܥܠ ܡܬܠܐ ܗ̇ܘ ܕܙܪܥܐ ܘܙܝܙ̈ܢܐ>
  block
    text <ܣܛ܁܁ ܕܙܪܥܵܐ ܘܙܝܙ̈ܢܐ܁܁>
    text <܃ܕܝܼܠܹܗ ܕܵܕܕܝܼܠܹܗ ܡܸܐܡܪܵܐ ܕܫܸܬܝܢ ܘܬܸܫܥܵܐ>
    text <ܕܥܒܝܕ ܠܹܗ ܥܲܠ ܡܬܠܐ ܗ̇ܘ ܕܙܪܥܵܠ ܘܙܝܙ̈ܢܹܐ܀>
  block
    text <܃ܙܲܪܥܵܐ ܛܵܒܵܐ ܫܡ̣ܗ ܗ̄ܘ̣ܵܐ>
    text <ܡܫܝܼܚܵܐ ܠܡܠܵܬܐ ܕܝܘܼܠܦܢܹܗ܁>
    text <܃ܙܝܼܙܢܹ̈ܐ ܕܥܵܘ ܥܡܹܗ>
    text <ܩܪ̣ܵܐ ܠܝܘܠܦܢܹܗ ܕܢܕܝܼܠܵܐ܁>
    text <܃ܠܥܵܠܡܵܐ ܡܬܠܹܗ ܒܩܝܵܬܐ>
    text <ܘܢܦܫܹܗ ܩ̣ܪܐ ܡܪܹܐ ܒܝܵܬܐ܁>
    text <܃ܘܙܪܥܵܐ ܛܒܼܵܐ ܕܝܘܼܠܦܢܹܗ>
    text <ܕܩܒܠܬܹܗ ܐܪܥܵܐ ܕܢܦܫܵܐ܁>
    text <܃ܗܘ̇ ܕܹܝܢ ܕܙܪܲܥ ܙܝܙ̈ܢܹܐ>
    text <ܐܝܼܬܼܵܘܗܝ ܣܹܢܐܗ ܕܟܼܝܼܢܲܢ܁>
    text <܃ܕܙܪܲܥ ܡܸܠܬܐ ܕܝܘܼܠܦܢܹܗ>
    text <ܘܐܘܥܝܼ ܣܕܩܹ̈ܐ ܘܦܘܠ̈ܓܹܐ܁>
    text <܃ܐܡ̣ܪ ܕܹܝܢ ܕܕܡܸܟܼܘ ܐ̄ܢܫ̈ܐ>
    text <ܥܲܠ ܕܐܗܡܝܼܘ ܡ̣ܢ ܘܠܝܼܬܼܵܐ܁>
    text <܃ܐܲܝܟ ܐܟܪܵܐ ܕܡܬܪܦܹܐ>
    text <ܘܣ̇ܓ̣ܵܐ ܝܲܥܪܵܐ ܒܓܵܘ ܚܲܩܠܵܐ܁>
    text <܃ܥܒܕܹ̈ܐ ܕܹܝܢ ܟܐܢܹ̈ܐ ܕܚܙ̣ܵܘ>
    text <ܙܝܙܢܹ̈ܐ ܒܝܼܢܲܬܼ ܚ̈ܛܹܐ܁>
    text <܃ܠܡܪܗܘܿܢ ܩܲܪܸܩܼܘ ܫܘܼܐܠܵܐ>
    text <ܕܠܵܐ ܙܲܪܥܵܐ ܛܒܵܐ ܐܪܡܝܼܬܼ܁>
    text <܃ܦܢܝܼ ܕܹܝܢ ܡܪܐ ܠܥܒܕܹ̈ܐ>
    text <ܗܘ̇ ܝܕܘܥܵܐ ܕܢܣܝ̈ܬܐ܁>
    text <܃ܕܒܥܠܕ ܒܒܼܵܐ ܣܥ̣ܪ ܗܕܹܐ>
    text <ܕܢܚܒܸܠ ܙܪܥܵܐ ܕܝܘܼܠܦܵܢܝ܁>
    text <܃ܪܬܲܚܘ ܕܹܝܢ ܥܒܕ̈ܐ ܒܲܛܢܢܵܐ>
    text <ܘܠܡܪܵܐ ܛܒܼܵܐ ܐܸܡܹܲܪܘ܁>
    text <܃ܕܢܐܙܲܠ ܘܢܓܸܒܐ ܙܝܙܢܹ̈ܐ>
    text <ܕܠܵܐ ܢܕܘܕܘܢ ܡܘܥܝܬ̤ ܚ̈ܛܹܐ܁>
    text <܃ܐܡ̣ܪ ܕܹܝܢ ܡܪܵܐ ܥܠܒܼܕܹ̈ܐ>
    text <܃ܗܘ̇ ܒܣܝܼܡܵܐ ܠܛܢܢܹ̈ܐ>
    text <܃ܫܒܘܩܘ ܠܡ ܪܒܹܝܢ ܫܲܘܝܵܐܝܼܬ>
    text <ܥܕܡܵܐ ܕܗ̇ܘܸܐ ܫܘܼܠܡܵܐ܁>
    text <܃ܕܲܠܡܵܐ ܢܬܥܡܪ̈ܢ ܚ̈ܛܹܐ>
    text <ܥܲܡ ܙܝܙܢܹ̈ܐ ܡܲܪܝܼܪܹ̈ܐ܁>
    text <܃ܟܕ ܡܘܕܲܥ ܥܲܠ ܫܘܼܚܠܦܵܐ>
    text <ܕܟܒܼܪ ܦܢܝܢ ܡ̣ܢ ܥܘ̣ܠܵܐ܁>
    text <ܠܵܐ ܡܪܝ ܛܥܝܢ ܠܝܕܥܬܵܟ܁>
    text <܃ܕܙܝܙܢܵܐ ܠܵܐ ܡܸܫܬܚܠܸܦ>
    text <܃ܕܡܪܝܼܪܘܼܬܗ ܕܟܝܼܢܐ ܗ̄ܝ̣>
    text <ܘܠܵܐ ܡܨܐ ܕܡܨܐ ܠܲ[܁܁܁]ܢܹܗ܁>
    text <܃ܡܠܝܼܠܐ ܗ̄ܘ̣ ܠܲܡ ܗܵܢܵܐ ܙܲܪܥܵܐ>
    text <ܘܫܠܝܼܛ ܗ̄ܘ̣ ܥܲܠ ܨܒܼܝܵܢܹܗ܁>
    text <܃ܘܕܠܝܼܠܵܐ ܠܹܗ ܕܢܫܬܚܠܲܦ>
    text <ܐܲܝܟ ܨܒܝܼܢܵܐ ܕܚܐܪܘܬܹܗ܁>
    text <܃ܬܚܘܝܼܬܼܵܐ ܕܗܕܹܐ ܩܲܒܼܠܘܼ>
    text <ܡ̣ܢ ܗܵܠܹܝܢ ܕܩܕܡܲܝܗܘܿܢ܁>
    text <܃ܕܙܝܙܢܹ̈ܐ ܗܘ̤ܘ ܡܪܝܼܪܹ̈ܐ>
    text <ܘܐܫܬܚܠܦܘ ܘܗܘ̤ܘ ܚ̈ܛܹܐ܁>
    text <܃ܙܝܙܢ̈ܐ ܗ̄ܘ̣ܵܐ ܐܲܒܼܪܗܵܡ>
    text <ܘܩܨܒܼܝܢܹܗ ܐܸܫܬܚܲܠܦ܁>
    text <܃ܘܗܘ̤ܵܐ ܦܹܐܪܵܐ ܕܒܘܼܣܡܵܐ>
    text <ܘܐܬܚܠܝܼܘ ܒܹܗ ܡܲܪܝܪܹ̈ܐ܁>
    text <܃ܙܟܼܝ ܡܟܣܵܐ ܙܝܙܢܵܐ>
    text <ܕܟܲܢܸܫ ܒܙܬܵܐ ܕܐ̄ܚܪ̈ܢܹܐ܁>
    text <܃ܘܗܘ̤ܐ ܚܛܬܐ ܒܨܒܝܢܹܗ>
    text <܃ܘܗܦܟ ܘܙܪܥ ܙܸܕܩ̈ܬܐ>
    text <܃ܙܝܼܙܢܵܐ ܗ̄ܘ̣ܵܘ ܓܲܝܣܵܐ>
    text <ܘܒܲܕܡܵܐ ܕܐ̄ܢܫܐ ܐܬܪܒܝܼ܁>
    text <܃ܘܕܚܙ̣ܵܐ ܬܲܗܪܵܐ ܒܙܩܝܼܦܵܐ>
    text <ܚܲܠܛ ܢܦܫܹܗ ܒܝܼܢܬܿ ܚ̈ܛܹܐ܁>
    text <܃ܦܵܘܠܘܿܣ ܪܲܒܵܐ ܙܝܙܢܵܐ>
    text <ܕܩܦܝܚ ܚ̈ܛܐ ܒܡܘܥܝܼܬܹܗ܁>
    text <܃ܛܢܢܵܐ ܕܠܘܩܒܼܠ ܩܘܼܫܬܐ>
    text <ܕܗܦܟ ܘܗܘ̤ܐ ܚܠܦ ܩܘܼܫܬܐ܁>
    text <܃ܐܲܟܪܵܐ ܕܐܲܣܓܝܼ ܘܙܪܲܥ>
    text <ܝܘܼܠܦܫܹܗ ܒܐܪܵܒܠܦܢܝܵܢ܁>
    text <܃ܘܦܠ̣ܚ ܐܪܥܵܐ ܕܢܦܫ̈ܬܐ>
    text <ܘܡܠܵܐ ܥܠܡܵܐ ܡ̣ܢ ܦܹܐܪ̈ܘܗܝ܁>
    text <܃ܗܵܐ ܙܝܙܢܹ̈ܐ ܕܐܫܬܚܠܲܦܘ>
    text <ܘܗܘ̤ܘ ܚ̈ܛܹܐ ܓܒܝ̈ܬܐ܁>
    text <܃ܠܟܘ ܐܪܵܐ ܕܐܲܝܠܹܝܢ ܕܛܥܵܘ>
    text <ܘܠܵܐ ܨܒܵܘ ܕܢܦܢܘܿܢ ܠܝܼܕܥܵܬܐ܁>
    text <܃ܡܪܩܝܘܢ ܙܝܙܢܵܐ ܩܕܡܵܐ>
    text <ܕܝܥܵܐ ܒܐܫܟܪܐ ܕܚܛܹ̈ܐ܁>
    text <܃ܘܐܸܫܬܝܼ ܡܛܪܵܐ ܕܝܘܼܠܦܢܵܐ>
    text <ܘܩܘܝܼ ܒܡܪܬܵܐ ܕܨܒܼܝܢܹܗ܁>
    text <܃ܟܲܠܒܵܐ ܗ̄ܘ̣ܵܐ ܕܦܩ̣ܪ ܘܫܢ̣ܵܐ>
    text <ܘܢܒܲܚ ܠܘܩܒܼܠ ܥܒܘܿܕܹܿܗ܁>
    text <܃ܘܐܟܼܪܸܙ ܒܬܠܬܐ ܪܹ̈ܫܝܼܢ>
    text <ܟܐܢܵܐ ܘܛܒܵܐ ܘܐܦ ܒܝܼܫܵܐ܁>
    text <܃ܙܝܼܙܢܵܐ ܐܚܪܹܢܵܐ ܡܵܐܢܝܼ>
    text <ܕܡܥܛܲܦ ܒܐܣܟܹܝܡ ܚ̈ܛܹܐ܁>
    text <܃ܕܐܒܼܵܐ ܕܟܼܡܝܢ ܒܓܼܙܪܵܐ>
    text <ܘܐܲܝܟ ܐܸܡܪܵܐ ܡܚܵܘܹܐ ܢܦܫܹܗ܁>
    text <ܬܢܝܼܢܵܐ ܕܝܼܢܸܩ ܡܸܪܬܵܐ>
  block
    text <ܘܐܫܩܝܼ ܡܢܗ̇ ܠܩܪ̈ܝܼܒܵܘܗܝ܁>
    text <܃ܥܩܪܐ ܩ̇ܛܠ ܐ̄ܢܵܫܵܐ>
    text <ܕܡܬܪܒܹܐ ܡܨܥܲܬܼ ܚ̈ܛܹܐ܁>
    text <܃ܠܛܝܪܵܐ ܡܨܝܪܬܵܐ ܕܡ̇ܐ>
    text <ܕܠܟܼܠ ܕܡ̈ܘܵܢ ܡܫܬܚܠܲܦ܁>
    text <ܒܚܪܫܘܼܬܼܵܐ ܫܘܬܦܐ ܗ̄ܘ̣܁>
    text <ܘܒܡܓܼܫܘܬܐ ܩܪܝܒܼܵܐ ܗ̄ܘ̣܁>
    text <܃ܦܣܩܹܗ ܠܣܕܪܹܗ ܕܟܼܝܼܢܵܢ>
    text <ܘܛܠܡܹܗ ܠܦܓܼܪܵܐ ܡ̣ܢ ܚܲܝܹ̈ܐ܁>
    text <܃ܘܒܸܕܵܐ ܗܘ̤ ܡ̣ܢ ܪܥܝܢܹܗ>
    text <ܕܩܝܡܵܬܐ ܕܢܦܫܵܐ ܗ̄ܝ̣ ܒܲܠܚܘܿܕ܁>
    text <܃ܒܬܪܹܝܢ ܕܹܝܢ ܪܹ̈ܫܝܼܢ ܩܐܹܡ>
    text <ܣܟܵܐ ܟܠܹܗ ܕܝܘܼܠܦܢܹܗ܁>
    text <܃ܘܛܒܼܵܐ ܘܒܝܼܫܵܐ ܩ̣ܪܵܐ ܐܸܢܘܿܢ>
    text <ܠܦܘܼܬ ܣܘܥܪ̈ܢܹܐ ܕܬܪܝܗܘܢ܁>
    text <܃ܚܛܬܐ ܗܘ̣ܐ ܕܹܝܬ ܒܲܪ ܕܝܨ[ܢ]>
    text <ܕܗܦܟ ܘܗܘ̤ܐ ܙܝܙܢܵܐ܁>
    text <܃ܘܕܚܙܲܬ̤ ܥܹܕܬ̇ܐ ܫܘܼܚܠܵܦܹܗ>
    text <ܥܩܪܬܹܗ ܡ̣ܢ ܒܝܢܲܬ ܚ̈ܛܹܐ܁>
    text <܃ܡ̣ܢ ܐܡܪܹ̈ܐ ܗ̄ܘ̣ܵܐ ܕܡܪܥܝܼܬܼܵܐ>
    text <ܘܗܦܲܟ ܢܟ̇ܬ ܡܪܥܝܼܬܼܵܐ܁>
    text <܃ܘܛܪܕܘ ܥܠܠܢ̈ܐ ܫܕܐܘܼܗܝ>
    text <ܘܚ̣ܠܛ ܢܦܫܹܗ ܥܲܡ ܕܐܒܹ̈ܐ܁>
    text <܃ܩܲܫܝ̈ܬܐ ܕܒ̣ܥܵܐ ܕܢܙܟܹܐ>
    text <ܘܗ̣ܦܟ ܘܫܕܵܐ ܒܩܢܘܡܹܗ܁>
    text <܃ܕܪܘܿܫܵܐ ܕܠܘܩܒܼܵܠ ܚܒܼܪ̈ܘܗܝ>
    text <܃ܕܗܦܲܟ ܚܫܪ̣ܵܐ ܝܘܼܠܦܫܹܗ>
    text <܃ܚ̣ܢܵܐ ܠܒܨܬܼܵܐ ܕܟܼܠܡܸܕܡ>
    text <ܘܐܥܸܠ ܐܝܬܝܹ̈ܐ ܣܓܝ̈ܠܐ܁>
    text <܃ܘܟܲܕ ܣܒܲܪ ܕܐܫܘܲܚ ܐܘܒܕ>
    text <ܗܘ̤ܐ ܢܘܟܼܪܝܐ ܠܫܪܪܵܐܘ܁>
    text <܃ܚܛܬܵܐ ܕܗܦܟܲܬ̤ ܡܘܥܝܬܵܗ̇>
    text <ܦܘܠܵܐ ܕܗܘ̤ܵܐ ܙܝܙܢܵܐ܁>
    text <܃ܘܒܝܲܕ ܐܲܢ̄ܬܬܵܐ ܐܫܬܦܲܠ>
    text <ܐܝܟ ܫܡܫܘܢ ܕܛܚܢ ܪܚܝܵܐ܁>
    text <܃ܩܪܹܗ ܗ̄ܘ̣ܵܐ ܐܦ ܗܘ̤ ܠܡܫܬܘܼܬܼܵܐ>
    text <ܘܢܦܲܩ ܘܲܗ̤ܵܘܐ ܢܘܟܼܪܵܝܐ܁>
    text <ܘܦܣܩܹܗ ܠܣܒܼܪܹܗ ܡ̣ܢ ܚ̈ܝܐ܁>
    text <ܘܡܲܠܸܠ ܥܘ̣ܠܵܐ ܥܲܠ ܪܸܡܵܐ܁>
    text <܃ܕܠܐ ܩܢܘܿܡܵܐ ܠܲܡ ܐܝܼܬܵܘܗܝ ܗ̄ܘ̣ܵܐ>
    text <ܒܪܵܐ ܠܲܡ ܠܘܩܕܵܡ ܥܲܡ ܐܒܘܼܗܝ܁>
    text <܃ܐܲܝܟ ܩܠܵܐ ܫܚܝܼܡܵܐ ܕܡܠܬܼܵܐ>
    text <ܕܠܐ ܩܢܐ ܩܢܘܡܵܐ ܒܟܼܝܢܵܐ܁>
    text <܃ܟܲܕ ܣܐܸܩ ܠܹܗ ܫܘܼܪܵܝܵܐ>
    text <܃ܡ̣ܢ ܝܲܠܕܵܐ ܕܡܪ̈ܝܡ ܘܲܠܟܼܵܐ>
    text <܃ܠܗ̇ܘ ܕܫܘܸܐ ܥܲܡ ܝܠܘܿܕܹܗ>
    text <ܘܠܵܐ ܛܠܹܐ ܡܢܹܗ ܒܐܝܬܘܼܬܼܵܐ܁>
    text <܃ܘܡܢܵܐ ܢܥܒܸܕ ܡܲܪܚܵܐ>
    text <ܟܲܕ ܡܟܸܣ ܠܹܗ ܝܘܚܢܵܢ܁>
    text <܃ܕܒܪܫܝܬ ܠܲܡ ܐܝܼܬܘܗܝ ܗ̄ܘ̣ܵܐ>
    text <ܚܝܕܝܵܐ ܥܲܡ ܝܵܠܘܕܹܿܗ܁>
    text <܃ܒܥܠܡܵܐ ܬܡ̇ܢ ܐܝܬܼܘܗܝ ܗ̄ܘ̣ܵܐ>
    text <ܘܥܠܡܹ̈ܐ ܒܐܝܼܕܼܵܘ̈ܗܝ ܐܸܬܬܩܲܕܘ܁>
    text <܃ܘܗܘ̤ ܕܝܼܠܹܗ ܠܕܝܼܠܹܗ ܐܬܼܵܐ>
    text <ܘܕܝܼܠܹܗ ܠܵܐ ܩܒܸܠܘ ܡܸܠܬܹܗ܁>
    text <܃ܐܲܝܠܹܝܢ ܕܫܡܥܘ ܝܘܠܦܢܹܗ>
    text <ܝܪ̈ܬܹܐ ܕܫܘܒܼܚܹܗ ܣܡ ܐܸܢܘܿܢ܁>
    text <܃ܘܫܘܬܸܦ ܐܢܘܿܢ ܒܐܝܼܩܪܵܐ>
    text <ܒܫܡܵܐ ܕܠܐ ܡܝܘܬܘܼܬܼܵܐ܁>
    text <܃ܗܵܐ ܬܚܘܝܼܬܼܵܐ ܕܲܕܢܝܼܚܵܐ>
    text <ܐܝܟ ܫܡܫܵܐ ܩܕܼܵܡ ܝܕܘ̈ܥܹܐ܁>
    text <܃ܘܚܙܵܝܹܐ ܐܝܟ ܕܒܚܫܪܐ>
    text <ܡܬܬܩܠܝܼܢ ܒܡܠܲܝ̈ ܪܘܼܚܵܐ܁>
    text <܃ܘܠܢܛܝܼܢܘܿܣ ܙܝܙܢܵܐ>
    text <ܕܒܩܝܡܬܼܵܐ ܕܦܓܼܪܵܐ ܟ̇ܦܪ܁>
    text <܃ܘܟܬܒܸ̈ܐ ܕܡܠܲܝ̈ ܪܘܼܚܵܐ>
    text <ܐܲܝܟ ܢܘܟܪ̈ܝܹܐ ܚܫܝܼܒܼܝܼܢ ܠܹܗ܁>
    text <܃ܪܘܫܥܹܗ ܕܹܝܢ ܪܒܵܐ ܗܵܢܵܘ>
    text <ܕܡܫܬܒܗܲܪ ܒܹܗ ܓܲܠܝܵܐܝܼܬ܁>
    text <܃ܕܗܘ̤ ܠܲܡ ܡܸܠܬܐ ܐܫܬܚܠܲܦ>
    text <ܘܠܐ ܫܩܲܠ ܦܓܼܪܵܐ ܡ̣ܢ ܡܲܪܝܡ܁>
    text <܃ܒܚܲܩܠܵܐ ܕܚܛܐ ܪܒܹܗ ܗ̄ܘ̣ܵܐ>
    text <ܐܪܝܘܿܣ ܕܛܠܡ ܩܘܼܫܬܼܵܐ܁>
    text <ܘܡܣܬܲܪ ܗ̄ܘ̣ܵܐ ܒܐܣܟܹܝܡܵܐ܁>
    text <ܕܠܵܐ ܢܓܼܬܐ ܡܪܝܼܪܘܼܬܹܗ܁>
    text <܃ܕܐܒܼܵܐ ܗ̄ܘ̣ܵܐ ܕܠܒܝܼܫ ܕܘܡܝܵܐ>
    text <ܘܡܣܬܲܪ ܗ̄ܘ̣ܵܐ ܒܓܙܪܵܐ܁>
    text <܃ܘܟܲܕ ܐܪܓܸܫܘ ܪ̈ܥܘܬܵܐ>
    text <ܛܪܕܘܼܗܝ ܡ̣ܢ ܓܵܘ ܡܲܪܥܝܼܬܼܵܐ܁>
    text <܃ܘܐܲܝܬܝܼ ܠܓܸܠܝܵܐ ܚܘܫܒܵܘܗܝ>
    text <ܘܓܼܠܐ ܙܸܐܦܵܐ ܕܪܥܝܼܢܹܗ܁>
    text <܃ܘܐܒܲܥ ܫܘܼܩܪܵܐ ܡ̣ܢ ܠܒܹܗ>
    text <ܘܡܲܠܸܠ ܥܘ̣ܠܵܐ ܣܦܘ̈ܬܹܗ܁>
    text <܃ܩ̣ܪܵܐ ܠܲܒܼܪܵܐ ܒܪܝܼܬܼܵܐ ܕܐܲܒܼܵܐ>
    text <ܘܪܘܼܚܵܐ ܬܘܼܩܢܵܐ ܕܐܒܼܵܐ܁>
  block
    text <܃ܗܘ̤ ܠܲܡ ܐܝܼܬܵܘܗܝ ܒܲܠܚܘܕܵܘܗܝ>
    text <ܘܒܼܪܵܐ ܘܪܘܼܚܵܐ ܡܫܡܢܢܵܘ̈ܗܝ܁>
    text <܃ܐܲܒܼܵܐ ܠܲܡ ܕܠܵܐ ܫܘܼܪܵܝܐ ܗ̄ܘ̣>
    text <ܘܒܼܪܵܐ ܘܪܘܼܚܵܐ ܠܟܼܵܐ ܡܸܢܹܗ܁>
    text <܃ܘܥܲܠ ܗܵܕܹܐ ܕܒܼܪܵܐ ܐܸܢܘܿܢ>
    text <܃ܙܒܼܢܵܐ ܐܝܼܬ ܒܹܝܬܼ ܠܹܗ ܘܲܠܗܘܿܢ>
    text <܃ܘܐܸܢ ܠܲܒܼܪܵܐ ܒܪܝܼܬܼܵܐ ܥܲܒܼܕܹܗ>
    text <ܐܲܝܟ ܡܠܬܹܗ ܕܡܓܼܕܦܢܵܐ܁>
    text <܃ܡܵܢܵܐ ܟ̇ܠܐ ܟܠܡܸܕܡ>
    text <ܒܪܵܐ ܕܐܲܠܗܵܐ ܢܸܬܼܟܲܢܹܐ܁>
    text <܃ܓܒܪܝܠ ܐܦ ܡܝܼܟܵܐܹܝܠ>
    text <ܒܨܒܝܢ ܐܒܼܵܐ ܐܬܬܩܢܘ܁>
    text <܃ܘܟܲܕ ܛܒܼ ܪܘܼܚܵܐ ܐܝܬܲܝܗܘܿܢ>
    text <ܒܨܝܼܕܲܝܢ ܡ̣ܢ ܫܸܡ ܐܝܼܬܘܼܬܵܐ܁>
    text <܃ܘܐܢܗܘ̤ ܕܫܘܐ ܬܘܩܢܵܐ>
    text <ܕܒܼܪܐ ܘܕܝܼܠܗܘܿܢ ܫܲܘܝܐܝܼܬ܁>
    text <܃ܫܡܵܐ ܗ̄ܘ̣ ܫܐܝܼܠܐ ܕܩܢܐ ܒܠܚܘܿܕ>
    text <ܘܪܚܝܼܩ ܡܢܹܗ ܒܣܘܥܪ̈ܢܹܐ܁>
    text <܃ܙܝܼܙܢܵܐ ܐ̄ܚܪܢܵܐ ܚܲܒܼܪܹܗ>
    text <ܥܛܠ ܗ̄ܘ̣ ܫܡܗ ܡ̣ܢ ܪܡܒܐ܁>
    text <܃ܝܕܘܿܥܐ ܕܹܝܢ ܦܪܫ ܠܹܗ>
    text <ܡ̣ܢ ܦܐܪ̈ܐ ܕܒܝܲܕ ܡ̈ܐܘܗܝ܁>
    text <ܫܚ̇ܛ ܐܦ ܗܘ̤ ܬܘܕܝܼܬܼܵܐ>
    text <ܡ̣ܢ ܫܪܵܪܵܐ ܕܗܝܡܢܘܼܬܵܐ܁>
    text <ܘܒܼܥܐ ܕܢܣܬܘܪ ܒܢܝܢܵܐ܁>
    text <ܕܫܸܬܐܣܵܘ̈ܗܝ ܠܵܐ ܡܙܕܟܼܝ̈ܢ܁>
    text <܃ܠܵܐ ܠܲܡ ܐܫܬܩܠܲܬ̤ ܢܲܦܫܵܐ>
    text <ܥܲܡ ܦܓܼܪܵܐ ܡ̣ܢ ܦܪܘܿܩܲܢ܁>
    text <܃ܐܠܵܐ ܦܓܼܪܵܐ ܡܝܘܬܵܐ>
    text <ܫܩܠ ܠܹܗ ܡܸܠܬܼܵܐ ܘܥܡ̣ܪ ܒܹܗ܁>
    text <܃ܘܟܲܕ ܝܕܥ ܕܡܬܦܪܣܐ ܠܹܗ>
    text <ܐܝܬܝܼ ܠܓܠܝܵܐ ܓܘܼܕܢܹܗ܁>
    text <܃ܐܨܛܢܲܥ ܦܘܼܪܣܵܐ ܐܚ̄ܪܹܢܵܐ>
    text <ܕܢܣܬܬܲܪ ܒܹܗ ܥܲܕ ܙܒܼܢܵܐ܁>
    text <܃ܘܗܦ̣ܟ ܘܐܘܕܝܼ ܐܦ ܒܗܵܕܹܐ>
    text <ܕܦܲܓܪܐ ܘܢܦܫܵܐ ܫܩܲܠ ܡܪܲܢ܁>
    text <܃ܘܡܕܥܵܐ ܠܲܡ ܒܠܚܘܿܕܼ ܐܪܦܝܼ>
    text <ܕܐܦܗܘ̤ ܩܢܘܡܵܐ ܗ̄ܘ̣ ܕܬܠܬܵܐ܁>
    text <܃ܘܥܲܠ ܡܢ̇ܐ ܠܐ ܒܕܩܘ ܠܲܢ>
    text <ܟܬ̈ܒܹܐ ܟܠܗܘܿܢ ܥܲܠܗܵܕܹܐ܁>
    text <܃ܘܝܬܝܼܪ ܡ̣ܢ ܟܠܗܘܿܢ ܡܘܫܹ̇ܐ>
    text <ܗܘ̇ ܕܐܟܬܸܒܼ ܥܲܠ ܬܘܩܢܲܢ܁>
    text <܃ܘܟܒܲܪ ܫܝܼܛܵܐ ܐܬܚܟܲܡ>
    text <ܝܬܝܼܪ ܡܸܢܹܗ ܕܒܲܪ ܥܡܪܲܡ܁>
    text <܃ܘܐܫܟܲܚ ܡܸܕܹܡ ܝܬܝܼܪܵܐ>
    text <ܡܕܥܵܐ ܩܢܘܿܡܵܐ ܕܬܠܵܬܐ܁>
    text <܃ܗܵܐ ܙܪܥܹܗ ܕܩ̇ܛܠ ܐ̄ܢܫܐ>
    text <ܕܙܪܥܹܗ ܒܢܦܫܵܐ ܕܬܲܥܡܝܪܵܘ̈ܗܝ܁>
    text <܃ܘܫܓܫ ܠܐܪܥܵܐ ܒܙܝܼܙܵܢܵܘ̈ܗܝ>
    text <ܘܐܪܡܝܼ ܣܕܩܹ̈ܐ ܒܫܡܝܵܐ܁>
    text <܃ܒܩܲܕܼܡܵܐ ܙܝܙܢܹ̈ܐ ܙܪܲܥ ܗ̄ܘ̣ܵܐ>
    text <ܣܛܢܵܐ ܒܝܫܬܼ ܚ̈ܛܹܐ܁>
    text <܃ܘܐܩܝܼܡ ܣܕܩܹ̈ܐ ܘܦܘܼܠܓܹ̈ܐ>
    text <ܐܲܝܟ ܣܕܪܹ̈ܐ ܠܘܼܩܒܼܵܠ ܩܘܼܫܬܼܵܐ܁>
    text <܃ܘܕܚܙ̣ܵܐ ܕܚܒܬ̤ ܡܲܫܪܝܼܬܹܗ>
    text <ܘܙܟܼܐ ܩܘܼܫܬܐ ܒܫܡ ܒܫܡܫܸܘ̈ܗܝ܁>
    text <܃ܐܨܛܢܲܥ ܦܘܼܪܣܵܐ ܐ̄ܚܪܹܢܵܐ>
    text <ܘܥܲܠ ܘܟܡܢ ܒܝܢܲܬ̣ ܚ̈ܛܹܐ܁>
    text <܃ܚ̣ܙܵܐ ܕܒܓܸܠܝܵܐ ܠܵܐ ܙ̇ܟܐ>
    text <ܘܫܪܝܼ ܡܩܪܒ ܒܟܡܐܢܹ̈ܐ܁>
    text <ܘܗܘ̤ܵܐ ܗ̄ܘ̣ܵܐ ܐܲܝܟ ܒܲܝܬܝܵܐ܁>
    text <܃ܘܐܲܝܟ ܡܲܠܦ ܫܪܝܪ̈ܬܵܐ>
    text <ܚܙܵܐ ܠܣܒܪܬܵܐ ܕܐܣܬܲܦܲܩܲܬ̤܁>
    text <ܥܠܟܠ ܥܡܡܝ̈ܢ ܘܠܫܢܝܼ̈ܢ܁>
    text <܃ܘܐܸܚܕܲܬ̤ ܢܘܡܹ̈ܐ ܒܟܠܦܢܸ̈ܢܝܵܢ>
    text <ܘܥܩܕܲܬ̤ ܡܘܣܹ̈ܐ ܕܚܢܦܘܼܬܼܵܐܘ>
    text <܃ܘܠܒܸܫ ܐܣܟܹܝܡ ܬܲܠܡܝܼܕܼܵܐ>
    text <܃ܕܠܵܐ ܢܚܘܹܐ ܙܹܐܦܵܐ ܒܓܠܝܵܐ>
    text <ܕܝܼܕܥ ܕܲܢܕܝܕ ܝܘܠܦܢܹܗ܁>
    text <܃ܘܒܓܸܠܝܵܐ ܠ̇ܐ ܡܸܬܩܒܲܠ>
    text <ܚܙܵܐ ܡܢܘܿܣܐ ܕܢܗܝܼܪ ܗ̄ܘ̣܁>
    text <܃ܘܡܢܗܲܪ ܥܝܼܢܹ̈ܐ ܕܢܦܫ̈ܬܐ>
    text <ܘܡܦܢܐ ܥܛܠ̈ܐ ܠܦܝܣܵܐ܁>
    text <܃ܩܕܪܫ ܐܘܼܪܚܵܐ ܠܡܠܟܘܼܬܼܵܐ>
    text <ܘܟܣܝܼ ܣܢܝܘܼܬ ܚܘܼܫܵܒܵܘ̈ܗܝ܁>
    text <܃ܒܢܚܬܐ ܦܐܝܵܐ ܕܫܸܡ ܢܘܼܗܪܵܐ>
    text <ܘܥܲܠ ܘܐܣܬܬܲܪ ܒܟܡܐܢܹ̈ܐ܁>
    text <܃ܘܦܫܝ̈ܛܐ ܠܐ ܐܪܓܸܫܘ ܒܹܗ>
    text <܃ܦܪܣ ܬܚܦܝܼܬܼܵܐ ܥܲܠ ܢܲܦܫܵܐ>
    text <܃ܘܥܘܪܹܗ ܠܢܘܼܗܪܵܐ ܕܝܕܥܬܼܵܐ>
    text <ܫܬܸܩ̣ ܡܕܥܵܐ ܡ̣ܢ ܪ̈ܓܫܹܐ܁>
    text <ܕܠܐ ܢܣܬܟܠ ܘܠܵܝܼܬܼܵܐ܁>
    text <ܐܚܫܟ ܢܘܼܗܪܵܐ ܕܒܒ̈ܬܐ܃>
  block
    text <ܡ̣ܢ ܩܪܝܢܵܐ ܕܟܬܒܹ̈ܐ܁>
    text <܃ܘܣܟܪ ܐܕܢܹ̈ܐ ܕܡܫܥܬܵܐ>
    text <ܕܠܵܐ ܢܨܘ̈ܬܢ ܡܸܠܲܝ̈ ܪܘܼܚܵܐ܁>
    text <܃ܠܫܢܵܐ ܢܒܼܥܵܐ ܕܡܸܠܹ̈ܐ>
    text <ܕܪܕܝܹܗ ܡܡܬܘܡ ܠܵܐ ܩ̇ܛܥ܁>
    text <܃ܥܲܒܼܕܹܗ ܠܥܓܐ ܘܚܓܼܝܪܵܐ>
    text <ܕܠܵܐ ܢܡܠܸܠ ܪ̈ܘܚܢܝܵܬܼܵܐ܁>
    text <܃ܠܒܹܵܐ ܡܠܟܵܐ ܕܗܕܡܹ̈ܐ>
    text <ܢܒܼܠܐ ܕܟܼܠܗܹܝܢ ܚܟܡ̈ܬܐ܁>
    text <܃ܚܠܸܨ ܡܢܹܗ ܣܝ̈ܡܬܹܗ>
    text <ܘܐܪܡܝܼ ܒܹܗ ܡ̣ܢ ܚܪ̈ܘܒܵܘܗܝ܁>
    text <܃ܐܘ ܦܘܪ̈ܣܵܘܗܝ ܟܡܵܐ ܩܝܼܛܝܼܢ>
    text <ܘܨܢܥܬܹ̈ܐ ܟܡܵܐ ܥܡܝܼ̈ܩܵܢ܁>
    text <܃ܐܘ ܣܡ ܡܵܘܬܼܵܐ ܩܛܘܿܠܵܐ>
    text <ܕܚܠܝܼܵܛܐ ܒܗ ܚܲܠܝܘܼܬܼܵܐ܁>
    text <܃ܠܵܐ ܠܵܡ ܫܸܦܝܼܪ ܪܸܥܝܢܵܐ>
    text <ܕܟܬܒܹ̈ܐ ܐܠܗ̈ܝܹܐ܁>
    text <܃ܘܠܐ ܝ̇ܬܪ ܐܝܢܵܐ ܕܩ̇ܪܹܐ>
    text <ܐܠܵܐ ܕܢܐܠܲܦ ܫܘܒܼܗܵܪܵܐ܁>
    text <܃ܩܪܐ ܠܡ ܣܓܝܼ ܘܫܟܐ ܠܹܗ>
    text <ܘܫܪܝܼ ܒܨܐ ܘܡܥܡܸܩ܁>
    text <܃ܘܗܪܓܼ ܣܓܝܼ ܒܟܬܒ̈ܐ>
    text <ܛܥ̣ܐ ܘܢܦ̣ܩ ܡ̣ܢ ܘܠܝܼܵܬܐ܁>
    text <܃ܐܘ ܥܘ̣ܠܵܐ ܕܠܐ ܡܬܡܠܲܠ>
    text <ܕܐܟܼܪܸܙ ܒܝܼܫܵܐ ܒܦܘܼܡ ܥܲܛ̈ܠܹܐ܁>
    text <ܝܘܠ̣ܦܢܵܐ ܢܘܗܪܵܐ ܕܢܲܦܫܵܐ܃ ܗܸ[܁܁܁]ܢܘܿܢ ܥܲܒܼܕܘܼܗܝ ܚܫܘܟܵܐ܁>
    text <܃ܐܘܪܼܚܵܐ ܕܪܝܫܬܼܵܐ ܕܟܬܼܒܹ̈ܐ>
    text <ܡܠܐܘܼܗ̇ ܣܟ̈ܠܹܐ ܬܘܩ̈ܐܹܐ܁>
    text <܃ܠܵܐ ܠܲܡ ܬܫܡܲܥ ܦܘܼܫܩܵܐ>
    text <ܘܠܐ ܬܨܘܼܬܼ ܡܠܬܼܵܐ ܕܕܪܝܼܫܵܐ܁>
    text <܃ܗܘܝܼ ܐܲܝܟ ܣܡܝ̇ܐ ܠܟܼܬܒܼܵܐ>
    text <ܘܐܝܟ ܚܪܫܵܬ ܠܘܬ ܬܘܕܲܓܵܡܵܐ܁>
    text <܃ܥܪܘܿܩ ܡ̣ܢ ܡ̈ܐܐ ܕܚܕܝܼܡܹ̈ܐ>
    text <ܕܠܐ ܢܛܥܘܢܵܟ ܫܪ̈ܒܲܝܗܘܿܢ܁>
    text <܃ܣܦܩܐ ܠܲܡ ܒܠܚܘܿܕ ܗܵܕܹܐ>
    text <ܕܢܗܝܸܡܢ ܕܠܐ ܥܘܩܒܼܵܐ܁>
    text <܃ܡ̣ܢ ܐܝܟܵܐ ܝܕܥܬܘܢ ܗܕܹܐ>
    text <ܐܘ ܣܢ̈ܐܹܐ ܕܡܲܠܲܝ̈ ܪܘܼܚܵܐ܁>
    text <܃ܕܕܪܫܬܘܿܢ ܐܘܪܚܵܐ ܚܕܬܵܐ>
    text <ܘܛܥܝܬܘܿܢ ܒܫܒܝܼܠ ܙܐܵܦܵܐ܁>
    text <܃ܐܥܢܝܼ ܐܢܘܿܢ ܣܛܢܵܐ>
    text <ܒܛܘܥܝܲܝ ܕܙܪ̈ܲܥ ܒܐܕܢܲܝ̈ܗܘܿܢ܁>
    text <܃ܕܡܗܝܼܟܝܢ ܒܦܣܝܼ̈ܩܬܼܵܐ>
    text <ܘܬܢܹܝܢ ܚܠܡܹ̈ܐ ܫܛܘܪܹ̈ܐ܁>
    text <܃ܘܠܐ ܣ̇ܦܩ ܕܐܛܥܝܼ ܐܸܢܘܿܢ>
    text <ܒܬܘܩ̈ܠܬܐ ܟܕ ܥܝܼܪܼܝܢ ܗ̄ܘ̣ܵܘ܁>
    text <܃ܐܠܵܐ ܡܚܘܹܐ ܚܙܘܢܹ̈ܐ>
    text <ܕܢܬܗ̇ܝܡܢ ܐܲܝܟ ܫܪܝܼܪ̈ܐ܁>
    text <܃ܐܘ ܒܥܠܕܪܹܗ ܕܟܝܢܲܢ>
    text <ܕܟܼܡܵܐ ܐܘܼܡܢ ܒܩܪ̈ܩܹܐ܁>
    text <܃ܘܣܗ̇ܕ ܦܘܠܘܿܣ ܥܲܠܗܕܹܐ>
    text <ܟܕ ܡܘܕܲܥ ܥܲܠ ܨܸܢ̈ܥܵܬܹܗ>
    text <܃ܕܬܟܬܘܫܲܢ ܠܲܡ ܠܵܐ ܠܝܼܬܵܘܗܝ>
    text <ܥܲܡ ܒܣܪܢܵܐ ܕܐܟܘܬܲܢ܁>
    text <܃ܐܠܵܐ ܥܲܡ ܪ̈ܫܹܐ ܕܐܵܐܲܪ>
    text <ܪܘܼܚܐ ܕܡܩܪܲܒܼ ܥܲܡ ܒܸܣܪܵܐ܁>
    text <܃ܒܫܘܪܝܹܗ ܓܹܝܪ ܕܩܪܒܼܵܐ>
    text <܃ܟܠ ܦܘܼܪ̈ܣܝܼܢ ܡܨܸܛܢܲܥ ܗ̄ܘ̣ܵܐ>
    text <܃ܘܟܠܝܘܿܡ ܙܝܢܵܐ ܡܚܕܬ ܗ̄ܘ̣ܵܐ>
    text <ܕܥܲܡ ܝܕܘܥܹ̈ܐ ܡܩܪܸܒܼ ܗ̄ܘ̣ܵܐ܁>
    text <܃ܗܫܵܐ ܠܲܡ ܠܐ ܡܐܩܥܝ̈ܢ>
    text <ܨܢܥ̈ܬܐ ܠܐܘܼܡܢܘܼܬܹܗ܁>
    text <܃ܕܡܪܡܲܙ ܐܸܢ ܪܵܡܸܙ ܒܲܠܚܘܿܕ>
    text <ܫܡܠܝܹܘ ܣܟܼ̈ܠܹܐ ܨܒܼܝܢܹܗ܁>
    text <܃ܐܸܢ ܕܹܝܢ ܒܥ̇ܐ ܕܢܨܘܕܼܵܢ>
    text <ܒܟܘܗܗܢܵܐ ܕܪܚܡܲܬܼ ܟܣܦܵܐ܁>
    text <܃ܦܕܝܼܡ ܗ̄ܘ̣ܵܐ ܠܹܗ ܨܒܝܢܲܢ>
    text <ܘܟܬܝܼܒܼ ܕܗܒܼܐ ܥܲܠ ܠܒܲܢ܁>
    text <܃ܪܚܡܲܬܼ ܫܘܒܼܚܵܐ ܐܸܢ ܡܥܸܠ>
    text <܃ܣܡܐ ܕܗܲܢܝܼ ܒܚܙܬܹܗ>
    text <܃ܪܓܼܝܼܓܼܝܼܢܲܢ ܠܹܗ ܛܵܒܼ ܡܸܢܹܗ>
    text <ܘܟܒܪ ܡܢܢ ܝܵܠܦ ܠܵܗ܁>
    text <܃ܒܪܓܝܵܬܐ ܐܸܢ ܡܩܪܸܒܼ ܥܲܡܲܢ>
    text <܃ܩܒܝܼܥܝܼܢ ܙܘܡ̈ܝܗ̇ ܒܟܼܝܢܲܢ>
    text <ܘܡܡܠܟ ܗܘ̤ ܒܲܠܚܘܿܕ ܡ̇ܠܟ܁>
    text <܃ܘܐܬ̇ܐ ܠܓܸܠܝܵܐ ܣܘܼܥܪܝܵܐ>
    text <ܪ̈ܫܹܐ ܬܠܵܝܵܬܐ ܕܟܼܠ ܚܫܝܼ̈ܢ܁>
    text <܃ܗܢܘܿܢ ܐܢܘܿܢ ܕܬܢܝܢܲܢ>
    text <܃ܘܡܵܐ ܕܒܗܠܹܝܢ ܫܥܒܼܕ ܠܲܢ>
    text <ܩܡ ܠܹܗ ܗܘ̤ ܐܲܝܟ ܙܟܝܐ܁>
    text <܃ܒܗܵܠܹܝܢ ܚܫܹ̈ܐ ܐܩܪܸܒܼ ܗ̄ܘ̣ܵܐ>
    text <ܥܲܡ ܪܫܝܬܹܗ ܕܟܼܝܼܢܲܢ܁>
    text <܃ܘܬܟܝܼܠ ܗ̄ܘ̣ܵܐ ܕܒܼܗܘܿܢ ܙܟܹܐ>
    text <ܐܲܝܟ ܕܒܙܒ̈ܢܐ ܩܕܡ̈ܝܹܐ܁ܕ>
    text <܃ܝ̇ܕܥ ܗ̄ܘ̣ܵܐ ܓܹܝܪ ܡܵܪܘܿܕܵܐ>
    text <ܘܲܫܩܝܼܠܵܐ ܠܹܗ ܒܢܸܣܝܵܢܵܐ܁>
  block
    text <܃ܕܲܒܼܗܵܠܹܝܢ ܚܲܫܹ̈ܐ ܐܲܣܝܼܪ>
    text <ܟܠܹܗ ܟܝܵܢܵܐ ܕܡܵܝ̈ܘܿܬܹܐ܁>
    text <܃ܘܲܠܒܸܫ ܐܸܢܘܿܢ ܐܲܝܟ ܙܝܼܢܵܐ>
    text <ܒܬܲܟܼܬܘܼܫܵܐ ܕܠܘܩܒܼܵܠ ܡܵܪܲܢ܁>
    text <܃ܟܲܕ ܣܵܒ̇ܪ ܗ̄ܘ̣ܵܐ ܡܲܪܵܚܵܐ>
    text <ܕܒܲܕܡܘܼܬ ܐܵܕܼܵܡ ܡܲܛܥܸܐ ܠܹܗ܁>
    text <܃ܗܵܪܟܵܐ ܠܵܐ ܩܵܡ ܨܢܵܬܹ̈ܐ>
    text <ܘܠܵܐ ܦܘܼܕ̈ܣܹܐ ܕܐܘܼܡܵܢܘܼܬܹܗ܁>
    text <܃ܕܲܡܙܲܝܲܢ ܗ̄ܘ̣ܵܐ ܕܲܠܩܘܼܒܼܠܹܗ>
    text <ܒܙܲܝܼܢܵܐ ܕܪܘܼܚܵܐ ܟܲܣܝܵܬܝܼܬܼ܁>
    text <܃ܡ̣ܢ ܒܬܲܪ ܗ̇ܝ ܙܵܟܼܘܼܬܼܵܐ>
    text <ܕܲܙܟܼܵܐ ܟܝܵܢܲܢ ܥܲܡ ܡܵܪܲܢ܁>
    text <܃ܘܪܵܘܡܵܐ ܘܥܘܼܡܩܵܪ ܐܲܪܓܸܫܘ ܒܵܗ̇>
    text <ܘܲܒܼܟܼܠ ܦܸܢ̈ܝܵܢ ܐܸܬܟܲܪܙܲܬ̤܁>
    text <܃ܗܵܐ ܝܲܗ̄ܒ̣ܢܲܢ ܠܹܗ ܡܲܫܡܲܥܬܲܢ>
    text <ܘܥ݂ܲܠ ܘܲܫܪܵܐ ܒܲܢ ܐܲܝܟ ܕܲܨܒܵܐ܁>
    text <܃ܘܲܗܘ̤ܵܐ ܠܹܗ ܐܲܝܟ ܕܡܸܢܲܢ ܗ̄ܘ̣>
    text <ܘܠܵܐ ܡܢܲܟܼܪܝܼܢ ܠܹܗ ܒܿܝܼܵܬܵܝܹ̈ܐ܁>
    text <܃ܠܦܝܼܚܵܐ ܠܹܗ ܐܲܪܥܵܐ ܕܢܲܦܫܲܢ>
    text <ܘܥܩܝܵܐ ܠܹܗ ܐܵܦ ܡܲܫܡܲܥܬܲܢ܁>
    text <܃ܘܡܪܡܹܐ ܙܲܪܥܵܐ ܕܝܘܼܠܦܵܢܹܗ>
    text <ܘܐܵܬܹܝܢ ܦܹܐܪ̈ܵܘܗܝ ܚܲܕ ܒܲܡܵܐܐ܁>
    text <܃ܥܩܲܪܢܵܝܗܝ ܠܙܲܪܥܵܐ ܕܝܘܼܠܦܵܢܹܗ>
    text <ܕܲܡܫܝܼܚܵܐ ܡ̣ܢ ܪܸܥܝܵܢܲܢ܁>
    text <܃ܘܩܲܒܸܒܢܲܢ ܙܪܲܥܹܗ ܕܒܼܝܼܫܵܐ>
    text <ܘܗܲܢܝܼܐܝܼ̈ܢ ܠܲܢ ܙܝܼܙܵܢܵܘ̈ܗܝ܁>
    text <܃ܐܝܼܬܲܝܢ ܒܲܫܡܵܐ ܓܵܘ̈ܝܹܐ>
    text <ܘܲܒܼܕܘܼܒܵܪ̈ܲܝܢ ܒܲܪ̈ܝܹܐ܁>
    text <܃ܩܪܹܝܢܲܢ ܦܵܠܚܹ̈ܐ ܕܲܡܫܝܼܚܵܐ>
    text <ܘܠܵܦܚܹܝܢܲܢ ܠܲܒܼܥܸܠܕܵܪܵܐ܁>
    text <܃ܪܸܓܬܐ ܣܢܝܼܬܼܵܐ ܕܚܲܛܝܼܬܼܵܐ>
    text <ܗܲܢܝܼܝܼ ܠܲܢ ܫܸܩܝܵܗ̇ ܣܲܓܝܼ܁>
    text <܃ܘܟܸܣܦܵܐ ܥܸܩܪ ܒܝܼ̈ܫܬܐ>
    text <ܫܬܝܼܠ ܥܸܩܵܪܹܗ ܒܓܼܵܘ ܠܸܒܲܢ܁>
    text <܃ܪܸܚܡܲܬܼ ܫܘܼܒܼܚܵܐ ܣܵܡ ܡܵܘܬܵܐ>
    text <ܦܲܚܵܐ ܕܩܵܛܸܠ ܒܲܟܼܡܹܐܢܵܐ܁>
    text <܃ܦܟܼܝܼܪܝܼܢܲܢ ܒܲܡܨ̈ܝܼܕܵܬܹܗ>
    text <܃ܘܠܵܐ ܪܓܝܼܫܝܼܢ ܚܢܲܢ ܒܐܲܣܘܼܪ̈ܘܗܝ>
    text <܃ܚܣܵܡܵܐ ܣܝܼܦܵܐ ܩܵܛܘܿܠܵܐ>
    text <ܕܩܵܛܸܠ ܢܲܦܫܵܐ ܥܲܡ ܦܲܓܼܪܵܐ܁>
    text <܃ܫܪܹܐ ܒܓܵܘܲܢ ܐܲܝܟ ܪܲܒ ܚܲܝܠܵܐ>
    text <ܘܲܡܙܲܚܝܼܢ ܠܹܗ ܚܘܼܒܵܒܲܝ̈ܢ܁>
    text <܃ܚܘܼܬܼܪܵܐ ܡܵܘܒܸܕ ܬܲܩܢܵܬܹ̈ܐ>
    text <ܪܚܡܵܐ ܩܵܛܸܠ ܚܲܒܼܝܒܼܵܘ̈ܗܝ܁>
    text <܃ܠܒܼܝܼܫܝܼܢ ܚܢܲܢ ܠܹܗ ܐܲܝܟ ܢܚܲܬܵܐ>
    text <ܘܲܡܨܲܒܲܬܼ ܒܹܗ ܪܸܥܝܵܢܲܢ܁>
    text <܃ܕܓܵܠܘܼܬܼܵܐ ܕܐܵܘܼܠܸܕ ܗ̄ܘ̣ܵܐ>
    text <܃ܐܵܟܸܠ ܩܲܪܨܵܐ ܒܫܘܼܕܵܝܵܐ>
    text <܃ܥܒܼܝܼܕ ܠܸܫܵܢܲܢ ܐܝܼܙܲܓܲܕܵܐ>
    text <ܘܲܡܫܲܡܸܫ ܠܗܘܿܢ ܠܣܘܼܥܪ̈ܵܢܹܝܗ̇܁>
    text <܃ܛܥܝܵܢܵܝܗܝ ܠܛܲܟܼܣܵܐ ܕܬܘܼܠܡܵܕܢ>
    text <ܘܲܢܦܲܩܢܲܢ ܡ̣ܢ ܘܵܠܝܼܬܼܵܐ܁>
    text <܃ܘܟܼܠܢܵܫ ܪܲܒܵܐ ܗ̄ܘ̣ ܕܲܩܢܘܿܡܹܗ>
    text <ܟܲܕ ܕܲܒܼܪ ܐܲܝܟ ܨܒܼܝܵܢܹܗ܁>
    text <܃ܢܒܲܥܘ ܠܲܢ ܣܦܪܹ̈ܐ ܗܵܦܟܵܝܹ̈ܐ>
    text <ܕܡܠܦܝܼܢ ܒܣܸܦܪܹ̈ܐ ܗܵܦܟܼܝܹ̈ܐ܁>
    text <܃ܘܪܲܚܝܼܩܝܼܢ ܡ̣ܢ ܘܵܠܝܼܬܼܵܐ>
    text <ܗ̇ܝ ܕܲܟܼܬܵܒܹ̈ܐ ܐܲܠܦܘ ܠܲܢ܁>
    text <܃ܐܘܼܪܚܵܐ ܕܕܲܪܲܫܘ ܩܲܕܡܵܝܹ̈ܐ>
    text <܃ܘܫܲܦܝܵܐ ܗ̄ܘ̣ܵܬ ܡ̣ܢ ܗܲܝܡܵܢܘܼܬܼܵܐ>
    text <ܕܐܲܟܼܕܲܙܘ ܟܠܗܘܿܢ ܫܘܼܝܵܐܝܼܬ܁>
    text <܃ܘܣܵܛܵܢܵܐ ܒܝܲܕ ܙܝܼܙܵܢܵܘ̈ܗܝ>
    text <ܐܵܘܥܝܼ ܒܵܗ̇ ܣܸܕܩܹ̈ܐ ܦܠܝܼ̈ܠܹܐ܁>
    text <܃ܡ̣ܢ ܚܲܕ ܢܸܒܼܥܵܐ ܕܝܘܼܠܦܵܢܵܐ>
    text <ܐܸܫܬܝܼܘ ܟܠܗܘܿܢ ܝܘܼܠܦܲܢܹ̈ܐ܁>
    text <܃ܘܐܲܝܟ ܬܲܦܹ̈ܿܐ ܠܐܲܪ̈ܒܲܥܦܸܢܝܵܢ>
    text <ܐܲܫܩܝܼܡ ܠܐܲܪܥܵܐ ܒܡܸܠܲܝ̈ܗܘܿܢ܁>
    text <܃ܐܲܝܟ ܢܘܼܗܪܐ ܗܘ̤ܵܘ ܒܲܒܼܪܝܼܬܼܵܐ>
    text <ܘܐܲܢܗܲܪܘ ܥܵܠܡܵܐ ܒܕܸܠܩܲܝ̈ܗܘܿܢ܁>
    text <܃ܘܐܲܝܟ ܡܸܠܝܵܐ ܒܝܲܕ ܡܸܠܲܝ̈ܗܘܿܢ>
    text <ܐܲܝܦܢܝܼܘ ܥܛ̈ܠܹܐ ܠܲܦܝܵܣܹ̈ܐ܁>
    text <܃ܠܒܸܫܘ ܙܲܝܢܵܐ ܠܘܼܩܒܼܵܠ ܒܝܼܫܵܐ>
    text <ܕܠܵܐ ܢܸܬܼܪܘܿܥ ܣܸܕܪ̈ܲܝ ܩܘܼܫܬܼܵܐ܁>
    text <܃ܘܲܒܼܚܲܫܹ̈ܐ ܕܲܩܢܘܿܡܲܝ̈ܗܘܿܢ>
    text <ܣܓܲܘ ܬܘܼܪ̈ܥܵܬܹܗ ܕܲܟܼܝܵܢܲܢ܁>
    text <܃ܟܲܕ ܕܹܝܢ ܡܲܛܝܼ ܫܘܼܠܵܡܵܐ>
    text <ܕܚܲܝܵܘ̈ܗܘܿܢ ܕܲܩܪ̈ܲܒܼܬܵܢܹܐ܁>
    text <܃ܘܲܫܟܸܒܼܘ ܫܸܢܬܼܵܐ ܕܲܢܚܵܝܵܐ>
    text <ܥܲܠ ܥܲܡܠܵܐ ܕܦܘܼܠܚܵܢܲܝ̈ܗܘܿܢ܁>
    text <ܥܲܠ ܣܵܛܵܢܵܐ ܒܲܟܼܡܹܐܢܹ̈ܐ܁>
    text <ܘܐܲܪܡܝܼ ܬܸܛܪܵܐ ܕܝܘܼܠܦܵܢܹܗ܃>
  block
    text <ܘܕܲܠܚܵܗ̇ ܠܟܼܠܵܗ̇ ܡܲܪܥܝܼܬܵܐ܁>
    text <܃ܒܡܲܪܝܼܪܘܼܬܼܵܐ ܕܙܝܼܙܵܢܵܘ̈ܗܝ>
    text <ܚܙܵܐ ܕܲܕܡܸܟܼܘ ܢܲܚܫܝܼܪ̈ܬܵܢܹܐ܁>
    text <܃ܘܫܲܪܝܼ ܥܩ̇ܪ ܓܲܠܝܵܐܝܼܬ>
    text <ܘܲܒܼܝܼܕ ܣܸܕܩ̈ܕܹܐ ܘܦ̈ܘܼܠܵܓܹܐ܁>
    text <ܕܣܲܓܼܝܹ̈ܐ܁>
    text <܃ܚܲܕ ܓܘܼܫܡܵܐ ܫܲܦܝܵܐ ܕܥܹܕܬܵܐ>
    text <ܕܡ̣ܢ ܣܲܓܝܼ̈ܐܹܐ ܡܸܬܼܩܲܝܲܡ܁>
    text <܃ܦܸܠܓܹܗ ܗܘ̤ ܠܲܡܢܵܘܵܬܼܵܐ>
    text <ܒܝܲܕ ܫܘܼ̈ܚܠܵܦܹܐ ܕܝܘܼܠܦܵܢܵܘ̈ܗܝ܁>
    text <܃ܚܲܩܐܵܐ ܕܦܲܠܚܘ ܟܲܫܝܪܹ̈ܐ>
    text <ܒܝܲܕ ܚܲܫܹ̈ܐ ܕܐܘܼܠܨܵܢܲܝ̈ܗܘܿܢ܁>
    text <܃ܩܲܕܲܪ ܘܲܡܠܵܗ̇ ܙܝܼܙܵܢܵܘ̈ܗܝ>
    text <ܘܐܲܘܥܝܼ ܒܵܗ̇ ܝܼܥܪܵܐ ܣܲܢܝܵܐ܁>
    text <܃ܥܵܢ̈ܐ ܛܵܥܝܼܬܼܵܐ ܕܟܸܿܢܫ>
    text <ܗܘ̇ ܪܲܒܵܐ ܕܪ̈ܵܥܵܘܵܬܼܵܐ܁>
    text <܃ܥܠ̣ܘ ܕܐܸܒܹ̈ܐ ܒܕܲܡܘܼܬܼ ܐܸܡܪܹ̈ܐ>
    text <ܘܒܲܣܒܸܣܘ ܓܘܼܫܡ̈ܐ ܕܡܲܪܥܝܼܬܼܵܐ܁>
    text <܃ܢܸܒܼܥܵܐ ܚܲܠܝܵܐ ܕܢܵܡܘܿܣܵܐ>
    text <ܕܡܫܩܹܐ ܗ̄ܘ̣ܵܐ ܐܲܪܥܵܐ ܕܢܲܦܫܵܐ܁>
    text <܃ܫܲܚܠܸܦ ܗܘ̤ ܠܒܼܢ̈ܬ ܩܵܠܵܘ̈ܗܝ>
    text <ܕܠܵܐ ܢܩܲܒܠܘܢ ܗܲܪ̈ܛܝܼܩܹܐ܁>
    text <܃ܘܡ̇ܢ ܠܵܐ ܢܸܒܼܕܹܐ ܥܲܠ ܗܵܕܹܐ>
    text <ܕܢܵܘ̈ܣܸܐ ܕܨܲܒܸܬܼ ܪܘܼܚܩܘܼܕܫܵܐ܁>
    text <܃ܗܘ̤ܵܘ ܥܘܼܡܪܵܐ ܠܪܘܼܚܵܐ ܛܲܡܵܐܐ>
    text <ܕܝܲܗܒ̣ܘ ܡܲܫܡܲܥ̈ܬܐ ܠܲܢܟܼܝܼܐܹܐ܁>
    text <܃ܫܒܼܝ̈ܐ ܕܦܲܢܵܘ ܒܲܨܠܝܼܒܼܵܐ>
    text <ܡ̣ܢ ܫܸܒܼܝܹܗ ܕܐܵܟܸܠܩܲܪܨܵܐ܁>
    text <܃ܗܦܲܟܼܘ ܘܐܸܫܬܲܥܒܲܕܘ ܠܲܢܟܝܼܐܵܐ>
    text <ܒܨܒܼܝܵܢܵܐ ܘܠܵܐ ܒܩܲܛܝܼܕܵܐ܁>
    text <ܙܡܝܼ̈ܢܹܐ ܕܩܪܲܬ̤ ܛܲܝܒܘܼܬܼܵܐ܁>
    text <ܠܡܸܫܬܘܼܬܼܵܐ ܕܚܲܬܸܢܵܐ ܕܪܵܘܡܵܐ܁>
    text <܃ܗܵܐ ܢܦܲܩ̣ܘ ܘܲܗܘ̤ܵܘ ܢܘܼܟܵܪ̈ܝܹܐ>
    text <ܕܠܵܐ ܢܸܬܼܒܲܣܡܘܢ ܒܲܚܠܘܼܠܵܐ܁>
    text <܃ܡ̇ܢ ܠܵܐ ܢܲܟܼܪܹܐ ܥܲܠ ܗܵܕܹܐ>
    text <ܘܣܲܒܼܪܵܐ ܕܚܲܝ̈ܢ ܕܓܸܠܢܵܝܗܝ܁>
    text <܃ܘܲܩ̣ܢܘܿܡܵܐ ܕܥܲܬܼܝ̈ܕܵܬܼܵܐ>
    text <ܚܲܠܸܦܢܵܝܗܝ ܒܲܐܪ̈ܥܢܝܵܬܼܵܐ܁>
    text <܃ܘܡܲܢ̣ܘ ܡܸܫܟܲܚ ܕܲܢܬܸܿܪܸܨ>
    text <ܣܲܢܝܵܬܐ ܒܲܒܝܵܘ̈ܡܵܬܲܢ܁>
    text <܃ܕܐܸܣܬܲܬܲܬ̤ ܒܲܢ ܒܝܼ̈ܫܵܬܼܵܐ>
    text <ܒܢܘܼܓܼܪܵܐ ܪܲܒܵܐ ܕܲܥܝܵܕܼܵ݁ܐ܁>
    text <܃ܥܫܸܢ ܠܹܗ ܟܹܐܒܲܢ ܡ̣ܢ ܣܡܵܐ>
    text <ܘܢܵܕܘ ܡܸܢܗ ܐܣ̈ܘܵܬܼܵܐ܁>
    text <܃ܘܠܵܐ ܡܨܐ ܡܩܪܒܼ ܝܵܕܘܥ̈ܐ>
    text <ܟܘܼܘܵܢܵܐ ܠܟܹܐܒܹ̈ܐ ܕܢܦܲܫܲܢ܁>
    text <܃ܡܲܠܦܵܢܹ̈ܐ ܠܒܸܫܘ ܪ̈ܡܘܼܬܼܵܐ>
    text <ܘܝܵܠܦܹ̈ܐ ܩܕܵܠܵܐ ܩܲܫܝܵܐ܁>
    text <܃ܘܢܝܼܪܵܐ ܢܝܼܚܵܐ ܘܒܲܣܝܼܡܵܐ>
    text <ܥܲܒܼܕܘܼܗܝ ܩܲܫܝܵܐ ܠܛܵܥܘܿܢܵܘ̈ܗܝ܁>
    text <܃ܢܒܲܥ ܚܲܕܬܵܬܼܵܐ ܒܝܵܘܡܬܲܢ>
    text <ܡ̣ܢ ܡܲܠܦܵܢܹ̈ܐ ܗܸܕܝܘ̈ܛܹܐ܁>
    text <܃ܟܲܕ ܣܝܡܝܼܢ ܠܲܢ ܢܵܡܘܿܣܵܐ>
    text <ܠܡܛܲܪ ܫܥܹ̈ܐ ܘܝܵܡܬܼܵܐ܁>
    text <܃ܫܒܩܘܼ ܐܘܼܪܚܵܐ ܕܕܲܪܲܫܘ ܟܸܐܢܹ̈ܐ>
    text <ܘܪܕܵܘ ܒܵܗ̇ ܐܵܦ ܝܵܕܘܥܹ̈ܐ܁>
    text <܃ܘܲܢܦܲܩܘ ܪܵܕܹܝܢ ܒܲܫܝܼ̈ܐܹܐ>
    text <ܕܛܥܝܘܼܬܼܵܐ ܕܐܲܠܦܸܘ ܒܝܼܫܹ̈ܐ܁>
    text <܃ܣܲܝܟܘܼܗܝ ܠܟܼܠܹܗ ܢܵܡܘܿܣܵܐ>
    text <ܒܲܢܛܘܼܪ̈ܵܬܵܐ ܕܝܵܘ̈ܡܵܬܼܵܐ܁>
    text <܃ܘܚܕܬܘ ܠܲܢ ܝܗܘܕܵܝܘܼܬܼܵܐ>
    text <ܒܢܵܡܘ̈ܣܹܐ ܚܲܕ̈ܬܹܐ ܕܐܲܫܠ̣ܡܘ܁>
    text <܃ܘܐܲܣܠܝܼܘ ܠܲܟܼܬܵܒܲܝ̈ ܪܘܼܚܵܐ>
    text <ܘܲܠܚܘܼܬܪܵܢܵܐ ܕܡܸܠܲܝ̈ܗܘܿܢ܁>
    text <܃ܘܡ̣ܢ ܒܸܕܝܵܐ ܕܪܸ̈ܥܝܵܢܲܝ̈ܗܘܿܢ>
    text <ܣܡܵܘ ܢܵܡܘܿܣܹ̈ܐ ܢܘܼܟܵܪ̈ܝܹܐ܁>
    text <܃ܫܒܲܩܘ ܕܢܸܬܢܘܿܢ ܥܲܠ ܚܘܼܒܵܐ>
    text <ܘܥܲܠ ܣܲܒܼܪܵܐ ܘܗܲܝܼܡܵܢܘܼܬܼܵܐ܁>
    text <܃ܘܥܢܝܢ ܟܠܫܵܥ ܘܡܬܢܝܢ>
    text <ܚܸܠܡܸ̈ܐ ܣܦܝ̈ܩܹܐ ܘܫܵܛܘܿܪܹ̈ܐ܁>
    text <܃ܘܐܸܢܗܘ̤ ܕܢܸܟܼܐܹܐ ܝܵܕܘܿܥܵܐ>
    text <ܘܢܸܟܼܠܹܐ ܒܸܕܝܵܐ ܕܡܸܠܲܝ̈ܗܘܿܢ܁>
    text <܃ܠܛܸܫܘ ܣܲܝܦܵܐ ܕܠܸܫܵܢܲܝ̈ܗܘܿܢ>
    text <܃ܘܩܲܛܠܘܼܗܝ ܟܠܗܘܿܢ ܒܚܣܵܡܵܐ>
    text <܃ܗܵܢܵܐ ܠܲܡ ܡܸܒܨܵܐ ܒܵܨܹܐ>
    text <ܘܲܦܠܝܼܓ ܗ̄ܘ̣ ܥܲܠ ܐܲܠܵܗܵܐ܁>
    text <܃ܘܝܘܼܠܦܵܢܵܐ ܚܲܕܬܵܐ ܡܲܠܸܦ>
    text <ܘܠܵܐ ܡܗܲܝܡܲܢ ܕܫܲܪܝܼܪ ܚܸܠܡܵܐ܁>
    text <܃ܡܲܢܘܼ ܕܡܲܠܸܦ ܚܲܝܕ̈ܬܵܬܼܵܐ>
    text <ܐܘ ܕܣܡܝܼܢ ܡ̣ܢ ܝܼܕܲܥܬܵܐ܁>
    text <܃ܗܘ̇ ܕܡܬܢܐ ܕܲܟܬܵܒܼܵܐ>
    text <ܐܘ ܗ̇ܘ ܕܡܩܝܼܡ ܠܹܗ ܒܕܝܵܐ܁>
    text <܃ܥܘܪܘܼܗܝ ܠܢܘܼܗܪܵܐ ܕܝܼܕܲܥܬܵܐ>
    text <ܘܠܵܐ ܨܒܼܘ ܕܢܐܬܘܢ ܠܲܦܝܵܣܵܐ܁>
    text <ܘܲܒܨܝܕܼܵܐ ܗ̄ܘ̣ ܠܹܗ ܠܲܚܬܝܼܪܵܐ܃>
  block
    text <ܕܢܸܬܼܡܲܟܲܟ ܢܸܐܬܹܐ ܠܩܘܼܫܵܬܐ܁>
    text <܃ܘܡ̣ܢ ܟܠ ܓܲܒܝܼ̈ܢ ܣܵܛܵܢܵܐ>
    text <ܨܒܼܝܵܢܵܘ̈ܗܝ ܗܵܐ ܡܸܬܓܲܡܪܝܼܢ܁>
    text <܃ܒܒܲܪ̈ܵܝܹܐ ܐܵܘܥܝܼ ܣܸܕ̈ܩܹܐ>
    text <ܘܲܒܼܓܵܘܵܝܹ̈ܐ ܚܸܪ̈ܝܵܢܹܐ܁>
    text <܃ܠܵܐ ܐܸܬܬܲܢܲܝܝ ܝܵܕܘܿܥܵܐ>
    text <ܥܲܠ ܓܘܼܢܚܵܐ ܕܲܒܝܵܘ̈ܡܵܬܲܢ܁>
    text <܃ܕܙܪܥܹܗ ܛܵܒܼܵܐ ܕܲܡܫܝܼܚܵܐ>
    text <ܚܲܢܩܹܗ ܒܝܼܫܵܐ ܒܙܝܼܙܵܢܵܘ̈ܗܝ܁>
    text <܃ܡ̇ܢ ܕܹܝܢ ܐܲܥܝܼܪ ܠܐ[܁܁܁]ܡܵܝܵܐ>
    text <ܘܩܵܡ ܒܟܝܼ ܠܲܢ ܒܐܘܼ̈ܠܝܵܬܹܗ܁>
    text <܃ܕܗܘ̤ ܝܵܕܲܥ ܗ̄ܘ̣ܵܐ ܕܢܬܢܹܐ>
    text <ܥܲܠ ܒܝܼ̈ܫܵܬܵܐ ܕܲܚܛܵܗܹ̈ܐ܁>
    text <܃ܕܲܗܒܼܵܐ ܛܵܒܼ̇ܐ ܗܵܐ ܡܲܣܠܝܼ>
    text <ܘܡܩܒܸܠ ܙܹܐܦܵܐ ܒܓܸܠܝܵܐ܁>
    text <܃ܕܝܲܩܝܼܪܹ̈ܐ ܫܝܼܛܝܼܢ ܘܲܒܼܣܹܝܢ>
    text <ܘܐܝܼܩܵܪܵܐ ܕܣܲܟܼܠܵܐ ܢܨܚ܁>
    text <܃ܬܵܐܚܙ̣̰ܵܝ ܟܹܐܢܵܐ ܒܲܪ ܐܵܡܘܿܨ>
    text <ܥܵܘ̣ܠܵܐ ܕܥܲܡܡܹ̈ܐ ܐܲܝܟ ܕܥܲܡܵܐ܁>
    text <܃ܕܲܠܒܼܝܼܫܵܐ ܩܪܵܐܘܼܗܝ ܛܵܒܼܵܐ>
    text <ܘܠܛܒܼܵܐ ܫܲܡܗܘܼܗܝ ܒܝܼܫܵܐ܁>
    text <܃ܚܠܲܛܘ ܚܲܠܝܵܐ ܥܲܡ ܡܲܪܝܼܪܵܐ>
    text <܃ܘܙܹܐܦܵܢܵܐ ܥܲܡ ܫܲܪܝܼܪܵܐ>
    text <܃ܕܚܘܼܬܼܪܵܐ ܡܒܲܠܒܲܠ ܛܘܼܟܵܣܹ̈ܐ>
    text <܃ܕܠܵܐ ܡܬܒܚܪܵܐ ܘܵܠܝܼܬܼܵܐ>
    text <܃ܩܘܡ ܦܲܠܵܚܵܐ ܕܢܲܦܫ̈ܬܐ>
    text <ܦܵܘܠܘܿܣ ܪܲܒܵܐ ܘܲܫܒܝܼܚܵܐ܁>
    text <܃ܘܲܚܙܝܼ ܚܲܩܵܠܐ ܕܝܘܼܠܦܵܢܵܟ>
    text <ܕܲܡܠܵܗ̇ ܒܝܼܫܵܐ ܡ̣ܢ ܝܲܥܪܹܗ܁>
    text <܃ܐܲܪܕܸܟܸܠܵܐ ܕܲܒܼܫܵܐ ܘܫܲܟܠܸܠ>
    text <ܥܕܬ̈ܐ ܒܐܲܪܒܲܥ ܦܸܢ̈ܝܵܢ܁>
    text <܃ܬܵܘ ܚܙܝܼ ܪܵܘܡܹܗ ܕܒܸܢܝܵܢܵܟ>
    text <ܟܲܕ ܣܬܵܪܝܼܢ ܠܹܗ ܗܸܕܝ̈ܘܿܛܹܐ܁>
    text <܃ܡܲܠܵܚܵܐ ܕܲܪܕܵܐ ܒܝܼܡܵܐ>
    text <ܘܢܛܲܪ ܐܸܠܦܹܗ ܡ̣ܢ ܓܲܠܠܹ̈ܐ܁>
    text <܃ܩܘܡ ܘܲܚܙܝܼ ܐܸܠܦܹܗ ܕܥܹܕܬܵܐ>
    text <ܕܫܲܚ̈ܩܵܢ ܠܵܗ̇ ܪ̈ܘܼܚܹܐ ܛ̈ܠܲܝܵܐ܁>
    text <܃ܫܸܡܥܘܿܢ ܪܲܒܵܐ ܕܲܫܠܝܼܚܹ̈ܐ>
    text <܃ܨܲܝܼܵܕܵܐ ܕܢܘܼ̈ܢܹܐ ܘܐ̄ܢܵܫ̈ܐ>
    text <܃ܬܵܐ ܚܙܝܼ ܡܨܝܼܕܬܹܗ ܕܝܘܼܠܦܵܢܵܟ>
    text <ܕܣܲܕܩܵܗ̇ ܒܝܼܫܵܐ ܒܚܸܪ̈ܝܵܢܵܘ̈ܗܝ܁>
    text <܃ܐܲܠܦܵܐ ܒܝܵܘܵܡܵܐ ܨܵܐܸܕ ܗ̄ܘܹܝܬܼ>
    text <ܒܗ̇ܘ ܚܲܝܠܵܐ ܕܲܫܠܝܼܚܘܼܬܵܐܘ>
    text <܃ܘܒܲܕܲܪ ܡܸܢܗܘܿܢ ܣܲܓ̈ܝܼܐܹܐ>
    text <ܐܵܟܸܠܩܲܪܨܵܐ ܒܲܚܣܵܡܹܗ܁>
    text <܃ܫܠܝܼܚܹ̈ܐ ܬܪܹܥܣܲܪ ܢܲܗܝܼܪܹ̈ܐ>
    text <ܕܢܗܲܪ ܥܵܠܡܵܐ ܒܕܸܠܩܲܝ̈ܗܘܿܢ܁>
    text <܃ܩܘܡܘ ܘܲܪܕܘܼܦܘ ܡ̣ܢ ܐ̄ܢܵܫܘܼܬܲܢ>
    text <ܥܲܪܦܸܠܵܐ ܕܲܦܪܲܣ ܒܝܼܫܵܐ܁>
    text <܃ܐܝܼܙܓܲܕܹ̈ܐ ܕܫܲܕܲܪ ܡܲܠܟܵܐ>
    text <ܠܫܲܝܢܵܐ ܕܟܼܠܵܗ̇ ܥܡܪܬܵܐ܁>
    text <܃ܬܵܘ ܫܲܝܸܢܘ ܣܸܕܩܹ̈ܐ ܕܐܲܪܡܝܼ>
    text <ܐܟܸܠܩܲܪܨܵܐ ܒܥܹܕ̈ܬܵܐ܁>
    text <܃ܦܲܠܵܚܹ̈ܐ ܕܐܲܪܥܵܐ ܕܥܲܡܡܹ̈ܐ>
    text <ܕܥܲܩܲܪܘ ܝܥܪܵܐ ܕܚܲܢܦܘܼܬܼܵܐ܁>
    text <܃ܩܘܡܘ ܕܲܟܵܘ ܚܲܩܠܵܗ̇ ܕܥܹܕܬܵܐ>
    text <ܡ̣ܢ ܙܝܼܙܵܢܵܘ̈ܗܝ ܕܲܢܟܼܝܼܠܵܐ܁>
    text <܃ܡܸܠܚܵܐ ܕܡܕܟܲܬ̤ ܦܲܟܝܼ̈ܗܹܐ>
    text <ܘܲܩܢܵܘ ܒܵܗ̇ ܛܲܥܡܵܐ ܚܲܠܝܵܐ܁>
    text <܃ܒܦܸܬܓܵܡܲܝ̈ܗܘܿܢ ܢܸܬܘܡܕܟܼܘܿܢ>
    text <ܪܸ̈ܥܝܵܢܹܐ ܕܚܲܒܸܠ ܒܝܼܫܵܐ܁>
    text <܃ܬܵܘ ܐܲܚܲܝ̈ ܢܸܦܢܹܐ ܠܐܘܼܪܚܵܐ>
    text <ܕܲܕܪܲܫ ܩܘܼܫܬܼܵܐ ܒܲܫܠܚܝܹ̈ܐ܁>
    text <܃ܘܠܵܐ ܢܛܥܐ ܒܲܫܒܝܼܠ ܙܹܐܦܵܐ>
    text <ܕܣܲܓܼܝ̈ܐܢ ܒܹܗ ܬܘܼܩ̈ܠܵܬܼܵܐ܁>
    text <܃ܬܵܘ ܢܸܬܼܩܲܪܲܒܼ ܠܲܦܝܵܣܵܐ>
    text <ܕܦܸܬܼܓܵܡܲܝ̈ܗܘܿܢ ܕܲܟܼܬܵܒܸ̈ܐ܁>
    text <܃ܘܢܲܐܣܹܐ ܡܘܼܡܹ̈ܐ ܕܲܩܢܘܿܡܲܢ>
    text <܃ܒܡܸܠܹ̈ܐ ܕܐܲܟܼܬܸܒܼ ܪܘܼܚ ܩܘܼܕܫܵܐ>
    text <܃ܘܲܢܣܲܒܼ ܣܡܵܐ ܠܲܥܨܵܒܼܢ>
    text <ܡ̣ܢ ܥܸܩܵܪܵܐ ܕܡܸܠܝ̈ܗܘܿܢ܁>
    text <܃ܕܝܵܕܥܝܼܢ ܚܲܫܵܘ̈ܗܝ ܕܲܟܝܵܢܲܢ>
    text <ܘܡܵܨܝܹܢ ܕܢܐܣܘܿܢ ܫܘܼ̈ܡܵܬܹܗ܁>
    text <܃ܢܓܼܥܹܐ ܟܸܐܒܹܗ ܕܲܟܵܝܢܲܢ>
    text <܃ܠܐܣܘ̈ܬܐ ܚܲܪܝܲܡܹܐ>
    text <܃ܘܠܵܐ ܢܸܒܼܗܲܬ ܟܲܕ ܡܘܕܝܼܢܲܢ>
    text <ܒܡܘܼ̈ܡܐ ܣܢܲܝܵ̈ܐ ܕܚܛܵܗܲܝ̈ܢ܁>
    text <܃ܢܸܬܼܩܲܪܲܒܼ ܢܸܫܐܲܠ ܪ̈ܚܡܹܐ>
    text <ܡ̣ܢ ܝܲܡ̇ܐ ܪܲܒܵܐ ܕܪ̈ܲܚܡܹܐ܁>
    text <܃ܕܐܫܠܦ ܓܲܙܵܐ ܕܡܵܘܗܲܒܼܬܹܗ>
    text <ܥܲܠ ܒܝܼܫܹ̈ܐ ܘܥܲܠ ܛܵܠܘܼܡܹ̈ܐ܁>
    text <܃ܢܫܲܦܠܲ ܕܸܡܥܹ̈ܐ ܕܒܵܒܵܚ̈ܬܲܢ>
    text <ܥܲܠ ܟܘܼ̈ܠܡܵܬܼܵܐ ܕܚܲܛܵܗܲܝ̈ܢ܁>
    text <܃ܘܲܢܢܲܟܸܦ ܙܠܲܝܠܘܼܬܲܢ>
    text <ܡ̣ܢ ܦܲܚܵܐ ܕܛܵܥܹܝܢܲܢ ܒܹܗ܁>
    text <ܢܸܪܕܿܦ ܡܸܢܲܢ ܪܵܡܘܼܬܼܵܐ܃>
  block
    text <ܘܢܸܥܩܘܿܪ ܡܸܢܲܢ ܠܲܚܣܵܡܵܐ܁>
    text <܃ܘܲܢܨܘܿܒܼ ܚܘܼܒܵܐ ܒܪܸܥܝܵܢܲܢ>
    text <ܥܲܡ ܣܲܒܼܪܵܐ ܘܗܲܝܡܵܢܘܼܬܼܵܐ܁>
    text <܃ܘܢܸܥܩܘܿܪ ܡܸܢܲܢ ܙܝܼܵܙ̈ܢܹܐ>
    text <ܕܐܵܘܥܝܼ ܒܝܼܫܵܐ ܒܲܚܣܵܡܹܗ܁>
    text <܃ܘܲܢܩܲܒܸܠ ܙܲܪܥܵܐ ܛܵܒܼܵܐ>
    text <ܕܙܪܥܲܬ̤ ܒܲܢ ܡܸܠܲܬ̤ ܚܲܝܹ̈ܐ܁>
    text <܃ܢܸܦܠܘܿܚ ܐܲܪܥܵܐ ܕܢܲܦܗܫܵܬܲܢ>
    text <ܘܢܸܥܩܘܿܪ ܝܲܥܪܵܐ ܕܲܚܛܗܲܝ̈ܢ܁>
    text <܃ܘܲܢܛܲܝܸܒܼ ܠܹܗ ܡܲܫܡܥܬܲܢ>
    text <ܠܝܘܼܠܦܵܢܵܐ ܚܲܝܵܐ ܕܪܘܼܚܵܐ܁>
    text <܃ܗܵܐ ܣܲܡܡܵܢܹ̈ܐ ܕܲܟܼܬܵܒܹ̈ܐ>
    text <ܬܵܘ ܢܸܬܩܪܲܒܼ ܨܐܕܲܝܗܘܿܢ܁>
    text <܃ܘܲܒܼܕܸܡ̈ܥܹܐ ܕܲܬܘܿܬ ܢܲܦܫܵܐ>
    text <ܢܲܐܣܹܐ ܟܸܐܒܹ̈ܐ ܕܡܲܚ̈ܘܵܬܲܢ܁>
    text <܃ܗܵܐ ܫܠܝܼܚܹ̈ܐ ܐܵܣܘ̈ܬܼܵܐ>
    text <ܕܥܲܨܒܘܼܗܝ ܠܟܹܐܒܼܵܐ ܕܐ̄ܢܵܫܘܼܬܲܢ܁>
    text <܃ܢܚܵܘܹܐ ܠܗܘܿܢ ܟܸܐܒܹ̈ܐ ܕܢܲܦ̣ܫܲܢ>
    text <ܕܲܢܥܲܕܪܘܿܢ ܠܲܟܼܪܝܼܗܘܿܢ܁>
    text <܃ܗܵܐ ܝܲܡܵܐ ܕܲܪ̈ܲܚܡܹܐ ܡܵܪܲܢ>
    text <ܢܸܩܪܘܼܒܼ ܘܢܸܫܐܲܠ ܥܘܼܕܪܵܢܵܐ܁>
    text <܃ܕܢܝܼܫܵܐ ܕܡܹܐܬܼܝܼܬܹܗ ܗܵܢܵܘ>
    text <ܕܚܲܛܝܹ̈ܐ ܢܸܦܢܘܿܢ ܨܹܐܕܵܘܗܝ܁>
    text <܃ܒܡܵܢܵܐ ܢܪܥܝܼܗ̇ ܠܟܹܐܢܘܼܬܼܵܐ>
    text <ܕܠܵܐ ܬܩܲܛܪܸܓܼ ܠܲܢ ܒܹܝܬܼ ܕܝܼܢܵܐ܁>
    text <܃ܕܠܲܝܬ ܬܲܡ̇ܢ ܐܲܬܼܪܵܐ ܠܕܸܡ̈ܥܹܐ>
    text <ܘܠܵܐ ܠܲܬܘܼܬܼܵܐ ܘܠܲܦܝܵܣܵܐ܁>
    text <܃ܩܪܸܒܼ ܠܹܗ ܙܲܒܼܢܵܐ ܕܡܹܐܬܝܼܬܹܗ>
    text <ܕܚܲܬܼܢܵܐ ܕܙܡܢ ܠܲܚܠܘܿܠܹܗ܁>
    text <܃ܢܛܲܝܸܒܼ ܢܲܚܬܹ̈ܐ ܠܡܸܫܬܘܼܬܼܵܐ>
    text <ܕܠܵܐ ܢܸܗܘܸܐ ܬܲܡ̇ܢ ܓܘܼܚܟܵܐ܁>
    text <܃ܗܵܐ ܙܲܒܼܢܵܐ ܕܢܸܬܿܬܲܓܲܪ ܒܹܗ>
    text <ܒܟܲܟܪܵܐ ܕܝܲܗ̣ܒ ܠܲܢ ܦܪܵܘܿܩܲܢ܁>
    text <܃ܠܵܐ ܢܛܲܒܹܐ ܟܸܣܦܵܐ ܕܡܸܠܬܹܗ>
    text <ܕܠܵܐ ܢܸܩܪܹܝܢ ܥܲܒ̈ܕܹܐ ܒܝܼ̈ܫܹܐ܁>
    text <܃ܢܲܪܡܹܐ ܡܸܫܚܵܐ ܒܲܠܡܦܝܼܕܲܝ̈ܢ>
    text <ܕܠܵܐ ܢܸܚܣܪܲ ܠܲܢ ܡܵܐ ܕܐܵܬܹܐ܁>
    text <܃ܕܥܲܡ ܚܲܡܸܫ ܚܲܘ̈ܝܼܡܵܬܼܵܐ>
    text <ܢܸܥܘܿܠ ܥܲܡܹܗ ܠܲܓܼܢܘܿܢܵܐ܁>
    text <܃ܐܘ ܕܐܸܬܛܲܒܲܥ ܒܲܚܛܝܼܬܵܐ>
    text <ܩܘܡ ܡ̣ܢ ܫܸܢܬܵܐ ܕܟܘܼܪܗܵܢܵܟ܁>
    text <܃ܕܗܵܐ ܩܪܸܒܼ ܠܹܗ ܨܦܲܪܵܐ ܪܲܒܵܐ>
    text <ܘܡܟܐܲܪ ܠܲܚܒܸܢܵܢܹ̈ܐ܁>
    text <܃ܦܥ̈ܠܐ ܕܐܓܼܪܲܬܼ ܛܲܝܠܲܘܼܬܼܵܐ>
    text <ܒܫܘܼܠܵܡ ܦܘܼܠܚܵܫܹܗ ܕܝܵܘܡܵܐ܁>
    text <܃ܣܲܟܵܘ ܠܐܲܓܼܪܵܐ ܕܡܵܘܗܲܒܼܬܹܗ>
    text <ܕܬܫܘܘܿܢ ܥܲܡܗܘܿܢ ܕܩܲܕܡܵܝܹ̈ܐ܁>
    text <܃ܗܵܐ ܦܬܲܚ ܬܲܪܥܵܐ ܕܲܚܢܵܢܹܗ>
    text <ܢܩܪܹܐ ܠܪ̈ܲܚܡܹܐ ܠܐܝܼܠܲܢ܁>
    text <܃ܕܲܢܥܲܕܪܘܼܢܲܢ ܒܐܵܓܼܘܿܢܵܐ>
    text <ܕܬܲܟܬܘܼܫܵܘ̈ܗܝ ܕܠܵܐ ܟܸܠܩܲܪܨܵܐ܁>
    text <܃ܡܲܬܠܵܐ ܕܙܲܪܥܵܐ ܕܙܝܼܙܵܢܹ̈ܐ>
    text <ܗܘ̤ ܢܓܕܢܝ ܕܐܸܡ̣ܪ ܩܘܼܫܬܼܵܐ܁>
    text <܃ܕܚܲܙܹܝܬܼ ܕܲܫܘܲܚ ܝܘܠܦܵܢܵܐ>
    text <ܕܙܲܪܥܵܐ ܕܡܸܠܬܹܗ ܕܢܟܝܼܠܵܐ܁>
    text <܃ܘܟܲܕ ܒܵܥܹܐ ܗ̇ܘܹܝܬ ܕܐܹܩܲܛܪܸܓܼ>
    text <ܠܡܲܪܝܼܪܘܼ̇ܬܼܵܐ ܕܙܝܼܙܵܢܵܘ̈ܗܝ܁>
    text <܃ܓܫܸܢ ܠܹܗ ܟܹܐܒܼܵܐ ܕܵܓܘܼܝܹ̈ܐ>
    text <ܛܵܒܼ ܡ̣ܢ ܥܵܘ̣ܠܵܐ ܕܒܲܪ̈ܝܹܐ܁>
    text <܃ܒܪ̈ܝܹܐ ܣܕܲܩܘ ܡܲܪܥܝܼܬܵܐ>
    text <ܘܲܢܦܲܩܘ ܘܲܗܘ̤ܵܘ ܢܘܼܟܼܪ̈ܝܹܐ܁>
    text <܃ܘܓܵܘ̈ܝܹܐ ܛܥܵܘ ܒܵܬܲܪܲܗܘܿܢ>
    text <ܘܣܲܒܼܪܝܼܢ ܕܲܠܓܼܵܘ ܐܝܼܬܲܝܗܘܿܢ܁>
    text <܃ܫܲܒܼܘܼܗ̇ ܠܐܘܼܪܚܵܐ ܕܟܼܬܵܒܹ̈ܐ>
    text <ܕܣܝܼܡܝܼܢ ܒܵܗ̇ ܡܠܝܼ̈ܠܹܐ ܕܫܲܝܢܵܐ܁>
    text <܃ܘܲܢܦܲܩܘ ܦܵܗܹ̇ܝܢ ܒܫܲܒ̈ܝܼܐܹܐ>
    text <ܕܲܡܠܹܝܢ ܩܸܢܛܵܐ ܕܓܲܝܵܣܹ̈ܐ܁>
    text <܃ܒܠܲܥܘ ܘܐܸܬܼܒܲܣܒܲܣܘ ܓܘܼܫܲܝ̈ܗܘܿܢ>
    text <ܘܠܵܐ ܐܲܪܓܸܫܘ ܟܲܕ ܡܬܡܚܝܢ܁>
    text <܃ܕܢܟܝܼܠܵܐ ܐܲܛܥܝܼ ܐܸܢܘܿܢ>
    text <ܒܫܸܕ̈ܠܹܐ ܝܼܥܢܹ̈ܐ ܕܫܘܼܓܼܵܫܵܘ̈ܗܝ܁>
    text <܃ܛܢܵܢܵܐ ܕܗܵܠܹܝܢ ܐܲܥܝܪܵܢܝ>
    text <ܕܚܲܫܵܐ ܕܟܹܐܒܲܝ̈ܢ ܬܵܢܹܐ ܐ̄ܢܵܐ܁>
    text <܃ܕܲܟܼܒܲܪ ܗܘ̤ ܢܥܝܼܪ ܟܘܼܘܵܢܵܐ>
    text <ܠܕܵܡܟܹ̈ܐ ܕܲܛܒܲܥܘ ܒܲܚܛܝܼܬܼܵܐ܁>
    text <܃ܒܲܟܐܬܵܐ ܒܥܹܝܬ ܕܐܸܬܫܲܗܹܐ>
    text <ܥܲܙܝܙܘܼܬܵܗ̇ ܕܐܸܫܵܬܲܢ܁>
    text <܃ܕܟܹܐܒܵܐ ܕܥܲܬܸܩ ܒܲܥܝܵܕܵܐ>
    text <ܒܣܲܡܵܐ ܕܥܲܙܝܙ ܢܸܬܐܲܣܹܐ܁>
    text <܃ܡܫܝܼܚܵܐ ܕܚܲܕܸܬ ܬܘܼܩܵܢܲܟ>
    text <ܠܵܐ ܬܲܗܡܹܐ ܡ̣ܢ ܒܵܥܘܿܬܲܢ܁>
    text <܃ܒܪ̈ܲܚܡܹܐ ܩܪܲܝܬܲܢ ܝܵܪ̈ܘܿܬܲܝܟ>
    text <ܠܵܐ ܬܸܡܢܹܝܢ ܥܲܡ ܢܘܼܟܪ̈ܵܝܹܐ܁>
text <ܥܲܠ ܐ̄ܪ̈ܙܹܐ ܕܥܹܕܿܬܵܐ ܘܥܲܠ ܡܲܥܡܘܿܕܼܝܼܬܼܵܐ>
  block
    text <ܥܲܠ ܐ̄ܪ̈ܙܹܐ ܕܥܹܕܿܬܵܐ ܘܥܲܠ ܡܲܥܡܘܿܕܼܝܼܬܼܵܐ>
  block
    text <ܡܐܡܪܐ ܕܥܣܪܝܢ ܘܚܕ>
    text <ܥܲܠ ܐ̄ܪ̈ܙܹܐ ܕܥܹܕܿܬܵܐ ܘܥܲܠ ܡܲܥܡܘܿܕܼܝܼܬܼܵܐ>
  block
    text <܃ܢܸܒܼܥܵܐ ܚܲܠܝܵܐ ܕܡܲܥܡܘܿܕܝܼܬܼܵܐ ܦ̣ܬܲܚ ܠܲܢ ܡ̇ܪܲܢ>
    text <ܘܐܲܫܩܝܼ ܠܓܸܢܣܲܢ ܚܲܠܝܘܼܬܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀>
    text <܃ܒܚܘܼܡܵܐ ܕܥܵܘ̣ܠܵܐ ܝ̣̄ܒܸܫ ܪܸܥܝܵܢܵܢ ܘܲܢܬܲܪܘ ܦܹܐܪ̈ܵܘܗܝ>
    text <ܘܪܲܣ ܡܵܘܗܲܒܼܬܹܗ ܒܲܕܼܡܘܼܬܼ ܛܲܠܵܐ ܘܪܲܓܝܼ ܢܲܦܫܲܢ ܀>
    text <܃ܨܵܗܝܵܐ ܩܲܫܝܵܐ ܕܡ̇ܝܘܿܬܼܘܼܬܼܵܐ ܩܲܛܠܹ̣ܗ ܠܦܲܓܼܪܲܢ>
    text <ܘܩܲܒܼ݂ܪܹܗ ܒܡܲܝܵ̈ܐ ܘܲܪܚܸܫܘ ܚܲܝܹ̈ܐ ܒܡܵܝܘܿܬܼܘܼܬܹܗ ܀>
    text <܃ܫܘܼܚܬܵܐ ܕܚܲܫܹ̈ܐ ܠܚ̣ܵܬܹܗ ܠܫܘܼܦܪܵܐ ܕܦܵܪܘܿܫܘܼܬܲܢ>
    text <ܘܲܗܦ݂ܲܟ ܨܵܪܲܢ ܒܣܲܡܵܐ ܕܪܘܼܚܵܐ ܕܠܵܐ ܡܸܬܼܚܲܒܲܠ ܀>
    text <܃ܐܘܼ ܡ̇ܢܵܐܝܼܬܼ ܡܲܕܿܟܹܗ ܠܣܲܡܵܐ ܕܚܘܼܕܵܬܼ ܓܸܢܣܲܢ>
    text <ܒܡܸܫܚܵܐ ܘܡܲܝ̈ܵܐ ܘܚܲܝܠܵܐ ܕܪܘܼܚܵܐ ܕܚܲܣܝܼܢ ܡ̣ܢ ܟܠ ܀>
    text <܃ܐܘܼܡ̇ܢܘܼܬܼܵܐ ܚܕܲܬܵܐ ܐܲܦܸܩ ܪܲܒܿ ܐܘܼܡ̇ܢܹ̈ܐ>
    text <ܕܢܸܗܘܘܿܢ ܨܵܝ̇ܪܝܼܢ ܐ̄ܢܵܫܵܐ ܠܐ̄ܢܵܫܵܐ ܕܠܵܐ ܪܘܼܟܵܒܼܵܐ ܀>
    text <܃ܫܟܼܵܚܬܵܐ ܕܠܵܐ ܗܘ̤ܵܬܼ ܐܸܫܟܲܚ ܪܸܡܙܵܐ ܐܲܠܵܗܵܝܵܐ>
    text <ܕܕܲܠܵܐ ܙܲܪܥܵܐ ܢܵܘܠܸܕܼ ܐ̄ܢܵܫܵܐ ܡ̣ܢ ܓܵܘ ܡܲܝܵ̈ܐ ܀>
    text <܃ܐܲܝܟܵܐ ܡܸܡܬܼܘܿܡ ܗܘ̤ܵܬܼ ܕܐܲܝܟ ܗܵܕܹܐ ܐܵܘ ܐܸܣܬܲܥܪܲܬ̤>
    text <ܥܘܼܒܵܐ ܕܡܲܝ̈ܵܐ ܕܡ̇ܘܠܸܕܼ ܥܘܸܠܹ̈ܐ ܕܠܵܐ ܙܘܘܼܵܓܼܵܐ ܀>
    text <܃ܠܡܲܢ ܐܸܫܬܲܡܥܲܬ̤ ܕܐܵܘܠܕ ܓܸܢܣܵܐ ܠܠܵܐ ܒܲܪ ܓܸܢܣܹܗ>
    text <ܐܲܟܼܡܵܐ ܕܗܵܫܵܐ ܟܝܵܢܵܐ ܚܲܪܫܵܐ ܠܲܡܠܝܼܠܘܼܬܼܵܐ ܀>
    text <܃ܐܵܦܸܢ ܐܵܘܠܸܕܼܘ ܡܲܝ̈ܵܐ ܠܪ݁ܲܚܫܵܐ ܘܲܠܦܵܪܲܚܬܼܵܐ>
    text <ܐ̄ܢܵܫܵܐ ܡ̣ܢ ܡܬܼܘܿܡ ܠܵܐ ܐܸܫܬܲܡܥܲܬ̤ ܕܡܲܝ̈ܵܐ ܐܵܘܠܕܼܘܼܗܝ ܀>
    text <܃ܬܲܗܪܵܐ ܗ̄ܝܼ ܗܵܕܹܐ ܘܲܟܼܡܵܐ ܕܢܹܐܡܲܪ ܬܲܗܪܵܐ ܡܲܠܝܵܐ>
    text <ܕܟܲܪܣܵܐ ܕܡܲܝܵ̈ܐ ܬܸܒܼܛܲܢ ܘܬܹܐܠܲܕܼ ܥܘܸܠܹ̈ܐ ܓܡܝܼܪܹ݁ܐ ܀>
    text <܃ܚܕܲܬܵܐ ܗ̄ܝܼ ܟܠܵܗ̇ ܘܪܲܒܼ ܒܘܼܕܵܩܵܐ ܕܡܸܫܬܲܡܲܫ ܒܵܗ̇>
    text <ܕܲܒܼܨܝܼܪ ܫܵܥܵܐ ܗܵܘܹ̇ܐ ܛܵܘܪܵܐ ܕܒܲܛܢܵܐ ܘܝܲܠܕܵܐ ܀>
    text <ܠܒܲܪ ܡ̣ܢ ܛܲܟܼܣܵܐ ܕܣܝܼܡ ܒܲܟܼܝܵܢܲܐ ܪܵܕܹܐ ܛܲܟܼܣܵܗ̇܃>
  block
    text <ܘܠܵܐ ܡܸܬܼܥܵܘܟܼܵܐ ܒܝܲܕܼ ܬܲܪܒܿܝܼܬܼܵܐ ܕܩܲܠܝܼܠ ܩܲܠܝܼܠ ܀>
    text <܃ܬܵܐ ܫܵܡܘܿܥܵܐ ܫܡܲܥ ܬܸܕܡܘܼܪܬܵܐ ܕܝܲܠܕܲܐ ܚܲܕܼܬܼܵܐ>
    text <ܕܒܲܚܕܼܵܐ ܫܵܥܵܐ ܗܵܘܹ̇ܐ ܒܲܛܢܹܗ ܐܵܦ ܡ̇ܘܠܵܕܹܗ ܀>
    text <܃ܬܵܐ ܚܲܙܵܝܵܐ ܚܙܝܼ ܨܲܝܪܵܐ ܕܨܵܐܲܪ ܥܘܸܠܹ̈ܐ>
    text <ܘܥܲܕܼ ܡܸܬܼܗܲܦܟܵܐ ܡܸܠܬܼܵܐ ܒܦܘܼܡ̇ܐ ܢܦ݂ܲܩ ܡ̣ܢ ܟܲܪܣܵܐ ܀>
    text <܃ܬܵܐ ܦܵܪܘܿܫܵܐ ܦܪܘܿܫ ܘܐܸܬܼܒܲܩܵܐ ܦܵܪܘܿܫܵܐܝܼܬܼ>
    text <ܒܚܹܝܠ ܐܝܼܬܼܘܼܬܼܵܐ ܕܡܲܩܢܹܐ ܚܲܝܠܵܐ ܠܲܡܚܝܼ̈ܠܵܬܼܵܐ ܀>
    text <܃ܘܬܼܵܘ ܡ̇ܝܘܿܬܹ̈ܐ ܚܘܼܪܘ ܒܲܟܼܝܵܢܵܐ ܡܓܸܐ ܡܝܼܬܼܘܼܬܼܵܐ>
    text <ܕܫܵܠ̇ܲܚ ܚܲܫܵܘ̈ܗܝ ܒܡܲܥܡܘܿܕܼܝܼܬܼܵܐ ܘܠܵܒܹ̇ܫ ܚܲܝܹ̈ܐ ܀>
    text <܃ܬܵܘ ܢܸܬܼܒܲܩܸܐ ܚܲܬܿܝܼܬܼܵܐܝܼܬܼ ܒܐ̄̈ܪܵܙ ܚܘܼܕܵܬܲܢ>
    text <ܘܢܹܐܠܲܦ ܕܲܟܼܣܸܐ ܒܡܲܝܵ̈ܐ ܡܸܬܼܚܲܙܝܵܢܹ̈ܐ ܀>
    text <܃ܬܵܘ ܢܸܬܼܩܲܪܲܒܼ ܨܹܝܕܼ ܟܵܗܢܘܼܬܼܵܐ ܡܸܠܚܵܗ̇ ܕܐܲܪܥܵܐ>
    text <ܘܢܸܚܙ̣ܐ ܕܐܲܝܟܲܢ ܡܡܲܕܿܟܼܵܐ ܠܐ̄ܢܵܫܵܐ ܒܪ̈ܘܼܚܵܢܝܼܬܼܵܐ ܀>
    text <܃ܢܸܥܘܿܠ ܥܲܡܵܗ̇ ܠܐܲܝܟܵܐ ܕܥܵܐܹ̇ܠ ܠܲܡܚܲܣܵܝܘܼ>
    text <ܘܢܸܨܠܸܐ ܗܵܘܢܲܢ ܠܲܡܨܵܬܼ ܩܵܠܵܐ ܕܡܲܠܸܠ ܥܲܡܵܗ̇ ܀>
    text <܃ܢܨܘܼܬܼ ܕܐܲܝܟܲܢܵܐ ܠܵܥܹ̇ܙ ܥܲܡܵܗ̇ ܚܲܝܠܵܐ ܕܪܘܼܚܵܐ>
    text <ܘܲܡܚܲܟܸܿܡ ܠܵܗ̇ ܕܬܲܩܢܸܐ ܚܲܝܠܵܐ ܠܡܲܝ̈ܵܐ ܫܚܝܼܡܹ̈ܐ ܀>
    text <܃ܪܸܡܙܵܐ ܟܲܣܝܵܐ ܡܬܲܪܓܸܿܡ ܥܲܡܵܗ̇ ܐ̄ܪ̈ܵܙܹܐ ܟܣܲܝܵ̈ܐ>
    text <ܘܲܡܦܲܫܩܵܐ ܠܗܘܿܢ ܒܩܵܠܵܐ ܓܲܠܝܵܐ ܩܕܼܵܡ ܫܵܡܘܿܥܹ̈ܐ ܀>
    text <܃ܐܘܼܡ̇ܢܘܼܬܼܵܐ ܕܝܲܠܕܵܐ ܚܲܕܼܬܼܵܐ ܣܵܥܲ݁ܪ ܩܘܼܕܼܡܹܝܗ̇>
    text <ܘܲܡܚܵܘܸܐ ܠܵܗ̇ ܕܲܬܨܘܼܪ ܨܲܠܡܵܐ ܪܘܼܚܵܢܝܵܐ ܀>
    text <܃ܒܲܕܼܡܘܼܬܼ ܩܲܢܝܵܐ ܗܵܘܹ̇ܐ ܟܵܗܢܵܐ ܠܚܹܝܠ ܟܲܣܝܘܼܬܼܵܐ>
    text <ܘܟܼܵܬܹ̇ܒܼ ܒܐܝܼܕܼܝ̈ܗ̇ ܫܡܵܗܹ̈ܐ ܠܥܸܠ ܡ̣ܢ ܡܲܝܵ̈ܐ ܀>
    text <܃ܐܘܿ ܟܵܬܼܘܿܒܵܐ ܕܟܼܵܬܹ̇ܒܼ ܪܘܼܚܵܐ ܒܠܘܼܚܵܐ ܪܦܝܼܬܼܵܐ>
    text <ܘܠܵܐ ܡܸܬܼܠܲܚܝܵܐ ܕܝܘܿܬܼܵܐ ܕܡܸܠܵܘ̈ܗܝ ܒܡܲܝ̈ܵܐ ܫܪ̈ܲܝܵܐ ܀>
    text <܃ܐܘܿ ܟܡܵܐ ܪܲܒܵܐ ܐܘܼܡ̇ܢܘܼܬܼܵܟ ܒܲܪ ܡ̇ܝ̈ܘܿܬܹܐ>
    text <ܘܠܵܐ ܐ̄ܢܵܫ ܝܵ̇ܕܲܥ ܕܢܸܬܼܒܲܩܸܐ ܒܵܗ̇ ܠܦܘܼܬܼ ܪܲܒܿܘܼܬܼܵܗ̇ ܀>
    text <܃ܐܘܿ ܟܡܵܐ ܩܲܛܝܼܢ ܩܲܢܝܵܐ ܕܗܵܘܢܵܟ ܠܲܡܨܵܪ ܐ̄ܪ̈ܵܙܹܐ>
    text <ܘܠܲܝܬܿ ܨܲܝܵܪܵܐ ܕܲܡܨܸܐ ܡܕܲܡܸܐ ܐܲܝܟ ܨܘܼܪ̈ܬܼܵܟ ܀>
    text <܃ܐܘܿ ܠܵܟ ܟܵܗܢܵܐ ܡܟܲܗܸܢ ܒܐܲܪܥܵܐ ܪܘܼܚܵܢܵܐܝܼܬܼ>
    text <ܕܠܵܐ ܫܲܠܝܼܛܝܼܢ ܪ̈ܘܼܚܵܢܝܹܐ ܕܢܼܬܿܕܲܡܘܿܢ ܒܵܟ ܀>
    text <܃ܐܘܿ ܠܵܟ ܟܵܗܢܵܐ ܟܡܵܐ ܪܲܒܿ ܕܲܪܓܼܵܐ ܕܲܡܫܲܡܸܫ ܐܲܢ̄ܬܿ>
    text <ܕܲܡܫܲܡܫܵܢܹ̈ܐ ܕܢܘܼܪܵܐ ܘܪܘܼܚܵܐ ܙܵܝ̇ܥܝܼܢ ܡܸܢܹܗ ܀>
    text <܃ܡܲܢ̣ܘܼ ܣܵܦܹ̇ܩ ܕܢܹܐܡܲܪ ܕܲܟܼܡܵܐ ܗ̄ܝܼ ܪܲܒܿܘܼܬܼ ܕܲܪܓܼܵܟ>
    text <ܕܲܥܒ݂ܲܪܬܿ ܐܸܢܘܿܢ ܠܲܫܡܲܝܵܢܹ̈ܐ ܒܫܸܡ ܫܘܼܠܛܵܢܵܟ ܀>
    text <܃ܩܲܛܝܼܢ ܘܲܫܒܼܝܼܚ ܟܝܵܢܵܐ ܕܪܘܼܚܵܐ ܝܲܬܿܝܼܪ ܡܸܢܵܟ>
    text <ܘܠܵܐ ܡܲܦܲܣ ܠܹܗ ܕܲܢܨܘܼܪ ܐ̄ܪ̈ܵܙܹܐ ܒܕܼܘܡܝܵܐ ܕܝܼܠܵܟ ܀>
    text <ܪܲܒܿ ܡܲܠܲܐܟܼܵܐ ܘܲܟܼܡܵܐ ܕܢܹܐܡܲܪ ܪܲܒܿܘܼ ܡܸܢܵܟ܃>
  block
    text <ܘܡ̇ܐ ܕܡܸܬܼܦܲܚܲܡ ܥܲܡ ܬܸܫܡܸܫܬܵܟ ܒܨܝܼܪܘܼ ܡܸܢܵܟ ܀>
    text <܃ܩܲܕܿܝܼܫ ܣܪܵܦܵܐ ܘܲܦܐܹܐ ܟܪܘܿܒܼܵܐ ܘܩܲܠܝܼܠ ܥܝܼܪܵܐ>
    text <ܘܠܵܐ ܡܨܸܝܢ ܪܵܗ̇ܛܝܼܢ ܥܲܡ ܫܲܪܝܘܼܬܼܵܐ ܕܡܸܠܲܬܿ ܦܘܼܡܟ ܀>
    text <܃ܫܒܼܝܼܚ ܓܲܒܼܪܝܹܠ ܘܪܲܒܿ ܡܝܼܟܼܵܐܝܹܠ ܘܫܸܡܗܘܿܢ ܣܵܗܹ̇ܕܼ>
    text <ܘܲܬܼܚܹܝܬܼ ܐ̄ܪܵܙܵܐ ܕܡܲܓܼܥܲܠ ܒܐܝܼܕܼܵܝ̈ܟ ܟܕܝܼܢܝܼܢ ܟܠܢܵܫ ܀>
    text <܃ܒܵܟ ܡܸܬܼܒܲܩܹܝܢ ܡܵܐ ܕܩܲܪܝܼܒܼ ܐܲܢ̄ܬܿ ܠܲܡܫܲܡܵܫܘܼ>
    text <ܘܠܵܟ ܗ̄ܘ̣ ܡܣܲܟܹܿܝܢ ܕܬܸܦܬܲܚ ܬܲܪܥܵܐ ܠܩܘܼܕܵܫܲܝ̈ܗܘܿܢ ܀>
    text <܃ܩܵܠܹ̈ܐ ܕܫܘܼܒܼܚܵܐ ܛܥܝܼܢܝܼܢ ܩܵܝ̇ܡܝܼܢ ܡ̣ܢ ܝܲܡܝܼܢܵܟ>
    text <ܘܡ̇ܐ ܕܲܓܼܡܪܬܵܝܗܝ ܠܐ̄ܪܵܙ ܦܘܼܪܩܵܢܵܟ ܩܥ̣ܵܘ ܬܸܫܒܿܘܿܚܬܵܐ ܀>
    text <܃ܒܚܘܼܒܵܐ ܟܕܼܝܼܢܝܼܢ ܬܚܹܝܬܼ ܨܸܒܼܝܵܢܵܐ ܕܲܟܼܣܸܐ ܒܐ̄ܪ̈ܵܙܲܝܟ>
    text <ܘܲܡܝܲܩܪܝܼܢ ܠܵܟ ܡܸܛܠ ܛܲܟܼܣܵܐ ܕܡܸܫܬܲܡܲܫ ܒܵܟ ܀>
    text <܃ܘܐܸܢ ܪ̈ܘܼܚܵܢܹܐ ܠܵܐ ܚܵܫܘܿܫܹ̈ܐ ܡܝܲܩܪܝܼܢ ܛܲܟܼܣܵܟ>
    text <ܡܲܢ ܠܵܐ ܢܸܓܼܕܿܘܿܠ ܟܠܝܼܠ ܩܘܼܠܵܣܹ̈ܐ ܠܪܲܒܿܘܼܬܼ ܕܲܪܓܼܵܟ ܀>
    text <܃ܢܸܬܼܗܲܪ ܟܠܫܵܥ ܕܲܟܼܡܵܐ ܝܸܪܒܲܬ̤ ܪܲܒܿܘܼܬܼ ܕܲܪܓܼܵܟ>
    text <ܕܟܸܕܼܢܲܬ̤ ܐܸܢܘܿܢ ܠܪܵܘܡ̇ܐ ܘܥܘܼܡܩܵܐ ܬܚܹܝܬܼ ܫܘܼܠܛܵܢܵܗ̇ ܀>
    text <܃ܒܪܵܘܡ̇ܐ ܘܥܘܼܡܩܵܐ ܠܒ݂ܲܟܼܘ ܫܘܼܠܛܵܢܵܐ ܟܵܗܢܹ̈ܐ ܕܥܹܕܿܬܵܐ>
    text <ܘܗܸܢ̣ܘܿܢ ܦܵܩ̇ܕܿܝܼܢ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀>
    text <܃ܒܹܝܬܼ ܬܲܠܵܗܵܐ ܠܐ̄ܢܵܫܵܐ ܩܵܝ̇ܡܝܼܢ ܐܲܝܟ ܡܸܨܗܵܝܹ̈ܐ>
    text <ܘܲܒܼܡܸܠܲܝ̈ܗܘܿܢ ܪܵܟܸܦܝܼܢ ܥܵܘ̣ܠܵܐ ܡ̣ܢ ܐ̄ܢܵܫܘܼܬܼܵܐ ܀>
    text <܃ܩܠܝܼܕܼܵܐ ܕܪ̈ܲܚܡܹܐ ܐܲܠܵܗܵܝܹ̈ܐ ܣܝܼܡ ܒܐܝܼܕܲܝ̈ܗܘܿܢ>
    text <ܘܐܲܝܟ ܪܸܓܲܬܼܗܘܿܢ ܡܦܲܠܓܼܝܼܢ ܚܲܝܹ̈ܐ ܠܲܒܼܢܲܝ̈ܢܵܫܵܐ ܀>
    text <܃ܚܲܝܠܵܐ ܟܲܣܝܵܐ ܚܲܝܸܠ ܐܸܢܘܿܢ ܠܡܸܣܥܲܪܣ ܗܵܕܹܐ>
    text <ܕܲܒܼܓܲܠ̈ܝܵܬܼܵܐ ܢܚܵܘܘܿܢ ܚܘܼܒܹܿܗ ܠܲܥܒܼܵܕܼ ܐܝܼܕܼܵܘ̈ܗܝ ܀>
    text <܃ܚܘܼܒܹܿܗ ܚܵܘܝܼ ܒܐ̄ܪܵܙܵܐ ܕܐܲܫܠܸܡ ܠܐܲܪ̈ܥܵܢܵܝܹܐ>
    text <ܕܢܸܗܘܘܿܢ ܚܵܢ̇ܝܼܢ ܐ̄ܢܵܫܵܐ ܠܐ̄ܢܵܫܵܐ ܡ̣ܢ ܡ̇ܘܗܲܒܼܬܹܗ ܀>
    text <܃ܚܹܝܠ ܡ̇ܘܿܗܲܒܼܬܹܗ ܐܲܫܠܸܡ ܒܐܝܼܕܼܵܐ ܕܟܼܵܗܢܲܝ̈ ܥܹܕܿܬܵܐ>
    text <ܕܢܚܲܝܠܘܼܢ ܒܵܗ̇ ܡܚܝܼܠܘܼܬܼ ܐ̄ܢܵܫܵܐ ܕܚܵܝ̣ܒܼܘ ܒܲܚܛܝܼܬܼܵܐ ܀>
    text <܃ܚܵܘܒܲܬܼ ܐ̄ܢܵܫܵܐ ܦܪܲܥ ܟܵܗܢܵܐ ܒܝܲܕܼ ܬܸܫܡܸܫܬܹ̇ܗ>
    text <ܘܲܫܛܵܪ ܓܸܢܣܹܗ ܠܵܚܹ̇ܐ ܒܡܲܝܵ̈ܐ ܘܲܡܚܲܕܸܿܬܼ ܠܹܗ ܀>
    text <܃ܐܲܝܟ ܕܲܒܼܟܼܘܼܪܵܐ ܢܵܣܹ̇ܟ ܦܲܓܼܪܹ̈ܐ ܒܡܲܥܡܘܿܕܝܼܬܼܵܐ>
    text <ܘܐܲܝܟ ܕܲܒܼܢܘܼܪܵܐ ܡܛܲܠܸܩ ܝܲܥܪܵܐ ܕܡ̇ܝܘܿܬܼܘܼܬܼܵܐ ܀>
    text <܃ܣܲܡܵܐ ܕܪܘܼܚܵܐ ܡܲܪܡܸܐ ܒܡܲܝܵ̈ܐ ܐܲܝܟ ܕܲܒܼܟܼܘܼܪܵܐ>
    text <ܘܲܡܕܹܿܟܸܿܐ ܠܹܗ ܠܲܨܠܸܡ ܐ̄ܢܵܫܵܐ ܡ̣ܢ ܨܵܐܘܼܬܼܵܐ ܀>
    text <܃ܒܪܸܬܼܚܵܐ ܕܪܘܼܚܵܐ ܡ̇ܪܹܩ ܫܘܼܚܬܵܐ ܕܦܲܓܼܪܵܐ ܘܢܲܦܫܵܐ>
    text <ܘܲܚܠܵܦ ܡܸܕܼܪܵܐ ܩܵܢܹ̇ܝܢ ܓܵܘܢܵܐ ܕܲܫܡܲܝܵܢܹ̈ܐ ܀>
  block
    text <܃ܘܲܙܢܵܐ ܕܡܲܝܵ̈ܐ ܡܛܲܝܸܒܼ ܣܵܐܹ̇ܡ ܒܲܕܼܡܘܼܬܼ ܟܘܼܪܵܐ>
    text <ܘܐܲܟܸܿܢ ܩܵܪܹܒܼ ܘܓܼܵܠܹ̇ܐ ܚܲܝܠܵܐ ܕܐܘܼܡ̇ܢܘܼܬܹܗ ܀>
    text <܃ܢܲܚ̈ܬܹܿܐ ܦܐܲܝܵ̈ܐ ܡܟܲܣܸܐ ܦܲܓܼܪܹܗ ܒܲܪܵܢܵܐܝܼܬܼ>
    text <ܘܐܸܣܛܲܠ ܪܘܼܚܵܐ ܡܨܲܒܿܬܼܵܐ ܢܲܦܫܹܗ ܓܵܘܢܵܐܝܼܬܼ ܀>
    text <܃ܟܠܹܗ ܒܟܼܠܹܗ ܡܨܲܒܲܬܼ ܩܵܐܹ̇ܡ ܠܥܹܝܢ ܚܲܙܝܹ̈ܐ>
    text <ܕܲܒܼܝܲܕܼ ܨܸܒܼܬܹܿܗ ܢܸܓܼܠܹܐ ܠܐ̄ܢܵܫܵܐ ܥܲܠ ܕܲܥܬܼܝܼ̈ܕܼܵܢ ܀>
    text <܃ܐܲܝܟ ܡܲܚܙܝܼܬܼܵܐ ܗܵܘܹ̇ܐ ܠܥܲܝܢܹ̈ܐ ܕܲܟܼܢܵܘܵܬܹ̈ܗ>
    text <ܕܲܢܚܘܼܪܘܼܢ ܒܹܗ ܘܢܸܩܢܘܿܢ ܣܲܒܼܪܵܐ ܠܡܸܫܬܲܒܵܚܘܼ ܀>
    text <܃ܢܝܼܫܵܐ ܣܵܐܹ̇ܡ ܩܕܼܵܡ ܥܲܝܢܲܝ̈ܗܘܿܢ ܒܢܲܚ̈ܬܹܿܐ ܕܲܥܠܵܘܗܝ>
    text <ܕܢܸܗܘܘܿܢ ܚܵܢܹ̇ܝܢ ܠܡܸܨܛܲܒܵܬܼܘܼ ܪܘܼܚܵܢܵܐܝܼܬܼ ܀>
    text <܃ܗܵܕܹܐ ܡܲܠܸܦ ܒܝܲܕܼ ܬܲܨܒܿܝܼܬܼܵܐ ܕܥܲܠ ܗܲܕܵܡ̇ܘ̈ܗܝ>
    text <ܕܫܘܼܒܼܚܵܐ ܡܲܠܒܸܿܫ ܐ̄ܪܵܙܵܐ ܕܒܼܐܝܼܕܵܘ̈ܗܝ ܠܲܕܼܩܵܪܹܒܼ ܠܹܗ ܀>
    text <܃ܒܐܝܼܕܵܘ̈ܗܝ ܣܝܼܡܵܐ ܣܝܼܡܲܬܼ ܚܲܝܹ̈ܐ ܕܟܲܣܝܵܐ ܒܡܲܝܵ̈ܐ>
    text <ܘܐܸܠܵܐ ܩܵܪܹ̇ܒܼ ܘܲܡܦܲܠܸܓܼ ܠܵܗ̇ ܠܵܐ ܡܸܬܼܝܲܗ̄ܒܵܐ ܀>
    text <܃ܩܠܝܼܕܼܵܐ ܕܡܸܠ̣ܬܹܗ ܡ̇ܘܫܸܛ ܦܵܬ̇ܲܚ ܬܪܲܥ ܡܵܘܗܲܒܼܬܼܵܐ>
    text <ܘܲܒܼܒܲܪܬܼ ܩܵܠܹܗ ܡܦܲܠܸܓܼ ܕܵܫܢܹ̈ܐ ܠܥܲܒܼܕܲܝ̇ ܡܲܠܟܿܐ ܀>
    text <܃ܐܲܝܟ ܕܥܲܠ ܝܲܡܵܐ ܩܵܐܹ̇ܡ ܐܵܦ ܗܘ̤ ܒܲܕܼܡܘܼܬܼ ܡܘܼܫܹܐ>
    text <ܘܲܚܠܵܦ ܚܘܼܛܪܵܐ ܡܪܝܼܡ ܒܲܪܬܼ ܩܵܠܹܗ ܥܲܠ ܫܲܬܿܝܼܩܹ̈ܐ ܀>
    text <܃ܒܡܸܠܲܬܼ ܦܘܼܡܹܗ ܡ̇ܚܹ̇ܐ ܠܡܲܝܵ̈ܐ ܐܲܝܟ ܒܲܪ ܥܲܡܪܲܡ>
    text <ܘܨܵܝ̇ܬܿܝܼܢ ܩܵܠܹܗ ܛܵܒܼ ܡ̣ܢ ܩܵܠܹܗ ܕܒܲܪ ܥܵܒܼܪ̈ܵܝܹܐ ܀>
    text <܃ܠܡܘܼܫܹܐ ܫܲܡ̣ܥܘܼܗܝ ܟܲܕܼ ܛܵܒܼ ܫܲܡ̣ܥܘܼܗܝ ܠܵܐ ܐܸܬܼܩܲܕܲܫܘ>
    text <ܠܟܼܵܗܢܵܐ ܕܥܹܕܿܬܵܐ ܡܸܫܬܲܡܝܼܢ ܠܹܗ ܘܩܵܢܹ̇ܝܢ ܘܩܵܕܼܫܵܐ ܀>
    text <܃ܡܸܦܠܲܓܼ ܒܲܠܚܘܿܕܼ ܦܲܠܓܹܿܗ ܠܝܲܡܵܐ ܝܼܣܲܪܠܵܝܵܐ>
    text <ܘܥܵܘ̣ܠܵܐ ܕܥܲܡܹܗ ܠܵܐ ܣܦܲܩ̣ ܕܲܟܿܝܼ ܒܚܹܝܠ ܬܸܕܼܡܘܼܪܬܵܐ ܀>
    text <܃ܕܟܼܵܗܢܵܐ ܪܲܒܵܐ ܗ̄ܝܼ ܘܠܲܝܬܿ ܠܵܗ̇ ܦܸܚܡܵܐ ܒܐܲܝܠܹܝܢ ܕܲܗ̤ܘܲܝ̈>
    text <ܕܝܵܗ̇ܒܵܐ ܚܲܝܠܵܐ ܕܫܘܼܒܼܩܵܢ ܥܵܘ̣ܠܵܐ ܠܠܵܐ ܪ̈ܵܓܼܘܿܫܹܐ ܀>
    text <܃ܨܹܝܕ ܗܵܘ̇ ܪܸܡܙܵܐ ܕܲܒܼܪ̣ܵܐ ܒܪܝܼܬܼܵܐ ܬܵܠܹ̇ܐ ܚܝܵܪܹܗ>
    text <ܘܡܸܢܹܗ ܝܵܠܹ̇ܦ ܕܠܲܝܟܲܢ ܢܸܒܼܪܸܐ ܒܪܝܼܬܼܵܐ ܚܕܲܬܵܐ ܀>
    text <܃ܒܗܵܘ̇ ܐܸܣܟܹܿܡܵܐ ܕܐܲܗܘܝܼ ܥܵܠܡܵܐ ܡܕܲܡܸܐ ܐܵܦ ܗܘ̤>
    text <ܘܡܲܫܡܲܥ ܩܵܠܵܐ ܐܲܝܟ ܗܵܘ̇ ܕܲܩܥ̣ܵܐ ܒܪܵܫܝܼܬܼ ܒܐܲܪܥܵܐ ܀>
    text <܃ܐܲܝܟ ܒܵܪܘܿܝܵܐ ܦܲܩܹ̇ܕܼ ܐܵܦ ܗܘ̤ ܠܡܲܝܵ̈ܐ ܫܚܝܼܡܹܐ>
    text <ܘܲܚܠܵܦ ܢܘܼܗܪܵܐ ܕܵܢܲܚ̇ ܡܸܢܗܘܿܢ ܚܹܝܠ ܚܲܝܘܼܬܼܵܐ ܀>
    text <܃ܩܵܠ ܒܵܪܘܿܝܵܐ ܒܪ̣ܵܐ ܢܲܗܝܼܪܹ̈ܐ ܡ̣ܢ ܠܵܐ ܡܸܕܼܿܡ>
    text <ܘܗܘ̤ ܡ̣ܢ ܡܸܕܸܿܡ ܒܵܪܹܐ ܡܸܕܸܿܡ ܒܚܹܝܠ ܒܵܪܘܿܝܵܐ ܀>
    text <܃ܠܵܐ ܕܝܼܠܹܗ ܗ̄ܝܼ ܒܪܝܼܬܼܵܐ ܕܒܼܵܪܹܐ ܒܥܘܼܒܵܐ ܕܡܲܝ̈ܵܐ>
    text <ܐܸܠܵܐ ܕܪܸܡܙܵܐ ܕܲܒܼܪܵܐ ܒܪܝܼܬܼܵܐ ܡ̣ܢ ܠܵܐ ܡܸܕܸܿܡ ܀>
    text <ܗܵܘ̇ ܦܘܼܩܕܵܢܵܐ ܕܐܸܡ݂ܲܪ ܘܲܗܘ̤ܵܘ ܡܠܝܼܠܹ̈ܐ ܘܚܲܪ̈ܫܹܐ܃>
  block
    text <ܗܘ̤ ܦܵܩܹ̇ܕܼ ܒܹܗ ܘܗܵܘܹ̇ܝܢ ܐ̄ܢܵܫܵܐ ܗܘܵܝܵܐ ܚܲܕܼܬܼܵܐ ܀>
    text <܃ܗܵܝ̇ ܒܲܪܬܼ ܩܵܠܵܐ ܕܲܫܡ݂ܲܥܘ ܡܲܝܵ̈ܐ ܘܐܵܘܠܸܕܼܘ ܪ̈ܲܚܫܵܐ>
    text <ܗ̤ܝ ܗܵܝ̇ ܫܵܡ̇ܥܝܼܢ ܡ̣ܢ ܦܘܼܡ ܟܵܗܢܵܐ ܘܝܵܠ̇ܕܿܝܼܢ ܐ̄ܢܵܫܵܐ ܀>
    text <܃ܪܲܒܿܘܼ ܝܲܠܕܵܐ ܕܡܲܦܪܹܝܢ ܗܵܫܵܐ ܝܲܬܿܝܼܪ ܡ̣ܢ ܗܵܘ̇>
    text <ܟܡܵܐ ܕܲܡܝܲܬܲܪ ܐ̄ܢܵܫܵܐ ܡܠܝܼܠܵܐ ܡ̣ܢ ܫܲܬܿܝܼܩܵܐ ܀>
    text <܃ܒܲܕܿܡܘܼܬܼ ܙܲܪܥܵܐ ܡܲܪܡܸܐ ܡܸܠܬܹܗ ܒܥܘܼܒܵܐ ܕܡܲܝܵ̈ܐ>
    text <ܘܒܼܵܛ̇ܢܝܼܢ ܘܝܵܠ̇ܕܿܝܼܢ ܝܲܠܕܵܐ ܚܲܕܼܬܼܵܐ ܕܠܵܐ ܒܲܥܝܵܕܵܐ ܀>
    text <܃ܩܵܠܹ̈ܐ ܕܪܘܼܚܵܐ ܡܬܲܪܓܸܿܡ ܦܘܼܡܹܗ ܥܲܡ ܫܲܬܿܝܼܩܵܐ>
    text <ܘܩܵܢܹ̇ܝܢ ܚܲܝܠܵܐ ܠܡܸܬܲܠ ܚܲܝܹ̈ܐ ܠܲܡܠܝܼܠܘܼܬܼܵܐ ܀>
    text <܃ܠܸܥܙܵܐ ܚܲܕܼܬܼܵܐ ܨܵܝ̇ܬܿܝܼܢ ܚܲܪ̈ܫܹܐ ܡ̣ܢ ܡܲܠܵܠܹ̈ܐ>
    text <܃ܐܲܝܟ ܗܵܘ̇ ܠܸܥܙܵܐ ܕܫܸܡܥܲܬ̤ ܡܲܪܝܼܡ ܡ̣ܢ ܓܲܒܼܪܝܹܠ>
    text <܃ܘܒܲܪܬܼܵܐ ܛܵܒܼܬܼܵܐ ܡܲܦܸܠ ܐܵܦ ܗܘ̤ ܒܐܸܕܼܢܲܝ̈ ܐ̄ܢܵܫܵܐ>
    text <ܐܲܝܟ ܗܵܘ̇ ܣܲܒܼܪܵܐ ܕܐܲܟܼܪܸܙ ܥܝܼܪܵܐ ܒܝܲܠܕܹܿܗ ܕܲܒܼܪܵܐ ܀>
    text <܃ܒܕܼܘܼܟܲܬܼ ܥܝܼܪܵܐ ܡܡܲܠܸܐ ܒܛܲܟܼܣܹܗ ܘܛܵܒܼ ܡ̣ܢ ܥܝܼܪܵܐ>
    text <ܕܡܲܩܢܹܐ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܒܩܵܠ ܦܸܬܼܓܼܵܡܵܘ̈ܗܝ ܀>
    text <܃ܒܹܝܬܼ ܐܝܼܬܼܘܼܬܼܵܐ ܠܲܒܼܢܲܝ̈ܢܵܫܵܐ ܡܡܲܨܥ ܩܵܐܹ̇ܡ>
    text <ܘܲܒܼܝܲܕܼ ܡܸܠܵܘ̈ܗܝ ܡܫܲܪܲܪ ܬܸܢܘܲܝ ܕܲܬܼܪܹܝܢ ܓܲܒܹ̈ܐ ܀>
    text <܃ܡܦܝܼܣ ܒܲܚܢܲܓܼܬܼܵܐ ܠܟܲܣܝܵܐ ܕܲܟܼܣܸܐ ܘܲܓܼܠܸܐ ܒܚܘܼܒܹܿܗ>
    text <ܘܢܵܚܹ̇ܝܬܼ ܨܹܐܕܵܘܗܝ ܚܲܝܠܵܐ ܕܡܸܢܹܗ ܘܓܼܵܡܲ݁ܪ ܡܸܠܵܘ̈ܗܝ ܀>
    text <܃ܒܫܸܡ ܐܝܼܬܼܘܼܬܼܵܐ ܫܡܵܗܹ̈ܐ ܬܠܵܬܼܵܐ ܡܩܲܕܸܿܫ ܡܲܝ̈ܵܐ>
    text <ܕܢܸܗܘܘܿܢ ܣܵܦ̇ܩܝܼܢ ܠܲܓܼܡܝܼܪܘܼܬܼܵܐ ܕܕܼܘܼܟܵܝ ܛܲܡ̈ܐܹܐ ܀>
    text <܃ܛܲܡܐܝܼܬܼ ܐ̄ܢܵܫܵܐ ܡܕܲܟܸܿܐ ܒܡܲܝ̈ܵܐ ܠܵܐ ܗ̄ܘ̣ܵܐ ܒܡܲܝ̈ܵܐ>
    text <ܐܸܠܵܐ ܒܚܲܝܠܵܐ ܕܫܸܡ ܐܝܼܬܼܘܼܬܼܵܐ ܕܡܲܓܸܿܢ ܬܲܡ̇ܢ ܀>
    text <܃ܚܹܝܠ ܐܝܼܬܼܘܼܬܼܵܐ ܫܵܪܹܐ ܒܡܲܝܵ̈ܐ ܡܸܬܼܚܲܙܝܵܢܹ̈ܐ>
    text <ܘܲܒܼܚܹܝܠ ܚܲܝܠܹܗ ܡܫܲܗܹܝܢ ܬܘܼܩܦܵܐ ܕܒܼܝܼܫܵܐ ܘܡ̇ܘܬܵܐ ܀>
    text <܃ܒܝܼܫܵܐ ܘܡ̇ܘܬܵܐ ܡܸܬܼܒܲܛܠܝܼܢ ܒܵܗ̇ ܒܡܲܥܡܘܿܕܼܝܼܬܼܵܐ>
    text <ܘܢܘܼܚܵܡ ܦܲܓܼܪܵܐ ܘܦܘܼܪܩܵܢ ܢܲܦܫܵܐ ܡܸܬܼܟܲܪܙܝܼܢ ܒܵܗ̇ ܀>
    text <܃ܐܲܝܟ ܕܲܒܼܩܲܒܼܪܵܐ ܡܸܬܼܩܲܒܼܪܝܼܢ ܒܵܗ̇ ܦܲܓܼܪܵܐ ܘܢܲܦܫܵܐ>
    text <ܘܡܵܝ̇ܬܿܝܼܢ ܘܚܵܐܹ̇ܝܢ ܒܐ̄̈ܪܵܙ ܢܘܼܚܡܵܐ ܕܗܵܘܹ̇ܐ ܒܚܲܪܬܼܵܐ ܀>
    text <܃ܛܲܟܼܣܵܐ ܕܩܲܒܼܪܵܐ ܡܡܲܠܝܵܐ ܠܐ̄ܢܵܫܵܐ ܐ̄ܪܵܙܵܢܵܐܝܼܬܼ>
    text <ܘܩܵܠ ܟܵܗܢܘܼܬܼܵܐ ܐܲܝܟ ܩܵܠ ܩܲܪܢܵܐ ܕܲܒܼܫܘܼܠܵܡܵܐ ܀>
    text <܃ܒܩܲܒܼܪܵܐ ܕܡܲܝܵ̈ܐ ܩܵܒܲ݁ܪ ܟܵܗܢܵܐ ܠܟܼܠܹܗ ܐ̄ܢܵܫܵܐ>
    text <ܘܲܡܢܲܚܸܡ ܠܹܗ ܒܚܹܝܠ ܚܲܝܘܼܬܼܵܐ ܟܲܟܼܣܸܐ ܒܡܸܠܵܘ̈ܗܝ ܀>
    text <܃ܒܲܬܼܪܵܥ ܩܲܒܼܪܵܐ ܕܡܲܥܡܘܿܕܼܝܼܬܼܵܐ ܡܙܲܝܲܢ ܩܵܐܹ̇ܡ>
    text <ܘܓܼܵܡܲ݁ܪ ܬܲܡܵܢ ܐ̄ܪܵܙܵܐ ܕܡܵܘܬܵܐ ܘܲܕܼܢܘܼܚܵܡܵܐ ܀>
    text <ܒܩܵܠܵܐ ܓܼܠܝܵܐ ܡܲܟܼܪܸܙ ܚܲܝܠܵܐ ܕܐܲܝܕܼܵܐ ܕܣܵܥܲ݁ܪ܃>
  block
    text <ܕܐܲܝܟܲܢ ܡ̇ܐܹ̇ܬܼ ܐ̄ܢܵܫܵܐ ܒܡܲܝ̈ܵܐ ܘܗܵܦܹ̄ܝܟ ܚܲܝܹ̇ܐ ܀>
    text <܃ܡܸܓܼܠܵܐ ܓܵܠܹ̇ܐ ܘܲܡܚܵܘܸܐ ܠܹܗ ܠܐܲܝܢܵܐ ܕܥܵܡܹ̇ܕܼ>
    text <ܕܲܒܼܫܸܡ ܡܲܢ̣ܘܼ ܡ̇ܐܹ̇ܬܼ ܘܚܵܝܹ̇ܐ ܩܲܠܝܼܠܵܐܝܼܬܼ ܀>
    text <܃ܫܸܡ ܐܝܼܬܼܘܼܬܼܵܐ ܡܲܕܼܟܲܪ ܘܐܵܡܲ݁ܪ ܬܠܵܬܼ ܙܲܒܼ̈ܢܵܬܼܵܐ>
    text <ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܚܕܼܵܐ ܫܲܘܝܘܼܬܼܵܐ ܀>
    text <܃ܫܡܵܗܹ̈ܐ ܬܵܢܹ̇ܐ ܩܵܠܵܐ ܓܲܠܝܵܐ ܘܐܵܡܲ݁ܪ ܗܵܟܲܢ>
    text <ܕܲܦܠܵܢ ܥܵܡܹ̇ܕ ܒܲܫܡܵܐ ܕܐܲܒܼܵܐ ܘܲܒܼܪܵܐ ܘܪܘܼܚܵܐ ܀>
    text <܃ܠܵܐ ܕܹܝܢ ܐܲܡܲ݁ܪ ܕܐ̄ܢܵܐ ܡܲܥܡܸܕܼ ܐ̄ܢܵܐ ܐܸܠܵܐ ܕܥܵܡܹ̇ܕܼ>
    text <ܕܠܵܘ ܗܘ̤ ܡܲܥܡܸܕܼ ܐܸܝܠܵܐ ܕܣܝܼܡ ܒܲܫܡܵܗܹ̈ܐ ܀>
    text <܃ܫܡܵܗܹ̈ܐ ܝܵܗ̇ܒܿܝܼܢ ܫܘܼܒܼܩܵܢ ܥܵܘ̣ܠܵܐ ܠܵܘ ܒܲܪܢܵܫܵܐ>
    text <ܘܗܸܢܘ̣ܿܢ ܙܵܪܥܝܼܢ ܚܲܝܹ̈ܐ ܚܲܕܼ̈ܬܹܐ ܒܡܵܝܘܿܬܼܘܼܬܼܵܐ ܀>
    text <܃ܒܫܸܡܗܘܿܢ ܥܵܡܹ̇ܕܼ ܐܲܝܢܵܐ ܕܥܵܡܹ̇ܕܼ ܐܲܝܟ ܕܲܒܼܩܲܒܼܪܵܐ>
    text <ܘܗܸܢܘ̣ܿܢ ܩܵܪܹܝܢ ܘܲܡܩܝܼܡܝܼܢ ܠܹܗ ܡ̣ܢ ܡܝܼܬܼܘܼܬܹܗ ܀>
    text <܃ܬܠܵܬܼ ܙܲܒܼ̈ܢܵܬܼܵܐ ܡܲܪܟܸܿܢ ܪܹܫܹܗ ܒܲܫܡܵܗܲܝ̈ܗܘܿܢ>
    text <ܕܢܹܐܠܲܦ ܛܲܟܼܣܵܐ ܕܟܲܕܼ ܐܸܢܘܿܢ ܬܠܵܬܼܵܐ ܐܸܢܘܿܢ ܀>
    text <܃ܒܐ̄ܪܵܙ ܦܵܪܘܿܩܲܢ ܗܵܘܹ̇ܐ ܥܘܼܒܵܐ ܕܡܲܥܡܘܿܕܝܼܬܼܵܐ>
    text <ܒܗܵܘ̇ ܐܸܣܟܹܿܝܡܵܐ ܕܝܵܘܡܹ̈ܐ ܬܠܵܬܼܵܐ ܕܲܒܼܓܼܵܘ ܩܲܒܼܪܵܐ ܀>
    text <܃ܬܠܵܬܼܵܐ ܝܵܘ̈ܡܝܼܢ ܗܘ̤ܵܐ ܦܵܪܘܿܩܲܢ ܒܹܝܬܼ ܥܲܢܝܼ̈ܕܹܐ>
    text <ܐܵܦ ܥܵܡ̇ܘܿܕܼܵܐ ܬܠܵܬܼ ܙܲܒܼ̈ܢܵܬܼܵܐ ܬܠܵܬܼܵܐ ܝܵܘ̈ܡܝܼܢ ܀>
    text <܃ܡܡܵܬܼ ܗ̄ܘ̣ ܡ̇ܐܹ̇ܬܼ ܒܐ̄ܪܵܙ ܗܵܘ̇ ܡ̇ܘܬܵܐ ܕܡܝܼܬܼ ܡܲܚܸܐ ܟܠ>
    text <ܘܡܸܚܵܐ ܚܵܝܹ̇ܐ ܒܐܸܣܟܹܿܝܡ ܚܲܝܹ̈ܐ ܕܠܵܐ ܫܘܼܠܵܡܵܐ ܀>
    text <܃ܚܛܝܼܬܼܵܐ ܘܡ̇ܘܬܵܐ ܫܵܠܲ݁ܚ ܫܵܕܹ̇ܐ ܒܡܲܥܡܘܿܕܝܼܬܼܵܐ>
    text <ܒܐܸܣܟܹܿܝܡ ܢܲܚ̈ܬܹܿܐ ܕܐܲܪܦܝܼ ܡ̇ܪܲܢ ܒܩܲܒܼܪܵܐ ܘܲܢܦܲܩ̣ ܀>
    text <܃ܒܲܕܼܡܘܼܬܼ ܥܘܸܠܵܐ ܡ̣ܢ ܓܵܘ ܟܲܪܣܵܐ ܡܕܼܝܼܩ ܡ̣ܢ ܡܲܝܵ̈ܐ>
    text <ܘܲܚܠܵܦ ܢܲܚ̈ܬܹܿܐ ܡܩܲܒܸܿܠ ܗܵܟܢܵܐ ܘܲܡܥܲܦܸܩ ܠܹܗ ܀>
    text <܃ܠܥܘܸܠܵܐ ܕܵܡܹ̇ܐ ܟܲܕܼ ܡܸܬܼܥܲܠܸܐ ܡ̣ܢ ܓܵܘ ܡܲܝ̈ܵܐ>
    text <ܘܐܲܝܟ ܕܲܠܥܘܸܠܵܐ ܡܥܲܦܸܩ ܟܠܢܵܫ ܠܹܗ ܀>
    text <܃ܓܠܵܦ ܥܲܙܪܘܼܪܹ̈ܐ ܡܲܪܡܹܝܢ ܢܲܚ̈ܬܹܿܐ ܥܲܠ ܗܲܕܵܡܵܘ̈ܗܝ>
    text <ܘܲܡܨܲܒܿܬܼܝܼܢ ܠܹܗ ܐܲܝܟ ܕܲܠܚܲܬܼܢܵܐ ܒܝܘܿܡ ܡܸܫܬܿܘܼܬܼܵܐ ܀>
    text <܃ܙܢܲܝ̈ ܡܸܫܬܿܘܼܬܼܵܐ ܡܡܲܠܸܐ ܐܵܦ ܗܘ̤ ܒܡܲܥܡܘܿܕܼܝܼܬܼܵܐ>
    text <ܘܲܒܼܬܲܨܒܿܝܼܬܹܗ ܨܵܐܲܪ ܫܘܼܒܼܚܵܐ ܕܲܡܛܲܝܲܒܼ ܠܹܗ ܀>
    text <܃ܒܦܲܐܝܘܼܬܼ ܢܲܚܬܵܘ̈ܗܝ ܥܲܠ ܦܲܐܝܘܼܬܼܵܐ ܕܲܠܗܲܠ ܡܲܟܼܪܸܙ>
    text <ܗܵܪܟܵܐ ܐ̄ܪܵܙܵܐ ܘܬܲܡܵܢ ܩܘܼܫܬܵܐ ܕܠܵܐ ܡܸܬܿܕܼܿܓܲܠ ܀>
  block
    text <܃ܠܡܲܠܟܿܘܼܬܼ ܪܵܘܡ̇ܐ ܕܠܵܐ ܡܸܫܬܲܪܝܵܐ ܡܙܲܡܲܢ ܘܲܩܪܸܐ>
    text <ܘܲܕܫܲܪܝܼܪܵܐ ܡܩܲܕܸܿܡ ܨܵܐܲܪ ܐ̄ܪܵܙ ܒܘܼܕܵܩܵܗ̇ ܀>
    text <܃ܒܐ̄ܪܵܙ ܗܵܘ̇ ܫܘܼܒܼܚܵܐ ܕܠܵܐ ܡܸܬܼܚܲܒܲܠ ܠܵܒܹ̇ܫ ܢܲܚ̈ܬܹܿܐ>
    text <ܕܢܸܗܘܸܐ ܡܕܲܡܸܐ ܐ̄ܪܵܙܵܢܵܐܝܼܬܼ ܒܲܥܬܼܝܼ̈ܕܼܵܬܼܵܐ ܀>
    text <܃ܒܐ̄ܪܵܙܵܐ ܡ̇ܐܹ̇ܬܼ ܐܵܦ ܡܸܬܼܢܲܚܲܡ ܐܵܦ ܡܸܨܛܲܒܲܬܼ>
    text <ܘܐ̄ܪܵܙܵܢܵܐܝܼܬܼ ܡܕܲܡܸܐ ܒܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀>
    text <܃ܐ̄ܪܵܙܵܐ ܗ̄ܘ̣ ܝܲܠܕܹܿܗ ܕܗܵܘ̇ ܡ̇ܘܠܵܕܵܐ ܕܗܵܘܹ̇ܐ ܒܚܲܪܬܵܐ>
    text <ܘܕܘܼܒܵܪ ܚܲܝܵܘ̈ܗܝ ܕܗܵܘ̇ ܗܘܼܦܵܟܼܵܐ ܕܡܲܠܟܿܘܼܬܼ ܪܵܘܡ̇ܐ ܀>
    text <܃ܒܐܘܼܪܚܵܐ ܕܚܲܝܹ̈ܐ ܪ̈ܘܼܚܵܢܝܹܐ ܡܫܲܪܸܐ ܕܢܸܪܕܸܿܐ>
    text <ܘܐܲܝܟ ܪ̈ܘܼܚܵܢܹܐ ܚܵܝܹ̇ܐ ܒܐܘܼܟܼܠܵܐ ܪܘܼܚܵܢܵܝܵܐ ܀>
    text <܃ܪܘܼܚܵܢܵܐܝܼܬܼ ܗܵܘܹ̇ܐ ܝܲܠܕܹܿܗ ܐ̄ܪܵܙܵܢܵܝܵܐ>
    text <ܘܠܲܦܘܼܬܼ ܝܲܠܕܹܿܗ ܐܵܦ ܬܘܼܪܣܵܝܵܐ ܕܲܡܛܲܝܲܒܼ ܠܹܗ ܀>
    text <܃ܚܲܕܬܼܵܐ ܗ̄ܘ̣ ܝܲܠܕܹܿܗ ܘܢܘܼܟܼܪܵܝ ܣܲܓܿܝܼ ܠܐܲܪ̈ܥܵܢܵܝܹܐ>
    text <ܘܠܲܝܬܿ ܡܲܬܼܩܵܠܵܐ ܠܪܲܒܿܘܼܬܼ ܐܘܼܟܼܠܵܐ ܕܡܸܬܿܬܲܪܣܸܐ ܒܹܗ ܀>
    text <܃ܒܲܕܼܡܘܼܬܼ ܚܲܠܒܼܵܐ ܝܵܢܹ̇ܩ ܐ̄̈ܪ̈ܵܙܹܐ ܐܲܠܵܗܵܝܹ̈ܐ>
    text <ܘܲܡܕܲܪܓܼܝܼܢ ܠܹܗ ܐܲܝܟ ܝܲܠܘܼܕܵܐ ܠܘܵܬܼ ܕܲܥܬܼܝܼ̈ܕܼܵܢ ܀>
    text <܃ܐܸܡ̇ܐ ܕܪܘܼܚܵܐ ܡܛܲܝܼܒܼܵܐ ܠܚܲܝܵܘ̈ܗܝ ܚܲܠܒܼܵܐ ܕܪܘܼܚܵܐ>
    text <ܘܲܚܠܵܦ ܬܕܲܝܵ̈ܐ ܣܵܝ̇ܡܵܐ ܒܦܘܼܡܹܗ ܦܲܓܼܪܵܐ ܘܲܕܡ̇ܐ ܀>
    text <܃ܒܦܲܓܼܪܵܐ ܘܲܕܡ̇ܐ ܡܲܚܝܵܐ ܥܹܕܿܬܵܐ ܠܲܒܼܢܲܝ̈ ܟܲܪܣܵܗ̇>
    text <ܘܲܡܥܲܗܕܼܵܐ ܠܗܘܿܢ ܚܘܼܒܵܐ ܪܲܒܵܐ ܕܲܡܟܼܝܼܪܘܼܬܼܵܗ̇ ܀>
    text <܃ܡܟܼܝܼܪܵܗ̇ ܝܲܗ̣̄ܒܼ ܠܵܗ̇ ܦܲܓܼܪܹܗ ܘܲܕܼܡܹܗ ܪܲܗܒܼܘܿܢ ܚܲܝܹ̈ܐ>
    text <ܕܬܸܩܢܸܐ ܚܲܝܠܵܐ ܠܡܸܬܲܠ ܚܲܝܹ̈ܐ ܡ̣ܢ ܚܲܝܘܼܬܼܵܗ̇ ܀>
    text <܃ܗܘ̤ ܒܲܕܸܿܩ ܠܵܗ̇ ܕܒܼܐܘܼܟܼܠܵܐ ܕܦܲܓܼܪܹܗ ܡܲܚܸܐ ܠܝܲܠܕܲܝ̈ܗ̇>
    text <ܒܝܲܕܼ ܦܸܵܠ̈ܐܵܬܼܵܐ ܕܩܲܕܼܿܡ ܪܲܟܹܒܼ ܐ̈ܪܵܙܵܢܵܐܝܼܬܼ ܀>
    text <܃ܬܵܘܪܵܐ ܕܦܸܛܡܵܐ ܟܲܢܹܝܗ ܠܕܼܒܼܚܵܐ ܕܦܲܓܼܪܵܢܘܼܬܹܗ>
    text <ܘܩܲܕܸܿܡ ܕܲܒܼܚܹܗ ܒܝܲܕܼ ܦܘܼܢܵܝܵܐ ܕܚܲܕܼ ܡ̣ܢ ܝܲܠܕܹܿܝ̈ܗ̇ ܀>
    text <܃ܒܝܲܠܕܹܿܝܹ̈ܗ̇ ܫܸܠܡܲܬ̤ ܗܵܝ̇ ܕܲܟܼܝܼܒܼܵܐ ܒܫܲܪܒܹܿܗ ܕܛܵܥ̇ܝܵܐ>
    text <ܕܲܢܦܲܩ̣ ܚܘܼܒܹܿܗ ܘܩܲܒܸܿܠ ܐܸܢܘܿܢ ܒܡܲܥܡܘܿܕܝܼܬܼܵܐ ܀>
    text <܃ܒܚܘܼܒܵܐ ܘܪ̈ܲܚܡܹܐ ܢܦܲܩ̣ ܠܘܼܩܒܲܠܗܘܿܢ ܘܩܲܒܸܿܠ ܐܸܢܘܿܢ>
    text <ܘܥܲܦܸܩ ܐܸܢܘܿܢ ܐܲܝܟ ܕܲܠܡܝܼܬܹ̈ܐ ܕܲܦܢ̣ܵܘ ܘܲܚ̣ܝܵܘ ܀>
    text <܃ܚܹܝܠ ܦܸܠ̈ܐܵܬܹܗ ܦܲܫܸܩ ܘܲܓܼܠܵܐ ܩܕܼܵܡ ܥܲܝܢܲܝ̈ܗܘܿܢ>
    text <ܘܚܲܕܿܝܼ ܐܸܢܘܿܢ ܒܐܘܼܟܼܠܵܐ ܘܫܸܩܝܵܐ ܪܘܼܚܵܢܵܝܵܐ ܀>
  block
    text <܃ܝܲܗ̣̄ܒܼ ܪܲܗܒܼܘܿܢܵܐ ܥܙܲܩܬܼܵܐ ܕܐܸܡ݂ܲܪ ܚܲܝܠܵ ܕܪܘܼܚܵܐ>
    text <ܘܐܲܠܒܸܿܫ ܐܸܢܘܿܢ ܐܸܣܛܲܠ ܫܘܼܒܼܚܵܐ ܕܡܲܥܡܘܿܕܼܝܼܬܼܵܐ ܀>
    text <܃ܕܒܲܚ̣ ܠܲܩܢܘܿܡܹܗ ܕܲܡܦܲܛܲܩ ܗ̄ܘ̣ܵܐ ܪܘܚܵܢܵܐܝܼܬܼ>
    text <ܘܐܵܘܟܸܿܠ ܐܸܢܘܿܢ ܐܘܼܟܼܠܵܐ ܕܲܟܼܣܹܝܢ ܚܲܝܹ̈ܐ ܒܐܘܼܟܠܹܗ ܀>
    text <܃ܐܲܣܐܸܢ ܐܸܢܘܿܢ ܪܲܗܛܵܐ ܛܵܒܼܵܐ ܕܕܸܘܼܒܵܪ ܚܲܝܹ̈ܐ>
    text <ܕܠܵܐ ܢܸܬܿܬܲܩܠܘܼܢ ܒܲܫܒܼܝܼܠ ܙܹܐܦܵܐ ܕܡ̇ܝܘܿܬܼܘܼܬܼܵܐ ܀>
    text <܃ܙܲܡܸܢ ܘܲܩ̣ܪܵܐ ܠܲܫܡܲܝܵܢܹ̈ܐ ܒܝܘܿܡ ܚܘܼܕܵܬܼܗܘܿܢ>
    text <ܘܐܲܦܨܲܚ ܐܸܢܘܿܢ ܕܲܟܼܡܝܼܪܝܼܢ ܗ̄ܘ̣ܵܐ ܥܲܠ ܚܵܘܒܲܝ̈ܗܘܿܢ ܀>
    text <܃ܟܲܪܣܵܐ ܕܡܲܝܵ̈ܐ ܝܸܠܕܲܬ̤ ܐܸܢܘܿܢ ܪܘܼܚܵܢܵܐܝܼܬܼ>
    text <ܘܚܹܝܠ ܛܲܝܒܿܘܼܬܹܗ ܫܲܡܠܝܼ ܘܲܓܼܡܲܪ ܣܘܼܢܩܵܢܲܝ̈ܗܘܿܢ ܀>
    text <܃ܥܝܼܪܹ̈ܐ ܘܐ̄ܢܵܫܵܐ ܚܕܝܼܘ ܐܵܦ ܚܵ̇ܕܹܝܢ ܒܲܬܼܝܵܒܼܘܼܬܼܗܘܿܢ>
    text <ܕܲܢܩܸܦܘ ܡܸܠܹ̈ܐ ܕܲܒܼܦܵܠ̈ܐܵܬܼܵܐ ܠܘܵܬܼ ܣܘܼܥܪ݁ܵܢܹܐ ܀>
    text <܃ܫܡܲܝܵܐ ܘܐܲܪܥܵܐ ܦܨܝܼܚܝܼܢ ܕܲܦܢ̣ܵܘ ܠܵܘܬܼ ܐܲܒܼܗܘܿܢ>
    text <ܘܐܸܚܲܕܼܘ ܢܘܼܡܹܐ ܕܡܲܪ̈ܵܗܵܛܲܝܗܘܿܢ ܕܲܒܼܙܝܼܙܝܼܢ ܗ̄ܘ̣ܵܐ ܀>
    text <܃ܫܹܐܕܹ̈ܐ ܒܲܙܘܼܗ̇ ܠܝܵܪܬܿܘܼܬܼ ܐ̄ܢܵܫܵܐ ܥܵܘ̇ܠܵܐܝܼܬܼ>
    text <ܘܩܵܡ̣ ܚܲܕܼ ܐ̄ܢܵܫܵܐ ܘܐܸܡ݂ܲܪ ܕܝܼܢܵܐ ܘܦܲܪܣܝܼ ܐܸܢܘܿܢ ܀>
    text <܃ܕܝܼܢܵܐ ܟܹܐܢܵܐ ܐܸܡ݂ܲܪ ܥܲܡܗܘܿܢ ܕܢܲܟܿܘܼܠܬܼܵܢܹ̈ܐ>
    text <ܘܐܲܥܕܿܝܼ ܡܸܢܗܘܿܢ ܒܸܙܬܼܵܐ ܕܚܲܛ݂ܲܦ ܡ̣ܢ ܒܹܝܬܼ ܐܲܒܼܘܼܗܝ ܀>
    text <܃ܒܐܵܕܼܵܡ ܐܲܛܥܝܼ ܛܵܥ̇ܝܵܐ ܕܙܵܪܲܥ ܛܘܼܥܝܲܝ ܒܵܥܠܡܵܐ>
    text <ܘܛܲܢ ܒܲܪ ܐܵܕܼܵܡ ܘܲܬܼܒܲܥ ܨܲܥܪܵܐ ܕܟܼܠܹܗ ܓܸܢܣܹܗ ܀>
    text <܃ܛܢܵܢܵܐ ܪܲܒܵܐ ܠܒܸܫ̣ ܚܲܡܝܼܡܵܐ ܚܠܵܦ ܐܲܒܼܵܗܘ̈ܗܝ>
    text <ܘܩܲܒܸܿܠ ܕܢܡܘܼܬܼ ܘܠܵܐ ܕܢܸܬܼܟܲܢܘܿܢ ܥܲܒܼ̈ܕܹܿܐ ܕܒܼܝܼܫܹ̈ܐ ܀>
    text <܃ܐܲܝܟ ܐܲܬܼܠܹܝܛܵܐ ܢܚܸܬܼ ܠܐܵܓܼܘܿܢܵܐ ܕܲܚܠܵܦ ܥܲܡܹܗ>
    text <ܘܐܸܚܲܕܼ ܕܲܪܵܐ ܥܲܡ ܣܵܛܵܢܵܐ ܘܚ݂ܲܣܢܹܗ ܘܲܙܟܼܵܝ̣ܗܝ ܀>
    text <܃ܒܪܹܫ ܓܵܓܼܘܼܠܬܵܐ ܐܲܩܪܸܒܼ ܥܲܡܹܗ ܕܩܵܛܹ̇ܠ ܐ̄ܢܵܫܵܐ>
    text <ܘܥܲܒܼܕܹܿܗ ܓܘܼܚܟܵܐ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܀>
    text <܃ܒܢܲܝܙܟܼܵܐ ܕܩܲܝܣܵܐ ܣܲܚܦܹܗ ܘܫܲܕܼܵܝܗܝ ܡ̣ܢ ܬܘܼܟܼܠܵܢܹܗ>
    text <ܒܗܵܘ̇ ܡܼܢ ܕܣܵܒܲ̇ܪ ܕܥܵܐܹ̇ܠ ܡ̇ܘܬܵܐ ܒܠ݂ܲܥ ܘܐܸܬܼܒܲܣܒܲܣ ܀>
    text <܃ܒܡܵܘܬܼܵܐ ܕܐ̄ܢܵܫܵܐ ܡܸܫܬܲܒܼܗܲܪ ܗ̄ܘ̣ܵܐ ܚܬܼܝܼܪ ܪܸܥܝܵܢܵܐ>
    text <ܘܲܒܼܝܲܕܼ ܡ̇ܘܬܵܐ ܕܚܲܕܼ ܒܲܪܢܵܫܵܐ ܒܛܸܠ ܫܘܼܒܼܗܵܪܹܗ ܀>
    text <܃ܚܲܕܼ ܒܲܪܢܵܫܵܐ ܡ̣ܝܼܬܼ ܒܲܙܩܝܼܦܵܐ ܚܠܵܦ ܡ̇ܝܘܿܬܹ̈ܐ>
    text <ܘܐܲܠܸܦ ܐܸܢܘܿܢ ܕܢܸܪܕܿܘܿܢ ܒܐܘܼܪܚܵܐ ܕܡ̇ܘܬܹܿܗ ܘܚܲܝܵܘ̈ܗܝ ܀>
    text <܃ܡ̇ܘܬܹܿܗ ܘܚܲܝܵܘ̈ܗܝ ܨܵܝ̇ܪܝܼܢ ܐ̄ܢܵܫܵܐ ܒܡܲܥܡܘܿܕܼܝܼܬܼܵܐ>
    text <ܘܡ̇ܐ ܕܡܝܼܬܼܘ ܥܲܡܹܗ ܩܵܡ̣ܘ ܘܐܸܬܼܢܲܚܲܡܘ ܐ̄ܪܵܙܵܢܵܐܝܼܬܼ ܀>
    text <ܒܐܘܼܪܚܵܐ ܚܕܲܬܵܐ ܕܚܵܝܑܬܼ ܡܝܼܐܬܹ̈ܐ ܪܵܕܹܝܢ ܥܲܡܹܗ܃>
  block
    text <ܘܲܒܼܕܼܘܼܒܵܪܹ̈ܐ ܕܲܫܡܲܝܵܢܹ̈ܐ ܡܕܲܡܹܝܢ ܒܐܲܪܥܵܐ ܀>
    text <܃ܒܐܘܼܟܼܠܵܐ ܕܦܲܓܼܪܹܗ ܛܵܪܕܿܝܼܢ ܡܵܘܬܵܐ ܡ̣ܢ ܦܲܓܼܪ̈ܲܝܗܘܿܢ>
    text <ܘܒܲܕܡܹܗ ܚܲܝܵܐ ܡܲܫܩܝܼܢ ܚܲܝܹ̈ܐ ܠܪܸ̈ܥܝܵܢܲܝܗܘܿܢ ܀>
    text <܃ܠܦܲܓܼܪܵܐ ܘܢܲܦܫܵܐ ܡܬܲܪܣܹܝܢ ܒܐܘܼܟܼܠܵܐ ܕܦܲܓܼܪܹܗ ܘܲܕܼܡܹܗ>
    text <ܘܲܠܣܵܛܵܢܵܐ ܘܡ̇ܘܬܵܐ ܙܵܟܹ̇ܝܢ ܒܚܹܝܠ ܡ̇ܘܗܲܒܼܬܹܗ ܀>
    text <܃ܒܚܹܝܠ ܡܵܘܗܲܒܼܬܹܗ ܣܚ̣ܵܘ ܘܐܸܬܼܩܲܕܲܫܘ ܡ̣ܢ ܚܵܘܒܲܝ̈ܗܘܿܢ>
    text <ܘܲܩ̣ܢܵܘ ܚܲܝܠܵܐ ܠܡܸܬܼܟܲܬܵܫܘܼ ܠܘܼܩܒܲܠ ܚܲܫܹ̈ܐ ܀>
    text <܃ܚܲܝܠܵܐ ܟܲܣܝܵܐ ܠܒܸܫ̣ܘ ܡ̣ܢ ܡܲܝ̈ܵܐ ܠܒܼܝܼܫܲܝ̈ ܚܲܫܹ̈ܐ>
    text <ܘܫܲܪܝܼܘ ܡܲܩܠܹܝܢ ܠܲܡܕܼܵܫ ܚܲܝܠܹܗ ܕܲܒܼܥܸܠܕܲܪܵܐ ܀>
    text <܃ܐܲܝܟ ܐܲܬܼܠܹܝܛܹ̈ܐ ܣܠܸܩ̣ܘ ܡ̣ܢ ܘܲܙܢܵܐ ܕܡܲܥܡܘܿܕܼܝܼܬܼܵܐ>
    text <ܘܩܲܒܸܿܠܘ ܐܸܢܘܿܢ ܥܝܼܪܹ݁ܐ ܘܐ̄ܢܵܫܵܐ ܚܘܼܒܵܢܵܐܝܼܬܼ ܀>
    text <܃ܩܵܠ ܙܵܟܼܘܼܬܼܗܘܿܢ ܩ̣ܥܵܘ ܐܲܪ̈ܥܵܢܹܐ ܘܲܫܡܲܝܵܢܹ̈ܐ>
    text <ܘܫܲܡ݂ܲܥܘ ܫܹܐܕܹ̈ܐ ܘܙܵܥ̣ܘ ܘܐܸܬܼܒܲܠܗܝܼܘ ܒܩܵܠܵܐ ܚܲܕܼܬܼܵܐ ܀>
    text <܃ܟܠܝܼܠܹ̈ܐ ܓܕܲܠܘ ܠܗܘܿܢ ܪܵܘܡ̇ܐ ܘܥܘܼܡܩܵܐ ܒܐܝܼܕܼܵܐ ܕܐ̄ܢܵܫܵܐ>
    text <ܕܲܚܙ̣ܵܘ ܕܲܙܟܼܵܘ ܩܪܵܒܼܵܐ ܪܲܒܵܐ ܥܲܡ ܚܲܣܝܼܢܵܐ ܀>
    text <܃ܕܵܫܢܹ̈ܐ ܕܪܵܡܝܼܢ ܡ̣ܢ ܥܲܡܠܲܝ̈ܗܘܿܢ ܢܣ݂ܲܒܼܘ ܡ̣ܢ ܡܲܠܟܵܐ>
    text <ܘܲܫܒܼܝܼܚܵܐܝܼܬܼ ܝܲܩܲܪ ܐܸܢܘܿܢ ܠܥܸܠ ܡ̣ܢ ܚܲܝܠܵܐ ܀>
    text <܃ܒܓܼܵܘ ܦܵܠܵܛܝܼܢ ܕܲܣܬܼܝܼܪ̈ܵܬܹܗ ܐܲܣܡܸܟ ܐܸܢܘܿܢ>
    text <ܘܦܬܿܘܿܪ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܣܵܡ̣ ܩܘܼܕܼܡܲܝܗܘܿܢ ܀>
    text <܃ܓܢܘܿܢܵܐ ܦܲܐܝܵܐ ܬܲܩܸܢ ܒܐܲܪܥܵܐ ܒܐ̄ܙܵܪ ܗܵܘ̇ ܕܲܠܥܸܠ>
    text <ܕܢܸܬܼܒܿܣܡܘܼܢ ܒܹܗ ܐ̄ܪܵܙܵܢܵܐܝܼܬܼ ܥܲܕܼ ܫܘܼܠܵܡܵܐ ܀>
    text <܃ܩܘܼܕܼܫܵܐ ܒܢ̣ܵܐ ܠܹܗ ܕܲܢܩܲܕܿܫܝܼܢ ܒܹܗ ܠܲܫܡܵܐ ܕܩܘܼܕܼܫܹܗ>
    text <ܥܲܕܼ ܡܸܬܼܥܵܠܹܝܢ ܠܲܩܕܼܘܿܫ ܕܲܟܣܸܐ ܒܪܵܘܡܵܐ ܀>
    text <܃ܟܵܗܢܹ̈ܐ ܓܒܼ݂ܵܐ ܠܹܗ ܕܲܢܫܲܡܫܘܼܢ ܒܹܗ ܩܲܕܿܝܼܫܵܐܝܼܬܼ>
    text <ܘܲܚܠܵܦ ܕܸܒܼܚܹ̈ܐ ܢܩܲܪܒܼܘܼܢ ܕܸܒܼܚܵܐ ܕܐ̄ܪܵܙܵܐ ܕܲܒܼܪܹܗ ܀>
    text <܃ܐ̄ܪܵܙܵܐ ܕܲܒܼܪܹܗ ܡܩܲܪܒܼܝܼܢ ܟܠܢܵܫ ܩܕܼܵܡ ܨܸܒܼܝܵܢܹܗ>
    text <ܘܲܡܚܲܣܹܝܢ ܒܹܗ ܥܵܘ̣ܠܵܐ ܕܐ̄ܢܵܫܵܐ ܕܩܵܪܹ̇ܝܢ ܒܲܫܡܹܗ ܀>
    text <܃ܟܸܣܦܵܐ ܕܡܸܠܬܹܗ ܣܵܡ̣ ܒܐܝܼܕܲܝ̈ܗܘܿܢ ܒܝܲܕܼ ܥܸܠ̈ܠܵܬܼܵܐ>
    text <ܕܢܸܬܿܬܲܓܲܪܘܼܢ ܒܹܗ ܩܸܢܝܵܢ ܚܲܝܹ̈ܐ ܪ̈ܘܼܚܵܢܵܝܹܐ ܀>
    text <܃ܐܲܝܟ ܕܲܒܼܟܼܘܼܪܵܐ ܢܵܣ̇ܟܿܝܼܢ ܐ̄ܢܵܫܵܐ ܠܲܒܼܢܲܝ̈ܢܵܫܵܐ>
    text <ܘܡ̇ܪܩܝܼܢ ܡܸܢܗܘܿܢ ܫܘܼܚܬܵܐ ܣܢܝܼܬܼܵܐ ܕܥܵܘ̣ܠܵܐ ܣܲܢܝܵܐ ܀>
    text <܃ܓܵܘܢܵܐ ܦܲܐܝܵܐ ܩܵܢܹ̇ܝܢ ܡ̣ܢ ܫܹܠܝ ܡ̣ܢ ܓܵܘ ܡܲܝܵ̈ܐ>
    text <ܘܛܵܒܼ ܡ̣ܢ ܫܸܡܫܵܐ ܕܵܠܹ̇ܩ ܢܘܼܗܪܵܐ ܕܪ̈ܥܝܵܢܲܝܗܘܿܢ ܀>
    text <܃ܨܡܚܹ̈ܐ ܕܢܘܼܗܪܵܐ ܗܵܘܹܝܢ ܒܐܲܪܥܵܐ ܒܢܘܼܗܪܵܐ ܕܲܒܼܗܘܿܢ>
    text <ܘܢܵܗܲܪ ܥܵܠܡܵܐ ܒܕܸܠܩܹ̈ܐ ܦܐܲܝ̈ܵܐ ܕܕܘܼܒܵܪ̈ܲܝܗܘܿܢ ܀>
  block
    text <܃ܪܘܼܚܵܐ ܝܵܢܩ̇ܝܼܢ ܒܵܬܲܪ ܝܲܠܕܵܐ ܕܡܲܥܡܘܿܕܼܝܼܬܼܵܐ>
    text <ܘܲܠܦܘܼܬܼ ܝܲܠܕܵܐ ܐܵܦ ܬܘܼܪܣܵܝܵܐ ܕܪܵܡ ܘܲܡܥܲܠܲܝ ܀>
    text <܃ܐܲܝܟ ܦܲܪ̈ܘܼܓܹܐ ܡܪܝܼܡܝܼܢ ܓܸܦܹ̈ܐ ܕܕܘܼܒܵܪ̈ܲܝܗܘܿܢ>
    text <ܘܥܵܐ̇ܠܝܼܢ ܢܵܚ̇ܝܼܢ ܒܩܸܢܵܐ ܦܐܝܼܬܼܵܐ ܕܥܹܕܲܬܼ ܩܘܼܕܫܵܐ ܀>
    text <܃ܒܲܕܼܡܘܼܬܼ ܢܸܫܪܵܐ ܡܪܲܚܸܦ ܟܵܗܢܵܐ ܥܲܠ ܐܲܦܲܝ̈ܗܘܿܢ>
    text <ܘܡܲܬܼܩܸܢ ܐܘܼܟܼܠܵܐ ܕܲܓܼܡܝܼܪܘܼܬܼܵܐ ܕܢܸܬܿܬܲܪܣܘܿܢ ܒܹܗ ܀>
    text <܃ܕܸܒܼܚܵܐ ܚܲܝܵܐ ܡܛܲܝܸܒܼ ܣܵܐܹ̇ܡ ܩܕܼܵܡ ܥܲܝܢܲܝ̈ܗܘܿܢ>
    text <ܘܲܡܙܲܡܸܢ ܠܗܘܿܢ ܠܡܸܬܼܒܲܩܵܝܘܼ ܒܪܸܚܡܹܬܼ ܢܲܦܫܵܐ ܀>
    text <܃ܐ̄ܪܵܙܵܐ ܕܚܝܼܠܵܐ ܡܫܲܪܸܐ ܕܲܢܨܘܼܪ ܪܘܼܚܵܢܵܐܝܼܬܼ>
    text <ܘܐܲܝܟ ܣܲܡܡܵܢܹ̈ܐ ܡܡܲܕܲܟ ܡܸܠܹ̈ܐ ܩܕܼܵܡ ܚܲܙܝܹ̈ܐ ܀>
    text <܃ܒܩܲܢܝܵܐ ܕܡܸܠܬܹܗ ܨܵܐܲܪ ܨܲܠܡܵܐ ܕܡܲܠܟܵܐ ܙܩܝܼܦܵܐ>
    text <ܘܐܲܝܟ ܕܲܒܼܨܸܒܼܥܵܐ ܡܚܵܘܸܐ ܚܲܫܹܗ ܐܵܦ ܪܘܼܡܪܵܡܹܗ ܀>
    text <܃ܡܵܘܬܵܐ ܘܚܲܝܹ̈ܐ ܡܲܟܼܪܸܙ ܩܵܠܹܗ ܒܐܸܕܼܢܲܝ̈ ܥܲܡܵܐ>
    text <ܘܫܘܼܒܼܩܵܢ ܥܵܘ̣ܠܵܐ ܡܦܲܠܸܓܼ ܝܵܗܹ̇ܒܼ ܒܠܲܚܡܵܐ ܘܚܲܡܪܵܐ ܀>
    text <܃ܐ̄ܪܵܙ ܡܝܼܬܼܘܼܬܼܵܐ ܡܚܵܘܸܐ ܠܘܼܩܕܼܵܡ ܠܡܵܝܘܿܬܼܘܼܬܼܵܐ>
    text <ܘܐܲܟܸܿܢ ܓܵܠܹ̇ܐ ܚܹܝܠ ܚܲܝܘܼܬܼܵܐ ܕܲܟܼܣܸܐ ܒܡܸܠܵܘ̈ܗܝ ܀>
    text <܃ܐܲܝܟ ܕܲܠܡܝܼܬܼܵܐ ܡܫܵܘܸܐ ܥܲܪܣܵܐ ܒܡܵܐܢܹ̈ܐ ܕܩܘܼܕܼܫܵܐ>
    text <ܘܡܲܣܸܩ ܣܵܐܹ̇ܡ ܠܲܚܡܵܐ ܘܚܲܡܪܵܐ ܐܲܝܟ ܥܲܢܝܼܕܼܵܐ ܀>
    text <܃ܝܘܼܡ ܥܘܼܢܕܵܢܵܐ ܕܡܲܠܟܿܐ ܥܵܒܹ̇ܕܼ ܐ̄ܪܵܙܵܢܵܐܝܼܬܼ>
    text <ܘܲܡܩܝܼܡ ܦܵܠܚܹ̈ܐ ܒܲܘܗܝܼܪܘܼܬܼܵܐ ܠܦܘܼܬܼ ܬܲܚܘܝܼܬܼܵܐ ܀>
    text <܃ܬܪܹܝܢ ܫܲܡܵܫܹ̈ܐ ܡܩܝܼܡ ܐܲܝܟ ܛܲܟܼܣܵܐ ܡܸܟܵܐ ܘܡܸܟܵܐ>
    text <ܕܢܼܗܘܘܿܢ ܢܵܛ̇ܪܝܼܢ ܐ̄ܪܵܙܵܐ ܕܲܡܠܸܟ ܡܲܠ̈ܟܹܿܐ ܀>
    text <܃ܩܸܢܛܵܐ ܘܚܘܼܒܵܐ ܪܡܸܐ ܥܲܠ ܙܵܘܥܹ̈ܐ ܕܪܸ̈ܥܝܵܢܲܝܗܘܿܢ>
    text <ܟܲܕܼ ܡܸܬܼܒܲܩܹܝܢ ܒܠܲܚܡܵܐ ܘܚܲܡܪܵܐ ܐܲܝܟ ܕܲܒܼܡܲܠܟܵܐ ܀>
    text <܃ܐ̄ܣܟܹܿܝܡܵܐ ܙܲܗܝܵܐ ܥܛܝܼܦܝܼܢ ܡ̣ܢ ܠܓܼܵܘ ܥܲܠ ܐܲܦܲܝ̈ܗܘܿܢ>
    text <ܘܲܒܼܢܲܚܬܲܝ̈ܗܘܿܢ ܡܚܵܘܹܝܢ ܫܘܼܦܪܵܐ ܕܪ̈ܥܝܵܢܲܝܗܘܿܢ ܀>
    text <܃ܒܐܘܼܪܵܪ̈ܲܝܗܘܿܢ ܨܵܝ̇ܪܝܼܢ ܐܵܬ̤ܐ ܕܲܡܫܲܝܢܹ̈ܐ>
    text <ܕܲܥܛܝܼܦܝܼܢ ܗ̄ܘ̣ܵܐ ܢܲܚ̈ܬܹܿܐ ܦܐܲܝ̈ܵܐ ܒܗܲܝܟܲܠ ܩܲܒܼܪܵܐ ܀>
    text <܃ܬܪܹܝܢ ܡܲܠܲܐܟܹ̈ܐ ܚܙ̣ܵܘ ܬܲܠܡܝܼܪܹ̈ܐ ܒܩܲܒܼܪܹܗ ܕܡ̇ܪܲܢ>
    text <ܕܲܡܙܲܚܝܼܢ ܗ̄ܘ̣ܵܐ ܕܘܼܟܲܬܼ ܦܲܓܼܪܹܗ ܐܲܝܟ ܕܠܦܲܓܼܪܹܗ ܀>
    text <܃ܘܐܸܢ ܪ̈ܘܼܚܵܢܹܐ ܒܕܼܚܠܵܐ ܝܲܩܲܪܘ ܠܕܼܘܼܟܲܬܼ ܦܲܓܼܪܹܗ>
    text <ܟܡܵܐ ܦܲܓܼܪ̈ܢܹܐ ܢܝܲܩܪܘܼܢ ܐ̄ܪܵܙܵܐ ܕܝܲܩܲܪ ܐܸܢܘܿܢ ܀>
    text <܃ܒܗܵܘ̇ ܐܸܣܟܹܿܡܵܐ ܕܲܬܼܪܹܝܢ ܥܝܼܪܹ̈ܐ ܬܪܹܝܢ ܫܲܡܵܫܹ̈ܐ>
    text <ܩܵܝ̇ܡܝܼܢ ܗܵܫܵܐ ܠܲܡܪܲܚܵܦܘܼ ܠܥܸܠ ܡ̣ܢ ܐ̄ܪ̈ܵܙܹܐ ܀>
  block
    text <܃ܟܵܗܢܵܐ ܡܡܲܠܸܐ ܕܘܼܟܲܬܼ ܦܘܼܡܵܐ ܚܠܵܦ ܟܠ ܦܘܼܡܝܼ̈ܢ>
    text <ܘܐܲܝܟ ܡܸܨܥܵܝܵܐ ܡܬܲܪܓܸܿܡ ܩܵܠܹܗ ܥܲܡ ܟܲܣܝܘܼܬܼܵܐ ܀>
    text <܃ܠܟܲܣܝܵܐ ܩܵܪܹ̇ܐ ܕܲܢܫܲܕܲܪ ܠܹܗ ܚܲܝܠܵܐ ܟܲܣܝܵܐ>
    text <ܕܢܸܬܸܿܠ ܚܲܝܠܵܐ ܒܠܲܚܡܵܐ ܘܚܲܡܪܵܐ ܠܡܸܬܲܠ ܚܲܝܹ̈ܐ ܀>
    text <܃ܨܹܝܕܼ ܟܲܣܝܘܼܬܼܵܐ ܡܲܦܢܸܐ ܚܝܵܪܵܐ ܕܟܼܠ ܪܸ̈ܥܝܵܢܝܼܢ>
    text <ܕܢܸܗܘܘܿܢ ܚܵܝ̇ܪܝܼܢ ܒܲܣܬܼܝܼܪ̈ܵܬܼܵܐ ܒܝܲܕܼ ܓܲܠ̈ܝܵܬܼܵܐ ܀>
    text <܃ܠܥܸܠ ܡܲܕܿܥܲܝ̈ܗܘܿܢ ܩܵܥܹ̇ܐ ܘܐܵܡܲ݁ܪ ܠܐܲܪ̈ܥܵܢܵܝܹܐ>
    text <ܘܥܵܢܹ̇ܝܢ ܗܸܢܘ̣ܿܢ ܠܘܵܬܼܵܟ ܡ̇ܪܝܵܐ ܕܲܟܼܣܸܐ ܒܪܵܘܡܵܐ ܀>
    text <܃ܬܵܢܹ̇ܐ ܘܐܵܡܲ݁ܪ ܕܡ̇ܢܲܐ ܗ̄ܝܼ ܥܸܠܬܼܵܐ ܕܚܵܘܪܵܐ ܕܲܠܥܸܠ>
    text <ܘܡ̇ܢܵܐ ܡ̇ܢܵܐ ܩܵܪܹ̇ܐ ܠܐ̄ܢܵܫܵܐ ܠܫܵܘܬܵܦܘܼܬܹܗ ܀>
    text <܃ܚܘܼܪܘ ܠܲܡ ܐ̄ܢܵܫܵܐ ܒܩܘܼܪܵܒܼ ܕܸܒܼܚܵܐ ܕܲܚܠܵܦܲܝܟܿܘܿܢ>
    text <ܕܲܡܩܲܒܸܿܠ ܠܹܗ ܐܝܼܬܼܝܵܐ ܒܚܘܼܒܵܐ ܚܠܵܦ ܚܲܝܲܝ̈ܟܿܘܿܢ ܀>
    text <܃ܚܘܼܪܘ ܬܲܩܢܵܐܝܼܬܼ ܒܠܲܚܡܵܐ ܘܚܲܡܪܵܐ ܕܥܲܠ ܦܵܬܼܘܼܪܵܐ>
    text <ܕܲܡܫܲܚܠܸܦ ܠܹܗ ܚܲܝܠܵܐ ܕܪܘܼܚܵܐ ܠܦܲܓܼܪܵܐ ܘܲܕܼܡ̇ܐ ܀>
    text <܃ܚܙܵܘ ܓܲܠ̈ܝܵܬܼܵܐ ܒܪܸ̈ܓܼܫܹܐ ܓܠܲܝ̈ܵܐ ܕܗܲܕܵܡܲܝ̈ܟܿܘܿܢ>
    text <ܘܨܘܼܪܘ ܟܲܣ̈ܝܵܬܼܵܐ ܒܙܵܘܥܹ̈ܐ ܟܣܲܝܵ̈ܐ ܕܪܸ̈ܥܝܵܢܲܝܟܿܘܿܢ ܀>
    text <܃ܥܗܲܕܼܘ ܡ̇ܘܬܲܝ̈ܟܿܘܿܢ ܒܐܵܬ̤ܐ ܕܡܲܠܝܵܐ ܡ̇ܘܬܵܐ ܘܚܲܝܹ̈ܐ>
    text <ܘܩܲܠܸܣܘ ܘܐܵܪܸܒܼܘ ܠܝܵܗܹ̇ܒܼ ܚܲܝܠܵܐ ܒܲܡܚܝܼ̈ܠܵܬܼܵܐ ܀>
    text <܃ܐܲܝܟ ܕܲܒܼܛܲܒܼܥܵܐ ܡܚܲܬܿܡܝܼܢ ܡܸܠܬܹܗ ܒܝܲܕܼ ܩܵܠܲܝ̈ܗܘܿܢ>
    text <ܕܝܵܐܹ̇ܐ ܘܙܵܕܹܩ ܘܲܦܐܹܐ ܘܩܲܕܼܝܼܫ ܕܸܒܼܚܵܐ ܕܚܲܝܲܝ̈ܢ ܀>
    text <܃ܗܘ̤ ܐܲܝܟ ܩܲܢܝܵܐ ܟܵܬܹ̇ܒܼ ܡܸܠܹ̈ܐ ܒܪܹܫ ܠܸܫܵܢܹܗ>
    text <ܘܗܸܢܘ̣ܿܢ ܡܲܪܡܹܝܢ ܐܝܼܕܼܵܐ ܒܩܵܠܵܐ ܕܐܹܝܢ ܫܲܪܝܼܪ̈ܵܢ ܀>
    text <܃ܡܸܣܗܲܕܼ ܣܵܗ̇ܕܿܝܼܢ ܠܲܒܼ̈ܢܵܬܼ ܩܵܠܹ̈ܐ ܕܲܚܠܵܦܲܝܗܘܿܢ>
    text <ܘܲܚܠܵܦ ܛܲܒܼܥܵܐ ܡܚܲܬܿܡܝܼܢ ܒܐܵܡܝܢ ܐ̄ܪܵܙ ܚܲܝܲܝ̈ܗܘܿܢ ܀>
    text <܃ܫܛܵܪ ܬܵܘܕܿܝܼܬܼܵܐ ܡܲܨܲܚ ܟܵܬܹܿܒܼ ܒܝܲܕܼ ܦܸܬܼܓܼܵܡ̣ܵܘ̈ܗܝ>
    text <ܘܗܵܢܘ̣ܿܢ ܥܵܪܒܿܝܼܢ ܕܐܹܝܢ ܦܵܪܥܝܼܢܲܢ ܚܵܘܒܲܬܼ ܫܘܼܒܼܚܵܐ ܀>
    text <܃ܒܩܵܠܵܐ ܦܵܪܥܝܼܢ ܫܘܼܒܼܚܵܐ ܕܒܲܟܼܬܼܝܼ̈ܒܼܵܬܹܗ>
    text <ܘܗܘ̤ ܡܝܲܒܸܿܠ ܠܹܗ ܠܘܵܬܼ ܨܸܒܼܝܵܢܵܐ ܐܲܠܵܗܵܝܵܐ ܀>
    text <܃ܥܲܡ ܩܘܼܪܒܵܢܵܐ ܡܲܣܸܩ ܟܵܗܢܵܐ ܨܠܘܿܬܹܗ ܕܥܲܡܵܐ>
    text <ܘܲܡܩܲܕܹܿܫ ܠܹܗ ܒܫܵܘܬܵܦܘܼܬܼܵܐ ܕܐ̄ܪܵܙܵܐ ܚܲܝܵܐ ܀>
    text <܃ܒܚܲܫܵܐ ܪܲܒܵܐ ܡܨܲܠܸܐ ܚܠܵܦܘܗܝ ܘܲܚܠܵܦ ܟܠܢܵܫ>
    text <ܕܬܸܗܘܸܐ ܡܸܠܬܹܗ ܕܸܒܼܚܵܐ ܡܩܲܒܿܠܵܐ ܩܕܼܵܡ ܥܸܠܵܝܵܐ ܀>
    text <܃ܐܲܝܟ ܪ̈ܘܼܚܵܢܹܐ ܡܕܲܡܸܐ ܒܡܸܠܵܘ̈ܗܝ ܟܲܕܼ ܡܸܬܼܟܲܫܲܦ>
    text <ܘܩܲܕܿܝܼܫܵܐܝܼܬܼ ܡܲܠܸܦ ܐ̄ܢܵܫܵܐ ܠܡܸܩܥܵܐ ܩܲܕܿܝܼܫ ܀>
    text <܃ܩܵܠ ܩܘܼܕܵܫܵܐ ܕܲܡܫܲܝܵܢܹ̈ܐ ܬܵܢܹ̇ܐ ܠܐ̄ܢܵܫܵܐ>
    text <ܕܢܸܗܘܘܿܢ ܩܵܥܹ̇ܝܢ ܩܲܕܿܝܼܫ ܩܲܕܝܼܫ ܩܲܕܝܼܫ ܡ̇ܪܝܵܐ ܀>
  block
    text <܃ܗܵܝ̇ ܒܲܪܬܼ ܩܵܠܵܐ ܕܲܩܥ̣ܵܘ ܣܪ̈ܵܦܹܐ ܬܠܵܬܼ ܙܲܒܼ̈ܢܬܼܵܐ>
    text <ܗ̤ܝ ܗܵܝ̇ ܡܲܫܡܲܥ ܒܐܸܕܢܲܝ̈ ܥܲܡܵܐ ܒܥܸܕܵܢ ܐ̄̇ܪ̈ܵܙܹܐ ܀>
    text <܃ܐܲܝܟ ܐܹܫܲܥܝܵܐ ܚܲܫܝܼܫ ܐܵܦ ܗܘ̤ ܡܵܐ ܕܡܲܫܡܲܥ ܠܵܗ̇>
    text <ܟܲܕܼ ܡܸܬܼܥܲܗܲܕܼ ܫܝܼܛܘܼܬܼ ܐ̄ܢܵܫܵܐ ܕܲܟܼܡܵܐ ܝܸܪܒܲܬ̤ ܀>
    text <܃ܗܵܘ̇ ܒܘܼܕܵܩܵܐ ܕܲܚܙ̣ܵܐ ܢܒܼܝܼܵܐ ܐ̄ܪܵܙܵܡܵܐܝܼܬܼ>
    text <ܗܘ̤ ܒܲܥܒܼܵܕܼܵܐ ܡܸܬܼܒܲܩܸܐ ܒܹܗ ܒܗܲܝܡܵܢܘܼܬܼܵܐ ܀>
    text <܃ܓܡܘܼܪܬܵܐ ܕܢܘܼܪܵܐ ܚܙ̣ܵܐ ܐܹܫܲܥܝܵܐ ܕܩܸܪܒܲܬ̤ ܨܹܐܕܼܵܘܗܝ>
    text <ܕܲܠܒܼܝܼܟ ܗ̄ܘ̣ܵܐ ܠܵܗ̇ ܣܪܵܦܵܐ ܕܢܘܼܪܵܐ ܒܐܝܼܕܼܵܐ ܕܢܘܼܪܵܐ ܀>
    text <܃ܠܦܘܼܡܹܗ ܩܸܪܒܲܬ̤ ܟܲܕܼ ܠܵܐ ܩܸܪܒܲܬ̤ ܫܲܪܝܼܪܐܝܼܬܼ>
    text <ܘܲܥܛܵܬ̤ ܥܵܘ̣ܠܵܐ ܕܦܲܓܼܪܹܗ ܘܢܲܦܫܹܗ ܫܲܪܝܼܪܐܝܼܬܼ ܀>
    text <܃ܠܵܐ ܗ̄ܘ̣ܵܐ ܚܸܙܘܵܐ ܡܸܬܼܪܲܓܼܫܵܢܵܐ ܚܙ̣ܵܐ ܚܲܙܵܝܵܐ>
    text <ܘܠܵܐ ܪܘܼܚܵܢܵܐ ܓܡܘܼܪܬܵܐ ܓܫܝܼܡܢܬܵܐ ܩܲܪܸܒܼ ܨܹܐܕܼܵܘܗܝ ܀>
    text <܃ܒܘܼܕܼܩ ܐ̄ܪܵܙܵܐ ܕܦܲܓܼܪܵܐ ܘܲܕܼܡܵܐ ܚܙ̣ܵܐ ܒܲܓܼܡܘܼܪܬܵܐ>
    text <ܕܒܲܕܼܡܘܼܬܼ ܢܘܼܪܵܐ ܡܛܲܠܸܩ ܥܵܘ̣ܠܑܵܐ ܕܡ̇ܝܘܿܬܼܘܼܬܼܵܐ ܀>
    text <܃ܚܹܝܠ ܗܵܘ̇ ܐ̄ܪܵܙܵܐ ܕܲܚܙ̣ܵܐ ܢܒܼܝܼܵܐ ܡܦܲܫܸܩ ܟܵܗܢܵܐ>
    text <ܘܐܲܝܟ ܕܲܒܼܟܼܠܒܿܬܼܵܐ ܠܵܒܹ̇ܟ ܒܐܝܼܕܹܗ ܢܘܼܪܵܐ ܒܠܲܚܡܵܐ ܀>
    text <܃ܕܘܼܟܲܬܼ ܣܪܵܦܵܐ ܡܡܲܠܸܐ ܠܥܲܡܵܐ ܐܲܝܟ ܕܠܹܐܫܲܥܝܵܐ>
    text <ܘܲܒܼܣܘܼܥܪ̈ܵܢܹܐ ܥܵܛܹ̇ܐ ܥܵܘ̣ܠܵܐ ܘܝܵܗܹ̇ܒܼ ܚܲܝܹ̈ܐ ܀>
    text <܃ܣܪܵܦܵܐ ܕܪܘܼܚܵܐ ܠܵܐ ܠܒ݂ܲܟ ܒܐܝܼܕܹܗ ܚܸܙܘܵܐ ܪܕܘܼܚܵܐ>
    text <ܘܗܵܢܵܘ̇ ܬܲܗܪܵܐ ܕܐܝܼܕܼܵܐ ܕܒܸܣܪܵܐ ܠܒܼܝܼܟܼܵܐ ܠܪܘܼܚܵܬܐ ܀>
    text <܃ܩܲܠܝܼܠ ܓܸܦܹ̈ܐ ܠܵܐ ܣܦ݂ܲܩ ܐܲܥܸܠ ܐܘܼܟܼܠܵܐ ܠܟܲܪܣܵܐ>
    text <ܘܝܲܩܝܼܪ ܓܘܼܫܡܵܐ ܡ̇ܘܫܸܛ ܐܝܼܕܹܗ ܥܕܲܡ̇ܐ ܠܙܵܥܹ̈ܐ ܀>
    text <܃ܠܦܲܓܼܪܵܐ ܘܢܲܦܫܵܐ ܡܬܲܪܣܸܐ ܒܐܘܼܟܼܠܵܐ ܕܚܲܝܠܹܗ ܕܐ̄ܪܵܙܵܐ>
    text <ܘܡ̣ܢ ܡ̇ܝܘܿܬܹ̈ܐ ܥܵܒܹ̇ܕܼ ܐ̄ܢܵܫܵܐ ܠܵܐ ܡ̇ܝܘܿܬܹ̈ܐ ܀>
    text <܃ܫܘܼܠܛܵܢ ܡ̇ܘܬܵܐ ܡܒܲܛܸܠ ܩܵܠܹܗ ܡ̣ܢ ܡ̇ܝܘܿܬܹ̈ܐ>
    text <ܘܐܘܼܚܕܵܢ ܒܝܼܫܵܐ ܫܵܪܹܐ ܘܡܲܥܒܲܪ ܡ̣ܢ ܡܵܝܘܿܬܹ̈ܐ ܀>
    text <܃ܒܐܘܼܟܼܠܵܐ ܩܲܛ̣ܠܲܢ ܒܝܼܫܵܐ ܒܪܵܫܝܼܬܼ ܘܥܲܒܼܕܿܢ ܥܲܒܼ̈ܕܹܿܐ>
    text <ܘܲܒܼܝܲܕܼ ܐܘܼܟܼܠܵܐ ܨܒܼܵܐ ܒܵܪܘܿܝܵܐ ܕܢܲܚܹܝܢ ܗܵܫܵܐ ܀>
    text <܃ܒܐܝܼܕܵܐ ܕܩܸܛܦܲܬ̤ ܦܹܐܪܵܐ ܒܲܥܕܹܢ ܥܵܘ̇ܠܵܐܝܼܬܼ>
    text <ܒܵܗ̇ ܐܸܘܫܸܛ ܠܲܢ ܦܹܐܪܵܐ ܕܚܲܝܹ̈ܐ ܚܲܟܿܝܼܡܵܐܝܼܬܼ ܀>
    text <܃ܒܵܐܕܼܵܡ ܠܵܛܲܢ ܘܝܲܗ̣̄ܒܲܢ ܐܘܼܟܼܠܵܐ ܠܡܵܘܬܵܐ ܝܲܥܢܵܐ>
    text <ܘܲܒܼܒܲܪ ܐܵܕܼܵܡ ܦܬܲܚܠܲܢ ܢܸܒܼܥܵܐ ܕܒܲܣܝܼܡܘܼܬܹܗ ܀>
    text <܃ܒܹܗ ܒܲܟܼܝܵܢܲܢ ܓܡ݂ܲܪ ܨܸܒܼܝܵܢܹܗ ܘܚܵܘܝܼ ܚܘܼܒܹܿܗ>
    text <ܕܲܬܼܫܲܪܲܪ ܠܲܢ ܗܵܝ̇ ܒܲܪܬܼ ܩܵܠܵܐ ܕܲܩܪ̣ܵܢ ܨܲܠܡܹܗ ܀>
    text <܃ܠܲܢ ܝܲܗ̣̄ܒܼ ܠܡܸܬܲܠ ܪܲܗܒܼܘܿܢ ܚܲܝܹ̈ܐ ܒܡܵܝܘܿܬܼܘܼܬܲܢ>
    text <ܕܐܲܝܟ ܨܸܒܼܝܵܢܲܢ ܢܦܲܪܢܸܣ ܢܲܦܫܲܢ ܒܚܹܝܠ ܨܸܒܼܝܵܢܹܗ ܀>
  block
    text <܃ܒܚܹܝܠ ܨܸܒܼܝܵܢܹܗ ܡܦܲܠܸܓܼ ܟܵܗܢܵܐ ܚܲܝܹ̈ܐ ܒܠܲܚܡܵܐ>
    text <ܘܪܵܕܹܦ ܥܵܘ̣ܠܵܐ ܘܡܲܥܡܲܪ ܪܘܼܚܵܐ ܒܓܼܵܘ ܗܲܕܵܡܹ̈ܐ ܀>
    text <܃ܚܲܝܠܵܐ ܕܪܘܼܚܵܐ ܢܵܚܹ̇ܬܼ ܨܹܐܕܵܘܗܝ ܕܒܲܪ ܡ̇ܝܘܿܬܹ̈ܐ>
    text <ܘܫܵܪܹܐ ܒܠܲܚܡܵܐ ܘܲܡܩܲܕܸܿܫ ܠܹܗ ܒܪܲܒܿܘܼܬܼ ܚܲܝܠܹܗ ܀>
    text <܃ܐܘܿ ܬܸܕܼܡܘܼܪܬܵܐ ܕܟܲܕܼ ܗܘ̤ ܪܘܼܚܵܐ ܡܠܸܐ ܟܠ ܡܸܢܹܗ>
    text <ܥܕܲܡ̇ܐ ܕܦܵܩܹ̇ܕܼ ܥܲܦܪܵܢܵܝܵܐ ܠܵܐ ܡܸܬܼܩܲܪܲܒܼ ܀>
    text <܃ܐܘܿ ܡ̇ܘܗܲܒܼܬܼܵܐ ܕܟܲܕܼ ܝܼܗܝܼܒܼܵܐ ܡ̣ܢ ܫܘܼܪܵܝܵܐ>
    text <ܥܕܲܡ̇ܐ ܕܲܡܦܝܼܣ ܒܲܪ ܕܲܚܝܼܚܵܐ ܠܵܐ ܡܸܬܼܢܲܣܒܵܐ ܀>
    text <܃ܐܝܼܬܼܵܘܗܝ ܪܘܼܚܵܐ ܨܹܝܕܼ ܟܠ ܘܲܒܼܟܼܠ ܒܪܵܘܡ̇ܐ ܘܥܘܼܡܩܵܐ>
    text <ܘܲܓܼܢܝܼܙ ܘܲܡܚܵܘܸܐ ܠܹܗ ܟܵܗܢܵܐ ܒܡܸܠܵܘ̈ܗܝ ܀>
    text <܃ܠܪܵܘܡ̇ܐ ܕܲܠܥܸܠ ܦܵܫܹ̇ܛ ܐܝܼܕܼܵܘ̈ܗܝ ܥܲܡ ܪܸܥܝܵܢܹܗ>
    text <ܘܲܡܙܲܡܸܢ ܠܹܗ ܕܢܸܚܘܿܬܼ ܢܸܓܼܡܘܿܪ ܫܸܐܠܲܬܼ ܢܲܦܫܹܗ ܀>
    text <܃ܠܵܘ ܒܲܟܼܝܵܢܵܐ ܢܵܚܹ̇ܬܼ ܪܘܼܚܵܐ ܠܵܐ ܚܵܙܘܿܩܵܐ>
    text <ܚܝܠܵܐ ܕܡܸܢܹܗ ܢܵܚܹ̇ܬܼ ܣܵܥܲ݁ܪ ܘܲܡܫܲܡܠܸܐ ܟܠ ܀>
    text <܃ܚܲܝܠܹܗ ܡܲܓܸܿܢ ܥܲܠ ܦܵܬܼܪܵܐ ܡܸܬܼܚܲܙܝܵܢܵܐ>
    text <ܘܡܲܩܢܹܐ ܚܲܝܠܵܐ ܠܠܲܚܡܵܐ ܘܚܲܡܪܵܐ ܠܡܸܬܲܠ ܚܲܝܹ̈ܐ ܀>
    text <܃ܚܲܝܠܹܗ ܡܚܲܝܸܠ ܠܐܝܼܕܼܵܐ ܕܟܼܵܗܢܵܐ ܕܬܸܠܒܿܘܿܟ ܚܲܝܠܹܗ>
    text <ܘܠܵܐ ܡܸܣܬܲܝܲܟ ܒܸܣܪܵܐ ܡܚܝܼܠܵܐ ܡ̣ܢ ܓܵܘܙܲܠܬܹܿܗ ܀>
    text <ܪܘܼܚܵܐ ܒܠܲܚܡܵܐ ܠܵܒܹ̇ܟ ܒܐܝܼܕܼܵܘ̈ܗܝ ܦܲܓܼܪܵܢܵܝܵܐ܁>
    text <ܘܬܼܵܠܹ̇ܐ ܚܝܵܪܹܗ ܠܐܲܦܲܝ̈ ܪܵܘܡ̇ܐ ܘܟܸܢ ܦܵܨܹ̇ܐ ܠܹܗ ܀>
    text <܃ܩܵܨܹ̇ܐ ܠܲܚܡܵܐ ܘܡܲܪܡܸܐ ܒܚܲܡܪܵܐ ܘܪܵܫܹ̇ܡ ܘܐܵܡܲ݁ܪ>
    text <ܒܲܫܡܵܐ ܕܐܲܒܼܵܐ ܘܲܒܼܪܵܐ ܘܪܘܼܚܵܐ ܟܝܵܢܵܐ ܫܲܘܝܵܐ ܀>
    text <܃ܒܫܸܡ ܐܝܼܬܼܘܼܬܼܵܐ ܩܢܘܿܡܹ̈ܐ ܬܠܵܬܼܵܐ ܡܫܲܠܸܡ ܡܸܠܵܘ̈ܗܝ>
    text <ܘܐܲܝܟ ܕܲܠܡܝܼܬܼܵܐ ܡܩܝܼܡ ܠܹܗ ܠܐ̄ܪܵܙܵܐ ܒܐܸܣܟܹܿܝܡ ܩܘܼܫܬܵܐ ܀>
    text <܃ܒܩܘܼܫܬܵܐ ܩܵܡ̣ ܗ̄ܘ̣ܵܐ ܡ̇ܪܹܗ ܕܐ̄ܪܵܙܵܐ ܡ̣ܢ ܓܵܘ ܩܲܒܼܪܵܐ>
    text <ܘܲܕܼܠܵܐ ܦܘܼܠܵܓܼ ܩܵܢܹ̇ܐ ܐ̄ܪܵܙܵܐ ܚܹܝܠ ܚܲܝܘܼܬܼܵܐ ܀>
    text <܃ܚܲܝܹ̈ܐ ܚܲܕܼܬܹ̈ܐ ܩܵܢܹ̇ܝܢ ܡ̣ܢ ܫܹܠܝ ܠܲܚܡܵܐ ܘܚܲܡܪܵܐ>
    text <ܘܫܘܼܒܼܩܵܢ ܥܵܘ̣ܠܵܐ ܝܵܗ̇ܒܿܝܼܢ ܡܸܢܫܹܠܝ ܠܢܵܣܘܼܒܲܝ̈ܗܘܿܢ ܀>
    text <܃ܚܲܕܼ ܥܵܒܹ̇ܕܼ ܠܹܗ ܒܫܵܘܬܵܦܘܼܬܼܵܐ ܠܠܲܚܡܵܐ ܘܚܲܡܪܵܐ>
    text <ܠܦܘܼܬܼ ܕܲܡܚܲܠܸܛ ܕܡ̇ܐ ܥܲܡ ܦܲܓܼܪܵܐ ܒܟܼܠܗܘܿܢ ܪܸ̈ܓܼܫܹܐ ܀>
    text <ܚܲܡܪܵܐ ܘܡܲܝ̈ܵܐ ܡܲܪܡܸܐ ܒܟܼܵܣܵܐ ܩܕܼܵܡ ܕܲܡܩܲܕܸܿܫ܃>
  block
    text <ܠܦܘܼܬܼ ܕܐܵܦ ܒܲܕܼܡ̇ܐ ܡܲܝ̈ܵܐ ܚܵܠ̇ܛܝܼܢ ܥܲܡ ܬܘܼܩܵܢܹ̈ܐ ܀>
    text <܃ܒܗܵܠܹܝܢ ܓܵܡܲ݁ܪ ܟܵܗܢܵܐ ܠܐ̄ܪ̈ܵܙܹܐ ܕܲܓܼܡܝܼܪܘܼܬܼܵܐ>
    text <ܘܐܲܟܸܿܢ ܡܲܫܡܲܥ ܩܵܠܵܐ ܕܲܡܠܸܐ ܚܘܼܒܵܐ ܘܪ̈ܲܚܡܹܐ ܀>
    text <܃ܚܘܼܒܵܐ ܘܪ̈ܲܚܡܹܐ ܟܣܸܐ ܒܹܗ ܒܩܵܠܵܐ ܕܡܸܠܲܬܼ ܦܘܼܡܹܗ>
    text <ܕܲܠܥܵܒܼܘܿܕܼܵܐ ܢܸܩܪܸܐ ܥܒܼܝܼܕܼܵܐ ܐܲܒܼܵܐ ܕܝܼܠܹܗ ܀>
    text <܃ܒܐܘܼܪܚܵܐ ܕܩܵܠܹܗ ܪܵܕܹܝܢ ܩܵܠܹ̈ܐ ܕܡܸܫܬܲܡܥܵܢܹ̈ܐ>
    text <ܟܲܕܼ ܡܸܬܿܛܲܝܒܼܝܼܢ ܕܢܸܩܪܘܿܢ ܠܐܲܒܼܘܼܢ ܐܝܼܬܼܝܵܐ ܓܢܝܼܙܵܐ ܀>
    text <܃ܐܘܿ ܡ̇ܘܗܲܒܼܬܼܵܐ ܕܲܠܘܵܬܼ ܐ̄ܢܵܫܵܐ ܕܠܵܐ ܡܸܬܿܕܲܪܟܵܐ>
    text <ܕܲܢ̣ܣܲܒܼ ܡܲܓܵܢ ܫܡܵܐ ܕܠܵܐ ܣܵܦܹ̇ܩ ܥܵܠܡܵܐ ܠܲܫܡܹܗ ܀>
    text <܃ܐܲܒܼܘܼܢ ܩܵܪܹܝܢ ܒܢܲܝ̈ ܕܲܚܝܼܚܵܐ ܠܡܲܬܼܩܸܢ ܟܠܵܐ>
    text <ܫܵܐ̇ܠܝܼܢ ܠܹܗ ܩܲܕܿܝܼܫܘܼܬܼܵܐ ܘܡܲܠܟܿܘܼܬܼ ܪܵܘܡ̇ܐ ܀>
    text <܃ܫܡܵܟ ܩܲܕܿܝܼܫܵܐ ܢܸܬܼܩܲܕܿܫ ܒܲܢ ܡܲܬܼܩܸܢ ܟܠܵܐ>
    text <ܘܪܲܗܒܼܘܿܢ ܚܲܝܹ̈ܐ ܕܠܵܐ ܫܘܼܠܵܡܵܐ ܢܸܫܬܲܪܲܪ ܒܲܢ ܀>
    text <܃ܐܲܟܲܚ̄ܕܼ ܫܵܐ̇ܠܝܼܢ ܩܲܕܿܝܼܫܘܼܬܼܵܐ ܘܥܘܼܕܼܪܵܢ ܪܘܼܚܵܐ>
    text <ܕܨܸܒܼܝܵܢ ܟܲܣܝܵܐ ܘܡܵܙܘܿܢ ܙܲܒܼܢܵܐ ܘܫܘܼܒܼܩܵܢ ܥܵܘ̣ܠܑܵܐ ܀>
    text <܃ܒܝܲܕܼ ܫܸܐܠܵܬܼܵܗܘܿܢ ܡܚܵܘܹܝܢ ܚܘܼܒܵܐ ܕܪ̈ܥܝܵܢܲܝܗܘܿܢ>
    text <ܕܲܟܼܡܵܐ ܪܓܼܝܼܓܼܝܼܢ ܠܡܸܫܬܵܘܬܵܦܘܼ ܒܲܥܬܼܝܼ̈ܕܵܬܼܵܐ ܀>
    text <܃ܒܩܵܠ ܬܵܘܕܿܝܼܬܼܵܐ ܡܚܲܬܿܡܝܼܢ ܡܸܠܹ̈ܐ ܕܫܘܼܡܠܵܝ ܐ̄ܪ̈ܵܙܹܐ>
    text <ܘܦܵܪܥܝܼܢ ܩܘܼܕܼܫܵܐ ܠܐܲܒܼܵܐ ܘܠܲܒܼܪܵܐ ܘܲܠܪܘܼܚܩܘܼܕܼܫܵܐ ܀>
    text <܃ܩܲܕܿܝܼܫ ܐܲܒܼܵܐ ܘܩܲܕܼܝܼܫ ܝܲܠܕܹܿܗ ܘܪܘܼܚܵܐ ܕܡܸܢܹܗ>
    text <ܘܲܠܗܘܿܢ ܙܵܕܹܩ ܩܘܼܕܼܫܵܐ ܘܫܘܼܒܼܚܵܐ ܡ̣ܢ ܟܠ ܦܘܼܡܝܼ̈ܢ ܀>
    text <܃ܒܵܬܲܪ ܩܵܠܵܐ ܕܩܲܕܼܝܼܫܘܼܬܼܵܐ ܘܦܘܼܪܥܵܢ ܫܘܼܒܼܚܵܐ>
    text <ܡ̇ܬܼ̇ܚܝܼܢ ܚܵܘܪܵܐ ܕܪ̈ܥܝܵܢܲܝܗܘܿܢ ܠܘܵܬܼ ܡ̇ܘܗܲܒܼܬܼܵܐ ܀>
    text <܃ܒܪܸܓܼܫܹܐ ܘܙܵܘܥܹ̈ܐ ܚܦܝܼܛܝܼܢ ܐܲܟܲܚ̄ܕܼ ܠܡܸܬܼܩܲܪܵܒܼܘܼ>
    text <ܠܠܲܚܡܵܐ ܘܚܲܡܪܵܐ ܕܟܼܣܸܐ ܒܓܼܵܘܗܘܿܢ ܫܘܼܒܼܩܵܢ ܥܵܘ̣ܠܵܬܐ ܀>
    text <܃ܒܗܲܝܡܵܢܘܼܬܼܵܐ ܩܢܹ̇ܝܢ ܚܲܝܠܵܐ ܠܡܸܚܙܵܐ ܕܟܲܣ̈ܝܵܢ>
    text <ܘܐܲܝܟ ܕܲܠܡܲܠܟܵܐ ܡܙܲܚܝܼܢ ܩܘܼܕܼܫܵܐ ܒܓܼܵܘ ܚܘܼܦܢܲܝ̈ܗܘܿܢ ܀>
    text <܃ܦܲܓܼܪܵܐ ܕܡܲܠܟܵܐ ܡܲܫܪܝܼܢ ܕܲܫܪܸܐ ܒܠܲܚܡܵܐ ܓܲܒܝܵܐ>
    text <ܘܚܵܝܑܿܬܼ ܡܝܼ̈ܬܹܐ ܡܸܬܼܟܵܪܙܵܐ ܒܹܗ ܠܕܼܵܐܟܹ̇ܠ ܡܸܢܹܗ ܀>
    text <܃ܦܲܓܼܪܵܐ ܐܲܡܲ݁ܪ ܐܵܦ ܗܘ̤ ܒܵܗܢܵܐ ܡ̇ܐ ܕܝܵܗܹ̇ܒܼ ܠܹܗ>
    text <ܘܲܕܼܡ̇ܐ ܡܟܲܢܸܐ ܠܚܲܡܪܵܐ ܡܙܝܼܓܼܵܐ ܕܲܒܼܓܼܵܘ ܟܵܣܵܐ ܀>
    text <܃ܝܵܗܹ̇ܒܼ ܠܲܚܡܵܐ ܘܐܵܡܲ݁ܪ ܦܲܓܼܪܵܐ ܕܡܲܠܟܵܐ ܡܫܝܼܚܵܐ>
    text <ܘܡܲܫܩܸܐ ܚܲܡܪܵܐ ܘܒܼܵܗ̇ ܒܲܕܼܡܘܼܬܼ ܕܡ̇ܐ ܕܲܡܫܝܼܚܵܐ ܀>
    text <܃ܦܲܓܼܪܵܐ ܘܲܕܼܡܵܐ ܡܗܲܝܡܸܢ ܕܐܝܼܬܼܵܘܗܝ ܠܲܚܡܵܐ ܘܚܲܡܪܵܐ>
    text <ܘܛܵܒܼ ܫܲܪܝܼܪܵܐ ܥܲܠ ܝܵܗܘܿܒܼܵܐ ܘܥܲܠ ܢܵܣܘܼܒܹ̈ܐ ܀>
    text <܃ܫܘܼܒܼܩܵܢ ܥܵܘ̣ܠܵܐ ܘܚܵܝܑܬܼ ܡܝܼܬܹ̈ܐ ܡܲܟܼܪܸܙ ܥܲܡܹܗ>
    text <ܘܟܲܕܼ ܠܵܐ ܓܲܠܝܵܢ ܠܗܲܝܡܵܢܘܼܬܼܵܐ ܣܲܓܿܝܼ ܕܢܝܼ̈ܚܵܢ ܀>
    text <ܗܲܝܡܵܢܘܼܬܼܵܐ ܡܚܵܘܝܵܐ ܠܢܲܦܫܵܐ ܚܙܵܬܼܵܐ ܟܣܝܼܬܼܵܐ܃>
  block
    text <ܘܲܡܚܲܟܿܡܵܐ ܠܵܗ̇ ܕܠܵܐ ܬܸܬܼܦܲܠܲܓܼ ܥܲܠ ܓܲܠ̈ܝܵܬܼܵܐ ܀>
    text <܃ܠܲܚܡܵܐ ܘܚܲܡܪܵܐ ܚܵܙ̈ܝܵܢ ܥܲܝܢܹ̈ܐ ܕܪ̈ܓܼܿܫܲܝ ܦܲܓܼܪܵܐ>
    text <ܘܙܵܘܥܲܝ̈ ܢܲܦܫܵܐ ܚܹܝܠ ܟܲܣܝܘܼܬܼܵܐ ܕܚܲܣܝܼܢ ܡ̣ܢ ܟܠ ܀>
    text <܃ܒܙܵܘܥܲܝ̈ ܬܲܦܫܵܐ ܙܵܕܹܩ ܕܲܢܚܘܼܪ ܒܐ̄ܪܵܙ ܦܘܼܪܩܵܢܲܢ>
    text <ܘܗܲܝܡܵܢܘܼܬܼܵܐ ܢܣܝܼܡ ܠܲܢ ܢܝܼܫܵܐ ܩܕܼܵܡ ܪܸܥܝܵܢܲܢ ܀>
    text <܃ܢܸܣܲܒܼ ܠܲܡܚܵܐ ܘܢܲܫܲܪ ܕܲܡܨܸܐ ܠܡܸܫܒܲܩ ܥܵܘ̣ܠܵܐ>
    text <ܘܢܸܫܬܸܿܐ ܚܲܡܪܵܐ ܘܢܵܘܕܸܿܐ ܕܚܲܝܹ̈ܐ ܡܦܲܠܸܓܼ ܫܸܩܝܹܗ ܀>
    text <܃ܢܝܲܩܲܪ ܐܸܢܘܼܢ ܐܲܝܟ ܕܲܠܦܲܓܼܪܵܐ ܘܲܕܼܡ̇ܐ ܕܡܲܠܟܵܐ>
    text <ܕܲܢܡܲܢܥܘܼܢܵܢ ܠܲܫܒܼܝܼ̈ܚܵܬܼܵܐ ܕܒܹܝܬܼ ܡܲܠܟܿܘܼܬܼܵܐ ܀>
    text <܃ܢܗܲܝܡܸܢ ܕܲܡܨܹܝܢ ܠܡܸܬܲܠ ܚܲܝܹ̈ܐ ܒܡܵܝܘܿܬܼܘܼܬܲܢ>
    text <ܘܢܸܡܬܿܘܿܚ ܗܵܘܢܲܢ ܠܘܵܬܼ ܣܘܼܟܵܝܵܐ ܕܣܲܒܼܪܵܐ ܕܲܒܼܗܘܿܢ ܀>
    text <܃ܒܗܵܘܢܵܐ ܟܲܣܝܵܐ ܢܚܘܼܪ ܟܲܣܝܵܐܝܼܬܼ ܒܲܕܼܡܸܬܼܚܲܙ̈ܝܵܢ>
    text <ܘܠܵܐ ܢܸܬܼܦܲܠܲܓܼ ܥܲܠ ܚܘܼܕܵܬܼܵܐ ܕܲܒܼܓܲܠ̈ܝܵܬܼܵܐ ܀>
    text <܃ܠܵܐ ܗ̄ܘ̣ܵܐ ܒܠܲܚܡܵܐ ܢܚܘܼܪ ܚܲܙܵܝܵܐ ܐܵܦܠܵܐ ܒܚܲܡܪܵܐ>
    text <ܐܸܠܵܐ ܒܚܲܝܠܵܐ ܕܲܡܩܲܕܸܿܫ ܠܹܗ ܠܠܲܚܡܵܐ ܘܚܲܡܪܵܐ ܀>
    text <܃ܠܲܚܡܵܐ ܘܚܲܡܪܵܐ ܠܐܵܬ̤ܐ ܣܝܼܡܝܼܢ ܠܥܲܝܢܲܝ̈ ܦܲܓܼܪܵܐ>
    text <ܕܢܸܗܘܸܐ ܡܫܵܘܬܲܦ ܥܲܡ ܪܸܥܝܵܢܵܐ ܒܲܕܠܵܐ ܓܲܠ̈ܝܵܢ ܀>
    text <܃ܠܲܝܬܿ ܠܹܗ ܠܦܲܓܼܪܵܐ ܕܢܸܚܙܐ ܕܟܲܣ̈ܝܵܢ ܥܲܡ ܪܸܥܝܵܢܵܐ>
    text <ܘܠܵܐ ܕܢܸܬܼܒܲܩܹܐ ܒܲܣܬܼܝܼܪ̈ܵܬܼܵܐ ܐܲܝܟ ܚܘܼܫܵܒܹ̈ܐ ܀>
    text <܃ܡܸܛܠܵܬܹܗ ܗܘ̤ܵܬܼ ܡܵܘܗܲܒܼܬܼܵܐ ܕܲܒܼܝܲܕܼ ܠܲܚܡܵܐ>
    text <ܕܲܒܼܓܲܠ̈ܝܵܬܼܵܐ ܢܸܩܢܸܐ ܣܲܒܼܪܵܐ ܠܘܵܬܼ ܟܵܣ̈ܝܵܬܼܵܐ ܀>
    text <܃ܠܹܗ ܘܲܠܢܲܦܫܵܐ ܡܠܝܼܟ ܒܘܼܣܵܡܵܐ ܕܲܟܼܣܸܐ ܒܐ̄ܪܵܙܵܐ>
    text <ܘܲܠܒܼܘܼܝܵܐܹܗ ܗ̤ܘܲܝ̈ ܓܲܠ̈ܝܵܬܼܵ ܕܐܘܼܟܼܠܵܐ ܘܫܸܩܝܵܐ ܀>
    text <܃ܗܵܐ ܒܓܲܠ̈ܝܵܬܼܵܐ ܡܥܵܕܼ ܡܸܬܼܒܲܝܲܐ ܡ̣ܢ ܟܲܪܝܼܘܼܬܹܗ>
    text <ܘܲܕܼܠܵܐ ܢܲܟܼܪܸܐ ܒܲܝܐܹܗ ܡ̇ܪܹܗ ܒܠܲܚܡܵܐ ܘܚܲܡܪܵܐ ܀>
    text <܃ܒܠܲܚܡܵܐ ܘܚܲܡܪܵܐ ܬܪܲܨ ܠܹܗ ܢܝܼܫܵܐ ܠܘܵܬܼ ܕܲܥܬܼܝܼ̈ܕܵܢ>
    text <ܕܢܸܗܘܸܐ ܚܵܢܹ̇ܐ ܠܘܵܬܼ ܚܘܼܕܵܬܼܵܐ ܕܡܲܛܲܝܲܒܼ ܠܹܗ ܀>
    text <܃ܬܵܘ ܡ̇ܝܘܿܬܹ̈ܐ ܢܸܚܢܹܐ ܠܢܝܼܫܵܐ ܕܲܟܼܣܸܐ ܒܐ̄ܪܵܙܲܢ>
    text <ܘܠܵܐ ܢܸܬܼܪܵܦܹܐ ܡ̣ܢ ܣܘܼܟܵܝܵܐ ܕܚܲܝܹ̈ܐ ܡܠܝܼܟܼ̈ܐ ܀>
    text <܃ܬܵܘ ܢܸܬܼܓܵܘܲܣ ܒܚܹܝܠ ܥܘܼܕܪܵܢܹܗ ܪܘܼܚܵܢܝܵܐ>
    text <ܕܲܢܣܲܝܲܥ ܠܲܢ ܒܩܹܐܪܣܵܐ ܕܚܲܫܹ̈ܐ ܒܲܥܪܝܼܪ̈ܵܝܹܐ ܀>
    text <܃ܬܵܘ ܢܸܬܼܚܲܦܲܛ ܕܢܸܩܪܘܿܒܼ ܨܹܐܕܼܵܘܗܝ ܩܲܕܿܝܼܫܵܐܝܼܬܼ>
    text <ܕܢܸܣܲܒܼ ܡܸܢܹܗ ܣܲܡܵܐ ܕܥܵܗܹ̇ܢ ܠܲܚܒܼܵܪ̈ܵܬܲܢ ܀>
    text <܃ܐܲܝܟ ܕܲܠܣܲܡܵܐ ܢܛܲܦܹܝܘܗܝ ܟܠܫܵܥ ܠܪܸ̈ܓܼܫܹܐ ܘܙܵܘܥܹ̈ܐ>
    text <ܕܢܸܪܕܿܘܿܦ ܡܸܢܲܢ ܢܣܝܼܣܘܼܬܼ ܦܲܓܼܪܵܐ ܘܪܲܦܝܘܼܬܼ ܢܲܦܫܵܐ ܀>
    text <܃ܣܲܡܵܐ ܗ̄ܘ̣ ܛܵܒܼܵܐ ܕܲܒܼܛܲܝܒܿܘܼܬܼܵܐ ܡܡܲܕܿܟ ܚܲܝܠܹܗ>
    text <ܘܠܲܝܬܿ ܟܘܼܪܗܵܢܵܐ ܟܲܣܝܵܐ ܘܓܲܠܝܵܐ ܕܡܵܪܹܕ ܡܸܢܹܗ ܀>
    text <܃ܐܵܣܝܵܐ ܕܪܵܘܡ̇ܐ ܡܲܕܸܿܟ ܝܲܗ̄ܒܹܿܗ ܠܐܲܪ̈ܥܵܢܵܝܹܐ>
    text <ܕܲܒܼܥܘܼܕܼܪܵܢܹܗ ܢܲܐܣܘܿܢ ܟܹܐܒܹ̈ܐ ܕܪܸ̈ܥܝܵܢܲܝܗܘܿܢ ܀>
  block
    text <܃ܒܗܲܝܢܵܡܘܼܬܼܵܐ ܢܣܝܼܡܝܼܘܗܝ ܟܠܲܢ ܥܲܠ ܟܘܼ̈ܬܼܡܬܲܢ>
    text <ܕܢܸܩܢܸܐ ܡܸܢܹܗ ܢܘܼܚܵܡ ܦܲܓܼܪܵܐ ܘܦܘܼܪܩܵܢ ܢܲܦܫܵܐ ܀>
text <ܥܲܠ ܐܝܼܘܿܒܼ ܙܲܕܿܝܼܩܵܐ>
  block
    text <ܥܲܠ ܐܝܼܘܿܒܼ ܙܲܕܿܝܼܩܵܐ>
  block
    text <ܡܐܡܪܐ ܕܐܪܒܥܝܢ>
    text <ܥܲܠ ܐܝܼܘܿܒܼ ܙܲܕܿܝܼܩܵܐ>
    text <ܘܥܲܠ ܢܸܣܝܘܿܢܹ̈ܐ ܕܲܣܒܲܠ>
  block
    text <܃ܠܝܘܼܬܼܪܵܢ ܐ̄̇ܢܵܫܵܐ ܪܫܲܡ̣ ܒܵܪܘܿܝܵܐ ܕܘܼܟܼܪܵܢ ܐ̄ܢܵܫܵܐ>
    text <ܕܲܒܼܥܘܼܗܕܵܢܵܐ ܕܟܹܐܢܹ̈ܐ ܕܲܢܨܲܚܘ ܢܚܲܟܸܿܡ ܐ̄ܢܵܫܵܐ ܀>
    text <܃ܘܟܲܕܼ ܠܹܗ ܓܠܸܐ ܗ̄ܘ̣ܵܐ ܨܼܒܼܝܵܢ ܟܹܐܢܹ̈ܐ ܐܲܝܟ ܝܵ̇ܕܲܥ ܟܠ>
    text <ܠܵܐ ܨܒܼܵܐ ܢܟܲܣܸܐ ܥܘܼܬܼܪܵܐ ܕܟܲܢܸܫܘ ܒܝܲܕܼ ܥܲܡܠܲܝ̈ܗܘܿܢ ܀>
    text <܃ܪܫܲܡ̣ ܕܘܼܟܼܪܵܢܵܐ ܕܲܫܡܵܗܲܝ̈ܗܘܿܢ ܒܣܸܦܪܵܐ ܕܡܸܠܵܘ̈ܗܝ>
    text <ܘܐܲܝܟ ܗܲܕܿܝܼܠܹ̈݁ܐ ܕܪܲܫ ܒܐܝܼܕܲܝ̈ܗܘܿܢ ܐܘܼܪܚܵܐ ܠܚܲܝܹ̈ܐ ܀>
  block
    text <܃ܒܲܕܼܡܘܼܬܼ ܛܲܒܼܥܹ̈ܐ ܩ̣ܒܲܥ ܒܲܟܼܬܼܵܒܼܵܘ̈ܗܝ ܫܸܡ ܢܲܨܝܼܚܹ̈ܐ>
    text <ܘܲܓܼܕܲܠ ܐܸܢܘܿܢ ܟܠܝܼܠܵܐ ܦܲܐܝܵܐ ܠܪܹܫ ܙܵܟܼܘܼܬܼܵܐ ܀>
    text <܃ܣܵܡ̣ ܥܲܡܠܲܝ̈ܗܘܿܢ ܐܲܝܟ ܫܲܬܸܐܣܬܼܵܐ ܒܣܸܦܪܹ݁ܐ ܕܡܸܠܵܘ̈ܗܝ>
    text <ܕܢܸܒܼܢܘܿܢ ܐ̄ܢܵܫܵܐ ܕܘܼܒܵܪ̈ܲܝܗܘܿܢ ܥܲܠ ܥܲܡܠܲܝ̈ܗܘܿܢ ܀>
    text <܃ܐܲܝܟ ܢܲܗܝܼܪܹ̈ܐ ܫܡܸܫܵܐ ܘܣܲܗܪܵܐ ܩ̣ܒܲܥ ܥܲܡܠܲܝ̈ܗܘܿܢ>
    text <ܕܲܒܼܕܸܠܩܲܝ̈ܗܘܿܢ ܢܚܵܘܘܿܢ ܢܘܗܪܵܐ ܠܢܲܦܫܵܐ ܟܣܝܼܬܼܵܐ ܀>
    text <܃ܡܝܼ̈ܠܹܐ ܕܫܲܝܢܵܐ ܣܵܡ̣ ܒܲܟܼܬܼܵܒܼܵܘ̈ܗܝ ܫܸܡ ܙܲܕܿܝܼܩܹ̈ܐ>
    text <ܕܢܸܕܲܥ ܟܠܢܵܫ ܐܲܝܟܲܢ ܢܗܲܠܸܟ ܒܥܲܡܠܹ̈ܐ ܕܢܲܦܫܵܐ ܀>
    text <܃ܗܘ̤ܵܘ ܡܲܚܙܝܼܬܼܵܐ ܒܕܼܘܼܒܵܪ̈ܲܝܗܘܿܢ ܠܥܲܝܢܲܝ̈ ܠܸܒܵܐ>
    text <ܕܢܸܡܪܘܿܩ ܟܠܢܵܫ ܣܲܢܝܼܘܼܬܼ ܬܲܦܫܹܗ ܒܝܲܕܼ ܥܲܡܠܲܝ̈ܗܘܿܢ ܀>
    text <܃ܠܵܘ ܩܘܼܠܵܣܹ̈ܐ ܓܕܲܠ ܒܼܵܘܿܝܵܐ ܠܟܹܐܢܹ̈ܐ ܕܪܲܚܡ̣ܘܼܗܝ>
    text <ܕܘܼܒܵܪ̈ܲܝܗܘܿܢ ܩ̣ܒܲܥ ܐܲܝܟ ܢܝܼܫܵܐ ܠܲܕܼܒܼܵܬܲܪܗܘܿܢ ܀>
    text <܃ܒܗܘܿܢ ܚܵܐ̇ܲܪ ܗ̄ܘ̣ܵܐ ܟܲܕܼ ܚܵܫ̇ܝܼܢ ܗ̄ܘ̣ܵܘ ܒܚܲܫܲܝ̈ ܦܲܓܼܪܵܐ>
    text <ܘܲܒܼܚܘܼܡܣܵܢܗܘܿܢ ܡܸܬܼܒܲܩܸܐ ܗ̄ܘ̣ܵܐ ܟܲܕܼ ܒܵܠ̇ܥܝܼܢ ܗ̄ܘ̣ܵܘ ܀>
    text <܃ܚܲܝܠܹܗ ܚܲܝܸܠ ܠܪܸ̈ܥܝܵܢܲܝܗܘܿܢ ܒܐܵܓܼܘܿܢܲܝ̈ܗܘܿܢ>
    text <ܘܲܒܼܥܘܼܕܼܪܵܢܹܗ ܫܩܲܠ̣ܘ ܙܵܟܼܘܼܬܼܵܐ ܒܬܲܟܼܬܿܘܼܫܲܝ̈ܗܘܿܢ ܀>
    text <܃ܠܵܘ ܥܲܡ ܒܸܣܪܵܐ ܥܒ݂ܲܕܼܘ ܬܲܟܼܬܿܘܼܫܵܐ ܒܸܣܪ݁ܵܢܵܝܹܐ>
    text <ܥܲܡ ܪܹܫ ܐܵܐܲܪ ܢܚܸܬܼܘ ܠܐܵܓܼܘܿܢܵܐ ܒܙܵܘܥܲܝ̈ ܢܲܦܫܵܬܐ ܀>
    text <܃ܟܬ݂ܲܒܼ ܒܵܪܘܿܝܵܐ ܢܸܨܚܵܢܲܝ̈ܗܘܿܢ ܘܣܵܡ̣ ܒܹܝܬܼ ܐܲܪ̈ܟܹܐ>
    text <ܕܢܹܐܠܲܦ ܟܠܢܵܫ ܥܲܠ ܬܲܟܼܬܿܘܼܫܵܐ ܕܒܸܣܪܵܐ ܘܪܘܼܚܵܐ ܀>
    text <܃ܒܗܵܢ ܬܲܟܼܬܿܘܼܫܵܐ ܕܥܲܡ ܪ̈ܘܼܚܵܢܹܐ ܢܨܲܚ ܐܵܦ ܐܝܼܘܿܒܼ>
    text <ܘܠܵܐ ܟܹ̇ܠܩܲܪܨܵܐ ܙܟܼܵܐ ܒܐܵܓܼܘܿܢܵܐ ܒܝܲܕܼ ܚܘܼܡܣܵܢܹܗ ܀>
    text <܃ܘܕܲܙܟܼܵܐ ܒܸܣܪܵܐ ܠܪܹܫܵܐ ܕܐܵܐܲܪ ܘܚܵܒܼ ܪܘܼܚܵܢܵܐ>
    text <ܪܫܲܡ̣ ܒܵܘܿܝܵܐ ܙܵܟܼܘܼܬܼ ܐ̄ܢܵܫܵܐ ܘܚܵܘܒܲܬܼ ܫܹܐܕܹ̈ܐ ܀>
    text <܃ܟܬ݂ܲܒܼ ܕܘܼܟܼܪܵܢܹܗ ܕܐܝܼܘܿܒܼ ܟܹܐܢܵܐ ܒܲܣܦܲܪ ܡܸܠܵܘ̈ܗܝ>
    text <ܘܲܩܪ̣ܵܝܗܝ ܓܲܒܼܪܵܐ ܕܢܹܐܠܲܦ ܟܠܢܵܫ ܕܦܲܓܼܪܵܢܵܝܵܐ ܗ̄ܘ̣ ܀>
    text <܃ܐܵܘܕܼܵܥ ܐܲܢܼܪܹܗ ܘܚܵܘܝܼ ܥܲܡܹܗ ܕܐܲܕܼܘܿܡܵܝܵܐ ܗ̄ܘ̣>
    text <ܕܢܸܕܲܥ ܟܠܢܵܫ ܕܥܲܦܪܵܢܵܝܵܐ ܗ̄ܘ̣ ܓܒܼܝܼܠ ܡ̣ܢ ܐܲܪܥܵܐ ܀>
    text <܃ܬܢܵܐ̣ ܕܘܼܒܵܪ̈ܵܘܗܝ ܕܬܲܡܝܼܡ ܘܲܬܼܪܝܼܨ ܘܟܹܐܝܢ ܘܲܡܫܲܡܠܲܝ>
    text <ܘܡܲܣܓܸܿܐ ܡܝܲܩܲܪ ܡܸܠܲܬܼ ܡ̇ܪܹܗ ܒܫܲܦܝܘܼܬܼ ܢܲܦܫܵܐ ܀>
    text <܃ܥܗ݂ܲܕܼ ܩܸܢܝܵܢܵܘ̈ܗܝ ܘܪܲܒܿܘܼܬܼ ܥܘܼܬܼܪܹܗ ܕܟܲܗܝܼܢ ܒܐܲܪܥܵܐ>
    text <ܘܠܵܐ ܐܸܬܼܦܲܟܲܪ ܒܝܲܕܼ ܩܸܢܝܵܢܵܘ̈ܗܝ ܒܐܲܪ̈ܥܵܢܝܵܬܼܵܐ ܀>
    text <܃ܚܵܘܝܼ ܟܠܝܼܠܹ̈ܐ ܦܐܲܝ̈ܵܐ ܕܲܒܼܢܵܘ̈ܗܝ ܒܡܸܢܝܵܢ ܥܸܣܪܵܐ>
    text <ܘܠܵܐ ܦܲܟܲܗܬܹܗ ܪܸܚܡܲܬܼ ܝܲܠܕܵܘ̈ܗܝ ܠܚܘܼܒܵܐ ܕܡ̇ܪܹܗ ܀>
    text <܃ܩܲܠܸܣ ܘܐܵܘܪܸܒܼ ܠܲܚܦܝܼܛܘܼܬܹܗ ܕܲܠܘܵܬܼ ܝܼܠܕܵܘ̈ܗܝ>
    text <ܕܲܒܼܝܲܕܼ ܕܸܒܼܚܹ̈ܐ ܡܚܲܣܸܐ ܟܠܢܵܫ ܕܕܲܠܡܵܐ ܐܲܣܟܸܿܠܘ ܀>
  block
    text <܃ܐܲܥ̣ܠ ܫܲܪܒܵܐ ܕܪܸܚܡܲܬܼ ܟܹܐܢܹ̈ܐ ܒܥܸܠܬܼ ܐܝܼܘܿܒܼ>
    text <ܕܐܸܬܹ̇ܝܢ ܟܠܫܵܥ ܠܲܡܨܲܠܵܝܘܼ ܒܲܬܼܪܵܗ ܟܹܐܢܵܐ ܀>
    text <܃ܗܘ̤ܵܐ ܠܲܡ ܝܵܘܡ̇ܐ ܐܲܝܟ ܕܲܡܥܵܕܼܝܢ ܒܢܲܝ̈ ܐܹܠܘܿܗܝܼܡ>
    text <ܘܐܸܬܼܵܘ ܠܲܡܩܵܡ ܕܼܵܡ ܐܲܠܵܗܵܐ ܒܫܲܦܝܘܼܬܼ ܢܲܦܫܫܵܐ ܀>
    text <܃ܐܲܥܸܠ ܫܲܪܒܵܐ ܕܐܵܟܹ̇ܠܩܲܪܨܵܐ ܕܥܲܡܗܘܿܢ ܐܸܬܼܵܐ>
    text <ܘܩܵܡ̣ ܒܲܝܢܵܬܼܗܘܿܢ ܩܕܼܵܡ ܐܲܠܵܗܵܐ ܠܵܘ ܕܲܢܨܲܠܸܐ ܀>
    text <܃ܬܪܹܝܢ ܛܘܼܝܵܒܼܝܼ̈ܢ ܕܲܬܼܪܹܝܢ ܓܲܒܼܝܼ̈ܢ ܓܠ̣ܵܐ ܒܵܪܘܿܝܵܐ>
    text <ܨܸܒܼܝܵܢ ܟܹܐܢܵܐ ܘܪܸܓܲܬܼ ܒܝܼܫܵܐ ܕܠܘܼܩܒܲܠ ܟܹܐܢܹ̈ܐ ܀>
    text <܃ܠܵܘ ܒܲܟܼܝܵܢܵܐ ܘܠܵܘ ܒܲܚܙܵܬܼܵܐ ܐܸܡܲ݁ܪ ܕܐܸܬܼܵܘ>
    text <ܠܵܐ ܓܹܝܪ ܡܲܨܝܵܐ ܥܒܼܝܹ̈ܐ ܕܢܸܚܙܘܿܢ ܠܲܟܼܣܸܐ ܡ̣ܢ ܟܠ ܀>
    text <܃ܚܘܼܫܵܒܲܝ̈ܗܘܿܢ ܨܒܼܵܐ ܕܲܢܒܲܕܸܿܩ ܕܟܹܐܢܹ̈ܐ ܘܒܼܝܼܫܹ̈ܐ>
    text <ܕܡܸܛܠ ܡ̇ܢܵܐ ܚܦܝܼܛܝܼܢ ܟܠܫܵܥ ܠܲܬܼܪܲܥ ܪܵܡ̇ܐ ܀>
    text <܃ܠܵܐ ܗ̄ܘ̣ܵܐ ܠܟܲܣܝܵܐ ܚܵܙܹ̇ܝܢ ܟܹܐܢܹ̈ܐ ܒܝܲܕܼ ܗܵܝ̇ ܕܐܵܬܹܿܝܢ>
    text <ܘܠܵܐ ܣܵܛܵܢܵܐ ܡܨܸܐ ܕܲܢܡܲܠܸܠ ܥܲܡ ܐܝܼܬܼܘܼܬܼܵܐ ܀>
    text <܃ܘܐܸܢ ܙܲܕܿܝܼܩܹ̈ܐ ܚܵܙܹ̇ܝܢ ܠܟܲܣܝܵܐ ܒܫܲܦܝܘܼܬܼ ܢܲܦܫܵܐ>
    text <ܐܲܝܟܲܢ ܡܲܨܝܵܐ ܕܐܵܟܹ̇ܠܩܲܪܨܵܐ ܢܚܘܼܪ ܒܐܲܠܵܗܵܐ܁>
    text <܃ܡ̇ܕܹܝܢ ܙܵܕܹܩ ܕܠܵܘ ܐܲܝܟ ܫܸܡܥܵܐ ܢܨܘܼܪ ܣܘܼܟܵܠܵܐ>
    text <ܠܕܲܠܓܼܵܘ ܢܸܒܼܨܸܐ ܘܠܵܐ ܢܸܬܿܬܲܩܲܠ ܒܒܲܪ݁ܵܝܵܬܼܵܐ܁>
    text <܃ܒܗܵܕܹܐ ܬܸܢܘܲܝ ܐܸܡܲ݁ܪ ܕܐܸܬܼܵܘ ܒܢܲܝ̈ ܙܲܕܿܝܼܩܵܐ>
    text <ܠܡܸܦܪܲܥ ܢܸܕܼܪܵܐ ܕܫܲܦܝܘܼܬܼ ܢܲܦܫܵܐ ܠܗܵܘ̇ ܚܵܙܹ̇ܐ ܟܠ ܀>
    text <܃ܒܝܼܫܵܐ ܐܸܬܼܵܐ ܕܢܹܐܟܼܘܿܠ ܩܲܪܨܵܐ ܕܐܝܼܘܿܒܼ ܟܹܐܢܵܐ>
    text <ܠܵܘ ܕܲܢܩܲܪܸܒܼ ܕܸܒܼܚܹ̈ܐ ܕܚܘܼܒܵܐ ܐܲܝܟ ܙܲܕܿܝܼܩܹ̈ܐ ܀>
    text <܃ܠܚܘܼܫܵܒܼ ܢܸܟܼܠܹܗ ܨܒܼܵܐ ܕܲܢܦܲܪܣܸܐ ܒܥܸܠܬܹܗ ܕܐܝܼܘܿܒܼ>
    text <ܟܲܕܼ ܡܲܠܸܦ ܠܲܢ ܕܗܵܢܵܘ̇ ܗܸܪܓܹܿܗ ܕܠܘܼܩܒܲܠ ܟܹܐܢܹ̈ܐ ܀>
    text <܃ܪܲܒܿܘܼܬܼ ܥܘܼܬܼܪܹܗ ܕܐܝܼܘܿܒܼ ܟܹܐܢܵܐ ܚܙ̣ܵܐ ܣܵܩܘܿܪܵܐ>
    text <ܘܕܲܠܚܹܗ ܚܣܵܡܵܐ ܕܲܠܡܵܢ ܟܲܗܝܼܢ ܘܢܵܨܲ̇ܚ ܒܐܲܪܥܵܐ ܀>
    text <܃ܫܸܡ ܕܘܼܒܵܪ̈ܵܘܗܝ ܕܬܲܡܝܼܡ ܘܲܬܼܪܝܼܨ ܫܡ݂ܲܥ ܚܲܣܵܡܵܐ>
    text <ܘܙܲܩܬ݂ܲܘܼܗܝ ܩܵܠܹ̈ܐ ܕܟܼܠܢܵܫ ܬܵܢܹ̇ܐ ܥܲܡܠܵܘ̈ܗܝ ܕܐܝܼܘܿܒܼ ܀>
    text <܃ܒܩܵܠ ܒܵܪܘܿܝܵܐ ܡܸܬܼܢܲܓܲܕܼ ܗ̄ܘ̣ܵܐ ܐܵܟܹ̇ܠܩܲܪܨܵܐ>
    text <ܕܡܲܟܼܪܸܙ ܟܠܫܵܥ ܥܲܠ ܟܹܐܢܘܼܬܹܗ ܘܬܲܡܝܼܡܘܼܬܹܗ ܀>
    text <܃ܛܸܒܵܐ ܕܥܲܡܠܵܘ̈ܗܝ ܘܲܕܼܙܸܕܼܩܵܬܹ̈ܗ ܦܪ݂ܲܚ ܒܲܒܼܪܝܼܬܼܵܐ>
    text <ܘܒܲܕܼܡܘܼܬܼ ܓܹܐܪܹ̈ܐ ܒܠܲܥ̣ ܒܲܚܣܵܐ ܒܫܲܦܝܼܪ̈ܵܬܹܗ ܀>
    text <܃ܛܢܵܢܵܐ ܕܪܘܼܓܼܙܵܐ ܫܵܓܲܪ ܗ̄ܘ̣ܵܐ ܠܹܗ ܠܗܵܘ̇ ܚܲܣܵܡܵܐ>
    text <ܕܡ̇ܢܲܐ ܗ̄ܝܼ ܗܵܕܹܐ ܕܥܲܡ ܩܸܢܝܵܢܹ̈ܐ ܐܵܦ ܕܘܼܒܵܪܹ̈ܐ ܀>
    text <܃ܒܢܘܼܪܵܐ ܕܚܸܡܬܼܵܐ ܡܸܬܼܓܵܘܙܲܠ ܗ̄ܘ̣ܵܐ ܐܸܟܹ̇ܠ ܩܲܪܨܵܐ>
    text <ܕܒܲܐܝܠܹܝܢ ܦܘܼܪ̈ܣܹܐ ܢܲܝܬܸܿܐ ܠܓܸܠܝܵܐ ܢܼܟܼܠܹܗ ܟܲܣܝܵܐ ܀>
    text <܃ܗܘ̤ ܥܲܡ ܢܲܦܫܹܗ ܐܸܣ݂ܲܪ ܐ̄ܪܵܙܵܐ ܘܪܲܟܸܿܒܼ ܬܸܢܘܲܝ>
    text <ܕܡܹܐܟܲܠܩܲܪܨܵܐ ܡܨܸܐ ܕܢܨܲܚܸܐ ܥܲܡܠܵܘ̈ܗܝ ܕܐܝܼܘܿܒܼ ܀>
  block
    text <܃ܒܗܵܕܹܐ ܬܸܢܘܲܝ ܐܸܡ݂ܲܪ ܕܐܸܬܼܵܐ ܩܕܼܵܡ ܐܲܠܵܗܵܐ>
    text <ܕܢܹܐܟܼܘܿܠ ܩܲܪ̈ܨܵܘܗܝ ܕܟܹܐܢܵܐ ܐܝܼܘܿܒܼ ܕܠܵܘ ܙܲܕܿܝܼܩܵܐ ܗ̄ܘ̣ ܀>
    text <܃ܗܘ̤ ܥܲܡ ܢܲܦܫܹܗ ܠܵܘ ܥܲܡ ܟܲܣܝܵܐ ܡܲܠܸܠ ܘܐܸܡ݂ܲܪ>
    text <ܕܚܸܕܼܪܹܬܼ ܒܐܲܪܥܵܐ ܘܦܸܪܣܹ̇ܬܼ ܢܸܫܒܲܝ̈ ܠܲܡܨܵܕ ܐ̄ܢܵܫܵܐ ܀>
    text <܃ܐܝܼܘܿܒܼ ܒܲܠܚܘܿܕܼ ܦܲܣܸܩ ܢܸܫܒܲܝ̈ ܘܬܲܒܲܪ ܦܲܚܲܝܝ̈>
    text <ܘܠܵܐ ܐܸܬܼܥܲܪܩܲܠ ܒܲܡܨܸܝ̈ܕܼܵܬܼܵܐ ܘܩܸܛܪ̈ܲܝ ܥܵܘ̣ܠܵܐ ܀>
    text <܃ܟܲܗܝܼܢ ܒܐܲܪܥܵܐ ܘܲܚܠܝܼܡ ܓܘܼܫܡܹܗ ܘܚܝܼܨ ܪܸܥܝܵܢܹܗ>
    text <ܘܢܵܨ̇ܲܚ ܛܸܒܵܐ ܕܫܲܦܝܼܪ݁ܵܬܹܗ ܒܐܲܪܒܲܥ ܦܸܢ̈ܝܵܢ ܀>
    text <܃ܕܐܸܩܪܘܿܒܼ ܘܐܸܒܼܩܹܝܘܗܝ ܠܵܐ ܡܲܦܸܣ ܠܝܼ ܪܸܡܙܹܗ ܕܡ̇ܪܹܗ>
    text <ܕܐܲܝܟ ܐܲܬܼܠܹܝܛܵܐ ܠܒܼܝܼܫ ܘܲܡܙܲܝܲܢ ܒܝܹܚܠ ܥܘܼܕܼܪܵܢܹܗ ܀>
    text <܃ܚܹܝܠ ܒܵܪܘܿܝܵܐ ܟܠ̣ܵܢܝ ܡ̣ܢ ܨܹܐܕܼܵܘܗܝ ܕܐܲܩܪܸܒܼ ܥܲܡܹܗ>
    text <ܘܐܸܠܘܼܠܵܐ ܗܘ̤ ܟܒܲܪ ܐܲܝܟ ܟܠܢܵܫ ܚܵܣܹ̇ܝܢ ܗ̄ܘܹ̇ܝܬܼ ܠܹܗ ܀>
    text <܃ܡܲܢ ܕܹܝܢ ܝܲܗ̣̄ܒܼ ܠܝܼ ܐܲܬܼܪܵܐ ܕܐܸܡܚܹܝܘܗܝ ܒܝܲܕܼ ܩܸܢܝܵܢܵܘ̈ܗܝ>
    text <ܘܢܹܐܠܲܦ ܟܠܢܵܫ ܕܡ̣ܢ ܡ̇ܝܘܿܬܹ̈ܐ ܗ̄ܘ̣ ܠܒܼܝܼܫܲܝ̈ ܚܲܫܹ̈ܐ ܀>
    text <܃ܒܟܲܗܝܼܢܘܼܬܹܗ ܚܠܝܼܡ ܪܸܥܝܵܢܹܗ ܥܲܡ ܗܲܕܵܡ̇ܘ̈ܗܝ>
    text <ܘܐܸܠܘܼ ܐܸܬܿܬܿܥܝܼܩ ܩܸܢܝܵܢܵܘ̈ܗܝ ܡܸܬܼܪܲܦܸܐ ܗ̄ܘ̣ܵܐ ܀>
    text <܃ܠܵܐ ܡܲܟܸܿܟܼܬܹܗ ܡܸܣܟܹܿܢܘܼܬܼܵܐ ܘܚܲܣܝܼܪܘܼܬܼܵܐ>
    text <ܘܡܸܛܠ ܗܵܕܹܐ ܠܵܐ ܡܸܬܿܬܲܩܲܠ ܒܪܘܼܛܵܢ ܡܸܠܵܘ̈ܗܝ ܀>
    text <܃ܠܵܐ ܚ̣ܛܲܦ ܡܸܢܹܗ ܡ̇ܘܬܵܐ ܝܲܥܢܵܐ ܓܸܙܪܵܐ ܕܐ̄ܢܵܫܵܐ>
    text <ܘܐܸܠܘ̣ ܬܲܒܿܪܹܗ ܐܸܒܼܠܵܐ ܕܝܲܠܕܵܘ̈ܗܝ ܒ̣ܛܸ݂ܢ ܨܘܿܚ̈ܝܵܬܼܵܐ ܀>
    text <܃ܒܟܲܗܝܼܢܘܼܬܼܵܐ ܡܩܲܛܪܸܓܼ ܗ̄ܘ̣ܵܐ ܠܹܗ ܒܝܼܫܵܐ ܠܐܝܼܘܿܒܼ>
    text <ܕܥܘܼܬܼܪܹܗ ܓܕ݂ܲܠ ܠܹܗ ܟܠܝܼܠ ܢܸܨܚܵܢܹ̈ܐ ܘܠܵܘ ܨܼܒܼܝܵܢܹܗ ܀>
    text <܃ܠܢܸܟܼܠܹ̈ܐ ܕܪܲܟܸܿܒܼ ܥܲܠ ܙܲܕܿܝܼܩܵܐ ܓܠ̣ܵܐ ܒܵܪܘܿܝܵܐ>
    text <ܒܝܲܕܼ ܗܵܝ̇ ܕܐܲܟܼܬܸܿܒܼ ܕܲܡܫܲܐܸܠ ܠܹܗ ܐܲܝܟ ܠܵܐ ܝܵ̇ܕܲܥ ܀>
    text <܃ܠܵܘ ܒܵܪܘܿܝܵܐ ܫܲܐܸܠ ܠܒܼܝܼܫܵܐ ܕܢܹܐܠܲܦ ܐܘܼܪܚܹܗ>
    text <ܘܠܵܐ ܡ̇ܪܘܿܕܼܵܐ ܚܙ̣ܵܐ ܐܵܘ ܡܲܠܸܠ ܥܲܡ ܝܵ̇ܕܲܥ ܟܠ ܀>
    text <܃ܒܗܵܠܹܝܢ ܩܵܠܹ̈ܐ ܡܥܵܕܼ ܒܵܪܘܿܝܵܐ ܠܡܸܬܼܚܲܫܵܚܘܼ>
    text <ܘܲܠܬܼܘܼܩܵܢܵܘ̈ܗܝ ܡܫܲܐܸܠ ܟܠܫܵܥ ܐܲܝܟ ܠܵܐ ܝܵ̇ܕܲܥ ܀>
    text <܃ܫܲܐܸܠ ܠܐܵܕܷܼܵܡ ܕܐܲܝܵܟܵܐ ܐ̄ܢܬܿ ܐܵܕܸܵܡ ܟܲܕܼ ܚܵܙܹ̇ܐ ܠܹܗ>
    text <ܘܫܲܐܸܠ ܠܩܵܐܹܝܢ ܕܐܲܝܟܵܘ ܐܲܚܘܼܟ ܘܝ̇ܵܕܲܥ ܕܐܲܝܟܵܘ ܀>
    text <܃ܐܲܫܡܲܥ ܩܵܠܵܐ ܒܪܘܼܓܼܙܵܐ ܕܵܣܕܼܘܿܡ ܕܐܸܚܘܿܬܼ ܐܸܚܙܸܐ>
    text <ܕܐܸܢ ܐܲܝܟ ܛܸܒܵܐ ܕܐܸܬܼܵܐ ܨܹܐܕܲܝ ܥܒ݂ܲܕܼܘ ܐܵܘ ܫܲܡܠܝܼܘ ܀>
    text <܃ܗܵܪܟܵܐ ܠܒܼܝܼܫܵܐ ܕܡ̣ܢ ܐܲܝܡܸܟܸܵܐ ܫܲܐܸܠ ܕܐܸܬܿܝܬܿ>
    text <ܟܲܕܼ ܡܲܠܸܦ ܠܲܢ ܕܒܲܐܪܥܵܐ ܚܵ̇ܕܲܪ ܘܡܲܛܥܸܐ ܠܐ̄ܢܵܫܵܐ ܀>
    text <܃ܒܝܲܕܼ ܫܘܼܐܸܠܲܐ ܨܒܼܵܐ ܕܲܢܒܲܕܸܿܩ ܢܸܟܼܠܹܗ ܕܒܼܝܼܫܵܐ>
    text <ܕܡܹܐܟܲܠ ܩܲܪܨܵܐ ܡܪܲܟܸܿܒܼ ܟܠܫܵܥ ܥܲܠ ܙܲܕܿܝܼܩܹ̈ܐ ܀>
    text <ܗܵܐ ܣܵܡ̣ܬܿ ܠܸܒܵܟ ܥܲܠ ܥܲܒܼܕܿܝ ܐܝܼܘܿܒܼ ܓܠ̣ܵܝܗܝ ܚܘܼܫܵܒܹܗ܃>
  block
    text <ܕܠܲܝܬܿ ܐܲܟܼܘܵܬܹܗ ܕܬܲܡܝܼܡ ܘܲܬܼܪܝܼܨ ܘܲܡܝܲܩܲܪ ܠܝܼ ܀>
    text <܃ܦܲܢܝܼ ܒܝܼܫܵܐ ܠܘܵܬܼ ܒܵܪܘܿܝܵܐ ܠܵܘ ܒܲܪ̄ܬܼ ܩܵܠܵܐ>
    text <ܚܘܼܫܵܒܼ ܢܸܟܼܠܹܗ ܨܒܼܵܐ ܕܢܼܟܼܬܸܿܒܼ ܠܲܢ ܒܝܲܕܼ ܦܘܼܢܵܝܹܗ ܀>
    text <܃ܐܲܢ̄ܬܿ ܠܲܡ ܐܲܓܸܿܢܬܿ ܐܝܼܕܼܵܐ ܕܪ̈ܲܚܡܹܐ ܥܲܠ ܩܸܢܝܵܢܵܘ̈ܗܝ>
    text <ܘܲܒܼܥܘܼܕܼܪܵܢܵܟ ܩܢܸܐ ܚܘܼܠܡܵܢܵܐ ܘܟܲܗܝܼܢ ܒܐܲܪܥܵܐ ܀>
    text <܃ܒܚܲܝܠܵܟ ܢܵܨܲܚ ܫܡܹܗ ܒܲܒܼܪܝܼܬܼܵܐ ܐܲܝܟ ܬܲܡܝܼܡܵܐ>
    text <ܣܲܒܼ ܥܘܼܕܼܪܵܢܵܟ ܘܗܵܐ ܡܸܬܼܓܲܢܸܐ ܡ̣ܢ ܟܠ ܒܲܪܢܵܫ ܀>
    text <܃ܒܚܲܝܠܵܟ ܢܵܨ̇ܚ ܫܡܹܗ ܒܲܒܼܪܝܼܬܼܵܐ ܐܲܝܟ ܬܲܡܝܼܡܵܐ>
    text <ܣܲܒܼ ܥܘܼܕܼܪܵܢܵܟ ܘܗܵܐ ܡܸܬܼܓܲܢܸܐ ܡ̣ܢ ܟܠ ܒܲܪܢܵܫ ܀>
    text <܃ܢܲܚܬܵܐ ܕܪ̈ܲܚܡܹܐ ܦܪܝܼܣ ܥܲܠ ܐܝܼܘܿܒܼ ܐܲܝܟ ܬܲܟܼܣܝܼܬܼܵܐ>
    text <ܬܠܝܼ ܝܲܡܝܼܢܵܟ ܘܗܵܐ ܡܸܬܼܓܼܠܝܵܐ ܣܲܢܝܘܼܬܼ ܢܲܦܫܹܗ ܀>
    text <܃ܕܲܗܒܼܵܐ ܕܡܸܠܬܼܵܟ ܩܪܝܼܡ ܥܲܠ ܙܹܐܦܵܐ ܕܣܲܢܝܘܼܬܼ ܢܲܦܫܹܗ>
    text <ܘܒܹܗ ܡܸܬܼܩܲܒܲܠ ܢܚܵܫܹܗ ܟܲܣܝܵܐ ܒܲܓܼܡܘܼܬܼ ܕܲܗܒܼܵܐ ܀>
    text <܃ܗܲܒܼܠܝܼ ܕܐܸܒܼܩܹܝܘܗܝ ܒܚܘܼܣܪܵܢ ܢܸܟܼܣܵܘ̈ܗܝ ܐܲܝܟ ܕܲܒܼܟܼܘܼܪܵܐ>
    text <ܘܐܸܓܼܠܹܝܘܗܝ ܠܙܹܐܦܵܐ ܕܪܲܦܝܘܼܬܼ ܢܲܦܫܹܗ ܕܠܵܘ ܫܲܪܝܼܪܵܐ ܗ̄ܘ̣ ܀>
    text <܃ܒܟܼܗܝܼܢܘܼܬܹܗ ܚܠܝܼܡ ܪܸܥܝܵܢܹܗ ܘܠܵܐ ܡܸܬܼܪܲܦܸܐ>
    text <ܒܪܲܒܿܘܼܬܼ ܢܸܟܼܣܵܘ̈ܗܝ ܪܵܡ̇ܐ ܪܘܼܚܹܗ ܐܲܝܟ ܫܲܪܝܼܪܵܐ ܀>
    text <܃ܡ̣ܢ ܡ̇ܝܘܿܬܹ̈ܐ ܗ̄ܘ̣ ܠܒܼܝܼܫܲܝ̈ ܚܲܫܹ̈ܐ ܓܒܼܝܼܠ ܡ̣ܢ ܥܲܦܪܵܐ>
    text <ܘܐܸܢ ܥܵܒܼܲ݁ܪ ܒܹܗ ܢܲܗܪܵܐ ܕܨܸܢ̈ܥܵܬܼܝ ܡܼܬܿܬܿܪܸܐ ܡܸܕܼܪܹܗ ܀>
    text <܃ܦܬܲܚ ܠܝܼ ܬܲܪܥܵܐ ܕܐܸܥܘܿܠ ܨܹܐܕܼܵܘܗܝ ܒܝܲܕܼ ܩܲܛܝܼܢܘܼܬܼܝ>
    text <ܘܡܲܬܼܘܲܗ ܐ̄ܢܵܐ ܠܹܗ ܒܛܸܒܹ̈ܐ ܒܝܼܫܹ̈ܐ ܘܙܵܐܲܥ ܠܸܒܸܿܗ ܀>
    text <܃ܠܲܝܬܿ ܡ̇ܝܘܿܬܼܵܐ ܕܠܵܐ ܟܵܪܝܵܐ ܠܹܗ ܒܐܲܒܼܕܵܢ ܢܸܟܼܣܵܘ̈ܗܝ>
    text <ܘܠܲܝܬܿ ܚܵܫ̇ܘܿܫܵܐ ܕܠܵܐ ܡܸܬܼܪܲܦܸܐ ܒܛܸܒܵܐ ܒܝܼܫܵܐ ܀>
    text <܃ܗܵܠܹܝܢ ܗܘ̤ ܒܹܗ ܡܸܬܼܚܲܫܲܒܼ ܗ̄ܘ̣ܵܐ ܐܵܟܹ̇ܿܠ ܩܲܪܨܵܐ>
    text <ܘܠܵܘ ܥܲܡ ܡ̇ܪܹܗ ܥܢܸܐ ܗ̄ܘ̣ܵܐ ܡܡܲܠܲܠ ܗܵܘ̇ ܡܲܪܵܚܵܐ ܀>
    text <܃ܚܲܝܠܵܐ ܕܡܸܠܹ̈ܐ ܪܫܝܼܡ ܒܲܟܼܬܵܒܹ̈ܐ ܐܲܝܟ ܗܵܘ̇ ܕܲܗ̤ܘܲܝ̈>
    text <ܠܵܐ ܕܹܝܢ ܡܲܠܸܠ ܟܲܣܝܵܐ ܡܸܡܬܼܘܿܡ ܥܲܡ ܡ̇ܪܘܿܕܼܵܐ ܀>
    text <܃ܒܪܸܡܙܵܐ ܝܲܗ̣̄ܒܼ ܠܹܗ ܐܲܬܼܪܵܐ ܠܒܼܝܼܫܵܐ ܒܙܵܘܥܹ̈ܐ ܟܣܲܝܵܐ>
    text <ܐܲܝܟ ܡ̇ܐ ܕܣܵܥܲ݁ܪ ܨܹܝܕܼ ܪ̈ܘܼܚܵܢܹܐ ܟܲܕܼ ܡܸܫܬܲܠܚܝܼܢ ܀>
    text <܃ܓܠ̣ܵܐ ܠܹܗ ܪܸܡܙܵܐ ܠܵܐܟܹ̇ܠ ܩܲܪܨܵܐ ܩܲܛܝܼܢܵܐܝܼܬܼ>
    text <ܕܗܵܐ ܡܲܫܠܲܡ ܠܵܟ ܟܠܡܵܐ ܕܲܩܢܸܐ ܐܝܼܘܿܒܼ ܒܐܲܪܥܵܐ ܀>
    text <܃ܚܙ̣ܵܐ ܡ̇ܪܘܿܕܼܵܐܬ ܕܐܲܗܡܝܼ ܛܵܒܼܵܐ ܡ̣ܢ ܒܲܪ ܒܲܝܬܹܿܗ>
    text <ܘܟܲܢܸܫ ܚܲܝܠܵܘ̈ܗܝ ܐܲܝܟ ܕܠܲܩܪܵܒܼܵܐ ܠܘܼܩܒܲܠ ܐܝܼܘܿܒܼ ܀>
    text <܃ܒܝܲܕܼ ܩܸܢܝܵܢܵܘ̈ܗܝ ܣܒ݂ܲܪ ܡܲܪܵܚܵܐ ܕܡܲܪܗܸܒܼ ܗ̄ܘ̣ܵܐ ܠܹܗ>
    text <ܘܒܲܐܒܼܕܵܢ ܢܸܟܼܣܵܘ̈ܗܝ ܒܥ̣ܵܐ ܕܲܢܪܲܦܸܐ ܠܒܸܢܝܵܢ ܢܲܦܫܹܗ ܀>
    text <܃ܠܵܐ ܝܵ̇ܕܲܥ ܗ̄ܘ̣ܵܐ ܕܠܝܼܚ ܒܲܚܣܵܡܵܐ ܕܠܘܼܩܒܲܠ ܟܹܐܢܹ̈ܐ>
    text <ܕܠܵܐ ܕܵܠܲܚ̇ ܠܵܗ̇ ܠܫܲܦܝܘܼܬܼ ܢܲܦܫܹܗ ܩܵܠ ܚܘܼܣܪܵܢܵܐ ܀>
  block
    text <܃ܐܲܝܟ ܚܵܫܘܿܫܵܐ ܚܵܐܲ݁ܪ ܗ̄ܘ̣ܵܐ ܒܹܗ ܪܦܸܐ ܪܥܝܵܢܵܐ>
    text <ܘܠܵܐ ܝܵ̇ܕܲܥ ܗ̄ܘ̣ܵܐ ܕܚܵܣܹ̇ܢ ܚܲܫܵܘ̈ܗܝ ܒܝܲܕܼ ܕܘܼܡܣܵܢܹܗ ܀>
    text <܃ܠܵܘ ܟܲܣ̈ܝܵܬܼܵܐ ܕܒܸܠܵܐ ܒܵܕܹܩ ܐܲܝܟ ܒܵܪܘܿܝܵܐ>
    text <ܘܠܵܐ ܚܘܼܫܵܒܼܵܐ ܕܢܲܦܫܵܐ ܒܵܨܹ̇ܐ ܐܲܝܟ ܝܵ̇ܕܲܥ ܟܠ ܀>
    text <܃ܘܐܸܠܘܼ ܡܦܵܣ ܗ̄ܘ̣ܵܐ ܩܕܼܵܡ ܬܲܟܼܬܿܘܼܫܵܐ ܕܡܲܚܵܒܼ ܚܵܐܹ̇ܒܼ>
    text <ܠܵܐ ܢܵܚܹ̇ܬܼ ܗ̄ܘ̣ܵܐ ܠܪܲܪܵܐ ܩܲܫܝܵܐ ܕܥܲܡ ܙܲܕܲܝܼܩܵܐ ܀>
    text <܃ܒܠܵܐ ܝܼܕܲܥܬܼܵܐ ܙܲܝܹܢ ܢܲܦܫܹܗ ܘܥܲܠ̣ ܠܲܩܪܵܒܼܵܐ>
    text <ܘܫܲܪܝܼ ܕܢܸܫܕܸܿܐ ܓܹܐܪܵܐ ܕܚܸܡܬܹܗ ܒܩܸܢܝܵܢ ܟܹܐܢܵܐ ܀>
    text <܃ܗܘ̤ܵܐ ܠܲܡ ܝܵܘܡ̇ܐ ܕܲܟܼܢܝܼܫܝܼܢ ܒܹܗ ܝܲܠܕܵܘ̈ܗܝ ܕܐܝܼܘܿܒܼ>
    text <ܘܡܲܠܲܐܟ ܒܝܼܫܵܐ ܐܲܝܬܿܝܼ ܣܒܲܪܬܼܵܐ ܕܓܼܝܣܵܐ ܕܲܢܦܲܠ̣ ܀>
    text <܃ܐ̄ܬܼܵܐ ܐܝܼܙܓܲܕܵܐ ܠܘܵܬܼ ܙܲܕܼܝܼܩܵܐ ܘܲܪܗܝܼܒܼ ܩܵܠܵܐ>
    text <ܕܢܲܬܼܘܲܗ ܡܸܢܫܹܠܝ ܠܠܸܒܵܐ ܬܩܢܵܐ ܒܛܸܒܵܐ ܪܗܝܼܒܼܵܐ ܀>
    text <܃ܢܦ݂ܲܠܪ ܠܲܡ ܓܲܝܣܵܐ ܘܲܕܒܲܪ ܬܵܘܪܹ̈ܐ ܥܲܡ ܐܲܬܵܢܹ̈ܐ>
    text <ܘܡܝܼܬܼܘ ܐܲܟܵܪܹ̈ܐ ܘܪ̈ܵܥܵܘܵܬܼܵܐ ܒܪܘܓܼܙܵܐ ܩܲܫܝܵܐ ܀>
    text <܃ܪܲܟܸܿܒܼ ܒܝܼܫܵܐ ܥܸܠܬܼܵܐ ܕܢܲܛܥܸܐ ܒܲܫܡܵܐ ܕܓܼܝܼܣܵܐ>
    text <ܘܚܵܘܝܼ ܫܹܐܕܵܐ ܐܲܝܟ ܫܲܒܵܝܹ̈ܐ ܕܢܦ݂ܲܠܘ ܘܲܕܼܒܲܪܘ ܀>
    text <܃ܐ̄ܢܵܐ ܠܲܡ ܒܲܠܚܘܿܕܼ ܦܸܠ̇ܛܹܬܼ ܡܸܢܹܗ ܕܓܼܝܣܵܐ ܕܲܢܦܲܠ>
    text <ܘܐܸܬܹܿܝܬܼ ܕܐܸܬܼܢܸܐ ܡܸܕܹܿܡ ܕܲܓܼܕܲܫ ܕܠܵܐ ܚܵܘܣܵܢܵܐ ܀>
    text <܃ܘܥܲܕܼ ܩܲܕܼܡ̇ܝܵܐ ܡܲܫܸܠܸܡ ܛܸܒܵܐ ܕܓܼܝܣܵܐ ܕܢܲܦܲܠ>
    text <ܡܲܛܝܼ ܐ̄ܚܪܹܢܵܐ ܘܲܛܥܝܼܢ ܛܸܒܵܐ ܕܥܵܢܹ̈ܐ ܕܐܸܒܼܕܲܬ̤ ܀>
    text <܃ܢܘܼܪܵܐ ܕܪܵܘܡ̇ܐ ܢܸܦܠܲܬ̤ ܡ̣ܢ ܫܹܠܝ ܒܲܕܼܡܘܼܬܼ ܒܲܪܩܵܐ>
    text <ܘܝܸܩܕܲܬ̤ ܥܵܢ̈ܐ ܘܪ̈ܵܥܵܘܵܬܼܵܐ ܒܫܲܠܗܹܒܼܝܼܬܼܵܐ ܀>
    text <܃ܐ̄ܢܵܐ ܠܲܡ ܒܲܠܚܘܿܕܼ ܦܵܫܹ̇ܬܼ ܬܲܡ̇ܢ ܕܐܲܝܬܸܿܐ ܣܒܲܪܬܼܵܐ>
    text <ܕܠܵܘ ܟܹܐܢܵܐܝܼܬܼ ܣܥܲܪ ܒܵܪܘܿܝܵܐ ܨܹܝܕܼ ܩܸܢܝܵܢܲܝ̈ܟ ܀>
    text <܃ܚܘܼܒܼܠܹ̈ܐ ܒܝܼܫܹ̈ܐ ܦܲܪ̣ܥܵܟ ܡ̇ܪܵܟ ܚܠܵܦ ܙܸܕܼܩܵܬܼܟ>
    text <ܕܐܲܚܸܬܼ ܢܘܼܪܵܐ ܘܓܼܡܲܪ ܥܵܢܹ̈ܐ ܕܠܵܐ ܚܵܣܵܢܵܐ ܀>
    text <܃ܐܘܿ ܠܲܢܟܼܝܼܠܵܐ ܕܲܛܡ݂ܲܪ ܦܲܚܹ̈ܐ ܘܟܲܣܝܼ ܐܸܢܘܼܢ>
    text <ܕܠܵܐ ܢܸܬܼܝܲܕܼܥܘܼܢ ܠܐܲܝܢܵܐ ܕܪܵܕܹܐ ܬܲܡܝܼܡܵܐܝܼܬܼ ܀>
    text <܃ܫܲܓܼܫܹܗ ܠܐܵܐܲܪ ܘܐܵܣܸܦ ܢܘܼܪܵܐ ܘܐܵܘܩܸܕܼ ܥܵܢ̈ܐ>
    text <ܘܩܵܡ̣ ܕܲܢܨܲܚܸܐ ܒܥܵܘ̣ܠܵܐ ܕܲܣܥ݂ܲܪ ܠܡܵܪܹܗ ܕܐܝܼܘܿܒܼ ܀>
    text <܃ܗܘ̤ ܠܲܡ ܐܲܚܸܡ ܢܘܼܪܵܐ ܕܝܼܠܹܗ ܘܝܸܩܕܲܬ̤ ܥܲܢ̈ܐ>
    text <ܘܠܵ ܐܩܸܨ ܠܵܟ ܕܸܒܼܚܹ̈ܐ ܕܟܲܝܹ̈ܐ ܕܲܡܩܲܪܸܒܼ ܗ̣̄ܘܲܝܬܿ ܀>
    text <܃ܠܵܫ ܫܠܸܡ ܛܸܒܵܐ ܕܝܲܩܕܵܢ ܥܵܢܹ̈ܐ ܘܪ̈ܵܥܵܘܬܼܵܐ>
    text <ܘܐܸܬܼܵܐ ܐ̄ܚܪܹܢܵܐ ܕܛܲܥܝܼܢ ܛܸܒܵܐ ܕܓܼܡܠܹ̈ܐ ܕܐܸܒܲܕܼܘ ܀>
    text <܃ܬܠܵܬܼ ܠܲܡ ܓܘܼܕܲܝܼ̈ܢ ܗܘ̤ܵܘ ܟܲܠܕܵܝܹ̈ܐ ܠܲܬܼܠܵܬܼ ܪ̈ܘܼܚܝܼܢ>
    text <ܘܲܕܼܒܲܪܘ ܓܼܡܠܹ̈ܐ ܘܲܩܛܲܠܘ ܐ̄ܢܵܫܵܐ ܘܐܸܠܵܐ ܗ̄ܘ̣ ܦܵܫܹ̇ܬܼ ܀>
  block
    text <܃ܬܠܵܬܼܵܐ ܓܹܐܪ̈ܝܼܢ ܫܕܼܵܐ ܡ̇ܪܘܿܕܼܵܐ ܒܛܸܒܹܿ̈ܐ ܬܠܵܬܼܵܐ>
    text <ܘܠܵܐ ܒܸܪܨܲܬ̤ ܒܹܗ ܚܕܼܵܐ ܠܘܿܠܝܼܬܼܵܐ ܒܙܲܝܢܹܗ ܕܐܝܼܘܿܒܼ ܀>
    text <܃ܬܠܵܬܼ ܣܲܒܼܪ݁ܵܬܼܵܐ ܡܥܝܼܩܵܢ̈ܝܵܬܼܵܐ ܐܲܦܸܠ ܒܐܸܕܼܢܵܘ̈ܗܝ>
    text <ܘܠܵܐ ܐܸܬܿܕܲܠܚܲܬ̤ ܫܲܦܝܘܼܬܼ ܢܲܦܫܹܗ ܒܬܸܛܪܹܗ ܕܒܼܝܼܫܵܐ ܀>
    text <܃ܬܠܵܬܼܵܐ ܥܘܼܩܣܝܼ̈ܢ ܚܲܠܸܦ ܘܲܡ̣ܚܵܝܗܝ ܒܫܸܡܥܹ̈ܐ ܬܠܵܬܼܵܐ>
    text <ܘܠܵܐ ܦܸܧܚܲܬ̤ ܒܹܗ ܡܸܪܲܬܼ ܒܦܲܓܼܪܹܗ ܕܐܝܼܘܿܒܼ ܀>
    text <܃ܬܠܵܬܼ ܙܲܒܼ̈ܢܵܬܼܵܐܬ ܐܲܥܸܠ ܒܲܚܪܹܗ ܒܟܼܘܼܪ ܒܘܼܚܪܵܢܵܐ>
    text <ܘܚܵܘܝܼ ܫܘܼܦܪܹܗ ܕܲܗܒܼܵܐ ܕܢܲܦܫܹܗ ܕܲܟܼܡܵܐ ܢܲܗܝܼܪ ܀>
    text <܃ܐܲܫܒܿܝܼ ܬܵܘܪܹ̈ܐ ܘܐܵܘܩܸܕܼ ܥܵܢ̈ܐ ܘܲܕܼܒܲܪ ܓܼܡܠܹ̈ܐ>
    text <ܬܠܵܬܼܵܐ ܢܸܫܒܿܝܼ̈ܢ ܘܦܲܣܸܩ ܐܸܢܘܿܢ ܩܲܠܝܼܠ ܓܸܦܹ̈ܐ ܀>
    text <܃ܬܠܵܬܼ ܙܲܒܼܢܵܬܼ̈ܐ ܢܚܸܬܼ ܠܐܵܓܼܘܿܢܵܐ ܐܲܬܼܠܹܝܛ ܥܵܘ̣ܠܵܐ>
    text <ܘܒܲܬܼܠܵܬܲܝ̈ܗܹܝܢ ܣܠܸ̣݂ܩ ܟܲܕܼ ܒܲܗܝܼܬܼ ܕܠܵܐ ܙܵܟܼܘܼܬܼܵܐ ܀>
    text <܃ܗ̤ܘܲܝ̈ ܨܸܢܥܵܬܹ̈ܗ ܒܲܛܝܼ̈ܠܵܬܼܵܐ ܠܘܵܬܼ ܬܲܡܝܼܡܵܐ>
    text <ܘܠܵܐ ܐܸܬܼܥܲܪܩܲܠ ܒܲܡܨܝܼ̈ܕܵܬܼܵܐ ܕܐܘܼܡ̇ܢܘܼܬܹܗ ܀>
    text <܃ܚܵܒܼ݂ ܒܐܵܓܼܘܿܢܹ̈ܐ ܬܠܵܬܼܵܐ ܕܲܥܒ݂ܲܕܼ ܐܵܟܹ̇ܠܩܲܪܨܵܐ>
    text <ܘܚܲܠܸܦ ܙܲܝܢܵܐ ܘܚܲܕܸܿܬܼ ܕܵܪܵܐ ܕܲܟܼܒܲܪ ܢܸܙܟܸܿܐ ܀>
    text <܃ܒܢܘܼܪܵܐ ܕܚܸܡܬܹܗ ܡܸܬܼܓܵܘܙܲܠ ܗ̄ܘ̣ܵܐ ܗܵܘ̇ ܚܲܣܵܡܵܐ>
    text <ܕܒܲܐܝܠܹܝܢ ܦܘܼܪ̈ܣܹܐ ܢܙܝܼܥ ܠܐܲܬܼܠܹܝܛܵܐ ܒܝܲܕܼ ܪܘܼܛܵܢܵܐ ܀>
    text <܃ܛܢܵܢܵܐ ܕܪܘܼܓܼܙܹܗ ܫܵܓܲ̇ܪ ܗ̄ܘ̣ܵܐ ܠܵܗ̇ ܠܡܲܪܝܼܪܘܼܬܹܗ>
    text <ܘܡܸܫܬܲܠܗܲܒܼ ܗ̄ܘ̣ܵܐ ܕܲܢܣܝܼܦ ܢܘܼܪܹܗ ܒܝܲܠܕܵܘ̈ܗܝ ܕܐܝܼܘܿܒܼ ܀>
    text <܃ܒܫܘܼܠܵܩ ܛܸܒܵܐ ܕܓܼܡܠܹ̈ܐ ܕܐܸܒܲܕܼܘ ܚܲܕܸܿܬܼ ܛܸܒܵܐ>
    text <ܕܡܲܪܝܼܪ ܫܸܡܥܹܗ ܘܗܵܦܹ̇ܟ ܪ̈ܲܚܡܹܐ ܘܕܵܠܲܚ ܢܲܦܫܵܐ ܀>
    text <܃ܒܢܲܝܝ̈ܟ ܠܲܡ ܫܲܒܼܥܵܐ ܥܲܡ ܐܲܚܘܵܬ̈ܗܘܿܢ ܒܣܵܡܵܐ ܛܲܝܸܒܼܘ>
    text <ܘܲܠܘܵܬܼ ܒܘܼܟܼܪܵܐ ܟܢ݂ܲܫܘ ܒܐܵܘܝܘܼܬܼܵܐ ܐܲܝܟ ܕܲܡܥܵܕܼܝܼܢ ܀>
    text <܃ܪܘܼܚܵܐ ܩܫܝܼܬܼܵܐ ܢܸܫܒܲܬ̤ ܡܸܢܫܹܠܝ ܕܠܵܐ ܒܲܥܝܵܕܼܵܐ>
    text <ܘܙܵܥ ܫܲܬܼܐܸܣܵܘ̈ܗܝ ܕܒܲܝܬܵܐ ܘܲܢܦ݂ܲܠ ܘܲܛ̣ܡܲܪ ܐܸܢܘܿܢ ܀>
    text <܃ܢܦܲܠ̣ ܬܲܛܠܝܼܠܵܐ ܘܲܛܡ݂ܲܪ ܐܸܢܘܿܢ ܠܥܸܣܪ̈ܵܬܢܲܝܗܘܿܢ>
    text <ܘܚܲܠܸܛ ܕܸܵܡܗܘܿܢ ܥܲܡ ܟܵܣܲܝ̈ܗܘܿܢ ܒܲܣܡܵܟܲܝ̈ܗܘܿܢ ܀>
    text <܃ܠܒܹܫ ܡ̇ܪܘܿܕܼܵܐ ܐ̄ܣܟܹܿܝܡ ܚܵܘܣܵܢܵܐ ܕܢܲܛܥܸܐ ܒܐܝܼܘܿܒܼ>
    text <ܘܒܲܕܼܡܘܼܬܼ ܪܵܚ̇ܡܵܐ ܚܵܘܝܼ ܢܲܦܫܹܗ ܒܛܸܒܵܐ ܕܲܒܼܢܵܘ̈ܗܝ ܀>
    text <܃ܠܵܐ ܠܲܡ ܡܸܡܬܼܘܿܡ ܓܸܕܼܫܲܬ̤ ܗܵܕܹܐ ܠܘܵܬܼ ܙܲܕܿܝܼܩܹ̈ܐ>
    text <ܘܠܵܐ ܦܪ݂ܲܥ ܛܵܒܼܵܐ ܗܵܢ ܦܘܼܪܥܵܢܵܐ ܠܲܕܼܪܵܚܹ̇ܡ ܠܹܗ ܀>
    text <܃ܠܘܵܬܼܵܟ ܐܝܼܘܿܒܼ ܗ̣ܦܲܟ ܒܵܪܘܿܝܵܐ ܛܲܟܼܣܵܐ ܕܪ̈ܲܚܡܵܘܗܝ>
    text <ܘܠܵܐ ܚܓܲܛ ܪ̈ܲܚܡܹܐ ܒܪܘܼܓܼܙܵܐ ܕܐܲܝܬܿܝܼ ܥܲܠ ܩܸܢܝܵܢܲܝ̈ܟ ܀>
    text <܃ܠܵܐ ܣܸܦܩܲܬ̤ ܠܹܗ ܕܐܵܘܩܸܕܼ ܥܵܢ̈ܟ ܘܐܲܫܒܿܝܼ ܓܲܡܠܲܝ̈ܟ>
    text <ܘܐܸܫܕܼ ܚܸܡܬܹܗ ܥܲܠ ܝܵܪ̈ܘܿܬܲܝܟ ܘܩܲܛܸܠ ܐܸܢܘܿܢ ܀>
  block
    text <܃ܠܵܘ ܟܹܐܢܵܐܝܼܬܼ ܣܥ݂ܲܪ ܒܵܪܘܿܝܵܐ ܕܲܛܠ݂ܲܡ ܥܲܡܠܝ̈ܟ>
    text <ܘܢܸܗܘܸܐ ܕܲܐ̄ܚܪܹܝܢ ܣܥ̣ܵܐ ܥܲܠ ܝܲܠܕܲܝ̈ܟ ܡܨܸܐ ܗ̄ܘ̣ܵܐ ܕܢܸܟܼܠܹܝܘܗܝ ܀>
    text <܃ܐܸܢܗܘ̤ ܕܫܲܪܝܼܪ ܚܘܼܒܹܿܗ ܨܹܐܕܲܝܟ ܥܲܠ ܡ̇ܢ ܐܲܗܡܝܼ>
    text <ܘܐܸܢ ܟܹܐܢܵܐܝܼܬܼ ܦܵܪܲܥ ܥܲܡܠܹ̈ܐ ܠܡܵܢ ܐܲܥܘܸܠ ܒܵܟ ܀>
    text <܃ܐܘܿ ܠܲܢܟܼܝܼܠܵܐ ܕܠܵܐ ܣܸܦܩܲܬ̤ ܠܹܗ ܚܲܪܒܵܐ ܕܐ̄ܢܵܫܵܐ>
    text <ܘܫܲܪܝܼ ܕܢܹܐܫܘܿܕܼ ܡܸܪܲܬܼ ܪܘܼܓܼܙܹܗ ܥܲܠ ܒܵܪܘܿܝܵܐ ܀>
    text <܃ܗܘ̤ ܠܲܡ ܐܲܫܸܒܼ ܪܘܼܚܵܐ ܕܪܘܼܓܼܙܵܐ ܘܩܲܛܸܠ ܝܲܠܕܲܝ̈ܟ>
    text <ܘܲܕܼܣܵܥܹ̇ܐ ܠܵܟ ܒܥܹ̇ܐ ܕܲܢܥܝܼܩܵܟ ܒܝܲܕܼ ܝܵܪ̈ܘܿܬܲܝܟ ܀>
    text <܃ܒܕܲܪܵܐ ܕܲܒܼܢܵܘ̈ܗܝ ܣܒܲܪ݂ ܡ̇ܪܘܿܕܼܵܐ ܕܚܵܣܹ̇ܝܢ ܗ̄ܘ̣ܵܐ ܠܹܗ>
    text <ܕܕܲܡ ܥܵܨܹ̇ܐ ܠܹܗ ܚܘܼܒܹܿܗ ܕܝܲܠܕܵܘ̈ܗܝ ܘܡ̇ܘܠܸܕܼ ܪܸܛܢܵܐ ܀>
    text <܃ܠܚܲܪܬܼܵܐ ܢܲܛܪܹܗ ܐܵܟܹ̇ܠܩܲܪܨܵܐ ܠܕܵܪܵܐ ܩܲܫܝܵܐ>
    text <ܕܝܵ̇ܕܲܥ ܕܐܲܣܝܼܪ ܚܘܼܒܵܐ ܕܐ̄ܢܵܫܵܐ ܠܘܵܬܼ ܝܲܠܕܲܝ̈ܗܘܿܢ ܀>
    text <܃ܬܠܵܬܼܵܐ ܩܪ̈ܵܒܹܐ ܥܒ݂ܲܪ ܡ̇ܪܘܿܕܼܵܐ ܥܲܡ ܙܲܕܿܝܼܩܵܐ>
    text <ܘܒܲܪܒܼܝܼܥܵܝܵܐ ܣܲܦܸܩ ܓܹܐܪ̈ܵܘܗܝ ܘܩܵܡ̣ ܟܲܕܼ ܒܲܗܝܼܬܼ ܀>
    text <܃ܒܗܵܢ ܬܲܟܼܬܿܘܼܫܵܐ ܬܠܸܐ ܗ̄ܘ̣ܵܐ ܣܲܒܼܪܹܗ ܘܲܡܣܲܟܸܿܐ ܗ̄ܘ̣ܵܐ>
    text <ܕܫܸܡ ܨܘܿܚܝܼܬܼܵܐ ܢܸܫܡܲܜܥ ܒܲܠܚܘܿܕܼ ܘܢܸܙܟܹܿܝܘܗܝ ܠܐܝܼܘܿܒܼ ܀>
    text <܃ܠܵܐ ܓܹܝܪ ܣܸܠܩܲܬ̤ ܪܸܓܲܬܼ ܢܲܦܫܹܗ ܠܘܵܬܼ ܫܘܼܠܵܡܵܐ>
    text <ܘܠܵܐ ܐܲܢܝܼܚܹܗ ܗܵܘ̇ ܬܲܡܝܼܡܵܐ ܒܫܸܡ ܨܘܿܚܝܼܬܼܵܐ ܀>
    text <܃ܐܘܿ ܐܲܬܼܠܹܝܛܵܐ ܕܙܲܕܿܝܼܩܘܼܬܼܵܐ ܕܲܟܼܡܵܐ ܚܲܡܣܸܢ>
    text <ܘܠܵܐ ܐܸܬܼܪܲܦܝܼ ܒܝܲܕܼ ܨܸܢ̈ܥܵܬܹܗ ܕܲܒܼܠܕܲܪܵܐ ܀>
    text <܃ܐܘܿ ܡ̇ܝܘܿܬܼܵܐ ܠܒܼܝܼܫ ܗܲܕܵܡܹ̈ܐ ܕܲܙܟܼܵܐ ܠܚܲܫܹ̈ܐ>
    text <ܐܘܿ ܒܸܣܪܵܐ ܕܐܸܚܲܪ ܕܵܪܵܐ ܥܲܡ ܪܘܼܚܵܢܵܐ ܀>
    text <܃ܐܘܿ ܒܲܪ ܐܵܕܼܵܡ ܥܲܦܪܵܐ ܕܐܲܪܥܵܐ ܕܲܛܥ̣ܵܐ ܟܝܵܢܹܗ>
    text <ܘܠܵܐ ܦܲܟܿܗܬܹܗ ܪܸܚܡܲܬܼ ܝܲܠܕܸܵܘ̈ܗܝ ܠܚܘܼܒܵܐ ܕܡ̇ܪܹܗ ܀>
    text <܃ܐܘܿ ܪܸܥܝܵܢܵܐ ܟܕܼܝܼܢ ܥܲܡ ܚܲܫܹ̈ܐ ܕܡ̇ܝܘܿܬܼܘܼܬܼܵܐ>
    text <ܕܠܵܐ ܐܸܬܼܪܲܦܝܼ ܒܚܲܫܵܐ ܕܲܒܼܢܵܘ̈ܗܝ ܠܘܵܬܼ ܪܘܼܛܵܢܵܐ ܀>
    text <܃ܐܘܿ ܐܵܕܼܵܡܘܿܣ ܕܦܲܠܚܹ݂ܗ ܒܝܼܫܵܐ ܩܫܲܝ̈ܵܐ>
    text <ܘܠܵܐ ܐܸܬܼܪܲܟܲܟ ܒܲܫܡܘܼ̈ܥܵܬܼܵܐ ܡܥܝܼܢ̈ܝܝܵܬܼܵܐ ܀>
    text <܃ܠܵܘ ܠܲܟܼܝܵܢܹܗ ܛܥ̣ܵܐ ܡ̇ܝܘܿܬܼܵܐ ܒܚܲܫܹ̈ܐ ܕܲܣܒܹܲܠ>
    text <ܘܠܵܘ ܐܲܝܟ ܣܵܢܹ̇ܐ ܚܘܼܒܵܐ ܕܲܒܼܢܵܘ̈ܗܝ ܠܵܐ ܪܲܛܸܢ ܗ̄ܘ̣ܵܐ ܀>
    text <܃ܚܵܐܹ̇ܫ ܗ̄ܘ̣ܵܐ ܓܹܝܪ ܒܚܲܫܹ̈ܐ ܕܲܒܼܢܵܘ̈ܗܝ ܘܲܕܼܩܸܢܝܵܢܵܘ̈ܗܝ>
    text <ܘܡܲܬܼܒܲܝܲܐ ܗ̄ܘ̣ܵܐ ܒܪܸܚܡܲܬܼ ܡ̇ܪܹܗ ܘܠܵܐ ܡܸܬܼܪܲܦܸܐ ܀>
    text <܃ܚܘܼܒܵܐ ܒܚܘܼܒܵܐ ܦܲܚܼܡ ܐܝܼܘܿܒܼ ܐܲܝܟ ܦܵܪܘܿܫܵܐ>
    text <ܘܲܥܠ݂ܲܒܼ ܚܘܼܒܵܐ ܕܪܸܚܡܲܬܼ ܡ̇ܪܹܗ ܠܚܘܼܒܵܐ ܕܲܒܼܢܵܘ̈ܗܝ ܀>
    text <܃ܐܲܟܼܪܝܼ ܣܲܓܿܝܼ ܥܲܠ ܩܸܢܝܵܢܵܘ̈ܗܝ ܘܠܵܐ ܪܲܛܸܢ ܗ̄ܘ̣ܵܐ>
    text <ܚܲܫ̣ ܥܲܠ ܝܲܠܕܼܵܘ̈ܗܝ ܘܒܲܝܲܐ ܚܲܫܹܗ ܒܪܸܚܡܲܬܼ ܡ̇ܪܹܗ ܀>
    text <܃ܨܪܵܐ ܠܲܦܪܝܼܣܵܐ ܬܲܟܼܣܝܼܬܼ ܦܲܓܼܪܹܗ ܘܣܲܦܲܪ ܣܲܥܪܹܗ>
    text <ܘܠܵܐ ܨܪܵܐ ܠܸܒܹܿܗ ܒܝܲܕܼ ܦܘܼܠܵܓܼܵܐ ܕܥܲܠ ܒܵܪܘܿܝܹܗ ܀>
  block
    text <܃ܥܲܪܛܸܠ ܢܸܦܩܹ̇ܬܼ ܟܲܕܼ ܐܸܬܼܝܲܠܕܹܿܬܼ ܐܸܡ̣ܲܪ ܟܹܐܢܵܐ>
    text <ܘܥܲܪܛܸܠ ܐܸܗܦܘܿܟ ܕܠܵܐ ܬܲܟܼܣܝܼܬܼܵܐ ܐܲܝܟ ܡ̇ܐ ܐܸܬܹܿܝܬܼ ܀>
    text <܃ܐܲܠܵܗܝ ܝܲܗ̣̄ܒܼ ܠܝܼ ܘܲܗ̣ܦܲܟ ܫܲܩ̣ܠܹܗ ܫܲܠܝܼܛ ܪܸܡܙܹܗ>
    text <ܫܡܹܗ ܢܸܬܼܒܲܪܲܟ ܡ̣ܢ ܩܸܢܝܵܢܵܘ̈ܗܝ ܥܲܠ ܟܠ ܕܲܒܼܪ̣ܵܐ ܀>
    text <܃ܦܪܲܥ ܬܲܡܝܼܡܵܐ ܩܵܠ ܬܵܘܕܲܝܼܬܼܵܐ ܚܠܵܦ ܝܵܪ̈ܘܿܬܼܵܘܗܝ>
    text <ܘܚܲܬܸܿܡ ܡ̇ܪܹܗ ܥܲܠ ܚܘܼܡܣܵܢܹܗ ܕܠܵܐ ܚ̣ܟܵܐ ܘܪܲܛܸܢ ܀>
    text <܃ܫܠܸܡ̣ ܬܲܟܼܬܿܘܼܫܵܐ ܕܡ̇ܘܬܵܐ ܕܲܒܼܢܵܘ̈ܗܝ ܘܲܕܼܩܸܢܝܵܢܵܘ̈ܗܝ>
    text <ܘܫܲܪܝܼ ܡܚܲܕܸܿܬܼ ܙܲܝܢܵܐ ܐ̄ܚܪܹܢܵܐ ܠܐܲܒܼܕܵܢ ܦܲܓܼܪܵܐ ܀>
    text <܃ܒܢܘܼܪܵܐ ܕܪܘܼܓܼܙܹܗ ܡܸܫܬܲܢܲܩ ܗ̄ܘ̣ܵܐ ܠܘܼܩܒܲܠ ܐܝܼܘܿܒܼ>
    text <ܕܐܲܝܢܵܐ ܦܲܚܵܐ ܢܥܲܡܸܩ ܢܸܛܡܘܿܪ ܠܩܲܠܝܼܠܘܼܬܹܗ ܀>
    text <܃ܐܸܒܼܠܵܐ ܗ̄ܘ̣ ܪܲܒܵܐ ܐܸܢ ܙܵܟܹ̇ܐ ܠܝܼ ܥܲܦܪܹܗ ܕܐܵܕܼܵܐ>
    text <ܘܡܲܗܸܠ ܓܵܚܹ̇ܟ ܒܲܪ ܕܚܝܼܚܵܐ ܥܲܠ ܪܘܼܚܵܢܵܐ ܀>
    text <܃ܫܒܹ̇ܝܬܼ ܩܸܢܝܵܢܵܘ̈ܗܝ ܘܠܲܒܸܿܒܼ ܢܲܦܫܹܗ ܒܬܼܘܼܟܼܠܵܢ ܡ̇ܪܹܗ>
    text <ܩܸܛ̇ܠܹܬܼ ܠܲܒܼܢܵܘ̈ܗܝ ܘܒܲܪܸܟ ܠܲܫܡܹܗ ܕܗܘ̤ ܝܲܗ̣̄ܒܼ ܘܲܢܣ݂ܲܒܼ ܀>
    text <܃ܝܸܕܼܥܹ̇ܬܼ ܡܸܟܹܿܝܠ ܕܠܵܐ ܡܸܬܼܪܲܦܸܐ ܒܒܲܪ̈ܵܝܵܬܼܵܐ>
    text <ܘܠܵܐ ܡܸܚܸܫ ܠܹܗ ܟܹܐܒܵܐ ܕܝܲܠ̈ܕܵܘܗܝ ܐܲܝܟ ܕܲܩܢܘܿܡܹܗ ܀>
    text <܃ܠܗܲܝܟܲܠ ܦܲܓܼܪܹܗ ܙܵܕܹܩ ܡܸܟܹܿܝܠ ܕܐܸܩܪܘܿܒܼ ܘܐܸܣܬܿܘܿܪ>
    text <ܕܐܸܢ ܠܵܐܚܵܐܹ̇ܫ ܒܝܲܕܼ ܗܲܕܵܡ̇ܘ̈ܗܝ ܠܵܐ ܡܸܬܼܪܦܸܐ܃ ܀>
    text <܃ܗܵܠܹܝܢ ܗܘ̤ ܒܹܗ ܡܸܬܼܚܲܫܲܕܼ ܗ̄ܘ̣ܵܐ ܥܵܘ̇ܠܵܐܝܼܬܼ>
    text <ܕܢܲܝܬܸܿܐ ܠܓܸܠܝܵܐ ܪܸܓܼܬܼ ܢܸܟܼܠܹܗ ܡܸܬܼܝܲܐܲܒܼ ܗ̄ܘ̣ܵܐ ܀>
    text <܃ܓܠ̣ܵܝܗܝ ܒܵܪܘܿܝܵܐ ܠܢܸܟܼܠܹܗ ܟܲܣܝܵܐ ܒܝܲܕܼ ܗܵܝ̇ ܕܐܲܟܼܬܸܿܒܼ>
    text <ܕܐܸܬܼܵܐ ܐܵܦ ܗܘ̤ ܥܲܡ ܙܲܕܿܝܼܩܹ̈ܐ ܩܕܼܵܡ ܐܲܠܵܗܵܐ ܀>
    text <܃ܠܚܘܼܫܵܒܼ ܢܸܟܼܠܹܗ ܦܪܣܝܼ ܪܸܡܙܵܐ ܒܝܲܕܼ ܫܘܼܐܵܠܵܐ>
    text <ܘܗܘ̤ ܠܹܗ ܐܲܟܸܿܣ ܒܝܲܕܼ ܗܵܝ̇ ܕܐܸܡ݂ܲܪ ܕܚܸܕܼ̇ܪܹܬܼ ܒܐܲܪܥܵܐ ܀>
    text <܃ܗܵܐ ܣܵܡ̣ܬܿ ܠܸܒܵܟ ܥܲܠ ܥܲܒܼܕܿܝ ܐܝܼܘܿܒܼ ܐܲܫܡܲܥ ܨܹܐܕܼܵܘܗܝ>
    text <ܕܬܲܡܝܼܡ ܘܲܬܼܪܝܝܼܨ ܘܠܲܝܬܿ ܐܲܟܼܟܵܬܹܗ ܕܲܡܝܲܩܲܪ ܠܝܼ ܀>
    text <܃ܠܵܐ ܡܸܬܼܪܲܦܸܐ ܡ̣ܢ ܟܹܐܢܘܼܬܼܵܐ ܘܬܲܡܝܼܡܘܼܬܼܵܐ>
    text <ܘܡܲܛܸܢ ܐܲܢ̄ܬܿ ܠܝܼ ܕܐܵܘܒܸܿܕܼ ܒܐܝܼܕܲܝ̈ܟ ܠܥܲܒܼܕܵܐ ܛܵܒܼܵܐ ܀>
    text <܃ܦܲܢܝܼ ܢܟܼܠܵܐ ܠܪܸܡܙܵܐ ܟܲܣܝܵܐ ܕܡ̣ܢ ܒܵܪܘܿܝܵܐ>
    text <ܕܠܵܘ ܕܝܼܠܹܗ ܗ̄ܘ̣ ܡܸܫܟܵܐ ܕܲܒܼܠܲܥ ܒܓܹܐܪܹ̈ܐ ܕܲܡܚܘܼܬܼܝ ܀>
    text <܃ܟܠ ܠܲܡ ܕܲܩܢܸܐ ܝܵܗܹ̇ܒܼ ܓܲܒܼܪܵܐ ܘܡܲܚܸܐ ܢܲܦܫܹܗ>
    text <ܕܢܲܦܫܵܐ ܗ̄ܘ̣ ܒܲܠܚܘܿܕܼ ܪܵܚܹ̇ܡ ܐ̄ܢܵܫܵܐ ܡ̣ܢ ܟܠܡܸܕܸܿܡ ܀>
    text <܃ܘܐܸܢ ܨܵܒܹ̇ܐ ܐܲܢ̄ܬܿ ܕܬܹܐܠܲܦ ܗܵܕܹܐ ܥܢ̣ܵܐ ܡܲܪܵܚܵܐ>
    text <ܐܵܘܫܸܛ ܐܝܼܕܼܵܟ ܘܲܡܚܝܼܘܗܝ ܩܲܠܝܼܠ ܘܗܵܐ ܟܵܦܲ݁ܪ ܒܵܟ ܀>
    text <܃ܘܐܸܢ ܡܵܚܹ̇ܐ ܐܲܢ̄ܬܿ ܫܲܒܼܛܵܐ ܕܐܝܼܕܼܵܟ ܥܲܠ ܗܲܕܵܡ̇ܘ̈ܗܝ>
    text <ܒܐܲܦܲܝ̈ܟ ܩܵܐܹ̇ܡ ܘܲܡܨܲܚܸܐ ܠܵܟ ܕܠܵܐ ܟܘܼܚܵܕܼܵܐ ܀>
    text <ܚܵܪ̣ ܝܵ̇ܕܲܥ ܟܠ ܒܪܸܓܲܬܼ ܢܲܦܫܹܗ ܕܐܵܟܹ̇ܠܩܲܪܨܵܐ܃>
  block
    text <ܘܝܲܗ̣̄ܒܹܿܗ ܠܐܝܼܘܿܒܼ ܕܢܸܚܘܿܬܼ ܥܲܡܹܗ ܠܕܼܪܵܐ ܕܦܵܓܼܪܹܗ ܀>
    text <܃ܗܵܐ ܠܲܡ ܡܲܫܠܲܡ ܐܝܼܘܿܒܼ ܒܐܝܼܕܲܝ̈ܟ ܪܡܲܙ̣ ܠܹܗ ܟܲܣܝܵܐ>
    text <ܢܲܦܫܹܗ ܒܲܠܚܘܿܕܼ ܠܵܐ ܡܲܦܲܝ ܠܵܟ ܠܡܸܣܲܒܼ ܡܵܢܹܗ ܀>
    text <܃ܐܲܪܓܸܿܫ ܒܝܼܫܵܐ ܕܐܲܗܡܝܼ ܛܵܒܼܵܐ ܡ̣ܢ ܒܲܪ ܒܲܝܬܹܿܗ>
    text <ܘܲܡ̣ܬܲܚ ܩܸܫܬܹܿܗ ܘܲܡ̣ܠܵܗ̇ ܓܹܐܪܹ̈ܐ ܕܢܘܼܪܵܐ ܕܪܘܼܓܼܙܹܗ ܀>
    text <܃ܢܦܲܩ̣ ܠܲܡ ܒܝܼܫܵܐ ܘܲܡ̣ܚܲܝܗܝ ܠܐܝܼܘܿܒܼ ܒܫܘܼܚܢܵܐ ܒܝܼܫܵܠ>
    text <ܡ̣ܢ ܪܹܫ ܓܘܼܫܡܹܗ ܥܕܲܡ̇ܐ ܠܪܸ̈ܓܼܠܵܘܗܝ ܕܠܵܐ ܚܵܘܣܵܐ ܀>
    text <܃ܫܒܘܼܚܢܵܐ ܣܲܪܝܵܐ ܢܲܣܟܹܿܗ ܠܦܲܓܼܪܹܗ ܐܲܝܟ ܕܲܒܼܟܼܘܼܪܵܐ>
    text <ܘܲܡ̣ܪܲܩ ܡܸܢܹܗ ܨܵܐܬܼܵܐ ܕܚܲܫܹ̈ܐ ܒܪܸܬܼܚܹܗ ܩܲܫܝܵܐ ܀>
    text <܃ܣܲܦܸܩ ܐܸܢܘܿܢ ܠܓܹܐܪ̈ܲܝ ܚܸܡܬܹܗ ܒܢܘܼܪܵܐ ܕܲܫܓܲܪ>
    text <ܘܦܲܓܼܪܹܗ ܕܐܝܼܘܿܒܼ ܡܸܫܦܲܪ ܫܲܦܲ݁ܪ ܒܫܲܠܗܹܒܼܝܼܬܼܵܐ ܀>
    text <܃ܢܚܸܬܼܘ ܕܲܪܵܪܹ̈ܐ ܬܪܹܝܢ ܕܲܠܩܲܘܼܒܼܠܹ̈ܐ ܠܒܹܝܬܼ ܬܲܟܼܬܿܘܼܫܵܐ>
    text <ܪܹܫܵܐ ܕܐܵܐܲܪ ܘܦܲܓܼܪܵܢܵܝܵܐ ܠܒܼܝܼܫ ܗܲܕܵܡܹ̈ܐ ܀>
    text <܃ܙܟܼܵܐ ܦܲܓܼܪܵܢܵܐ ܠܪܘܼܚܵܢܵܝܵܐ ܒܚܹܝܠ ܨܸܒܼܝܵܢܵܐ>
    text <ܘܚܵܒܼ݂ ܪܘܼܚܵܢܵܐ ܡ̣ܢ ܦܲܓܼܪܵܐ ܒܪܲܦܝܘܼܬܼ ܢܲܦܫܵܐ ܀>
    text <܃ܩܵܡ̣ ܐܲܬܼܠܹܝܛܵܐ ܕܙܲܕܿܝܼܩܘܼܬܼܵܐ ܒܐܸܣܛܵܕܼܝܼܘܿܢ>
    text <ܘܐܸܚܲܕܼ ܕܵܪܵܐ ܒܸܣܪܵܢܵܝܵܐ ܥܲܡ ܪܘܼܚܵܢܵܐ ܀>
    text <܃ܟܢܲܫ݂ܘ ܚܲܘܵܝܹ̈ܐ ܕܐܲܬܼܠܹܝܛܘܼܬܼܵܐ ܟܸܢܫܲܝ̈ ܪܵܘܡ̇ܐ>
    text <ܘܲܬܼܗܲܪܘ ܐܲܟܲܚ̄ܕܼ ܒܦܲܓܼܪܵܢܵܝܵܐ ܕܲܙܟܼܵܐ ܠܪܘܼܚܵܐ ܀>
    text <܃ܐܘܿ ܬܲܟܼܬܿܘܼܫܵܐ ܚܲܕܼܬܼܵܐ ܕܲܗܘ̤ܵܐ ܕܠܵܐ ܒܲܥܝܵܕܼܵܐ>
    text <ܕܐܲܝܢܵܐ ܕܒܼܵܠܲ݁ܥ ܠܹܗ ܡܸܬܼܦܲܢܸܐ ܟܠܝܼܠ ܙܵܟܼܘܼܬܼܵܐ ܀>
    text <܃ܒܠܲܥ̣ ܦܲܓܼܪܵܢܵܐ ܡ̣ܢ ܪܘܼܚܵܢܵܐ ܘܒܲܣܒܸܿܣ ܓܘܼܫܡܹܗ>
    text <ܘܲܒܼܚܘܼܒܵܠܹܗ ܫܲܩ݂ܲܠ ܙܵܟܼܘܼܬܼܵܐ ܐܲܝܟ ܫܲܪܝܼܪܵܐ ܀>
    text <܃ܣܬ݂ܲܪ ܡ̇ܪܘܿܕܼܵܐ ܠܒܸܢܝܵܢ ܦܲܓܼܪܹܗ ܘܲܒܼܢ̣ܵܐ ܠܢܲܦܫܹܗ>
    text <ܒܪ̣ܵܐ ܗܲܕܵܡ̇ܘ̈ܗܝ ܘܚܲܝܸܨ ܙܵܘܥܵܘ̈ܗܝ ܒܝܲܕܼ ܚܘܼܡܵܣܵܢܵܐ ܀>
    text <܃ܢܝܼܫܵܐ ܩ̣ܒܲܥܘ ܗ̄ܘ̣ܵܘ ܒܝܼܫܵܐ ܘܐܝܼܘܿܒܼ ܒܹܝܬܼ ܐܵܓܼܘܿܢܵܐ>
    text <ܕܐܲܝܢܵܐ ܕܚܵܢܹ̇ܐ ܒܝܲܕܼ ܨܸܒܼܝܵܢܐ ܟܠܝܼܠܵܐ ܢܵܣܹ̇ܒܼ ܀>
    text <܃ܡ̣ܬܲܚ ܨܼܒܼܝܵܢܹܗ ܦܲܓܼܪܵܢܵܝܵܐ ܠܢܝܼܫܵܐ ܕܲܩ̣ܒܲܥܘ>
    text <ܘܣܲܩܦܸܩ ܓܹܐܪ̈ܵܘܗܝ ܪܘܼܚܵܢܵܝܵܐ ܠܟܼܵܐ ܡ̣ܢ ܢܝܼܫܵܐ ܀>
    text <܃ܐܘܿ ܩܲܫܬܵܐ ܕܲܢܨܲܚ ܘܲܙܟܼܵܐ ܒܟܼܠ ܬܲܟܼܬܿܘܼܫܝܼ̈ܢ>
    text <ܘܚܲܕܼ ܥܲܦܪܵܢܵܐ ܪܡ̇ܝ̣ܗܝ ܟܲܕܼ ܝܲܬܿܝܼܒܼ ܘܲܫܠܝܼܚ ܙܲܝܢܹܗ ܀>
    text <܃ܐܘܿ ܡ̇ܝܘܿܬܼܵܐ ܟܝܵܢܵܐ ܫܝܼܛܵܐ ܕܕܵܪܫܘܼܗܝ ܕܲܝܘܹ̈ܐ>
    text <ܕܩܵܡ̣ ܟܲܕܼ ܢܲܦܝܼܠ ܐܲܪܡܝܼ ܐܸܢܘܿܢ ܬܲܚܬܲܝ ܪ̈ܓܼܠܵܘܗܝ ܀>
    text <܃ܐܘܿ ܐܲܬܼܠܹܝܛܵܐ ܦܲܓܼܪܵܢܵܝܵܐ ܕܐܲܚܕܵܝ̈ܗܝ ܪ̈ܘܼܚܹܐ>
    text <ܘܦܲܠܸܛ ܢܲܦܫܹܗ ܝܲܩܝܼܪ ܓܘܼܫܡܵܐ ܡ̣ܢ ܩܲܠܝܼܠܹ̈ܐ ܀>
    text <܃ܐܘܿ ܡܲܠܵܚܵܐ ܕܪܵܕܹܐ ܒܝܲܡܵܐ ܒܣܲܬܼܘܵܐ ܩܲܫܝܵܐ>
    text <ܘܠܵܐ ܛܲܒܲܥܬܼܵܗ̇ ܫܓܼܝܼܫܘܼܬܼ ܓܼܠ̈ܠܹܐ ܠܗܲܝܡܵܢܘܼܬܹܗ ܀>
  block
    text <܃ܫܲܓܼܫܹܗ ܒܝܼܫܵܐ ܒܝܲܡܵܐ ܕܦܲܓܼܪܹܗ ܥܲܡ ܪܸܥܝܵܢܹܗ>
    text <ܘܐܲܣܪ̣ܵܗ̇ ܠܸܐܠܦܵܐ ܒܚܘܼܡܣܵܢ ܢܲܦܫܹܗ ܕܠܵܐ ܬܸܬܿܛܲܒܲܥ ܀>
    text <܃ܢܫܲܒܼ݂ܘ ܒܹܗ ܛܸܒܹܿܐ ܐܲܝܟ ܥܲܠܥܵܠܹ̈ܐ ܘܠܵܐ ܐܸܬܼܪܲܦܝܼ>
    text <ܘܢܲܩ̣ܫܹܗ ܚܲܫܵܐ ܕܡ̇ܘܬܵܐ ܕܲܒܼܢܵܘ̈ܗܝ ܘܠܵܐ ܐܸܬܼܦܲܠܲܓܼ ܀>
    text <܃ܚܲܒܼܛܵܗ̇ ܒܝܼܫܵܐ ܠܚܲܩܠܵܐ ܕܦܲܓܼܪܹܗ ܒܒܲܪܕܼܵܐ ܕܟܹܐܒܹ̈ܐ>
    text <ܘܲܦܪ݂ܲܥ ܦܘܼܡܹܗ ܩܵܠ ܬܸܫܒܿܘܿܚܬܵܐ ܚܠܵܦ ܓܘܼܕܵܦܵܐ ܀>
    text <܃ܫܒܼ݂ܵܐ ܩܸܢܝܵܢܵܘ̈ܗܝ ܐܵܟܹ̇ܠܩܲܪܨܵܐ ܕܢܸܫܒܸܿܐ ܠܸܒܹܿܗ>
    text <ܘܣܲܬܲܪ ܥܘܼܬܼܪܵܐ ܕܟܲܣܝܘܼܬܼ ܢܲܦܫܹܗ ܒܓܼܵܘ ܡ̣ܢ ܩܘܼܫܬܵܐ ܀>
    text <܃ܕܠܵܐ ܐܸܬܼܪܲܦܝܼ ܒܐܲܒܼܕܵܢ ܢܸܟܼܣܵܘ̈ܗܝ ܘܚܲܫܲܝ̈ ܦܲܓܼܪܹܗ>
    text <ܓܼܕܲܠ ܠܹܗ ܡ̇ܪܹܗ ܟܠܝܼܠ ܙܵܟܼܘܼܬܼܵܐ ܚܠܵܦ ܐܘܼܠܨܵܢܵܘ̈ܗܝ ܀>
    text <܃ܕܲܕܼܪܲܫ ܐܘܼܪܚܵܐ ܨܹܝܕܼ ܟܹܐܢܘܼܬܼܵܐ ܒܦܘܼܪܫܵܢ ܢܲܦܫܹܗ>
    text <ܥܲܒܼ݂ܕܹܿܗ ܐܘܼܪܚܵܐ ܕܢܸܪܕܿܘܿܢ ܐ̄ܢܵܫܵܐ ܒܕܼܘܼܡܝܵܐ ܕܥܲܡܠܵܘ̈ܗܝ ܀>
    text <܃ܕܩܲܒܸܿܠ ܢܝܼܫܵܐ ܕܙܵܟܼܘܼܬܼ ܩܘܼܫܬܵܐ ܠܘܼܩܒܲܠ ܒܝܼܫܵܐ>
    text <ܪܫܲܡ̣ ܕܘܼܟܼܪܵܢܹܗ ܒܲܕܼܡܘܼܬܼ ܨܲܠܡܵܐ ܠܓܼܵܘ ܡ̣ܢ ܣܸܦܪ̈ܵܘܗܝ ܀>
    text <܃ܐܲܝܟ ܡܲܚܙܝܼܬܼܵܐ ܠܫܲܦܝܘܼܬܼ ܢܲܦܫܵܐ ܟܬ݂ܲܒܼ ܕܘܼܟܼܪܵܢܹܗ>
    text <ܕܢܸܡܪܘܿܩ ܟܠܢܵܫ ܣܲܢܝܘܼܬܼ ܢܲܦܫܹܗ ܒܫܘܼܦܪ̈ܵܘܗܝ ܕܐܝܼܘܿܒܼ ܀>
    text <܃ܒܗܵܕܹܐ ܬܸܢܘܲܝ ܩܲܠܸܣ ܐܸܢܘܿܢ ܛܵܒܼܵܐ ܠܟܹܐܢܹ̈ܐ>
    text <ܕܢܸܗܘܘܿܢ ܨܲܠܡܵܐ ܒܝܲܕܼ ܥܲܡܠܲܝ̈ܗܘܿܢ ܠܟܲܣܝܘܼܬܼ ܩܘܼܫܬܵܐ ܀>
    text <܃ܠܵܘ ܩܘܼܠܵܣܹ̈ܐ ܐܲܪ̈ܥܵܢܵܝܹܐ ܓܼܕܲܠ ܠܐܲܬܼܠܹܝܛܵܘ̈ܗܝ>
    text <ܛܢܵܢܵܐ ܐܲܪܡܝܼ ܒܐܲܪܥܵܐ ܠܐ̄ܢܵܫܵܐ ܠܘܵܬܼ ܟܹܐܢܘܼܬܼܵܐ ܀>
    text <܃ܒܚܲܫܵܘ̈ܗܝ ܕܐܝܼܘܿܒܼ ܦܬ݂ܲܚ ܐܵܓܼܘܿܢܵܐ ܠܐܲܬܼܠܹܝܛܘܼܬܼܵܐ>
    text <ܘܫܲܪܝܼ ܒܸܣܪܵܐ ܠܡܹܐܚܲܕܼ ܕܲܪܵܐ ܥܲܡ ܪ̈ܘܼܚܵܢܹܐ ܀>
    text <܃ܗܘ̤ܵܘ ܢܸܨܚܵܢܵܘ̈ܗܝ ܐܲܝܟ ܟܵܪ̈ܘܿܙܹܐ ܒܐܸܕܼܢܲܝ̈ ܟܠܢܵܫ>
    text <ܕܚܲܡܣܸܢܘ ܐ̄ܢܵܫܵܐ ܘܠܵܐ ܬܸܬܼܪܲܦܘܿܢ ܒܚܲܫܲܝ̈ ܦܲܓܼܪܵܐ ܀>
    text <܃ܐܲܝܟ ܫܝܼܦܘܿܪܵܐ ܩܵܥܹ̇ܐ ܟܠܢܵܫ ܥܲܠ ܙܵܟܼܘܼܬܹܗ>
    text <ܕܩܲܠܝܼܠ ܙܲܒܼܢܵܐ ܘܲܙܥܘܿܪ ܚܲܫܵܐ ܘܪܲܒܿ ܦܘܼܪܥܵܢܵܐ ܀>
    text <܃ܥܲܡ ܟܠ ܘܲܒܼܟܼܠ ܗܘ̤ ܡܸܣܬܵܘܲܕܼ ܒܚܲܫܹܐ ܕܲܣܒܲܠ>
    text <ܕܠܵܐ ܠܲܡ ܫܵܘܹ̇ܝܢ ܚܲܫܹ̈ܐ ܕܙܲܒܼܢܵܐ ܠܫܘܼܒܼܚܵܐ ܕܲܥܬܼܝܼܕܼ ܀>
    text <܃ܢܸܗܘܸܐ ܐܝܼܘܿܒܼ ܐܲܝܟ ܡܲܚܙܝܼܬܼܵܐ ܠܪܲܦܝܘܼܬܼ ܢܲܦܫܲܢ>
    text <ܕܟܲܕܼ ܦܲܓܼܪܵܢܵܐ ܗ̄ܘ̣ ܒܚܲܫܲܝ̈ ܦܲܓܼܪܵܐ ܙܟܼܵܐ ܠܪܘܼܚܵܢܵܐ ܀>
    text <܃ܒܐܘܼܪܚܵܐ ܕܥܲܡܠܵܘ̈ܗܝ ܢܸܪܕܸܿܐ ܟܠ ܫܵܥ ܕܠܵܐ ܪܘܼܛܵܢܵܐ>
    text <ܘܲܒܼܚܘܼ ܡܣܵܢܹܗ ܢܸܬܼܪܘܿܨ ܢܝܼܫܵܐ ܠܗܲܝܡܵܢܘܼܬܲܢ ܀>
text <ܥܲܠ ܐܲܒܼܗ̈ܬܼܵܐ ܘܡܲܠܦܵܢܹ̈ܐ ܝܵܘܢܝܹ̈ܐ>
  block
    text <ܥܲܠ ܐܲܒܼܗ̈ܬܼܵܐ ܘܡܲܠܦܵܢܹ̈ܐ ܝܵܘܢܝܹ̈ܐ>
  block
    text <܀ܡܹܐܡܪܵܐ܃ ܝ܀ ܥܲܠ ܐܲܒܼܗ̈ܬܼܵܐ ܘܡܲܠܦܵܢܹ̈ܐ ܝܵܘܢܝܹ̈ܐ܀>
    text <ܬܘܼܒܼ ܕܝܼܠܹܗ ܟܲܕ ܕܝܼܠܹܗ ܡܸܐܡܪܵܐ ܕܥܸܣܪܵܐ܁>
    text <ܕܐܝܼܬܼܵܘܼܗܝ ܥܲܠ ܐܲܒܼܵܗ̈ܬܼܵܐ ܡܲܠܦܵܢܸ̈ܐ ܝܵܘܢܵܝܹ̈ܐ܀>
    text <ܥܘܼܢܵܝܵܐ܁>
    text <ܬܵܘܕܼܝܼ ܠܗܵܘ̇ ܕܲܓܼܠܵܐ ܣܝܼܡܬܵܐ ܕܚܸܟܼܡ̈ܬܹܗ>
    text <ܠܪ̈ܚܡܹܐ ܕܲܓܼܒܼܵܐ ܠܹܗ܀>
    text <ܐܲܚܲܝ̈܀>
  block
    text <܃ܛܢܵܢܵܐ ܟܹܐܢܵܐ ܕܲܚܠܵܦ ܟܹܐܢܹܐ ܫܚܩܢܝ ܣܲܓܿܝܼ>
    text <ܕܡܸܛܠ ܡܵܢܵܐ ܛܠܝܼܡ ܝܘܼܬܼܪܵܢܵܐ ܕܡ̣ܢ ܥܲܡܠܲܝܗ̈ܘܿܢ܁>
    text <܃ܝܘܼܬܼܪ̈ܵܢܲܝܗܘܿܢ ܚܙܹ̇ܝܬܼ ܕܲܣܒܼܝܼܣܝܼܢ ܒܹܝܬܼ ܐܲܪ̈ܥܵܢܵܐ>
    text <ܘܚܸܫܹ̇ܬܼ ܣܲܓܿܝܼ ܕܐܲܝܟܲܢ ܘܲܟ̣ܡܵܐ ܛܠܝܼܡܝܼܢ ܟܹܐܢܹ̈ܐ܀>
    text <܃ܛܠܘܼܡܝܵܐ ܪܲܒܿܐ ܛܠܲܡ̣ܘ ܡܲܪ̈ܚܹܐ ܠܝܵܕܼܥܲܝ̈ ܩܘܼܫܬܵܐ>
    text <ܘܚܲܪ ܡܵܢܵܐܝܼܬܼ ܒܲܙܲܚ̣ܘ ܘܐܲܗܸܠ̣ܘ ܒܦܸܬܼܓܼܵܡܲܝ̈ܗܘܿܢ܁>
    text <܃ܒܦܸܬܼܓܼܵܡܲܝ̈ܗܘܿܢ ܚܙܵܬ̤ ܐ̄ܢܵܫܘܬܼܵܐ ܫܪܵܪܵܐ ܓܲܠܝܵܐ>
    text <ܘܠܵܐ ܫܲܪܝܼܪܹ̈ܐ ܚܫܸܟܼܘ ܡ̣ܢ ܢܘܼܗܪܵܐ ܕܗܲܝܡܵܢܘܼܬܼܵܐ܀>
    text <܃ܐܲܝܟ ܕܲܒܼܡܠܚܐ ܡܲܕܼܟܼܘܼܗܝ ܠܥܵܠܡܵܐ ܒܣܘܼ̈ܟܵܠܲܝܗܘܿܢ>
    text <ܘܥܛ̈ܠܝ ܠܸܒܵܐ ܦܟܼܗܘ ܡ̣ܢ ܛܲܡܵܐ ܕܡܠܲܬܼ ܚܲܝ̈ܐ܁>
    text <܃ܐܘܪܚܵܐ ܕܚܲܝܹ̈ܐ ܕܪܫ̣ܘ ܒܒܪܝܼܬܐ ܠܡܝܼܬܼܘܼܬܼ ܐܢܵܫܵܐ>
    text <ܘܡܝ̈ܬܹܐ ܕܥܵܘܠܵܐ ܠܵܐ ܐܸܬܼܢܲܚܲܡܘ ܡ̣ܢ ܚܵܘܒ̈ܝܗܘܿܢ܀>
    text <܃ܣܢܝ̈ܝ ܚ̈ܝܐ ܗܘ̤ܵܘ ܚܸܪ̈ܝܵܝܹܐ ܒܚܸܪܚܵܘܼܬܼܗܘܿܢ>
    text <ܒܗܵܝ̇ ܕܲܣܢܵܐܘܗ̇ ܠܡܸܠܲܬܼ ܩܘܼܫܬܵܐ ܕܲܒܼܝܵܕܘܥܹ̈ܐ܁>
    text <܃ܠܡܸܠܲܬܼ ܩܘܼܫܬܵܐ ܪܚܸܡܘ ܫܲܪܝܼܪܹ̈ܐ ܡ̣ܢ ܟܠܡܸܕܹܡ>
    text <ܘܲܒܼܢܲܝ̈ ܛܘܼܥܝܲܝ ܟܢܝܼܘ ܐܸܢܘܿܢ ܣܵܢܐܹ̈ܐ ܕܩܘܼܫܬܐ܀>
    text <ܫܪܪܐ ܓܠܝܵܐ ܡܲܟܼܪܸܙ ܚܲܝܠܵܐ ܕܦܸܬܼܓܼܵܡܲܝ̈ܗܘܿܢ܃>
  block
    text <ܘܣܲܟܼ̈ܠܹܐ ܩܥܝ̇ܢ ܕܕܲܓܲܠ ܡܸܐܡܪܵܐ ܕܪܸ̈ܥܝܵܢܲܝܗܘܿܢ܁>
    text <܃ܐܲܝܟ ܫܝܼܦܘܿܪܵܐ ܩܥ̇ܐ ܩܘܼܫܬܐ ܒܓܼܵܘ ܣܸܦܪ̈ܝܗܘܿܢ>
    text <ܘܐܸܕܼܢܵܐ ܕܣܲܟܼ̈ܠܹܐ ܗܘ̤ܵܬܼ ܐܲܝܟ ܫܘܥܐ ܕܠܵܐ ܡܸܬܼܪܲܟܲܟ܀>
    text <ܠܢܝܼܫܵܐ ܕܣܦܪ̈ܐ ܐܲܠܗܝ̈ܐ ܚܢ̣ܵܘ ܫܲܪܝܼܪܹ̈ܐ܁>
    text <ܘܚܲܬܿܝܼܬܼܵܐܝܼܬܼ ܦܲܫܩܘܼܗܝ ܠܚܲܝܠܵܐ ܕܣܘܼܟܠܲܝܗ̈ܘܢ܁>
    text <܃ܠܩܘܼܫܬܐ ܕܲܒܼܗܘܿܢ ܚ̣ܙܵܐ ܡܵܪܘܿܕܼܵܐ ܣܵܢܵܐܐ ܕܐܢܵܫܵܐ>
    text <ܘܐܲܛܸܢ ܐܢܫ̈ܐ ܕܢܣܢܘܢ ܐܢܘܢ ܐܝܟ ܕܲܠܒܿܝܼܫ̈ܐ܀>
    text <܃ܛܢܢܐ ܒܝܼܫܵܐ ܐܪܡܝܼ ܢܟܼܠܵܐ ܒܪܸܥܝܵܢ ܣܲܟܼܠܹ̈ܐ>
    text <ܕܲܢܨܲܚܘܢܗ̇ ܠܡܠܬܼ ܩܘܫܬܐ ܕܒܼܝܵܕܘܥܹ̈ܐ܁>
    text <܃ܙܪܥܵܐ ܗ̄ܘ̣ ܕܝܠܹܗ ܗܵܢ ܝܘܠܦܵܢܵܐ ܕܲܫܘܲܚ ܒܐܲܪܥܵܐ>
    text <ܕܡܣܢܐ ܠܐܢ̈ܫܐ ܝܲܕܘܥܬܢ̈ܐ ܒܥܝܢܝ̈ ܣܟ̈ܠܐ܀>
    text <܃ܒܦܘܼܡ ܗܕܝܘ̈ܛܹܐ ܓܣ̇ܐ ܡܸܪܬܹܗ ܥܲܠ ܝܵܕܘܥܹ̈ܐ>
    text <ܕܝܵܕܥ̇ ܕܪܓܼܝܼܓܼ ܗܸܪܓܐ ܕܠܸܒܿܗܘܿܢ ܠܲܡܨܵܬܼ ܡܸܠܵܘ̈ܗܝ܁>
    text <܃ܒܢܟܘܠܬܢ̈ܐ ܡܥܕܼ ܡܸܬܼܢܲܨܲܚ ܢܟܘܠܬܢܐ>
    text <ܘܒܗܘܢ ܫܵܕܹ̇ܐ ܓܹܐܪܹ̈ܐ ܕܢܸܟܼܠܵܘ̈ܗܝ ܒܓܲܒܵܐ ܕܟܹܐܢ̈ܐ܀>
    text <܃ܒܦܘܡܗܘܿܢ ܡܲܩܪܸܒܼ ܥܲܡ ܫܲܪܝܼܪܹ̈ܐ ܒܟܼܠܗܘܿܢ ܕܵܪܹ̈ܐ>
    text <ܘܲܒܠܸܫܵܢܗܘܿܢ ܚܵ̇ܪܸܒܼ ܣܸܕܼܪܹ̈ܐ ܕܗܲܝܡܵܢܘܼܬܼܵܐ܁>
    text <܃ܗܵܢ̇ܘ ܢܝܼܫܹܗ ܡ̣ܢ ܫܘܼܪܵܝܵܐ ܕܬܼܘܼܩܵܢ ܐܵܢܵܫܐ>
    text <ܕܲܒܼܝܲܕܼ ܐܢܵܫܵܐ ܢܸܣܕܘܿܪ ܩܸܬܪܣܵܐ ܠܘܼܩܒܲܠ ܐܵܢܵܫ̈ܐ܀>
    text <܃ܓܘܼܫܡܵܢܵܐܝܼܬܼ ܡܥ̇ܕܼ ܡܸܬܼܟܲܬܲܫ ܥܲܡ ܓܘܼܫܡܵܢܹ̈ܐ>
    text <ܒܗܵܝ̇ ܕܲܟܼܝܵܢܹܗ ܕܠܵܐ ܪܘܼܟܵܒܼܵܐ ܗ̄ܘ̣ ܘܲܕܼܠܵܐ ܚܙܵܬܼܵܐ܁>
    text <ܒܚܸܘܝܵܐ ܓܫܝܼܡܵܐ ܐܲܩܪܸܒܼ ܠܘܩܕܼܵܡ ܥܲܡ ܒܲܪܬܼ ܩܵܠܹ̇ܐ܁>
    text <ܘܲܒܼܠܸܫܵܢܹܗ ܙܲܪܥܵܗ̇ ܠܛܘܼܥܝܲܝ ܒܐܸܕܼܢܲܝ̈ ܚܵܘܵܐ܀>
    text <܃ܒܐܝܼܕܼܵܐ ܕܒܸܣܪܵܐ ܩܲܛܠܹܗ ܠܗܵܒܹܝܠ ܒܘܼܟܼܪܵܐ ܕܟܹܐܢܹ̈ܐ>
    text <ܘܲܒܚܲܣܵܡܵܐ ܓܡܲܪ ܨܒܼܝܵܢܵܐ ܕܚܵܣܘܿܡܘܼܬܹܗ܁>
    text <܃ܒܦܘܼܡ ܡܲܪܵܚܵܐ ܨܲܚܝܹܗ ܠܟܹܐܢܵܐ ܕܟܹܐ ܡ̣ܢ ܥܵܘܠܵܐ>
    text <ܘܐܲܗܸܠ ܘܲܓܼܚܸܟ ܒܪܵܐ ܙܲܠܝܼܠܵܐ ܥܲܠ ܝܵܠܘܿܕܹܗ܀>
    text <܃ܕܐܚܲܝܝ̈ ܒܲܚܣܵܘܲܡܘܼܬܼܵܐ ܝܵܘܣܸܦ ܙܲܒܼܢܹܗ ܠܝܵܘܣܸܦ>
    text <ܘܥܲܒܼܕܹܗ ܥܲܒܼܕܵܐ ܠܙܲܪܥܹܗ ܕܲܟܼܢܲܥܢ ܥܲܒܼܕܵܐ ܕܥܲܒܼ̈ܕܹܐ܁>
    text <܃ܒܝܼܣܲܪܠܵܝܵܐ ܛܲܪܕܹܗ ܠܡܘܼܫܹܵܐ ܘܡ̣ܢ ܒܹܝܬܼ ܦܹܪܥܘܿܢ>
    text <ܘܐܘܓܪ ܢܲܦ̣ܫܹܗ ܥܲܡ ܩܵܨܵܘܿܡܵܐ ܟܘܼܡܪܵܐ ܕܫܹܐܕ̈ܐ܀>
    text <܃ܒܫܵܐܘܿܠ ܫܹܐܕ̇ܐ ܥܘܼܡܪܵܐ ܕܫ̈ܐܕܹܐ ܪܕܼܦܹܗ ܠܕܵܘܝܼܕ>
    text <ܘܚܲܫ̣ ܘܐܸܬܿܬܲܢܲܚ ܟܲܕܼ ܡܸܬܬܵܘܬܲܒ ܒܹܝܬܼ ܢܘܼܟܼܪ̈ܝܐ܁>
    text <܃ܠܟܼܠܗܘܿܢ ܟܐܹܢܹ̈ܐ ܐܲܟܝܼ ܢܟܼܝܼܠܵܐ ܒܲܢܟܼܝܼܠܘܼܬܹܗ>
    text <ܘܠܵܐ ܗ̄ܘ̣ܵܐ ܢܲܟܼܦܵܐ ܕܠܑܵܐ ܒܲܙܲܚ ܒܹܗ ܒܦܘܼܡ ܡܪ̈ܚܹܐ܀>
    text <܃ܒܦܘܼܡ ܡܪ̈ܚܐ ܕܡܝܼܪ ܨܒܝܼܢܗ ܒܟܼܠܗܘܢ ܕܵܪܹ̈ܐ>
    text <ܘܠܵܐ ܦܫ̣ ܘܐܲܗܡܝܼ ܡ̣ܢ ܬܲܟܼܬܘܼܫܵܐ ܕܥܲܡ ܫܲܪܝܼܪܹ̈ܐ܁>
    text <܃ܚܲܕ ܡ̣ܢ ܐܢܫܐ ܫܠܝܼܗ̇ ܒܠܚܘܕܼ ܠܲܟܼܬܝܼܫܘܬܹܗ ܬܲܟܼܬܘܼܫܗ>
    text <ܘܒܼܵܬܲܪܙܲܒܼܢܵܐ ܗܦ̣ܟ ܠܩܪܵܒܼܵܐ ܕܐܘܼܡܵܢܘܼܬܹܗ܀>
    text <܃ܩܪܵܒܼܵܐ ܕܥܵܘܠܵܐ ܪܚܝܼܡ ܠܹܗ ܕܢܸܥܒܸܿܕ ܥܲܡ ܐܲܪ݁ܥܵܢܹܐ>
    text <ܘܗܵܐ ܡܸܬܼܦܲܪܲܣ ܦܘܼܪ̈ܣܹܐ ܨܢܝܼ̈ܥܹܐ ܕܢܸܓܼܡܘܿܪ ܝܲܨܪܹܗ܀>
    text <܃ܥܲܡ ܫܲܪܝܼܪܹ݁ܐ ܡܥܵܕ ܡܸܬܼܟܲܬܲܫ ܕܲܓܿܥ ܟܠܹܗ>
    text <ܘܲܒܼܕܓ̈ܠܹܐ ܡܚܵܘܹܐ ܚܲܝܠܵܐ ܕܐܘܼܡܵܢܘܼܬܹܗ܁>
    text <܃ܒܦܘܼܡ ܙܹܐܦ̈ܢܹܐ ܡܬܲܪܓܸܿܡ ܙܹܐܦܹܗ ܙܹܐܦܵܢܵܝܵܐ>
    text <ܘܲܒܼܠܸܫܵܢܗܘܿܢ ܫܵܪܹ̇ܐ ܒܸܙܚܵܐ ܒܢܲܟܼܦܑ̈ ܘܟܹܐܢܹ̈ܐ܀>
    text <܃ܠܘܼܩܒܲܠ ܟܹܐܢܹ̈ܐ ܬܪܝܼܨ ܠܹܗ ܢܝܼܫܵܐ ܠܡܸܬܼܟܲܬܿܫܘܼ>
    text <ܕܝܵܕܥ̇ ܕܡܨܝܢ ܠܡܸܣܬܲܪ ܪܵܘܡܵܐ ܕܒܸܢܝܵܢ ܙܹܐܦܹܗ܁>
    text <܃ܠܙܹܐܦܵܢܘܼܬܹܗ ܣܬܲܪܘ ܫܲܪܝܼܪܹ̈ܐ ܒܚܹܝܠ ܡܸܠܲܝܗ̈ܘܿܢ>
    text <ܘܡܸܛܠ ܗܵܕܹܐ (ܢܵܒܲܚ̇) ܟܠܫܵܥ ܒܲܦܛܸܓܼܡܲܝ̈ܗܘܿܢ܀>
    text <ܒܲܕܼܡܘܼܬܼ ܟܲܠܒܐ ܢܵܒܚ̇ ܝܲܨܪܹܗ ܒܦܘܼܡ ܡܪܸ̈ܚܐ܃>
  block
    text <ܘܡܲܠܸܙ ܫܸܡܥܵܐ ܕܣܲܟܿܘܼܠܬܹܵܢܹ̈ܐ ܒܠܲܙܝܼܙܘܼܬܹܗ܁>
    text <܃ܥܝܼܕܼܵܐ ܕܟܲܠܒܹ̈ܐ ܩܢܹܐ ܟܲܠܒܵܢܵܐ ܟܠܒܿܐ ܡܠܝܼܠܵܐ>
    text <ܘܡܵܐ ܕܚܵܙܹ̇ܐ ܐ̄ܢܵܫ ܕܠܵܐ ܫܡ̇ܥ ܠܹܗ ܦܩ݂ܲܪ ܘܐܸܫܬܚܝܢ܀>
    text <܃ܬܠܵܬܼܵܐ ܐܢܵܫ̈ܐ ܚܙ̣ܵܐ ܐܵܦ ܗܵܫܵܐ ܕܫܲܦܝܼܪ ܪܵܕܼܝܼ̇ܢ>
    text <ܘܫܲܪܝܼ ܡܲܝܠܸܠ ܐܲܝܟ ܗܵܘ̇ ܙܲܒܼܢܵܐ ܕܲܩܕܼܵܡ ܡܵܪܵܢ܁>
    text <܃ܒܙܸܩܬܼܵܐ ܕܕܼܵܡ̇ܐ ܠܗܵܘ̇ ܕܕܲܫܠܝܼܚܹ̈ܐ ܙܲܩܬܲܘܼܗܝ ܟܹܐܢܹܐ>
    text <ܘܙܵܥ ܘܐܸܬܼܒܲܠܗܝܼ ܡ̣ܢ ܩܲܫܝܘܼܬܼܵܐ ܕܦܸܬܼܓܼܵܡܲܝ̈ܗܘܿܢ܀>
    text <܃ܬܠܵܬܼܵܐ ܓܼܐܪܹ̈ܐ ܫܕܼܵܘ ܒܹܗ ܦܵܠܚܹ̈ܐ ܕܗܝܡܢܘܬܼܵܐ>
    text <ܘܐܲܠܦܘܼܗܝ ܚܲܝܠܵܐ ܕܐܲܠܗܘܼܬܼܵܐ ܕܲܟܼܣܹܐ ܒܐܢܵܫܵܐ܁>
    text <܃ܒܗܲܝܡܵܢܘܼܬܼܵܐ ܒܲܕܼܩܘܼܗܝ ܠܐܪܵܙܵܐ ܕܗܲܝܡܵܢܘܼܬܼܵܐ>
    text <ܘܲܓܼܠ̣ܵܘ ܘܚܵܘܝܘܼܗܝ ܠܫܡܝܢ̈ܐ ܘܲܠܐܲܪ̈ܥܵܢܵܝܹܐ܀>
    text <܃ܐܝܼܬܼܝܵܐ ܕܐܵܢܵܫܵܐ ܣܵܡ̣ ܐܢܵܫܵܐ ܩܕܼܵܡ ܐ̄ܢܵܫܘܼܬܼܵܐ>
    text <ܕܢܸܗܘܘܿܢ ܚܵ̇ܢܹܝܢ ܐܢܵܫܵܐ ܠܡܸܩܪܵܐ ܡܸܠܬܼܵܐ ܘܦܲܓܼܪܵܐ܁>
    text <܃ܡܸܠܬܐ ܘܦܲܓܼܪܵܐ ܐܲܟܼܪܸܙܘ ܐܢܵܫ̈ܐ ܡܗܝܼܪ̈ܲܝ ܗܵܘܢܵܐ>
    text <ܘܗܵܐ ܚܲܡܝܼܬܼܝܼܢ ܫܹܐܕܹ̈ܐ ܩܝܼܫܹ̈ܐ ܘܐ̄ܢܵܫ̈ܐ ܣܲܟܼ̈ܠܹܐ܀>
    text <܃ܚܕܵܐ ܐܝܼܬܼܘܼܬܼܵܐ ܕܐܝܼܬܹܝܗ̇ ܬܠܵܬܼܵܐ ܬܲܪܓܸܡܘ ܟܹܐܢ̈ܐ>
    text <ܘܐܲܩܸܦܘ ܥܲܡܵܗ̇ ܚܲܕܼܒܲܪܢܵܫܵܐ ܒܲܚܕܼܵܝܘܼܬܼܵܐ܁>
    text <܃ܒܚܲܕܼ ܫܘܼܡܵܗܵܐ ܩܪ̣ܵܘ ܫܲܪܝܼܪܹ̈ܐ ܠܡܸܠܬܼܵܐ ܘܦܲܓܼܪܵܐ>
    text <ܒܲܪ ܐܝܼܬܼܘܼܬܼܵܐ ܘܒܲܪܐܢܵܫܘܼܬܼܵܐ ܚܲܕܼ ܦܲܪܨܘ̄܃܀>
    text <܃ܚܲܕܼ ܗ̄ܘ̣ ܡܸܠܬܼܵܐ ܝܲܠܕܹܗ ܕܐܲܒܼܵܐ ܕܠܵܐ ܫܘܼܪܵܝܵܐ>
    text <ܘܚܲܕܼ ܒܲܪ ܐܢܵܫܵܐ ܡ̣ܢ ܐܵܢܫܘܼܬܼܵܐ ܐܕܼܵܡܵܝܬܿܐ܁>
    text <܃ܬܪܹܝܢ ܒܲܟܼܝܵܢܵܐ ܟܠ ܕܐܝܼܬܼ ܠܐܝܼܬܼܝܵܐ ܘܠܲܒܲܪܢܵܫܵܐ>
    text <ܚܲܕܼ ܒܐܝܼܩܵܪܵܐ ܘܲܒܼܫܘܼܠܛܵܢܵܐ ܒܪܵܐ ܕܐܲܠܵܗܵܐ܀>
    text <܃ܒܪܵܐ ܕܐܲܠܵܗܵܐ ܚܲܕܼ ܦܲܪܨܘܿܦܵܐ ܠܵܘ ܒܲܟܼܝܵܢܵܐ>
    text <ܕܐܝܼܬܼܝܵܐ ܐܝܼܬܼܝܵܐ ܗ̄ܘ̣ ܘܐܢܵܫܵܐ ܐ̄ܢܵܫܵܐ ܗ̄ܘ̣ ܬܪܹܝܢ ܕܲܗܘ̤ܵܘ ܚܲܕܼ܁>
    text <܃ܗܵܕܐ ܗ̄ܝ̣ ܡ̣ܠܬܼܵܐ ܕܐܲܟܼܪܸܙܘ ܟܐܢܹ̈ܐ ܒܐܸܕܼܢܲܝ̈ ܐܵܢܵܫܹ̈ܐ>
    text <ܘܐܵܢܵܫ̈ܐ ܣܲܟܼܠܑܹ̈ܐ ܫܲܡܥܘܼܗ̇ ܘܲܓܼܥܨܘ ܡ̣ܢ ܒܘܼܝܵܢܵܗ̇܀>
    text <܃ܠܗܵܢܵܐ ܢܝܼܫܵܐ ܚܢ̣ܵܘ ܫܲܪܝܼܪܹ̈ܐ ܬܠܵܬܼܵܐ ܕܐܸܡ̇ܪܹܬܼ>
    text <ܘܠܵܐ ܐܸܬܼܪܲܦܝܼܘ ܡ̣ܢ ܩܵܠ ܒܸܙܚܵܐ ܕܫܹܐܕ̈ܐ ܘܐ̄ܢܵܫ̈ܐ܁>
    text <܃ܫܹܐܕܹ̈ܐ ܘܐ̄ܢܵܫܹ̈ܐ ܨܲܝܼܚܘܼ ܐܸܢܘܿܢ ܐܲܝܟ ܕܲܠܒܼܝܼܫܐ>
    text <ܡܸܛܠ ܡܸܠܬܼܵܐ ܕܗܲܝܡܵܢܘܼܬܼܵܐ ܕܐܲܟܼܪܸܙ ܒܐܲܪܥܵܐ܀>
    text <܃ܗܲܝܡܵܢܘܼܬܼܵܐ ܠܒܸܫܘ ܐܲܝܟ ܣܲܟܿܪܵܐ ܩܕܼܵܡ ܟܠ ܩܵܠܝܼ̈ܢ>
    text <ܘܠܵܐ ܒܪܲܨܘ ܓܹܐܪ̈ܐ ܕܲܨܥܝܼܪ̈ܬܼܵܐ ܒܗܲܕܼܵܡܲܝ̈ܗܘܿܢ܁>
    text <܃ܪܘܼܚܵܢܵܐܝܼܬܼ ܡܸܙܕܲܝܼܢܝܼܢ ܗ̄ܘ̣ܵܘ ܟܲܕܼ ܦܲܓܼܪ̈ܢܝܼܢ>
    text <ܘܲܒܲܦܓܼܪ̈ܲܝܗܘܵܢ ܚܵܣ̇ܢܝܼܢ ܗ̄ܘ̣ܵܘ ܠܹܗ ܠܩܹܐܪܣܵܐ ܕܚܲܫܹ̈ܐ܀>
    text <ܬܲܗܪܵܐ ܪܲܒܿܐ ܡܠܹܐ ܬܲܟܼܬܘܼܫܵܐ ܕܢܸܨܚܵܢܲܝܗܘܿܢ>
    text <܃ܕܟܲܕܼ ܡܵܝܘܿܬܼܝܼܢ ܣܥܲܪ̣ܘ ܣܘܼܥܪ̈ܵܢܹܐ ܘܠܵܐ ܡܵܝܘܿܬܹ̈ܐ>
    text <܃ܡܵܝܘܿܬܹ̈ܐ ܗ̄ܘ̣ܵܘ ܡܸܢܹܗ ܕܛܘܼܗܡܵܐ ܓܒܝܼܠ ܡ̣ܢ ܥܲܦܪܵܐ>
    text <ܘܗܼܵܢ̣ܵܘ ܬܲܗܪܵܐ ܕܒܹܗ ܒܲܟܼܝܵܢܗܘܿܢ ܙܟܼܵܘ ܠܲܟܼܝܵܢܗܘܿܢ܀>
    text <܃ܡܥܝܼܢܵܐ ܕܚܲܫܹ̈ܐ ܒܠܵܘ ܡ̣ܢ ܪܸܕܝܵܐ ܕܗܲܕܵܡܲܝ̈ܗܘܿܢ>
    text <ܘܐܲܒܲܥ ܠܸܒܗܘܿܢ ܡܸܐܡܪܵܐ ܕܲܟܼܝܵܐ ܕܩܘܼܫܬܵܐ ܕܲܟܼܝܵܐ܁>
    text <܃ܡܹܐܡܪܵܐ ܕܲܟܼܝܵܐ ܢܒ݂ܲܥ ܡ̣ܢ ܐܢ̈ܫܐ ܕܲܟܼܝܲܝ ܢܲܦ̣ܫܵܐ>
    text <ܘܲܕܠܚܘܼܗܝ ܠܫܸܩܝܹܗ ܫܹܐܕܹ̈ܐ ܒܝܼܫܹ̈ܐ ܘܐܵܢܵܫ̈ܐ ܣܲܟܼ̈ܠܐ܀>
    text <܃ܡܸܪܬܼܵܐ ܒܝܼܫܬܵܐ ܫܸܚܩܲܬ̤ ܐܸܢܘܿܢ ܠܣܵܢ̈ܝܲܝ ܢܲܦ̣ܫܵܐ>
    text <܃ܘܠܵܐ ܨܒܼܵܘ ܩܲܒܸܿܠ ܫܸܩܝܵܐ ܚܠܲܝܵܐ ܕܗܲܝܡܵܢܘܼܬܼܵܐ>
    text <܃ܒܗܲܝܼܡܵܢܘܼܬܼܵܐ ܚܵܙܝܵܐ ܢܲܦ̣ܫܵܐ ܠܗܲܝܡܵܢܘܼܬܼܵܐ>
    text <ܘܲܡܚܲܟܿܡܐ ܠܵܗ̇ ܠܡܸܚܙܵܐ ܚܙܵܬܼܵܐ ܕܠܵܐ ܡܸܬܼܚܲܙܝܵܐ܀>
    text <܃ܠܵܐ ܓܲܠܝܬ̈ܐ ܓܥ̣ܘ ܫܲܪܝܼܪܹ̈ܐ ܒܓܸܠܢ̈ܝܗܘܿܢ>
    text <ܘܐܲܝܟ ܕܲܒܢܘܼܗܪܵܐ ܚܵܘܝܼܘ ܐܸܢܹܝܢ ܠܥܹܝܢ ܚܲܙ̈ܝܹܐ܁>
    text <܃ܟܣܹܐ ܗ̄ܘ̣ܵܐ ܐ̄ܪܵܙܵܐ ܕܚܲܕܼ ܦܲܪܨܘܿܦܵܐ ܕܐܝܼܬܼܝܵܐ ܘܐܵܢܵܫܵܐ>
    text <ܘܲܡܣܲܬܲܪ ܗ̄ܘ̣ܵܐ ܡ̣ܢ ܪܸ̈ܥܝܵܢܹܐ ܕܠܵܐ ܝܵܕܘܿܥܹ̈ܐ܀>
    text <܃ܠܠܵܐ ܝܵܕܘܼܥܹ̈ܐ ܟܣܐ ܗ̄ܘ̣ܵܐ ܐܪܵܙܵܐ ܕܐܸܡ̇ܪܹܬܼ ܕܲܟܼܣܹܐ>
    text <ܒܲܕܼܠܵܐ ܝܵܕܼܥܝܼܢ ܠܲܡܚܵܪ ܫܲܦܝܼܪ ܒܲܕܼܠܵܐ ܓܲܠܝ̈ܢ܁>
    text <ܠܝܲܕܘܥܬܼܵܢܹ̈ܐ ܓܠܹܐ ܟܠܡܸܕܹܡ ܕܲܟܼܣܹܐ ܘܲܓܼܠܹܐ܃>
  block
    text <ܘܢܲܗܝܼܪܵܐܝܼܬܼ ܒܲܕܼܩܝܲܢ ܐ̄ܪܵܙܵܐ ܕܲܣܬܝܪ̈ܵܬܼܵܐ܀>
    text <܃ܢܲܗܝܼܪܵܐܝܼܬܼ ܚܵܘܝܘܼܗܝ ܠܐܪܵܙܵܐ ܕܗܲܝܡܵܢܘܼܬܼܵܐ>
    text <ܘܐܲܝܟ ܕܲܠܝܘܿܩܢܵܐ ܩܲܒܼܥܘܲܗܝ ܒܐܲܪܥܵܐ ܩܕܼܵܡ ܚܲܙܵܝܹ̈ܐ܁>
    text <܃ܚܙܵܬܼܵܐ ܕܬܲܗܪܵܐ ܚܵܘܝܼܘ ܐܢܵܫ̈ܐ ܠܲܒܼܢ̈ܝܵܢܵܫܵܐ>
    text <ܘܠܵܐ ܒܢܲܝ̈ܢܵܫܵܐ ܠܵܐ ܐܸܬܼܒܲܩܝܼܘ ܒܲܫܒܼܝܼܚܘܼܬܹܗ܀>
    text <܃ܫܒܼܝܼܚܵܐ ܗ̄ܘ̣ܵܬܼ ܛܵܒܼ ܡܸܠܬܼܵܐ ܕܐܲܟܼܪܸܙ ܒܹܝܬܼ ܐܲܪ̈ܥܵܢܹܐ>
    text <ܘܲܫܒܼܝܼܚܵܐܝܼܬܼ ܨܵܬܼܘܼܗ̇ ܐܢܵܫ̈ܐ ܪܲܚ̈ܡܲܝ ܩܘܼܫܬܼܵܐ܁>
    text <܃ܣܲܟܼܠܹܐ ܒܲܠܚܘܕܼ ܠܵܐ ܨܒ̣ܵܘ ܩܲܒܸܠܘ ܦܝܵܣܵܐ ܕܲܥܠܹܝܗ̇>
    text <ܘܠܵܐ ܚܵܪ̣ܘ ܫܲܦܝܼܪ ܒܲܫܒܼܝܼܚܘܼܬܹܗ ܕܦܸܐܝܘܼܬܼ ܫܘܼܦܪܗ̇܀>
    text <܃ܚܣܵܡܵܐ ܣܲܡܝܵܐ ܣܲܡܝܼ ܐܸܢܘܿܢ ܠܣܵܡܝܲܝ ܢܲܦܫܵܐ>
    text <ܘܠܵܐ ܚ̣ܙܵܘ ܢܘܼܗܪܵܐ ܕܢܲܗܝܼܪ ܡ̣ܢ ܟܠ ܢܘܼܗܪ̈ܝܼܢ܁>
    text <܃ܠܑܵܐ ܡܸܕܹܡ ܗ̄ܘ̣ ܢܘܼܗܪܵܐ ܕܫܸܡܫܵܐ ܟܡܵܐ ܐܸܢ ܢܲܗܝܼܪ>
    text <ܟܲܕܼ ܡܸܬܼܦܲܚܲܡ ܥܲܡ ܢܲܗܝܼܪܵܐ ܕܡ̣ܠܲܬܼ ܩܘܼܫܬܼܵܐ܀>
    text <܃ܡܸܠܲܬܼ ܩܘܼܫܬܼܵܐ ܪܲܕܦܵܗ̇ ܠܛܘܼܥܝܲܝ ܚܸܫܟܵܐ ܕܲܬܼܪܹܝܢ>
    text <ܘܗܵܐ ܡܣܲܝܥܝܼܢ ܠܹܗ ܐܢܵܫ̈ܐ ܒܝܼܫܹ̈ܐ ܕܬܲܦܢܹܐ ܠܫܲܝܢܵܐ܁>
    text <܃ܠܚܘܼܪܒܵܐ ܕܲܠܒܲܪ ܛܲܪܕܘܼܗ̇ ܟܹܐܢܹ̈ܐ ܠܕܸܚܠܲܬܼ ܫܹܐܕܹ̈ܐ>
    text <ܕܠܵܐ ܢܸܬܿܕܵܘܲܕܼ ܥܘܡܼܪܵܐ ܕܐ̄ܢܵܫ̈ܐ ܒܲܟܼܬܝܼܫܘܼܬܼܵܗ̇܀>
    text <܃ܟܬܼܝܼܫ ܗ̄ܘ̣ܵܐ ܥܘܼܡܪܲܢ ܘܲܡܕܵܘܲܕܼ ܗ̄ܘ̣ܵܐ ܕܘܼܒܵܪ ܚܲܝܲܝ̈ܢ>
    text <ܥܕܲܡܵܐ ܕܫܲܝܸܢ ܡܲܬܼܩܸܢ ܟܠܵܐ ܒܚܲܕܼ ܒܲܪܢܵܫܵܐ܁>
    text <܃ܚܲܕ ܡ̣ܢ ܐܢܵܫܵܐ ܓܒ̣ܵܐ ܗܵܘ̇ ܚܲܝܠܵܐ ܕܬܩܸܢ ܐܢܵܫܵܐ>
    text <܃ܘܝܲܗ̣ܒܼ ܒܹܗ ܚܲܝܠܵܐ ܕܢܸܗܘܸܐ ܡܫܲܝܸܢ ܟܠ ܥܲܡ ܟܠܵܐ>
    text <܃ܠܫܲܝܢܵܐ ܕܐܢܵܫ̈ܐ ܓܒ̣ܵܝܗܝ ܡ̣ܢ ܟܠܵܐ ܡܲܬ̣ܩܸܢ ܟܠܵܐ>
    text <ܘܠܵܐ ܦܵܫ̣ ܡܸܕܹܡ ܕܠܵܐ ܒܹܗ ܫܲܝܸܢ ܥܲܡ ܪܲܒܿܘܼܬܹܗ܁>
    text <܃ܚܹܝܠ ܪܲܒܿܘܼܬܹܗ ܓܠ̣ܵܐ ܒܲܟܼܝܵܢܲܢ ܡܟܼܝܼܢ ܒܹܪ̈ܝܵܬܼܵܐ>
    text <ܘܒܲܫܒܼܝܼܚܘܼܬܹܗ ܝܲܩܪܹܗ ܠܓܸܢܣܲܢ ܓܒܼܝܼܠ ܡ̣ܢ ܥܲܦܪܵܐ܀>
    text <܃ܥܲܦܪܵܐ ܫܝܼܛܵܐ ܛܥ̣ܵܐ ܠܲܟܼܝܵܢܹܗ ܘܠܲܡܟܲܝܢܵܢܹܗ>
    text <ܘܫܲܪܝܼ ܢܵܒܲܚ̇ ܒܲܕܼܡܘܼܬܼ ܟܲܠܒܵܐ ܒܡܵܪܵܐ ܕܓܲܒܼܠܹܗ܁>
    text <܃ܒܡܵܪܵܐ ܕܓܲܒܼܠܲܢ ܢܵܒܼܚ̇ܝܼܢ ܥܲܛ̈ܠܹܐ ܕܲܒܼܝܵܘ̈ܡܵܬܲܢ>
    text <ܒܝܲܕܼ ܨܘܼܚ̈ܝܵܬܼܵܐ ܕܓܼܵܣܹ̇ܐ ܦܘܼܡܗܘܿܢ ܥܲܠ ܫܲܪܝܼܪܹ̈ܐ܀>
    text <܃ܒܝܲܕܼ ܫܲܪܝܼܪܹ̈ܐ ܓܠ̣ܵܐ ܨܒܼܝܵܢܹܗ ܨܵܒܹ̇ܐ ܒܚܲܝܲܝ̈ܢ>
    text <ܘܲܒܗܘܿܢ ܚܵܟܼܡܝܼܢ ܠܡܸܕܲܥ ܐܪܵܙܵܐ ܕܲܣܬܝܼܪ̈ܵܬܹܗ܁>
    text <܃ܓܲܙܵܐ ܕܚܘܼܒܹܗ ܣܵܡ̣ ܒܐܝܲܕܼܝ̈ܗܘܿܢ ܕܵܪ݁ܚܡܲܝ ܚܘܼܒܵܗ>
    text <ܕܲܢܵܦܲܠܓܼܘܼܢܝܗܝ ܚܘܼܒܵܢܵܐܝܼܬܼ ܠܲܨܪܝܼܟܼܘܬܲܢ܀>
    text <܃ܨܪܝܼܟ ܗ̄ܘ̣ܵܐ ܓܸܢܣܲܢ ܘܲܡܓܲܙܲܝ ܗ̄ܘ̣ܵܐ ܡ̣ܢ ܟܠ ܛܵܒܼ̈ܢ>
    text <ܘܣܵܡ̣ ܨܒܼܝܵܢܹܗ ܒܲܟܼܢܵܘ̈ܬܲܢ ܕܲܢܬܲܪܣܘܼܢܲܢ܁>
    text <ܐܲܝܟ ܨܒܼܝܵܢܹܗ ܙܵܢܘܼܗ̇ ܟܹܐܢܹ̈ܐ ܠܡܸܣܟܢܘܲܬܼܢ>
    text <ܘܲܕܼܠܵܐ ܚܣܵܡܵܐ ܦܲܪܢܸܣܵܘ ܚܲܝܲܝ̈ܢ ܒܪ̈ܘܼܚܵܢܝܵܬܼܵܐ܀>
    text <܃ܪܘܼܚܵܢܵܐܝܼܬܼ ܚܵܘܝܼܘ ܚܲܝܠܵܐ ܕܪ̈ܘܼܚܵܢܝܵܬܼܵܐ>
    text <ܘܲܒܼܓܼܵܠܝܵܬܼܵܐ ܨܵܪܘ ܠܲܢ ܕܘܼܡܝܵܐ ܕܲܣܬܝܼܪܵܬܵܐ܁>
    text <܃ܟܣܹܐ ܗ̄ܘ̣ܵܐ ܡܸܢܲܢ ܐ̄ܪܵܙ ܒܘܼܕܵܩܵܐ ܕܲܒܼܪܵܐ ܘܪܘܼܚܵܐ>
    text <ܘܠܵܐ ܝܵܕܼܥܝܼ̈ܢ ܗܘܲܝ̣ܢ ܕܐܝܼܬܼܝܹ̈ܐ ܐܸܢܘܿܢ ܕܠܵܐ ܫܘܼܪܵܝܵܐ܀>
    text <܃ܟܹܐܢܹܐ ܚܲܟܼܡܘܼܗ̇ ܠܠܵܐ ܝܼܕܲܥܬܲܢ ܘܲܕܠܵܐ ܓܼܠܝ̈ܢ>
    text <ܘܗ̣ܢܘܢ ܐܲܠܦܘܢ ܠܡܩܪܐ ܒܛܲܟܼܣܵܐ ܫܡܵܗܹ̈ܐ ܬܠܵܬܼܵܐ܁>
    text <܃ܠܗܵܢܵܐ ܛܲܟܼܣܵܐ ܕܲܘܸܕܘ ܥܲܛ̈ܠܹܐ ܕܲܒܼܝܵܘ̈ܡܵܬܲܢ>
    text <ܘܲܛܠ̣ܡܘ ܥܲܡ̈ܠܹܐ ܕܐܢܵܫ̈ܐ ܕܛܲܟܿܣܘܼܗܝ ܒܝܲܕܼ ܥܲܡܠܲܝܗ̈ܘܿܢ܀>
    text <܃ܥܲܡ̈ܠܹܐ ܫܚܝܼ̈ܩܹܐ ܥ̣ܡܲܠܘ ܟܲܫܝܪܹ̈ܐ ܒܗܵܢܵܐ ܛܲܟܼܣܵܐ>
    text <ܘܲܚܒܸܢܵܢܹ̈ܐ ܟܲܢܝܼܘ ܐܸܢܘܿܢ ܦܵܥܠܹ̈ܐ ܢܟܼܝ̈ܠܹܐ܁>
    text <܃ܦܥ̈ܠܐ ܢܟܼܝܼ̈ܠܹܐ ܩܪ̣ܵܘ ܟܕܒ̈ܐ ܠܦܠܚܝ̈ ܫܦܝܼܪ>
    text <ܘܡ̇ܢ ܠܵܐ ܢܲܟܼܪܹܐ ܥܲܠ ܗܵܢ ܓܘܼܢܚܵܐ ܕܲܕܚܝܼܠ ܫܸܡܥܹܗ܀>
    text <܃ܒܗܵܢܵܐ ܓܘܼܢܚܵܐ ܬܸܡܗܹ̇ܬܼ ܣܲܓܿܝܼ ܐܵܦ ܬܵܡܲ̇ܗ ܐ̄ܢܵܐ>
    text <ܘܡܸܛܠܵܬܹܗ ܚܸܙܩܹ̇ܬܼ ܣܲܓܿܝܼ ܒܐܘܼܪܚܵܐ ܕܡܸ̈ܠܹܐ܁>
    text <܃ܡܸܠܬܼܵܐ ܕܟܹܐܢܹ̈ܐ ܚܙܹܝܬܼ ܕܲܛܠܝܼܡܵܐ ܡ̣ܢ ܛܵܠܘܿܡܹ̈ܐ>
    text <ܘܲܒܼܥܹܝܬܼ ܕܐܸܕܲܥ ܕܡܵܢܲܐ ܗ̄ܝ̣ ܥܸܠܬܼܵܐ ܕܗܵܢܵܐ ܛܠܘܿܡܝܵܐ܀>
  block
    text <܃ܬܠܵܬܵܐ ܐ̄ܢܵܫ̈ܐ ܓܒܹܝܬܼ ܡ̣ܢ ܟܠܹܗ ܓܲܒܵܐ ܕܟܸܐܢܸ̈ܐ>
    text <ܕܲܒܼܥܸܠܲܬܼܗܘܿܢ ܐܸܓܼܠܹܐ ܥܸܠܬܼܵܐ ܕܟܼܠܗܘܿܢ܁>
    text <܃ܟܸܐܢ̈ܐ ܛܠܲܡܘ ܛܵܠܘܿܡܹ̈ܐ ܒܕܵܕ̈ܝܼܢ ܕܵܪ̈ܝܼܢ>
    text <ܘܝܲܬܼܝܼܪ ܡ݂ܢ ܟܠ ܠܗܵܠܝܼܢ ܕܐܸܡܪܸܬܼ ܐܣܓܼܝܼܘ ܘܲܛܠܡܘ܀>
    text <܃ܕܠܵܐ ܡܘܼܫ̈ܚܵܬܐ ܨܲܚܝܼܘܼ ܐܸܢܘܿܢ ܒܢܲܝ̈ ܚܸܪ̈ܝܵܝܹܐ>
    text <ܘ̣ܛܵܟ ܡ̣ܢ ܫܸܐܕܹ̈ܐ ܝܲܠܦܘܼܗܝ ܠܗܵܢܵܐ ܙܢܵܐ ܕܨܘܼܚ̈ܝ̇ܬܼܵܐ>
    text <܃ܫܹܐܕ̈ܐ ܐܪܡܝܼܘ ܒܐ̄ܢܵܫ̈ܐ ܣܲܟܼ̈ܠܹܐ ܛܢܵܢܵܐ ܣܲܟܼܠܵܐ>
    text <ܕܲܢܨܲܚ̣ܘܼܢܵܗ̇ ܠܡܸܠܬܼ ܩܘܼܫܬܐ ܒܠܸܫ̣ܵܢ ܒܸܣܪܵܐ܀>
    text <܃ܒܠܸܫܵܢ ܒܸܣܪܵܐ ܡܥܵܕܝܼܢ ܫܸܐܕܹ̈ܐ ܠܲܡܓܼܕܵܦܘܼ>
    text <ܘܲܒܼܒܸܣܪ̈ܵܢܹܐ ܡܟܲܣܹܝܢ ܙܹܐܦܵܐ ܕܓܼܘܼܕܵܦܲܝ̈ܗܘܿܢ܁>
    text <܃ܓܼܘܼܕܵܦܲܝ̈ܗܘܿܢ ܚܙܝܬ ܕܲܢܕܼܝܕܼܝܼܢ ܘܡܲܣܠܹܝܢ ܣܲܓܝܼ>
    text <ܘܛܸܢܸܬܼ ܣܲܓܼܝ ܕܐܸܬܒܲܥ̣ ܡܸܢܗܘܿܢ ܨܲܥܪܵܐ ܕܟܸܐܢܹ̈ܐ܀>
    text <܃ܚܠܵܽܦ ܝܵܕܘܿܥ̈ܐ ܡܸܬܼܟܲܬܲܫ ܐ̄ܢܵܐ ܥܲܡ ܠܵܐ ܪ̈ܕܲܝܵܐ>
    text <ܕܲܗܘ̤ܵܘ ܚܲܒܼܪ̈ܐ ܠܐܵܟܼܠܩܲܪܨܐ ܒܩܸܐܪܣܵܐ ܕܥܲܡܗܘܿܢ܁>
    text <܃ܩܸܐܪܣܵܐ ܗ̄ܘ̣ ܪܲܒܵܐ ܕܣܵܕܪܲܝܢ ܐ̄ܢܫ̈ܐ ܠܘܼܩܒܼܵܠ ܐ̄ܢܵܫ̈ܐ>
    text <ܘܠܲܝܬܼ ܕܲܡܫܲܐܸܠ ܕܡܵܢܲܐ ܗܝ̣ ܥܸܠܬܹܗ ܕܗܵܢ ܬܲܟܼܬܘܼܫܵܐ܀>
    text <܃ܐܲܝܟ ܕܲܒܼܫܢܬܼܵܐ ܛܒܲܥܘ ܟܠ ܬ̣ܓܼܡܝܼ̈ܢ ܡ̣ܢ ܗܵܢ ܫܲܪܒܵܐ>
    text <ܘܗܵܐ ܒܵܥܹ̇ܐ ܐ̄ܢܵܐ ܕܐܲܥܝܼܪ ܐܸܢܘܿܢ ܕܢܸܬܼܒܿܩܘܿܢ ܒܹܗ܁>
    text <܃ܒܓܸܠܝܐ ܡܸܟܸܝܠ ܡܚܵܘܹܐ ܠܹܗ ܠܫܲܪܒܵܐ ܕܡ̣ܠܝܼ̈>
    text <ܕܢܸܗܘܘܿܢ ܝܵܕܥܝܼܢ ܨܵܝܿܬܼܝ̈ ܡܸܠܸܐ ܣܘܼܟܵܠ ܡܸ̈ܠܸܐ܀>
    text <܃ܐ̄ܢܵܫ̈ܐ ܣܲܟܼ̈ܠܹܐ ܐܸܡܕܲܬܼ ܕܲܛܠܲܡ̣ܘ ܠܐ̄ܢܫ̈ܐ ܟܸܐܢ̈ܐ>
    text <܃ܙܵܕܹܩ ܕܐܸܓܼܠܹܐ ܕܡܲܢܘܼ ܛܠܝܼܡܵܐ ܘܡ̇ܢ ܛܵܠܵܘܿܡܵܐ>
    text <܃ܛܠܝܼܡܲܝ̈ ܡܲܓܿܢ ܐܸܢܘܿܢ ܕܟܲܗܸܢܘ ܫܲܦܝܼܪ>
    text <ܚܲܕ ܕܝܼܘܿܕܘܿܪܘܿܣ ܘܚܲܕ ܬܹܐܕܘܿܪܘܿܣ ܘܚܲܕ ܢܸܣܛܘܿܪܝܼܣ܀>
    text <܃ܗܵܠܹܝܢ ܐܸܢܘܿܢ ܛܠܝܼܡܹ̈ܐ ܕܐܸܡܪܸܬܼ ܡ̣ܢ ܫܘܿܪܝܵܐ>
    text <ܘܛܵܠܘܿܡܲܝ̈ܗܘܿܢ ܫܸܐܕܹ̈ܐ ܘܐ̄ܢܵܫ̈ܐ ܗܲܪ̈ܵܛܝܼܩܹܐ܁>
    text <܃ܗܲܪ̈ܵܛܝܼܩܹܐ ܚ̣ܙܵܘ ܕܐܸܬܼܦܲܪܣܝܼܘ ܙܸܐܦܹ̈ܐ ܕܲܒܼܗܘܿܢ>
    text <ܘܠܒܫ ܙܲܝܢܵܐ ܐ̄ܢܫ̈ܐ ܠܒܝܼܫܲܝ̈ ܩܘܼܫܬܐ܀>
    text <܃ܠܒܼܝܼܫܲܝ̈ ܩܘܼܫܬܐ ܣܲܬܼܪܘܼܗ̇ ܠܛܘܼܥܝܲܝ ܕܲܒܛܵܥܲܝܵ̈ܐ>
    text <ܘܛܵܒܼ ܡ̣ܢ ܟܠܢܵܫ ܙܪܝܼܙ ܒܲܩܪܵܒܼܵܐ ܕܝܼܘܿܕܿܘܿܪܘܿܣ܁>
    text <܃ܗܘ̤ ܐܸܬܼܟܲܬܲܫ ܥܲܡ ܣܝܼ̈ܥܵܬܼܵܐ ܕܗܲܪ̈ܵܛܝܼܩܹܐ>
    text <ܘܦܲܪܣܝܼ ܘܲܓܼܠܵܗ̇ ܠܙܹܐܵܦܢܘܼܬܼܗܘܿܢ ܩܕܼܵܡ ܟܠ ܒܲܪܢܵܫ܀>
    text <܃ܒܣܲܝܦܵܐ ܕܡܸܠܬܹܗ ܚܪܲܒܼ ܡܸܠܲܝ̈ܗܘ̤ܿܢ ܕܢܲܟܼܘܠܬܵܢܹ̈ܐ>
    text <ܘܠܵܐ ܣܦܲܩܘ ܥܲܙܝܼܘ ܩܕܼܵܡ ܩܲܫܝܘܼܬܼܵܐ ܕܡܸܠܲܬܼ ܦܘܼܡܹܗ܁>
    text <܃ܐܝܼܬ ܕܲܠܕܼܐܒܹ̈ܐ ܒܲܕܿܪܼ ܐܸܢܘܿܢ ܒܩܵܠ ܦܸܬܼܓܵܡܵܘ̈ܗܝ>
    text <܃ܘܟܲܢܫܵܗ̇ ܠܥܵܢ̈ܐ ܕܿܡܒܲܕܪܵܐ ܗ̄ܘ̣ܵܬܼ ܒܚܸܪ̈ܝܵܢܲܝܗܘܿܢ>
    text <ܒܲܐܢܛܝܘܿܟܝܼ ܟܲܪܟܼܵܐ ܫܲܪܝܼ ܒܩܸܐܪܣܵܐ ܕܥܲܡ ܛܵܥܲܝܵܐ܁>
    text <ܘܒܼܵܬܿܪܼ ܙܲܒܼܢܵܐ ܓܡܲܪ ܙܵܟܼܘܿܬܹܗ ܒܐܲܬܼܪܵܐ ܕܛܲܪܣܘܿܣ܁>
    text <܃ܒܛܲܪܣܘܿܣ ܟܲܪܟܼܵܐ ܡܛܵܬܹܗ ܦܸܨܬܼܵܐ ܠܲܡܟܹܿܗܵܢܘܼ>
    text <ܐܲܝܟܵܐ ܕܝܼܠܝܼܕ ܗ̇ܘ ܟܵܪܘܿܙܵܐ ܕܟܼܠܗܘܿܢ ܥܲܡܡܹ̈ܐ܀>
    text <܃ܒܗܵܢܵܐ ܟܲܪܟܵܐ ܢܨܲܚ̣ ܝܘܼܠܦܵܢܹܗ ܕܟܼܵܗܢܵܐ ܙܲܗܝܵܐ>
    text <ܘܒܹܗ ܐܸܬܼܟܲܠܲܠ ܐܲܝܟ ܙܲܟܲܝܵܐ ܕܠܵܐ ܚܵܒܼܘ ܘܐܲܫܦܸܠܘ܁>
    text <܃ܪܲܒ ܙܲܟܵܝܹ̈ܐ ܚܲܝܸܠ ܐܸܢܘܿܢ ܠܦܵܠܚܹ̈ܐ ܚܝܼ̈ܨܐ>
    text <ܘܗܘ̇ ܣܵܡ̣ ܐܸܢܘܿܢ ܢܘܼܗܪܵܐ ܘܡܸܠܚܵܐ ܠܝܘܼܬܼܪܵܢ ܐ̄ܢܵܫܵܐ܀>
    text <܃ܠܬܹܐܕܘܿܪܘܿܣ ܫܲܕܪܹܗ ܠܟܲܪܟܼܵܐ ܟܪܝܼܗ ܒܲܚܛܝܼܬܼܵܐ>
    text <ܕܡܸܬܟܲܢܹܐ ܗ̄ܘ̣ܵܐ ܒܫܹܡ ܒܲܛܝܼܠܵܐ ܡܲܦܣܘܿܣ ܕܿܝܼܘܵܐ܁>
    text <܃ܕܲܝܼܘܵܐ ܐܲܩܝܼܡ ܦܬܲܟܼܪܵܐ ܠܲܫܡܹܗ ܘܲܩܪܵܝܗܝ ܡܲܦܲܣܘܿܣ>
    text <ܘܡܸܬܼܟܲܢܝܵܐ ܗ̄ܘ̣ܵܬ ܐܵܦ ܗ̇ܝ ܡܕܝܼܢܬܐ ܡܲܦܣܘܿܣܛܝܼܐ܀>
    text <܃ܡ̣ܢ ܚܲܕ ܟܲܪܟܼܵܐ ܢܦܲܩܘ ܠܲܡܦܹܝ̈ܕܹܐ ܬܠܵܬܐ ܕܢܘܼܗܪܵܐ>
    text <ܘܲܕܢܲܚ ܢܘܼܗܪܵܐ ܕܕܘܼܒܵܪ̈ܲܝܗܘܿܢ ܒܟܲܪ̈ܟܹܐ ܬܠܵܬܼܵܐ܁>
  block
    text <܃ܒܲܚܕܵܐ ܡܕܝܼܢ̄ܬܵܐ ܗܘ̤ܵܐ ܡܵܘܠܵܕܵܐ ܕܲܬܼܠܵܬܼܝ̈ܗܘܿܢ>
    text <܃ܘܡ̣ܢ ܕܐܸܬܼܪܲܒܝܼܘ ܫܲܪܝܼܘܼ ܒܩܸܐܪܣܵܐ ܕܚܠܵܦ ܩܘܼܫܬܵܐ>
    text <܃ܐܲܝܟ ܕܠܦܵܠܚܹܐ ܙܲܝܸܢ ܐܸܢܘܿܢ ܩܘܼܫܬܵܐ ܒܚܲܝܠܹܗ>
    text <ܘܫܲܕܿܪܼ ܐܸܢܘܿܢ ܠܡܸܥܒܿܕ ܩܸܐܪܣܵܐ ܕܥܲܡ ܣܵܛܵܢܵܐ܁>
    text <܃ܦܸܨ̈ܐ ܕܚܘܼܒܵܐ ܐܲܪܡܝܼ ܚܘܼܒܵܐ ܠܲܬܼܠܵܬܲܝ̈ܗܘܿܢ>
    text <ܘܟܼܠܚܲܕ ܡܸܢܗܘܿܢ ܠܦܲܩ ܠܲܦܢܝܼܬܼܵܐ ܕܦܲܩܕܹܗ ܪܸܡܙܵܐ܀>
    text <܃ܪܸܡܙܵܐ ܟܲܣܝܵܐ ܟܣܐ ܗ̄ܘ̣ܵܐ ܒܡܸܠܵܘ̈ܗܝ ܕܬܹܐܕܘܿܪܘܿܣ>
    text <ܘܲܡܬܲܪܓܸܡ ܗ̄ܘ̣ܵܐ ܐ̄ܪ̈ܵܙܹܐ ܟܣܲܝܵ̈ܐ ܠܲܡܦܣܘܿܣܛܵܝܹ̈ܐ܁>
    text <܃ܡܲܦܣܘܿܣܛܵܝܹ̈ܐ ܡܸܬܼܟܿܢܝܼܢ ܗ̄ܘ̣ܵܘ ܒܢܲܝ̈ ܡܲܦܣܘܼܣܛܐ>
    text <ܒܫܸܡ ܗ̇ܘ ܫܸܐܕܵܐ ܕܣܝܼܡ ܗ̄ܘ̣ܵܐ ܒܲܫܡܹܗ ܦܬܲܟܼܪܵܐ ܚܲܪܫܵܐ܀>
    text <܃ܫܡܵܗܹ̈ܐ ܣܢܲܝ̈ܵܐ ܟܲܦܲܪ ܡܸܢܗܘܿܢ ܡܗܝܼܪ ܪܸܥܝܵܢܵܐ>
    text <ܘܲܥܒܲܕ ܐܸܢܘܿܢ ܡܵܐܢܹ̈ܐ ܕܟܲܝܵ̈ܐ ܠܫܸܡ ܒܵܪܵܘܿܝܵܐ܁>
    text <܃ܒܫܸܡ ܒܵܪܘܿܝܵܐ ܟܲܕܢܹܗ ܟܸܐܢܵܐ ܠܫܹܐܕܵܐ ܕܟܲܪܟܼܵܐ>
    text <ܘܐܲܠܦܹܗ ܕܢܸܬܼܢܸܐ ܫܡܵܗܹ̈ܐ ܬܠܵܬܼܵܐ ܚܕܵܐ ܐܝܼܬܼܘܼܬܼܵܐ܀>
    text <܃ܫܡܵܗܹ̈ܐ ܬܿܠܵܬܼܵܐ ܠܒܝܼܟ ܗ̄ܘ̣ܵܐ ܦܵܠܚܵܐ ܕܙܲܕܼܝܼܩܘܼܬܼܵܐ>
    text <ܘܫܵܕܐ ܗ̄ܘ̣ܵܐ ܠܗܘܿܢ ܒܲܕܡܘܼܬ ܓܸܐܪܹ̈ܐ ܒܗܲܪ̈ܵܛܝܼܩܹܐ܁>
    text <܃ܕܚܝܼܠ ܗ̄ܘ̣ܵܐ ܩܵܠܹܗ ܟܲܕ ܩܵܥܹܐ ܗ̄ܘ̣ܵܐ ܒܦܘܼܠܵܓܿܝܼ̈ܗܘܿܢ>
    text <ܘܠܵܐ ܡܨܝܢ ܡܥܲܙܝܼܢ ܠܲܡܨܵܬܼ ܫܸܡܥܵܐ ܕܣܘܼܟܵܠ ܡܸܠܵܘ̈ܗܝ܀>
    text <܃ܒܣܘܼܟܵܠ ܡܸܠܵܘ̈ܗܝ ܡܸܬܬܲܡܗܝܼܢ ܗ̄ܘ̣ܵܘ ܫܸܐܕܹ̈ܐ ܟܬܝܼ̈ܫܹܐ>
    text <ܕܡܵܢܵܐ ܗ̄ܝ̣ ܗܵܕܹܐ ܕܟܲܕ ܒܲܪܢܵܫܵܐ ܡܙܝܼܥ ܠܲܢ ܩܵܠܹܗ܁>
    text <܃ܬܗܪܵܐ ܪܲܒܵܐ ܣܥܲܪ ܒܵܪܘܿܝܵܐ ܒܲܒܼܢܲܝ̈ ܒܲܝܬܹܗ>
    text <ܘܚܵܒܼܘ ܡ̣ܢ ܩܵܠܵܐ ܕܦܸܬܼܓܵܡܲܝ̈ܗܘܿܢ ܫܸܐܕܸ̈ܐ ܘܐ̄ܢܵܫ̈ܐ܀>
    text <܃ܫܸܐܕܹ̈ܐ ܘܐ̄ܢܵܫ̈ܐ ܫܡ̣ܲܥܘ ܒܲܪܬ ܩܵܠܵܐ ܕܫܝܼܦܘܿܪ ܩܵܠܵܐ>
    text <ܘܲܟܼܢܲܫܘ ܘܐ̣ܬܼܵܘ ܘܲܣܕܿܪܼܘ ܩܸܐܪܣܵܐ ܠܘܼܩܒܼܵܠ ܡܸܠܵܘ̈ܗܝ܁>
    text <܃ܢܸܒܼܥܵܐ ܕܡܸ̈ܠܹܐ ܪ̈ܘܼܚܵܢܝܵܬܼܵܐ ܓܲܚ ܡ̣ܢ ܦܘܼܡܹܗ>
    text <ܘܐܲܝܟ ܡܵܡܘܠܵܐ ܓܲܪܦܹܗ ܠܚܲܝܠܵܐ ܕܗܲܪ̈ܛܝܼܩܹܐ܀>
    text <܃ܒܲܕܡܘܼܬ ܓܸܦܹ̈ܐ ܛܵܦܘ ܐܪ̈ܝܵܢܹܐ ܘܐܸܘܢܡܝܵܢܹ̈ܐ>
    text <ܘܐܸܒܼܕܘ ܥܲܡܗܘܿܢ ܕܘܼܡܵܪ̈ܲܝܼܛܹܐ ܘܦܸܘܠܘ̈ܢܝܵܢܹ̈ܐ܁>
    text <܃ܐܲܝܟ ܕܲܠܥܘܼܪܵܐ ܒܲܕܪ ܐܸܢܘܿܢ ܠܣܸܕܩܸ̈ܐ ܦܠܝܼܓܹ̈ܐ>
    text <ܘܲܥܪܲܩܘ ܘܲܛܫܵܘ ܒܹܝܬܼ ܚܘܼܠܵܢܹ̈ܐ ܕܲܟܼܡܹܐܢܲܝܼ̈ܗܘܿܢ܀>
    text <܃ܥܪܘܼܩܝܵܐ ܪܗܝܼܒܼܵܐ ܥܪܲܩܝ ܣܝܼܵܥܬܗ̈ܘܿܢ ܕܲܒܼܢܿܝܼ ܛܘܼܥܝܲܝ>
    text <ܡ̣ܢ ܩܕܼܵܡ ܓܲܒܼܪܵܐ ܕܿܡܼܬܲܪܓܡ ܗ̄ܘ̣ܵܐ ܫܪܵܪܵܐ ܕܲܟܼܝܵܐ܁>
    text <܃ܫܪܵܪܵܐ ܕܲܟܼܝܵܐ ܫܡܲܥܘ ܕܲܓܵܠܹ̈ܐ ܡ̣ܢ ܫܲܪܝܼܪܹ݁ܐ>
    text <ܘܙܵܥܘ ܘܐܸܬܼܒܲܠܗܘܿܢ ܐܲܝܟ ܝܵܠܸܕܬܼܵܐ ܕܚܲܣܢܗ̇ ܟܸܐܒܵܐ܀>
    text <܃ܚܸܝܠ ܐܵܬܼܘܵܬܼܵܐ ܚܵܘܝܼ ܐܸܢܘܿܢ ܠܦܵܠܚܸ̈ܐ ܫܵܦ̈ܠܹܐ>
    text <ܘܲܫܕܵܘ ܙܲܝܢܵܐ ܕܝܘܼܠܦܵܢܲܝ̈ܗܘܿܢ ܘܲܥܪܲܩܘ ܥܲܪܛܸܠ܁>
    text <܃ܐܘ ܟܡܵܐ ܕܚܝܼܠܵܐ ܚܲܝܠܵܐ ܕܚܲܝܠܹܗ ܠܦܵܠܚܵܐ ܕܪܘܼܚܵܐ>
    text <ܕܚܵܒܼܘ ܡ̣ܢ ܩܵܠܹܗ ܟܸܢ̈ܫܹܐ ܟܬܝܼܫܹ̈ܐ ܕܟܲܢܸܫܘ ܕܲܝܼܘܹ̈ܐ܀>
    text <܃ܐܘ ܟܡܵܐ ܕܚܝܼܠ ܗ̄ܘ̣ܵܐ ܣܘܼܟܵܠ ܡܸ̈ܠܹܐ ܕܲܗܦܵܟܼܵܬܹ̈ܗ>
    text <ܕܲܡܦܲܪܣܹܐ ܗ̄ܘ̣ܵܐ ܙܢܲܝ̈ ܨܢܥܵܬܹ̈ܗ ܕܟܼܠ ܝܘܼܠܦܵܢܝܼ̈ܢ܁>
    text <܃ܐܘܿ ܟܡܵܐ ܡܗܝܼܪ ܗ̄ܘ̣ܵܐ ܗܵܘܢܵܐ ܕܬܲܩܢܵܐ ܡ̣ܢ ܟܠ ܕܲܡ̣ܗܝܼܪ>
    text <ܕܵܠܵܐ ܫܒܲܩ ܡܸܕܡ ܕܲܡܚܲܦܲܝ ܗ̄ܘ̣ܵܐ ܕܠܵܐ ܓܠܵܐ ܘܚܵܘܝܹܗ܀>
    text <܃ܐܘܿ ܟܡܵܐ ܥܪܝܼܡ ܗ̄ܘ̣ܵܐ ܠܡܸܒܨܵܐ ܣܸܦܪܸ̈ܐ ܐܲܠܵܗܵܝܹ̈ܐ>
    text <ܕܦܫܸܩ ܩܵܠܹ̈ܐ ܕܢܲܒܝܼܘܼܬܼܵܐ ܘܕܲܫܠܝܼܚܘܼܬܼܵܐ܁>
    text <܃ܐܘ ܟܡܵܐ ܪܗܸܛܘ ܗ̄ܘ̣ܵܘ ܙܵܘܥܲܝ̈ ܢܲܦܫܹܗ ܥܲܡ ܗܲܕܵܡܵܘ̈ܗܝ>
    text <ܘܣܲܝܟܹܗ ܠܪܲܗܛܵܐ ܕܟܼܠܗܘܿܢ ܣܸܦܪܹ̈ܐ ܠܓܵܘܼ ܡ̣ܢ ܡܸܠܵܘ̈ܗܝ܀>
    text <܃ܐܘܿ ܠܗܝ̇ ܢܲܦܫܵܐ ܡܗܝܼܪܲܬܼ ܗܵܘܢܵܐ ܘܩܫܝܲܬܼ ܚܲܝܠܵܐ>
    text <ܕܚܸܣܢܲܬ̤ ܘܲܙܟܲܬ̤ ܠܲܬܼܪܹܝܢ ܩܸܐܪ̈ܣܹܐ ܕܫܸܐܕܹ̈ܐ ܘܐ̄ܢܵܫ̈ܐ܁>
  block
    text <܃ܠܫܸܐܕܹ̈ܐ ܘܐ̄ܢܵܫ̈ܐ ܙܟܼܵܐ ܐܲܬܠܹܝܼܛܵܐ ܕܙܲܕܝܼܩܘܼܬܼܵܐ>
    text <ܘܠܵܐ ܐܸܬܪܦܝܼ ܡ̣ܢ ܟܠ ܬܲܟܼܬܘܼܫܵܐ ܕܥܲܡ ܟܠ ܚܲܫܝܼܢ܀>
    text <܃ܢܝܼܫܵܐ ܬܪܲܝܼܨܵܐ ܩܒܲܥ ܒܲܒܼܪܝܼܬܼܵܐ ܠܲܩܪ̈ܲܒܼܬܵܢܹܐ>
    text <܃ܕܢܸܗܘܘܿܢ ܚܵܢܹܝܢ ܠܕܸܚܠܲܬܼ ܩܘܼܫܬܼܵܐ ܒܕܘܼܡܝܵܐ ܕܝܼܠܹܗ>
    text <܃ܡܸܠܚܵܐ ܘܢܘܼܗܪܵܐ ܗܘ̤ܵܘ ܦܸܬܼܓܼܵܡܵܘ̈ܗܝ ܒܹܝܬܼ ܐܲܪ̈ܥܵܢܐ>
    text <ܘܝܼܠܲܦܘ ܐ̄ܢܵܫ̈ܐ ܠܲܡܲܕܵܟܼܘܼ ܠܲܒܫܲܝ̈ ܐ̄ܢܵܫܵܐ܀>
    text <܃ܛܲܥܡܵܐ ܛܵܒܼܵܐ ܩܢܵܬ̤ ܐ̄ܢܵܫܘܼܬܼܵܐ ܒܝܲܕܼ ܣܘܼܟܵܠܵܘ̈ܗܝ>
    text <ܘܫܵܛܲܬ̤ ܘܲܫܕܲܬ̤ ܠܲܗܦܝܼܟܼܘܼܬܼܵܐ ܕܕܚܸܠܲܬ̤ ܫܹܐܕܹ̈ܐ܁>
    text <ܠܗܵܢܵܐ ܓܲܒܼܪܵܐ ܓܢܒܵܪ ܚܲܝܠܵܐ ܘܲܡܗܝܼܪ ܗܵܘܢܵܐ܁>
    text <ܣܢܵܐܘܼܗܝ ܐ̄ܢܵܫ̈ܐ ܣܲܢܝܲܝ ܢܲܦܫܵܐ ܘܡܲܠܝܲܝ ܚܘܼܬܼܪܵܐ܀>
    text <܃ܡܸܠܲܬܼ ܩܘܼܫܬܵܐ ܣܵܡܬܹܗ ܕܢܸܗܘܹܐ ܟܵܪܘܿܙ ܩܘܼܫܬܼܵܐ>
    text <ܘܣܲܟܼ̈ܠܹܐ ܩܪܵܐܘܼܗܝ ܦܠܝܼܓܼ ܪܸܥܝܵܢܵܐ ܘܡܲܠܸܦ ܙܐܦܵܐ܁>
    text <܃ܐܘܿ ܠܗܲܦܟܼܵܝܹ̈ܐ ܟܡܵܐ ܗܲܦܟܼܵܝܵܐ ܗܲܦܟܼܵܝܵܐ ܗܲܦܟܼܵܝܘܼܬܼܗܘܿܢ>
    text <ܕܲܠܢܲܗܝܼܪܵܐ ܩܪܵܐܘܼܗܝ ܚܸܫܟܵܐ ܘܚܸܫܟܵܐ ܢܘܼܗܪܵܐ܀>
    text <܃ܠܘܵܝܵܐ ܕܡܸܠܬܼܵܐ ܕܲܢܒܝܼܘܼܬܼܵܐ ܫܵܘܹܝܢ ܥܲܛ̈ܠܹܐ>
    text <ܕܲܗܦܲܟܼܘ ܛܲܟܼܣܵܐ ܕܬܩܝܼ̈ܢܬܼܵܐ ܠܗܲܦܟܼܵܝܵܬܼܵܐ܁>
    text <܃ܠܗܲܦܟܼܵܝܵܬܼܵܐ ܪܚܸܡܘ ܗܲܦܟܼܵܝܹ̈ܐ ܣܲܢܝܲܝ̈ ܢܲܦܫܵܐ>
    text <ܘܲܣܩܲܪܘ ܘܲܣܢܵܘ ܠܐ̄ܢܵܫ̈ܐ ܪ̈ܵܚܸܡܸܐ ܕܗܲܝܡܵܢܘܼܬܼܵܐ܀>
    text <܃ܗܲܝܡܵܢܘܼܬܼܵܐ ܕܠܵܐ ܡܸܙܕܲܟܼܝܵܐ ܐܲܟܼܪܸܙܘ ܟܸܐܢܸ̈ܐ>
    text <ܕܝܼܘܿܕܘܿܘܿܣ ܘܬܐܕܘܿܪܘܿܣ ܘܥܲܡ ܢܸܣܛܘܿܪܝܼܣ܁>
    text <܃ܒܲܬܸܠܵܬܲܝ̈ܗܘܿܢ ܚܵܘܝܲܬ ܚܲܝܠܵܗ̇ ܬܠܝܼܬܵܘܬܼܵܐ>
    text <ܘܐܲܠܦܲܬ̤ ܐܸܢܘܿܢ ܠܡܸܣܬܲܪ ܒܸܕܝܐ ܕܝܘܼܠܦܢ ܛܘܼܥܝܲܝ܀>
    text <܃ܟܵܗܢܸ̈ܬ ܒܚܝܼܪܹ̈ܐ ܣܵܡܲܬ̤ ܐܸܢܘܿܢ ܒܟܲܪ̈ܟܹܐ ܬܠܵܬܼܵܐ>
    text <ܕܢܸܗܘܘܿܢ ܡܲܐܣܝܼܢ ܟܸܐܒܸ̈ܐ ܩܫܲܝ̈ܐ ܒܦܸܬܓܼܵܡܲܝ̈ܗܘܿܢ܁>
    text <܃ܡܲܐܣܝܲܝ̈ ܐ̄ܢܵܫܵܐ ܗܘ̣ܵܘ ܫܲܪܝܼܪܹ̈ܐ ܒܟܼܠ ܟܲܪ ܕܲܗܘ̤ܵܘ>
    text <ܘܲܙܗܝܼܪܵܐܝܼܬܼ ܪܵܥ̣ܘ ܡܲܪܥܝܼܬܼܵܐ ܕܥܲܪ̈ܒܹܐ ܡܠܝܼܠܹ̈ܐ܀>
    text <܃ܠܗܝ̇ ܒܲܪܬ ܩܵܠܵܐ ܕܲܠܘܵܬ ܫܸܡܥܘܿܢ ܫܡܲܥܘ ܟܲܫܝܼܪܹ̈ܐ>
    text <ܘܬܲܠܡܸܕܘ ܘܐܲܠܸܦܘ ܠܓܼܒܼܪܹ̈ܐ ܘܢܫܹ̈ܐ ܘܲܠܝܲܠܘܼ̈ܕܹܐ܁>
    text <܃ܒܝܲܕ ܣܘܼܥܪ̈ܵܢܹܐ ܓܲܡܪܘܼܗܝ ܠܲܫܡܵܐ ܕܫܸܡ ܪܵܥܝܼܘܼܬܼܵܐ>
    text <ܘܟܼܠܚܲܕ ܡܸܢܗܘܿܢ ܣܥܲܪ ܡܲܪܥܝܼܬܹܗ ܕܠܵܐ ܒܘܼܣܪܵܢܵܐ܀>
    text <܃ܠܛܲܪܣܘܿܣܵܝܹܐ ܪܥ̣ܵܐ ܕܝܘܿܕܿܪܘܿܣ ܡܗܝܼܪ ܒܲܕܪܵܫܵܐ>
    text <ܚܲܟܹܡ ܐܸܢܘܿܢ ܠܡܸܫܪܵܐ ܩܸܛܪܹ̈ܐ ܕܗܲܪ̈ܵܛܝܼܩܹܐ܁>
    text <܃ܠܡܲܦܣܘܿܣܛܵܝܹ̈ܐ ܪܥ̣ܵܐ ܬܹܐܵܕܘܿܪܘܿܣ ܒܲܕܹܩ ܐ̄ܪ̈ܵܙܹܐ>
    text <ܘܐܲܠܸܦ ܐܸܢܘܿܢ ܠܲܡܚܵܪ ܫܲܦܝܼܪ ܒܲܕܠܵܐ ܓܿܠܝܵܢ܀>
    text <܃ܠܒܘܿܙܵܢܛܵܝܹ̈ܐ ܪܥ̣ܵܐ ܢܸܣܛܘܿܪܝܼܣ ܚܲܪܝܼܦ ܙܵܘܥܹܗ>
    text <ܘܚܲܟܸܡ ܐܸܢܘܿܢ ܠܡܹܐܪܲܥ ܩܸܐܪܣܵܐ ܕܥܲܡ ܗܹܪܹ̈ܣܝܼܣ܁>
    text <܃ܡܕܝܼܢܲܬ ܡܲܠܟܹ̈ܐ ܡܛܵܬܹܗ ܠܬܲܩܢܵܐ ܠܲܡܕܲܒܵܪܘ>
    text <ܠܲܦܘܼܬ ܕܲܪܓܹܗ ܚܵܘܝܼ ܦܸܐܪܹ̈ܐ ܕܡܲܠܦܵܢܘܼܬܹܗ܀>
    text <܃ܚܲܟܝܼܡܵܐܝܼܬܼ ܒܢܵܝܗܝ ܠܲܫܪܵܪܵܐ ܕܡܸܠܲܬܼ ܩܘܼܫܬܵܐ>
    text <ܕܠܵܐ ܢܙܝܼܥܘܼܢܵܝܗܝ ܡܲܫܒܹ̈ܐ ܫܓܼܝܼ̈ܫܹܐ ܕܗܲܪ̈ܵܛܝܼܩܹܐ܁>
    text <܃ܗܲܪ̈ܛܝܼܩܹܐ ܣܢܵܐܘܼܗܝ ܡܲܓܢ ܠܪܵܚܸܡ ܩܘܼܫܬܼܵܐ>
    text <ܘܪܲܟܸܒܼܘ ܦܘܼܪ̈ܣܹܐ ܕܟܲܕܵܒܼܘܼܬܵܐ ܠܘܼܩܒܼܵܠ ܡܸܠܵܘ̈ܗܝ܀>
    text <܃ܦܘܼܪ̈ܣܹܐ ܨܢܝܼ̈ܥܹܐ ܚܫܲܠܘ ܩܲܝܢܵܝܹ̈ܐ ܙܹܐܦܵܢܵܝܹ̈ܐ>
    text <ܕܢܹܐܣܪܘܿܢ ܡܸ̈ܠܹܐ ܕܠܵܐ ܡܸܬܠܲܒܼ̈ܟܵܢ ܒܐܝܼܕܵܐ ܕܙܹܐܦܵܐ܁>
    text <܃ܙܹܐܦܵܢܵܐܝܼܬ ܣܵܥ̣ܘ ܡܲܪ̈ܵܚܹܐ ܥܲܠ ܫܲܪ̈ܝܼܪܹ̈ܐ>
    text <ܘܲܕܠܵܐ ܥܸܠܬܼܵܐ ܩܛܲܪܘ ܥܸܠܬܼܵܐ ܕܲܓܵܠܵܬܵܐ܀>
    text <܃ܣܵܗ̈ܕܹܐ ܕܫܘܼܩܪܵܐ ܓܒܼܵܘ ܫܲܩܵܪܹ̈ܐ ܒܕܝܼܢܹܗ ܕܟܹܐܢܵܐ>
    text <ܒܗ̇ܘ ܐܸܣܟܹܝܡܵܐ ܕܥܸܒܕܲܬ̤ ܐܝܼܙܒܹܝܠ ܒܕܝܼܢܹܗ ܕܢܵܒܼܘܼܬܼ܁>
    text <܃ܐܲܢ̄ܬܬܵܐ ܩܛܵܠܬܹܗ ܠܢܵܒܼܘܼܬ ܟܹܐܢܵܐ ܡܛܠ ܟܲܪܡܹܗ>
    text <ܘܲܠܫܲܪܝܼܪܵܐ ܢܸܫܹ̈ܐ ܪܲܕܦܵܝܗܝ ܡ̣ܢ ܟܵܗܢܘܼܬܹܗ܀>
    text <ܢܸܫܹ̈ܐ ܐܲܓܼܪܘ ܟܵܗܢܹ̈ܐ ܕܙܹܐܦܵܐ ܒܕܝܼܢܵܐ ܕܙܹܐܦܵܐ܃>
  block
    text <ܘܲܥܒܲܕܘ ܐܸܢܘܿܢ ܐܣܟܘܵܠܲܣܛܝܼ̈ܩܹܐ ܕܕܲܓܵܠܘܼܬܼܵܐ܁>
    text <܃ܒܕܲܗܒܼܵܐ ܙܲܒܼܢܘܗܝ ܠܩܘܼܫܬܐ ܕܲܟܼܝܵܐ ܕܠܵܐ ܡܸܙܕܲܒܲܢ>
    text <ܘܒܹܝܬܼ ܙܵܒܼܢܵܐ ܠܲܡܙܲܒܢܵܢܵܐ ܛܠܡܘ ܠܟܸܐܢܹ̈ܐ܀>
    text <܃ܟܸܣܦܵܐ ܚܲܪܫܵܐ ܕܲܚܩܹܗ ܠܟܹܐܢܵܐ ܠܒܲܪ ܡ̣ܢ ܫܲܝܢܵܐ>
    text <ܘܟܲܕ ܛܵܒܼ ܚܲܪܫܵܐ ܗ̄ܘ̣ ܐܲܪܝܼܡ ܩܵܠܹܗ̇ ܥܲܠ ܟܹܐܢܘܼܬܵܐ܁>
    text <܃ܐܘ ܠܟܹܐܢܘܼܬܐ ܟܡܵܐ ܐܸܫܬܲܬܼܩܲܬ̤ ܡ̣ܢ ܬܲܒܼܥܵܬ̈ܗ̇>
    text <ܘܠܵܐ ܐܲܟܸܣܬܹܗ ܠܙܹܐܦܵܐ ܓܲܠܝܵܐ ܐܲܝܟ ܕܵܡܲܥܕܵܐ܀>
    text <܃ܐܘܿ ܟܡܵܐ ܪܲܒ ܗ̄ܘ̣ܵܐ ܥܵܘܠܵܐ ܕܐܥܘܸܠ ܟܵܗ̈ܢܹܐ ܒܟܵܗܢ̈ܐ>
    text <ܘܠܵܐ ܙܵܥܘ ܘܲܕܚܸܠܘ ܡ̣ܢ ܡܵܗܢܘܼܬܐ ܕܿܡܟܲܗܢܝܼܢ ܗ̄ܘ̣ܵܘ܁>
    text <܃ܬܵܘ ܟܹܝܬ ܟܵܗܢܹ̈ܐ ܚܙ̣ܵܘ ܡ̇ܢ ܥܸܒܼܕܲܬ̤ ܡܸܥܲܬ̤ ܟܵܗܢܹ̈ܐ>
    text <ܕܕܚܸܩܲܬ̤ ܟܵܗܢܵܐ ܡ̣ܢ ܟܵܗܢܘܼܬܐ ܥܵܘܠܵܐܝܼܬܼ܀>
    text <܃ܡܲܪܵܚܐܝܼܬܼ ܠܟܹܐܢܵܐ ܕܲܚܩܘܼܗܝ ܡ̣ܢ ܟܵܗܢܘܼܬܗ>
    text <܃ܘܠܵܐ ܟܹܐܢܵܐܝܬ ܓܙܲܪܘ ܘܲܫܕܵܐܘܼܗܝ ܠܐܸܟܣܘܿܪܝܵܐ>
    text <܃ܘܐܸܢ ܐܝܼܬܼ ܕܵܐܡ̇ܪ ܕܠܵܘ ܟܸܐܢܵܐܝܼܬܼ ܐܸܡܪܸܬ ܗܵܠܹܝܢ>
    text <ܢܚܵܘܹܐ ܒܓܼܠܝܵܐ ܘܐܵܢܵܐ ܦܵܪܲܥܢܵܐ ܚܵܘܒܲܬ ܡܸܠܲܝ̈܀>
    text <܃ܬܵܐ ܚܵܘܵܐ ܠܝܼ ܓܲܒܼܪܵܐ ܕܕܵܐܸܢ ܠܘܼܩܒܼܵܠ ܡܸܠܲܝ̈>
    text <ܕܡܵܢܲܐ ܗ̣ܝ ܥܸܠܬܐ ܕܚܲܝܵܒܼܘܼܬܹܗ ܕܗܵܢܵܐ ܓܼܒܼܪܵܐ܁>
    text <܃ܓܠܝ ܘܒܲܕܸܩ ܠܝܼ ܙܢܵܐ ܕܣܲܟܼܠܘܼܬܹܗ ܢܗܲܝܼܪܵܐܝܼܬܼ>
    text <ܘܫܲܠܸܡ ܐ̄ܢܵܐ ܠܵܟ ܕܫܲܦܝܼܪ ܚܝܒܿܬ ܠܐܲܝܢܵܐ ܕܐܲܣܟܸܠ܀>
    text <܃ܠܲܡܨܲܚܝܵܢܵܘ̈ܗܝ ܐܸܡܪܸܬ ܗܵܠܹܝܢ ܘܬܘܼܒܼ ܐܵܡܲ݁ܪ ܐ̄ܢܵܐ>
    text <ܕܿܢܚܵܘܘܿܢ ܠܲܢ ܙܢܵܐ ܕܣܲܟܼܠܘܼܬܼܵܐ ܕܐܸܬܼܚܲܝܲܒܼ ܒܵܗ̇܁>
    text <܃ܠܲܝܬ ܟܝܼܬܼ ܕܲܡܨܐ ܕܢܹܐܡܲܪ ܡܸ̈ܠܹܐ ܠܘܼܩܒܼܵܠ ܡܸܠܲܝ̈>
    text <ܒܲܕܠܵܐ ܝܵܕܲܥ ܠܡܸܪܕܵܐ ܒܐܘܼܪܚܵܐ ܕܦܘܼܢܵܝ ܡܸ̈ܠܵܐ܀>
    text <܃ܠܵܐ ܝܵܕܥܝܼܢ ܐܢܬܘܿܢ ܠܲܡܪܲܟܵܒܼܘܼ ܦܝܵܣܵܐ ܕܡܸ̈ܠܸܐ>
    text <ܐܸܢ ܨܵܒܹܝܢ ܐ̄ܢܬܘܿܢ ܫܡ݂ܲܥܘ ܡܸܢܝ ܘܐܹܡܲܪ ܕܠܵܐ ܝܵܕܥܝܼܢ ܐ̄ܢܬܘܿܢ܁>
    text <܃ܘܐ̄ܢܵܐ ܐܵܡ̇ܪ ܐ̄ܢܵܐ ܕܡܵܢܵܐ ܗܝ̣ ܥܸܠܬܹܗ ܕܗܵܢ ܬܲܟܼܬܼܘܼܫܵܐ>
    text <ܘܡ̣ܢ ܐܲܝܟܵܢ ܢܒܲܥ ܡܹܐܟܲܠܩܲܪܨܵܐ ܕܥܲܠ ܗܵܢ ܓܲܒܼܪܵܐ܀>
    text <܃ܚܣܵܡܵܐ ܒܝܼܫܵܐ ܕܐ̄ܢܵܫ̈ܐ ܒܝܼܫܹ̈ܐ ܣܢܵܝܗܝ ܠܲܬ̣ܪܝܼܨܵܐ>
    text <ܡܛܠ ܥܸܠܬܵܐ ܕܗܲܝܡܵܢܘܬܵܐ ܕܬܲܪܓܸܡ ܫܲܦܝܼܪ܁>
    text <܃ܪܹܫܵܐ ܕܡܸܨܪܝܼܢ ܟܪܝܼܗ ܗ̄ܘ̣ܵܐ ܘܲܢܣܝܼܣ ܒܗܵܢܵܐ ܫܲܪܒܵܐ>
    text <ܘܕܲܫܡܲܥ ܩܵܠܵܐ ܕܓܵܙܲܪ ܟܸܐܒܹܗ ܛܲܢ ܘܐܸܬܼܥܲܙܲܙ܀>
    text <܃ܓܙܵܪܵܐ ܕܡܸܠܬܹܗ ܕܡܲܐܣܹܐ ܫܲܦܝܼܪ ܚܙܵܐ ܡܸܨܵܪܵܝܵܐ>
    text <ܘܠܵܐ ܫܸܦܪܲܬ̤ ܠܹܗ ܡܸܠܬܐ ܕܡܵܠܝܵܐ ܙܢܲܝ̈ ܚܘܼܠܹܡܵܢܵܐ܁>
    text <܃ܠܡ̇ܢ ܠܲܡ ܡܲܟܼܪܸܙ ܬܪܹܝܢ ܫܘܼܡܵܗܹ̈ܐ ܡܸܠܬܐ ܘܦܲܓܪܵܐ>
    text <ܘܥܲܠ ܡ̇ܢ ܩܵܪܹܐ ܡܸܠܬܐ ܕܡܘܼܬܐ ܕܥܲܒܼܕܵܐ ܘܕܥܵܒܘܿܕܼܵܐ܀>
    text <܃ܠܡ̇ܢ ܠܵܐ ܐܡ̇ܪ ܕܐܸܡܵܐ ܗ̄ܝ̣ ܡܲܪܝܼܡ [܁܁܁] ܕܐܲܠܵܗܘܼܵܬܐ>
    text <ܕܝܼܠܕܲܬ̤ ܠܐܝܼܬܝܵܐ ܒܸܣܪ̈ܢܵܐܝܼܬܼ ܒܲܕ ܗܘ̤ܵܐ ܒܸܣܪܵܐ܁>
    text <܃ܗܵܕܲܐ ܗܝ̣ ܥܸܠܬܐ ܕܚܲܣܵܡܘܼܬܹܗ ܕܐܵܓܸܒܼܛܵܝܵܐ>
    text <ܘܡܸܛܠ ܗܵܕܹܐ ܣܢܵܝܗܝ ܠܲܬܿܪܝܼܨܵܐ ܐܲܝܟ ܕܠ̣ܒܼܝܵܫܐ܀>
    text <܃ܚܣܵܡܵܐ ܫܓܼܪܹܗ ܠܚܲܣܘܡܼܬܵܢܵܐ ܠܘܼܩܒܼܵܠ ܟܹܐܢܵܐ>
    text <ܕܡܛܠ ܡܛܵܝܗܝ ܕܿܢܕܲܒܲܪ ܡܕܝܼܢܲܬ ܡܲܠܟܹ̈ܐ܁>
    text <܃ܡܘܼ̈ܟܼܠܸܐ ܕܢܸܟܼܠܵܐ ܚܫܲܠ ܚܲܣܵܡܵܐ ܒܲܢܟܼܝܼܠܘܼܬܹܗ>
    text <ܘܐܵܘܚܸܕ ܐܸܢܘܿܢ ܒܐܝܼܕܵܐ ܕܐ̄ܢܵܫ̈ܐ ܠܡܸܣܚܲܦ ܩܘܼܫܬܼܵܐ܀>
    text <ܟܢܘܼܫܝܵܐ ܕܙܹ̈ܐܦܵܐ ܟܲܢܸܫ ܘܐܝܼܬܝܼ ܥܲܠ ܫܲܪܝܼܪܵܐ܁>
    text <ܘܫܲܡܲܗ ܐܸܢܘܿܢ ܒܫܸܡ ܣܘܿܢܗܵܕܘܿܣ ܒܚܝܼܪܵܐ ܘܕܼܵܟܼܝܵܐ܁>
    text <܃ܗܵܢܵܐ ܟܫܘܼܫܝܵܐ ܕܵܚܩܹܗ ܠܟܵܗܢܵܐ ܡ̣ܢ ܟܵܗܢܘܼܬܹܗ>
    text <ܒܫܵܘܬܵܦܘܼܬܵܐ ܕܢܸܫܹ̈ܐ ܕܥܲܕܲܪ ܠܫܸܟܼܠܵܐ ܕܟܼܵܗܢܹ̈ܐ܀>
    text <܃ܗܵܕܹܐ ܗ̄ܝ̣ ܥܸܠܬܼܵܐ ܕܐܸܬܼܚܲܝܲܒܼ ܒܵܗ̇ ܠܵܐ ܚܲܝܵܒܼܵܐ>
    text <ܘܲܢܦ̣ܩ ܛܸܒܵܐ ܕܚܲܝ̇ܒܼܘܼܬܹܗ ܕܲܓܵܠܵܐܝܼܬܼ܁>
  block
    text <܃ܦܲܚܹ̈ܐ ܢܟܼܝ̈ܠܐ ܛ̣ܡܲܪܠܗ ܢܟܼܝܼ̈ܠܹܐ ܠܕܼܟܹܐ ܢܲܦ̣ܫܵܐ>
    text <ܡܲܓܿܢ ܨܲܚܘܼܗܝ ܐܲܝܟ ܕܲܠܣܵܢܠ̇ܐ ܕܗܝܡܵܢܘܼܬܼܵܐ܀>
    text <ܗܵܐ ܚܵܘܝܬܼܵܐ ܠܥܸܠܬܼܵܐ ܕܕܼܝܼܢܹܗ ܕܓܲܒܼܪܵܐ ܛܠܝܡܼܵܐ܁>
    text <ܕܠܵܐ ܟܹܐܢܵܐܝܼܬܼ ܚܲܝܒܼܘܼܗܝ ܐܢܫ̈ܐ ܢܟܼܘܠܬ̈ܢܐ܁>
    text <܃ܗܵܐ ܒܲܕܩܬܿܗ ܐܵܦ ܠܚܣܵܡܹܗ ܕܚܲܣܘܼܡܬܼܵܢܵܐ>
    text <ܕܡܲܓܿܢ ܛܲܠܡܹܗ ܠܟܼܵܗܢܵܐ ܦܐܲܝܵܐ ܒܲܕܼܠܵܐ ܦܲܐܝ̈ܢ܀>
    text <ܠܵܐ ܟܹܐܢܵܐ ܗܘ̣ܵܬܼ ܕܟܼܵܗܢܵܐ ܢܸܦܘܿܩ ܡ̣ܢ ܟܵܗܢܘܼܬܹܗ>
    text <ܘܠܵܐ ܙܵܕܸܩ̇ ܗ̄ܘ̣ܵܐ ܕܢܲܟܿܘܼܠܬܵܢܹ̈ܐ ܢܸܩܢܘܢ ܕܪܓܹܗ܁>
    text <܃ܗܵܐ ܚ̣ܙܵܘ ܐܢܵܫ̈ܐ ܟܡܵܐ ܬܲܩܢ̈ܬܼܵܐ ܗܦܲܟ̣ܘ ܚܣܡ̈ܐ>
    text <ܘܚܘܪܘ ܘܐܸܬܼܒܲܩܘ ܕܟܼܡܵܐ ܒܝܼܫܵܐ ܚܵܣܘܿܡܘܼܬܼܵܐ܀>
    text <܃ܗܵܐ ܐܸܬܼܓܲܠܝܬ̤ ܬܲܚܦܝܼܬܼ ܙܹܐܦܵܐ ܕܲܒܼܙܹܐܦܵܢܹ̈ܐ>
    text <ܕܠܵܐ ܟܹܐܢܵܐܝܼܬܼ ܬܒܲܥ̣ܘ ܟܹܐܢܘܼܬܼܵܐ ܒܕܼܝܼܢܵܐ ܕܦܣܩ̣ܘ܁>
    text <܃ܘܐܸܢ ܐܝܼܬܼ ܕܐܡ̇ܪ ܕܠܵܘ ܟܹܐܢܵܐܝܼܬܼ ܬܢܹܝ̇ܬܹܗ ܠܫܲܪܒܵܐ>
    text <ܢܹܐܡܲܪ ܠܝܼ ܗܘ̤ ܕܲ[ܒܼ] ܡ̇ܢ ܐܣܛܹܝ̇ܬܼ ܡ̣ܢ ܘܵܠܝܼܬܼܵܐ܀>
    text <܃ܡܵܢܵܘ ܕܐܸܡ̇ܪܹܬ ܕܠܵܐ ܐܲܝܟ ܕܐܝܼܬܼܵܘܼܗܝ ܗܵܟܲܢ ܐܸܡ̇ܪܹܬܼ>
    text <ܢܚܵܘܹܐ ܒܓܸܠܝܵܐ ܟܠܡ̇ܢ ܕܐܝܼܬܼ ܠܹܗ ܡܸܠܬܐ ܓܠܝܼܬܼܵܐ܁>
    text <܃ܠܲܝܬܿ ܠܵܟ ܓܲܒܼܪܵܐ ܕܗܦܸܟ ܡܸ̈ܠܹܐ ܠܘܼܩܒܲܠ ܡܸ̈ܠܲܝ>
    text <ܘܠܵܐ ܘܲܬܼܚܵܘܸܐ ܕܟܹܐܝܢ ܗ̄ܘ̣ ܕܝܼܢܵܐ ܕܚܲܝܒܹܗ ܠܟܹܐܢܵܐ܀>
    text <܃ܘܢܸܗܘܸܐ ܕܐܵܡܲ̇ܪ [ܕ]ܗܵܐ ܐ̄ܢܵܐ ܟܵܗܢܵܐ ܓܲܙܪܘܼܗܝ ܠܕܼܝܼܢܵܐ>
    text <ܠܲܕܼܠܵܐ ܡܚܲܝܒܼܝܼܢ ܠܡܵܢܵܐ ܡܚܲܝܒܼܝܼܢ ܐܲܝܟ ܚܲܝܵܒܹ̈ܐ܁>
    text <܃ܗܵܐ ܕܝܘܿܕܘܿܪܘܿܣ ܘܬܹܐܕܘܿܪܘܿܣ ܟܹܐܢܹ̈ܐ ܐܸܢܘܿܢ>
    text <ܠܲܝܬܿ ܐ̄ܢܵܫ ܕܐܵܡܲܪ̈ ܕܩܲܛܪܸܓܼ ܐܸܢܘܿܢ ܕܝܼܢܵܐ ܕܐܢܵܫ̈ܐ܀>
    text <܃ܠܡܵܢܵܐ ܡܨܲܚܝܼܢ ܥܲܛ̈ܠܲܝ ܠܸܒܵܐ ܠܝܼܕܿܘܼܥܬܼܵܢܹ̈ܐ>
    text <ܘܥܲܠ ܡ̇ܢ ܥܵܪܩܝܼ̇ܡ ܡ̣ܢ ܚܸܟܼܡ̈ܬܼܵܐ ܕܬܼܘܼܪܓܼܵܡܲܝܗܘܿܢ܁>
    text <܃ܗܵܐ ܠܵܐ ܢܸܒܼ̇ܥܹܬܼ ܒܥܵܬܼܵܐ ܕܡܼ̈ܠܹܐ ܥܲܠ ܡܸܠܲܝܗ̈ܘܿܢ>
    text <ܥܕܲܡܵܐ ܕܵܢܒ̣ܥ ܚܣܵܡܵܐ ܒܝܼܫܵܐ ܒܐ̄ܢܵܫ̈ܐ ܒܝܼܫܹ̈ܐ܀>
    text <܃ܗܵܐ ܒܝܵܘܡܲܝ̈ܗܘܿܢ ܠܵܐ ܗ̄ܘ̣ܵܐ ܟܢܘܼܫܝܵܐ ܕܣܘܿܢܗܘܿܕܝܼܩܘܿܣ>
    text <ܘܠܵܐ ܦܘܼܩܕܵܢܵܐ ܕܟܲܢܸܫ ܟܵܗܢܹ̈ܐ ܠܘܵܬܼ ܬܲܒܼ̈ܥܵܬܼܵܐ܁>
    text <܃ܬܠܵܬܼܵܐ ܟܢܘܼܫ̈ܝܹܐ ܗܘ̤ܵܘ ܒܵܗ̇ ܒܐܲܪܥܵܐ ܕܪܗܘܿܡܵܢܝܼܵܐ>
    text <ܘܟܼܠܚܲܕܼ ܡܸܢܗܘܿܢ ܝܼܕܲܥ̣ ܙܲܒܼܢܹܗ ܘܓܲܠܝܵܐ ܥܸܠܬܹܗ܀>
    text <܃ܚܲܕܼ ܐܸܬܼܟܲܢܲܫ ܒܝܵܘܡܲܝ̈ ܡܲܠܟܐ ܩܘܼܣܛܲܢܛܝܼܢܘܿܣ>
    text <ܡܸܛܠ ܪܘܼܫܥܵܐ ܕܲܢܒ݂ܲܥ ܡ̣ܢ ܫܸܠܝ ܒܦܘܼܡ ܐܵܪܝܼܘܿܣ܁>
    text <܃ܗܵܘ̇ ܬܘܼܒܼ ܕܲܬܪܹܝܢ ܗܘ̤ܵܐ ܒܝܵܘܡ̈ܬܹܗ ܕܬܹܐܕܵܣܝܼܣ>
    text <ܒܥܸܠܲܬܼ ܒܸܕܼܝܵܐ ܫܟܼܝܼܪܵܐ ܕܐܵܘܠܸܕ ܡܵܩܕܘܿܢܝܼܣ܀>
    text <܃ܬܠܝܼܬܼܵܝܵܐ ܗܘ̤ܵܐ ܒܪܹܫܵܢܘܼܬܼܵܐ ܕܲܬܼܪܹܝܢ ܡܲܠܟܹ̈ܐ>
    text <ܘܥܸܠܬܹܗ ܐܝܼܬܹܝܗ̇ ܚܵܣܘܿܡܘܼܬܹܗ ܕܐܲܓܒܼܛܵܝܵܐ܁>
    text <܃ܗܵܐ ܣܘܿܢܗܵܕ̈ܘܿܣ ܬܠܵܬܼܵܐ ܕܲܗܘ̤ܵܘ ܒܙܲܒܼܢܹ̈ܐ ܬܠܵܬܼܵܐ>
    text <ܘܠܵܐ ܒܚܲܕܼ ܡܸܢܗܘܿܢ ܠܵܐ ܗܘ̤ܵܘ ܐܵܢܵܫ̈ܐ ܬܠܵܬܼܵܐ ܕܐܸܡ̇ܪܹܬܼ܀>
    text <܃ܒܗܵܘ̇ ܩܲܕܡܵܝܵܐ ܠܵܐ ܝܠܝܼܕܼܝܼܢ ܗ̄ܘ̣ܵܘ ܕܒܹܝܬܼ ܕܝܘܿܕܘܿܪܘܿܣ>
    text <ܘܡܲܢ̣ܘܼ ܕܡܨܐ ܕܢܹܐܡܲܪ ܕܝܼܢܵܐ ܥܲܡ ܠܵܐܝܠܝܼܕ̈ܐ܁>
    text <܃ܒܗܵܘ̇ ܬܘܼܒܼ ܕܲܬܼܪܹܝܢ ܠܵܐ ܡܲܢܲܥ̣ܘ ܗ̄ܘ̣ܵܘ ܠܪܹܫܵܢܘܼܬܼܵܐ>
    text <ܡܕܝܼܢ ܓܼܠܝܵܐ ܗ̄ܝ̣ ܕܠܵܐ ܩܪ̣ܵܐ ܐܸܢܘܿܢ ܟܢܘܼܫܹ̈ܐ ܠܕܝܼܢܵܐ܀>
    text <܃ܒܲܬܼܠܬܼܵܚܵܐ ܥܲܢܝܼܕܝܼܢ ܗ̄ܘ̣ܵܘ ܡ̣ܢ ܒܹܝܬܼ ܚܲܝܹ̈ܐ>
    text <ܘܡܲܢ̣ܘܼ ܕܫܲܢܲܝ̈ ܕܿܠܥܲܢܝܼ̈ܕܹܐ ܢܩܲܛܪܸܓܼ ܡܲܓܿܢ܁>
    text <܃ܗܵܐ ܐܸܬܼܓܲܠܝܲܬ̤ ܥܸܠܬܼܵܐ ܕܬܵܒܼܥܵܐ ܙܢܲܝ̈ ܨܘܼܚ̈ܬܼܵܐ>
    text <ܢܸܒܼܥܹܐ ܗܵܟܹܝܠ ܕܡܸܛܠ ܡܵܢܵܐ ܡܨܲܚܝܢ ܟܹܐܢܹ̈ܐ܀>
    text <܃ܠܡܵܢܵܐ ܟܬܼܝܼܫܝܼܢ ܐܢܵܫ̈ܐ ܟܬܼܝܼܫܹ̈ܐ ܠܘܼܩܒܲܠ ܬܲܩܢܹ̈ܐ>
    text <ܘܬܼܵܢܹ̇ܝܢ ܒܸܙܚܵܐ ܣܵܢܝܲܝ̈ ܢܲܦܫܵܐ ܥܲܠ ܫܲܦܝܼܪܹ̈ܐ܁>
    text <܃ܠܡܵܢܵܐ ܩܪ̈ܝܼܢ ܕܠܵܐ ܫܲܪܝܼܪ̈ܝܼܢ ܣܸܦܪܹ̈ܐ ܕܐܲܟܼܬܸܒܼܘ>
    text <ܕܗܵܐ ܠܵܐ ܢܲܗܝܼܪ ܕܸܢܚܹܗ ܕܫܸܡܫܵܐ ܐܲܝܟ ܡܸܠܲܝ̈ܗܘܿܢ܀>
    text <ܠܡܵܢܵܐ ܡܟܲܕܼܒܼܝܼܢ ܡܸ̈ܠܹܐ ܕܚܸܪܡܵܐ ܕܣܘܿܢܗܘܿܕܝܼܩܘܿܣ܃>
  block
    text <ܕܗܵܐ ܠܲܝܬܿ ܟܸܢܫܵܐ ܕܩܲܛܪܸܓܼ ܐܸܢܘܿܢ ܒܡܸܕܹܡ ܕܲܫܟܼܝܼܪ܁>
    text <܃ܘܐܸܢܗܘ̤ ܕܬܼܢܹܝ̇ܢ ܠܗܵܝ̇ ܣܘܿܢܗܵܕܘܿܣ ܬܹܒܼܝܼܠܵܝܬܵܐ>
    text <ܡ̇ܢ ܩܲܪܝܼܒܼܵܐ ܗܵܕܹܐ ܠܐܢܵܫ̈ܐ ܕܡܲܝܼܝܼܬܼܝܼܢ ܗ̄ܘ̣ܵܘ܀>
    text <܃ܘܐܸܢܗ̤ܘ ܕܬܼܵܒܼܥܝܼܢ ܫܲܪܒܹܿܗ ܕܢܸܣܛܘܿܪ ܕܲܒܼܗܵܘ̇ ܙܲܒܼܢܵܐ>
    text <ܗܵܐ ܐܵܦ ܠܵܐ ܗܘ̤ ܫܲܡܥܹܗ ܠܫܲܪܒܵܐ ܕܲܓܼܙܲܪ ܕܝܼܢܹܗ܁>
    text <܃ܠܵܐ ܩܲܪܝܼܒܼ ܗ̄ܘ̣ܵܐ ܠܘܵܬܼ ܕܝ̈̇ܢܐ ܕܚܲܝܒܼܘܼܗܝ ܡܲܓܿܢ>
    text <ܒܗܵܝ̇ ܕܥܲܢܝܼܕܼ ܗ̄ܘ̣ܵܐ ܥܲܕܼܠܵܐ ܢܸܡܛܹܐ ܨܝܕܼ ܕܲܝ̈̇ܢܵܘܗܝ܀>
    text <܃ܡܲܢ̣ܘܼ ܡ̣ܢ ܡܬܼܘܿܡ ܫܡܲܥ̣ ܐܲܝܟ ܗܵܕܹܐ ܕܲܣܥܪܘ ܟܵܗܢܹ̈ܐ>
    text <ܕܲܦܲܣܲܩ̣܁ ܕܝܢܵܐ ܟܲܕ ܠܵܐ ܩܲܪܝܹܒܼ ܡܸܬܿܕܝܼܢܵܐ܁>
    text <܃ܚܲܣܲܒܼ ܒܐܲܦܹ̈ܐ ܣܥ̣ܪܘ ܕܝ̈̇ܢܐ ܕܗܢܐ ܕܝܼܢܵܐ>
    text <ܘܡ̣ܢ ܦܲܪܨܘܿܦܵܐ ܒܗܸܬܼܘ ܕܲܢܚܵܘܘܢ ܫܪܵܪܵܐ ܓܲܠܝܐ܀>
    text <܃ܡ̣ܢ ܡܸܨܪܵܝܵܐ ܒܗܸܬܼܘ ܚܲܟܝ̈ܡܹܐ ܩܵܢܝܲܝ̈ ܗܵܘܢܵܐ>
    text <ܘܩܸܢܛܵܐ ܕܢܸ̈ܢܹܐ ܣܲܪܸܕܼ ܐܸܢܘܿܢ ܠܡܹܐܡܲܪ ܩܘܼܫܬܐ>
    text <܃ܘܗܵܐ ܡܦܣܵܝܼܢ ܗ̄ܘ̣ܵܘ ܒܢܝܼܫܵܐ ܕܡܸܠܵܘ̈ܗܝ ܕܐܵܓܸܒܼܛܵܝܵܐ>
    text <ܘܠܵܐ ܫܵܠܡܝܼܢ ܗ̄ܘ̣ܵܘ ܠܚܸܪ̈ܡܹܐ ܕܲܟܼܬܲܒܼܘ ܚܲܪܡܵܢܵܐܝܼܬܼ܀>
    text <܃ܚܲܪܡܵܢܵܐܝܼܬܼ ܐܲܚܪܸܡܘ ܚܪ̈ܡܹܐ ܠܝܵܕܼ̈ܥܲܝ ܩܘܼܫܬܵܐ>
    text <ܘܠܵܐ ܟܲܣܝܵܐ ܗ̄ܘ̣ܵܬܼ ܚܲܪܡܵܢܘܼܬܼܗܘܿܢ ܡ̣ܢ ܥܲܝܢܲܝ̈ܗܘܿܢ܁>
    text <܃ܗܵܐ ܐܵܦ ܗܸܢܘܿܢ ܐܲܚܪܸܡܘ ܐܸܢܘܿܢ ܠܚܪܡܹܐ ܕܒܸܕܹܝܹܗ>
    text <ܘܠܵܐ ܗ̄ܘ̣ܵܐ ܠܚܲܪ̈ܡܵܘܗܝ ܐܸܠܵܐ ܐܵܦ ܠܹܗ ܒܚܸܪܡܵܐ ܚܲܒܼܫܘܼܗܝ܀>
    text <܃ܗܵܐܗܵܟܲܢܵܐ ܟܬܼܝܼܒܼ ܒܲܟܼܬܼܵܒܼܵܐ ܕܗܲܝܡܵܢܘܼܢܗܘܿܢ>
    text <ܕܡܲܚܝܪܼܡ ܗ̄ܘ̣ ܠܲܡ ܟܠܡ̇ܢ ܕܐܡ̇ܪ ܫܡܵܐ ܕܡܘܼܙܵܓܼܵܐ܁>
    text <܃ܘܗܵܐ ܡܸܨܪܵܝܵܐ ܣܝܼܡ ܠܹܗ ܚܸܪܡܵܐ ܠܘܼܩܒܲܠ ܗܵܕܹܐ>
    text <ܕܠܵܐ ܐ̄ܢܵܫ ܫܲܠܝܼܛ ܕܢܹܐܡܲܪ ܦܲܓܼܪܵܐ ܘܐܲܠܵܗܘܼܬܼܵܐ܀>
    text <܃ܘܡܵܢܵܐ ܗܵܟܹܝܠ ܢܸܥܒܸܿܕ ܐܲܝܢܵܐ ܕܫܵܡܲܥ̇ ܗܵܠܹܝܢ>
    text <ܕܡܲܚܪܲܡ ܐܲܝܢܵܐ ܕܡܵܘܕܹܐ ܫܲܦܝܼܪ ܘܲܕܼܠܵܐ ܡܵܘܕܹܐ܀>
    text <܃ܗܵܐ ܡܵܢܵܐ ܣܥ݂ܲܪ ܡܲܣܲܒܼ ܒܲܐܦܹ̈ܐ ܒܣܲܟܿܘܼܠܬܼܵܢܹ̈ܐ>
    text <ܕܼܕܼܵܢܘ̣ ܟܹܐܢܵܐܝܼܬܼ ܘܲܗܦ݂ܲܟܼܘ ܚܲܝܵܒ̣ܘ ܥܵܘܵܠܵܐܝܼܬܼ܀>
    text <܃ܟܹܐܝܢ ܗ̄ܘ̣ܵܐ ܚܸܪܡܵܐ ܕܲܫܪ̈ܝ ܡܸܠܘ̈ܗܝ ܕܐܓܼܒܼܛܝܐ>
    text <ܘܠܑܵ ܟܹܐܢܵܐ ܗ̄ܘ̣ܵܬܼ ܕܢܸܚܪܘܿܒܼ ܓܲܒܼܪܵܐ ܕܲܩ̣ܛܲܠ̣ ܐܸܢܘܿܢ܁>
    text <܃ܩܹܐܪܣܵܐ ܪܲܒܵܐ ܥܒ̣ܕ ܚܵܣܡܐ ܠܘܼܩܒܲܠ ܚܪ̈ܡܘܗܝ>
    text <ܘܚܲܠܛ̣ܘܗܝ ܐܲܟܼܚܲܕ ܠܫ̇ܪܐ ܚܪ̈ܡܐ ܘܩܛ̇ܪ ܚܪ̈ܡܐ܀>
    text <܃ܚܪܡܵܐ ܒܚܪܡܵܐ ܚ̣ܠܲܛ ܗ̄ܘ̣ܵܐ ܟܸܢܫܵܐ ܬܹܒܹܝܠܵܝܵܐ>
    text <ܘܐܲܪܡܝܼܘ ܗܸܪܬܼܵܐ ܒܹܝܬܼ ܝܵܕܼܘܿܥܹ̈ܐ ܘܠܵܐ ܝܵܕܘܿܥܹ̈ܐ܁>
    text <܃ܠܵܐ ܐܢܵܫ ܡܸܫܟܲܚ ܕܢܸܫܪܹܐ ܚܸܪܡܵܐ ܡ̣ܢ ܕܲܠܩܘܼܒܼܠܹܗ>
    text <ܒܗܵܝ̇ ܕܲܚܒܼܝܼܫܝܼܢ ܬܪܲܝܗܘܿܢ ܚܸܪ݁ܡܹܐ ܬܚܝܹܬܼ ܚܲܕܼ ܚܸܪܡܵܐ܀>
    text <܃ܗܵܢ ܒܘܼܠܒܵܠܵܐ ܕܲܠܚܹܗ ܠܥܵܠܡܵܐ ܒܲܒܿܠܝܼܠܘܼܬܹܗ>
    text <ܘܗܵܐ ܦܠܝܼܓ ܚܘܼܒܵܐ ܘܠܲܝܬܿ ܫܘܝܘܼܬܼܵܐ ܒܹܝܬܼ ܚܲܕ ܠܲܐܚܪܹܝܢ܁>
    text <܃ܠܲܝܬܿ ܫܵܘܝܘܼܬܼܵܐ ܠܵܐ ܟܠ ܟܠܹܗ ܒܹܝܬܼ ܐܲܪ̈ܥܵܢܹܐ>
    text <ܘܝܲܬܿܝܼܪܵܐܝܼܬܼ ܒܥܲܡܵܐ ܕܲܓܼܒ̣ܵܐ ܡܫܝܼܚܵܐ ܠܲܫܡܹܗ܀>
    text <܃ܒܲܡܫܝܼܚܵܝܹ̈ܐ ܣܓܼܝܼܘ ܦܘܼ̈ܠܵܓܹܐ ܕܠܵܐ ܡܸܢܝܵܢܵܐ>
    text <ܘܠܵܐ ܐ̄ܢܵܫ ܝܵܕܥ̇ ܠܡܸܪܕܵܐ ܫܲܦܝܼܪ ܒܐܘܼܪܚܵܐ ܕܩܘܼܫܬܵܐ܁>
    text <܃ܒܐܘܼܪܚܵܐ ܕܩܘܼܫܬܵܐ ܚܙܹ̇ܝܬܼ ܒܲܛܝܼܠܐ ܡ̣ܢ ܡܲܪܕܝܼܬܼܵܐ>
    text <ܘܬܸܗ̇ܪܹܬܼ ܣܲܓܿܝܼ ܕܡܵܢܵܐ ܥܸܒܼܕܲܬ̤ ܒܝܼܫܘܼܬܼ ܢܫܹ̈ܐ܀>
    text <܃ܒܝܼܫܘܼܬܼ ܢܸܫܹ̈ܐ ܚܙܝܹ̇ܬܼ ܕܫܲܓܸܫܬܹܗ ܠܥܘܼܡܪܵܐ ܕܐܵܢܵܫ̈ܐ>
    text <ܘܐܸܡ̇ܪܹܬܼ ܐ̄ܢܵܐ ܠܝܼ ܕܠܵܘ ܟܹܐܢܵܐܝܼܬܼ ܚܵܪܹ̈ܐܬܼ ܘܲܫܠܹ̇ܝܬܼ܁>
    text <܃ܐ̄ܢܵܐ ܠܝܼ ܕܵܢܹ̇ܬܼ ܒܐܲܝܠܹܝܢ ܕܲܡܨܐ ܡܠܝܼܠܵܐ ܕܲܢܕܘܢ>
    text <ܕܥܲܠ ܡ̇ܢ ܡܲܗܡܬ ܡ̣ܢ ܬܲܒܼܥܵܬ̈ܐ ܕܲܒܼܝܲܕ ܡܸ̈ܠܹܐ܀>
    text <܃ܣܲܓܿܝܼ ܦܫܝܼܩ ܠܹܗ ܠܲܩܢܹܐ ܡܸܠܬܼܵܐ ܠܡܸܟܼܠܵܐ ܒܥܵܘܠܵܐ>
    text <ܘܕܲܠܝܼܠܵܐ ܝܠܹܗ ܠܲܡܫܲܬܵܩܘܼ ܙܢܲܝ̈ ܒܝܼܫ̈ܬܼܵܐ܁>
  block
    text <܃ܙܢܲܝ̈ ܒܝܼܫ̈ܬܼܵܐ܁ ܚܙܹ̇ܝܬܼ ܕܲܣܒܼܝܼܣܝܼܢ ܒܹܝܬܼ ܐܲܪ̈ܥܵܢܹܐ>
    text <ܘܡܲܠܟܿܢܝ ܪܸܥܝܵܢܝ ܕܐܹܡܲܪ ܕܝܼܢܵܐ ܒܡܸ̈ܠܹܐ ܕܟܹܐܢ̈ܢ܀>
    text <܃ܕܝܼܢܵܐ ܕܡܸ̈ܠܹܐ ܐܝܼܬܼ ܠܝܼ ܕܐܹܡܲܪ ܥܲܡ ܡܲܠܵܠܹܐ>
    text <ܕܡܸܛܠ ܡܵܢܵܐ ܫܠܹܝܢ ܡ̣ܢ ܡܸ̈ܠܹܐ ܕܵܝܢ̈ܢ ܡܸ̈ܠܹܐ܁>
    text <܃ܡܲܡܠܠܵܐ ܕܠܵܐܟܹܐܝܢ ܫܸܡ̇ܥܹܬܼ ܕܡܲܠܸܠܘ ܐܢܫ̈ܐ ܣܲܟܼ̈ܠܹܐ>
    text <ܘܪܲܟܿܒܹ̇ܬܼ ܡܸ̈ܠܹܐ ܠܘܼܩܒܲܠ ܡܸ̈ܠܹܐ ܕܠܵܐ ܫܲܦܝܪ̈ܢ܀>
    text <܃ܐܢܫ̈ܐ ܟܐܹܢܹ̈ܐ ܚܙܹ̇ܝܬܼ ܕܲܛܠܝܼܡܝܼܢ ܡ̣ܢ ܗܸܕܿܝܘܿܛ̈ܐ>
    text <ܘܠܵܐ ܒܸܣܡܲܬ̤ ܠܝܼ ܕܐܸܫܡܲܥ ܒܸܙܡܲܥ ܕܣܲܟܿܘܼ̈ܠܬܼܵܢܹܐ܁>
    text <ܒܸܣܦܪܹ̈ܐ ܕܲܟܼܬܒ̣ܘ ܩ̇ܪܹܝܬܼ ܘܐܸܬܼܗܲܓܼܝܼܬܼ ܕܲܟܼܡܵܐ ܒܚܝܼܪܹܝܢ܀>
    text <ܘܬܸܗ̇ܪܹܬܼ ܣܲܓܿܝܼ ܕܲܟܼܡܵܐ ܛܠܝܼܡܝܼܢ ܡ̣ܢ ܛܵܠܘܿܡܹ̈ܐ܀>
    text <܃ܠܛܵܠܘܡܲܝ̈ܗܘܿܢ ܒܥܹܝܗ̇ ܕܐܹܩܲܛܪܸܓܼ ܒܩܵܠܵܐ ܕܡܸ̈ܠܲܝ>
    text <ܕܥܲܠ ܡ̇ܢ ܛܵܠܡܝܼ̇ܢ ܠܲܕܼܠܵܐ ܒܣܝܼܪܝܼܢ ܡ̣ܢ ܟܹܐܢܘܼܬܼܵܐ܁>
    text <܃ܠܡ̇ܢ ܛܵܠܘܿܡܹ̈ܐ ܛܠ݂ܲܡܬܘܢ ܣܲܓܿܝܼ ܠܕܲܟܼܝܲܝ̈ ܢܲܦܫ̣ܵܐ>
    text <ܘܐܲܣܠܝܼܬܘܢܝܗܝ ܠܗܸܪܓܵܐ ܛܵܒܼܵܐ ܕܡ̣ܢ ܡܠܝ̈ܗܘܿܢ܀>
    text <܃ܐܲܝܢܵܘ ܥܵܘܠܵܐ ܕܐܲܥܘܸܠܘ ܟܹܐܢܹ̈ܐ ܟܲܕܼ ܠܵܐ ܐܲܥܘܸܠ>
    text <ܕܗܵܐ ܡܸܬܼܪܲܕܦܝܼܢ ܡ̣ܢ ܡܸܠܲܝ̈ܗܘܿܢ ܐܲܝܟ ܥܵܘܠܹ̈ܐ܁>
    text <܃ܐܸܢ ܗܘ̤ ܕܥܵܘܠܵܐ ܗ̄ܘ̣ ܕܐ̄ܢܵܫ ܢܸܬܼܗܲܓܹܗ ܒܗܲܝܡܵܢܘܼܬܼܵܐ>
    text <ܗܵܐ ܟܠ ܟܹܐܢܝܼ̈ܢ ܒܗܵܢܵܐ ܗܸܪܓܵܐ ܫܠܸܡܘ ܚܲܝ̈ܗܘܿܢ܀>
    text <܃ܘܐܸܢ ܗܘ̤ ܕܓܼܘܢܚܵܐ ܗ̄ܘ̣ ܕܢܹܐܡܲܪ ܩܘܼܫܬܵܐ ܕܹܝܢ ܬܲܚܦܝܼܬܼܵܐ>
    text <ܗܵܐ ܟܵܪ̈ܘܿܙܹܐ ܫܠܝܼܚܹ̈ܐ ܕܲܪܫ̣ܘܼܗ̇ ܠܗܵܕܹܐ ܐܘܼܪܚܵܐ܁>
    text <܃ܗܵܐ ܗܘ̤ ܪܹܫܵܐ ܕܲܬܼܪܹܥܣܪ̈ܝܬܐ ܩܥ̣ܵܐ ܠܝܗܘܵܕܼ̈ܝܐ>
    text <ܕܓܲܒܼܪܵܐ ܗ̄ܘ̣ ܝܼܫܘܿܥ ܐܵܦ ܒܲܪܢܵܫܵܐ ܕܡ̣ܢ ܐܲܠܵܗܵܐ܀>
    text <܃ܗܵܐ ܐܵܦ ܦܵܘܠܘܿܣ ܒܚܝܼܪ ܒܲܫܠܝܼܚܹ̈ܐ ܠܗܵܕܹܐ ܫܵܠ̇ܡܸܐ>
    text <ܘܲܡܟܲܢܹܐ ܠܹܗ ܚܲܕܼ ܡܸܨܥܵܝܵܐ ܕܐܝܼܬܼܝܵܐ ܘܕܼܝܼܠܲܢ܁>
    text <܃ܠܘܼܩܵܐ ܘܡܲܬܲܝ ܕܠܵܐ ܬܲܚܦܝܼܬܼܵܐ ܟܲܬܼܒܼܘܼܗܝ ܠܫܲܪܒܹܿܗ>
    text <ܘܲܣܕܪܘ ܐܸܢܘܿܢ ܠܲܡܝܿܒܲܠܵܢܵܘ̈ܗܝ ܚܲܕܼ ܒܵܬܲܪ ܚܲܕܼ܀>
    text <܃ܐܵܦ ܒܲܪ ܪܲܥܡܵܐ ܒܩܵܠܵܐ ܓܼܠܝܵܐ ܓܠܵܗ̇ ܠܐ̄ܢܵܫܘܼܬܹܗ>
    text <ܕܡܵܐ ܕܡܸܫܬܲܪܝܵܐ ܡܩܝܼܡ ܠܵܗ̇ ܚܲܝܠܵܐ ܐܲܠܵܗܵܝܵܐ܁>
    text <܃ܠܗܘܿܢ ܠܟܼܵܪ̈ܘܿܙܹܐ ܢܸܥܕܘܿܠ ܡܵܕܹܝܢ ܐܲܝܢܵܐ ܕܥܵܕܹ̇ܠ>
    text <ܕܗܵܐ ܒܣܸܦܪ̈ܲܝܗܘܿܢ ܟܬܼܝܼܒܼ ܦܘܼܪܫܵܢܵܐ ܕܡܸܠܬܐ ܘܦܲܓܼܪܵܐ܀>
    text <܃ܐܵܦ ܗܘ̤ ܡܵܪܢ ܬܚܹܝܬܼ ܡܲܪܫܘܼܬܼܵܐ ܘܵܠܹ̇ܐ ܕܢܸܗܘܹܐ>
    text <ܕܚܵܘܝܼ ܒܲܦܓܼܪܹܗ ܕܘܼܟܲܬܼ ܨ̈ܨܹܐ ܘܪܘܼܡܚܵܐ ܕܲܒܼܠܲܥ܁>
    text <܃ܗܘ̤ ܘܬܲܠܡܝܼܕܼܵܘ̈ܗܝ ܕܲܪܫ̣ܘܼܗ̇ ܠܐܘܼܪܚܵܐ ܕܗܵܢ ܦܘܼܪܫܵܢܵܐ>
    text <ܘܲܓܼܠ̣ܘ ܘܒܲܕܼܩܘ ܟܝܵܢ ܐܝܼܬܼܘܼܬܼܵܐ ܘܲܟܼܝܵܢ ܐ̄ܢܵܫ̈ܐ܀>
    text <܃ܟܝܵܢܹ̈ܐ ܦܲܪܸܫܘ ܕܠܵܐ ܢܸܬܼܒܲܠܒܲܥ ܛܲܟܼܣܵܐ ܕܲܒܼܗܘܿܢ>
    text <ܘܟܲܢܸܫܘ ܐܸܢܘܿܢ ܠܲܚܕܼܵܝܘܼܬܼܵܐ ܕܚܲܕ ܼܦܲܪܨܘܿܦܵܐ܁>
    text <܃ܚܲܕܼ ܦܲܪܨܘܿܦܵܐ ܩܪ̣ܵܘ ܟܵܪ̈ܘܿܙܹܐ ܠܡܸܠܬܼܵܐ ܘܦܲܓܼܪܵܐ>
    text <ܘܠܹܗ ܠܗܵܢ ܢܝܼܫܵܐ ܚܢ̣ܵܘ ܡܲܠܦܵܢܹ̈ܐ ܕܕܚܠܲܬܼ ܩܘܼܫܬܐ܀>
    text <܃ܠܢܝܼܫܵܐ ܕܚܲܒܼܪܵܘܗܝ ܚ̣ܢܵܐ ܕܝܘܿܕܘܿܪܘܿܣ ܘܬܼܵܐܕܘܿܪܘܿܣ>
    text <ܘܡܵܢܲܐ ܗ̄ܝ̣ ܗ̇ܕܹܐ ܕܲܠܗܘܿܢ ܒܲܠܚܘܕܲ ܥܵܕܼܠܝܼܢ ܣܲܟܼ̈ܠܹܐ܁>
    text <܃ܐܝܼܬܼ ܚܲܟܿܝܼܡܹ̈ܐ ܐܚܪ̈ܢܐ ܕܗܪܓܼܘ ܒܗܵܢܵܐ ܫܲܪܒܵܐ>
    text <ܘܠܵܐ ܐ̄ܢܵܫ ܥܵܕܠ̇ ܠܬܼܘܼܪ̈ܓܵܡܲܝ ܐܸܠܵܐ ܠܗܵܢܘܿܢ܀>
    text <܃ܗܲܪ݁ܵܛܝܼܩܹܐ ܗ̄ܘ̣ ܒܲܠܚܘܿܕܲ ܣܵܢܐܘܼܗܝ ܠܗܵܢ ܥܸܢܝܵܢܵܐ>
    text <ܘܠܵܐ ܨܒ̣ܵܘ ܩܲܒܸܿܠܘ ܚܕܼܵܐ ܬܵܘܕܝܬܼܵܐ ܕܡܸܠܬܼܵܐ ܘܦܲܓܼܪܵܐ܁>
    text <܃ܠܗܘܿܢ ܠܛܵܥܲܝ̈ܐ ܫܠܡ̇ܝܼܢ ܡܵܕܝܢ ܐܵܦ ܗܸܕܝܘܿܛܹ̈ܐ>
    text <ܘܐܲܝܟ ܪܸܥܝܵܢܗܘܿܢ ܪܵܕܹܝܢ ܒܐܘܼܪܚܵܐ ܕܠܵܐ ܫܲܪܝܼܪܵܐ܀>
    text <܃ܠܵܐ ܫܲܪܝܼܪܵܐ ܐܘܼܪܚܵܐ ܕܲܕܼܪܼܫ̣ܘ ܗܲܪ̈ܣܝܘܿܛܹܐ>
    text <ܘܲܡܚܵܘܼܐ ܐ̄ܢܵܐ ܡ̣ܢ ܣܸܦܪ̈ܲܝܗܘܿܢ ܕܠܵܐ ܫܲܪܝܼܪܵܐ܁>
    text <܃ܣܝܼܡܘܿܢܝܵܢܹ̈ܐ ܚܸܠܡܵܐ ܚܲܫܒܿܘܼܗ̇ ܠܦܲܓܼܪܢܘܼܬܼܵܐ>
    text <ܘܐܲܝܟ ܗܲܓܵܓܼܵܐ ܦܲܫܸܩܘ ܐܸܢܝܢ ܠܐܵܢܵܫܝ̈ܵܬܼܵܐ܀>
  block
    text <ܒܲܪ ܒܘܼܪ̈ܝܵܢܹܐ ܛܠܲܡ̣ܘ ܟܠ ܟܠܹܗ ܡܸܠܬܐ ܘܦܲܓܼܪܐ܁>
    text <ܘܪܸܟܸܿܒܼ̇ܘ ܒܸܕܼܝܵܐ ܕܲܫܟܼܝܼܪ̈ܵܬܼܵܐ ܕܠܵܐ ܡܸܬܼܡܲܠܲܠ܁>
    text <܃ܡܢܢܕܪ̈ܝܐ ܛܥ̣ܘ ܟܠ ܟܠܹܗ ܕܠܲܝܬܿ ܐܝܼܬܼܘܼܬܼܵܐ>
    text <ܘܣܵܡܘܼܗܝܼ ܠܲܫܡܵܐ ܕܲܒܵܪܘܿܝܘܼܬܼܵܐ ܥܲܠ ܡܲܠܲܐܟܹ̈ܐ܀>
    text <܃ܦܘܼܛܝܢ̈ܝܢܐ ܚܲܕܼ ܦܲܪܨܘܿܦܵܐ ܩܪ̣ܵܘ ܠܲܬܼܠܵܬܼܵܐ>
    text <ܘܕܼܵܘܕܼܘܗܝ ܠܛܲܟܼܣܵܐ ܕܐܲܒܼܵܗܘܬܼܵܐ ܘܕܼܝܼܠܝܼܕܼܘܼܬܼܵܐ܁>
    text <܃ܦܵܘܠܘܢܝܢ̈ܐ ܬܚܹܝܬܼ ܫܘܼܪܵܝܵܐ ܚܲܒܼܫܘܼܗܝ ܠܲܒܼܪܵܐ>
    text <ܘܡ̣ܢ ܒܲܪܬܼ ܐ̄ܢܵܫܐ ܥܒ̣ܕܘ ܫܘܼܪܝܵܐ ܠܲܐܠܵܗܘܼܬܹܗ܀>
    text <܃ܡܲܪ̈ܩܝܘܿܢܸܣ ܛܹܐ ܥܪܲܩ̣ܘ ܡ̣ܢ ܗ̇ܠܹܝܢ ܐܵܦ ܡ̣ܢ ܗܵܠܹܝܢ>
    text <܃ܘܐܲܥܸܠܘ ܐܝܼܬܼܝܵܐ ܕܢܘܼܟܪܵܝ ܒܲܫܡܹܗ ܠܫܸܡ ܐܝܼܬܼܘܼܬܼܵܐ>
    text <܃ܘܠܢܝܼܢܝܐ ܐܵܦܠܵܐ ܒܡܸܠܬܐ ܩܪܸܒܼܘ ܠܲܦܝܵܣܵܐ>
    text <ܒܗܝ̇ ܕܐܲܪܝܼܡܘܼܗܝ ܠܫܸܡ ܐܝܼܬܼܘܵܬܼܵܐ ܡ̣ܢ ܣܸܦܪ̈ܲܝܗܘܿܢ܀>
    text <܃ܕܒܹܝܬܼ ܒܲܪܕܲܝܨܵܝܢ ܚܫܲܒ̣ܘ ܟܠ ܡ̣ܕܲܡ ܐܲܝܟ ܠܵܐ ܡܸܕܼܡ>
    text <ܘܲܣܬܲܪܘ ܘܲܒܼܢ̣ܵܘ ܒܸܢܝܵܢ ܙܹܐܦܵܐ ܘܠܵܐ ܡܸܬܼܩܲܝܲܡ܁>
    text <܃ܘܠܢܛܝܢܘܣ ܥܒ݂ܲܪܓܘܼܕܵܦܹܗ ܠܟܼܠ ܓܘܼܕܵܦܝܼ̈ܢ>
    text <ܘܲܐܪܫܲܥ ܘܐܸܡܲܪ ܕܠܵܐ ܦܲܓܼܪܵܐ ܗ̄ܘ̣ܵܐ ܕܝܸܠܕܲܬ̤ ܡܲܪܝܼܡ܀>
    text <܃ܣܹܒܼܵܠܝܼܘܿܣ ܛܠܲܡ̣ ܐܢܵܫܘܼܬܼܵܐ ܘܐܲܠܵܗܘܼܬܼܵܐ>
    text <ܡܲܥܛ̣ܵܐ ܩܢܘܡܹ̈ܐ ܘܚܲܒܸܿܠ ܛܲܟܼܣܵܐ ܕܿܐܝܼܬܼ ܒܐܝܼܬܼܘܬܼܵܐ܁>
    text <܃ܕܒܹܝܬܼ ܐܪܝܼܘܿܣ ܦܲܪܫܘܼܗܝ ܠܲܒܼܪܵܐ ܡ̣ܢ ܝܵܠܘܿܕܹܗ>
    text <ܘܟܲܢܝܘܼܗܝ ܥܲܒܼܕܵܐ ܘܲܡܫܲܡܫܵܢܵܐ ܐܲܝܟ ܟܠ ܒܸܪ̈ܝܵܢ܀>
    text <܃ܐܸܘܢܘܡܝܢ̈ܐ ܒܲܫܡܵܐ ܒܲܠܚܘܕ ܩܪ̣ܵܐܘܼܗܝ ܝܲܠܕܵܐ>
    text <ܘܒܲܛܠܘܼܗܝ ܠܲܫܡܵܐ ܕܐܲܒܼܵܗܘܬܼܵܐ ܘܕܼܝܼܠܝܼܕܼܘܼܬܼܵܐ܁>
    text <܃ܕܘܡܪ݁ܝܛܐ ܦܸܠܓܘܲܬܼ ܐܢܵܫܵܐ ܚܲܒܼܫܘܼܗܝ ܠܡܵܪܢ>
    text <ܘܠܵܐ ܐܲܦܸܣܘܼܠܹܗ ܕܢܸܗܘܸܐ ܓܡܝܼܪܵܐ ܐܵܦ ܠܵܐ ܒܢܲܦܫܵܐ܀>
    text <܃ܡܩܕܘܢܝܣ ܠܚܵܝܗܝ ܠܲܩܢܘܿܡܐ ܕܪܘܼܚܵܐ ܕܩܘܼܕܼܫܵܐ>
    text <ܘܢܲܟܼܪܝܼ ܘܲܫܕܵܝܗܝ ܠܗܵܠ ܡ̣ܢ ܢܘܡ̈ܐ ܕܐܲܒܼܵܐ ܘܲܒܼܪܵܐ܁>
    text <܃ܕܒܹܝܬܼ ܣܹܘܵܪܹ̈ܐ ܛܲܠܡܘܼܗܝ ܠܦܲܓܼܪܵܐ ܕܲܫܩ̣ܲܠ ܡܸܢܲܢ>
    text <ܒܗܵܝ̇ ܕܐܵܡ̇ܪܝܼܢ ܗ̄ܘ̣ܵܘ ܕܠܵܘ ܒܲܪܢܵܫܵܐ ܗ̄ܘ̣ ܕܚܫ̣ ܘܐܸܬܼܢܲܣܝܼ܀>
    text <܃ܗܵܐ ܬܵܘܕܝܼܬܼܵܐ ܕܗܲܪ̈ܛܝܼܩܹܗ ܣܵܢܝܝ ܢܲܦܫܵܐ>
    text <ܚ̣ܙܵܘ ܗܸܕܼܝ̈ܘܛܹܐ ܟܡ̇ܐ ܓܘܼܕܵܦܹ̈ܐ ܡܠܹܝܢ ܫܲܪ̈ܒܲܝܗܘܿܢ܁>
    text <܃ܚܘܼܪܘ ܬܼܵܩܢܵܐܝܼܬܼ ܟܡܵܐ ܢܘܼܟܼܪܵܝܼܢ ܠܗܲܝܡܵܢܘܼܬܼܵܐ>
    text <ܘܲܟܼܡܵܐ ܟܬܼܵܝܼܫܝܼܢ ܠܲܡܕܲܘܵܕܼܘ ܠܬܩܝܼܢܵܬܼܵܐ܀>
    text <܃ܦܪܘܿܫ ܟܹܐܢܵܐܝܼܬܼ ܐܲܝܟ ܦܵܪܘܿܫܵܐ ܩܵܢܝܲܝ̈ ܡܸܠܬܹܐ>
    text <ܟܡܵܐ ܦܘܼܪ̈ܫܢܹܐ ܐܝܼܬܼ ܒܹܝܬܼ ܟܹܐܢܹ̈ܐ ܘܲܠܥܵܘ̈ܠܹܐ܁>
    text <܃ܟܹܐܢܝܼ̈ܢ ܣܲܓܿܝܼ ܐ̄ܢܵܫ̈ܐ ܕܕܼܵܢܹ̇ܬܼ ܚܠܵܦ ܡܸܠܲܝ̈ܗܘܿܢ>
    text <ܘܫܲܪܝܼܪ ܘܲܕܼܟܹܐ ܫܪܵܪܵܐ ܕܐܲܟܼܪܸܙܘ ܒܲܝܢܵܬܼ ܐ̄ܢܵܫ̈ܐ܀>
    text <܃ܡܸܛܠܵܬܼܗܘܿܢ ܬܢܹܝ̇ܬܼ ܥܘܼܗܕܵܢܵܐ ܕܗ̇ܪ̈ܲܛܝܩܹܐ>
    text <ܕܐܸܓܼܠܹܐ ܠܐ̄ܢܵܫ̈ܐ ܟܡܵܐ ܪ̈ܚܝܼܩܝܼܢ ܡ̣ܢ ܟܹܐܢܘܼܬܼܵܐ܁>
    text <܃ܠܛܵܠܘܿܡܘܼܬܼܗܘܿܢ ܒܥܹ̇ܝܬܼ ܕܐܹܚܵܘܹܐ ܩܕܼܵܡ ܛܵܠܘܿܡܹ̈ܐ>
    text <ܕܐܵܘܕܲܥ ܐܸܢܘܿܢ ܕܠܵܐ ܟܹܐܢܵܐܝܼܬܼ ܛܠܲܡ̣ܘ ܠܲܬܼܪ̈ܝܼܨܐ܀>
    text <܃ܗܲܪ̈ܛܝܼܩܹܐ ܟܲܢܝܼܘ ܐܸܢܘܿܢ ܠܝܵܕܼܥܲܝ̈ ܩܘܼܫܬܵܐ>
    text <ܘܡܸܛܠ ܗܵܕܹܐ ܬܢܹ̇ܝܬܼ ܩܘܼܛܪܵܓܼܵܐ ܕܛܵܠܘܿܡܘܼܬܼܗܘܿܢ܁>
    text <܃ܫܪܵܪܵܐ ܕܲܒܼܗܘܿܢ ܦܸܚܡܲܬ̤ ܡܸܠܲܬܼܝ ܥܲܡ ܙܹܐܦܵܢܹ̈ܐ>
    text <ܕܐܸܓܼܠܹܐ ܠܐܢܵܫ̈ܐ ܕܲܟܼܡܵܐ ܢܘܼܟܼܪܵܝ ܫܪܵܪܵܐ ܠܙܹܐܦܵܐ܀>
    text <܃ܫܪܵܪܵܐ ܗ̄ܘ̣ ܓܲܠܝܵܐ ܕܐܲܟܼܪܸܙ ܒܐܲܪܥܵܐ ܣܲܟܿܘܼܠܬܲܢܹ̈ܐ>
    text <ܘܣܲܟܼܠܹ̈ܐ ܚܲܫܒܿܘܼܗܝ ܐܲܝܟ ܛܵܥܝܘܼܬܼܵܐ ܕܗܲܪ̈ܛܝܼܩܹܐ܁>
    text <܃ܩܪܵܒܼܵܐ ܪܲܒܵܐ ܥܒ̣ܕܘ ܫܲܪ̈ܝܼܪܹܐ ܥܲܡ ܕܲܓܼܠܹ̈ܐ>
    text <ܘܗܵܢ̇ܵܘ ܬܲܗܪܵܐ ܕܟܲܢܝܼܘ ܐܸܢܘܿܢ ܒܫܸܡ ܕܲܓ̈ܠܹܐ܀>
    text <܃ܫܢܲܝ̈ܐ ܬܸܫܥܝܼ̈ܢ ܘܝܼܬܿܝܼܪ ܩܲܠܝܼܠ ܚܲܝܵܐ ܬܸܐܵܕܘܲܪܘܿܣ>
    text <ܘܠܵܐ ܫܠܝܼ ܘܲܫܬܸܩ ܡ̣ܢ ܬܲܟܼܬܘܼܫܵܐ ܕܥܲܡ ܛܵܥܲܝ̈ܵܐ܁>
  block
    text <܃ܙܲܝܢܵܐ ܕܪܘܝܼܢܵܐ ܠܒܝܼܫ ܗ̄ܘ̣ܵܐ ܟܸܐܢܵܐ ܒܼܟܼܠܗܘܿܢ ܚܲܝܵܘ̈ܗܝ>
    text <ܘܡܸܬܼܟܲܬܲܫ ܗ̄ܘ̣ܵܐ ܥܲܡ ܣܝܼ̈ܥܵܬܼܵܐ ܕܗܲܪ̈ܵܛܝܼܩܹܐ܁>
    text <܃ܒܣܲܝܦܵܐ ܕܪܘܼܚܵܐ ܚܪܸܒܼ ܗ̄ܘ̣ܵܐ ܠܗܘܿܢ ܠܲܒܼܢܲܝ̈ ܛܘܥܝܝ>
    text <ܘܲܡܦܲܪܣܹܐ ܗ̄ܘ̣ܵܐ ܙܢܲܝ̈ ܨܢܥ̈ܬܼܵܐ ܕܝܼܘܼܠܦܵܢܵܝܼ̈ܗܘܿܢ܁>
    text <܃ܐܘܼܡܵܢܵܐܝܼܬܼ ܡܸܬܼܟ̣ܿܬܲܫ ܗ̄ܘ̣ܵܐ ܥܲܡ ܗܹܪܹ̈ܣܝܼܣ>
    text <ܘܲܨܢܝܼܥܵܐܝܼܬܼ ܫܵܪܹܐ ܗ̄ܘ̣ܵܐ ܠܗܘܿܢ ܠܩܸܛܪܹ̈ܐ ܕܛܘܼܥܝܲܝ܀>
    text <܃ܐܲܬܠܝܼܛܵܐܝܼܬ ܐܲܚܝܼܕ ܗ̄ܘ̣ܵܐ ܠܹܗ ܠܕܼܵܕܵܐ ܕܥܲܡܗܘܿܢ>
    text <ܘܐܲܝܟ ܕܲܒܼܨܒܼܥܵܐ ܡܚܵܘܹܐ ܗ̄ܘ̣ܵܐ ܠܵܗ̇ ܠܚܲܝܵܒܘܼܬܼܗܘܿܢ܁>
    text <܃ܐܲܝܟ ܕܿܪܼܵܪܵܐ ܡܸܬܚܵܘܹܐ ܗ̄ܘ̣ܵܐ ܒܲܗܦܵܟܼܬܹ̈ܗ>
    text <ܘܚܵܒܲܛ ܗ̄ܘ̣ܵܐ ܠܹܗ ܠܙܹܐܦܵܐ ܒܲܐܪܥܵܐ ܠܥܹܝܢ ܚܲܙܵܝܹ̈ܐ܀>
    text <܃ܐܲܝܟ ܬܼܐܲܛܪܘܿܢ ܚܫܝܼܒܼܝܼܢ ܗ̄ܘ̣ܵܘ ܠܹܗ ܙܢܲܝ̈ ܬܲܟܼܬܘܼܫܵܐ>
    text <ܘܠܵܐ ܡܚܵܦܲܪ ܗ̄ܘ̣ܵܐ ܡ̣ܢ ܙܵܟܼܘܼܬܼܵܐ ܒܟܼܠܗܘܿܢ ܚܲܝܵܘ̈ܗܝ܁>
    text <܃ܡ̣ܢ ܛܲܠܝܘܼܬܹܗ ܫܲܪܝܼ ܒܗܸܪܓܵܐ ܕܐ̄ܬܠܹܝܛܘܼܬܼܵܐ>
    text <ܘܠܵܐ ܢܵܚ ܘܲܫܠܝܼ ܥܕܲܡܵܐ ܕܫܲܠܹܝܗ ܡܵܘܬܵܐ ܠܪܲܗܛܹܗ܀>
    text <܃ܐܲܝܟ ܚܲܕ ܝܘܡܵܐ ܚܲܫܒܹܗ ܠܪܲܗܛܵܐ ܕܲܫܢܲܝ̈ ܚܲܝܵܘ̈ܗܝ>
    text <ܘܠܵܐ ܦܪܫ̤ ܗ̄ܘ̣ܵܐ ܠܹܗ ܝܘܿܡ ܛܲܠܝܘܼܬܼܵܐ ܡ̣ܢ ܣܲܝܒܘܼܬܵܐ܁>
    text <܃ܩܸܐܪܣܵܐ ܫܚܝܼܩܵܐ ܫܠܸܡܘ ܝܘܿܡܵܬܹ̈ܗ ܕܦܵܠܚܵܐ ܚܝܼܨܵܐ>
    text <ܘܲܚܠܝܼܨܵܐܝܼܬ ܫܲܪܝܼ ܘܫܲܠܸܡ ܒܦܲܠܚܘܼܬ ܡܵܪܹܗ܀>
    text <܃ܚܘܼܒܵܐ ܕܡܵܪܹܗ ܥܨܵܝܗܝ ܠܲܬܪܝܼܨܵܐ ܠܡܸܬܼܟܿܬܲܫܘܼ>
    text <ܘܠܵܐ ܢܵܡ ܘܲܕܡܸܟ ܥܕܲܡܵܐ ܕܡܲܫܥܼ ܠܘܵܬܼ ܙܵܟܼܘܼܬܼܵܐ܁>
    text <܃ܠܗܝ̇ ܙܵܟܼܘܼܬܵܐ ܕܡܸܠܲܬܼ ܦܵܘܠܘܿܣ ܡܸܬܝܿܐܸܒܼ ܗ̄ܘ̣ܵܐ>
    text <ܕܪܵܗܸ̇ܛ ܐ̄ܢܵܐ ܠܲܡ ܠܘܼܩܒܼܵܠ ܢܝܼܫܵܐ ܕܙܵܟܼܘܼܬܼ ܪܵܘܡܵܐ܀>
    text <܃ܐܘܿ ܠܙܲܟܵܝܵܐ ܕܲܚܫ̣ܵܐ ܠܫܝܼܫܵܐ ܕܪ̈ܲܗܛܝܼ ܫܲܦܝܼܪ>
    text <ܘܠܵܐ ܥܵܘܸܟܬܹܗ ܡܚܸܝܼܠܘܼܬܼ ܦܲܓܼܪܵܐ ܘܚܲܫܝ̈ ܢܲܦܫܵܐ܁>
    text <܃ܐܘ ܟܲܫܝܼܪܵܐ ܟܡܵܐ ܐܸܬܼܪܼܫܲܪ ܠܩܸܢܝ̈ܢ ܚܲܝܹ̈ܐ>
    text <ܘܠܐ ܝܲܗܒܼ ܐܲܬܼܪܐ ܠܣܵܢܵܐ ܕܢܸܒܼܘܿܙ ܡ̣ܢ ܩܸܢܝܵܢܵܘ̈ܗܝ܀>
    text <܃ܐܘ ܚܲܟܝܼܡܵܐ ܟܡܵܐ ܐܸܬܼܚܲܟܼܡ ܠܡܸ̇ܚܙܵܐ ܕܟܲܣ̈ܝܵܢ>
    text <ܘܠܵܐ ܐܸܬܼܟܲܣܝܲܬ̤ ܚܕܵܐ ܕܲܣܬܝܼܪܵܐ ܡ̣ܢ ܪܸܥ̇ܝܵܢܹܗ܁>
    text <܃ܐܘ ܠܬܲܓܵܪܵܐ ܕܡܸܬܬܲܓܼܪ ܗ̄ܘ̣ܵܐ ܒܟܲܟܪܹܐ ܕܪܘܼܚܵܐ>
    text <ܕܥܵܦܘ ܝܘܼܬܼܪ̈ܵܢܵܘܗܝ ܟܠ ܟܵܪ ܪ̈ܲܡܛܬ̤ ܟܵܪܘܿܙܘܼܬܹܗ܀>
    text <܃ܟܲܟܪܹ̈ܐ ܕܪܘܼܚܵܐ ܫܩܲܠ ܡ̣ܢ ܡܵܪܹܗ ܥܲܒܼܕܵܐ ܛܵܒܼܵܐ>
    text <ܘܚܦܝܼܛܵܐܝܼܬ ܙܪܲܥ ܝܘܼܬܼܪܵܢܗܹܝܢ ܒܐܸܕܿܢܲܝ̈ ܟܠܢܵܫ܁>
    text <܃ܒܟܼܠ ܐܲܬܼܪ̈ܘ̈ܢ ܫܘܿܚܘ ܝܘܼܬܼܪ̈ܢܹܐ ܕܥܲܡܠܲܝ̈ ܢܲܦܫܹܗ>
    text <ܘܠܵܐ ܦܵܫ ܥܲܡܵܐ ܕܠܵܐ ܐܸܬܼܡܲܪܲ[ܟܼ] ܒܛܼ̇ܥܡܵܐ ܕܡܸܠܘ̈ܗܝ܁>
    text <܃ܒܲܕܡܘܼܬ ܢܘܼܗܪܵܐ ܕܢܲܚ̣ܘ ܣܘܼܟܠܵܘ̈ܗܝ ܒܹܝܬܼ ܐܲܪ̈ܥܵܢܹܐ>
    text <ܘܪܲܕܦܵܗ̇ ܠܛܘܼܥܝܲܝ ܕܡܣܲܬܪ̈ܐ ܗ̄ܘ̣ܵܬ ܒܪܥܝܵܢ ܐ̄ܢܫܐ܁>
    text <܃ܢܘܼܗܪܵܐ ܕܚܲܝܹܐ ܚܙܬ̤ ܐ̄ܢܵܫܘܼܬܼܵܐ ܒܝܲܕ ܦܸܬܼܓܵܡܵܘ̈ܗܝ>
    text <ܘܝܸܠܦܲܬ̤ ܕܲܬܼܚܘܿܪ ܒܝܲܕ ܓܲܠܝܬܼܵܐ ܠܲܕܠܵܐ ܓܲܠܝܵܢ܀>
    text <܃ܐܲܝܟ ܕܲܒܼܫܸܢܬܐ ܫܠܹܝܢ ܗ̄ܘ̣ܵܘ ܐ̄ܢܵܫ̈ܐ ܡ̣ܢ ܕܘܼܪܫܵܐ>
    text <ܥܕܲܡܵܐ ܕܲܕܢܲܚ ܨܲܦܪܵܐ ܕܡܸܠܵܘ̈ܗܝ ܘܐܲܥܝܼܪ ܐܸܢܘܿܢ܁>
    text <܃ܢܲܚܬܵܐ ܕܫܸܢܬܐ ܦܪܝܼܣ ܗ̄ܘ̣ܵܐ ܥܠܲܝܗܘܿܢ ܕܣܸܦܪ̈ܲܝ ܪܘܼܚܵܐ>
    text <ܘܐܲܪܝܼܡܹܗ ܗܘ̤ ܒܗܸܪܓܵܐ ܛܵܒܼܵܐ ܕܙܘܸܥܲܝ̈ ܢܲܦܫܗ܀>
    text <܃ܒܠܵܐ ܝܼܕܲܥܬܼܵܐ ܡܸܬܗܓܝܼܢ ܗ̄ܘ̣ܵܘ ܩܲܪ̈ܝܲܝ ܣܸܦܪܹ̈ܐ>
    text <ܥܕܲܡ̤ܵܐ ܕܲܩܪܵܘ ܒܲܟܼܬܼܝܼ̈ܒܼܵܬܹܗ ܘܟܸܢ ܐܸܬܚܲܟܲܡܘ܁>
    text <܃ܣܵܦܪܵܐ ܕܣܵܦܪܸ̈ܐ ܙܵܕܸܩ ܕܢܸܩܪܝܼܘܗܝ ܠܲܡܗ̤ܝܼܪ ܗܵܘܢܵܐ>
    text <ܘܐܸܠܘܼ ܠܐ ܗܘ̤ ܠܲܝܬܼ ܗ̄ܘ̣ܵܐ ܣܵܦܪܵܐ ܕܡܲܠܸܦ ܫܲܦܝܼܪ܀>
    text <܃ܡ̣ܢ ܒܹܝܬܼ ܓܲܙܵܐ ܕܲܟܼܬܝܼܒܼܵܬܹܗ ܥܬܲܪ ܟܠ ܕܲܥܬܲܪ>
    text <ܘܡ̣ܢ ܦܘܼܫܵܩܵܘ̈ܗܝ ܩܢܵܘ ܒܘܼܝܵܢܵܐ ܠܲܡܦܲܫܵܩܘ܁>
    text <܃ܡܸܢܹܗ ܝܸܠܦܸܬ ܐܵܦ ܐ̄ܢܵܐ ܕܝܸܠܦܸܬ ܠܲܡܠܓܼܠܵܓܘܼ>
    text <ܘܲܒܼܥܸܢܝܵܢܹܗ ܩܢܹܝܬܼ ܥܸܢܝܵܢܵܐ ܕܗܸܪܓܵܐ ܕܡܸ̈ܠܐ܀>
  block
    text <܃ܗܸܪܓܹܗ ܗܘ̤ܵܐ ܠܝܼ ܐܲܝܟ ܗܲܕܝܼܐܵܐ ܠܘܵܬܼ ܕܲܟܼܬܝܼ̈ܒܵܢ>
    text <ܘܗܘ̤ ܐܲܪܝܼܡܲܢܝ ܠܘܵܬܼ ܣܘܼܟܵܠ̇ܐ ܕܣܸܦܪܵܝ ܪܘܼܚܵܐ܁>
    text <܃ܚܠܵܦ ܝܘܼܬܪ̈ܵܢܵܘܗܝ ܡܸܬܟܲܬܲܫ ܐ̄ܢܵܐ ܥܲܡ ܣܵܩܘܿܪܵܘܗܝ>
    text <ܘܲܡܚܵܘܸܐ ܐ̄ܢܵܐ ܕܠܵܘ ܟܐܹܢܵܐܝܼܬܼ ܛܠܲܡܘ ܝܘܼܬܼܪ̈ܵܢܵܘܗܝ܀>
    text <܃ܛܠܘܼܡܝܵܐ ܪܲܒܵܐ ܛܲܠܡܘܼܗܝ ܐ̄ܢܵܫ̈ܐ ܠܒܝܼܫܲܝ̈ ܚܘܼܬܼܪܵܐ>
    text <ܘܛܸܢܸܬ ܣܲܓܼܝܼ ܕܐܸܬܒܲܥ ܡܸܢܗܘܿܢ ܥܝܲܪܬܵܐ ܕܨܲܥܪܹܗ܁>
    text <܃ܥܝܼܪܵܬܼܵܐ ܕܨܲܥܪܹܗ ܥܒܲܕܬܲܢܝ ܕܐܸܬܒܲܥ ܡܸܐܡܪܐ ܕܡܸܠܹ̈ܐ>
    text <ܘܡܸܛܠܵܬܹܗ ܪܕܝܹܬ ܒܲܫܒܝܼܠܵܐ ܕܲܗܦܵܟܼܵ̈ܬܐ܀>
    text <܃ܠܹܗ ܘܠܲܚܲܒܼܪ̈ܵܘܗܝ ܚܙܹܝ̇ܬ ܕܡܲܨܚܝܢ ܗܲܪ̈ܲܛܝܼܩܹܐ>
    text <܃ܘܐܸܡܕܲܬܼ ܕܐܹܡܲܪ ܕܝܼܢܵܐ ܟܹܐܢܵܐ ܥܲܡ ܡܸܠܲܝ̈ܗܘܿܢ>
    text <܃ܠܘܵܬܼ ܡܸܠܲܝ̈ܗܘܿܢ ܚܵܪܲܬܼ ܡܸܠܲܬܝ ܡ̣ܢ ܫܘܼܪܵܝܐ>
    text <ܘܬܘܼܒܼ ܨܐܕܿܝܼܗܘܿܢ ܡܬܲܚܸܡ ܐ̄ܢܵܐ ܠܹܗ ܠܫܲܪܒܵܐ ܕܡܸܠܲܬܝ܀>
    text <܃ܠܗܘܿܢ ܪܵܫܵܐܢܵܐ ܠܪ̈ܫܝܲܝ ܡܸ̈ܠܹܐ ܕܝܲܕܘܼܥܬ̈ܢܹܐ>
    text <ܕܟܲܕ ܗܸܕܝܘܿܛܝܼ̈ܢ ܓܪܹܝܢ ܘܲܡܨܲܝܚܝܼܢ ܠܣܲܟܼܘܼܠܵܬܵܢܹ̈ܐ܁>
    text <܃ܪܲܒ ܣܘܼܟܵܠܵܐ ܕܚܵܘܝܼܘ ܒܲܐܪܥܵܐ ܡܗܝܼܪ̈ܲܝ ܗܵܘܿܢܵܐ>
    text <ܘܠܵܐ ܐ̄ܢܵܫ ܝܵܕܲܥ ܠܡܸܣܬܲܟܵܠܘܼ ܒܣܘܼܟܵܠܲܝܗ̈ܘܿܢ܀>
    text <܃ܚܲܟܼܝܡܵܐܝܬ ܟܬܼܒܼܘ ܟܠ ܕܿܟܼܬܿܒܼܘ ܒܣܸܦܪܹ̈ܐ ܕܲܟܼܬܲܒܼܘ>
    text <ܘܠܲܝܬܿ ܚܲܟܼܝܡܵܐ ܕܲܢܣܝܼܡ ܡܘܼܡܵܐ ܒܦܵܘܼܫܵܩܲܝ̈ܗܘܿܢ܁>
    text <܃ܣܲܟܼܠܹ̈ܐ ܒܲܠܚܘܿܕܿ ܨܲܚܝܼܘ ܐܸܢܘܿܢ ܐܲܝܟ ܕܲܠܒܼܝܼ̈ܫܹܐ>
    text <ܒܗܝ̇ ܕܟܼܪܝܼܗܝܼܢ ܠܡܸܣܬܲܟܵܠܘܼ ܒܚܹܝܠ ܡܸܠܲܝ̈ܗܘܿܢ܀>
    text <܃ܒܟܸܐܒܹ̈ܐ ܩܫܲܝ̈ܵܐ ܕܠܵܐ ܝܼܕܲܥܬܼܵܐ ܟܪܝܼܗܝܼܢ ܥܲܛܠܹ̈ܐ>
    text <ܘܠܵܐ ܪܵܓܵܐ ܠܗܘܿܢ ܠܡܸܫܡܲܥ ܛܸܒܵܐ ܕܚܘܼܠܡܵܢ ܢܲܦܫܵܐ܀>
    text <܃ܒܢܦܫܵܐ ܟܪܝܼܗܝܼܢ ܟܪ̈ܝܼܗܲܝ ܢܲܦܫܵܐ ܕܠܑܵ ܒܘܼܝܵܢܹ̈ܐ>
    text <ܥܲܠ ܗ̇ܝ ܣܵܢܹܝܢ ܠܓܼܙܪ̈ܝ ܟܸܐܒܹ̈ܐ ܩܫܝ̈ܐ ܕܢܲܦܫܵܐ܁>
    text <܃ܡܸܕܲܥ ܝܵܕܥܝܼܢ ܕܠܵܐ ܡܸܬܐܲܣܝܵܐ ܚܸܪܚܵܘܼܬܼܗܘܿܢ>
    text <ܡܸܛܠ ܗܵܕܹܐ ܠܒܼܝܼܫܝܼܢ ܪܘܼܓܼܙܵܐ ܕܠܵܐ ܬܲܪܥܘܼܬܼܵܐ܁>
    text <܃ܪܘܓܼܙܵܐ ܩܲܫܝܵܐ ܩܢܵܘ ܗܸܕܝܘܿܛܹ̈ܐ ܠܘܵܬܼ ܝܵܕܘܿܥܹ̈ܐ>
    text <ܥܲܠ ܕܲܡܦܲܪܫܝܼܢ ܟܝܵܢܝܵܬܹ̈ܐ ܕܡܸܠܬܐ ܘܦܲܓܼܪܵܐ܀>
    text <܃ܦܲܓܼܪܵܐ ܕܡܸܢ̇ܢ ܫܩܲܠ ܒܵܪܘܿܝܵܐ ܡܸܠܬܹܗ ܕܐܲܒܼܵܐ>
    text <ܘܟܲܢܝܹܗ ܒܚܘܼܒܵܐ ܒܪܵܐ ܕܐܲܠܵܗܵܐ ܒܲܛܟܼܣܵܐ ܕܝܼܠܹܗ܁>
    text <܃ܕܝܼܠܹܗ ܝܲܗ̣ܒ ܠܹܗ ܟܲܕ ܗܘ̤ ܠܵܐ ܙܥܲܪ ܡ̣ܢ ܡܵܐ ܕܐܝܼܬܼܵܘܗܝ>
    text <ܕܠܲܝܬܼ ܠܲܟܼܝܵܢܹܗ ܕܠܑܵܐ ܢܸܬܼܒܲܝܨܲܪ ܘܠܑܵ ܢܸܬܼܝܲܬܿܪ܀>
    text <܃ܪܵܡ ܗܘ̣ ܟܝܵܢܹܗ ܡ̣ܢ ܢܸܟܼܝܵܢܹ̈ܐ ܘܡ̣ܢ ܫܘܼܚ̈ܠܵܦܹܐ>
    text <܃ܘܠܵܐ ܩܲܪ̈ܒܵܢ ܠܹܗ ܟܝܵܢ̈ܝܵܬܐ ܕܲܟܼܝܵܢ ܐ̄ܢܵܫܵܐ>
    text <܃ܠܲܟܼܝܵܢ ܐ̄ܢܵܫܵܐ ܩܪܸܒܼܘ ܡܲܟܼܵܬܼܵܐ ܕܿܟܹܝܵܢ ܐ̄ܢܵܫܵܐ>
    text <ܠܵܘ ܠܲܟܼܝܵܢܵܐ ܕܪܵܡ ܘܲܡܥܲܠܲܝ ܡ̣ܢ ܢܸܟܼܝܵܢܹ̈ܐ܀>
    text <܃ܕܐ̄ܢܵܫܵܐ ܐܸܢܹܝܢ ܟܠ ܕܲܟܼܬܼܝܼ̈ܒܵܢ ܥܲܠ ܒܲܪܢܵܫܵܐ>
    text <ܒܲܛܢܵܐ ܘܝܲܠܕܵܐ ܐܵܦ ܬܲܪܒܝܼܬܵܐ ܘܚܲܫܵܐ ܘܡܵܘܬܵܐ܀>
    text <܃ܠܗܵܢ ܦܘܼܪܫܵܢܵܐ ܕܡܸܠܬܼܵܐ ܘܦܲܓܼܪܵܐ ܓܠܵܘ ܫܲܪܝܼܪܹ̈ܐ>
    text <ܘܣܲܟܼ̈ܠܹܐ ܟܬܝܼܫܝܼܢ ܕܥܲܠ ܡ̇ܢ ܚܵܘܝܼܘ ܠܲܕܠܵܐ ܓܲܠܝܵܢ܀>
    text <܃ܗܵܕܹܐ ܗ̣ܝ ܥܸܠܬܐ ܕܥܸܒܕܲܬ̤ ܐܸܢܘܿܢ ܣܵܢܐܹ̈ܐ ܠܟܸܐܢܹ̈ܐ>
    text <܃ܘܡܸܛܠܵܬܵܗ̇ ܣܩܝܼܪܝܼܢ ܘܲܣܢܹܝܢ ܒܹܝܬܼ ܐܲܪ̈ܥܵܢܹܐ>
    text <܃ܘܗܵܐ ܙܵܕܸܩ ܗ̄ܘ̣ܵܐ ܕܡܛܠ ܗܵܕܹܐ ܪ̈ܚܝܼܡܹܐ ܢܸܗܘܘܿܢ>
    text <ܠܦܘܼܬܼ ܒܘܼܕܵܩܵܐ ܕܲܣܬܝܼܪ̈ܵܬܐ ܕܚܵܘܝܼܘ ܒܐܲܪܥܵܐ܀>
    text <܃ܠܫܘܼܒܼܚܵܐ ܫܵܘܹܐ ܐܲܝܢܵܐ ܕܓܵܠܹܐ ܠܲܕܠܵܐ ܓܲܠܝܵܢ>
    text <ܘܕܵܪܸܫ ܐܘܼܪܚܵܐ ܠܫܲܒܼܪܘܼܬ ܐ̄ܢܵܫܵܐ ܠܡ̣ܒܼܥܵܐ ܕܟܲܣ̈ܝܵܢ܁>
    text <܃ܠܫܲܒܼܪܘܼܬܼ ܐ̄ܢܵܫ̈ܐ ܚܸܟܼܡܲܬ ܡܸܠܬܼܵܐ ܕܲܒܼܝܵܕܘ̈ܥܹܐ>
    text <ܘܡ̣ܢ ܠܵܐ ܢܲܟܼܪܹܐ ܕܛܲܠܡܘܼܗܝ ܣܲܟܼ̈ܠܹܐ ܠܗܵܢ ܝܘܼܬܼܪܵܢܵܐ܀>
    text <܃ܬܪܹܝܢ ܝܘܼܬܼܪ̈ܵܢܹܐ ܥܦܝܼ̈ܦܹܐ ܝܥܵܘܝܼܘ ܪ̈ܚܡܲܝ ܩܘܼܫܬܐ>
    text <ܡܸܠܲܬܼ ܩܘܼܫܬܵܐ ܘܲܫܒܼܚܝܘܼܬܵܐ ܕܕܘܒܼܵܪ̈ܲܝܗܘܿܢ܁>
    text <ܫܒܝܼܚ ܗ̄ܘ̣ܵܐ ܥܲܡܠܵܐ ܕܕܘܼܒܵܪ̈ܲܝܗܘܿܢ ܕܣܲܟܘܼܠܬܵܢܹ̈ܐ܃>
  block
    text <ܘܠܵܐ ܐ̄ܢܵܫ ܝܵܕܲܥ ܕܢܸܬܼܢܸܐ ܫܲܦܝܼܪ ܙܢܲܝ̈ ܥܲܡܠܲܝ̈ܗܘܿܢ܀>
    text <܃ܒܥܲܡܠܹܐ ܠܐܝܼ ܕܝܘܿܕܘܿܪܘܿܣ ܓܲܢܒܲܪ ܚܲܝܠܵܐ>
    text <ܥܕܲܡܵܐ ܕܬܲܚܸܒܼܘ ܪܸ̈ܓܼܫܲܝ ܦܲܓܼܪܹܗ ܒܥܲܢܘܵܝܘܼܬܼܵܐ܁>
    text <܃ܕܬܹܐܕܘܿܪܘܿܣ ܪܲܒܵܐ ܗ̣ܝ ܣܲܓܝܼ ܡ̣ܢ ܬܲܫܥܝܼܬܼܵܐ>
    text <ܕܥܸܡܛܲܬ̤ ܥܲܝܢܹܗ ܒܗܸܪܓܵܐ ܕܣܸܦܪܹ̈ܐ ܘܠܵܐ ܦܵܫ ܘܐܲܗܡܝܼ܀>
    text <܃ܐܵܦ ܢܸܣܛܘܿܪܝܼܣ ܥܡܝܼܠ ܗ̄ܘ̣ܵܐ ܥܲܡܠܹܗ ܡ̣ܢ ܟܠ ܥܲܡܠܝܼ̈ܢ>
    text <ܒܲܕܠܵܐ ܝܲܗ̄ܒܠܹܗ ܐܲܬܼܪܵܐ ܠܚܲܨܪܹܗ ܠܡܸܪܕܵܐ ܒܬܵܘܫܵܐ܁>
    text <܃ܗܵܐ ܥܲܡܠܲܝ̈ܗܘܿܢ ܕܐ̄ܢܵܫ̈ܐ ܟܸܐܢܹ̈ܐ ܟܡܵܐ ܐܸܬܼܟܲܫܲܪܘ>
    text <ܘܗܵܐ ܒܝܼܫܘܼܬܵܐ ܕܛܵܠܘܿܡܲܝ̈ܗܘܿܢ ܟܡܵܐ ܐܸܬܥܲܠܝܲܬ̤܀>
    text <܃ܗܵܐ ܚܙ̣ܵܘ ܐ̄ܢܵܫ̈ܐ ܟܡܵܐ ܣܥ̣ܵܘ ܐ̄ܢܵܫ̈ܐ ܠܘܼܩܒܼܵܠ ܐ̄ܢܵܫ̈ܐ>
    text <ܗܸܕܝܘܿܛܘܼܬܼܵܐ ܥܲܠ ܡܲܒܘ̈ܥܹܐ ܡܠܹܝܢ ܚܸܟܼ̈ܡܵܬܐ܁>
    text <܃ܢܸܒܼ̈ܥܹܐ ܚܠܲܝ̈ܐ ܗܘ̤ܵܘ ܫܲܪܝܼܪܹ̈ܐ ܠܨܲܗܝܘܼܬ ܐ̄ܢܵܫ̈ܐ>
    text <ܘܟܠ ܡ̇ܢ ܕܐܸܫܬܼܝ ܡ̣ܢ ܢܸܒܼܥܲܝܗ̈ܘܿܢ ܛܥ̣ܵܐ ܥܵܩܵܬܹ̈ܗ܁>
    text <܃ܣܲܟܼܠܹ̈ܐ ܠܵܐ ܨܒܼܵܘ ܩܲܒܸܠܘ ܫܸܩܝܵܐ ܕܡܸܢܗܘܿܢ>
    text <ܘܗܵܐ ܡܸܫܬܿܢܩܝܼܢ ܒܲܟܼܬܝܼܫܘܼܬܼܵܐ ܕܪܸ̈ܥܝܵܢܲܝܗܘܿܢ܁>
    text <܃ܐܘ ܠܲܣ̈ܡܲܝܵܐ ܕܚܵܙܹܝܢ ܘܲܣܡܹܝܢ ܡ̣ܢ ܒܘܼܝܵܢܵܐ>
    text <ܘܗܲܢܝܼܐܵܐ ܠܗܘܿܢ ܣܲܡܝܘܼܬܼ ܢܲܦܫܵܐ ܕܲܟܼܪܝܼܗܝܼܢ ܒܵܗ̇܀>
    text <܃ܠܲܦܪ̈ܲܚܕܘܼܕܹܐ ܟܵܡܹܝܢ ܥܲܛܠܹܐ ܒܥܝܪ̈ܲܝܗܘܿܢ>
    text <ܕܪܵܚܡܝܼܢ ܚܸܫܟܵܐ ܕܠܲܝܠܵܘܵܬ̈ܐ ܛܵܒܼ ܡ̣ܢ ܢܘܼܗܪܵܐ܁>
    text <܃ܐܘܿ ܠܲܟܼܝܵܢܵܐ ܝܲܕܘܼܥܵܬܢܵܐ ܕܐܲܚܪܸܫ ܢܲܦܫܹܗ>
    text <ܘܫܲܠܸܡ ܠܪܲܗܛܵܐ ܕܦܵܪܘܿܫܘܼܬܼܵܐ ܕܣܝܼܡܵܐ ܗ̄ܘ̣ܵܬ ܒܹܗ܀>
    text <܃ܠܲܝܬ ܟܹܝܬܼ ܦܘܼܪܣܵܐ ܠܠܵܐ ܝܼܕܵܥܬܼܵܐ ܝܵܕܘܿܥܹܐ>
    text <ܐܵܦ ܠܵܐ ܦܣܵܩܵܐ ܕܲܓܼܙܲܪ ܕܝܼܢܹܗ ܕܡܸܠܬܹܗ ܕܡܵܪܲܢ܁>
    text <܃ܡܸܠܬܹܗ ܕܡܵܪܲܢ ܦܸܣܩܲܬ̤ ܐܸܢܘܿܢ ܡ̣ܢ ܓܵܘ ܥܕܹܬܵܐ>
    text <ܘܲܫܕܬ̤ ܐܸܢܘܿܢ ܠܹܐܟܣܘܿܪܝܵܐ ܕܥܲܡ ܒܲܪ̈ܵܝܹܐ܀>
    text <܃ܒܲܕܡܘܼܬܼ ܡܲܟܼ̈ܣܹܐ ܘܚܲܢ̈ܦܹܐ ܦܲܩܪܲܢ ܕܢܸܚܫܘܿܒܼ ܐܸܢܘܿܢ>
    text <ܘܠܵܐ ܢܸܬܼܚܲܠܛ ܒܲܫܟܼܝܼܪ̈ܵܬܼܵܐ ܕܪܸ̈ܥܝܵܢܲܝܗܘܿܢ܁>
    text <܃ܠܲܥܝܵܕܲܝܼ̈ܗܘܿܢ ܦܣܲܩ ܐܵܦ ܦܵܘܠܘܿܣ ܒܣܲܝܦܵܐ ܕܡܸܠܵܘ̈ܗܝ>
    text <ܘܐܲܫܠܸܡ ܐܸܢܘܿܢ ܕܢܸܗܘܘܿܢ ܚܲܒܼܪܹ̈ܐ ܠܐܵܟܸܠܩܲܪܨܵܐ܀>
    text <܃ܠܐܵܟܸܠܩܪܨܵܐ ܕܵܡܹܝܢ ܐ̄ܢܵܫ̈ܐ ܣܲܢܝܲܝ ܩܘܼܫܬܵܐ>
    text <ܕܐܵܟܼܠܝܼܢ ܩܲܪܨܵܐ ܕܪ̈ܚܡܲܝ ܩܘܼܫܬܵܐ ܐܲܝܟ ܣܵܛܵܢܵܐ܁>
    text <܃ܘܛܵܟ ܣܵܛܵܢܵܐ ܐܲܥܢܝܼ ܐܸܢܘܿܢ ܒܗܵܢ ܥܸܢܝܵܢܵܐ>
    text <ܕܢܸܗܘܘܼܢ ܓܵܡܪܝܼܢ ܪܸܓܲܬ ܝܲܨܪܹܗ ܒܨܲܥܪܵܐ ܕܟܸܐܢܹ̈ܐ܀>
    text <܃ܠܟܸܐܢܸ̈ܐ ܣܵܢܹܐ ܘܲܒܼܫܲܪܝܼܪܹ̈ܐ ܡܥܵܕ ܡܸܬܛܲܓܲܪ>
    text <ܘܠܵܐ ܪܵܓܵܐ ܠܹܗ ܕܢܸܚܙܹܐ ܟܹܐܢܵܐ ܘܠܵܐ ܟܠ ܟܠܹܐ܁>
    text <܃ܙܢܲܝ̈ ܟܹܐܢܘܼܬܼܵܐ ܚܙܵܐ ܐܵܦ ܗܵܫܵܐ ܒܐܵܢ̈ܫܐ ܟܸܐܢܹ̈ܐ>
    text <ܘܥܲܬܼܕܼ ܢܦܲܫܹܗ ܒܚܵܣܘܿܡܘܼܬܼܵܐ ܕܩܸܐܪܣܵܐ ܕܥܲܡܗܘܿܢ܀>
    text <܃ܩܸܐܪܣܵܐ ܗ̄ܘ̣ ܕܝܼܠܹܗ ܕܥܵܒܼܕܝܼܢ ܣܲܟܼܠܹܐ ܥܲܡ ܚܲܟܝܼ̈ܡܐ>
    text <ܘܓܸܐܪܹ̈ܐ ܕܪܘܼܓܼܙܹܗ ܡܫܕܐ ܒܦܘܼܡܗܘܿܢ ܒܣܸܕܪ̈ܲܝ ܩܘܼܫܬܐ܁>
    text <܃ܠܣܸܕܪ̈ܲܝ ܩܘܼܫܬܐ ܒܵܥܹܐ ܕܢܸܚܪܘܿܒܼ ܒܦܘܿܡ ܚܸܪ̈ܚܹܵܐ>
    text <ܘܠܵܐ ܝܵܗܸܒܼ ܠܹܗ ܚܲܝܠܹܗ ܕܩܘܼܫܬܵܐ ܕܢܸܓܼܡܘܿܪ ܝܲܨܪܹܗ܀>
    text <܃ܒܝܼܫܘܼܬ ܚܲܨܪܹܗ ܡܚܵܘܹܐ ܒܲܠܚܘܿܕ ܡܲܪܝܼܪ ܚܲܨܪܵܐ>
    text <ܘܠܵܐ ܡܸܬܼܥܲܠܝܵܐ ܪܸܓܲܬܼ ܢܲܦܫܹܗ ܠܘܵܬܼ ܫܘܼܠܵܡܵܐ܁>
    text <܃ܘܐܸܠܘܼ ܡܨܸܐ ܗ̄ܘ̣ܵܐ ܕܢܓܼܡܘܿܪ ܚܲܨܪܹܗ ܐܲܝܟ ܛܘܼܝܵܒܹܗ>
    text <ܠܲܝܬܼ ܗ̄ܘ̣ܵܐ ܒܐܲܪܥܵܐ ܫܸܡ ܟܹܐܢܘܼܬܼܵܐ ܘܠܵܐ ܟܠ ܟܠܹܗ܀>
    text <܃ܘܐܸܠܘܼ ܐܝܼܬ ܗ̄ܘ̣ܵܐ ܦܘܼܪܣܵܐ ܠܦܘܼܪ̈ܣܵܘܐ ܨܹܝܕ ܫܲܪܝܼܪܹ̈ܐ>
    text <ܕܒܹܝܬܼ ܕܝܘܕܘܿܪܘܿܣ ܠܚ̣ܵܐ ܗ̄ܘ̣ܵܐ ܫܡܸܗܘܿܢ ܡ̣ܢ ܒܹܝܬܼ ܚܲܝܹ̈ܐ܁>
    text <܃ܠܗܵܕܹܐ ܣܝܼܥܬܵܐ ܣܢܵܐ ܐܵܦ ܣܵܢܹܐ ܛܵܒܼ ܡ̣ܢ ܟܠ ܐ̄ܢܵܫ>
    text <ܕܝܵܕܼܥ ܕܡܨܝܢ ܠܡܸܫܪܵܐ ܩܸܛܪܵܐ ܕܲܢܟܝܼܠܘܼܬܹܗ܃>
  block
    text <܃ܟܠܗܘܿܢ ܢܸܟܼܠܵܘ̈ܗܝ ܕܢܟܲܘܼܠܬܵܢܵܐ ܚܲܟܝܼ̈ܡܹܐ>
    text <ܘܚܵܘܝܼܘܼܗܝ ܠܙܹܐܦܹܗ ܠܥܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ܁>
    text <܃ܒܗܲܪ̈ܵܛܝܼܩܹܐ ܡܛܲܫܝܼܢ ܗ̄ܘ̣ܵܘ ܠܹܗ ܙܢܲܝ̈ ܛܲܥܝܘܼܬܹܗ>
    text <ܦܲܪܣܝܼܘ ܐܸܢܘܿܢ ܥܪ̈ܝܼܡܲܝ ܢܲܦܫܵܐ ܠܥܹܝܢ ܟܠ ܒܸܪ̈ܝܵܢ ܀>
    text <܃ܦܲܥ̈ܠܹܐ ܫܲܦܠܹ̈ܐ ܓܒܼܵܐ ܠܹܗ ܫܲܦܠܵܐ ܠܘܼܩܒܲܠ ܟܸܐܢܸ̈ܐ>
    text <ܘܠܵܐ ܣܦܲܩ̣ܘ ܥܲܙܝܘܼ ܠܡܹܐܪܲܥ ܩܸܐܪܣܵܐ ܕܥܲܡ ܫܲܪܝܼܪܹ̈ܐ܁>
    text <܃ܐܲܝܟ ܕܲܒܼܣܲܝܦܵܐ ܚܲܪܒܘܼܗ̇ ܟܸܐܢܸ̈ܐ ܠܡܲܫܪܝܼܬ ܙܹܐܦܹܗ>
    text <ܘܦܵܫܘ ܕܲܠܝܼ̈ܠܹܐ ܕܢܸܗܘܘܿܢ ܣܵܗ̈ܕܹܐ ܕܚܲܝܵܒܼܘܼܬܹܗ ܀>
    text <܃ܠܚܲܝܵܒܼܘܼܬܹܗ ܚܙܵܐ ܚܲܝܵܒܼܵܐ ܡܠܸܐ ܚܵܘ̈ܒܵܬܼܵܐ>
    text <ܘܗܵܐ ܡܸܬܡܲܪܡܲܪ ܘܓܵܣ̇ܐ ܡܸܪܬܹܗ ܥܲܠ ܗܸܕܝ̈ܘܿܛܹܐ܁>
    text <܃ܥܝܲܪܬܵܐ ܕܫܦ̈ܥܐ ܒܵܥܹܐ ܕܢܸܬܒܲܥ ܡ̣ܢ ܙܲܟܵܝܹ̈ܐ>
    text <ܡ̣ܢ ܕܝܘܿܕܘܿܪܘܿܣ ܘܬܹܐܘܿܪܘܿܣ ܘܡܵܪܝ ܢܸܣܛܘܿܪܝܣ ܀>
    text <܃ܠܵܐ ܚܲܝܵܒܼܵܐ ܠܲܝܬ ܒܵܟ ܚܲܝܠܵܐ ܠܡܸܬܼܟܲܬܵܫܘܼ>
    text <ܕܗܵܐ ܒܢܸܣܝܵܢܵܐ ܝܠܦܬܝܗܝ ܠܙܲܝܢܵܐ ܕܦܵܠܚܹ̈ܐ ܚܝܼܨܹ̈ܐ܁>
    text <܃ܗܵܐ ܒܡܘܼܬܼ ܐܸܢܘܿܢ ܒܩܸܐܪܣܵܐ ܕܲܥܒܲܕ ܥܲܡ ܣܝܼ̈ܥܵܬܵܟ>
    text <ܕܲܗܪܲܩܝ ܘܛܲܫܲܝ̈ ܘܠܵܐ ܣܦ݂ܲܩ ܥܲܙܝܼ ܒܝܘܿܡ ܬܲܟܼܬܘܼܫܵܐ ܀>
    text <܃ܘܐܸܠܵܐ ܚܵܘܝܼ ܡ̇ܢ ܡ̣ܢ ܦܠܵܚܲܝ̈ܟ ܙܟܼܵܐ ܠܫܲܪܝܼܪܹ̈ܐ>
    text <ܘܐܸܡܲܬܝ ܘܐܲܝܟܵܐ ܘܲܒܼܝܘܡܲܝ̈ ܡ̇ܢ ܗܘ̤ܵܬ ܙܵܟܼܘܿܬܵܟ܁>
    text <܃ܐܲܝܟܵܘ ܣܝܼܡܘܿܢ ܒܘܼܟܼܪܵܐ ܕܒܲܟܲܪ ܒܲܫܟܼܝܼܪܵܬܵܟ>
    text <ܘܒܐܝܼܕܵܐ ܒܐܝܼܕܵܐ ܟܠ ܕܐܸܬܬܲܠܡܲܕ ܠܙܹܐܦܢܘܼܬܹܗ ܀>
    text <܃ܗܵܐ ܛܠܹܩܘ ܘܐܵܦܝܼܘ ܟܠܗܘܿܢ ܣܸܕܩܹ̈ܐ ܕܐܵܘܠܸܕ ܒܐܲܪܥܵܐ>
    text <ܘܠܵܐ ܦܵܫ̣ܘܡܸܢܗܘܿܢ ܐܸܠܵܐ ܣܪܝܼܕܵܐ ܠܚܸܣܕܵܐ ܕܝܼܠܵܟ܁>
    text <܃ܠܚܸܣܕܵܟ ܩܲܝܵܡ ܣܪܝܼܕܵܐ ܩܲܠܝܼܠ ܡ̣ܢ ܗܹܪ̈ܣܝܼܣ>
    text <ܟܲܕ ܟܡܝܼܢܝܼܢ ܒܸܕܡܘܼܬ ܕܐܒܹ̈ܐ ܠܘܲܥܕܵܐ ܕܥܵܢ̈ܐ ܀>
    text <܃ܠܘܲܥܕܵܐ ܕܥܵܢ̈ܐ ܟܢܝܼܫܝܼܢ ܟܠܫܵܥ ܗܲܪ̈ܛܝܼܩܸܐ>
    text <ܘܠܵܐ ܡܸܬܟܚܲܕܝܼܢ ܕܡܲܣܠܝܢ ܘܲܫܕܹܝܢ ܣܪ̈ܘܚܹܐ܁>
    text <܃ܡܸܠܲܬܼ ܟܸܐܢܹ̈ܐ ܕܚܸܩܲܬ̤ ܐܸܢܘܿܢ ܠܒܲܪ ܡ̣ܢ ܥܵܢ̈ܐ>
    text <ܘܝܲܬܝܼܪܵܐܝܼܬ ܛܢܵܢܵܐ ܟܹܐܢܵܐ ܕܒܹܝܬܼ ܕܝܘܿܕܘܿܪܣ ܀>
    text <܃ܕܒܹܝܬܼ ܕܝܘܿܕܘܿܪ̈ܘܣ ܡܟܸܟ ܪܵܘܡܵܐ ܕܟܠ ܗܹܪ̈ܣܝܼܣ>
    text <ܘܣܵܗܕܝܼܢ ܣܸܦܪܹ̈ܐ ܕܲܟܼܬܵܒܲܝܼ̈ܗܘܿܢ ܥܲܠ ܥܲܡܠܲܝ̈ܗܘܿܢ܁>
    text <܃ܒܲܟܼܬܵܒܿܝܼ̈ܗܘܿܢ ܪܫܝܼܡ ܥܘܼܗܕܵܢܵܐ ܕܢܸܨܚܢܲܝ̈ܗܘܿܢ>
    text <ܕܐܸܡܲܬܝ ܫܲܪܝܼܘ ܘܐܸܡܲܬܝ ܫܲܠܸܡܘ ܒܩܸܐܪܣܵܐ ܕܥܲܡܗܘܿܢ ܀>
    text <ܒܝܘܡܲܝ̈ ܘܵܠܝܼܣ ܗ̄ܘ̤ܵܐ ܫܘܼܪܵܝܵܐ ܠܬܲܟܼܬܘܿܫܵܝ̈ܗܘܿܢ܃ ܒܝܵܘܡܲܝ̈ ܓܲܒܼܪܵܐ ܡܣܲܝܥ>
    text <ܙܹܐܦܵܐ ܕܒܹܝܬܼ ܐܵܪܝܼܘܿܣ܁>
    text <܃ܗܘ̤ ܐܪܝܼܡܹܗ ܠܪܹܫܵܐ ܟܦܝܼܦܵܐ ܕܒܹܝܬ ܐܪܝܼܘܿܣ>
    text <ܘܲܪܕܲܦ ܐܸܢܘܿܢ ܠܟܵܗܢܹ̈ܐ ܟܸܐܢܹ̈ܐ ܠܒܲܪ ܡ̣ܢ ܥܵܢ̈ܐ ܀>
    text <܃ܒܗܵܢܵܐ ܙܲܒܼܢܵܐ ܘܲܩܫܹܐ ܙܲܒܼܢܹܗ ܗܘ̤ܵܘ ܫܲܪܝܼܪܹ̈ܐ>
    text <ܘܫܲܪܝܼܪܵܐܝܬܼ ܡܲܟܟܼܘܼܗܝ ܠܙܲܒܼܢܵܐ ܘܲܠܩܲܫܝܘܼܬܹܗ܁>
    text <܃ܡܵܪܹ̈ܐ ܙܲܒܼܢ̈ܐ ܫܲܕܲܪ ܐܸܢܘܿܢ ܠܘܼܩܒܼܵܠ ܙܒܼܢܹ̈ܐ>
    text <ܒܲܕܡܘܼܬ ܡܲܠܟܵܐ ܕܓܼܒܵܐ ܦܵܠܚܹ̈ܐ ܠܩܸܐܪ̈ܣܹܐ ܩܫܲܝܵܐ ܀>
    text <܃ܩܫܹܐ ܗ̄ܘ̣ܵܐ ܙܲܒܼܢܵܐ ܕܲܬܼܠܵܬܲܝ̈ܗܘܿܢ ܦܵܠܵܚܹ̈ܐ ܚܝܼܨܹ̈ܐ>
    text <ܘܫܘܼܪܵܝܵܐ ܗ̄ܘ̣ܵܐ ܕܲܟܼܬܝܼܫܘܼܬܼܵܐ ܕܗܲܪܵܛܝܼܩܹܐ܁>
    text <܃ܠܒܲܪ ܡ̣ܢ ܛܲܟܼܣܵܐ ܟܬܝܼܫ ܗ̄ܘ̣ܵܐ ܓܲܒܵܐ ܕܒܹܝܬܼ ܐܵܪܝܼܘܿܣ>
    text <ܘܲܡܣܲܝܲܥ ܗ̄ܘ̣ܵܐ ܠܲܟܼܬܝܼܫܘܼܬܗܘܿܢ ܡܲܠܟܵܐ ܟܬܝܼܫܵܐ ܀>
    text <܃ܡܲܠܟܵܐ ܘܥܲܡܵܐ ܙܩܝܼܦ ܗ̄ܘ̣ܵܐ ܐܲܟܚܕ ܠܘܼܩܒܼܵܠ ܟܸܐܢܹ̈ܐ>
    text <ܘܠܵܐ ܣܵܦܩܝܼܢ ܗ̄ܘ̣ܵܘ ܠܲܡܥܲܙܵܝܼܘ ܠܘܼܩܒܼܵܠ ܟܸܐܢܹ̈ܐ܁>
    text <܃ܐܘܿ ܠܙܵܟܘܼܬܼܵܐ ܕܚܵܘܝܼܘ ܒܐܲܪܥܵܐ ܐܲܪ̈ܥܵܢܵܝܹܐ>
    text <ܕܚܲܣܢܘܼܗܝ ܠܥܵܠܡܵܐ ܘܕܵܫܘܼܗ̇ ܒܐܲܪܥܵܐ ܠܡܵܝܘܿܬܼܘܼܬܼܵܐ ܀>
    text <ܐܘ ܠܡܝܘ̈ܬܐ ܕܚܵܘܝܼܘ ܟܘܼܫܪܐ ܕܠܵܐ ܡܵܝܘܿܬܹ̈ܐ܃>
  block
    text <ܘܲܫܒܲܩ̇ܘ ܒܐܲܪܥܵܐ ܫܸܡ ܙܵܟܼܘܼܬܼܗܘܿܢ ܠܕܪ̈ܐ ܕܐܬ̇ܝܢ܁>
    text <܃ܐܘ ܠܗܲܕ̈ܝܼܐܹܐ ܕܲܕܼܪܲܫ̣ܘ ܐܘܼܪܚܵܐ ܕܲܫܚܝܼܩ ܥܲܡܠܵܗ̇>
    text <ܕܐܲܠܸܦܘ ܐ̄ܢܵܫ̈ܐ ܕܢܸܪܕܘܢ ܫܦܝܼܪ ܠܘܲܥܕܵܐ ܕܪܘܡܵܐ ܀>
    text <܃ܠܘܲܥܕܐ ܕܪܵܘܡܵܐ ܪܕܵܘ̣ ܚܲܟܿܝܼܡܹ̈ܐ ܡܚܲܟܿܡܲܝ̈ ܐ̄ܢܵܫ̈ܐ>
    text <ܘܗܵܢ̇ܘ ܬܲܗܪܵܐ ܕܟܲܕܼ ܒܐܲܪܥܵܐ ܗ̄ܘ̤ܵܘ ܣܥ݂ܲܪܘ ܕܲܫܡܲܝܵܐ܁>
    text <܃ܬܲܗܪܵܐ ܪܲܒܵܐ ܡܠܹܐ ܕܘܼܒܵܪܗܘܿܢ ܕܐܲܪܥܵܢܵܝܹܐ>
    text <ܘܐܲܪ̈ܥܵܢܵܝܹܐ ܠܵܐ ܚܵܪ̣ܘ ܫܲܦܝܼܪ ܒܕܼܘܼܒܵܪ̈ܲܝܗܘܿܢ ܀>
    text <܃ܒܕܘܼܒܵܪ̈ܲܝܗܘܿܢ ܥܨܵܐܘܢܝ ܕܐܸܬܼܢܸܐ ܬܲܟܼܬܘܼܫܲܝ̈ܗܘܿܢ>
    text <ܘܲܛܠܝܼܡܘܼܬܼܗܘܿܢ ܥܒܕܬܼܢܝ ܕܐܲܟܸܿܣ ܠܛܵܠܘܿܡ̈ܲܝܗܘܿܢ܁>
    text <܃ܛܵܠܘܿܡܲܝ̈ܗܘܿܢ ܢܸܬܠܘܢ ܕܝܢܐ ܕܲܛܠܝܡܼܘܼܬܼܗܘܿܢ>
    text <ܕܟܲܕܼ ܙܲܟܵܝܼܝܼ̈ܢ ܚܲܝ̇ܒܼܘ ܐܸܢܘܿܢ ܟܲܕܵܒܼܵܐܝܼܬܼ ܀>
    text <܃ܠܗܵܢܵܐ ܛܠܘܼܡܝܵܐ ܒܥ̇ܝܬܼ ܕܐܸܬܼܢܲܩܲܡ ܡ̣ܢ ܛܵܠܘܿܡܹ̈ܐ>
    text <ܘܲܥܨܵܢܝ ܪܸܥܝܵܢܝ ܕܐܵܘܠܸܕܼ ܡܸ̈ܠܹܐ ܕܡܲܟܿܣܵܢܘܼܬܼܵܐ܁>
    text <܃ܡܸ̈ܠܹܐ ܕܣܲܟܼ̈ܠܹܐ ܥܲܒܼܪܢܝ ܕܐܸܗܘܹܐ ܡܗܦܟ ܡܸܠܹ̈ܐ>
    text <ܘܟܲܕܼ ܠܵܐ ܪܥܐ ܐ̄ܢܵܐ ܬܢܹ̇ܝܬܼ ܬܲܫܥܝܼܬܼܵܐ ܕܕܘܼܒܵܪ ܟܹܐܢܹ̈ܐ ܀>
    text <܃ܥܹܢܝܵܢ ܟܹܐܢܹ̈ܐ ܢܸܪܚܲܡ ܟܠܢܫ ܕܟܹܐܝܢ ܥܸܢܝܵܢܹܗ>
    text <ܘܲܒܼܥܸܢܝܵܢܗܘܿܢ ܢܕܲܪܸܫ ܢܲܦܫܹܗ ܒܟܼܠܗܘܿܢ ܚܲܝ̈ܘܗܝ܁>
    text <܃ܚܲܝܹ̈ܐ ܕܠܵܐ ܚܒܸܿܠ ܡܲܩܢܹܐ ܗܪܸܓܿܐ ܕܥܲܡ ܫܲܪܝܼܪܹ̈ܐ>
    text <ܬܵܘ ܢܸܬܼܗܲܓܹܿܐ ܒܗܸܓܼܝܵܢ ܚܲܝܹ̈ܐ ܕܡ̣ܢ ܡܸܠܲܝ̈ܗܘܿܢ ܀>
    text <܃ܠܚܲܝܹ̈ܐ ܕܐ̄ܢܵܫ̈ܐ ܪܚܸܡܘ ܫܲܪ̈ܝܼܪܹܐ ܡ̣ܢ ܟܠܡܸܕܡ>
    text <ܘܡܸܛܠ ܐܢܵܫ̈ܐ ܩܲܒܸܿܠܘ ܒܸܙܚܵܐ ܡ̣ܢ ܡܲܪ̈̇ܚܹܐ܁>
    text <܃ܠܪܵܚܸ̇ܡ ܐ̄ܢܵܫܵܐ ܚܙ̣ܵܘ ܕܲܒܛܝܼܠ ܠܹܗ ܥܲܠ ܒܲܪܢܵܫܵܐ>
    text <ܘܲܬܼܪܲܨܘ ܢܝܼܫܵܐ ܠܲܡܕܲܡܵܝܘܼ ܠܢܝܼܫܵܐ ܕܪ̈ܵܚܡܵܘܗܝ ܀>
    text <܃ܠܢܝܼܫܵܐ ܕܪ̈ܵܚܡܵܘܗܝ ܚܙ̣ܵܘ ܐܲܬܼܠܹܝܛܹ̈ܐ ܕܙܲܕܝܼܩܘܼܬܼܵܐ>
    text <ܬܵܘ ܢܸܬܪܲܪܲܫ ܠܡܸܚܢܵܐ ܠܢܝܼܫܵܐ ܕܕܼܘܼܒܵܪ̈ܲܝܗܘܿܢ܁>
    text <܃ܕܘܼܒܵܪ̈ܲܝܗܘܿܢ ܢܣܝܼܡ ܐܲܝܟ ܨܲܠܡܵܐ ܩܕܼܵܡ ܪܸܥܝܵܢܲܢ>
    text <ܘܢܸܚܙܸܐ ܢܲܦ̣ܫܲܢ ܕܲܠܡܵܐ ܣܵܢܝܵܐ ܒܥܵܘܠܵܐ ܣܲܢܝܵܐ ܀>
    text <܃ܨܵܐܬܼܵܐ ܕܥܵܘܠܵܐ ܢܸܡܪܘܿܩ ܟܠܫܵܥ ܡ̣ܢ ܪܸܥܝܵܢܲܢ>
    text <ܕܠܵܐ ܢܸܬܼܦܲܪܣܐ ܒܗܵܘ̇ ܒܘܼܚܪܵܢܵܐ ܕܟܹܐܝܢ ܒܘܼܚܪܵܢܹܗ ܀>
text <ܥܲܠ ܒܘܼܪ̈ܟܬܵܐ ܕܝܲܗ̣ܒ ܢܘܿܚ ܠܲܒܢܵܘ̈ܗܝ>
  block
    text <ܥܲܠ ܒܘܼܪ̈ܟܬܵܐ ܕܝܲܗ̣ܒ ܢܘܿܚ ܠܲܒܢܵܘ̈ܗܝ>
  block
    text <ܐ̄ܚܪܹܢܵܐ ܕܝܼܠܹܗ ܟܲܕ ܕܝܼܠܹܗ܀>
    text <ܡܸܐܡܪܵܐ ܕܚܲܟܟܫܝܼܢ ܘܚܲܕ܀>
    text <ܥܲܠ ܒܘܼܪ̈ܟܬܵܐ ܕܝܲܗ̣ܒ ܢܘܿܚ ܠܲܒܢܵܘ̈ܗܝ܀>
  block
    text <܃ܐ̄ܪܙ ܛܒ̈ܬܐ ܕܠܘܵܬܼ ܐ̄ܢܫܵܐ ܚܙ̇ܝܬ ܒܟܬܒܹ̈ܐ>
    text <ܕܡܒܕܸܩ ܠܹܗ ܢܒܼܝ̈ܬܐ ܒܪܘܼܚܵܐ ܐ̄ܪܙܢܐܝܼܬ܁>
    text <܃ܪܘܼܚ ܓܸܠܝܵܢܐ ܓܠ̣ܐ ܠܒܲܪ ܥܡܪܡ ܪܘܚܢܐܝܼܬ>
    text <ܕܢܓܠܹܐ ܠܐ̄ܢܫܐ ܐܪܙܐ ܕܟܼܣܹܐ ܒܗܲܕܵܡܲܝ̈ܗܘܿܢ܁>
    text <܃ܒܗܕܡܲܝ̈ܗܘܿܢ ܟܣܹܐ ܗ̄ܘ̣ܵܐ ܐ̄ܪܵܙܵܐ ܕܚܘܪܪ̈ܝܗܘܿܢ>
    text <ܘܥܲܡ ܝܘܼܒܵܠܗܘܿܢ ܡܬܝܒܲܠ ܗ̄ܘ̣ܵܐ ܡ̣ܢ ܚܲܕ ܠܐܚܪܝܢ܁>
    text <܃ܒܗܘܿܢ ܣܝܼܡܵܐ ܗ̄ܘ̣ܵܬ ܣܝܡܲܬܼ ܚ̈ܝܹܐ ܕܣܘܼܢܩܵܢܲܝ̈ܗܘܿܢ>
    text <ܘܲܒܼܚܘܼܬܼܗܘܿܢ ܡܬܝܛܪܝܼܢ ܗ̄ܘ̣ܵܘ ܚܲܝܹ̈ܐ ܕܒܼܗܘܿܢ܁>
    text <܃ܚܝܘܼܬ ܚܲܝܹ̈ܐ ܚܛܠ ܒܪܘܿܝܵܐ ܒܡܕܪܹܗ ܕܐܕܼܵܡ>
    text <ܕܡܵܐ ܕܡܸܬܚܒܲܠ ܢܚܐ ܒܚܝܵܘ̈ܗܝ ܡܝܘܿܬܘܼܬܹܗ܁>
    text <܃ܥܡܹܗ ܕܡܕܪܹܗ ܪܕܲܬ̤ ܚܲܝܘܼܬܵܐ ܕܡ̣ܢ ܗܲܕܵܡܵܘ̈ܗܝ>
    text <ܥܕܡܵܐ ܕܗܘ̤ܬ ܢܒܼܥܵܐ ܕܚܲܝܹ̈ܐ ܠܐ ܡܝܘܬܹ̈ܐ܁>
    text <܃ܐ̄ܪܙܵܢܵܐܝܼܬ ܪܕܬ̤ ܟܣܝܐܝܼܬ ܩܕܼܵܡ ܚܙ̈ܝܹܐ>
    text <ܘܟܲܕ ܚܵܙܹܝܢ ܗ̄ܘ̣ܵܘ ܘܠܵܐ ܚܵܙܹܝܢ ܗ̄ܘ̣ܵܘ ܚܹܝܠ ܚܲܝܘܼܬܵܗ̇܀>
    text <܃ܒܗܘܪܐܝܼܬ ܚܘܼܝܬ̤ ܕܠܩܗ̇ ܒܐܕܼܵܡ ܘܲܒܼܫܹܝܬ>
    text <ܘܒܬܲܪ ܩܲܠܝܼܠ ܒܚܢܘܿܟ ܘܲܒܼܠܲܡܟ ܘܒܼܢܘܿܚ ܝܲܠܕܹܗ܁>
    text <܃ܒܢܘܿܚ ܐܬܒܕܩ ܚܹܝܠ ܚܝܬܼܐ ܕܒܟܼܝܵܢ ܐ̄ܢܵܫܵܐ>
    text <ܡܹܗ ܐܬܦܟܗܘܢ ܓܙܪ̈ܝ ܕܝܼܢܵܐ ܕܒܦܪܕܝܣܵܐ܁>
    text <܃ܠܡܟ ܐܬܢܒܼܝ ܕܒܢܘܿܚ ܢܐܚ ܥܠܡܵܐ ܫܚܝܼܩܵܐ>
    text <ܘܒܕܟܝܘܼܬܹܗ ܡܕܟܹܐ ܠܐܪܥܵܐ ܡ̣ܢ ܠܘ̈ܛܬܐ܁>
    text <܃ܒܝܲܕ ܣܘܥܪ̈ܢܹܐ ܫܠܡܲܬ̤ ܨܐܕܵܘܗܝ ܡܸܠܬܹܗ ܕܐܲܒܘܼܗܝ>
    text <ܕܐܢܚܝ ܠܐܪܥܵܐ ܒܝܲܕ ܒܘܼܪ̈ܟܵܬܼܵܐ ܕܒܪܟ ܠܲܒܼܢܵܘ̈ܗܝ܁>
    text <܃ܡܫܟܢ ܫܝܢܵܐ ܗܘ̣ܵܘ ܗܲܕܡܵܘ̈ܗܝ ܠܫܝܢܵܐ ܕܐ̄ܢܫܐ>
    text <ܡܛܪ ܚ̈ܝܹܐ ܕܒܝ̈ ܓܸܢܣܹܗ ܡ̣ܢ ܢܟܼܝܼܢܹ̈ܐ܁>
    text <܃ܒܠܡܹܐܝܢ ܦܲܓܼܪܹܗ ܢܚ ܝܘܒܼܠܵܐ ܕܣܝܡܲܬܼ ܚ̈ܝܹܐ>
    text <ܘܝܗܒܹܗ ܠܒܢܵܘ̈ܗܝ ܕܢܝܒܠܘܢܵܝܗܝ ܠܕܒܬܪܟܸܢ܁>
    text <܃ܚܟܝܡܐܝܼܬ ܢܲܛܪܹܗ ܠܓܙܵܐ ܕܒܹܝܬ ܐܲܒܗܵܘ̈ܗܝ>
    text <ܘܒܒܘܼܝܢܵܐ ܦܬܲܚ ܟܲܣܝܘܼܬܹܗ ܩܕܼܵܡ ܝܠܕ̈ܬܹܗ܁>
    text <܃ܪܘܼܚܵܐ ܚܟܡܹܗ ܠܡܛܲܪ ܥܘܼܬܪܹܗ ܒܲܙܗܝܼܪܘܼܬܼܵܐ>
    text <ܘܗܘ̤ ܬܘܼܒ ܐܠܦܹܗ ܕܲܢܩܝܼܡ ܠܲܒܢܵܘ̈ܗܝ ܥܲܠ ܡܲܪ̈ܗܛܵܘܗܝ܁>
    text <܃ܚܝܠܹܗ ܚܲܝܸܠ ܠܡܚܝܠܘܼܬܼܵܐ ܕܙܘܥܲܝ̈ ܢܦܫܹܗ>
    text <ܘܐܒܲܥ ܡܐܡܪܐ ܕܙܕܝܼܩܘܿܬܵܐ ܡ̣ܢ ܪܸܥܝܵܢܹܗ܁>
    text <܃ܐܝܟ ܣܝܠܘ̈ܟܹܐ ܗܘ̤ܵܘ ܗܕܡܵܘ̈ܗܝ ܠܪܕܝܐ ܕܪܘܼܚܵܐ>
    text <ܘܒܕܡܘܼܬ ܬܦ̈ܐ ܦܲܓܸܓܼ ܡ̈ܐܐ ܕܒܒܘܼܪ̈ܟܵܬܼܵܐ܁>
    text <ܬܦ̈ܐ ܕܡ̈ܠܐ ܪܕܲܘ ܡ̣ܢ ܦܘܼܡܹܗ ܕܦܘܼܡܵܐ ܕܪܘܼܚܵܐ>
    text <ܘܚܠܦ ܐܪܥܐ ܗܘܬ̤ ܡܫܡܥܬܐ ܕܒܢܝ̈ ܟܪܣܹܐ܁>
    text <܃ܙܪܥܵܐ ܛܒܵܐ ܙܪܥ̣ ܙܲܕܝܼܩܵܐ ܒܚܲܩܠܵܐ ܕܒܼܢܵܘܗ̈ܝ>
    text <ܘܡܬܚܦܲܛ ܗ̄ܘ̣ܵܐ ܕܲܢܩܲܒܠܘܼܢܵܝܗܝ ܒܕܟܝܘܼܬ ܢܦܫܵܐ܁>
    text <܃ܕܟܹܐ ܗ̄ܘ̣ܵܐ ܠܸܒܹܗ ܘܦܫܝܼܛܵܐ ܗ̄ܘ̣ܵܬ ܡܠܲܬܼ ܦܘܼܡܹܗ>
    text <܃ܘܒܚܕܘܼܬܼܵܐ ܡܪܝܼܡ ܗ̄ܘ̣ܵܐ ܩܠܹܗ ܠܡܒܪܟܼܘܼ>
    text <܃ܒܪܝܼܟ ܒܪܡܵܐ ܩܥܵܐ ܒܲܪ ܒܲܝܬܵܐ ܕܗܲܝܡܢܘܼܬܵܐ>
    text <ܕܚܝܠ ܙܘܥܲܝ̈ ܠܡܒܪܟܼܘܼ ܠܝܠܕܝ̈ ܒܲܫܡܹܗ܁>
    text <܃ܒܪܝܼܟ ܐܣܝܢ ܒܝܼ ܥܘܬܪܐ ܕܙܵܐܸܢ ܠܥ̇ܒܕ ܐܝܼܕܵܘ̈ܗܝ>
    text <ܘܥܒܕܢܝ ܢܒܼܥܐ ܕܡܪܕܐ ܚ̈ܝܹܐ ܠܒܢܝ̈ܢܫܵܐ܁>
    text <܃ܒܪܝܟ ܕܓܼܠܐ ܒܝܼ ܒܣܝܼܡܘܼܬܹܗ ܕܪܚ̇ܡ ܐ̄ܢܵܫܵܐ>
    text <ܘܒܕܩ ܒܐܝܼܕ̈ܝ ܫܪܪܐ ܕܲܫܡܹܗ ܕܐܠܗ ܟܠܐ ܗ̄ܘ̣܁>
    text <܃ܒܪܝܼܟ ܕܫܪ̣ܐ ܒܝܼ ܣܝܓܐ ܕܚܡܬܐ ܕܒܹܝܬ ܠܹܗ ܠܥܒܕ̈ܘܗܝ>
    text <ܘܐܚܝܼ ܒܝܲܚܲܝ̈ ܟܝܢܹ̈ܐ ܚܲܪ̈ܫܹܐ ܐܦ ܡܠܠܹ̈ܐ܁>
  block
    text <܃ܒܪܝܼܟ ܕܐܩܝܼܡܵܢܝ ܢܝܼܫܵܐ ܕܫܲܝܢܵܐ ܩܕܼܵܡ ܚܙ̈ܝܹܐ>
    text <ܕܢܕܡܘܿܢ ܒܝܼ ܠܡܸܩܪܵܐ ܠܫܡܹܗ ܒܕܟܝܘܼܬ ܢܦܫܵܐ܁>
    text <܃ܒܪܝܟ ܕܐܫܪܝܼ ܒܝܼ ܚܹܝܠ ܚܟܡ̈ܬܐ ܕܐܲܠܵܗܘܼܬܹܗ>
    text <ܕܐܒܲܥ ܡ̣ܢ ܦܘܼܡܝ ܡܸܐܪܡܵܐ ܕܡܲܩܢܹܐ ܚ̈ܝܹܐ ܠܐ̄ܢܫܐ܁>
    text <܃ܒܪܝܟ ܗ̄ܘ̣ ܕܥܒܼܕܢܝ ܐܕܡ ܕܲܬܼܪܹܝܢ ܠܐܕܡܝܹ̈ܐ>
    text <ܘܕܡܝܼ ܒܛܟܼܣܵܐ ܕܣܥ̣ܪ ܨܐܕܝ ܠܗܘ̇ ܕܒܪܫܝܼܬ܁>
    text <܃ܒܪܝܟ ܕܒܼܪܐ ܒܝܼ ܒܪܝܬܐ ܕܬܢܝܐ ܡ̣ܢ ܗ̇ܝ ܕܗܘ̤ܬ>
    text <ܕܢܗܘܹܐ ܥܠܡܵܐ ܪܕܐ ܒܛܟܼܣܵܐ ܕܒܼܵܪܘܿܝܘܼܬܹܗ܁>
    text <܃ܒܪܝܼܟ ܕܐܩܝܼܡܢܝ ܒܕܪܓܼܐ ܪܡܵܐ ܕܨܠܸܡ ܨܠܡܹܗ>
    text <ܘܡܬܚ ܫܘܠܛܵܢܝ ܥܲܠ ܩܪ̈ܝܵܬܐ ܒܕܘܼܡܝܵܐ ܕܝܼܠܹܗ܁>
    text <܃ܙܥܘܿܪ ܗ̄ܘ̣ ܠܫܵܢܝ ܠܡܪܟܼܘ ܠܫܸܡ ܐܝܼܬܘܼܬܹܗ>
    text <ܕܐܩܢܝܼ ܠܪܸܥܝܢܝ ܚܹܝܠ ܣܘܼܟܵܠܵܐ ܕܥܬܼܝܼܕ̈ܬܵܐ܁>
    text <܃ܒܲܥܬܝܼܕܘܼܬܼܵܐ ܒܪܟ ܟܐܢ̈ܐ ܠܒܢܲܝ̈ ܟܪܣܗ>
    text <ܥܲܠܗ̇ܝ ܒܪܟ ܠܫܸܡ ܐܠܗܹܗ ܘܐܟܸܢ ܠܲܒܼܢܵܘ̈ܗܝ܁>
    text <܃ܒܪܝܟ ܠܲܡ ܡܪܝܐ ܐܲܠܵܗܹܗ ܕܫܹܝܡ ܗܵܐ ܥܬܝܼܕܘܼܬܼܵܐ>
    text <ܘܥܲܠ ܡܵܢܵܐ ܕܫܝܡ ܘܠܵܐ ܕܝܼܠܵܟ ܐܘ ܙܲܕܝܼܩܵܐ܁>
    text <܃ܐܢܬ ܩܫܝܼܫ ܐ̄ܢܬ ܡ̣ܢ ܝܠܕ̈ܬܟ ܐܒܼܵܐ ܟܸܐܢܵܐ>
    text <ܥܠܲܝܟ ܣܝܼܡ ܠܘܼܩܕܵܡ ܫܡ ܐܠܗܵܟ ܘܟܸܢ ܥܲܠ ܝܲܠܕ̈ܝܟ܁>
    text <܃ܚܕܬܵܐ ܗ̣̄ܝ ܕܣܥ̣ܪܬ ܒܲܪ ܠܡܟ ܟܹܐܢܵܐ ܒܐ̄ܪܙ ܒܘܼܪ̈ܟܵܬܵܟ>
    text <ܘܛܵܟ ܒܘܼܕܩܵܐ ܕܡܸܕܸܡ ܚܕܬܐ ܡܬܒܕܲܩ ܒܵܗ̇܁>
    text <܃ܒܪܝܼܟ ܐܠܗܹܢ ܕܫܹܝܡ ܐܸܬܼܢܒܝܼ ܢܒܝܼܵܐ ܕܩܘܼܫܬܵܐ>
    text <ܘܫܘܬܸܦ ܠܲܒܼܢܵܘ̈ܗܝ ܒܪܒܘܼܬ ܥܘܼܬܼܪܵܐ ܕܐܘܪܸܬ̣ ܠܒܼܪܹܗ܁>
    text <܃ܠܝܦܬ ܠܡ ܢܦܬܐ ܘܢܫܪܐ ܒܡܲܫܟܢܵܐ ܕܫܹܝܡ ܩܫܝܼܫܵܐ>
    text <ܘܠܚܡ ܢܸܥܒܸܕ ܥܒ̣ܕܵܐ ܠܐܲܚܘ̈ܗܝ ܡܢܦܠܘܿܚ ܐܸܢܘܿܢ܁>
    text <܃ܠܫܝܼܡ ܒܪܝܟ ܡܵܪܝܵܐ ܘܠܝܦܬ ܢܦܬܐ ܘܠܚܵܡ ܥܒܼܕܐ>
    text <ܐܣܟܝ̈ܡܹܐ ܬܠܬܐ ܕܒܲܚܕܵܐ ܡܸܠܬܐ ܦܪܝܼܫܝܼܢ ܘܫܘܝܢ܁>
    text <܃ܚܲܕ ܫܸܡ ܡܪܝܵܐ ܘܚܲܕ ܫܘܼܪܬܚܵܐ ܘܚܲܕ ܥܒܕܘܼܬܵܐ>
    text <ܘܠܬܠܬܲܝܗܘܿܢ ܡ̣ܢ ܚܲܕ ܦܘܼܡܵܐ ܒܬܠܬܼ ܡܠܝܼ̈ܢ܁>
    text <܃ܠܬܠܬܼ ܡܘ̈ܫܚܵܢ ܦܠܓ ܦܬܓܡܵܘ̈ܗܝ ܡܡܲܠܸܠ ܫܲܦܝܼܪ>
    text <ܘܟܕܢ ܐܢܝܢ ܒܬܝܪܐ ܫܘܝܵܐ ܕܚܕܵܐ ܡܸܠܬܐ܁>
    text <܃ܬܠܬܼܵܐ ܫܒܛܝܼ̈ܢ ܐܵܘܚܸܕ ܠܲܒܼܢܵܘ̈ܗܝ ܐܒܼ̈ܐ ܟܐܢܵܐ>
    text <ܘܠܚܲܕ ܐܵܘܪܸܟ ܘܠܲܬܼܪܹܝܢ ܚܲܕ ܡ̣ܢ ܚܲܒܼܪܹܗ܁>
    text <܃ܬܚܹܝܬ ܩܫܝܼܫܵܐ ܥܒܲܕ ܠܲܙܥܘܿܪܵܐ ܘܲܠܡܨܥܵܝܵܐ>
    text <ܘܥܲܠ ܝܪܬܘܼܬܹܗ ܐܣܢܸܩ ܐܸܢܘܿܢ ܒܲܬܪܹܝܢ ܐܣܟܹܝܡܝܼ̈ܢ܁>
    text <܃ܒܐܣܟܹܝܡ ܡ̈ܠܹܐ ܟܲܣܝܹܗ ܠܚܲܝܠܵܐ ܕܒܓܼܘ ܡܸܠܵܘ̈ܗܝ>
    text <ܘܣܡ ܫܸܡ ܒܘܼܪܟܬܼܵܐ ܥܲܠ ܩܕܡܝܵܐ ܟܲܕ ܠܵܐ ܒܲܪܟܹܗ܁>
    text <ܠܲܝܬ ܠܹܗ ܒܘܼܪܟܬܐ ܠܫܹܝܡ ܩܲܕܡܵܝܵܐ ܐܸܢ ܐ̄ܢܫ ܢܸܒܼܥܹܐ܁>
    text <܃ܕܗܵܐ ܒܪܝܟ ܡܵܪܝܵܐ ܐܡ̣ܪ ܐܲܒܘܼܗܝ ܘܠܵܐ ܗ̄ܘ̣ܵܐ ܒܪܝܟ ܫܹܝܡ>
    text <ܘܠܵܐ ܬܘܼܒ ܠܵܘܛܬܼܵܐ ܕܠܵܛ ܠܐܚܪܝܵܐ ܩܪܝܼܒܼܵܐ ܠܹܗ܁>
    text <ܕܗܵܐ ܠܟܢܥܬ ܠܵܛ ܕܐܝܼܬܘܗܝ ܒܲܪ ܚܵܡ ܘܠܐ ܗ̄ܘ̣ܵܐ ܠܹܗ ܠܚܵܡ܁>
    text <܃ܕܫܝܹܡ ܝܗܒ̣ ܒܘܼܪܟܬܹܗ ܠܫܸܡ ܒܵܪܘܿܝܵܐ ܕܥܸܠܲܝ ܡ̣ܢܟܠ>
    text <ܘܕܚܡ ܝܗܒܗ̇ ܠܠܘ ܛܬܵܐ ܕܥܘ̣ ܠܹܗ ܠܲܟܼܢܲܥܢ ܒܘܟܼܪܹܗ܁>
    text <܃ܥܡ̈ܝܼܠܵܢ ܡܸܠܲܝ̈ܟ ܐܘ ܙܲܕܝܼܩܵܐ ܘܥܡܘܿܛ ܫܲܪܒܵܟ>
    text <ܘܠܵܐ ܐ̄ܢܵܫ ܩܐܸܡ ܥܲܠ ܣܘܼܟܵܠܵܐ ܕܒܒܘܼܪ̈ܟܵܬܵܟ܁>
    text <܃ܟܣܹܐ ܣܘܼܟܠܵܟ ܘܡܲܒܼܠܲܕ ܣܲܓܝܼ ܡ̣ܢ ܒܥ̈ܝܐ>
    text <ܘܠܐ ܕܲܠܝܼܠܵܐ ܠܹܗ ܒܥܵܬܐ ܕܡܸܠܝ̈ܟ ܠܐܝܢܵܐ ܕܒܥ̇ܐ܁>
    text <܃ܠܵܐ ܒܘܼܕ̈ܟܵܬܵܟ ܢܩ̈ܦܢ ܠܲܫܡܵܐ ܕܡܸܬܒܪ̈ܟܢܐ>
    text <܃ܘܠܵܐ ܠܘܛ̈ܬܿܟ ܡܥܝܼ̈ܩܵܢ ܢܲܦܫܵܐ ܕܡܬܠܝܼ̈ܛܢܹܐ>
    text <܃ܒܥܹ̇ܝܬ ܕܬܒܪܟ ܠܫܹܝܡ ܕܠܫܬܡܗ̇ ܒܫܸܡ ܐܠܗܵܐ>
    text <ܘܡܵܐ ܕܐܬܡܥܲܬ̤ ܒܘܼܪܟܬܵܐ ܠܘܲܥܕܵܗ̇ ܝܗܒܬܵܗ̇ ܠܡܵܪܗ̇܁>
  block
    text <܃ܨܒܹܝܬܼ ܬܘܼܒܼ ܕܬܠܘܛ ܠܚܵܡ ܚܡܝܼܡܵܐ ܚܡ ܒܲܚܛܝܼܬܵܐ>
    text <ܘܟܲܕ ܡܚܫ ܐܲܢ̄ܬ ܐܚܫܬ ܠܒܼܪܗ ܒܚܲܫܵܐ ܕܝܼܠܹܗ܁>
    text <܃ܠܵܐ ܐ̄ܢܫ ܝ̇ܕܥ [ܕ]ܐܝܟܵܢ ܢܩܪܸܝܟ ܠܦܘܼܬ ܣܘܼܥܪܢܵܟ>
    text <ܠܐ ܡܒܪܟܢܐ ܘܠܵܐ ܠܝܘܿܛܵܐ ܒܕ ܡܬܚܙ̈ܝܢ܁>
    text <܃ܕܡ̇ܐ ܐܢܬ [ܗ]ܘ̣ ܠܝܼ ܕܠܵܐ ܫܠܝܼܛ ܐܲܢ̄ܬ ܥܲܠ ܨܒܼܝܢܵܟ>
    text <ܘܐܲܝܟ ܠܵܘ ܐܲܢ̄ܬ ܗܘ̣ ܕܡܡܠܠ ܐ̄ܢܬ ܐܠܐ ܐ̄ܚܪܢܐ܁>
    text <܃ܕܡܝܐ ܕܐ̄ܚܪܹܝܢ ܥ̇ܨܐ ܠܚܲܨܪܵܟ ܠܐܝܕܐ ܕܨ̇ܒܐ>
    text <ܘܩܛܝܪ ܐܝܼܬ ܢ̇ܬܦ ܗܘܢܵܟ ܠܐܝܟܵܐ ܕܡܢܚ܁>
    text <܃[܁܁܁]ܥܗܕ ܙܲܕܝܼܩܵܐ ܕܪ̈ܡܢ ܡܢܵܟ ܡ̈ܠܹܐ ܕܐܡ̣ܪܬ>
    text <ܘܐܸܢ ܡܬܬܒܥܬ ܕܬܓܼܠܐ ܐܸܢܹܝܢ ܥܣܩ̈ܢ ܡܸܢܵܟ܁>
    text <܃[܁܁܁ܥ]ܣܩ̈ܢ ܡܢܟ ܠܵܘ ܗ̄ܘ̣ܐ ܕܥܣ̈ܩܢ ܐܠܵܐ ܕܟܣܝ̈ܢ>
    text <ܘܗܢܵܘ ܬܲܗܪܵܐ ܕܬܢ̇ܐ ܐܢܬ ܡܸܕܸܡ [܁܁܁]ܟܼܣܹܐ ܡܸܢܵܟ܁>
    text <܃ܐ̄ܪܙܵܐ ܪܒܵܐ ܟܣܹܐ ܒܗ̇ ܒܡܸܠܬܵܟ ܓܒܼܪܐ ܟܐܢܵܐ>
    text <ܘܛܵܟ ܫܝܼܛܘܼܬܼܵܐ ܕܓܸܢܣܵܟ [܁܁܁]ܫܝܼܛܵܐ ܥܬܝܼܕ ܕܢܪܡܪܸܡ܁>
    text <܃ܚܲܠܝܘܼܬ ܚ̈ܝܹܐ ܡܠܹܝܢ ܦܬܓܼܵܡܲܝ̈ܟ ܒܲܪ [ܡ]ܝܘ̈ܬܹܐ>
    text <ܘܛܟ [܁܁܁]ܝܠܝܘܬܗܘܿܢ ܡܟܦܪܐ ܡܵܘܬܼܵܐ ܡ̣ܢ ܐ̄ܢܫܘܼܬܼܵܐ܁>
    text <܃ܬܗܪܐ ܗ̄ܘ̣ ܡܸܐܡܪܵܐ ܕܐܒܲܥ ܠܸܒܵܟ ܥܲܦܪܹܗ [܁܁܁]ܒܪܟ>
    text <ܕܒܒܘܪ̈ܟܬܐ ܚ̣ܠܛܬ ܠܘ̈ܛܬܐ ܘܟܣܝܼܬ ܐܸܢܹܝܢ܁>
    text <܃ܒܐܠܗ ܟܠܐ ܡܕܡܝܬ ܓܲܒܼܪܐ ܒܫܲܪܝܘܼܬ [܁܁܁]ܠܬܵܟ>
    text <ܕܫܘܝܵܐ ܠܪܸܡܙܹܗ ܛܒܼ̇ܬܐ ܘܒܝܼܫܬܼܵܐ ܠܡܫܚܠܦܘܼ܁>
    text <܃ܪܡܙܹܗ ܚܟܡܵܟ ܠܡܕܡܝܘܼ [܁܁܁]ܕܘܡܝܵܐ ܕܝܼܠܹܗ>
    text <ܡ̇ܢ ܐܡ̇ܪܢܵܐ ܕܒܹܗ ܡܸܬܕܡܝܼܬ ܒܫܘܼܚܠܵܦ ܡܸܠܲܝ̈ܟ܁>
    text <܃ܕܝܼܠܹܗ ܐܝܼܬܹܝܗ̇ ܡܸܠܬܐ [܁܁܁] ܠܥܙܬ̤ ܒܡܸܠܬ ܦܘܼܡܵܟ>
    text <ܘܗܘ̤ ܬܪܓܸܡ ܒܵܟ ܩ̈ܐܐ ܦܪ̈ܝܼܫܹܐ ܕܚܲܕ ܣܘܼܟܵܠܵܐ܁>
    text <܃ܚܲܕ ܣܘܼܟܵܠܵܐ [܁܁܁]ܟܣܹܐ ܒܵܗ̇ ܒܡܸܠܬܹܗ ܕܒܪ ܠܲܡ̇ܟ ܟܹܐܢܵܐ>
    text <ܘܠܚܲܕ ܢܝܼܫܵܐ ܚܢܝܐ ܒܥܵܬܐ ܕܒܦܬܓܼܡܘ̈ܗܝ܁>
    text <܃ܢܝܼܫܵܐ [܁܁܁ܕ]ܩܘܼܫܬܵܐ ܬܪܨ ܠܹܗ ܩܘܼܫܬܵܐ ܠܪܚ̇ܡ ܩܘܼܫܬܵܐ>
    text <ܘܚ̣ܢܐ ܠܩܘܼܒܼܠܹܗ ܐܲܝܟ ܡܵܐ ܕܲܦܐܹܐ [܁܁܁ܠ]ܕܚܠܲܬܼ ܩܘܼܫܬܼܵܐ܁>
    text <܃ܫܪܪܐ ܓܲܠܝܵܐ ܪܡ݂ܲܙ ܠܹܗ ܕܢܓܠܐ ܫܪܪܐ ܕܲܫܡܹܗ>
    text <ܕܢܸܚܙܘܢ ܐ̄ܢܫܐ [ܠ]ܫܲܪܝܼܪܘܼܬܹܗ ܒܦܘܼܡ ܒܪܢܫܵܐ܁>
    text <܃ܒܦܘܼܡ ܢܘܚ ܢܚܬ̤ ܡܠܬܼ ܩܘܼܫܬܼܵܐ ܕܫܚܝܼܩܵܐ ܗ̄ܘ̣ܵܬ>
    text <ܘܒܣܦܘ̈ܬܹܗ ܪܬܡܬ̤ ܩ̈ܠܹܐ ܕܬܪܥܘܼܬܼ ܐ̄ܢܫܐ܁>
    text <܃ܥܲܡ ܐ̄ܢܫܘܼܬܼܵܐ ܪܕܬ̤ ܡ̣ܢ ܐܕܡ ܪܸܫ ܐ̄ܢܫܘܼܬܼܵܐ>
    text <ܘܠܵܐ ܢܚ ܪܗܛܗ̇ ܥܕܡܵܐ ܕܡܛܬ̤ ܠܲܠܡܹܐܝܢ ܦܓܼܪܹܗ܁>
    text <܃ܒܦܓܼܪܗ ܘܢܲܦܫܹܗ ܫܪܬ̤ ܚܘܬܐ ܡܟܣܬ̤ ܐ̄ܢܫܐ>
    text <ܘܐܝܟ ܡܲܒܘܿܥܵܐ ܐܫܦܲܥ ܪܵܕܝܼܗ̇ ܥܲܠ ܪܸܫ ܝܲܠܕܵܘ̈ܗܝ܁>
    text <܃ܡܫܝܼܚܵܐ ܫܪܐ ܒܹܗ ܡ̇ܢ ܐܡ̇ܪܢܐ ܐ̄ܙܵܢܵܐܝܼܬܼ>
    text <ܘܝܗܒܹܗ ܠܲܒܼܢܵܘ̈ܗܝ ܒܐܣܟܹܝܡ ܡ̈ܐܐ ܕܲܒܼܒܘܪ̈ܟܵܬܵܐ>
    text <܃ܠܒܘܟܼܪܹܗ ܐܫܠܸܡ ܣܝܡܬܼ ܚܲܝܹ̈ܐ ܕܟܣܝܵܐ ܗ̄ܘ̣ܵܬ ܒܹܗ>
    text <ܕܚܙ̣ܵܐ ܕܝ̇ܕܥ ܠܡܛܲܪ ܓܲܙܹ̈ܝܗ̇ ܕܠܵܐ ܢܟܝ̈ܢܐ܁>
    text <܃ܠܐ ܚܘ̈ܗܝ ܫܥܒܸܕ ܬܚܝܹܬ ܫܘܠܛܢܵܐ ܕܪܫܢܵܘܼܬܹܗ>
    text <ܕܲܒܼܫܘܼܥܒܵܕܗܘܿܢ ܢܫܵܘܬܸܦ ܐܢܘܿܢ ܒܣܝܡܲܬܼ ܚܲܝܹ̈ܐ܁>
    text <܃ܚܝܹ̈ܐ ܦܠܓ ܡ̣ܢ ܚܝܘܼܬܹܗ ܠܲܒܢܲܝ̈ ܟܪܣܗ>
    text <ܘܐܠܸܦ ܐܸܢܘܿܢ ܠܡܛܪ ܐܪܙܐ ܕܚܲܝܹ̈ܐ ܕܒܼܗܘܿܢ܁>
    text <܃ܐ̄ܪܙܢܐܝܼܬ ܚܵܙܝܼ ܐܸܢܘܿܢ ܚܲܝܹ̈ܐ ܕܒܼܗܘܿܢ>
    text <ܕܠܵܡܵܐ ܕܓܠܝܢ ܢܫܘܛܘܢ ܐܢܝܢ ܒܲܕܠܵܐ ܦܐܝܵܢ܁>
    text <܃ܒܗܕܐ ܬܸܢܘܵܝ ܟܘܼܢ ܠܚܵܡ ܘܠܝ̣ܦܬ ܬܚܹܝܬ ܫܹܝܡ ܪܲܒܵܐ>
    text <ܕܕܲܕ ܠܵܐ ܨ̇ܒܝܢ ܢܝܲܩܪܘܢ ܐ̄ܪܙܐ ܕܒܩܫܝܼܫܵܐ܁>
  block
    text <܃ܠܒܘܟܼܪܬ ܝܩܪ ܠܵܘ ܕܡܝܩܪ ܠܗ̇ܝ ܕܟܼܝܢܵܐ>
    text <ܐܠܵܐ ܕܢܵܘܪܸܒܼ ܠܗ̇ܘ ܕܡܚܕܬܼ ܟܝܢܵܐ ܕܒܼܠܝܼ܁>
    text <܃ܠܵܘ ܠܟܼܝܢܵܐ ܦܠܲܓܼ ܐܝܩܪܵܐ ܡܠܹܐ ܟܐܢܘܼܬܼܵܐ>
    text <ܐܸ̄ܠܵܐ ܠܐ̄ܪܵܙܵܐ ܕܓܡ̇ܪ ܐ̄ܪ̈ܙܐ ܒܲܓܼܡܝܼܪܘܼܬܹܗ܁>
    text <܃ܠܘ ܕܠܵܐ ܦܘܼܪܵܫ ܦܠܓ ܡܸܠܵܘ̈ܗܝ ܠܬܠܬܼ ܡܘܼܫ̈ܚܵܢ>
    text <ܐܠܐ ܕܒܢܘܐ ܠܪܥܝܵܢ ܝܠܕܘ̈ܗܝ ܒܚܕܵܐ ܡܸܠܬܐ܁>
    text <܃ܡܠܬܐ ܐܡ̣ܪ ܘܟܲܕ ܛܵܒܼ ܐܡ̣ܪ ܠܘ ܗܘ̤ ܐܲܡܪܵܗ>
    text <܃ܘܙܗܝܼܪ ܗ̄ܘ̣ܵܐ ܛܵܒܼ ܕܢܐܡܪܝܼܗ̇ ܒܛܲܟܼܣܵܐ ܠܦܘܼܬ ܡܵܐܕܐܡܪܗ̇>
    text <܃ܘܙܗܝܼܪ ܗ̄ܘ̣ܵܐ ܛܵܒܼ ܡܪܐ ܡܠܬܼܵܐ ܐܝܼܬܼܵܘܗܝ ܐܝܼܬܝܵܐ ܕܫܲܝܼܛ ܥܲܠ>
    text <ܘܡܝܒܠܢܵܗ̇ ܢܘܚ ܙܕܝܼܩܐ ܡ̇ܛܪ ܐܪ̈ܙܐ܁>
    text <܃ܒܫܪܝܼܪܘܼܬܗ ܚܵܪ ܒܵܪܘܿܝܵܐ ܚܵܪ ܒܵܪܘܿܝܵܐ ܕܓܠܐ ܠܹܗ ܟܠ>
    text <ܘܓܼܠܐ ܘܚܵܘܝܹܗ ܐ̄ܪܙܐ ܪܒܵܐ ܕܦܘܪܩܵܢ ܐ̄ܢܵܫܵܐ܁>
    text <܃ܒܘܼܩܝܵܐ ܕܢܦܫܹܗ ܚܙ̣ܵܐ ܕܡܫܪܲܪ ܒܗܲܝܡܢܘܼܬܼܵܐ>
    text <܃ܘܝܗ̣ܒ ܒܹܗ ܝܲܚܠܵܐ ܠܡܸܬܼܢܵܐ ܡ̈ܠܹܐ ܕܗܲܝܡܵܢܘܼ>
    text <܃ܒܗܝܡܢܘܼܬܼܵܐ ܩܒܸܠ ܐܵܦܗܘ̤ ܡܠܲܬܼ ܡܵܪܹܗ>
    text <܃ܘܐܲܪܝܼܡ ܡܠܬܹܗ ܘܐܟܼܪܸܙ ܩܘܼܫܬܼܵܐ ܕܐܬܒܕܩ ܠܹܗ>
    text <܃ܒܚܘܼܒܵܐ ܩܲܒܠܹܗ ܠܐܪܙ ܒܘܕܩܵܐ ܕܐܬܒܕܲܩ ܠܹܗ>
    text <ܘܢܗܲܪ ܣܓ̣ܝ ܒܪܒܘܼܬܼ ܛܒܼܬܼܵܐ ܕܠܘܵܬܼ ܐ̄ܢܫܵܐ܁>
    text <܃ܒܬܗܪܐ ܪܲܒܵܐ ܩܡ ܙܲܕܝܼܩܵܐ ܒܫܘܪܵܝ ܡܸܠܬܹܗ>
    text <ܕܐܝܟܢ ܡܨܝܵܐ ܕܢܚܙܹܐ ܐ̄ܢܵܫܵܐ ܠܒܢܝ̈ܫܐ܁>
    text <܃ܐܲܝܟ ܒܲܪ ܐܝܫܲܝ ܬܗܲܪ ܐܦ ܐܲܒܘܼܗܝ ܕܒܼܪܗ ܕܐܝܼܫܲܝ>
    text <ܕܠܐ ܕܪܓܵܐ ܣܠܸܩ ܒܪܝܫܵܐ ܟܝܵܫܵܐ ܫܝܼܛܵܐ܁>
    text <܃ܒܬܗܪܵܐ ܕܕܡ̇ܐ ܠܗ̇ܘ ܕܒܙܡܝܼܪܬܵܐ ܕܡܪܝܵܐ ܡܪܲܢ>
    text <ܩܡ ܗ̄ܘ̣ܵܐ ܐܦ ܢܘܚ ܒܼܥܕܵܢ ܐ̄ܪܙܐ ܕܐܬܒܕܲܩ ܠܹܗ܁>
    text <܃ܕܘܝܼܕ ܬܗܲܪ ܗ̄ܘ̣ܵܐ ܘܪܟܸܒܼ ܡܠܹ̈ܐ ܒܟܢܵܪ ܡܸ̈ܠܹܐ>
    text <ܡܘܚ ܐܬܕܡܲܪ ܘܐܘܠܸܕ ܡܸܐܡܪܵܐ ܕܡܪܕܐ ܚܲܝܹ̈ܐ܁>
    text <܃ܒܚ̈ܝܐ ܕܢܠܕܹܗ ܬܗ̣ܪ ܘܐܬܕܡܪ ܦܪܘܿܫܐܝܼܬ>
    text <ܕܟܼܡܵܐ ܪܡ̇ܝܢ ܡ̣ܢ ܚܲܝܘܼܬܵܐ ܕܒܢܝ̈ ܒܸܣܪܵܐ܁>
    text <܃ܒܝܗܒ ܚܝܹ̈ܐ ܬܗ̣ܪ ܚܲܟܝܼܡܵܐ ܠܐ ܗ̄ܘ̣ܵܐ ܒܚܲܝܹ̈ܐ>
    text <܃ܘܐܣܛܝܼ ܡܠܬܹܗ ܡ̣ܢ ܡܘܼܗܲܒܼܬܐ ܠܘܵܬܼ ܝܵܗܘܒܼܵܐ>
    text <܃ܦܬܚ ܣܦܘ̈ܬܹܗ ܘܒ̣ܥܐ ܕܢܐܡܲܪ ܒܪܝܼܟ ܒܸܪܝ ܒܘܼܟܼܪܵܐ>
    text <ܘܗܦܟܗ̇ ܠܡܠܬܼܵܐ ܘܐܡ̣ܪ ܕܒܪܝܟ ܐܠܗܹܗ ܕܫܹܝܡ܁>
    text <܃ܡ̣ܢ ܛܘܝܒܹܗ ܠܒܼܪܹܗ ܥܬܝܼܕ ܗ̄ܘ̣ܵܐ ܠܡܒܪܟܘܼ>
    text <ܡܨܝܗܝ ܬܲܗܪܵܐ ܘܒܪܟ ܠܲܫܡܵܐ ܡܠܹܐ ܒܘܪ̈ܟܵܬܐ܁>
    text <܃ܒܪܝܟ ܐܠܗܵܐ ܐܡ̣ܪ ܟܹܐܢܵܐ ܠܟܐܢܵܐ ܕܒܼܪܵܝܗܝ>
    text <ܘܚܲܒܫܹܗ ܠܲܒܼܪܗ ܠܓܘ ܡ̣ܢ ܡܸܠܬܐ ܕܠܘܵܬ ܡܵܪܹܗ܁>
    text <܃ܒܒܘ ܒܒܘܪܟܵܬܐ ܕܡܲܪܗ ܚܠܛ ܙܕܝܼܩܵܐ ܒܘܪܟܵܬܼܵܐ ܕܒܼܪܹܗ>
    text <ܒܕܡܗܝܡܸܢ ܗ̄ܘ̣ܵܐ ܕܫܸܡ ܐܲܠܗܵܐ ܒܘܪܬܼܵܐ ܗ̄ܘ̣ ܟܠܹܗ܁>
    text <܃ܒܪܝܟ ܐܠܗܹܗ ܕܒܸܪܝ ܕܨܒ̣ܵܐ ܒܹܗ ܘܩܪ̣ܝܗܝ ܒܲܫܡܹܗ>
    text <ܘܲܒܼܪܝܟ ܐܦ ܒܪܸܝ ܕܟܼܣܹܐ ܒܵܓܼܵܘܹܗ ܡܵܪܹܗ ܘܲܒܼܪܗ܁>
    text <܃ܒܗ̇ܘ ܕܟܼܣܹܐ ܗ̄ܘ̣ܵܐ ܒܒܪܹܗ ܬܗܪ ܗ̄ܘ̣ܵܐ ܩܐܘܕܝܼ ܘܐܡ̣ܪ>
    text <ܕܒܼܪܝܟ ܡܵܪܝܵܐ ܕܥܬܝܼܕ ܕܢܓܼܠܹܐ ܒܒܪܝܼ ܡܵܪܘܼܬܹܗ܁>
    text <܃ܗ̇ܝ ܕܥܬܝܼܪܵܐ ܓܠ̣ܵܐ ܠܹܗ ܡܵܪܹܗ ܠܥܒܕܐ ܛܒܼܵܐ>
    text <ܠܘ ܓܠܝܵܐܝܼܬ ܐܠܐ ܒܐ̄ܪܙܐ ܐ̄ܪܙܢܵܐܝܼܬ܁>
    text <܃ܡ̣ܢ ܝܠܕ̈ܬܹܗ ܥܬܝܼܕ ܗ̄ܘ̣ܵܐ ܕܢܸܗܘܹܐ ܡܚܪܲܪ ܐ̄ܢܫܐ>
    text <ܥܸܠܗ̇ܝ ܬܗܲܪ ܗ̄ܘ̣ܵܐ ܕܡܢܘܼ ܠܡܢܘܼ ܥܬܝܼܕ ܕܢܚܲܪܪ܁>
    text <܃ܡ̣ܢ ܫܹܝܡ ܥܬܝܼܪ ܗ̄ܘ̣ܵܐ ܕܢܩܘܡ ܡܠܟܵܐ ܕܡܡܠܟ ܥܲܠ ܟܠ>
    text <ܥܠ ܩܕܡ ܗ̇ܝ ܡܕܢ ܠܐܚܘ̈ܗܝ ܒܢܝܼܪܐ ܕܫܡܹܗ܁>
    text <܃ܘܐܸܠܵܐ ܠܡܢܵܐ ܠܵܐ ܝܗ̣ܒ ܒܘܼܪܟܵܬܼܵܐ ܚܝܼܕܵܝܵܬܼܵܐ>
    text <ܠܐܠܝܲܦܬ ܕܐܲܦܬܝܼ ܘܠܵܐ ܠܚܡ ܕܥܒܼܕ ܥܒܼܕܵܐ ܕܥܒܼܕ̈ܐ܁>
  block
    text <܃ܠܡ̇ܢ ܠܐ ܝܗ̣ܒ ܠܹܗ ܠܝܦܬ ܝܪܬܘܼܬܼܵܐ ܐܲܝܟ ܕܠܟܹܐܢܵܐ>
    text <ܐܸܠܵܐ ܕܝܗܒ̣ ܠܹܗ ܕܢܦܬܐ ܘܢܐܪܲܒܼ ܒܝܪܬܘܼܬ ܐܲܚܘܼܗܝ܁>
    text <܃ܠܡ̇ܢ ܟܲܕ ܠܵܛܹܗ ܠܚܡ ܠܐ ܕܚܩܹܗ ܠܐܬܪܵܐ ܕܪܲܚܝܹܩ>
    text <ܐܠܵܐ ܕܚܒܼܫܹܗ ܒܓܼܵܘ ܝܪܬܘܼܬܼܵܐ ܕܐܚ̈ܐ ܒܪ̈ܝܼܟܹܐ܁>
    text <܃ܠܡ̇ܢ ܠܵܐ ܦܪܫܹܗ ܒܓܼܙܪ ܕܝܼܢܵܐ ܐܝܟ ܕܲܠܩܐܹܝܢ>
    text <ܘܠܵܐ ܐܦܸܣ ܠܡܬܚܠܛܘܼ ܥܲܡ ܩܲܪ̈ܝܼܒܵܘܗܝ܁>
    text <܃ܠܡܢ ܠܵܐ ܫܪܪ ܠܘܛܬܼܵܐ ܕܲܥܠܵܘܗܝ ܐܝܟ ܕܬܐܡܲܪ>
    text <ܘܡܛܠ ܡܵܢܵܐ ܠܵܐ ܦܠ̣ܚ ܠܐܲܚܘܼܗܝ ܐܝܟ ܕܟܼܬܝܼܒܼܵܐ܁>
    text <܃ܟܬܒܼܵܐ ܡܠܸܦ ܕܠܵܐ ܦܠܲܚ̣ ܙܪܥܹܗ ܕܚܲܡ ܠܒܕܘܼܬܼܵܐ>
    text <ܠܐ ܠܒܼܢܝ̈ ܫܹܝܡ ܒܘܟܼܪܵܐ ܒܪܝܟܼܵܐ ܘܠܐ ܠܒܢܲܝ̈ ܢܦ̣ܬ܁>
    text <܃ܒܢܲܝ̈ ܚܵܡ ܐܲܡܝܼܪ ܕܐܡܠܸܕܘ ܠܘܼܩܕܵܡ ܒܪܫܢܘܼܬܼܵܐ>
    text <ܘܕܫܪܝܼܪܐ ܢܡܪܘܿܕ ܣܗ̇ܕ ܕܒܲܪ ܚܵܡ ܐܝܼܬܼܵܘܗܝ܁>
    text <܃ܢܡܪܘܿܕ ܩܒܸܠ ܪܫܢܘܬܐ ܘܡܲܠܟܘܼܬ ܙܒܼܢܵܐ>
    text <ܘܩܕܡ ܡܪܝܐ ܡܩܝܡ ܠܗ̇ ܟܬܒܵܐ ܠܓܢ̄ܒܪܘܼܬܹܗ܁>
    text <܃ܗܘ̤ ܠܲܡ ܢܸܡܪܘܿܕ ܗܘ̤ܵܐ ܠܲܢ̄ܒܪܐ ܢܚܫܝܪܬ̣ܢܐ>
    text <ܐܝܟ ܐ̄ܢܫ ܢܐܡܲܪ ܝܗ̣ܒ ܠܗ ܪܫܢܘܼܬܼܵܐ܁>
    text <܃ܘܐܢܗܘ̤ ܕܡܵܪܝܐ ܥܒܼܕܗ ܠܢܸܡܪܘܿܕ ܓܢ̄ܒܪ ܚܲܝܠܵܐ>
    text <ܠܘܛܬܵܐ ܡܕܝܢ ܠܵܐ ܫܪܝܪܵܐ ܐܝܟ ܕܐܸܬܡܠܠܲܬ܁>
    text <܃ܒܢ̈ܝ ܚܵܡ ܐܸܢܘܿܢ ܐܦ ܡܨܪ̈ܝܐ ܘܲܟܼܢܲܥܢܵܝܼ̈ܐ>
    text <ܘܠܵܘ ܕܐܫܬܥܒܲܕܘ ܡܚܘܹܐ ܟܬܼܒܼܵܐ ܐܸܠܵܐ ܕܫܲܥܒܸܕܘ܁>
    text <܃ܒܢܲܝ̈ ܫܹܝܡ ܐܢܘܿܢ ܝܣܪ̈ܠܝܹܐ ܘܒܼܢܲܝ̈ ܐܒܼܪܵܡ>
    text <ܘܕܠܵܐ ܢܡܘܿܣ ܠܦ̣ܚܘ ܥܒܕܘܼܬܼܵܐ ܠܒܢܲܝ̈ ܠܝܼܛܵܐ܁>
    text <܃ܐܝܟܵܘ ܡܕܝܢ ܕܫܠܡܬ̤ ܡܠܬܐ ܐܲܝܟ ܕܟܬܝܼܒܼܵܐ>
    text <ܕܗܵܐ ܕܠܩܘܼܒܼܠܐ ܗܘ̤ܘ ܣܘܥܪ̈ܢܹܐ ܠܦܘܼܬ ܕܐܬܡܠܲܠܘ܁>
    text <ܠܦܘܼܬ ܕܐܬܡܠܲܠܘ ܗܘ̤ܘ ܕܲܠܩܘܼܒܠܵܐ ܠܵܘ ܒܲܫܪܪܵܐ܁>
    text <ܒܣܘܼܟܠܵܐ ܕܝܼܢ ܫܪܝܼܪ ܡܲܡܠܠܵܐ ܘܲܡܡܲܠܠܵܢܹܗ܁>
    text <܃ܫܪܪܐ ܓܲܠܝܵܐ ܫܪܐ ܒܗ ܒܫܲܪܒܵܐ ܕܬܪܓܸܡ ܟܹܐܢܵܐ>
    text <ܘܥܲܠ ܣܘܼܟܠܵܐ ܣܢܝܼܩ ܕܢܚܘܝܼܘܗܝ ܠܥܹܝܢܝ̈ ܗܘܢܵܐ܁>
    text <܃ܕܠܐ ܣܘܼܟܠܐ ܠܵܐ ܡܬܚܙܝܵܐ ܚܙܵܬܵܐ ܕܫܘܼܦܪܹܗ>
    text <ܘܕܠܵܐ ܥܡܠܵܐ ܠܵܐ ܡܬܒܚܪܵܐ ܫܪܝܼܪܘܼܬܹܗ>
    text <܃ܥܲܡܠܵܐ ܒܥ̇ܐ ܫܲܪܒܵܐ ܕܲܥܡܝܼܠ ܒܣܬܼܝܼܪ̈ܬܵܐ>
    text <ܘܐܸܢ̄ܐܢܵܫ ܥܡ̇ܠ ܦܫܝܼܩ ܠܹܗ ܕܢܸܚܙܝܼܘܗܝ ܢܗܝܼܪܐܝܼܬ܁>
    text <܃ܣܓܝܼ ܢܗܝܼܪ ܠܕܥܡܸܠ ܒܹܗ ܚܘܼܒܵܢܵܐܝܼܬ>
    text <ܘܣܓܝܼ ܚܸܫܘܿܟ ܠܕܠܐ ܦ̇ܠܚ ܒܐܫܪܪ ܚܘܼܒܹܗ܁>
    text <܃ܒܚܘܼܒܵܐ ܡܨܝܵܐ ܗ̄ܝ̣ ܕܢܸܚܙܝܼܘܗܝ ܟܠܢܵܫ ܐܲܝܟ ܡܵܐ ܕܐܝܼܬܼܵܘܗܝ>
    text <ܘܒܒܼܘܝܢܵܐ ܦܫܝܼܩ ܕܲܢܬܢܝܘܗܝ ܐܵܦ ܠܐ̄ܚܪ̈ܢܐ܁>
    text <܃ܒܚܘܼܒܵܐ ܫܡܥܬܹܗ ܘܒܥܢܝܵܢܵܐ ܪܓܼܝܼܓ ܐ̄ܢܐ ܕܐܸܬܢܝܼܘܗܝ>
    text <ܕܢܬܒܝܢܘܿܢ ܒܹܗ ܪ̈ܚܡܲܝ ܚܘܼܒܵܐ ܘܢܚܒܒܢܵܝܗܝ܁>
    text <܃ܚܲܒܝܼܒ ܫܪܒܵܐ ܕܬܲܪܓܸܡ ܟܹܐܢܵܐ ܥܲܠ ܚܲܒܝܼܒܵܘ̈ܗܝ>
    text <ܘܚܝܵܒܼ ܟܠܢܫ ܕܢܸܬܒܩܹܐ ܒܹܗ ܚܘܼܒܵܢܐܝܼܬ܁>
    text <܃ܝܘܬܪܢ ܐܢܫܐ ܡܠܹܐ ܣܘܼܟܠܵܐ ܕܟܼܣܹܐ ܒܓܘܹܗ>
    text <ܐܦ ܙܕܝܩܵܐ ܒܗܕܐ ܬܗܲܪ ܕܟܼܡܵܐ ܡܘܬܲܪ܁>
    text <܃ܠܦܘܼܬ ܝܘܬܪܢܹܗ ܚܪ ܚܲܟܼܝܼܡܵܐ ܘܡܲܠܠܗ ܒܚܸܟܼܡܵܐ>
    text <ܕܠܵܐ ܬܬܫܝܼܛ ܠܗ̇ ܝܩܝܼܪܘܼܬܹܗ ܒܥܝܢܲܝ̈ ܣܟܼ̈ܠܹܐ܁>
    text <܃ܡܥܕܐ ܗ̄ܝ̣ ܥܝܢܵܐ ܕܣܟܼ̈ܠܠ ܠܡܫܵܛ ܡܕܡ ܕܓܼܠܹܐ>
    text <ܥܠܗ̇ܝ ܪܡܝܵܐ ܬܚܦܝܼܬ ܡ̈ܠܹܐ ܥܲܠ ܟܠ ܡܠܝܼ̈ܢ܁>
    text <܃ܒܢܝܼܫܵܐ ܕܣܟܠܹ̈ܐ ܚܵܪ ܗ̣̄ܘܵܐ ܪܸܡܙܵܐ ܕܡܠܸܠ ܥܲܠܐ ܢܘܿܚ>
    text <ܘܟܣܝܼ ܐܸܢܹܝܢ ܠܡܠܲܝ̈ ܦܘܼܡܹܗ ܒܢܚܬܐ ܕܡ̈ܠܹܐ܁>
  block
    text <܃ܡܨܐ ܗ̄ܘ̣ܵܐ ܕܢܓܼܠܝܼܘܗܝ ܟܣܝܵܐ ܠܐ̄ܪܙܐ ܕܓܠ̣ܐ ܠܟܒܼܕܗ>
    text <ܘܦܫܝܼܩ ܗ̄ܘ̣ܵܐ ܠܹܗ ܕܦܫܝܩܐܝܼܬ ܢܚܵܘܼܝ[܁܁܁] ܚܘܼܒܹܗ܁>
    text <܃ܠܵܐ ܕܝܢ ܚܘܝܹܗ ܠܵܘ ܐܝܟ ܚܣܪ ܒܝܘܬܪܵܢ ܐ̄ܢܫܐ>
    text <ܐܠܵܐ ܕܐ̄ܢܫܐ ܠܐ ܣܦܩܝܼܢ ܗ̄ܘ̣ܵܘ ܠܡܐ ܬܲܪ ܡܸܢܹܗ܁>
    text <܃ܐܦܠܵܐ ܠܹܗ ܠܢܘܿܚ ܕܦܠܓܗ ܒܐܝܕܵܘ̈ܗܝ ܠܥܘܼܬܪܹܗ ܕܐ̄ܪܵܙܵܐ>
    text <ܠܵܘ ܐܲܝܟ ܕܐܝܼܬܘܗܝ ܚܘܝܹܗ ܠܚܲܝܠܹܗ ܚܲܬܝܼܬܐܝܬ܁>
    text <܃ܛܸܠܘ ܩܘܼܫܬܵܐ ܚ̣ܙܵܐ ܓܘܼܫܡܵܢܵܐ ܒܓܼܘܫܡܵܐ ܕܒܼܪܹܗ>
    text <ܘܐܘܕܝܼ ܠܡܵܪܹܗ ܕܚܵܘܝܹܗ ܠܐܪܙܵܐ ܩܕܼܵܡ ܣܘܼܥܪ̈ܢܹܐ܁>
    text <܃ܐܲܝܟ ܡܚܙܝܼܬܼܵܐ ܩܒܼܥ ܠܹܗ ܛܘܼܦܣܵܐ ܩܕܼܵܡ ܪܥܝܢܹܗ>
    text <ܘܣܘܚ̣ ܥܦܩܹܗ ܚܘܼܒܢܵܐܝܼܬ ܕܠܵܐ ܣܒܼܥܘܬܵܐ܁>
    text <܃ܕܠܐ ܣܒܗܘܼܬܵܐ ܬܢܐ ܗ̄ܘ̣ܵܐ ܠܵܗ̇ ܠܗ̇ܝ ܒܪܬ ܩܵܠܵܐ>
    text <ܕܒܪܝܟ ܡܪܝܐ ܐܠܗܹܗ ܕܫܹܝܡ ܕܒܪܟܢ ܒܫܡܗ܁>
    text <܃ܐܝܟ ܕܒܝܘܩܢܵܐ ܡܬܒܩܐ ܗ̄ܘ̣ܵܐ ܒܕܪܓܼܐ ܕܒܼܪܹܗ>
    text <ܘܩ̇ܪܐ ܗ̄ܘ̣ܵܐ ܠܗܘܿܢ ܠܬܪܹܝܢ ܐܲܚܘ̈ܗܝ ܕܬܵܘ ܐܬܒܩܵܘ܁>
    text <܃ܒܘܪܟܬܵܐ ܘܠܘܛܬܐ ܪܡ̇ܙ ܗ̄ܘ̣ܵܢ ܠܲܒܢܲܝ̈ ܟܪܪܗ>
    text <ܕܢܲܩܬܘܿܢ ܚܘܪܵܐ ܕܪ̈ܥܝܢܲܝܗܘܿܢ ܒܐܪܙܵܐ ܕܚܙ̣ܵܐ܁>
    text <܃ܠܝܦܬ ܡܠܸܦ ܗ̄ܘ̣ܵܐܢ ܕܢܦܬܐ ܗܵܘܢܹܗ ܘܙܘܥܲܝ̈ ܢܦܫܹܗ>
    text <܃ܕܢܗܘܹܐ ܣܦ̇ܩ ܠܡܐܚܲܕ ܥܘܬܪܵܐ ܕܪܕܹܐ ܡ̣ܢ ܫܝܹܡ>
    text <܃ܠܚܵܡ ܡܲܪܬܹܐ ܗ̄ܘ̣ܵܐ ܕܢܪܵܟܢ ܟܬܦܐ ܕܡܲܪ ܚܘܼܬܹܗ>
    text <ܩܛܥܢ ܢܝܪܵܐ ܕܦܘܼܠܚܵܢ ܚ̈ܝܹܐ ܕܟܼܣܐ ܒܐܚܘܼܗܝ܁>
    text <܃ܒܒܘܪܟܬܼܵܐ ܘܠܘܛܵܬܐ ܡܚܦܛ ܗ̄ܘ̣ܵܐ ܠܗܘܿܢ ܠܡܛܲܪ ܡܠܬܹܗ>
    text <ܕܡܵܐ ܕܡܬܓܡܪܐ ܒܝܲܕ ܣܘܥܪ̈ܢܹܐ ܢܸܩܢܘܿܢ ܥܘܼܬܪܗ̇܁>
    text <܃ܩܕܼܵܡ ܣܘܥܪ̈ܢܹܐ ܪܓܼܝܼܓܼ ܗ̄ܘ̣ܵܐ ܕܢܸܣܥܘܿܪ ܐܝܕܐ ܕܦܐܝܵܐ>
    text <ܕܡܵܐ ܕܡܸܬܒܲܕܩܝܼܢ ܢܗܘܹܐ ܦܐܝܐ ܒܦܲܐܘܼܬ ܝܼܠܕܵܘ̈ܗܝ܁>
    text <܃ܒܦܐܝܘܼܬ ܫܘܼܦܪܵܐ ܕܐ̄ܪܙܐ ܕܚܙ̣ܵܐ ܩܕܡ ܗ̄ܘ̣ܵܐ ܚܵܪ>
    text <ܘܚܲܦܛ ܠܲܒܼܢܵܘ̈ܗܝ ܕܢܨܘܼܪܘܿ ܢܵܝܗܝ ܩܕܼܵܡ ܥܝܢܲܝ̈ܗܘܿܢ܁>
    text <܃ܒܥܝܢܵܐ ܕܗܘܢܵܐ ܚܙ̣ܵܝܗܝ ܚܲܙܵܝܵܐ ܠܐ̄ܪܵܙܵܐ [ܦ]ܦܲܐܝܵܐ>
    text <ܘܡܸܬܝܲܐܲܒܼ ܗ̄ܘ̣ܵܐ ܕܢܸܚܙܝܘܼܗܝ ܒܦܓܼܪ ܕܠܵܐ ܬܲܚܦܝܼܬܼܵܐ܁>
    text <܃ܒܦܓܼܪܵܐ ܕܒܪܹܗ ܡܬܒܝܲܐ ܗ̄ܘ̣ܵܐ ܦܓܼܪܢܝܵܐ>
    text <ܘܡܗܝܡܢ ܗ̄ܘ̣ܵܐ ܕܠܓܼܵܘ ܡܸܢܹܗ ܟܣܹܐ ܒܘܼܝܵܐܵܐ܁>
    text <܃ܐܝܟ ܡܲܚܙܝܬܐ ܣܝܼܡ ܗ̄ܘ̣ܵܐ ܠܹܗ ܫܹܝܡ ܩܕܼܵܡ ܒܒ̈ܬܹܗ>
    text <ܘܟܼܡܵܐ ܕܚ̇ܐܪ ܬܘܼܒܼ ܚ̇ܐܪ ܗ̄ܘ̣ܵܐ ܕܠܐ ܣܲܒܼܠܘܼܬܵܐ܁>
    text <܃ܒܫܹܝܡ ܡܩܬ ܗ̄ܘ̣ܵܐ ܚܝܪܐ ܕܥܲܝܢܵܘ̈ܗܝ ܘܕܪܥܝܢܹܗ>
    text <ܐܝܟ ܗ̇ܘ ܕܫܘܐ ܒܪܚܡܲܬܼ ܦܓܼܪܐ ܥܢܹܐ ܗ̄ܘ̣ܵܐ ܒܫܲܪܒܹܗ܁>
    text <܃ܬܪܬܝܢ ܙܢܝܼ̈ܢ ܥܵܦܹܗ ܠܫܪܒܵܐ ܕܒܒܘܪ̈ܟܵܬܐ>
    text <ܘܗܕܐ ܒܚܘܒܼܵܐ ܕܠܘܵܬܼ ܝܠܕܹܗ ܣܥ̇ܪ ܗ̄ܘ̣ܵܐ ܠܵܗ̇܁>
    text <܃ܥܒܼܕܵܐ ܕܥܒ̇ܕܹܐ ܥܲܒܼܕܗ ܠܟܼܢܥܢ ܬܪܬܹܝܢ ܙܲܒܢܝܼ̈ܢ>
    text <ܘܗܕܐ ܐܬ̤ܐ ܗ̄ܝ̣ ܕܦܘܪܥܵܢ ܚܘܼܒܵܐ ܕܐܒܼܵܐ ܠܲܒܼܢܵܘ̈ܗܝ܁>
    text <܃ܒܚܘܼܒܵܐ ܕܒܼܪܹܗ ܐܣܪ ܐܢܘܿܢ ܟܹܐܢܵܐ ܠܒܢܵܘ̈ܗܝ>
    text <ܕܢܸܗܘܘܿܢ ܟܕܝܼܢܝܼܢ ܬܚܹܝܬ ܡܵܪܘܼܬܼܵܐ ܕܡܪܗ ܘܲܒܼܪܹܗ܁>
    text <܃ܠܡܪܹܗ ܘܲܒܼܪܹܗ ܫܥܒܸܕ ܥܠܡܵܐ ܒܝܲܕ ܚܵܡ ܘܒܲܝܲܦܬ>
    text <܃ܐܝܟ ܡ̇ܢ ܕܢܦܣ ܕܒܝܘܒܠܗܘܿܢ ܡܣܝܟ ܟܠܵܐ>
    text <܃ܟܠ ܥܲܡ ܟܠܐ ܥܬܝܼܕ ܗ̄ܘ̣ܵܐ ܕܢܸܦܠܘܿܚ ܠܝܠܕܵܐ ܕܡܸܢܹܗ>
    text <ܥܠܗ̇ܝ ܟܕܢܹܗ ܠܨܘܪܵܐ ܕܒܼܢܵܘ̈ܗܝ ܒܢܝܼܪܵܐ ܕܲܒܼܪܹܗ܁>
    text <܃ܒܦܠܚܘܼܬ ܡܠܟܵܐ ܕܡ̣ܢ ܝܘܼܒܠܹܗ ܐܦܠܚ ܠܒܼܢܵܘ̈ܗܝ>
    text <ܘܛܒ̣ܥ ܐܸܢܘܿܢ ܒܲܬܼܪܹܝܢ ܛܲܒܼܥܝܢ ܕܫܘܼܚܠܵܦ ܡܸ̈ܠܹܐ܁>
    text <ܛܒܼܥܵܐ ܕܡܲܠܹ̇ܐ ܐܪܡܝܼ ܒܲܪ ܠܲܡܟ̇ ܥܲܠ ܚܵܡ ܘܥܲܠ ܝܼܦܬܿ܃>
  block
    text <ܘܫܚܠܹܦ ܐܸܢܹܝܢ ܠܦܘܼܬ ܡܢܝܢܵܐ ܕܦܣܝ̈ܩܬܼܵܐ܁>
    text <܃ܐܦܣܘܢܝ̈ܬܐ ܕܒܘܼܪܟܬܼܵܐ ܘܠܵܘܛܵܬܐ ܝܗ̣ܒ ܠܲܬܼܪܝܗܘܿܢ>
    text <ܟܲܕ ܛܵܒܼ ܦܪ݁ܝܫܵܢ ܒܝܲܕ ܫܘܡܗܵܐ ܒܚܠܵܐ ܫܘ̈ܝܢ܁>
    text <܃ܚܲܕ ܗ̄ܘ̣ ܚܲܝܠܵܐ ܕܒܬܪܬܝܗܹܝܢ ܘܚܲܕ ܣܘܼܟܵܠܵܐܐ>
    text <ܒܗ̇ܝ ܕܐܦ ܚܲܕ ܗ̄ܘ̣ ܕܡܦܠܓܼ ܗ̄ܘ̣ܵܐ ܬܪܬܹܝܢ ܒܲܚܕܵܐ܁>
    text <܃ܬܪܬܹܝܢ ܒܚܕܵܐ ܦܠܓ ܟܹܐܢܵܐ ܡ̣ܢ ܚܲܕ ܠܲܬܪܹܝܢ>
    text <ܛܒܼܬܼܵܐ ܕܡ̣ܢ ܫܹܝܡ ܠܚܵܡ ܙܠܝܼܠܵܐ ܘܠܝܼܦܬ ܢܟܼܦܵܐ܁>
    text <܃ܠܥܒܕܵܐ ܚܬܗ ܐܝܟ ܕܠܥܒܼܕܐ ܡ̣ܢ ܒܹܝܬܼ ܡܵܪܹܗ>
    text <ܘܲܠܒܲܪ ܚܐܪ̈ܐ ܐܝܟ ܡ̇ܢ ܕܣܢܝܼܩ ܥܲܠ ܦܘܼܪܢܣܵܐ܁>
    text <܃ܡ̣ܢ ܒܹܝܬ ܓܙܵܐ ܕܫܹܝܡ ܗܬܝܪܐ ܥܬܼܪܚܵܡ ܐܵܦ ܝܲܦ̣ܬ>
    text <ܘܠܹܗ ܐܫܬܥܒܲܕܘ ܚܘܒܢܵܐܝܼܬ ܘܩܛܝܼܪ ܐܝܼܬ܁>
    text <܃ܝܦܬ ܡ̣ܢ ܚܘܼܒܵܐ ܩܒܸܠ ܛܒܼܥܐ ܕܦܠܚܘܼܬ ܐܲܚܘܼܗܝ>
    text <ܘܚܵܡ ܒܩܛܝܼܪܵܐ ܥܨܝܗܝ ܝܵܠܘܿܕܼܵܗ ܕܢܦܠܘܿܚ ܠܐܲܚܘܼܗܝ܁>
    text <܃ܒܫܸܡ ܚܐܪܘܼܬܼܵܐ ܝܗܒ̣ ܚܐܪܘܼܬܐ ܠܡܟܝܼܟ ܢܲܦܫ̇ܐ>
    text <ܘܒܥܒܕܘܼܬܼܵܐ ܟܕܢ ܠܲܚܬܝܼܪܵܐ ܬܚܹܝܬ ܚܹܐܪܘܼܬܼܵܐ܁>
    text <܃ܕܕܡܝܵܐ ܠܗܕܐ ܣܥܪ ܐܦ ܦܘܼܠܘܿܣ ܒܟܬܼܝܼܒܼܵܬܹ̈ܗ>
    text <ܘܟܒܫ ܥܒܼܕ̈ܐ ܘܒܢܲܝ̈ ܚܸܐܪܹ̈ܐ ܠܡܵܪܝܵܐ ܡܫܝܼܚܵܐ܁>
    text <܃ܟܠ ܠܲܡ ܥܒܕܐ ܡܚܪܪܵܐ ܗ̄ܘ̣ ܕܦܪܝܼܩ ܡ̣ܢ ܛܠܝܘܼܬܵܐ>
    text <ܐܵܦ ܒܲܪ ܚܸܐܪܹ̈ܐ ܥܒܼܕܵܐ ܐܝܼܬܼܵܘܗܝ ܕܡܪܝܵܐ ܡܫܝܼܚܵܐ܁>
    text <܃ܘܐܢܗܘ̤ ܕܦܘܼܠܘܿܣ ܟܕܢ ܥܠ ܬܓܡܝ̈ܢ ܬܚܹܝܬ ܚܲܕ ܡܵܪܝܵܐ>
    text <ܡ̇ܢ ܢܬܦܠܓܼ ܥܲܠ ܡܸܠܬ ܢܘܼܚ ܕܠܵܘܗ ܟܢܵܐ ܗ̣̄ܝ܁>
    text <܃ܘܕܗ ܟܢܵܐ ܗ̣̄ܝ ܐܲܝܟ ܕܟܬܝܼܒܵܐ ܟܬܒܼܵܐ ܒܗ̇ܕ>
    text <ܘܡܪܡܝܢ ܐܝܕܐ ܐܦ ܙܕܝܼ̈ܩܹܐ ܕܒܬܪܒܵܬܲܪ܁>
    text <܃ܡ̣ܢ ܒܬܲܪ ܢܘܿܚ ܩܒܸܠ ܐܒܼܪܡ ܡܘܼܠܟܢ ܚܲܝܹ̈ܐ>
    text <ܘܛܒܥܗ ܠܣܦܪܐ ܕܕܝܬܩܹܐ ܒܲܬܼܪܹܝܢ ܝܲܠܕܵܘ̈ܗܝ܁>
    text <܃ܬܪܹܝܢ ܐܘܼܠܸܕ ܗ̄ܘ̣ܵܐ ܡ̣ܢ ܗܕܡܵܘ̈ܗܝ ܡܠܝܢ ܒܘܪܲܟܵܬܼܵܐ>
    text <ܘܐܫܩܝܼ ܐܸܢܘܿܢ ܪܕܝܵܐ ܕܡܠܹ̈ܐ ܕܕܡ̇ܐ ܠܲܕܢܘܿܚ܁>
    text <܃ܠܐܝܣܚܲܩ ܐܫܠܸܡ ܪܫܢܘܼܬܼܵܐ ܕܩܲܒܸܠ ܡ̣ܢ ܫܹܝܡ>
    text <ܘܠܒܼܪ ܗܓܼܪ ܟܕܢܹܗ ܒܢܝܼܪܵܐ ܕܢܦܠܘܿܚ ܐܝܟ ܚܵܡ܁>
    text <܃ܒܢܘܿܚ ܚܵܪ ܟܹܐܢܵܐ ܕܲܠܚܲܕ ܒܪܟ ܘܲܠܚܲܕ ܫܥܒܸܕ>
    text <ܘܫܠܸܡ ܐܦܗܘ̤ ܕܢܓܡܘܪ ܡܠܹ̈ܐ ܣܘܼܥܪ̈ܟܹܐ܁>
    text <܃ܠܹܗ ܠܗܵܢ ܢܝܼܫܵܐ ܚܢܵܐ ܐܦ ܐܝܼܣܚܲܡ ܒܲܪ ܡܘܼܠܟܢܵܐ>
    text <ܘܚܬܝܬܐܝܼܬ ܕܲܡܝܼ ܒܡܠܹ̈ܐ ܕܒܣܘܼܥܪ̈ܢܹܐ܁>
    text <܃ܐܝܟ ܢܘܿܚ ܘܐܒܼܪܡ ܣܥ̣ܪ ܨܝܕ ܝܲܠܕܵܘ̈ܗܝ ܡܘܠܕܸ ܡܸ̈ܠܹܐ>
    text <ܘܒܹܗ ܒܐܣܟܝܡܵܐ ܬܢ̣ܐ ܒܘܪܵܟܬܼܵܐ ܕܡ̈ܠܝܵܢ ܬܲܗܪܵܐ܁>
    text <܃ܠܝܥܩܘܿܒܼ ܝܲܩܲܪ ܒܩܫܝܼܫܘܼܬܼܵܐ ܟܲܕ ܠܵܐ ܩܲܫܝܼܫ>
    text <ܘܠܩܫܝܫܵܐ ܬܚܬܝܼ ܣܡܹܗ ܒܕܪܓܼܐ ܕܒܹܝܬ ܚܵܡ܁>
    text <܃ܠܥܹܣܘܼ ܐܡ̣ܪ ܕܐܢܗܘ̤ ܕܬܬܘܼܒ ܡܬܚܪܲܪ ܐܲܢ̄ܬ>
    text <ܘܡ̣ܢ ܡܢܵܐ ܟܲܝ ܡܚܪܪ ܗ̄ܘ̣ܵܐ ܠܹܗ ܕܗܵܐ ܡܚܲܪܪ ܗ̄ܘ̣ܵܐ܁>
    text <܃ܠܵܐ ܐܫܬܥܒܲܕ ܥܣܘ ܠܝܲܠܩܘܿܒܼ ܒܟܼܠܗܘܿܢ ܚܲܝܵܘ̈ܗܝ>
    text <ܘܠܵܐ ܬܘܼܒܼ ܙܪܥܹܗ ܦܠ̣ܚ ܥܲܒܼܕܘܼܬܼܵܐ ܠܝܣܪ̈ܠܝܵܐ܁>
    text <܃ܒܬܗܪܵܐ ܣܝܼ̈ܡܵܢ ܡܸܠܲܝ̈ ܟܐܢܹ̈ܐ ܕܒܟܬܼܝ̈ܒܵܬܐ>
    text <ܘܠܐ ܐ̄ܢܫ ܝܕܥ ܠܡܬܗܪ ܫܦܝܼܪ ܒܣܘܼܟܠܲܝܗܹܝܢ܁>
    text <܃ܚܝܹܠ ܣܘܼܟܠܐ ܚܝܸܠ ܐܸܢܘܿܢ ܠܡܸܣܬܲܟܠܵܘܼ>
    text <ܕܐܝܟܵܢ ܢܨܘܪܘܢ ܣܘܼܟܵܠ ܡܸܠܹ̈ܐ ܒܕܦܐ ܕܡ̈ܠܹܐ܁>
    text <܃ܐܝܟ ܨܝܪ̈ܐ ܨܝܪ̈ܝ ܨܠܡ̈ܐ ܕܥܬܝܼܕ̈ܬܵܐ>
    text <ܨܵܪܘ ܕܡܘ̈ܬܐ ܕܠܵܐ ܓܠܝ̈ܬܐ ܒܝܲܕ ܓܠܝܬܵܐ܁>
    text <ܐܘܚܙ̈ܝܹܐ ܚܙܢܝ̈ ܡܸܕܸܡ ܕܠܐ ܡܦܣܝܼܢ ܒܹܗ>
    text <ܕܟܲܕ ܠܹܐ ܚܙܹܐ ܠܗܘܿܢ ܬܢܵܘ ܕܡܘ̈ܬܹܗ ܩܕܼܵܡ ܚܙ̈ܝܹܐ܁>
  block
    text <܃ܐܹܝܘ ܟܪ̈ܘܙܐ ܕܒܕܩܸܘ ܐ̄ܪ̈ܙܹܐ ܩܕܼܵܡ ܣܘܥܪ݁ܢܹܐ>
    text <ܘܥܕܠܵܐ ܢܐܬܹܐ ܓܠ̣ܵܘ ܐ̄ܪܙ ܕܢܸܚܹܗ ܒܹܝܬ ܐܪ̈ܥܢܹܐ܁>
    text <܃ܐܝܘ ܗܕ̈ܝܐܐ ܕܕܪܫܘ ܐܘܼܪܚܵܐ ܠܡܐܬܝܼܬ ܡܲܠܟܵܐ>
    text <ܘܣܡ̣ܘ ܒܗ̇ ܡܝ̈ܠܐ ܡ̈ܠܹܐ ܕܡܠܝ̈ܢ ܐܬ̤ܐ ܕܫܲܝܢܵܐ܁>
    text <܃ܡܠ̈ܐ ܕܫܝܢܵܐ ܗܘ̣̈ܝ ܡܠܲܝܗ̈ܘܿܢ ܕܡܠܚ̈ ܫܲܝܢܵܐ>
    text <ܘܒܡܣܝܘ̈ܢܐ ܕܦܬܓܡܝ̈ܗܘܢ ܢܚܘ ܗܠܟܹ̈ܐ܁>
    text <܃ܦܘܬܩܵܐ ܕܚܘܼܒܵܐ ܒܢܘ ܒܟܬܒܹ̈ܐ ܠܡܪܕܝܼܬ ܐ̄ܢܫ̈ܐ>
    text <ܕܠܐ ܢܫܬܚܩܘܿܢ ܒܲܦܣܵܩ ܣܒܼܪܵܐ ܚܘܼܪܒܵܐ ܕܲܬܪܹܝܢ>
    text <܃ܠܚܲܕ ܨܒܝܢܵܐ ܕܚܲܕ ܒܪܘܿܝܵܐ ܫܠܸܡܘ ܫܘܝܐܝܼܬ>
    text <ܘܠܵܐ ܐܬܦܠܓܼܘ ܥܲܠ ܣܘܼܟܝܵܐ ܕܣܒܼܪܵܐ ܕܫܡܠܘ܁>
    text <܃ܣܒܼܪܐ ܛܒܼܵܐ ܫܡ̣ܥܘ ܕܡܬܪܓܸܡ ܒܠܫܢܲܝ̈ܗܘܿܢ>
    text <܃ܘܩܢܵܘ ܣܒܼܪܵܐ ܠܡܣܒܪܘܼ ܠܣܒܼܪܵܐ ܕܥܬܼܝܼܕ>
    text <܃ܢܘܚ ܩܕܡܝ̇ܬ ܕܪܫܵܗ̇ ܠܐܪܘܚܵܐ ܩܕܼܵܡ ܥܝܢܲܝ̈ܗܘܿܢ>
    text <ܘܡܪܝܼܘ ܟܠܗܘܿܢ ܒܦܣܥ̈ܬܐ ܕܡܠܲܬ ܦܘܼܡܹܗ܁>
    text <܃ܒܦܘܡܹܗ ܗܲܠܸܟ ܩܲܠܝܼܠ ܗܘܢܵܐ ܒܐܘܼܪܚܵܐ ܕܣܒܼܪܵܐ>
    text <ܘܒܼܠܫܢܹܗ ܪܕܵܐ ܒܫܒܝܼܠܵܐ ܕܡܘܼܠܟܵܢ ܚܲܝܹ̈ܐ܁>
    text <܃ܐܘ ܗܲܠܟܐ ܕܗܠܟ ܦܘܼܡܹܗ ܚܠܦ ܗܠܟ̈ܬܹܗ>
    text <ܘܟܲܕ ܠܵܐ ܗܠܟ ܡܫܚܗ̇ ܠܐܪܥܵܐ ܠܸܫܢܹܗ܁>
    text <܃ܐܘ ܗܲܕܝܼܐܐ ܕܚܘܝܼ ܐܘܼܪܚܵܐ ܕܠܵܐ ܗܠܟ̈ܬܐ>
    text <ܘܣܡ ܒܵܗ̇ ܡܝ̈ܐܐ ܕܠܵܐ ܡܬܡܫܚܝܼܢ ܒܦܣܥ̈ܬܐ܁>
    text <܃ܐܘ ܠܵܟ ܓܒܼܪܐ ܕܪܕܐ ܦܫܝܼܪ ܒܘܥܕܵܐ ܕܚܲܝܹ̈ܐ>
    text <ܕܡܢܥܬ̤ ܡܸܠܵܬܵܟ ܠܒܹܝܬ ܐܘܢܵܐ ܕܝ̇ܗܒ ܚܲܝܹ̈ܐ܁>
    text <܃ܝܗ̇ܒ ܚܝܹ̈ܐ ܟܣܹܐ ܗ̄ܘ̣ܵܐ ܒܙܪܥܵܟ ܐ̄ܪܙܢܵܐܝܬ>
    text <ܘܩܕܡ ܚܘܝܟ ܚܹܝܠ ܚܝܘܼܬܹܗ ܒܚܲܕ ܡ̣ܢ ܝܲܠܕܝ̈ܟ܁>
    text <܃ܒܒܘܟܪܟ ܫܟܢܬ̤ ܫܟܝܬܼܵܐ ܕܚܲܝܹ̈ܐ ܠܵܐ ܡܝܘܬܹ̈ܐ>
    text <ܘܬܗܪ ܗܵܘܢܵܟ ܠܡܬܒܩܝܼܘ ܒܚ̈ܝܐ ܕܒ̣ܪܟ܁>
    text <܃ܒܬܗܪܵܐ ܪܲܒܵܐ ܩܡ̣ܘ ܚܘܼܫܒܲܝ̈ܟ ܒܦܹܐܪܵܐ ܕܡܸܢܵܟ>
    text <ܕܚ̇ܙܝܬ ܒܣܘܟܝ̈ ܦܓܼܪܗ ܚ̈ܝܐ ܕܐ̄ܢܫܐ܁>
    text <܃ܒܗܘܢܵܐ ܚܪܬ ܒܗ̇ ܒܗ̇ܝ ܚܝܘܬܵܐ ܡܚܝܬ ܟܠܐ>
    text <ܘܩܪܬ̤ ܠܒܢܝ̈ܟ ܕܲܢܚܘܪܘܢ ܒܵܗ̇ ܗܢܝܼܵܐܝܼܬ܁>
    text <܃ܒܚܘܝܼܚܘܼܬܼܵܐ ܚܪܬ̤ ܡܠܬܵܟ ܒܐ̄ܪܙܐ ܕܒܼܫܝܡ>
    text <ܘܠܘܵܬ ܘܥܕܗ ܟܢܫܬ̤ ܦܒܝܵܐ ܕܚܘܪܐ ܕܐܲܚ̈ܘܗܝ܁>
    text <ܒܦܐܝܘܼܬ ܫܘܼܦܪܹܗ ܐܬܗܪܐ ܐܸܢܘܿܢ ܠܒܢܝ̈ ܟܪܣܵܟ܁>
    text <ܘܟܕ ܠܵܐ ܨܒ̇ܝܢ ܨܵܪܘ ܕܡܘ̈ܬܹܗ ܩܕܼܵܡ ܥܝܢܝ̈ܗܘܿܢ܁>
    text <܃ܐܲܝܟ ܕܒܨ ܠܡܵܐ ܡܬܒܩܝܼܢ ܗ̄ܘ̣ܵܘ ܒܡܸܠܲܬܼ ܦܘܼܡܵܟ>
    text <ܟܕ ܨܝܪܵܐ ܗ̄ܘ̣ܵܬ ܨܠܸܡ ܚܲܝܲܗ̈ܘܿܢ ܒܫܸܡ ܐܠܗܵܐ܁>
    text <܃ܐܝܟ ܕܠܩܢܝܵܐ ܠܒܼܝܟ ܗ̄ܘ̣ܵܐ ܗܵܡܵܟ ܫܸܡ ܐܠܗܵܟ>
    text <ܘܪܫܡ ܗ̄ܘ̣ܵܐ ܒܹܗ ܗ̇ܝ ܒܪܬ ܩܵܠܵܐ ܕܒܼܪܝܟ ܡܵܪܝܵܐ܁>
    text <܃ܒܪܝܟܼܘ ܡܪܝܐ ܕܨܵܪ ܒܵܟ ܡܵܪܝܵܐ ܪܒ ܨܝܪܹ̈ܐ>
    text <ܕܬܨܘܪ ܒܒܢܲܝ̈ܟ ܨܠܸܡ ܬܘܪܝܼܵܬܐ ܕܚܝܒܝܼܢ ܠܹܗ܁>
    text <܃ܒܚܵܘܒܲܬ ܚܘܼܒܵܐ ܕܠܘܵܬ ܡܵܪܵܟ ܟܕܢ̇ܬ ܝܠܕܬ̈ܟ>
    text <ܕܢܗܘܘܿܢ ܦܪܥܝܼܢ ܛܝܒܘܼ ܠܛܵܒܼܵܐ ܕܬܩܢ ܐܸܢܘܿܢ܁>
    text <܃ܚܡܝܪܵܐ ܛܒܼܬ ܛܡܪ ܒܟ ܛܒܼܵܐ ܡ̣ܢ ܛܒܘܼܬܹܗ>
    text <ܘܐܢܬ ܐܪܡܝܬܝܗܝ ܒܦܓܼܪܐ ܕܒܼܢܲܝ̈ܟ ܕܢܛܪ ܐܸܢܘܿܢ܁>
    text <܃ܚܟܝܡܐܝܼܬ ܣܥܪܬ ܚܲܟܼܝܼܡܵܐ ܨܝܕ ܝܠܕ̈ܬܟ>
    text <ܕܣܬܪܬ ܥܘܼܬܪܵܐ ܕܣܘܢܩܢܝܗܘܿܢ ܒܗܕܡܲܝ̈ܗܘܿܢ܁>
    text <܃ܡܚܟܡ ܐ̄ܢܫܐ ܚܲܟܸܡ ܙܘܥܲܝ̈ܟ ܠܡܣܥ̣ܪ ܗܵܕܹܐܸ>
    text <ܕܢܗܘܘܿܢ ܪܵܕܹܝܢ ܥܲܡ ܝܘܒܠܵܟ ܚܝܹ̈ܐ ܕܓܸܢܣܵܟ܁>
    text <܃ܪܚܡ ܓܢܣܟ ܣܡ ܒܹܗ ܒܓܸܢܣܵܟ ܣܝܡܲܬܼ ܚܲܝܹ̈ܐ>
    text <ܘܣܬܪܹܗ ܒܐܪܥܵܟ ܕܬܗܘܸܐ ܢܛܝܼܪܵܐ ܠܫܘܼܠܲܡ ܙܲܒܼܢܹ̈ܐ܁>
    text <ܐܲܝܟ ܬܓܪܹ̈ܐ ܛܥܢܘܼܗ̇ ܪܸ̈ܓܫܐ ܕܡܝܲܒܠܵܢܹܝ̈ܗ̇>
    text <ܘܝܲܒܠܘܼܗ̇ ܒܚܘܼܒܵܐ ܡ̣ܢ ܚܲܕ ܠܐ̄ܚܪܹܝܢ ܥܕܲܡܵܐ ܠܡܪܝܲܡ܁>
  block
    text <܃ܐܝܘ ܬܕܡܘܪܬܵܐ ܕܡ̣ܢ ܒܵܪܘܝܵܐ ܠܘܵܬܼ ܒܪܢܫܵܐ>
    text <ܕܟܲܕ ܡܝܘܬܵܐ ܗ̄ܘ̣ ܗܘ̤ܵܐ ܢܵܛܘܪܵܐ ܠܚܝܘܼܬ ܚܲܝܵܘ̈ܗܝ܁>
    text <܃ܐܝܘ ܝܕܥ̈ܬܐ ܕܡܬܩܸܢ ܟܠܐ ܟܡܵܐ ܥܡܝܼ̈ܩܵܢ>
    text <ܕܣܵܡ ܒܒܪܝܼܬܹܗ ܥܘܼܬܪܵܐ ܕܚ̇ܫܚ ܠܲܣܢܝܩܘܼܬܵܗ̇܁>
    text <ܐܘ ܐܘܡܢܵܐ ܕܡ̣ܢ ܠܐ ܡܕܡ ܥܒܼܕ ܟܠܡܕܡ܁>
    text <ܕܐܣܢ ܘܡܠܗ̇ ܠܐܘܡܢܘܼܬܹܗ ܡ̣ܢ ܚܟܡ̈ܬܹܗ܁>
    text <܃ܚܸܟܼܡܲܬܼ ܩܘܼܫܵܬܐ ܕܡ̣ܢ ܚܟܡ̈ܬܹܗ ܣܡ ܒܟܝܵܢܵܢ>
    text <ܘܗܝ̤ ܚܟܡܬ̣ܗ̇ ܠܒܒܪܘܼܬ ܓܸܿܢܣܲܢ ܠܡܕܲܥ ܠܲܫܡܹܗ܁>
    text <܃ܗ̤ܝ ܓܠܬ̤ ܠܐܕܵܡ ܥܲܠ ܟܲܣܝܘܼܬܼܵܐ ܕܨܪܬܗ̇ ܒܓܸܠܝܐ>
    text <ܘܗ̤ܝ ܐܘܪܥܬܹܗ ܕܐܝܼܬ ܠܗ ܡܵܪܐ ܡܪܝܐ ܕܟ̣ܠܐ܁>
    text <܃ܗܝ̤ ܐܣܪܬܹܗ ܠܗܒܹܝܠ ܕܟܼܝܵܐ ܒܪܚܡܲܬܼ ܡܵܪܹܗ>
    text <ܘܒܓܠܝ̈ܬܐ ܦܪܥ ܬܘܕܝܼܬܼܵܐ ܕܦܲܐܝܵܐ ܠܟܣܝܵܐ܁>
    text <܃ܒܗ̇ ܐܬܚܟܲܡ ܚܢܘܟ ܫܦܝܼܪܵܐ ܕܢܲܫܦܪ ܢܲܦܫܹܗ>
    text <ܘܕܫܦܪ ܣܓܝܼ ܩܘܝܼ ܒܫܘܼܦܪܵܐ ܕܠܵܐ ܡܝܘ̈ܬܹܐ܁>
    text <܃ܗܝ̤ ܒܕܩܬ̤ ܠܹܗ ܠܠܡܟ ܥܲܠ ܝܲܠܕܵܐ ܕܗܘ̤ܵܐ ܡܸܢܹܗ>
    text <ܕܡܢܝܼܚ ܠܲܐܪܥܵܐ ܘܡܥܒܲܪ ܐܒܼܠܵܐ ܕܟܪܝܘܼܬ ܐ̄ܢܵܫܵܐ܁>
    text <܃ܗ̤ܝ ܠܥܙܬ̤ ܒܹܗ ܐܦ ܒܹܗ ܒܒܲܪ ܠܡܟ ܠܥܙܵܐ ܚܲܕܬܵܐ>
    text <ܘܬܲܪܓܸܡ ܦܘܼܡܹܗ ܩ̈ܠܹܐ ܚܕ̈ܬܹܐ ܕܚܘܼܕܲܬ ܐ̄ܢܫܐ܁>
    text <܃ܟܠܡܵܐ ܕܐܡܪܬ̤ ܗ̇ܝ ܝܕܥܬܼܵܐ ܡ̣ܢ ܐܠܗܵܐ ܗ̄ܘ̣>
    text <ܘܚܟܡܬ̤ ܟܠܐ ܘܗ̤ܝ ܡܚܟܡܵܐ ܟܠ ܥܕܡܵܐ ܠܚܲܪܬܵܐ܁>
    text <܃ܡ̣ܢ ܚܟܡ̈ܬܹܗ ܝܠܦܘ ܩܘܼܕܡܝ̈ܐ ܠܡܬܚܟܡܘܼ>
    text <ܘܗ̤ܝ ܬܘܼܒ ܓܡܪܵܐ ܐܦ ܠܐ̄ܚܪ̈ܢܹܐ ܕܡ̣ܢ ܒܬܪܟܸܢ܁>
    text <܃ܢܘܿܚ ܛܵܒܼ ܡ̣ܢ ܟܠ ܐܬܚܟܲܡ ܒܵܗ̇ ܠܡܒܕܩ ܐܪ̈ܙܝܗ̇>
    text <ܗܘܝ̤ ܬܘܼܒ ܡ̣ܢܟܠ ܩܪܬ̤ ܩܪܒܼܬܹܗ ܠܒܝܬܝܘܼܬܵܗ̇܁>
    text <܃ܐܲܝܟ ܕܠܪܚܡܵܐ ܓܠܬ̤ ܠܹܗ ܐ̄ܪܙܐ ܕܣܬܝܪ̈ܬܵܗ̇>
    text <ܐܦ ܗܘ̤ ܒܚܘܒܵܐ ܒܛܲܪ ܦܘܼܩܕܢܗ̇ ܕܪܫܪܝܼܪܘܼܬܼܵܗ̇܁>
    text <܃ܫܪܪܐ ܢܛܪ ܠܵܗ̇ ܪܚܡܵܐ ܕܩܘܼܫܬܼܵܐ ܠܕܚܠܲܬܼ ܩܘܼܫܬܐ>
    text <ܐܵܦ ܗ̤ܝ ܒܩܘܫܬܐ ܦܪܥܬܹܗ ܐܓܼܪܵܐ ܕܛܵܒܼ ܡ̣ܢ ܥܲܡܠܹܗ܁>
    text <܃ܐܓܼܪܐ ܛܵܒܼܵܐ ܦܪܥܬܹܗ ܠܟܹܐܢܵܐ ܕܦ̣ܠܚ ܥܲܡܵܗ̇>
    text <ܘܝܼܬܪ ܡܸܢܗ̇ ܘܝܗܒܵܗ̇ ܠܲܒܼܢܵܘ̈ܗܝ ܕܢܸܣܬܬܪܘܿܢ ܒܵܗ̇܁>
    text <܃ܚܫܚܬܐ ܕܚܲܝܹ̈ܐ ܠܵܐ ܡܝܘܬ̈ܐ ܣܡܬ̤ ܒܐܝܼܕܼܵܘ̈ܗܝ>
    text <ܘܣܡܗ̇ ܐܦ ܗܘ̤ ܒܐܝܼܕܲܐ ܕܒܵܢܵܘ̈ܗܝ ܕܢܸܚܘܢ ܒܐܘܼܟܼܠܵܗ̇܁>
    text <܃ܐܘܟܼܠܵܗ̇ ܕܚ̇ܝܐ ܐܟܠ ܟܹܐܢܵܐ ܘܐܲܟܸ̇ܠ ܠܒܢܵܘ̈ܗܝ>
    text <ܘܣܡ ܚܝܘܬܹܗ ܦܪ̣ܚ ܒܟܿܝܢܲܢ ܡܛܪܹܗ ܒܝܲܚܹ̈ܐ܁>
    text <܃ܚܝܹ̈ܐ ܕܡ̣ܢ ܢܘܿܚ ܪܕܵܘ ܥܲܡ ܓܸܢܣܲܢ ܡ̣ܢ ܢܘܿܚ ܘܲܠܟܼܵܐ>
    text <ܘܗܢܘܢ ܕܪܝܢ ܥܕܲܡܵܐ ܕܫܠܸܡ ܪܗܛܹܗ ܕܙܒܼܢܵܐ܁>
    text <܃ܡܢܲܢ ܫܪܝܼܘ ܚ̈ܝܹܐ ܠܡܪܕܵܐ ܡ̣ܢ ܫܘܼܪܝܵܐ>
    text <ܘܥܲܡܲܢ ܡܩܵܘܼܝܢ ܒܩܲܪܝܒܘܼܬܵܐ ܕܠܵܐ ܫܘܼܠܵܡܵܐ܁>
    text <܃ܚܝܠܐ ܕܒܪܲܢ ܒܪܵܐ ܒܲܢ ܚܲܝܹ̈ܐ ܣܘܬܲܪ ܐܸܢܘܿܢ>
    text <ܘܟܲܕ ܫܦܪܬ̤ ܠܹܗ ܚܘܝܼ ܐܸܢܘܿܢ ܠܥܹܝܢ ܟܠ ܘܒܼܟܼܠ܁>
    text <܃ܒܗ̇ ܒܓܼܒܝܠܬܢ ܛܡܲܪ ܚܝܘܼܬܵܐ ܕܡ̣ܢ ܚܝܘܼܬܹܗ>
    text <ܘܒܬܲܪ ܙܒܼܢܵܐ ܓ̣ܠܐ ܨܒܼܝܢܹܗ ܕܟܼܣܐ ܗ̄ܘ̣ܵܐ ܒܲܢ܁>
    text <܃ܒܟܣܝܵܐ ܘܓܠܝܵܐ ܚܘܝܼ ܚܘܼܒܹܗ ܨܝܕ ܐ̄ܢܫܘܬܲܢ>
    text <ܘܚܲܟܼܝܼܡܐܝܼܬ ܓܡܲܪ ܨܒܼܝܢܹܗ ܒܐܝܕܢ ܨܝܕ ܟܠ܁>
    text <܃ܒܐܝܕܢ ܫܡܠܝܼ ܣܵܥܘܿܪܘܼܬܹܗ ܨܝܕ ܟܠ ܘܒܼܟܼܠ>
    text <ܬܵܘ ܢܘܕܐ ܠܹܗ ܝܲܬܝܪ ܡ̣ܢܟܠ ܕܪܚܡܢ ܡܢܟܠ܀>
text <ܥܲܠ ܒܝܼܫܘܼܬܼ ܙܲܒܼܢܵܐ ܘܠܵܚܹܡ ܠܒܼܵܥܘܼܬܼܵܐ>
  block
    text <ܥܲܠ ܒܝܼܫܘܼܬܼ ܙܲܒܼܢܵܐ ܘܠܵܚܹܡ ܠܒܼܵܥܘܼܬܼܵܐ>
  block
    text <ܡܐܡܪܐ ܫܬܝܬܝܐ>
    text <ܥܲܠ ܒܝܼܫܘܼܬܼ ܙܲܒܼܢܵܐ ܘܠܵܚܹܡ ܠܒܼܵܥܘܼܬܼܵܐ>
  block
    text <܃ܒܝܼܫܘܼܬܼ ܢܸܓܼ̈ܕܹܿܐ ܕܒܸܠܥܲܬ̤ ܐܲܪܥܲܢ ܡܸܫܬܲܥܹܐ ܐ̄ܢܵܐ>
    text <ܬܵܘ ܐܲܪ̈ܥܵܢܹܐ ܫܡܲܥܘ ܘܐܸܬܿܬܲܢܲܚܘ ܕܲܟܼܡܵܐ ܒܠܲܥܢܲܢ ܀>
    text <܃ܒܠܲܥ̣ܢܲܢ ܣܲܓܿܝ̣ ܠܦܘܼܬܼ ܒܝܼܫܘܼܬܲܢ ܕܥܸܫܢܲܬ̤ ܣܲܓܿܝܼ>
    text <ܘܛܵܟ ܠܲܝܬܿ ܕܵܪܵܐ ܕܲܣܓܼܝܼܘ ܢܸܓܼܕܵܘ̈ܗܝ ܐܲܝܟ ܕܲܒܼܕܼܵܪ̈ܢ ܀>
    text <܃ܒܕܼܵܪܢ ܫܸܠܡܲܬ̤ ܗܵܝ̇ ܕܲܟܼܬܼܝܼܒܼܵܐ ܥܲܠ ܥܸܒܼܪ̈ܵܝܹܐ>
    text <ܕܲܡܚܹ̇ܝܬܼ ܐܸܢܘܿܢ ܘܠܵܐ ܨܒܼܵܘ̣ ܩܲܒܸܿܠܘ ܙܢܲܝ̈ ܡܲܪܕܿܘܼܬܼܵܐ ܀>
    text <܃ܚܲܛܿܝܼܡܵܐܝܼܬܼ ܪܕܼܵܢ ܒܵܪܘܿܝܵܐ ܒܟܼܠܡܵܐ ܕܲܪܕܼܵܢ>
    text <ܘܲܕܼܠܵܐ ܒܘܼܝܵܢ ܚܲܪ̣ܵ ܪܸܥܝܵܢܲܢ ܒܩܲܫܝܼܘܼܬܼ ܢܸܓܼܕܲܘ̈ܗܝ ܀>
    text <܃ܗܘ̤ ܡ̣ܢ ܚܘܼܒܵܐ ܪܕܼܵܢ ܐܲܝܟ ܐܲܒܼܵܐ ܕܪܵܕܹܐ ܠܲܒܼܢܵܘ̈ܗܝ>
    text <ܘܒܼܝܼܫܘܼܬܼ ܝܲܨܪܵܢ ܠܵܐ ܒܸܣܡܲܬ̤ ܠܵܗ̇ ܡܲܪܕܿܘܼܬܼ ܚܘܼܒܹܿܗ ܀>
    text <܃ܒܲܥܪܝܼܪܵܐܝܼܬܼ ܪܕܼܵܐ ܗ̄ܘ̣ܵܐ ܟܝܵܢܲܢ ܒܲܫܟܼܝܼܪ̈ܵܬܼܵܐ>
    text <ܘܠܵܐ ܨܒܼ݂ܵܐ ܩܲܒܸܿܠ ܢܝܼܪܵܐ ܢܝܼܚܵܐ ܕܦܘܼܠܚܵܢ ܡ̇ܪܹܗ ܀>
    text <ܐܲܝܟ ܕܲܒܼܢܝܼܪܵܐ ܟܲܕܼ ܢܵܗ̇ ܠܢܲܦܫܲܢ ܒܵܪܹܐ ܢܲܦܫܹܗ܃ ܘܢܸܘܪܲܬ̤ ܒܸܥܛܲܬ̤ ܘܬܲܒܪܵܬ̤>
    text <ܢܝܼܪܵܐ ܕܦܘܼܩܕܵܢ ܡܸܠܵܘ̈ܗܝ ܀>
    text <܃ܚܲܝܘ̄ܬܼܵܢܵܐܝܼܬܼ ܪܕܲܬ̤ ܚܲܝܘܼܬܼܵܐ ܕܦܵܪܘܿܫܘܼܬܲܢ>
    text <ܘܛܼܵܒܼ ܡ̣ܢ ܚܲܝܘ̄ܬܼܵܐ ܢܸܟܼܬܲܬ̤ ܡܸܠܹ̈ܐ ܕܲܡܚܲܟܿܡܵܢܹ̈ܝܗ̇ ܀>
    text <܃ܒܲܕܼܡܘܼܬܼ ܟܲܠ̈ܒܹܿܐ ܢܒܲܚ̣ܘ ܚܘܼܫܵܒܲܝ̈ܢ ܒܪ̈ܵܥܵܘܵܬܲܢ>
    text <ܘܠܵܐ ܦܪ݂ܲܫ ܗܵܘܢܲܢ ܡ̇ܪܹܐ ܒܲܝܬܵܐ ܡ̣ܢ ܢܘܼܟܼܪܵܝܐ ܀>
    text <܃ܟܲܠܒܵܐ ܦܵܪܹ̇ܫ ܚܙܵܬܼܵܐ ܕܡ̇ܪܹܗ ܘܲܡܚܲܪܟܸܿܫ ܠܹܗ>
    text <ܘܠܸܒܲܢ ܠܵܐ ܦܪ݂ܲܫ ܐܵܦܠܵܐ ܦܵܪܹܫ ܐܲܝܠܹܝܢ ܕܟܹܐ̈ܢܵܢ ܀>
    text <܃ܘܲܕܸܠܵܐ ܦܪܲܫܢ̣ܲܢ ܐܲܝܟ ܦܵܪ̈ܘܿܫܹܐ ܘܩܲܢܝܲܝ̈ ܡܸܠܬܼܵܐ>
    text <ܐܲܪܝܼܡ ܐܝܼܕܹܗ ܝܵܗܹ̇ܒܼ ܡܸܠܬܼܵܐ ܘܲܡ̣ܚܵܢ ܪܲܒܿܬܼ ܀>
    text <܃ܪܲܒܲܬܼ ܢܲܓܼܕܲܢ ܗܵܘ̇ ܦܘܼܩܕܵܢܵܐ ܕܟܹܐܝܢ ܦܘܼܩܕܵܢܹܗ>
    text <ܘܚܲܬܝܼܬܼܵܐܝܼܬܼ ܦܲܪܣܝܼ ܐܸܢܹܝܢ ܠܲܫܟܼܝܼܪ̈ܵܬܲܢ ܀>
  block
    text <܃ܒܢܸܓܼܕܲܝ̈ܢ ܨܵܪܵܗ̇ ܠܒܼܝܫܘܼܬܼ ܝܲܨܪܵܐ ܕܲܒܼܓܼܵܘ ܢܲܦܫܲܢ>
    text <ܘܲܓܼܠܵܗ̇ ܘܚܵܘܝܵܗ̇ ܠܥܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܀>
    text <܃ܫܡܲܝܵܐ ܘܐܲܪܥܵܐ ܗܘ̤ܵܘ ܚܲܙܝܹ̈ܐ ܠܲܒܼܟܼܝܼܪ̈ܵܬܲܢ>
    text <ܘܲܒܼܡܲܪܕܿܘܼܬܲܢ ܝܲܠܝ̣ܦܘܼܗܝ ܠܥܵܘ̣ܠܲܢ ܕܲܡܣܲܬܲܪ ܗ̄ܘ̣ܵܐ ܀>
    text <܃ܒܩܲܫܝܘܼܬܼ ܢܸܓܼܕܲܝ̈ܢ ܚܵܪ̣ܘ ܓܲܠܝܵܐܝܼܬܼ ܡܠܝܼ̈ܠܹܐ ܘܚܲܪ̈ܫܹܐ>
    text <ܘܐܲܝܟ ܕܲܒܼܟܲܦܹ̈ܐ ܬܲܩ݂ܠܘܼܗܝ ܠܥܵܘ̣ܠܲܢ ܕܲܟܼܡܵܐ ܥܵܘܵܠ ܀>
    text <܃ܐܲܝܟ ܡܲܚܙܝܼܬܼܵܐ ܗܘ̤ܵܬܼ ܡܲܪܕܿܘܼܬܼܵܐ ܕܲܒܼܝܵܘ̈ܡ̇ܬܲܢ>
    text <ܘܢܸܬܼܥܲܬ̤ ܒܝܼܫܬܵܐ ܕܲܫܟܼܝܼܪ̈ܵܬܲܢ ܛܵܒܼ ܡ̣ܢ ܢܸܓܼܕܲܝ̈ܢ ܀>
    text <܃ܥܫܸ̣ܢ ܒܝܼ̈ܫܵܬܲܢ ܡ̣ܢ ܡܲܚ̈ܘܵܬܲܢ ܕܠܵܐ ܡܸܢܝܵܢܵܐ>
    text <ܘܠܵܐ ܪܢܵܐ ܠܸܒܲܢ ܝܲܩܝܼܪ ܠܸܒܵܐ ܒܝܘܼܩܪܵܐ ܕܥܵܘ̣ܠܹܗ ܀>
    text <܃ܘܲܕܼܠܵܐ ܪܢܲܝܢܲܢ ܐܲܝܟ ܕܲܦܠܸܐ ܗ̄ܘ̣ܵܐ ܠܝܲܕܲܘܼܥܬܼܵܢܹ̈ܐ>
    text <ܙܲܩܬܿܘܼܢ ܢܸܓܼ̈ܕܹܿܐ ܐܲܝܟ ܕܲܠܚܲܝܘ̄ܬܼܵܐ ܕܠܵܐ ܒܘܼܝܵܢܵܐ ܀>
    text <܃ܐܲܝܟ ܕܲܠܚܲܝܘ̄ܬܼܵܐ ܙܲܩܬ݂ܲܢ ܪܸܡܙܵܐ ܐܲܠܵܗܵܝܵܐ>
    text <ܘܫܸܠܡܲܬ̤ ܨܹܐܕܲܝܢ ܗܵܝ̇ ܕܐܸܬܼܡܲܠܠܲܬ̤ ܡ̣ܢ ܚܲܟܿܝܼܡܵܐ ܀>
    text <܃ܒܫܲܒܼܛܵܐ ܘܙܸܩܬܵܐ ܪܕܼܵܐ ܚܲܟܿܝܼܡܵܐ ܠܚܘܼܬܼܪܵܐ ܣܲܟܼܠܵܐ>
    text <ܘܚܲܕܼ ܠܘܼܚܵܡܵܐ ܓܼܘܲܪ ܥܲܠ ܚܲܪ݁ܫܹܐ ܘܥܲܠ ܡܲܠܵܠܹ̈ܐ ܀>
    text <܃ܐܲܝܟ ܕܲܠܚܲܝܘ̄ܬܼܵܐ ܙܲܩ̣ܬܿܘܼܗ̇ ܠܢܲܦܫܲܢ ܙܢܲܝ̈ ܡܲܚ̈ܘܵܬܵܐ>
    text <ܘܠܵܐ ܐܸܬܼܟܲܒܼܫܲܬ̤ ܡ̣ܢ ܒܝܼܫܘܼܬܼܵܐ ܕܲܫܟܼܝܼܪ̈ܵܬܵܗ̇ ܀>
    text <܃ܟܲܦ݂ܲܢ ܟܲܦܢܵܐ ܘܠܵܐ ܐܸܬܼܪܲܟܼܢܲܬ̤ ܪܵܡܘܼܬܼ ܪܘܼܚܲܢ>
    text <ܡ̣ܚܵܢ ܟܘܼܪܗܵܢܵܐ ܘܠܵܐ ܐܸܬܼܡܲܚܠܲܬ̤ ܬܲܙܝܼܙܘܼܬܿܢ ܀>
    text <܃ܒܲܠܥ݂ܲܢ ܡ̇ܘܬܵܐ ܘܐܲܥܸܠ ܚܲܝ̣ܒܼܫܲܢ ܒܗܵܘܬܼܵܐ ܕܲܫܝܘܿܠ>
    text <ܘܠܵܐ ܙܵܥ ܠܸܒܲܢ ܡ̣ܢ ܣܘܼܪܵܕܼܵܐ ܡܠܹܐ ܣܘܼܪ̈ܕܹܐ ܀>
    text <܃ܢܦܲܠ̣ ܐܲܝܟ ܕܲܟܼܬܼܝܼܒܼ ܫ̈ܠܲܕܹܐ ܕܐ̄ܢܵܫܵܐ ܒܲܕܼܡܘܼܬܼ ܙܸܒܼܠܵܐ>
    text <ܘܠܵܐ ܢܦܲܠ̣ ܪܵܘܡ̇ܐ ܕܲܚܬܼܝܼܪܘܼܬܲܢ ܡ̣ܢ ܫܘܼܥܠܵܝܹܗ ܀>
    text <܃ܚܸܒܼܫܲܬ̤ ܐܲܪܥܵܐ ܘܠܵܐ ܝܸܗ̄ܒܲܬ̤ ܠܲܢ ܦܹܐܪܹ̈ܐ ܘܙܲܪ̈ܥܹܐ>
    text <ܘܠܵܐ ܓܵܙ̣ ܢܸܒܼܥܵܐ ܕܙܲܠܝܼܠܘܼܬܿܢ ܡ̣ܢ ܡܲܪܕܿܝܼܬܹܗ ܀>
    text <܃ܫܲܚܠܸܦ ܐܵܐܲܪ ܙܢܲܝ̈ ܫܘܚܠܵܦܹ̈ܐ ܕܲܡܟܼܢܝܼܢ ܒܹܗ>
    text <ܘܚܹܐܦܹܗ ܕܪܘܼܓܼܙܲܢ ܠܵܐ ܐܸܫܬܲܚܠܲܦ ܡ݂ܢ ܡܵܐ ܕܐܝܼܬܼܘܗܝ ܀>
    text <ܐܲܙܝ̣ܥܘ ܠܐܲܪܥܵܐ ܪ̈ܲܥܡܹܐ ܘܒܲܪ̈ܩܹܐ ܕܠܵܐ ܒܲܥܝܵܕܼܵܐ܃>
  block
    text <ܘܠܵܐ ܙܵܥ ܝܲܨܪܲܢ ܝܲܨܪܵܐ ܡ̣ܢ ܩܲܫܝܘܼܬܹܗ ܀>
    text <܃ܬܲܒܲܪ ܒܲܪܕܼܵܐ ܓܘܼܫܢܹ̈ܐ ܘܬܹܐܢܹ̈ܐ ܥܲܡ ܟܠ ܦܹܐܪ̈ܝܼܢ>
    text <ܘܠܵܐ ܣܲܪܸܕܼܬܲܢ ܚܙܵܬܼܵܐ ܕܐܝܼܬܹܝܗ̇ ܕܪܘܼܓ̣ܙܵܐ ܀>
    text <܃ܗ̤ܘܲܝ̈ ܐܵܬܼ̈ܘܵܬܼܵܐ ܕܼܲܕܼܚܝܼ̈ܠܝܢ ܗ̣̄ܘܲܝ̈ ܡ̣ܢ ܐܵܬܼ̈ܘܵܬܼܵܐ>
    text <ܘܠܵܐ ܒܥ݂ܵܘ ܗܵܘܢܲܢ ܕܡ̇ܢܲܐ ܗ̄ܝܼ ܥܸܠܬܼܵܐ ܕܒܼܘܼܕܵܩܲܝ̈ܗܹܝܢ ܀>
    text <܃ܗܘ̤ܿܘ ܢܸܟܼܝܵܢܹ̈ܐ ܕܩܲܡܨܵܐ ܘܙܵܚܠܵܐ ܕܠܵܐ ܚܙܹܝܢ ܗ̄ܘ̣ܵܘ ܠܲܢ>
    text <ܘܠܵܐ ܫܲܐܸܠܢܲܢ ܕܡܸܛܠ ܡ̇ܢܵܐ ܣܒܼܝܼܣܝܼܢ ܢܸܓܼܕܿܝܼ̈ܢ ܀>
    text <܃ܐܲܟܼܠܝ̣ܘܼܗܝ ܠܐܘܼܟܼܠܲܢ ܟܝܵܢܹ̈ܐ ܫܝܼܛܹ̈ܐ ܘܠܵܐ ܦܵܪ̈ܘܿܫܹܐ>
    text <ܘܠܵܐ ܥܲܩܸܒܼܢܲܢ ܕܡܲܢ̣ܘܼ ܝܲܗ̄ܒܲܢ ܐܘܼܟܼܠܵܐ ܀>
    text <܃ܓ̣ܡܲܪ ܡܵܙܘܿܢܲܢ ܘܲܒܼܛܸܠ ܥܲܡܠܲܢ ܘܲܛܠܸܩܘ ܚܲܝܲܝ̈ܢ>
    text <ܘܠܲܝܬܿ ܒܲܢ ܕܸܡܨܸܐ ܕܢܩܘܿܡ ܒܐܲܦܲܝ̈ܢ ܘܲܢܣܲܝܲܥ ܠܲܢ ܀>
    text <܃ܘܵܝ ܠܲܢ ܕܲܠܡܵܐ ܓܵܡܲ݁ܪ ܓܸܢܣܲܢ ܒܩܲܫܝܘܼܬܼ ܢܸܓܼ̈ܕܹܿܐ>
    text <ܘܠܵܐ ܦܵܐܹ̇ܫ ܠܲܢ ܣܪܝܼܕܼܵܐ ܕܚܲܝܹ̈ܐ ܒܹܝܬܼ ܐܲܪ̈ܥܵܢܹܐ ܀>
    text <܃ܘܵܝܠܲܢ ܕܲܠܡܵܐ ܗܵܘܹ̇ܝܢ ܨܹܐܕܷܲܢ ܗܵܠܹܝܢ ܕܲܗ̤ܘܲܝ̈>
    text <ܢܘܼܪܵܐ ܕܿܣܕܘܿܡ ܘܗܵܘܬܼܵܐ ܕܒܸܠܥܲܬ̤ ܠܲܕܼܒܹܝܬܼ ܕܵܬܼܵܢ ܀>
    text <܃ܐܝܼܬܲܝܗܘܿܢ ܒܲܢ ܙܢܲܝ̈ ܒܝܼܫܵܬܼܵܐ ܗܵܠܹܝܢ ܕܲܬܼܢܹܝܬܼ>
    text <ܘܣܵܗ̇ܕܿܝܼܢ ܟܹܐܒܹ̈ܐ ܕܒܸܠܥܲܬ̤ ܐܲܪܥܲܢ ܕܐܝܼܬܲܝܗܘܿܢ ܒܲܢ ܀>
    text <܃ܒܟܹܐܒܹ̈ܐ ܕܐܲܪܥܲܢ ܡܸܬܼܒܲܩܸܐ ܐ̄ܢܵܐ ܕܲܣܒܼܝܼܣܝܼܢ ܒܲܢ>
    text <ܘܗܵܐ ܡܛܲܝܲܒܼ ܐ̄ܢܵܐ ܕܐܸܣܕܿܘܿܪ ܐܸܢܘܿܢ ܩܕܼܵܡ ܫܵܡܘܿܥܹ̈ܐ ܀>
    text <܃ܬܵܘ ܫܵܡܘܼܥܹ̈ܐ ܫܡܲܥܘ ܬܲܫܥܝܼܬܵܐ ܕܲܙܢܲܝ̈ ܟܹܐܒܲܝ̈ܢ>
    text <ܘܙܘܥܘܼ ܘܐܸܬܿܬܲܢܲܚܘ ܥܲܠ ܡܲܚ̈ܘܵܬܼܵܐ ܕܕܼܵܪܲܢ ܒܝܼܫܵܐ ܀>
    text <܃ܕܵܪܲܢ ܒܝܼܫܵܐ ܐܲܒܼܐܸܫ ܣܲܓܿܝܼ ܡ̣ܢ ܟܠ ܕܵܪ̈ܝܼܢ>
    text <ܘܡܸܛܠ ܗܵܢܵܐ ܣܒܼܝܼܣܝܼܢ ܢܸܓܼܕܵܘ̈ܗܝ ܡ̣ܢ ܟܠ ܕܵܪ̈ܝܼܢ ܀>
    text <܃ܣܲܢܝܘܼܬܼ ܥܵܘ̣ܠܲܢ ܚܙ̣ܵܐ ܗܵܘ̇ ܪܸܡܙܵܐ ܕܲܚܙܹܐ ܠܹܗ ܟܠ>
    text <ܘܐܲܗܦܸܟ ܐܲܦܹ̈ܐ ܕܒܲܣܝܼܡܘܼܬܹܗ ܡ̣ܢ ܣܲܢ̈ܝܵܬܼܵܢ ܀>
    text <܃ܐܲܦܹ̈ܐ ܕܚܸܡܬܼܵܐ ܚܵܘܝܼ ܨܹܐܕܲܝܢ ܠܵܐ ܚܸܡܬܼܵܢܵܐ>
    text <ܘܙܵܥܲܬ̤ ܐܲܪܥܵܐ ܘܩܲܪܝܼܒܼܵܐ ܗ̄ܘ̣ܵܬܼ ܕܬܘܸܐ ܗܵܘܬܼܵܐ ܀>
    text <܃ܠܟܼܠܵܗ̇ ܒܪܝܼܬܵܐ ܐܲܙܝܼܥ ܥܵܘ̣ܠܲܢ ܒܥܵܘܵ݁ܠܘܼܬܹܗ>
    text <ܘܠܵܐ ܦ̣ܵܫ ܡܸܕܹܿܡ ܕܠܵܐ ܐܸܙܕܲܥܙܲܥ ܒܲܫܟܼܝܼܪ̈ܬܲܢ ܀>
    text <܃ܠܟܼܠܹܗ ܥܵܠܡܵܐ ܫܲܟܲܪ ܚܸܙܘܵܐ ܕܲܫܟܼܝܼܪ̈ܵܬܿܢ>
    text <ܘܢܸܕܲܬ̤ ܡܸܢܲܢ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀>
    text <܃ܚܙܵܬܼܵܐ ܫܟܼܝܼܪܬܵܐ ܕܣܲܢܝܘܼܬܼ ܥܵܘ̣ܠܲܢ ܚ̣ܙܵܘ ܪ̈ܘܼܚܵܢܹܐ>
    text <ܘܛܲܢ̣ܘ ܘܐܸܬܼܥܲܙܙܲܘ ܕܲܢܢܲܓܿܕܘܼܢܵܝܗܝ ܒܙܵܘܥ̈ܘ̈ܗܝ ܕܐܵܐܲܪ ܀>
    text <܃ܒܡܲܪܵܚܘܼܬܲܢ ܚܵܝ̣ܪܘ ܘܐܸܬܒܲܩܝܼܘ ܚܵܙܝܲܝ̈ ܫܦܝܼܪ>
    text <ܘܲܠܒܸܫܘ ܙܲܝܢܵܐ ܕܲܢܡܲܟܿܟܼܘܼܢܵܗ̇ ܠܲܛܪܘܼܢܘܼܬܲܢ ܀>
  block
    text <܃ܗܵܘ̇ ܦܘܼܩܕܵܢܵܐ ܕܐܲܩܝܼܡ ܐܸܢܘܿܢ ܥܲܠ ܬܸܫܡܸܫܬܲܢ>
    text <ܗܘ̤ ܦܩ݂ܲܕܼ ܐܸܢܘܿܢ ܕܢܲܪܡܘܿܢ ܐܝܼܕܼܵܐ ܒܲܫܛܵܪ ܢܸܓܼܕܲܝ̈ܢ ܀>
    text <܃ܣܲܩܪܵܐ ܕܢܸܓܼܕܹ̈ܐ ܟ̣ܬܲܒܼ ܗܵܘ̇ ܡܲܠܟܵܐ ܕܲܠܥܸܠ ܡ̣ܢ ܟܠ>
    text <ܘܝܲܗ̣̄ܒܹܿܗ ܠܟܸܢܫܹ̈ܐ ܕܲܫܡܲܝܵܢܹ̈ܐ ܕܢܲܝܬܿܘܿܢ ܨܹܐܕܲܢ ܀>
    text <܃ܐܲܝܟ ܦܵܪܲܚܬܼܵܐ ܦܪܲܚܝ̣ܘ ܦܵܪ̈ܘܿܚܹܗ ܩܕܼܵܡ ܦܘܼܩܕܼܵܢܵܐ>
    text <ܘܩܲܠܝܼܠܵܐܝܼܬܼ ܓ̣ܡܲܪܘ ܒܲܥ̣ܒܼܵܕܼܵܐ ܙܢܲܝ̈ ܡܲܚ̈ܘܵܬܲܢ ܀>
    text <܃ܐܵܦܵܦܵܣܝܼܣ ܕܥܲܠ ܡܲܚ̈ܘܵܬܲܢ ܚܙ̣ܵܘ ܕܿܪܗܝܼܒܼܵܐ>
    text <ܘܲܪܗܝܼܒܼܵܐܝܼܬܼ ܣܥ݂ܲܪܘ ܨܸܒܼܝܵܢܵܐ ܕܲܡܫܲܕܪܵܢܗܘܿܢ ܀>
    text <܃ܒܥܲܪܩܹܐ ܕܪܘܼܚܵܐ ܡܲܬܼܚܘܼܗܝ ܠܓܸܢܣܲܢ ܐ̄ܚܝܵܢܹ̈ܐ ܕܓܸܢܣܲܢ>
    text <ܘܲܒܼܫܲܒܿܘܼܩܹ̈ܐ ܕܟܼܦܢܵܐ ܘܨܲܗܝܵܐ ܒܲܣܒܸܿܣܘ ܦܲܓܼܪܲܢ ܀>
    text <ܣܪ̈ܵܩܹܐ ܕܟܹܐܒܹ̈ܐ ܠ̣ܒܲܟܼܘ ܒܐܝܼܕܲܝ̈ܗܘܿܢ ܠܵܐ ܓܘܼܫܡܵܢܹ̈ܐ܃܆>
    text <ܘܣܲܪܩܘܼܗܝ ܠܓܼܘܼܫܡܲܢ ܒܚܲܪܝܼܦܘܼܬܼܵܐ ܕܲܣܪ̈ܵܩܲܝܗܘܿܢ ܀>
    text <܃ܐܲܝܟ ܠܸܣܛܵܝܵܐ ܩܕܼܵܡ ܕܲܝܵ̇ܢܵܐ ܬܠܵܐ̣ܘܼܗܝ ܠܥܲܡܲܢ>
    text <ܘܫܲܪܝܼ ܡܲܝܠܸܠ ܡ̣ܢ ܩܲܫܝܘܼܬܼܵܐ ܕܢܓܼ̈ܕܹܿܐ ܕܲܥܠܵܘܗܝ ܀>
    text <܃ܒܠܲܥ̣ ܘܐܸܬܼܒܲܣܒܲܣ ܟܠܹܗ ܒܟܼܠܹܗ ܐܲܝܟ ܣܵܪܘܿܚܵܐ>
    text <ܘܲܒܼܟܼܵܐ ܘܐܲܝܠܸܠ ܘܠܵܐ ܨܒܼ̣݂ܵܘ ܨܵܬܼܘܼܗܝ ܥܲܒܼܕܲܝ̈ ܡܲܠܟܵܐ ܀>
    text <܃ܡܲܠܟܵܐ ܕܥܲܠ ܟܠ ܦ̣ܩܲܕ ܥܲܡܲܢ ܕܪܵܚܹ̇ܡ ܥܵܘ̣ܠܵܐ>
    text <ܕܲܢܢܲܓܿܕܼܘܼܢܵܗ̇ ܠܡܲܪܵܚܘܼܬܲܢ ܕܠܵܐ ܚܵܘܣܵܢܵܐ ܀>
    text <܃ܕܠܵܐ ܚܵܘܣܵܢܵܐ ܢܲܓܿܕܼܘܼܢ ܟܸܢܫܹ̈ܐ ܕܲܫܡܲܝܵܢܹ̈ܐ>
    text <ܘܛܵܟ ܠܵܐ ܫܵܠܹ̇ܝܢ ܡ̣ܢ ܡܲܪܕܿܘܼܬܲܢ ܥܕܲܡ̇ܐ ܠܚܲܪܬܼܵܐ ܀>
    text <܃ܒܪܲܒܿܘܼܬܼ ܥܵܘ̣ܠܵܢ ܚܵܪܘܼ ܐܵܦ ܚܵܝ̇ܪܝܼܢ ܐܲܡܝܼܢܵܐܝܼܬܼ>
    text <ܥܲܠܗܵܝ̇ ܬܲܠܝܵܐ ܐܝܼܕܼܵܐ ܕܲܒܼܗܘܿܢ ܠܥܸܠ ܡ̣ܢ ܚܲܨܲܝܢ ܀>
    text <܃ܡܸܕܲܥ ܝܵܕܼܥ̇ܝܼܢ ܕܠܵܐ ܗܵܦܟܿܝܼܢܲܢ ܡ̣ܢ ܣܲܢ̈ܝܵܬܲܢ>
    text <ܘܡܸܛܠ ܗܵܕܹܐ ܠܒܼܝܼܫܝܼܢ ܪܘܼܓܼܙܵܐ ܥܲܠ ܬܲܒܼ̈ܥܵܬܲܢ ܀>
    text <܃ܚܵܘܒܲܬܼ ܚܵܘܒܲܝ̈ܢ ܥܸܫܢܲܬ̤ ܣܲܓܿܝܼ ܠܒܲܪ ܡ̣ܢ ܛܲܟܼܣܵܐ>
    text <ܘܗܵܐ ܬܵܒܼܥ̇ܝܼܢ ܠܲܢ ܙܢܲܝ̈ ܪܸܒܿܝܼܬܼܵܐ ܕܐܸܓܲܪ ܨܹܐܕܲܝܢ ܀>
    text <܃ܐ̄ܫܛܵܪܵܐ ܕܚܵܘ̈ܒܹܿܐ ܚܵܝ̣ܒܼ ܒܲܪܢܵܫܲܢ ܠܒܲܪ ܡ̣ܢ ܐ̄ܢܵܫܵܐ>
    text <ܘܲܕܼܠܵܐ ܦܪܲܥܢ̣ܵܝܗܝ ܗܵܐ ܦܵܪܥ̇ܝܼܢܲܢ ܕܠܵܐ ܡ̣ܢ ܛܲܝܒܿܘܼ ܀>
    text <ܛܵܠܘܿܡ̇ܐܝܼܬܼ ܣܥ݂ܲܪ ܨܸܒܼܝܵܢܲܢ ܒܚܵܘܒܲܬܼ ܚܵܘܒܲܝ̈ܢ ܀>
    text <ܥܲܠ ܗܵܝ̇ ܩܲܫ̈ܝܵܢ ܐܵܦ ܡܲܚ̈ܘܵܬܲܢ ܡ̣ܢ ܟܠ ܕܵܪ̈ܝܼܢ ܀>
    text <܃ܕܠܵܐ ܐܸܬܼܚܲܦܲܛܢ ܐܲܝܟ ܚܲܝܵܒܹ̈ܐ ܠܡܸܦܪܲܥ ܪܹܫܵܐ>
    text <ܗܵܐ ܦܵܪܥ̇ܝܼܢܲܢ ܐܵܦ ܪ̈ܲܒܿܝܵܬܼܵܐ ܕܥܲܦ̣ ܪܸ̈ܒܿܝܵܬܼܵܐ ܀>
  block
    text <܃ܪܸ̈ܒܿܝܵܬܼ ܡܸܬܿܬܲܒܼܥܝܼܢܲܢ ܠܦܘܼܬܼ ܒܝܼܫܘܼܬܲܢ>
    text <ܘܬܼܘܼܒܼ ܫܵܘܹ̇ܝܢܲܢ ܐܲܝܟ ܛܵܠܘܿܡܹ̈ܐ ܕܲܛܠ݂ܲܡܘ ܣܲܓܿܝܼ ܀>
    text <܃ܣܲܓܿܝܼ ܛܠ݂ܲܡܢܲܢ ܘܣܵܗܹ̇ܕܼ ܝܲܨܪܲܢ ܕܣܲܓܿܝܼ ܛܠܲܡ̣ܢܲܢ>
    text <ܘܛܵܟ ܠܵܐ ܛܵܠ̇ܡܝܼܢ ܫܹܐܕܹ̈ܐ ܛܠܘܼܡܝܵܐ ܕܕܼܵܡܹ̇ܐ ܠܕܝܼܠܲܢ ܀>
    text <܃ܛܵܠ̇ܡܝܼܢ ܫܹܐܕܹ̈ܐ ܘܪܵܢܹܝܢ ܕܲܛܠ݂ܲܡܘ ܘܝܵܕܼܥ̇ܝܼܢ ܕܐܲܣܟܸܿܠܘ>
    text <ܚܢܲܢ ܠܵܐ ܪܢܲܝ̣ܢܲܢ ܘܠܵܐ ܩܲܛܪܸܓܼܢܲܢ ܠܲܫܟܼܝܼܪ̈ܵܬܲܢ ܀>
    text <܃ܘܲܕܼܠܵܐ ܪܢܲܝ̣ܢܲܢ ܐܲܝܟ ܕܲܦܐܹܐ ܗ̄ܘ̣ܵܐ ܠܝܲܕܿܘܼܥܬܵܢܹ̈ܐ>
    text <ܗܵܐ ܪܵܕܹܝܢ ܠܲܢ ܟܝܵܢܹ̈ܐ ܚܲܪ̈ܫܹܐ ܒܲܟܼܝܵܢܲܝ̈ܗܘܿܢ ܀>
    text <܃ܘܲܕܼܠܵܐ ܨܒܲܝ݂ܢܲܢ ܠܲܡܕܲܢ ܢܲܦܫܲܢ ܒܕܝܼܢܵܐ ܕܢܲܦܫܲܢ>
    text <ܗܵܐ ܕܵܐܹ̇ܢ ܠܲܢ ܪܸܡܙܵܐ ܟܹܐܢܵܐ ܕܟܹܐܝܢ ܒܘܼܚܪܵܢܹܗ ܀>
    text <܃ܠܟܹܐܢܘܼܬܼ ܪܸܡܙܹܗ ܝܲܗ̣̄ܒܹܿܗ ܠܕܝܼܢܲܢ ܪܲܒܿ ܕܲܝܵܢܹ̈ܐ>
    text <ܕܢܸܕܲܥ ܕܐܝܼܬܼ ܠܹܗ ܐܵܦ ܟܹܐܢܘܼܬܼܵܐ ܕܠܵܐ ܡܸܙܕܲܟܼܝܵܐ ܀>
    text <܃ܛܵܒܼ ܟܹܐܢܵܐܝܼܬܼ ܒܲܚ̣ܪܹܗ ܠܕܝܼܢܵܐ ܕܛܵܠܘܼܡܘܼܬܿܢ>
    text <ܘܲܓܼܙ݂ܲܪ ܕܝܼܢܵܐ ܠܦܘܼܬܼ ܒܝܼ̈ܫܵܬܼܵܐ ܕܡܸܬܼܢܲܓܿܕܼܵܢܹ̈ܐ ܀>
    text <܃ܒܓܼܵܘ ܡܲܣܐܬܼܵܐ ܕܒܼܵܚܘܿܪܘܼܬܹܗ ܣܵܡ̣ܹܗ ܠܥܵܘ̣ܠܲܢ>
    text <ܘܕܲܢ̣ܬܲܥ ܣܲܓܿܝܼ ܣ̣ܵܡ ܠܹܗ ܢܸܓܼ̈ܕܹܿܐ ܠܘܼܩܒܲܠ ܝܘܼܩܪܹܗ ܀>
    text <܃ܠܲܙܢܲܝ̈ ܥܵܘ̣ܠܵܐ ܦܲܠܸܓܼ ܢܸܓܼ̈ܕܹܿܐ ܕܥܲܠ ܥܵܘܵܠܹ̈ܐ>
    text <ܘܟܼܠܚܲܕܼ ܡܸܢܗܘܿܢ ܬܲܒܼܥܹ݂ܗ ܒܢܸܓܼܕܵܐ ܕܥܵܗܹ̇ܝܢ ܗ̄ܘ̣ܵܐ ܠܹܗ ܀>
    text <܃ܠܪܸܚܡܲܬܼ ܟܸܣܦܵܐ ܥܲܩ̣ܪܵܗ̇ ܒܡܲܪܵܐ ܕܡܸܣܟܹܿܢܘܼܬܼܵܐ>
    text <ܕܠܵܐ ܬܘܼܒܼ ܬܲܚܸܠܦ ܘܬܸܛܥܲܢ ܦܹܐܪܹ̈ܐ ܕܟܸܣܦܵܐ ܪܓܼܝܼܓܼܵܐ ܀>
    text <܃ܠܪܸܚܡܲܬܼ ܫܘܼܒܼܚܵܐ ܦܲܣܩܵܗ̇ ܒܢܵܪܓܵܐ ܕܡܲܟܿܝܼܘܼܬܼܵܐ>
    text <ܕܠܵܐ ܬܸܨܛܲܢܲܥ ܠܡܸܕܒܲܨ ܐ̄ܢܵܫܵܐ ܒܥܘܼܩܣܵܐ ܕܫܘܼܒܼܚܵܐ ܀>
    text <܃ܠܥܵܠܘܿܒܼܘܼܬܼܵܐ ܓܲܙܪܵܗ̇ ܒܦܲܪܙܠܵܐ ܕܲܨܪܝܼܟܼܘܼܬܼܵܐ>
    text <ܕܕܲܠܡܵܐ ܢܸܪܗܲܛ ܥܸܒܼܝܵܐ ܕܡܸܢܵܗ̇ ܒܟܼܠܹܗ ܓܘܼܫܡܵܐ ܀>
    text <܃ܠܲܚܬܼܝܼܪܘܼܬܼܵܐ ܣ̣ܵܡ ܠܵܗ̇ ܟܘܝܵܐ ܕܲܡܫܲܝܢܘܼܬܼܵܐ>
    text <ܕܠܵܐ ܬܸܫܬܲܩܲܠ ܘܬܸܩܢܹܐ ܥܝܵܕܼܵܐ ܕܚܲܝܘܲܬܼ ܫܸܢܵܐ ܀>
    text <܃ܠܕܿܓܵܠܘܼܬܼܵܐ ܐܲܣܪܵܗ̇ ܒܙܲܝܢܵܐ ܕܲܚܕܵܐ ܡܸܠܬܼܵܐ>
    text <ܕܠܵܐ ܬܸܬܼܥܲܝܲܕܼ ܠܲܡܡܲܠܵܠܘܼ ܝܲܬܿܝܼܪ̈ܵܬܼܵܐ ܀>
    text <܃ܒܚܵܣܘܿܡܘܼܬܼܵܐ ܐܲܪܡܝܼ ܒܦܘܼܡ̇ܗ̇ ܩܹܐܡ̇ܐ ܕܫܸܬܼܩܵܐ>
    text <ܕܲܠܡܵܐ ܬܼܟܿܘܿܬܼ ܐ̄ܢܵܫܵܐ ܒܢܝܼܒܹ̈ܐ ܕܲܟܼܬܼܝܼܫܘܼܬܼܵܗ̇ ܀>
    text <܃ܠܓܲܢܵܒܼܘܼܬܼܵܐ ܚܲܝ̣ܣܢܵܗ̇ ܒܚܸܣܢܹ̈ܐ ܕܠܵܐ ܡܸܬܼܚܲܣܢܹܝܢ>
    text <ܕܠܵܐ ܬܘܼܒܼ ܬܸܓܼܠܘܿܙ ܚܲܝܹ̈ܐ ܕܐ̄ܢܵܫܵܐ ܡ̣ܢ ܢܸܟܼܣܲܝ̈ܗܘܿܢ ܀>
    text <܃ܠܓܲܝܵܪܘܼܬܼܵܐ ܡ̣ܚܵܗ̇ ܒܲܡܚܘܿܬܼܵܐ ܕܟܲܡܗܘܼܬܼ ܥܲܝܢܹ̈ܐ>
    text <ܕܠܵܐ ܬܸܬܼܒܲܩܸܐ ܙܲܠܝܼܠܵܐܝܼܬܼ ܒܲܕܼܠܵܐ ܕܝܼܠܵܗ̇ ܀>
    text <܃ܠܚܸܡܬܼܵܐ ܫܲܬܿܩܵܗ̇ ܒܩܵܠܹ̈ܐ ܕܚܝܼ̈ܠܹܐ ܕܓܼܙܵܪ ܕܝܼܢܵܐ>
    text <ܕܠܵܐ ܢܸܗܘܸܐ ܠܵܗ̇ ܐܲܬܼܪܵܐ ܠܡܸܪܗܲܛ ܒܲܥܪܝܼܪܵܐܝܼܬܼ ܀>
    text <܃ܠܟܼܠܗܘܿܢ ܚܲܫܹ̈ܐ ܪܕܼܵܐ ܟܹܐܢܵܐܝܼܬܼ ܒܟܹܐܢܘܼܬܼ ܢܸܓܼܕܵܘ̈ܗܝ>
    text <ܘܚܲܟܿܝܼܡܐܝܼܬܼ ܚܵܘܝܼ ܚܲܝܠܹܗ ܒܡܸܬܼܢܲܓܿܕܵܢܹ̈ܐ ܀>
  block
    text <܃ܡ̣ܢ ܡܲܚܘܵܬܹ̈ܗ ܕܚܸܝ̣ܠ ܟܠܡܸܕܹܿܡ ܘܚ݂ܵܒܼ ܟܠܡܸܕ݂ܿܡ>
    text <ܘܐܲܡܠܸܟ ܩܸܢܛܵܐ ܥܲܠ ܟܠܡܸܕܹܿܡ ܕܐܝܼܬܼܵܘܗܝ ܡܸܕܹܿܡ ܀>
    text <܃ܙܵܥ ܟܠܡܸܕ݂ܿܡ ܡܢ ܡ̇ܐ ܕܲܗܘ̤ܵܐ ܨܹܝܕܼ ܟܠ ܡܸܕܹܿܡ>
    text <ܘܠܵܐ ܦܵܝ̣ܫ ܡܸܕܹܿܡ ܕܠܵܐ ܐܸܬܼܢܲܣܝܼ ܒܚܲܫܲܝ̈ ܐ̄ܢܵܫܵܐ ܀>
    text <܃ܡܸܛܠ ܐ̄ܢܵܫܵܐ ܗ̤ܘܲܝ̈ ܒܥܘܼܡܪܵܐ ܕܐ̄ܢܵܫܵܐ>
    text <ܘܲܒܼܒܼܝܼܫܘܼܬܹܗ ܣܒܲܠ ܒܝܼ̈ܫܵܬܼܵܐ ܡܠܝܼ̈ܠܹܐ ܘܚܲܪ̈ܫܹܐ ܀>
    text <܃ܡܸܛܠܵܬܹܗ ܒܸܠܥܲܬ̤ ܐܲܪܥܵܐ ܢܸܓܼ̈ܕܹܿܐ ܩ̈ܫܲܝܵܐ>
    text <ܘܝܼܒܸܫ ܥܘܼܒܵܗ̇ ܡ̣ܢ ܡ̇ܘ̈ܥܝܵܬܼܵܐ ܕܙܲܪ̈ܥܹܐ ܘܦܹܐܪܹ̈ܐ ܀>
    text <܃ܡܸܛܠ ܥܸܘ̣ܠܹܗ ܠܵܐ ܨܒܵܬ̤ ܝܸܠܕܵܬ̤ ܥܘܸܠܹ̈ܐ ܕܙܲܪܥܵܐ>
    text <ܘܟܲܕܼ ܝܵܠܹܕܿܬܵܐ ܗ̄ܝܼ ܗܘ̤ܵܬܼ ܠܵܗ̇ ܥܩܲܪܬܵܐ ܘܲܡܓܲܙܲܝܬܼܵܐ ܀>
    text <܃ܒܥܲܩܪܘܼܬܼ ܐ̄ܢܵܫܵܐ ܚܵܪܲܬ̤ ܐܲܪܥܵܐ ܠܵܐ ܦܵܪܘܿܫܬܵܐ>
    text <ܘܲܟܼܠ̣ܵܬ̤ ܥܘܼܒܵܗ̇ ܡ̣ܢ ܡܲܪܕܿܝܼܬܼܵܐ ܕܣܝܼܡܵܐ ܗ̄ܘ̣ܵܬܼ ܒܵܗ̇ ܀>
    text <܃ܒܵܗ̇ ܐܸܬܿܕܲܡܝܼܘ ܟܝܵܢܹ̈ܐ ܫܒܼܵܒܹ̈ܿܝܗ̇ ܡܲܝܵ̈ܐ ܘܐܲܐܲܪ>
    text <ܘܠܵܐ ܪܕܼܵܘ ܫܲܦܝܼܪ ܒܐܘܼܪܚܵܐ ܫܦܝܼܬܼܵܐ ܕܫܘܼܚܠܵܦܲܝ̈ܗܘܿܢ ܀>
    text <܃ܕܠܵܐ ܛܘܼܟܵܣܵܐ ܪܕܼܵܘ ܫܲܬܼܝܼܩܹ̈ܐ ܕܲܡܛܲܟܿܣܝܼܢ ܗ̄ܘ̣ܵܘ>
    text <ܘܕܵܪܘܕܘܼܗܝ ܠܥܵܠܡܵܐ ܕܲܡܛܲܟܲܣ ܗ̄ܘ̣ܵܐ ܡ̣ܢ ܫܘܼܪܵܝܵܐ ܀>
    text <܃ܥܵܘ̣ܠܵܐ ܕܐ̄ܢܵܫܵܐ ܐܲܠܸܦ ܐܸܢܘܿܢ ܠܠܵܐ ܪ̈ܵܓܼܘܿܫܹܐ>
    text <ܕܢܸܪܕܿܘܿܢ ܒܐܘܼܪܚܵܐ ܕܡܲܠܝܵܐ ܩܸܢܛܵܐ ܕܠܵܐ ܫܲܘܝܘܼܬܼܵܐ ܀>
    text <܃ܗܘ̤ ܒܲܪܢܵܫܵܐ ܕܵܘܕܹܗ ܠܛܲܟܼܣܵܐ ܕܟܼܠܵܗ̇ ܒܪܝܼܬܼܵܐ>
    text <ܘܲܒܼܦܝܘܼܬܹܗ ܪܲܦܝܼ ܚܙܵܩܵܐ ܕܪܵܘܡ̇ܐ ܘܥܘܼܡܩܵܐ ܀>
    text <܃ܒܹܗ ܐܲܣܝܼܪ ܗ̄ܘ̣ܵܐ ܪܵܘܡ̇ܐ ܘܥܘܼܡܩܵܐ ܒܲܚܕܼܵܐ ܫܲܘܝܘܼ>
    text <ܘܡܸܛܠܵܬܹܗ ܦܟ݂ܲܗ ܟܠ ܡܸܕܼܵܡ ܡ̣ܢ ܡ̇ܐ ܕܐܝܼܬܼܵܘܗܝ ܀>
    text <܃ܪܘܼܓܼܙܹܗ ܐܲܪܓܸܿܙ ܠܚܲܝܠܵܐ ܕܠܲܝܬܼ ܠܹܗ ܕܢܸܪܓܲܙ ܡܸܡܬܼܘܿܡ>
    text <ܘܲܪܕܼܵܝܗܝ ܠܥܵܠܡܵܐ ܒܪܘܼܓܼܙܵܐ ܩܲܫܝܵܐ ܕܠܵܐ ܚܵܘܣܵܢܵܐ ܀>
    text <܃ܕܠܵܐ ܚܵܘܣܵܢܵܐ ܗܘ̤ܵܬܼ ܡܲܪܕܿܘܼܬܵܐ ܕܲܒܼܝܵܘ̈ܡ̇ܬܿܢ>
    text <ܘܛܵܟ ܠܵܐ ܒܸܠܥܲܬ̤ ܒܝܼܫܘܼܬܼ ܐ̄ܢܵܫܵܐ ܐܷܲܟ ܒܝܼܫܘܼܬܲܢ ܀>
    text <܃ܘܐܸܠܵܐ ܢܸܒܼܥܹܐ ܡ̣ܢ ܕܲܟܼܝܵܢܵܐ ܘܡ̣ܢ ܕܲܟܼܬܼܵܒܼܵܐ>
    text <ܘܐܸܢ ܐܝܼܬܼ ܕܵܪܵܐ ܕܲܪܕܼܵܝܗܝ ܟܹܐܢܵܐ ܐܲܝܟ ܕܲܠܕܼܵܪܲܢ ܀>
    text <܃ܒܠܲܥ̣ܘ ܩܲܕܡܵܝܹ̈ܐ ܒܢܸܓܼ̈ܕܹܿܐ ܩ̈ܫܲܝܵܐ ܐܲܟܼܡܵܐ ܕܲܟܼܬܼܝܼܒܼ>
    text <ܘܐܵܘܕܲܥ ܐܸܢܘܿܢ ܕܡ̇ܢܲܐ ܗ̄ܝܼ ܥܸܠܬܼܵܐ ܕܢܸܓܼ̈ܕܹܿܐ ܕܲܒܼܠܲܥ̣ܘ ܀>
    text <܃ܠܲܢ ܢܲܓܲܕܼ ܠܲܢ ܒܟܼܠ ܐܸܣܟܹܿܡܝܼ̈ܢ ܕܲܙܢܲܝ̈ ܢܸܓܼܕܹܿܐ>
    text <ܘܠܵܐ ܒܲܕܸܿܩ ܠܲܢ ܕܡ̇ܢܲܐ ܗ̄ܝܼ ܥܸܠܬܼܵܐ ܕܩܲܫܝܘܼܬܼ ܢܸܓܼܕܲܝ̈ܢ ܀>
    text <܃ܗܵܕܹܿܐ ܗ̄ܝܼ ܕܩܲܫܝܵܐ ܡ̣ܢ ܟܠܡܸܕܹܿܡ ܠܡܸܬܼܢܲܓܿܕܵܢܹ̈ܐ>
    text <ܕܟܲܕܼ ܡܸܬܼܢܲܓܿܕܝܼܢ ܠܵܐ ܝܵ̇ܕܼܥܝܼܢ ܠܵܗ̇ ܠܥܸܠܬܹܗ ܕܢܸܓܼܕܵܐ ܀>
  block
    text <܃ܥܵܘ̣ܠܲܢ ܚܲܦܝܵܗ̇ ܠܥܸܠܬܹܗ ܕܢܸܓܼܕܵܐ ܡ̣ܢ ܪܸܥܝܵܢܲܢ>
    text <܃ܗܘ̤ܝܘܼ ܥܵܘ̣ܠܲܢ ܥܵܘܪܵܗ̇ ܠܢܲܦܫܲܢ ܡ̣ܢ ܒܘܼܝܵܢܵܐ>
    text <ܘܠܵܐ ܡܸܬܼܒܲܝܢܵܐ ܟܲܕܼ ܡܸܬܿܬܿܫܝܼܛܵܐ ܒܲܫܟܼܝܼܪ̈ܵܬܼܵܐ ܀>
    text <܃ܗܘ̤ ܐܲܪܡܝܼ ܒܵܗ̇ ܒܲܡܠܝܼܠܘܼܬܼܵܗ̇ ܩܹܐܡܵܐ ܕܫܸܬܼܩܵܐ>
    text <ܘܒܲܛܸܠ ܗܵܘܢܵܗ̇ ܡ̣ܢ ܥ̣ܢܝܵܢܵܐ ܕܫܲܦܝܼܪ̈ܵܬܸܿܐ ܀>
    text <܃ܗܘ̤ ܠܵܐ ܝܲܗ̣̄ܒܼ ܠܵܗ̇ ܠܦܵܪܘܿܫܘܼܬܼܵܗ̇ ܠܡܸܦܪܲܫ ܫܲܦܝܼܪ>
    text <ܘܟܲܕܼ ܦܵܪܘܿܫܬܵܐ ܗ̄ܝܼ ܩ̣ܢܵܬ̤ ܠܵܗ̇ ܥܝܵܕܼܵܐ ܕܠܵܐ ܦܵܪ̈ܘܿܫܹܐ ܀>
    text <܃ܗܵܢܵܐ ܥܝܵܕܼܵܐ ܥܲܒܼ݂ܕܵܗ̇ ܣܡܝܼܬܼܵܐ ܕܠܵܐ ܒܘܼܝܵܢܵܐ>
    text <ܘܒܸܠܥܲܬ̤ ܢܸܓܼ̈ܕܹܿܐ ܘܠܵܐ ܨܒܼܵܬ̤ ܕܬܸܕܼܥ ܥ̣ܠܲܬܼ ܢܸܓܼܕܹܿܝ̈ܗ̇ ܀>
    text <܃ܢܸܓܼ̈ܕܹܿܐ ܩܫܲܝܵ̈ܐ ܒܸܠܥܲܬ̤ ܢܲܦܫܲܢ ܡܗܝܼܪܲܬܼ ܗܵܘܢܵܐ>
    text <ܘܲܟܼܡܵܐ ܕܒܸܠܥܲܬ̤ ܗܘ̤ܵܘ ܠܵܗ̇ ܢܸܓܼ̈ܕܹܿܐ ܐܲܝܟ ܠܵܐ ܢܼܓܼ̈ܕܹܿܐ ܀>
    text <܃ܟܡܵܐ ܣܓܼܝܼܘܼ ܢܸܓܼ̈ܕܹܐ ܘܡܸܬܼܢܲܓܿܕܼܵܢܹ̈ܐ ܠܵܐ ܚܲܫ̣ܘ ܘܐܲܪܓܸܫܘ>
    text <ܥܲܦ̣ ܡܲܚ̈ܘܬܼܵܐ ܘܲܡܡܲܚ̈ܝܵܐ ܩ̣ܢܵܘ ܠܘܼܒܵܒܼܵܐ ܀>
    text <܃ܟܡܵܐ ܗܘ̤ܵܘ ܙܵܘܥܹ̈ܐ ܘܪܸܥܠܲܬ̤ ܐܲܪܥܵܐ ܘܢܦܲܠܘ̣ ܛܘܼܪܹ̈ܐ>
    text <ܘܠܵܐ ܙܵܥ ܠܸܒܿܢ ܒܩܵܠ ܝܲܠܕܵܬܵܐ ܕܐܲܪܥܵܐ ܫܠܝܼܬܼܵܐ ܀>
    text <܃ܢܦܲܠ̣ܘ ܡܸܕܝܵܪܹ̈ܐ ܘܲܗܘ̤ܵܘ ܩܲܒܼܪܹ̈ܐ ܠܥܵܡܘܿܪ̈ܲܝܗܘܿܢ>
    text <ܘܪܵܡܘܼܬܼ ܪܘܼܚܲܢ ܠܵܐ ܐܸܬܼܡܲܟܿܟܲܬ̤ ܡ̣ܢ ܫܘܼܡܠܵܝܵܐ ܀>
    text <܃ܓܲܙܝܲܬ̤ ܐܲܪܥܵܐ ܡ̣ܢ ܥܲܠ̈ܠܵܬܵܐ ܕܟܼܠ ܐܸܣܟܹܿܡܝܼ̈ܢ>
    text <ܘܒܼܝܼܫܘܼܬܼ ܝܲܨܪܲܢ ܠܵܐ ܦܵܫ̣ ܝܲܨܪܵܗ̇ ܡ̣ܢ ܣܲܢ̈ܝܵܬܼܵܐ ܀>
    text <܃ܝ̄ܒܸܫܘ̣ ܐܝܼܠܵܢܹ̈ܐ ܘܲܢ̣ܬܲܪܘ ܛܲܪ̈ܦܹܐ ܘܲܚܡܵܘ̣ ܙܲܪ̈ܥܹܐ>
    text <ܘܠܵܐ ܐܸܬܼܝܲܒܲܫ ܢܸܒܼܥܵܐ ܣܲܢܝܵܐ ܕܲܫܟܼܝܼܪ̈ܬܲܢ ܀>
    text <܃ܐܲܟܼܠ݂ܲܢ ܩܲܡܨܵܐ ܡ̣ܫܵܢ ܡ̇ܫܘܿܛܵܐ ܡܲܚܵܢ ܨܲܪܨܘܼܪܵܐ>
    text <ܘܡܸܪܲܬܼ ܢܲܦܫܲܢ ܠܵܐ ܐܸܬܼܦܲܪܗܲܬ̤ ܡ̣ܢ ܡ̇ܐ ܕܐܝܼܬܹܝܗ̇ ܀>
    text <܃ܢ̣ܫܲܒܼ ܥܲܠܥܵܠܹ̈ܐ ܥܲܙܝܼ̈ܙܵܬܵܐ ܒܩܲܝܛܵܐ ܘܣܲܬܼܘܵܐ>
    text <ܘܲܙܟܼܵܐ ܐܸܢܹܝܢ ܡܲܫܒܼܵܐ ܩܲܫܝܵܐ ܕܲܫܟܼܝܼܪ̈ܵܬܲܢ ܀>
    text <܃ܝܲܠܸܦ ܐܵܐܲܪ ܘܢܲܛܸܦ ܡܸܛܪܵܐ ܒܟܹܐܦܲܝ̈ ܒܲܪܕܼܵܐ>
    text <ܘܥܵܘ݁ܵܠܘܼܬܲܢ ܠܵܐ ܚܲܠܸܦܬܹܗ ܠܪܲܗܛܵܐ ܕܥܵܘ̣ܠܵܗ̇ ܀>
    text <܃ܙܵܥܘ̣ ܫܲܬܿܝܼܩܹ̈ܐ ܒܩܵܠܹ̈ܐ ܕܪ̈ܲܥܡܹܐ ܘܚܸܙܘܵܐ ܕܒܲܪ̈ܩܹܐ>
    text <ܘܡܲܐܝܼܢܘܼܬܲܢ ܠܵܐ ܐܸܬܿܬܿܥܝܼܪܲܬ̤ ܡ̣ܢ ܕܲܡܟܿܘܼܬܸܲܗ̇ ܀>
    text <܃ܨܵܪܘ ܪ̈ܘܼܚܵܢܹܐ ܙܢܲܝ̈ ܐܵܬܼ̈ܘܵܬܼܵܐ ܒܐܲܦܲܝ̈ ܪܵܘܡ̇ܐ>
    text <ܘܲܚ̣ܙܲܝܢ ܐܸܢܹܝܢ ܘܲܛܥܲܝܢ ܐܸܢܹܝܢ ܐܲܝܟ ܕܲܠܚܸܠܡܵܐ ܀>
    text <܃ܫܲܪܝܼܪ̈ ܗ̣̄ܘܲܝ̈ ܘܚܲܬܿܝܼ̈ܬܲܢ ܗ̣̄ܘܲܝ̈ ܘܲܕܢܝܼ̈ܚܵܢ ܗ̣̄ܘܲܝ̈>
    text <ܘܐܵܦ ܣܲܢ̈ܝܵܬܲܢ ܠܛܵܠܘܿܡܘܼܬܲܢ ܠܵܐ ܓܲܠ̈ܝܵܢ ܗ̣̄ܘܲܝ̈ ܀>
  block
    text <܃ܠܛܵܠܘܿܡܘܼܬܲܢ ܚܵܘܝܼܘ ܐܸܢܹܝܢ ܚܲܝܠܲܝ̈ ܪܵܘܡ̇ܐ>
    text <ܘܲܚ̣ܙܲܝܢ ܐܸܢܹܝܢ ܘܠܵܐ ܚ̣ܙܲܝܢ ܐܸܢܹܝܢ ܒܗܵܘܢܵܐ ܬܲܩܢܵܐ ܀>
    text <܃ܡܸܛܠܵܬܲܢ ܗ̤ܘܲܝ̈ ܟܠ ܕܲܗ̤ܘܲܝ̈ ܒܪܵܘܡ̇ܐ ܘܥܘܼܡܩܵܐ>
    text <ܘܠܵܐ ܫܲܐܸܠܢܲܢ ܕܡ̇ܢܲܐ ܗ̄ܝܼ ܥ̣ܠܬܵܐ ܕܫܘܼܚܠܵܦܲܝ̈ܗܹܝܢ ܀>
    text <܃ܘܲܕܠܵܐ ܨܒܿܝ̣ܢܲܢ ܠܡܸܒܼܥܵܐ ܒܥܵܬܼܵܐ ܕܙܢܲܝ̈ ܢܸܓܼܕܿܝ̈ܢ>
    text <ܪܡ݂ܲܙ ܒܵܪܘܿܝܵܐ ܠܲܡܫܲܡܫܵܢܵܘ̈ܗܝ ܕܲܢܓܿܕܼܘܼܬܵܢ ܀>
    text <ܫܩܲܠ̣ܘ ܦܘܼܩܕܵܢܵܐ ܥܝܼܪܹ̈ܐ ܐ̄ܚܝܵܢܲܝ̈ܢ ܥܲܠ ܒܝܼܫܘܼܬܲܢ ܀>
    text <ܘܡܲܬܼܚ̣ܘܗܝ ܠܠܸܒܲܢ ܠܢܸܓܼܕܵܐ ܩܲܫܝܵܐ ܕܕܼܵܡܹ̇ܐ ܠܠܸܒܲܢ ܀>
    text <܃ܕܠܵܐ ܚ݂ܲܫ ܠܸܒܲܢ ܒܢܸܓܼܕܵܐ ܕܒܸܠܥܲܬ̤ ܚܠܵܦܲܝܢ>
    text <ܡ̣ܚܵܐܘܼܢ ܟܹܐܢܹ̈ܐ ܥܲܠ ܗܲܕܵܡܲܝ̈ܢ ܘܥܲܠ ܚܘܼܫܵܒܲܝ̈ܢ ܀>
    text <܃ܘܛܵܟ ܗܵܕܹܐ ܪܢ̣ܵܘ ܠܡܲܪܵܚܘܼܬܲܢ ܪ̈ܵܢܝܲܝ ܫܲܦܝܼܪ>
    text <ܕܠܵܐ ܘܝܼܠܗܘܿܢ ܗ̄ܘ̣ ܡܸܫܟܵܐ ܕܲܒܼܠܲܥ̣ ܐܲܝܢܵܐ ܕܲܒܼܠܲܠ̣ ܀>
    text <܃ܡܥܵܕܼ ܗ̄ܘ̣ ܐ̄ܢܵܫܵܐ ܕܟܼܠ ܕܐܝܼܬܼ ܝܵܗܹ̇ܒܼ ܘܗܘ̤ ܠܵܐ ܢܸܒܼܠܲܠ>
    text <ܡ̇ܕܹܝܢ ܢܸܒܼܠܲܥ ܐܲܝܢܵܐ ܕܕܼܵܚܹ̇ܠ ܘܗܵܐ ܡܸܬܼܚܟܲܡ ܀>
    text <܃ܗܘ̤ ܒܲܩܢܘܿܡܹܗ ܢܸܛܥܲܡ ܛܲܥܡܵܐ ܕܩܲܫܝܘܼܬܼ ܢܸܓܼ̈ܕܹܿܐ>
    text <ܘܢܸܗܘܸܐ ܝܵ̇ܕܲܥ ܠܡܸܛܲܪ ܛܲܟܼܣܵܐ ܕܲܡܠܝܼܠܘܼܬܹܗ ܀>
    text <܃ܒܗܵܕܹܐ ܬܼܢܘܲܝ ܒܠܲܥܘ̣ ܗܲܕܵܡܲܝ̈ܢ ܒܟܹܐܒܹ̈ܐ ܩܫܲܝܵ̈ܐ>
    text <ܘܗܵܐ ܡܸܬܼܒܲܣܒܲܣ ܦܲܓܼܪܲܢ ܫܝܼܛܵܐ ܒܲܚܒܼܵܪ̈ܵܬܼܵܐ ܀>
    text <܃ܒܗܵܢܵܐ ܦܘܼܪܣܵܐ ܪܗܝܼܒܼܝܼܢ ܟܹܐܢܹ̈ܐ ܘܲܡܢܲܓܿܕܝܼܢ ܠܲܢ>
    text <ܘܠܵܐ ܫ̣ܠܝܘܼ ܘܫܵܠܹ̇ܝܢ ܡ̣ܢ ܡܲܚ̈ܘܵܬܲܢ ܩܷܲܛܵܐ ܘܣܲܬܼܘܵܐ ܀>
    text <܃ܒܟܼܠ ܐܸܣܟܹܿܡܝܼ̈ܢ ܪܵܕܹܝܢ ܟܹܐܢܹ̈ܐ ܠܥܲܛܠܘܼܬܼ ܠܸܒܵܢ>
    text <ܘܡ̇ܐ ܕܠܵܐ ܬܵܒܼܢ݂ܲܢ ܐܸܬܼ݂ܵܐ ܡ̇ܘܬܵܐ ܘܒܲܠܥ݂ܲܢ ܡܸܢܫܹܠܝ ܀>
    text <܃ܠܒܲܪ ܡ̣ܢ ܛܲܟܼܣܵܐ ܚܵ̇ܪܹܒܼ ܡܸܢܲܢ ܡ̇ܘܬܵܐ ܝܲܥܢܵܐ>
    text <ܘܲܕܼܠܵܐ ܚܵܘܣܵܢ ܡܒܲܣܒܸܿܣ ܦܲܓܼܪܵܢ ܚܲܪܡ̇ܢܵܐܝܼܬܼ ܀>
    text <܃ܐܲܝܟ ܫܲܒܵܝܵܐ ܪܵܕܹܦ ܟܠܢܵܫ ܒܵܬܲܪ ܓܸܢܣܲܢ>
    text <ܘܥܵܠܹ̇ܒܼ ܫܸܒܼܝܹܗ ܠܫܸܒܼܝܵܐ ܕܫܵܒܹ̇ܝܢ ܐ̄ܢܵܫܵܐ ܠܐ̄ܢܵܫܵܐ ܀>
    text <܃ܫܒܼ݂ܵܐܘܿܢ ܐ̄ܢܵܫܵܐ ܘܲܫܒܼ݂ܵܢ ܡ̇ܘܬܵܐ ܫܸܒܼܝܵܐ ܥܦܝܼܦܵܐ>
    text <ܘܥܵܠܹ̇ܒܼ ܫܸܒܼܝܵܐ ܕܲܫܟܼܝܼܪ̈ܵܬܲܢ ܠܫܸܒܼܝܵܐ ܘܫܸܒܼܝܵܐ ܀>
    text <܃ܫܸܒܼܝܵܐ ܕܥܵܘ̣ܠܲܢ ܥܠܲܒܼ ܠܲܫܒܼܝܼܬܼܵܐ ܕܐ̄ܢܵܫܵܐ ܘܡ̇ܘܬܵܐ>
    text <ܘܛܵܟ ܗܘ̤ ܕܲܪܫܗ݂̇ ܠܐܘܼܪܚܵܐ ܕܫܸܒܼܝܵܐ ܕܲܬܼܪܹܝܢ ܫܸܒܼܝܼ̈ܐ ܀>
    text <܃ܘܵܝ ܠܹܗ ܠܥܲܡܲܢ ܡ̣ܢ ܫܲܒܵܝܹ̈ܐ ܕܐܲܡܝܼܢܝܼܢ ܠܹܗ>
    text <ܘܲܡܓܼܡܪܝܼܬ ܠܹܗ ܘܠܵܐ ܡܸܬܼܟܲܚܲܕܼ ܡ̣ܢ ܣܲܢܝܵܬܹ̈ܗ ܀>
    text <܃ܘܵܝܠܲܢ ܕܲܗ̤ܘܲܝܢ ܒܸܙܚܵܐ ܘܨܲܥܪܵܐ ܩܕܼܵܡ ܟܠ ܒܸܪ̈ܝܵܢ>
    text <ܘܲܡܓܲܢܹܝܢ ܠܵܗ̇ ܠܪܲܒܿܘܼܬܼ ܒܸܙܚܲܢ ܡܠܝܼܠܹ̈ܐ ܘܚܲܪ̈ܫܹܐ ܀>
    text <܃ܘܵܝܠܲܢ ܕܲܢܦܲܩ̣ ܛܸܒܵܐ ܒܝܼܫܵܐ ܒܐܲܪܒܲܥ ܦܸܢ̈ܝܵܢ>
    text <ܘܠܲܝܬܿ ܒܲܒܼܪܝܼܬܼܵܐ ܕܠܵܐ ܬܲܫܥܝܼܬܵܐ ܕܥܵܘܼܠܲܢ ܬܢܹ̇ܐ ܀>
    text <ܫܸܡ ܒܝܼܫܘܼܬܲܢ ܬܵܢܹ̇ܝܢ ܫܹܐܕܹ̈ܐ ܕܒܼܝܼܫܝܼܢ ܡܸܢܲܢ܃>
  block
    text <ܘܟܲܕܼ ܛܵܒܼ ܒܝܼܫܝܼܢ ܛܵܒܼ ܬܲܡܝܼܗܝܼܢ ܒܝܼ̈ܫܵܬܲܢ ܀>
    text <܃ܘܐܸܢܗܘ̤ ܕܒܼܝܼܫܹ̈ܐ ܬܲܡܝܼܗܝܼܢ ܒܲܢ ܥܲܠ ܕܐܲܒܼܐܸܫܢܲܢ>
    text <ܫܲܦܝܼܪ ܡ̇ܕܹܝܢ ܥܫ݂ܸܢ ܒܝܼ̈ܫܵܬܲܢ ܘܲܣܓܼܝܼܘܼ ܟܹܐܒܲܝܹ̈ܢ ܀>
    text <܃ܫܲܦܝܼܪ ܪܵܕܹܦܝܼܢ ܒܵܬܼܪ ܚܲܝܲ̈ܢ ܟܲܦܢܵܐ ܘܟܹܐܒܹ̈ܐ>
    text <ܘܛܵܟ ܡ̣ܢ ܥܵܘ̣ܠܵܐ ܥܦܝܼܦܵܐ ܚܵܣ̇ܟܿܝܼܢ ܠܥܵܘ̇ܠܘܼܬܢ ܀>
    text <܃ܠܥܵܘܵ݁ܠܘܼܬܲܢ ܪܵܕܹܐ ܟܹܐܢܵܐ ܒܟܲܦܢܵܐ ܘܟܹܐܒܹ̈ܐ>
    text <ܘܲܡܛܲܟܸܿܣ ܠܲܢ ܕܠܵܐ ܢܸܬܼܒܲܥܪܲܪ ܒܵܬܲܪ ܥܵܘ̣ܠܵܐ ܀>
    text <܃ܘܐܸܠܵܐ ܢܸܒܼܥܹܐ ܕܡ̇ܢܲܐ ܗ̄ܝܼ ܥܸܠܬܵܐ ܕܩܲܫܝܘܼܬܼ ܢܸܓܼܕܲܝ̈ܢ>
    text <ܘܡܸܛܠ ܡ̇ܢܵܐ ܒܨܝܼܪ ܘܲܡܙܲܠܗܲܙ ܡ̇ܙܘܿܢ ܚܲܝܲܝ̈ܢ ܀>
    text <܃ܡܸܛܠ ܡܕܼܵܘܲܕܼ ܙܲܒܼܢܲܢ ܡ̣ܢ ܟܠ ܙܲܒܼܢܝܼ̈ܢ>
    text <ܘܠܲܝܬܿ ܥܸܕܵܢܵܐ ܕܲܫܦܸܐ ܘܫܲܦܝܼܪ ܕܘܼܒܵܪ ܥܘܼܡܪܲܢ ܀>
    text <܃ܠܡܵܢܵܐ ܟܡܝܼܪܝܼܢ ܙܲܒܼܢܲܝ̈ ܫܲܢ̄ܬܵܐ ܒܦܘܼܚܠܵܢܝ̈ܗܘܿܢ>
    text <ܘܠܲܝܬܿ ܫܘܼܚܠܵܦܵܐ ܕܕܼܵܡܹ̇ܐ ܛܲܟܼܣܹܗ ܠܛܲܟܼܣܵܐ ܬܲܩܢܵܐ ܀>
    text <܃ܒܓܼܝܼܫ ܟܠܡܸܕܲܡ ܒܠܝܼܠ ܟܠܡܸܕܹܿܡ ܟܡܝܼܪ ܟܠܡܸܕܲܡ>
    text <ܘܲܥܒܼܝܼܕܼ ܥܵܠܡܵܐ ܐܲܝܟ ܒܹܝܬܼ ܒܵܪܹ̈ܐ ܥܲܠ ܥܵܡܘܿܪ̈ܘܗܝ ܀>
    text <܃ܐܸܒܼܠܵܐ ܪܲܒܿܐ ܠܒܼܝܼܫܵܐ ܒܪܝܼܬܼܵܐ ܥܲܠ ܒܝܼ̈ܫܵܬܲܢ>
    text <ܘܲܡܒܲܟܿܝܵܐ ܠܲܢ ܐܲܝܟ ܕܥܲܠ ܡܝܼܬܼܵܐ ܕܡܲܪܝܼܪ ܐܸܒܼܠܹܗ ܀>
    text <܃ܡܲܪܝܼܪܵܐܝܼܬܼ ܡܲܪܝܼܪܵܐ ܠܵܗ̇ ܠܐܲܪܥܵܐ ܚܠܵܦܲܝܢ>
    text <ܘܐܸܠܘ̣ ܡܲܨܝܵܐ ܩܥ̣ܵܬ̤ ܐܲܝܟ ܐܸܡ̇ܐ ܥܲܠ ܚܲܒܿܝܼܒܼܵܗ̇ ܀>
    text <܃ܘܐܸܠܘܼ ܩܲܢܝܵܐ ܦܘܼܡ̇ܐ ܡܠܝܼܠܵܐ ܐܲܝܟ ܡܲܠܵܠܹ̈ܐ>
    text <ܒܩܵܠ ܐܘܿܠ̈ܝܵܬܼܵܐ ܡܒܲܟܿܝܵܐ ܗ̄ܘ̣ܵܬܼ ܠܹܗ ܠܙܲܒܼܢܲܢ ܒܝܼܫܵܐ ܀>
    text <܃ܘܐܸܠܘܼ ܪܓܼܝܼܫܝܼܢ ܟܝܵܢܹ̈ܐ ܚܲܪ̈ܫܹܐ ܒܚܲܫܲܝ̈ ܢܲܦܸܫܲܢ>
    text <ܠܵܐ ܫܵܠܹ̇ܝܢ ܗ̄ܘ̣ܵܘ ܡ̣ܢ ܚܸܢ̈ܓܼܵܬܼܵܐ ܕܥܲܠ ܡܘܼܟܵܟܲܢ ܀>
    text <܃ܛܵܒܼ ܐܸܬܼܡܲܟܿܟܼܢ ܥܕܲܡ̇ܐ ܠܐܲܪܥܵܐ ܐܲܟܼܡܵܐ ܕܲܟܼܬܼܝܼܒܼ>
    text <ܘܲܚܠْܦ ܐܪܥܵܐ ܕܸܒܼܩܲܬ̤ ܢܲܦܸܫܲܢ ܠܒܸܙܚܵܐ ܘܨܲܥܪܵܐ ܀>
    text <܃ܐܲܝܟ ܥܲܠܥܵܠܵܡ ܢ̣ܫܲܒܼ ܒܝܼܫ̈ܬܲܢ ܒܙܲܒܼܢܲܢ ܒܝܼܫܵܐ>
    text <ܘܲܫ݂ܠܲܚ ܫܲܒܼ̈ܝ̣ܩܵܢ ܐܲܝܟ ܐܝܼܠܵܢܹ̈ܐ ܒܲܙܒܲܢ ܣܲܬܼܘܵܐ ܀>
    text <܃ܒܲܕܼܡܘܼܬܼ ܛܲܪ̈ܦܹܐ ܢܬܲܪ ܛܵܒܼܵܬܼܵܐ ܡ̣ܢ ܦܘܼܡ ܐ̄ܢܵܫܵܐ>
    text <ܘܲܗܘ̤ܵܘ ܐ̄ܢܵܫܵܐ ܐܲܝܟ ܠܵܐ ܐ̄ܢܵܫܵܐ ܒܣܘܼܥܪ̈ܵܢܲܝܗܘܿܢ ܀>
    text <܃ܒܚܫܹ̈ܐ ܩܫܲܝܵܐ ܒܠܲܥ̣ܘ ܡ̇ܝܘܿܬܹ̈ܐ ܥܕܲܡ̇ܐ ܠܡܵܘܬܵܐ>
    text <ܘܲܚܡ̣ܵܘ ܘܝܼܒܸܫ̣ܘ ܡ̣ܢ ܥܵܩܵܬܼ̈ܐ ܕܟܹܐܒܹ̈ܐ ܕܟܼܦܢܵܐ ܀>
    text <܃ܣܲܝܦܵܐ ܕܟܲܦܢܵܐ ܢܦܲܩ̣ ܥܲܠ ܥܲܡܲܢ ܥܢܹܐ ܒܲܚܛܝܼܬܼܵܐ>
    text <ܘܲܚܝܼܪܵܒܼ ܘܲܫܕܵܢ ܐܲܝܟ ܚܲܝ̈ܘܵܬܼܵܐ ܕܠܵܐ ܥܘܼܦܵܝܵܐ ܀>
    text <܃ܨܹܐܕܲܝܢ ܫܸܠ̣ܡܲܬ̤ ܗܵܝ̇ ܕܲܟܼܬܼܝܼܒܼܵܐ ܨܹܝܕܼ ܩܲܕܡ̇ܝܹ̈ܐ>
    text <ܕܒܲܕܼܡܘܼܬܼ ܙܸܒܼܠܵܐ ܢܵܦ̈ܠܵܢ ܫܠܲܕܹ̈ܐ ܕܲܒܼܢܲܝ̈ܢܵܫܵܐ ܀>
    text <܃ܗܵܐ ܢܦܲܠ̣ܘ ܦܲܓܼܪܹ̈ܐ ܕܲܒܼܢܲܝ̈ܢܵܫܵܐ ܕܠܵܐ ܥܘܼܦܵܝܵܐ>
    text <ܘܗܲܠܸܟܼܘ ܐ̄ܢܵܫܵܐ ܠܥܸܠ ܡ̣ܢ ܐ̄ܢܵܫܵܐ ܕܠܵܐ ܟܘܼܚܵܕܵܐ ܀>
    text <ܟܲܦܢܵܐ ܐܲܚܕܹܿܗ ܠܲܬܼܪܵܥ ܪ̈ܲܚܡܹܐ ܒܐܲܦܲܝ̈ ܪ̈ܲܚܡܹܐ܃>
  block
    text <ܘܕܲܫ̣ ܒܲܪܢܵܫܵܐ ܥܲܠ ܒܲܪܢܵܫܵܐ ܐܲܝܟ ܠܵܐ ܐ̄ܢܵܫܵܐ ܀>
    text <܃ܥܨ̣ܵܝܗܝ ܠܲܟܼܝܵܢܵܐ ܟܲܦܢܵܐ ܒܚܲܝܠܵܐ ܕܚܲܣܝܼܢܘܼܬܹܗ>
    text <ܘܫܲܪܝܼ ܣܵܥܹܐ ܥܲܠ ܕܲܟܼܝܵܢܵܐ ܘܥܲܠ ܕܲܟܼܬܼܵܒܼܵܐ ܀>
    text <܃ܒܥܸܠܲܬܼ ܟܲܦܢܵܐ ܛܥ̣ܵܝܗܝ ܠܲܟܼܝܵܢܹܗ ܟܝܵܢܵܐ ܫܝܼܛܵܐ>
    text <ܘܫܲܥܒܸܿܕܼ ܢܲܦܫܹܗ ܠܡܹܐܟܲܠ ܐܘܼܟܼܠܵܐ ܕܠܵܐ ܒܲܥܝܵܕܼܵܐ ܀>
    text <܃ܕܠܵܐ ܒܲܥܝܕܵܐ ܐܸܟܼܠ̣ܘ ܐ̄ܢܵܫܵܐ ܒܣܲܪ ܒܲܪܢܵܫܵܐ>
    text <ܘܵܝܠܲܢ ܡ̇ܢܵܐ ܓ̣ܕܲܫ ܠܲܟܼܝܵܢܲܢ ܡܠܸܐ ܢܸܟܼܝܵܢܹ̈ܐ ܀>
    text <܃ܘܵܝܠܲܢ ܕܲܠܡܵܐ ܒܙܲܒܼܢܲܢ ܫܵܠ̇ܡܵܐ ܚܲܪܬܹܗ ܕܥܵܠܡܵܐ>
    text <ܘܒܲܢ ܡܸܫ̈ܬܲܠܡܵܢ ܟܠ ܕܲܟܼܬܼܝܼ̈ܒܼܵܢ ܥܲܠ ܫܘܼܠܵܡܵܐ ܀>
    text <܃ܟܬܼܝܼܒܼ ܗ̄ܘ̣ ܕܐܸܟܲܠ̣ ܢܸܫܹ̈ܐ ܒܢܲܝܗܹܝ̈ܢ ܒܲܙܒܲܢ ܟܲܦܢܵܐ>
    text <ܘܲܗܘ̤ܵܘ ܥܘܸܠܹ̈ܐ ܪ̈ܚܘܼܡܹܐ ܕܟܲܪܣܵܐ ܐܘܼܟܼܠܵܐ ܠܟܲܪܣܵܐ ܀>
    text <܃ܗܵܐ ܗܘ̤ܵܬܼ ܗܵܕܹܐ ܒܲܙܒܲܢ ܒܙܲܒܼܢܲܢ ܒܝܼܫܵܐ>
    text <ܘܐܸܟܲܠ̣ ܢܸܫܹ̈ܐ ܝܲܠܘܼܕܲܝ̈ܗܹܝܢ ܘܐܵܦ ܛܝܼܡܲܝ̈ܗܘܿܢ ܀>
    text <܃ܒܛܝܼܡܹ̈ܐ ܫܝܼܛܹ̈ܐ ܝܲܗ݂̇̄ܒܼܘ ܐܲܒܼܵܗܹ̈ܐ ܒܢܲܝ̈ܵܐ ܪ̈ܚܝ̣ܡܹܐ>
    text <ܘܐܸܟܲܠ̣ܘ ܐܘܼܟܼܠܵܐ ܡܠܸܐ ܥܵܩܵܬܹ̈ܐ ܘܡ̣ܝܼܬܼܘ ܒܚܸܢ̈ܓܼܵܬܼܵܐ ܀>
    text <܃ܒܩܲܨܝܵܐ ܕܠܲܚܡܵܐ ܫܸܩܠܲܬ̤ ܐܸܡ̇ܐ ܕܡܲܝ̈ ܚܲܒܿܝܼܒܼܵܗ̇>
    text <ܘܫܸܚܠܲܬ̤ ܥܲܝܢܵܗ̇ ܘܕܼܵܒܲܬ̤ ܢܲܦܸܫܵܗ̇ ܡ̣ܢ ܟܲܪܝܘܼܬܼܵܐ ܀>
    text <܃ܐܘܿܗ ܠܗܵܘ̇ ܐܘܼܟܼܠܵܐ ܕܙܲܒܼܢ̣ܹܗ ܟܝܵܢܵܐ ܕܠܵܐ ܒܲܥܝܵܕܵܐ>
    text <ܘܲܛܥ̣ܵܐ ܟܝܵܢܵܐ ܟܝܵܢ̈ܝܵܬܼܵܐ ܕܣܝܼ̈ܡܵܢ ܗ̣̄ܘܲܝ̈ ܒܹܗ ܀>
    text <܃ܐܘܿ ܠܲܟܼܝܵܢܵܐ ܕܐܲܣܝܼܪ ܟܠܹܗ ܒܪܸܚܡܲܬܼ ܕܝܼܠܹܗ>
    text <ܕܙܲܒܸܿܢ ܕܝܼܠܹܗ ܒܪܸܚܡܲܬܼ ܐܘܼܟܼܠܵܐ ܕܲܚܕܼܵܐ ܫܵܥܵܐ ܀>
    text <܃ܐܘܿܗ ܡ̇ܢ ܓܲܕܫܹܗ ܠܓܸܢܣܲܢ ܪܹܫܵܐ ܕܟܼܠܗܘܿܢ ܓܸܢܣܹ̈ܐ>
    text <ܘܐܲܫܝܼܛ ܗܘ̤ ܠܹܗ ܒܲܨܥܝܼܪ̈ܵܬܼܵܐ ܕܫܝܼ̈ܛܢ ܡ̣ܢ ܟܠ ܀>
    text <܃ܐܘܿ ܠܲܟܼܝܵܢܲܢ ܡܟܲܢܹܐ ܒܲܫܡܵܐ ܕܲܡܟܼܝܼܢܵܢܹܗ>
    text <ܕܲܗܘ̤ܵܐ ܫܲܦܠܵܐ ܘܐܲܗܸܠܘ ܫܲܦܠܹ̈ܐ ܥܲܠ ܫܲܦܠܘܼܬܹܗ ܀>
    text <܃ܐܘܿ ܠܪܵܡ ܡ̣ܢ ܟܠ ܘܲܫܒܼܝܼܚ ܡ̣ܢ ܟܠ ܒܲܫܡܹܗ ܘܕܲܪܓܹܗ>
    text <ܕܕܼܵܫܘܼ݂ܗܝ ܚܲܫܹ̈ܐ ܘܡܲܟܿܟܼܘܼܗܝ ܟܹܐܒܹ̈ܐ ܘܒܲܠܥܹܗ ܡ̇ܘܬܵܐ ܀>
    text <܃ܐܘܼ ܠܕܲܐܚܝܼܕܼ ܗ̄ܘ̣ܵܐ ܥܵܠܡܵܐ ܟܠܹܗ ܒܦܲܓܼܪܹܗ ܘܢܲܦܫܹܗ>
    text <ܕܲܗܘ̤ܵܐ ܣܢܝܼܐܵܐ ܡ̣ܢ ܟܠ ܡܸܕܸܿܡ ܡܸܛܠ ܥܵܘ̣ܠܹܗ ܀>
    text <܃ܡܸܛܠ ܥܵܘ̣ܠܹܗ ܣܢ̣ܵܐܘܼܗܝ ܐܲܟܲܚ̄ܕܼ ܡܐܝܼܠܹ̈ܐ ܘܚܲܪ̈ܫܹܐ>
    text <ܘܗܵܐ ܡܩܲܦܚܝܼܢ ܠܹܗ ܒܢܲܓܼ̈ܕܹܿܐ ܩܫܲܝܵ̈ܐ ܕܟܼܠ ܫܘܼܚܠܵܦܝܼܢ ܀>
    text <܃ܟܲܦܢܵܐ ܩܲܫܝܵܐ ܘܟܹܐܒܹ̈ܐ ܣܒܼܝܼܣܹ̈ܐ ܘܡ̇ܘܬܵܐ ܪܗܝܼܒܼܵܐ>
    text <ܘܠܲܝܬܿ ܒܘܼܝܵܐܐ ܒܹܝܬܼ ܡܲܪܕܿܘܼܬܼܵܐ ܘܲܠܡܲܪܕܿܘܼܬܼܵܐ ܀>
  block
    text <܃ܒܲܕܡܘܼܬܼ ܓܲܠܠܹ̈ܐ ܪܗܝܼܒܼܝܼܢ ܢܸܓܼ̈ܕܹܿܐ ܚܲܕܼ ܒܵܬܲܪ ܚܲܕ>
    text <ܘܠܵܐ ܝܵܗ̇ܒܿܝܼܢ ܠܲܢ ܐܵܦܸܢ ܩܲܠܝܼܠ ܫܸܠܝܵܐ ܘܢܵܘܚܵܐ ܀>
    text <܃ܩܵܠ ܝܼܠܲܠܬܲܐ ܪܵܥܹ̇ܡ ܒܐܲܪܥܲܢ ܒܟܼܠ ܥܸܕܵܢܝܼܢ>
    text <ܘܐܲܝܟ ܒܹܝܬܼ ܒܵܪܹ̈ܐ ܥܒܼܝܼܕܼ ܕܘܼܒܵܪܲܢ ܠܹܠܲܝ ܐܝܼܡܵܡ ܀>
    text <܃ܒܸܟܼܝܵܐ ܒܫܘܼܩܹ̈ܐ ܝ̄ܠܲܠܬܵܐ ܒܒܼܵܬܹ̈ܐ ܚܢܲܓܼܬܼܵܐ ܒܟܼܠܕܿܘܼܟ>
    text <ܘܡܲܝܠܸܠ ܦܘܼܡ̇ܐ ܘܕܼܵܡ̈ܥܵܢ ܥܲܝܢܹ̈ܐ ܘܨܵܠܝ̈ܢ ܐܸܕܢܹ̈ܐ ܀>
    text <܃ܒܸܟܼܝܵܐ ܘܐܸܠܝܵܐ ܫ̇ܡܲܥ ܟܠܢܵܫ ܡ̣ܢ ܟܠ ܦܘܼܡܝܼ̈ܢ>
    text <ܘܠܲܝܬܿ ܒܲܪܢܵܫܵܐ ܕܠܵܐ ܒܲܪ̄ܬܼ ܩܵܠܵܐ ܕܘܵܝܵܐ ܬܵܢܹ̇ܐ ܀>
    text <܃ܘܝܵ ܘܝܵ ܐܵܡܲܪ ܐ̄ܢܵܫܵܐ ܠܐ̄ܢܵܫܵܐ ܥܲܠ ܒܲܪܢܵܫܵܐ>
    text <ܕܓܲܙ ܛܵܒܼܵܬܹ̈ܗ ܘܲܣܓܼܝܼܘ ܐܸܒܼܠܵܘ̈ܗܝ ܘܥܲܦ̣ ܬܸܢܚܵܬܹ̈ܐ ܀>
    text <܃ܩܵܠ ܬܸܢ̈ܚܵܬܼܵܐ ܫܵܡ̇ܥܲ ܟܠܫܵܥ ܡ̣ܢ ܒܲܪ ܙܵܘܓܹܿܗ>
    text <ܘܠܲܝܬܿ ܒܲܪ̄ܬܼ ܩܵܠܵܐ ܕܠܵܐ ܚܠܝܼܛܵܐ ܒܵܗ̇ ܟܲܪܝܘܼܬܼ ܐ̄ܢܵܫܵܐ ܀>
    text <܃ܟܲܪܝܵܐ ܠܟܼܠܢܵܫ ܘܲܡܥܵܩ ܟܠܢܵܫ ܘܒܼܵܟܹ̇ܐ ܟܠܢܵܫ>
    text <ܘܠܲܝܬܿ ܦܲܪܨܘܼܦܵܐ ܕܢܲܗܝܼܪ ܘܲܦܨܝܼܚ ܠܘܼܩܒܲܠ ܚܲܒܼܪܹܗ ܀>
    text <܃ܡܢܝܼܪ ܟܠ ܒܲܪܢܵܫ ܠܘܼܩܒܲܠ ܚܙܵܝܵܐ ܟܡܝܼܪܵܐ ܕܟܼܠܢܵܫ>
    text <ܘܲܬܼܡܝܼܗ ܟܠܢܵܫ ܥܲܠ ܥܵܩܵܬܼ̈ܐ ܕܐܲܡܠܸܟ ܒܐܲܪܥܵܐ ܀>
    text <܃ܥܲܠ ܥܵܩܵܬܼ̈ܐ ܡܫܲܐܸܠ ܟܠܢܵܫ ܠܲܕܼܦܵܓܲܥ ܒܹܗ>
    text <ܕܐܵܪܵܐ ܐܝܼܬܼ ܟܲܝ ܕܘܼܟܿܬܼܵܐ ܕܫܲܠܝܵܐ ܡ̣ܢ ܥܵܩܵܬܼ̈ܐ ܀>
    text <܃ܟܠ ܥܲܡ ܟܠܵܐ ܡܠܹܝܢ ܥܵܩܵܬܼ̈ܐ ܕܥܲܠ ܥܵܩܵܬܼܵܐ>
    text <ܘܡܲܪܟܹܿܢ ܪܹܫܵܐ ܕܡܲܠ̈ܟܹܿܐ ܘܡ̇ܟܹ̈ܐ ܩܕܼܵܡ ܥܵܩܵܬܼ̈ܐ ܀>
    text <܃ܡܥܵܩ ܥܲܬܿܝܼܪܵܐ ܡܥܵܩ ܡܸܣܟܹܿܢܵܐ ܥܲܒܼܕܐ ܘܡܪܹܗ>
    text <ܘܲܢܦܲܩ̣ ܠܟܢܵܫ ܒܵܬܲܪ ܚܸܕܪܵܐ ܕܣܘܼܢܩܵܢ ܚܲܝܵܘ̈ܗܝ ܀>
    text <܃ܒܵܬܲܪ ܚܸܕܪܵܐ ܢܦܲܩ̣ܘ ܚܵܕܼܘܿܪܹ̈ܐ ܘܠܵܐ ܚܵܕܼܘܿܪܹ̈ܐ>
    text <ܘܕܼܵܘܕܹܗ ܟܲܦܢܵܐ ܠܛܲܟܼܣܵܐ ܪܲܒܵܐ ܕܒܹܝܬܼ ܚܲܕܼ ܠܲܐ̄ܚܪܹܝܢ ܀>
    text <܃ܟܲܦܢܵܐ ܐܲܠܸܦ ܠܲܒܼܢܲܝ̈ ܚܹܐܪܹ̈ܐ ܚܵܕܼܘܿܪܘܼܬܼܵܐ>
    text <ܘܗܵܐ ܡܸܬܼܟܲܪܟܿܝܼܢ ܘܫܵܐܠ̇ܝܼܢ ܙܸܕܼܩܵܐ ܐܲܝܟ ܚܵܕܼܘܿܪܹ̈ܐ ܀>
    text <܃ܐܘܼܡ̇ܢܘܼܬܼܵܐ ܕܚܵܕܼܘܿܪܘܼܬܼܵܐ ܣܸܓܼܝܲܬ̤ ܒܐܲܪܥܵܐ>
    text <ܘܠܲܝܬܿ ܥܸܕܵܢܵܐ ܕܠܵܐ ܒܲܪ̄ܬܼ ܩܵܠܵܐ ܕܚܸܕܼܪܵܐ ܙܵܡ̇ܐ ܀>
    text <܃ܩܵܠܹ̈ܐ ܚܢܝܼܓܼ̈ܐ ܡܪܲܟܿܒܼܝܼܢ ܐ̄ܢܵܫܵܐ ܩܕܼܵܡ ܚܲܒܼܪ̈ܲܗܘܿܢ>
    text <ܕܒܼܵܟܹ̇ܝܢ ܘܐܵܠܹ̇ܝܢ ܡܒܲܟܹܿܝܢ ܥܲܡܗܘܿܢ ܠܫܵܡܘܿܥܲܝ̈ܗܘܿܢ ܀>
    text <܃ܐܲܝܟ ܚܲܝ̈ܘܬܼܵܐ ܥܵܘܹ̇ܝܢ ܟܠܢܵܫ ܥܲܡ ܚܲܒܼܪ̈ܲܝܗܘܿܢ>
    text <ܘܢܵܗ̇ܡܝܼܢ ܘܢܵܨ̇ܪܝܼܢ ܒܲܕܼܡܘܼܬܼ ܝܵܘܢܹ̈ܐ ܘܣܢܘܿܢ̈ܝܵܬܼܵܐ ܀>
    text <܃ܐܵܦ ܠܵܐ ܠܐ̄ܢܵܫܵܐ ܕܵܡܹ̇ܐ ܩܵܠܵܐ ܩܵܠ ܚܸܢ̈ܓܼܵܬܼܗܘܿܢ>
    text <ܕܫܲܚܠܸܦ ܐܸܢܹܝܢ ܟܲܦܢܵܐ ܠܡܸܠܹ̈ܐ ܘܲܠܢܸܥ̈ܡܵܬܼܵܐ ܀>
    text <ܩܵܠܹ̈ܐ ܚܢܝܼܓܹ̈ܐ ܡܫܲܚܠܸܦ ܒܵܝ̇ܫܵܐ ܥܲܠ ܣܘܼܢܩܵܢܹܗ܃>
  block
    text <ܕܛܵܟ ܬܸܟܼܪܸܐ ܠܹܗ ܠܐܲܝܢܵܐ ܕܫܵܡܲ݁ܥ ܙܢܲܝ̈ ܢܸܥ̈ܡܵܬܹܗ ܀>
    text <܃ܕܠܵܐ ܟܘܼܚܵܕܼܵܐ ܡܲܩܠܸܐ ܘܫܵܐܹ̇ܠ ܒܓܼܡܕܵܐ ܘܚܘܼܨܦܵܐ>
    text <ܘܝܵܡܹ̇ܐ ܘܡ̇ܘܡܸܐ ܕܐܸܠܵܐ ܫܸܩܠܹ̇ܬܼ ܠܵܐ ܡܫܲܢܹܐ ܐ̄ܢܵܐ ܀>
    text <܃ܡ̇ܢܐ ܥܸܒܼܕܲܬ̤ ܒܝܼܫܘܼܬܼ ܝܲܨܪܲܢ ܡܲܪܝܼܪ ܝܲܨܪܵܐ>
    text <ܕܥܸܩܪܲܬ̤ ܡܸܢܲܢ ܚܹܐܪܘܼܬܼ ܢܲܩܸܫܵܐ ܘܙܸܪܥܲܬ̤ ܚܘܼܨܦܵܐ ܀>
    text <܃ܚܹܐܪܘܼܬܼ ܢܲܦܸܫܵܐ ܩܲܢܝܵܐ ܢܲܦܸܫܵܐ ܥܲܡ ܬܘܼܩܵܢܵܗ̇>
    text <ܘܗܵܢܵܘ̇ ܬ̣ܡܗܵܐ ܕܚܲܣܢ̣ܵܗ̇ ܟܲܦܢܵܐ ܠܲܕܼܠܵܐ ܟܵܦ̇ܢܵܐ ܀>
    text <܃ܟܲܦܢܵܐ ܥܲܒܼ݂ܕܵܗ̇ ܠܵܐ ܒܲܪ̄ܬܼ ܓܹܐܪܹ̈ܐ ܠܢܲܦܸܫܵܐ ܚܹܐܪܬܲܐ>
    text <ܘܲܗܘ̤ܵܬܼ ܐܲܡܬܼܵܐ ܠܲܡܫܲܡܵܫܘܼ ܠܣܘܼܢܩܵܢ ܦܲܓܼܪܵܐ ܀>
    text <܃ܣܘܼܢܩܵܢ ܦܲܓܼܪܵܐ ܟܲܕܼܢܵܗ̇ ܒܢܝܼܪܵܐ ܕܣܘܼܢܩܵܢ ܦܲܓܼܪܵܐ>
    text <ܘܫܲܪܝܲܬ̤ ܡܪܲܟܿܒܼܵܐ ܩܵܠܹ̈ܐ ܚܢܝܼܓܼ̈ܐ ܠܡܸܫܐܲܠ ܙܸܕܼܩܵܐ ܀>
    text <܃ܓܘܼܢܚܵܐ ܪܲܒܵܐ ܣܥ݂ܲܪ ܒܹܗ ܥܵܘ̣ܠܵܐ ܒܕܼܵܪܲܢ ܒܝܼܫܵܐ>
    text <ܕܕܸܲܟܿܒܼܵܐ ܩܵܠܹ̈ܐ ܚܢܝܼܓܼ̈ܐ ܠܡܸܫܐܲܠ ܙܸܕܼܩܵܐ ܀>
    text <܃ܓܘܼܢܚܵܐ ܪܲܒܵܐ ܣܥ݂ܲܪ ܒܹܗ ܥܵܘ̣ܠܵܐ ܒܕܵܪܪܲܢ ܒܝܼܫܵܐ>
    text <ܕܕܼܵܘܸܕܸ ܐܲܢܹܝܢ ܠܫܲܦܝܼܪܵܬܼܵܐ ܕܦܲܓܼܪܵܐ ܘܢܲܦܸܫܵܐ ܀>
    text <܃ܫܲܦܝܪ̈ܵܢ ܗ̣̄ܘܲܝ̈ ܟܝܵܢܵܝܵܬܹ̈ܐ ܕܣܝܼܡܵܢ ܗ̣̄ܘܲܝ̈ ܒܵܗ̇>
    text <ܘܚܲܒܸܿܠ ܐܼܢܹܝܢ ܥܵܘ̣ܠܵܐ ܛܪܘܼܢܵܐ ܕܲܒܼܥܵܘܵܠܹ̈ܐ ܀>
    text <܃ܥܵܘ̣ܠܵܐ ܗ̄ܘ̣ ܥܸܠܬܼܵܐ ܕܗܵܠܹܝܢ ܕܲܬܼܢܹ̇ܝܬܼ ܘܲܕܿܬܼܵܢܹܐ ܐ̄ܢܵܐ>
    text <ܘܗܘ̤ܝܘܼ ܕܲܪܕܵܢ ܒܟܲܦܢܵܐ ܘܟܹܐܢܹ̈ܐ ܘܲܒܼܡܵܘܬܵܢܵܐ ܀>
    text <܃ܗܘ̤ܝܘܼ ܕܓܿܙܝܼ ܠܐܲܪܥܵܐ ܦܐܝܼܬܼܵܐ ܡ̣ܢ ܛܵܒܼܵܬܼ̈ܐ>
    text <ܘܠܵܐ ܝܸܗ̄ܒܼܬ̤ ܠܲܢ ܦܹܐܪܹ̈ܐ ܘܙܲܪ̈ܥܹܐ ܐܲܝܟ ܕܲܡܥܵܕܼܵܐ ܀>
    text <܃ܗܘ̤ܝܘܼ ܕܐܵܘܠܸܕܼ ܩܲܡܨܵܐ ܘܙܵܚܠܵܐ ܘܐܵܦ ܨܲܪܨܘܼܪܵܐ>
    text <ܘܫܲܚܠܸܦ ܠܐܵܐܲܪ ܘܐܲܚܸܬܼ ܢܘܼܪܵܐ ܚܠܵܦ ܢܘܼܛ̈ܦܵܬܼܵܐ ܀>
    text <܃ܠܲܝܬܿ ܢܸܟܼܝܵܢܵܐ ܕܐܲܟܼܝܲܢ ܡ̣ܢ ܡܬܼܘܿܡ ܕܠܵܐ ܗܘ̤ ܥܲܒܼ݂ܕܹܿܗ>
    text <ܘܠܲܝܬܼ ܚܘܼܣܪܵܢܵܐ ܕܚܝ̣ܣܲܪ ܓܸܢܣܲܢ ܕܠܵܐ ܗܘ̤ ܣܲܥ̣ܪܹܗ ܀>
    text <܃ܒܥܵܘܼܠܲܢ ܡ̇ܕܹܝܢ ܙܵܕܹܩ ܗ̄ܘ̣ܵܐ ܠܲܢ ܠܡܸܬܼܥܲܕܵܠܘܼ>
    text <ܘܠܵܘ ܒܐܲܠܵܗܲܢ ܥܲܒܼ݂ܕܲܢ ܟܹܐܢܹ̈ܐ ܘܲܒܼܢܲܝ̈ ܚܹܐܪܹ̈ܐ ܀>
    text <܃ܠܵܗ̇ ܠܚܹܐܪܘܼܬܲܢ ܦܐܸܐ ܗ̄ܘ̣ܵܐ ܕܬܸܪܫܸܐ ܠܠܵܐ ܚܹܐܪܘܼܬܼܵܗ̇>
    text <ܕܡܸܛܠ ܡ̇ܢܵܐ ܗܘ̤ܵܬܼ ܒܲܪ̄ܬܼ ܚܹܐܪܹ̈ܐ ܠܵܐ ܒܲܪ̄ܬܼ ܚܹܐܪܹ̈ܐ ܀>
    text <܃ܘܲܕܼܠܵܐ ܦܸܪܫܲܬ̤ ܐܲܝܟ ܦܵܪܘܿܫܬܵܐ ܕܬܸܪܫܹܐ ܗܝ̤ ܠܵܗ̇>
    text <ܬܲܒܼܥ̣ܘܼܗ̇ ܚܲܫܹ̈ܐ ܬܒܲܥܬܼܵܐ ܩܫܝܼܬܼܵܐ ܚܘܼܣܪ̈ܵܢܝܼܢ ܀>
    text <܃ܩܫܹܝܢ ܚܘܼܣܪ̈ܵܢܹܐ ܕܚܸܣܪܲܬ̤ ܢܲܦܸܫܲܢ ܒܗܵܢܵܐ ܙܲܒܼܢܵܐ>
    text <ܘܠܲܝܬܿ ܡܲܬܼܩܵܠܵܬܐ ܕܣܵܠܹ̇ܩ ܝܘܼܩܪܹܗ ܐܲܝܟ ܚܘܼܣܪܵܢܲܢ ܀>
    text <܃ܙܥܘܿܪ ܚܘܼܣܪܵܢܵܐ ܕܲܒܼܟܼܠ ܕܵܪ̈ܝܼܢ ܡ̣ܢ ܚܘܼܣܪܵܢܲܢ>
    text <ܘܣܵܗ̇ܕܿܝܼܢ ܢܸܓܼ̈ܕܹܿܐ ܕܒܸܠܥܲܬ̤ ܢܲܦܸܫܲܢ ܕܲܟܼܡܵܐ ܚ̣ܣܲܪܢܲܢ ܀>
    text <܃ܠܵܐ ܡܸܬܼܡܲܠ̈ܠܵܢ ܙܢܲܝ̈ ܡܲܚ̈ܘܵܬܲܢ ܒܠܸܫܵܢ ܐ̄ܢܵܫܵܐ>
    text <ܘܲܙܥܘܿܪ ܦܘܼܡ̇ܐ ܕܢܸܬܼܢܹܐ ܐܸܢܹܝܢ ܐܲܝܟ ܕܐܝܼܬܲܝܗܹܝܢ ܀>
    text <܃ܕܲܗ̤ܘܲܝ̈ ܒܲܠܚܘܼܕܼ ܡܨܸܐ ܐܵܡܘܿܪܵܐ ܕܢܹܐܡܲܪ ܐܸܢܹܝܢ>
    text <ܘܕܿܐܝܼܟܲܢ ܘܲܟܼܡܵܐ ܡܨܸܐ ܠܸܫܢܵܐ ܕܢܸܣܕܿܘܿܪ ܐܸܢܹܝܢ ܀>
  block
    text <܃ܕܲܗܘܲܝ̈ ܐܸܡ̇ܪܹܬܼ ܐܵܦ ܐ̄ܢܵܐ ܕܲܒܼܥܹ̇ܝܬܼ ܕܐܹܡܲܪ ܐܸܢܹܝܢ>
    text <ܘܣܵܟ̣ܵܐ ܕܲܒܼܗܹܝܢ ܠܵܐ ܣܦ݂ܲܩ ܪܸܥܝܵܢܝ ܠܲܡܣܲܝܵܟܼܘܼ ܀>
    text <܃ܣܲܓܿܝܼܐܘܼܬܗܹܝܢ ܥܒ݂ܲܕܼܬܲܢܝ ܕܐܸܒܼܥܹܐ ܒܥܵܬܼܵܐ ܕܲܒܼܗܹܝܢ>
    text <ܘܬܸܡ̇ܗܹܬܼ ܣܲܓܿܝܼ ܘܦܵܫܹ̇ܬܼ ܣܲܓܿܝܼ ܡ̣ܢ ܗܵܝ̇ ܕܲܒܼܥܹ̇ܝܬܼ ܀>
    text <܃ܪܟܼܘܼܒܼܵܐ ܕܡܸܠܹ̈ܐ ܪܟܼܒܼ݂ܘ ܚܘܼܫܵܒܲܝ̈ ܒܐܘܼܪܚܵܐ ܕܡܸܠܹ̈ܐ>
    text <ܘܲܨܒܹ̇ܝܬܼ ܕܐܸܪܕܼܵܐ ܒܲܠܘܝܼܬܼ ܡܸܠܹ̈ܐ ܠܘܵܬܼ ܣܘܼܥܪ̈ܵܢܹܐ ܀>
    text <܃ܙܢܲܝ̈ ܣܘܼܥܪ̈ܵܢܹܐ ܕܲܗܘ̤ܵܘ ܒܐܲܪܥܲܢ ܒܥܹ̇ܝܬܼ ܕܐܹܬܲܢܹܐ>
    text <ܘܕܲܚܙܹ̇ܝܬܼ ܐܸܢܘܿܢ ܕܲܟܼܡܵܐ ܣܒܼܝܼܣܝܼܢ ܚܸܓܼܪܬ̤ ܡܸܠܲܬܼܝ ܀>
    text <܃ܒܩܵܢܛܵܐ ܩܖܵܡܲܬ̤ ܐܵܦ ܗܝ̤ ܡܸܠܲܬܼܝ ܒܫܘܼܪܵܝ ܡܸܠܹܝ̈ܗ̇>
    text <ܕܕܲܠܡܵܐ ܬܲܫܲܪ ܘܠܵܐ ܬܸܬܼܡܲܢܲܥ ܠܘܵܬܼ ܫܘܼܠܵܡܵܐ ܀>
    text <܃ܡܸܬܼܚܵܐ ܕܡܸܠܹ̈ܐ ܚܙܹ̇ܝܬܼ ܕܲܥܬܼܝܼܕܼܵܐ ܠܲܡܪܲܟܵܒܼܘܼ>
    text <ܘܩܸܢܛܹ̇ܬܼ ܣܲܓܼܝܼ ܡ̣ܢ ܪܘܼܟܵܒܼܵܐ ܕܲܙܢܲܝ̈ ܡܸܠܹ̈ܐ ܀>
    text <܃ܕܚܲܝ̈ܠܵܢ ܡܸܠܹ̈ܐ ܕܥܲܠ ܡܲܚ̈ܘܵܬܼܵܐ ܡ̇ܐ ܕܡܸܬܼܡܲܠ̈ܠܵܢ>
    text <ܘܠܵܐ ܦܫܝܼܩ ܫܲܪܒܵܐ ܕܩܲܫܝܘܼܬܼ ܢܸܓܼ̈ܕܲܐ ܠܲܡܬܲܢܵܝܘܼ ܀>
    text <܃ܩܛܝܼܪܵܐ ܕܢܸܓܼ̈ܕܹܿܐ ܣܲܪܕܲܢܝ ܕܐܹܡܲܪ ܡܹܐܡܪܵܐ ܕܢܸܓܼ̈ܕܹܿܐ>
    text <ܘܲܥܨ̣ܵܢܝ ܪܸܥܝܵܢܝ ܠܡܸܙܩܲܪ ܢܲܚܬܵܐ ܕܲܡܠܸܐ ܢܸܓܼ̈ܕܹܐ ܀>
    text <܃ܒܥܸܠܬܼܵܐ ܕܡܸܠܹ̈ܐ ܒܥܹ̇ܝܬܼ ܕܐܹܢܲܣܸܐ ܠܡܸܬܼܢܲܓܿܕܵܢܹ̈ܐ>
    text <ܕܠܵܐ ܢܸܬܼܦܲܪܣܘܼܢ ܠܥܹܝܢ ܚܲܙܵܝܹ̈ܐ ܕܚܵܙܹ̇ܿܝܢ ܫܲܦܝܼܪ ܀>
    text <܃ܚܵܙܝܲܝ̈ ܫܲܦܝܼܪ ܚܙܹ̇ܝܬܼ ܕܲܪܓܼܝܼܓܼܝܼܢ ܠܲܡܚܵܪ ܣܲܓܿܝܼ>
    text <ܘܨܵܪܹܬܼ ܨܲܠܡܵܐ ܕܲܙܢܲܝ̈ ܢܓܼ̈ܕܹܿܐ ܕܲܢܚܘܼܪܘܼܢ ܒܹܗ ܀>
    text <܃ܬܵܘ ܚܲܙܵܝܹ̈ܐ ܚܵܙܝܲܝ̈ ܫܲܦܝܼܪ ܚܙܵܘ ܡܲܚ̈ܘܵܬܲܢ>
    text <ܕܲܟܼܡܵܐ ܒܠܲܥܢܲܢ ܘܟܼܡܵܐ ܐܲܩܠܝܼܢ ܠܘܼܩܒܲܠ ܢܸܓܼܕܲܝ̈ܢ ܀>
    text <܃ܠܚܲܝܘܲܬܼ ܒܲܪܵܐ ܕܡ̇ܐ ܪܸܥܝܵܢܲܢ ܩܕܼܵܡ ܡܲܚ̈ܘܵܬܲܢ>
    text <ܕܲܡܟܲܒܿܫܝܼܢ ܠܵܗ̇ ܘܠܵܐ ܡܸܬܼܟܲܒܿܫܵܐ ܥܕܲܡ̇ܐ ܠܚܲܪܬܵܐ ܀>
    text <܃ܐܲܝܟ ܕܲܠܚܲܝܘ̄ܬܼܵܐ ܙܲܩܬ̣ܿܘܼܗ̇ ܢܸܓܼ̈ܕܹܿܐ ܠܡܲܪܵܚܘܼܬܿܢ>
    text <ܘܲܟܼܡܵܐ ܕܒܸܠܥܲܬ̤ ܬܘܼܒܼ ܐܸܬܼܚܲܝܠܲܬ̤ ܠܡܸܬܼܒܲܪܵܪܘ ܀>
    text <܃ܩܹܐܡ̇ܐ ܕܟܼܦܢܵܐ ܐܲܪܡܝܼ ܟܹܐܢܵܐ ܒܦܘܼܡ ܒܝܼܫܘܼܬܿܢ>
    text <ܘܗܝ̤ ܒܝܼܫܘܼܬܲܢ ܠܵܐ ܦܵܫ̣ ܪܲܗܛܵܗ̇ ܡ̣ܢ ܒܝܼ̈ܫܿܬܲܗ̇ ܀>
    text <܃ܒܥܲܪ̈ܩܹܐ ܕܟܹܐܦܹ̈ܐ ܡܲܬ̣ܚܹܗ ܠܦܲܓܼܪܲܢ ܩܕܼܵܡ ܡܲܚ̈ܝܵܘܵܬܼܵܐ>
    text <ܘܲܒܼܠܲܥ̣ ܣܲܓܿܝܼ ܘܐܲܩܠܝܼ ܣܲܓܿܝܼ ܐܲܝܟ ܠܵܐ ܚܵܐܹ̇ܫ ܀>
    text <܃ܠܵܐ ܚܵܫܘܿܫܵܐ ܗܘ̤ܵܐ ܚܵܫܘܿܫܵܐ ܒܥܸܕܲܢ ܚܲܫܹ̈ܐ>
    text <ܘܲܛ̣ܥܵܐ ܟܝܵܢܹܗ ܟܝܵܢܵܐ ܕܲܓܼܒܼܝܼܠ ܒܡܵܝܘܿܬܼܘܼܬܼܵܐ ܀>
    text <܃ܥܕܲܡ̇ܐ ܠܡܵܘܬܵܐ ܩܲܪܒܼܘܼܗܝ ܟܹܐܒܹ̈ܐ ܠܡܸܬܼܢܲܓܿܕܼܵܢܵܐ>
    text <ܘܙܵܥܲܬ̤ ܢܲܦܸܫܵܐ ܕܥܸܪܩܲܬ̤ ܢܸܦܩܲܬ̤ ܡ̣ܢ ܓܵܘ ܥܘܼܡܪܵܗ̇ ܀>
    text <܃ܒܗܲܝܟܲܠ ܦܲܓܼܪܵܐ ܝܲܬܿܝܼܒܼܵܐ ܗ̄ܘ̣ܵܬܼ ܡ̇ܪܬܵܐ ܢܲܦܸܫܵܐ>
    text <ܘܣܲܬܼ݂ܪܘܼܗܝ ܟܹܐܒܹ̈ܐ ܠܗܲܝܟܲܠ ܚܘܼܒܵܗ̇ ܘܥܸܪܩܲܬ̤ ܡܸܢܹܗ ܀>
  block
    text <܃ܘܐܸܢܗܘ̤ ܕܢܲܦܸܫܵܐ ܥܸܪܩܲܬ̤ ܡܸܢܲܢ ܒܥܸܕܵܢ ܢܸܓܼܕܲܝ̈ܢ>
    text <ܢܸܕܲܥ ܟܠܢܫ ܐܵܦ ܡܲܚ̈ܘܵܬܵܐ ܣܓܼܝܼ ܕܲܒܼܠܲܥ̄ܢ ܀>
    text <܃ܫܘܼܠܵܡ ܚܲܝܹ̈ܐ ܐܝܼܬܼܵܘܗܝ ܡ̇ܘܬܵܐ ܠܡܸܬܼܢܲܓܿܕܵܢܹ̈ܐ>
    text <ܡ̇ܕܹܝܢ ܓܲܠܝܵܐ ܗ̄ܝܼ ܕܩܲܫܝܵܐ ܡܚܘܿܬܲܢ ܡ̣ܢ ܡܲܚ̈ܘܵܬܼܵܐ ܀>
    text <܃ܘܲܟܼܒܲܪ ܐܵܡܲ݁ܪ ܐܲܝܢܵܐ ܕܫܵܡܲ݁ܥ ܡ̇ܘܬܵܐ ܗ̄ܝܼ>
    text <ܐܸܠܵܐ ܢܸܫܡܲܥ ܕܐܼܝܼܬܼ ܗ̄ܘ̣ ܡ̇ܘܬܵܐ ܕܒܼܝܼܫ ܡ̣ܢ ܡ̇ܘܬܵܐ ܀>
    text <܃ܒܝܼܫ ܗ̄ܘ̣ ܡ̇ܘܬܲܢ ܡ̣ܢ ܟܠ ܡ̇ܘܬܿܝܼ̈ܢ ܕܲܗܘ̤ܵܘ ܘܗܵܘܹ̇ܝܢ>
    text <ܕܲܚܙܲܝܢ ܡ̇ܘܬܲܢ ܘܐܲܟܸܿܢ ܡ̣ܝܼܬܼܢܲܢ ܡ̇ܘܬܵܐ ܥܦܝܼܦܵܐ ܀>
    text <܃ܚܙܵܬܼܵܐ ܕܡ̇ܘܬܵܐ ܚ̣ܙܲܝܢ ܒܲܬܼܒܲܥܬܼܵܐ ܕܥܲܠ ܪܘܼܪ̈ܚܵܢܲܢ>
    text <ܘܩܲܕܼܵܡ ܕܲܢܡܘܼܬܼ ܡ̣ܝܼܬܹܝܢ ܒܲܚܙܵܬܼܵܐ ܕܩܲܫܝܼܘܼܬܼ ܢܸܓܼܕܲܝ̈ܢ ܀>
    text <܃ܟܲܦܢܵܐ ܘܟܹܐܒܹ̈ܐ ܗܘ̤ܵܘ ܗܲܕܿܝܼ̈ܐܹܐ ܠܡܵܘܬܵܐ ܪܗܝܼܒܼܵܐ>
    text <ܘܲܪܗܸܛ ܒܲܠ̣ܥܲܢ ܐܲܝܟ ܬܲܢܝܼܢܵܐ ܠܚܲܝܘܲܬܼ ܫܸܢܵܐ ܀>
    text <܃ܒܟܼܠ ܐܸܣܟܹܿܡܝܼ̈ܢ ܒܲܠܥ̣ܵܗ̇ ܡ̇ܘܬܵܐ ܠܡܵܝܘܿܬܼܘܼܬܲܢ>
    text <ܘܛܵܟ ܠܵܐ ܦܵܐܹ̇ܫ ܣܪܝܼܕܼܵܐ ܕܚܲܝܹ̈ܐ ܡ̣ܢ ܐ̄ܢܵܫܘܼܬܿܢ ܀>
    text <܃ܟܠ ܢܸܣܝܘܿܢܝܼ̈ܢ ܥܒ݂ܲܪܘ ܥܲܠ ܢܲܦܸܫܲܢ ܩܲܢܝܲܬܼ ܚܲܝܹ̈ܐ>
    text <ܘܲܟܼܒܲܪ ܡ̇ܘܦܸܐ ܢܸܒܼܥ̇ܐ ܕܚܲܝܹ̈ܐ ܘܛܵܠܹ̇ܩ ܦܲܓܼܪܵܢ ܀>
    text <܃ܚܲܝܹ̈ܐ ܕܠܵܐ ܚܒܼܵܠ ܩܲܢܝܵܐ ܒܝܵܬܵܗ̇ ܡ̣ܢ ܒܵܪܘܿܝܵܐ>
    text <ܘܲܒܼܚ̣ܿܝܘܼܬܼܵܐ ܚܲܝ ܘܲܡܗܲܠܸܟ ܦܲܓܼܪܲܢ ܡܝܲܬܪܵܐ ܀>
    text <܃ܘܐܸܠܘܼܠܵܐ ܗܝ̤ ܢܵܛܪܵܐ ܗ̄ܘ̣ܵܬܼ ܠܲܢ ܒܚܹܝܠ ܚܲܝܘܼܬܼܵܗ̇>
    text <ܗܵܘܹ̇ܐ ܗ̄ܘ̣ܵܐ ܠܹܗ ܓܸܢܣܵܐ ܕܐ̄ܢܵܫܵܐ ܐܲܝܟ ܠܵܐ ܐ̄ܢܵܫܵܐ ܀>
    text <܃ܐܲܝܟ ܠܵܐ ܐ̄ܢܵܫܵܐ ܗ̤ܘܲܝܢ ܒܲܬܼܒܲܥܬܼܵܐ ܕܟܼܠ ܣܘܼܪ̈ܚܵܢܝܼܢ>
    text <ܘܲܬܼܡܲܗ̣ܘ ܘܲܬܼܘܲܪܘ ܡܠܝܼܠܹ̈ܐ ܘܚܲܪ̈ܫܹܐ ܥܲܠ ܚܘܼܒܵܠܲܢ ܀>
    text <܃ܥܲܠ ܚܘܼܒܵܠܲܢ ܒܵܟܹ̇ܝܢ ܘܐܵܠܹ̇ܝܢ ܫܡܲܝܵܐ ܘܐܲܪܥܵܐ>
    text <ܘܲܚܢܲܢ ܒܲܠܚܘܼܕ ܠܵܐ ܪܓܼܝܼܫܝܼܢ ܚ̄ܢܲܢ ܒܚܘܼܒܵܠ ܓܸܢܲܣܲܢ ܀>
    text <܃ܥܲܠ ܣܲܢ̈ܝܵܬܲܢ ܟܡܝܼܪ ܕܘܼܒܪܵܐ ܕܩܲܝܛܵܐ ܘܣܲܬܼܘܐ>
    text <ܘܲܒܼܠܝܼܠ ܘܲܫܓܼܝܼܫ ܛܲܟܼܣܵܐ ܪܲܒܵܐ ܕܝܲܪ̈ܚܲܝ ܫܲܢ̄ܬܵܐ ܀>
    text <܃ܡܸܛܠܵܬܲܢ ܠܒܼܝܼܫܵܐ ܒܪܝܼܬܵܐ ܢܲܚ̈ܬܹܿܐ ܕܐܸܒܼܠܵܐ>
    text <ܘܲܡܒܲܟܿܝܵܐ ܠܲܢ ܐܲܝܟ ܕܲܠܡܝܼܬܼܵܐ ܕܡܲܪܝܼܪ ܐܸܒܼܠܹܗ ܀>
    text <܃ܡܲܪܝܼܪ ܐܸܒܼܠܵܐ ܕܝܘ̇ܡ ܥܵܩܵܬܼ̈ܢ ܡ̣ܢ ܟܠ ܐܸܒܼܠܝܼ̈ܢ>
    text <ܘܢܝܼܚ ܝܘܿܡ ܡ̇ܘܬܲܢ ܡ̣ܢ ܝܵܘ̈ܡ̇ܬܵܐ ܕܩܲܫܝܘܼܬܼ ܢܸܓܼܕܝ̈ܢ ܀>
    text <܃ܒܢܸܓܼ̈ܕܹܿܐ ܘܟܹܐܒܹ̈ܐ ܛܠܸ݂ܩܘ ܝܵܘ̈ܡ̇ܬܵܐ ܕܝܵܘ̈ܡܲܝ ܚܲܝܲܝ̈ܢ>
    text <ܘܠܲܝܬܿ ܒܹܗ ܒܥܘܼܡܪܲܢ ܝܵܘܡ̇ܐ ܕܲܫܠܸܐ ܡ̣ܢ ܥܵܩܵܬܼ̈ܐ ܀>
    text <܃ܡ̣ܢ ܛܲܠܝܘܬܲܢ ܪܲܒܿܝܘܼܢ ܟܹܐܒܹ̈ܐ ܐܲܟܼܡܵܐ ܕܲܟܼܬܼܝܼܒܼ>
    text <ܘܥܲܡ ܬܲܪܒܿܝܼܬܲܢ ܫ̣ܘܲܚ ܡܲܚ̈ܘܵܬܼܵܐ ܕܥܲܠ ܗܲܕܵܡܲܝ̈ܢ ܀>
    text <܃ܡ̣ܢ ܫܘܼܪܵܝܵܐ ܕܫܘܼܪܵܝ ܓܸܢܣܲܢ ܩܲܦܚܘܼܢ ܟܹܐܒܹ̈ܐ>
    text <ܘܐܲܝܟ ܗܲܕܿܝܼܐܵܐ ܗ̤ܘܲܝ̈ ܥܵܩܵܬܼ̈ܐ ܠܡܲܪܕܿܝܼܬܼ ܚܲܝܲܝ̈ܢ ܀>
  block
    text <܃ܚܲܝܹ̈ܐ ܣܡܝܼܡܹ̈ܐ ܚ̣ܝܲܝܢܲܢ ܒܐܲܪܥܵܐ ܡ̣ܢ ܝܘܿܡ ܕܲܗ̤ܘܲܝܢ>
    text <ܘܠܵܐ ܫܠܹܝܢ ܡܸܢܲܢ ܩܹܐܪ̈ܣܹܐ ܩ̈ܫܲܝܵܐ ܕܚܵܣܘܿܡܘܼܬܼܵܐ ܀>
    text <܃ܫܒܼܵܒܹ̈ܐ ܒܝܼܫܹ̈ܐ ܗܘ̤ܵܘ ܠܲܢ ܒܐܲܪܥܵܐ ܕܬܼܵܘܬܵܒܼܘܼܬܲܢ>
    text <ܘܒܲܙ̣ܘ ܡܲܪ̈ܗܵܛܲܢ ܘܫܲܥܒܸܿܕܼܘ ܚܲܝܲܝ̈ܢ ܒܥܲܡܠܵܐ ܩܲܫܝܵܐ ܀>
    text <܃ܒܫ̣ܒܼܝܵܐ ܕܥܵܘ̣ܠܵܐ ܕܲܒܼܪܘܼܗܝ ܠܓܸܢܣܲܢ ܣܵܢ̈ܐܹܐ ܕܓܸܢܣܲܢ>
    text <ܘܥܲܒܼ݂ܕܿܘܼܢ ܥܲܒܼ̈ܕܼܿܐ ܠܲܪ̈ܓܼܝܼܓܵܬܼܵܐ ܕܣܘܼܥܪ̈ܵܢܲܝܗܘܿܢ ܀>
    text <܃ܐܲܝܟ ܓܲܠܘܵܝܹ̈ܐ ܢܦܲܩܘ ܐܲܒܼܵܗܝ̈ܢ ܡ̣ܢ ܦܲܪܕܲܝܣܵܐ>
    text <ܘܲܥܡ݂ܲܪ ܒܐܲܪܥܵܐ ܕܡܲܠܝܵܐ ܟܘܼ̈ܒܹܿܐ ܘܟܹܐܒܹ̈ܐ ܘܡ̇ܘܬܵܐ ܀>
    text <܃ܫܸܒܼܝܵܐ ܕܡܲܝܵ̈ܐ ܐܲܩܸܦ ܐܸܢܘܿܢ ܐܵܦ ܡ̣ܢ ܗܵܕܹܐ>
    text <ܘܲܠܘܲܝ ܫܸܒܼܝܵܐ ܘܠܵܘ ܚܘܼܒܵܠܵܐ ܕܠܵܐ ܚܵܘܣܵܢܵܐ ܀>
    text <܃ܕܠܵܐ ܚܵܘܣܵܢܵܐ ܚܲܒܿܠܲܢ ܫܸܒܼܝܵܐ ܕܡ̇ܡܘܿܠ ܡܲܝܵ̈ܐ>
    text <ܘܓܲܪܦܹܗ ܠܥܲܦܪܵܐ ܕܪܘܼܟܵܒܼ ܦܲܓܼܪܲܝܢ ܘܛܲܡ̣ܪܹܗ ܒܐܲܪܥܵܐ ܀>
    text <܃ܫܸܒܼܝܵܐ ܠܫܸܒܼܝܵܐ ܝܲܒܸܿܠ ܝܲܗ̄ܒܲܢ ܡ̣ܢ ܚܲܕܼ ܠܲܐ̄ܚܪܹܝܢ>
    text <ܘܠܵܐ ܐܲܓܲܪ ܠܲܢ ܕܢܲܓܲܪ ܒܐܲܬܼܪܵܐ ܕܬܼܵܘܬܵܒܼܘܼܬܲܢ ܀>
    text <܃ܫܸܒܼܝܵܐ ܩܲܕܼܡ̇ܐ ܫܒܼ݂ܵܢ ܡ̣ܢ ܐܲܬܼܪܵܐ ܦܲܐܝܵܐ ܕܲܥܕܹܝܢ>
    text <ܘܲܬܼܪܲܝܵܢܵܐ ܡ̣ܢ ܝܵܪܬܿܘܼܬܵܐ ܕܡܲܠܝܵܐ ܟܘܼ̈ܒܹܿܐ ܀>
    text <܃ܫܸܒܼܝܵܐ ܐ̄ܚܪܹܢܵܐ ܫ̣ܒܼܵܢ ܡ̣ܢ ܒܵܒܹܠ ܒܝܲܕܼ ܦܘܼܠܵܓܼܵܐ>
    text <ܘܙܲܪܩܹܗ ܠܡܸܕܪܲܢ ܒܐܲܪܒܲܥܦܸܢ̈ܝܵܢ ܒܝܲܡܵܐ ܘܝܲܒܼܫܵܐ ܀>
    text <܃ܬܠܵܬܵܐ ܫܸܒܼܝܝܼ̈ܢ ܕܒܼܝܼܫ ܚܲܕܼ ܡ̣ܢ ܚܲܕܼ ܫ̣ܒܼܵܐܘܼܗܝ ܠܓܸܢܣܲܢ>
    text <ܘܚܲܕܼ ܡ̣ܢ ܓܸܢܣܲܢ ܚܪܵܪ ܓܸܢܣܲܢ ܡ̣ܢ ܥܲܒܼܕܿܘܼܬܼܵܐ ܀>
    text <܃ܥܝܵܕܼܵܐ ܒܝܼܫܵܐ ܥܬܸܩ ܒܹܗ ܒܓܸܢܣܲܢ ܡ̣ܢ ܫܘܼܪܵܝܵܐ>
    text <ܘܗܲܢܝܼܐܵܐ ܠܹܗ ܥܲܒܼܕܿܘܼܬܼ ܥܲܒܼ̈ܕܹܿܐ ܡ̣ܢ ܚܹܐܪܘܼܬܼܵܐ ܀>
    text <܃ܠܵܘ ܚܹܐܪܘܼܬܼܵܐ ܕܦܘܼܠܚܵܢ ܥܲܒܼ̈ܕܹܿܐ ܪܚܸܡ̣ ܒܲܪ ܚܹܐܪܹ̈ܐ>
    text <ܘܠܵܐ ܪܵܓܵܐ ܠܹܗ ܕܲܢܪܝܼܡ ܪܹܫܹܗ ܡ̣ܢ ܥܲܒܼܕܿܘܼܬܼܵܐ ܀>
    text <܃ܗܵܢܵܐ ܥܝܵܕܼܵܐ ܥܲܒܼ݂ܕܹܿܗ ܕܢܸܒܼܠܲܥ ܢܸܓܼ̈ܕܹܿܐ ܩ̈ܫܲܝܵܐ>
    text <ܘܗܵܐ ܡܸܬܼܒܲܣܒܲܣ ܒܲܚܒܼܵܪ̈ܵܬܼܵܐ ܕܦܲܓܼܪܵܐ ܘܢܲܦܫܵܐ ܀>
    text <܃ܒܦܲܓܼܪܹܗ ܘܢܲܦܫܹܗ ܡܲܣܓܹܿܐ ܚܵܛܹ̇ܐ ܘܡܲܣܓܸܿܐ ܒܵܠܲܥ>
    text <ܘܲܡܬܼܝܼܚ ܟܠܢܵܫ ܠܢܸܓܼ̈ܕܹܿܐ ܩ̈ܫܲܝܵܐ ܘܠܵܐ ܡܸܬܼܟܲܚܲܕܼ ܀>
    text <܃ܥܲܡܹܗ ܗܲܠܟܲܬ̤ ܩܲܫܝܘܼܬܼ ܢܸܓܼܕܿܘ̈ܗܝ ܒܟܼܠܗܘܿܢ ܕܵܪܹ̈ܐ>
    text <ܘܝܲܬܿܝܼܪܵܐܝܼܬܼ ܒܕܵܪܪ̈ܲܢ ܕܝܼܠܲܢ ܥܲܦ݂ ܡܲܚ̈ܘܵܬܼܵܐ ܀>
    text <܃ܢܸܓܼ̈ܕܹܿܐ ܩ̈ܫܲܝܵܐ ܡ̣ܢ ܟܠ ܓܲܒܿܝܼ̈ܢ ܗܵܐ ܟܪܝܼܟܼܝܼܢ ܠܲܢ>
    text <ܘܗܵܐ ܒܵܠ̇ܥܝܼܢܲܢ ܘܠܵܐ ܡܸܣܬܲܝܟܼܝܼܢ ܙܢܲܝ̈ ܒܝܼ̈ܫܵܬܲܢ ܀>
    text <܃ܕܠܵܐ ܡܸܢܝܵܢܵܐ ܣܓܼܝܼ ܒܝܼ̈ܫܵܬܲܢ ܘܲܫܟܼܝܼܪ̈ܵܬܲܢ>
    text <ܘܲܕܠܵܐ ܣܵܟܼܵܐ ܪܲܒܲܬܼ ܢܲܓܿܕܼܘܼܗ̇ ܠܡܲܪܲܚܘܼܬܲܢ ܀>
    text <܃ܩܫܹܝܢ ܗ̄ܘ̣ܵܘ ܢܸܓܼܕܲܝ̈ܢ ܡ̣ܢ ܟܠ ܢܸܓܼ̈ܕܹܿܐ ܕܲܒܼܟܼܠ ܕܵܪ̈ܝܼܢ>
    text <ܘܠܲܝܬܿ ܗ̄ܘ̣ܵܐ ܐܲܦܬܼܵܐ ܒܹܝܬܼ ܚܲܕܼ ܠܲܐ̄ܚܪܹܝܢ ܒܪܸܡܙܵܐ ܀>
    text <܃ܪܸܡܙܵܐ ܟܲܣܝܵܐ ܟܲܢܸܫ ܐܸܢܘܿܢ ܠܘܲܥܕܑܵܐ ܕܚܲܝܲܝ̈ܢ>
    text <ܘܐܲܠܸܦ ܐܸܢܘܿܢ ܠܡܸܥܒܲܕܼ ܩܹܐܪܣܵܐ ܥܲܡ ܒܝܼܫܘܼܬܲܢ ܀>
  block
    text <܃ܩܹܐܪܣܵܐ ܪܲܒܵܐ ܥܒ݂ܲܕܼܘ ܘܣܵܡ̣ܘ ܥܲܡܲܢ ܢܸܓܼ̈ܕܹܿܐ ܕܥܲܡܲܢ>
    text <ܘܒܲܙܥܘܼܗܝ ܠܥܲܡܲܢ ܒܓܹܐܪܹ̈ܐ ܫܢܝܼܢܹ̈ܐ ܕܟܲܦܢܵܐ ܘܨܲܗܝܵܐ ܀>
    text <܃ܐܲܝܟ ܡܲܫܪܝܼܬܼܵܐ ܚܲܕܼܪܘܼܢ ܟܹܐܒܹ̈ܐ ܡ̣ܢ ܟܠ ܓܲܒܿܝܼ̈ܢ>
    text <ܘܠܵܐ ܦܠ݂ܲܛ ܓܘܼܫܡܵܐ ܕܠܵܐ ܐܸܬܼܡܚܝܼ ܒܲܚܒܼܵܪ̈ܬܼܵܐ ܀>
    text <܃ܟܠܹܗ ܓܘܼܫܡܲܢ ܗܘ̤ܵܐ ܚܲܕܼ ܫܘܼܚܢܵܐ ܕܠܵܐ ܚܘܼܠܡܵܢܵܐ>
    text <ܘܢܸܕܲܬ̤ ܡܸܢܹܗ ܠܐܵܣܵܘ̈ܬܼܵܐ ܘܠܵܐ ܬܘܼܒܼ ܥܲܨܒܿܘܼܗܝ ܀>
    text <܃ܟܲܦܢܵܐ ܘܟܹܐܒܹ̈ܐ ܒܲܣܒܸܿܣܘ ܦܲܓܼܪܹܗ ܘܕܼܵܘܸܕܼܘ ܢܲܦܫܹܗ>
    text <ܘܐܵܘܦܝܼܘ ܚܲܝܵܘ̈ܗܝ ܡ̣ܢ ܡ̇ܙܘܿܢܵܐ ܘܡ̣ܢ ܚܲܝܘܼܬܵܐ ܀>
    text <܃ܠܲܝܬܿ ܚܲܝܘܼܬܼܵܐ ܒܚܲܝܹ̈ܐ ܕܐ̄ܢܵܫܵܐ ܘܠܵܐ ܟܠ ܟܠܹܗ>
    text <ܘܐܸܢ ܐܝܼܬܼ ܠܵܐ ܐܝܼܬܼ ܕܗܵܐ ܠܲܝܬܿ ܡܸܕܹܿܡ ܕܲܡܩܝܼܡ ܚܲܝܗܹܐ ܀>
    text <܃ܓܡ݂ܲܪ ܡ̇ܙܘܿܢܵܐ ܕܲܡܩܝܼܡ ܚܲܝܹ̈ܐ ܡ̣ܢ ܦܘܼܡ ܚܲܝܹ̈ܐ>
    text <ܘܲܬܼܠܹܝܢ ܚܲܝܘ̈ܗܝ ܕܲܟܼܪܸܐ ܚܲܝܹ̈ܐ ܩܕܼܵܡ ܒܵܒܼܵܬܹ̈ܗ ܀>
    text <܃ܠܫܘܼܠܵܡ ܚܲܝܘ̈ܗܝ ܚܵܐܲ݁ܪ ܟܠܢܵܫ ܡܙܲܠܗܲܙ ܚܲܝܹ̈ܐ>
    text <ܘܪܵܢܹ̇ܐ ܘܕܵܚܹ̇ܠ ܕܕܲܠܡܵܐ ܩܸܪܒܲܬ̤ ܦܪܵܬܼܘܿܙܡܝܹܗ ܀>
    text <܃ܒܪܲܡܫܵܐ ܐܵܡܲ݁ܪ ܕܐܵܪܵܐ ܐܝܼܬܿܝܼ ܥܕܲܡ̇ܐ ܠܨܲܦܪܵܐ>
    text <ܘܥܸܕܼܵܢ ܨܲܦܪܵܐ ܡܫܲܐܸܠ ܠܚܲܒܼܪ݁ܵܘܗܝ ܕܲܥܪܵܒܼ ܫ̣ܡܫܵܐ ܀>
    text <܃ܥܲܡܹܗ ܕܝܵܘܡ̇ܐ ܪܵܕܹܐ ܒܪܸܢܝܵܐ ܕܥܲܠ ܥܵܩܵܬܹ̈̄ܐ>
    text <ܕܡܸܢܵܝܵܢ ܫܵܥܑܹ̈ܐ ܕܠ݂ܠܲܝ ܐܝܼܡܵܡ ܥܦܝܼܦ ܫܘܼܢܵܩܹܗ ܀>
    text <܃ܘܵܝܠܹܗ ܠܕܵܘܝܵܐ ܟܝܵܢ ܒܲܪܢܵܫܵܐ ܕܲܟܼܡܵܐ ܡܕܵܘܲܕܼ>
    text <ܘܲܟܼܡܵܐ ܣܒܼܝܼܣܝܼܢ ܚܲܫܲܝ̈ ܢܲܦܸܫܹܗ ܘܟܹܐܒܲܝ̈ ܦܲܓܼܪܹܗ ܀>
    text <܃ܘܵܝܵܐ ܠܘܹܐ ܠܹܗ ܠܲܕܼܘܸܐ ܡ̣ܢ ܟܠ ܒܟܼܠܗܘܿܢ ܕܵܪܹ̈ܐ>
    text <ܘܝܲܬܿܝܼܪ ܕܵܘܹܐ ܒܕܼܵܪܲܢ ܕܝܼܠܲܢ ܡ̣ܢ ܟܠ ܕܵܪ̈ܝܼܢ ܀>
    text <܃ܒܕܵܪܲܢ ܕܝܼܠܲܢ ܕܵܘܹܐ ܘܲܡܥ̇ܩ ܟܠ ܒܲܪܢܵܫܵܐ>
    text <ܘܲܥܦܝܼܦ ܘܵܝܵܐ ܘܣܲܓܿܝܼ ܢܸܓܼܕܵܐ ܘܪܲܒ ܫܘܼܢܵܩܵܐ ܀>
    text <܃ܪܲܒܿ ܫܘܼܢܵܩܵܐ ܕܲܚܙ݂ܲܝ̈ ܥܲܝܢܲܝ̈ܢ ܘܲܫ̣ܡܲܥ ܐܸܕܢܲܝ̈ܢ>
    text <ܪܲܕܼܦܘ̣ܢ ܟܹܐܒܹ̈ܐ ܘܪܲܕܼܦܘܼܢ ܐ̄ܢܵܫܵܐ ܬܿܪܬܹܿܝܢ ܒܲܚܕܵܐ ܀>
    text <܃ܣܒ݂ܲܠ ܒܲܪܢܵܫܲܢ ܡܲܪܝܼܪ ܝܲܨܪܵܐ ܫܸܒܼܝܵܐ ܕܟܼܦܢܵܐ>
    text <ܘܫܸܒܼܝܵܐ ܕܐ̄ܢܵܫܵܐ ܕܒܼܝܼܫ ܡ̣ܢ ܟܲܦܢܵܐ ܘܡ̣ܢ ܟܠ ܒܝܼ̈ܫܵܢ ܀>
    text <܃ܩܫܹܐ ܫܸܒܼܝܵܐ ܕܲܒܼܢܲܝ̈ ܗܵܓܼܵܪ ܐܵܦ ܡ̣ܢ ܟܲܦܢܵܐ>
    text <ܘܡܲܪܝܼܪܵܐ ܗ̄ܘ̣ܵܬܼ ܡܚܘܿܬܼܵܐ ܕܲܒܼܗܘܿܢ ܡ̣ܢ ܟܘܼܪ̈ܗܵܢܹܐ ܀>
    text <܃ܠܡܸܪܲܬܼ ܚܸܘܝܵܐ ܕܵܡ̇ܝܵܐ ܡܚܘܿܬܼܵܐ ܕܲܒܼܢܵܘ̈ܗܝ ܕܐܲܒܼܪܵܡ>
    text <ܘܛܵܟ ܐܝܼܬܼ ܦܘܼܪܣܵܐ ܠܡܸܪܲܬܼ ܪ̈ܲܚܫܵܐ ܘܲܠܗܘܿܢ ܠܵܐ ܐܝܼܬܼ ܀>
    text <܃ܠܘܲܝ ܕܹܝܢ ܠܵܐ ܩܪܹܝܢ ܒܫܸܡ ܐܲܒܼܪܵܗܵܡ ܒܢܲܝ̈ ܡܸܨܪܵܝܬܵܐ>
    text <ܕܗܵܐ ܡܸܬܼܥܲܕܠܝܼܢ ܠܵܐ ܝܵܕܼܘܿܥ̈ܿ ܒܗܵܢ ܟܘܼܢܵܝܵܐ ܀>
    text <܃ܠܘܲܝ ܠܵܐ ܩ̣ܪܸܒܼ ܗ̄ܘ̣ܵܐ ܗܵܘ̇ ܙܲܕܿܝܼܩܵܐ ܠܗܵܝ̇ ܫܵܛܝܼܬܼܵܐ>
    text <ܟܒܲܪ ܫܵܠܹ̇ܝܢ ܗ̄ܘ̣ܵܘ ܡܸܬܼܟܲܫܠܵܢܹ̈ܐ ܡ̣ܢ ܟܸܫܠܲܝ̈ܗܘܿܢ ܀>
  block
    text <܃ܠܘܲܝ ܐܝܼܬܼ ܗ̄ܘ̣ܵܐ ܠܗܘܿܢ ܫܡܵܐ ܢܘܼܟܼܪܵܝܵܐ ܕܢܘܼܟܼܪܵܝ ܠܐܒܼܪܵܡ>
    text <ܡܸܬܼܟܲܢܹܝܢ ܗ̄ܘ̣ܵܘ ܒܲܥܪܝܼܪ̈ܵܝܹܐ ܐܲܝܟ ܐܲܒܼܘܼܗܘܿܢ ܀>
    text <܃ܥܪܵܕܼܵܐ ܕܒܲܪܵܐ ܩܪ̣ܵܝܗܝ ܒܵܪܘܿܝܵܐ ܠܪܹܫ ܫܲܪ̈ܵܒܼܵܬܼܗܘܿܢ>
    text <ܕܝܵ̇ܕܲܥ ܗ̄ܘ̣ܵܐ ܠܹܗ ܕܠܵܐ ܡܨܸܐ ܢܵܛ̇ܲܪ ܛܲܟܼܣܵܐ ܕܐ̄ܢܵܫܵܐ ܀>
    text <܃ܚܲܝܘܲܬܼ ܒܲܪܢܵܫ ܦܐܹܐ ܕܢܸܬܼܟܲܢܹܐ ܒܲܪ ܡܸܨܪܵܬܵܐ>
    text <ܘܲܢܪܝܼܡ ܡܸܢܹܗ ܫܡܵܐ ܕܐܲܒܼܪܵܗܵܡ ܪܵܚܹ̇ܡ ܐ̄ܢܵܫܵܐ ܀>
    text <܃ܪܵܚܹ̇ܡ ܐ̄ܢܵܫܵܐ ܘܪܵܚܹ̇ܡ ܡ̇ܪܹܗ ܐܝܼܬܼܵܘܗܝ ܐܲܒܼܪܵܡ>
    text <ܡ̇ܕܹܝܢ ܙܵܕܹܩ ܕܟܹܐܢܹ̈ܐ ܢܸܗܘܘܿܢ ܒܢܲܝ̈ܵܐ ܠܟܹܐܢܵܐ ܀>
    text <܃ܠܵܐ ܥܕܝܼܠ ܐܲܒܼܪܵܡ ܕܐܵܘܠܸܕܼ ܒܝܼܫܹ̈ܐ ܘܒܲܥܪܝܼܪ̈ܵܝܹܐ>
    text <ܒܝܼܫܹ̈ܐ ܥܕܝܼܠܝܼܢ ܕܠܵܐ ܪܕܼܵܘ ܒܐܘܼܪܚܵܐ ܕܚܘܼܒܹܿܗ ܕܐܲܒܼܪܵܡ ܀>
    text <܃ܐܵܦ ܐ̄ܢܵܐ ܕܥܸܕܠܹ̇ܬܼ ܠܟܼܠ ܥܸܕܠܵܝܝܼ̈ܢ ܫܵܘ̇ܝܵܐ ܡܸܠܲܬܼܝ>
    text <ܕܐܸܡ̇ܪܹܬܼ ܕܲܠܘܲܝ ܠܵܐ ܩ̣ܪܸܒܼ ܐܲܒܼܪܵܡ ܠܗܵܓܼܵܪ ܐܲܡܬܵܐ ܀>
    text <܃ܠܵܘ ܐܲܒܼܵܗܹ̈ܐ ܡܨܸܝܢ ܕܲܢܨܘܼܪܘܼܢ ܚܹܐܪܘܼܬܼ ܢܲܦܸܫܵܐ>
    text <ܚܸܐܪܘܼܬܼ ܢܦܸܫܵܐ ܗ̄ܝ̣ ܕܥܵܒܼ݁ܕܵܐ ܟܹܐܢܹ̈ܐ ܐܵܦ ܥܵܘܵܠܹ̈ܐ ܀>
    text <܃ܠܥܵܕܼܠܲܝ̈ ܐܵܒܼܪܵܡ ܐܸܡ̇ܪܹܬܼ ܗܵܠܹܝܢ ܐܵܦ ܐܵܡܲ݁ܪ ܐ̄ܢܵܐ>
    text <ܕܐܸܢ ܗܵܓܼܪ̈ܵܝܹܐ ܫܒ̣ܵܐܘܼܢ ܡܲܓܵܢ ܐ̄ܚܪܸ̈ܢܹܐ ܠܡܵܢܵܐ ܀>
    text <܃ܠܡܵܐ ܩܕܹܫܵܝܹ̈ܐ ܐ̄ܚܝܵܢܹ̈ܐ ܐܸܢܘܿܢ ܕܲܒܼܢܲܝ̈ ܗܵܓܵܪ>
    text <ܕܒܲܙ̣ܘܼܗܝ ܠܥܵܠܡܵܐ ܒܸܙܬܼܵܐ ܕܥܵܠ̈ܒܵܐ ܠܕܹܐܫܡܲܥܠܵܝܹ̈ܐ ܀>
    text <܃ܠܡܵܐ ܡ̣ܢ ܐܲܒܼܪܵܡ ܪܕܼܵܐ ܚܘܼܒܵܠܵܐ ܕܲܛܡܘܼܪ̈ܝܹܐ>
    text <ܕܥܲܒܼ݂ܕܿܘܼܗ̇ ܠܐܵܬܼܘܪ ܐܵܡ̇ܐ ܕܡܲܠ̈ܟܹܿܐ ܐܲܝܟ ܨܵܕܼܝܼܬܼܵܐ ܀>
    text <܃ܠܵܐ ܟܹܝܬܼ ܢܸܥܕܿܘܿܠ ܠܵܐ ܠܐܲܒܼܵܗܹ̈ܐ ܠܲܒܼܢܲܝܵ̈ܐ>
    text <ܐܸܠܵܐ ܠܝܲܨܪܵܐ ܕܦܵܪܹܫ ܬܲܪܬܹܿܝܢ ܛܵܒܼܝܼܫܵܬܵܐ ܀>
    text <܃ܠܝܲܨܪܵܐ ܒܝܼܫܵܐ ܕܒܼܢܲܝ̈ ܗܵܓܼܵܪ ܢܸܥܝܕܿܘܿܠ ܟܠܫܵܥ>
    text <ܘܝܲܬܿܝܼܪܵܐܝܼܬܼ ܠܥܲܡܵܐ ܕܲܩܕܸܫ ܚܲܝܘ̄ܬܼܵܢܵܝܹ̈ܐ ܀>
    text <܃ܠܵܐ ܒܲܥܪܝܼܪܵܝ ܟܝܵܢ ܚܲܝ̈ܘܵܬܼܵܐ ܐܲܝܟ ܩܕܹܫܵܝܵܐ>
    text <ܘܗܵܐ ܬܲܚܘܝܼܬܵܐ ܕܠܵܐ ܡܫܲܝܢܘܼܬܼܗܘܿܢ ܒܡܸܕܹܿܡ ܕܲܣܥ݂ܲܪܘ ܀>
    text <܃ܠܵܐ ܣܥ݂ܲܪܘ ܚܲܗܠܹ̈ܐ ܕܲܒܼܢܲܝ̈ ܗܵܓܼܵܪ ܐܲܟܼܡܵܐ ܕܲܣܥ݂ܲܪܘ>
    text <ܘܠܵܐ ܛܡܘܼܪ̈ܝܹ̈ܐ ܥܒܲܕܼܘ ܚܘܼܒܵܠܵܐ ܕܚܲܒܸܿܠܘ ܗܵܢ̇ܘܿܢ ܀>
    text <܃ܥܲܒ݂ܲܪ ܚܘܼܒܵܠܗܘܿܢ ܠܲܕܿܬܲܚܝܡܢܵܝܹ̈ܐ ܘܠܲܕܼܓܼܪ̈ܒܿܝܹ̈ܐ>
    text <ܘܛܵܟ ܠܲܝܬܼܿ ܒܝܼܫܬܿܐ ܕܦܵܚ̇ܡܵܐ ܠܒܼܝܼܫܬܵܐ ܕܲܣܥ݂ܲܪܘ ܒܐܲܪܥܲܢ ܀>
  block
    text <܃ܒܗܵܠܹܝܢ ܢܸܓ̈ܿܕܹܿܐ ܒܸܠܥܲܬ̤ ܐܲܪܥܲܢ ܡܲܠܝܲܬܼ ܥܵܘ̣ܠܵܐ>
    text <ܘܲܒܼܥܵܘܵܠܹ̈ܐ ܕܒܼܝܼܫܝܼܢ ܡܸܢܲܢ ܗܘ̤ܵܬܼ ܡܲܪܕܿܘܼܬܲܢ ܀>
    text <܃ܒܐܝܼܕܵܐ ܕܒܼܝܼܫܹ̈ܐ ܕܒܼܝܼܫܝܼܢ ܡ̣ܢܲܢ ܪܕܼܵܢ ܒܵܪܘܿܝܵܐ>
    text <ܕܡ̇ܐ ܕܡܸܬܼܢܲܓܲܕܼ ܥܵܘ̣ܠܵܐ ܒܥܵܘ̣ܠܵܐ ܢܸܒܼܣܘܿܪ ܗܘ̤ ܠܹܗ ܀>
    text <܃ܬܠܵܬܼܵܐ ܫܲܒܼܛܝܼ̈ܢ ܐܲܪܝܼܡ ܥܵܘ̣ܠܵܐ ܥܲܠ ܒܝܼܫܘܼܬܲܢ>
    text <ܐܝܼܫܡܲܥܠܵܝܹ̈ܐ ܘܲܛܡܘܼܪ̈ܝܹܐ ܘܲܩܕܹܫܵܝܹ̈ܐ ܀>
    text <܃ܬܠܵܬܼ ܐܸܣܩܹܛܝܼ̈ܢ ܒܸܠܥܲܬ̤ ܢܲܦܸܫܲܢ ܡܲܠܝܲܬܼ ܚܘܼܬܼܪܵܐ>
    text <ܡ̣ܢ ܫܲܪ̈ܒܼܵܬܼܵܐ ܬܠܵܬܼ ܕܲܚܬܝܼܪ̈ܵܢ ܝܲܬܿܝܼܪ ܡܸܢܲܢ ܀>
    text <܃ܟܹܐܝܢ ܒܵܪܘܿܝܵܐ ܕܢܲܓܿܕܹܗ ܠܥܵܘ̣ܠܲܢ ܒܝܲܕܼ ܥܵܘ̈ܠܹܐ>
    text <ܘܟܹܐܢܵܐ ܕܢܵܘܕܹܿܐ ܕܐܹܝܢ ܟܹܐܢܵܐܝܼܬܼܿ ܗܘ̤̇ܬܼ ܡܲܪܘܼܬܲܢ ܀>
    text <܃ܠܝܘܼܬܼܪܵܢ ܢܲܓܿܕܿܢ ܗܵܘ̇ ܦܘܼܩܕܵܢܵܐ ܕܫܲܠܝܼܛ ܥܲܠ ܟܠ>
    text <ܘܚܲܟܿܝܼܡܵܐܝܼܬܼ ܓܲܙܪܹܗ ܠܟܹܐܒܼܵܐ ܕܲܫܟܼܝܼܪ̈ܵܬܲܢ ܀>
    text <܃ܬܵܘ ܟܹܝܬܼ ܢܵܘܕܹܿܐ ܠܗܵܝ̇ ܝܼܕܲܥܬܼܵܐ ܕܥܸܨܒܲܬ̤ ܟܹܐܒܲܝ̈ܢ>
    text <ܘܲܢܩܲܪܸܒܼ ܠܵܗ̇ ܕܵܫܢܹ̈ܐ ܕܫܘܼܒܼܚܵܐ ܕܲܪܕܼܵܬ̤ ܘܲܩܢܵܬ̤ ܀>
text <ܥܲܠ ܒܪܵܫܝܼܬܼ ܘܥܲܠ ܐܝܼܬܼܘܼܬܹܗ ܕܐܲܠܵܗܵܐ>
  block
    text <ܥܲܠ ܒܪܵܫܝܼܬܼ ܘܥܲܠ ܐܝܼܬܼܘܼܬܹܗ ܕܐܲܠܵܗܵܐ>
  block
    text <ܡܐܡܪܐ ܕܬܠܬܝܢ ܘܐܪܒܥܐ>
    text <ܥܲܠ ܒܪܵܫܝܼܬܼ ܘܥܲܠ ܐܝܼܬܼܘܼܬܹܗ ܕܐܲܠܵܗܵܐ>
  block
    text <܃ܒܪܵܫܝܼܬܼ ܫܸܡܥܹ̇ܬܼ ܕܲܟܼܬ݂ܲܒܼ ܡܘܼܫܹܐ ܩܕܼܵܡ ܟܠ ܡܸܕܹܿܡ>
    text <ܘܲܒܼܥܹ̇ܝܬܼ ܕܐܸܚܙܘܿܩ ܒܲܫܒܼܝܼܠ ܡܸܠܵܘ̈ܗܝ ܠܘܵܬܼ ܫܘܼܪܵܝܵܐ ܀>
    text <܃ܚܲܡܸܫ ܐܵܬܼ̈ܘܵܢ ܚܙܹܝ̇ܬܹܗ ܕܲܪܲܫܲܡ̣ ܒܪܹܫ ܣܘܼܪܓܵܕܼܵܐ>
    text <ܘܡܲܠ̣ܟܲܢܝ ܪܸܥܝܵܢܝ ܠܡܸܬܼܗܲܓܵܝܘܼ ܒܚܲܕܼܬܼܘܼܬܼ ܣܸܦܪܹܗ ܀>
    text <܃ܐܲܝܟ ܕܲܠܟܹܐܦܹ̈ܐ ܦܣ݂ܲܠ ܐܵܬܼ̈ܘܬܼܵܐ ܒܦܲܪܘܠܵܐ ܕܪܘܼܚܵܐ>
    text <ܘܲܒܼܢ̣ܵܐ ܥܠܲܝܗܹܝܢ ܒܲܝܬܵܐ ܪܲܒܵܐ ܕܪܵܡ̇ܐ ܘܥܘܼܡܩܵܐ ܀>
    text <܃ܐܲܝܟ ܣܲܡܡܵܢܹ̈ܐ ܡܲܕܸܿܟ ܪܸܡܙܵܐ ܒܡܸܠܹ̈ܐ ܕܦܘܼܡܹܗ>
    text <ܘܨܵܪ ܒܸܪ̈ܝܵܬܼܵܐ ܕܠܵܐ ܚܲܙ̈ܝܵܢ ܠܹܗ ܟܲܕܼ ܟܡܸܬܿܬܿܩ̈ܝܵܢ ܀>
    text <܃ܒܲܕܼܡܘܼܬܼ ܨܲܠܡܵܐ ܪܲܟܿܒܹܗ ܠܥܵܠܡܵܐ ܕܲܗܘ̤ܸܵܐ ܒܪܵܫܝܼܬܼ>
    text <܃ܘܫܲܩ݂ܲܠ ܣܵܡܹ݂ܗ ܩܕܼܵܡ ܚܲܙܵܝܹ̈ܐ ܕܢܸܬܼܒܲܩܘܿܢ ܒܹܗ>
    text <܃ܛܲܟܼܣܵܐ ܪܲܒܵܐ ܥܒ݂ܲܕܼ ܨܲܝܵܐ ܠܐܘܼܡ̇ܢܘܼܬܹܗ>
    text <ܕܨܵܪ ܒܸܪ̈ܝܵܬܼܵܐ ܘܐܲܟܸܿܢ ܝܘܼܩܢܵܐ ܕܫܸܡ ܒܵܪܘܿܝܵܐ ܀>
    text <܃ܛܲܟܼܣܵܐ ܕܡܲܠܟܵܐ ܚܵܘܝܼ ܠܘܼܩܕܼܵܡ ܠܥܲܒܼܕܲܝ̈ ܡܲܠܟܵܐ>
    text <ܘܐܲܟܸܿܢ ܐܲܪܝܼܡ ܘܹܐܠܵܐ ܕܬܲܪܥܵܐ ܕܒܹܝܬܼ ܡܲܠܟܿܘܼܬܼܵܐ ܀>
    text <܃ܐܲܝܟ ܫܲܬܼܐܸܣܬܼܵܐ ܣܵܡ̣ܵܗ̇ ܠܡܸܠܬܼܵܐ ܗܲܝ̇ ܕܲܒܼܪܵܫܝܼܬܼ>
    text <ܘܲܠܥܸܠ ܡܸܵܢܵܗ̇ ܒܪ̣ܵܐ ܐܲܠܵܗܵܐ ܐܲܝܟ ܒܲܢܵܝܵܐ ܀>
    text <܃ܒܪܵܫܝܼܬܼ ܐܸܡ݂ܲܪ ܒܪ̣ܵܐ ܐܲܠܵܗܵܐ ܫܡܲܝܵܐ ܘܐܲܪܥܵܐ>
    text <ܠܟܼܵܬ ܗܝ̤ ܒܪܝܼܬܼܵܐ ܘܲܠܗܲܠ ܡܸܢܸܗ̇ ܡܵܪܹܐ ܒܪܝܼܬܼܵܐ ܀>
    text <܃ܒܪܝܼܬܼܵܐ ܐܸܡ݂ܲܪ ܩܕܼܵܡ ܒܵܪܘܿܝܵܐ ܘܟܸܢ ܒܵܪܘܿܝܵܐ>
    text <ܠܵܘ ܕܩܲܕܼܝܼܡܵܐ ܐܸܠܵܐ ܕܢܵܘܕܲܥ ܙܲܒܼܢܵܐ ܕܲܗܘ̤ܵܬܼ ܀>
    text <܃ܗܵܘܝܵܐ ܐܵܘܕܲܥ ܒܝܲܕܼ ܗܵܝ̇ ܕܲܟܼܬܲܒܼ ܒܪܵܫܝܼܬܼ ܠܘܼܩܕܼܵܡ>
    text <ܘܥܲܠ ܒܵܪܘܿܝܵܐ ܓܠ̣ܵܐ ܕܐܝܼܬܼܵܘܗܝ ܗ̄ܘ̣ܵܐ ܕܠܵܐ ܫܘܼܪܵܝܵܐ ܀>
    text <܃ܕܠܵܐ ܫܘܼܪܵܝܵܐ ܐܝܼܬܼܵܘܗܝ ܐܝܼܬܼܝܵܐ ܕܐܲܝܬܿܝܼ ܒܪܝܼܬܼܵܐ>
    text <ܘܲܕܼܠܵܐ ܫܘܼܠܵܡ ܡܩܵܘܸܐ ܒܛܲܟܼܣܵܐ ܕܐܲܡܝܼܢܘܼܬܹܗ ܀>
    text <܃ܕܐܝܼܬܼܵܘܗܝ ܘܐܝܼܬܼܵܘܗܝ ܡܨܸܐ ܪܸܥܝܵܢܵܐ ܕܢܹܐܡܲܪ ܒܲܠܚܘܿܕܼ>
    text <ܘܕܲܐܝܟܲܢ ܐܝܼܬܼܵܘܗܝ ܐܲܚܝܼܕܼ ܬܲܪܥܵܐ ܩܕܼܵܡ ܥܘܼܩܵܒܹܗ ܀>
    text <܃ܠܲܝܬܿ ܠܲܟܼܝܵܢܹܗ ܕܐܸܚܙܹܝܗܝ ܥܲܝܢܵܐ ܕܲܥܒܼܵܕܼ ܐܝܼܕܸܵܘ̈ܗܝ>
    text <ܘܠܵܐ ܠܲܥܒܼܵܕܵܘ̈ܗܝ ܕܢܸܬܼܒܲܩܘܿܢ ܒܹܗ ܠܦܘܼܬܼ ܪܸܓܲܬܼܗܘܿܢ ܀>
  block
    text <܃ܕܠܵܐ ܪܘܼܟܵܒܼܵܐ ܗ̄ܘ̣ ܘܕܼܠܵܐ ܣܵܟܼܵܐ ܗ̄ܘ̣ ܘܲܕܼܠܵܐ ܚܙܵܬܼܵܐ ܗ̄ܘ̣>
    text <ܘܠܵܐ ܡܸܫܬܲܚܠܲܦ ܡ̣ܢ ܗܵܝ̇ ܕܐܝܼܬܼܵܘܗܝ ܐܘܵܬܼ ܕܲܠܩܘܼܒܼܠܵܐ ܀>
    text <܃ܪܵܡ ܗ̄ܘ̣ ܟܝܵܢܹܗ ܡ̣ܢ ܫܘܼܚܠܵܦܹ̈ܐ ܘܡ̣ܢ ܚܲܙܵܝܹ̈ܐ>
    text <ܘܠܲܝܬܿ ܒܲܥܒܼܝܼܕܹ̈ܐ ܕܣܵܦܹ̇ܩ ܗܵܘܢܹܗ ܕܢܹܐܡܲܪ ܕܲܟܼܡܵܐ ܗ̄ܘ̣ ܀>
    text <܃ܟܝܵܢܵܐ ܕܥܲܠ ܟܠ ܐܲܚܝܼܕܼ ܢܘܼܡܹܐ ܒܪܵܘܡܵܐ ܘܥܘܼܡܩܵܐ>
    text <ܘܲܠܓܼܵܘ ܡܸܢܹܗ ܚܒܼܝܼܫ ܟܠܡܸܕܹܿܡ ܕܲܗܘ̤ܵܐ ܡܸܢܹܗ ܀>
    text <܃ܡܸܢܹܗ ܡܲܠܝܵܐ ܒܪܝܼܬܼܵܐ ܕܲܒܼܪܵܐ ܡ̣ܢ ܠܵܐ ܡܸܕܹܿܡ>
    text <ܘܗܵܢܵܘ̇ ܬܲܗܪܵܐ ܕܟܲܕܼ ܠܲܝܬܿ ܡܸܕܹܿܡ ܒܪ̣ܵܐ ܟܠ ܡܸܕܹܿܡ ܀>
    text <܃ܒܪܸܡܙܹܗ ܩܵܐܹ̇ܡ ܥܵܠܡܵܐ ܪܲܒܵܐ ܥܲܠ ܠܵܐ ܡܸܕܹܿܡ>
    text <ܘܗܵܐ ܬܸܕܼܡܘܼܬܵܐ ܕܣܝܼܡ ܟܠܡܸܕܹܿܡ ܥܲܠ ܠܵܐ ܡܸܕܹܿܡ ܀>
    text <܃ܒܚܹܝܠ ܚܲܝܘܼܬܼܵܐ ܡܲܞܸܐ ܟܝܵܢܹ̈ܐ ܡܠܝܼܠܹ̈ܐ ܘܚܲܪ̈ܫܹܐ>
    text <ܘܗܵܐ ܬܲܚܘܝܼܬܼܵܐ ܕܪܲܒܿܘܼܬܼ ܚܲܝܠܹܗ ܒܗܘܿܢ ܒܲܟܼܝܵܢܹ̈ܐ ܀>
    text <܃ܟܝܵܢܹ̈ܐ ܩܵܥܹ̇ܐ ܥܲܠ ܪܲܒܿܘܼܬܹܗ ܕܠܵܐ ܡܸܬܿܕܼܪܟܵܐ>
    text <ܘܲܒܼܣܘܼܥܪ̈ܵܢܹܐ ܡܚܵܘܹܝܢ ܚܲܝܠܵܐ ܕܥܵܒܼܘܿܕܼܬܹܗ ܀>
    text <܃ܠܵܐ ܡܸܬܿܕܲܪܟܵܐ ܐܘܿ ܡ̇ܢܘܼܬܹܗ ܡ̣ܢ ܒܲܥܵܝܹ̈ܐ>
    text <ܕܲܟܼܡܵܐ ܕܒܼܵܥܹ̇ܝܢ ܠܗܲܠ ܡ̣ܢ ܣܵܟ̣ܵܐ ܣܝܼܡܵܐ ܒܥܵܬܹܗ ܀>
    text <܃ܠܵܐ ܠܹܗ ܣܵܟܼܵܐ ܘܠܵܐ ܠܲܒܼܥܵܬܹܗ ܫܘܼܠܵܡ ܡܸܠܹ̈ܐ>
    text <ܘܐ̄ܢܵܫܵܐ ܠܵܠܹ̇ܐ ܐܲܝܢܵܐ ܕܒܼܵܥܹ̇ܐ ܒܥܵܬܼܵܐ ܕܲܥܠܵܘܗܝ ܀>
    text <܃ܦܘܼܫ ܒܲܥܵܝܵܐ ܠܵܐ ܬܸܬܼܦܲܫܲܚ ܒܲܒܼܥܵܬܼ ܟܲܣܝܵܐ>
    text <ܕܲܥ ܠܲܟܼܝܵܢܵܟ ܘܗܲܒܼ ܪܲܒܿܘܼܬܼܵܐ ܠܲܡܬܿܩܢܵܢܵܟ ܀>
    text <܃ܒܥܝܼ ܐܸܢ ܒܵܥܹ̇ܝܬܿ ܒܥܵܬܼܵܐ ܕܦܲܐܝܵܐ ܠܲܕܼܠܵܐ ܣܵܟܼܵܐ>
    text <ܕܐܲܝܟܲܢ ܐܝܼܬܼܵܘܗܝ ܟܝܵܢܵܐ ܫܲܘܝܵܐ ܩܢܘܿܡܹ̈ܐ ܬܠܵܬܼܵܐ ܀>
    text <܃ܒܥܝܼ ܕܐܲܝܟܲܢܵܐ ܐܝܼܬܼ ܒܲܟܼܝܵܢܵܐ ܫܘܼܪܵܝܵܐ>
    text <ܐܲܒܼܵܗܘܼܬܼܵܐ ܘܝܼܠܝܼܕܼܘܼܬܼܵܐ ܘܢܵܦܘܿܩܘܼܬܼܵܐ ܀>
    text <܃ܐܵܦܠܵܐ ܗܵܕܹܐ ܠܵܘ ܒܲܒܼܥܵܬܼܵܐ ܢܸܒܼܥܸܐ ܕܐܲܝܟܲܢ>
    text <ܐܸܠܵܐ ܒܚܘܼܒܵܐ ܕܲܦܠܸܐ ܠܐܲܝܢܵܐ ܕܝܵܠܹ̇ܦ ܀>
    text <܃ܒܚܘܼܒܵܐ ܦܲܐܝܵܐ ܗ̄ܝܼ ܠܡܸܒܼܥܵܐ ܒܥܵܬܼܵܐ ܕܥܲܠ ܐܝܼܬܼܘܼܬܼܵܐ>
    text <ܘܲܕܼܠܵܐ ܒܨܵܬܼܵܐ ܫܲܦܝܼܪ ܗܸܪܓܵܐ ܕܥܲܠ ܟܲܣܝܘܼܬܼܵܐ ܀>
    text <܃ܡܵܕܹܝܢ ܠܵܐ ܥܕܼܝܼܠ ܐܲܝܢܵܐ ܕܒܼܵܥܹ̇ܐ ܠܡܹܐܠܲܦ ܫܲܦܝܼܪ>
    text <ܐܸܠܵܐ ܐܲܝܢܵܐ ܕܲܒܼܚܸܪܝܵܢܵܐ ܡܪܲܟܸܿܒܼ ܡܸܠܹ̈ܐ ܀>
    text <܃ܐܡܹܐܠܲܦ ܥܸܠܹ̇ܬܼ ܠܒܹܝܬܼ ܢܵܡܘܿܣܹ̈ܐ ܕܲܡܠܸܟ ܡܲܠ̈ܟܹܿܐ>
    text <ܘܕܸܐܚܙܸܐ ܛܲܟܼܣܵܐ ܕܒܹܝܬܼ ܡܲܠܟܿܘܼܬܼܵܐ ܕܠܵܐ ܚܲܙܝܵܐ ܠܝܼ ܀>
    text <܃ܠܵܘ ܕܐܸܬܼܒܲܩܸܐ ܒܟܲܣܝܵܐ ܥܸܠܹ̇ܬܼ ܠܐܲܝܟܵܐ ܕܥܹܠܹ̇ܬܼ>
    text <ܐܸܠܵܐ ܕܐܸܫܡܲܥ ܡܲܡܠܠܵܐ ܚܲܕܼܬܼܵܐ ܥܲܠ ܟܲܣܝܘܼܬܵܪܐ ܀>
    text <܃ܡܲܡܠܠܵܐ ܚܲܕܼܬܼܵܐ ܟܬܲܒܼ ܚܲܕܼ ܓܼܒܼܪܵܐ ܒܩܲܢܝܵܐ ܕܪܘܼܚܵܐ>
    text <ܘܲܒܼܥܹ̇ܝܬܼ ܕܐܹܠܲܦ ܚܹܝܠ ܣܘܼܟܵܠܵܐ ܕܲܟܼܣܸܐ ܒܡܸܠܵܘ̈ܗܝ ܀>
  block
    text <܃ܒܪܵܫܝܼܬܼ ܬܲܪܓܸܿܡ ܚܲܕܼ ܟܵܪܘܿܙܵܐ ܒܹܝܬܼ ܐܲܪ̈ܗܵܢܹܐ>
    text <ܘܲܨܒܹ̇ܝܬܼ ܕܐܸܕܲܥ ܕܡ̇ܢܲܐ ܗ̄ܝܼ ܥܸܠܬܼܵܐ ܕܟܼܵܪܘܿܙܘܼܬܹܗ ܀>
    text <܃ܒܪܹܫ ܦܸܬܓܼܵܡܵܘ̈ܗܝ ܚܙܹ̇ܝܝܬܼ ܟܲܕܼ ܪܵܗܹ̇ܛ ܫܡܵܐ ܕܲܒܼܪܵܫܝܼܬܼ>
    text <ܘܲܠܗܲܠ ܡܸܢܹܗ ܫܸܡ ܒܵܪܘܿܝܵܐ ܕܲܒܼܪܵܐ ܒܪܵܫܝܼܬܼ ܀>
    text <܃ܫܸܡ ܐܲܠܵܗܵܐ ܫܡܥܹ̇ܬܼ ܕܲܒܼܪܵܐ ܒܪܝܼܬܼܵܐ ܒܪܵܫܝܼܬܼ>
    text <ܘܫܲܚܩ݂ܲܢܝ ܪܸܥܝܵܢܝ ܕܐܸܒܼܥܸܐ ܒܚܘܼܒܵܐ ܒܥܵܬܼܵܐ ܕܫܲܡܹܗ ܀>
    text <܃ܫܡܹܗ ܐܵܣܸܦ ܒܝܼ ܢܘܼܪܵܐ ܕܲܫܡܹܗ ܕܐܸܕܲܥ ܠܲܫܡܹܗ>
    text <ܘܗܵܐ ܡܛܲܝܲܒܼ ܕܐܸܩܪܹܝܗܘܗܝ ܒܲܫܡܵܐ ܕܲܦܠܸܐ ܠܲܫܡܹܗ ܀>
    text <܃ܐܲܠܵܗ ܘܒܼܵܪܹܐ ܒܪܝܼܬܼܵܐ ܩܪ̣ܵܝܗܝ ܒܲܪ ܥܲܡܪܲܡ>
    text <ܘܗܵܐ ܡܕܲܟܸܐ ܐ̄ܢܵܐ ܕܐܸܩܪܹܝܘܗܝ ܐܵܦ ܐ̄ܢܵܐ ܐܲܟܼܡܵܐ ܕܲܩ̣ܪܵܝܗܝ ܀>
    text <܃ܕܐܲܠܵܗܵܐ ܟܠܵܐ ܗ̄ܘ̣ ܫܵܠܹ̇̄ܡ ܐ̄ܢܵܐ ܠܹܗ ܠܒܲܪ ܥܸܒܼܪ݁ܵܝܹܐ>
    text <ܘܲܕܼܒܼܵܪܘܿܝܵܐ ܗ̄ܘ̣ ܡܩܲܠܸܣ ܐ̄ܢܵܐ ܠܹܗ ܠܲܥ̇ܒܼܵܕܼ ܐܝܼܕܼܵܘ̈ܗܝ ܀>
    text <܃ܕܐܝܼܬܼܵܘܗܝ ܐܝܼܬܼܝܵܐ ܕܠܵܐ ܫܘܼܪܵܝܵܐ ܫܲܪܝܼܪܵܐ ܠܝܼ>
    text <ܘܲܕܼܠܲܝܬܿ ܫܘܼܠܵܡ ܠܐܲܡܝܼܢܘܼܬܹܗ ܠܵܐ ܡܕܲܓܸܿܠ ܐ̄ܢܵܐ ܀>
    text <܃ܕܠܵܐ ܡܸܣܬܲܝܲܟ ܟܝܵܢ ܐܝܼܬܼܘܼܬܹܗ ܡܩܲܒܸܿܠ ܐ̄ܢܵܐ ܠܹܗ>
    text <ܘܲܕܼܠܵܐ ܢܵܦܹ̇ܠ ܬܚܹܝܬܼ ܚܲܙܵܝܹ̈ܐ ܡܗܲܝܡܸܢ ܐ̄ܢܵܐ ܒܹܗ ܀>
    text <܃ܕܠܵܐ ܡܸܫܬܿܚܠܲܦ ܡ̣ܢ ܡ̇ܐ ܕܐܝܼܬܼܵܘܗܝ ܪܸܥܝܵܢܝ ܣܵܗܹ̇ܕܼ>
    text <ܘܲܕܼܠܵܐ ܚܵܐܹ̇ܫ ܒܲܡܚܝܼ̈ܠܵܬܼܵܐ ܐܸܫܵܢܝ ܩܵܥܹ̇ܐ ܀>
    text <܃ܕܥܲܡ ܐܝܼܬܼܘܼܬܹܗ ܩܢܸܐ ܝܼܕܲܥܬܼܵܐ ܕܗܵܠܹܝܢ ܕܲܗ̤ܵܘܲܝ̈>
    text <ܘܐܲܝܟ ܕܲܒܼܠܘܼܚܹ̈ܐ ܟܬܼܝܼܒܼܵܐ ܒܡܲܕܲܥܝ ܘܠܵܐ ܡܸܬܼܠܚܝܵܐ ܀>
    text <܃ܕܝ̇ܵܕܲܥ ܗ̄ܘ̣ܵܐ ܟܠ ܐܲܝܟܲܢ ܗܵܘܹ̇ܐ ܥܲܕܼܠܵܐ ܢܸܗܘܸܐ>
    text <ܠܥܹܝܢ ܐܲܪ̈ܥܵܢܹܐ ܘܲܡܫܲܝܵܢܹ̈ܐ ܡܲܟܼܪܸܙ ܐ̄ܢܵܐ ܠܵܗ̇ ܀>
    text <܃ܕܐܝܼܬܼ ܒܲܟܼܝܵܢܹܗ ܩܢܘܿܡܹ̈ܐ ܫ̈ܘܲܝܵܐ ܕܲܫܘܹܝܢ ܥܲܡܹܗ>
    text <ܫܡܲܝܵܐ ܘܐܲܪܥܵܐ ܢܸܩܥܘܿܢ ܥܲܡ ܦܘܼܡܝ ܕܗܵܟܲܢ ܐܝܼܬܹܝܗ̇ ܀>
    text <܃ܕܐܝܼܬܼܵܘܗܝ ܐܲܒܼܵܐ ܘܲܒܼܪܵܐ ܘܪܘܼܚܵܐ ܚܕܼܵܐ ܐܝܼܬܼܘܼܬܼܵܐ>
    text <ܡܠܝܼܠܹ̈ܐ ܘܚܲܪ̈ܫܹܐ ܢܲܪܡܘܿܢ ܐܝܼܕܼܵܐ ܒܲܫܛܵܪ ܡܸܠܲܝ̈ ܀>
    text <܃ܕܐܲܒܼܵܐ ܗ̄ܘ̣ ܘܲܒܼܪܵܐ ܝܲܠܕܵܐ ܗ̄ܘ̣ ܘܪܘܼܚܵܐ ܐܝܼܬܼܝܵܐ ܗ̄ܘ̣>
    text <ܒܲܫܒܼܝܼܠ ܬܵܕܿܝܼܬܼܝ ܢܸܪܕܿܘܿܢ ܐ̄ܢܵܫܵܐ ܘܪ̈ܘܼܚܵܢܵܝܹܐ ܀>
    text <܃ܕܠܲܝܬܿ ܒܹܝܬܼ ܐܲܒܼܵܐ ܠܲܒܼܪܵܐ ܘܪܘܼܚܵܐ ܛܵܘܪܵܐ ܘܪܸܡܙܵܐ>
    text <ܐܸܠܘܼ ܐܝܼܬܼ ܗ̄ܘ̣ܵܐ ܒܪܝܼܬܼܵܐ ܐ̄ܚܪܹܬܼܵܐ ܙܥܘܿܪܝܵܐ ܕܬܼܵܘܕܹܿܐ>
    text <܃ܘܠܵܐ ܡܸܣܬܲܕܩܝܼܢ ܒܝܲܕ ܦܘܼܪܫܵܢܵܐ ܚܲܕܼ ܡ̣ܢ ܚܲܒܼܪܹܗ>
    text <ܠܲܝܬܿ ܒܲܥܒܼܝܼܕܹ̈ܐ ܕܢܹܐܡܲܪ ܕܲܟܼܡܵܐ ܗ̄ܝܼ ܗܵܝ ܫܲܘܝܘܼܬܼܵܐ ܀>
  block
    text <܃ܕܟܲܕܼ ܐܸܢܘܿܢ ܬܠܵܬܼܵܐ ܐܸܢܘܿܢ ܘܲܒܚܲܕܼ ܐܸܢܘܿܢ>
    text <ܠܲܝܬܿ ܠܸܫܢܵܐ ܕܲܡܨܸܐ ܢܩܲܠܸܣ ܠܗܵܝ̇ ܐܝܼܬܼܘܼܬܼܵܐ ܀>
    text <܃ܠܵܐ ܗ̄ܘ̣ܵܐ ܐܝܼܬܼܝܹ̈ܐ ܬܐܵܬܼܵܐ ܐܸܡ̇ܪܹܬܼ ܒܗܵܝ̇ ܕܲܬܼܠܵܬܼܵܐ>
    text <ܐܸܠܵܐ ܩܢܘܿܡܹ̈ܐ ܬܠܵܬܼܵܐ ܕܲܫܘܹܝܢ ܒܵܗ̇ ܒܐܝܼܬܼܘܼܬܼܵܐ ܀>
    text <܃ܚܕܼܵܐ ܐܝܼܬܼܘܼܬܼܵܐ ܐܸܡ̇ܪܹܬܼ ܕܐܝܼܬܹܝܗ̇ ܘܬܼܘܼܒܼ ܐܵܡܲ݁ܪ ܐ̄ܢܵܐ>
    text <ܘܒܼܵܗ̇ ܒܐܝܼܬܼܘܼܬܼܵܐ ܩܢܘܿܡܹ̈ܐ ܬܠܵܬܼܵܐ ܕܠܵܐ ܡܸܣܬܲܕܼܩܝܼܢ ܀>
    text <܃ܠܒܼܘܼܕܵܩ ܩܢܘܿܡܹ̈ܐ ܡܝܼܡ ܡܸܢܝܵܢܵܐ ܚܲܕܼ ܒܵܬܲܪ ܚܲܕܼ>
    text <ܕܢܸܕܲܥ ܟܠܢܵܫ ܕܫܲܪܝܼܪ ܛܲܟܼܣܵܐ ܕܲܩܢܘܿܡܲܝ̈ܗܘܿܢ ܀>
    text <܃ܫܪܵܪܵܐ ܓܲܠܝܵܐ ܡܲܟܼܪܸܙ ܛܲܟܼܣܵܐ ܕܲܫܡܵܗܲܝ̈ܗܘܿܢ>
    text <ܕܟܼܠ ܕܐܼܝܼܬܼ ܠܐܲܒܼܵܐ ܐܵܦ ܐܝܼܬܼ ܠܲܒܼܪܵܐ ܘܲܠܪܘܼܚܩܘܼܕܼܫܵܐ ܀>
    text <܃ܚܲܕܼܘ ܟܝܵܢܵܐ ܫܘܼܠܛܵܢܵܐ ܘܚܲܕܼ ܨܸܒܼܝܵܢܵܐ>
    text <ܘܠܲܝܬܿ ܦܘܼܪܫܵܢܵܐ ܕܪܲܒܿ ܐܵܘ ܕܲܙܥܘܙܿܪ ܒܹܝܬܼ ܚܲܕܼ ܠܲܐ̄ܚܪܹܝܢ ܀>
    text <܃ܠܲܝܬܿ ܒܐܝܼܬܼܘܼܬܼܵܐ ܡܸܕܸܿܡ ܕܲܒܼܨܝܼܪ ܡ̣ܢ ܐܝܼܬܼܘܼܬܼܵܐ>
    text <ܕܟܼܠ ܕܐܝܼܬܼܘܼܬܼܵܐ ܗ̄ܝܼ ܠܲܝܬܿ ܬܘܼܒܼ ܕܲܪܓܼܵܐܬ ܕܪܲܒ ܐܵܘ ܕܲܙܥܘܿܪ ܀>
    text <܃ܠܵܐ ܩܲܕܿܝܼܡܵܐ ܐܲܒܼܵܗܘܼܬܼܵܐ ܕܐܲܒܼܵܐ ܠܝܲܠܕܹܿܗ>
    text <ܘܠܵܐ ܬܘܼܒܼ ܒܪܝܼܬܼܵܐ ܕܲܒܼܪܵܐ ܒܨܝܼܪܵܐ ܡ̣ܢ ܝܵܠܘܿܕܹܗ ܀>
    text <܃ܠܵܐ ܛܠܸܐ ܪܘܼܚܵܐ ܠܵܐ ܡ̣ܢ ܐܲܒܼܵܐ ܘܠܵܐ ܡ̣ܢ ܝܲܠܕܵܐ>
    text <ܠܵܐ ܒܐܝܼܬܼܘܼܬܼܵܠ ܘܠܵܐ ܒܫܘܼܠܛܵܢܵܐ ܕܥܲܠ ܟܠ ܒܸܪ݁ܝܵܢ ܀>
    text <܃ܚܲܕܼ ܐܝܼܬܲܝܗܘܿܢ ܟܡܵܐ ܐܸܢ ܣܝܼܡܝܼܢ ܚܲܕܼ ܒܵܬܲܪ ܚܲܕܼ>
    text <ܬܠܵܬܼܵܐ ܐܸܢܘܿܢ ܟܡܵܐ ܐܸܢ ܚܲܕܼ ܗ̄ܘ̣ ܟܝܵܢܵܐ ܕܲܒܼܗܘܿܢ ܀>
    text <܃ܬܠܵܬܼܵܐ ܐܸܢܘܿܢ ܡܸܛܠ ܛܲܟܼܣܵܐ ܕܲܫܡܵܗܲܝ̈ܗܘܿܢ>
    text <ܘܬܼܘܼܒܼ ܚܲܕܼ ܐܸܢܘܿܢ ܒܗܵܝ̇ ܕܲܟܼܝܵܢܵܐ ܫܘܸܐ ܗ̄ܘ̣ ܒܲܟܼܝܵܢܹܗ ܀>
    text <܃ܠܵܘ ܒܲܦܣܵܩܵܐ ܘܲܒܼܦܘܼܪܫܵܢܵܐ ܦܪܝܼܫ ܚܲܕܼ ܡ̣ܢ ܚܲܕܼ>
    text <ܐܸܠܵܐ ܒܲܡܫܵܐ ܘܲܒܼܡܸܢܵܝܵܢܵܐ ܕܠܵܐ ܒܘܼܠܒܵܠܵܐ ܀>
    text <܃ܘܗܵܐ ܬܲܚܘܝܼܬܼܵܐ ܕܗܵܕܹܐ ܕܐܸܡ̇ܪܹܬܼ ܒܬܼܘܼܩܵܢܲܝ̈ܗܘܿܢ>
    text <ܕܐܝܼܬܼ ܗ̄ܘ̣ ܡܸܕܸܿܡ ܕܟܲܕܼ ܚܲܕܼ ܐܝܼܬܼܵܘܗܝ ܐܝܼܬܼ ܒܹܗ ܡܸܕܸܿܡ ܀>
    text <܃ܚܘܼܪ ܒܐܸܣܦܹܪܵܐ ܕܫܸܡܫܵܐ ܪܲܒܵܐ ܕܡܲܢܗܲܪ ܥܲܠ ܟܠ>
    text <ܕܟܲܕܼ ܚܲܕܼ ܐܝܼܬܹܝܗ̇ ܐܝܼܬܼ ܒܵܗ̇ ܢܘܼܗܪܵܐ ܘܚܲܡܝܼܡܘܼܬܼܵܐ ܀>
    text <܃ܚܲܕܼ ܗ̄ܘ̣ ܟܝܵܢܵܐ ܕܐܸܣܦܹܪ ܫܸܡܫܵܐ ܘܲܕܼܙܲܠܝܼܩܹ̈ܐ>
    text <ܘܠܵܐ ܩܲܕܿܝܼܡܵܐ ܠܵܐ ܗܝ̤ ܠܕܼܝܼܠܵܗ̇ ܘܠܵܐ ܕܝܼܠܵܗ̇ ܠܵܗ̇ ܀>
    text <܃ܒܵܗ̇ ܐܲܣܝܼܢܝܼܢ ܢܘܼܗܪܵܐ ܚܘܼܡ̇ܐ ܘܗ̤ܝ ܒܲܬܼܪ̈ܲܝܗܘܿܢ>
    text <ܘܟܲܕܼ ܚܲܕܼ ܐܸܢܘܿܢ ܬܠܵܬܼܵܐ ܐܸܢܘܿܢ ܒܣܘܼܪ݁ܵܢܲܝܗܘܿܢ ܀>
    text <܃ܐ̄ܣܦܹܪܵܐ ܕܫܸܡܫܵܐ ܘܢܘܼܗܪܵܐ ܘܚܘܼܡ̇ܐ ܬܠܵܬܼܵܐ ܐܸܢܘܿܢ>
    text <ܘܲܬܼܠܵܬܼܵܐ ܒܚܲܕܼ ܬܘܼܒܼ ܡܸܬܼܝܲܕܼܥܝܼܢ ܕܠܵܐ ܦܘܼܪܫܵܢܵܐ ܀>
  block
    text <܃ܠܵܐ ܐܸܬܼܚܲܙܝܲܬ̤ ܡܬܼܘܿܡ ܐܸܣܦܹܪܵܐ ܕܠܵܐ ܙܲܠܝܼܩܹ̈ܐ>
    text <ܘܠܵܐ ܕܢܲܚ̣ܘ ܡ̣ܢ ܥܘܼܒܵܗ̇ ܒܸܠܥܵܕܼ ܚܘܼܡ̇ܐ ܀>
    text <܃ܗܵܝ̇ ܐܲܝܟ ܕܐܝܼܬܹܝܗ̇ ܒܛܲܟܼܣܵܐ ܕܲܟܼܢܝܼܫܘܼܬܼܵܗ̇>
    text <ܘܚܲܝܠܹ̈ܐ ܕܥܲܡܵܗ̇ ܒܐܲܡܝܼܢܘܼܬܼܵܐ ܕܠܵܐ ܡܸܣܬܲܕܩܵܐ ܀>
    text <܃ܒܲܕܼܡܘܼܬܼ ܝܲܠܕܵܐ ܢܵܦܹ̇ܩ ܨܸܡܚܵܐ ܡ̣ܢ ܓܵܘ ܥܘܼܒܵܗ̇>
    text <ܘܟܲܕܼ ܛܵܒܼ ܢܵܦܹ̇ܩ ܠܵܘ ܒܲܦܣܵܩܵܐ ܢܵܦܹ̇ܩ ܡܸܢܵܗ̇ ܀>
    text <܃ܒܛܲܟܼܣܵܐ ܕܪܘܼܚܵܐ ܩܲܢܝܝܵܐ ܚܲܝܠܵܐ ܕܚܲܡܝܼܡܘܼܬܼܵܐ>
    text <ܘܫܲܪܝܵܐ ܒܓܼܵܘܵܗ̇ ܘܢܵܦ̇ܩܵܐ ܡܸܢܵܗ̇ ܕܠܵܐ ܫܘܼܢܵܝܵܐ ܀>
    text <܃ܠܵܟ ܬܸܫܒܿܘܿܚܬܵܐ ܒܪܵܘܡ̇ܐ ܘܥܘܼܡܩܵܐ ܐܝܼܬܼܝܵܐ ܓܢܝܼܙܵܐ>
    text <ܕܲܒܼܪܲܝܬܿ ܥܵܠܡܹ̈ܐ ܕܲܠܥܸܠ ܘܕܲܠܬܲܚܬܿ ܒܪܸܡܙܵܐ ܕܚܲܝܠܵܟ ܀>
    text <܃ܗܵܐ ܒܲܥܒܼܝܼܕܹ̈ܐ ܬܲܚܘܝܼܬܼ ܚܲܝܠܵܐ ܕܐܲܠܵܗܘܼܬܼܵܟ>
    text <ܕܚܵܙܩ̇ܝܼܢ ܘܫܵܪܹܝܢ ܕܠܵܐ ܫܘܼܢܵܝܵܐ ܡ̣ܢ ܕܘܼܟ ܠܲܐ̄ܚܪܹܝܢ ܀>
    text <܃ܚܵܙܩ̇ܝܼܢ ܚܲܝܠܹ̈ܐ ܬܪܹܝܢ ܒܐܸܣܦܹܪܵܐ ܟܲܕܼ ܠܵܐ ܚܵ̇ܙܩܝܼܢ>
    text <ܘܫܵܪܹܝܢ ܨܹܝܕܼ ܟܠ ܟܲܕܼ ܠܵܐ ܡܫܲܢܹܝܢ ܡ̣ܢ ܕܘܼܟܲܬܼܗܘܿܢ ܀>
    text <܃ܥܵܒܲ݁ܪ ܚܲܝܠܵܐ ܕܣܵܥܘܿܪܘܼܬܼܗܘܿܢ ܥܲܠ ܟܠ ܘܲܒܼܟܼܠ>
    text <ܘܠܵܐ ܡܸܬܼܥܵܘܟܼܵܐ ܩܲܠܝܼܠܘܼܬܹܗ ܒܡܸܬܼܚܵܐ ܕܥܲܠ ܟܠ ܀>
    text <܃ܘܐܸܢܗܘ̤ ܕܫܸܡܫܵܐ ܥܒܼܵ̈݁ܕܼܵܐ ܥܒܼܝܼܕܼܵܐ ܬܡܝܼܗ ܬܘܼܩܵܢܹܗ>
    text <ܡܲܢ ܠܵܐ ܢܸܬܼܡܲܗ ܒܚܹܝܠ ܥܵܒܲܘܿܕܼܵܐ ܕܠܵܐ ܡܸܣܬܲܝܲܟ ܀>
    text <܃ܠܵܐ ܡܸܣܬܿܝܲܟ ܣܵܟܹܗ ܒܣܵܟܼܵܐ ܕܡܸܣܬܲܝܟܼܵܢܹ̈ܐ>
    text <ܘܠܵܐ ܡܸܬܿܕܲܪܟܵܐ ܒܥܵܬܼܵܐ ܕܲܥܠܵܘܗܝ ܡ̣ܢ ܒܲܥܵܝܹ̈ܐ ܀>
    text <܃ܘܐܸܢ ܐܝܼܬܼ ܕܒܼܵܥܹ̇ܐ ܕܢܲܒܲܥ ܡܸܠܹ݁̈ܐ ܕܲܗ̈ܦܵܟܼܵܬܼܵܐ>
    text <ܢܲܒܲܥ ܡ̇ܕܹܝܢ ܘܲܢܚܵܘܸܐ ܠܲܢ ܗܵܠܹܝܢ ܕܝܼܠܲܢ ܀>
    text <܃ܢܚܵܘܸܐ ܕܐܲܝܟܲܢ ܫܲܪܝܵܐ ܢܲܦܫܵܐ ܒܓܼܵܘ ܗܲܕܵܡܹ̈ܐ>
    text <ܘܟܲܣܝܵܐ ܡ̣ܢ ܟܠ ܘܲܓܼܠܸܐ ܚܲܝܠܵܐ ܕܣܵܥܘܿܪܘܼܬܼܵܗ̇ ܀>
    text <܃ܐܲܝܟܲܢ ܩܲܢܝܵܐ ܐܵܦ ܗܝ̤ ܚܲܝܠܹ̈ܐ ܬܪܹܝܢ ܒܲܟܼܝܵܢܵܗ̇>
    text <ܘܐܝܼܬܲܝܗܘܿܢ ܒܵܗ̇ ܘܲܠܒܲܪ ܡܸܢܵܗ̇ ܕܠܵܐ ܦܘܼܪܫܵܢܵܐ ܀>
    text <܃ܐܲܝܟܲܢ ܪܵܗܹ̇ܝܛ ܚܹܝܠ ܚܲܝܘܼܬܼܵܗ̇ ܒܟܼܠܗܘܿܢ ܪܸ̈ܓܼܫܹܐ>
    text <ܘܠܵܐ ܡܸܬܼܥܵܘܟܼܵܐ ܩܲܠܝܼܠܘܼܬܼܵܗ̇ ܒܓܼܘܼܫܡܹ̈ܐ ܥܒܲܝ̈ܵܐ ܀>
    text <܃ܐܲܝܟܲܢ ܚܵܙ̇ܩܵܐ ܡܸܠܬܼܵܐ ܕܡܸܢܵܗ̇ ܠܒܲܪ ܡ̣ܢ ܦܲܓܼܪܵܐ>
    text <ܘܠܵܐ ܡܸܬܼܪܲܚܩܵܐ ܠܵܐ ܡ̣ܢ ܨܹܐܕܹܝܗ̇ ܘܠܵܐ ܡ̣ܢ ܨܹܝܕܼ ܟܠ ܀>
    text <܃ܐܲܝܟܲܢ ܒܵܗ̇ ܗ̄ܝܼ ܘܲܠܒܲܪ ܡܸܢܵܗ̇ ܒܥܵܬܼܵܐ ܟܠܵܗ̇>
    text <ܘܲܟܼܡܵܐ ܕܢܸܒܼܥܸܐ ܠܵܐ ܡܸܬܿܕܲܪܟܵܐ ܒܨܵܬܼܵܐ ܕܲܥܠܹܝܗ̇ ܀>
    text <܃ܡܲܢ̣ܘܼ ܡ̣ܢ ܡܬܼܘܿܡ ܚܙ̣ܵܗ̇ ܒܲܚܙܵܬܼܵܐ ܕܪܸ̈ܓܼܫܹܐ ܕܲܠܒܲܪ>
    text <ܘܡܲܢ̣ܘܼ ܠܲܒܼ݂ܵܟܵܗ̇ ܘܐܸܬܼܒܲܩܝܼ ܒܵܗ̇ ܒܥܲܝܢܲܝ̈ ܒܸܣܪܵܐ ܀>
    text <܃ܘܐܸܢܗܘ̤ ܕܐܝܼܬܼ ܒܲܢ ܡܸܕܹܿܡ ܕܲܥܣܸܩ ܡ̣ܢ ܒܘܼܚܪܵܢܲܢ>
    text <ܠܡܵܢ ܠܵܐܹ̇ܝܢ ܠܡܸܒܼܥܵܐ ܒܥܵܬܼܵܐ ܕܠܵܐ ܡܸܬܼܒܲܥܝܵܐ ܀>
    text <܃ܠܵܐ ܡܸܬܼܒܲܥܝܵܐ ܒܥܵܬܼܵܐ ܟܣܝܼܬܼܵܐ ܕܥܲܠ ܐܝܼܬܼܘܼܬܼܵܐ>
    text <ܕܐܵܦܸܢ ܒܵܥܹ̇ܐ ܐܲܝܢܵܐ ܕܒܼܵܥܹ̇ܐ ܡܸܛܥܵܐ ܛܵܥܹ̇ܐ ܀>
  block
    text <܃ܒܗܲܝܡܵܢܘܼܬܼܵܐ ܒܲܠܚܘܿܕܼ ܢܸܒܼܥܸܐ ܐܲܝܟ ܕܲܢܗܲܝܡܸܢ>
    text <ܟܲܕܼ ܐܵܦ ܗܵܕܹܐ ܠܵܘ ܒܲܒܼܥܵܬܼܵܐ ܐܸܠܵܐ ܒܚܘܼܒܵܐ ܀>
    text <܃ܒܚܘܼܒܵܐ ܡܲܨܝܵܐ ܗ̄ܝܼ ܕܢܸܒܼܥܸܐ ܒܥܵܬܼܵܐ ܕܲܟܼܝܵܢ ܟܲܣܝܵܐ>
    text <ܕܐܲܝܟܲܢ ܐܝܼܬܼܵܘܗܝ ܘܐܝܼܬܼܒܹܗ ܒܢܘܿܡܹ̈ܐ ܠܬܵܬܼܵܐ ܕܲܫܘܹܝܢ ܀>
    text <܃ܕܐܝܼܬܼܵܘܗܝ ܐܲܒܼܵܐ ܫܲܦܝܼܪ ܒܵܥܹ̇ܐ ܐܲܝܢܵܐ ܕܒܼܵܥܹ̇ܐ>
    text <ܘܐܝܼܬܼܠܹܗ ܝܲܠܕܵܐ ܘܪܘܼܚܵܐ ܕܡܸܢܹܗ ܦܲܐܝܵܐ ܕܢܵܘܕܹܿܐ ܀>
    text <܃ܦܸܠܹܐ ܠܲܥܒܼܝܼܕܹ̈ܐ ܕܢܵܘܕܿܘܿܢ ܟܠܫܵܥ ܠܚܹܝܠ ܥܵܒܼ̇ܘܿܕܼܵܐ>
    text <ܕܟܲܕܼ ܠܲܝܬܿ ܐܸܢܘܿܢ ܬܲܩܸܢ ܐܸܢܘܿܢ ܡ̣ܢ ܠܵܐ ܡܸܕܹܿܡ ܀>
    text <܃ܠܲܝܬܿ ܗ̄ܘ̣ܵܐ ܡܸܕܹܿܡ ܟܲܕܼ ܬܲܩܸܢ ܟܠ ܡ̣ܢ ܠܵܐ ܡܸܕܹܿܡ>
    text <ܘܕܲܨܒܼܵܐ ܒܚܘܼܒܹܿܗ ܗܘ̤ܵܐ ܟܠ ܡܸܕܹܿܡ ܡ̣ܢ ܠܵܐ ܡܸܕܹܿܡ ܀>
    text <܃ܗܘ̤ ܒܲܠܚܘܿܕܼܵܘܗܝ ܐܝܼܬܼ ܗ̄ܘ̣ܵܐ ܩܕܼܵܡ ܟܠ ܘܲܠܗܲܠ ܡ̣ܢ ܟܠ>
    text <ܘܟܲܕܼ ܫܸܦܪܲܬ̤ ܠܹܗ ܗܘ̤ܵܐ ܠܹܗ ܡܸܕܸܿܡ ܡܸܕܹܿܡ ܪܲܒܵܐ ܀>
    text <܃ܥܲܡ ܐܝܼܬܼܘܼܬܹܗ ܐܝܼܬܼܿܝܗܹܝܢ ܗ̣̄ܘܲܝ̈ ܗܵܠܹܝܢ ܕܲܗ̤ܘܲܝ̈>
    text <ܠܵܘ ܒܲܟܼܝܵܢܵܐ ܐܸܠܵܐ ܒܚܘܼܒܵܐ ܪ̈ܫܝܼܡܵܢ ܗ̣̄ܘܲܝ̈ ܒܹܗ ܀>
    text <܃ܒܹܗ ܨܝܼܪܝܼܢ ܗ̄ܘ̣ܵܘ ܥܸܵܠܡܹ̈ܐ ܕܲܗܘ̤ܵܘ ܒܵܬܲܪ ܙܲܒܼܢܵܐ>
    text <ܘܲܡܢܹܝܢ ܗ̄ܘ̣ܵܘ ܠܹܗ ܕܲܟܼܡܵܐ ܘܐܲܝܟܲܢ ܘܐܸܡܲܬܼܝ ܗܵܘ̈ܝܵܢ ܀>
    text <܃ܠܵܘ ܚܲܕܼܬܼܵܐܝܼܬܼ ܪܢܵܐ ܗ̄ܘ̣ܵܐ ܕܢܲܬܼܩܸܢ ܒܵܬܲܪ ܙܲܒܼܢܵܐ>
    text <ܘܠܵܐ ܗ̄ܘ̣ܵܐ ܒܙܲܒܼܢܵܐ ܚܵܪ̣ ܒܹܗ ܒܙܲܒܼܢܵܐ ܘܐܲܟܸܿܢ ܥܲܒܼ݂ܕܹܿܗ ܀>
    text <܃ܛܲܟܼܣܵܐ ܥܒ݂ܲܕ ܠܹܗ ܠܲܥܒܼܵܕܼ ܐܝܼܕܼܵܘ̈ܗܝ ܕܐܸܡܲܬܼܝ ܢܸܗܘ̤ܵܐ>
    text <ܟܲܕܼ ܡ̣ܢ ܨܹܐܕܼܵܘܗܝ ܥܒܼܝܼܕܼ ܗ̄ܘ̣ܵܐ ܘܲܓܼܡܝܼܪ ܥܲܕܼܠܵܐ ܢܸܗܘܸܐ ܀>
    text <܃ܡ̣ܢ ܫܘܼܪܵܝܵܐ ܕܠܵܐ ܫܘܼܪܵܝܵܐ ܣܝܼܡܵܐ ܗ̣̄ܘܵܬܼ ܠܹܗ>
    text <ܕܢܸܓܼܠܸܐ ܚܲܝܠܵܐ ܕܥܵܒܼ̇ܘܿܕܼܘܼܬܹܗ ܒܲܥܒܼܵܕܼ ܐܝܼܕܼܵܘ̈ܗܝ ܀>
    text <܃ܚܲܟܿܝܼܡܵܐܝܼܬܼ ܥܒ݂ܲܕܼ ܟܠ ܕܲܥܒ݂ܲܕܼ ܚܲܟܿܝܼܡ ܟܠܵܐ>
    text <ܘܠܵܐ ܐ̄ܢܵܫ ܝܵ̇ܕܲܥ ܠܡܸܬܼܒܲܩܵܝܘܼ ܒܚܹܝܠ ܚܸܟܼܡܵܬܹ̈ܐ ܀>
    text <܃ܚܘܼܒܵܢܵܐܝܼܬܼ ܚܵܘܝܼ ܚܘܼܒܹܿܗ ܢܸܒܼܥܵܐ ܕܚܘܼܒܵܐ>
    text <ܘܠܲܝܬܿ ܒܲܥܒܼܝܼܕܹ̈ܐ ܕܲܡܨܸܐ ܠܡܸܦ̇ܪܲܥ ܚܵܘܒܲܬܼ ܚܘܼܒܹܿܗ ܀>
    text <܃ܐܘܼܡܵܢܵܐܝܼܬܼ ܬܲܩܢܹܗ ܠܥܵܠܡܵܐ ܡܠܸܐ ܝܼܕܲܥܬܼܵܐ>
    text <ܘܠܲܝܬܿ ܠܸܫܵܢܵܐ ܕܣܵܦܹ̇ܩ ܢܸܬܼܢܹܝܗ̇ ܠܐܘܼܡ̇ܢܘܼܬܹܗ ܀>
    text <܃ܬܲܗܪܵܐ ܪܲܒܵܐ ܡܠܸܐ ܫܘܼܪܵܝܵܐ ܕܥܵܒܼܘܿܕܼܘܼܬܹܗ>
    text <ܘܲܙܥܘܿܪ ܥܵܠܡܵܐ ܕܲܢܚܘܼܪ ܫܲܦܝܼܪ ܘܢܸܬܼܩܸܐ ܒܹܗ ܀>
    text <܃ܘܐܸܠܘܼ ܐܝܼܬܼ ܗ̄ܘ̣ܵܘ ܥܵܠܡܹ̈ܐ ܥܦܝܼܦܹ̈ܐ ܐܵܠܹܦ ܐܲܠܦܝܼ̈ܢ>
    text <ܙܥܘܿܪܝܼܢ ܗ̄ܘ̣ܵܘ ܛܵܒܼ ܠܡܸܚܙܵܐ ܒܪܝܼܬܼܵܐ ܟܲܕܼ ܡܸܬܿܬܲܩܢܵܐ ܀>
    text <܃ܐܸܠܘܼ ܒܪܹܝܢ ܗ̄ܘ̣ܵܬܘ ܟܸܢܫܲܝ̈ ܪܵܘܡ̇ܐ ܩܕܼܵܡ ܬܘܼܩܵܢܵܗ̇>
    text <ܡܸܬܼܒܲܠܗܹܝܢ ܗ̄ܘ̣ܵܘ ܟܲܕܼ ܬܵܩܢܵܐ ܗ̄ܘ̣ܵܬܼ ܡ̣ܢ ܠܵܐ ܡܸܕܹܿܡ ܀>
    text <܃ܐܸܠܵܘܼ ܡܦܵܣܝܼܢ ܕܐܲܝܟܲܢ ܡܸܢܫܹܠܝ ܗܘ̤ܵܐ ܟܠ ܡܸܕܹܿܡ>
    text <ܡ̇ܘܦܸܐ ܗ̄ܘ̣ܵܐ ܠܹܗ ܚܲܝܠܵܐ ܕܲܒܼܗܘܿܢ ܠܡܸܬܿܕܲܡ̇ܪܘܼ ܀>
    text <܃ܟܡܵܐ ܟܲܝ ܗܵܘܹ̇ܐ ܗܵܘ̇ ܦܘܼܩܕܵܢܵܐ ܕܲܦܩ݂ܲܕܼ ܘܲܗܘ̤ܵܘ>
    text <ܘܠܵܐ ܐܸܬܼܥܵܘܟܲܬ̤ ܩܲܠܝܼܠܘܼܬܹܗ ܒܡܸܬܼܚܵܐ ܪܲܒܵܐ ܀>
  block
    text <܃ܐܲܝܟܲܢ ܟܲܝ ܩܵܡ̣ܘ ܫܡܲܝܵܐ ܘܐܲܪܥܵܐ ܡ̣ܢ ܠܵܐ ܡܸܕܹܿܡ>
    text <ܘܐܲܝܟܲܢ ܡܸܫܟܲܝ ܗܵܘ̇ ܠܵܐ ܡܸܕܹܿܡ ܠܡܸܛܥܲܢ ܡܸܕܹܿܡ ܀>
    text <܃ܠܵܘ ܠܵܐ ܡܸܕܹܿܡ ܛܲܥ̣ܢܹܗ ܠܝܘܼܩܪܵܐ ܕܗܵܘ̇ ܡ̇ܐ ܕܲܗܘ̤ܵܐ>
    text <ܐܸܠܵܐ ܪܸܡܙܵܐ ܕܗܵܘ̇ ܦܘܼܩܕܵܢܵܐ ܕܲܦܩ݂ܲܕܼ ܘܲܗܘ̤ܵܐ ܀>
    text <܃ܦܩ݂ܲܕܼ ܡ̣ܢ ܫܸܠܝܵܐ ܪܸܡܙܵܐ ܟܲܣܝܵܐ ܕܫܲܠܝܼܛ ܥܲܠ ܟܠ>
    text <ܘܩܵܡ̣ ܟܠܡܸܕܸܿܡ ܥܲܠ ܠܵܐ ܡܸܕܹܿܡ ܟܲܕܼ ܠܲܝܬܿ ܡܸܕܹܿܡ ܀>
    text <܃ܡ̣ܬܲܚ ܠܲܫܡܲܝܵܐ ܒܲܕܼܡܘܼܬܼ ܢܲܚܬܵܐ ܠܥܸܠ ܡ̣ܢ ܟܠܵܐ>
    text <ܘܲܪܩܲܥ̣ ܠܐܲܪܥܵܐ ܐܲܝܟ ܫܲܢܼܐܸܣܬܼܵܐ ܬܚܹܝܬܼ ܟܠ ܡܸܕܹܿܡ ܀>
    text <܃ܥܒ݂ܲܕܼ ܪܲܘܼܚܵܢܹܐ ܩܲܢܝܲܝ̈ ܚܲܝܠܵܐ ܕܠܵܐ ܡܸܢܝܵܢܵܐ>
    text <ܘܲܡ̣ܢܵܐ ܐܸܢܘܿܢ ܟܲܕܼ ܛܵܒܼ ܥܲܣܩܵܐ ܠܡܸܡܢܵܐ ܐܸܢܘܿܢ ܀>
    text <܃ܪܡ݂ܲܙ ܘܐܸܬܿܬܲܩܲܢ ܟܸܢܫܑܵܐ ܕܐܵܐܲܪ ܩܲܠܝܼܠ ܓܸܦܹ̈ܿܐ>
    text <ܘܲܦܪ݂ܲܚ ܡܸܢܫܹܠܝ ܘܐܸܚܲܕܼ ܢܘܼܡܹܐ ܒܐܲܒܲܥ ܦܸܢ̈ܝܵܢ ܀>
    text <܃ܐܲܪܕܿܝܼ ܡܲܝ̈ܵܐ ܐܲܣܝܼܦ ܢܘܼܪܵܐ ܦܪ݂ܲܣ ܚܸܫܘܿܟܼܵܐ>
    text <ܘܟܲܣܝܹܗ ܠܥܲܡܠܹܗ ܒܫܵܥܹ̈ܐ ܕܠܸܠܝܵܐ ܐܲܝܟ ܕܲܒܼܢܲܚܬܵܐ ܀>
    text <܃ܒܢܲܚܬܵܐ ܕܚܸܫܟܵܐ ܟܲܣܝܵܗ̇ ܠܐܲܪܥܵܐ ܒܪܵܫܝܼܬܼ ܕܲܗܘ̤ܵܬܼ>
    text <ܐܲܝܟ ܨܲܝܵܪܵܐ ܕܨܵܐܲܪ ܨܲܠܡܵܐ ܘܟܸܢ ܓܵܠܹ̇ܐ ܠܹܗ ܀>
    text <܃ܒܥܸܕܵܢ ܪܲܡܫܵܐ ܨܵܪܹܗ ܠܥܵܠܡܵܐ ܡܲܪܹܗ ܕܥܵܠܡܵܐ>
    text <ܒܥܸܕܵܢ ܨܲܦܪܵܐ ܓܠ̣ܵܐ ܬܲܚܦܝܼܬܼܵܐ ܕܲܠܥܸܠ ܡܸܢܹܗ ܀>
    text <܃ܒܲܕܼܡܘܼܬܼ ܨܲܠܡܵܐ ܪܲܟܸܿܒܼ ܘܲܥܒ݂ܲܕܼ ܫܡܲܝܵܐ ܘܐܲܪܥܵܐ>
    text <ܘܲܩ̣ܪܵܐ ܫܡܠܝܼܠܹ̈ܐ ܕܢܹܐܬܼܘܿܢ ܢܸܚܙܘܿܢ ܦܲܐܝܘܼܬܼ ܫܘܼܦܪܹܗ ܀>
    text <܃ܟܠܹܗ ܠܸܠܝܵܐ ܟܲܣܝܹܗ ܠܫܘܼܦܪܵܐ ܕܐܘܼܡ̇ܢܘܼܬܹܗ>
    text <ܘܠܵܐ ܨܒܼܵܐ ܕܢܸܓܼܠܸܐ ܕܐܲܝܟܲܢ ܐܸܡ݂ܲܪ ܘܩܵܡ̣ ܟܠ ܡܸܕܹܿܡ ܀>
    text <܃ܫܸܠܝܵܐ ܪܲܒܵܐ ܪܡܸܐ ܗ̄ܘ̣ܵܐ ܥܲܠ ܟܠ ܟܲܕܼ ܬܲܩܸܢ ܟܠ>
    text <ܘܲܒܼܗܝܼܠܝܼܢ ܗ̄ܘ̣ܵܘ ܟܝܵܢܹ̈ܐ ܡܠܝܼܠܹ̈ܐ ܐܵܦ ܫܲܬܿܝܼܩܹ̈ܐ ܀>
    text <܃ܬܲܪܬܹܿܝܢ ܘܲܥܣܲܪ ܫܵܥܹ̈ܐ ܐܲܓܲܪ ܫܸܠܝܵܐ ܥܲܠ ܟܠ>
    text <ܘܡ̇ܐ ܕܐܸܫܬܲܠܲܡ ܐܲܫܡܲܥ ܩܵܠܵܐ ܕܢܸܗܘܸܐ ܢܘܼܗܪܵܐ ܀>
    text <܃ܩܵܠܵܐ ܚܲܕܼܬܼܵܐ ܩ̣ܥܵܐ ܒܲܒܼܪܝܼܬܼܵܐ ܡ̇ܪܹܐ ܒܪܝܼܬܼܵܐ>
    text <ܘܙܵܥܹ̇ܘ ܣܸܕܼܪ̈ܲܝܗܘܿܢ ܕܲܫܡܲܝܵܢܹ̈ܐ ܒܪܲܒܿܘܼܬܼ ܩܵܠܹܗ ܀>
    text <܃ܐܲܝܟ ܫܝܼܦܘܿܪܵܐ ܐܲܙܥܸܩ ܩܵܠܹܗ ܒܓܼܵܘ ܥܵܡܲܪܬܵܐ>
    text <ܘܲܟܢܲܫ̣ܘ ܘܐܸܬܼܵܘ ܪ̈ܘܼܚܵܢܵܝܹܐ ܕܲܢܨܘܼܬܼܢܵܝܗܝ ܀>
    text <܃ܡܸܛܠܵܬܼܗܘܿܢ ܐܲܡܫܲܥ ܩܵܠܵܐ ܠܵܐ ܩܢܸܐ ܩܵܠܵܐ>
    text <ܕܢܲܠܸܦ ܐܸܢܘܿܢ ܕܪܸܡܙܹܗ ܬܲܩܸܢ ܠܗܘܿܢ ܘܲܠܟܼܠܵܐ ܀>
    text <܃ܒܝܲܕܼ ܒܲܪ̄ܒܼ ܩܵܠܵܐ ܚܲܟܸܿܡ ܐܸܢܘܿܢ ܠܩܲܢܝܲܝ̈ ܡܸܠܬܼܵܐ>
    text <ܕܢܸܗܘܘܿܢ ܝܵ̇ܕܼܥܝܼܢ ܕܗܘ̤ ܬܲܩܸܢ ܟܠ ܡ̣ܢ ܠܵܐ ܡܸܕܹܿܡ ܀>
  block
    text <܃ܩܵܠܵܐ ܕܕܼܵܡܹ̇ܐ ܠܙܵܘܥܵܐ ܕܲܒܼܗܘܿܢ ܐܲܡܫܲܥ ܐܸܢܘܿܢ>
    text <ܘܐܲܥܝܼܪ ܐܸܢܘܿܢ ܠܡܸܬܼܒܲܩܵܝܘܼ ܒܬܼܘܼܩܵܢ ܢܘܼܗܪܵܐ ܀>
    text <܃ܐܲܝܟ ܕܲܒܼܫܸܢܬܼܵܐ ܛܲܒܿܝܼܥܝܼܢ ܗ̄ܘ̣ܵܘ ܠܸܠܝܵܐ ܟܠܹܗ>
    text <ܘܢܵܕܼܘ ܡ̣ܢ ܫܸܠܝܵܐ ܒܝܲܕܼ ܒܲܪ̄ܬܼ ܩܵܠܵܐ ܕܙܸܥܩܲܬ̤ ܒܐܲܪܥܵܐ ܀>
    text <܃ܬܸܡܗܵܐ ܪܲܒܵܐ ܪܡܸܐ ܗ̄ܘ̣ܵܐ ܥܠܲܝܗܘܿܢ ܩܕܼܵܡ ܗܵܢ ܩܵܠܵܐ>
    text <ܘܡܸܬܿܕܲܡܪܝܼܢ ܗ̄ܘ̣ܵܘ ܕܐܲܝܟܲܢ ܟܲܝ ܩܵܡ̣ܘ ܟܲܕܼ ܠܲܝܬܿ ܐܸܢܘܿܢ ܀>
    text <܃ܒܙܵܘܥܹ̈ܐ ܕܲܒܼܗܘܿܢ ܡܸܬܼܪܲܥܹܝܢ ܗ̄ܘ̣ܵܘ ܥܠܝܗܘܿܢ ܘܥܲܠ ܟܠ>
    text <ܕܡܲܢ ܟܲܝ ܨܲܒܸܿܬܼ ܗܘܵܝܵܐ ܕܝܼܠܗܘܿܢ ܘܲܕܼܟܼܠ ܡܸܕܸܿܡ ܀>
    text <܃ܪܲܒܵܐ ܗܘ̤ܵܐ ܠܗܘܿܢ ܩܵܠ ܒܵܪܘܿܝܵܐ ܕܐܲܙܥܸܩ ܒܐܲܪܥܵܐ>
    text <ܘܐܲܠܸܦ ܐܸܢܘܿܢ ܣܸܦܪܵܐ ܚܲܕܼܬܼܵܐ ܕܠܵܐ ܝܵ̇ܕܲܥܝܼܢ ܗ̄ܘ̣ܵܘ ܀>
    text <܃ܐܲܝܟ ܕܲܠܫܲܒܼܪܹ̈ܐ ܟܬ݂ܲܒܼ ܒܲܪ̄ܬܼ ܩܵܠܵܐ ܚܠܵܦ ܐܵܬܼ̈ܘܵܬܼܵܐ>
    text <ܘܐܲܗܓܿܝܼ ܐܸܢܘܿܢ ܒܲܟܼܬܼܝܼ̈ܒܼܵܬܼܵܐ ܕܲܗܘܵܝ ܢܘܼܗܪܵܐ ܀>
    text <܃ܒܲܕܼܡܘܼܬܼ ܚܘܼܩܵܐ ܬܲܪܨܹܗ ܠܵܩܵܠܵܐ ܩܕܼܵܡ ܥܲܝܢܲܝ̈ܗܘܿܢ>
    text <ܘܫܲܪܝܼܘ ܩܵܥܹ̇ܝܢ ܒܪܝܼܟ ܒܵܪܘܿܝܵܐ ܕܲܒܼܪ̣ܵܐ ܢܘܼܗܪܵܐ ܀>
    text <܃ܢܸܗܘܸܐ ܢܘܼܗܪܵܐ ܩܥ̣ܵܐ ܗܵܘ̇ ܩܵܠܵܐ ܠܵܐ ܩܢܸܐ ܩܵܠܵܐ>
    text <ܘܢܸܦܩܲܬ̤ ܡܸܠܬܼܵܐ ܠܘܵܬܼ ܣܘܼܥܪܵܢܵܐ ܕܠܵܐ ܬܘܼܗܵܝܵܐ ܀>
    text <܃ܕܢܲܚ̣ ܡ̣ܢ ܫܸܠܝܵܐ ܢܘܼܗܪܵܐ ܦܲܐܝܵܐ ܡ̣ܢ ܠܵܐ ܡܸܕܸܿܡ>
    text <ܘܪܲܕܼܦܹܗ ܠܚܸܫܟܵܐ ܐܲܝܟ ܓܲܢ̄ܒܵܪܵܐ ܠܲܕܼܫܝܼܛ ܡܸܢܹܗ ܀>
    text <܃ܥܪ݂ܲܩ ܚܸܫܘܿܟܼܵܐ ܘܲܛܫ̣ܵܐ ܒܥܸܩܬܢܹ̈ܐ ܕܣܵܘܦܹ̈ܝܗ̇ ܕܐܲܪܥܵܐ>
    text <ܘܲܬܼܗܲܪܘ ܥܝܼܪܹ̈ܐ ܒܪܲܒܿܘܼܬܼ ܚܲܝܠܵܐ ܕܝܲܗ̣̄ܒܼ ܒܹܗ ܚܲܝܠܵܐ ܀>
    text <܃ܬܗܲܪܘ ܗ̄ܘ̣ܵܘ ܠܵܘ ܒܹܗ ܐܸܠܵܐ ܒܚܲܝܠܵܐ ܢܘܼܗܪܹܗ>
    text <ܕܐܲܝܟܲܢ ܚ݂ܲܣܢܹܗ ܠܚܸܫܟܵܐ ܘܛܲܪܕܹܿܗ ܩܲܠܝܼܠܵܐܝܼܬܼ ܀>
    text <܃ܩܲܠܝܼܠܵܐܝܼܬܼ ܥܪ݂ܲܩ ܚܸܫܘܿܟܼܵܐ ܡ̣ܢ ܥܵܡܲܪܬܵܐ>
    text <ܘܩܲܠܝܼܠܐܝܼܬܼ ܥܲܠ̣ ܢܲܗܝܼܪܵܐ ܘܐܲܡܠܸܟ ܒܐܲܪܥܵܐ ܀>
    text <܃ܒܲܕܼܡܘܼܬܼ ܚܲܬܼܢܵܐ ܓܢ̣ܵܐ ܒܲܓܼܢܘܿܢܵܐ ܕܪܵܘܡ̇ܐ ܘܥܘܼܡܩܵܐ>
    text <ܘܐܲܢܗܲܪ ܥܵܠܡܵܐ ܒܓܼܵܘܢܵܐ ܦܲܐܝܵܐ ܕܢܲܗܝܼܪܘܼܬܹܗ ܀>
    text <܃ܟܸܢܫܝܼ̈ܢ ܟܸܢܫܝܼ̈ܢ ܩܵܡ̣ܘ ܪ̈ܘܼܚܵܢܹܐ ܠܡܸܚܙܵܐ ܫܘܼܦܪܹܗ>
    text <ܘܠܵܐ ܣܵܒܹ̇ܥܝܼܢ ܗ̄ܘܼܵܘ ܠܲܡܩܲܠܵܣܘܼ ܠܲܡܬܿܩܢܵܢܹܗ ܀>
    text <܃ܗܲܢܝܼܠܵܐ ܗ̄ܘ̣ܵܬܼ ܚܙܵܬܼܵܐ ܕܢܘܼܗܪܹܗ ܠܪܸ̈ܥܝܵܢܲܝܗܘܿܢ>
    text <ܘܛܵܒܼ ܡ̣ܢ ܢܘܼܗܪܹܗ ܗܲܢܝܼ ܗ̄ܘ̣ܵܐ ܠܗܘܿܢ ܪܸܡܙܵܐ ܕܥܲܒܼܕܹܿܗ ܀>
    text <܃ܡܸܬܼܒܲܩܹܝܢ ܗ̄ܘ̣ܵܘ ܕܠܵܐ ܣܲܒܼܥܘܼܬܼܵܐ ܒܦܲܐܝܘܼܬܼ ܫܘܼܦܪܹܗ>
    text <ܕܐܵܦ ܗܘ̤ ܥܲܡܗܘܿܢ ܡܫܲܒܲܚ ܗ̄ܘ̣ܵܐ ܠܗܘܿܢ ܠܲܒܥܼܵܕܼ ܐܝܼܕܼܵܘ̈ܗܝ ܀>
    text <܃ܒܪ̣ܵܝܗܝ ܐܲܝܟ ܕܲܒܼܪܵܝܗܝ ܡ̣ܢ ܠܵܐ ܡܸܕܹܿܡ ܐܲܝܟ ܕܲܫܦ݂ܲܪ ܠܹܗ>
    text <ܘܲܦܢ̣ܵܐ ܘܫܲܒܲܚ ܘܠܵܘ ܕܲܢܫܲܒܲܚ ܐܸܠܵܐ ܕܢܲܠܸܦ ܀>
    text <܃ܠܝܘܼܠܦܵܢ ܟܸܢܫܹ̈ܐ ܕܲܫܡܲܝܵܢܹ̈ܐ ܫܲܒܿܚܹܗ ܠܢܘܼܗܪܵܐ>
    text <ܕܐܸܢܗܘ̤ ܫܲܒܲܚ ܟܡܵܐ ܠܗܘܿܢ ܙܵܕܹܩ ܠܲܡܫܲܒܵܚܘܼ ܀>
  block
    text <܃ܫܲܒܲܚܘ ܘܲܬܼܗܲܪܘ ܘܩܲܠܸܣܘ ܘܐܵܘܪܸܒܼܘ ܠܲܡܬܲܩܢܵܢܹܗ>
    text <ܘܐܵܘܕܿܝܼܘ ܘܲܣܓܸܕܼܘ ܘܗܲܝܡܸܢܘ ܘܐܲܫܲܪܘ ܠܚܹܝܠ ܐܝܼܬܼܘܼܬܼܵܐ ܀>
    text <܃ܚܹܝܠ ܐܝܼܬܼܘܼܬܼܵܐ ܝ̄ܠܸܦܘ ܪ̈ܘܼܚܵܢܹܐ ܒܝܲܕܼ ܢܲܗܝܼܪܹ̈ܐ>
    text <ܘܫܲܠܸܡ̣ܘ ܟܠܗܘܿܢ ܕܡ̣ܢ ܚܲܕܼ ܚܲܝܠܵܐ ܗܘ̤ܵܐ ܟܠܡܸܕܹܿܡ ܀>
    text <܃ܡܬ̣ܿܚ ܫܘܼܠܛܵܢܹܗ ܕܢܘܼܗܪܵܐ ܫܵܥܹ̈ܐ ܬܲܪܬܹܿܝܢ ܘܲܥܣܲܪ>
    text <ܘܲܦܢ̣ܵܐ ܚܸܫܟܵܐ ܕܢܹܐܬܸܐ ܢܸܥܘܿܠ ܠܟܲܪ ܕܐܝܼܬܼܵܘܗܝ ܗ̄ܘ̣ܵܐ ܀>
    text <܃ܬܗܲܪܘ ܪ̈ܘܼܚܵܢܹܐ ܒܥܸܕܵܢ ܪܲܡܫܵܐ ܐܲܝܟ ܕܲܒܲܨܲܦܪܵܐ>
    text <ܕܐܲܝܟܲܢ ܫܲܢܝܼ ܢܘܼܗܪܵܐ ܒܛܲܟܼܣܵܐ ܕܫܲܢܝܼ ܚܸܫܟܵܐ ܀>
    text <܃ܚܙܵܬܼܵܐ ܕܬܲܗܪܵܐ ܚܙ̣ܵܘ ܚܲܙܝܹ̈ܐ ܕܲܬܼܗܝܼܪܵܐ ܗ̄ܘ̣ܵܬܼ>
    text <ܟܝܵܢܹ̈ܐ ܚܲܪ݁ܫܹܐ ܕܢܵ݁ܛܪܝܼܢ ܛܲܟܼܣܵܐ ܐܲܝܟ ܡܲܠܵܠܹ̈ܐ ܀>
    text <܃ܒܚܸܫܟܵܐ ܘܢܘܼܗܪܵܐ ܡܸܢܬܼܒܲܩܹܝܢ ܗ̄ܘ̣ܵܘ ܒܚܹܝܠ ܒܵܪܘܿܝܵܐ>
    text <ܕܲܟܼܡܵܐ ܚܲܟܿܝܼܡ ܠܲܡܛܲܟܵܣܘܼ ܠܲܒܥܼܵܕܼ ܐܝܼܕܵܘ̈ܗܝ ܀>
    text <܃ܛܲܟܼܣܵܐ ܪܲܒܵܐ ܩܵܢܵܘ̣ ܐܵܦ ܗܸܢܘ̣ܿܢ ܒܝܲܕܼ ܫܲܬܿܝܼܩܹ̈ܐ>
    text <ܘܟܲܦ̣ܘ ܨܵܘܪ̈ܲܝܗܘܿܢ ܠܡܸܛܥܲܢ ܢܝܼܪܵܐ ܕܫܸܡ ܒܵܪܘܿܝܵܐ ܀>
    text <܃ܫܠܸ̣ܩ ܚܲܕܼ ܝܵܘܡ̇ܐ ܠܹܠܲܝ ܐܝܼܡܵܩ ܒܚܸܫܟܵܐ ܘܢܘܼܗܪܵܐ>
    text <ܘܐܲܙܥܸܩ ܡܸܢܫܹܠܝ ܩܵܠܵܐ ܕܕܼܵܡܹ̇ܐ ܠܗܵܘ̇ ܩܲܕܼܡ̇ܝܵܐ ܀>
    text <܃ܐܲܝܟ ܐܝܼܙܓܲܕܵܐ ܢܦ݂ܲܩ ܦܘܼܩܕܵܢܵܐ ܡ̣ܢ ܨܹܝܕܼ ܟܲܣܝܵܐ>
    text <ܕܢܸܗܘܸܐ ܪܩܝܼܥܵܐ ܫܡܲܝܵܐ ܕܕܼܵܡܹ̇ܐ ܠܗܵܘ̇ ܩܲܕܼܡ̇ܝܵܐ ܀>
    text <܃ܗܘ̤ܵܬܼ ܒܲܥܒܼܵܕܼܵܐ ܘܲܗܘ̤ܵܐ ܪܩܝܼܥܵܐ ܡܸܨܥܲܬܼ ܡܲܝ̈ܵܐ>
    text <ܘܩܵܡ̣ ܒܲܡܨܲܥܬܼܵܐ ܐܲܝܟ ܬܲܛܠܝܼܠܵܐ ܠܥܸܠ ܡ̣ܢ ܐܲܪܥܵܐ ܀>
    text <܃ܡ̣ܢ ܐܸܣܛܘܼܟܼܣܵܐ ܕܡܲܝ̈ܵܐ ܬܲܩܢܹܗ ܘܥܲܒܼ݂ܕܹܿܗ ܩܲܫܝܵܐ>
    text <ܕܢܸܗܘܸܐ ܣܵܦܹ̇ܩ ܠܡܸܛܥܲܢ ܡܲܝ̈ܵܐ ܠܥܸܠ ܡ̣ܢ ܚܲܨܹܗ ܀>
    text <[]>
    text <ܘܦܵܫ̣ ܥܲܠ ܐܲܪܥܵܐ ܡܢܵܬܼܵܐ ܕܫܲܘܝܵܐ ܥܲܡ ܗܵܝ̇ ܕܲܠܥܸܠ ܀>
    text <܃ܬܲܗܪܵܐ ܪܲܒܵܐ ܚܙ̣ܵܘ ܐܵܦ ܗܵܪܟܵܐ ܪ̈ܘܼܚܵܢܵܝܹܐ>
    text <ܢܲܚܬܵܐ ܕܡܲܝ̈ܵܐ ܕܲܛܥܝܼܢ ܡܲܝ̈ܵܐ ܘܲܪܗܝܼܒܼ ܣܵܠܹ̇ܩ ܀>
    text <܃ܬܡܲܪܘ ܘܐܸܬܿܕܲܡܲܝܪܘ ܒܐܘܼܡ̇ܢܘܼܬܼܵܐ ܕܪܸܡܙܵܐ ܕܪܲܩܥܹ̣ܗ>
    text <ܕܐܲܝܟܲܢ ܡܲܬܼܚܹܗ ܥܲܐ ܦܸܢ̈ܝܵܢ ܩܲܠܝܼܠܵܐܝܼܬܼ ܀>
    text <܃ܠܬܲܗܪܵܐ ܫܘܹ̇ܐ ܘܚܲܟܿܝܼܡܵܐܝܼܬܼ ܬܲܗܝܼܪܝܼܢ ܗ̄ܘ̣ܵܘ>
    text <ܕܐܲܝܟܲܢ ܩܲܫܝܼ ܠܡܲܝ̈ܵܐ ܪ̈ܦܲܝܵܐ ܘܲܛܥ݂ܲܢܘ ܡܲܝ̈ܵܐ ܀>
    text <܃ܠܬܲܚܬܿ ܟܲܝ ܡܲܬ̣ܚܹܗ ܒܐܲܦܲܝ̈ ܐܲܪܥܵܐ ܘܟܸܢ ܐܲܪܝܼܡܹܗ>
    text <ܡ̇ܕܹܝܢ ܥܲܡܹܗ ܣܠܸܩ̣ܘ ܡܲܠܲܐܟܹ̈ܐ ܘܢܘܼܗܪܵܐ ܘܐܵܐܲܪ ܀>
    text <܃ܘܐܸܢ ܡ̣ܢ ܣܵܘܦܹ̈ܐ ܐܝܼܬܼܘܗܝ ܐܲܟܼܡܵܐ ܕܐܝܼܐܬܼܵܘܗܝ>
    text <ܠܵܐ ܦܵܫ̣ ܡܸܕܹܿܡ ܕܠܵܐ ܠܓܼܵܘ ܡܸܢܹܗ ܚܲܒܼ݂ܫܹܗ ܒܪܵܘܡ̇ܐ ܀>
    text <܃ܘܐܸܠܵܐ ܐܲܝܟܲܢ ܡܸܬܼܥܲܠܸܐ ܗ̄ܘ̣ܵܐ ܡ̇ܐܢܵܐ ܩܲܫܝܵܐ>
    text <ܘܥܵܒܼ̇ܪܝܼܢ ܗ̄ܘ̣ܵܘ ܒܹܗ ܟܝܵܢܹ̈ܐ ܥܒܲܝܵ̈ܐ ܘܠܵܘ ܡܸܣܬܿܕܲܩ ܀>
  block
    text <܃ܥܲܣܩܵܐ ܗ̄ܝܼ ܣܲܓܿܝܼ ܒܥܵܬܼܵܐ ܕܐܲܝܟܲܢ ܗܘ̤ܵܐ ܘܐܸܬܼܥܲܠܝܼ>
    text <ܘܐܸܠܵܐ ܪܸܡܙܵܐ ܕܐܸܡ݂ܲܪ ܘܲܗܘ̤ܵܐ ܠܵܐ ܝܵ̇ܕܲܥ ܠܵܗ̇ ܀>
    text <܃ܪܸܥܝܵܢܝ ܫܲܚܩ݂ܲܢܝ ܕܐܸܒܼܥܸܐ ܕܐܲܝܟܲܢ ܘܠܵܐ ܣܦ݂ܲܩ ܐܲܕܼܪܸܟ>
    text <ܘܬܼܘܼܒܼ ܫܵܚܹ̇ܩ ܠܝܼ ܕܲܟܼܒܲܪ ܡܲܨܝܵܐ ܕܐܲܕܼܪܸܟ ܡܸܕܹܿܡ ܀>
    text <܃ܠܦܘܼܬܼ ܚܘܼܫܵܒܹ̈ܐ ܪܢܹ̇ܝܬܼ ܐܲܝܟ ܕܲܡܨܸܐ ܥܒܼܝܼܕܼܵܐ ܠܡܸܪܢܵܐ>
    text <ܕܲܟܼܒܲܪ ܒܐܲܬܼܪܵܐ ܕܲܠܥܸܠ ܡܲܬܼܚܹܗ ܠܗܵܢܵܐ ܡ̇ܐܢܵܐ ܀>
    text <܃ܘܲܟܼܒܲܪ ܟܠܹܗ ܡܢܵܬܼܵܐ ܕܡܲܝ̈ܵܐ ܫܩ݂ܲܠ ܦܘܼܩܕܵܢܵܐ>
    text <ܘܡ̣ܢ ܕܐܲܪܝܼܡܹܗ ܩܲܫܝܼ ܪܸܡܙܹܗ ܘܲܛܥ݂ܲܢ ܗܘ̤ ܠܹܗ ܀>
    text <܃ܟܒܲܪ ܡ̇ܐ ܕܲܣܠܸ݂ܩ ܡܲܬܼܚܹܗ ܡܸܢܹܫܹܠܝ ܠܥܸܠ ܡ̣ܢ ܟܠܵܐ>
    text <ܘܦܵܫ̣ ܟܠܡܸܕܹܿܡ ܠܬܲܚܬܿ ܥܲܠ ܐܲܪܥܵܐ ܐܲܝܟ ܕܐܝܼܬܼܵܘܗܝ ܗ̄ܘ̣ܵܐ ܀>
    text <܃ܕܠܵܐ ܢܘܼܗܵܝܵܐ ܗܘ̤ܵܐ ܬܘܼܩܵܢܹܗ ܩܲܠܝܼܠܵܐܝܼܬܼ>
    text <ܘܠܵܐ ܡܨܸܐ ܦܘܼܡ̇ܐ ܕܢܹܐܡܲܪ ܕܲܟܼܡܵܐ ܩܲܠܝܼܠܘܼܬܹܗ ܀>
    text <܃ܩܲܠܝܼܠ ܗ̄ܘ̣ܵܐ ܛܵܒܼ ܦܘܼܩܕܵܢܵܐ ܕܡܲܬܼ݂ܚܹܗ ܒܪܵܘܡ̇ܐ>
    text <ܘܐܸܢ ܐܝܼܬܼ ܡܸܕܹܿܡ ܕܩܲܠܝܼܠ ܣܲܓܿܝܼ ܡܲܬܿܝܼܢ ܡܸܢܹܗ ܀>
    text <܃ܗܵܝ̇ ܒܲܪ̄ܬܼ ܩܵܠܵܐ ܕܐܸܡܲܪ ܘܲܗܘ̤ܵܘ ܫܡܲܝܵܐ ܕܲܠܥܸܠ>
    text <ܗ̤ܝ ܬܲܩܸܢܬܹܗ ܒܗܵܘ̇ ܐܸܣܟܹܿܡܵܐ ܕܡ̣ܢ ܠܵܐ ܡܸܕܹܿܡ ܀>
    text <܃ܡ̣ܢ ܠܵܐ ܡܸܕܹܿܡ ܗܘ̤ܵܐ ܩܲܕܼܡ̇ܝܵܐ ܒܪܸܡܙܵܐ ܙܥܘܿܪܵܐ>
    text <ܘܗܵܢ ܡ̣ܢ ܡܸܕܸܿܡ ܒܵܗ̇ ܒܲܕܼܡܘܼܬܼܵܐ ܩܲܠܝܼܠܵܐܝܼܬܼ ܀>
    text <܃ܛܲܟܼܣܵܐ ܦܲܐܝܵܐܬ ܥܒ݂ܲܕܼ ܠܲܒܼܪܝܼܬܹܗ ܦܠܸܐܒܐܝܼܬܼܘܼܬܹܗ>
    text <ܘܚܲܟܿܝܼܡܵܐܝܼܬܼ ܒܪ̣ܵܐ ܡ̣ܢ ܡܸܕܹܿܡ ܘܡ̣ܢ ܠܵܐ ܡܸܕܹܿܡ ܀>
    text <܃ܠܲܥܒܼܵܕܼ ܐܝܼܕܼܵܘ̈ܗܝ ܚܵܘܝܼ ܒܛܲܟܼܣܵܐ ܕܥܵܒܼ̇ܘܿܕܼܘܼܬܹܗ>
    text <ܘܲܠܝܘܼܠܦܵܢܗܘܿܢ ܡܲܬܼܚܹܗ ܠܥܲܡܠܹܗ ܠܵܫܬܵܐ ܝܵܘܡܝܼ̈ܢ ܀>
    text <܃ܡܨܸܐ ܗ̄ܘ̣ܵܐ ܕܢܸܒܼܪܸܐ ܠܟܼܠܡܵܐ ܕܲܒܼܪ̣ܵܐ ܒܲܚܕܼܵܐ ܫܵܥܵܐ>
    text <ܐܸܠܵܐ ܥܒܼܵܕܵܘ̈ܗܝ ܠܵܐ ܝܵܠ̇ܦܝܼܢ ܗ̄ܘ̣ܵܘ ܚܹܝܠ ܪܲܒܿܘܼܬܹܗ ܀>
    text <܃ܠܝܘܼܬܼܪܵܢ ܥܲܒܼ݂ܕܵܗ̇ ܠܗܵܝ̇ ܕܐܸܬܿܬܲܗܝܼ ܠܡܸܒܼܪܵܐ ܒܪܝܼܬܼܵܐ>
    text <ܕܢܸܓܼܡܘܿܪ ܕܝܼܠܹܗ ܒܲܓܼܡܝܼܪܘܼܬܼܵܐ ܕܐܲܠܵܗܘܼܬܹܗ ܀>
  block
    text <܃ܒܫܘܼܪܵܝ ܝܵܘܡ̇ܐ ܥܒ݂ܲܕܼ ܠܲܫܡܲܝܵܐ ܘܲܠܡܲܠܲܐܟܹ̈ܐ>
    text <ܘܠܲܐܪܥܵܐ ܘܡܲܝ̈ܵܐ ܘܲܠܚܸܫܘܿܟܼܵܐ ܘܢܘܼܪܵܐ ܘܐܵܐܲܪ ܀>
    text <܃ܒܥܸܕܵܢ ܨܲܦܪܵܐ ܐܲܬܼܩܸܢ ܢܘܼܗܪܵܐ ܡ̣ܢ ܠܵܐ ܡܸܕܸܿܡ>
    text <ܘܝܼܠܸܦܘ ܥܝܼܪܹ̈ܐ ܕܡ̣ܢ ܠܵܐ ܡܸܕܹܿܡ ܗܘ̤ܵܘ ܐܵܦ ܗܸܢܘ̣ܿܢ ܀>
    text <܃ܒܝܵܘܡ̇ܐ ܕܲܬܼܪܹܝܢ ܥܒ݂ܲܕܼ ܠܲܪܩܝܼܥܵܐ ܡ̣ܢ ܓܵܘܡܲܝܵ̈ܐ>
    text <ܘܚܲܟܸܿܡ ܐܸܢܘܿܢ ܕܬܵܦ ܡ̣ܢ ܡܕܸܿܡ ܦܫܝܼܩ ܠܹܗ ܕܢܸܒܼܪܸܐ ܀>
    text <܃ܒܲܬܼܠܝܼܬܼܵܝܵܐ ܟܲܢܸܫ ܡܲܝ̈ܵܐ ܠܩܸܒܼܝܵܐ ܕܝܲܡܡܹ̈ܐ>
    text <ܘܐܵܘܕܲܥ ܐܸܢܘܿܢ ܕܪܸܡܙܹܗ ܫܲܠܝܼܛ ܥܲܠ ܬܘܼܩܵܢܵܘ̈ܗܝ ܀>
    text <܃ܒܲܪܒܼܝܼܥܵܝܵܐ ܥܒ݂ܲܕܼ ܢܲܗܝܼܪܹ̈ܐ ܫܸܡܫܵܐ ܘܣܲܗܪܵܐ>
    text <ܘܚܵܘܝܼ ܐܸܢܘܿܢ ܠܡܸܛܲܪ ܛܲܟܼܣܵܐ ܕܥܵܒܼܘܿܕܼܘܼܬܹܗ ܀>
    text <܃ܒܲܚܡܝܼܫܵܝܵܐ ܙܵܘ̤ܓܼ ܡܲܝ̈ܵܐ ܘܐܵܘܠܸܕܼܘ ܪ̈ܲܚܫܵܐ>
    text <ܘܐܵܘܕܲܥ ܐܸܢܘܿܢ ܕܐܵܦ ܫܲܬܿܝܼܩܹ̈ܐ ܡܫܲܡܠܹܝܢ ܡܸܠܹܗ ܀>
    text <܃ܒܲܫܬܿܝܼܬܼܵܝܵܐ ܒܪ̣ܵܐ ܡ̣ܢ ܐܲܪܥܵܐ ܓܸܢܣܹ̈ܐ ܚܲܪ̈ܫܹܐ>
    text <ܘܐܲܥܝܼܪ ܐܸܢܘܿܢ ܠܡܸܬܼܒܲܩܵܝܘ ܒܫܘܼܚܠܵܦܲܝ̈ܗܘܿܢ ܀>
    text <܃ܐܲܝܟ ܕܲܒܼܨܒܼܥܵܐ ܡܚܵܘܸܬ ܗ̄ܘ̣ܵܐ ܠܗܘܿܢ ܚܹܝܠ ܐܝܼܬܼܘܼܬܹܗ>
    text <ܕܚܘܼܪܘ ܡܲܠܲܐܟܹ̈ܐ ܕܚܹܝܠ ܟܠ ܡܸܕܸܿܡ ܡܨܸܐ ܐ̄ܢܵܐ ܚܲܝܠܵܐ ܀>
    text <܃ܐܲܝܟ ܕܲܒܼܩܲܢܝܵܐ ܟܬܹ̇ܒܼ ܗ̄ܘ̣ܵܐ ܠܗܘܿܢ ܣܸܦܪܵܐ ܒܗܵܘܢܵܐ>
    text <ܘܡܲܗܓܸܿܐ ܗ̄ܘ̣ܵܐ ܠܗܘܿܢ ܒܲܟܼܬܼܝܼ̈ܒܼܵܬܼܵܐ ܕܬܼܘܼܩܵܢ ܟܠܵܐ ܀>
    text <܃ܒܲܕܼܡܘܼܬܼ ܩܝܼܡ ܗ̄ܘ̣ܵܐ ܪܸܡܙܹܗ ܒܪܹܫ ܣܸܕܼܪ̈ܲܝܗܘܿܢ>
    text <ܘܬܼܵܢܹ̇ܐ ܗ̄ܘ̣ܵܐ ܠܗܘܿܢ ܚܹܝܠ ܣܘܼܟܵܠܵܐ ܕܲܣܬܼܝܼܪ݁ܵܬܹܗ ܀>
    text <܃ܐܲܝܟ ܕܲܠܨܲܠܡܵܐ ܨܵܪܹܗ ܠܥܵܠܡܵܐ ܩܕܼܵܡ ܥܲܝܢܲܝ̈ܗܘܿܢ>
    text <ܘܐܲܩܝܼܡ ܐܸܢܘܿܢ ܕܢܸܬܼܒܲܩܘܿܢ ܒܹܗ ܚܲܬܿܝܼܬܼܵܐܝܼܬܼ ܀>
    text <܃ܐܲܝܟ ܦܵܠܵܛܝܼܢ ܕܲܡܠܸܟ ܡܲܠ̈ܟܹܿܐ ܒܢ̣ܵܗ̇ ܠܲܒܼܪܝܼܬܼܵܐ>
    text <ܘܐܲܥܸܠ ܐܸܢܘܿܢ ܠܡܸܚܙܵܐ ܫܘܼܦܪܵܐ ܕܒܹܝܬܼ ܡܲܠܟܿܘܼܬܹܗ ܀>
    text <܃ܒܝܲܕܼ ܓܲܠ̈ܝܵܬܼܵܐ ܐܲܠܸܦ ܐܸܢܘܿܢ ܚܹܝ ܐܝܼܬܼܘܼܬܹܗ>
    text <ܕܠܵܐ ܢܸܫܬܲܚܩܝܼܢ ܠܡܸܒܼܥܵܐ ܒܥܵܬܼܵܐ ܕܥܲܠ ܟܲܣܝܘܼܬܹܗ ܀>
    text <܃ܟܣܸܐ ܗ̄ܘ̣ܵܐ ܡܸܢܗܘܿܢ ܘܠܵܐ ܝܵ̇ܕܼܥܝܼܢ ܗ̄ܘ̣ܵܘ ܪܲܒܿܘܼܬܼ ܚܲܝܠܹܗ>
    text <ܘܐܵܘܕܲܥ ܐܸܵܢܘܿܢ ܒܝܲܕܼ ܬܘܼܩܵܢܵܘ̈ܗܝ ܕܚܲܕܼ ܒܵܬܲܪ ܚܲܕܼ ܀>
    text <܃ܐܲܝܟ ܗܲܕܿܝܼܠܵܐ ܪܗܸܛ ܦܘܼܩܕܵܢܹܗ ܩܕܼܵܡ ܟܸܢܫܲܝ̈ܗܘܿܢ>
    text <ܘܢܓܲܕܼ ܐܸܢܘܿܢ ܠܘܵܬܼ ܝܘܼܠܦܵܢܵܐ ܕܟܲܣܝܘܼܬܼ ܚܘܼܒܹܿܗ ܀>
    text <܃ܚܘܼܒܹܿܗ ܓܠ̣ܵܐ ܠܗܘܿܢ ܕܲܟܼܡܵܐ ܪܵܚܹ̇ܡ ܠܲܥܒܼܵܕܼ̇ ܐܝܼܕܼܵܘ̈ܗܝ>
    text <ܘܲܪܓܼܝܼܓܼ ܣܲܓܿܝܼ ܠܡܸܛܲܪ ܥܲܡܠܹܗ ܡ̣ܢ ܢܸܟܼܝܵܢܹ̈ܐ ܀>
    text <܃ܚܘܼܒܵܢܵܐܝܼܬܼ ܒܪ̣ܵܐ ܟܠܡܸܕܸܿܡ ܕܲܟܼܣܸܐ ܘܲܓܼܠܸܐ>
    text <ܘܲܕܼܠܵܐ ܥܲܡܠܵܐ ܓܡ݂ܲܪ ܨܸܒܼܝܵܢܹܗ ܘܚܵܘܝܼ ܚܘܼܒܹܿܗ ܀>
    text <܃ܚܲܝܠܹܗ ܐܲܫܪܝܼ ܒܚܲܝܠܲܝ̈ ܪܵܘܡ̇ܐ ܕܲܗܘ̤ܵܘ ܡܸܢܹܗ>
    text <ܘܚܲܝܸܠ ܐܸܢܘܿܢ ܠܡܸܛܲܪ ܛܲܟܼܣܵܐ ܕܥܵܒܼܘܿܕܼܘܼܬܹܗ ܀>
  block
    text <܃ܐܲܝܟ ܫܲܠܝܼܛܹ̈ܐ ܐܲܩܝܼܡ ܐܸܢܘܿܢ ܥܲܠ ܟܠ ܕܲܒܼܪܵܐ>
    text <ܕܢܸܗܘܘܿܢ ܝܵ̇ܕܼܥܝܼܢ ܠܲܡܕܲܒܵܪܘܼ ܫܡܲܝܵܐ ܘܐܲܪܥܵܐ ܀>
    text <܃ܒܚܘܼܒܵܐ ܪܲܒܵܐ ܫܠܸܡ̣ܘ ܐܵܦ ܗܸܢܘ̣ܿܢ ܠܨܸܒܼܝܵܢ ܚܘܼܒܹܿܗ>
    text <ܘܗܲܢܝܼܵܐܝܼܬܼ ܟܕܲܢܘ ܨܵܘܪ̈ܲܝܗܘܿܢ ܬܚܹܝܬܼ ܦܘܼܩܕܵܢܹܗ ܀>
    text <܃ܦܩ݂ܲܕܼ ܐܲܝܟ ܡܲܠܟܵܐ ܘܛܲܟܸܿܣ ܕܲܪ̈ܓܹܐ ܕܫܘܼܠܛܵܢܲܝ̈ܗܘܿܢ>
    text <ܘܟܼܠܚܲܕܼ ܡܸܢܗܘܿܢ ܩܵܡ̣ ܒܲܥܒܼܵܕܼܵܐ ܕܐܸܬܚܵܘܝܼ ܠܹܗ ܀>
    text <܃ܐܝܼܬܼ ܕܲܦܩ݂ܲܕܼ ܠܹܗ ܕܲܢܙܝܼܥ ܠܐܵܐܲܪ ܐܲܝܟ ܪܲܒܿܚܲܝܠܵܐ>
    text <ܘܢܲܪܗܸܛ ܡܲܝ̈ܵܐ ܠܥܸܠ ܡ̣ܢ ܚܲܨܵܐ ܕܪܘܼܚܵܐ ܫܲܪܝܵܐ ܀>
    text <܃ܐܝܼܬܼ ܕܐܲܦܸܣ ܠܹܗ ܕܲܢܣܝܼܦ ܒܲܪ̈ܩܹܐ ܩܲܠܝܼܠܵܐܝܼܬܼ>
    text <ܘܢܲܫܡܲܥ ܩܵܠܹ̈ܐ ܕܪ̈ܲܥܡܹܐ ܩܫܲܝ̈ܵܐ ܚܲܣܝܼܢܵܐܝܼܬܼ ܀>
    text <܃ܐܝܼܬܼ ܕܐܵܘܚܸܕܼ ܠܹܗ ܐܸܣܦܹܝܪ ܫܸܡܫܵܐ ܒܐܝܼܕܼܵܐ ܕܙܵܘܥܵܘ̈ܗܝ>
    text <ܘܐܲܡܝܼܢ ܪܵܗܹ̇ܛ ܠܹܠܲܝ ܐܝܼܡܵܗ ܕܠܵܐ ܫܘܼܘܵܪܵܐ ܀>
    text <܃ܐܝܼܬܼ ܕܐܲܫܠܸܡ ܠܹܗ ܣܲܗܪܵܐ ܙܥܘܿܪܵܐ ܩܢܸܐ ܫܘܼܚܠܵܦܹ̈ܐ>
    text <ܘܗܵܐ ܡܛܲܟܸܿܣ ܠܹܗ ܠܥܘܼܡܪܵܐ ܕܙܲܒܼܢܵܐ ܕܠܵܐ ܢܼܬܿܕܵܘܲܕܼ ܀>
    text <܃ܐܝܼܬܼ ܕܲܠܟܼܵܙܟܿܒܹ̈ܐ ܚܲܪ̈ܫܹܐ ܡܙܝܼܥܝܼܢ ܠܡܸܪܕܼܵܐ ܒܛܲܟܼܣܵܐ>
    text <ܘܲܒܼܪ̈ܲܗܛܲܝܗܘܿܢ ܡܚܲܟܿܡܝܼܢ ܐ̄ܢܵܫܵܐ ܩܲܢܝܲܝ̈ ܡܸܠܬܼܵܐ ܀>
    text <܃ܐܲܝܟ ܕܐܸܬܼܦܲܩܲܕܼܘ ܠܲܡܕܲܒܵܪܘܼ ܫܘܼܠܛܵܢ ܥܲܡܡܹ̈ܐ>
    text <ܘܠܵܐܹ̇ܝܢ ܟܠܫܵܥ ܠܲܡܩܲܝܵܡܘܼ ܫܘܼܠܛܵܢܲܝ̈ܗܘܿܢ ܀>
    text <܃ܐܝܼܬܼ ܕܲܡܥܝܼܪܝܼܢ ܩܪ݁ܵܒܹܐ ܒܐܲܪܥܵܐ ܥܲܠ ܚܲܝܵܒܹ̈ܐ>
    text <ܘܐܝܼܬܼ ܕܲܡܫܲܠܹܝܢ ܩܹܐܪ̈ܣܹܐ ܩ̈ܫܲܝܵܐ ܡ̣ܢ ܙܲܟܵܝܹ̈ܐ ܀>
    text <܃ܐܝܼܬܼ ܕܲܡܟܲܒܿܫܝܼܢ ܥܲܡܡܹ̈ܐ ܡܪ̈ܝܼܕܹܐ ܒܝܲܕܼ ܚܲܒܼܪ̈ܲܝܗܘܿܢ>
    text <ܘܐܝܼܬܼ ܕܲܡܫܲܗܹܝܢ ܬܘܼܩܦܵܐ ܕܒܼܝܼ̈ܫܹܐ ܩܕܼܵܡ ܡܲܟܿܝܼܪܹ̈ܐ ܀>
    text <܃ܐܝܼܬܼ ܗ̄ܘ̣ ܕܪܵܕܹܝܢ ܒܪ̈ܲܥܡܹܐ ܘܒܲܪ݁ܩܖܹܐ ܥܲܙܝܼܙܵܐܝܼܬܼ>
    text <ܘܐܝܼܬܼ ܗ̄ܘ̣ ܕܡܲܚܬܼܝܼܢ ܡܸܛܪܵܐ ܘܛܲܠܵܐ ܒܲܣܝܼܡܵܐܝܼܬܼ ܀>
    text <܃ܐܝܼܬܼ ܗ̄ܘ̣ ܕܡܲܟܹܿܝܢ ܒܝܲܕܼ ܫܘܼܚܠܵܦܹ̈ܐ ܕܩܲܝܛܵܐ ܘܣܲܬܼܘܵܐ>
    text <ܘܐܝܼܬܼ ܗ̄ܘ̣ ܕܢܵܛ̇ܪܝܼܢ ܦܲܓܼܪ̈ܵܢܵܝܹܐ ܡ̣ܢ ܢܸܟܼܝܵܢܹ̈ܐ ܀>
    text <܃ܐܝܼܬܼ ܕܲܡܕܲܒܿܪܝܼܢ ܟܠܚܲܕܼ ܡܸܢܗܘܿܢ ܠܚܲܕܼ ܒܲܪܢܵܫܵܐ>
    text <ܘܲܙܗܝܼܪܝܼܢ ܒܹܗ ܕܠܵܐ ܢܲܟܿܘܿܢܵܝܗܝ ܫܹܐܕܹ̈ܐ ܛܪ̈ܘܼܢܹܐ ܀>
    text <܃ܠܨܸܒܼܝܵܢ ܟܲܣܝܵܐ ܡܫܲܡܫܝܼܢ ܟܠܗܘܿܢ ܒܲܚܦܝܼܛܘܼܬܼܵܐ>
    text <ܘܐܲܝܟ ܨܸܒܼܝܵܢܹܗ ܪܵܕܹܝܢ ܒܐܘܼܪܚܵܐ ܕܣܘܼܥܪ݁ܵܢܲܝܗܘܿܢ ܀>
    text <܃ܠܢܝܼܫܵܐ ܕܚܘܼܒܹܿܗ ܚܵܢܹ̇ܝܢ ܟܠܫܵܥ ܠܲܡܕܲܡ̇ܝܼܘ>
    text <ܘܠܵܐ ܡܸܬܼܪܲܦܹܝܢ ܡ̣ܢ ܣܘܼܟܵܝܵܐ ܕܦܘܼܪܥܵܢ ܐܲܓܼܪܵܐ ܀>
    text <܃ܐܲܝܟ ܐܲܬܼܠܹܝܛܹ̈ܐ ܪܡܹܝܢ ܒܐܵܓܼܘܿܢܵܐ ܗܵܐ ܡ̣ܢ ܕܲܗܘ̤ܵܘ>
    text <ܘܲܠܙܵܟܼܘܼܬܼܵܐ ܕܲܒܼܫܘܼܠܵܡܵܐ ܡܣܲܟܹܿܝܢ ܥܲܡ ܟܠ ܀>
    text <܃ܬܡܝܼܗ ܐܵܓܼܘܿܢܵܐ ܕܡܸܬܼܟܲܬܼܫܝܼܢ ܒܹܗ ܠܵܐ ܚܵܫܘܿܫܹ̈ܐ>
    text <ܘܠܵܐ ܡܸܬܼܡܲܠܠܵܐ ܪܲܒܿܘܼܬܼ ܥܲܡܠܹܗ ܒܠܸܫܵܢ ܒܸܣܪܵܐ ܀>
  block
    text <܃ܟܡܵܐ ܟܲܝ ܗܵܘܹ̇ܐ ܚܲܝܠܵܐ ܕܲܒܼܗܘܿܢ ܠܡܹܐܚܲܕܼ ܟܠܵܐ>
    text <ܕܗܵܐ ܒܨܝܼܪ ܩܲܠܝܼܠ ܐܲܠܦܹ̈ܐ ܐܸܫܬܵܐ ܘܠܵܐ ܡܸܬܼܪܲܦܹܝܢ ܀>
    text <܃ܟܡܵܐ ܟܲܝ ܦܵܠ̇ܚܝܼܢ ܒܐܲܦܲܝܝ̈ ܪܵܘܡ̇ܐ ܠܹܠܲܝ ܐܝܼܡܵܡ>
    text <ܘܠܵܐ ܠܐ̣ܝܼܘ ܘܲܬܼܚܸܒܼܘ ܡ̣ܢ ܡܲܪܕܲܝܼܬܼܵܐ ܕܥܲܡ ܢܲܗܝܼܪܹ̈ܐ ܀>
    text <܃ܟܡܵܐ ܟܲܝ ܛܵܥܹ̇ܝܢ ܝܲܳܪܵܐ ܕܲܒܼܗܘܿܢ ܝܘܼܩܪܹܗ ܕܙܲܒܼܢܵܐ>
    text <ܘܠܵܐ ܡܸܬܼܝܲܠܕܵܐ ܡܲܐܝܼܢܘܼܬܼܵܐ ܒܪܸ̈ܥܝܵܢܲܗܘܿܢ ܀>
    text <܃ܟܡܵܐ ܟܲܝ ܪܵܬܼܚ̇ܝܼܢ ܒܪܸܚܡܲܬܼ ܚܘܼܒܵܐ ܕܨܹܝܕܼ ܒܵܪܘܿܝܵܐ>
    text <ܘܠܵܐ ܩܲܪ̣ܘ ܘܲܗܦܲܟܼܘ ܡ̣ܢ ܛܘܼܝܵܒܼܵܐ ܕܐܲܝܟ ܨܸܒܼܝܵܢܹܗ ܀>
    text <܃ܒܚܹܿܝܠ ܨܸܒܼܝܵܢܹܗ ܢܸܬܼܗܲܪ ܝܲܬܿܝܼܪ ܛܵܒܼ ܡ̣ܢ ܕܲܒܼܗܘܿܢ>
    text <ܕܲܡܨܸܐ ܡܚܲܝܸܠ ܠܲܥܒܼܵܕ̇ ܐܝܼܕܼܵܘ̈ܗܝ ܠܡܸܛܲܪ ܛܲܟܼܣܵܐ ܀>
    text <܃ܠܚܲܝܠܹܗ ܢܩܲܠܸܣ ܚܹܝܝܠ ܚܘܼܡܣܵܢܵܐ ܕܲܒܼܢܲܝ̈ ܒܲܝܬܹܿܗ>
    text <ܘܲܠܥܘܼܕܼܪܵܢܹܗ ܢܸܓܼܕܿܘܿܠ ܟܠܫܵܥ ܟܠܝܼܠ ܬܵܘܕܿܝܼܬܼܵܐ ܀>
text <ܥܲܠ ܓܠܝܵܢܹܗ ܕܡܵܪܲܢ>
  block
    text <ܥܲܠ ܓܠܝܵܢܹܗ ܕܡܵܪܲܢ>
  block
    text <ܡܐܡܪܐ ܕܥܣܪܝܢ ܘܬܠܬܐ>
    text <ܥܲܠ ܓܠܝܵܢܹܗ ܕܡܵܪܲܢ ܘܥܲܠ ܕܘܼܒܵܪܵܐ>
    text <ܕܥܵܠܡܵܐ ܕܲܥܬܼܝܼܕܼ>
  block
    text <܃ܣܲܒܼܪܵܐ ܛܵܒܼܵܐ ܕܥܵܠܡܵܐ ܕܲܥܬܼܝܼܕܼ ܫܲܚ̣ܩܹܗ ܠܪܸܥܝܵܢܝ>
    text <ܘܲܒܼܥܹ̇ܝܬܼ ܕܐܸܪܸܥ ܕܐܸܡܲܬܼܝ ܫܵܠܹ̇ܡ ܥܵܠܡܵܐ ܕܙܲܒܼܢܵܐ ܀>
    text <܃ܙܲܒܼܢܵܐ ܪܡܲܙ ܠܝܼ ܥܲܠ ܗܵܘ̇ ܥܵܠܡܵܐ ܡܫܲܠܸܡ ܙܲܒܼܢܹ̈ܐ>
    text <ܕܚܘܼܪ ܒܲܪܢܵܫܵܐ ܕܐܲܝܟܲܢ ܡܲܦܛܲܪ ܥܵܠܡܵܐ ܠܥܵܠܡܵܐ ܀>
    text <܃ܩܲܠܝܼܠܵܐܝܼܬܼ ܡܲܦܛܲܪ ܥܵܠܡܵܐ ܠܥܵܠܡܵܐ ܕܙܲܒܼܢܵܐ>
    text <ܘܠܲܝܬܿ ܬܘܼܗܵܝܵܐ ܒܹܝܬܼ ܚܲܕܼ ܠܲܐ̄ܚܪܹܝܢ ܐܵܦܠܵܐ ܒܪܸܡܙܵܐ ܀>
    text <܃ܐܲܝܟ ܛܸܠܵܠܵܐ ܥܵܒܲ݁ܪ ܥܵܠܡܵܐ ܕܲܡܠܸܐ ܙܲܒܼܢܵܐ>
    text <ܘܲܕܼܠܵܐ ܙܲܒܼܢܵܐ ܡܩܵܘܸܐ ܥܵܠܡܵܐ ܕܠܲܝܬܿ ܒܹܗ ܥܲܡܠܵܐ ܀>
    text <܃ܠܲܝܬܿ ܒܹܗ ܥܲܡܠܵܐ ܒܥܵܠܡܵܐ ܕܗܵܘܹ̇ܐ ܒܫܘܼܠܵܡ ܙܲܒܼܢܹ̈ܐ>
    text <ܘܠܵܐ ܕܡܸܬܿܬܲܓܲܪ ܐܵܦܠܵܐ ܕܡܲܗܡܸܐ ܡ̣ܢ ܝܘܼܬܼܪܵܢܵܐ ܀>
    text <܃ܕܠܵܐ ܫܘܼܠܵܡܵܐ ܗ̄ܘ̣ ܥܵܠܡܵܐ ܕܡܲܥܒܲܪ ܠܥܵܠܡܵܐ ܥܡܝܼܠܵܐ>
    text <ܘܲܕܼܠܵܐ ܣܵܟܼܵܐ ܗ̄ܘ̣ ܡܸܬܼܚܵܐ ܕܚܲܝܹ̈ܐ ܕܐܲܣܝܼܢܝܼܢ ܒܹܗ ܀>
    text <܃ܠܲܝܬܿ ܡܸܢܝܵܢܵܐ ܠܪܲܗܛܵܐ ܕܚܲܝܹ̈ܐ ܕܲܫܢܲܝ̈ ܚܲܝܵܘ̈ܗܝ>
    text <ܒܗܵܝ̇ ܕܐܵܦܠܵܐ ܐܝܼܬܼ ܡܸܢܝܵܢ ܝܵܘܡܹ̈ܐ ܕܫܸܡܫܵܐ ܘܣܲܗܪܵܐ ܀>
    text <܃ܚܲܕܼ ܗ̄ܘ̣ ܝܵܘܡܵܐ ܕܡܸܬܼܚܲܒܲܠ ܒܹܗ ܒܗܵܘ̇ ܕܘܼܒܵܪܵܐ>
    text <ܘܠܲܝܬܿ ܫܘܼܚܠܵܦܵܐ ܕܡܲܦܛܲܪ ܠܪܲܗܛܵܐ ܕܐܲܡܝܼܢܘܼܬܹܗ ܀>
    text <܃ܠܐܲܡܝܼܢܘܼܬܹܗ ܕܲܕܼܠܵܐ ܫܘܼܠܵܡ ܥܗ݂ܲܕܼܘ ܚܘܼܫܵܒܲܝ̈>
    text <ܘܩܵܡ̣ܘ ܕܲܢܬܲܢܘܿܢ ܥܲܠ ܪܘܼܚܵܒܹܗ ܕܲܟܼܠܵܐ ܫܘܼܠܵܡ ܀>
    text <܃ܗܘ̤ ܡܫܲܠܸܡ ܠܹܗ ܠܗܵܢ ܕܘܼܒܵܪܵܐ ܐܲܪܥܵܢܵܝܵܐ>
    text <ܘܲܡܢܝ̣ܚ ܠܹܐܘܬܼܵܐ ܕܲܡܫܲܝܵܢܹ̈ܐ ܘܕܲܐܪ̈ܥܵܢܵܝܹܐ ܀>
    text <܃ܠܡܹܐܢܵܐ ܗ̄ܘ̣ ܪܲܒܵܐ ܕܲܡܠܹܐ ܫܲܝܢܵܐ ܕܠܲܝܬܿ ܒܹܗ ܩܸܢܛܵܐ>
    text <ܘܒܹܗ ܡܸܬܿܬܿܢܝܼܚܵܐ ܐܸܠܦܹܗ ܕܥܵܠܡܵܐ ܕܫܲܚܩ̣ܘܼܗ̇ ܥܲܡܠܹ̈ܐ ܀>
    text <܃ܥܲܡܠܵܐ ܫܚܝܼܩܵܐ ܫܲܚ̣ܩܹܗ ܠܥܵܠܡܵܐ ܘܲܠܥܵܡܘܿܪ̈ܵܘܗܝ>
    text <ܘܗܵܐ ܡܸܬܼܝܲܐܲܒܼ ܕܲܢܢܝܼܚ ܠܹܐܘܬܹܗ ܒܲܠܡܹܐܝܢ ܫܲܝܢܵܐ ܀>
    text <ܥܲܠ ܗܵܘ̇ ܥܵܠܡܵܐ ܕܲܡܢܝܼܚ ܠܐܲܝ̈ܵܐ ܪܓܼܝܼܓܼ ܐ̄ܢܵܐ ܕܐܹܡܲܪ܃>
  block
    text <ܘܡܸܬܼܝܲܐܲܒܼ ܐ̄ܢܵܐ ܕܐܸܓܼܠܸܐ ܒܡܸܠܹ̈ܐ ܙܢܲܝ̈ ܬܲܫܥܝܼܬܹܗ ܀>
    text <܃ܙܢܲܝ̈ ܬܲܫܥܝܼܬܹܗ ܡܸܬܼܚܲܦܲܛ ܐ̄ܢܵܐ ܕܐܸܓܼܠܸܐ ܠܐ̄ܢܵܫܵܐ>
    text <ܕܵܢܨܘܼܪܘܼܢܵܝܗܝ ܠܝܘܼܩܢܵܐ ܕܚܘܼܒܹܿܗ ܒܪܸ̈ܥܝܵܢܲܝܗܘܿܢ ܀>
    text <܃ܡܨܸܾܐ ܗ̄ܘ̣ ܪܸܥܝܵܢܵܐ ܕܲܢܨܘܼܪ ܨܲܠܡܵܐ ܕܠܵܐ ܪܘܼܟܵܒܼܵܐ>
    text <ܘܢܸܚܙ̣ܐ ܗܵܘܢܵܐ ܠܲܕܼܠܵܐ ܓܲܠ̈ܝܵܢ ܠܥܲܝܢܲܝ̈ ܒܸܣܪ̈ܵܐ ܀>
    text <܃ܠܵܐ ܓܲܠ̈ܝܵܬܼܵܐ ܡܸܫܬܿܥܸܐ ܐ̄ܢܵܐ ܒܡܸܠܹ̈ܐ ܕܓܲܠ̈ܝܵܢ>
    text <ܬܵܘ ܡܲܠܵܠܹ̈ܐ ܫܡܲܥܘ ܟܲܣ̈ܝܵܬܼܵܐ ܒܝܲܕܼ ܓܲܠ̈ܝܵܬܼܵܐ ܀>
    text <܃ܬܵܘ ܫܡܲܥܘ ܫܲܪܒܹܿܗ ܕܥܵܠܡܵܐ ܕܡܲܦܛܲܪ ܠܥܵܠܡܵܐ ܕܙܲܒܼܢܵܐ>
    text <ܘܓܼܵܠܹ̇ܐ ܕܟܲܣ̈ܝܵܢ ܘܲܡܚܵܘܸܐ ܠܗܹܝܢ ܠܥܹܝܢ ܚܲܙܵܝܹ̈ܐ ܀>
    text <܃ܬܵܘ ܐܸܬܼܒܲܩܵܘ ܒܝܵܘܡܵܐ ܕܐܝܼܬܼܵܘܗܝ ܫܘܼܠܵܡ ܝܵܘܡܹ̈ܐ>
    text <ܘܠܵܐ ܬܘܼܒܼ ܝܵܗܹ̇ܒܼ ܠܝܵܘܡ̇ܐ ܕܢܸܗܘܸܐ ܒܵܬܲܪ ܝܵܘܡܹܗ ܀>
    text <܃ܬܵܘ ܚܘܼܪܘ ܫܲܦܝܼܪ ܒܫܘܼܦܪܵܐ ܦܲܐܲܝܵܐ ܕܲܫܒܼܝܼ̈ܚܵܬܹܗ>
    text <ܕܲܦܠܸܐ ܘܲܫܒܼܝܼܚ ܘܡܲܫܦܲܪ ܐ̄ܢܵܫܵܐ ܒܦܲܐܝܘܼܬܼ ܫܘܼܦܪܹܗ ܀>
    text <܃ܫܡܲܥܘ ܬܲܩܢܵܐܝܼܬܼ ܐܲܝܟ ܦܵܪ̈ܘܿܫܹܐ ܫܸܡܥܵܐ ܕܲܥܠܵܘܗܝ>
    text <ܕܐܸܡܲܬܼܝ ܗܵܘܹ̇ܐ ܘܐܲܝܟܲܢ ܗܵܘܹ̇ܐ ܒܛܲܟܼܣܵܐ ܪܲܒܵܐ ܀>
    text <܃ܛܲܟܼܣܵܐ ܪܲܒܵܐ ܗܵܘܹ̇ܐ ܒܝܵܘܡܹܗ ܕܝܵܘܡܵܐ ܪܲܒܵܐ>
    text <ܘܡܲܦܛܲܪ ܥܵܠܡܵܐ ܘܡܲܕܼܢܲܚ ܥܵܠܡܵܐ ܕܠܲܝܬܼ ܒܹܗ ܥܲܡܠܵܐ ܀>
    text <܃ܥܵܠܡܵܐ ܒܥܵܠܡܵܐ ܡܚܲܠܸܦ ܝܵܘܡܹܗ ܕܗܵܘ̇ ܓܸܠܝܵܢܵܐ>
    text <ܘܠܵܐ ܬܘܼܒܼ ܗܵܘܹ̇ܐ ܝܵܘܡ̇ܐ ܐ̄ܚܪܹܢܵܐ ܕܕܼܵܡܹ̇ܐ ܠܝܵܘܡܹܗ ܀>
    text <܃ܪܲܒܿܘܼܬܼ ܝܵܘܡܹܗ ܓܠ̣ܵܐ ܐܵܦ ܡ̇ܪܲܢ ܒܓܸܠܝܵܢ ܡܸܠܵܘ̈ܗܝ>
    text <ܕܲܕܼܚܝܼܠ ܝܵܘܡܹܗ ܡ̣ܢ ܟܠ ܝܵܘܡܝܼ̈ܢ ܕܲܗܘ̤ܵܘ ܘܗܵܘܹ̇ܝܢ ܀>
    text <܃ܚܲܝ̈ܠܲܚ ܪܲܘܡ̇ܐ ܡܸܬܿܬܿܙܝܼܥܝܼܢ ܒܹܗ ܐܲܟܼܡܵܐ ܕܲܟܼܬܼܝܼܒܼ>
    text <ܘܲܡܙܲܝܚܝܼܢ ܠܹܗ ܐܲܝܟ ܕܲܠܝܵܘܡ̇ܐ ܕܠܲܝܬܿ ܒܹܗ ܦܸܚܡܵܐ ܀>
    text <܃ܢܝܼܫܵܐ ܕܡܲܠܟܵܐ ܛܥܝܼܢ ܪܹܫ ܣܸܕܼܪܹ̈ܐ ܕܲܡܫܲܝܵܢܹ̈ܐ>
    text <ܘܡܲܚܵܘܸܐ ܠܵܗ̇ ܠܙܵܟܼܘܼܬܼ ܚܲܝܠܹܗ ܠܥܹܝܢ ܟܠ ܒܸܪ̈ܝܵܢ ܀>
    text <܃ܒܐܲܦܲܝ̈ ܪܵܘܡ̇ܐ ܡܛܲܝܒܼܝܼܢ ܩܵܝ̇ܡܝܼܢ ܚܲܝܠܲܝ̈ ܪܵܘܡ̇ܐ>
    text <ܕܲܢܩܲܒܿܠܘܼܢܵܝܗܝ ܠܡܲܠܟܵܐ ܕܪܵܘܡ̇ܐ ܒܙܵܘܚܵܐ ܪܲܒܵܐ ܀>
    text <܃ܠܘܼܩܕܼܵܡ ܗܵܠܹܝܢ ܕܐܲܡܝܼܪ ܕܗܵܘ̈ܝܵܢ ܒܐܲܪܥܵܐ>
    text <ܘܟܸܢ ܡܸܬܼܚܵܘܸܐ ܗܵܘ̇ ܓܸܠܝܵܢܵܐ ܕܓܼܵܠܹ̇ܐ ܕܟܲܣ̈ܝܵܢ ܀>
    text <܃ܗܵܘܹ̇ܝܢ ܩܹܐܪ̈ܣܹܐ ܘܙܵܘܥܹ̈̄ܐ ܘܟܲܦܢܹ̈ܐ ܐܵܦ ܡ̇ܘܬܵܢܹ̈ܐ>
    text <ܘܚܵܪܒܿܝܼܢ ܐ̄ܢܵܫܵܐ ܠܲܒܼܢܲܝ̈ܢܵܫܵܐ ܒܚܸܪ̈ܝܵܢܲܗܘܿܢ ܀>
    text <܃ܣܵ̃ܓܹ̇ܐ ܥܵܘ̣ܠܵܐ ܘܡܲܨܠܲܚ ܙܹܐܦܵܐ ܘܥܵܫ̇ܢܵܐ ܚܛܝܼܬܼܵܐ>
    text <ܘܙܵܥܲܪ ܚܘܼܒܵܐ ܘܦܵܟܲ݁ܗ ܣܲܒܼܪܵܐ ܘܗܲܝܡܵܢܘܼܬܼܵܐ ܀>
  block
    text <܃ܒܓܸܠܝܵܐ ܢܵܨܲܚ ܙܹܐܦܵܐ ܢܕܼܝܼܕܼܵܐ ܕܲܒܼܙܹܐܦܵܢܹ̈ܐ>
    text <ܘܡܲܚܲܝܸܒܼ ܠܹܗ ܠܩܘܼܫܬܵܐ ܓܲܠܝܵܐ ܕܲܒܼܫܲܪܝܼܪܹ̈ܐ ܀>
    text <܃ܙܲܒܼܢܵܐ ܒܝܼܫܵܐ ܡܸܫܟܲܚ ܒܝܼܫܵܐ ܠܦܘܼܬܼ ܒܝܼܫܘܼܬܹܗ>
    text <ܘܲܡܣܲܝܲܥ ܠܹܥ ܠܡܸܓܼܡܲܪ ܝܲܨܪܵܐ ܕܡܲܪܝܼܪܘܼܬܹܗ ܀>
    text <܃ܟܠܵܗ̇ ܡܸܪܬܹܗ ܓܵܣܹ̇ܐ ܛܵܥܝܵܐ ܩܕܼܵܡ ܛܲܥܲܝ̈ܵܐ>
    text <ܘܛܵܥܹ̇ܐ ܘܡܲܛܥܸܐ ܥܕܲܡ̇ܐ ܠܝܵܘܡ̇ܐ ܙܲܒܼܢܹܗ ܀>
    text <܃ܒܙܲܒܼܢܵܐ ܝ̄ܕܼܝܼܥܵܐ ܡܬܲܚܲܡ ܙܲܒܼܢܹܗ ܕܗܵܘ̇ ܕܓܵܠܵܐ>
    text <ܕܠܵܐ ܢܸܫܬܲܒܼܗܲܪ ܕܠܲܝܟ ܨܸܒܼܝܵܢܹܗ ܡܩܝܼܡ ܛܵܥܝܘܼܬܹܗ ܀>
    text <܃ܚܹܝܠ ܒܵܪܘܿܝܵܐ ܡܲܗܘܸܐ ܡܸܢܹܗ ܒܫܘܼܠܵܡ ܙܲܒܼܢܹ̈ܐ>
    text <ܘܡܲܝܬܹܿܐ ܠܓܸܠܝܵܐ ܗܵܝ̇ ܬܲܪܥܝܼܬܼܵܐ ܕܟܲܣܝܵܐ ܗ̣̄ܘܵܬܼ ܒܹܗ ܀>
    text <܃ܒܝܼܫܘܼܬܼ ܒܝܼܫܬܹܿܗ ܡܲܝܬܸܿܐ ܠܓܸܠܝܵܐ ܐܲܠܵܗ ܟܠܵܐ>
    text <ܘܲܡܚܵܘܸܐ ܠܵܗ̇ ܠܥܹܝܢ ܐܲܪ̈ܥܵܢܹܐ ܘܫܲܡܲܝܵܢܹ̈ܐ ܀>
    text <܃ܒܗܵܕܹܐ ܬܸܢܘܲܝ ܠܵܐ ܟܵܠܹ̇ܐ ܠܹܗ ܡ̣ܢ ܒܝܼܫܘܼܬܹܗ>
    text <ܕܢܸܕܲܥ ܟܠܢܵܫ ܕܲܟܼܡܵܐ ܒܝܼܫܵܐ ܒܝܼܫܬܹܿܗ ܕܛܵܥܝܵܐ ܀>
    text <܃ܒܝܼܫܘܼܬܼ ܒܝܼܫܬܹܿܗ ܩܛܲܠܬܹܗ ܠܓܸܢܣܲܢ ܡ̣ܢ ܫܘܼܪܵܝܵܐ>
    text <ܘܡܲܬ̣ܚܹܗ ܠܪܘܼܓܼܙܹܗ ܥܕܲܡ̇ܐ ܠܙܲܒܼܢܵܐ ܕܫܘܼܠܵܡ ܙܲܒܼܢܹ̈ܐ ܀>
    text <܃ܒܹܗ ܗܵܘ̇ ܙܲܒܼܢܵܐ ܚܵܪ̣ ܟܵܪܘܿܙܵܐ ܫܠܝܼܚܵܐ ܦܵܘܠܘܿܣ>
    text <ܘܲܓܼܠ̣ܵܐ ܘܒܲܕܿܩܹܗ ܠܐ̄ܪܵܙܵܐ ܟܲܣܝܵܐ ܕܥܵܘ̣ܠܵܘܼܬܹܗ ܀>
    text <܃ܐ̄ܪܵܙܵܐ ܕܥܵܘܠܵܐ ܦܪ̣ܵܐ ܫܲܪܝܼܪܵܐ ܠܓܸܠܝܵܢ ܙܹܐܦܹܐ>
    text <ܘܚܵܘܝܼ ܕܲܥܬܼܝܼܕܼ ܕܢܸܓܼܠܸܐ ܪܘܼܫܥܹܐ ܒܝܲܕܼ ܒܲܪܢܵܫܵܐ ܀>
    text <܃ܒܝܲܕܼ ܒܲܪܢܵܫܵܐ ܓܵܡܲ݁ܪ ܪܸܓܼܬܹܗ ܩܵܛܹ̇ܿܠ ܐ̄ܢܵܫܵܐ>
    text <ܒܗܵܘ̇ ܐܸܣܟܹܿܡܵܐ ܕܲܛܥ̣ܵܐ ܘܐܲܛܥܝܼ ܒܐܲܬܼܪܵܐ ܕܲܥܕܹܝܢ ܀>
    text <܃ܐ̄ܢܵܫܵܐ ܓܵܒܹ̇ܐ ܡ̣ܢ ܐ̄ܢܵܫܘܼܬܼܵܐ ܣܵܢ̇ܐܹܗ ܕܐ̄ܢܵܫܵܐ>
    text <ܘܲܡܬܲܪܓܸܿܡ ܒܹܗ ܐܲܝܟ ܒܵܪܘܿܝܵܐ ܒܐ̄ܢܵܫܵܐ ܕܡܸܢܲܢ ܀>
    text <܃ܒܗܲܝܟܲܠ ܒܸܣܪܵܐ ܥܵܐܹ̇ܠ ܥܵܡܲ݁ܪ ܟܬܼܝܼܫ ܪܸܥܝܵܢܵܐ>
    text <ܐܲܝܟ ܗܘ̇ ܕܘܼܡܝܵܐ ܕܡܸܠܬܹܗ ܕܐܲܒܼܵܐ ܒܗܲܝܟܲܠ ܦܲܓܼܪܲܢ ܀>
    text <܃ܒܐ̄ܢܵܫܵܐ ܡܟܲܣܸܐ ܒܝܼܫܘܼܬܼ ܒܝܼܫܬܹܿܗ ܗܵܘ̇ ܒܝܼܫ ܟܠܹܗ>
    text <ܘܒܹܗ ܒܗܵܘ̇ ܐ̄ܢܵܫܵܐ ܚܵܛܹ̇ܦ ܕܲܪܓܼܵܐ ܕܫܸܡ ܒܵܪܘܿܝܵܐ ܀>
    text <܃ܒܫܸܡ ܒܵܪܘܿܝܵܐ ܡܟܲܢܹܐ ܢܲܦܫܹܗ ܥܲܒܼܕܵܐ ܒܝܼܫܵܐ>
    text <ܘܡܲܡܪܲܚ ܘܐܵܡܲ݁ܪ ܕܐ̄ܢܵܐ ܐ̄̈ܢܵܐ ܡܫܝܼܚܵܐ ܡܚܲܕܸܿܬܼ ܥܵܠܡܹ̈ܐ ܀>
    text <܃ܠܗܵܢ ܓܘܼܕܵܦܵܐ ܫܡܲܥ̣ ܗ̄ܘ̣ܵܐ ܦܵܘܠܘܿܣ ܫܵܡܲ݁ܥ ܫܲܦܝܼܪ>
    text <ܘܩܲܕܹܿܡ ܚܵܘܝܹܗ ܥܲܕܼܠܵܐ ܢܓܲܕܸܿܦ ܗܵܘ̇ ܕܲܡܓܲܕܸܿܦ ܀>
    text <܃ܩܵܠ ܓܘܼܕܵܦܵܘ̈ܗܝ ܫܵܡ̇ܥܝܼܢ ܣܸܕܼܩܹ̈ܐ ܕܟܼܠ ܝܘܼܠܦܵܢܝܼ̈ܢ>
    text <ܘܡܲܩܲܠܣܝܼܢ ܠܹܗ ܐܲܝܟ ܕܲܠܪܲܒܵܐ ܕܕܲܓܵܠܘܼܬܼܵܐ ܀>
    text <܃ܠܐܲܪܒܲܥ ܦܸܢ̈ܝܵܢ ܢܵܦܹ̇ܩ ܛܸܒܵܐ ܕܕܲܓܵܠܘܼܬܹܗ>
    text <ܘܨܵܝ̇ܒܿܝܼܢ ܨܹܐܕܼܵܘܗܝ ܥܲܡܡܹ̈ܐ ܦܪ̈ܝܼܫܹܐ ܕܟܼܠ ܠܸܫܵܢܝܼ̈ܢ ܀>
  block
    text <܃ܒܟܼܠ ܐܸܣܟܹܿܡܝܼ̈ܢ ܕܕܲܓܵܠܘܼܬܼܵܐ ܡܡܲܠܸܠ ܥܲܡܗܘܿܢ>
    text <ܘܲܚܦܝܼܛܵܐܝܼܬܼ ܨܵܝ̇ܬܼܝܼܢ ܡܸܠܹ̈ܐ ܕܙܹܐܦܵܢܘܼܬܹܗ ܀>
    text <܃ܦܘܼܪ̈ܣܹܐ ܨܢܝܼ̈ܥܹܐ ܡܪܲܟܸܿܒܼ ܛܵܡܲ݁ܪ ܩܕܼܵܡ ܥܲܝܢܲܝ̈ܗܘܿܢ>
    text <ܘܒܲܕܼ ܡܘܼܬܼ ܠܸܩܛܵܐ ܒܵܕܲ݁ܪ ܡܸܠܹ̈ܐ ܕܡܲܠ̈ܝܵܢ ܪܘܼܫܥܵܐ ܀>
    text <܃ܙܢܲܝ̈ ܐܲܬܼ̈ܘܵܬܼܵܐ ܕܲܓܵܠܵܬܼ̈ܐ ܡܚܵܘܸܐ ܒܐܲܪܥܵܐ>
    text <ܘܲܒܼܗܲܓܵܓܹܐ ܘܡܹܐܚܲܕܼ ܥܲܝܢܹ̈ܐ ܡܩܝܼܡ ܛܵܥܝܘܼܬܹܗ ܀>
    text <܃ܟܠܵܗ̇ ܪܸܓܿܬܹܗ ܓܵܡܲ݁ܪ ܛܵܥܝܵܐ ܨܹܝܕܼ ܛܵܥܲܝܵ̈ܐ>
    text <ܥܕܲܡ̇ܐ ܕܢܵܦܹ̇ܩ ܒܲܪ ܬܵܘܬܵܒܹ̈ܐ ܠܩܹܐܪܣܵܐ ܕܥܲܡܹܗ ܀>
    text <܃ܒܲܪ ܬܵܘܬܵܒܹ̈ܐ ܢܵܦܹ̇ܩ ܠܐܘܼܪܥܹܗ ܕܒܲܪ ܐܲܒܼܕܵܢܵܐ>
    text <ܘܲܡܫܲܠܸܐ ܠܵܗ̇ ܠܲܟܼܬܼܝܼܫܘܼܬܹܐ ܒܚܲܝܠܵܐ ܕܪܘܼܚܵܐ ܀>
    text <܃ܪܘܼܚܵܐ ܡܙܲܝܸܢ ܠܓܲܒܼܪܵܐ ܕܒܸܣܪܵܐ ܒܙܲܝܢܵܐ ܕܪܘܼܚܵܐ>
    text <ܘܲܡܫܲܕܲܪ ܠܹܗ ܠܡܸܥܒܲܕܼ ܩܹܐܪܣܵܐ ܥܲܡ ܣܵܛܵܢܵܐ ܀>
    text <܃ܬܲܗܪܵܐ ܪܲܒܵܐ ܚܵܙܹ̇ܝܢ ܐ̄ܢܵܫܵܐ ܘܲܫܡܲܝ̈ܵܐ>
    text <ܟܲܕܼ ܡܬܼܟܲܬܿܫܝܼܢ ܫܹܐܕܹ̈ܐ ܘܐ̄ܢܵܫܵܐ ܥܲܡ ܚܲܕܼ ܓܲܒܼܪܵܐ ܀>
    text <܃ܗܘ̤ ܒܲܠܚܘܿܕܵܘܗܝ ܐܵܚܹ̇ܕܼ ܕܲܪܵܐ ܥܲܡ ܣܲܓܿܝܼ̈ܐܹܐ>
    text <ܘܚܵܝ̇ܒܿܝܼܢ ܡܸܢܹܗ ܠܐܵܓܼܘܢܲܝ̈ܗܘܿܢ ܕܲܩܪ̈ܲܒܼܬܼܵܢܹܐ܁>
    text <܃ܐܲܝܟ ܐܲܬܼܠܹܝܛܵܐ ܢܵܚܹ̇ܬܼ ܩܵܐܹ̇ܡ ܒܹܝܬܼ ܣܸܕܼܪ̈ܲܝܗܘܿܢ>
    text <ܘܡܲܪܝܼܡ ܩܵܠܹܗ ܘܙܵܝ̇ܥܝܼܢ ܡܸܢܹܗ ܚܲܝ̈ܠܲܝ ܒܝܼܫܵܐ ܀>
    text <܃ܒܐܸܣܛܵܕܼܝܼܘܿܢ ܗܵܘ̇ܝܵܐ ܒܪܝܼܬܼܵܐ ܠܐܲܬܼܠܹܝܛܘܼܬܹܗ>
    text <ܘܟܼܵܢܹ̇ܫ ܥܵܠܡܵܐ ܠܡܸܚܙܵܐ ܕܲܪܵܐ ܕܚܲܕܼ ܥܲܡ ܐܲܠܦܹ̈ܐ ܀>
    text <܃ܒܓܼܵܘ ܬܹܐܵܟܪܘܿܢ ܠܲܡ ܕܐܵܓܼܘܿܢܵܐ ܡܡܲܨܲܥ ܩܵܐܹ̇ܡ>
    text <ܘܡܸܬܼܒܲܩܹܝܢ ܒܹܗ ܐܲܪ̈ܥܵܢܵܝܹܐ ܘܫܲܡܲܝܵܢܹ̈ܐ ܀>
    text <܃ܐܹܝܘ ܠܐܵܓܼܘܿܢܵܐ ܪܘܼܓܵܢܵܝܵܐ ܕܗܵܘܹ̇ܐ ܒܐܲܪܥܵܐ>
    text <ܕܚܵܝ̇ܒܿܝܼܢ ܐܲܠܦܹ̈ܐ ܪ̈ܘܼܚܵܢܵܝܹܐ ܘܙܵܟܹܿܐ ܐ̄ܢܵܫܵܐ ܀>
    text <܃ܐܹܝܘ ܠܙܵܟܼܘܼܬܼܵܐ ܕܗܵܘ̇ܝܵܐ ܒܥܵܠܡܵܐ ܡܠܸܐ ܚܵܘ̈ܒܵܬܼܵܐ>
    text <ܕܙܵܟܹ̇ܿܐ ܩܘܼܫܬܵܐ ܘܚܵܐܹ̇ܒܼ ܓܲܒܵܐ ܕܛܘܼܥܝܲܝ ܘܲܒܼܢܹܝ̈ܗ̇ ܀>
    text <܃ܐܹܝܘ ܠܗܵܘ̇ ܩܵܠܵܐ ܕܡܲܙܥܸܩ ܟܹܐܢܵܐ ܩܕܼܵܡ ܥܵܘܵܠܹ̈ܐ>
    text <ܘܙܵܝ̇ܥܝܼܢ ܡܸܢܹܗ ܟܸܢܫܹ̈ܐ ܟܬܼܝܼܫܹ̈ܐ ܕܫܹܐܕܹ̈ܐ ܘܐ̄ܢܵܫܵܐ ܀>
    text <܃ܒܲܕܼܡܘܼܬܼ ܣܲܝܦܵܐ ܡܲܒܼܪܸܩ ܡܸܠܬܹܗ ܒܲܪ ܬܵܘܬܵܒܹ̈ܐ>
    text <ܘܥܵܪܹܩ ܣܵܢ̇ܠܵܐ ܘܠܵܐ ܡܨܸܐ ܡܥܲܙܐ ܩܕܼܵܡ ܦܸܬܼܓܼܵܡܵܘ̈ܗܝ ܀>
    text <܃ܓܹܐܪܹ̈ܐ ܫܢܝܼܢܹ̈ܐ ܗܵܘ̈ܝܵܢ ܡܸܠܵܘ̈ܗܝ ܕܲܡܠܸܐ ܛܵܢܵܢܵܐ>
    text <ܘܲܡܒܲܙܲܥ ܠܵܗ̇ ܠܡܲܫܪܝܼܬܼ ܕܲܝܘܹ̈ܐ ܕܲܚܕܲܝܼܪܵܐ ܠܹܗ ܀>
    text <ܐܵܠܹܦ ܐܲܠܦܝܼ̈ܢ ܘܪܸܒܿܘܿ ܪܸ̈ܒܿܘܵܢ ܡܸܬܼܒܲܩܹܝܢ ܒܹܗ܃>
  block
    text <ܘܥܵܪܩܝܼܢ ܘܛܵܫܹ̇ܝܢ ܒܲܕܼܡܘܼܬܼ ܬܲܥܠܹ̈ܐ ܒܓܼܵܘ ܢܸܩܥܲܝ̈ܗܘܿܢ ܀>
    text <܃ܩܹܐܪܣܵܐ ܕܚܝܼܠܵܐ ܥܵܒܹ̇ܕܼ ܥܲܡܗܘܿܢ ܕܚܲܝܠܲܝ̈ ܒܝܼܫܵܐ>
    text <ܥܕܲܡܵܐ ܕܕܼܵܢܲܚ̇ ܡܲܠܟܵܐ ܕܪܵܘܡ̇ܐ ܘܲܡܣܲܝܲܥ ܠܹܗ ܀>
    text <܃ܡܲܠܟܵܐ ܕܪܵܘܡ̇ܐ ܡܕܼܝܼܩ ܡ̣ܢ ܪܵܘܡ̇ܐ ܕܒܹܝܬܼ ܡܲܠܟܿܘܼܬܹܗ>
    text <ܘܲܡܫܲܠܸܐ ܠܹܗ ܠܥܵܠܡܵܐ ܟܬܼܝܼܫܵܐ ܡ̣ܢ ܦܲܩܪܘܼܬܹܗ ܀>
    text <܃ܒܲܕܼܡܘܼܬܼ ܒܲܪܩܵܐ ܕܵܢܲܝ ܢܘܼܗܪܹܗ ܒܹܝܬܼ ܐܲܪ̈ܥܵܢܹܐ>
    text <ܘܚܵܙ̇ܝܵܐ ܒܪܝܼܬܼܵܐ ܚܙܵܬܼܵܐ ܚܕܲܬܼܵܐ ܚܲܙܝܵܐ ܠܵܗ̇ ܀>
    text <܃ܚܙܵܬܼܵܐ ܚܕܲܬܵܐ ܚܵܙܹ̇ܿܝܢ ܐ̄ܢܵܫܵܐ ܘܲܡܫܲܝܵܢܹ̈ܐ>
    text <ܬܲܪ̈ܥܲܝ ܪܵܘܡ̇ܐ ܟܲܕܼ ܡܸܬܼܦܲܬܼܚܝܼܢ ܩܕܼܵܡ ܓܸܠܝܵܬܹܗ ܀>
    text <܃ܩܵܠ ܫܝܼܦܘܿܪܵܐ ܕܲܡܫܲܝܵܢܹ̈ܐ ܡܲܙܥܸܩ ܡܸܢܫܹܠܝ>
    text <ܘܠܵܐ ܡܨܸܐ ܥܵܠܡܵܐ ܠܡܸܫܡܲܥ ܩܵܠܹ̈ܐ ܕܩܘܼܕܵܫܲܝ̈ܗܘܿܢ ܀>
    text <܃ܪ̈ܲܥܡܹܐ ܕܩܵܠܹ̈ܐ ܗܵܘܹ̇ܝܢ ܟܠܗܘܿܢ ܟܡܵܐ ܕܐܝܼܬܿܝܗܘܿܢ>
    text <ܘܲܡܙܲܝܚܝܼܢ ܠܹܗ ܠܡܲܠܟܵܐ ܕܡܲܡܠܸܟ ܥܲܠ ܣܸܕܼܪ̈ܲܝܗܘܿܢ ܀>
    text <܃ܛܲܟܼܣܵܐ ܪܲܒܵܐ ܘܚܸܙܘܵܐ ܕܚܝܼܠܵܐ ܡܚܵܘܹܝܢ ܒܐܲܪܥܵܐ>
    text <ܘܲܬܼܠܸܐ ܚܝܵܪܵܐ ܕܪܸ̈ܥܝܵܢܲܝܗܘܿܢ ܠܘܵܬܼ ܦܘܼܩܕܵܢܵܐ ܀>
    text <܃ܠܦܘܼܩܕܵܢ ܡܲܠܟܵܐ ܡܣܵܘܚܝܼܢ ܘܲܣܘܹܝܢ ܠܡܸܓܼܡܲܪ ܡܸܠܵܘ̈ܗܝ>
    text <ܘܗܲܢܝܼܐܵܐ ܠܗܘܿܢ ܡܸܠܲܬܼ ܦܘܼܡܹܗ ܡ̣ܢ ܟܠ ܛܘܼܒܼܝܼ̈ܢ ܀>
    text <܃ܒܡܠܲܬܼ ܦܘܼܡܹܗ ܡܣܝܼܦ ܠܹܗ ܠܛܵܥܝܵܐ ܒܲܪ ܐܲܒܼܕܵܢܵܐ>
    text <ܘܡܵܘܦܸܐ ܘܛܵܠܹ̇ܩ ܟܠܹܗ ܒܟܼܠܹܗ ܒܦܲܓܼܪܹܗ ܘܢܲܦܫܹܗ ܀>
    text <܃ܚܒܼܵܠܵܐ ܓܡܝܼܪܵܐ ܡܩܲܒܸܿܠ ܡ̣ܢ ܫܹܠܝ ܗܵܘ̇ ܒܲܪܢܵܫܵܐ>
    text <ܘܲܓܼܡܝܼܪܵܐܝܼܬܼ ܐܵܒܹ̇ܕܼ ܟܠܹܗ ܡ̣ܢ ܚܲܝܘܼܬܼܵܐ ܀>
    text <܃ܓܘܼܢܚܵܐ ܪܲܒܵܐ ܚܵܙܹ̇ܝܢ ܫܹܐܕܹ̈ܐ ܒܝܲܕܼ ܐܲܒܼܕܵܢܹܗ>
    text <ܕܐܲܝܟܲܢ ܛܵܠ̇ܩܵܐ ܪܘܼܚ ܚܲܝܘܼܬܼܵܐ ܕܚܲܝܘܼܬܼ ܢܲܦܫܵܐ ܀>
    text <܃ܒܬܲܗܪܵܐ ܘܬܸܟܗܵܐ ܩܵܝ̇ܡܵܐ ܒܪܝܼܬܼܵܐ ܒܗܵܘ̇ ܥܸܕܵܢܵܐ>
    text <ܘܲܡܒܲܠܗܹܝܢ ܠܵܗ̇ ܚܸܒܼܠܹ̈ܐ ܕܚܝܼ̈ܠܹܗ ܕܝܲܠܕܵܐ ܚܲܕܼܬܼܵܐ ܀>
    text <܃ܩܵܠ ܫܝܼܦܘܿܪܵܐ ܡܙܝܼܥ ܠܵܗ̇ ܠܐܲܪܥܵܐ ܘܲܠܥܵܡܘܿܪܹ̈ܝܗ̇>
    text <ܘܒܼܵܬܲܪ ܟܠܗܘܿܢ ܩܵܠܵܐ ܕܚܝܼܠܵܐ ܕܦܵܩܹ̇ܕܼ ܠܲܡܩܵܡ ܀>
    text <܃ܚܕܵܐ ܒܲܪ̄ܬܼ ܩܵܠܹ̇ܐ ܡܲܙܥܸܩ ܡܸܢܹܫܠܝ ܡܲܠܟܵܐ ܕܥܲܠ ܟܠ>
    text <ܘܡܸܬܼܚܲܕܲܬܼ ܟܠ ܘܡܸܫܬܲܚܠܲܦ ܩܲܠܝܼܠܵܐܝܼܬܼ ܀>
    text <܃ܩܵܝ̇ܡܝܼܢ ܠܘܼܩܕܼܵܡ ܡܝܼ̈ܬܹܐ ܟܠܗܘܿܢ ܡ̣ܢ ܕܲܚܝܼܚܵܐ>
    text <ܘܟܸܢ ܡܸܬܼܚܲܠܦܝܼܢ ܚܲܝܹ̈ܐ ܕܚܲܝܼܢ ܠܵܗ̇ ܠܲܕܼܡܘܼܬܼܵܐ ܀>
    text <܃ܒܲܚܕܼܵܐ ܕܡܘܼܬܼܵܐ ܩܵܝ̇ܡܝܼܢ ܡܝܼ̈ܬܹܐ ܘܚܵܐܹ̇ܝܢ ܚܲܝܹ̈ܐ>
    text <ܘܠܲܝܬܿ ܫܘܼܚܠܵܦܵܐ ܒܹܝܬܼ ܚܲܕܼ ܠܲܐ̄ܚܪܹܝܢ ܐܵܦܠܵܐ ܒܪܸܡܙܵܐ ܀>
    text <ܚܲܕܼܘ ܪܸܡܙܵܐ ܕܲܡܩܝܼܡ ܡܝܼ̈ܬܹܐ ܘܡܲܚܸܐ ܚܲܝܹ̈ܐ ܀>
    text <ܘܒܼܵܗ̇ ܒܲܚܙܵܬܼܵܐ ܩܵܝ̇ܡܝܼܢ ܟܹܐܢܹ̈ܐ ܐܵܦ ܥܵܘ̇ܠܹ̈ܐ ܀>
    text <ܛܵܒܹ̈ܐ ܘܒܼܝܼ̈ܫܹܐ ܡܩܝܼܡ ܦܘܼܩܕܵܢܵܐ ܕܫܲܛܝܼܠ ܥܲܠ ܟܠ܃>
  block
    text <ܘܐܲܟܸܿܢ ܦܵܪܫܝܼܢ ܚܲܕܼ ܡ̣ܢ ܚܲܒܼܪܹܗ ܒܒܼܘܼܚܪܵܢ ܕܝܼܢܵܐ ܀>
    text <܃ܒܘܼܚܪܵܢ ܕܝܼܢܵܐ ܦܵܪܹܫ ܟܹܐܢܹ̈ܐ ܡ̣ܢ ܥܵܘܵܠܹ̈ܐ>
    text <ܘܕܼܵܪܹܫ ܐܘܼܪܚܵܐ ܠܡܲܠܟܿܘܼܬܼ ܪܵܘܡ̇ܐ ܘܲܠܓܹܗܲܢܵܐ ܀>
    text <܃ܒܪܸܡܙܵܐ ܙܥܘܿܪܵܐ ܗܵܘ̈ܝܵܢ ܟܠܗܹܝܢ ܕܲܒܼܗܵܘ̇ ܝܵܘܡ̇ܐ>
    text <ܘܠܵܐ ܡܸܬܼܡܲܠܠܵܐ ܩܲܠܝܼܠܘܼܬܼܵܐ ܕܡܸܣܬܲܥܪܵܐ ܒܹܗ ܀>
    text <܃ܠܲܝܬܿ ܠܵܗ̇ ܕܘܼܡܝܵܐ ܠܩܲܠܝܼܠܘܼܬܹܗ ܕܗܵܘ̇ ܦܘܼܩܕܵܢܵܐ>
    text <ܐܸܠܵܐ ܕܘܼܡܝܵܐ ܕܗܵܘ̇ ܦܘܼܪܩܵܢܵܐ ܕܲܗܘܵܝ ܥܵܠܡܹ̈ܐ ܀>
    text <܃ܗܵܘ̇ ܦܘܼܩܕܵܢܵܐ ܕܲܒܼܪ̣ܵܐ ܒܪܝܼܬܼܵܐ ܡ̣ܢ ܠܵܐ ܡܸܕܸܿܡ>
    text <ܗܘ̤ܝܘܼ ܕܦܵܩܹ̇ܕܼ ܘܲܡܚܲܕܸܿܬܼ ܠܵܗ̇ ܒܲܪܦܵܦ ܥܲܝܢܵܐ ܀>
    text <܃ܒܗܵܘ̇ ܐܸܣܟܹܿܡܵܐ ܕܲܦܩܲܕܼ ܘܲܗܘ̤ܵܐܼ ܡ̣ܢ ܠܵܐ ܡܸܕܸܿܡ>
    text <ܒܹܗ ܦܵܩܹ̇ܕܼ ܠܵܗ̇ ܕܬܸܗܘܸܐ ܡܸܕܹܿܡ ܛܵܒܼ ܡ̣ܢ ܡܸܕܸܿܡ ܀>
    text <܃ܛܵܒܼ ܚܘܼܕܵܬܼܵܐ ܕܣܵܥܲ݁ܪ ܨܹܐܕܹܝܗ̇ ܒܫܘܼܠܵܡ ܙܲܒܼܢܹ̈ܐ>
    text <ܡ̣ܢ ܬܘܼܩܵܢܵܐ ܕܲܣܥ݂ܲܪ ܨܹܐܕܹܝܗ̇ ܒܫܘܼܪܵܝ ܙܲܒܼܢܹ̈ܐ ܀>
    text <܃ܠܵܐ ܡܸܕܸܿܡ ܗ̄ܝܼ ܗܵܝ̇ ܪܲܒܿܘܼܬܼܵܐ ܕܲܒܼܫܘܼܪܵܝܵܐ>
    text <ܡ̇ܐ ܕܡܸܬܼܦܲܚܡܵܐ ܥܲܡ ܬܸܫܒܿܘܿܚܬܼܵܐ ܕܲܒܼܫܘܼܠܵܡܵܐ ܀>
    text <܃ܫܒܼܝܼܚ ܫܘܼܠܵܡܵܗ̇ ܡ̣ܢ ܫܘܼܪܵܝܵܗ̇ ܕܠܵܐ ܒܲܡܫܘܼܚܬܼܵܐ>
    text <ܘܠܵܐ ܡܸܬܼܡܲܠܲܠ ܡ̣ܢ ܡܲܠܵܠܹ̈ܐ ܙܢܵܐ ܕܬܸܫܒܿܘܿܚܬܵܗ̇ ܀>
    text <܃ܚܲܕܼ ܗ̄ܘ̣ ܒܲܠܚܘܿܕܼ ܝܵܕܲ̇̈݁ܥ ܕܐܲܝܟܲܢ ܗ̤ܘܲܝ̈ ܬܲܪ̈ܬܲܝܗܹܝܢ>
    text <ܘܒܹܗܘ̣ ܟܣܸܐ ܗ̄ܘ̣ܵܐ ܗܵܘܵܝܵܐ ܕܥܵܠܡܵܐ ܘܚܘܼܕܵܬܼ ܥܵܠܡܹ̈ܐ ܀>
    text <܃ܚܲܙ̈ܝܵܢ ܗ̣̄ܘܲܝ̈ ܠܹܗ ܗܵܠܹܝܢ ܕܲܗ̤ܘܲܝ̈ ܕܐܲܝܟܲܢ ܗܵܘ̈ܝܵܢ>
    text <ܘܨܝܼܪ ܗ̄ܘ̣ܵܐ ܩܕܼܵܡ̇ܘܗܝ ܐܵܦ ܚܘܼܕܵܬܼܗܹܝܢ ܕܲܒܼܫܘܼܠܵܡܵܐ ܀>
    text <܃ܛܲܟܼܣܵܐ ܪܲܒܵܐ ܢ̣ܛܲܪ ܒܲܗܘܵܝܗܹܝܢ ܘܲܒܼܚܘܼܕܵܬܼܗܹܝܢ>
    text <ܘܲܙܥܘܿܪ ܦܘܼܡ̇ܐ ܕܩܲܢܝܲܝ̈ ܡܸܠܬܼܵܐ ܕܢܹܐܡܲܪ ܕܲܟܼܡܵܐ ܗ̄ܘ̣ ܀>
    text <܃ܗܘ̤ܝܘܼ ܒܲܠܚܘܿܕܼ ܝܵ̇ܕܲܥ ܕܲܗ̤ܝܲܝ̈ ܐܵܦ ܕܲܥܬܼܝܼ̈ܕܵܢ>
    text <ܘܐܝܼܬܲܝܗܹܝܢ ܗ̄ܘܲܝ̈ ܡ̣ܢ ܐܝܼܬܼܘܼܬܹܗ ܕܠܵܐ ܫܘܼܪܵܝܵܐ ܀>
    text <܃ܕܠܵܐ ܫܘܼܪܵܝܵܐ ܟܲܣ̈ܝܵܢ ܗ̣̄ܘܲܝ̈ ܒܹܗ ܟܲܕܼ ܠܵܐ ܒܲܪ̈ܝܵܢ>
    text <ܘܲܒܼܪܵܐ ܐܸܢܹܝܢ ܘܚܲܕܸܿܬܼ ܐܸܢܹܝܢ ܕܲܫܦܲܪ ܠܹܗ ܀>
    text <܃ܠܹܗܘ̣ ܫܸܦܪܲܬ̤ ܘܚܵܘܝܼ ܚܘܼܒܹܿܗ ܨܹܝܕܼ ܒܸܪ̈ܝܵܬܼܵܐ>
    text <ܕܲܒܼܬܼܘܼܩܵܢܗܹܝܢ ܘܲܒܼܚܘܼܕܵܬܼܗܹܝܢ ܢܲܟܼܪܸܙ ܚܲܝܠܹܗ ܀>
    text <܃ܡ̣ܢ ܒܸܪ̈ܝܵܬܹܗ ܝܠܸܦ̣ ܒܸܪ̈ܝܵܬܹܗ ܥܲܠ ܟܲܣܝܼܘܼܬܹܗ>
    text <ܘܐܸܠܘܼܠܵܐ ܒܪܵܐ ܠܵܐ ܝܵ̇ܕܼܥܝܼܢ ܗ̄ܘ̣ܵܘ ܥܒܼܵܕܵܘ̈ܗܝ ܚܲܝܠܹܗ ܀>
    text <ܠܵܘ ܕܲܣܢܝܼܩ ܗ̄ܘ̣ܵܐ ܐܸܡ̇ܪܹܬܼ ܗܵܕܹܐ ܕܠܵܐ ܝܵ̇ܕܼܥܝܼܢ ܗ̄ܘ̣ܵܘ܃>
  block
    text <ܐܸܠܵܐ ܕܠܲܝܬܿ ܗ̄ܘ̣ܵܐ ܥܒܼܵܕܹ̈ܐ ܕܣܵܗ̇ܕܿܝܼܢ ܥܲܠ ܪܲܒܿܘܼܬܹܗ ܀>
    text <܃ܚܲܝܠܹܗ ܚܘܝܼ ܒܥܵܒܼܘܿܕܼܘܼܬܹܗ ܠܲܥ̇ܒܼܵܕܼ ܐܝܼܕܼܵܘ̈ܗܝ>
    text <ܕܡ̣ܢ ܬܘܼܩܵܢܹܗ ܢܹܐܠܦܘܼܢ ܚܘܼܒܹܿܗ ܕܨܼܝܕܼ ܬܘܼܩܵܢܵܘ̈ܗܝ ܀>
    text <܃ܠܝܘܼܬܼܪܵܢ ܥܲܒܼܕܵܗ̇ ܠܗܵܕܹܐ ܕܥ݂ܲܒܼܕܿܢ ܘܲܦ̣ܢܵܐ ܘܚܲܕܿܬܲܢ>
    text <ܕܿܒܼܬܲܪ̈ܬܲܝܗܹܝܢ ܢܹܐܠܲܦ ܚܲܝܠܵܐ ܕܲܟܼܣܸܐ ܒܥܲܡܠܹܗ ܀>
    text <܃ܪܲܒܿܘܼܬܼ ܚܘܼܒܹܿܗ ܕܠ̣ܵܐ ܒܲܗܘܵܝܲܢ ܘܲܒܼܚܘܼܕܵܬܲܢ>
    text <ܘܐܲܠܦܲܢ ܕܲܟܼܡܵܐ ܐܲܣܝܼܪ ܚܘܼܒܹܿܗ ܒܲܥ̇ܒܼܵܕܼ ܐܝܼܕܵܘ̈ܗܝ ܀>
    text <܃ܠܲܥ̇ܒܼܵܕܼ ܐܝܼܕܼܵܘ̈ܗܝ ܓܠ̣ܵܐ ܨܸܒܼܝܵܢܹܗ ܒܩܲܕܼܡܵܐ ܘܚܲܪܬܼܵܐ>
    text <ܘܡܸܢܹܗ ܕܥܲܡܠܹܗ ܥܒ݂ܲܕܼ ܡܸܨܥܵܝܵܐ ܠܘܵܬܼ ܒܸܪ̈ܝܵܬܹܗ ܀>
    text <܃ܒܡܸܨܥܵܝܘܼܬܼܵܐ ܕܚܲܕܼ ܒܲܪܢܵܫܵܐ ܚܲܕܼܬܹܗ ܠܥܵܠܡܵܐ>
    text <ܠܵܘ ܕܲܣܢܝܼܩ ܗ̄ܘ̣ܵܐ ܐܸܠܵܐ ܕܢܵܘܪܸܒܼ ܕܝܼܠܹܗ ܒܕܼܝܼܠܹܗ ܀>
    text <܃ܠܕܝܼܠܹܗ ܐܵܘܪܸܒܼ ܒܗܵܝ̇ ܠܹܗ ܚܲܕܼ ܡ̣ܢ ܟܠܵܐ>
    text <ܘܚܲܕܸܿܬܼ ܒܐܝܼܕܼܵܘ̈ܗܝ ܥܵܠܡܵܐ ܕܲܒܼܠܝܼ ܒܡܵܝܘܿܬܼܘܼܬܼܵܐ ܀>
    text <܃ܡ̇ܝܘܿܬܼܘܼܬܼܵܐ ܫܚܲܩ̣ܬܹܗ ܠܥܲܡܠܹܗ ܕܡܲܬܼܩܸܢ ܟܠܵܐ>
    text <ܘܲܒܼܡܵܝܘܿܬܼܵܐ ܚܲܕܿܬܹܗ ܠܥܵܠܡܵܐ ܕܡܝܼܬܼ ܒܲܚܛܝܼܬܼܵܐ ܀>
    text <܃ܚܲܕܼ ܡ̇ܝܘܿܬܼܵܐ ܓܒܼ݂ܵܐ ܡ̣ܢ ܟܠܹܗ ܟܝܵܢ ܡ̇ܝܘܿܬܹ̈ܐ>
    text <ܘܥܲܒܼ݂ܕܹܿܗ ܡܼܪܵܐ ܥܲܠ ܐܲܪ̈ܥܵܢܹܐ ܘܲܡܫܲܝܵܢܹ̈ܐ ܀>
    text <܃ܨܵܠܡܹܗ ܟܲܝܢܹܗ ܠܲܨܠܸܡ ܐ̄ܢܵܫܵܐ ܟܲܕܼ ܡܲܬܼܩܸܢ ܠܹܗ>
    text <ܘܗܵܫܵܐ ܝܲܗ̣̄ܒܼ ܠܹܗ ܫܡܵܐ ܥ̣ܠܵܝܵܐ ܕܐܲܠܵܗܘܼܬܹܗ ܀>
    text <܃ܒܲܫܡܵܐ ܕܝܼܠܹܗ ܐܵܬܹ̇ܐ ܠܚܲܪܬܼܵܐ ܕܲܢܚܲܕܸܿܬܼ ܟܠ>
    text <ܘܲܒܼܚܹܝܠ ܚܲܝܠܹܗ ܡܲܦܢܸܐ ܠܟܼܠܵܐ ܠܘܵܬܼ ܝܼܕܲܥܬܹܗ ܀>
    text <܃ܗܘ̤ ܡܫܲܬܸܿܩ ܠܹܗ ܠܲܫܡܵܐ ܕܛܘܼܥܝܲܝ ܡ̣ܢ ܡ̇ܝܘܿܬܹ̈ܐ>
    text <ܘܲܡܫܲܠܸܐ ܠܹܗ ܠܩܹܐܪܣܵܐ ܕܕܲܝܘܹ̈ܐ ܕܠܘܼܩܒܲܠ ܩܘܼܫܬܵܐ ܀>
    text <܃ܗܘ̤ ܡܒܲܛܸܠ ܠܹܗ ܠܐܲܢܛܝܼܟܪܝܼܣܛܘܿܣ ܪܹܫ ܛܵܥܲܝ̈ܵܐ>
    text <ܘܠܵܐ ܬܘܼܒܼ ܛܵܥܹ̇ܐ ܘܡܲܛܥܸܐ ܠܐܢܵܫܵܐ ܒܲܟܼܬܼܝܼܫܘܼܬܹܗ ܀>
    text <܃ܗܘ̤ܝܘܼ ܕܦܵܬܲܚ ܬܲܪ̈ܥܲܝ ܪܵܘܡ̇ܐ ܒܝܘܿܡ ܓܸܠܝܵܢܹܗ>
    text <ܘܢܵܓܹ̇ܕܼ ܨܹܐܕܼܵܘܗܝ ܠܟܼܠܹܗ ܟܝܵܢܵܐ ܕܲܡܠܝܼܠܘܼܬܼܵܐ ܀>
    text <܃ܗܘ̤ܝܘܼ ܕܒܼܵܚܲܪ ܒܲܓܼܙܵܪ ܕܝܼܢܹܗ ܠܛܵܒܹ̈ܐ ܘܒܼܝܼܫܹ̈ܐ>
    text <ܘܝܵܗܹ̇ܒܼ ܐܲܓܼܪܵܐ ܠܦܘܼܬܼ ܣܘܼܥܪ̈ܵܢܹܐ ܕܒܹܝܬܼ ܛܵܒܼ ܘܲܠܒܼܝܼܫ ܀>
    text <܃ܗܘ̤ܝܘܼ ܕܥܵܒܹ̇ܕ ܗܵܘ̇ ܦܘܼܪܫܵܢܵܐ ܕܒܹܝܬܼ ܚܲܕܼ ܠܲܐ̄ܚܪܹܝܢ>
    text <ܘܚܲܕܼ ܡܸܬܼܥܲܠܸܐ ܘܚܲܕܼ ܡܸܬܿܛܲܒܲܥ ܒܗܵܘܬܼܵܐ ܕܲܠܬܲܚܬܿ ܀>
    text <ܬܪܹܝܢ ܠܲܡ ܢܸܗܘܘܿܢ ܟܲܕܼ ܐܝܼܬܲܝܗܘܿܢ ܒܥܲܡܠܵܐ ܫܲܘܝܵܐ܃>
  block
    text <ܘܦܵܪܫ̇ܝܼܢ ܡ̣ܢ ܫܹܠܝ ܚܲܕܼ ܡ̣ܢ ܚܲܒܼܪܹܗ ܒܲܪܦܵܦ ܥܲܝܢܵܐ ܀>
    text <܃ܐܘܿ ܟܡܵܐ ܕܚܝܼܠܵܐ ܫܵܥܬܹܗ ܕܚܝܼܠܬܵܐ ܕܗܵܘ̇ ܦܘܼܪܫܵܢܵܐ>
    text <ܘܠܲܝܬܿ ܠܵܗ̇ ܦܸܚܡܵܐ ܕܕܼܵܡܹ̇ܐ ܕܘܼܡܝܹܗ ܠܲܕܼܚܝܼܠܘܼܬܼܵܗ̇ ܀>
    text <܃ܐܘܿ ܟܡܵܐ ܣܲܢܝܵܐ ܚܙܵܬܼܵܐ ܫܟܼܝܼܪܬܵܐ ܕܦܵܝ̈ܫܲܝ ܒܐܲܪܥܵܐ>
    text <ܘܠܲܝܬܿ ܕܲܡܫܲܟܲܪ ܐܲܝܟ ܫܘܼܟܵܪܵܐ ܕܲܩܢܘܿܡܲܝܗܘܿܢ ܀>
    text <܃ܐܘܿ ܟܡܵܐ ܩܲܫܝܵܐ ܬܘܵܬܼ ܪܸܥܝܵܢܵܐ ܕܡܸܬܿܬܿܕܿܝܼܢܝܼܢ ܒܵܗ̇>
    text <ܘܠܲܝܬܿ ܕܲܡܒܲܝܲܐ ܘܠܵܐ ܕܲܡܩܲܪܸܒܼ ܦܝܵܣܵܐ ܕܡܸܠܹ̈ܐ ܀>
    text <܃ܢܸܓܼܕܼܵܐ ܗ̄ܘ̣ ܩܲܫܝܵܐ ܕܡܸܬܼܢܲܓܿܕܼܝܼܢ ܒܹܗ ܒܲܦܓܲܪ ܘܲܒܼܪܘܼܚ>
    text <ܘܲܩܫܹܐ ܢܸܓܼܕܹܿܗ ܡ̣ܢ ܟܠ ܢܸܓܼܕܿܝܼ̈ܢ ܕܡܸܬܼܢܲܓܿܕܼܵܢܹ̈ܐ ܀>
    text <܃ܒܸܟܼܝܵܐ ܘܐܸܠܝܵܐ ܘܚܘܼܪܵܩ ܫܵܢܹ̈ܐ ܘܩܵܠ ܬܸܢ̈ܚܵܬܼܵܐ>
    text <ܢܘܼܪܵܐ ܕܠܵܐ ܟܝܵܢ ܘܬܼܵܘܠܥܵܐ ܕܠܵܐ ܓܫܘܿܡ ܘܚܸܫܟܵܐ ܕܠܵܐ ܖܢܘܿܡ ܀>
    text <܃ܗܸܠܹܝܢ ܐܲܡܝܼܪ ܕܲܡ̈ܢܲܓܿܕܵܢ ܠܹܗ ܠܓܲܒܵܐ ܕܒܼܝܼܫܹ̈ܐ>
    text <ܘܐܸܢ ܫܲܪܝܼܪܵܐ ܗ̄ܝܼ ܒܝܼܫ ܗ̄ܘ̣ ܢܸܓܼܕܵܐ ܐܵܦ ܡ̣ܢ ܗܵܠܹܝܢ ܀>
    text <܃ܐܲܝܟܲܢ ܠܵܐ ܒܝܼܫ ܠܒܼܝܼܫܹ̈ܐ ܕܠܵܐ ܦܢ̣ܵܘ ܡ̣ܢ ܒܝܼܫܘܼܬܼܵܐ>
    text <ܡ̇ܐ ܕܡܸܬܿܬܿܚܕܲܝܢ ܬܲܪ̈ܥܲܝ ܪܵܘܡ̇ܐ ܩܕܼܵܡ ܐܲܦܲܝ̈ܗܘܿܢ ܀>
    text <܃ܐܲܝܟܲܢ ܠܵܐ ܒܝܼܫ ܟܲܕܼ ܡܸܬܼܒܲܩܹܝܢ ܒܬܸܓܼܡܵܐ ܕܟܹܐܢܹ̈ܐ>
    text <ܕܦܵܪܚܝܼܢ ܒܐܵܐܲܪ ܘܗܸܢܘ̣ܿܢ ܛܵܒ̇ܥܝܼܢ ܒܥܘܼܡܩܵܐ ܕܐܲܪܥܵܐ ܀>
    text <܃ܐܲܪܥܵܐ ܗܵܘ̇ܝܵܐ ܒܹܝܬܼ ܡܲܥܡܲܪܗܘܿܢ ܕܲܒܼܢܲܝ̈ ܐܲܪܥܵܐ>
    text <ܘܒܼܵܟܹ̇ܝܢ ܘܐܵܠܹ̇ܝܢ ܕܦܵܫ̣ܘ ܡ̣ܢ ܛܘܼܒܼܵܐ ܕܲܫܡܲܝܵܢܹ̈ܐ ܀>
    text <܃ܛܘܼܒܼܵܐ ܕܛܵܒܹ̈ܐ ܚܵܙܹ̇ܝܢ ܟܠܫܵܥ ܒܪܸ̈ܥܝܵܢܲܗܘܿܢ>
    text <ܘܡܸܬܼܝܲܐܒܼܝܼܢ ܠܹܗ ܘܠܵܐ ܡܸܬܼܡܲܠܝܵܐ ܪܸܓܿܬܼܵܐ ܕܲܒܼܗܘܿܢ ܀>
    text <܃ܡܸܢܗܘܿܢ ܘܲܒܼܗܘܿܢ ܢܸܒܼ̇ܥܵܐ ܬܵܘܬܼܵܐ ܕܥܲܠ ܚܵܘܒܲܝ̈ܗܘܿܢ>
    text <ܘܗܸܢܘ̣ܿܢ ܗܵܘܹ̇ܝܢ ܒܲܥ̈ܠܲܝ ܕܝܼܢܵܐ ܠܚܘܼܫܵܒܲܝ̈ܗܘܿܢ ܀>
    text <܃ܗܵܘܢܵܐ ܕܲܒܼܗܘܿܢ ܡܲܣܓܹܿܐ ܥܲܠ ܢܸܓܼܕܲܝ̈ܗܘܿܢ>
    text <ܘܡ̇ܐ ܕܡܸܬܼܢܲܓܿܕܼܝܼܢ ܬܘܼܒܼ ܡܸܬܼܢܲܓܿܕܼܝܼܢ ܕܠܵܐ ܫܘܼܠܵܡܵܐ ܀>
    text <܃ܡܥܝܼܢܵܐ ܕܢܸܓܼ̈ܕܹܿܐ ܗܵܘܹ̇ܝܢ ܬܲܡ̇ܢ ܪܸ̈ܥܝܵܢܲܝܗܘܿܢ>
    text <ܘܪܵܕܹܝܢ ܟܠܫܵܥ ܠܲܩܢܘܿܡܲܝ̈ܗܘܿܢ ܕܠܵܐ ܩܘܼܛܵܥܵܐ ܀>
    text <܃ܦܵܪܘܿܫܵܐܝܼܬܼ ܡܸܬܼܗܲܓܹܿܝܢ ܒܵܗ̇ ܒܦܵܪܘܿܫܘܼܬܼܵܐ>
    text <ܘܲܡܓܿܢܹܝܢ ܠܵܗ̇ ܠܲܫܟܼܝܼܪܘܼܬܼܵܐ ܕܠܵܐ ܣܲܒܼܥܘܼܬܼܵܐ ܀>
    text <܃ܗܵܝ̇ ܝܼܕܲܥܬܼܵܐ ܕܩܵܢܹ̇ܝܢ ܛܵܒܹ̈ܐ ܒܥܘܼܡܪܵܐ ܕܲܠܥܸܠ>
    text <ܗܝ̤ ܗ̄ܝܼ ܕܩܵܢܹ̇ܝܢ ܐܵܦ ܚܲܛܵܝܹ̈ܐ ܒܥܘܼܡܪܵܐ ܕܐܲܪܥܵܐ ܀>
    text <ܫܘܹܝܢ ܒܝܼܕܲܥܬܼܵܐ ܒܗܵܝ̇ ܕܐܵܦ ܫܲܘܝܵܐ ܩܝܵܡܬܵܐ ܕܝܼܠܗܘܿܢ܃>
  block
    text <ܘܠܲܝܬܿ ܦܘܼܪܫܸܵܢܵܐ ܒܪܸܚܡܲܬܼ ܛܵܒܼܬܼܵܐ ܕܪܸ̈ܥܝܵܢܲܝܗܘܿܢ ܀>
    text <܃ܠܲܝܬܿ ܦܘܼܪܫܵܢܵܐ ܠܵܐ ܒܲܩܝܵܡܬܵܐ ܘܠܵܐ ܒܝܼܕܲܥܬܼܵܐ>
    text <ܕܐܲܟܼܚ̄ܕܼ ܩܵܝ̇ܡܝܼܢ ܘܐܲܟܲܚ̄ܕܼ ܝܵ̇ܕܲܥܝܼܢ ܙܢܲܝ̈ ܚܸܟܼ̈ܡܵܬܼܵܐ ܀>
    text <܃ܒܐܲܬܼܪܵܐ ܒܲܠܚܘܿܕܼ ܦܪܝܼܫܝܼܢ ܬܸܓܼܡܹ̈ܐ ܚܲܕܼ ܡ̣ܢ ܚܲܒܼܪܹܗ>
    text <ܘܠܵܐ ܫܲܠܝܼܛܝܼܢ ܠܡܸܬܼܚܲܠܵܛܘܼ ܒܝܼ̈ܫܹܐ ܒܛܵܒܹ̈ܐ ܀>
    text <܃ܠܵܐ ܫܲܘܝܘܼܬܼܵܐ ܦܸܪܫܲܬ̤ ܐܸܢܘܿܢ ܡ̣ܢ ܫܲܘܝܘܼܬܼܵܐ>
    text <ܘܓܸܠܙܲܬ̤ ܐܸܢܘܿܢ ܡ̣ܢ ܒܘܼܣܵܡܵܐ ܕܥܲܡ ܙܲܕܿܝܼܩܹ̈ܐ ܀>
    text <܃ܣܘܼܥܪ̈ܵܢܲܝܗܘܿܢ ܢܲܟܼܪܝܼܘ ܐܸܢܘܿܢ ܠܛܘܼܒܹ̈ܐ ܕܛܵܒܹ̈ܐ>
    text <ܘܠܵܐ ܫܘܵܘ ܕܢܸܗܘܘܿܢ ܒܢܲܝ̈ ܝܵܪܬܿܘܼܬܼܵܐ ܠܲܫܡܲܝܵܢܹ̈ܐ ܀>
    text <܃ܒܐܲܪܥܵܐ ܡܩܵܘܹܝܢ ܐܲܪ̈ܥܵܢܵܝܹܐ ܕܲܪܚܸܡ̣ܘ ܕܐܲܪܥܵܐ>
    text <ܘܲܫܡܲܝܵܢܹ̈ܐ ܗܵܘܹ̇ܝܢ ܟܹܐܢܹ̈ܐ ܕܪܲܓܼܘ ܕܲܫܡܲܝܵܐ ܀>
    text <܃ܠܥܸܠ ܠܲܫܡܲܝܵܐ ܣܵܠ̇ܩܝܼܢ ܟܹܐܢܹ̈ܐ ܪ̈ܵܚܡܲܝ ܩܘܼܫܬܵܐ>
    text <ܠܐܲܝܟܵܐ ܕܐܝܼܬܼܵܘܗܝ ܡܫܝܼܚܵܐ ܡܲܠܟܵܐ ܕܙܲܕܿܝܼܩܘܼܬܼܵܐ ܀>
    text <܃ܡܫܝܼܚܵܐ ܡܲܠܟܵܐ ܣܵܥܲ݁ܪ ܗܵܠܹܝܢ ܠܝܘܿܡ ܓܸܠܝܵܢܹܗ>
    text <ܘܗܘ̤ܝܘܼ ܕܝܵܗܹ̇ܒܼ ܕܵܫܢܹ̈ܐ ܠܛܵܒܹ̈ܐ ܘܢܸܓܼ̈ܕܹܿܐ ܠܒܼܝܼܫܹ̈ܐ ܀>
    text <܃ܒܹܗ ܡܸܬܼܓܲܠ̈ܝܵܢ ܠܵܐ ܓܲܠ̈ܝܵܬܼܵܐ ܘܲܣܬܼܝܼܪ̈ܵܬܼܵܐ>
    text <ܘܒܼܘܼܚܪܵܢ ܕܝܼܢܹܗ ܡܚܵܘܸܐ ܠܟܼܠܢܵܫ ܙܢܲܝ̈ ܣܘܼܥܪ̈ܵܢܵܘܗܝ ܀>
    text <܃ܥܲܪܛܸܠ ܘܲܓܼܠܸܐ ܩܵܐܹ̇ܡ ܟܠܹܗ ܟܝܵܢ ܡܲܠܵܠܹ̈ܐ>
    text <ܘܠܲܝܬܿ ܚܘܼܫܵܒܼܵܐ ܕܠܵܐ ܓܠܸܐ ܘܲܕܢܝܼܚ ܩܕܼܵܡ ܒܘܼܚܪܵܢܹܗ ܀>
    text <܃ܟܘܼܪ ܒܘܼܚܪܵܢܵܐ ܗܵܘܹ̇ܐ ܝܵܘܡ̇ܐ ܕܝܘܿܡ ܓܸܠܝܵܢܹܗ>
    text <ܘܓܼܵܒܹ̇ܐ ܘܡܲܣܠܸܐ ܐܲܝܟ ܒܘܼܚܪܵܢܵܐ ܕܕܝܼܢܹܗ ܟܹܐܢܵܐ ܀>
    text <܃ܚܕܼܵܐ ܒܲܪܬܼ ܩܵܠܵܐ ܡܲܫܡܲܥ ܒܐܲܪܥܵܐ ܠܥܹܝܢ ܟܠ ܒܸܪ̈ܝܵܢ>
    text <ܘܢܵܝܕܵܐ ܒܪܝܼܬܼܵܐ ܐܲܝܟ ܕܡ̣ܢ ܫܸܢܬܼܵܐ ܕܝܲܩܝܼܪܘܼܬܼܵܐ ܀>
    text <܃ܩܵܠ ܦܘܼܩܕܵܢܹܗ ܫܵܡ̇ܥܝܼܢ ܡܝܼܬܹ̈ܐ ܠܵܐ ܪ̈ܵܓܼܘܿܫܹܐ>
    text <ܘܫܵܠ̇ܚܝܼܢ ܢܲܚܬܵܐ ܕܡ̇ܝܘܿܬܼܘܼܬܼܵܐ ܘܩܵܢܹ̇ܝܢ ܚܲܝܹ̈ܐ ܀>
    text <܃ܚܲܝܹ̈ܐ ܕܠܵܐ ܚܒܼܵܠ ܩܵܢܹ̇ܝܢ ܦܲܓܼܪܹ̈ܐ ܡܸܬܼܚܲܒܿܠܵܢܹ̈ܐ>
    text <ܘܬܼܘܼܒܼ ܠܵܐ ܩܵܪܸܒܼ ܚܲܫܵܐ ܕܡ̇ܘܬܵܐ ܠܗܲܕܵܡܲܝ̈ܗܘܿܢ ܀>
    text <܃ܠܵܐ ܡ̇ܝܘܿܬܼܵܐ ܡܸܢܫܹܠܝ ܟܝܵܢ ܡ̇ܝܘܿܬܹ̈ܐ>
    text <ܘܬܼܵܗܲܪ ܗܘ̤ ܒܹܗ ܒܝܲܕܼ ܚܘܼܕܵܬܼܵܐ ܕܩܵܢܹ̇ܐ ܡܸܢܫܹܠܝ ܀>
    text <܃ܠܟܼܠܹܗ ܟܝܵܢܵܐ ܐܵܕܼܵܡܵܝܵܐ ܡܩܝܼܡ ܒܲܪ ܐܵܕܼܵܡ>
    text <ܘܡܝܼܬܹ̈ܐ ܘܚܲܝܹ̈ܐ ܠܵܒܼ̇ܫܝܼܢ ܢܲܚܬܵܐ ܕܠܵܐ ܡ̇ܝܘܿܬܹ̈ܐ ܀>
    text <܃ܟܠܗܘܿܢ ܪ̈ܓܼܫܵܘܗܝ ܕܦܲܓܼܪܵܐ ܡܝܼܬܼܵܐ ܩܵܢܹ̇ܝܢ ܚܲܝܹ̈ܐ>
    text <ܘܠܵܐ ܦܵܐܹ̇ܫ ܒܵܗ̇ ܒܲܫܝܘܿܠ ܡ̣ܢ ܗܲܕܵܡ̇ܘ̈ܗܝ ܀>
  block
    text <܃ܗܘ̤ ܗܵܘ̇ ܦܲܓܼܪܵܐ ܕܲܢܦܲܠ̣ ܘܲܒܼܠܝܼ ܒܡܵܝܘܿܬܼܘܼܬܼܵܐ>
    text <ܗܘ̤ܝܘܼ ܕܩܵܐܹ̇ܡ ܘܩܵܢܹ̇ܐ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀>
    text <܃ܗܝ̤ ܗܵܝ̇ ܢܲܦܫܵܐ ܕܠܸܒܼܫܬ̤ ܦܓܼܪܵܐ ܘܣܸܥܪܲܬ̤ ܒܹܗ ܟܠ>
    text <ܗܝ̤ ܗ̄ܝܼ ܕܦܵܢ̇ܝܵܐ ܘܲܡܕܵܝܪܵܐ ܒܹܗ ܕܠܵܐ ܫܘܼܢܵܝܵܐ ܀>
    text <܃ܒܲܦܓܲܪ ܘܲܒܼܪܘܼܚ ܩܵܐܹ̇ܡ ܐ̄ܢܵܫܵܐ ܟܠܹܗ ܒܟܼܠܹܗ>
    text <ܘܲܒܼܗܲܕܵܡ̇ܘ̈ܗܝ ܘܙܵܘ̈ܥܲܝ ܢܲܦܫܹܗ ܦܵܪܲܥ ܕܐܣܟܸܿܠ ܀>
    text <܃ܒܹܗ ܒܲܟܼܝܵܢܵܐ ܕܲܦܠܲܚ ܫܲܦܝܼܪ ܘܲܣܥ݂ܲܪ ܕܲܣܢܸܐ>
    text <ܒܹܗܘ̣ ܡܩܲܒܸܿܠ ܕܵܫܢܹ̈ܐ ܕܫܘܼܚܵܐ ܘܢܸܓܼ̈ܕܹܿܐ ܥܦܝܼܦܹ̈ܐ ܀>
    text <܃ܒܹܗ ܒܪܘܼܟܵܒܼܵܐ ܦܲܓܼܪܵܢܵܝܵܐ ܘܢܲܦܫܵܢܵܝܵܐ>
    text <ܒܹܗ ܡܸܬܼܚܲܕܲܬ ܦܲܓܼܪܵܐ ܘܢܲܦܫܵܐ ܒܟܼܠܡܵܐ ܕܲܩܢܹܝܢ ܀>
    text <܃ܒܗܵܘ̇ ܐܸܣܟܹܿܡܵܐ ܕܩܵܡ̣ ܒܹܗ ܡܫܝܼܚܵܐ ܪܹܫܵܐ ܕܚܲܝܲܝ̈ܢ>
    text <ܒܹܗܘ̣ ܩܵܐܹ̇̄ܡ ܦܲܓܼܪܵܐ ܓܲܠܝܵܐ ܘܢܲܦܫܵܐ ܟܣܝܼܬܵܐ ܀>
    text <܃ܒܦܲܓܼܪܵܐ ܘܢܲܦܫܵܐ ܩܵܡ̣ ܡܲܚܝܵܢܲܢ ܘܲܡܚܲܕܿܬܼܵܢܲܢ>
    text <ܘܒܼܵܗ̇ ܒܲܩܝܵܡܬܹܿܗ ܨܵܪ ܠܲܢ ܛܘܼܦܣܵܐ ܕܝܘܿܡ ܚܘܼܕܵܬܲܢ ܀>
    text <܃ܗܵܕܲܐ ܗ̄ܝܼ ܥܸܠܬܼܵܐ ܐܵܦ ܕܲܩܝܵܡܬܹܿܗ ܕܪܹܫܝܼܬܼ ܚܲܝܲܝ̈ܢ>
    text <ܕܲܢܫܲܪܲܪ ܠܲܢ ܒܣܲܒܼܪܵܐ ܕܚܲܝܹ̈ܐ ܠܵܐ ܡܵܝܘܿܬܹ̈ܐ ܀>
    text <܃ܐܲܝܟܲܢܵܐ ܓܹܝܪ ܕܲܒܼܝܲܕܼ ܐܵܕܼܵܡ ܗ̤ܘܲܝܢ ܡ̇ܝܘܿܬܹ̈ܐ>
    text <ܗܵܟܲܢܵܐ ܬܘܼܒܼ ܒܐܵܕܼܵܡ ܕܲܬܼܪܹܝܢ ܠܵܐ ܡ̇ܝܘܿܬܹ̈ܐ ܀>
    text <܃ܐܵܕܼܵܡ ܕܲܬܼܪܹܝܢ ܕܪܲܫ ܠܲܢ ܐܘܼܪܚܵܐ ܠܚܲܝܹ̈ܐ ܚܲܕܼܬܹ̈ܐ>
    text <ܘܗܘ̤ ܩܲܕܼܡ̇ܝܑܬܼ ܦܲܬܼܚܹܗ ܠܬܲܪܥܵܐ ܕܡܲܠܟܿܘܼܬܼ ܪܵܘܡ̇ܐ ܀>
    text <܃ܠܡܲܠܟܿܘܼܬܼ ܪܵܘܡ̇ܐ ܥܲܠ̣ ܪܹܫܝܼܬܿܢ ܒܲܦܓܲܪ ܘܲܒܼܪܘܼܚ>
    text <ܘܐܸܫܬܵܘܕܿܝܼ ܠܲܢ ܕܢܸܥܘܿܠ ܥܲܡܹܗ ܐܲܟܼܡܵܐ ܕܥܲܠ̣ ܗܘ̤ ܀>
    text <܃ܒܗܵܕܹܐ ܬܸܢܘܲܝ ܢܵܚܹ̇ܬܼ ܨܹܐܕܲܝܢ ܒܫܘܼܠܵܡ ܙܲܒܼܢܹ̈ܐ>
    text <ܕܲܢܪܝܼܡ ܓܸܢܣܲܢ ܠܐܲܝܟܵܐ ܕܐܝܼܬܼܵܘܗܝ ܒܹܝܬܼ ܡܲܠܟܿܘܼܬܹܗ ܀>
    text <܃ܒܲܕܼܡܘܼܬܼ ܫܸܡܫܵܐ ܕܵܢܲܚ̇ ܢܘܼܗܪܵܐ ܕܝܘܿܡ ܓܸܠܝܵܢܹܗ>
    text <ܘܲܡܚܲܦܸܐ ܠܹܗ ܠܢܘܼܗܪܹܫ ܕܫܸܡܫܵܐ ܒܪܲܒܿܘܼܬܼ ܢܘܼܗܪܹܗ ܀>
    text <܃ܚܲܝܠܲܝ ܪܵܘܡ̇ܐ ܪܵܗ̇ܛܝܼܢ ܒܐܵܐܲܪ ܩܕܼܵܡ ܡܹܐܬܼܝܼܬܹܗ>
    text <ܘܲܡܙܲܚܝܼܢ ܠܹܗ ܐܲܝܟ ܕܲܠܡܲܠܟܵܐ ܕܡܲܡܠܸܟ ܥܲܐ ܟܠ ܀>
    text <܃ܡܲܠܟܵܐ ܗ̄ܘ̣ ܕܥܲܠ ܟܠ ܡܸܛܠ ܡܲܠܟܵܐ ܕܝܲܗ̣̄ܒܼ ܠܹܗ ܕܲܪܓܹܗ>
    text <ܘܐܲܝܟ ܒܵܪܘܿܝܵܐ ܒܵܪܹܐ ܒܬܸܢܝܵܐ ܒܪܝܼܬܼܵܐ ܚܕܲܬܵܐ ܀>
    text <܃ܠܚܹܝܠ ܒܵܪܘܿܝܵܐ ܒܵܪܹܐ ܒܪܝܼܬܼܵܐ ܐܵܕܼܵܡ ܕܲܬܼܪܹܝܢ>
    text <ܠܵܐ ܗ̄ܘ̣ܵܐ ܕܒܼܵܪܹܐ ܐܸܠܵܐ ܕܲܡܢܝܼܚ ܠܗܵܝ̇ ܕܐܸܬܼܒܲܪܝܲܬ̤ ܀>
    text <܃ܢܝܵܚܬܵܐ ܪܲܒܿܬܼܵܐ ܡܢܝܼܚ ܠܲܡܠܝܼܠܹ̈ܐ ܘܲܠܫܲܬܿܝܼܩܹ̈ܐ>
    text <ܘܠܵܐ ܬܘܼܒܼ ܫܵܚܩ̇ܝܼܢ ܒܲܫܚܝܼܩܘܼܬܹܗ ܕܥܵܠܡܵܐ ܗܵܢܵܐ ܀>
  block
    text <܃ܬܲܡ̇ܢ ܫܵܠܹ̇ܝܢ ܙܢܲܝ̈ ܚܘܼܬܼܚܵܬܹ̈ܐ ܕܦܲܓܼܪܵܐ ܘܢܲܦܫܵܐ>
    text <ܘܠܵܐ ܬܘܼܒܼ ܪܵܓܿܝܼܢ ܪܸܓܿܬܼܵܐ ܣܢܝܼܬܼܵܐ ܕܲܫܟܼܝܼܪ̈ܵܬܼܵܐ ܀>
    text <܃ܬܲܡ̇ܢ ܫܵܠܹ̇ܝܢ ܙܢܲܝ̈ ܚܘܼܬܼܚܵܬܹ̈ܐ ܕܦܲܓܼܪܵܐ ܘܢܲܦܫܵܐ>
    text <ܘܠܵܐ ܬܘܼܒܼ ܪܵܓܿܝܼܢ ܪܸܓܿܬܼܵܐ ܣܢܝܼܬܼܵܐ ܕܲܫܟܼܝܼܪ̈ܵܬܼܵܐ ܀>
    text <܃ܬܲܡܼܢ ܒܵܛܹ̇ܠ ܩܛܹ̇ܠ ܩܪܵܒܼܵܐ ܩܲܫܝܵܐ ܕܕܲܝܘܸ̈ܐ ܛܪ̈ܘܼܢܹܐ>
    text <ܘܠܵܐ ܬܘܼܒܼ ܛܵܥܹ̇ܝܢ ܘܡܲܛܥܹܝܢ ܠܐ̄ܢܵܫܵܐ ܒܐ̄ܪܵܙܵܐ ܕܛܘܼܥܝܲܝ ܀>
    text <܃ܬܲܡ̇ܢ ܦܵܐܹ̇ܫ ܡ̇ܘܬܵܐ ܝܲܥܢܵܐ ܡ̣ܢ ܕܲܠܡܸܒܼܠܲܥ>
    text <ܘܠܵܐ ܬܘܼܒܼ ܕܵܒܼܨܵ݁ܐ ܚܛܝܼܬܼܵܐ ܠܐ̄ܢܵܫܵܐ ܒܥܘܼܩܣܵܐ ܕܥܵܘ̣ܠܵܐ ܀>
    text <܃ܬܲܡ̇ܢ ܡܲܗܸܠ ܟܝܵܢ ܡ̇ܝܘܿܬܹ̈ܐ ܒܡܵܘܬܵܐ ܘܒܼܝܼܫܵܐ>
    text <ܘܐܵܡ̇ܪܝܼܢ ܐ̄ܢܵܫܵܐ ܕܐܲܝܟܵܘ ܥܘܼܩܣܵܟ ܡ̇ܘܬܵܐ ܝܲܥܢܵܐ ܀>
    text <܃ܬܲܡ̇ܢ ܗܵܘ̇ܝܵܐ ܫܲܘܝܘܼܬܼܵܐ ܠܥܝܼܪܹ̈ܐ ܘܐ̄ܢܵܫܵܐ>
    text <ܘܠܵܐ ܡܸܣܬܲܕܼܩܝܼܢ ܡ̣ܢ ܬܵܘܕܼܝܼܬܼܵܐ ܕܚܲܕܼ ܒܵܪܘܿܝܵܐ ܀>
    text <܃ܚܕܼܵܐ ܬܵܘܕܼܝܼܬܼܵܐ ܕܠܵܐ ܦܘܼܠܵܓܼܵܐ ܡܵܘܕܹܿܝܢ ܬܲܡ̇ܢ>
    text <ܘܲܬܼܠܝܼܬܼܵܐܝܼܬܼ ܬܵܢܹ̇ܝܢ ܩܘܼܕܼܫܵܐ ܒܪܸ̈ܥܝܵܢܲܝܗܘܿܢ ܀>
    text <܃ܚܕܼܵܐ ܐܝܼܬܼܘܼܬܼܵܐ ܕܐܝܼܬܹܝܗ̇ ܬܠܵܬܼܵܐ ܟܠܫܵܥ>
    text <ܘܲܟܼܡܵܐ ܕܬܼܵܢܹ̇ܝܢ ܬܘܼܒܼ ܬܵܢܹ̇ܝܢ ܠܵܗ̇ ܕܠܵܐ ܣܲܒܼܥܘܼܬܼܵܐ ܀>
    text <܃ܒܝܲܕܼ ܡܸܨܥܵܝܵܐ ܕܡܸܢܲܢ ܬܵܢܹ̇ܝܢ ܬܵܘܕܲܝܼܬܼ ܠܸܒܿܗܘܿܢ>
    text <ܘܥܲܡ ܐܝܼܬܼܘܼܬܼܵܐ ܡ̇ܢܹܝܢ ܐܵܦ ܠܹܗ ܒܲܫܡܵܐ ܘܕܼܪܓܼܵܐ ܀>
    text <܃ܗܘ̤ܝܘܼ ܕܐܵܬܹ̇ܐ ܕܢܸܣܥܘܿܪ ܗܵܠܹܝܢ ܕܠܵܐ ܫܘܼܠܵܡܵܐ>
    text <ܘܐܲܝܟ ܡܸܨܥܵܝܵܐ ܡܡܲܠܸܐ ܛܲܟܼܣܵܐ ܕܲܟܼܝܵܢ ܟܲܣܝܵܐ ܀>
    text <܃ܠܵܘ ܐܝܼܬܼܘܼܬܼܵܐ ܐܵܬܹ̇ܝܵܐ ܨܹܐܕܲܝܢ ܒܝܲܕܼ ܫܘܼܢܵܝܵܐ>
    text <ܒܲܕܼܠܵܐ ܩܲܢܝܵܐ ܙܢܲܝ̈ ܫܘܼܢܵܝܵܐ ܡ̣ܢ ܕܘܼܟ ܠܲܐ̄ܚܪܹܝܢ ܀>
    text <܃ܠܵܘ ܒܵܪܘܿܝܵܐ ܥܵܒܹ̇ܕܼ ܕܝܼܢܵܐ ܕܡܸܬܿܬܿܕܼܝܼܢܵܢܹ̈ܐ>
    text <ܐܸܠܵܐ ܡܫܝܼܚܵܐ ܗܵܘ̇ ܕܐܵܦ ܩܲܒܸܿܐ ܟܠܹܗ ܕܝܼܢܵܐ ܀>
    text <܃ܗܘ̤ܝܘܼ ܕܐܵܬܹ̇ܐ ܒܝܲܕܼ ܫܘܼܢܵܝܵܐ ܕܡ̣ܢ ܕܘܼܟ ܠܲܐ̄ܚܪܹܝܢ>
    text <ܘܦܵܬܲܚ ܬܲܪܥܵܐ ܕܲܩܕܼܘܿܫ ܩܘܼܕܼܫܹ̈ܐ ܩܕܼܵܡ ܥܵܠܘܿܠܹ̈ܐ ܀>
    text <܃ܟܠܵܗ̇ ܒܪܝܼܬܼܵܐ ܡܸܬܼܒܲܩܝܵܐ ܒܹܗ ܡ̇ܐ ܕܡܸܬܼܚܵܘܸܐ>
    text <ܘܲܡܫܲܒܿܚܵܐ ܠܹܗ ܥܲܡ ܗܵܘ̇ ܚܲܝܠܵܐ ܕܝܲܗ̣̄ܒܼ ܠܹܗ ܫܘܼܒܼܚܵܐ ܀>
    text <܃ܫܒܼܝܼܚ ܓܸܠܝܵܢܹܗ ܘܪܵܡ ܒܘܼܕܵܩܹܗ ܘܲܒܼܚܵܝܼܪ ܕܝܼܢܹܗ>
    text <ܘܲܙܥܘܿܪ ܦܘܼܡ̇ܐ ܕܟܼܠܵܗ̇ ܒܪܝܼܬܼܵܐ ܠܡܸܬܼܢܵܐ ܫܘܼܒܼܚܹܗ ܀>
    text <܃ܒܬܲܗܪܵܐ ܕܫܘܼܒܼܚܹܗ ܢܵܗ̇ܪܝܼܢ ܐ̄ܢܵܫܵܐ ܘܪ̈ܘܼܚܵܢܵܝܹܐ>
    text <ܕܐܲܝܟܲܢ ܦܵܩܹ̇ܕܼ ܘܲܡܚܲܕܸܿܬܼ ܟܠ ܒܪܸܡܙܵܐ ܙܥܘܿܪܵܐ ܀>
    text <܃ܒܪܸܡܙܵܐ ܙܥܘܿܪܵܐ ܦܵܩܹ̇ܕܼ ܠܐܲܪܥܵܐ ܘܝܵܠ̇ܕܼܵܐ ܐ̄ܢܵܫܵܐ>
    text <ܐܲܝܟ ܗܘ̇ ܪܸܡܙܵܐ ܕܦܲܩ̣ܕܵܗ̇ ܒܪܵܫܝܼܬܼ ܘܝܸܠܕܿܬ̤ ܠܐܵܕܼܵܡ ܀>
    text <ܩܵܠ ܦܘܼܩܕܵܢܹܗ ܫܵܡ̇ܥܵܐ ܢܲܦܫܵܐ ܟܠ ܟܲܕܼ ܕܐܝܼܬܹܝܗ̇܃>
  block
    text <ܘܦܵܢ̇ܝܵܐ ܥܵܐܠܵܐ ܠܗܲܝܟܲܠ ܦܲܓܼܪܵܐ ܕܢܸܦܩܲܬ̤ ܡܸܢܹܗ ܀>
    text <܃ܒܗܵܘ̇ ܦܘܼܩܕܵܢܵܐ ܕܢܲܦܚ̣ܵܗ̇ ܒܐܵܕܼܵܡ ܡܕܲܡܸܐ ܐܵܦ ܗܘ̤>
    text <ܘܲܡܟܲܢܸܫ ܠܵܗ̇ ܡ̣ܢ ܟܠ ܦܸܢ̈ܝܵܢ ܠܓܼܵܘ ܗܲܕܵܡܹ̈ܐ ܀>
    text <܃ܒܗܵܘ̇ ܦܘܼܩܕܵܢܵܐ ܕܢܲܦܚ̣ܵܗ̇ ܒܐܵܕܼܵܡ ܡܕܲܡܸܐ ܐܵܦ ܗܘ̤>
    text <ܘܲܡܟܲܢܸܫ ܠܵܗ̇ ܡ̣ܢ ܟܠ ܦܸܢ̈ܝܵܢ ܠܓܼܵܘ ܗܲܕܵܡܹ̈ܐ ܀>
    text <܃ܦܲܓܼܪܵܐ ܘܢܲܦܫܵܐ ܡܪܲܟܸܿܒܼ ܩܵܢܹ̇ܐ ܚܲܕܼ ܒܲܪܢܵܫܵܐ>
    text <ܒܗܵܘ̇ ܐܸܣܟܹܿܡܵܐ ܕܲܗܘ̤ܵܐ ܐ̄ܢܵܫܵܐ ܒܫܘܼܪܵܝ ܙܲܒܼܢܹ̈ܐ ܀>
    text <܃ܓܡܝܼܪܵܐ ܗܵܘܹ̇ܐ ܘܲܡܫܲܠܡܵܢܵܐ ܟܠܹܗ ܟܝܵܢܵܐ>
    text <ܒܗܵܘ̇ ܫܘܼܡܠܵܝܵܐ ܕܐܸܫܬܲܡܠܝܼ ܒܹܗ ܐܵܦ ܗܘ̤ ܫܝܼܚܵܐ ܀>
    text <܃ܒܹܗ ܒܲܡܫܝܼܚܵܐ ܡܸܬܼܚܲܕܲܬܼ ܟܠ ܘܡܸܫܬܲܡܠܸܐ ܟܠ>
    text <ܘܲܡܫܲܥܒܸܿܕܼ ܟܠ ܬܚܹܝܬܼ ܫܘܼܠܛܵܢܵܐ ܕܪܹܫܵܢܘܼܬܹܗ ܀>
    text <܃ܒܐܝܼܕܼܵܘ̈ܗܝ ܡܲܡܠܸܟ ܨܸܒܼܝܵܢ ܟܲܣܝܵܐ ܥܲܠ ܟܠ ܘܲܒܼܟܼܠ>
    text <ܘܠܲܝܬܿ ܪܸܥܝܵܢܵܐ ܕܠܵܐ ܫܲܪܝܵܐ ܒܹܗ ܕܸܚܠܲܬܼ ܩܘܼܫܬܵܐ ܀>
    text <܃ܠܘܵܬܼ ܨܸܒܼܝܵܢܵܐ ܐܲܠܵܗܵܝܵܐ ܡܲܦܢܸܐ ܠܟܼܠܵܐ>
    text <ܘܲܡܙܲܡܸܢ ܠܹܗ ܠܓܲܒܵܐ ܕܛܵܒܹ̈ܐ ܠܡܲܠܟܿܘܼܬܼ ܪܵܘܡ̇ܐ ܀>
    text <܃ܠܡܲܠܟܿܘܼܬܼ ܪܵܘܡܵܐ ܡܲܥܸܠ ܥܲܡܹܗ ܠܥܝܼܪܹ̈ܐ ܘܐ̄ܢܵܫܵܐ>
    text <ܠܟܼܠܗܘܿܢ ܕܕܐܲܚܸܒܼܘ ܠܝܘܿܡ ܓܸܠܝܵܢܹܗ ܐܲܠܵܗܵܝܵܐ ܀>
    text <܃ܒܐܲܪܥܵܐ ܡܩܵܘܹܝܢ ܐ̄ܢܵܫܵܐ ܒܝܼܫܹ̈ܐ ܘܫܹܐܕܹ̈ܐ ܛܪ̈ܘܼܢܹܐ>
    text <ܟܲܕܼ ܡܸܬܿܬܲܒܼܥܝܼܢ ܚܵܘܒܲܬܼ ܚܵܘ̈ܒܹܿܐ ܕܚܵܒܼ݂ܘ ܘܐܸܬܼܡܲܫܟܲܢܘ ܀>
    text <܃ܠܵܐ ܡ̇ܝܘܿܬܹ̈ܐ ܘܠܵܐ ܚܵܫܘܿܫܹ̈ܐ ܗܵܘܹ̇ܝܢ ܟܠܗܘܿܢ>
    text <ܒܢܲܝ̈ ܡܲܠܟܿܘܼܬܼܵܐ ܘܲܒܼܢܲܝ̈ ܐܲܪܥܵܐ ܒܲܚܕܼܵܐ ܫܲܘܝܘܼ ܀>
    text <܃ܒܗܵܕܹܐ ܒܲܠܚܘܿܕܼ ܫܘܹܝܢ ܥܲܡ ܛܵܒܹ̈ܐ ܓܲܒܼܵܐ ܒܝܼܫܹ̈ܐ>
    text <ܒܲܕܼ ܫܵܠ̇ܚܝܼܢ ܠܵܗ̇ ܠܡܵܝܘܿܬܼܘܼܬܼܵܐ ܘܲܠܚܘܼܬܼܚܵܬܹ̈ܐ ܀>
    text <܃ܒܵܛܹ̇ܠ ܬܲܡ̇ܢ ܚܘܼܬܼܚܵܬܼ ܢܲܦܫܵܐ ܘܪܸܓܲܬܼ ܦܲܓܼܪܵܐ>
    text <ܘܝܵܒܹ̇ܫ ܢܸܒܼܥܵܐ ܕܲܫܟܼܝܼܪ̈ܵܬܼܵܐ ܡ̣ܢ ܡܲܪܕܿܝܼܬܹܗ ܀>
    text <܃ܚܲܕܼ ܢܸܒܼܥܵܐ ܕܢܵܒܼܥ݁ ܡܸܢܹܗ ܕܟܼܠܹܗ ܐ̄ܢܵܫܵܐ>
    text <ܪܸܚܡܲܬܼ ܐ̄ܢܵܫܵܐ ܘܚܘܼܒܵܐ ܓܡܝܼܪܵܐ ܕܨܹܝܕܼ ܒܵܪܘܿܝܵܐ ܀>
    text <܃ܚܲܕܼ ܒܵܪܘܿܝܵܐ ܩܵܪܹܝܢ ܬܲܡ̇ܢ ܒܲܚܕܼܵܐ ܫܘܝܘܼ>
    text <ܘܡܸܣܬܲܟܿܠܝܼܢ ܒܹܗ ܬܠܵܬܼܵܐ ܕܲܒܼܚܲܕܼ ܘܚܲܕܼ ܒܲܬܼܠܵܬܼܵܐ ܀>
    text <܃ܣܸܦܪܵܐ ܡܗܝܼܪܵܐ ܝܠ̇ܦܝܼܢ ܬܲܡ̇ܢ ܛܵܒܹ̈ܐ ܘܒܼܝܼܫܹ̈ܐ>
    text <ܘܲܡܦܲܫܩܝܼܢ ܠܹܗ ܠܚܹܝܠ ܒܵܪܘܿܝܵܐ ܒܒܼܵܪܘܿܝܘܼܬܹܗ ܀>
    text <܃ܫܲܪܝܼܪܵܐܝܼܬܼ ܗܵܘ̈ܝܵܢ ܟܠܗܹܝܢ ܒܝܲܕܼ ܚܘܼܕܵܬܲܢ>
    text <ܕܠܲܝܬܿ ܒܲܒܼܪܝܼܬܼܵܐ ܕܠܵܐ ܡ̇ܝ̈ܘܿܬܹܐ ܡܸܕܹܿܡ ܕܲܒܼܨܝܼܪ ܀>
    text <ܚܕܲܐ ܗ̄ܝܼ ܕܲܒܼܨܝܼܪܵܐ ܒܵܗ̇ ܫܲܘܝܼܘܼ ܠܵܐ ܟܠ ܟܠܹܗ܃>
  block
    text <ܬܚܘܼܡܵܐ ܪܲܒܵܐ ܕܒܹܝܬܼ ܙܲܕܿܝܼܩܹ̈ܐ ܘܲܠܚܲܛܵܝܹ̈ܐ ܀>
    text <܃ܬܚܘܼܡ̇ܐ ܪܲܒܵܐ ܡܬܲܚܲܡ ܬܲܡ̇ܢ ܠܲܬܼܪܹܝܢ ܓܲܒܼܝܼ̈ܢ>
    text <ܘܠܵܐ ܐ̄ܢܵܫ ܡܸܫܟܲܚ ܠܡܸܥܒܲܪ ܗܵܘܬܼܵܐ ܕܥܲܡܝܼܩܘܼܬܹܗ ܀>
    text <܃ܛܵܘܪܵܐ ܡܬܼܝܼܚܵܐ ܐܝܼܬܼ ܡ̣ܢ ܐܲܪܥܵܐ ܠܐܲܦܲܝ̈ ܪܵܘܡ̇ܐ>
    text <ܘܠܵܐ ܡܸܬܼܡܲܫܚܵܐ ܪܲܚܝܼܩܘܼܬܹܗ ܡ̣ܢ ܡ̇ܫܘܿܚܹ̈ܐ ܀>
    text <܃ܒܪܲܚܝܼܩܘܼܬܹܗ ܬܵܡܲ݁ܗ ܗܵܘܢܵܐ ܕܐܲܪ̈ܥܵܢܵܝܹܐ>
    text <ܘܡܸܬܼܒܲܩܹܝܢ ܒܹܗ ܘܠܵܐ ܡܸܨܝܢ ܥܲܒܲ݁ܪܝܼܢ ܬܚܘܼܡܹܗ ܪܲܒܵܐ ܀>
    text <܃ܪܸܓܿܬܼܵܐ ܫܚܝܼܩܬܵܐ ܫܵܚ̇ܩܵܐ ܟܠܫܵܥ ܠܪܸܥܝܵܢܲܝܗܘܿܢ>
    text <ܟܲܕܼܿ ܡܸܬܼܝܲܐܒܼܝܼܢ ܘܠܵܐ ܡܸܬܼܡܲܠܝܵܐ ܪܸܓܿܬܼܵܐ ܕܲܒܼܗܘܿܢ ܀>
    text <܃ܗܵܕܹܐ ܗ̄ܝܼ ܪܸܓܿܬܼܵܐ ܕܲܡܢܲܓܿܕܼܵܐ ܠܗܘܿܢ ܛܵܒܼ ܡ̣ܢ ܡܸܓܼ̈ܕܹܿܐ>
    text <ܕܚܵܙܹ̇ܝܢ ܫܘܼܒܼܚܵܐ ܘܠܵܐ ܡܸܬܼܩܲܪܒܼܝܼܢ ܠܲܬܼܪܲܥ ܫܘܼܒܼܚܵܐ ܀>
    text <܃ܐܘܿ ܟܡܵܐ ܪܲܒܵܐ ܗܵܝ̇ ܬܸܫܒܿܘܿܚܬܵܐ ܕܡܸܫܬܲܒܿܚܵܢܹ̈ܐ>
    text <ܘܲܟܼܡܵܐ ܫܝܼܛܵܐ ܫܝܼܛܘܼܬܼ ܨܲܥܪܵܐ ܕܡܸܫܬܲܢܩܵܢܹ̈ܐ ܀>
    text <܃ܐܘܿ ܟܡܵܐ ܡܲܪܝܼܪ ܗܵܘ̇ ܫܘܼܢܵܩܵܐ ܕܲܒܼܓܹܗܲܢܵܐ>
    text <ܘܲܟܼܡܵܐ ܗܲܢܝܼ ܗܵܘ̇ ܒܘܼܣܵܡܵܐ ܕܡܲܠܟܿܘܼܬܼ ܪܵܘܡ̇ܐ ܀>
    text <܃ܐܘܿ ܟܡܵܐ ܫܟܼܝܼܪܵܐ ܚܙܵܬܼܵܐ ܫܟܼܝܼܪܬܵܐ ܕܲܒܼܢܲܝ̈ ܚܸܫܟܵܐ>
    text <ܘܲܟܼܡܵܐ ܦܲܐܝܵܐ ܚܙܵܬܼܵܐ ܦܐܝܼܬܼܵܐ ܕܲܒܼܢܲܝ̈ ܢܘܼܗܪܵܐ ܀>
    text <܃ܐܘܿ ܟܡܵܐ ܩܲܫܝܐ ܗܵܝ̇ ܒܲܪܬܼ ܩܵܠܵܐ ܕܙܸܠܘ ܠܓܼܗܲܢܵܐ>
    text <ܘܲܟܼܡܵܐ ܪܚܝܼܡܵܐ ܗܵܝ̇ ܕܬܼܵܘ ܩܲܒܸܿܠܘ ܡܲܠܟܿܘܼܬܼ ܪܵܘܡ̇ܐ ܀>
    text <܃ܐܘܿ ܠܗܵܝ̇ ܫܵܥܬܼܵܐ ܕܦܵܪܫܝܼܢ ܟܹܐܢܹ̈ܐ ܡ̣ܢ ܥܵܘܵܠܹ̈ܐ>
    text <ܘܚܲܕܼ ܡܸܬܼܥܲܠܸܐ ܘܚܲܕ ܡܸܬܿܛܲܒܲܥ ܓܘܼܢܚܵܐ ܗ̄ܘ̣ ܪܲܒܵܐ ܀>
    text <܃ܓܘܼܢܚܵܐ ܕܚܝܼܠܵܐ ܢܵܦܹ̇ܠ ܡ̣ܢ ܫܹܠܝ ܥܲܠ ܚܲܛܝܹ̈ܐ>
    text <ܡ̇ܐ ܕܡܸܬܼܒܲܩܹܝܢ ܒܦܵܪܘܿܚܘܼܬܼܵܐ ܕܩܵܢܹ̇ܝܢ ܟܹܐܢܹ̈ܐ ܀>
    text <܃ܬܲܗܪܵ ܗ̄ܘ̣ ܪܲܒܵܐ ܕܡ̇ܢܵܐ ܣܵܥ݁ܪܝܼܢ ܥܲܡܠܹ̈ܐ ܫܚܝܼܩܹ̈ܐ>
    text <ܕܡ̇ܘܥܹܝܢ ܓܸܦܹ̈ܐ ܕܦܵܪܘܿܚܘܼܬܼܵܐ ܠܣܵܥܘܿܪ̈ܲܝܗܘܿܢ ܀>
    text <܃ܓܸܦܹ̈ܐ ܕܪܘܼܚܵܐ ܩܵܢܹ̇ܝܢ ܟܹܐܢܹ̈ܐ ܒܝܘܿܡ ܢܘܼܚܵܡܵܐ>
    text <ܘܐܲܝܟ ܪ̈ܘܼܚܵܢܹܐ ܦܵܪܚܝܼܢ ܒܐܵܐܲܪ ܠܐܲܦܲܝ̈ ܪܵܘܡ̇ܐ ܀>
    text <܃ܪܘܼܚܵܢܵܐܝܼܬܼ ܚܵܙ̇ܩܝܼܢ ܒܐܘܼܚܵܐ ܪܘܼܚܢܵܝܵܬܼܵܐ>
    text <ܘܗܵܢ̇ܘ ܬܲܗܪܵܐ ܕܡ̣ܢ ܫܹܠܝ ܩܵܢܹ̇ܝܢ ܦܵܪܘܿܚܘܼܬܼܵܐ ܀>
    text <܃ܬܲܗܪܵܐ ܗ̄ܘ̱ ܪܲܒܵܐ ܘܠܵܐ ܡܸܬܼܡܲܠܠܵܐ ܬܲܗܝܼܪܘܼܬܹܗ>
    text <ܕܟܲܕܼ ܚܲܕܼ ܐܸܢܘܿܢ ܛܵܒܹ̈ܐ ܘܒܼܝܼܫܹ̈ܐ ܠܵܘ ܚܲܕܼ ܐܸܢܘܿܢ ܀>
    text <܃ܚܲܕܼܘܼ ܟܝܵܢܵܐ ܕܛܵܒܹ̈ܐ ܘܒܼܝܼܫܹ̈ܐ ܒܝܘܿܡ ܢܘܼܚܵܡܵܐ>
    text <ܘܡܵܢܲܐ ܗ̄ܝܼ ܗܵܕܹܐ ܕܡܸܢܹܗ ܦܵܪܲܚ ܘܡܸܢܹܗ ܦܵܐܹ̇ܫ ܀>
    text <܃ܥܵܘ̣ܠܵܐ ܗ̄ܘ̣ ܥܸܠܬܹܗ ܕܗܵܢ ܦܘܼܪܫܵܢܵܐ ܕܒܹܝܬܼ ܚܲܕܼ ܠܲܐ̄ܚܪܹܝܢ>
    text <ܘܗܘ̤ ܡܛܲܒܲܥ ܠܹܗ ܠܓܲܒܵܐ ܕܒܼܝܼ̈ܫܹܐ ܒܗܵܘܬܼܵܐ ܕܥܵܘ̣ܠܵܐ ܀>
  block
    text <܃ܙܲܕܿܝܼܩܘܼܬܼܵܐ ܗ̄ܝܼ ܕܝܵܗ̇ܒܵܐ ܠܟܹܐܢܹ̈ܐ ܦܵܪܘܿܚܘܼܬܼܵܐ>
    text <ܘܒܼܵܗ̇ ܡܸܬܼܥܵܠܹܝܢ ܦܲܓܼܪܹ̈ܐ ܢܲܟܼ̈ܦܹܐ ܠܪܵܘܡ̇ܐ ܕܲܠܥܸܠ ܀>
    text <܃ܚܛܝܼܬܼܵܐ ܗ̄ܝܼ ܕܦܵܟܼ݁ܪܵܐ ܠܗܲܕܵܡܲܝ̈ܗܘܿܢ ܕܠܵܐ ܫܲܪܝܼܪܹ̈ܐ>
    text <ܕܠܵܐ ܪܕܵܘ ܒܐܘܼܚܵܐ ܕܡܲܠܟܿܘܼܬܼ ܪܵܘܡ̇ܐ ܥܲܡ ܚܲܒܼܪ̈ܲܝܗܘܿܢ ܀>
    text <܃ܝܘܼܩܪܵܐ ܕܥܵܘ̣ܠܵܐ ܢ̣ܬܲܥ ܡܲܛܵܠܹܗ ܡ̣ܢ ܟܹܐܢܘܼܬܼܵܐ>
    text <ܘܛܲܒܲܥ ܐܸܢܘܿܢ ܒܗܵܘܬܼܵܐ ܣܢܝܼܬܼܵܐ ܕܣܘܼܥܪ̈ܵܢܲܝܗܘܿܢ ܀>
    text <܃ܐܲܝܟ ܕܡ̣ܢ ܫܸܢܬܼܵܐ ܩܵܝ̇ܡܝܼܢ ܬܲܡ̇ܢ ܛܵܒܹ̈ܐ ܘܒܼܝܼܫܹ̈ܐ>
    text <ܘܬܼܵܗ̇ܪܝܼܢ ܘܬܼܵܡ̇ܗܝܼܢ ܒܩܲܠܝܼܠܘܼܬܹܗ ܕܗܵܘ̇ ܦܘܼܪܫܵܢܵܐ ܀>
    text <܃ܟܠܗܘܿܢ ܫܵܠ̇ܚܝܼܢ ܝܘܼܩܪܹܗ ܕܦܲܓܼܪܵܐ ܘܚܲܫܹ̈ܐ ܕܢܲܦܫܵܐ>
    text <ܘܟܲܕܼ ܛܵܒܼ ܫܵܠ̇ܚܝܼܢ ܠܵܐ ܫܘܸܐ ܕܘܼܡܝܵܐ ܕܲܩܢܘܿܡܲܝ̈ܗܘܿܢ ܀>
    text <܃ܚܙܵܬܼܵܐ ܕܲܒܼܗܘܿܢ ܗܝ̤ ܦܵܪܫܵܐ ܠܗܘܿܢ ܡ̣ܢ ܚܲܒܼܪ̈ܵܝܗܘܿܢ>
    text <ܘܒܵܗ̇ ܗ̄ܘ̣ ܝܵ̇ܠܦܝܼܢ ܙܢܲܝ̈ ܕܘܼܒܵܪܹ̈ܐ ܕܒܹܝܬܼ ܛܵܒܼ ܘܲܠܒܼܝܼܫ ܀>
    text <܃ܬܲܡ̇ܢ ܝܠ̇ܦܝܼܢ ܙܢܲܝ̈ ܛܵܒܼ̈ܬܼܵܐ ܘܲܫܟܼܝܼܪ̈ܵܬܼܵܐ>
    text <ܘܠܲܝܬܿ ܕܲܡܫܲܐܸܠ ܐܵܦܠܵܐ ܕܝܵܠܹ̇ܦ ܕܘܼܒܵܪ ܚܲܝܵܘ̈ܗܝ ܀>
    text <܃ܥܲܠ ܗܲܕܿܡܹ̈ܐ ܦܪܝܼܣܝܼܢ ܢܲܚ̈ܬܹܿܐ ܕܥܲܡ̈ܠܲܝ ܢܲܦܫܵܐ>
    text <ܘܡ̣ܢ ܓܲܠ̈ܝܵܬܵܐ ܝܵ̇ܠܹܦ ܟܠܢܵܫ ܙܢܲܝ̈ ܟܲܣ̈ܝܵܬܼܵܐ ܀>
    text <܃ܒܘܼܚܪܵܢ ܕܝܼܢܵܐ ܡܲܝܬܸܿܐ ܠܓܸܠܝܵܐ ܥܒܼܵܕܹ̈ܐ ܘܡܸܠܹ̈ܐ>
    text <ܘܐܲܝܟ ܕܲܒܼܡܸܠܹ̈ܐ ܚܵܝ̇ܪܝܼܢ ܐ̄ܢܵܫܵܐ ܒܡܘܼܡܹ̈ܐ ܕܲܒܼܗܘܿܢ ܀>
    text <܃ܡܘܼܡܹ̈ܐ ܕܲܒܼܗܘܿܢ ܕܵܝ̇ܢܝܼܢ ܥܲܡ ܚܲܝܵܒܹ̈ܐ>
    text <ܘܲܡܚܲܒܼܝܼܢ ܠܗܘܿܢ ܥܲܡ ܚܵܘ̈ܒܵܬܼܵܐ ܕܲܩܢܘܿܡܲܝ̈ܗܘܿܢ ܀>
    text <܃ܐܘܿ ܟܡܵܐ ܚܲܬܿܝܼܬܼ ܗܵܘ̇ ܒܘܼܚܪܵܢܵܐ ܕܒܼܵܚܲ݁ܪ ܟܠܵܐ>
    text <ܕܐܵܦ ܚܲܝܵܒܹ̈ܐ ܡܙܲܕܿܩܝܼܢ ܕܝܼܢܹܗ ܕܫܲܪܝܼܪ ܕܝܼܢܹܗ ܀>
    text <܃ܐܘܿ ܠܗܵܘ̇ ܚܲܝܠܵܐ ܕܲܡܚܲܝܸܠ ܠܵܗ̇ ܠܡܵܝܘܿܬܼܘܼܬܼܵܐ>
    text <ܕܬܸܕܲܥ ܗܝ̤ ܠܵܗ̇ ܘܬܲܟܸܿܣ ܡܘܼܡܹ̈ܝܗ̇ ܠܥܹܝܢ ܚܲܙܵܝܹ̈ܐ ܀>
    text <܃ܐܘܿ ܠܚܸܟܼ̈ܡܵܬܼܵܐ ܕܝܵܠ̇ܦܝܼܢ ܐ̄ܢܵܫܵܐ ܒܚܘܼܕܵܬܼ ܐ̄ܢܵܫܵܐ>
    text <ܘܲܡܚܲܟܿܡܝܼܢ ܠܵܗ̇ ܠܫܲܒܼܪܘܼܬܼ ܐ̄ܢܵܫܵܐ ܒܚܸܟܼܡܲܬܼ ܩܘܼܫܬܵܐ ܀>
    text <܃ܚܸܟܼܡܲܬܼ ܩܘܼܫܬܵܐ ܗ̄ܝܼ ܕܲܡܚܲܟܿܡܵܐ ܠܗܘܿܢ ܒܚܹܝܠ ܚܸܟܼ̈ܡܵܬܼܵܗ̇>
    text <ܘܗ̤ܝ ܡܲܠܦܵܐ ܠܗܘܿܢ ܠܲܡܩܲܛܪܵܓܼܘܼ ܙܢܲܝ̈ ܣܲܢ̈ܝܵܢܼܵܐ ܀>
    text <܃ܒܚܘܼܒܵܐ ܘܚܲܫܵܐ ܕܵܝ̇ܢܝܼܢ ܗܸܢܘ̣ܿܢ ܠܲܩܢܘܿܡܲܝ̈ܗܘܿܢ>
    text <ܘܲܡܙܲܕܿܩܝܼܢ ܠܹܗ ܠܲܓܼܙܵܪ ܕܝܼܢܵܐ ܕܥܲܠ ܚܵܘ̈ܒܲܝܗܘܿܢ ܀>
    text <ܥܲܡ ܚܵܘ̈ܒܲܝܗܘܿܢ ܕܵܝܢ̇ܝܼܢ ܟܠܫܵܥ ܦܵܪܘܿܫܵܐܝܼܬܼ܃>
  block
    text <ܟܲܕܼ ܡܸܬܼܢܲܓܿܕܼܝܼܢ ܒܲܬܼܘܵܬܼ ܢܲܦܫܵܐ ܛܵܒܼ ܡ̣ܢ ܢܸܓܼ̈ܕܹܿܐ ܀>
    text <܃ܬܘܵܬܼ ܪܸܥܝܵܢܵܐ ܩܵܫ̇ܝܵܐ ܥܠܲܝܗܘܿܢ ܡ̣ܢ ܟܠ ܢܸܓܼܕܿܝܼ̈ܢ>
    text <ܘܝܲܬܿܝܼܪ ܩܵܫ̇ܝܵܐ ܡ̇ܐ ܕܡܸܬܿܬܲܚܕܼܝܼܢ ܬܵܪ̈ܥܲܝ ܪܵܘܡ̇ܐ ܀>
    text <܃ܠܵܐ ܡܸܬܼܡܲܠܠܵܐ ܗܵܝ̇ ܟܲܪܝܘܼܬܼܵܐ ܕܲܒܼܗܵܘ̇ ܥܸܕܵܢ>
    text <ܡ̇ܐ ܕܡܸܬܼܒܲܩܹܝܢ ܒܗܵܘ̇ ܦܘܼܪܫܵܢܵܐ ܕܗܵܘܹ̇ܐ ܡܸܢܫܹܠܝ ܀>
    text <܃ܒܥܲܝܢܹ̈ܐ ܕܦܲܓܼܪܵܐ ܘܲܕܪܸܥܝܵܢܵܐ ܡܸܬܼܒܲܩܹܝܢ ܒܹܗ>
    text <ܘܲܥܦܝܼܦܵܐܝܼܬܼ ܒܵܟܹ̇ܝܢ ܘܐܵܠܹ̇ܝܢ ܥܲܠ ܦܘܼܪܫܵܢܗܘܿܢ ܀>
    text <܃ܫܡܲܝܵܐ ܪܵܡܝܼܢ ܘܐܲܪܥܵܐ ܗܵܘܬܼܵܐ ܕܠܵܐ ܡܸܬܼܥܲܒܼܪܵܐ>
    text <ܘܛܵܟ ܬܵܢܹ̇ܝܢ ܠܵܗ̇ ܠܗܵܝ̇ ܒܲܪܬܼ ܩܵܠܵܐ ܕܨܹܝܕܼ ܥܲܬܿܝܼܪܵܐ ܀>
    text <܃ܚܲܬܿܝܼܬܼܵܐܝܼܬܼ ܡܸܣܬܲܟܿܠܝܼܢ ܠܹܗ ܠܗܵܘ̇ ܦܸܬܓܼܵܡܵܐ>
    text <ܘܚܵܕ̇ܥܝܼܢ ܕܐܲܚܝܼܕ ܬܪܲܥ ܫܘܼܒܼܩܵܢܵܐ ܩܕܼܵܡ ܐܲܦܲܝ̈ܗܘܿܢ ܀>
    text <܃ܬܲܪ̈ܥܹܐ ܕܪܵܘܡ̇ܐ ܦܵܬܲ݁ܚ ܡܲܠܟܵܐ ܩܕܼܵܡ ܥܵܠܘ̈ܠܹܐ>
    text <ܘܥܵܐ̇ܠܝܼܢ ܢܵܝܚ̇ܝܼܢ ܒܗܵܘ̇ ܒܘܼܣܵܡܵܐ ܕܠܵܐ ܡܸܬܼܚܲܒܲܠ ܀>
    text <܃ܬܲܗܪܵܐ ܘܫܘܼܒܼܚܵܐ ܚܵܙܹ̇ܝܢ ܬܲܡ݂ܢ ܒܢܲܝ̈ ܡܲܠܟܿܘܼܬܼܵܐ>
    text <ܘܬܼܵܡ̇ܗܝܼܢ ܘܬܼܵܗ̇ܪܝܼܢ ܒܲܫܒܼܝܼ̈ܚܵܬܼܵܐ ܕܠܵܐ ܡܸܬܼܡܲܠ̈ܠܵܢ ܀>
    text <܃ܠܵܐ ܡܸܬܼܡܲܠܲܠ ܗܵܘ̇ ܒܘܼܣܵܡܵܐ ܒܠܸܫܵܢ ܐ̄ܢܵܫܵܐ>
    text <ܘܠܵܐ ܪ̈ܘܼܚܵܢܹܐ ܡܨܸܝܢ ܬܵܢܹ̇ܝܢ ܠܹܗ ܐܲܟܼܡܵܐ ܕܠܝܼܬܼܵܘܗܝ ܀>
    text <܃ܠܵܐ ܡܨܸܐ ܗܵܘܢܵܐ ܠܲܡܚܵܪ ܫܲܦܝܼܪ ܒܦܲܐܝܘܼܬܼ ܫܘܼܦܪܹܗ>
    text <ܕܲܟܼܡܵܐ ܕܚܵܐܲܪ ܦܵܗ̇ܝܵܐ ܚܙܵܬܹܗ ܡ݂ܢ ܚܲܕܼ ܠܲܐ̄ܚܪܹܝܢ ܀>
    text <܃ܡܲܪܝܼܪ ܫܲܪܒܹܿܗ ܡ̣ܢ ܝܲܥܵܢܹ̈ܐ ܕܲܒܼܥܵܘ̣ ܫܲܪܒܹܿܗ>
    text <ܕܡ̇ܐ ܕܲܒܼܥ̣ܵܐܘܼܗܝ ܗܦܲܟܼ݂ܘ ܒܵܥܹ̇ܝܢ ܠܹܗ ܐܲܝܟ ܕܠܵܐ ܒܥ̣ܵܐܘܼܗܝ ܀>
    text <܃ܒܥܵܬܼܵܐ ܕܲܥܠܵܘܗܝ ܒܚܲܩ̣ܬܲܢܝ ܐܵܦ ܠܝܼ ܠܲܡܚܝܼܠ ܚܲܝܠܵܐ>
    text <ܘܲܒܼܥܹ̇ܝܬܼ ܕܐܸܕܲܥ ܘܦܵܫܹ̇ܬܼ ܣܲܓܿܝܼ ܡ̣ܢ ܕܲܠܡܸܕܵܥ ܀>
    text <܃ܣܲܓܿܝܼ ܦܵܫܹ̇ܬܼ ܡ̣ܢ ܕܲܠܡܸܬܼܢܵܐ ܙܢܲܝ̈ ܛܵܒܼܵܬܹ̈ܐ>
    text <ܕܗܵܘ̇ ܒܘܼܣܵܡܵܐ ܕܛܲܝܸܒܼ ܛܵܒܼܵܐ ܠܪ̈ܵܚܡܲܝ ܚܘܼܒܹܿܗ ܀>
    text <܃ܒܡܸܠܹ̈ܐ ܣܸܒܼ̇ܪܹܬܼ ܕܨܵܐܲܪ ܐ̄ܢܵܐ ܠܹܗ ܠܲܨܠܸܡ ܚܘܼܒܹܿܗ>
    text <ܘܲܦܟ݂ܲܗ ܡܸܠܹ̈ܐ ܘܠܵܐ ܣܦ݂ܲܩ ܕܲܡܝܼ ܒܚܲܬܿܝܼܬܼܘܼܬܹܗ ܀>
    text <܃ܡܲܢ̣ܘܼ ܡܸܫܟܲܚ ܨܵܐܲܪ ܨܲܠܡܹ̈ܐ ܕܠܵܐ ܕܼܡ̈ܘܵܬܼܵܐ>
    text <ܘܡܲܢ̣ܘܼ ܡܕܲܡܸܐ ܕܘܼܡܝܵܐ ܠܕܘܼܡܝܵܐ ܕܲܠܝܲܢ ܠܹܗ ܕܘܼܡܝܵܐ ܀>
    text <܃ܠܲܝܬܿ ܠܹܗ ܕܘܼܡܝܵܐ ܠܗܵܘ̇ ܬܘܼܩܵܢܵܐ ܪܘܼܚܵܢܵܝܵܐ>
    text <ܐܲܟܼܡܵܐ ܕܠܲܝܬܿ ܠܹܗ ܦܸܚܡܵܐ ܠܐܝܼܬܼܝܵܐ ܒܲܥܒܼܵܪ ܐܝܼܕܼܵܘ̈ܗܝ ܀>
    text <܃ܠܲܝܬܿ ܒܲܪ ܦܸܚܡܵܐ ܠܐܲܠܵܗܘܼܬܼܵܐ ܕܥܸܒܼܕܲܬ̤ ܟܠܵܐ>
    text <ܘܠܵܐ ܠܗܵܘ̇ ܥܘܼܡܪܵܐ ܕܲܫܡܲܝܵܢܹ̈ܐ ܕܘܼܡܝܵܐ ܕܕܼܵܡܹ̇ܐ ܀>
  block
    text <܃ܠܵܐ ܕܵܡܹ̇ܐ ܠܹܗ ܥܘܼܡܪܵܐ ܕܐܲܪܥܵܐ ܟܲܕܼ ܛܵܒܼ ܥܘܼܡܪܵܐ ܗ̄ܘ̣>
    text <ܕܗܵܢ ܥܵܒܲ݁ܪ ܠܹܗ ܐ̄ܣܟܹܿܝܡ ܕܘܼܒܵܪܹܗ ܘܗܵܘ̇ ܠܵܐ ܥܵܒܲ݁ܪ ܀>
    text <܃ܠܵܐ ܒܵܒܲܘܿܪܵܐ ܗ̄ܘ̣ ܐܵܦ ܗܵܢ ܥܵܠܡܵܐ ܕܐܸܡ̇ܪܹܬܼ ܕܥܵܒܲܪ>
    text <ܕܠܵܐ ܗܘ̤ ܥܵܒܲ݁ܪ ܐܸܠܵܐ ܛܲܟܼܣܵܐ ܕܡܸܫܬܲܡܲܫ ܒܹܗ ܀>
    text <܃ܛܲܟܸܣܹܗ ܦܵܛܲ݁ܪ ܕܗܵܢ ܕܘܼܒܵܪܵܐ ܐܲܪܥܵܢܵܝܵܐ>
    text <ܘܡܲܡܠܸܟ ܛܲܟܼܣܵܐ ܕܗܵܘ̇ ܕܘܼܒܵܪܵܐ ܕܠܵܐ ܡܸܫܬܲܚܠܲܦ ܀>
    text <܃ܠܵܐ ܡܸܫܬܿܚܠܲܦ ܗܵܘ̇ ܕܘܼܒܵܪܵܐ ܡ̣ܢ ܡ̇ܐ ܕܐܝܼܬܼܵܘܗܝ>
    text <ܘܣܵܗܹ̇ܕܼ ܦܵܘܠܘܿܣ ܕܲܩ̣ܪܵܝܗܝ ܒܲܝܬܵܐ ܕܠܵܐ ܡܸܬܼܚܲܒܲܠ ܀>
    text <܃ܠܹܗ ܠܗܵܢ ܒܲܝܬܵܐ ܥܲܠ̣ ܪܹܫܝܼܬܲܢ ܐܲܝܟ ܪܲܒܿ ܟܘܼܡܪܹ̈ܐ>
    text <ܘܐܸܫܬܵܘܕܿܝܼ ܠܲܢ ܕܢܲܥܠܲܢ ܥܲܡܹܗ ܒܝܘܿܡ ܓܸܠܝܵܢܹܗ ܀>
    text <܃ܒܝܘܿܡ ܓܼܠܝܵܢܹܗ ܦܵܬ̇ܲܚ ܬܲܪܥܵܐ ܕܲܩܕܼܘܿܫ ܩܘܼܕܼܫܹ̈ܐ>
    text <ܘܡܲܥܸܠ ܥܲܡܹܗ ܠܐܲܝܠܹܝܢ ܕܐܲܚܸܒܼܘ ܠܝܘܿܡ ܓܸܠܝܵܢܹܗ ܀>
    text <܃ܠܹܗ ܠܗܵܢ ܝܵܘܡ̇ܐ ܨܒܹ̇ܝܬܼ ܕܐܸܫܬܲܥܸܐ ܩܕܼܵܡ ܫܵܡ̇ܘܿܥܹ̈ܐ>
    text <ܘܗܵܐ ܡܣܲܟܸܿܐ ܐ̄ܢܵܐ ܕܐܸܓܼܠܹܐ ܫܘܼܦܪܹܗ ܩܕܼܵܡ ܫܲܦܝܼܪܹ̈ܐ ܀>
    text <܃ܫܘܼܦܪܹܗ ܓܲܪܓܲܢܝ ܘܲܡܓܲܪܸܓܼ ܠܝܼ ܠܘܵܬܼ ܬܲܫܥܝܼܬܹܗ>
    text <ܕܠܸܐܡܲܬܼܝ ܐܲܢܝܼܚ ܠܹܐܘܬܼܵܐ ܕܡܸܠܲܬܼܝ ܒܲܠܡܹܐܝܢ ܫܲܝܢܵܐ ܀>
    text <܃ܠܡܹܐܢܵܐ ܗ̄ܘ̣ ܪܲܒܵܐ ܕܲܡܠܸܐ ܫܲܝܢܵܐ ܕܠܵܐ ܫܘܼܠܵܡܵܐ>
    text <ܘܒܹܗ ܡܸܬܿܬܿܢܝܼܚܵܐ ܐܸܠܦܹܗ ܕܥܵܠܡܵܐ ܕܫܲܚܩ̣ܘܼܗ̇ ܚܲܫܹ̈ܐ ܀>
    text <܃ܝܲܡܵܐ ܕܚܲܫܹ̈ܐ ܫܲܚ̣ܩܹܗ ܠܥܘܼܡܪܵܐ ܐܲܪܥܵܢܵܝܵܐ>
    text <ܘܗܵܐ ܡܸܬܼܝܲܬܲܪ ܕܲܢܝܼܚ ܠܹܐܘܬܹܗ ܒܥܘܼܡܪܵܐ ܕܲܠܥܸܠ ܀>
    text <܃ܥܘܼܡܪܵܐ ܘܥܘܼܡܪܵܐ ܒܪ̣ܵܐ ܒܵܪܘܿܝܵܐ ܡ̣ܢ ܫܘܼܪܵܝܵܐ>
    text <ܕܡ̇ܐ ܕܲܠܐ̣ܝܼ ܚܲܕܼ ܢܢܝܼܚ ܠܠܲܐܝܘܼܬܹܗ ܒܗܵܘ̇ ܕܲܡܩܵܘܸܐ ܀>
    text <܃ܠܗܵܘ̇ ܕܲܡܵܘܸܐ ܙܲܡܸܢ ܘܲܩܪ̣ܵܢ ܠܲܡܩܵܘܝܵܢܹ̈ܐ>
    text <ܠܓܸܢܣܵܐ ܕܐ̄ܢܵܫܵܐ ܘܲܠܪ̈ܘܼܚܵܢܹܐ ܕܠܵܐ ܪܘܼܟܵܒܼܵܐ ܀>
    text <܃ܒܗܵܢܵܐ ܘܲܠܒܼܪܵܐ ܐܲܣܪ̣ܵܗ ܠܣܲܒܼܪܵܐ ܕܲܡܠܝܼܠܘܼܬܵܐ>
    text <ܡ̇ܐ ܕܲܣܡܲܟܹܿܝܢ ܕܢܸܣܒܼܘܼܢ ܐܲܓܼܪܵܐ ܕܣܘܼܟܵܝܲܝ̈ܗܘܿܢ ܀>
    text <܃ܐܲܓܼܪܵܐ ܛܵܒܼܵܐ ܐܸܫܬܵܘܕܲܝܼ ܠܹܗ ܠܣܘܼܟܵܝ ܛܵܒܹ̈ܐ>
    text <ܘܝܲܗ̄ܒܹܿܗ ܠܓܲܙܵܐ ܕܫܘܼܘܕܵܝ ܡܸܠܵܘ̈ܗܝ ܠܚܲܕܼ ܡ̣ܢ ܐ̄ܢܵܫܵܐ ܀>
    text <܃ܚܲܕܼ ܡ̣ܢ ܐ̄ܢܵܫܵܐ ܥܒ݂ܲܕܼ ܓܹܐܙܲܒܼܪܵܐ ܥܲܠ ܗܵܘ̇ ܥܘܼܡܪܵܐ>
    text <ܘܥܲܒܼ݂ܕܹܿܗ ܕܢܸܗܘܸܐ ܡܦܲܠܸܓܼ ܕܵܫܢܹ̈ܐ ܘܡܲܣܪܲܚ ܡܸܓܼ̈ܕܹܿܐ ܀>
    text <܃ܒܐܝܼܕܼܵܘ̈ܗܝ ܣܵܡܹ݂ܗ ܠܟܼܠܹܗ ܓܲܙܵܐ ܕܨܸܒܼܝܵܢ ܚܘܼܒܹܿܗ>
    text <ܘܝܲܗ̣̄ܒܼ ܠܹܗ ܕܲܪܓܼܵܐ ܫܡܵܐ ܥܸܠܝܵܐ ܕܐܲܠܵܗܘܼܬܹܗ ܀>
  block
    text <܃ܒܲܫܡܵܐ ܕܝܼܠܹܗ ܐܵܬܹ̇ܐ ܒܚܲܪܬܼܵܐ ܠܲܡܕܼܵܢ ܟܠܵܐ>
    text <ܘܐܲܝܟ ܒܵܪܘܿܝܵܐ ܡܚܲܕܸܿܬܼ ܥܵܠܡܵܐ ܕܲܒܼܠܝܼ ܒܛܘܼܥܝܲܝ ܀>
    text <܃ܛܘܼܥܝܲܝ ܒܝܼܫܵܐ ܫܚܲܩ̣ܬܹܗ ܠܥܵܠܡܵܐ ܡ̣ܢ ܫܘܼܪܵܝܵܐ>
    text <ܘܲܛܥ̣ܵܐ ܥܵܠܡܵܐ ܫܸܡ ܒܵܪܘܿܝܵܐ ܕܬܲܩܸܢ ܟܠܵܐ ܀>
    text <܃ܠܵܗ̇ ܠܗܵܝ̇ ܛܘܼܥܝܲܝ ܫܵܪܹܐ ܡܫܝܼܚܵܐ ܒܝܘܿܡ ܓܸܠܝܵܢܹܗ>
    text <ܘܡܲܦܢܸܐ ܠܟܼܠܵܐ ܠܘܵܬܼ ܝܲܕܲܥܬܼܵܐ ܕܚܲܕܼ ܒܵܪܘܿܝܵܐ ܀>
    text <܃ܫܸܡ ܒܵܪܘܿܝܵܐ ܡܲܡܠܸܟ ܬܲܡ̇ܢ ܥܲܠ ܟܠ ܘܲܒܼܟܼܠ>
    text <ܘܠܵܐ ܬܘܼܒܼ ܛܵܥܹ̈ܝܢ ܥܒܼܝܼ̈ܕܹܐ ܒܲܫܡܵܐ ܕܠܵܐ ܐܲܠܵܗܵܐ ܀>
    text <܃ܠܗܵܢ ܫܘܼܡ̇ܗܵܐ ܡܩܲܕܿܫܝܼܢ ܟܠܫܵܥ ܒܪܸ̈ܥܝܵܢܲܝܗܘܿܢ>
    text <ܘܠܲܝܬܿ ܫܘܼܠܵܡܵܐ ܠܐܲܡܝܼܢܘܼܬܼܵܐ ܕܩܘܼܕܵܫܲܝ̈ܗܘܿܢ ܀>
    text <܃ܒܗܵܢ ܥܸܢܝܵܢܵܐ ܥܢܹܝܢ ܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ>
    text <ܘܲܟܼܡܵܐ ܕܗܵܪܓܿܝܼܢ ܬܘܼܒܼ ܡܸܬܼܝܲܐܒܼܝܼܢ ܠܡܸܗܪܲܓܼ ܫܲܦܝܼܪ ܀>
    text <܃ܗܵܢ̇ܘ ܥܲܡܠܹܗ ܕܗܵܘ̇ ܕܘܼܒܵܪܵܐ ܪܘܼܚܵܢܵܝܵܐ>
    text <ܩܘܼܕܼܫܵܐ ܘܫܘܼܒܼܚܵܐ ܒܐܲܡܝܼܢܘܼܬܼܵܐ ܕܠܵܐ ܡܸܣܬܲܒܼܥܵܐ ܀>
    text <܃ܠܵܐ ܡܸܣܬܲܒܼܥܵܐ ܗܵܝ̇ ܬܸܫܒܿܘܿܚܬܵܐ ܕܲܡܫܲܒܿܚܵܢܹ̈ܐ>
    text <ܒܲܕܼܠܲܝܬܿ ܬܲܡ̇ܢ ܡܲܐܝܼܢܘܼܬܼܵܐ ܘܩܘܼܛܵܥ ܢܲܦܫܵܐ ܀>
    text <܃ܒܵܛ̇ܿܠ ܬܲܡ̇ܢ ܝܲܨܪܵܐ ܒܝܼܫܵܐ ܕܡܸܨܛܲܠܝܵܢܹ̈ܐ>
    text <ܘܫܵܠܹ̇ܐ ܘܫܵܬܹ̇ܩ ܐܵܦ ܚܘܼܬܼܚܵܬܼܵܐ ܕܲܪ̈ܓܼܝܼܓܼܵܬܼܵܐ ܀>
    text <܃ܥܩܝܼܪܵܐ ܚܛܝܼܬܼܵܐ ܘܲܫܪܸܐ ܡ̇ܘܬܵܐ ܘܢܝܼܚ ܬܲܟܼܬܿܘܼܫܵܐ>
    text <ܘܒܲܛܝܼܠ ܩܹܐܪܣܵܐ ܕܚܲܫܹ̈ܐ ܫܚܝܼܩܹ̈ܐ ܘܫܹܐܕܹ̈ܐ ܛܪ̈ܘܼܢܵܐ ܀>
    text <܃ܠܲܝܬܿ ܥܘܼܗܕܵܢܵܐ ܕܒܼܝܼܫܬܵܐ ܬܲܡ̇ܢ ܘܠܵܐ ܟܠ ܟܠܹܗ>
    text <ܘܠܵܐ ܕܡܸܬܚܲܫܲܒܼ ܐܵܦܠܵܐ ܕܪܵܢܹܗ ܡܸܕܸܿܡ ܕܲܣܢܸܐ ܀>
    text <܃ܒܪܝܼܬܼܵܐ ܚܕܲܬܵܐ ܗܵܘ̇ܝܵܐ ܬܲܡ̇ܢ ܒܪܝܼܬܼܵܐ ܟܠܵܗ̇>
    text <ܘܡܸܬܼܟܲܦܲܪ ܠܹܗ ܫܡܵܐ ܥܲܬܿܝܼܩܵܐ ܡ̣ܢ ܟܠ ܪܸܥܝܵܢ ܀>
    text <܃ܒܲܛܝܼܠ ܬܲܡ̇ܢ ܐܵܦ ܦܘܼܪܫܵܢܵܐ ܕܬܸܓܼܡܹ̈ܐ ܘܕܲܪ̈ܓܹܐ>
    text <ܘܠܲܝܬܿ ܕܡܫܲܐܸܠ ܕܡܲܢ̣ܘܼ ܥܲܒܼܕܵܐ ܐܵܘ ܒܲܪ ܚܹܐܪܹ̈ܐ ܀>
    text <܃ܠܲܝܬܿ ܦܘܼܪܫܵܢܵܐ ܕܝܗ̄ܘܼܕܼܵܝܘܼܬܼܵܐ ܘܲܕܼܥܪܠܘܼܬܼܵܐ>
    text <ܘܠܵܐ ܕܡܸܬܼܓܲܢܸܐ ܘܠܵܐ ܕܲܡܓܸܿܢܹܐ ܒܡܘܼܡܹ̈ܐ ܫܟܼܝܼܪܹ̈ܐ ܀>
    text <܃ܠܲܝܬܿ ܒܹܗ ܡܘܼܡ̇ܐ ܘܠܵܐ ܫܸܡ ܡܘܼܡܹ̈ܐ ܒܗܵܘ̇ ܬܘܼܩܵܢܵܐ>
    text <ܒܗܵܝ̇ ܕܲܥܒܼܝܼܪܵܐ ܗ̄ܝܼ ܡ̇ܝܘܿܬܼܘܼܬܼܵܐ ܡܲܠܝܲܬܼ ܡܘܼܡܹ̈ܐ ܀>
    text <܃ܒܠܵܐ ܡ̇ܝ̈ܘܿܬܹܐ ܠܲܝܬܿ ܫܸܡ ܡܘܼܡܹ̈ܐ ܘܠܵܐ ܢܸܟܼܝܵܢܹ̈ܐ>
    text <ܒܲܕܼܠܵܐ ܡܩܲܒܸܿܠ ܟܝܵܢܵܐ ܚܲܕܼܬܼܵܐ ܥܲܬܿܝܼ̈ܩܵܬܼܵܐ ܀>
  block
    text <܃ܥܲܬܿܝܼ̈ܩܵܬܼܵܐ ܒ̣ܛܸܠ ܒܲܡܫܝܼܚܵܐ ܡܲܠܟܵܐ ܕܟܼܠܵܐ>
    text <ܘܚܲܕܿܬܹܗ ܠܥܵܠܡܵܐ ܒܥܵܠܡܵܐ ܚܲܕܼܬܼܵܐ ܘܠܵܐ ܡ̇ܝܘܿܬܼܵܐ ܀>
    text <܃ܠܲܝܬܿ ܒܗܵܘ̇ ܥܵܠܡܵܐ ܫܡܵܗܹ̈ܐ ܘܡܸܠܹ̈ܐ ܕܡ̇ܝܘܿܬܼܘܼܬܼܵܐ>
    text <ܘܠܵܐ ܥܘܼܗܕܵܢܵܐ ܕܲܪ̈ܓܼܝܼܓܼܵܬܼܵܐ ܘܕܲܐܪ̈ܥܵܢܵܝܵܬܼܵܐ ܀>
    text <܃ܚܲܕܼ ܥܘܼܗܕܵܢܵܐ ܐܲܡܝܼܢ ܬܲܡ̇ܢ ܒܟܼܠ ܪܸ̈ܥܝܵܢܝܼܢ>
    text <ܫܸܡ ܒܵܪܘܿܝܵܐ ܘܪܸܚܡܲܬܼ ܐ̄ܢܵܫܵܐ ܕܠܵܐ ܦܘܼܠܵܓܵܐ ܀>
    text <܃ܒܚܘܼܒܵܐ ܘܪ̈ܲܚܡܹܐ ܟܕܼܝܼܢܝܼܢ ܐ̄̇ܢܵܫܵܐ ܘܪ̈ܘܼܚܵܢܵܝܹܐ>
    text <ܘܠܵܐ ܡܸܬܼܪܲܦܹܝܢ ܡ̣ܢ ܛܘܼܝܵܒܼܵܐ ܕܛܵܒܼܬܹܗ ܕܚܘܼܒܵܐ ܀>
    text <܃ܚܘܼܒܵܐ ܗ̄ܘ̣ ܒܲܠܚܘܿܕܼ ܕܲܡܩܵܘܸܐ ܒܹܗ ܒܗܵܘ̇ ܬܘܼܩܵܢܵܐ>
    text <ܘܒܹܗ ܗ̄ܘ̣ ܐܲܣܝܼܪ ܝܲܨܪܵܐ ܕܢܲܦܫܵܐ ܘܠܵܐ ܡܸܬܼܪܲܦܸܐ ܀>
    text <܃ܠܵܐ ܫܲܠܝܼܛ ܠܹܗ ܠܝܲܨܪܲܢ ܬܲܡ̇ܢ ܠܡܸܬܼܪܲܦܵܝܘܼ>
    text <ܘܠܵܐ ܡܲܦܲܣ ܠܹܗ ܠܡܸܬܼܪܲܥܵܝܘܼ ܬܪܹܝܢ ܚܘܼܫܒܼܝܼ̈ܢ ܀>
    text <܃ܢܸܒܼܥܵܐ ܒܲܠܚܘܿܕܼ ܕܫܲܦܝܼܪ̈ܵܬܼܵܐ ܪܵܕܹܐ ܡܸܢܹܗ>
    text <ܘܠܵܐ ܡܸܬܼܥܲܗܲܕܼ ܙܢܲܝ̈ ܒܝܼ̈ܫܬܼܵܐ ܘܠܵܐ ܟܠ ܟܠܹܗ ܀>
    text <܃ܠܲܝܬܹܿܝܗ̇ ܒܝܼܫܬܵܐ ܘܠܵܐ ܫܸܡ ܒܝܼܫܬܵܐ ܒܐܲܪܥܵܐ ܕܪܵܡ̇ܐ>
    text <ܘܠܵܐ ܒܪܸܥܝܵܢܵܐ ܕܒܼܝܼܫܹ̈ܐ ܕܲܫܪܹܝܢ ܒܐܲܪܥܵܐ ܕܲܠܬܿܚܬܿ ܀>
    text <܃ܗܵܘ̇ ܪܸܥܝܵܢܵܐ ܕܩܵܢܹ̇ܝܢ ܛܵܒܹ̈ܐ ܒܡܲܠܟܿܘܼܬܼ ܪܵܘܡ̇ܐ>
    text <ܗܘ̤ܝܘܼ ܕܩܵܢܹ̇ܝܢ ܐܵܦ ܚܲܛܵܝܹ̈ܐ ܕܲܒܼܓܗܲܢܵܐ ܀>
    text <܃ܚܲܕܼ ܪܸܥܝܵܢܵܐ ܩܢܹܝܢ ܙܲܕܿܝܼܩܹ̈ܐ ܐܵܽܦ ܚܲܛܝܹ̈ܐ>
    text <ܘܠܲܝܬܿ ܦܘܼܠܵܓܼܵܐ ܒܹܝܬܼ ܪܸܥܝܵܢܵܐ ܘܲܠܪܸܥܝܵܢܵܐ ܀>
    text <܃ܒܚܲܕܼ ܪܸܥܝܵܢܵܐ ܡܫܲܒܿܚܝܼܢ ܠܲܫܡܵܐ ܕܚܲܕܼ ܒܵܪܘܿܝܵܐ>
    text <ܘܲܡܚܲܒܿܒܼܝܼܢ ܠܹܗ ܘܲܡܝܲܩܪܝܼܢ ܠܹܗ ܕܠܵܐ ܩܘܼܛܵܥܵܐ ܀>
    text <܃ܠܲܝܬܼ ܩܘܼܛܵܥܵܐ ܘܡܲܐܝܼܢܘܼܬܼܵܐ ܘܠܵܐ ܟܠ ܟܠܹܗ>
    text <ܘܠܵܐ ܕܡܸܬܼܪܲܦܸܐ ܡ̣ܢ ܛܘܼܝܵܒܼܵܐ ܕܫܸܡ ܛܲܝܒܿܘܼܬܼܵܐ ܀>
    text <܃ܛܵܒܼܬܼܵܐ ܗ̄ܝܼ ܒܲܠܚܘܿܕܼ ܕܡܸܬܿܬܲܢܝܵܐ ܒܹܗ ܒܗܵܘ̇ ܕܘܼܒܵܪܵܐ>
    text <ܘܐܲܡܝܼܢܵܐܝܼܬܼ ܡܸܬܼܗܲܓܸܿܢ ܒܵܗ̇ ܘܲܡܬܿܢܹܝܢ ܠܵܗ̇ ܀>
    text <܃ܥܘܼܬܼܪܵܐ ܪܲܒܵܐ ܕܗܵܘܢܵܐ ܪܲܒܵܐ ܩܵܢܹ̇ܝܢ ܬܲܡ̇ܢ>
    text <ܟܲܕܼ ܡܸܬܼܥܲܗܕܹܝܢ ܩܲܕܼ̈ܡ̇ܝܵܬܼܵܐ ܘܲܐ̄ܚܪ̈ܵܝܵܬܼܵܐ ܀>
    text <܃ܩܕܼܵܡ ܥܲܝܢܲܝ̈ܗܘܿܢ ܨܝܼܪ ܕܘܼܒܵܪܵܐ ܕܲܬܼܪܹܝܢ ܥܲܠܡܹ̈ܐ>
    text <ܘܠܵܐ ܛܲܥ̈ܝܵܢ ܠܗܘܿܢ ܗܵܠܹܝܢ ܕܲܗ̤ܘܲܝ̈ ܘܠܵܐ ܕܲܥܬܼܝܼ̈ܕܼܵܢ ܀>
    text <܃ܝܵܕܼܥ̇ܝܼܢ ܕܐܲܪܥܵܐ ܐܵܦ ܕܲܫܡܲܝܵܐ ܚܲܬܿܝܼܬܼܵܐܝܼܬܼ>
    text <ܘܲܡܦܲܫܩܝܼܢ ܠܹܗ ܠܚܹܝܠ ܣܘܼܟܵܠܵܐ ܕܥܵܠܡܵܐ ܘܥܵܠܡܵܐ ܀>
    text <܃ܡܦܵܣܝܼܢ ܕܐܲܝܟܲܢ ܗ̤ܘܲܝ̈ ܒܸܪ̈ܝܵܬܼܵܐ ܡ̣ܢ ܠܵܐ ܡܸܕܼܡ>
    text <ܘܡ̇ܢܲܐ ܗ̄ܝܼ ܥܸܠܬܼܵܐ ܕܚܲܕܸܿܬܼ ܐܢܹܝܢ ܒܫܘܼܠܵܡ ܙܲܒܼܢܹ̈ܐ ܀>
    text <ܝܵܕܼܥ̇ܝܼܢ ܠܲܡܚܵܪ ܒܡܸܬܼܚܵܐ ܪܲܒܵܐ ܕܐܲܪܒܲܥ ܦܸܢ̈ܝܵܢ܃>
  block
    text <ܘܲܡܣܲܝܟܼܝܼܢ ܠܹܗ ܒܪܵܘܡ̇ܐ ܘܥܘܼܡܩܵܐ ܒܪܸ̈ܥܝܵܢܲܝܗܘܿܢ ܀>
    text <܃ܚܵܙܹ̇ܝܢ ܡܘܼܡܹ̈ܐ ܕܒܼܵܚ̇ܪܝܼܢ ܥܵܘ̣ܠܵܐ ܘܕܼܵܝ̇ܢܝܼܢ ܩܘܼܫܬܵܐ>
    text <܃ܘܠܵܐ ܛܲܥܝܵܐ ܠܗܘܿܢ ܚܕܼܵܐ ܡ̣ܢ ܗܵܠܹܝܢ ܕܲܗ̤ܘܲܝ̈ ܘܗܵܘ̈ܝܵܢ>
    text <܃ܩܲܠܝܼܠܵܐܝܼܬܼ ܪܵܗ̇ܛܵܐ ܚܙܵܬܼܗܘܿܢ ܥܲܡ ܙܵܘܥܲܝ̈ܗܘܿܢ>
    text <ܘܠܵܐ ܡܸܬܼܥܵܘܟܼܝܼܢ ܡ̣ܢ ܡܲܪܕܿܝܼܬܹܗ ܕܛܵܘܪܵܐ ܡܐܼܝܼܚܵܐ ܀>
    text <܃ܒܫܲܘܝܘܼ ܚܵܝ̇ܪܝܼܢ ܒܪ̈ܲܚܝܼܩܵܬܼܵܐ ܘܩܲܪ̈ܝܼܒܼܵܬܼܵܐ>
    text <ܘܐܲܟܲܚ̄ܕܼ ܚܵܙܹ̇ܝܢ ܠܲܕܼܡܸܬܼܚܲܙ̈ܝܵܢ ܘܠܵܐ ܡܸܬܼܚܲܙ̈ܝܵܢ ܀>
    text <܃ܚܙܵܬܼܵܐ ܕܬܲܗܪܵܐ ܩܵܢܹ̇ܝܢ ܡ̣ܢ ܫܠܹܝ ܒܪܸ̈ܓܼܫܹܐ ܘܙܵܘܥܹ̈ܐ>
    text <ܘܚܵܙܹ̇ܝܢ ܡܘܼܡܹ̈ܐ ܕܲܩܢܘܿܡܲܝ̈ܗܘܿܢ ܘܲܕܼܚܲܒܼܪ̈ܲܝܗܘܿܢ ܀>
    text <܃ܝܵ̇ܕܲܥ ܟܠܢܵܫ ܠܲܕܼܝܵ̇ܕܲܥ ܠܹܗ ܘܠܵܐ ܝܵ̇ܕܲܥ ܠܹܗ>
    text <ܘܠܲܝܬܿ ܕܲܡܫܲܐܸܠ ܕܡܲܢܘܼ ܘܒܲܪ ܡܲܢ ܘܐܲܝܢܵܘ ܐܲܬܼܪܹܗ ܀>
    text <܃ܚܕܼܵܐ ܝܼܕܲܥܬܼܵܐ ܕܠܵܐ ܡܸܬܼܥܲܒܼܪܵܐ ܡܩܲܒܿܠܝܼܢ ܟܠܗܘܿܢ>
    text <ܘܠܲܝܬܿ ܠܸܫܵܢܵܐ ܕܠܵܐ ܡܦܲܫܸܩ ܠܹܗ ܠܚܹܝܠ ܒܵܪܘܿܝܵܐ ܀>
    text <܃ܠܲܚܕܼܵܐ ܫܲܘܝܘܼ ܐܵܬܹ̇ܝܢ ܬܲܡ̇ܢ ܟܠ ܠܸܫܵܢܝܼ̈ܢ>
    text <ܘܠܵܐ ܡܸܣܬܲܢܩܝܼܢ ܠܡܹܐܠܲܦ ܡܸܕܹܿܡ ܐ̄ܢܵܫ ܡ̣ܢ ܚܲܒܼܪܹܗ ܀>
    text <܃ܠܟܼܠܹܗ ܟܝܵܢܹܗ ܚܵܙܹ̇ܿܐ ܟܝܵܢܵܐ ܐܵܕܼܵܡ̇ܝܵܐ>
    text <ܘܲܒܼܪܸܥܝܵܢܹܗ ܠܵܒܹ̇ܟ ܣܵܟܼܵܐ ܕܟܼܠܹܗ ܐܵܕܼܵܡ ܀>
    text <܃ܡܸܢܹܗ ܕܐܵܕܼܵܡ ܡܫܲܪܸܐ ܐ̄ܢܵܫܵܐ ܠܡܸܡܢܵܐ ܠܐܕܼܵܡ>
    text <ܘܲܡܣܲܝܸܟ ܠܹܗ ܠܟܼܠܹܗ ܟܝܵܢܵܐ ܒܓܼܵܘ ܪܸܥܝܵܢܹܗ ܀>
    text <܃ܘܡ̇ܢ ܐܵܡܲ݁ܪ ܐ̄ܢܵܐ ܣܦܲܪ ܡܸܢܝܵܢܵܐ ܕܡ̇ܢܹ̇ܝܢ ܐ̄ܢܵܫܵܐ>
    text <ܕܐܵܦ ܡܸܢܝܵܢܵܐ ܕܪ̈ܘܼܚܵܢܵܝܹܐ ܒܗܘܿܢ ܡܸܣܬܲܚܲܨ ܀>
    text <܃ܣܵܟܼܵܐ ܕܟܼܠܵܐ ܗܵܘܹ̇ܐ ܐ̄ܢܵܫܵܐ ܒܗܵܘ̇ ܬܘܼܩܵܢܵܐ>
    text <ܘܫܵܠ̇ܡܵܐ ܨܹܐܕܼܵܘܗܝ ܗܵܝ̇ ܕܐܲܡܝܼܪܵܐ ܘܲܨܠܸܡ ܟܲܣܝܵܐ ܗ̄ܘ̣ ܀>
    text <܃ܐܲܝܟ ܒܵܪܘܿܝܵܐ ܒܵܕܹܩ ܬܲܡ̇ܢ ܙܢܲܝ̈ ܟܲܣ̈ܝܵܬܼܵܐ>
    text <ܘܡ̇ܛ̇ܝܵܐ ܚܙܵܬܼܵܐ ܕܢܸܚܙ̣ܐ ܟܝܵܢܵܐ ܕܪ̈ܘܼܚܵܢܵܝܹܐ ܀>
    text <܃ܬܲܗܪܵܐ ܪܲܒܵܐ ܕܲܥܣܸܩ ܬܲܗܪܹܗ ܠܡܸܬܼܗܲܝܡܵܢܘܼ>
    text <ܕܚܵܙܹ̇ܐ ܟܝܵܢܵܐ ܩܢܸܐ ܪܘܼܡܵܒܼܵܐ ܠܲܕܼܠܵܐ ܪܘܼܟܵܒܼ ܀>
    text <܃ܘܛܵܟ ܐܵܦ ܢܲܦܫܹܗ ܚܵܙ̇ܝܵܐ ܠܲܢܦܫܵܗ̇ ܐܲܟܼܡܵܐ ܕܐܝܼܬܹܝܗ̇>
    text <ܘܲܡܣܲܝܟܼܵܐ ܠܹܗ ܠܠܵܐ ܪܘܼܟܵܒܼܵܗ̇ ܒܝܘܼܩܢܵܐ ܕܗܵܘܢܵܗ̇ ܀>
    text <܃ܘܐܸܢ ܐ̄ܢܵܫ ܡ̇ܪܹܕܼ ܕܥܲܣܩܵܐ ܗ̄ܝܼ ܗܵܕܹܐ ܠܡܸܬܼܗܲܝܡܵܢܘܼ>
    text <ܡܫܲܐܸܠ ܐ̄ܢܵܐ ܠܹܗ ܕܚܵܙܹ̇ܐ ܡܫܝܼܚܵܐ ܠܪ̈ܘܼܚܵܢܵܝܹܐ ܀>
    text <܃ܘܐܸܢ ܠܵܐ ܚܵܙܹ̇ܿܐ ܠܲܟܼܝܵܢ ܪܘܼܚܵܐ ܕܠܵܐ ܪܘܼܟܵܒܼܵܐ>
    text <ܐܲܝܟܲܢ ܕܵܐܹ̇ܝܢ ܠܡܸܬܿܬܿܕܿܝܼܢܵܢܹ̈ܐ ܕܟܼܣܹܝܢ ܡܸܢܹܗ ܀>
  block
    text <܃ܘܐܸܢ ܠܵܐ ܕܐܹ̇ܝܢ ܠܪ̈ܘܼܚܵܢܵܝܹܐ ܐܲܝܠܹܝܢ ܕܲܚ̣ܛܵܘ>
    text <ܐܲܝܟܵܐ ܗ̄ܝܼ ܡ̇ܕܹܝܢ ܗܵܝ̇ ܕܲܟܼܬܼܝܼܒܼܵܐ ܕܗܘ̤ ܕܐܹ̇ܝܢ ܟܠ ܀>
    text <܃ܨܲܥܪܵܐ ܗ̄ܘ̣ ܪܲܒܵܐ ܕܩܲܒܸܿܠ ܕܝܼܢܵܐ ܕܲܢܕܼܘܼܢ ܟܠܵܐ>
    text <ܘܠܵܐ ܫܲܠܝܼܛ ܠܹܗ ܕܢܸܚܙ̣ܐ ܟܝܵܢܹ̈ܐ ܕܡܸܬܿܬܿܕܿܝܼܢܵܢܹ̈ܐ ܀>
    text <܃ܕܕܲܝܵܢܘܼܬܼܵܐ ܕܥܲܠ ܩܲܒܸܿܠ ܫܲܪܝܼܪܵܐ ܠܲܢ>
    text <ܘܲܕܼܚܵܙܹ̇ܐ ܠܗܘܿܢ ܠܡܸܬܿܬܿܕܼܝܼܢܵܢܹ̈ܐ ܠܲܝܬܿ ܦܘܼܠܵܓܼܵܐ ܀>
    text <܃ܘܐܸܢܗܘ̤ ܕܚܵܙܹ̇ܐ ܠܲܕܼܠܵܐ ܪܘܼܟܵܒܼ ܐܲܝܟ ܡ̇ܐ ܕܚܵܙܹ̇ܐ>
    text <ܡ̇ܕܹܝܢ ܐܵܦ ܠܲܢ ܡܸܬܼܝܲܗܒܵܐ ܠܲܢ ܗܵܕܹܐ ܚܙܵܬܼܵܐ ܀>
    text <܃ܚܵܙܹ̇ܝܢܲܢ ܓܹܝܪ ܠܲܟܼܝܵܢ ܪܘܼܚܵܐ ܘܲܠܢܲܦܫ̈ܬܲܢ>
    text <ܘܬܼܵܗ̇ܪܵܐ ܢܲܦܫܵܐ ܒܲܬܼܗܝܼܪ̈ܵܬܼܵܐ ܕܗܵܘ̈ܝܵܢ ܨܹܐܕܹܝܗ̇ ܀>
    text <܃ܬܲܗܪܵܐ ܗ̄ܘ̣ ܪܲܒܵܐ ܕܚܵܙܹ̇ܐ ܟܝܵܢܲܢ ܠܲܕܼܠܵܐ ܡܟܲܝܲܢ>
    text <ܘܪܵܗ̇ܛܵܐ ܚܙܵܬܲܢ ܥܲܠ ܟܠ ܒܸܪ̈ܝܵܢ ܩܲܠܝܼܠܵܐܝܼܬܼ ܀>
    text <܃ܘܐܸܢ ܥܲܣܩܵܐ ܠܹܗ ܠܲܡܗܲܝܡܵܢܘܼ ܠܐܲܝܢܵܐ ܕܫܵܡܲ݁ܥ>
    text <ܬܵܢܹܐ ܚܙܵܬܹܗ ܐ̄ܚܪܹܬܼܵܐ ܕܪܲܒܵܐ ܛܵܒܼ ܡ̣ܢ ܗܵܠܹܝܢ ܀>
    text <܃ܡܫܝܼܚܵܐ ܡܲܠܟܵܐ ܕܡܲܡܠܸܟ ܥܲܠ ܟܠ ܘܫܲܠܝܼܛ ܥܲܠ ܟܠ>
    text <ܚܵܙܹ̇ܝܢܲܢ ܠܹܗ ܚܲܬܿܝܼܬܼܵܐܝܼܐܼ ܐܲܝܟ ܡ̇ܐ ܕܐܝܼܬܼܵܘܗܝ ܀>
    text <܃ܐܵܪܵܐ ܓܲܒܼܪܵܐ ܠܡܲܠܟܵܐ ܕܥܲܠ ܟܠ ܚܵܙܹ̇ܝܢܲܢ ܠܹܗ>
    text <ܘܠܲܡܫܲܡܫܵܢܹ̈ܐ ܕܣܵܘܿܪܘܼܬܹܗ ܠܵܐ ܚܵܙܹ̇ܝܢܲܢ ܀>
    text <܃ܐܹܝܢ ܚܵܙܹ̇ܝܢܲܢ ܠܡܲܠܟܵܐ ܡܫܝܼܚܵܐ ܘܲܠܪ̈ܘܼܚܵܢܹܐ>
    text <ܘܠܲܝܬܿ ܒܲܒܼܪܝܼܬܼܵܐ ܡܸܕܸܿܡ ܕܲܟܼܣܸܐ ܡ̣ܢ ܪܸܥܝܵܢܲܢ ܀>
    text <܃ܠܚܲܕܼ ܗ̄ܘ̣ ܒܲܠܚܘܿܕܼ ܠܵܐ ܚܵܙܹ̇ܝܢܲܢ ܫܲܪܝܼܪܵܐܝܼܬܼ>
    text <ܠܗܵܘ̇ ܕܲܡܥܲܠܲܝ ܟܝܵܢܵܐ ܕܫܘܼܒܼܚܹܗ ܡ̣ܢ ܚܲܙܵܝܹ̈ܐ ܀>
    text <܃ܠܗܵܘ̇ ܗ̄ܘ̣ ܒܲܠܚܘܿܕܼ ܠܵܐ ܚܵܙܹ̇ܝܢܲܢ ܘܠܵܐ ܟܠ ܟܠܹܗ>
    text <ܒܲܕܼܠܵܐ ܡܲܨܝܵܐ ܕܬܸܚܙܹܝܘܗܝ ܥܲܝܢܵܐ ܕܟܼܠ ܕܥܒܼܝܼܕܼܵܐ ܗ̄ܘ̣ ܀>
    text <܃ܠܵܐ ܡܸܬܼܚܲܙܝܵܐ ܐܲܠܵܗܘܼܬܼܵܐ ܡ̣ܢ ܬܘܼܩܵܢܹ̈ܝܗ̇>
    text <ܠܵܐ ܠܡܵܝܘܿܬܹ̈ܐ ܘܠܵܐ ܠܪ̈ܘܼܚܵܢܹܐ ܕܠܵܐ ܪܘܼܟܵܒܼܵܐ ܀>
    text <܃ܥܒܼܝܼ̈ܕܹܐ ܐܸܢܘܿܢ ܐܵܦ ܪ̈ܘܼܚܵܢܹܐ ܟܡܵܐ ܐܸܢ ܪܵܡܝܼܢ>
    text <ܘܠܵܐ ܫܲܠܝܼܛܝܼܢ ܠܡܸܚܙܵܐ ܟܝܵܢܵܐ ܕܬܲܩܸܢ ܐܸܢܘܿܢ ܀>
    text <܃ܠܲܢ ܫܲܠܝܼܛ ܠܲܢ ܠܡܸܚܙܵܐ ܕܝܼܠܗܘܿܢ ܘܗܸܢܘ̣ܿܢ ܕܝܼܠܲܢ>
    text <ܒܗܵܝ̇ ܕܲܫܘܹܝܢܲܢ ܒܚܲܕܼ ܬܘܼܩܵܢܵܐ ܕܡ̣ܢ ܒܵܪܘܿܝܵܐ ܀>
    text <܃ܡ̣ܢ ܒܵܪܘܿܝܵܐ ܡܸܬܼܝܲܗ̄ܒܵܐ ܠܲܢ ܚܙܵܬܼܵܐ ܕܬܲܗܪܵܐ>
    text <ܘܡܸܬܼܒܲܩܹܝܢܲܢ ܒܗܵܘ̇ ܬܘܼܩܵܢܵܐ ܒܥܲܝܢܹ̈ܐ ܕܪܘܼܚܵܐ ܀>
    text <܃ܬܲܗܪܵܐ ܪܲܒܵܐ ܚܵܙܹ̇ܝܢ ܬܲܡܵܢ ܐ̄ܢܵܫܵܐ ܒܐ̄ܢܵܫܵܐ>
    text <ܘܠܵܐ ܡܸܬܼܥܵܘܟܼܝܼܢ ܡ̣ܢ ܕܲܠܡܸܚܙܵܐ ܕܪܵܘܡ̇ܐ ܘܥܘܼܡܩܵܐ ܀>
    text <ܩܵܝ̇ܡܝܼܢ ܒܪܵܘܡ̇ܐ ܘܚܵܙܹ̇ܝܢ ܕܐܲܝܟܵܐ ܫܪܹܝܢ ܚܲܛܵܝܹ̈ܐ܃>
  block
    text <ܐܵܦ ܚܲܛܵܝܹ̈ܐ ܪܵܗܛܵܐ ܚܙܵܬܼܗܘܿܢ ܠܪܵܘܡ̇ܐ ܕܲܠܥܸܠ ܀>
    text <܃ܒܗܵܕܹܐ ܚܙܵܬܼܵܐ ܚܵܫ̇ܝܼܢ ܣܲܓܿܝܼ ܓܲܒܵܐ ܕܒܼܝܼܫܹ̈ܐ>
    text <ܘܲܡܫܲܬܩܵܐ ܠܗܘܿܢ ܛܵܒܼ ܡ̣ܢ ܢܸܓܼ̈ܕܹܿܐ ܕܲܩܼܓܹܗܲܢܵܐ ܀>
    text <܃ܢܸܓܼ̈ܕܹܿܐ ܥܦܝܼܦܹ̈ܐ ܣܵܓܹ̇ܝܢ ܥܠܲܝܗܘܿܢ ܕܲܒܼܢܲܝ̈ ܐܲܪܥܵܐ>
    text <ܡ̇ܐ ܕܡܸܬܼܒܲܩܹܝܢ ܒܪܲܒܿܘܼܬܼ ܫܘܼܒܼܚܵܐ ܕܲܡܫܲܝܵܢܹ̈ܐ ܀>
    text <܃ܘܐܸܢ ܐ̄ܢܵܫ ܬܵܒܲܥ̇ ܕܐܲܝܟܲܢ ܚܵܫܹ̇ܝܢ ܠܵܐ ܚܵܫܘܿܫܹ̈ܐ>
    text <ܬܵܒܲܥ̇ ܐ̄ܢܵܐ ܠܹܗ ܕܐܲܝܟܲܢ ܚܵܐܹ̇ܫ ܟܝܵܢܵܐ ܕܕܲܝܘܹ̈ܐ ܀>
    text <܃ܘܐܸܢ ܬܘܼܒܼ ܬܵܢܹܿܐ ܕܐܵܦܠܵܐ ܕܲܝܘܹ̈ܐ ܚܵܫ̇ܝܼܢ ܬܲܡ̇ܢ>
    text <ܐܵܡܲ݁ܪ ܐ̄ܢܵܐ ܠܹܗ ܕܡܲܢ̣ܘܼ ܡ̇ܕܹܝܢ ܒܘܼܚܪܵܢ ܕܝܼܢܵܐ ܀>
    text <܃ܘܐܸܢ ܐܝܼܬܼ ܕܝܼܢܵܐ ܐܝܼܬܼ ܐܵܜ ܚܲܫܵܐ ܠܡܸܬܿܬܿܕܿܝܼܢܵܢܹ̈ܐ>
    text <ܘܐܸܢ ܒܲܝܬܿ ܚܲܫܵܐ ܒܲܛܝܼܠ ܕܝܼܢܵܐ ܘܫܸܡ ܟܹܐܢܘܼܬܼܵܐ ܀>
    text <܃ܘܐܸܢ ܠܲܝܬܿ ܕܝܼܢܵܐ ܘܠܵܐ ܟܹܐܢܘܼܬܼܵܐ ܕܒܵܚ̇ܪܵܐ ܠܐ̄ܢܵܫܵܐ>
    text <ܒܲܛܝܼܠ ܡ̇ܕܹܝܢ ܪܲܗܛܵܐ ܕܟܹܐܢܹ̈ܐ ܘܲܕܼܡܲܠܲܐܟܹ̈ܐ ܀>
    text <܃ܐܸܢܗܘ̤ ܕܐܝܼܩܹܐ ܠܐܝܘܼ ܐܲܪ̈ܥܵܢܹܐ ܘܲܡܫܲܝܵܢܹ̈ܐ>
    text <ܠܵܘ ܟܹܐܢܵܐܝܼܬܼ ܣܥ݂ܲܪ ܒܵܪܘܿܝܵܐ ܒܐܲܝܠܹܝܢ ܕܲܣܥ݂ܲܪ ܀>
    text <܃ܠܵܐ ܟܹܐܝܢ ܕܐܲܪܡܝܼ ܗܸܪܓܵܐ ܕܥܲܡܠܹ̈ܐ ܠܲܡܠܝܼܠܘܼܬܼܵܐ>
    text <ܘܲܗ̣ܦܲܟ ܘܐܲܫܘܝܼ ܠܛܵܒܹ̈ܐ ܘܒܼܝܼܫܹ̈ܐ ܒܲܚܕܼܵܐ ܫܲܘܝܘܼ ܀>
    text <܃ܠܡܵܢ ܟܲܝ ܐܲܣܓܿܝܼ ܙܢܲܝ̈ ܙܘܼܗܵܪܹ̈ܐ ܕܥܲܠ ܒܝܼ̈ܫܬܼܵܐ>
    text <ܘܕܿܓܸܿܠ ܐܸܢܘܿܢ ܒܠܵܐ ܬܲܒܼܥܵܬܼܵܐ ܕܥܲܠ ܚܲܛܵܝܹ̈ܐ ܀>
    text <܃ܐܘܿܗ ܠܵܐ ܫܲܪܝܼܪ ܒܸܕܼܝܵܐ ܕܝܸܠܕܲܬ̤ ܡܲܪܵܚܘܼܬܼܵܐ>
    text <ܘܡܲܪܵܚܸܐܝܼܬܼ ܥܸܕܼܠܹ̇ܬܼ ܐܵܦ ܐ̄ܢܵܐ ܠܪܸܡܙܵܐ ܟܹܐܢܵܐ ܀>
    text <܃ܟܹܐܝܢ ܒܘܼܪܵܢܹܗ ܕܗܵܘ̇ ܕܲܝܵܢ̇ܐ ܕܕܼܵܐܹ̇ܝܢ ܟܠܵܐ>
    text <ܘܫܲܪܝܼܪܵܐܝܼܬܼ ܝܵܗܹ̇ܒܼ ܛܘܼܒܹ̈ܐ ܘܡܲܣܪܲܚ ܢܸܓܼ̈ܕܹܿܐ ܀>
    text <܃ܛܘܼܒܹ̈ܐ ܘܢܸܓܼ̈ܕܹܿܐ ܡܠܸܐ ܒܘܼܚܪܵܢܹܗ ܐܲܝܟ ܡ̇ܐ ܕܲܟܼܬܼܝܼܒܼ>
    text <ܘܠܲܝܬܿ ܐܵܬܼܘܼܬܼܵܐ ܕܠܵܘ ܟܹܐܢܵܐܝܼܬܼ ܪܫܝܼܡܵܐ ܒܣܸܦܪ̈ܵܘܗܝ ܀>
    text <܃ܡܲܪܵܚܘܼܬܼܵܐ ܕܲܓܿܠܲܬ̤ ܐܸܢܹܝܢ ܠܫܲܪܝܼܪ̈ܵܬܼܵܐ>
    text <ܒܗܵܝ̇ ܕܲܡܥܵܕܼܵܐ ܗ̄ܝܼ ܠܡܸܬܼܥܲܕܵܠܘܼ ܡܲܪܵܚܵܐܝܿܬܼ ܀>
    text <܃ܛܵܒܼ ܫܲܪܝܼܪ̈ܵܢ ܫܲܪܒܼܪ̈ܵܬܼܵܐ ܕܲܒܼܝܘܿܡ ܕܝܼܢܵܐ>
    text <ܘܲܒܼܣܘܼܥܪ݁ܵܢܹܐ ܓܠܲܝܵ̈ܐ ܗܵܘ̈ܝܵܢ ܐܲܝܟ ܕܐܲܡܝܼܪ݁ܵܢ ܀>
    text <܃ܝܵܘܡ̇ܐ ܕܕܼܝܼܢܵܐ ܓܵܠܹ̇ܐ ܚܲܝܠܵܐ ܕܣܘܼܟܵܠܲܝ̈ܗܘܿܢ>
    text <ܘܒܼܵܗ̇ܬܿܝܼܢ ܣܲܟܼܠܹ̈ܐ ܕܲܥܕܲܠܘ ܐܸܢܹܝܢ ܡܲܪܵܚܵܐܝܼܬܼ ܀>
    text <܃ܘܛܵܟ ܒܲܩܢܘܿܡܗܘܿܢ ܝܵܠ̇ܦܝܼܢ ܚܲܝܠܹܗ ܕܕܼܝܼܢܵܐ ܟܹܐܢܵܐ>
    text <ܟܲܕܼ ܡܸܬܼܚܲܝܒܼܝܼܢ ܒܚܲܝܵܒܼܘܼܬܼܵܐ ܕܥܘܼܕܵܠܲܝ̈ܗܘܿܢ ܀>
    text <܃ܫܠܵܘ ܡܲܪ̈ܵܚܹܐ ܡ̣ܢ ܥܸܕܼܠܵܝܵܐ ܡܠܸܐ ܫܘܼܒܼܗܵܪܵܐ>
    text <ܘܨܘܼܬܼܘ ܬܲܩܢܵܐܝܼܬܼ ܫܲܪܒܹܿܗ ܕܕܼܝܼܢܵܐ ܕܗܵܘܹ̇ܐ ܒܚܲܪܬܼܵܐ ܀>
    text <܃ܟܹܐܝܢ ܗ̄ܘ̣ ܕܝܼܢܵܐ ܘܠܵܐ ܡܸܬܼܡܲܠܲܠ ܙܢܵܐ ܕܟܹܐܢܘܼܬܹܗ>
    text <ܘܣܵܗ̇ܕܿܝܼܢ ܟܹܐܢܹ̈ܐ ܐܵܦ ܥܵܘܵܠܹ̈ܐ ܥܲܠ ܟܹܐܢܘܼܬܹܗ ܀>
  block
    text <܃ܠܵܗ̇ ܠܟܹܐܢܘܼܬܹܗ ܡܙܲܕܿܩܝܼܢ ܐܲܟܚ̄ܕܼ ܛܵܒܹ̈ܐ ܘܒܼܝܼ̈ܫܹܐ>
    text <ܘܲܡܚܲܬܿܡܝܼܢ ܠܹܗ ܠܲܓܼܙܵܪ ܕܝܼܢܹܗ ܒܪܸ̈ܥܝܵܢܲܗܘܿܢ ܀>
    text <܃ܟܘܼܪ ܒܘܼܚܪܵܢܵܐ ܗܵܘܹ̇ܝܢ ܬܲܡ̇ܢ ܪܸ̈ܥܝܵܢܲܝܗܘܿܢ>
    text <ܘܗܸܢܘ̣ܿܢ ܕܵܝ̇ܢܝܼܢ ܠܲܩܢܘܿܡܲܝ̈ܗܘܿܢ ܕܠܵܐ ܒܘܼܣܪܵܢܵܐ ܀>
    text <܃ܡܸܠܬܼܵ ܕܲܫܡ݂ܲܥܘ ܕܵܝ̇ܢܵܐ ܥܲܡܗܘܿܢ ܐܲܟܼܡܵܐ ܕܲܟܼܬܼܝܼܒܼ>
    text <ܘܗ̤ܝ ܬܵܒܼܵܥܵܐ ܠܗܘܿܢ ܥܝܵܪܵܬܵܐ ܕܫܲܡ̣ܗܘܗ̇ ܘܲܗܦܲܟܼܘ ܛܲܠܡ̣ܘܗ̇ ܀>
    text <܃ܪܲܒܿ ܕܲܝܵܢܹ̈ܐ ܚܲܬܸܿܡ ܘܐܸܡ݂ܲܪ ܒܡܸܠܬܼܵܐ ܕܐܵܡܹܝܢ>
    text <ܕܟܼܠ ܠܲܡ ܡܲܡܠܵܐ ܕܠܵܐ ܟܹܐܝܢ ܡܲܡܠܠܹܗ ܒܕܼܝܼܢܵܐ ܥܵܐܹ̇ܠ ܀>
    text <܃ܕܝܼܢܵܐ ܗ̄ܘ̣ ܟܹܐܢܵܐ ܗ̄ܘ̣ ܟܹܐܢܵܐ ܕܒܼܵܚܲ݁ܪ ܟܠܵܐ ܒܝܵܘܡ̇ܐ ܕܕܝܼܢܵܐ>
    text <ܘܲܒܼܟܹܐܢܘܼܬܹܗ ܦܵܪܹܫ ܟܹܐܢܹ̈ܐ ܡ̣ܢ ܥܵܘܠܹ̈ܐ ܀>
    text <܃ܚܲܕܼ ܠܲܡ ܡܸܬܿܕܿܒܲܪ ܘܲܐ̄ܚܪܹܝܢ ܡܸܫܬܿܒܸܩ ܗܵܕܼܵܐ ܗ̄ܝܼ ܕܣܵܥܲ݁ܪ>
    text <ܚܲܕܼ ܠܲܫܡܲܝܵܐ ܘܚܲܕܼ ܥܲܠ ܐܲܪܥܵܐ ܓܘܼܢܚܵܐ ܗ̄ܘ̣ ܪܲܒܵܐ ܀>
    text <܃ܐܲܝܟܵܐ ܕܦܲܓܼܪܵܐ ܬܲܡ̇ܢ ܐܲܡܝܼܪ ܕܢܸܗܘܘܿܢ ܢܸܫܪܹ̈ܐ>
    text <ܦܲܓܼܪܵܐ ܡܫܝܼܚܵܐ ܗ̄ܘ̣ ܘܢܸܫܪܹ̈ܐ ܟܹܐܢܹ̈ܐ ܕܥܵܐ̇ܠܝܼܢ ܥܲܡܹܗ ܀>
    text <܃ܠܐܲܝܟܵܐ ܕܐܝܼܬܼܵܘܗܝ ܦܲܓܼܪܵܐ ܡܫܝܼܚܵܐ ܥܵܐ̇ܠܝܼܢ ܟܹܐܢܹ̈ܐ>
    text <ܘܡܲܚܲܕܹܿܐ ܠܗܘܿܢ ܒܗܵܘ̇ ܒܘܼܣܵܡܵܐ ܕܠܲܝܬܿ ܒܹܗ ܥܲܡܠܵܐ ܀>
    text <܃ܠܲܝܬܿ ܒܹܗ ܥܲܡܠܵܐ ܒܗܵܘ̇ ܒܘܼܣܵܡܵܐ ܪܘܼܚܵܢܵܝܵܐ>
    text <ܘܪܘܼܚܵܢܵܐܝܼܬܼ ܡܸܬܿܬܿܪܣܹܝܢ ܒܹܗ ܦܲܓܼܪܵܐ ܘܢܲܦܫܵܐ ܀>
    text <܃ܦܲܓܼܪܵܐ ܘܢܲܦܫܵܐ ܢܵܚ̇ܝܼܢ ܬܲܡ̇ܢ ܡ̣ܢ ܥܲܡܠܲܝ̈ܗܘܿܢ>
    text <ܘܬܼܘܼܒܼ ܠܵܐ ܥܵܡ̇ܠܝܼܢ ܦܲܓܼܪܵܢܵܐܝܼܬܼ ܘܢܲܦܫܵܢܵܐܝܼܬܼ ܀>
    text <܃ܒܪܘܼܚ ܡܸܬܿܬܲܪܣܹܝܢ ܒܗܵܘ̇ ܬܘܼܪܣܵܝܵܐ ܕܠܵܐ ܬܘܼܪܣܵܝܵܐ>
    text <ܘܠܵܐ ܡܸܣܬܲܢܩܝܼܢ ܥܲܠ ܚܘܼܫܵܚܵܐ ܕܦܲܓܼܪܵܐ ܘܢܲܦܫܵܐ ܀>
    text <܃ܪܘܼܚܵܢܵܐܝܼܬܼ ܚܵܐܹ̇ܝܢ ܚܲܝܹ̈ܐ ܕܠܵܐ ܫܘܼܠܵܡܵܐ>
    text <ܘܥܲܡ ܡܲܠܲܐܟܹ̈ܐ ܥܢܹܝܢ ܘܥܲܡܝܼܠܝܼܢ ܒܪ̈ܘܼܚܸܵܢܝܵܬܼܵܐ ܀>
    text <܃ܒܪ̈ܘܼܚܵܢܝܵܬܼܵܐ ܗܵܪܓܿܝܼܢ ܬܲܡ̇ܢ ܐܲܝܟ ܪ̈ܘܼܚܵܢܹܐ>
    text <ܒܲܕܼܠܲܝܬܿ ܬܲܡ̇ܢ ܥܲܡܠܵܐ ܫܚܝܼܩܵܐ ܕܐܲܪ̈ܥܵܢܝܵܬܼܵܐ ܀>
    text <܃ܢܝܵܚܬܵܐ ܗ̄ܝܼ ܪܲܒܿܬܼܵܐ ܕܢܵܚ̇ܝܼܢ ܬܲܡ̇ܢ ܫܚܝܼܩܲܝ̈ ܒܐܲܪܥܵܐ>
    text <ܘܐܲܡܝܼܢܝܼܢ ܒܵܗ̇ ܘܠܵܐ ܡܸܣܬܲܒܼܥܵܐ ܐܲܡܝܼܢܘܼܬܼܵܗ̇ ܀>
    text <܃ܐܲܡܝܼܢܵܐܝܼܬܼ ܬܵܡ̇ܗܝܼܢ ܘܬܼܵܗ̇ܪܝܼܢ ܒܲܢܝܵܚܲܝ̈ܗܘܿܢ>
    text <ܕܲܟܼܡܵܐ ܡܢܵܚܝܼܢ ܘܲܟܼܡܵܐ ܫܒܼܝܼܚܝܼܢ ܦܘܼܪ̈ܥܵܢܲܝܗܘܿܢ ܀>
    text <܃ܘܛܵܟ ܬܵܢܹ̇ܝܢ ܠܵܗ̇ ܠܡܸܠܲܬܼ ܦܵܘܠܘܿܣ ܥܲܡܹܗ ܕܦܵܘܠܘܿܣ>
    text <ܕܠܵܐ ܠܲܡ ܫܵܘܹ̇ܝܢ ܚܲܫܹ̈ܐ ܕܙܲܒܼܢܵܐ ܠܕܼܵܫܢܹ̈ܐ ܕܫܘܼܒܼܚܲܢ ܀>
    text <܃ܙܥܘܿܪܝܼܢ ܚܲܫܲܝ̈ܢ ܟܲܕܼ ܢܸܬܼܦܲܚܡܘܼܢ ܥܲܡ ܦܘܼܪܥܵܢܲܢ>
    text <ܘܠܵܐ ܡܸܕܹܿܡ ܗ̄ܘ̣ ܥܵܠܡܵܐ ܕܙܲܒܼܢܵܐ ܥܲܡ ܬܸܫܒܿܘܿܚܬܿܢ ܀>
  block
    text <܃ܫܒܼܝܼܚܞ ܘܲܡܝܲܬܲܪ ܐܲܓܼܪܵܐ ܕܫܵܩ̇ܠܝܼܢ ܒܢܲܝ̈ ܡܲܠܟܿܘܼܬܼܵܐ>
    text <ܘܠܵܐ ܡܬܲܢܹܝܢ ܠܹܗ ܘܠܵܐ ܡܸܬܿܬܲܢܸܐ ܐܲܟܼܡܵܐ ܕܐܝܼܬܼܵܘܗܝ ܀>
    text <܃ܒܪܸ̈ܓܼܫܹܐ ܘܙܵܘܥܹ̈ܐ ܚܵܙܹ̇ܝܢ ܫܘܼܒܼܚܵܐ ܕܫܘܼܒܼܚܵܐ ܕܲܒܼܗܘܿܢ>
    text <ܘܲܡܫܲܒܿܚܝܼܢ ܠܹܗ ܠܲܡܫܲܒܿܚܵܢܗܘܿܢ ܒܲܦܓܲܪ ܘܲܒܼܪܘܼܚ ܀>
    text <܃ܠܲܡܫܲܒܿܚܵܢܗܘܿܢ ܚܵܙܹ̇ܝܢ ܟܠܫܵܥ ܒܐܲܡܝܼܢܘܼܬܼܵܐ>
    text <ܘܲܡܩܲܪܒܼܝܼܢ ܠܹܗ ܕܸܒܼܚܹ̈ܐ ܠܹܗ ܕܸܒܼܚܹ̈ܐ ܕܟܲܝܝܵ̈ܐ ܕܪܸ̈ܥܝܵܢܲܝܗܘܿܢ ܀>
    text <܃ܠܗܵܘ̇ ܕܲܝܢܵܐ ܕܡܸܢܗܘܿܢ ܚܵܙܹ̇ܝܢ ܒܥܲܝܢܹ̈ܐ ܘܗܵܘܢܵܐ>
    text <ܠܵܘ ܠܐܝܼܬܼܘܼܬܼܵܐ ܕܠܵܐ ܐܸܬܼܚܲܙܝܲܬ̤ ܘܠܵܐ ܡܸܬܼܚܲܙܝܵܐ ܀>
    text <܃ܠܐܝܼܬܼܝܵܐ ܕܐܝܼܬܼܵܘܗܝ ܠܵܐ ܡܨܸܐ ܠܡܸܚܙܸܐ ܥܒܼܝܼܕܼܵܐ ܕܲܥܒܼܝܼܕܼ>
    text <ܒܗܵܝ̇ ܕܐܝܼܬܼܘܼܬܼܵܐ ܪܵܡ ܗ̄ܘ̣ ܟܝܵܢܵܗ̇ ܡ̣ܢ ܚܲܙܵܝܹ̈ܐ ܀>
    text <܃ܠܗܵܘ̇ ܪܲܒܿܟܿܘܼܡܪܹ̈ܐ ܕܡܸܢܲܢ ܚܵܙܹ̇ܝܢ ܡܸܬܼܚܲܙܝܵܢܹ̈ܐ>
    text <ܠܗܵܘ̇ ܕܵܡܡܲܠܠܸܐ ܪܲܒܿܘܼܬܼ ܡܞܘܼܡܪܵܐ ܕܲܚܠܵܦ ܚܲܝܲܝ̈ܢ ܀>
    text <܃ܒܗܵܢܵܐ ܛܘܼܦܣܵܐ ܩ̣ܪܵܝܗܝ ܟܵܪܘܿܙܵܐ ܫܠܝܼܚܵܐ ܘܟܘܼܡܪܵܐ>
    text <ܘܫܲܪܝܼܪ ܘܲܒܼܚܕܼ ܠܐܲܝܢܵܐ ܕܥܲܒܼ݂ܕܹܿܗ ܛܵܒܼ ܡ̣ܢ ܡܘܼܫܹܐ ܀>
    text <܃ܒܗܵܕܹܐ ܬܸܢܘܲܝ ܓ̣ܒܼܵܝܗܝ ܡ̣ܢ ܟܠܵܐ ܗܵܘ̇ ܡ̇ܪܹܟܿܠ>
    text <ܕܢܸܗܘܸܐ ܡܡܲܠܸܐ ܕܘܼܟܲܐܬܼ ܝܵܢܹܗ ܠܲܥܒܼܵܕܼ ܐܝܼܕܼܵܘ̈ܗܝ ܀>
    text <܃ܕܘܼܟܲܬܼ ܡ̇ܪܵܐ ܡܡܲܠܸܐ ܠܐ̄ܢܵܫܵܐ ܘܲܠܪ̈ܘܸܚܵܢܹܐ>
    text <ܘܡ̇ܐ ܕܲܚܙ̣ܵܐܘܼܗܝ ܢܵܚ̣ܘ ܙܵܘܗܲܝ̈ܗܘܿܢ ܒܲܠܡܹܐܝܢ ܦܲܓܼܪܹܗ ܀>
    text <܃ܒܢܵܘܣܵܐ ܕܦܲܓܼܪܹܗ ܢܵܚܝܵܐ ܚܙܵܬܼܗܘܿܢ ܐܲܝܟ ܕܲܒܼܢܵܘܣܵܐ>
    text <ܘܲܡܣܲܠܠܝܼܢ ܒܹܗ ܚܕܼܵܐ ܐܝܼܬܼܘܼܬܼܵܐ ܠܚܲܕܼ ܒܵܪܘܿܝܵܐ ܀>
    text <܃ܠܹܗ ܠܒܼܵܪܘܿܝܵܐ ܪܓܼܝܼܓܼ ܗ̄ܘ̣ܵܐ ܕܢܸܚܙ̣ܐ ܥܒܼܵܕܼܵܐ ܕܐܝܼܕܼܵܘ̈ܗܝ>
    text <ܘܲܕܼܠܵܐ ܡܲܨܝܵܐ ܐܲܢܝܼܚ ܐܸܢܘܿܢ ܒܲܨܠܸܡ ܨܲܠܡܹܗ ܀>
    text <܃ܐܲܝܟ ܕܲܠܨܲܠܡܵܐ ܬܲܩܢܹܗ ܠܨܲܠܡܵܐ ܕܐܵܕܼܵܡ ܕܲܬܼܪܹܝܢ>
    text <ܘܥܲܠܝܼ ܣܵܡܹܗ ܒܡܲܠܟܿܘܼܬܼ ܪܵܘܡ̇ܐ ܒܕܼܘܼܟܲܬܼ ܝܵܬܹܗ ܀>
    text <܃ܕܘܼܟܿܬܹܗ ܡܡܲܠܸܐ ܠܫܲܡܡܲܝܵܢܹ̈ܐ ܘܠܲܐܪ̈ܥܵܢܵܝܹܐ>
    text <ܕܠܵܐ ܢܸܫܬܲܚܩܘܼܢ ܒܲܒܼܥܵܬܼ ܟܲܣܝܵܐ ܕܠܵܐ ܡܸܬܿܕܼܪܟܵܐ ܀>
    text <܃ܒܥܵܬܼܵܐ ܕܟܲܣܝܵܐ ܒܵܥܹ̇ܐ ܥܒܼܝܝܼܕܼܵܐ ܕܐܲܝܟܵܐܬ ܗ̄ܘ̣ ܘܲܟܼܡܵܐ ܗ̄ܘ̣>
    text <ܘܲܟܼܠܵܝܗܝ ܠܠܪܲܗܛܵܐ ܕܲܒܼܥܵܬܼ ܢܲܦܫܹܗ ܒܡܸܬܼܚܲܙܝܵܢܵܐ ܀>
    text <܃ܐܲܝܟ ܕܲܠܒܲܝܬܵܐ ܒܢ̣ܵܝܗܝ ܒܲܡܕܼܝܼܢ̄ܬܵܐ ܕܒܹܝܬܼ ܡܲܠܟܿܘܼܬܹܗ>
    text <ܕܢܸܗܘܸܐ ܣܵܦܹ̇ܩ ܗܲܝܟܲܠ ܦܲܓܼܪܹܗ ܠܲܕܼܣܵܓ̇ܿܕܿܝܼܢ ܠܹܗ ܀>
    text <܃ܠܐܝܼܬܼܝܵܐ ܣܵܓܼ̇ܕܲܝܼܢ ܥܒܼܝܼܕܹ̈ܐ ܕܲܗܘ̤ܵܘ ܡ̣ܢ ܥܵܒܼܘܿܕܼܵܐ>
    text <ܘܗܘ̤ ܐܲܝܟ ܢܵܘܣܵܐ ܡܝܲܩܲܪ ܒܲܫܡܵܐ ܕܥܵܒܼܘܿܕܘܼܬܼܵܐ ܀>
  block
    text <܃ܥܲܡ ܥܵܒܼܘܿܕܼܵܐ ܡܝܲܩܲܪ ܒܲܫܡܵܐ ܘܲܒܼܫܠܛܵܢܵܐ>
    text <ܡܲܕܼ ܡܸܬܼܟܲܢܸܐ ܒܪܵܐ ܕܐܲܠܵܗܵܐ ܐܲܝܟ ܐܲܠܵܗܵܐ ܀>
    text <܃ܒܪܵܐ ܕܐܲܠܵܗܵܐ ܩܵܪܹܝܢܲܢ ܠܹܗ ܠܲܒܼܪܵܐ ܕܡܸܢܲܢ>
    text <ܘܥܲܡ ܐܝܼܬܼܘܵܬܼܵܐ ܡܵܢܹ̇ܝܢܲܢ ܠܹܗ ܕܠܵܐ ܦܘܼܪܫܵܢܵܐ ܀>
    text <܃ܚܕܼܵܐ ܐܝܼܬܼܘܼܬܼܵܐ ܡܸܣܟܿܠܝܼܢܲܢ ܕܐܝܼܬܹܝܗ̇ ܬܠܵܬܼܵܐ>
    text <ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܚܕܼܵܐ ܫܲܘܝܘܼܬܼܵܐ ܀>
    text <܃ܥܲܡ ܡܸܢܝܵܢܵܐ ܕܚܲܕܼ ܦܲܪܨܘܿܦܐ ܡ̇ܢܹܝܢܲܢ ܠܹܗ>
    text <ܥܲܡ ܗܵܝ̇ ܕܐܝܼܬܼܵܘܗܝ ܐܲܝܟ ܗܵܘ̇ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ ܀>
    text <܃ܗܕܼܵܐ ܗ̄ܝܼ ܥܸܠܬܼܵܐ ܕܪܲܒܿܘܼܬܼ ܕܲܪܓܹܗ ܕܗܵܘ̇ ܒܲܪܢܵܫܵܐ>
    text <ܕܲܒܼܪܲܒܿܘܼܬܹܗ ܢܪܝܼܡ ܒܸܪ̈ܝܵܬܼܵܐ ܠܘܵܬܼ ܒܵܪܘܿܝܵܐ ܀>
    text <܃ܒܹܗ ܡܸܬܼܝܲܩܪܵܐ ܟܠܵܗ̇ ܥܲܡ ܥܵܒܼܘܿܕܼܵܐ>
    text <ܕܡܵܐ ܕܣܵܓ̇ܕܵܐ ܠܹܗ ܝܵ̇ܕܼܥܵܐ ܕܐܵܦ ܗ̤ܝ ܒܹܗ ܡܸܣܬܿܓܼܕܵܐ ܀>
    text <܃ܡܢܵܬܼܵܐ ܗ̄ܘ̣ ܡܸܢܸܗ̇ ܗܵܘ̇ ܕܲܡܩܲܒܸܿܠ ܣܸܓܼܕܲܬܼ ܟܠܵܐ>
    text <ܘܗܲܢܝܼܠܵܐ ܠܹܗ ܡ̇ܐ ܕܡܸܣܬܲܓܼܕܵܐ ܥܲܡ ܒܵܪܘܿܝܵܐ ܀>
    text <܃ܥܲܡ ܒܵܪܘܿܝܵܐ ܡܩܲܒܿܠܵܐ ܒܪܝܼܬܼܵܐ ܣܸܓܼܕܲܬܼ ܚܘܼܒܵܐ>
    text <ܘܗܵܢܵܘ ܬܲܗܪܵܐ ܕܟܲܕܼ ܣܵܓܼ̇ܕܵܐ ܠܹܗ ܡܸܣܬܲܓܼܕܵܐ ܒܹܗ ܀>
    text <܃ܬܲܗܪܵܐ ܪܲܒܵܐ ܣܥ݂ܲܪ ܒܵܪܘܿܝܵܐ ܨܹܝܕܼ ܬܘܼܩܵܢܵܘ̈ܗܝ>
    text <ܕܫܵܘܬܸܿܦ ܐܸܢܘܿܢ ܒܲܫܒܼܝܼ̈ܚܵܬܼܵܐ ܕܐܲܠܵܗܘܼܬܹܗ ܀>
    text <܃ܪܲܒܿܘܼܬܼ ܚܘܼܒܹܿܗ ܓܠ̣ܵܐ ܠܲܥܒܼܵܕܼܵܘ̈ܗܝ ܒܗܵܕܹܐ ܕܲܥܒ݂ܲܪ>
    text <ܕܢܸܗܘܿܘܢ ܝܵ̇ܕܥܝܼܢ ܕܲܟܼܡܵܐ ܪܵܚܹ̇ܡ ܠܲܥܒܼܵܕܼ ܐܝܼܕܼܵܘ̈ܗܝ ܀>
    text <܃ܪܚܝܼܡܵܐ ܗ̄ܘ̣ ܛܵܒܼܵܐ ܕܥܒܲܕܼ ܐܝܼܕܼܵܘ̈ܗܝ ܗܵܘ̇ ܡܲܬܼܩܸܢ ܟܠ>
    text <ܕܲܥܒ݂ܲܕܼ ܐܸܢܘܿܢ ܒܢܲܝ̈ ܝܵܪܬܿܘܼܬܼܵܐ ܕܫܘܼܒܼܚܵܐ ܕܦܲܓܼܪܹܗ ܀>
    text <܃ܝܵܪ̈ܬܹܿܐ ܕܫܘܼܒܼܚܵܐ ܥܒ݂ܲܕܼ ܗ̄ܘ̣ܵܐ ܐ̄ܢܵܫܵܐ ܥܲܡ ܒܲܪܢܵܫܵܐ>
    text <ܘܲܡܫܲܒܿܚܝܼܢ ܠܹܗ ܘܡܸܫܬܲܒܿܚܝܼܢ ܒܹܗ ܒܚܹܝܠ ܥܵܒܼܘܿܕܼܵܐ ܀>
    text <܃ܚܹܝܠ ܥܵܒܼܘܿܕܼܵܐ ܗ̄ܘ̣ ܕܥܲܒܼܕܹܿܗ ܫܒܼܝܼܚܵܐ ܘܡܸܫܬܲܒܿܚܵܢܵܐ>
    text <ܘܐܸܠܘܼܠܵܐ ܝ̄ܕܲܥ ܡ̇ܘܪܸܒܼ ܗ̄ܘ̣ܵܐ ܠܲܒܼܢܲܝ̈ ܓܸܢܣܹܗ ܀>
    text <܃ܐܲܠܵܗ ܝܲܗ̣̄ܒܼ ܠܹܗ ܕܲܪܓܼܵܐ ܕܐܲܠܵܗܘܼܬܹܗ>
    text <ܘܥܲܒܼܕܹܿܗ ܡ̇ܪܵܐ ܐܵܦ ܕܲܝܢܵܐ ܕܟܼܠܵܗ̇ ܒܪܝܼܬܼܵܐ ܀>
    text <܃ܗܘ̤ܝܘܼ ܕܵܐܹ̇ܢ ܠܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ>
    text <ܗܘ̤ܝܘܼ ܡܦܲܠܸܓܼ ܕܵܫܢܹ̈ܐ ܠܛܵܒܹ̈ܐ ܘܢܸܓܼ̈ܕܹܿܐ ܠܒܼܝܼܫܹ̈ܐ ܀>
    text <܃ܗܘ̤ܝܘܼ ܕܡܲܥܸܠ ܒܢܲܝ̈ ܡܲܠܟܿܘܼܬܼܵܐ ܠܡܲܠܟܿܘܼܬܼ ܪܵܘܡܵܐ>
    text <ܗܘ̤ܝܘܼ ܕܲܡܦܝܼܫ ܒܢܲܝ̈ ܚܸܫܘܿܟܼܵܐ ܒܚܸܫܟܵܐ ܕܲܠܒܲܪ ܀>
    text <܃ܒܲܠܡܹܐܝܢ ܚܘܼܒܹܿܗ ܡܢܝܼܚ ܠܲܠ̈ܐܲܝܵܐ ܕܲܪܚܸܡܘ ܚܘܼܒܹܿܗ>
    text <ܘܲܒܼܓܹܗܲܢܵܐ ܡܫܲܢܸܩ ܒܝܼܫܹ̈ܐ ܕܫܵܛܘ ܦܘܼܩܕܵܢܵܘ̈ܗܝ ܀>
    text <܃ܒܫܘܼܒܼܚܹܗ ܡܫܲܒܲܚ ܠܲܡܫܲܒܿܚܵܢܹ̈ܐ ܕܟܼܵܪܘܿܙܘܼܬܹܗ>
    text <ܘܒܲܓܼܙܵܪ ܕܝܼܢܵܐ ܡܡܲܟܸܿܟ ܚܘܼܬܼܪܵܐ ܕܲܡܨܲܚܝܵܢܵܘ̈ܗܝ ܀>
    text <܃ܒܒܹܝܬܼ ܡܲܠܟܿܘܼܬܹܗ ܡܚܲܕܸܿܐ ܠܪ̈ܵܚܡܵܘܗܝ ܡܲܠܟܵܐ ܕܪܵܘܡ̇ܐ>
    text <ܘܲܠܥܹܝܢ ܟܠܵܐ ܡܲܕܼܢܲܚ ܢܘܼܗܪܵܐ ܕܕܼܘܼܒܵܪ̈ܲܝܗܘܿܢ ܀>
  block
    text <܃ܢܘܼܗܪܵܐ ܕܵܢܲܚ ܡܸܢܗܘܿܢ ܕܲܒܼܢܲܝ̈ ܢܘܼܗܪܵܐ>
    text <ܘܬܼܵܗ̇ܪܝܼܢ ܘܬܼܵܡ̇ܗܝܼܢ ܒܢܘܼܗܪܵܐ ܕܫܘܼܒܼܚܵܐ ܕܲܩܢܘܿܡܲܝ̈ܗܘܿܢ ܀>
    text <܃ܫܘܼܒܼܚܵܐ ܕܲܒܼܗܘܿܢ ܡܚܵܘܸܐ ܥܲܡܠܹ̈ܐ ܕܕܼܘܼܒܵܪ̈ܲܝܗܘܿܢ>
    text <ܘܲܠܦܘܼܬܼ ܥܲܡܠܹ̈ܐ ܨܵܡ̇ܚܵܐ ܚܙܵܬܼܵܐ ܕܲܩܢܘܿܡܲܝ̈ܗܘܿܢ ܀>
    text <܃ܘܟܲܕܼ ܛܵܒܼ ܟܠܗܘܿܢ ܠܒܼܝܼܫܝܼܢ ܫܘܼܒܼܚܵܐ ܕܠܵܐ ܡܸܬܼܚܲܒܲܠ>
    text <ܠܵܐ ܫܘܹܝܢ ܟܠܗܘܿܢ ܒܲܚܕܼܵܐ ܚܙܵܬܼܵܐ ܐܲܝܟ ܕܐܝܼܬܲܝܗܘܿܢ ܀>
    text <܃ܒܨܝܼܪ ܘܲܡܝܲܬܲܪ ܫܘܼܒܼܚܵܐ ܕܲܒܼܗܘܿܢ ܚܲܕܼ ܡ̣ܢ ܚܲܒܼܪܹܗ>
    text <ܐܲܝܟ ܡ̇ܐ ܕܲܒܼܨܝܼܪ ܨܼܡܚܵܐ ܕܟܼܵܟܿܒܼܵܐ ܡ̣ܢ ܒܲܪ ܙܵܘܓܹܿܗ ܀>
    text <܃ܝܲܨܪܵܐ ܕܢܲܦܫܵܐ ܣܵܥܲ݁ܪ ܗܵܕܹܐ ܒܗܵܘ̇ ܬܘܼܩܵܢܵܐ>
    text <ܘܗܘ̤ܝܘܼ ܕܡ̇ܘܪܸܒܼ ܘܗܘ̤ܝܘܼ ܕܡܲܙܥܲܪ ܙܢܲܝ̈ ܬܸܫܒܿܘܿܚܬܼܵܐ ܀>
    text <܃ܗܘ̤ܝܝܘܼ ܝܲܨܪܵܐ ܕܲܡܚܵܘܸܐ ܠܹܗ ܐܵܦ ܨܿܝܕܼ ܒܝܼܫܹ̈ܐ>
    text <ܘܠܵܐ ܫܘܹܝܢ ܢܸܓܼ̈ܕܹܿܐ ܕܡܸܬܼܢܲܓܿܕܼܵܢܹ̈ܐ ܒܲܚܕܼܵܐ ܫܲܘܝܘܼ ܀>
    text <܃ܠܦܘܼܬܼ ܨܸܒܼܝܵܢܵܐ ܕܐܲܪܫܲܥ ܣܲܓܼܝܼ ܥܵܫ̇ܬܝܼܢ ܢܸܓܼ̈ܕܹܿܐ>
    text <ܘܲܠܦܘܼܬܼ ܢܲܦܫܵܐ ܕܕܼܵܢܲܬ̤ ܗܝ̤ ܠܵܗ̇ ܒܨܝܼܪ ܫܘܼܢܵܩܵܐ ܀>
    text <܃ܬܲܗܪܵܐ ܪܲܒܵܐ ܗ̄ܘ̣ ܕܡ̇ܢܵܐ ܣܵܥܲ݁ܪ ܝܲܨܪܵܐ ܕܢܲܦܫܲܢ>
    text <ܕܗܘ̤ ܡܫܲܒܲܚ ܠܲܢ ܘܗܘ̤ ܡܓܲܢܸܐ ܠܲܢ ܒܝܘܿܡ ܢܘܼܚܵܡܵܐ ܀>
    text <܃ܗܘ̤ ܡܲܣܸܩ ܠܲܢ ܠܡܲܠܟܿܘܼܬܼ ܪܵܘܡ̇ܐ ܕܪܵܡ̇ܐ ܡ̣ܢ ܟܠ>
    text <ܘܗܘ̤ ܡܛܲܒܲܥ ܠܲܢ ܒܝܘܼܩܪܵܐ ܕܚܵܘ̈ܒܹܿܐ ܒܐܲܪܥܵܐ ܕܲܠܬܲܚܬܿ ܀>
    text <܃ܡܵܕܹܝܢ ܫܲܦܝܼܪ ܐܵܡܲ݁ܪ ܡ̇ܪܲܢ ܡ̇ܪܵܐ ܕܟܼܠܵܐ>
    text <ܕܠܵܐ ܗܘ̤ ܕܵܐܹ̇ܢ ܐܸܠܵܐ ܐ̄ܢܵܫܵܐ ܕܕܼܵܐܹ̇ܢ ܗܘ̤ ܠܹܗ ܀>
    text <܃ܗܘ̤ ܠܹܗ ܕܵܐܹ̇̄ܢ ܟܠ ܒܲܪܢܵܫܵܐ ܒܝܵܘܡ̇ܐ ܕܕܝܼܢܵܐ>
    text <ܘܡܸܢܹܗ ܢܵܒ̇ܿܥܝܼܢ ܙܢܲܝ̈ ܛܵܒܼܵܬܼܵܐ ܘܩܲܫܝܘܼܬܼ ܢܸܓܼ̈ܕܹܿܐ ܀>
    text <܃ܗܘ̤ ܠܹܗ ܣܵܐܹ̇ܡ ܟܠܝܼܠ ܙܵܟܼܘܼܬܼܵܐ ܠܥܹܝܢ ܚܲܙܵܝܹ̈ܐ>
    text <ܘܗܘ̤ ܠܹܗ ܥܵܒܹ̇ܕܼ ܒܸܗܬܲܬܼ ܐܲܦܹ̈ܐ ܩܕܼܵܡ ܣܲܓܿܝܼܠܹ̈ܐ ܀>
    text <܃ܕܝܼܠܹܗ ܐܸܢܹܝܢ ܝܲܩܝܼܪ̈ܵܬܼܵܐ ܘܲܨܥܝܼܪ̈ܵܬܵܪܐ>
    text <ܘܗܘ̤ ܥܵܒܹ̇ܿܕܼ ܠܲܢ ܒܢܲܝ̈ ܡܲܠܟܿܘܼܬܼܵܐ ܘܲܒܼܢܲܝ̈ ܚܸܫܟܵܐ ܀>
    text <܃ܘܐܸܢܗܘ̤ ܕܓܲܠܝܵܐ ܗ̄ܝܼ ܕܝܲܨܪܲܢ ܫܲܠܝܼܛ ܥܲܠ ܬܲܪ̈ܬܲܝܗܹܝܢ>
    text <ܠܵܐ ܢܸܬܼܥܲܕܲܠ ܒܩܲܫܝܘܼܬܼ ܢܸܓܼ̈ܕܹܿܐ ܕܲܢܛܝܼܪܝܼܢ ܠܲܢ ܀>
    text <܃ܠܝܲܨܪܲܢ ܢܸܥܕܿܘܿܠ ܐܲܝܟ ܕܲܠܨܲܪܵܐ ܕܦܵܪܹܫ ܬܲܪܬܹܿܝܢ>
    text <ܕܡܸܛܠ ܡ̇ܢܵܐ ܠܵܐ ܫܘܸܐ ܢܘܼܗܪܵܐ ܕܦܵܪܘܿܫܘܼܬܹܗ ܀>
    text <܃ܢܘܼܗܪܵܐ ܪܲܒܵܐ ܕܦܵܪܘܿܫܘܼܬܼܵܐ ܒܲܟܼܝܵܢܹܗ>
    text <ܘܛܵܒܼ ܡ̣ܢ ܫܸܡܫܵܠ ܪܵܗܛܝܼܢ ܨܸܡܚܵܘ̈ܗܝ ܠܐܲܪܒܲܥܦܸܢ̈ܝܵܢ ܀>
    text <܃ܫܸܡܫܵܐ ܗ̄ܘ̣ ܕܵܬܼܪܹܝܢ ܕܐܲܡܝܼܢ ܪܵܗܹ̇ܛ ܒܲܫܡܲܝ ܢܲܦܫܲܢ>
    text <ܘܲܡܚܵܘܸܐ ܠܲܢ ܙܢܲܝ̈ ܛܵܒܼܵܬܹ̈ܐ ܘܲܫܟܼܝܼܪ̈ܵܬܵܪܐ ܀>
    text <܃ܐܲܝܟ ܕܵܒܼܢܘܼܗܪܵܐ ܚܵܙܹ̇ܝܢܲܢ ܒܹܗ ܬܪܹܝܢ ܕܘܼܒܵܪܹ̈ܐ>
    text <ܘܒܹܗ ܝܵܠ̇ܦܝܼܢܲܢ ܕܡܵܢܲܐ ܗ̄ܝܼ ܥܸܠܬܼܵܐ ܕܥܵܠܡܵܐ ܘܥܵܠܡܵܐ ܀>
    text <ܗܵܐ ܚܙ̣ܸܵܘ ܐ̄ܢܵܫܵܐ ܟܡܵܐ ܪܲܒܿ ܗܵܘܝܵܐ ܕܲܒܼܒܲܪܢܵܫܵܐ܃>
  block
    text <ܕܝܵ̇ܕܲܥ ܕܲܢܚܘܼܪ ܒܪ̈ܲܚܝܼܩܵܬܼܵܐ ܘܩܲܪ̈ܝܼܒܼܵܬܼܵܐ ܀>
    text <܃ܬܵܘ ܐܸܬܼܒܲܩܵܘ ܕܲܟܼܡܵܐ ܫܲܪܝܵܐ ܚܹܐܪܘܼܬܼ ܢܲܦܫܹܗ>
    text <ܘܫܲܠܝܼܛ ܕܢܸܣܥܘܿܪ ܫܲܦܝܼܪ̈ܵܬܵܪܐ ܘܲܫܟܼܝܼܪ̈ܵܬܼܵܐ ܀>
    text <܃ܣܲܓܿܝܼ ܦܫܝܼܩ ܠܹܗ ܕܲܢܕܼܘܼܢ ܗܘ̤ ܠܹܗ ܚܲܬܿܝܼܬܼܵܐܝܼܬܼ>
    text <ܘܢܸܓܼܒܹܿܐ ܛܵܒܼܬܼܵܐ ܘܢܲܣܠܸܐ ܒܝܼܫܬܵܐ ܐܲܝܟ ܒܘܼܚܪܵܢܹܗ ܀>
    text <܃ܟܘܼܪ ܒܘܼܚܪܵܢܵܐ ܗ̄ܘ̣ ܕܫܲܦܝܼܪ̈ܵܬܼܵܐ ܘܲܕܼܣܲܢ̈ܝܵܬܼܵܐ>
    text <ܘܛܵܒܼ ܡ̣ܢ ܟܘܼܪܵܐ ܡܕܲܟܸܿܐ ܡܸܢܲ ܡܘܼܡܹ̈ܐ ܣܢܲܝ̈ܵܐ ܀>
    text <܃ܬܵܘ ܟܹܝܬܼ ܢܸܡܪܘܿܩ ܙܢܲܝ̈ ܣܲܢ̈ܝܵܬܲܢ ܒܟܼܘܼܪܵܐ ܕܢܲܦܫܲܢ>
    text <ܥܲܕܼܠܵܐ ܐܵܬܹ̇ܐ ܝܙܿܡ ܒܘܼܚܪܵܢܵܐ ܕܕܝܼܢܵܐ ܕܚܝܼܠܵܐ ܀>
    text <܃ܬܵܘ ܢܵܘܬܸܿܒܼ ܠܲܢ ܝܲܨܪܵܐ ܕܢܲܦܫܲܢ ܐܲܝܟ ܕܲܝܵܢܵܐ>
    text <ܘܲܢܩܲܪܸܒܼ ܠܹܗ ܩܪܘܼܒܼܚܵܐ ܕܚܵܘ̈ܒܹܿܐ ܕܲܣܥܝܼܪܝܼܢ ܠܲܢ ܀>
    text <܃ܬܵܘ ܢܹܐܓܼܘܿܪ ܠܲܢ ܣܟܿܘܿܠܸܣܛܝܼܩܵܐ ܬܘܵܬܼ ܪܸܥܝܵܢܵܐ>
    text <ܘܢܲܥܸܠ ܡܸܠܲܝ̈ܢ ܩܕܼܵܡ ܕܷܲܢܵܐ ܕܒܼܵܚܲܪ ܟܠܵܐ ܀>
    text <܃ܢܸܥܒܸܿܕܼ ܗܵܘܢܵܐ ܕܗܸܛܪܵܐ ܬܡܝܼܗܵܐ ܠܲܕܼܡܸܬܼܡܲܠ̈ܢ>
    text <ܘܢܸܣܕܿܘܿܪ ܚܲܫܹ̈ܐ ܕܦܲܓܼܪܵܐ ܘܢܲܦܫܵܐ ܚܲܕܼ ܒܵܬܲܪ ܚܲܕܼ ܀>
    text <܃ܦܘܼܡ̇ܐ ܡܢܲܠܸܐ ܡܸܨܥܵܝܘܼܬܼܵܐ ܕܒܹܝܬܼ ܚܲܕܼ ܠܲܐ̄ܚܪܹܝܢ>
    text <ܘܢܸܩܥܘܿܢ ܙܵܘܥܹ̈ܐ ܠܘܵܬܼ ܗܲܕܵܡܹ̈ܐ ܕܨܘܼܬܼܘ ܬܲܩܢܵܐܝܼܬܼ ܀>
    text <܃ܬܹܐܡܲܪ ܢܲܦܫܵܐ ܠܪܸ̈ܓܼܫܲܝ ܦܲܓܼܪܵܐ ܕܣܵܥܘܿܪܘܼܬܼܵܗ̇>
    text <ܕܚܘܼܪܘ ܠܵܐ ܬܸܪܕܿܘܿܢ ܒܲܥܪܝܼܪܵܐܝܼܬܼ ܐܲܝܟ ܚܲܝ̈ܘܵܬܼܵܐ ܀>
    text <܃ܥܲܝܢܵܐ ܬܸܗܘܸܐ ܐܲܝܟ ܗܲܕܿܝܼܠܵܐ ܠܲܕܼܡܸܬܼܚܲܙ̈ܝܵܢ>
    text <ܘܬܸܕܼܪܘܿܫ ܐܘܼܪܚܵܐ ܩܕܼܵܡ ܗܲܕܿܡܹ̈ܐ ܕܢܸܪܕܿܘܿܢ ܫܲܦܝܼܪ ܀>
    text <܃ܬܹܐܚܘܿܕܼ ܬܪܲܥ ܚܸܟܼ̈ܡܵܬܼܵܐ ܓܲܙܵܐ ܕܢܲܦܫܵܐ>
    text <ܕܠܵܐ ܢܚܲܠܨܘܼܢܵܝܗܝ ܙܢܲܝ̈ ܒܝܼ̈ܫܵܬܼܵܐ ܐܲܝܟ ܓܲܝܵܣܹ̈ܐ ܀>
    text <܃ܟܠܹܗ ܦܲܓܼܪܵܐ ܢܸܛܲܪ ܛܲܟܼܣܵܐ ܕܦܲܓܼܪܵܢܘܼܬܹܗ>
    text <ܘܲܬܿܬܲܪܓܸܿܡ ܒܹܗ ܢܲܦܫܵܐ ܟܣܝܼܬܼܵܐ ܙܢܲܝ̈ ܚܸܟܼ̈ܡܵܬܼܵܐ ܀>
    text <܃ܢܗܘܘܿܢ ܪܸ̈ܓܼܫܹܐ ܒܲܕܼܡܘܼܬܼ ܪ̈ܲܟܼܫܵܐ ܠܣܵܥܘܿܪܘܼܬܼܵܗ̇>
    text <ܘܗ̤ܝ ܠܥܸܠ ܡܸܢܗܘܿܢ ܐܲܝܟ ܗܸܢܝܘܿܟܼܵܐ ܥܲܠ ܡܲܪܟܲܒܼܬܼܵܐ ܀>
    text <܃ܦܓܼܘܼܕܹ̈ܐ ܕܛܲܟܼܣܵܐ ܬܲܪܡܸܐ ܒܪܸ̈ܓܼܫܹܐ ܡܸܬܼܚܲܙܝܵܢܹ̈ܐ>
    text <ܘܢܸܪܕܿܘܿܢ ܫܲܦܝܼܪ ܠܘܲܥܕܼܵܐ ܕܚܘܼܒܵܐ ܘܗܲܝܡܵܢܘܼܬܼܵܐ ܀>
    text <܃ܢܲܦܫܵܐ ܘܦܲܓܼܪܵܐ ܢܸܛܪܘܼܢ ܛܲܟܼܣܵܐ ܕܚܲܕܼ ܒܲܪܢܵܫܵܐ>
    text <ܘܠܵܐ ܢܸܬܼܪܲܦܘܿܢ ܡ̣ܢ ܕܘܼܒܵܪܵܐ ܠܐ̄ܢܵܫܵܐ ܀>
    text <܃ܚܲܕܼ ܒܲܪܢܵܫܵܐ ܐܝܼܬܼܵܘܗܝ ܐ̄ܢܵܫܵܐ ܒܲܦܓܲܪ ܘܲܒܼܪܘܼܚ>
    text <ܘܚܲܝܵܒܼ ܠܡܸܕܲܥ ܕܡ̇ܢܲܐ ܗ̄ܝܼ ܥܸܠܬܼܵܐ ܕܲܫܡܹܗ ܘܕܲܓܹܐ ܀>
    text <܃ܫܡܹܗ ܡܸܬܼܦܲܫܲܩ ܦܲܓܼܪܵܐ ܘܢܲܦܫܵܐ ܡ̇ܐܢܵܐ ܥܦܝܼܦܵܐ>
    text <ܚܲܕܼ ܦܲܓܼܪܵܢܵܐ ܘܚܲܕܼ ܢܲܦܫܵܢܵܐ ܡܲܫܟܲܢ ܟܠܵܐ ܀>
  block
    text <܃ܡܲܫܟܿܢܵܐ ܕܟܼܠܵܐ ܐܝܼܬܼܵܘܗܝ ܐ̄ܢܵܫܵܐ ܒܝܲܕܼ ܬܘܼܩܵܢܹܗ>
    text <ܘܒܹܗܘ̣ ܡܣܲܝܟܼܵܐ ܒܪܝܼܬܼܵܐ ܕܚܲܪ̈ܫܹܐ ܘܲܕܼܡܲܠܵܠܹ̈݁ܐ ܀>
    text <܃ܘܐܸܢܗܘ̤ ܕܐܲܚܝܼܕܼ ܣܵܟܼܵܐ ܕܟܼܠܵܐ ܐܲܟܼܡܵܐ ܕܐܝܼܬܼܵܘܗܝ>
    text <ܚܲܝܵܒܼ ܡ̇ܕܹܝܢ ܕܒܹܗ ܢܸܣ̈ܬܲܝܟܼܵܢ ܐܵܦ ܛܵܒܼ̈ܬܼܵܐ ܀>
    text <܃ܕܡܘܼܬܼܵܐ ܛܵܒܼܬܼܵܐ ܢܨܘܼܪ ܒܲܩܢܘܿܡܹܗ ܠܲܕܼܚܵܙܹ̇ܝܢ ܠܹܗ>
    text <ܘܢܸܬܼܒܲܩܘܿܢ ܒܹܗ ܐܲܝܟ ܕܲܒܼܨܲܠܡܵܐ ܐܲܠܵܗܵܝܵܐ ܀>
    text <܃ܨܠܸܡ ܐܲܠܵܗܵܐ ܩܪ̣ܵܝܗܝ ܐܲܠܵܗܵܐ ܒܪܵܫܝܼܬܼ ܕܲܒܼܪܵܝܗܝ>
    text <ܘܟܲܢܸܫ ܨܹܐܕܼܵܘܗܝ ܡܠܝܼܠܹ̈ܐ ܕܢܸܪ̈ܫܹܐ ܕܢܸܬܼܩܘܿܢ ܒܹܗ ܀>
    text <܃ܬܵܐ ܒܲܪܢܵܫܵܐ ܚܙܝܼ ܠܲܟܼܝܝܵܢܵܟ ܟܡܵܐ ܐܸܬܼܝܲܬܼܪ>
    text <ܕܡ̣ܢ ܕܲܚܝܼܚܵܐ ܩܢܹܝܬܿ ܟܘܼܢܵܝܵܐ ܐܲܠܵܗܵܐ ܀>
    text <܃ܬܵܐ ܐܸܬܼܒܲܩܵܐ ܒܪܲܒܿܘܼܬܼ ܕܲܪܓܼܵܐ ܕܐܸܬܼܝܼܗܸܒܼ ܠܵܟ>
    text <ܘܲܦܪܘܿܥ ܛܲܝܒܿܘܼ ܠܲܡܝܲܩܪܵܢܵܐ ܕܫܝܼܛܘܼܬܼ ܡܸܕܼܪܵܟ ܀>
    text <܃ܚܙܝܼ ܕܡ̣ܢ ܡܸܕܼܪܵܐ ܗܘ̤ܵܐ ܪܘܼܟܵܒܼܵܟ ܒܪܵܫܝܼܬܼ ܕܗ̤ܘܲܝܬܿ>
    text <ܘܗܵܫܵܐ ܐܲܡܠܸܟ ܥܲܠ ܐܲܪ̈ܥܵܢܹܐ ܘܲܡܫܲܝܵܢܹ̈ܐ ܀>
    text <܃ܡܸܢܵܟ ܐܝܼܬܼܵܘܗܝ ܡܲܠܟܵܐ ܕܡܲܡܠܸܟ ܥܲܠ ܟܠ ܒܸܪ̈ܝܵܢ>
    text <ܘܠܹܗ ܡܸܫܬܲܡܥܝܼܢ ܫܡܲܝܵܐ ܘܐܲܪܥܵܐ ܘܟܼܠܡܵܐ ܕܲܒܼܗܘܿܢ ܀>
    text <܃ܡܲܠܟܵܐ ܘܡ̇ܪܵܐ ܘܐܵܦ ܕܲܝܵܢܵܐ ܗܘ̤ܵܐ ܒܲܪ ܓܸܢܣܵܟ>
    text <ܚܙܝܼ ܠܵܐ ܬܛܠܘܿܡ ܠܲܡܝܲܩܪܵܢܵܐ ܕܫܝܼܛܘܼܬܼ ܡܸܕܼܪܵܟ ܀>
    text <܃ܚܙܝܼ ܕܲܠܕܼܝܼܢܵܐ ܕܟܹܐܝܢ ܒܘܼܚܪܵܢܹܗ ܥܬܼܝܼܕܼ ܐܲܢ̄ܬܿ ܕܬܸܥܘܿܠ>
    text <ܕܬܸܦܪܘܿܥ ܬܲܡ̇ܢ ܚܵܘܒܲܬܼ ܚܵܘ̈ܒܹܿܐ ܕܲܣܥܝܼܪܝܼܢ ܠܵܟ ܀>
    text <܃ܚܙܝܼ ܕܲܠܥܹܝܢ ܟܠ ܕܵܢܚܝܼܢ ܬܲܡ̇ܢ ܡܘܼܡܹ̈ܐ ܕܟܼܠܢܵܫ>
    text <ܘܐܲܝܟ ܕܲܒܼܫܸܡܫܵܐ ܚܵܝ̇ܪܝܼܢ ܐ̄̇ܢܵܫܵܐ ܒܡܘܼܡܹ̈ܐ ܕܐ̄ܢܵܫܵܐ ܀>
    text <܃ܫܡܲܥ ܕܥܲܠ ܐܲܪܥܵܐ ܦܵܝ̇ܫܝܼܢ ܒܝܼܫܹ̈ܐ ܕܪܲܓܼܘ ܒܝܼ̈ܫܵܬܼܵܐ>
    text <ܘܦܘܼܫ ܡ̣ܢ ܥܵܘ̣ܠܵܐ ܕܠܵܐ ܬܦܘܼܫ ܒܐܲܥܵܐ ܥܲܡ ܥܵܘܠܹ̈ܐ ܀>
    text <܃ܫܡܲܥ ܕܲܠܪܵܘܡ̇ܐ ܕܡܲܠܟܿܘܼܬܼ ܪܵܘܡ̇ܐ ܣܵܠ̇ܩܝܼܢ ܛܵܒܹ̈ܐ>
    text <ܘܥܘܿܠ ܥܲܡ ܛܵܒܹ̈ܐ ܠܗܵܘ̇ ܒܘܼܣܵܡܵܐ ܕܲܡܠܸܐ ܛܘܼܒܹ̈ܐ ܀>
    text <܃ܚܙܝܼ ܕܠܲܡܫܝܼܚܵܐ ܥܬܼܝܼܕܹܝܢ ܕܢܸܚܙܘܿܢ ܟܹܐܢܹ̈ܐ ܘܢܲܟܼܦܹ̈ܐ>
    text <ܘܕܲܟܵܐ ܢܲܦܫܵܟ ܡ̣ܢ ܣܲܢ̈ܝܵܬܼܵܐ ܕܬܸܚܙܹܝܘܗܝ ܐܵܦ ܐܲܢ̄ܬܿ ܀>
    text <܃ܚܙܝܼ ܕܠܵܐ ܥܵܐ̇ܠܝܼܢ ܣܲܢ̈ܝܲܝ ܢܲܦܫܵܐ ܠܐܲܝܟܵܐ ܕܐܝܼܬܼܵܘܗܝ>
    text <ܘܲܡܪܘܿܩ ܢܲܦܫܵܟ ܡ̣ܢ ܣܲܢ̈ܝܵܬܼܵܐ ܘܬܸܥܘܿܠ ܬܸܚܙܹܘܗܝ ܀>
    text <܃ܫܡܲܥ ܩܵܠ ܒܸܟܼܝܵܐ ܘܚܘܼܪܵܩ ܫܸܢܹ̈ܐ ܕܲܒܼܓܼܗܲܢܵܐ>
    text <ܘܙܘܼܥ ܘܐܸܣܬܲܪܲܕܼ ܡ̣ܢ ܗܵܘ̇ ܫܸܡܥܵܐ ܕܲܕܼܚܝܼܠ ܫܸܡܥܹܗ ܀>
    text <܃ܫܡܲܥ ܕܠܵܐ ܦܵܛ̇ܲܪ ܗܵܘ̇ ܒܘܼܣܵܡܵܐ ܪܘܼܚܵܢܵܝܵܐ>
    text <ܘܫܘܼܛ ܟܠܡܸܕܹܿܡ ܘܥܘܿܠ ܘܐܸܬܼܒܲܣܲܡ ܒܲܕܼܠܵܐ ܫܘܼܠܵܡ ܀>
    text <܃ܗܵܐ ܣܸܕܼܪܹܬܼ ܠܵܟ ܙܢܲܝ̈ ܛܵܒܼܵܬܼܵܐ ܘܫܸܡ ܒܝܼ̈ܫܵܬܼܵܐ>
    text <ܥܪܘܿܩ ܡ̣ܢ ܒܝܼܫܬܵܐ ܘܚܲܒܸܿܒܼ ܛܵܒܼܬܼܵܐ ܕܛܵܒܼ ܥܵܢܝܵܢܵܗ̇ ܀>
    text <ܗܵܐ ܚܵܘܝܼܬܵܟ ܕܥܲܡܠܹܗ ܕܥܵܠܡܵܐ ܡܸܥܒܲܪ ܥܵܒܲ݁ܪ܃>
  block
    text <ܠܵܐ ܬܸܠܠܸܐ ܒܹܗ ܠܒܲܪ ܡ̣ܢ ܛܲܟܼܣܵܐ ܕܠܵܐ ܬܸܬܼܚܲܣܲܕܼ ܀>
    text <܃ܗܵܐ ܐܲܠܸܦܬܵܟ ܕܥܘܼܟܪܵܐ ܐ̄ܚܪܹܢܵܐ ܐܝܼܬܼ ܒܲܫܡܲܝܵܐ>
    text <ܪܚܲܡ ܥܸܢܝܵܢܹܗ ܕܬܸܗܘܸܐ ܝܵܪܬܵܐ ܥܲܡ ܝܵܪ̈ܘܿܬܼܵܘܗܝ ܀>
    text <܃ܗܵܐ ܕܼܪܫܹ̇ܬܼ ܠܵܟ ܐܘܼܪܚܵܐ ܠܡܸܪܕܼܵܐ ܠܘܲܥܕܼܵܐ ܕܲܠܥܸܠ>
    text <ܥܲܕܼ ܢܲܦܫܵܟ ܠܡܸܪܕܼܵܐ ܫܲܦܝܼܪ ܠܐܲܦܲܝ̈ ܪܵܘܡ̇ܐ ܀>
    text <܃ܗܵܐ ܐܸܡ̇ܪܹܬܼ ܠܵܟ ܕܥܲܡܠܹ̈ܐ ܒܵܥ̇ܝܵܐ ܐܘܼܪܚܵܐ ܕܪܵܡ̇ܐ>
    text <ܛܲܝܸܒܼ ܥܲܡܠܹ̈ܐ ܘܐܲܟܸܿܢ ܚܵܙܩܲܬܿ ܥܲܡ ܚܵܙܘܿܩܹ̈ܐ ܀>
    text <܃ܫܡܝܼܥ ܠܵܟ ܛܸܒܵܐ ܕܬܲܪܬܹܿܝܢ ܐܘܼܪ̈ܚܵܢ ܐܝܼܬܼ ܒܲܒܼܪܝܼܬܼܵܐ>
    text <ܚܙܝܼ ܠܵܐ ܬܸܚܙܘܿܩ ܥܲܡ ܣܲܓܿܝܼ̈ܠܹܐ ܒܗܵܝ̇ ܕܲܪܚܘܼܚܵܐ ܀>
    text <܃ܫܡܝܼܥ ܠܵܟ ܕܲܟܼܬܼܝܼܒܼ ܕܛܵܒܼ ܐܲܠܨܵܐ ܐܘܼܪܚܵܐ ܕܚܲܝܹ̈ܐ>
    text <ܥܨܝܼ ܠܲܩܢܘܿܡ̇ܢ ܘܩܲܒܸܿܠ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀>
    text <܃ܗܵܠܹܝܢ ܟܠܗܹܝܢ ܘܲܕܼܣܲܓܿܝܼ̈ܐܵܢ ܛܵܒܼ ܡ̣ܢ ܗܵܠܹܝܢ>
    text <ܪܫܝܼܡ ܥܘܼܗܕܵܢܗܹܝܢ ܒܲܟܼܬܼܝܼ̈ܒܼܵܬܼܵܐ ܕܣܸܦܪ̈ܲܝ ܪܘܼܚܵܐ ܀>
    text <܃ܡ̣ܢ ܕܲܟܼܬܼܝܼ̈ܒܼܵܢ ܬܢܹ̇ܝܬܼ ܐܵܦ ܐܸܢܵܐ ܡܸܕܸܿܡ ܕܲܬܼܢܹ̇ܝܬܼ>
    text <ܕܢܸܕܲܥ ܟܠܢܵܫ ܕܒܼܐܘܼܪܚܵܐ ܕܣܸܦܪܹ̈ܐ ܪܕܼܵܘ ܚܘܼܫܵܒܲܝ̈ ܀>
    text <܃ܣܸܦܪܹ̈ܐ ܚܵܘܝܘܼܢܝ ܕܐܸܪܕܹܿܐ ܒܐܘܼܪܚܵܐ ܕܦܸܬܼܓܼܵܡܲܒ̈ܗܘܿܢ>
    text <ܘܗܸܢܘ̣ܿܢ ܐܲܠܦܘܼܢܝ ܕܐܲܠܸܦ ܫܪܵܪܵܐ ܕܣܘܼܟܵܠܲܝ̈ܗܘܿܢ ܀>
text <ܥܲܠ ܓܡܝܼܪܘܼܬ ܕܘܼܒܵܪܹ̈ܐ>
  block
    text <ܥܲܠ ܓܡܝܼܪܘܼܬ ܕܘܼܒܵܪܹ̈ܐ>
  block
    text <ܣܗ܀ ܥܲܠ ܓܡܝܼܪܘܼܬ ܕܘܼܒܵܪܹ̈ܐ܀>
    text <ܕܝܼܠܹܗ ܟܲܕ ܕܝܼܠܹܗ ܡܸܐܡܪܵܐ ܕܹܫܬܼܝܢ ܘܚܲܡܫܵܐ܁>
    text <ܥܲܠ ܓܡܝܼܪܘܼܬ ܕܘܼܒܵܪ̈ܐ܁>
  block
    text <܃ܚܹܕ ܙܵܟܝܵܐ ܙܟܵܗ̇ ܠܲܚܛܝܼܬܼܵܐ ܕܩܛܠܲܬ̤ ܐ̄ܢܵܫܵܐ>
    text <ܘܒܙܟܘܬܹܗ ܫܘܬܸܦ ܐ̄ܢܵܫ̈ܐ ܘܫܡܝܢܹ̈ܐ܁>
    text <܃ܚܲܕ ܓܲܢܵܒܪܵܐ ܢܦ̣ܩ ܠܲܩܪܵܒܼܵܐ ܠܘܼܩܒܼܵܠ ܒܝܼܫܵܐ>
    text <ܘܒܬܟܼܬܘܫܹܗ ܝܠܸܦܘ ܐܪ̈ܥܢܹܐ ܙܢܲܝ̈ ܬܟܬܘܼܫܵܐ܁>
    text <܃ܚܲܕ ܐܬܠܝܛܵܐ ܢܚܸܬ ܠܐܓܼܘܿܢܵܐ ܕܙܲܕܝܼܩܘܼܬܼܵܐ>
    text <ܘܒܲܠܒܝܼܒܘܼܬܹܗ ܩܢܵܘ ܡܝܘ̈ܬܐ ܣܲܒܼܪܵܐ ܛܵܒܼܵܐ܁>
    text <܃ܚܲܕ ܐܬܠܝܼܛܵܐ ܢܚܸܡ ܠܐܓܼܘܿܢܵܐ ܕܙܲܕܝܼܩܘܼܬܼܵܐ>
    text <ܘܒܲܠܒܝܼܒܘܼܬܹܗ ܩܢܵܘ ܡܝܼܘ̈ܬܐ ܣܲܒܼܪܵܐ ܛܵܒܼܵܐ܁>
    text <܃ܚܲܕ ܕܲܪܵܪܵܐ ܐܸܚܲܕ ܕܲܪܵܐ ܥܲܡ ܚܲܣܝܵܢܐ>
    text <ܘܒܼܚܘܡܣܢܹܗ ܚܲܨܘ ܥܦܪܢܹܐ ܪ̈ܥܝܢܲܝܗܘܿܢ܁>
    text <܃ܥܲܠ ܟܠ ܘܒܼܟܼܠ ܦܕܿܣ ܥܘܕܪܢܵܐ ܕܡ̣ܢ ܡܵܘܗܲܒܼܬܹܗ>
    text <ܘܛܸܒܹ̈ܐ ܘܒܝܼܫ̈ܐ ܙܡܢ ܘܩܪܐ ܠܡܫܬܘܼܬ ܚܘܼܒܹܗ܁>
    text <܃ܐܲܝܟ ܓܲܢܒܪܵܐ ܩܥ̣ܵܐ ܒܒܪܝܼܬܼܵܐ ܓܢ̄ܒܵܪ ܚܲܝܠܵܐ>
    text <ܕܗܐ ܙܟܐ ܥܠܡܵܐ ܢܩܘܿܡ ܟܠܒܲܪܢܵܫ ܢܕܘܫ ܥܲܠ ܪܸܫܹܗ܁>
    text <܃ܩܘܡܘ ܘܐܸܬܼܠܒܲܒܼܘ ܐܪ̈ܥܢܵܝܹܐ ܘܫܡܝܼܢܹ̈ܐ>
    text <ܘܣܒܼܘ ܙܟܘܬܵܐ ܒܝܲܕ ܙܟܘܬܼܵܐ ܕܗܘ̤ܬ ܒܐܝܼܕܝ̈܁>
    text <܃ܬܵܘ ܢܘܚܘ ܒܲܠܡܹܐܝܢܝ ܠܐܝ̈ܐ ܕܠܐܝܼܘ ܒܥܲܡܵܐ ܕܟܢܫܹܐ>
    text <ܘܠܵܐ ܬܫܬܚܩܘܿܢ ܒܹܝܬܼ ܡܚܫܘܼܠܹܐ ܕܪ̈ܓܝܼܓܬܐ܁>
    text <܃ܬܵܘ ܣܒܼܘ ܝܪ̈ܬܹܐ ܡܲܪ̈ܗܛܝܟܘܿܢ ܕܒܙܝܼܙܝܼܢ ܗ̄ܘ̣ܵܘ>
    text <ܘܐܚܘܕܘ ܢܘ̈ܡܹܐ ܕܚܛܝܦܐ ܗ̄ܘ̣ܵܬ ܡ̣ܢ ܚܝ̈ܟܘܿܢ܁>
    text <ܬܵܘ ܐܬܚܲܦܛܘ ܠܡܸܩܢܐ ܚ̈ܝܹܐ ܪ̈ܘܼܚܢܝܹܐ܁>
    text <ܘܫܘܛܘ ܦܘܼܠܚܢܵܐ ܕܐܪ̈ܥܢܵܝܵܬܐ ܕܠܵܐ ܫܪܝܪ̈ܲܢ܁>
    text <܃ܬܵܘ ܐܬܥܝܲܕܘ ܒܗܪܓܵܐ ܕܛܘܼܒܹ̈ܐ ܕܟܼܣܝܹܢ ܒܲܩܢܘܿܡܝ>
    text <ܘܣܢܵܘ ܘܫܕܘ ܥܝܼܕ̈ܐ ܣܢ̈ܝܐ ܕܥܒܘܪ̈ܝܬܵܐ܁>
    text <ܫܪܝܼܪ ܘܲܒܼܚܝܼܪ ܡܘܼܠܟܵܢ ܚܲܝܹ̈ܐ ܕܡܸܬܡܠܲܠ ܒܝܼ܁>
    text <܃ܘܲܕܠܵܐ ܦܘܼܠܵܓܼ ܝ̇ܗܒ ܐܓܼܪܵܬ ܠܕܡܗܝܡܢ ܒܝܼ>
    text <ܚܹܝܠ ܒܵܪܘܿܝܵܐ ܨܒܼܵܐ ܕܢܲܒܕܸܩ ܚܲܝܠܹܗ ܒܐܝܼܕܹ̈ܝ܁>
    text <ܡܦܪܢܣ ܒܝܼ ܥܘܼܬܪܵܐ ܕܚܘܼܒܹܗ ܠܥ̇ܒܕ ܐܝܼܕܵܘ̈ܗܝ܁>
    text <܃ܚܘܒܲܬ ܚܘܼܒܵܐ ܚܝܒܝܼܢ ܠܹܗ ܥܒܵܕܐ ܕܥܒܕ>
    text <ܘܝܲܬܝܼܪܐܝܼܬ ܩܢܝ̈ܝ ܡܸܠܬܐ ܕܦܪܘܿܫܘܼܬܼܵܐ܁>
    text <܃ܬܵܘ ܡ̈ܠܠܹܐ ܦܪܘܥܘ ܬܘܼܕܝܼܬܼܵܐ ܕܚܝܸܒܝܼܢ ܐ̄ܢܬܘܢ>
    text <ܠܚܹܝܠ ܐܝܼܬܼܘܿܬܼܵܐ ܕܐܟܼܪܲܙ ܚܲܝܠܹܗ ܒܩܸܐܪܣܐ ܕܥܒܼܕܬ܁>
    text <ܬܵܘ ܐܸܬܼܒܩܵܘ ܒܢܝܼܫܵܐ ܬܪܝܼܨܵܐ ܕܒܼܪܸܫ ܩܲܝܣܵܐ܁>
    text <ܘܝܲܠܲܦܘ ܕܐܝܟܢ ܚܣܢܐ ܩܸܐܪܣܵܐ ܕܚܫܹ̈ܐ ܘܫܐܕ̈ܐ܁>
    text <܃ܚܲܫܹ̈ܐ ܠܙܝܼܢܹ̈ܐ ܐܣܢܝܼܘ ܫܘܼܦܪܵܐ ܕܪܸ̈ܥܝܢܝܟܘܿܢ>
    text <ܡܪܘܩܘ ܨܐܘܬܼܵܐ ܕܠܲܙܝܙܘܬܼܟܘܢ ܡ̣ܢ ܠܒܝ̈ܟܘܿܢ܁>
    text <ܫܸܐܕܹ̈ܐ ܛܪ̈ܘܢܹܐ ܚܛܦܘ ܝܪܬܘܼܬܼܵܐ ܕܩܸܢܝܵܢܲܝ̈ܟܘܿܢ܃>
  block
    text <ܐܩܪܸܒܼܘ ܥܲܡܗܘܿܢ ܘܐܲܚܘܕܘ ܢܘ̈ܡܹܐ ܕܚܲܝܹ̈ܐ ܚܲܕܬܹ̈ܐ܁>
    text <܃ܪܘܼܚܢܵܐܝܼܬ ܥܒܕܘ ܬܟܼܬܘܫܵܐ ܥܲܡ ܣܲܢܐܝ̈ܟܘܿܢ>
    text <ܒܼܗܘ̇ ܐܸܣܟܝܡܵܐ ܕܐܩܪܸܒܼܘ ܥܡܟܼܘܿܢ ܘܒܲܙܘ ܢܸܟܣܝ̈ܟܿܘܿܢ܁>
    text <܃ܠܦܘܼܬ ܩܲܫܝܘܼܬܼܵܐ ܕܚܫܹ̈ܐ ܩܫܝ̈ܐ ܠܒܸܫܘ ܚܘܼܡܣܢܵܐ>
    text <ܘܡܲܟܟܼܘ ܐܢܘܿܢ ܕܠܵܐ ܬܬܡܟܟܘܿܢ ܬܚܝܹܬ ܪܸ̈ܓܼܠܲܝܗܘܿܢ܁>
    text <܃ܐܲܝܟ ܚܪܥܘܼܬܼܵܐ ܕܫܸܐܪܹ̈ܐ ܨܢܥ̈ܐ ܩܢܹ̇ܘ ܒܘܼܝܢܵܐ>
    text <ܕܠܵܐ ܬܸܬ[܁܁܁]ܒܼܘܢ ܡ̣ܢ ܦܲܘܪ̈ܣܲܝܗܘܿܢ ܐܲܝܟ ܕܒܩܲܕܼܡܵܐ܁>
    text <܃ܠܟܼܠܹܗ ܐ̄ܢܵܫܵܐ ܐܠܒܸܫ ܙܲܝܢܵܐ ܕܙܕܝܼܩܘܼܬܼܵܐ>
    text <ܕܠܵܐ ܢܸܒܼܪܝܨ ܒܹܗ ܓܹܐܪܵܐ ܫܢܝܼܢܵܐ ܕܐܵܟ̇ܠܩܪܨܵܐ܁>
    text <ܦܓܼܪܵܐ ܘܢܲܦܫܵܐ ܢܸܐܚܕܘܢ ܕܵܪܵܐ ܥܲܡ ܚܘܼܬܚ̈ܬܹܐ܁>
    text <ܘܲܚܠܝܼܨܐܝܼܬ ܢܸܚܢܘܿܢ ܠܢܝܼܫܵܐ ܕܡܘܼܠܟܵܢ ܚܲܝܹ̈ܐ܁>
    text <܃ܠܢܝܼܫܵܐ ܕܟܸܐܢܸ̈ܐ ܢܸܚܢܘܿܢ ܙܘܥܹ̈ܐ ܘܪܸܓܼܫܝ ܦܓܼܪܵܐ>
    text <ܕܢܫܘܘܢ ܐܟܿܚܕ ܠܡܣܒܼ ܐܲܓܼܪܵܐ ܕܠܹܗ ܡܬܚܒܲܠ܁>
    text <܃ܙܒܼܢܐ ܗ̄ܘ̣ ܡܟܝܹܠ ܠܡܚܘܝܼܘ ܠܩܪ̈ܒܼܬܢܹܐ>
    text <ܙܢܝ̈ ܬܟܬܘܼܫܵܐ ܡܠܝ̈ܝ ܩܐܪܣܵܐ ܕܠܘܼܩܒܼܵܠ ܚܲܫܹ̈ܐ܁>
    text <܃ܒܓܸܠܝܐ ܢܐܡܲܪ ܥܠܬܹܗ ܕܡܸܐܡܪܵܐ ܕܡܛܝܒܼ ܠܲܢ>
    text <ܩܕܵܡ ܫܡܘܥܹ̈ܐ ܕܪܚܡܝܼܢ ܫܡܥܵܐ ܕܪܵܘܚܢܝܵܬܐ܁>
    text <܃ܢܗܝܼܪܐܝܼܬ ܢܕܢܲܚ ܨܡܚܵܐ ܕܡܠܲܬܼ ܦܘܡܲܢ>
    text <ܠܥܝܼܢ ܪ̈ܘܚܢܹܐ ܕܚܵܙܝܢ ܫܦܝܼܪ ܣܘܼܟܵܠ ܡ̈ܠܐ܁>
    text <܃ܕܠܵܐ ܬܚܦܝܼܬܼܵܐ ܢܨܘܿܪ ܬܲܫܥܝܼܬܼܵܐ ܕܪ̈ܲܓܲܬ ܢܦܫܲܢ>
    text <ܒܕܦܵܐ ܕܗܘܢܵܐ ܕܝ̇ܕܥ ܠܡܚܵܪ ܒܥܬܝܼܕܥ̈ܬܐ܁>
    text <܃ܥܲܠ ܕܘܪܹ̈ܐ ܕܥܬܝܼܪ̈ܬܐ ܒܥ̇ܝܬ ܕܐܡܠܸܠ>
    text <ܘܥܲܠ ܬܘܩܢܵܐ ܕܠܐ ܡܸܬܚܒܲܠ ܨ̇ܒܝܬ ܕܐܬܢܹܐ܁>
    text <܃ܒܙܟܘܬܼ ܡܲܠܟܐ ܕܙܟܼܵܐ ܒܩܲܝܣܵܐ ܬܗܕܲܬ ܣܲܓܝܼ>
    text <ܘܪܓܬܢܝ ܕܐܓܼܠܐ ܥܲܠ ܙܟܘܬܹܗ ܠܥܝܼܢ ܦܲܠܚܵܘ̈ܗܝ܁>
    text <܃ܒܐܓܘܿܢ ܥܡ̈ܠܐ ܕܦܠܚ̈ܐ ܕܓܼܒܵܐ ܦܗܵܘ ܚܘܼܫܒܲܝ̈>
    text <ܕܥܡܵܐ ܥܲܙܝܼܘ ܠܘܼܩܒܼܵܠ ܩܐܪ̈ܣܹܐ ܕܪ̈ܓܝܼܓܬܼܵܐ܁>
    text <܃ܐܘܪܚܵܐ ܕܝܼܠܹܗ ܘܕܒܢܲܝ̈ ܒܲܝܬܹܗ ܚܙܹܝܬ ܕܐܠܝܼܨܵܐ>
    text <ܘܐܡ̇ܪܬ ܕܐܸܪܕܹܐ ܐܦܸܢ ܒܡ̈ܠܹܐ ܠܘܵܬܼ ܗܲܠܟ̈ܬܐ܁>
    text <܃ܛܘܒܹ̈ܐ ܡܠܝܼܟܹ̈ܐ ܫܡܥܸ̇ܬ ܕܲܟܣܹܝܢ ܒܐܲܠܝܼܨܘܼܬܵܗ̇>
    text <ܘܐܠܨܢܝ ܪܸܥܝܵܢܝ ܕܐܸܫܡܲܥ ܐܸܢܘܿܢ ܐܦܸܢ ܡܸܫܡܲܥ܁>
    text <܃ܡܫܡܲܥ ܫܡ̇ܥܬ ܕܛܒ̣ܐ ܐܘܪܚܵܐ ܕܗܵܕܹܐ ܠܘܝܵܬܼܵܐ>
    text <ܘܪܢ̇ܝܬ ܕܕܒܪ ܐܘܬܲܪ ܐ̄ܢܵܫܵܐ ܡ̣ܢ ܝܘܼܬܪܵܢܵܗ̇܁>
    text <܃ܬܵܘ ܚܙܘܩܹ̈ܐ ܕܪܚܝܼܡܵܐ ܠܗܘܿܢ ܐܘܼܪܚܵܐ ܕܚ̈ܝܹܐ>
    text <ܚܙܘܩܘ ܥܲܡ ܫܪܒܲܢ ܣܘܒܼܘ ܣܘܼܟܝܵܐ ܕܚ̈ܝܹܐ ܚܲܕܹܬܹܐ܁>
    text <܃ܒܚܘܼܒܐ ܢܫܡܲܥ ܫܲܪܒܵܐ ܕܚ̈ܝܹܐ ܪ̈ܘܚܢܝܹܐ>
    text <ܘܒܣܘܟܠܵܐ ܢܨܘܬ ܣܘܼܟܠܵܐ ܕܣܬܝܼܪ̈ܬܵܐ܁>
    text <܃ܒܣܲܒܼܪܵܐ ܢܲܫܲܪ ܠܲܕܡܬܡ̈ܠܠܢ ܥܲܠ ܕܥܬܝ̈ܕܵܢ>
    text <ܕܐܦܸܢ ܟܣܝ̈ܢ ܠܹܗ ܫܲܪܝܲܪ̈ܢ ܛܵܒܼ ܡ̣ܢ ܫܸܡܫܵܐ܁>
    text <܃ܗܵܠܹܝܢ ܐܢܹܝܢ ܬܠܬܼ ܕܡܟܪ̈ܢ ܐܡ̣ܪ ܦܵܘܠܘܿܣ>
    text <ܡܵܕܹܝܢ ܫܲܪܝܼܪ ܕܗܢܹܝܢ ܡܨܝ̈ܢ ܒܚܹܝܠ ܟܠܡܸܕܹܡ܁>
    text <܃ܥܣܸܩ ܕܘܼܒܪܵܐ ܕܪ̈ܘܚܢܝܬܼܵܐ ܠܦܓܼܪ̈ܢܝܹܐ>
    text <ܘܐܲܝܟܵܐ ܕܗܢܹܝܢ ܚܠܝܼ̈ܛܵܢ ܥܲܡܹܗ ܕܠܝܼܠ ܘܡܛܟܣ܁>
    text <܃ܐܸܦ ܡܚܝܼܒܲܢ ܦܫܩ ܘܓܼܠܝܗܝ ܠܚܲܝܠܵܐ ܕܒܼܗܝܼܢ>
    text <ܕܡܨܚ̈ܢ ܚܣܢ̈ܢ ܩܸܐܪܣܵܐ ܕܢܲܦܫܵܐ ܘܕܗܕܡܹ̈ܐ܁>
    text <܃ܟܠ ܠܡ ܐܝܕܐ ܕܠܘܬ ܐ̄ܢܫܐ ܥܛܠܐ ܠܡܸܗܘܵܐ>
    text <ܠܘܵܬ ܐܠܗܵܐ ܡܨܝܵܐ ܠܡܸܗܘܵܐ ܒܗܲܝܡܢܘܬܼܵܐ܁>
    text <܃ܫܸܡܫܵܐ ܗ̄ܝ̣ ܕܲܬܪܝܼܢ ܗܲܝܡܢܘܼܬܵܐ ܠܥܝܢܲܝ̈ ܦܓܼܪܐ>
    text <ܬܵܘ ܢܚܙܹܐ ܒܗ̇ ܫܘܼܦܪܵܐ ܦܲܐܝܐ ܕܥܬܝܼ̈ܕܵܬܵܐ܁>
    text <܃ܛܵܒܼ ܡ̣ܢ ܫܸܡܫܵܐ ܢܲܗܝܼܪ ܕܠܸܩܵܗܿ ܠܕܚ̇ܐܪ ܒܵܗ̇>
    text <ܘܟܲܕ ܥܲܠ ܐܪܥܵܐ ܗ̄ܘ̣ ܚ̇ܙܐ ܕܛܣܝ̈ܢ ܠܥܸܠ ܒܲܫܡܲܝܵܐ܁>
  block
    text <܃ܬܗܪܵܐ ܪܲܒܵܐ ܡܠܹܐ ܕܘܒܪܵܐ ܕܗܲܝܡܢܘܼܬܼܵܐ>
    text <܃ܬܵܘ ܢܬܗܲܪ ܒܵܗ̇ ܘܢܹܐܠܲܦ ܛܲܟܼܣܵܐ ܕܡܸܬܡܠܲܠ ܒܵܗ̇>
    text <܃ܓܲܙ̈ܐ ܣܒܝܼ̈ܣܸܐ ܡܠܹܝܢ ܣܘܼܥܪ̈ܢܹܐ ܕܣܥܘܿܪܘܼܬܵܗ̇>
    text <ܢܩܪܘܿܒܼ ܟܠܢܵܫ ܢܸܣܲܒܼ ܡܓܢ ܣܘܼܢܩܵܢ ܚܲܝܵܘ̈ܗܝ܁>
    text <܃ܠܲܬܪܲܥ ܒܝܬܗ̇ ܢܨܘܒܼܘܼܢ ܐܦ ܚܲܟܝܼܡܹ̈ܐ>
    text <ܘܗܵܐ ܡܬܡܠܝܢ ܣܘܼܢܩܢܲܝܗ̈ܘܿܢ ܕܠܵܐ ܫܘܼܚܵܪܵܐ܁>
    text <܃ܬܵܘ ܟܠ ܬܓܼܡܝܼ̈ܢ ܥܲܡ ܟܠ ܡܘܼܫ̈ܚܵܢ ܥܬܲܪܘ ܫܲܘܝܵܐܝܼܬ>
    text <ܡ̣ܢ ܒܹܝܬܼ ܓܲܙܵܐ ܕܗܝܡܢܘܼܬܼܵܐ ܕܠܵܐ ܡܸܣܬܝܲܟ܁>
    text <܃ܒܗܝܡܢܘܼܬܼܵܐ ܢܫܡܲܠ ܐܪ̈ܙܹܐ ܕܗܝܡܢܘܼܬܼܵܐ>
    text <ܘܲܒܼܬܘܟܼܠܢܵܗ̇ ܢܣܝܼܡ ܬܘܟܠܢܲܢ ܥܲܠ ܕܥ̣ܬܝܕ̈ܢ܁>
    text <܃ܒܢܘܼܗܪܵܗ̇ ܢܚܸܙܹܐ ܠܲܕܠܵܐ ܓܠܝ̈ܢ ܠܥܝܢܲܝ̈ ܒܸܣܪܵܐ>
    text <ܡܥܢܝ ܡܥܢܝܢܵܗ̇ ܢܥܝܪ ܢܦܫܲܢ ܒܫܒܝܼܚ̈ܬܵܐ܁>
    text <܃ܫܘܼܒܚܵܐ ܪܲܒܵܐ ܕܠ̇ܐ ܡܬܡܲܠܲܠ ܡܠܹܐ ܥܸܢܝܵܢܵܗ̇>
    text <ܘܫܒܼܝܼܚܐܝܼܬ ܡܫܲܒܚܵܐ ܒܫܘܼܒܼܚܵܐ ܠܪ̈ܚܡܲܝ ܚܘܼܒܵܗ̇܁>
    text <܃ܒܗ̇ ܐܫܬܲܒܲܚܘ ܢܒܼܝ̈ܐ ܒܐܪ̈ܙܹܐ ܕܥܬܝܕܬ̈ܐ>
    text <ܘܒܵܗ̇ ܐܬܢܨܲܝܘ ܫܠܝܼܚܹ̈ܐ ܒܚܲܝܠܵܐ ܕܓܒܪ̈ܘܼܬܼܵܐ܁>
    text <܃ܥܲܠ ܒܢܝܢܗ̇ ܒܢܵܘ ܥܡܠܲܝ̈ܗܘܿܢ ܟܐܢܹ̈ܐ ܘܢܲܟ̈ܦܹܐ>
    text <ܘܡܛܵܐ ܪܘܡܵܐ ܕܕܘܒܪ̈ܲܝܗܘܿܢ ܥܕܡܵܐ ܠܪܵܘܡܵܐ܁>
    text <܃ܗܢܘܿܢ ܫܪܝܼܘ ܠܡܒܼܢܵܐ ܫܪܵܪܵܐ ܒܥܠܡܵܐ ܪܲܦܝܵܐ>
    text <ܘܫܪܝܼܘ ܐ̄ܢܵܫ̈ܐ ܠܡܒܼܢܵܐ ܥܡ̈ܠܹܐ ܥܲܠ ܥܲܡܠܲܝ̈ܗܘܿܢ܁>
    text <܃ܥܲܠ ܫܬܐܣܬܵܗ̇ ܣܡ ܬܘܕܝܼܬܹܗ ܫܡܥܘܿܢ ܟܹܐܦܵܐ>
    text <ܘܢܣܲܒܼ ܐܓܼܪܵܐ ܟܠܝܼܠ̇ܐ ܕܛܘܼܒܹ̈ܐ ܕܠܵܐ ܡܸܬܚܒܲܠ܁>
    text <܃ܛܘܒܲܝܟ ܫܡܥܘܿܢ ܐܡ̣ܪ ܦܘܡܵܐ ܕܡܠܸܐ ܛܘܼܒܹ̈ܐ>
    text <ܕܫܘܼܝܬ ܕܬܐܠܦ ܐ̄ܪܙ ܟܣܝ̈ܬܐ ܡ̣ܢ ܦܘܼܡ ܟܣܝܵܐ܁>
    text <܃ܠܵܘ ܠܲܡ ܒܸܣܪܵܐ ܘܲܕܼܡܵܐ ܓܼܠܐ ܠܵܟ ܕܬܲܘܕܹܐ ܫܲܦܝܼܪ>
    text <ܐܸܠܵܐ ܐܒܼܵܐ ܕܐܝܼܬ ܠܹܗ ܝܲܠܕܵܐ ܕܕܡ̇ܐ ܠܝܘܼܩܢܹܗ܁>
    text <܃ܝܘܩܢܵܐ ܦܐܝ̇ܐ ܕܠܵܐ ܪܘܟܒܼܵܐ ܓܠ̣ܐ ܠܹܗ ܠܫܸܡܥܘܿܢ>
    text <܃ܕܢܘܼܕܹܐ ܒܐܒܼܵܐ ܕܐܝܬܼ ܠܹܗ ܝܲܠܕܵܐ ܕܬܪܬܹܝܢ ܕܡ̈ܘܢ>
    text <܃ܒܕܡܘܼܬ ܫܡܥܘܿܢ ܢܘܕܐ ܟܠܢܵܫ ܕܡܵܘܕܹܐ ܒܒܼܪܵܐ>
    text <ܘܠܵܐ ܢܬܦܠܓܼ ܕܐܝܟܵܢ ܡܠܬܐ ܘܦܓܼܪܵܐ ܐܟ̄ܚܕ܁>
    text <܃ܫܠܝܼܚܹ̈ܐ ܒܚܘܒܵܐ ܩܲܒܠܘ ܘܲܫܠܸܡܘ ܠܗ̇ܝ ܕܐܣܬܥܪܲܬ̤>
    text <ܕܡܠܬܼܵܐ ܒܦܓܼܪܐ ܥܡ̣ܪ ܨܒܝܢܹܗ ܠܦܘܼܪܩܵܢ ܚܲܝܲܝ̈ܢ܁>
    text <܃ܡܛܠ ܚܲܝ̈ܢ ܥܡ̇ܪ ܨܒܝܢܹܗ ܒܦܓܼܪܐ ܕܡܫܲܢ>
    text <ܘܚܲܪܲܪ ܚܲܝܲܝ̈ܢ ܡ̣ܢ ܥܲܒܼܕܘܼܬܼܵܐ ܕܒܝܼܫܵܐ ܘܡܵܘܬܼܵܐ܁>
    text <܃ܒܚܫ̈ܐ ܓܡܪܗ̇ ܠܗ̇ܝ ܕܗܘ̤ܵܐ ܠܲܢ ܥܠܲܬܼ ܚܲܝܹ̈ܐ>
    text <ܒܚܲܫܹ̈ܐ ܡܕܝܹܢ ܒܓܼܡܘܿܪ ܪܗܛܵܐ ܕܕܘܒܵܪ ܚܲܝܹ̈ܢ܁>
    text <܃ܡܢܹܗ ܢܐܠܲܦ ܒܐܲܝܠܹܝܢ ܚܫܹ̈ܐ ܫܩ݂ܲܠ ܙܟܘܬܼܵܐ>
    text <ܘܐܝܟܵܢ ܐܩܠܝܼ ܥܲܠ ܚܘܬܚ̈ܬܹܐ ܕܪ̈ܓܝܼܓܼܵܬܼܵܐ܁>
    text <܃ܡ̣ܢ ܟܪ̈ܘܙܵܘܗܝ ܢܫܡܲܥ ܥܲܡܠܹܗ ܘܚܘܼܡܣܵܢ ܢܲܦܫܹܗ>
    text <ܕܐܲܝܠܹܝܢ ܥܡܠ̈ܐ ܨܵܪ ܒܩܢܘܿܡܹܗ ܩܕܲܡ ܥܡܠܲܝ̈ܗܘܿܢ܁>
    text <܃ܗܢܘܿܢ ܢܬܢܘܿܢ ܐܦ ܥܲܠ ܕܘܡܝܵܐ ܕܕܘܒܪ̈ܝܗܘܿܢ>
    text <ܕܐܝܟܵܢ ܥܲܙܝܼܘ ܠܘܩܒܼܵܠ ܚܫܹ̈ܐ ܒܲܩܢܘܡܲܝ̈ܗܘܿܢ܁>
    text <ܒܦܕܼܪܐ ܐܩܪܸܒܼܘ ܥܲܡ ܚܘܬܚ̈ܬܹܐ ܕܪܓܲܬܼ ܒܸܣܪܵܐ܁>
    text <ܘܒܪܥܝܢܵܐ ܐܚܲܕܘ ܕܲܪܵܐ ܥܲܡ ܙܘܿܥܹܝ̈ܗܘܿܢ܁>
    text <܃ܒܚܫܘܿܫܘ̈ܬܐ ܚܣܲܢܘ ܠܥܝܼܪ̈ܐ ܕܚܫܘܿܫܘܼܬܼܵܐ>
    text <ܘܒܪܝܼܗܘܼܬܼܵܐ ܐܩܢܝܼܘ ܚܲܝܠܵܐ ܠܡܝܘܬܘܼܬܼܵܐ܁>
    text <܃ܒܐܘܟܼܠܵܐ ܐܘܟܸܠܘ ܐܡ̣ܠܵܐ ܕܪܘܚܵܐ ܠܪܸܥܝܵܢܝܗܘܿܢ>
    text <ܘܒܝܲܕ ܫܢܬܐ ܪܕܦ̣ܘ ܩܘܛܥܵܐ ܡ̣ܢ ܡܲܕܥܲܝ̈ܗܘܿܢ܁>
    text <܃ܒܹܗ ܒܟܼܝܢܵܐ ܙܟܼܘ ܠܟܼܝܢܵܐ ܘܲܠܚܘܼܬܚܵܬܵܘ̈>
    text <ܘܟܲܕ ܒܹܗ ܐܢܘܿܢ ܗܘ̤ܵܘ ܐܲܝܟ ܐ̄ܢܵܫ̈ܐ ܕܠܵܘ ܐܸܢܘܿܢ܁>
  block
    text <܃ܫܡ̣ܥܘ ܕܥܬܝܼܕܝܼܢ ܠܡܸܗܘܵܐ ܒܚ̈ܝܹܐ ܠܵܐ ܡܵܝܘ̈ܬܼܵܐ>
    text <ܘܐܫܝܼܛܘ ܐܸܢܘܿܢ ܠܚܲ̈ܝܹܐ ܕܙܒܼܢܵܐ ܐܲܝܟ ܠܵܐ ܚܲܝܹ̈ܐ܁>
    text <܃ܚ̣ܙܵܘ ܕܐܬܚܕܲܬܘ ܐ̄ܪܙܢܵܐܝܼܬ ܒܡܲܥܡܘܿܕܝܼܬܼܵܐ>
    text <ܘܲܠܒܸܫܘ ܕܘܡܝܵܐ ܕܪ̈ܘܚܢܝܵܬܐ ܥܲܠ ܪ̈ܓܫܲܝܗܘܿܢ܁>
    text <܃ܚܙ̣ܵܘ ܕܩܪܸܒܼ ܠܹܗ ܙܒܲܢ ܦܘܪܥܢܵܐ ܕܐܓܘܢܝ̈ܗܘܿܢ>
    text <ܘܩܕܡܘ ܨܪܘܼܗ̇ ܠܗ̇ܝ ܕܥܬܼܝܕܵܐ ܥܲܕܠܵܐ ܬܸܗܘܹܐ܁>
    text <܃ܥܠܡܵܐ ܕܥܬܝܼܕ ܨܵܪܘ ܫܪܝܼܪܹ̈ܐ ܒܕܘܼܒܵܪ̈ܲܝܗܘܿܢ>
    text <ܘܒܼܕܡܘܼܬ ܨܲܠܡܵܐ ܣܡܘܼܗܝ ܒܐܪܵܥܵܐ ܩܕܼܵܡ ܚܙ̈ܝܹܐ܁>
    text <܃ܐܲܝܟ ܣܡܡܢܹ̈ܐ ܡܕܟܼܘ ܥܲܡܠܹ̈ܐ ܕܟܼܠ ܐܸܣܟܹܝܡܝܼ̈ܢ>
    text <ܘܒܓܚ̈ܬܐ ܪܫܡܘ ܬܚܘܝܼܬܵܐ ܕܣܬܝܼܪ݁ܬܼܵܐ܁>
    text <܃ܒܨܘܡܵܐ ܚܵܘܝܼܘ ܕܕܠܵܐ ܐܘܼܟܼܠܵܐ ܚ̇ܝܐ ܦܓܼܪܵܐ>
    text <ܘܒܨܠܘ̈ܬܐ ܕܒܼܪܘܼܚ ܗܘ̇ܐ ܥܢܵܝܵܐ ܕܢܲܦܫܵܐ܁>
    text <܃ܒܫܲܗܪܵܐ ܐܠܸܦܘ ܕܠܵܐ ܬܘܼܒܼ ܕܡ̇ܟ ܟܝܵܢ ܡܵܝܘ̈ܬܐ>
    text <ܘܒܙܡܝܼܪ̈ܬܵܐ ܕܕܠܵܐ ܩܘܛܵܥ ܙܡ̇ܪ ܫܘܒܼܚܵܐ܁>
    text <܃ܒܫܝܛܘܼ ܢܟܣܹ̈ܐ ܒܕܸܩܘ ܥܘܼܬܪܵܐ ܕܟܼܣܹܐ ܒܪܘܡܵܐ>
    text <ܘܒܨܥܝܼܪ݁ܬܵܐ ܕܪܫ̣ܘ ܡܲܪܕܝܼܬܼܵܐ ܠܘܬܼ ܕܲܫܒܝܼ̈ܚܵܢ܁>
    text <܃ܨܡ̣ܘ ܡ̣ܢ ܠܲܚܡܵܐ ܠܵܘ ܕܣܢܹܐ ܗ̄ܘ̣ܵܐ ܐܘܟܼܠܵܐ ܕܡܸܢܹܗ>
    text <ܐܸܠܐ ܕܢܸܚܢܘܢ ܠܗ̇ܘ ܕܘܒܪܵܐ ܕܕܠܵܐ ܐܘܼܟܼܠܵܐ܁>
    text <܃ܫܒܲܩܘ ܙܘܘܓܹܐ ܠܵܘ ܕܛܡܐ ܗ̄ܘ̣ܵܐ ܢܩܦܐ ܕܥܡܹܗ>
    text <ܐܸܠܵܐ ܕܢܗܘܘܿܢ ܐܲܝܟ ܕܥܬܼܝܼܕܝܼܢ ܠܡܸܗܘܵܐ ܬܲܡ̇ܢ܁>
    text <܃ܫܛܘ ܠܥܢܝܢܵܐ ܠܵܘ ܟܕ ܪܡ̇ܝܢ ܡ̣ܢ ܣܘܼܢܩܵܢܵܐ>
    text <ܐܠܵܐ ܕܢܫܘܘܿܢ ܠܡܬܒܣܡܘܼ ܒܲܕܼ ܠܵܐ ܫܘܼܠܵܡ܁>
    text <܃ܟܒܸܫܘ ܚ̇ܫܵܐ ܒܥܪܝܼܪ̈ܝܹܐ ܕܦܓܪܵܐ ܘܢܲܦܫܵܐ>
    text <ܟܲܕ ܐܝܬܝܗܘܿܢ ܦܓܼܪ̈ܢܵܝܹܐ ܘܢܲܦܫܢܝܹ̈ܐ܁>
    text <܃ܣܢܵܘ ܥܸܢܝܵܢܵܐ ܕܐܪ̈ܥܢܝܵܬܐ ܟܲܕ ܐܲܪ̈ܥܵܢܝܵܢ>
    text <ܘܪܚܸܡܘ ܗܪ̈ܓܹܐ ܕܪ̈ܘܚܢܝܵܬܐ ܟܲܕ ܪܚܝܼܩܝܼܢ܁>
    text <܃ܥܒ̣ܕ ܬܟܬܘܫܵܐ ܥܲܡ ܟܠ ܚܫܝܼ̈ܢ ܕܟܣܹܝܢ ܘܓܼܠܹܝܢ>
    text <ܘܠܵܐ ܐܬܪܦܝܼܘ ܡ̣ܢ ܬܘܟܼܠܢܵܐ ܕܥܬܼܝܼܪ̈ܬܵܐ܁>
    text <܃ܫܝܢܘ ܚܡܬܐ ܡܟܟܘ ܚܘܬܪܐ ܣܚܦܘ ܠܚܣܡܵܐ>
    text <ܘܠܐ ܐܦܣܘ ܠܹܗ ܠܚܲܨܪܵܐ ܕܢܪܗܲܛ ܐܲܝܟ ܨܒܝܢܹܗ܁>
    text <܃ܦܓܘ̈ܕܐ ܢܟܦܹܐ ܐܪܡܝܼܘ ܢܟܦܹ̈ܐ ܒܪܓܲܬܼ ܦܓܼܪܵܐ>
    text <ܘܟܲܕ ܩܠܝܼܠܵܐ ܗ̄ܝ݂ ܥܲܒܼܕܘܗ̇ ܕܬܸܪܗܲܛ ܡܲܬܝܼܢܵܐܝܼܬ܁>
    text <܃ܡܝ̈ܐ ܟܢܝܼܪܹ̈ܐ ܪܣܘ ܥܲܠ ܢܘܼܪܵܐ ܕܒܗܕܵܡܹ̈ܐ>
    text <ܘܲܫܗܵܐ ܥܘܼܙܵܗ̇ ܘܠܵܐ ܐܬܟܬܫܲܬ̤ ܐܲܝܟ ܕܡܥܕܵܐ܁>
    text <܃ܐܲܝܟ ܕܥܲܠ ܪ̈ܟܼܫܐ ܪܟܸܒܘ ܙܘܥܲܝ̈ܗܘܿܢ ܥܲܠ ܪ̈ܓܫܲܝܗܘܿܢ>
    text <ܘܛܟܸܣܘ ܪܗܛܵܐ ܕܟܼܠܗ̇ ܐ̄ܢܵܫܐ ܕܠܵܐ ܢܸܬܕܘܕ܁>
    text <܃ܩܐܡܵܐ ܕܫܝܢܵܐ ܐܪܡܝܼܘ ܒܦܘܼܡܵܐ ܣܘܣܝܵܐ ܕܡ̈ܠܹܐ>
    text <ܘܪܸܟܫܲܬ̤ ܢܦܫܵܐ ܐܲܝܟ ܗܸܢܝܘܟܵܐ ܠܥܸܠ ܡ̣ܢ ܚܨܹܗ܁>
    text <܃ܠܥܝܢܹ̈ܐ ܒܛܟܼܣܵܐ ܝܗܒܼܘ ܕܢܚܘܪ̈ܢ ܒܲܕܡܬ ܚܙ̈ܝܢ>
    text <ܘܠܐܕܼܢܹ̈ܐ ܒܟܝܠܵܐ ܐܦܣܘ ܫܸܡܥܵܐ ܕܲܟܼܡܐ ܢܥܘܠ܁>
    text <܃ܠܐܝܼܕܐ ܐܠܦܘܼܗ̇ ܕܬܙܪܘܿܥ ܙܲܪ̈ܥܹܐ ܕܙܕܝܼܩܘܼܬܼܵܐ>
    text <ܘܬܟܢܸܫ ܠܗ̇ ܦܐܪܹ̈ܐ ܕܫܘܒܼܚܵܐ ܒܝܲܕܼ ܙܕܩ̈ܬܵܗ̇܁>
    text <܃ܠܪܓܼܠܐ ܕܪܫܘܼܗ̇ ܕܬܪܕܹܐ ܒܐܘܼܪܚܵܐ ܕܠܘܵܬ ܐ̄ܢܵܫܵܐ>
    text <ܘܬܸܣܥܘܿܪ ܐܢܘܿܢ ܒܝܲܕܼ ܕܘܼܪ̈ܘܬܼܵܐ ܪ̈ܘܚܢܝܵܬܼܵܐ܁>
    text <܃ܠܟܠܹܗ ܦܓܹܪܐ ܕܟܢܘ ܐ̄ܢܵܫܝ̈ܐ ܒܦܘܼܠܚܵܢ ܚܲܝܹ̈ܐ>
    text <ܘܐܥܢܝܼܘ ܚܲܝܵܘ̈ܗܝ ܒܥܢܝܵܢ ܚܲܝܹ̈ܐ ܕܢܘܟܪ̈ܝܝܼܢ ܠܹܗ܁>
    text <܃ܠܟܼܠܹܗ ܟܝܢܵܐ ܥ̣ܨܘ ܕܢܕܡܹܐ ܒܕܠܵܐ ܟܝܢܹܗ>
    text <ܘܐܪܦܝܼ ܕܝܼܠܹܗ ܘܫܲܪܝܼ ܡܕܲܡܹܐ ܒܲܕܠܵܐ ܕܝܼܠܹܗ܁>
    text <ܟܝܵܢܹܗ ܕܦܓܼܪܵܐ ܒܦܓܼܪ̈ܢܝܵܬܐ ܗ̇ܪܓ ܟܠܫܵܥ>
  block
    text <ܘܗܸܢܘܿܢ ܥܲܒܼܘܼܗܝ ܕܢܛܥܹܐ ܕܝܼܠܹܗ ܘܢܗܪܘܿܓܼ ܒܕܪܘܼܚ܁>
    text <܃ܟܝܢܵܐ ܕܢܲܦܫܵܐ ܟܝܢܝ̈ܬܐ ܡܥܕ ܡܬܪܥܹܐ>
    text <ܘܗܢܘܿܢ ܫܲܚܠܸܦܘ ܥܢܝܵܢ ܢܦܫܵܐ ܠܘܬ ܕܫܒܝܼܚܵܢ܁>
    text <܃ܬܗܪܵܐ ܪܲܒܵܐ ܚܘܝܼܘ ܒܐܪܥܵܐ ܐ̄ܢܵܫ̈ܐ ܠܐܢ̄ܫ̈ܐ>
    text <ܕܒܦܓܪ̈ܝܗܘܿܢ ܥܒܲܕܘ ܬܟܬܘܫܵܐ ܥܲܡ ܦܓܼܪ̈ܲܝܗܘܿܢ܁>
    text <܃ܐܘܪܚܵܐ ܚܲܕܬܼܵܐ ܕܪܫܘ ܒܲܒܼܪܝܼܬܼܵܐ ܒܢܲܝ̈ ܕܚܝܼܚܵܐ>
    text <ܕܐܚܲܕܘ ܕܲܪܐ ܥܲܡ ܩܘ̈ܠܥܹܐ ܕܗܕܡܲܝ̈ܗܘܿܢ܁>
    text <܃ܕܠܵܐ ܒܥܝܕܵܐ ܣܥ̣̇ܘ ܡܝܘ̈ܬܹܐ ܒܡܵܝܘܿܬܘܼܬܼܵܐ>
    text <ܕܨܪܘ ܚܘܕܬܵܐ ܟܲܕ ܐܣܝܼܪܝܢ ܒܚܒܠܲܝ̈ ܡܵܘܬܼܵܐ܁>
    text <܃ܡܢܘܼ ܡ̣ܢ ܡܬܘܡ ܚ̣ܙܵܐ ܗܕܡܹ̈ܐ ܡܸܬܚܒܠܢܹ̈ܐ>
    text <ܕܥܒܼܕܝܼܢ ܩܐܪܣܵܐ ܥܲܡ ܚܲܫܝ̈ܘܿܢ ܚܫܘܿܫܵܐܝܼܬ܁>
    text <܃ܡ̇ܢ ܐܬܒܩܝܼ ܒܙܘ̈ܥܹܐ ܢܣܝܼ̈ܣܹܐ ܘܡܨܛܠܝܢܹ̈ܐ>
    text <ܕܐܚܕܝܼܢ ܕܲܪܵܐ ܥܲܡ ܫܘܼܚܠܦܹ̈ܐ ܪ̈ܦܝܐ ܕܒܼܗܘܿܢ܁>
    text <܃ܠܡ̇ܢ ܐܬܝܼܗܒܲܬ̤ ܓܲܢܒܵܪܘܼܬܼܵܐ ܐܲܝܟ ܕܠܐ̄ܢܵܫܵܐ>
    text <ܕܟܲܕ ܚܲܝܵܒܝܹܢ ܫܩܲܠ̣ܘ ܙܟܘܼܬܐ ܕܠܵܐ ܡܙܕܟܝܵܐ܁>
    text <܃ܐ̄ܢܫܐ ܐ̄ܢܫܐ ܗ̄ܘ̣ ܟܡ̣ܵܐ ܐܸܢ ܙܟ̇ܐ ܒܲܕܠܵܐ ܕܝܼܠܹܗ>
    text <ܘܗܢܵܘ ܬܗܪܵܐ ܕܙܟ̇ܐ ܒܲܐܚ̄ܪܹܝܢ ܐܲܝܟ ܕܒܕܝܼܠܹܗ܁>
    text <܃ܚܕܬܵܐ ܓܕܫܬ̤ ܠܒܢܲܝ̈ ܐܵܕܵܡ ܐܕܡܬܼܵܐ ܕܐܪܥܵܐ>
    text <ܘܫܚܠܸܦܘ ܥܲܦܪܵܐ ܒܕܘܼܒܪ̈ܝܗܘܿܢ ܠܕܗܒܼܵܐ ܕܪܘܚܵܐ܁>
    text <܃ܐܕܡ ܐܵܕܹܡܵܬܐ ܓܒܝܠܲܬ̤ ܒܐܝܼܕܵܐ ܠܵܐ ܡܪܟܒܬܼܵܐ>
    text <ܡܢܘܼ ܥܒܕܵܟ ܕܬܛܥܹܐ ܟܝܵܢܵܟ ܒܕܠܵܐ ܟܝܢܵܟ܁>
    text <܃ܟܝܵܢܵܟ ܥܦܪܐ ܗ̄ܘ̣ ܘܣܗ̇ܕ ܥܲܦܪܟ ܕܥܲܦܪܵܟ ܥܲܦܪܵܐ ܗ̄ܘ̣>
    text <܃ܘܕܘܒܵܪ ܚ̈ܝܹܐ ܕܐܚܕܬ ܗܵܫ̇ܐ ܪܡ ܡ̣ܢ ܥܲܦܪܵܟ>
    text <ܘܐܝܟ ܕܠܟܸܬܐ ܗܦܝܼܟ ܚܫܹ̈ܐ ܠܚܫܘܿܫܘܼܬܹܗ܁>
    text <܃ܚܫܘܫܵܐ ܐܢܬ ܘܚܫ̈ܐ ܥܙܝܼܠܝܼܢ ܒܟܘܬܝܼܢ ܓܘܼܫܡܵܟ>
    text <ܘܡ̇ܢ ܠܵܐ ܢܬܗܲܪ ܒܚܫܘܫܘܼܬܵܟ ܕܚܫܢܬ̤ ܗܝ̣ ܠܗ̇܁>
    text <܃ܬܵܘ ܚܫܘܫܹ̈ܐ ܬܗܲܪܘ ܘܐܬܕܡܲܪܘ ܒܐ̄ܚܢܲܝ̈ܟܘܿܢ>
    text <ܕܲܚܣܸܢܘ ܚܫܹ̈ܐ ܕܩܢܘܡܲܝ̈ܗܘܿܢ ܒܨܒܝܢܲܝ̈ܗܘܿܢ܁>
    text <܃ܬܵܘ ܡܝܘ̈ܬܐ ܚܙ̣ܵܘ ܡܝܘ̈ܬܐ ܟܡܵܐ ܐܬܓܢܒܲܪܘ>
    text <ܕܡܝܼܬܘ ܟܲܕ ܠܐ ܡܝܼܬܘ ܘܩܕܡܘ ܘܚܝܵܘ ܥܕܠܵܐ ܢܚܘܢ܁>
    text <܃ܬܵܘ ܐܪ̈ܥܢܹܐ ܚܘܪܘ ܒܐܪ̈ܥܢܹܐ ܟܡܵܐ ܐܬܚܟܲܡܘ>
    text <ܕܕܵܢܘ ܟܹܐܢܵܐܝܹܬ ܣܘܼܥܪܵܢܲܝܗܘܿܢ ܩܕܼܵܡ ܝܘܿܡ ܕܝܼܢܵܐ܁>
    text <܃ܕܝܢܵܐ ܟܹܐܢܵܐ ܣܡܘ ܐܲܝܟ ܢܝܼܫܵܐ ܩܕܼܵܡ ܥܲܝܢܲܝ̈ܗܘܿܢ>
    text <ܘܚܢ̣ܘ ܣܓܝܼ ܠܡܒܣܲܪ ܡܘܼܡܹ̈ܐ ܕܩܢܘ ܕܩܢܘܡܲܝ̈ܗܘܿܢ܁>
    text <܃ܩܕܲܡ ܒܘܚܪܢܵܐ ܥܲܠܘ ܠܒܨܵܬܼܵܐ ܕܚܘܼܫܒܲܝ̈ܗܘܿܢ>
    text <ܘܩܛܪܓܼܘ ܘܐܲܟܸܣܘ ܠܫܟܼܝܼܪ̈ܬܐ ܕܦܓܼܪܐ ܘܢܦܫܵܐ܁>
    text <܃ܠܚܨܪܵܐ ܕܒܼܗܘܿܢ ܥܒܲܕܘ ܕܝ̇ܢܐ ܒܹܝܬܼ ܛܵܒܼ ܘܲܠܒܝܼܫ>
    text <ܘܩܠܸܣܘ ܩܘܼܫܬܐ ܘܓܢܝܼܘ ܠܙܹܐܦܵܐ ܕܠܵܐ ܒܘܼܣܪܢܵܐ܁>
    text <܃ܕܠܐ ܒܘܣܪܢܵܐ ܕܢܘ ܫܲܪܝܼܪܹ̈ܐ ܐܝܕܵܐ ܕܟܹܐܢܵܐ>
    text <ܘܚܘܝܼܘ ܕܡܨܝܢ ܐ̄ܢܫܐ ܠܡܕܢ ܫܪ̣ܪܵܐ ܒܟܹܐܢܘܼ܁>
    text <܃ܠܲܝܬ ܟܹܝܬ ܥܸܠܬܼܵܐ ܠܪ̈ܚܡܲܝ ܥܠܠܹ̈ܐ ܠܡܸܬܥܠܠܘܼ>
    text <ܕܗܵܐ ܗܘ̤ܘ ܐ̄ܢܫܐ ܡ̣ܢ ܐ̄ܢܫܘܼܬܵܐ ܕܕܢܘ ܟܐܢܘܼܬܼܵܐ܁>
    text <܃ܠܲܝܬ ܠܵܟ ܐ̄ܢܫ̈ܐ ܡܦܬܲܚ ܦܘܡܵܐ ܥܲܠ ܣܘܼܥܪ̈ܢܲܝܟ>
    text <ܘܠܵܐ ܡܨܝܬ ܕܬܐܡܲܪ ܕܲܥܣܸܩ ܪܗܛܵܐ ܕܙܲܕܝܩܘܼܬܵܐ܁>
    text <܃ܦܫܝܼܩ ܠܵܟ ܣܓܝܼ ܐܸܢܗܘ̤ ܕܬܨܒܹܐ ܠܡܸܙܕܕܩܘܼ>
    text <ܐܲܝܟ ܕܐܙܕܕܲܩܘ ܟܐܢܹ̈ܐ ܐܚܝܢܲܝ̈ܟ ܒܕܪ̈ܝܢ ܕܪ̈ܝܼܢ܁>
    text <܃ܡܬܘܚ ܪܥܝܢܵܟ ܨܝܕ ܕܘܼܒܵܪܵܐ ܕܒܢܲܝ̈ ܓܸܢܣܟ>
    text <ܘܲܚܙܝܼ ܫܪܵܪܵܐ ܕܡܸܕܡ ܕܐܡ̇ܪܬ ܒܣܘܼܥܪ̈ܢܲܝܗܘܿܢ܁>
    text <܃ܚܙܘܩ ܒܠܘܼܝܬܵܐ ܕܣܦܪ̈ܲ ܪܘܼܚܵܐ ܒܪܸ̈ܓܼܠܹܐ ܕܗܵܘܢܵܐ>
    text <ܘܲܪܕܝܼ ܫܲܦܝܼܪ ܠܘܲܥܕܵܐ ܟܹܐܢܵܐ ܕܥܲܡ̈ܠܹܐ ܕܲܒܼܗܘܿܢ܁>
  block
    text <܃ܐܲܚܘܼܕ ܐܘܼܪܚܵܐ ܡ̣ܢ ܫܘܼܪܵܝܵܐ ܕܫܘܼܪܵܝ ܐ̄ܢܵܫ̈ܐ>
    text <ܘܣܝܼܡ ܐܵܬܘܿܬܼܵܐ ܒܒܹܝܬܼ ܐܵܘܵܢܹ̈ܐ ܕܕܘܼܒܵܪ̈ܲܝܗܘܿܢ܁>
    text <܃ܥܘܼܠ ܠܒܹܝܬܼ ܐܪ̈ܟܐ ܕܲܟܼܬܝܼ̈ܒܵܬܼܵܐ ܕܲܡܠܸܟ ܡܲܠܟܹ̈ܐ>
    text <ܘܲܩܪܝܼ ܒܫܲܪ̈ܒܹܐ ܕܡܠܝܼܢ ܡܸܐܹܐ ܕܢܸܨܚܵܢ ܐ̄ܢܵܫܵܐ܁>
    text <܃ܠܒܘܿܟ ܩܲܪܛܲܝܣܵܐ ܕܲܪܫܝܼܡܵܐ ܒܹܗ ܬܲܫܥܝܼܬ ܗܵܒܹܝܠ>
    text <ܘܚܘܪ ܟܲܕ ܕܵܒܲܚ ܐܸܡܪܵܬ ܕܲܟܼܝܵܐ ܘܕܲܟܼܝܘܼܬܼ ܢܦܲܫܵܐ܁>
    text <܃ܡܪܘܿܩ ܪܸܥܝܵܢܵܟ ܡ̣ܢ ܨܵܐܘܼܬܼܵܐ ܕܢܸܟܼܠܵܐ ܨܐܐ>
    text <ܘܩܲܪܸܒܼ ܕܸܒܼܚܵܐ ܕܕܲܟܼܝܼܘܼܬ ܢܲܦܫܵܐ ܕܕܵܡܹܐ ܠܕܝܼܠܸܗ܁>
    text <܃ܦܬܲܚ ܡܲܫܡܲܥܬܵܟ ܠܡܨܬ ܫܸܡܥܵܐ ܕܝܘܿܡ ܥܘܼܢܕܵܢܹܗ>
    text <ܘܨܘܼܬܼ ܒܲܪܬ ܩܵܠܵܐ ܕܬܲܒܼܥܵܐ ܥܝܵܪܬܵܐ ܕܛܠܝܼܡܘܼܬܹܗ܁>
    text <܃ܩܵܠܵܐ ܕܕܵܡܸ̇ܐ ܢܸܗܘܹܐ ܒܝܼܫܵܐ ܠܚܘܼܡܣܵܢ ܢܲܦܫܵܟ>
    text <ܘܠܵܐ ܬܸܟܼܪܹܐ ܠܵܟ ܡܵܐ ܕܡܬܥܠܒܬ ܥܵܘܼܠܵܐܝܼܬ܁>
    text <܃ܘܡܵܐ ܕܐܸܬܒܲܝܐܬ ܒܣܲܒܼܪܵܐ ܕܡܵܘܬܹܗ ܕܒܘܼܟܼܪܵܐ ܕܡܝܼ̈ܬܹܐ>
    text <ܐܲܗܦܸܟ ܕܲܦܵܐ ܘܲܚܙܝܼ ܩܪܸܫܹܗ ܚܢܘܿܟ ܕܐܸܫܬܲܢܝܼ܁>
    text <܃ܫܡܲܥ ܥܲܠ ܓܲܒܼܪܵܐ ܠܒܝܼܫ ܗܲܕܡܹ̈ܐ ܡܸܬܼܚܲܒܠܵܢܹܐ>
    text <ܕܐܵܘܥܝܼ ܓܸܦܹ̈ܐ ܘܲܦܪܲܚ ܒܐܵܐܲܪ ܠܥܸܠ ܡ̣ܢ ܚܲܫܹ̈ܐ܁>
    text <܃ܚܙ̣ܵܝ ܬܸܕܡܘܼܪܬܵܐ ܚܲܕܬܵܐ ܕܲܗܘ̤ܬ ܨܝܹܕ ܒܲܪܢܵܫܵܐ>
    text <ܕܥܲܒܼܕܹܗ ܠܛܲܟܼܣܵܐ ܕܲܒܼܢܲܝ̈ܢܵܫܵܐ ܒܝܲܕ ܫܘܼܢܝܹܗ܁>
    text <܃ܒܵܬܲܪ ܫܲܪܒܹܗ ܩܪܝܼ ܒܦܵܣܘܿܩܵܐ ܕܲܪܫܝܼܡ ܒܹܗ ܢܘܼܚ>
    text <ܕܲܒܼܢܝܼܚܘܼܬܹܗ ܢܵܚ ܠܘܼܚܵܡܵܐ ܕܲܓܙܪ ܕܝܼܢܵܐ܁>
    text <܃ܥܒܼܪ ܦܘܼܩܕܵܢܵܐ ܓܙܪ ܥܲܠ ܐ̄ܢܵܫܵܐ ܟܸܐܒܹ̈ܐ ܘܚܲܫܹ̈ܐ>
    text <ܘܲܒܼܢܘܿܚ ܢܚܲܬ̤ ܥܲܙܝܼܙܘܼܬܼܵܐ ܕܢܸܓܼܕܵܗ̇ ܕܐܲܪܥܵܐ܁>
    text <܃ܐܵܘܠܹܟܝ ܢܲܦܫܵܐ ܡܲܠܝܲܬ̤ ܢܵܘܚܵܐ ܕܙܲܕܝܼܩܘܼܬܼܵܐ>
    text <ܕܢܵܚܘ ܒܹܟܼܝ ܐ̄ܢܵܫ̈ܐ ܡ̣ܢ ܛܘܼܪܵܦܵܐ ܕܚܲܝܹ̈ܐ ܥܡ̈ܝܼܠܹܐ܁>
    text <܃ܡ̣ܢ ܢܘܿܚ ܢܹܐܠܲܦ ܐܲܝܢܵܐ ܕܒܵܥܹܐ ܕܢܹܐܠܲܦ ܫܲܦܝܼܪ>
    text <ܕܡܨܹܐ ܗ̄ܘ̣ ܐ̄ܢܵܫܵܐ ܠܡܸܙܟܼܵܐ ܠܚܲܫ̈ܐ ܠܕܚܵܫܘܿܫܵܐ ܗ̄ܘ̣܁>
    text <܃ܚܵܫܘܿܫܵܐ ܗ̄ܘ̣ܵܐ ܢܘܿܚ ܢܝܼܚ ܢܲܦܫܵܐ ܘܲܒܼܢܲܝ̈ ܕܲܪܹܗ>
    text <ܘܒܹܗ ܒܲܟܼܝܵܢܹܗ ܙܟܼܵܐ ܠܲܩܪܵܒܼܵܐ ܕܚܲܫܹ̈ܐ ܘܡܲܝ̈ܵܐ܁>
    text <܃ܘܐܵܦ ܫܝܹܡ ܒܘܼܘܼܪܹܗ ܠܢܝܼܫܵܐ ܕܝܼܠܹܗ ܚܢܵܐ ܕܲܟܼܝܵܐܝܼܬ>
    text <ܘܒܼܲܕܿܟܼܝܼܘܼܬܹܗ ܫܘܐ ܕܲܢܩܲܒܸܠ ܕܲܪܓܼܵܐ ܪܵܡܵܐ܁>
    text <܃ܒܝܲܕ ܒܘܼܪ̈ܟܵܬܹܗ ܒܛܠ ܠܵܘܛܵܬܐ ܕܓܙܵܪ ܕܝܼܢܵܐ>
    text <ܘܫܲܪܝܼܘ ܐ̄ܢܵܫ̈ܐ ܠܡܸܬܒܲܪܵܟܼܘܼ ܒܫܸܡ ܒܵܪܘܿܝܵܐ܁>
    text <܃ܘܥܲܡ ܝܲܠܕܵܬܹ̈ܗ ܪ̈ܕܲܝ ܒܘܼܪ̈ܟܵܬܐ ܕܝܲܗܒ̣ ܠܹܗ ܐܲܒܘܼܗܝ>
    text <ܥܕܲܡܵܐ ܕܡܛܝܼ ܨܹܝܕ ܐܲܒܼܪܵܗܵܡ ܐܲܒܼܵܐ ܕܥܲܡܡܹ̈ܐ܁>
    text <܃ܨܝܹܕ ܐܲܒܼܪܵܗܵܡ ܣܡܟ ܒܘܼܪ̈ܟܵܬܼܵܐ ܕܲܪ̈ܓܲܝ ܡ̣ܢ ܢܘܿܚ>
    text <ܘܒܹܗ ܐܸܫܬܵܘܬܲܦܘ ܥܲܡܡܹ̈ܐ ܥܘܼܪ̈ܠܹܐ ܒܒܘܼܪܟܲܬ ܟܹܐܢܵܐ܁>
    text <܃ܒܪܘܼܚ ܨܸܒܼܝܵܢܹܗ ܓ̣ܡܲܪ ܨܒܼܝܵܢܹܗ ܡܲܬܩܸܢ ܟܠܵܐ>
    text <ܘܫܵܘܬܹܦ ܐ̄ܢܵܫܵܐ ܒܥܘܼܬܼܪܵܐ ܪܲܒܵܐ ܕܒܲܣܝܼܡܘܼܬܹܗ܁>
    text <܃ܥܘܼܬܼܪܵܐ ܕܲܪ̈ܚܡܵܘܗܝ ܝܲܗ̣ܒ ܪܲܚܡܵܢܵܐ ܒܝܲܕ ܐܲܒܼܪܵܗܵܡ>
    text <ܘܐܲܩܸܨ ܥܘܼܬܪܵܐ ܕܪܲܒܘܼܬܼ ܚܘܼܒܹܗ ܥܲܠ ܒܲܪ ܒܲܝܬܹܗ܁>
    text <܃ܥܸܠܬܼܵܢܵܐܝܼܬ ܣܟܲܪ ܨܒܼܝܵܢܹܗ ܨܝܕ ܬܘܩܵܢܹܗ>
    text <ܕܢܛܢ ܐ̄ܢܵܫܵܐ ܠܡܸܪܕܵܐ ܒܐܘܼܪܚܵܐ ܕܗܲܝܡܵܢܘܼܬܹܗ܁>
    text <܃ܛܢܵܢܵܐ ܐܲܪܡܝܼ ܐ̄ܢܵܫܵܐ ܒܐ̄ܢ̇ܫܵܐ ܪܵܚܸܡܢܵܫܵܐ>
    text <ܕܢܹܐܣܘܿܪ ܐܸܢܘܿܢ ܒܚܘܼܒܵܐ ܕܲܫܡܹܗ ܕܠܐ ܢܛܥܘܼܢܵܘܗܝ܁>
    text <܃ܡ̣ܢ ܐܲܒܼܪܵܗ̇ܡ ܚܙܲܩ ܨܒܝܵܢܹܗ ܘܲܫܪܵܐ ܒܐܝܼܣܚܲܩ>
    text <ܘܬܲܪܓܸܡ ܥܲܡܹܗ ܩܵܠܹ̈ܐ ܕܚܘܼܒܵܐ ܘܲܕܬܿܥܘܼܬܼܵܐ܁>
    text <܃ܐܝܼܣܚܲܩ ܡܪܝܼ ܒܨܒܝܢ ܐܲܒܼܘܼܗܝ ܕܲܠܘܵܬ ܡܵܪܹܗ>
    text <ܘܲܗܘ̤ܵܐ ܝܵܪܬܵܐ ܕܡܘܼܠܟܵܢ ܚܲܝܹ̈ܐ ܕܠܵܐ ܡܸܬܕܲܓܲܠ܁>
    text <ܒܗܲܝܡܵܢܘܼܬܼܵܐ ܫܠܸܡ ܙܲܕܝܼܩܵܐ ܠܩܵܠ ܡܘܼܠܟܵܢܵܐ܃>
  block
    text <ܘܕܲܚܙܵܐ ܕܫܲܪܝܼܪ ܝܲܗܒܹܗ ܠܝܲܥܩܘܿܒܼ ܕܢܸܬܼܦܲܪܢܲܣ ܒܹܗ܁>
    text <܃ܝܲܥܩܘܿܒܼ ܐܲܩܠܝܼ ܥܲܠ ܟܠ ܩ̈ܠܝܼ̈ܢ ܕܩ̣ܫܝܘܼܬܼ ܚܲܫܹ̈ܐ>
    text <ܘܲܚܦܝܼܛܵܐܝܼܬ ܚܒܲܨ ܥܲܠ ܕܲܪܓܼܵܐ ܕܒܹܝܬܼ ܐܲܒܼܪܵܗܵܡ܁>
    text <܃ܫܲܪܝܼܪ ܗ̄ܘ̣ܵܐ ܠܹܗ ܩ̇ܠܵܐ ܕܩܵܪܹܐ ܐܲܒܼܪܵܡ ܐܲܒܼܪܵܡ>
    text <ܘܪܲܟܸܒܼ ܥܸܠܠܹ̈ܐ ܕܢܸܗܘܹܐ ܚܲܒܼܪܵܐ ܠܗ̇ܝ ܒܲܪܬܿ ܩܵܠܵܐ܁>
    text <܃ܟܠ ܐܘܼܠܨܵܢܝܼ̈ܢ ܣܲܝܒܲܪ ܘܲܣܒܲܠ ܡܠܹܐ ܚܵܘܣܵܢܵܐ>
    text <ܕܠܵܐ ܢܼܬܢܲܟܼܪܹܐ ܡ̣ܢ ܡܘܼܠܟܵܢܵܐ ܕܒܹܝܬܼ ܐܲܒܼܵܗܵܘ̈ܗܝ܁>
    text <܃ܫ̈ܢܲܝܵܐ ܥܸܣܪ̈ܝܼܢ ܦܠܲܚ ܬܲܡܝܼܡܵܐ ܒܲܐ̄ܓܼܪܵܐ ܕܢܸܫܹ̈ܐ>
    text <ܕܲܒܼܝܲܕ ܢܸܫܹ̈ܐ ܢܸܫܬܘܸܐ ܠܐܲܓܼܪܵܐ ܕܡ̣ܢ ܐܲܠܵܗܵܐ܁>
    text <܃ܐܲܓܼܪܵܐ ܛܵܒܼܵܐ ܩܨ ܒܵܪܘܿܝܵܐ ܠܲܟܼܝܵܢ ܐ̄ܢܵܫܵܐ>
    text <ܘܛܢܘ ܫܲܪܝܼܪܹ݁ܐ ܕܲܢܝܲܒܠܘܼܢܸܝܗܝ ܡ̣ܢ ܚܲܕ ܠܲܐ̄ܚܪܹܝܢ܁>
    text <܃ܫܲܪܝܼܪ ܗ̄ܘ̣ܵܐ ܠܗܘܿܢ ܩܵܠ ܡܘܼܠܟܵܢܵܐ ܟܲܕ ܛܵܒܼ ܪܲܚܝܼܩ>
    text <ܘܐܲܝܟ ܩܲܪܝܼܒܼܵܐ ܡܸܬܒܲܩܝܼܢ ܒܵܗ̇ ܒܪܲܚܝܼܩܘܼܬܹܗ܁>
    text <܃ܒܝܲܕ ܥܲܡܠܲܝ̈ܗܘܿܢ ܒܲܕܩܸܘ ܚܘܼܒܵܐ ܕܪܸ̈ܥܝܵܢܲܝܗܘܿܢ>
    text <ܕܲܟܼܡܵܐ ܪܲܚܡܘܼܗܝ ܠܫܸܡ ܒܵܪܘܿܝܵܐ ܕܝܲܩܲܪ ܐܸܢܘܿܢ܁>
    text <܃ܥܲܡܠܹܗ ܕܝܵܘܣܸܦ ܣܵܗܕܵܐ ܗ̄ܘ̣ ܓܲܠܝܵܐ ܕܩܘܼܫܬܼܵܐ ܓܲܠܝܵܐ>
    text <ܕܲܗܘ̤ܵܐ ܥܲܒܼܕܵܐ ܘܠܵܐ ܐܸܫܬܿܥܒܲܕ ܠܲܪ̈ܓܼܝܼܓܼܵܬܐ܁>
    text <܃ܙܲܒܼܢܹܗ ܚܣܵܡܵܐ ܡ̣ܢ ܡܵܪܘܼܬܵܐ ܠܘܵܬܼ ܥܲܒܼܕܘܼܬܼܵܐ>
    text <ܘܠܵܐ ܐܸܬܼܥܲܣܲܩ ܕܐܲܝܟܲܢ ܘܥܲܠ ܡ̇ܢ ܥܵܘܠܵܐܝܼܬܼ܁>
    text <܃܃ ܗ̄܃ ܢܘܼܟܼܪܵܝܵܐ>
    text <܃ܒܹܝܬܼ ܢܘܼܟܼܪ̈ܵܝܹܐ ܦܠܲܚ ܒܲܪ ܒܲܝܬܼܵܐ ܕܗܲܝܡܵܢܘܼܬܼܵܐ>
    text <ܘܟܲܕ ܥܘܼ̇ܕܚܵܐ ܗ̄ܘ̣ ܢܣܲܒܼ ܫܘܼܠܛܵܢܵܐ ܕܡܵܪ̈ܲܝ ܐܲܬܼܪܵܐ܁>
    text <܃ܝܵܘܣܸܦ ܢܸܗܘܸܐ ܚܘܪܵܐ ܦܲܐܝܵܐ ܠܲܕܡܵܫܬܲܚܩܝܼܢ>
    text <ܕܲܟܼܡܵܐ ܫܲܚܩܘܼܗܝ ܚܲܫܹ̈ܐ ܘܐ̄ܢܫ̈ܐ ܘܠܵܐ ܚܵܒܼ ܘܐܲܫܦܸܠ܁>
    text <܃ܩܪܵܒܹܐ ܕܢܸܫܹ̈ܐ ܘܲܕܣܵܩܘܿܪ̈ܵܘܗܝ ܙܟܼܵܐ ܒܲܪ ܝܲܥܩܘܿܒܼ>
    text <ܘܒܲܕܸܩ ܘܲܓܼܠܵܐ ܕܫܲܠܝܼܛ ܐ̄ܢܵܫܵܐ ܥܲܠ ܚܹܐܪܘܼܬܹܗ܁>
    text <܃ܐܲܝܟ ܫܝܼܦܘܿܪܵܐ ܩܵܥܹ̇ܐ ܥܲܡܠܹܗ ܒܟܼܠܗܘܿܢ ܕܵܪܹ̈ܐ>
    text <ܕܲܫܡܲܥ ܐ̄ܢܵܫܵܐ ܙܵܟܘܼܬܼ ܐ̄ܢܵܫܵܐ ܕܲܒܼܒܲܪܢܵܫܵܐ܁>
    text <܃ܩܸܐܪܣܵܐ ܕܚܲܫܹ̈ܐ ܙܟܼܵܐ ܐܵܦ ܡܘܼܫܹܐ ܚܲܒܼܪܹܗ ܕܝܵܘܣܸܦ>
    text <ܘܲܗܘ̤ܵܐ ܪܕܝܼܦܵܐ ܘܣܲܝܒܲܪ ܚܲܫܹ̈ܐ ܕܥܸܕܚܵܘܼܬܼܵܐ܁>
    text <ܠܦܵܠܚܲܝ̈ ܫܸܐܕܹ̈ܐ ܐܵܘܓܲܪ ܢܲܦܫܹܗ ܦܵܠܚܵܐ ܕܩܘܼܫܬܵܐ܁>
    text <ܘܠܵܐ ܐܸܬܼܟܲܬܡܲܬ̤ ܕܲܟܼܝܘܼܬ ܢܲܦܫܹܗ ܒܥܘܼܡܪܵܐ ܛܲܡܐܵܐ܁>
    text <܃ܫܲܪܝܼܪܵܐܝܼܬ ܦܠܲܚ ܫܲܪܝܼܪܵܐ ܒܒܹܝܬ ܕܲܓܵܠܹ̈ܐ>
    text <ܘܠܵܐ ܐܸܬܪܦܝܼ ܒܕܲܓܵܠܘܼܬܼܵܐ ܕܕܸܚܠܲܬܼ ܫܸܐܕܹ̈ܐ܁>
    text <܃ܒܵܬܲܪ ܥܲܡܠܹܗ ܚܙܵܐ ܠܲܚܙܬܵܐ ܘܲܫܡܲܥ ܩܵܠܵܐ>
    text <ܕܲܡܬܲܪܓܼܡ ܗ̄ܘܵܐ ܩܠܹ̈ܐ ܚܲܕ̈ܬܹܐ ܒܹܝܬܼ ܐܲܪ̈ܥܵܢܹܐ܁>
    text <܃ܩܵܠܵܐ ܕܲܩܪܵܐ ܒܪܵܫܝܼܬ̇ ܒ̇ܪܝܼܬܼܵܐ ܩܪܵܝܗܝ ܠܲܬܼܪܝܼܨܵܐ>
    text <ܕܢܟܼܪܸܙ ܒܐܝܼܕܹܗ ܪܲܒܘܼܬ ܚܲܝܠܵܐ ܕܥܒܲܕ ܐܝܼܕܵܘ̈ܗܝ܁>
    text <܃ܐܲܝܟ ܨܲܝܵܪܵܐ ܨܵܪܹܗ ܠܥܵܠܡܵܐ ܒܝܲܕ ܒܲܪܬ ܩܵܠܹܗ>
    text <ܘܐܲܠܸܠ ܣܵܡܹܗ ܩܕܵܡ ܡܲܠܵܠܹ̈ܐ ܕܢܸܬܒܲܩܘܿܢ ܒܹܗ܁>
    text <܃ܩܲܢܝܵܬ ܬܪܝܼܨܵܐ ܗܘ̤ܵܐ ܠܸܫܵܢܹܗ ܠܐܝܼܕܵܐ ܕܪܘܼܚ̇ܐ>
    text <ܘܨܵܪ ܒܸܪ̈ܝܬܼܵܐ ܒܛܘܼܦܣܵܐ ܕܲܗܘ̤̈ܝ ܡ̣ܢ ܫܘܼܪܵܝܵܐ܁>
    text <܃ܣܸܦܪܵܐ ܕܪܘܼܚܵܐ ܟܬܲܒܼ ܠܲܡܠܝܼ̈ܠܹܐ ܠܥܸܠ ܠܸܫܢܵܐ>
    text <ܘܐܲܗܓܝܼ ܐܸܢܘܿܢ ܒܲܗܘܵܝ ܬܸܒܹܝܠ ܕܐܲܝܟܵܢ ܬܩܢܲܬ̤܁>
    text <܃ܐܲܝܟ ܣܘܦܣܛܵܐ ܬܲܪܓܸܡ ܦܹܐܩܵܐ ܒܐܸܕܢܲܝ̈ ܐ̄ܢܵܫ̈ܐ>
    text <ܘܐܲܫܡܲܥ ܐܸܢܘܿܢ ܫܸܡ ܒܪ̈ܵܘܿܝܵܐ ܕܥܒܲܕ ܐ̄ܢܵܫܵܐ܁>
    text <܃ܐܣܩܛܐ ܕܪܘܼܚܵܐ ܠܒܲܟ ܡܲܠܦ̇ܢܵܐ ܕܕܸܚܲܠܬܼ ܩܘܼܫܬܵܐ>
    text <ܘܫܲܪܝܼ ܕܢܸܕܪܹܐ ܫܲܒܼܪܘܼܬܼ ܐ̄ܢܵܫ̈ܐ ܒܕܸܚܠܲܬܼ ܩܘܼܫܬܵܐ܁>
    text <܃ܥܲܠ ܡܸܨܪ̈ܵܝܹܐ ܐܲܪܝܼܡ ܐܝܼܕܹܗ ܪܲܒܵܐ ܡܗܝܼܪܵܐ>
    text <ܘܲܒܼܡܲܪܕܝܼܬܗܘܿܢ ܐܲܪܡܝܼ ܕܸܚܠܵܐ ܟܠ ܥܲܡܡܝ̈ܢ܁>
  block
    text <܃ܢܸܓܼܪܹ̈ܐ ܩܫܲܝܵܐ ܐܲܣܪܲܚ ܦܘܼܡܹܗ ܕܦܘܼܡܵܐ ܕܪܘܼܚܵܐ>
    text <ܕܢܣܓܹܐ ܢܫܲܪܲܪ ܦܓܼܪ̈ܵܢܵܝܹܐ ܒܪ̈ܘܼܚܵܢܝܵܬܼܵܐ܁>
    text <܃ܒܲܕܡܘܼܬ ܐܵܣܝܵܐ ܗܘ̤ܬ ܒܲܪܬ ܩܵܠܹܗ ܒܹܝܬܼ ܡܵܝܘ̈ܬܹܐ>
    text <ܘܥܨܒܹܗ ܠܥܲܡܵܠܹܐ ܕܲܡܒܲܣܒܲܣ ܗ̄ܘ̣ܵܐ ܒܟܸܐܒܹ̈ܐ ܕܛܘܥܝܲܝ܁>
    text <܃ܡ̇ܢ ܠܵܐ ܢܬܗܲܪ ܒܚܹܝܠ ܥܘܼܕܵܪܢܵܐ ܐܲܠܵܗܵܝܵܐ>
    text <ܕܒܼܐܝܼܕܵܐ ܕܐ̄ܢܵܫܵܐ ܐܲܣܝܼ ܠܐ̄ܢܵܫܵܐ ܡܹܢ ܟܹܐܒܲܝ̈ܗܘܿܢ܁>
    text <܃ܒܡܘܼܫܹܐ ܐܲܣܝܼ ܠܟܘܼܪܗܵܢ ܥܵܘ̣ܠܵܐ ܕܲܒܼܢܲܝ̈ ܥܲܡܹܗ>
    text <ܘܚܵܘܝܼ ܕܡܵܨܐ ܕܢܲܐܣܹܐ ܐ̄ܢܵܫܵܐ ܠܲܒܼܢܲܝ̈ܢܵܫܵܐ܁>
    text <܃ܐܵܣܘ̈ܬܐ ܗܘ̤ܵܘ ܙܕܝܼܩܹ̈ܐ ܒܕܵܪ̈ܝܼܢ ܕܵܪ̈ܝܼܢ>
    text <ܘܦܸܬܓܼܵܡܲܝ̈ܗܘܿܢ ܐܲܝܟ ܣܲܡܡܵܢܹ̈ܐ ܠܫܘܼܚ̈ܢܹܐ ܕܥܵܘ̣ܠܵܐ܁>
    text <܃ܡܘܼܫܹܐ ܐܲܫܠܸܡ ܐܘܼܡܵܢܘܼܬܹܗ ܠܝܼܫܘܿܥ ܒܲܪܢܘܿܢ>
    text <ܕܢܲܐܣܸܐ ܟܸܐܒܸ̈ܐ ܕܝܣܲܪ̈ܠܵܝܹܐ ܒܣܲܡܵܐ ܕܡܸܠܘ̈ܗܝ܁>
    text <܃ܦܲܪܙܠܵܐ ܕܪܘܼܚܵܐ ܠܒܼܵܟ ܬܲܠܡܝܼܕܵܐ ܕܪܒܵܐ ܡܗܝܼܕܵܐ>
    text <ܘܓܲܙܪܹܗ ܠܥܲܡܵܐ ܡ̣ܢ ܥܘܼܪܠܘܼܬܼܵܐ ܕܦܲܓܼܪܵܐ ܘܢܲܦܫܵܐ܁>
    text <܃ܛܢܵܢܵܐ ܩܲܫܝܵܐ ܠܒܸܫ ܚܲܡܝܼܡܵܐ ܠܘܼܩܒܼܵܠ ܥܵܘ̣ܠܵܐ>
    text <ܘܚܲܪܲܪ ܦܲܣܩܹܗ ܡ̣ܢ ܗܲܕܵܡܹ̈ܐ ܘܡ̣ܢ ܪܸܥܝܵܢ̇ܐ܁>
    text <܃ܗܵܐ ܣܘܼܥܪ̈ܵܢܹܐ ܕܐ̄ܢܫ̈ܐ ܟܸܐܢܸ̈ܐ ܕܲܗܘ̤ܵܘ ܒܓܸܢܣܲܢ>
    text <ܢܩܘܿܡ ܢܸܬܼܕܲܡܹܐ ܒܕܘܼܡܝܵܐ ܛܵܒܼܵܐ ܕܚܵܘܝܼܘ ܒܐܲܪܥܵܐ܁>
    text <܃ܒܪܲܗܛܐ ܛܵܒܼܵܐ ܕܕܘܼܒܵܪ̈ܲܝܗܘܿܢ ܢܚܘܿܪ ܬܲܩܢܵܐܝܼܬ>
    text <ܘܐܲܝܟ ܗܲܠܟܼܵܬܼܗܘܿܢ ܢܗܲܠܸܟ ܒܲܐܪܥܵܐ ܕܬܵܘܬܵܒܼܘܿܬܲܢ܁>
    text <܃ܥܘܼܡܪܵܐ ܕܙܲܒܼܢܵܐ ܚܲܫܒܼܘܗܝ ܠܥܘܼܡܪܵܐ ܐܲܪܥܵܢܵܝܵܐ>
    text <ܒܲܕܡܘܼܬ ܐܲܪ̈ܚܹܐ ܒܬܼܵܘ ܒܲܒܼܪܝܼܬܼܵܐ ܘܩܕܡܘ ܫܲܢܝܼܘ܁>
    text <܃ܐܝܼܘܿܒܼ ܩܵܥܹ̇ܐ ܕܠܵܐ ܫܲܪܝܼܪܝܼܢ ܛܘܼܒܹ̈ܐ ܕܙܲܒܼܢܵܐ>
    text <ܘܚܲܬܸܡ ܘܐܸܡܲܪ ܕܥܲܪܛܸܠ ܐܸܬܹܝܬܼ ܘܥܲܪܛܸܠ ܐܹܙܲܠ܁>
    text <܃ܥܲܪܛܸܠܵܐܝܼܬܼ ܩܵܡܘ ܙܲܕܝܼ̈ܩܹܐ ܕܠܵܐ ܬܲܟܼܣܝܼܬܼܵܐ>
    text <ܘܚܵܘܝܼܘ ܠܟܼܠ ܐ̄ܢܵܫ ܕܠܲܝܬ ܗܸܢܝܵܢܐ ܒܲܕܡܸܬܚܲܙ̈ܝܢ܁>
    text <܃ܫܸܡ ܒܵܪܘܿܝܵܐ ܐܲܚܸܒܘ ܘܲܪܚܸܡܘ ܡ̣ܢ ܟܠ ܡܸܕܸܡ>
    text <ܘܠܵܐ ܣܲܡ̣ܵܘ ܡܸܕܸܡ ܡܸܬܚܲܙܝܵܢܵܐ ܥܲܡ ܟܲܣܝܘܼܬܹܗ܁>
    text <܃ܐܲܝܟ ܕܲܒܓܸܠܝܵܐ ܡܸܬܼܒܲܩܹܐ ܗ̄ܘ̣ܵܐ ܒܲܕܠܵܐ ܓܲܠܝܵܢ>
    text <ܘܲܒܓܠܝܵܬܼܵܐ ܐܲܝܟ ܠܵܐ ܓܲܠܝ̈ܢ ܡܸܬܼܚܲܫܲܝ ܗ̄ܘ̣ܵܐ܁>
    text <܃ܐܵܘ ܐܲܪܥܵܢܵܐ ܕܲܫܒܲܩ ܐܲܪܥܵܐ ܟܲܕ ܐܲܪܥܵܢܵܐ ܗ̄ܘ̣>
    text <ܘܪܓܼ ܠܲܫܡܲܝܵܐ ܟܲܕ ܠܵܐ ܚܙܹܐ ܠܹܗ ܥܘܼܡܪܵܐ ܕܲܠܥܸܠ܁>
    text <܃ܐܘ ܠܒܲܪ ܐ̄ܢܵܫܵܐ ܠܒܝܼܫ ܗܲܕܡܹ̈ܐ ܡܸܬܼܚܲܒܠܵܢܹ̈ܐ>
    text <ܕܥܒܼܕ ܓܘܼܫܡܹܗ ܐܲܝܟ ܐܵܕܵܡܘܿܣ ܩܕܼܵܡ ܢܸܣܝܘܿܢܹ̈ܐ܁>
    text <܃ܒܲܪ ܐ̄ܢܵܫܵܐ ܗ̄ܘ̣ܵܐ ܐܝܼܘܿܒܼ ܐ̄ܢܵܫܵܐ ܐܘ ܐ̄ܢܵܫܝܼ̈ܐ>
    text <ܘܟܲܕ ܐ̄ܢܵܫܵܝܵܐ ܗ̄ܘ̣ ܙܟܼܵܐ ܬܲܟܼܬܘܼ̈ܫܹܐ ܕܚܲܫܹ̈ܐ ܫܓܼܝܼ̈ܫܹܐ܁>
    text <܃ܒܕܲܡܘܼܬ ܓܲܠܠܹ̈ܐ ܫܓܲܫܘ ܢܸܣܝܘܿܢܹ̈ܐ ܠܦܲܓܼܪܹܗ ܘܢܲܦܫܹܗ>
    text <ܘܠܵܐ ܐܸܬܛܲܒܲܥ ܒܒܹܝܬܼ ܡܲܚܫܘ̈ܠܹܐ ܕܲܦܣܵܩ ܣܲܒܼܪܵܐ܁>
    text <܃ܣܲܒܼܪܵܐ ܛܵܒܼܵܐ ܠܒܲܟ ܠܲܝܟ ܠܹܐܩܵܐ ܒܐܝܼܕܼܵܐ ܕܙܵܘܥܘ̈ܗܝ>
    text <ܘܲܕܩܲܪ ܢܲܦܫܹܗ ܠܲܠܡܹܐܝܢ ܫܲܝܢܵܐ ܕܡܸܠܲܬܼ ܡܵܪܹܗ܁>
    text <܃ܐܲܝܟ ܕܲܒܼܝܲܡܵܐ ܕܪܵܘ ܢܲܨܝܼܚܹ̈ܐ ܒܡܸܨܥܲܬ̤ ܚܲܫܹ̈ܐ>
    text <ܘܲܕܠܵܐ ܩܸܢܛܵܐ ܕܲܒܲܪܘ ܐܸܠܦܹ̈ܐ ܕܪܸ̈ܥܝܵܢܲܝܗܘܿܢ܁>
    text <܃ܠܘܲܥܕܵܐ ܕܫܲܝܢܵܐ ܚܵܪܵܘ ܡܲܠܵܚܹ̈ܐ ܕܗܲܝܡܵܢܘܼܬܼܵܐ>
    text <ܘܗܲܝܼܡܸܢܘ ܘܐܲܫܲܪܘ ܕܠܵܐ ܡܸܬܛܲܠܡܝܼܢ ܦܘܼܪ̈ܥܵܢܲܝܗܘܿܢ܁>
    text <܃ܒܗܲܝܡܵܢܘܼܬܵܐ ܣܒܲܠܘ ܟܠ ܚܲܫܲܝܼܢ ܕܲܟܼܣܹܝܢ ܘܲܓܼܠܹܝܢ>
    text <ܘܐܲܪܦܝܼܘ ܛܘܼܦܣܵܐ ܕܕܘܼܒܵܪ̈ܝܗܘܿܢ ܠܲܕܒܵܬܲܪܗܘܿܢ܁>
    text <܃ܚܲܕ ܒܵܬܲܪ ܚܲܕ ܚܙܲܩܘ ܒܲܫܒܝܼ̈ܠܹܐ ܕܥܲܡܹ̈ܐ ܥܡܝܼ̈ܠܹܐ>
    text <ܘܡܲܢܲܥܘ ܘܲܡܛܵܘ ܠܘܵܬܼ ܐܵܘܵܢܵܐ ܕܲܡܠܹܐ ܛܘܼܒܹ̈ܐ܁>
    text <ܒܡܘܼܫܸܐ ܘܝܼܫܘܿܥ ܕܲܡܝܼ ܒܵܪܲܡ ܘܡܲܪܝܼ ܓܸܕܥܘܿܢ܃>
  block
    text <ܘܲܒܼܦܲܠܚܘܼܬܼܗܘܿܢ ܐܲܦܠܲܚ ܢܲܦܬܲܚ ܘܫܸܡܫܘܿܢ ܪܲܒܵܐ܁>
    text <܃ܫܡܘܼܐܹܝܠ ܐܲܪܝܼܡ ܓܸܦܵܐ ܕܪܲܗܛܹܗ ܘܲܥܒܲܪ ܐܸܢܘܿܢ>
    text <ܘܲܢܣܲܒܼ ܕܪܓܼܵܐ ܕܲܢܒܼܝܘܼܬܵܐ ܘܲܕܟܼܵܗܢܘܼܬܼܵܐ܁>
    text <܃ܡ̣ܢ ܛܲܠܝܘܼܬܹܗ ܫܲܪܝܼ ܒܪܲܗܛܵܐ ܕܙܲܕܝܼܩܘܼܬܵܐ>
    text <ܘܥܲܡ ܡܸܢܝܵܢܵܐ ܕܲܫܢܲܝ̈ ܚܲܝܵܘ̈ܗܝ ܡܬܲܚ ܚܘܼܡܵܣܵܢܹܗ܁>
    text <܃ܣܵܗܕܘܼܬ ܩܘܼܫܬܵܐ ܣܗܸܕ ܥܲܠ ܢܲܦܫܹܗ ܩܕܼܵܡ ܐܲܠܵܗܵܐ>
    text <ܕܠܵܐ ܐܸܬܼܟܲܬܡܲܬ̤ ܦܵܪܘܿܫܘܼܬܹܗ ܒܡܣܒܼ ܒܲܐܦܹ̈ܐ܁>
    text <܃ܫܒܼܝܠ ܦܘܼܠܚܵܢܹܗ ܚܙܵܐ ܐܵܦ ܕܵܘܝܼܕ ܕܟܹܐ ܪܸܥܝܵܢܵܐ>
    text <ܘܥܲܬܸܕ ܢܲܦܫܹܗ ܠܡܸܪܕܵܐ ܒܥܲܡܹ̈ܠܹܐ ܪ̈ܘܼܚܵܢܵܝܹܐ܁>
    text <܃ܪܘܼܚܵܢܐܼܬܼ ܓܒܼܵܐ ܠܹܗ ܕܢܸܦܐܘܿܝܝ ܦܵܠܚܵܐ ܕܪܘܼܚܵܐ>
    text <ܘܥܲܡ ܪ̈ܘܼܚܵܢܹܐ ܪܓܼܝܼܓܼ ܗ̄ܘ̣ܵܐ ܠܡܸܦܪܲܝܝ ܠܐܲܦܝ̈ ܪܵܘܡܵܐ܁>
    text <܃ܐܲܝܟ ܨܒܼܝܵܢܵܐ ܕܗ̇ܘ ܕܲܨܒܼܵܐ ܒܹܗ ܡܢܚ ܗ̄ܘ̣ܵܐ ܕܢܚܵܐ>
    text <ܘܐܸܠܘܼ ܩܲܠܝܼܠ ܠܵܐ ܢܡ ܘܲܕܡܸܟ ܓܡܝܼܪ ܗ̄ܘ̣ܵܐ ܒܚܘܼܒܹܗ܁>
    text <܃ܚܛܝܼܬܵܐ ܙܟܬܹܗ ܒܲܕܡܘܼܬ ܫܸܢܬܵܐ ܠܥܝܼܪ ܪܸܥܝܵܢܵܐ>
    text <ܘܟܲܕ ܛܵܒܼ ܐܲܣܟܸܠ ܦܢܵܐ ܘܐܸܬܥܪܡ ܕܠܵܐ ܬܘܼܒܼ ܢܲܣܟܸܠ܁>
    text <܃ܦܘܼܪ̈ܣܸܐ ܨܢܝܼ̈ܥܹܐ ܝܠܦ ܒܲܚܛܝܼܬܹܗ ܥܠܹܝܗ̇ ܕܲܚܛܝܼܬܵܐ>
    text <ܘܠܵܐ ܬܘܼܒܼ ܝܲܗ̣ܒ ܠܵܗ̇ ܐܲܬܼܪܵܐ ܕܬܸܥܘ̇ܠ ܨܝܕ ܚܘܼܫܵܒܼܵܘ̈ܗܝ܁>
    text <܃ܥܸܠܬܵܐ ܛܒܼܬܵܐ ܗܘ̤ܵܬ ܠܹܗ ܒܝܼܫܬܵܐ ܟܡܵܐ ܐܸܢ ܒܝܼܫܵܐ>
    text <ܘܐܲܥܝܼܪ ܢܲܦܫܹܗ ܕܠܵܐ ܬܘܼܒܼ ܢܸܕܡܲܟ ܘܬܒܙܲܚ ܒܹܗ܁>
    text <܃ܪܲܒܵܐ ܡܗܝܼܪܵܐ ܗܘ̤ܵܐ ܢܸܣܝܵܢܵܐ ܠܲܡܗܝܼܪ ܗܵܘܢܵܐ>
    text <ܘܢܛܲܪ ܓܲܙܹܗ ܕܠܵܐ ܢܸܬܼܚܲܝܠܲܟ ܡ̣ܢ ܢܸܟܼܝܵܢܹ̈ܐ܁>
    text <܃ܬܵܘ ܟܠ ܬܸܓܼܡܝܼ̈ܢ ܕܟܸܐܢܹ̈ܐ ܘܟܲܟܼ̈ܦܹܐ ܘܲܕܚܲܛܝܹ̈ܐ>
    text <ܘܚܘܼܪܘ ܒܲܬܼܪܝܼܨܵܐ ܟܡܵܐ ܐܸܬܓܲܢ̄ܒܹܿܪ ܥܲܠ ܣܘܼܪܚܵܢܹܗ܁>
    text <܃ܬܵܘ ܨܘܼܬܼܘ ܩܵܠܹܗ ܟܲܕ ܡܸܬܬܲܢܲܚ ܥܲܠ ܡܲܦܘܼܠܬܹܗ>
    text <ܘܡܒܟܐ ܠܹܗ ܠܥܵܘ̣ܠܹܗ ܒܩܵܠܵܐ ܪܵܥܘܡܵܐܝܼܬ܁>
    text <܃ܩܵܠܹܐ ܚܢܲܝ̈ܓܹܐ ܪܲܟܸܒ ܟܸܐܢܵܐ ܒܢܒܼܝܘܼܬܵܐ>
    text <ܘܲܚܢܝܼܵܓܼܐܝܼܬ ܐܲܝܠܸܠ ܘܲܒܟܼܵܐ ܥܲܠ ܣܘܼܪܚܵܢܹܗ܁>
    text <܃ܐܲܠܵܗܝ ܐܲܠܵܗܝ ܠܡܵܢܵܐ ܫܒܲܩܬܵܢܝ ܠܡܵܪܹܗ ܐܸܡܲܪ>
    text <ܘܐܲܪܚܸܩܬܝܗܝ ܡܸܢܝ ܠܦܘܼܪܩܵܢ ܚܲܝܹ̈ܐ ܡܛܠ ܣܲܟܼܠܘܼܬܝ܁>
    text <܃ܐܵܘ ܠܹܟܼܝ ܢܦܲܫܵܐ ܝܲܕܥܬ̤ ܦܘܼܪ̈ܣܹܐ ܕܲܬܼܘܵܬܼ ܢܲܦܫܵܐ>
    text <ܟܡܵܐ ܐܬܦܪܣܬܝ ܠܡܸܥܨܲܒܼ ܟܸܐܒܹ̈ܐ ܕܚܲܝܵܒܘܼܬܹܟܼܝ܁>
    text <܃ܐܘ ܠܵܟ ܓܲܒܼܪܵܐ ܓܲܢ̄ܒܵܪ ܚܲܝܠܐ ܕܚܵܒܼ ܒܚܛܝܼܬܵܐ>
    text <ܟܡܵܐ ܐܬܓܢ̄ܒܪܬ ܕܬܣܲܒܼ ܡܸܢܵܟ ܫܸܡ ܚܲܝܵܒܹ̈ܐ܁>
    text <܃ܐܘ ܠܵܟ ܕܵܘܝܼܕ ܪܚܸܡ ܕܝܼܢܵܐ ܕܙܲܕܝܼܩܘܼܬܵܐ>
    text <ܟܡܵܐ ܥܲܩܸܒܼܬܵܝܗܝ ܠܕܝܼܢܵܐ ܕܢܲܦܫܵܟ ܚܲܬܝܼܬܵܐܝܼܬ܁>
    text <܃ܠܵܐ ܐ̄ܢܵܫ ܝܵܕܼܥ ܕܲܢܕܘܢ ܗܵܟܼܵܢ ܥܲܠ ܣܘܼܪ̈ܚܵܢܵܘܗܝ>
    text <ܐܲܝܟ ܡܵܐ ܕܕܵܘܝܼܕ ܕܪܵܠ ܠܲܩܢܘܿܡܹܗ ܒܐܲܝܠܹܝܢ ܕܲܚܛܐ܁>
    text <܃ܚܛܵܐ ܘܐܬܟܬܡ ܢܲܚܬܐ ܕܢܲܦܫܹܗ ܒܲܕܡܵܐ ܛܠܝܼܡܵܐ>
    text <ܘܩܵܡ ܘܐܲܫܝܼܓܹܗ ܒܡ̈ܝܵܐ ܕܕܸܡ̈ܥܹܐ ܪ݁ܵܥܘܿܡܵܬܵܐ܁>
    text <܃ܚܕܵܐ ܙܒܲܢ ܐܲܣܟܸܿܠ ܟܲܕܼ ܠܵܐ ܪܥܹܐ ܗ̄ܘ̣ܵܐ ܕܢܸܣܟܲܠ ܡܸܡܬܘܿܡ>
    text <ܘܲܕܠܐ ܡܸܢܝܵܢ ܥܵܦ ܬܸܢܚ̈ܬܐ ܕܲܬܸܘܵܬ ܢܲܦܫܵܐ܁>
    text <܃ܬܵܒܼ ܘܐܸܬܼܟܲܫܲܦ ܘܲܒܼܥܵܐ ܘܐܲܦܝܼܣ ܥܲܠ ܣܘܼܪܚܵܢܹܗ>
    text <ܘܲܦܫܵܐ ܠܕܲܪܓܹܗ ܘܬܲܪܓܸܡ ܩܵܠܹܐ ܕܲܢܒܼܝܼܘܼܬܵܐ܁>
    text <܃ܒܦܘܼܡܹܗ ܐܲܟܼܪܸܙ ܪܘܼܚ ܓܸܠܝܢܵܐ ܥܲܠ ܪܘܼܡܪܵܡܹܗ>
    text <ܕܗܘ̤ ܠܹܗ ܐܲܫܡܲܥ ܥܲܠ ܡܘܼܠܟܵܢܵܐ ܕܲܠܘܵܬ ܙܲܪܥܹܗ>
    text <ܒܙܲܪܥܹܗ ܩܲܒܸܠ ܡܘܼܠܟܵܢ ܚܲܝܹ̈ܐ ܕܠܵܐ ܫܘܼܠܵܡܵܐ܃>
  block
    text <ܘܗܲܝܡܸܢ ܘܐܲܫܲܪ ܕܗܘܝܵܐ ܘܗܘ̤ܬ ܐܲܝܟ ܕܐܸܬܢܲܒܝܼ܁>
    text <܃ܗܘ̤ܵܬ ܒܲܥܒܵܕܵܐ ܡܸܠܬܐ ܕܠܸܥܙܲܬ̤ ܒܙܵܘܥܲܝ̈ ܢܦܲܫܹܗ>
    text <ܘܩܵܡ ܡ̣ܢ ܙܪܲܥܹܗ ܓܲܒܼܪܵܐ ܕܝܵܗܸܒ̣ ܚܲܝܹ̈ܐ ܠܐ̄ܢܵܫܵܐ܁>
    text <܃ܙܪܲܥܹܗ ܐܝܼܬܼܵܘܗܝ ܗܘ̇ ܕܲܗܘ̤ܵܐ ܠܲܢ ܥܠܲܬܼ ܚܲܝܹ̈ܐ>
    text <ܘܣܵܗܸܕ ܙܪܲܥܹܗ ܕܚܲܝ̣ܵܐ ܘܐܲܚܝܼ ܠܲܕܗܲܝܡܢ ܒܹܗ܁>
    text <܃ܐܝܼܬܼ ܟܲܝ ܕܲܪܓܝܼܫ ܒܗܵܢ ܦܘܪܩܵܢܵܐ ܕܡ̣ܢ ܒܹܝܬܼ ܕܵܘܝܼܕ>
    text <ܘܝܵܕܲܥ ܕܲܢܚܘܿܪ ܒܕܘܼܒܵܪ ܟܸܐܢܹ̈ܐ ܕܨܵܪܘ ܕܸܡܘܵܬܹ̈ܗ܁>
    text <܃ܐܝܼܬܼ ܟܲܝ ܕܡܦܣ ܒܪܘܼܚ ܓܸܠܝܵܢܵܐ ܕܲܢܒܼܝܼܘܬܵܐ>
    text <ܘܥܝܼܪ ܪܸܥܝܵܢܹܗ ܠܡܸܣܬܲܟܵܠܘܼ ܒܦܘܼܫܵܩ ܐ̄ܪܵܙܹܗ܁>
    text <܃ܐܝܼܬ ܟܲܝ ܕܲܚܠܝܼܡ ܡ̣ܢ ܟܘܼܪܗܵܢܵܐ ܕܠܵܐ ܝܼܕܲܥܬܵܐ>
    text <ܘܫܲܪܝܼܪ ܠܸܒܹܗ ܠܡܸܣܲܒ ܐܘܼܟܼܠܵܐ ܕܗܲܝܡܵܢܘܼܬܵܐ܁>
    text <܃ܒܗܲܝܡܵܢܘܼܬܵܐ ܚܵܪܘ ܩܲܕܡܵܝܹ̈ܐ ܒܕܲܩܕܵܡܲܝ̈ܗܘܿܢ>
    text <ܘܛܢܘ ܘܐܸܬܕܲܡܝܼܘ ܒܕܘܼܡܝܵܐ ܕܩܲܒܸܠܘ ܚܲܕ ܡ̣ܢ ܚܲܒܼܪܹܗ܁>
    text <܃ܕܘܼܡܝܵܐ ܕܕܵܘܝܼܕ ܚܙ̣ܵܐ ܚܙܩܝܵܐ ܒܲܟܼܬܝܼܒܼܵܬܹܗ>
    text <ܘܲܫܩܲܠ ܨܵܪܹܗ ܥܲܠ ܗܲܕܵܡܵܘ̈ܗܝ ܘܥܲܠ ܪܸܥܝܵܢܹܗ܁>
    text <܃ܚܲܬܝܼܬܵܐܝܼܬ ܨܵܪ ܕܸܡ̈ܘܬܵܐ ܕܲܨܠܸܡ ܥܲܡܠܘ̈ܗܝ>
    text <ܘܛܵܟ ܥܒܼܪܸܗ ܗ̄ܘ̣ܵܐ ܕܲܓܼܡܝܼ̇ܪܘܼܬܵܐ ܒܐܘܼܡܵܢܘܬܵܐ܁>
    text <܃ܐܵܦ ܝܘܿܫܝܼܵܐ ܛܵܒܼ ܐܸܬܓܢ̄ܒܼܪ ܥܲܠ ܕܲܟܸܬܝܼ̈ܒܵܢ>
    text <ܘܡ̣ܢ ܨܒܼܝܵܢܹܗ ܪܓܼܝܼܓܼ ܗ̄ܘ̣ܵܐ ܕܟܼܠܢܵܫ ܠܹܗ ܢܸܬܕܲܡܹܐ܁>
    text <܃ܕܲܓܬܵܐ ܛܵܒܼܬܵܐ ܕܪܸܚܡܲܬܼ ܩܘܼܫܬܵܐ ܡܠܹܝܢ ܗ̄ܘ̣ܵܘ ܟܸܐܢܸ̈ܐ>
    text <ܘܡܸܬܼܬܼܝܲܐܒܝܼܢ ܗ̄ܘ̣ܵܘ ܕܲܢܲܨܘܼܪܘܼܢܵܗ̇ ܒܪܸܥܝܵܢ ܐ̄ܢܵܫܵܐ܁>
    text <܃ܡܠܘܿܐ̇ܐ ܛܵܒܼܵܐ ܕܕܘܼܒܵܪ̈ܝܗܘܿܢ ܫܒܲܩܘ ܒܲܒܼܪܝܼܬܵܐ>
    text <ܕܢܸܬܬܲܓܪܘܢ ܒܹܗ ܨܪ̈ܝܼܟܲܝ ܥܘܼܡܪܵܐ ܘܢܸܩܢܘܿܢ ܚܲܝܹ̈ܐ܁>
    text <܃ܗܸܢܘܿܢ ܚܵܘܝܼܘ ܙܢܲܝ̈ ܬܹܐܓܼܘܿܪܬܵܐ ܪܘܼܚܵܢܝܵܬܵܐ>
    text <ܘܝܼܠܸܦ ܐ̄ܢܵܫ̈ܐ ܠܡܸܬܬܲܓܵܪܘܼ ܪܘܼܚܵܢܵܐܝܼܬ܁>
    text <܃ܐܸܠܦܸ̈ܐ ܕܚܘܼܒܵܐ ܪܼ̈ܟܸܒܼܘ ܘܲܩܛܲܪܘ ܒܪܸ̈ܥܝܵܢܲܝܗܘܿܢ>
    text <ܘܫܲܡܲܪܘ ܐܸܢܹܝܢ ܒܝܲܡܵܐ ܫܓܼܝܼܫܵܐ ܕܚܲܫܲܝ̈ ܦܲܓܼܪܵܐ܁>
    text <܃ܐܘܼܡܵܢܘܼܬܵܐ ܚܲܕܬܵܐ ܐܲܦܸܩܘ ܒܒܹܝܬܼ ܐܲܪ̈ܥܵܢܹܐ>
    text <ܕܢܸܗܘܘܿܢ ܐ̄ܢܵܫ̈ܐ ܦܠܚ̈ܝ ܒܲܐܪܥܵܐ ܫܡܲܝܵܢܵܝ̈ܬܐ܁>
    text <܃ܐܸܠܦܪܘܼܬܵܐ ܕܝܲܡܵܐ ܕܗܵܘܢܵܐ ܥܒܲܕܘ ܟܲܫܝܼܪܹ݁ܐ>
    text <ܕܠܵܐ ܩܲܝ̈ܣܹܐ ܐܲܪܡܝܼܘ ܠܸܩܹ̈ܐ ܡܨܥܲܬ̤ ܚܲܫܹ̈ܐ܁>
    text <܃ܐܲܝܟ ܐܪܡܢܘܿܢ ܩܛܲܪܘ ܙܵܘܥܲܝܗܘܿܢ ܥܲܡ ܪܸ̈ܫܲܝܼܗܘܿܢ>
    text <ܕܢܸܗܘܘܿܢ ܩܒܝܐ ܕܚܲܝܠܵܐ ܠܪܲܗܛܵܐ ܕܪܘܼܚܵܐ܁>
    text <܃ܠܘܲܥܕܵܐ ܕܠܗܠ ܬܪܲܨܘ ܡܲܪܕܝܼܬܵܐ ܕܣܘܼܥܵܪ݁ܢܲܝܼܗܘܿܢ>
    text <ܘܐܲܝܟ ܕܲܒܼܟܼܵܘܟܒܼܵܐ ܚܵܪܘ ܘܐܸܬܼܒܲܩܝܼܘ ܒܲܥܬܝܼ̈ܕܵܬܵܐ܁>
    text <܃ܒܪܵܘܡܵܐ ܐܲܣܪܘܼܗ̇ ܠܗܲܝܡܵܢܘܼܗܘܿܢ ܐܲܝܟ ܐܘܩܝܢܵܐ>
    text <ܕܠܵܐ ܬܸܙܕܲܥܙܲܥ ܡ̣ܢ ܢܸܟܼܝܵܢܹ̈ܐ ܕܪ̈ܘܼܚܲܝ ܚܲܫܹ̈ܐ܁>
    text <܃ܥܲܣܩܘܼܬ ܚܲܫܹ̈ܐ ܚܙܵܘ ܚܵܫܘܿܫܹ̈ܐ ܕܲܟܼܡܵܐ ܥܲܣܩܵܐ>
    text <܃ܘܐܲܣܓܝܼܘ ܪܲܟܒܘ ܦܘܼܪ̈ܣܹܐ ܕܥܵܗܢܝܼܢ ܠܡܸܙܟܵܐ ܠܚܲܫܹ̈ܐ>
    text <܃ܐܘܼܡܵܢܵܐܝܼܬ ܥܲܠܘ ܠܲܩܪܵܒܼܵܐ ܥܲܡ ܚܲܫܲܝ̈ܗܘܿܢ>
    text <ܘܲܒܼܢܝܼܚܘܼܬܼܵܐ ܡܲܟܸܟܼܘ ܪܵܘܡܵܐ ܕܚܘܼܬܚܵܬܲܝ̈ܗܘܿܢ܁>
    text <܃ܐܲܝܟ ܐܲܬܼܠܹܝܛ̈ܐ ܣܠܸܩܘ ܡ̣ܢ ܥܵܠܡܵܐ ܡܠܹܐ ܬܲܟܼܬܼܘܼ̈ܫܹܐ>
    text <ܘܢܵܚܘ ܒܲܠܡܹܐܢܵܐ ܕܣܲܒܼܪܵܐ ܛܵܒܼܵܐ ܕܡܘܼܠܟܵܢܲܝ̈ܗܘܿܢ܁>
    text <܃ܒܣܲܒܼܪܵܐ ܣܲܝܟܘܼܗܝ ܠܪܲܗܛܵܐ ܠܲܐܝܵܐ ܕܐܵܓܼܘܿܢܲܝ̈ܗܘܿܢ>
    text <ܐܵܦ ܗܘ̤ ܣܲܒܼܪܵܐ ܫܲܪܲܪ ܐܸܢܘܿܢ ܣܲܒܼܪܵܐ ܕܲܥܠܵܘܗܝ܁>
    text <܃ܒܐܝܼܕܵܘ̈ܗܝ ܐܲܓܼܥܸܠܘ ܓܘܼܥܵܠܢܲܝ̈ܗܘܿܢ ܐܲܝܟ ܫܲܪܝܼܪܹ̈ܐ>
    text <ܕܢܲܛܲܪ ܐܸܢܘܿܢ ܠܝܘܿܡ ܦܘܼܪܥܵܢܵܐ ܕܲܒܼܫܘܼܠܵܡܵܐ܁>
    text <܃ܬܵܘ ܟܹܝܬܼ ܐ̄ܢܵܫ̈ܐ ܒܲܓܼܥܸܠ ܚܲܝܲܝ̈ܢ ܠܣܲܒܼܪܵܐ ܛܵܒܼܵܐ>
    text <ܕܠܵܐ ܢܸܬܚܲܠܨܘܢ ܡ̣ܢ ܓܲܢܒܹ̈ܐ ܐ̄ܢܵܫ̈ܐ ܨܢܝܼ̈ܥܹܐ܁>
  block
    text <܃ܒܐܲܬܼܪܵܐ ܕܲܠܥܸܠ ܢܣܝܼܡ ܣܝܼ̈ܡܵܬܵܐ ܕܦܘܼܠܚܵܢ ܢܲܦܫܲܢ>
    text <ܐܲܝܟܵܐ ܕܠܵܐ ܐܝܼܬܼ ܚܵܫܘܿܫܘܼܬܵܐ ܣܵܣܵܐ ܕܬܸܪܹܝܢ܁>
    text <܃ܒܲܕܡܘܼܬ ܣܵܣܵܐ ܡܚܲܒܠܝܼܢ ܚܲܫܹ̈ܐ ܠܢܚ̈ܬܝ ܢܲܦܫܲܢ>
    text <ܢܢܲܦܸܨ ܐܸܢܘܿܢ ܒܫܸܡܥܵܐ ܕܚܲܝܹ̈ܐ ܠܵܐ ܚܵܫܘܵܫܹ̈ܐ܁>
    text <܃ܥܘܼܡܪܵܐ ܗ̄ܝ̣ ܨܵܐܬܼܵܐ ܦܲܓܼܪܵܢܘܼܬܵܐ ܘܚܲܝܝܢ ܪܚܝܗ̇>
    text <܃ܢܸܫܝܼܓܼܝܼܗ̇ ܒܡܲܝ̈ܐ ܕܡܸܠܲܬܼ ܩܘܼܫܬܵܐ ܢܸܒܼܥܵܐ ܚܲܠܝܵܐ>
    text <܃ܚܨܦܵܐ ܗ̄ܘ̣ ܦܲܓܼܪܲܢ ܘܲܙܓܘܿܓܼܝܼܬܵܐ ܡܲܠܝܲܬ̤ ܥܸܠܠܹ̈ܐ>
    text <ܠܵܐ ܢܩܪܸܒܼ ܠܵܗ̇ ܥܝܵܕܹ̈ܐ ܒܝܼܫܹ̈ܐ ܕܠܵܐ ܬܬܒܲܪ܁>
    text <܃ܥܸܠܬܐ ܗ̄ܘ̣ ܒܵܥܹܝܢ ܡܵܐܢܲܝ̈ ܪܸ̈ܓܼܫܲܝܢ ܩܪ̈ܘܣܬܢܹܐ>
    text <܃ܘܐܲܝܟ ܕܲܠܚܸܨܦܵܐ ܡܥܕܝܢ ܚܲܫ̈ܐ ܕܢܲܟܘܢ ܐܸܢܘܿܢ>
    text <܃ܟܹܐܦܲܝ̈ ܚܲܫܹ̈ܐ ܢܵܩܫܝܼܢ ܟܠܫܵܥ ܥܲܠ ܗܲܕܸܡܲܝ̈ܢ>
    text <ܘܐܸܠܘܼ ܒܪܘܼܚܵܐ ܠܵܐ ܫܓܼܝܪܝܼܢ ܗ̄ܘ̣ܵܘ ܐܲܒܕܝܼܢܝܼܢ ܗ̄ܘ̣ܵܘ܁>
    text <܃ܒܚܲܝܠܵܐ ܕܪܘܼܚܵܐ ܢܛܝܼܪ ܫܪܟܵܢܵܐ ܕܫܝܼܛܘܼܬܼ ܡܸܕܪܲܢ>
    text <ܘܲܒܼܥܘܼܕܪ̈ܵܢܵܘܗܝ ܒܥܸܢܵܐ ܚܲܝܹ̈ܐ ܠܓܼܘ ܡ̣ܢ ܚܸܨܦܵܘ̈ܗܝ܁>
    text <܃ܠܲܝܬܵܘܗܝ ܡܸܕܸܡ ܒܸܠܥܵܕ ܚܲܝܠܵܐ ܕܲܡܚܲܝܠܵܢܹܗ>
    text <ܘܐܸܢ ܫܵܒܸܩ ܠܹܗ ܐܵܘܦܝܼ ܘܛܵܠܸܩ ܡ̣ܢ ܚܲܝܘܼܬܵܐ܁>
    text <܃ܒܚܲܝܘܼܬܼ ܚܲܝܹ̈ܐ ܠܵܐ ܡܵܝܘ̈ܬܹܐ ܚܲܝ ܘܲܡܗܲܠܸܟ>
    text <ܘܐܸܢ ܡܲܪܦܝܼܢ ܠܹܗ ܗܵܦܸܟ ܠܐܲܪܥܹܗ ܘܗܵܘܹܐ ܡܸܕܪܵܐ܁>
    text <܃ܡܸܕܪܵܐ ܗ̄ܘ̣ ܡܸܕܿܪܢ ܘܲܒܼܡܲܝ̈ ܚܲܫܹ̈ܐ ܓܒܝܼܠ ܬܘܼܩܵܢܲܢ>
    text <ܠܵܐ ܢܲܣܓܹܐ ܒܹܗ ܡܲܝܵ̈ܐ ܕܚܲܫܹ̈ܐ ܕܠܵܐ ܢܲܬܼܪܘܼܢܵܝܗܝ܁>
    text <܃ܚܹܝܠ ܕܘܼܒܵܪܵܐ ܢܸܗܘܸܐ ܥܵܠܸܒܼ ܠܡܵܝܘܿܬܘܼܬܵܐ>
    text <ܕܠܵܐ ܬܹܐܒܲܕ ܠܵܗ̇ ܡ̣ܢ ܪܲܦܝܘܼܬܵܐ ܕܡܵܝܘܿܬܘܼܬܵܗ̇܁>
    text <܃ܒܗܲܝܡܵܢܘܼܬܼܵܐ ܢܚܘܿܨ ܪܲܦܝܼܘܬܹܗ ܕܛܝܼܢܲܢ ܪ̈ܲܦܝܵܐ>
    text <ܘܠܵܐ ܢܬܪܦܹܐ ܘܢܸܗܘܸܐ ܡܲܝܵ̈ܐ ܡܸܬܼܐܫܕܵܢܹ̈ܐ܁>
    text <܃ܒܚܘܼܒܵܐ ܢܟܲܦܲܪ ܕܘܥܬܵܐ ܣܢܝܼܬܵܐ ܕܚܵܫܘܿܫܘܼܬܲܢ>
    text <ܕܠܵܐ ܢܥܬܩ ܒܲܢ ܪܹܚܵܐ ܕܥܵܘ̣ܠܵܐ ܡܣܢܐ ܕܦܲܐ̄ܝܵܢ܁>
    text <܃ܒܣܲܒܼܪܵܐ ܢܚܙܹܩ ܒܸܢܝܵܢ ܢܲܦܫܲܢ ܐܲܝܟ ܕܒܥܪ̈ܩܹܐ>
    text <ܕܠܵܐ ܢܟܼܘܼܢܵܝܗܝ ܡܲܫܒܹ̈ܐ ܕܚܲܫܹ̈ܐ ܒܲܥܪܝܼܵܪ̈ܝܹܐ܁>
    text <܃ܫܪܵܪܵܐ ܢܸܒܼܢܸܐ ܥܲܠ ܫܲܬܸܐܣܬܵܐ ܕܣܵܡܘ ܩܲܕܡܵܝܹ̈ܐ>
    text <ܘܐܲܝܟ ܥܲܡܠܲܝ̈ܗܘܿܢ ܢܛܟܸܣ ܪܲܗܛܵܐ ܕܡܸܠܲܬܼ ܦܘܼܡܲܢ܁>
    text <܃ܒܗܘܿܢ ܢܸܬܼܕܲܡܹܐ ܒܦܘܼܠܚܵܢ ܚܲܝܹ̈ܐ ܪ̈ܘܼܚܵܢܝܼܐ>
    text <ܘܨܠܡ ܨܲܠܡܵܐ ܕܕܘܼܒܵܪ݁ܲܝܗܘܿܢ ܢܨܘܪ ܒܲܩܢܘܿܡܲܢ܁>
text <ܥܲܠ ܓܲܒܼܝܘܼܬܹܗ ܕܡܘܼܫܹܐ: ܘܥܲܠ ܢܘܼܪܵܐ ܕܲܚܙܵܐ>
  block
    text <ܥܲܠ ܓܲܒܼܝܘܼܬܹܗ ܕܡܘܼܫܹܐ܃ ܘܥܲܠ ܢܘܼܪܵܐ ܕܲܚܙܵܐ>
  block
    text <ܡܐܡܪܐ ܕܬܪܒܥܝܢ ܘܬܪܝܢ>
    text <ܥܲܠ ܓܲܒܼܝܘܼܬܹܗ ܕܡܘܼܫܹܐ܃ ܘܥܲܠ ܢܘܼܪܵܐ ܕܲܚܙܵܐ>
    text <ܒܣܲܝܵܐ܃ ܘܥܲܠ ܦܘܼܪܩܵܢܵܐ ܕܝܼܣܲܪ̈ܠܵܝܹܐ>
    text <ܘܡܸܬܼܐܡܲܪ ܒܚܲܡܫܵܒܿܫܲܒܵܐ>
    text <ܕܦܸܨܚܵܐ>
    text <ܥܘܼܢܵܝܵܐ>
    text <ܒܪܝܼܟ ܕܲܒܸܩܸܛܠܹܗ ܩܲܛܠܹܗ ܠܡܵܘܬܵܐ܃ ܘܢܲܚܡܹܗ ܠܲܟܼܝܵܢܲܢ>
    text <܃ܒܝܘܿܡ ܢܘܼܚܵܡܹܗ܃ ܐܲܚܲܝ̈>
  block
    text <܃ܚܙܵܬܼܵܐ ܚܕܲܬܵܐ ܚܙ̣ܵܐ ܒܲܪ ܥܲܡܪܲܡ ܥܲܠ ܪܹܫ ܛܘܼܪܲܐ>
    text <ܢܘܼܪܵܐ ܒܣܲܢܝܵܐ ܘܣܲܢܝܵܐ ܒܢܘܼܪܵܐ ܘܠܵܐ ܝܵܩܹ̇ܕܼ ܗ̄ܘ̣ܵܐ ܀>
    text <܃ܟܝܵܢܵܐ ܪܲܦܝܵܐ ܚܙ̣ܵܐ ܟܲܕܼ ܩܵܐܹ̇ܡ ܒܦܘܼܡ ܝܵܩܹ̇ܕܼܬܵܐ>
    text <ܘܠܵܐ ܢܵܟܼ̇ܝܵܐ ܗ̄ܘ̣ܵܬܼ ܚܲܡܝܼܡܘܼܬܼܵܗ̇ ܠܪܲܛܝܼܒܼܘܼܬܹܗ ܀>
  block
    text <܃ܐܲܝܟ ܐܲܪܝܘܿܬܼܵܐ ܦܬܼܝܼܚ ܗ̄ܘ̣ܵܐ ܦܘܼܡ̇ܗ̇ ܕܫܲܠܗܹܒܼܝܼܬܼܵܐ>
    text <ܘܣܲܢܝܵܐ ܩܕܼܵܡܹܝܗ̇ ܒܲܕܡܘܼܬܼ ܐܘܼܟܼܠܵܐ ܘܠܵܐ ܩܵܪܒܵܐ ܠܹܗ ܀>
    text <܃ܫܝܘܿܠ ܒܵܠܲܥܬܼܵܠܐ ܕܲܟܼܡܸܵܐ ܕܐܵܟܼ̇ܠܵܐ ܬܘܼܒܼ ܡܸܬܼܝܲܥܢܵܐ>
    text <܃ܗܘ̤ܵܬܼ ܨܲܝܵܡܬܵܐ ܒܛܘܼܪܵܐ ܕܚܘܿܪܝܼܒܼ ܕܠܵܐ ܒܲܥܝܵܕܼܵܐ>
    text <܃ܒܠܝܼܠܲܬܼ ܛܲܟܼܣܵܐ ܕܲܫܘܸܐ ܠܵܗ̇ ܟܠ ܠܪܲܒܿܘܼܬܼ ܟܲܪܣܵܗ̇>
    text <ܛܲܟܼܣܵܐ ܢܸܛܪܲܬ̤ ܩܕܲܡ ܓܸܠܝܵܢܵܐ ܐܲܠܵܗܵܐ ܀>
    text <܃ܐܲܠܵܗܵܐܝܼܬܼ ܡܸܬܼܚܵܘܝܵܐ ܗ̄ܘ̣ܵܐ ܠܥܹܢܲܝ ܡܘܼܫܹܐ>
    text <ܘܟܲܕܼ ܢܵܟܼ̇ܝܵܐ ܗ̄ܘ̣ܵܬܼ ܠܵܐ ܢܵܟܼܝܵ̇ܐ ܗ̄ܘ̣ܵܬܼ ܠܡܸܬܼܢܲܟܼܝܵܢܵܐ ܀>
    text <܃ܒܐܸܣܟܹܿܝܡ ܢܘܼܪܵܐ ܡܸܬܼܚܵܘܝܵܐ ܗ̄ܘ̣ܵܬܼ ܠܒܲܪ ܥܒܼܪ̈ܵܝܹܐ>
    text <ܘܟܲܕܼ ܢܘܼܪܵܐ ܗ̣̄ܘܵܬܼ ܘܠܵܐ ܗ̄ܘ̣ܵܬܼ ܢܘܼܪܵܐ ܢܘܼܪܵܢܵܝܵܬܼܵܐ ܀>
    text <܃ܕܘܼܡܝܵܐ ܕܢܘܼܪܵܐ ܚܙ̣ܵܐ ܟܲܕܼ ܫܲܪܝܵܐ ܒܣܵܘ̈ܟܿܝܼ ܣܲܢܝܵܐ>
    text <ܘܲܬܼܗܲܪ ܣܲܓܿܝܼ ܕܡܲܢ ܐܲܪܡܝܼ ܒܵܗ̇ ܦܓܼܘܼܕܼܵܐ ܕܫܼܬܼܩܵܐ ܀>
    text <܃ܒܲܥܪܝܼܪܵܝܬܵܐ ܕܠܵܐ ܐܸܬܼܟܲܒܼܫܲܬ̤ ܣܲܦܝܼܦܘܼܬܼܵܗ̇>
    text <ܐܲܝܟ ܕܲܒܼܢܝܼܪܵܐ ܟܕܼܝܼܢ ܗ̄ܘ̣ܵܐ ܥܘܼܙܵܗ̇ ܬܚܹܝܬܼ ܦܘܼܩܕܵܢܵܐ ܀>
    text <܃ܪܸܡܙܵܐ ܟܲܣܝܵܐ ܪܟܸܒܼ ܐܸܣܟܹܿܡܵܐ ܡܸܬܼܚܲܙܝܵܢܵܐ>
    text <ܘܐܲܪܡܝܼ ܦܓܼܘܼܪܹ̈ܐ ܕܫܲܠܗܹܒܼܝܼܬܼܵܐ ܒܦܘܼܡ ܡܲܪܟܲܒܼܬܹܗ ܀>
    text <܃ܥܲܠ ܪܹܫ ܛܘܼܪܵܐ ܟ̣ܠܵܐ ܩܵܪܘܿܟܼܵܐ ܕܩܲܠܝܼܠܘܼܬܹܗ>
    text <ܘܨܸܗܠܲܬ̤ ܢܘܼܪܵܐ ܕܲܬܼܚܹܝܬܼ ܬܘܼܩܦܹܗ ܒܲܕܼܡܘܼܬܼ ܪ̈ܲܟܼܫܵܐ ܀>
    text <܃ܨܲܗܠܵܐ ܕܢܘܼܪܵܐ ܫܡ݂ܲܥ ܗ̄ܘ̣ܵܐ ܡܘܼܫܹܐ ܒܦܘܼܡܵܐ ܕܣܲܢܝܵܐ>
    text <ܘܲܨܒܼܵܐ ܕܢܹܐܠܲܦ ܥܸܠܲܬܼ ܚܸܙܘܵܐ ܕܐܸܬܼܚܵܘܝܼ ܠܹܗ ܀>
    text <܃ܐܸܣܛܸܐ ܐܸܚܘܸܐ ܚܸܙܘܵܐ ܪܲܒܵܐ ܐܸܡ݂ܲܪ ܦܹܐܩܵܐ>
    text <ܕܡܸܛܠ ܡ̇ܢܵܐ ܝܵܩܹ̇ܕܼ ܣܲܢܝܵܐ ܟܲܕܼ ܠܵܐ ܝܵܩܹ̇ܕܼ ܀>
    text <܃ܗܵܘ̇ ܦܘܼܩܕܵܢܵܐ ܕܨܵܪܹܗ ܠܚܸܙܘܵܐ ܩ̣ܪܵܝܗܝ ܟܲܣܝܵܐܝܼܬܼ>
    text <ܕܲܩܪܘܿܒܼ ܘܫܲܐܸܠ ܕܡ̇ܢܲܐ ܗ̄ܝܼ ܥܸܠܬܼܵܐ ܘܡܸܛܠܡܵܢܵܐ ܀>
    text <܃ܓܲܪܚܹܗ ܕܢܸܩܪܘܿܒܼ ܠܐܲܦܲܝ̈ ܚܵܙܘܵܐ ܗܲܢܝܼܵܐܝܼܬܼ>
    text <ܘܲܗܦܲܟ ܕܲܚܠܹܗ ܕܠܵܐ ܢܸܬܼܩܲܪܲܒܼ ܟܲܕܼ ܠܵܐ ܩܲܕܿܝܼܫ ܀>
    text <܃ܡܘܼܫܹܐ ܡܘܼܫܹܐ ܩ̣ܪܵܝܗܝ ܘܐܸܡ݂ܲܪ ܠܹܗ ܐܲܝܟ ܝܵ̇ܕܲܥ ܠܹܗ>
    text <ܫܪܝܼ ܠܲܣܐܘܿܢܵܟ ܘܐܲܟܸܿܢ ܬܸܩܪܘܿܒܼ ܠܐܲܝܟܵܐ ܕܐܝܼܬܿܝܼ ܀>
    text <ܩܲܕܿܝܼܫܵܐ ܐ̄ܢܵܐ ܘܐܸܬܼܩܲܕܲܫ ܠܹܗ ܛܘܼܪܵܐ ܒܲܫܟܼܝܼܢܬܿܝ>
    text <ܠܵܐ ܠܲܡ ܬܛܲܡܐܝܼܘܗܝ ܒܲܣܐܘܿܢ ܪܸ̈ܓܼܠܲܝܟ ܠܐܲܬܼܪܵܐ ܕܕܲܟܿܝܼܬܼ ܀>
    text <܃ܛܲܡܠܵܐ ܚܲܫ̣ܒܹܿܗ ܠܲܣܐܘܿܢ ܪܸ̈ܓܼܠܵܘܗܝ ܠܵܘ ܕܛܲܡܠܵܐ ܗ̄ܘ̣ܵܐ>
    text <ܐܸܠܵܐ ܕܢܵܘܪܸܒܼ ܪܲܒܘܼܬܼ ܚܸܙܘܵܐ ܩܕܼܵܡ ܓܸܠܝܵܢܹܗ ܀>
    text <܃ܩܲܕܿܝܼܫܵܐܝܼܬܼ ܐܲܠܦܹܗ ܕܢܸܩܪܘܿܒܼ ܨܹܝܕܼ ܓܸܠܝܵܢܵܐ>
    text <ܕܢܸܗܘܸܐ ܝܵ̇ܕܲܥ ܠܲܡܩܲܕܵܫܘܼ ܠܲܒܼܢܲܝ̈ ܥܲܡܹܗ ܀>
    text <ܒܗܵܕܹܐ ܬܸܢܘܲܝ ܚܵܘܝܹܗ ܚܙܵܬܼܵܐ ܕܫܲܠܗܹܒܼܝܼܬܼܵܐ܃>
  block
    text <ܕܢܲܣܸܦ ܢܘܼܪܵܐ ܕܫܸܡ ܒܵܪܘܿܝܵܐ ܒܝܲܥܪܵܐ ܕܛܘܼܥܝܲܝ ܀>
    text <܃ܒܢܘܼܪܵܐ ܒܲܕܸܿܩ ܚܹܝܠ ܪܲܒܿܘܼܬܹܗ ܕܚܹܝܠ ܟܠ ܡܸܫܟܲܚ>
    text <ܘܲܒܼܝܲܕܼ ܣܲܢܝܵܐ ܓܠ̣ܵܐ ܥܲܠ ܥܘܼܬܼܪܵܐ ܕܒܲܣܝܼܡܘܼܬܹܗ ܀>
    text <܃ܐ̄ܪܵܙ ܩܲܫܝܘܼܬܹܗ ܘܒܲܣܝܼܡܘܼܬܹܗ ܨܵܪ ܒܲܚܙܵܬܼܵܐ>
    text <ܘܐܲܝܼܩ ܐܸܢܹܝܢ ܒܲܕܼܡܘܼܬܼ ܨܲܠܡܵܐ ܩܕܼܵܡ ܒܲܪ ܒܲܝܬܹܿܗ ܀>
    text <܃ܨܹܝܕܼ ܡܸܨܪ̈ܵܝܹܐ ܘܝܼܣܲܪ̈ܠܵܝܹܐ ܡܫܲܕܲܪ ܗ̄ܘ̣ܵܐ ܠܹܗ>
    text <ܕܢܸܪܕܸܿܐ ܘܢܸܦܪܘܿܩ ܐܝܟ ܒܘܼܚܪܵܢܵܐ ܕܕܝܼܢܹܗ ܟܹܐܢܵܐ ܀>
    text <܃ܐܲܝܟ ܕܲܒܼܢܘܼܪܵܐ ܦܫܝܼܩ ܗ̄ܘ̣ܵܐ ܠܪܸܡܙܹܗ ܕܢܸܛܿܝܗ̇ ܠܡܸܨܪܹܝܢ>
    text <ܘܚܵܘܝܼ ܒܣܲܢܝܵܐ ܕܠܵܐ ܪܵܓܵܐ ܠܹܗ ܒܐܲܒܼܕܵܢ ܐ̄ܢܵܫܵܐ ܀>
    text <܃ܡ̣ܢ ܓܵܘ ܢܘܼܪܵܐ ܡܲܠܸܠ ܥܲܡܹܗ ܕܲܠܥܸܓܼ ܡܲܡܠܠܵܐ>
    text <ܟܲܕܼ ܐܵܡܲ݁ܪ ܠܹܗ ܕܐܸܢܵܐ ܫܲܠܝܼܛ ܥܲܠ ܟܠ ܘܲܒܼܟܼܠ ܀>
    text <܃ܐܸܢܵܐ ܗ̄ܘ̣ ܕܲܒܼܪܹܝܬܼ ܒܪܝܼܬܼܵܐ ܒܪܵܫܝܼܬܼ ܡ̣ܢ ܠܵܐ ܡܸܕܹܿܡ>
    text <ܘܲܒܼܚܲܝܠܝ ܩܵܐܹ̇̄ܡ ܥܵܠܡܵܐ ܥܒܼܝܼܕܼܵܐ ܕܲܥܒܼܝܼܕܼ ܒܐܝܼܕܲܝ̈ ܀>
    text <܃ܐ̄ܢܵܐ ܐ̄ܢܵܐ ܕܲܓܼܒܹ̇ܝܬܼ ܠܐܲܒܼܪܵܡ ܠܵܐܝܼܣܚܵܩ ܘܝܲܥܩܘܿܒܼ ܥܲܒܼܕܲܝ̈>
    text <ܘܝܲܩܪܹܬܼ ܐܸܢܘܿܢ ܒܲܫܡܵܐ ܪܲܒܵܐ ܕܫܹܡܝ ܝܲܩܝܼܪܵܐ ܀>
    text <܃ܐ̄ܢܵܐ ܐ̄ܢܵܐ ܕܡܸܠ̇ܟܹܿܬܼ ܐܲܪܥܵܐ ܕܲܟܼܢܲܥ̄ܢ ܠܙܲܪܥܵܐ ܕܡܸܢܗܘܿܢ>
    text <ܘܐܸܬܹ̇ܝܬܼ ܕܐܸܓܼܡܘܿܪ ܫܘܼܘܕܵܝ ܡܸܠܲܝ̈ ܒܗܘܿܢ ܒܲܥ̇ܒܼܵܕܹ̈ܐ ܀>
    text <܃ܓܥܵܬܼܵܐ ܕܚܲܫܗܘܿܢ ܕܒܹܝܬܼ ܡܸܨܪ̈ܵܝܹܐ ܥܸܠܲܬ̤ ܨܹܐܕܲܝ>
    text <ܘܢܸܚܬܹܿܬܼ ܕܐܸܦܪܘܿܩ ܠܲܛܠܝܼܡܘܼܬܼܗܘܿܢ ܡ̣ܢ ܛܵܠܘܿܡܹ̈ܐ ܀>
    text <܃ܝܵ̇ܕܲܥ ܐ̄ܢܵܐ ܠܹܗ ܠܟܹܐܒܼܵܐ ܕܠܸܒܿܗܘܿܢ ܕܲܟܼܡܵܐ ܡܲܪܝܼܪ>
    text <ܥܲܠ ܗܵܝ̇ ܡܲܕܿܟܹܬܼ ܣܲܡܵܐ ܕܚܸܙܘܵܐ ܕܐܸܥܨܘܿܒܼ ܐܸܢܘܿܢ ܀>
    text <܃ܡܦܵܣ ܐ̄ܢܵܐ ܒܥܵܘ̣ܠܵܐ ܕܪ̈ܵܕܼܘܿܝܗܘܿܢ ܕܲܟܼܡܵܐ ܐܲܥܠܝܼܘ>
    text <ܥܲܠ ܗܵܝ̇ ܫܸܡܛܹ̇ܬܼ ܣܲܝܦܵܐ ܕܪܘܼܚܵܐ ܕܐܸܚܪܘܿܒܼ ܐܸܢܘܿܢ ܀>
    text <܃ܠܵܟ ܝܵܗܹ̇ܒܼ ܐ̄ܢܵܐ ܙܲܝܢܵܐ ܕܡܸܠܲܬܼܝ ܕܠܵܐ ܡܸܬܼܚܲܣܢܵܐ>
    text <ܙܸܠ ܡܲܟܸܿܟ ܒܵܗ̇ ܢܒܲܝ̈ ܚܵܡ ܥܲܒܼܕܼܵܐ ܕܫܲܥܒܸܿܕܼ ܚܹܐܪܹ̈ܐ ܀>
    text <܃ܙܸܠ ܐܸܡܲܪ ܠܹܗ ܠܲܥܒܸܕܼ ܥܲܒܼ̈ܕܹܿܐ ܕܠܝܼܛ ܡ̣ܢ ܐܲܒܼܘܼܗܝ>
    text <ܕܟܲܕܿܘܼ ܫܲܥܒܸܿܕܿܬܿ ܠܲܒܼܢܲܝ̈ ܟܹܐܢܵܐ ܕܒܲܪܟܹܗ ܐܲܒܼܘܼܗܝ ܀>
    text <܃ܙܸܠ ܐܲܟܼܪܸܙ ܠܹܗ ܚܹܐܪܘܼܬܼ ܢܲܦܫܵܐ ܠܒܲܪ ܫܹܝܡ ܒܘܼܟܼܪܵܐ>
    text <ܘܲܫܕܼܝܼ ܡܸܢܹܗ ܢܝܼܪ ܥܲܒܼܕܲܘܼܬܼܵܐ ܕܚܵܡ ܙܲܠܝܼܠܵܐ ܀>
    text <܃ܫܘܼܘܕܵܝ ܡܸܠܲܝ̈ ܫܲܪܝܼܪ݁ܵܬܼܵܐ ܕܨܹܝܕܼ ܢܘܿܚ ܥܸܗܕܹܿܬܼ>
    text <ܕܕܲܓܸܿܠ ܐܸܢܹܝܢ ܙܲܪܥܹܗ ܕܲܟܼܢܲܥ̄ܢ ܒܪܵܡܘܼܬܼ ܠܸܒܹܿܗ ܀>
    text <܃ܐ̄ܢܵܐ ܐ̄ܢܵܐ ܕܒܲܪܟܹܬܼ ܘܐ̄ܢܵܐ ܐ̄ܢܵܐ ܕܠܵܛܹ̇ܬܼ ܠܦܘܼܬܼ ܪܸ̈ܥܝܵܢܹܐ>
    text <ܘܐ̄ܢܵܐ ܐ̄ܢܵܐ ܕܡܸܠ̇ܟܹܿܬܼ ܕܢܸܗܘܘܿܢ ܥܲܒܼ̈ܕܹܿܐ ܒܢܲܝ̈ ܫܹܝܡ ܠܲܟܼܢܲܥ̄̇ܢ ܀>
    text <܃ܚܲܟܿܝܼܡܵܐܝܼܬܼ ܒܲܪܟܹܿܬܼ ܘܠܵܛܹ̇ܬܼ ܠܲܬܼܪܹܝܢ ܓܲܒܿܝܼ̈ܢ>
    text <ܘܕܲܗܦ݂ܲܟ ܐܹܢܹܝܢ ܠܝܼܛܵܐ ܠܒܼܘܼܪ̈ܟܵܬܼܝ ܗܵܦܹ̇ܟ ܐ̄ܢܵܐ ܠܹܗ ܀>
    text <ܓܠܝܼ ܟܹܝܬܼ ܚܲܝܠܵܐ ܕܒܼܘܼܪ̈ܟܵܬܼܝ ܠܝܼܣܲܪ̈ܠܵܝܹܐ܃>
  block
    text <ܘܲܓܼܠܝܼ ܘܚܵܘܵܐ ܢܸܓܼܕܵܐ ܕܠܵܘ̈ܛܵܬܼܝ ܠܐܵܓܹܒܼܛܵܝܹ̈ܐ ܀>
    text <܃ܙܸܠ ܐܵܘܒܸܿܠ ܠܗܘܿܢ ܣܒܲܪܬܼܵܐ ܛܵܒܼܬܼܵܐ ܠܲܒܼܢܲܝ̈ ܪ̈ܵܚܡܲܝ>
    text <ܘܥܲܗܸܕܼ ܐܸܢܘܿܢ ܥܲܠ ܫܘܼܘܕܵܝܹ̈ܐ ܕܐܸܫܬܵܘܕܿܝܼܬܼ ܠܹܗ ܀>
    text <܃ܫܸܡ ܐܲܠܵܗܵܐ ܕܐܲܒܼܵܗܲܝ̈ܗܘܿܢ ܙܪܘܿܥ ܒܐܸܕܼܢܲܝ̈ܗܘܿܢ>
    text <ܘܗܵܐ ܡܸܬܿܬܿܥܝܼܪܝܼܢ ܠܩܵܠ ܟܘܼܘܵܢܵܐ ܕܲܚܪܘܼܪ̈ܲܝܗܘܿܢ ܀>
    text <܃ܫܡ݂ܲܥ ܥܸܒܼܪܵܝܵܐ ܚܪܘܼܪܹ̈ܐ ܕܥܲܡܹܗ ܘܬܵܚܲܬ̤ ܢܲܦܫܹܗ>
    text <ܘܲܗܦܲܟ ܐܲܟܼܪܝܼ ܕܕܲܠܡܵܐ ܫܸܡܥܵܐ ܗ̄ܘ̣ ܕܠܵܐ ܣܘܼܥܪ̈ܵܢܹܐ ܀>
    text <܃ܗܵܐ ܐܵܙܹ̇ܠ ܐ̄ܢܵܐ ܥܢ̣ܵܝܗܝ ܡܲܟܿܝܼܟܼܵܐ ܠܩܵܠܵܐ ܕܲܩܪ̣ܵܝܗܝ>
    text <ܘܲܡܣܲܒܲܪ ܐ̄ܢܵܐ ܠܝܼܣܲܪ̈ܵܠܵܝܹܐ ܣܒܲܪܬܼܵܐ ܕܲܫܡܵܟ ܀>
    text <܃ܗܵܐ ܡܲܟܼܪܸܙ ܐ̄ܢܵܐ ܫܸܡ ܐܲܠܵܗܵܐ ܒܐܸܕܼܢܲܝ̈ ܥܲܡܵܐ>
    text <ܘܗܵܐ ܬܵܒܼ̇ܥܝܼܢ ܠܹܗ ܫܡܵܐ ܚܲܬܿܝܼܬܼܵܐ ܘܡ̇ܢܵܐ ܐܹܡܲܪ ܀>
    text <܃ܫܸܡ ܐܲܠܵܗܹ̈ܐ ܕܠܵܐ ܡܸܢܝܵܢܵܐ ܐܝܼܬܼ ܒܲܒܼܪܝܼܬܼܵܐ>
    text <ܘܐܸܢ ܡ̇ܘܒܸܿܠ ܐ̄ܢܵܐ ܫܸܡ ܐܲܠܵܗܵܐ ܘܢܹܐܡܪܘܼܢ ܕܐܲܝܢܵܐ ܗ̄ܘ̣ ܀>
    text <܃ܫܡܵܐ ܩܲܕܼܡ̇ܝܲܬܼ ܬܵܒܼܥ̇ܝܼܢ ܒܐܝܼܕܲܝ̈ ܘܟܸܢ ܣܘܼܥܪ̈ܵܢܹܐ>
    text <ܘܐܲܝܟܲܢ ܐܸܩܪܹܝܟ ܩܕܼܵܡ ܒܲܥܥܵܝܹ̈ܐ ܕܒܼܵܥܹ̇ܝܢ ܠܲܫܡܵܟ ܀>
    text <܃ܚܙ̣ܵܝܗܝ ܒܵܪܘܿܝܵܐ ܕܣܲܓܿܝܼ ܬܵܒܲܥ̇ ܬܒܲܥܬܼܵܐ ܕܲܫܡܹܗ>
    text <ܘܲܓܼܠ̣ܵܐ ܘܚܵܘܝܹܗ ܫܸܡ ܐܝܼܬܼܘܼܬܼܵܐ ܕܲܕܠܵܐ ܫܘܼܪܵܝ ܀>
    text <܃ܫܸܡ ܐܝܼܬܼܘܼܬܹܗ ܐܲܠܦܹܗ ܠܡܸܓܼܠܵܐ ܩܕܼܵܡ ܥܸܒܼܪ̈ܵܝܹܐ>
    text <ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ ܘܠܵܐ ܫܘܼܠܵܡܵܐ ܀>
    text <܃ܠܵܘ ܠܲܡ ܒܲܫܡܵܐ ܡܸܬܼܟܲܢܸܐ ܐ̄ܢܵܐ ܡ̣ܢ ܦܲܟܿܝܼܗܹ̈ܐ>
    text <ܐܸܠܵܐ ܒܚܲܝܠܵܐ ܘܲܒܼܣܘܼܥܪ݁ܵܢܹܐ ܕܥܵܒܼ̇ܘܿܕܼܘܼܬܼܵܐ ܀>
    text <܃ܐܝܼܬܼܝܵܐ ܐܝܼܬܲܝ ܘܫܸܡ ܐܝܼܬܼܘܼܬܼܝ ܗ̄ܘ̣ ܕܠܵܐ ܡܸܬܿܕܲܪܟܵܐ>
    text <ܘܠܵܐ ܐ̄ܢܵܫ ܣܵܡ̣ ܠܝܼ ܫܡܵܐ ܢܘܼܟܼܪܵܝܵܐ ܠܒܲܪ ܡ̣ܢ ܕܐܝܼܬܲܝ ܀>
    text <܃ܐܸܢܗܘ̤ ܕܲܫܡܵܐ ܕܡܲܟܼܪܸܙ ܡ̇ܪܘܼܬܼܝ ܒܵܥܹ̇ܝܬܿ ܕܬܹܐܠܲܦ>
    text <ܐܲܠܵܗ ܒܲܠܚܘܿܕܼ ܡܸܬܼܟܲܢܸܐ ܐ̄ܢܵܐ ܘܬܼܘܼܒܼ ܥܵܒܼܘܿܕܵܐ ܀>
    text <܃ܐܵܗܝܼܵܗ ܕܹܝܢ ܐ̄ܫܵܪܵܗܝܼܵܗ ܫܸܡ ܐܝܼܬܼܘܼܬܼܝ ܗ̄ܘ̣>
    text <ܘܲܕܼܢܸܫܬܲܪܲܪ ܥܲܦ̣ܹܗ ܠܵܩܵܠܵܐ ܕܬܲܪܬܹܿܝܢ ܙܲܒܼܬܝܼ̈ܢ ܀>
    text <܃ܫܡ݂ܲܥ ܒܲܪ ܥܲܡܪܲܡ ܫܸܡ ܐܝܼܬܼܘܼܬܼܵܐ ܕܐܝܼܬܹܝܗ̇ ܘܟܲܣܝܵܐ>
    text <ܘܲܪܢ̣ܵܐ ܕܐܲܝܟܲܢ ܡܗܲܝܡܸܢ ܥܲܡܵܐ ܠܡܸܕܹܿܡ ܕܲܟܼܣܸܐ ܀>
    text <܃ܙܸܠ ܬܘܼܒܼ ܘܐܸܡܲܪ ܬܢ̣ܵܐ ܘܐܸܡ݂ܲܪ ܠܹܗ ܠܡܸܫܬܲܕܿܪܵܢܵܐ>
    text <ܕܐܲܠܵܗܵܐ ܐ̄ܢܵܐ ܕܐܲܒܼܵܗܲܝ̈ܟܿܘܿܢ ܕܐܲܒܼܪܵܡ ܘܐܝܼܣܚܵܩ ܀>
    text <܃ܝܲܬܿܝܼܪ݁ܵܬܼܵܐ ܗ̤ܘܲܝ̈ ܠܹܗ ܠܦܹܐܩܵܐ ܗܵܠܹܝܢ ܕܲܫܡ݂ܲܥ>
    text <ܘܠܵܐ ܨܒܼܵܐ ܕܢܹܐܙܲܠ ܕܲܠܡܵܐ ܟܹܐܙܲܠ ܘܠܵܐ ܢܸܬܼܗܲܝܡܲܢ ܀>
  block
    text <܃ܗܵܐ ܠܵܐ ܡܗܲܝܡܸܢ ܥܲܡܵܐ ܠܡܸܠܲܝ̈ ܦܲܢܝܼ ܦܹܐܩܵܐ>
    text <ܘܠܵܐ ܬܘܼܒܼ ܦܸܪܥܘܿܢ ܨܵܐܹ̇ܬܼ ܩܵܠܵܐ ܕܫܸܡ ܐܝܼܬܼܘܼܬܼܵܐ ܀>
    text <܃ܚܙ̣ܵܝܗܝ ܒܵܪܘܿܝܵܐ ܕܥܸܠܠܹ̈ܐ ܒܵܥܹ̇ܐ ܠܲܡܪܲܟܵܒܼܘ>
    text <ܘܐܲܚܕܹܿܗ ܠܬܲܪܥܵܐ ܩܕܵܡ ܥܸܠ̈ܠܵܬܼܵܐ ܕܗܸܕܝܘܿܛܘܼܬܹܗ ܀>
    text <܃ܚܙ̣ܵܐ ܐܸܬܼܟܲܪܗܲܬ̤ ܗܲܝܡܵܢܘܼܬܹܗ ܒܚܲܕܼ ܦܘܼܠܵܓܹ̈ܐ>
    text <ܘܣܵܡ̣ ܠܹܗ ܣܲܡܵܐ ܕܚܹܝܠ ܐܵܬܼ̈ܘܵܬܼܵܐ ܥܲܠ ܪܸܥܝܵܢܹܗ ܀>
    text <܃ܡܵܢܵܘ̇ ܗܵܢܵܐ ܕܒܼܐܝܼܕܲܝ̈ܟ ܫܲܐܸܠ ܐܲܝܟ ܠܵܐ ܝܵ̇ܕܲܥ>
    text <ܘܐܸܡ݂ܲܪ ܚܘܼܛܪܵܐ ܗ̄ܘ̣ ܟܲܕܼ ܠܵܐ ܝܵ̇ܕܲܥ ܕܥܲܠ ܡ̇ܢ ܫܲܐ̣ܠܹܗ ܀>
    text <܃ܫܲܐ̣ܠܹܗ ܕܢܵܘܕܹܿܐ ܕܡܸܕܸܿܡ ܐܝܼܬܼܵܘܗܝ ܚܘܼܛܪܵܐ ܕܒܼܐܝܼܕܹܗ>
    text <ܕܡ̇ܐ ܕܐܸܫܬܲܚܠܲܦ ܠܵܐ ܢܸܣܒܲܪ ܠܹܗ ܕܠܵܘ ܡܸܕܹܿܡ ܗ̄ܘ̣ ܀>
    text <܃ܐܲܠܪܡܵܝܗܝ ܒܐܲܪܥܵܐ ܐܸܡ݂ܲܪ ܖܩܹܐܕܼܵܘܗܝ ܕܡ̇ܪܹܐ ܚܘܼܛܪܵܐ>
    text <ܘܲܫܕ̣ܵܝܗܝ ܒܐܲܪܥܵܐ ܘܲܗܘ̤ܵܐ ܚܸܘܝܵܐ ܘܫܲܪܝܼ ܪܵܦܹ̇ܬܼ ܀>
    text <܃ܚܙ̣ܵܝܗܝ ܥܵܒܼܪܵܝܵܐ ܫܘܼܚܠܵܦ ܚܘܼܛܪܹܗ ܘܙܵܥ ܘܐܸܬܼܒܲܠܗܝܼ>
    text <ܘܲܕܼܚܸܠ ܡܸܢܹܗ ܕܕܲܠܡܵܐ ܢܲܟܹܿܝܘܗܝ ܘܢܵܘܦܘܿܢ ܚܲܝܵܘ̈ܗܝ ܀>
    text <܃ܠܲܒܿܒܹܗ ܩܵܠܵܐ ܕܡܲܠܸܠ ܥܲܡܹܗ ܕܲܚܙ̣ܵܝܗܝ ܕܐܲܫܦܸܠ>
    text <ܕܢܹܐܚܘܿܕܼ ܚܸܘܝܵܐ ܐܲܝܟ ܕܠܚܘܼܛܪܵܐ ܘܠܵܐ ܢܸܣܬܲܪܲܕܼ ܀>
    text <܃ܠܲܒܸܿܒܼ ܙܵܘܥܵܘ̈ܗܝ ܘܐܲܚܕܹܿܗ ܒܐܝܼܕܼܵܘ̈ܗܝ ܐܲܝܟ ܕܐܸܬܼܦܲܩܲܕܼ>
    text <ܘܲܗܦ݂ܲܟ ܚܸܘܝܵܐ ܘܲܗܘ̤ܵܐ ܚܘܼܛܪܵܐ ܐܲܝܟ ܕܐܝܼܬܼܵܘܗܝ ܗ̄ܘ̣ܵܐ ܀>
    text <܃ܦܢ̣ܵܐ ܘܐܸܡ݂ܲܪ ܠܹܗ ܐܲܥܸܠ ܐܝܼܕܼܵܟ ܘܣܝܼܡܹܝܗ̇ ܒܥܘܼܒܵܟ>
    text <ܘܐܲܥܸܠ ܘܐܲܦܸܩ ܘܲܚܙ̣ܵܐ ܕܓܸܪܒܲܬ̤ ܒܲܕܼܡܘܼܬܼ ܬܲܠܓܵܐ ܀>
    text <܃ܦܲܩܕܹܗ ܕܢܲܗܦܸܟ ܢܲܥܸܠ ܐܝܼܕܹܗ ܕܬܲܪܬܹܿܝܢ ܙܲܒܼܝܼ̈ܢ>
    text <ܘܐܲܥܸܠ ܘܐܲܦܸܩ ܘܗܸܦܟܲܬ̤ ܘܲܗܘ̤ܵܬܼ ܐܲܝܟ ܕܲܒܼܩܲܕܼܡ̇ܐ ܀>
    text <܃ܒܚܘܼܛܪܹܗ ܘܒܼܐܝܼܕܹܗ ܐܲܠܦܹܗ ܚܲܝܠܵܗ ܕܣܵܥܲ݁ܪ ܒܐܝܼܕܼܵܘ̈ܗܝ>
    text <ܕܪܵܕܹܐ ܘܦܵܪܹܩ ܘܕܼܵܠܹ̇ܐ ܒܥܵܘ̣ܠܵܐ ܘܲܡܫܲܬܸܩ ܠܹܗ ܀>
    text <܃ܒܚܘܼܛܪܵܐ ܚܵܘܝܹܗ ܢܸܓܼ̈ܕܹܿܐ ܩܫܲܝܵ̈ܐ ܕܥܲܠ ܡܸܨܪ̈ܵܝܹܐ>
    text <ܘܒܼܐܝܼܕܹܗ ܕܓܸܪܒܲܬ̤ ܣܲܢܝܘܼܬܼ ܥܵܘ̣ܠܵܐ ܕܲܒܼܢܲܝ̈ ܥܲܡܹܗ ܀>
    text <܃ܕܟܹܝܢ ܗ̄ܘ̣ܵܘ ܟܲܕܼ ܥܲܠ̣ܘ ܡ̣ܢ ܚܲܢܦܘܼܬܼܵܐ ܓܼܪܒܼܵܐ ܕܲܬܼܪܹܝܢ>
    text <ܘܡ̣ܢ ܕܐܸܬܿܚܲܠܲܛܘ ܥܲܡ ܡܸܨܪ̈ܵܝܹܐ ܓܼܪܸܒܼܘ ܒܲܚܛܝܼܬܼܵܐ ܀>
    text <܃ܒܝܲܕܼ ܡܲܦܲܩܬܵܐ ܕܡ̣ܢ ܓܵܘ ܡܸܨܪܹܝܢ ܡܸܬܿܕܲܟܹܿܝܢ ܗ̄ܘ̣ܵܘ>
    text <ܒܗܵܘ̇ ܐܸܣܟܹܿܡܵܐ ܕܓܸܪܒܲܬ̤ ܐܝܼܕܹܗ ܘܗܸܦܟܲܬ̤ ܕܸܟܲܝܲܬ̤ ܀>
    text <܃ܒܲܕܼܡܘܼܬܼ ܚܘܼܛܪܵܐ ܫܲܬܿܝܼܩܝܼܢ ܗ̄ܘ̣ܵܘ ܐܵܦ ܡܸܨܪ̈ܵܝܹܐ>
    text <ܘܒܼܵܬܲܪ ܙܲܒܼܢܵܐ ܗܘ̤ܵܘ ܐܵܟܹܕܼܢܹ̈ܐ ܒܚܲܪܵܫܘܼܬܼܵܐ ܀>
    text <܃ܡܸܛܠܵܬܼܗܘܿܢ ܫܲܚܠܸܦ ܚܘܼܛܪܵܐ ܘܲܗܘ̤ܵܐ ܚܸܘܝܵܐ>
    text <ܕܲܒܼܡܲܪܕܿܘܼܬܹܗ ܢܫܲܠܸܦ ܐܸܢܘܿܢ ܡ̣ܢ ܒܝܼ̈ܫܵܬܼܵܐ ܀>
  block
    text <܃ܒܬܲܪܬܹܿܝܢ ܐܵܬܼ̈ܘܵܢ ܕܪܲܫ ܠܹܗ ܐܘܼܪܚܵܐ ܠܡܸܫܬܲܕܿܪܵܢܵܐ>
    text <ܟܲܕܼ ܛܵܒܼ ܓܼܠ̈ܝܵܢ ܗ̣̄ܘܲܝ̈ ܥܲܣ̈ܩܵܬܼܵܐ ܩܕܼܵܡ ܪܸܥܝܵܢܹܗ ܀>
    text <܃ܒܹܝܬܼ ܦܘܼܠܵܓܼ̈ܐ ܩܵܡ̣ܘ ܚܘܼܫܵܒܼܵܘ̈ܗܝ ܥܲܠ ܡܹܐܙܲܠܬܹܿܗ>
    text <ܘܲܦܢ̣ܵܐ ܘܪܲܟܸܿܒܼ ܥܸܠܬܼܵܐ ܐ̄ܚܪܹܬܼܵܐ ܕܠܲܥܓܿܘܼܬܼ ܡܲܡܠܠܹܗ ܀>
    text <܃ܐܲܟܿܣܹܗ ܩܵܠܵܐ ܕܡܲܢ̣ܘܼ ܕܲܥܒ݂ܲܕܼ ܦܘܼܡܵܐ ܠܐ̄ܢܵܫܵܐ>
    text <ܘܡܲܢ ܝܲܗ̣̄ܒܼ ܦܘܼܡ̇ܐ ܠܲܡܠܝܼܠܘܼܬܼܵܐ ܕܬܼܵܒܲ̇ܥ ܡܸܠܹ̈ܐ ܀>
    text <܃ܐܵܪܵܐ ܚܘܼܛܪܵܐ ܕܲܗܘ̤ܵܐ ܚܸܘܝܵܬܐ ܠܵܐ ܡܲܠܸܦ ܠܵܟ>
    text <ܕܲܦܫܝܼܩ ܗ̄ܘ̣ ܠܝܼ ܕܲܒܼܠܲܥܓܿܘܼܬܼܵܟ ܬܲܟܼܪܸܙ ܪܲܒܿܘܼܬܼܝ ܀>
    text <܃ܠܡܵܢ ܣܵܕܲܪ ܐܲܢ̄ܬܿ ܥܸܠܠܹ̈ܐ ܘܡܸܠܹ̈ܐ ܠܘܼܩܒܲܠ ܨܸܒܼܝܵܢܝ>
    text <ܕܗܵܐ ܐܸܢ ܨܵܒܹ̇ܝܬܼ ܘܐܸܢ ܠܵܐ ܨܵܒܹ̇ܝܬܿ ܡܹܐܙܲܠ ܐܵܙܲܠ̄ܬܿ ܀>
    text <܃ܙܸܠ ܠܵܐ ܬܸܟܼܪܸܐ ܕܕܲܡ ܠܵܐ ܗܵܘ̈ܝܵܢ ܗܵܠܹܝܢ ܕܲܫܡ݂ܲܥܬܿ>
    text <ܡܬܼܘܿܚ ܚܘܼܫܵܒܲܝ̈ܟ ܠܘܵܬܼ ܫܘܼܠܵܡܵܐ ܘܲܚܙܝܼ ܕܟܹܐ̈ܢܵܢ ܀>
    text <܃ܐ̄ܢܵܐ ܗܵܘܹ̇ܐ ܐ̄ܢܵܐ ܡܸܠܬܼܵܐ ܫܪܝܼܬܼܵܐ ܒܠܲܥܓܿܘܼܬܼ ܦܘܼܡ̇ܟ>
    text <ܘܲܡܬܲܪܓܸܿܡ ܐ̄ܢܵܐ ܥܲܠ ܡܸܨܪ̈ܵܝܹܐ ܘܥܲܠ ܥܵܒܼܪ̈ܵܝܵܐ ܀>
    text <܃ܚܙ̣ܵܐ ܒܲܪ ܥܲܡܪܲܡ ܕܐܵܘܦܝܼ ܡܸܠܵܘ̈ܗܝ ܘܡܹܐܙܲܠ ܐܵܙܹ̇ܠ>
    text <ܘܲܕܼܒܲܪ ܥܲܡܹܗ ܐܲܢ̄ܬܿܬܹܗ ܘܲܒܼܢܵܘ̈ܗܝ ܕܢܹܐܙܲܠ ܘܲܢܦܘܼܫ ܀>
    text <܃ܒܗܵܕܹܐ ܬܼܢܘܲܚ ܚܙ̣ܵܩ ܡ̣ܢ ܡܸܕܼܝܵܢ ܠܒܹܝܬܼ ܡܸܨܪ̈ܵܝܹܐ>
    text <ܕܐܸܢܗܘ̤ ܕܦܵܪܹܩ ܘܐܸܠܵܐ ܒܩܵܘܸܐ ܨܹܝܕ ܩܲܪ̈ܝܼܒܼܵܘܗܝ ܀>
    text <܃ܒܵܕܹ̇ܩ ܠܸܒܵܐ ܚܙ̣ܵܝܗܝ ܕܐܸܬܼܪܲܥܲܡ ܠܡܸܬܿܛܲܫܵܝܘܼ>
    text <ܘܲܓܼܠ̣ܵܐ ܘܒܲܕܼܩܹܗ ܠܢܸܟܼܠܵܐ ܟܲܣܝܵܐ ܕܲܒܼܓܼܵܘ ܠܸܒܹܿܗ ܀>
    text <܃ܒܐܸܣܟܹܿܝܡ ܚܸܡܬܼܵܐ ܦܓܲܥ ܒܹܗ ܒܐܘܼܪܚܵܐ ܒܡܸܬܼܦܲܠܓܼܵܢܵܐ>
    text <ܘܐܲܪܝܼܡ ܣܲܝܦܹܗ ܘܦܲܣܩܹܗ ܠܢܸܟܼܠܵܐ ܕܲܢܟܿܘܼܠܬܼܵܢܵܐ ܀>
    text <܃ܣܲܝܦܵܐ ܐܲܒܼܪܸܩ ܠܘܼܩܒܲܠ ܚܲܝܵܘ̈ܗܝ ܐܲܝܟ ܕܲܠܩܸܛܠܵܐ>
    text <ܘܲܚܙܵܬ̤ ܐܲܢ̄ܬܿܬܹܗ ܘܢܸܣܒܲܬ̤ ܒܐܲܦܵܘ̈ܗܝ ܓܙܘܼܪܬܵܐ ܕܲܒܼܪܵܗ̇ ܀>
    text <܃ܓܙܘܼܬܵܐ ܠܸܒܼܟܲܬ̤ ܒܲܕܼܡܘܼܬܼ ܣܲܟܿܪܵܐ ܩܕܼܵܡ ܦܘܼܩܕܵܢܵܐ>
    text <ܘܲܟܼܠܵܬ̤ ܣܲܝܦܵܐ ܡ̣ܢ ܫܵܘܬܵܦܵܗ̇ ܕܠܵܐ ܢܸܩܪܘܿܒܼ ܠܹܗ ܀>
    text <܃ܚܲܬܼܢܵܐ ܕܲܕܼܡ̇ܐ ܐܸܡܪܲܬ̤ ܕܐܝܼܬܼ ܠܝܼ ܠܦܘܼܬܼ ܚܘܼܫܵܒܼܵܗ̇>
    text <ܘܲܐ̄ܚܝܵܢܬܵܐ ܐ̄ܢܵܐ ܕܗܲܝܡܵܢܘܼܬܼܵܐ ܕܒܹܝܬܼ ܐܲܒܼܪܵܗܵܡ ܀>
    text <܃ܛܲܒܼܥܵܐ ܕܐܲܒܼܪܵܡ ܠܸܒܼܟܲܬ̤ ܒܐܝܼܕܼܵܗ̇ ܒܲܪ̄ܬܼ ܩܵܨܘܿܡܹ̈ܐ>
    text <ܕܕܲܡ ܚܵܙܹ̇ܐ ܠܵܗ̇ ܡܵܪܵܐ ܕܐܲܒܼܪܵܡ ܘܡܸܬܼܪܲܥܸܐ ܠܵܗ̇ ܀>
    text <܃ܐܵܦ ܝܵ̇ܕܲܥ ܟܠ ܚܙ̣ܵܗ̇ ܕܐܸܬܼܓܵܘܣܲܬ̤ ܒܒܹܝܬܼ ܐܲܒܼܪܵܗܵܡ>
    text <ܘܲܢܣ݂ܲܒܼ ܒܐܲܦܹܝ̈ܗ̇ ܘܲܚܡ݂ܲܠ ܣܲܝܦܹܗ ܘܦܵܫ̣ ܡ̣ܢ ܩܸܛܠܵܐ ܀>
    text <܃ܠܵܐ ܗ̄ܘ̣ܵܐ ܕܢܸܩܛܘܿܠ ܐܲܪܝܼܡ ܐܝܼܕܹܗ ܐܵܦܸܢ ܐܲܪܝܼܡ>
    text <ܐܸܠܵܐ ܕܢܸܓܼܠܸܐ ܢܸܟܼܠܵܐ ܕܪܲܟܸܿܒܼ ܡܘܼܫܹܐ ܒܠܸܒܹܿܗ ܀>
    text <܃ܐܲܝܟ ܓܲܝܵܣܵܐ ܢܦ݂ܲܠ ܦܘܼܩܕܼܵܢܵܐ ܥܲܠ ܡܲܫܪܝܼܬܹܗ>
    text <ܘܐܲܥܕܲܝ ܡܸܢܹܗ ܕܒܼܵܪܬܹܿܗ ܘܫܲܕܿܪܹܗ ܥܲܪܛܸܠܵܐܝܼܬܼ ܀>
    text <ܚܘܼܛܪܵܐ ܒܲܠܚܘܿܕܼ ܝܲܗ̣̄ܒܝ ܠܹܗ ܠܪܵܥܝܵܐ ܕܢܹܐܚܘܿܕܼ ܒܐܝܼܕܹܗ܃>
  block
    text <ܕܲܢܚܵܘܸܐ ܒܹܗ ܚܹܝܠ ܐܵܬܼ̈ܘܵܬܼܵܐ ܕܥܲܡܵܐ ܘܥܲܡܡܹ̈ܐ ܀>
    text <܃ܣܲܝܦܵܐ ܕܪܘܼܚܵܐ ܐܵܘܚܸܕܼ ܒܐܝܼܕܹܗ ܕܲܩܪܲܒܼܬܼܵܢܵܐ>
    text <ܕܢܹܐܙܲܠ ܢܲܩܪܸܒܼ ܥܲܡ ܚܲܪ̈ܵܫܹܐ ܠܒܼܝܼܫܲܝ̈ ܛܘܼܥܝܲܝ ܀>
    text <܃ܐܲܝܟ ܓܼܠܘܵܝܵܐ ܥܲܠ̣ ܠܵܗ̇ ܠܡܸܨܪܹܝܢ ܕܲܢܦ݂ܲܩ ܡܸܢܵܗ̇>
    text <ܘܐܲܪܝܼܡ ܚܘܼܛܪܹܗ ܘܡܸܠܲܬܼ ܦܘܼܡܹܗ ܘܙܵܥܲܬ̤ ܡܸܢܹܗ ܀>
    text <܃ܥܲܠ̣ ܘܐܸܫܬܲܥܝܼ ܠܲܒܼܢܲܝ̈ ܥܲܡܹܗ ܚܸܙܘܵܐ ܕܲܚܙܵܐ>
    text <ܘܢܵܚ̣ܘ ܟܲܕܼ ܠܵܐ ܢܵܚ̣ܘ ܒܲܕܼܠܵܐ ܗܲܝܡܸܢܘ ܫܲܪܝܼܪܵܐܝܼܬܼ ܀>
    text <܃ܫܲܡ݂ܲܥ ܐܵܦ ܦܸܪܥܘܿܢ ܫܸܡ ܐܲܠܵܗܵܐ ܘܙܵܥ ܟܲܕܼ ܠܵܐ ܙܵܥ>
    text <ܒܲܕܼܣܵܒܲ݁ܪ ܗ̄ܘ̣ܵܐ ܕܠܲܝܬܿ ܐܲܠܵܗܵܐ ܕܚܵܣܹ̇ܢ ܗ̄ܘ̣ܵܐ ܠܹܗ ܀>
    text <܃ܟܲܢܸܫ ܫܲܒܼܛܹ̈ܐ ܘܐܲܠܸܦ ܐܸܢܘܿܢ ܩܵܠ ܡܘܼܠܟܵܢܵܐ>
    text <ܘܥܲܠ̣ ܨܹܝܕܼ ܡܲܠܟܵܐ ܕܲܢܚܵܘܸܐ ܠܹܗ ܫܸܡ ܐܲܠܵܗܵܐ ܀>
    text <܃ܡ̇ܪܝܵܐ ܕܥܲܠ ܟܠ ܫܲܕܲܪܲܢܝ ܨܹܐܕܲܝܟ ܒܐܝܼܙ ܓܲܕܿܘܼܬܼܵܐ>
    text <ܕܐܸܦܪܘܼܩ ܥܲܡܹܗ ܡ̣ܢ ܫܘܼܥܒܵܕܼܵܐ ܢܦܸܠܘܿܚ ܠܲܫܡܹܗ ܀>
    text <ܒܢܲܝ̈ܐ ܐܸܢܘܿܢ ܝܼܣܲܪ̈ܠܵܝܹܐ ܕܐܲܠܵܗܘܼܬܹܗ܁>
    text <ܘܠܹܗ ܚܲܝܵܒܼܝܼܢ ܚܵܘܒܲܬܼ ܚܘܼܒܵܐ ܕܐܲܒܼܵܐ ܘܡ̇ܪܵܐ ܀>
    text <܃ܗܘ̤ ܐܸܡ݂ܲܪ ܠܝܼ ܕܙܸܠ ܘܐܸܡܲܪ ܠܹܗ ܠܦܸܪܥܘܿܢ ܡܲܠܟܵܐ>
    text <ܫܲܕܲܪ ܠܝܼ ܒܹܪܝ ܒܘܼܟܼܪܵܐ ܕܝܸ̇ܠܕܹܿܬܼ ܒܲܗܒܼܵܕܼ̇ ܐܝܼ̈ܕܲܝ ܀>
    text <܃ܒܹܪܝ ܒܘܼܟܼܪܵܐ ܐ̄ܡ݂ܲܪ ܡܘܼܫܹܐ ܒܘܼܟܼܪܵܐ ܕܪܘܼܚ ܓܸܠܝܵܢܹ̈ܐ>
    text <ܘܠܵܐ ܐܸܬܼܩܲܒܲܠ ܫܘܼܘܕܵܝ ܡܸܠܵܘ̈ܗܝ ܒܐܸܕܼܢܲܝ̈ ܦܸܪܥܘܿܢ ܀>
    text <܃ܡܲܢ̣ܘܼ ܡ̇ܪܝܵܐ ܘܡܲܢ̣ܘܼ ܥܲܡܹܗ ܠܵܐ ܝܵ̇ܕܲܥ ܐ̄ܢܵܐ>
    text <ܘܠܵܐ ܠܝܼܣܪܵܝܼܠ ܡܨܸܐ ܦܵܪܹܩ ܐ̄ܢܵܫ ܡ̣ܢ ܥܲܒܼܕܿܘܼܬܼܵܐ ܀>
    text <܃ܙܸܠ ܠܵܟ ܡܘܼܫܹܐ ܠܵܐ ܬܲܛܥܸܐ ܒܗܘܿܢ ܒܲܒܼܢܲܝ̈ ܥܲܡܵܟ>
    text <ܕܲܠܡܵܐ ܬܵܘܣܸܦ ܢܝܼܪܵܐ ܥܦܝܼܦܵܐ ܥܲܠ ܨܵܘܪ̈ܲܝܗܘܿܢ ܀>
    text <܃ܙܸܠ ܠܵܟ ܦܹܐܩܵܐ ܣܲܓܿܝܼ ܠܲܓܼܠܸܓܼܬܿ ܩܕܼܵܡ ܣܹܘܦܲܣܛܵܐ>
    text <ܠܵܐ ܬܘܼܒܼ ܬܵܘܣܸܦ ܠܲܡܡܲܠܵܠܘܼ ܕܠܵܐ ܬܸܨܛܲܥܲܪ ܀>
    text <܃ܠܵܐ ܙܵܥ ܡܘܼܫܹܐ ܡ̣ܢ ܠܘܼܚܵܡܹܗ ܕܐܵܓܹܒܼܛܵܝܵܐ>
    text <ܘܠܵܐ ܐܸܬܼܪܲܦܝܼ ܡ̣ܢ ܕܲܢܬܵܬܸܐ ܚܹܝܠ ܒܵܪܘܿܝܵܐ ܀>
    text <܃ܦܢ̣ܵܐ ܘܐܸܡ݂ܲܪ ܠܹܗ ܒܲܪ ܐܲܒܼܪܵܗܵܡ ܠܒܲܪ ܚܵܡ ܥܲܒܼܕܵܐ>
    text <ܕܐܝܼܙ ܓܼܕܵܐ ܐ̄ܢܵܐ ܕܫܲܕܲܪܲܢܝ ܟܲܣܝܵܐ ܠܒܹܝܬܼ ܐܲܪ̈ܥܵܢܹܐ ܀>
    text <܃ܣܲܩܪܵܐ ܕܲܫܡܹܗ ܝܲܗ̣̄ܒܼ ܠܝܼ ܕܐܲܝܬܸܿܐ ܠܲܒܲܢܲܝ̈ ܥܲܡܹܗ>
    text <ܩܪܝܼ ܘܐܸܣܬܲܟܲܠ ܘܲܚܙܝܼ ܕܫܲܪܝܼܪ ܡܸܕܸܿܡ ܕܐܸܡ̇ܪܹܬܼ ܀>
    text <܃ܦܲܬܼܚܹܗ ܡܘܼܫܹܐ ܠܲܦܪܸܣܛܸܓܼܡܵܐ ܕܫܸܡ ܐܝܼܬܼܘܼܬܼܵܐ>
    text <ܘܫܲܪܝܼ ܗܵܓܹ̇ܐ ܒܚܘܼܩܵܐ ܩܲܕܼܿܡܵܐ ܕܫܘܼܚܠܵܦ ܚܘܼܛܪܵܐ ܀>
    text <܃ܚܘܼܛܪܵܐ ܐܲܪܡܝܼ ܝܼܣܲܪܠܵܝܵܐ ܩܕܼܲܡ ܡܸܨܪܵܝܵܐ>
    text <ܘܲܗܘ̤ܵܐ ܚܸܘܝܵܐ ܠܵܘ ܒܐܸܣܟܹܿܡܵܐ ܐܸܠܵܐ ܒܩܘܼܫܬܵܐ ܀>
    text <܃ܠܵܐ ܙܵܥ ܦܸܪܥܘܿܢ ܒܫܘܼܚܠܵܦ ܚܘܼܛܪܵܐ ܕܲܗܘ̤ܸܵܐ ܚܸܘܝܵܐ>
    text <ܕܲܡܥܲܝܼܕܼ ܗ̄ܘ̣ܵܐ ܒܦܲܢܛܵܣܝܼܵܐ ܕܚܲܪܵܫܘܼܬܼܵܐ ܀>
  block
    text <܃ܣܵܒܲ݁ܪ ܗ̄ܘ̣ܵܐ ܓܹܝܪ ܕܐܲܝܟ ܚܲܪ݁ܵܫܹܐ ܡܲܛܥܸܐ ܒܛܘܼܥܝܲܝ>
    text <ܘܲܠܥܹܝܢ ܐ̄ܢܵܫܵܐ ܡܚܵܘܸܐ ܚܙܵܬܼܵܐ ܕܠܵܐ ܫܲܪܝܼܪܵܐ ܀>
    text <܃ܩܪ̣ܵܐ ܚܪ̈ܵܫܹܿܐ ܕܢܹܐܬܼܘܿܢ ܢܲܛܥܘܿܢ ܒܐܸܣܟܹܿܡܲܝ̈ܗܘܿܢ>
    text <ܘܐܲܪܡܝܼܘ ܚܘܼܛܪܹ̈ܐ ܘܠܵܘ ܣܠܸܩ ܩܸܨܡ̇ܐ ܕܚܘܼܫܵܒܲܝ̈ܗܘܿܢ ܀>
    text <܃ܥܒ݂ܲܕܼܘ ܐܵܦ ܗܸܢܘ̣ܿܢ ܒܲܕܼܡܘܼܬܼ ܡܘܼܫܹܐ ܠܵܘ ܒܲܫܪܵܪܵܐ>
    text <ܘܐܸܬܿܬܿܪܝܼܡ ܩܘܼܫܬܵܐ ܘܲܒܼܠܲܥ ܐܸܢܘܿܢ ܠܐܸܣܟܹܿܡܲܝ̈ܗܘܿܢ ܀>
    text <܃ܚܸܘܝܵܐ ܕܩܘܼܫܬܵܐ ܒܲܠ̣ܥܹܗ ܠܙܹܐܦܵܐ ܘܲܛܠܸ݂ܩ ܘܐܵܘܦܝܼ>
    text <ܘܠܵܐ ܐܸܬܼܟܲܚܲܕܼܘ ܙܹܐܦܵܢܝܹ̈ܐ ܡ̣ܢ ܫܲܪܝܼܪܵܐ ܀>
    text <܃ܣܲܒ݂ܲܪܘ ܚܲܪ̈ܵܫܹܐ ܕܲܒܼܚܲܪ̈ܫܲܝܗܘܿܢ ܡܲܛܥܸܐ ܡܘܼܫܹܐ>
    text <ܒܗܵܝ̇ ܕܲܪܕܸܐ ܗ̄ܘ̣ܵܐ ܒܐܘܼܡ̇ܢܘܼܬܼܗܘܿܢ ܡ̣ܢ ܛܲܠܝܘܼܬܹܗ ܀>
    text <܃ܩܲܫܝܼܘ ܠܸܒܿܗܘܿܢ ܩܲܫ̈ܝܲܝ ܠܸܒܵܐ ܘܠܵܘ ܨܵܬܘܼ ܡܸܠܵܘ̈ܗܝ>
    text <ܘܲܗܦ݂ܲܟ ܐܲܝܬܿܝܼ ܣܲܩܪܵܐ ܐ̄ܚܪܹܢܵܐ ܕܢܸܓܼܕܵܐ ܐ̄ܚܪܹܢܵܐ ܀>
    text <܃ܐܲܪܝܼܡ ܐܝܼܕܹܗ ܒܫܸܡ ܒܵܪܘܿܝܵܐ ܘܲܡ̣ܚܵܐ ܠܢܲܗܪܵܐ>
    text <ܘܲܗܘ̤ܵܘ ܡܲܝ̈ܵܐ ܚܠܲܚ̈ܵܐ ܕܢܲܗܪܵܐ ܕܡ̇ܐ ܡܲܪܝܼܪܵܐ ܀>
    text <܃ܩܲܫܝܘܼܬܼ ܢܸܓܼܕܵܐ ܗܲܦܟܲܬ̤ ܐܸܬܘܿܢ ܠܡܲܝܵ̈ܐ ܠܲܕܼܡ̇ܐ>
    text <ܕܢܹܐܠܲܦ ܦܸܪܥܘܿܢ ܕܡܸܛܠܵܬܹܗ ܒܠܲܥܘ̣ ܫܲܬܿܝܼܩܹ̈ܐ ܀>
    text <܃ܐܘܿܢ ܒܵܪܘܿܝܵܐ ܕܩܲܕܿܝܼܩ ܕܝܼܢܹܗ ܠܲܥ̇ܒܼܵܕܼ ܐܝܼܕܼܵܘ̈ܗܝ>
    text <ܠܡܵܢ ܪܵܕܹܐ ܐܲܢ̄ܬܿ ܠܲܕܼܠܵܐ ܐܲܣܟܸܿܠܘ ܚܠܵܦ ܚܲܝܵܒܹ̈ܐ ܀>
    text <܃ܦܸܪܥܘܿܢ ܚܲܝܵܒܼ ܢܸܓܼܕܵܐ ܥܦܝܼܦܵܐ ܕܠܵܐ ܨܵܬܼ ܡܸܠܲܝ̈ܟ>
    text <ܘܠܵܘ ܫܲܬܿܝܼܩܹ̈ܐ ܕܠܵܐ ܡܦܵܣܝܼܢ ܒܵܟ ܐܵܦܠܵܐ ܡ̇ܢ ܐܲܢ̄ܬܿ ܀>
    text <܃ܐܲܪܝܼܡ ܫܲܒܼܛܵܟ ܘܲܡܚܝܼ ܠܕܼܐܣܟܸܿܠ ܚܠܵܦ ܣܲܟܼܠܘܼܬܹܗ>
    text <ܕܠܵܐ ܬܘܼܒܼ ܢܲܣܟܸܿܠ ܘܲܢܒܲܙܲܚ ܒܵܟ ܡܲܪܵܚܵܐܝܼܬܼ ܀>
    text <܃ܐܘܿ ܪܸܥܝܵܢܵܐ ܠܵܐ ܬܸܬܼܥܲܕܲܠ ܡܲܪܵܚܵܐܝܼܬܼ>
    text <ܒܗܵܝ̇ ܝܼܕܲܥܥܬܼܵܐ ܕܟܹܐܝܢ ܒܘܼܚܪܵܢܵܗ̇ ܨܹܝܕܼ ܬܘܼܩܵܢܵܗ̇ ܀>
    text <܃ܫܲܦܝܼܪ ܪܵܕܹܐ ܠܲܕܼܠܵܐ ܩܵܠܵܐ ܚܠܵܦ ܡܲܠܵܠܹ̈ܐ>
    text <ܕܢܵܘܕܲܥ ܐܸܢܘܿܢ ܪܲܒܿܘܼܬܼ ܚܘܼܒܹܿܗ ܕܲܠܘܵܬܼ ܐ̄ܢܵܫܵܐ ܀>
    text <܃ܗܵܕܹܐ ܐܸܡ݂ܲܪ ܕܐܸܝܵܐ ܩܲܫܝܼܬܼ ܠܸܒܹܿܗ ܕܦܸܪܥܘܿܢ>
    text <ܠܵܐ ܗ̄ܘ̣ܵܐ ܕܩܲܫܝܼ ܐܸܠܵܐ ܕܛܲܥܢܹܗ ܒܡܲܓܿܪܲܬܼ ܪܘܼܚܹܗ ܀>
    text <܃ܡܨܸܐ ܗ̄ܘ̣ܵܐ ܕܢܸܪܕܹܿܝܘܗܝ ܘܢܵܘܦܘܿܢ ܚܲܝܵܘ̈ܗܝ ܒܲܚܕܼܵܐ ܫܵܥܵܐ>
    text <ܐܸܠܵܐ ܗܵܕܹܐ ܠܵܐ ܦܲܐܝܵܐ ܗ̄ܘ̣ܵܬܼ ܠܒܲܣܝܼܡܘܼܬܹܗ ܀>
    text <܃ܒܲܣܝܼܡܵܐܝܼܬܼ ܛܲܥ̣ܢܹܗ ܠܥܲܛܠܵܐ ܕܠܵܐ ܒܘܼܝܵܢܵܐ>
    text <ܥܕܲܡ̇ܐ ܕܗܘ̤ ܠܹܗ ܛܲܒܲܥ ܢܲܦܫܹܗ ܒܗܵܘܬܼܵܐ ܕܥܵܘ̣ܠܵܐ ܀>
    text <܃ܠܢܲܗܪܵܐ ܢܦܲܩ̣ ܗ̄ܘ̣ܵܐ ܥܛܸܠ ܪܸܝܵܢܵܐ ܕܲܢܕܲܒܲܚ ܗ̄ܘ̣ܵܐ>
    text <ܘܐܲܪܥܹܗ ܡܘܼܫܹܐ ܘܚܵܘܝܹܗ ܢܸܓܼܕܵܐ ܕܲܥܬܼܝܼܕܼ ܕܢܸܒܼܠܲܥ ܀>
    text <܃ܩܕܼܵܡ ܕܲܢܢܲܓܸܿܕܼ ܓܠ̣ܵܐ ܥܲܠ ܢܸܓܼܕܵܘ̈ܗܝ ܓܲܙܵܐ ܕܢܸܓܼ̈ܕܹܿܐ>
    text <ܕܢܲܠܸܦ ܐܸܢܘܿܢ ܠܡܸܬܼܢܲܓܿܕܼܵܢܹ̈ܐ ܕܡܸܢܹܗ ܒܵܠܿܥܝܼܢ܀>
  block
    text <܃ܐܲܪܝܼܡ ܐܝܼܕܹܗ ܘܲܡܼܚܵܗܿ ܠܐܲܪܥܵܐ ܘܲܡܠܵܬ̤ ܩܲܡܨܵܐ>
    text <ܘܲܢܦܲܩ ܐܘܼܪ̈ܕܥܹܐ ܕܠܵܐ ܡܸܢܝܵܢܵܐ ܘܟܲܣܝܼ ܐܲܦܹ̈ܝܗ̇ ܀>
    text <܃ܚܙ̣ܵܐ ܡܲܪܵܚܵܐ ܘܐܲܓܲܡܸܕܼ ܘܲܩܪ̣ܵܐ ܠܲܕܼܠܵܐ ܐܲܠܵܗ>
    text <ܘܲܥܒ݂ܲܕܼܘ ܐܘܼܪ̈ܕܿܥܹܐ ܟܲܕܵܒܼܵܝܼܬܼ ܟܲܕܼ ܠܲܝܬܿ ܐܸܢܹܝܢ ܀>
    text <܃ܕܡܘܼܫܹܐ ܒܩܘܼܫܬܵܐ ܫܲܪܝܼܪ݁ܵܢ ܗ̣̄ܘܲܝ̈ ܒܲܕܼܡܘܼܬܼ ܓܘܼܫܡܵܐ>
    text <ܘܲܕܚܲܪ̈ܵܫܹܐ ܐܲܝܟ ܛܸܠܵܠܵܐ ܕܠܲܝܬܵܘܗܝ ܡܸܕܹܿܡ ܀>
    text <܃ܣܸܪܝܲܬ̤ ܐܲܪܥܵܐ ܕܐܵܓܹܒܼܛܵܝܹ̈ܐ ܒܐܘܼܪ̈ܕܿܥܵܘܗܝ ܕܡܘܼܫܹܐ>
    text <ܘܚܲܫ̣ ܡܵܪܘܿܕܼܵܐ ܘܲܒܼܥ̣ܵܐ ܘܐܲܦܝܼܣ ܠܵܘ ܒܲܫܪܵܪܵܐ ܀>
    text <܃ܫܐܲܠ ܠܵܟ ܙܲܒܼܢܵܐ ܥܢܵܝ̣ܗܝ ܡܲܟܿܝܼܟܼܵܐ ܠܲܚܬܼܝܼܪ ܢܲܦܫܵܐ>
    text <ܘܐܸܡ݂ܲܪ ܕܲܡܚܵܪ ܘܨܲܠܝܼ ܟܹܐܢܵܐ ܘܲܛܠܸ݂ܩ ܐܘܼܪ̈ܕܿܥܹܐ ܀>
    text <܃ܗ̣ܦܲܟ ܡܵܪܘܿܕܼܵܐ ܘܲܥܛ̣ܵܐ ܠܸܒܹܿܗ ܡ̣ܢ ܬܘܼܪܵܨܵܐ>
    text <ܘܲܗܦ݂ܲܟ ܡܘܼܫܹܐ ܘܚܵܘܝܹܗ ܢܸܓܼܕܼܵܐ ܕܲܡܠܸܐ ܩܲܠܡܵܐ ܀>
    text <܃ܓܠ̣ܵܐ ܠܹܗ ܠܘܼܩܕܲܡ ܕܗܵܐ ܥܵܒܼ̇ܕܼ ܐ̄ܢܵܐ ܘܐܲܟܸܿܢ ܣܲܥ̣ܵܪܵܗ̇>
    text <ܕܢܸܗܘܸܐ ܝܵ̇ܕܲܥ ܕܠܵܘ ܛܘܼܥܝܲܝ ܗ̄ܝܼ ܐܸܠܵܐ ܫܪܵܪܵܐ ܀>
    text <܃ܒܚܘܼܛܪܵܐ ܚܲܪܫܵܐ ܒܸܠܥܲܬ̤ ܐܲܪܥܵܐ ܡ̣ܢ ܡܲܠܵܠܵܐ>
    text <ܘܦܸܪܚܲܬ̤ ܩܲܠܡܵܐ ܒܲܒܼܢܲܝ̈ܢܵܫܵܐ ܘܲܒܼܚܲܝ̈ܘܵܬܼܵܐ ܀>
    text <܃ܒܓܼܘܼܫܡܹ̈ܐ ܣܸܒܼܟܲܬ̤ ܩܲܠܡܵܐ ܕܲܥܒ݂ܲܕܼ ܝܼܣܲܪܠܵܝܵܐ>
    text <ܥܕܲܡܵܐ ܕܐܲܝܠܸܠܘ ܐܵܦ ܡܸܨܪ̈ܵܝܹܐ ܡ̣ܢ ܒܲܫܝܘܼܬܼܵܗ̇ ܀>
    text <܃ܢܸܓܼܕܵܐ ܩܲܫܝܵܐ ܒܠܲܥ̣ ܡܸܨܪܵܝܵܐ ܡ̣ܢ ܥܸܒܼܪܵܝܵܐ>
    text <ܘܚܵܒܼ݂ܘ ܚܲܪ݁ܫܹܐ ܘܲܙܩܲܦ̣ܘ ܨܸܒܼܥܵܐ ܩܕܼܵܡ ܐܲܠܵܗܵܐ ܀>
    text <܃ܨܸܒܼܥܵܐ ܗ̄ܝܼ ܗܵܕܹܐ ܕܐܵܠܵܗ ܟܠܵܐ ܠܦܸܪܥܘܿܢ ܐܸܡ݂ܲܪܘ>
    text <ܘܠܵܐ ܨܵܬܼ ܐܸܢܘܿܢ ܝܲܩܝܼܪ ܠܸܒܵܐ ܠܲܒܼܢܲܝ̈ ܛܘܼܥܝܲܝ ܀>
    text <܃ܗܦ݂ܲܟ ܒܵܪܘܿܝܵܐ ܘܫܲܕܲܪ ܨܹܐܕܼܵܘܗܝ ܕܚܲܡܸܫ ܙܲܒܼܢܝܼ̈ܢ>
    text <ܕܫܲܕܲܪ ܠܝܼ ܥܲܡܝ ܘܐܸܠܵܐ ܩܲܒܸܿܠ ܢܸܓܼܕܵܐ ܐ̄ܚܪܹܢܵܐ ܀>
    text <܃ܗܵܐ ܡܫܲܕܲܪ ܐ̄ܢܵܐ ܥܠܲܝܟ ܥܲܪܘܼܒܼܵܐ ܕܟܼܠ ܓܸܢܣܵܢܝܼ̈ܢ>
    text <ܕܲܚܠܝܼܛ ܘܲܒܼܠܝܼܠ ܘܲܡܚܲܒܸܿܠ ܟܠ ܕܠܵܐ ܚܵܘܣܵܢܵܐ ܀>
    text <܃ܘܲܕܼܫܲܪܝܼܪܵܐ ܕܡܸܠܲܬܼܝ ܪܵܗܛܵܐ ܩܕܼܵܡ ܡܹܐܬܼܝܼܬܹܗ>
    text <ܗܵܐ ܦܵܪܹ̇ܫ ܐ̄ܢܵܐ ܒܹܝܬܼ ܥܲܡܝ ܠܥܲܡܵܟ ܕܠܵܐ ܢܸܩܪܘܿܒܼ ܠܹܗ ܀>
    text <܃ܗܵܐ ܡܲܩܢܸܐ ܐ̄ܢܵܐ ܛܲܟܼܣܵܐ ܪܲܒܵܐ ܠܲܒܼܠܝܼܠܘܼܬܹܗ>
    text <ܘܟܲܕܼ ܠܵܐ ܦܵܪܹܫ ܗܵܘܹ̇ܐ ܦܵܪܹܫ ܝܲܬܿܝܼܪ ܡܸܢܵܟ ܀>
    text <܃ܡܢܲܩ݂ ܥܲܪܘܼܒܼܵܐ ܘܟܲܣܝܼ ܐܲܦܹ̈ܝܗ̇ ܕܟܼܠܵܗ̇ ܐܲܪܥܵܐ>
    text <ܘܚܲܒܸܿܠ ܐܲܟܲܚ̄ܕܼ ܙܲܪ̈ܥܹܐ ܘܦܹܐܪܹ̈ ܕܟܼܠ ܐܝܼܠܵܢܝܼ̈ܢ ܀>
    text <܃ܚܲܫ̣ ܡܵܪܘܿܕܼܵܐ ܒܲܡܠܸܐ ܙܲܒܼܢܵܐ ܟܲܕܼ ܡܸܬܼܩܲܫܸܐ>
    text <ܘܲܩܪ̣ܵܐ ܠܡܘܼܫܹܐ ܕܢܸܟܼܠܸܐ ܐܝܼܕܹܗ ܡ̣ܢ ܕܲܠܡܸܡܚܵܐ ܀>
    text <܃ܟܠܝܼ ܢܸܓܼܕܲܝ̈ܟ ܒܲܪ ܥܸܒܼܪܵܝܹܐ ܣܲܓܿܝܼ ܪܕܲܝܬܵܢܝ>
    text <ܐ̄ܢܵܐ ܝܵܗܹ̇ܒܼܢܵܐ ܥܲܡܵܐ ܕܲܒܼܥ݂ܲܝܬܿ ܕܢܹܐܙܲܠ ܥܲܟܵܟ ܀>
    text <ܐܲܪܝܼܡ ܡܘܼܫܹܐ ܫܲܒܼܛܵܐ ܕܢܸܓܼܕܵܐ ܡ̣ܢ ܡܲܪܵܚܵܐ܃>
  block
    text <ܘܲܗܦ݂ܲܟ ܕܿܓܸܿܠ ܘܠܵܐ ܝܲܗ̣̄ܒܼ ܥܲܡܵܐ ܐܲܝܟ ܕܐܸܫܬܵܘܕܲܝܼ ܀>
    text <܃ܘܐܸܡ݂ܲܪ ܡ̇ܪܝܵܐ ܠܡܘܼܫܹܐ ܥܲܒܼܕܹܿܗ ܦܬܲܚ ܒܹܝܬܼ ܐܲܪ݁ܟܹܿܐ>
    text <ܘܐܲܦܸܩ ܢܸܓܼ̈ܕܹܿܐ ܥܲܠ ܡܲܪ݁ܲܚܹܐ ܕܫܵܛ̣ܘ ܠܘܼܚܵܡܵܝ̈ ܀>
    text <܃ܡ̇ܘܬܵܐ ܪܗܝܼܒܼܵܐ ܢܦܲܩ̣ ܥܲܡ ܡܸܠܬܹܗ ܕܒܲܪ ܥܸܒܼܪ̈ܵܝܹܐ>
    text <ܘܣܵܦܲܬ̤ ܒܥܝܼܪ݁ܵܐ ܟܠܵܗ̇ ܡܸܢܫܹܠܝ ܕܐܲܪܲܥ ܡܸܨܪܹܝܢ ܀>
    text <܃ܡܝܼܬܼ ܚܲܝ̈ܘܵܬܼܵܐ ܘܠܵܐ ܡܝܼܬܼ ܥܵܘ̣ܠܹܗ ܥܵܘ̣ܠܵܐ>
    text <ܘܲܚܙ̣ܵܐ ܡ̇ܪܝܵܐ ܘܐܲܪܝܼܡ ܐܝܼܕܹܗ ܒܝܲܕܼ ܒܲܪ ܒܲܝܬܹܿܗ ܀>
    text <܃ܒܫܘܼܚܢܵܐ ܒܝܼܫܵܐ ܦܲܩܕܹܿܗ ܕܢܸܡܚܹܝܘܗܝ ܠܲܩܫܹܐ ܩܕܼܵܠܵܐ>
    text <ܕܲܒܼܝܲܕܼ ܦܲܓܼܪܹܗ ܢܡܲܟܸܿܟ ܢܲܦܫܹܗ ܡ̣ܢ ܪܵܡܘܼܬܼܵܐ ܀>
    text <܃ܩܸܛܡܵܐ ܕܵܪܹܐ ܠܐܲܦܲܝ̈ ܪܵܘܡ̇ܐ ܐܲܪܥܵܢܵܝܵܐ>
    text <܃ܘܕܲܠܚܹܗ ܠܐܵܐܲܪ ܘܲܢܦܲܩ̣ܘ ܫܘܼܚܢܹ̈ܐ ܒܲܒܼܢܲܝ̈ܢܵܫܵܐ>
    text <܃ܒܫܘܼܚܢܵܐ ܕܢܘܼܦܚܹ̈ܐ ܢܦܲܠ̣ܘ ܡܲܪ݁ܚܹܐ ܠܒܼܝܼܫܲܝ̈ ܚܘܼܬܼܪܵܐ>
    text <ܘܠܵܐ ܨܒܼܵܘ ܫܲܠܚ̣ܘܼܗܝ ܠܫܘܼܚܢܵܐ ܒܝܼܫܵܐ ܕܪ̈ܥܝܵܢܲܝܗܘܿܢ ܀>
    text <܃ܒܢܸܓ̈ܕܹܿܐ ܩ̈ܫܲܝܵܐ ܒܠܲܥ̣ܘ ܘܐܸܬܼܒܲܣܒܲܣܘ ܗܲܕܵܡܲܝ̈ܗܘܿܢ>
    text <ܘܥܲܕܼ ܩܲܝܵܡܵܐ ܡܚܘܿܬܼܵܐ ܕܢܘܼܦܚܹ̈ ܥܩܲܒܼܬܼܵܗ̇ ܐ̄ܚܪܹܬܵܐ ܀>
    text <܃ܠܦܘܼܬܼ ܟܘܼܪܗܵܢܗܘܿܢ ܛܲܝܸܒܼ ܐܘܼܟܼܠܵܐ ܟܘܵܝܹ̈ܐ ܩ̈ܫܲܝܵܐ>
    text <ܕܢܸܓܼܙܘܼܪ ܡܸܢܗܘܿܢ ܟܹܐܒܼܵܐ ܕܥܵܘ̣ܠܵܐ ܕܒܲܣܒܸܿܣ ܐܸܢܘܿܢ ܀>
    text <܃ܪܡܲܙ ܠܹܗ ܠܐܵܐܲܪ ܠܐ ܒܐܝܼ̈ܕܲܝ ܡܘܼܫܹܐ ܕܢܲܡܛܲܪ ܒܲܪܕܼܵܐ>
    text <ܘܥܲܡܵܗ̇ ܕܡܸܠܬܼܵܐ ܗܘ̤ܵܐ ܣܘܼܪ̈ܵܢܵܐ ܕܠܵܐ ܫܘܼܘܚܵܪܵܐ ܀>
    text <܃ܬܠ̣ܵܐ ܝܲܡܝܼܢܹܗ ܥܲܦܪܵܢܵܝܵܐ ܠܐܲܦܲܝ̈ ܪܵܘܡ̇ܐ>
    text <ܘܲܢܚܸܬܼ ܒܲܪܕܼܵܐ ܕܲܚܠܝܼܛܵܐ ܒܹܗ ܢܘܼܪܵܐ ܕܪܘܼܓܼܙܵܐ ܀>
    text <܃ܒܲܪܕܼܵܐ ܘܢܘܼܪܵܐ ܚܠܲܛ̣ܘ ܒܲܚܕܵܕܹ̈ܐ ܬܪܹܝܢ ܕܲܠܩܘܼܒܼܠܹ̈ܐ>
    text <ܘܲܢܚܸܬܼܘ ܘܐܲܩܪܸܒܼܘ ܥܲܡ ܥܵܘܵܠܹ̈ܐ ܚܠܵܦ ܒܵܪܘܿܝܵܐ ܀>
    text <܃ܩܪ̈ܵܒܹܐ ܩ̈ܫܲܝܵܐ ܥܒ݂ܲܕܼܘ ܫܲܬܿܝܼܩܹ̈ܐ ܥܲܡ ܥܵܘܵܠܹ̈ܐ>
    text <ܘܲܬܼܒܲܥ̣ܘ ܡܸܢܗܘܿܢ ܥܝܵܪܬܵܐ ܘܨܲܥܪܵܐ ܕܫܸܡ ܐܲܠܵܗܵܐ ܀>
    text <܃ܐܹܝܘ ܬܲܟܼܬܿܘܼܫܵܐ ܕܲܡܫܲܓܼܢܲܝ ܗ̄ܘ̣ܵܐ ܡ̣ܢ ܬܲܟܼܬܿܘܼܫܹ̈ܐ>
    text <ܕܲܒܼܥܸܠܕܲܒܵܒܹ̈ܐ ܪܚܸܡ̣ܘ ܫܲܘܝܘܼܬܼܵܐ ܡܸܛܠܵܬܹܗ ܀>
    text <܃ܡܲܢ̣ܘܼ ܡ̣̤ ܡܬܼܘܿܡ ܚܙ̣ܵܐ ܠܐܸܣܛܘܼܟܼܣܹ̈ܐ ܬܪܹܝܢ ܕܲܠܩܘܼܠܹ̈ܐ>
    text <ܕܟܲܕܼ ܢܘܼܟܼܪܵܝܝܼܢ ܪܚܸܡ̣ܘ ܫܲܘܝܘܼܬܼܵܐ ܕܠܵܐ ܒܲܥܝܵܕܼܵܐ ܀>
    text <܃ܡܲܢ ܐܸܫܬܿܠܲܛ̣ ܥܲܠ ܒܸܪ݁ܝܵܬܼܵܐ ܐܲܝܟ ܒܲܪ ܥܲܡܪܲܡ>
    text <ܕܲܥܨ̣ܵܐ ܟܝܵܢܹ̈ܐ ܘܫܲܥܒܸܿܕܼ ܐܸܢܘܿܢ ܒܡܸܠܲܬܼ ܦܘܼܡܹܗ ܀>
    text <܃ܗܵܪܟܵܐ ܫܸܠܡܲܬ̤ ܗܵܝ̇ ܕܐܸܡ݂ܲܪ ܠܹܗ ܕܐܲܠܵܗ ܬܸܗܘܸܐ>
    text <ܘܐܲܝܟ ܐܲܠܵܗܵܐ ܦܩ݂ܲܕܼ ܠܲܟܼܝܵܢܹ̈ܐ ܘܨܵܬܼܘ ܦܘܼܩܕܵܢܹܗ ܀>
    text <܃ܚܲܪ̈ܫܹܐ ܫܲܡ̣ܥܘܼܗܝ ܘܠܵܐ ܐܸܬܼܥܲܣܲܩܘ ܠܡܸܓܼܡܲܪ ܡܸܠܵܘ̈ܗܝ>
    text <ܘܩܲܢܝܲܝ̈ ܡܸܠܬܼܵܐ ܡ̣ܪܲܕܼܘ ܒܲܫܩܝܼܦܵܐ ܕܚܸܪܚܵܘܼܬܼܵܐ ܀>
  block
    text <܃ܠܡܵܪܘܿܕܼܘܼܬܼܗܘܿܢ ܫܲܚܠܸܦ ܢܸܓܼ̈ܕܹܿܐ ܕܟܼܠ ܐܸܣܟܹܿܡܝܼ̈ܢ>
    text <ܘܲܣܕ݂ܲܪ ܐܸܢܘܿܢ ܚܲܕܼ ܒܵܬܲܪ ܚܲܕܼ ܩܲܠܝܼܠܵܐܝܼܬܼ ܀>
    text <܃ܒܵܬܲܪ ܒܲܪܕܼܵܐ ܐܲܝܬܿܝܼ ܩܲܡܨܵܐ ܕܬܲܩܝܼܦ ܘܲܩܫܸܐ>
    text <ܘܟܲܣܝܵܗ̇ ܠܐܲܪܥܵܐ ܐܵܝܟ ܕܲܒܼܢܲܚܬܵܐ ܘܠܵܐ ܐܸܬܼܚܲܙܝܲܬ̤ ܀>
    text <܃ܬܲܩܝܼܦ ܗ̄ܘ̣ܵܐ ܛܵܒܼ ܗ̄ܘ̣ܵܐ ܐ̄ܟܼܘܵܬܹܗ ܘܠܵܐ ܬܘܼܒܼ ܗܵܘܹ̈ܐ>
    text <ܘܲܕܼܠܵܐ ܚܵܘܣܵܢ ܚܲܒܸܿܠ ܘܐܵܘܒܸܿܕܼ ܦܹܐܪܹ̈ܐ ܘܙܲܪ̈ܥܹܐ ܀>
    text <܃ܚܵܪܒܲܬ̤ ܘܲܨܕܼܵܬܬ̤ ܐܲܪܥܵܐ ܕܡܸܨܪܹܝܢ ܡ̣ܢ ܟܠ ܛܵܒܼ̈ܢ>
    text <ܘܠܸܒܵܐ ܕܲܒܼܢܹ̈ܝܗ̇ ܥܕܲܟܹܿܝܠ ܩܵܐܹ̇ܡ ܒܲܛܪܘܼܢܘܼܬܼܵܐ ܀>
    text <܃ܐܵܦ ܡ̇ܪܹܟܿܠ ܐܲܪܝܼܡ ܐܝܼܕܹܗ ܥܲܠ ܪܵܡܘܼܬܼܗܘܿܢ>
    text <ܘܒܼܵܬܲܪ ܩܲܡܨܵܐ ܩܲܦܲܚ ܐܸܢܘܿܢ ܒܢܸܓܼܕܵܐ ܕܚܸܫܟܵܐ ܀>
    text <܃ܬܠܵܬܼܵܐ ܝܵܘܡܝܼ̈ܢ ܗܘ̤ܵܐ ܚܸܫܟܼܵܐ ܒܹܝܬܼ ܡܲܥܡܲܪܗܘܿܢ>
    text <ܘܠܵܐ ܦܪ̈ܝܼܫܵܢ ܗ̣̄ܘܲܝ̈ ܫܵܥܹ̈ܐ ܕܠܸܠܝܵܐ ܡ̣ܢ ܕܐܝܼܡܵܡܵܐ ܀>
    text <܃ܒܚܸܫܟܵܐ ܪܲܒܵܐ ܕܠܵܐ ܝܼܕܲܥܬܼܵܐ ܝ̄ܬܼܒܼܘ ܚܸܫܘܿܟܹ̈ܐ>
    text <ܘܲܓܼܠܝܼܙܝܼܢ ܗ̄ܘ̣ܵܘ ܡ̣ܢ ܢܲܗܝܼܪܵܐ ܘܡ̣ܢ ܒܘܼܝܵܢܵܐ ܀>
    text <܃ܒܫܘܼܠܵܡ ܢܸܓܼ̈ܕܹܿܐ ܐܲܪܝܼܡ ܐܝܼܕܼܵܐ ܪܸܡܙܵܐ ܒܡܘܼܫܹܐ>
    text <ܘܢܲܓܸܿܕܼ ܐܸܢܘܿܢ ܒܡܵܘܬܵܐ ܕܒܼܘܼܟܼܪܹ̈ܐ ܕܡܲܪܝܼܪ ܐܸܒܼܠܹܗ ܀>
    text <܃ܒܠܸܠܝܵܐ ܥܒ݂ܲܪ ܗ̄ܘ̣ܵܐ ܡܲܠܲܐܟ ܡ̇،ܬܵܐ ܒܡܲܠܝܲܬܼ ܥܵܘ̣ܠܵܐ>
    text <ܘܩܲܛܸܠ ܐܲܟܲܚ̄ܕܼ ܒܘܼܟܼܪܹ̈ܐ ܕܐ̄̇ܚܢܵܫܵܐ ܘܲܕܼܚܲܝ̈ܘܵܬܼܵܐ ܀>
    text <܃ܣܲܝܦܵܐ ܐܲܒܼܪܸܩ ܥܝܼܪܵܐ ܕܪܘܼܚܵܐ ܩܕܼܵܡ ܥܲܝܢܲܝ̈ܗܘܿܢ>
    text <ܘܙܵܥ ܢܲܦܫܬܼܵܐ ܘܫܲܢܝ ܘܲܥܪ݂ܲܩ ܡ̣ܢ ܗܲܕܵܡܹ̈ܐ ܀>
    text <܃ܩܲܠܝܼܠܵܐܝܼܬܼ ܛܵܣ ܥܲܠܐ ܦܲܓܼܪܹ̈ܐ ܒܲܕܼܡܘܼܬܼ ܒܲܪܩܵܐ>
    text <ܘܐܲܝܟ ܓܲܢܵܒܼܵܐ ܦܠܲܫ̣ ܗܲܕܵܡܹ̈ܐ ܘܚܲܠܸܨ ܢܲܦܫܵܐ ܀>
    text <܃ܡܘܼܬܼܘ ܟܠ ܒܘܼܟܼܪܹ̈ܐ ܕܚܹܐܪܹ̈ܐ ܘܥܲܒܼ̈ܕܹܿܐ ܘܲܕܼܡܸܣܟܹܿܢܹ̈ܐ>
    text <ܘܠܵܐ ܦܵܫ̣ ܒܲܝܬܵܐ ܕܠܵܐ ܐܸܬܼܚܲܠܲܨ ܒܡܵܘܬܵܐ ܕܡ̣ܢ ܫܹܠܝ ܀>
    text <܃ܩܛ݂ܲܪ ܝܲܠ̈ܠܵܬܼܵܐ ܡܲܪܝܼܪ̈ܵܬܼܵܐ ܒܟܼܠܵܗ̇ ܡܸܨܪܹܝܢ>
    text <ܘܐܲܝܠܸܠܘ ܘܲܒܼܟܼܵܘ ܪܵܥܘܿܡ̇ܐܝܼܬܼ ܥܲܠ ܒܘܼܟܼܪ̈ܲܝܗܘܿܢ ܀>
    text <܃ܩܵܠܹ̈ܐ ܚܢܝܼܓܹ̈ܐ ܪܲܟܸܿܒܼܘ ܘܲܩܓ̣ܵܘ ܥܲܠ ܥܲܢܝܼܕܹ̈ܐ>
    text <ܘܚܲܫ̣ܘ ܘܐܸܬܿܢܲܚܘ ܪܵܥܘܿܡ̇ܐܝܼܬܼ ܥܲܠ ܝܲܠܕܲܝ̈ܗܘܿܢ ܀>
    text <܃ܠܸܠܝܵܐ ܕܐܸܒܼܠܵܐ ܐܲܟܼܡܲܪ ܐܸܢܘܿܢ ܥܲܠ ܒܘܼܟܼܪ̈ܲܝܗܘܿܢ>
    text <ܘܠܝܼܣܲܪ̈ܠܵܝܹܐ ܐܲܦܨܲܚ ܐܸܢܘܿܢ ܒܐ̄ܪܵܙ ܦܘܼܪܩܵܢܵܐ ܀>
    text <܃ܒܲܕܼܡ̇ܐ ܕܐܸܡܪܵܐ ܪܫܲܡ̣ ܦܘܼܪܩܵܢܵܐ ܕܲܚܪܘܼܪ̈ܲܝܗܘܿܢ>
    text <ܕܠܵܐ ܢܸܫܬܲܠܲܛ ܡܲܠܲܐܟ ܡ̇ܘܬܼܵܐ ܥܲܠ ܒܘܼܟܼܪ̈ܲܝܗܘܿܢ ܀>
    text <܃ܕܡ̇ܐ ܫܲܬܿܝܼܩܵܐ ܪܲܣܘ ܡܲܠܵܠܹ̈ܐ ܥܲܠ ܬܲܪ̈ܥܲܝܗܘܿܢ>
    text <ܘܲܚ̣ܙܵܝܗܝ ܥܝܼܪܵܐ ܘܐܲܣܛܝܼ ܘܲܥܒ݂ܲܪ ܡ̣ܢ ܒܵܬܲܝ̈ܗܘܿܢ ܀>
    text <ܐܪܵܐ ܚܲܪܫܵܐ ܒܐܲܝܢܵܐ ܚܲܝܠܵܐ ܙܟܲܝ̣ܬܿ ܠܪܘܼܚܵܢܵܐ܃>
  block
    text <ܘܐܲܟܸܿܢ ܐܲܫܦܸܠ ܘܲܕܼܚܸܠ ܡܸܢܵܟ ܢܘܼܪܵܐ ܘܪܘܼܚܵܐ ܀>
    text <܃ܟܠܵܗ̇ ܡܸܨܪܹܝܢ ܙܵܥܲܬ̤ ܢܵܕܼܵܬ̤ ܡ̣ܢ ܩܲܫܝܘܼܬܹܗ>
    text <ܘܐܲܢ̄ܬܿ ܫܲܬܿܝܼܩܵܐ ܒܐܲܝܢܵܐ ܚܲܝܠܵܐ ܚܣܲܢ̣ܬܿ ܓܲܢ̄ܒܵܪܵܐ ܀>
    text <܃ܠܵܘ ܕܝܼܠܵܟ ܗ̄ܝܼ ܗܵܕܹܐ ܕܲܣܥܲܪܬܿ ܕܡ̇ܐ ܚܲܠܵܫܵܐ>
    text <ܐ̄ܪܵܙ ܗܵܘ̇ ܕܐܵܬܹܿܐ ܚܙ̣ܵܐ ܵܟ ܥܝܼܪܵܐ ܘܚܵܓܼ ܡ̣ܢ ܩܘܼܕܼܡ̇ܘܗܝ ܀>
    text <܃ܕܡ̇ܐ ܡܲܠܵܠܵܐ ܥܬܼܝܼܕܼ ܕܲܢܚܲܪܲܪ ܠܟܼܠܗܘܿܢ ܥܲܡܡܹ̈ܐ>
    text <ܘܩܲܕܸܿܡ ܨܵܪ ܒܵܟ ܐ̄ܪܵܙ ܡܹܐܬܼܝܼܬܹܗ ܒܦܘܼܩܵܢ ܥܲܡܵܐ ܀>
    text <܃ܐ̄ܪܵܙܵܐ ܕܩܘܼܫܬܵܐ ܚܲܪܲܪ ܐܸܢܘܿܢ ܠܲܒܼܢܲܝ̈ ܝܲܥܩܘܿܒܼ>
    text <ܘܐܲܠܸܦ ܐܸܢܘܿܢ ܕܲܢܝܲܒܿܠܘܼܢܵܝܗܝ ܥܕܲܡ̇ܐ ܕܐܵܬܹ̇ܐ ܀>
    text <܃ܒܐܲܪܒܲܥܸܣܪܵܐ ܒܢܝܼܣܵܢ ܝܲܪܚܵܐ ܪܫܲܡ̣ ܥܘܼܗܕܵܢܹܗ>
    text <ܕܠܵܐ ܢܸܛܥܘܿܢܵܝܗܝ ܠܗܵܢ ܦܘܼܪܩܵܢܵܐ ܕܲܚܪܘܼܪ̈ܲܝܗܘܿܢ ܀>
    text <܃ܡ̣ܢ ܪܹܫܝܼܬܼܵܐ ܢܛܝܼ ܗ̄ܘ̣ܵܐ ܐ̄ܪܵܙܵܐ ܕܗܵܢܵܐ ܝܵܘܡ̇ܐ>
    text <ܘܝܵ̇ܕܲܥ ܗ̄ܘ̣ܵܐ ܠܹܗ ܩܕܼܵܡ ܕܲܢܬܲܩܸܢ ܒܪܝܼܬܼܵܐ ܒܪܵܫܝܼܬܼ ܀>
    text <܃ܒܹܗ ܦܪ݂ܲܩ ܐܸܢܘܿܢ ܠܲܒܼܢܲܝ̈ ܐܲܒܼܪܵܡ ܡ̣ܢ ܫܘܼܥܒܵܕܼܵܐ>
    text <ܘܲܟܼܬܲܒܼ ܣܵܡܹܗ ܩܕܼܵܡ ܥܲܝܢܲܝ̈ܗܘܿܢ ܕܢܸܬܼܒܲܩܘܿܢ ܒܹܗ ܀>
    text <܃ܒܚܹܝܠ ܦܘܼܪܩܵܢܗܘܿܢ ܕܝܼܣܲܪ̈ܠܵܝܹܐ ܬܗܲܪܘ ܡܸܪ̈ܵܝܹܐ>
    text <ܘܲܙܩܲܦ̣ܘ ܨܸܒܼܥܵܐ ܘܝܲܗ̣̄ܒܼܘ ܙܵܟܼܘܼܬܼܵܐ ܠܫܸܡ ܒܪܘܿܝܵܐ ܀>
    text <܃ܩܪ̣ܵܐ ܠܲܡ ܦܸܪܥܘܿܢ ܠܡܘܼܫܹܐ ܘܐܸܡ݂ܲܪ ܕܩܘܼܡ ܦܘܼܩ ܡܸܟܵܐ>
    text <ܘܲܕܼܒܼܘܿܒܼ ܥܲܡܵܟ ܢܹܐܙܲܠ ܢܸܠܦܘܿܚ ܩܕܼܵܡ ܐܲܠܵܗܹܗ ܀>
    text <܃ܦܘܿܩ ܡ̣ܢ ܓܵܘ ܥܲܡܝ ܐܸܡ݂ܲܪ ܒܲܪ ܚܵܡ ܠܒܲܪ ܐܲܒܼܪܵܗܵܡ>
    text <ܘܟܲܕܼ ܠܵܐ ܨܵܒܹ̇ܐ ܒܥ̣ܵܐ ܘܐܸܬܼܟܲܫܲܦ ܥܲܠ ܣܘܼܪܚܵܢܹܗ ܀>
    text <܃ܡܟܵܐ ܕܥܲܨܝܼ ܗܘ̤ ܡ̣ܢ ܫܘܼܪܵܝܵܐ ܠܘܼܩܒܲܠ ܩܘܼܫܬܵܐ>
    text <ܗܵܟܲܢ ܐܲܦܝܼܣ ܒܫܘܼܠܵܡ ܢܸܓܼ̈ܕܹܿܐ ܕܢܸܦܘܿܩ ܥܲܡܵܐ ܀>
    text <܃ܩܲܠܝܼܠܵܐܝܼܬܼ ܣܲܪܗܸܒܼ ܐܸܢܘܿܢ ܥܲܠ ܡܲܦܲܩܬܵܐ>
    text <ܘܠܵܘ ܕܝܼܠܹܗ ܗ̣̄ܘܵܬܼ ܐܸܠܵܐ ܕܪܸܡܙܵܐ ܕܥܵܨܹ̇ܐ ܗ̄ܘ̣ܵܐ ܠܹܗ ܀>
    text <܃ܪܸܡܙܵܐ ܟܲܣܝܵܐ ܡܣܲܪܗܸܒܼ ܗ̄ܘ̣ܵܐ ܠܹܗ ܕܢܲܦܸܩ ܐܸܢܘܿܢ>
    text <ܕܠܵܐ ܢܸܬܼܥܵܘܲܟ ܝܵܘܡ̇ܐ ܕܐ̄ܪܵܙܵܐ ܕܡܸܬܼܥܲܗܲܕܼ ܗ̄ܘ̣ܵܐ ܀>
    text <܃ܒܲܪܗܝܼܒܼܘܼܬܼܵܐ ܢܦܲܩ̣ܘ ܥܵܒܼܪ̈ܵܝܹܐ ܡ̣ܢ ܓܵܘ ܡܨܸܪܹܝܢ>
    text <ܘܠܵܐ ܗܘ̤ܵܬܼ ܐܲܦܬܼܵܐ ܕܢܸܚܡܲܥ ܠܲܝܫܵܐ ܕܲܙܘܵܕܲܝ̈ܗܘܿܢ ܀>
    text <܃ܢܦܲܩ̣ܘ ܟܲܕܼ ܚܵܕܹܝܢ ܕܚܲܝܠܸܨܘ ܥܘܼܬܼܪܵܐ ܕܪ̈ܵܕܼܘܿܦܲܝܗܘܿܢ>
    text <ܘܲܗܦ݂ܲܟ ܦܸܪܥܘܿܢ ܐܲܟܼܪܝܼ ܣܲܓܿܝܼ ܕܦ̣ܵܫ ܡܸܣܟܹܿܢܵܐ ܀>
    text <܃ܛܢܵܢܵܐ ܣܲܟܼܠܵܐ ܫܲܓܼܪܹܗ ܠܣܲܟܼܠܵܐ ܕܠܵܐ ܒܘܼܝܵܢܵܐ>
    text <ܘܙܲܝܸܢ ܚܲܝܠܹܗ ܘܐܲܩܠܝܼ ܘܲܢܦ݂ܲܩ ܒܵܬܲܪ ܥܲܡܵܐ ܀>
    text <܃ܟܠܹܗ ܥܲܡܵܐ ܕܒܲܪ̣ ܡ̇ܪܘܿܕܼܵܐ ܘܲܢܦ݂ܲܩܘ ܥܲܡܹܗ>
    text <ܕܥܲܡܹܗ ܢܩܲܒܿܠܘܼܢ ܚܲܝ̈ܠܵܘܵܬܹܗ ܬܒܲܥܬܼܵܐ ܕܕܼܝܼܢܵܐ ܀>
    text <܃ܥܝܵܪܬܵܐ ܕܥܵܘ̣ܠܹ̈ܐ ܕܥܘܸܠܹ݁̈ܐ ܕܐܸܒܲܕܼܘ ܚܲܝܵܒܼܝܼܢ ܗ̄ܘ̣ܵܘ>
    text <ܘܟܲܢܸܫ ܐܸܢܘܿܢ ܪܸܡܙܵܐ ܟܲܣܝܵܐ ܠܚܲܕܼ ܐܲܒܼܕܵܢܵܐ ܀>
    text <ܒܣܲܝܦܵܐ ܕܡܲܝ̈ܵܐ ܩܲܛܠܸܘ ܥܘܸܠܹ̈ܐ ܚܲܪܡ̇ܢܵܐܝܼܬܼ܃>
  block
    text <ܘܠܵܗ̇ ܠܲܬܼܒܲܥܬܼܵܐ ܛܲܝܸܒܼ ܐܸܢܘܿܢ ܐܲܟܼܡܵܐ ܕܲܣܥ݂ܲܪܘ ܀>
    text <܃ܒܪ̈ܲܟܼܫܵܐ ܘܙܲܝܢܵܐ ܢܦܲܩܘ̣ ܕܲܢܨܘܼܕܼܘܼܢ ܠܝܼܣܲܪ̈ܠܵܝܹܐ>
    text <ܘܩܲܠܝܼܠܵܐܝܼܬܼ ܪܕܲܦܘ̣ ܒܵܬܲܪܗܘܿܢ ܥܕܲܡ̇ܐ ܠܝܲܡܵܐ ܀>
    text <܃ܚܙ̣ܵܘ ܥܸܒܼܪ̈ܵܝܹܐ ܠܪ̈ܵܕܼܘܿܦܲܝܗܘܿܢ ܘܡܝܼܬܼ ܡ̣ܢ ܩܸܢܛܵܐ>
    text <ܘܲܦܣܲܩ̣ܘ ܣܲܒܼܪܵܐ ܕܠܵܐ ܬܘܼܒܼ ܡܲܨܝܵܐ ܠܡܸܢܼܦܲܨܵܝܘܼ ܀>
    text <܃ܚܙ̣ܵܘ ܟܲܕܼ ܢܵܗܹ̇ܡ ܝܲܡܵܐ ܕܚܝܼܠܵܐ ܩܕܼܵܡ ܥܲܝܢܲܝ̈ܗܘܿܢ>
    text <ܘܦܸܪܥܘܿܢ ܡܲܠܟܵܐ ܐܲܝܟ ܬܲܢܝܼܢܵܐ ܡ̣ܢ ܒܸܣܬܲܪܗܘܿܢ ܀>
    text <܃ܦܢ̣ܵܘ ܨܹܝܕܼ ܡܘܼܫܹܐ ܕܢܦܝܼܣܘܼܢܵܝܗܝ ܠܵܐ ܗ̄ܘ̣ܵܐ ܒܚܘܼܒܵܐ>
    text <ܐܸܠܵܐ ܒܪܸܛܢܵܐ ܘܲܒܼܦܘܼܠܵܓܼܵܐܬ ܕܪܸ̈ܥܝܵܢܲܗܘܿܢ ܀>
    text <܃ܠܡܵܢ ܐܲܦܸܩܬܵܢ ܡ̣ܢ ܓܵܘ ܡܸܨܪܹܝܢ ܕܲܢܡܘܼܬܼ ܗܵܪܟܵܐ>
    text <ܦܲܩܵܚ ܗ̄ܘ̣ܵܐ ܠܲܢ ܥܲܒܼܕܿܘܼܬܼ ܐ̄ܢܵܫܵܐ ܛܵܒܼ ܡ̣ܢ ܡ̇ܘܬܵܐ ܀>
    text <܃ܨܲܠܝܼ ܡܘܼܫܹܐ ܕܲܚܙ̣ܵܐ ܪܸܛܢܹܗ ܕܥܲܡܵܐ ܣܲܟܼܠܵܐ>
    text <ܘܲܥܢܵܝܗܝ ܡ̇ܪܵܝܵܐ ܗܵܘ̇ ܕܲܥܢܸܐ ܠܹܗ ܩܕܲܡ ܕܲܢܨܲܠܸܐ ܀>
    text <܃ܥܒ݂ܲܕܼ ܚܸܫܘܿܟܼܵܐ ܒܲܕܼܡܘܼܬܼ ܫܘܼܪܵܐ ܡ̣ܢ ܒܸܣܬܲܪܗܘܿܢ>
    text <ܘܲܩܕܼܵܡܲܝܗܘܿܢ ܢܘܼܗܪܵܐ ܪܲܒܵܐ ܐܲܝܟ ܥܲܡܘܼܕܼܵܐ ܀>
    text <܃ܠܥܹܝܢ ܪ̈ܵܘܼܘܿܦܹܐ ܥܲܒܼ݂ܕܹܿܗ ܠܚܸܫܟܵܐ ܚܸܫܟܵܐ ܥܦܝܼܦܵܐ>
    text <ܘܲܠܒܥܹܢܲܝܗܘܿܢ ܥܲܦܹܗ ܠܢܘܼܗܪܵܐ ܒܫܵܥܹ̈ܐ ܕܚܸܫܟܵܐ ܀>
    text <܃ܟܠܹܗ ܠܸܠܝܵܐ ܩܵܢܝܼ ܚܸܫܟܵܐ ܡ̣ܢ ܒܸܣܬܲܪܗܘܿܢ>
    text <ܘܟܼܠܹܗ ܠܸܠܝܵܐ ܢܗ݂ܲܪ ܥܲܡܘܼܕܼܵܐ ܕܲܩܕܼܵܡܲܝܗܘܿܢ ܀>
    text <܃ܠܸܠܝܵܐ ܕܚܸܫܟܵܐ ܘܲܕܼܢܲܗܝܼܪܹ̈ܐ ܗܘ̤ܵܐ ܗܵܘ̇ ܠܸܠܝܵܐ>
    text <ܠܥܲܡܵܐ ܢܘܼܗܪܵܐ ܘܲܠܡܸܨܪ݁ܵܝܹܐ ܚܸܫܟܵܐ ܥܦܝܼܦܵܐ ܀>
    text <܃ܒܩܸܢܛܵܐ ܫܪܹܝܢ ܗ̄ܘ̣ܵܘ ܓܼܒܹܿܐ ܬܪ̈ܲܝܗܘܿܢ ܩܕܼܵܡ ܬܸܕܼܡܘܼܪܬܵܐ>
    text <ܘܲܠܙܵܟܼܘܼܬܼܵܐ ܡܸܬܼܝܲܐܲܒܼ ܗ̄ܘ̣ܵܐ ܥܲܡܵܐ ܘܦܸܪܗܘܿܢ ܀>
    text <܃ܡܘܼܫܹܐ ܒܣܲܒܼܪܵܐ ܕܚܹܝܠ ܐܵܬܼ̈ܘܵܬܼܵܐ ܡܸܬܼܠܲܒܲܒܼ ܗ̄ܘ̣ܵܐ>
    text <ܘܨܹܝܕܼ ܒܵܪܘܿܝܵܐ ܬܠܸܐ ܗ̄ܘ̣ܵܐ ܚܝܵܪܵܐ ܕܗܲܪܝܡܲܢܘܼܬܼܵܐ ܀>
    text <܃ܐܵܦ ܒܵܪܘܿܝܵܐ ܨܹܐܕܼܵܘܗܝ ܒܲܠܚܘܿܕܼ ܡܸܬܼܢܲܚܲܬܼ ܗ̄ܘ̣ܵܐ>
    text <ܘܐܲܝܟ ܕܲܠܫܲܒܼܪܵܐ ܡܚܲܟܸܿܡ ܗ̄ܘ̣ܵܐ ܠܹܗ ܒܲܣܬܼܝܼܪ݁ܵܬܼܵܐ ܀>
    text <܃ܚܙ̣ܵܝܗܝ ܗܵܘ̇ ܪܸܡܙܵܐ ܕܲܚܙ̣ܵܐ ܗ̄ܘ̣ܵܐ ܠܹܗ ܕܲܟܼܡܵܐ ܐܲܦܝܼܣ>
    text <ܘܡܲܠܸܠ ܥܲܡܹܗ ܐܲܝܟ ܕܥܲܡ ܪܵܚ̇ܡܵܐ ܕܫܲܪܝܼܪ ܚܘܼܒܹܿܗ ܀>
    text <܃ܡ̇ܢܵܐ ܡܨܲܠܹܝܬܿ ܐܸܡܹܲܪ ܨܹܐܕܼܵܘܗܝ ܡ̇ܪܵܐ ܠܥܲܒܼܕܹܿܗ>
    text <ܐܲܪܝܼܡ ܐܝܼܕܼܵܟ ܘܲܦܠܘܿܓܼ ܝܲܡܵܐ ܘܢܸܥܒܲܪ ܥܲܡܵܐ ܀>
    text <܃ܒܚܘܼܛܪܵܐ ܕܲܪܕܲܝܬܿ ܠܐܵܓܹܒܼܛܵܝܹ̈ܐ ܩܲܫܝܼܝ̈ ܠܸܒܵܐ>
    text <ܒܹܗ ܢܲܓܸܿܕܲܝܗܝ ܒܝܲܡܵܐ ܫܓܸܝܼܫܵܐ ܘܢܹܐܠܲܦ ܛܲܟܼܣܵܐ ܀>
    text <܃ܒܵܟ ܡܲܠܸܦ ܐ̄ܢܵܐ ܛܲܟܼܣܵܐ ܠܚܲܪ̈ܫܹܐ ܘܲܠܡܲܠܵܠܹ̈ܐ>
    text <ܕܢܗܘܘܿܢ ܝܵ̇ܕܼܥܝܼܢ ܚܹܝܠ ܥܵܒܼ̇ܘܿܕܼܵܐ ܕܬܲܩܸܢ ܐܸܢܘܿܢ ܀>
    text <܃ܟܐܝܼ ܒܹܗ ܒܝܲܡܵܐ ܘܢܸܫܠܸܐ ܪܲܗܛܵܐ ܫܓܼܝܼܫܵܐ ܕܓܼܠ̈ܠܵܘܗܝ>
    text <ܘܢܸܚܙܘܿܢ ܪܲܒܿܘܼܬܼܝ ܝܼܣܲܪ̈ܠܵܝܹܐ ܘܐܵܓܹܒܼܛܵܝܹ̈ܐ ܀>
  block
    text <܃ܩܥܝܼ ܒܹܗ ܒܚܲܪܫܵܐ ܘܗܵܐ ܨܵܐܹ̇ܬܼ ܠܵܟ ܐܲܝܟ ܡܲܠܵܠܵܐ>
    text <ܬܲܪܓܸܿܡ ܠܹܗ ܫ݂ܡܝ ܘܗܵܐ ܡܸܣܬܲܟܲܠ ܚܲܝܠܵܬ ܕܐܝܼܬܼܘܼܬܼܝ ܀>
    text <܃ܠܲܓܼܠܸܓܼ ܠܲܥܓܵܐ ܥܲܡ ܫܲܬܿܝܼܩܵܐ ܐܲܝܟ ܕܐܸܬܼܦܲܩܲܕܼ>
    text <ܘܫܲܡ̣ܥܹܗ ܚܲܪܫܵܐ ܘܲܓܼܡܲܪ ܡܸܠܬܹܗ ܒܝܲܕܼ ܣܘܼܥܪ̈ܵܢܹܐ ܀>
    text <ܐܘܼܪܚܵܐ ܦܬܼܝܼܬܼܵܐ ܥܒ݂ܲܕܼ ܒܲܡܨܲܥܬܹܗ ܕܢܸܥܒܲܪ ܥܲܡܵܐ ܀>
    text <ܘܒܲܕܼܡܘܼܬܼ ܫܘܼܪܵܐ ܩܵܡ̣ܘ ܗ̄ܘ̣ܵܘ ܡܲܝ̈ܵܐ ܠܲܬܼܝܼ̈ܢ ܀>
    text <܃ܬܲܗܪܵܐ ܪܲܒܵܐ ܣܥܲܪ ܗ̄ܘ̣ܵܐ ܡܘܼܫܹܐ ܠܵܐ ܗ̄ܘ̣ܵܐ ܡܘܼܫܹܐ>
    text <ܐܸܠܵܐ ܪܸܡܙܵܐ ܕܚܹܝܠ ܒܵܪܘܿܝܵܐ ܕܡܲܠܸܠ ܗ̄ܘ̣ܵܐ ܒܹܗ ܀>
    text <܃ܚܙܵܬܼܵܐ ܚܕܲܬܵܐ ܚ̣ܙܵܘ ܚܲܙܵܝܹ̈ܐ ܒܝܲܕܼ ܚܲܙܵܝܵܐ>
    text <ܟܝܵܢܵܐ ܚܲܪܫܵܐ ܕܢܵܛܲܪ ܛܲܟܼܣܵܐ ܘܠܵܐ ܫܵܪܹܐ ܠܹܗ ܀>
    text <܃ܦܓܼܘܼ̈ܕܹܐ ܕܫܸܬܼܩܵܐ ܡܲܪܡܹܝܢ ܗ̄ܘ̣ܵܘ ܒܹܗ ܒܒܲܥܪܝܼܪܵܝܵܐ>
    text <ܘܠܵܐ ܒܵܥܹ̇ܿܛ ܗ̄ܘ̣ܵܐ ܒܪܸ̈ܓܼܠܹܐ ܕܓܲܠܠܵܘ̈ܗܝ ܐܲܝܟ ܕܲܒܼܩܲܕܼܡ̇ܐ ܀>
    text <܃ܗܵܘ̇ ܦܘܼܩܕܵܢܵܐ ܕܟܲܢܸܫ ܐܸܢܘܿܢ ܠܡܲܝ̈ܵܐ ܒܪܵܫܝܼܬܼ>
    text <ܗܘ̤ ܦܠܲܓܼ ܐܸܢܘܿܢ ܘܐܲܦܸܠ ܐܸܢܘܿܢ ܠܡܸܛܲܪ ܛܲܟܼܣܵܐ ܀>
    text <܃ܗܵܝ̇ ܒܲܪ̄ܬܼ ܩܵܠܵܐ ܕܲܒܼܪܵܬ̤ ܐܸܢܘܿܢ ܫܡܲܥ̣ܘ ܫܲܬܿܝܼܩܹ̈ܐ>
    text <ܘܝܲܗ̣̄ܒܼܘ ܗ̄ܘ̣ܵܘ ܐܲܬܼܪܵܐ ܕܢܸܬܼܒܲܪ ܥܲܡܵܐ ܒܹܝܬܼ ܓܲܠܠܲܝ̈ܗܘܿܢ ܀>
    text <܃ܒܚܘܼܛܪܵܐ ܓܼܠܝܵܐ ܚ̣ܙܵܘ ܚܹܝܠ ܟܲܣܝܵܐ ܘܲܕܼܚܸܠܘ ܡܸܢܹܗ>
    text <ܘܩܵܡ̣ܘ ܐܲܝܟ ܥܲܒܼ̈ܕܹܿܐ ܡ̣ܢ ܝܲܡܝܼܢܵܐ ܘܡ̣ܢ ܣܸܡܵܠܵܐ ܀>
    text <܃ܐܵܦ ܡܲܠܵܠܹ̈ܐ ܕܲܚܙ̣ܵܘ ܚܲܪ̈ܫܹܐ ܕܨܵܬܼܘ ܦܘܼܩܕܵܢܵܐ>
    text <ܩ̣ܢܵܘ ܠܘܼܒܵܒܼܵܐ ܠܚܹܝܠ ܥܵܒܼܘܿܕܵܐ ܕܚܹܝܠ ܟܠ ܡܸܫܟܲܚ ܀>
    text <܃ܥܲܡܵܐ ܪܲܦܝܵܐ ܚܙ̣ܵܐ ܕܐܸܬܿܕܪܫܲܬ̤ ܐܘܼܪܚܵܐ ܒܡܲܝ̈ܵܐ>
    text <ܘܫܲܪܝܼ ܪܵܕܹܐ ܒܲܬܼܟܼܝܼܠܘܼܬܼܵܐ ܒܹܝܬܼ ܡܲܚܫܘܼܠܹ̈ܐ ܀>
    text <܃ܐܲܝܟ ܕܲܒܼܝܲܫܵܐ ܪܕܵܘ ܒܲܬܼܗܘܿܡܹ̈ܐ ܒܢܲܝ̈ ܐܲܒܼܪܵܗܵܡ>
    text <ܘܟܲܕܼ ܪܸܕܹܝܢ ܗ̄ܘ̣ܵܘ ܠܵܐ ܣܵܒܼ̇ܥܝܼܢ ܗ̄ܘ̣ܵܘ ܠܲܡܗܲܠܵܟܼܘܼ ܀>
    text <܃ܗܠܲܟܼܬܼܵܐ ܚܕܲܬܵܐ ܚܙ̣ܵܘ ܗܲܠܵܟܹ̈ܐ ܕܠܵܐ ܒܲܥܝܵܕܼܵܐ>
    text <ܘܫܲܪܝܼܪܵܐ ܗ̣̄ܘܵܬܼ ܘܠܵܐ ܫܲܪܝܼܪܵܐ ܠܪܸ̈ܥܝܵܢܲܝܗܘܿܢ ܀>
    text <܃ܐܲܝܟ ܕܲܒܼܚܸܠܡܵܐ ܚܵܙܹ̇ܝܢ ܗ̄ܘ̣ܵܘ ܒܵܗ̇ ܒܗܵܝ̇ ܡܲܥܒܲܪܬܵܐ>
    text <ܘܐܝܼܬܹܝܗ̇ ܘܠܲܝܬܹܿܝܗ̇ ܡܸܬܼܪܲܢܹܝܢ ܗ̄ܘ̣ܵܘ ܥܲܠ ܚܘܼܕܼܵܬܼܵܗ̇ ܀>
    text <܃ܐܵܦ ܡܸܨܪ̈ܝܹܐ ܒܹܝܬܼ ܦܘܼܠܵܓܹ̈ܐ ܩܵܡ̣ܘ ܥܲܠ ܬܲܗܪܵܗ̇>
    text <ܕܲܜܠܝܼܓܼ ܝܲܡܵܐ ܐܵܘ ܕܲܠܡܵܐ ܠܵܐ ܡܸܬܼܚܲܫܒܼܝܼܢ ܗ̄ܘ̣ܵܘ ܀>
    text <܃ܪܸܡܙܵܐ ܟܲܣܝܵܐ ܕܣܲܥ̣ܪܵܗ̇ ܠܗܵܕܹܐ ܚܲܦܸܛ ܐܸܢܘܿܢ>
    text <ܠܥܲܡܵܐ ܠܡܸܥܒܲܪ ܘܲܠܡܸܨܪ̈ܵܝܹܐ ܠܡܸܬܿܛܲܒܵܥܘܼ ܀>
    text <܃ܠܵܐ ܥܸܒܼܪ̈ܵܝܹܐ ܥܒ݂ܲܪܘ ܒܲܬܼܟܼܝܼܠܘܼ ܒܗܲܝܡܵܢܘܼܬܼܵܐ>
    text <ܘܠܵܐ ܡܸܨܪ̈ܵܝܹܐ ܩܢ݂ܲܛܘ ܟܲܕܼ ܥܵܐ̇̄ܠܝܼܢ ܒܲܝܢܵܬܼ ܓܼܠܠܹ̈ܐ ܀>
    text <܃ܐܲܝܟ ܕܠܲܣܡܲܝ̈ܵܐ ܢܵܓܹ̇ܕܼ ܗ̄ܘ̣ܵܐ ܠܗܘܘܿܢ ܪܸܡܙܵܐ ܒܚܲܡܵܐ>
    text <ܘܠܵܐ ܦܵܪܫܝܼܢ ܗ̄ܘ̣ܵܘ ܠܡܸܣܬܲܟܵܠܘܼ ܚܹܝܠ ܬܸܕܡܘܼܪܬܵܐ ܀>
    text <ܠܵܐ ܝܼܕܲܥܬܼܵܐ ܦ̣ܪܲܣ ܥܲܠ ܦܸܪܥܘܿܢ ܘܥܲܠ ܡܲܫܪܝܼܬܹܗ܃>
  block
    text <ܘܥܲܠ̣ܘ ܩܵܡ̣ܘ ܣܲܟܼܠܹ̈ܐ ܡܸܨܥܲܬܼ ܦܲܚܹ̈ܐ ܘܠܵܐ ܐܸܬܼܒܲܝܲܢܘ ܀>
    text <܃ܐܲܝܟ ܨܲܝܵܕܼܵܐ ܓܼܪܸܓܼ ܐܸܢܘܿܢ ܠܫܲܒܼܪ̈ܲܝ ܠܸܒܵܐ>
    text <ܘܐܲܟܼܪܸܟ ܐܸܢܘܿܢ ܢܸܫ̈ܒܹܿܐ ܕܡܲܝ̈ܵܐ ܡ̣ܢ ܟܠ ܓܼܒܿܝܼ̈ܢ ܀>
    text <܃ܥܲܠ̣ ܚܸܪܝܵܝܵܐ ܘܟܼܠܹܗ ܚܲܝܠܹܗ ܘܩܵܡ̣ܘ ܒܲܬܼܗܘܿܡ̇ܐ>
    text <ܘܠܵܐ ܪܢ̣ܵܐ ܥܲܛܠܵܐ ܕܦܲܪܟܼܪܘܼܗܝ ܚܵܘܒܵܘ̈ܗܝ ܒܚܲܒܼܠܹ̈ܐ ܩ̈ܫܲܝܵܐ ܀>
    text <܃ܒܛܲܟܼܣܹܗ ܩܵܘܝܼ ܦܠܵܓܹܗ ܕܝܲܡܵܐ ܥܕܲܡ̇ܐ ܠܨܲܦܪܵܐ>
    text <ܘܥܸܕܵܢ ܨܲܦܪܵܐ ܪܡ݂ܲܙ ܠܹܗ ܠܡܘܼܫܹܐ ܕܲܢܪܝܼܡ ܐܝܼܕܹܗ ܀>
    text <܃ܚܸܙܘܵܐ ܩܲܫܝܵܐ ܚܙ̣ܵܘ ܡܸܨܪ̈ܵܝܹܐ ܒܗܵܘ̇ ܥܸܕܵܢܵܐ>
    text <ܘܚܲܝܸܨܘ ܓܝܼܓܼܠܹ̈ܐ ܕܩܵܪ̈ܘܿܟܲܝܗܘܿܢ ܐܲܝܟ ܕܲܠܡܸܥܪܲܩ ܀>
    text <܃ܠܵܐ ܟܲܕܼ ܥܲܠ̣ܘ ܗ̄ܘ̣ܵܘ ܠܡܸܨܥܲܬܼ ܝܲܡܵܐ ܗܸܢܘ̣ܿܢ ܥܲܠ̣ܘ ܗ̄ܘ̣ܵܘ>
    text <ܘܐܵܦܠܵܐ ܗܵܕܹܐ ܕܐܲܫܦܸܠܘ ܘܲܕܼܚܸܠܘ ܗܵܢܘ̣ܿܢ ܦܲܪܫܘܼܗ̇ ܀>
    text <܃ܦܘܼܩܕܵܢ ܟܲܣܝܵܐ ܐܲܥܸܠ ܐܸܢܘܿܢ ܟܲܕܼ ܠܵܐ ܨܵܒܹ̇ܝܢ>
    text <ܘܬܼܘܼܒܼ ܗܘ̤ ܐܲܪܡܝܼ ܩܸܫܢܛܵܐ ܕܚܝܼܠܵܐ ܒܪܸ̈ܥܝܵܢܲܝܗܘܿܢ ܀>
    text <܃ܐܲܗܦܸܟ ܐܲܦܵܘ̈ܗܝ ܒܲܪ ܥܸܒܼܪ̈ܵܝܹܐ ܘܚܵܪ̣ ܒܲܬܼܗܘܿܡ̇ܐ>
    text <ܘܗܲܠܸܕܼܘ ܡܲܝ̈ܵܐ ܘܟܲܣܝܼܘ ܠܪ̈ܲܟܼܫܵܐ ܘܲܠܪ̈ܵܟܼܒܲܝܗܘܿܢ ܀>
    text <܃ܛܒܲܥ̣ܘ ܝܲܩܝܼܪܹ̈ܐ ܐܲܝܟ ܐܲܒܼܵܪܵܐ ܒܲܚܛܵܗܲܝ̈ܗܘܿܢ>
    text <ܘܠܵܐ ܦܵܫ̣ ܡܸܢܗܘܿܢ ܣܪܝܼܕܼܵܐ ܕܫܲܪܝܼܪ ܕܠܵܐ ܐܸܬܼܚܲܒܲܠ ܀>
    text <܃ܟܠܗܘܿܢ ܐܸܒܲܕܼܘ ܥܲܠ ܕܲܫܘܹܝܢ ܗ̄ܘ̣ܵܘ ܒܚܲܕܼ ܪܸܥܝܵܢܵܐ>
    text <ܠܡܸܚܢܲܩ ܫܲܒܼܪܹ̈ܐ ܕܝܼܣܲܪ̈ܠܵܝܹܐ ܒܡܲܝ̈ܵܐ ܕܢܲܗܪܵܐ ܀>
    text <܃ܒܢܲܚܬܵܐ ܕܡܲܝܵ̈ܐ ܡܝܼܬܼܘ ܥܵܘܵܠܹ̈ܐ ܕܠܵܐ ܢܸܬܼܥܲܦܘܿܢ>
    text <ܒܗܵܘ̇ ܐܸܣܟܹܿܡܵܐ ܕܡܝܼܬܼܘ ܝܲܠܘܼ̈ܕܹܐ ܕܠܵܐ ܥܘܼܦܵܝܵܐ ܀>
    text <܃ܐܲܟܼܡܵܐ ܕܲܣܥ݂ܲܪܘ ܣܥ݂ܲܪ ܨܹܐܕܲܝܗܘܿܢ ܒܚܲܪ ܟܠܵܐ>
    text <ܘܚܘܼܒܼܠܹ̈ܐ ܕܐܲܪܡܝܼܘ ܥܲܠ ܚܲܒܼܪ̈ܲܝܗܘܿܢ ܬܒܲܥ̣ ܒܐܝܼܕܲܝ̈ܗܘܿܢ ܀>
    text <ܚܙ̣ܵܘ ܥܸܒܼܪ̈ܵܝܹܐ ܠܲܫܠܲܕܲܝ̈ܗܘܿܢ ܒܲܣܦܵܪ ܝܲܡܵܐ ܀>
    text <ܘܥܲܗܸܕܼܘ ܐܸܢܘܿܢ ܫ̈ܠܲܕܹܿܐ ܕܥܘܸܠܹ̈ܐ ܕܛܵܦ̣ܘ ܥܲܠ ܢܲܗܪܵܐ ܀>
    text <܃ܚܕܼܝܼܘ ܘܐܸܬܼܒܲܝܲܐܘ ܒܢܲܝ̈ ܐܲܒܼܪܵܗܵܡ ܒܡܵܪܹܗ ܕܐܲܒܼܪܵܡ>
    text <ܕܫܲܡܠܝܼ ܘܲܓܼܡ݂ܲܪ ܡܘܼܠܟܵܢ ܡܸܠܵܘ̈ܗܝ ܕܲܠܘܵܬܼ ܐܲܒܼܪܵܡ ܀>
    text <܃ܫܲܒܲܚܘ ܘܐܵܘܪܸܒܼܘ ܠܚܹܝܠ ܒܵܪܘܿܝܵܐ ܕܚܲܪܲܪ ܐܸܢܘܿܢ>
    text <ܘܗܲܝܡܸܢܘ ܒܲܫܡܹܗ ܘܐܲܚܸܒܼܘ ܘܝܲܩܲܪܘ ܠܡܘܼܫܹܐ ܥܲܒܼܕܹܿܗ ܀>
text <ܥܲܠ ܓܲܝܵܣܵܐ>
  block
    text <ܥܲܠ ܓܲܝܵܣܵܐ>
  block
    text <ܡܐܡܪܐ ܕܥܣܪܝܢ>
    text <ܥܲܠ ܓܲܝܵܣܵܐ ܘܡܸܬ̣ܐ̱ܡܲܪ ܒܫܲܒܿܬܼܵܐ ܕܲܩܝܵܡܬܵܐ>
    text <ܥܘܼܢܵܝܵܐ>
    text <ܬܵܘܕܿܝܼ ܠܗܵܘ̇ ܕܲܕܼܪܲܫ ܐܘܼܪܚܵܐ ܠܡܲܠܟܿܘܼܬܼܵܐ܃ ܒܐܵܫܹ̇ܕܼ ܕܡܵܐ>
    text <܃ܕܐ̄ܢܵܫܵܐ܃ ܐܲܚܲܝ̈>
  block
    text <܃ܒܪܝܼܬܼܵܐ ܚܕܲܬܵܐ ܒܪ̣ܵܐ ܒܵܪܘܿܝܵܐ ܒܪܹܫ ܓܵܓܼܘܼܠܬܵܐ>
    text <ܘܚܵܘܝܼ ܚܲܝܠܵܐ ܕܐܘܼܡ̇ܢܘܼܬܹܗ ܒܓܲܒܼܪܵܐ ܙܩܝܼܦܵܐ ܀>
    text <܃ܓܲܒܼܪܵܐ ܙܩܝܼܦܵܐ ܚܙ̣ܵܘ ܐܲܪ̈ܥܵܢܹܐ ܘܲܫܡܲܝܵܢܹ̈ܐ>
    text <ܘܲܟܼܢܲܫ̣ܘ ܨܹܐܕܼܵܘܗܝ ܕܢܸܚܙܘܿܢ ܬܲܗܪܵܐ ܕܡܸܬܼܡܲܠܲܠ ܒܹܗ ܀>
    text <܃ܒܪܝܼܬܼܵܐ ܟܠܵܗ̇ ܟܸܢܫܲܬ̤ ܡ̣ܢ ܟܠ ܦܸܢ̈ܝܵܢ>
    text <ܠܡܸܬܼܒܲܩܵܝܘܼ ܒܐܘܼܡܵܢܘܼܬܼܵܐ ܕܲܒܼܪܹܫ ܩܲܝܣܵܐ ܀>
    text <܃ܐܘܼܡܵܢܵܐܝܼܬܼ ܨܵܪܹܗ ܠܥܵܠܲܡ ܡܵܪܹܗ ܕܥܵܠܲܡ>
    text <ܘܐܵܣܸܩ ܣܵܡܹ݂ܗ ܥܲܠ ܪܹܫ ܩܲܝܣܵܐ ܕܢܼܚܙܹܝܗܝ ܟܠܢܵܫ ܀>
    text <܃ܒܕܲܦܵܐ ܕܦܲܓܼܪܵܐ ܡܲܬܼܚܲܙܝܵܢܵܐ ܨܵܪ ܟܠ ܒܸܪ̈ܝܵܢ>
    text <ܕܢܸܬܼܒܲܩܘܿܢ ܒܹܗ ܡܠܝܼܠܹ̈ܐ ܘܚܲܪ̈ܫܹܐ ܒܐܘܼܡ̇ܢܘܼܬܹܗ ܀>
    text <܃ܒܐ̄ܢܵܫܵܐ ܣܲܝܟܹܗ ܠܲܥܒܼܵܕܼ ܐܝܼܕܼܵܘ̈ܗܝ ܒܫܘܼܪܵܝ ܙܲܒܼܢܹ̈ܐ>
    text <ܘܲܒܼܒܲܪܢܵܫܵܐ ܓܡ݂ܲܪ ܬܘܼܩܵܢܹܗ ܒܫܘܼܠܵܡ ܙܲܒܼܢܹ̈ܐ ܀>
  block
    text <܃ܐ̄ܢܵܫܵܐ ܓܒܼ݂ܵܐ ܠܹܗ ܕܲܢܚܲܕܸܿܬܼ ܒܹܗ ܥܵܠܡܵܐ ܒܲܠܝܵܐ>
    text <ܘܡܲܪ̣ܩܹܗ ܒܚܲܫܹ̈ܐ ܘܚܵܘܝܼ ܫܘܼܦܪܹܗ ܠܥܹܝܢ ܟܠ ܒܸܪ̈ܝܵܢ ܀>
    text <܃ܒܩܲܝܣܵܐ ܩܲܒܼܥܹܗ ܐܲܝܟ ܡܲܚܙܝܼܬܼܵܐ ܠܥܹܝܢ ܚܲܙܵܝܹ̈ܐ>
    text <ܕܲܢܚܘܼܪܘܼܢ ܒܹܗ ܘܢܸܚܙܘܿܢ ܡܘܼܡܹ̈ܐ ܕܲܩܢܘܿܡܲܝ̈ܗܘܿܢ ܀>
    text <܃ܐܲܝܟ ܕܲܠܚܸܘܝܵܐ ܕܲܙܩܲܦ̣ ܡܘܼܫܹܐ ܙܲܩܦܹܗ ܐܵܦ ܠܹܗ>
    text <ܕܢܲܐܣܸܐ ܠܐ̄ܢܵܫܵܐ ܡ̣ܢ ܢܘܼܟܼ̈ܬܵܬܼܵܐ ܕܫܹܐܕܹ̈ܐ ܛܪ̈ܘܼܢܹܐ ܀>
    text <܃ܫܹܐܕܹ̈ܐ ܢܲܟܬܿܘܼܗܝ ܠܓܸܢܣܵܐ ܕܐ̄ܢܵܫܵܐ ܚܲܪܡܵܢܵܐܝܼܬܼ>
    text <ܘܲܬܼܠܵܐ ܐ̄ܢܵܫܵܐ ܒܪܹܫ ܓܵܓܼܘܼܠܬܵܐ ܕܢܲܚܸܐ ܠܐ̄ܢܵܫܵܐ ܀>
    text <܃ܨܹܐܕܼܵܘܗܝ ܐܲܦܢܝܼ ܚܝܵܪܵܐ ܕܟܼܠܢܵܫ ܚܘܼܒܵܢܵܐܝܼܬܼ>
    text <ܕܐܲܝܢܵܐ ܕܚܵܐܲܪ ܒܪܸܚܡܲܬܼ ܚܘܼܒܵܐ ܢܸܘܟܹܿܐ ܠܫܹܐܕܹ̈ܐ ܀>
    text <܃ܒܚܘܼܒܵܐ ܚܵܪ̣ܘ ܒܹܗ ܡܠܝܼܠܹ̈ܐ ܘܚܲܪ̈ܫܹܐ ܒܦܲܓܼܪܵܐ ܨܠܝܼܒܼܵܐ>
    text <ܘܚܲܫܘ̣ ܥܲܠ ܚܲܫܹܗ ܘܲܩܢ̣ܵܘ ܣܲܒܼܪܵܐ ܒܦܘܼܪܩܵܢ ܐ̄ܢܵܫܵܐ ܀>
    text <܃ܚܘܼܒܵܢܵܐܝܼܬܼ ܚܵܪ ܒܹܗ ܥܵܠܡܵܐ ܒܦܘܼܪܩܵܢ ܚܲܝܵܘ̈ܗܝ>
    text <ܕܲܚܙ̣ܵܐ ܕܡܲܛܝܼ ܙܒܲܢ ܚܘܼܕܵܬܼܵܐ ܕܥܲܬܿܝܼܩܘܼܬܹܗ ܀>
    text <܃ܒܨܲܥܪܵܐ ܪܲܒܵܐ ܚ̣ܙܵܝܗܝ ܟܲܕܼ ܩܵܐܹ̇ܡ ܒܹܝܬܼ ܓܲܝܵܣܹ̈ܐ>
    text <ܘܐܲܟܼܪܝܼ ܣܲܓܿܝܼ ܥܲܠ ܡܘܼܟܵܟܹܗ ܕܲܕܠܵܐ ܢܵܡܘܿܣ ܀>
    text <܃ܒܚܘܼܒܹܿܗ ܬܗܲܪܘ ܗ̄ܘ̣ܵܘ ܟܝܵܢܹ̈ܐ ܚܲܪ̈ܫܹܐ ܐܵܦ ܡܲܠܵܠܹ̈ܐ>
    text <ܕܩܲܒܸܿܠ ܕܲܢܡܘܼܬܼ ܚܠܵܦ ܚܘܼܕܵܬܼܵܐ ܕܲܟܼܝܵܢܲܝ̈ܗܘܿܢ ܀>
    text <܃ܪܸܡܙܵܐ ܟܲܣܝܵܐ ܚܲܟܸܿܡ ܐܸܢܘܿܢ ܠܡܸܬܿܕܲܡ̇ܪܘܼ>
    text <ܒܓܲܒܼܪܵܐ ܙܩܝܼܦܵܐ ܕܲܙܩܝܼܦ ܥܲܡܹܗ ܥܵܠܡܵܐ ܘܥܵܘ̣ܠܹܗ ܀>
    text <܃ܐܘܿ ܬܸܕܼܡܘܼܪܬܵܐ ܕܚܹܝܠ ܒܵܪܘܿܝܵܐ ܕܠܵܐ ܡܸܬܼܡܲܠܲܠ>
    text <ܕܙܲܦܹ݂ܗ ܠܥܵܠܡܵܐ ܘܠܲܪ̈ܓܼܝܼܓܼܵܬܹܗ ܒܚܲܕܼ ܒܲܪܢܵܫܵܐ ܀>
    text <܃ܬܲܗܪܵܐ ܪܲܒܵܐ ܚܙ݂ܲܝ̈ ܒܸܪ̈ܝܵܬܼܵܐ ܒܚܲܕܼ ܒܲܪܢܵܫܵܐ>
    text <ܕܲܙܩܝܼ̈ܦܵܢ ܗ̣̄ܘܲܝ̈ ܥܲܡ ܡ̇ܝܘܿܬܼܵܐ ܕܲܒܼܪܹܫ ܩܲܝܣܵܐ ܀>
    text <܃ܒܗܵܢܵܐ ܬܲܗܪܵܐ ܬܗܲܪ ܓܲܝܵܣܵܐ ܕܡ̣ܢ ܝܲܡܝܼܢܵܐ>
    text <ܘܐܲܚܕܹܿܗ ܓܘܼܢܚܵܐ ܥܲܠ ܣܘܼܥܪܵܢܹܗ ܕܕܲܠܵܐ ܢܵܡܘܿܣ ܀>
    text <܃ܚܲܫܵܐ ܪܲܒܵܐ ܠܒܸܫ ܣܵܪܘܿܚܵܐ ܥܲܠ ܣܘܼܪ̈ܚܵܢܵܘܗܝ>
    text <ܕܲܚܙ̣ܵܐ ܒܪܝܼܬܼܵܐ ܕܐܲܒܼܝܼܠܵܐ ܗ̄ܘ̣ܵܬܼ ܚܲܫܝܼܫܵܐܝܼܬܼ ܀>
    text <܃ܚ̣ܙܵܐ ܠܲܟܼܝܵܢܹ̈ܐ ܕܲܟܼܡܝܼܪܝܼܢ ܗ̄ܘ̣ܵܘ ܒܥܸܕܵܢ ܚܲܫܵܐ>
    text <ܘܚܲܫ̣ ܘܐܸܬܿܬܲܢܲܚ ܥܲܠ ܣܲܢܝܵܬܹ̈ܗ ܕܲܟܼܠܵܐ ܡܸܢܝܵܢ ܀>
    text <܃ܚܙ̣ܵܐ ܢܲܗܝܼܪܹ̈ܐ ܕܲܥܛܝܼܦܝܼܢ ܗ̄ܘ̣ܵܘ ܢܲܚ̈ܬܹܿܐ ܕܐܸܝܼܠܵܐ>
    text <ܘܲܬܼܘܲܪ ܣܲܓܿܝܼ ܥܲܠ ܫܘܼܚܠܵܦܵܐ ܕܛܲܟܼܣܵܐ ܕܲܒܼܗܘܿܢ ܀>
    text <ܚܙ̣ܵܐ ܕܲܡܙܲܥܙܲܥ ܙܵܘܥܵܐ ܠܐܲܪܥܵܐ ܐܲܝܟ ܕܲܠܡܸܦܲܠ܃>
  block
    text <ܘܙܵܥ ܘܐܸܬܼܒܲܠܗܝܼ ܥܲܠ ܩܲܫܝܘܼܬܼܵܐ ܕܢܸܓܼ̈ܕܹܿܐ ܕܐܸܡܹܗ ܀>
    text <܃ܚܙ̣ܵܐ ܕܡܸܨܛܲܪܹܝܢ ܫܘܿܥܹ̈ܐ ܩ̈ܫܲܝܵܐ ܘܲܒܼܗܝܼܠ ܥܲܡܵܐ>
    text <ܘܲܚܠܵܦ ܢܲܚܬܵܐ ܣܲܕܹܿܩ ܢܲܦܫܹܗ ܥܲܠ ܡ̇ܐ ܕܲܗܘ̤ܵܐ ܀>
    text <܃ܚܙ̣ܸܵܐ ܕܲܡܒܲܙܚܝܼܢ ܚܲܪ̈ܡܹܐ ܒܓܲܒܼܪܵܐ ܕܲܙܩܝܼܦ ܥܲܡܹܗ>
    text <ܘܲܪܢܵܐ ܕܡ̇ܢܲܐ ܗ̄ܝܼ ܥܸܠܲܬܼ ܡ̇ܘܬܹܿܗ ܘܥܸܠܲܬܼ ܒܸܙܚܹܗ ܀>
    text <܃ܚܲܟܿܝܼܡܵܐܝܼܬܼ ܪܢ̣ܵܐ ܘܐܸܬܼܚܲܫܲܒܼ ܐܲܝܟ ܦܵܪܘܿܫܵܐ>
    text <ܕܡܸܛܠܗܵܢܵܐ ܚܫܸܟܼܘ ܢܲܗܝܼܪܹ̈ܐ ܘܙܵܥܲܬ̤ ܐܲܪܥܵܐ ܀>
    text <܃ܠܡܵܢ ܟܲܝ ܚܸܫܟܵܐ ܘܙܵܥܵܐ ܐܲܟܚ̄ܕܼ ܡܸܬܼܪܲܢܸܐ ܗ̄ܘ̣ܵܐ>
    text <ܘܥܲܠ ܡ̇ܢ ܬܲܪܬܹܿܝܢ ܕܥܲܣ̈ܩܵܢ ܣܲܓܿܝܼ ܒܲܚܕܼܵܐ ܫܵܥܵܐ ܀>
    text <܃ܡܲܢ ܟܲܝ ܐܲܘܝܼܥ ܟܝܵܢܹ̈ܐ ܚܲܪ̈ܫܹܐ ܡ̣ܢ ܫܸܪ̈ܫܲܝܗܘܿܢ>
    text <ܘܗܵܐ ܡܸܬܼܒܲܠܗܝܼܢ ܐܲܝܟ ܝܵܠܹܕܿܬܵܐ ܕܚܲܣ݂ܢܵܗ̇ ܟܹܐܒܼܵܐ ܀>
    text <܃ܡܲܢ̣ܘܼ ܫܲܚܠܸܦ ܫܲܦܝܘܼܬܼ ܢܘܼܗܪܵܐ ܠܘܵܬܼ ܚܸܫܘܿܟܼܵܐ>
    text <ܘܡܲܢ̣ܘܼ ܙܲܥܙܲܥ ܐܲܦܹ̈ܐ ܕܐܲܪܥܵܐ ܒܝܲܕܼ ܢܵܘܕܵܢܵܐ ܀>
    text <܃ܡܲܢ ܐܲܪܡܝܼ ܒܹܗ ܦܓܼܘܼ̈ܕܹܐ ܒܫܸܡܫܵܐ ܩܲܠܝܼܠ ܪܲܗܛܵܐ>
    text <ܘܡܲܢ̣ܘܼ ܗܲܦܟܹܿܗ ܠܣܲܗܪܵܐ ܦܨܝܼܚܵܐ ܠܲܕܼܡܵܐ ܟܡܝܼܪܵܐ ܀>
    text <܃ܠܡܲܢ ܐܲܒܼܝܼܠܝܼܢ ܟܝܵܢܹ̈ܐ ܚܲܪ̈ܫܹܐ ܕܠܵܐ ܒܲܥܝܵܕܼܵܐ>
    text <ܘܥܲܠ ܡ̇ܢ ܒܵܟܹ̇ܝܢ ܐܲܝܟ ܕܥܲܠ ܒܘܼܟܼܪܵܐ ܕܡܲܪܝܼܪ ܐܸܒܼܠܹܗ ܀>
    text <܃ܠܡܵܢܵܐ ܡܕܲܡܥܵܐ ܐܲܪܥܵܐ ܕܸܡܥܹ̈ܐ ܪܵܥܘܿܡܵܐܝܼܬܼ>
    text <ܘܥܲܠ ܡ̇ܢ ܡܲܚ̈ܬܼܵܢ ܥܲܝܢܹ̈ܐ ܕܐܲܦܹܝ̈ܗ̇ ܕܸܡܥܹ̈ܐ ܕܢܵܘܕܵܐ ܀>
    text <܃ܠܡܵܐ ܟܲܝ ܟܹܐܢܵܐ ܗ̄ܘ̣ ܓܲܒܼܪܵܐ ܙܩܝܼܦܵܐ ܕܙܩܝܼܦ ܥܲܡܲܢ>
    text <ܘܡܸܛܠܵܬܹܗ ܠܒܼܝܼܫܝܼܢ ܐܸܒܼܠܵܐ ܟܝܵܢܹ̈ܐ ܚܲܪ̈ܫܹܐ ܀>
    text <܃ܕܲܠܡܵܐ ܚܣܵܡܵܐ ܨܲܠܒܹ݂ܗ ܒܥܵܘ̣ܠܵܐ ܟܲܕܼ ܠܵܐ ܚܲܝܵܒܼ>
    text <ܘܡܹܐܟܲܠܩܲܪܨܵܐ ܩ̣ܒܲܥ ܒܹܗ ܨܹܨܹ̈ܐ ܟܲܕܼ ܠܵܐ ܫܵܘܹ̇ܐ ܀>
    text <܃ܕܲܠܡܵܐ ܟܵܗܢܹ̈ܐ ܚܣܲܡ̣ܘ ܒܹܗ ܘܣܲܩ̣ܪܘܼܗܝ ܥܵܘ̇ܠܵܐܝܼܬܼ>
    text <ܡܸܛܠ ܕܲܣܥ݂ܲܪ ܚܲܝܠܹ̈ܐ ܕܪܵܡܝܼܢ ܡ̣ܢ ܕܲܪ̈ܓܲܝܗܘܿܢ ܀>
    text <܃ܠܡܵܢܵܐ ܠܚܝܼܡܝܼܢ ܘܲܡܨܲܚܹܝܢ ܠܹܗ ܐܲܝܟ ܕܲܠܒܼܝܼܫܵܐ>
    text <ܕܗܵܐ ܛܵܒܼ ܢܵܨܲ݁ܚ ܫܸܡ ܥܘܼܕܼܪܵܢܵܐ ܕܦܲܠܸܓܼ ܒܐܲܪܥܵܐ ܀>
    text <܃ܠܡܵܢܵܐ ܫܵܬܹ̇ܐ ܨܲܥܪܵܐ ܘܒܸܙܚܵܐ ܐܲܝܟ ܚܲܝܒܼܵܐ>
    text <ܕܗܵܐ ܙܵܟܼܘܼܬܹܗ ܛܥܝܼܢܝܼܢ ܡܝܼ̈ܬܹܐ ܕܢܲܚܸܡ ܐܸܢܘܿܢ ܀>
    text <܃ܐܸܢ ܠܝܼ ܨܲܠܒ݂ܲܢܝ ܥܵܘ̣ܠܵܐ ܕܲܩܢܘܿܡܝ ܠܦܘܼܬܼ ܣܘܼܪ̈ܚܵܢܲܝ>
    text <ܗܘ̤ ܕܠܵܐ ܐܲܣܟܸܿܠ ܠܡܵܢ ܡܸܬܼܚܲܝܲܒܼ ܥܵܘ̇ܠܵܐܝܼܬܼ ܀>
    text <܃ܐܸܢ ܠܝܼ ܦܲܟܼܪܘܼܢܝ ܚܵܘ̈ܒܹܿܐ ܕܚܵܒܹ̇ܬܼ ܨܝܕ ܟܹܐܢܘܼܬܼܵܐ>
    text <܃ܗܘ̤ ܕܙܲܟܵܝܵܐ ܗ̄ܘ̣ ܠܡܵܢܵܐ ܡܲܪܟܲܢ ܪܹܫܹܗ ܒܩܲܝܣܵܐ>
    text <ܐܸܢ ܠܝܼ ܕܲܚܛܹ̇ܝܬܼ ܨܵܕܼܘܼܢܝ ܦܲܚܹ̈ܐ ܕܛܸܡ̇ܪܹܬܼ ܒܐܲܪܥܵܐ܃>
  block
    text <ܗܘ̤ ܕܲܒܼܡܸܠܵܘ̈ܗܝ ܚ̣ܝܵܘ ܚܲܛܵܝܹ̈ܐ ܠܡܵܢܵܐ ܡ̇ܐܹ̇ܬܼ ܀>
    text <܃ܫܡܝܼܥ ܠܝܼ ܛܸܒܹ̈ܐ ܕܚܹܝܠ ܐܵܬܼ̈ܘܵܬܼܵܐ ܕܲܣܥܲܪ ܒܐܲܪܥܵܐ>
    text <ܕܠܵܘ ܟܹܐܢܵܐܝܼܬܼ ܦܲܪ̣ܥܘܼܗܝ ܐ̄ܢܵܫܵܐ ܚܸܒܼܠܹ̈ܐ ܕܡ̇ܘܬܵܐ ܀>
    text <܃ܗܵܠܹܝܢ ܗܘ̤ ܒܹܗ ܡܸܬܼܚܲܫܲܒܼ ܗ̄ܘ̣ܵܐ ܒܲܪ ܝܲܡܝܼܢܵܐ>
    text <ܘܐܲܝܟ ܕܲܝܵ̇ܢܵܐ ܒܚ݂ܲܪ ܣܘܼܥܪܵܢܵܐ ܕܲܚܙ̣ܵܐ ܒܩܲܝܣܵܐ ܀>
    text <܃ܠܕܼܝܼܢܵܐ ܟܹܐܢܵܐ ܥܲܠ̣ ܥܲܡ ܝܲܨܪܹܗ ܦܵܪܘܿܫܵܐܝܼܬܼ>
    text <ܘܚܲܝܸܒܼ ܥܵܘ̣ܠܹܗ ܘܙܲܟܝܼ ܠܟܹܐܢܵܐ ܕܲܙܩܲܦ ܥܲܡܹܗ ܀>
    text <܃ܐܲܝܟ ܕܲܒܼܟܼܘܼܪܵܐ ܒܩܵܝ̣ܗܝ ܠܲܫܪܵܪܵܐ ܘܐܲܣܠܝܼ ܠܙܹܐܦܵܐ>
    text <ܘܚܵܘܝܼ ܫܘܼܦܪܵܐ ܕܡܸܠܲܬܼ ܩܘܼܫܬܵܐ ܠܥܹܝܢ ܚܲܙܵܝܹ̈ܐ ܀>
    text <܃ܘܟܲܕܼ ܛܵܒܼ ܚܲܫܵܐ ܕܚܲܫܲܝ̈ ܦܲܓܼܪܵܐ ܙܵܩܹ̇ܬܼ ܗ̄ܘ̣ܵܐ ܠܹܗ>
    text <ܠܵܐ ܚܵܒܼ݂ ܘܐܲܫܦܸܠ ܡ̣ܢ ܬܲܟܼܬܿܘܼܫܵܐ ܕܠܘܼܩܒܲܠ ܥܵܘ̣ܠܵܐ ܀>
    text <܃ܙܲܝܢܵܐ ܕܩܘܼܫܬܵܐ ܠܹܗ ܚܲܝܵܒܼ ܗ̄ܘ̣ܵܐ ܒܥܸܕܵܢ ܚܲܫܵܐ>
    text <ܘܓܲܢ̄ܒܵܪܵܐܝܼܬܼ ܐܲܩܪܸܒܼ ܘܲܙܟܼܵܐ ܕܠܵܐ ܒܲܥܝܵܕܼܵܐ ܀>
    text <܃ܩܹܐܪܣܵܐ ܩܲܫܝܵܐ ܦܠܲܥ̣ ܒܹܗ ܡ̣ܢ ܫܹܠܝ ܒܪܹܫ ܓܵܓܼܘܼܠܬܵܐ>
    text <ܘܲܚܠܝܼܨܵܐܝܼܬܼ ܝܲܗ̣̄ܒܼ ܗ̄ܘ̣ܵܐ ܢܲܦܫܹܗ ܠܘܵܬܼ ܬܲܟܼܬܿܘܼܫܵܐ ܀>
    text <܃ܐܲܝܟ ܕܲܠܡܵܘܬܵܐ ܣܵܡ̣ܗ̇ ܠܢܲܦܫܹܗ ܟܲܕܼ ܛܵܒܼ ܡܝܼܬܼ ܗ̄ܘ̣ܵܐ>
    text <ܘܐܲܩܠܝܼ ܘܒܲܣܲܪ ܥܲܠ ܟܠ ܚܲܫ̈ܝܼܢ ܐܲܝܟ ܠܵܐ ܚܵܐܹ̇ܫ ܀>
    text <܃ܬܪܹܝܢ ܬܲܟܼܬܿܘܼܫܹ̈ܐ ܥܒ݂ܲܕܼ ܟܲܕܼ ܩܵܐܹ̇ܡ ܥܲܠ ܪܹܫ ܩܲܝܣܵܐ>
    text <ܠܘܼܩܒܲܠ ܥܵܘ̣ܠܵܐ ܘܠܘܼܩܒܲܠ ܒܸܙܚܵܐ ܕܡ̣ܢ ܡܲܪ̈ܵܚܹܐ ܀>
    text <܃ܐܲܝܟ ܐܲܬܼܠܹܝܛܹ̈ܐ ܩܵܡ̣ ܒܲܙܩܝܼܦܵܐ ܡܓܲܝܸܣ ܐ̄ܢܵܫܵܐ>
    text <ܘܐܸܚܲܕܼ ܕܲܪܵܐ ܥܲܡ ܣܲܢ̈ܝܵܬܹܗ ܘܒܸܙܚܵܐ ܕܥܲܡܵܐ ܀>
    text <܃ܥܵܘ̣ܠܵܐ ܘܥܲܡܵܐ ܙܩܝܼܦ ܗ̄ܘ̣ܵܐ ܠܩܘܼܒܼܠܹܗ ܐܲܝܟ ܡܲܫܪܝܼܬܼܵܐ>
    text <ܘܗܘ̤ ܒܲܠܚܘܿܕܼܵܘܗܝ ܙܟܼܵܐ ܠܲܚܛܝܼܬܼܵܐ ܘܲܠܙܵܩܘܿܦܹ̈ܐ ܀>
    text <܃ܐܘܿ ܟܡܵܐ ܬܡܝܼܗ ܗ̄ܘ̣ܵܐ ܩܪܵܒܼܵܐ ܕܲܥܒ݂ܲܕܼ ܪܦܸܐ ܪܸܥܝܵܢܵܐ>
    text <ܕܲܒܼܥܸܕܵܢܵܐ ܕܲܦܣܵܩ ܣܲܒܼܪܵܐ ܫܩ݂ܲܠ ܙܵܟܼܘܼܬܼܵܐ ܀>
    text <܃ܒܥܸܕܵܢ ܡ̇ܘܬܵܐ ܥܲܠ̣ ܠܲܩܪܵܒܼܵܐ ܫܠܝܼܚ ܡ̣ܢ ܙܲܝܢܵܐ>
    text <ܘܥܲܪܛܸܠܵܐܝܼܬܼ ܙܟܼܵܐ݂ ܠܟܼܠ ܚܲܫܝܼ̈ܢ ܕܲܠܒܲܪ ܘܕܲܠܓܼܵܘ ܀>
    text <܃ܙܲܝܢܵܐ ܕܒܸܙܚܵܐ ܠܒܼܝܼܫ ܗ̄ܘ̣ܵܐ ܥܲܡܵܐ ܠܘܼܩܒܲܠ ܡ̇ܪܲܢ>
    text <ܘܲܡܫܲܕܹܿܐ ܗ̄ܘ̣ܵܐ ܡܸܠܹ̈ܐ ܕܨܲܥܪܵܐ ܐܲܝܟ ܠܘܿܠ̈ܝܵܬܼܵܐ ܀>
    text <܃ܡ̣ܢ ܦܘܼܡ ܛܲܡ̈ܐܹܐ ܡܸܬܼܒܲܙܲܚ ܗ̄ܘ̣ܵܐ ܡܩܲܕܹܿܫ ܟܲܡ̈ܠܹܐ>
    text <ܘܐܲܝܟ ܣܵܪܘܿܚܵܐ ܡܸܬܼܚܲܣܲܪ ܗ̄ܘ̣ܵܐ ܡ̣ܢ ܡܲܪ̈ܲܚܹܐ ܀>
    text <܃ܐܵܦ ܓܲܝܵܣܵܐ ܕܡ̣ܢ ܣܸܡܵܠܵܐ ܡܲܗܸܠ ܗ̄ܘ̣ܵܐ ܒܹܗ>
    text <ܘܛܵܒܼ ܡ̣ܢ ܥܲܡܵܐ ܫܵܕܹ̇ܐ ܗ̄ܘ̣ܵܐ ܒܹܗ ܓܹܐܕ̈ܐ ܕܨܲܥܪܵܐ ܀>
  block
    text <܃ܡܲܪܵܚܵܐܝܼܬܼ ܣܥ݂ܲܪ ܡܲܪܵܚܵܐ ܒܓܼܘܼܡܕܵܐ ܣܲܟܼܠܵܐ>
    text <ܘܲܚܠܵܦ ܣܲܝܦܵܐ ܫܡ݂ܲܛ ܠܸܫܵܢܹܗ ܠܡܹܐܫܲܕܼ ܨܲܥܪܵܐ ܀>
    text <܃ܐܸܢ ܐܲܢ̄ܬܿܘܼ ܠܡ ܡܫܝܼܚܵܐ ܕܐܵܬܹܿܐ ܐܸܡ݂ܲܪ ܥܲܛܠܵܐ>
    text <ܦܲܨܵܐ ܢܲܦܫܵܟ ܘܦܲܨܵܐ ܐܵܦ ܠܲܢ ܡ̣ܢ ܫܘܼܢܵܩܵܐ ܀>
    text <܃ܐܸܢܗܘ̤ ܕܡܲܠܟܵܐ ܐܲܢ̄ܬܿ ܘܕܝܼܠܵܟ ܐܝܼܬܼܵܘܗܝ ܕܵܘܝܼܕܼ>
    text <ܦܩܘܿܕܼ ܡܸܙܕܲܝܢܝܼܢ ܚܲܝ̈ܠܵܘܵܬܼܵܟ ܥܲܠ ܨܵܠܘܼܒܲܝ̈ܟ ܀>
    text <܃ܐܸܢܗܘ̤ ܕܲܒܼܪܵܐ ܐܢ̄ܬܿ ܘܒܲܪ ܐܲܠܵܗܵܐ ܐܢ̄ܬܿ ܐܲܝܟ ܕܐܸܡܲ݁ܪ ܐܲܢ̄ܬܿ>
    text <ܚܘܿܬܼ ܡ̣ܢ ܙܩܝܼܦܵܐ ܘܗܵܐ ܡܸܫܬܲܪܲܪ ܫܡܵܐ ܕܲܒܼܪܘܼܬܼܵܟ ܀>
    text <܃ܐܸܢ ܫܲܪܝܼܪܝܼܢ ܚܲܝܠܹ̈ܐ ܕܲܣܥ݂ܲܪܬܿ ܨܹܝܕ ܐ̄ܢܵܫܘܼܬܼܵܐ>
    text <ܚܵܘܵܐ ܚܲܝܠܵܟ ܒܢܝܼܫܵܐ ܕܢܲܦܫܵܟ ܘܡܸܬܼܗܲܝܡܲܢ ܐܢ̄ܬܿ ܀>
    text <܃ܐܸܢ ܙܲܟܵܝܵܐ ܐܢ̄ܬܿ ܘܐܝܼܩܹܐ ܨܲܠܒܼ݂ܘܼܟ ܐ̄ܢܵܫܵܐ ܒܩܲܝܣܵܐ>
    text <ܩܪܝܼ ܠܐܲܠܵܗܵܐ ܘܢܸܬܼܒܲܥ ܨܲܥܪܵܐ ܕܛܵܠܘܿܡܘܼܬܼܵܟ ܀>
    text <܃ܐܘܿ ܟܡܵܐ ܢܒ݂ܲܚ ܗ̄ܘ̣ܵܐ ܟܲܠܒܵܐ ܦܲܩܪܵܐ ܒܗܵܘ̇ ܒܲܣܝܼܡܵܐ>
    text <ܘܠܵܐ ܐܸܬܼܟܲܚܲܕܼ ܙܲܠܝܼܠ ܢܲܦܫܵܐ ܡ̣ܢ ܩܲܕܿܝܼܫܵܐ ܀>
    text <܃ܐܘܿ ܟܡܵܐ ܓܲܕܸܿܦ ܦܘܼܡ ܡܲܪܵܚܵܐ ܥܲܠ ܡܲܟܿܝܼܟܼܵܐ>
    text <ܘܠܵܐ ܒܗܸܬܼ ܚܲܪܡ̇ܐ ܠܵܐ ܡ̣ܢ ܥܵܘ̣ܠܵܐ ܘܠܵܐ ܡ̣ܢ ܚܲܫܹܗ ܀>
    text <܃ܐܘܿ ܟܡܵܐ ܣܲܝܒܲܪ ܪܸܡܙܵܐ ܟܲܣܝܵܐ ܠܡܲܪܵܚܘܼܬܹܗ>
    text <ܘܠܵܐ ܐܲܣܸܦ ܒܹܗ ܢܘܼܪܵܐ ܕܪܘܼܓܼܙܵܐ ܥܲܙܝܼܙܵܐܝܼܬܼ ܀>
    text <܃ܒܩܵܠ ܨܘܿܚ̈ܝܵܬܹܗ ܛܲܢ ܘܐܸܬܼܥܲܙܲܙ ܒܲܪ ܝܲܡܝܼܢܵܐ>
    text <ܘܲܛܥ̣ܵܐ ܚܲܫܵܘ̈ܗܝ ܘܫܲܪܝܼ ܡܲܩܪܸܒܼ ܠܘܼܩܒܲܠ ܨܲܥܪܹܗ ܀>
    text <܃ܩܪܵܒܼܵܐ ܟܹܐܢܵܐ ܥܒ݂ܲܕܼ ܙܲܕܿܝܼܩܵܐ ܥܲܡ ܥܵܘ̇ܠܵܐ>
    text <ܘܚܲܟܿܝܼܡܵܐܝܼܬܼ ܫܪ̣ܵܐ ܒܹܗ ܓܹܐܪܹ̈ܐ ܕܲܬܼܘܵܬܼ ܢܲܦܫܵܐ ܀>
    text <܃ܫܸܡ ܐܲܠܵܗܵܐ ܬܢ݂ܵܐ ܚܲܟܿܝܼܡܵܐ ܠܲܕܼܠܵܐ ܐܲܠܵܗ>
    text <ܕܠܵܐ ܕܵܚܹ̇ܠ ܐܲܢ̄ܬܿ ܡ̣ܢ ܐܲܠܵܗܵܐ ܕܟܹܐܝܢ ܒܘܼܚܪܵܢܹܗ ܀>
    text <܃ܐܲܝܟ ܕܲܒܼܝܼܢܵܐ ܐܸܡ݂ܲܪ ܥܲܡܹܗ ܕܚܲܝܵܒܼ ܡ̇ܘܬܵܐ>
    text <ܕܥܲܠ ܡ̇ܢ ܐܵܫ̇ܕܲܬܿ ܥܵܘ̣ܠܵܐ ܕܦܘܼܡ̇ܟ ܥܲܠ ܙܲܟܝܵܐ ܀>
  block
    text <܃ܠܡܵܢ ܡܲܗܸܠ ܐܲܢ̄ܬܿ ܡܲܪܵܚܵܐܝܼܬܼ ܒܲܕܼܠܵܐ ܡܘܼܡ̇ܐ>
    text <ܘܡܲܣܓܹܿܝܬܿ ܢܸܓܼ̈ܕܹܿܐ ܕܲܓܼܙܵܪ ܕܝܼܢܵܐ ܥܲܠ ܣܲܟܼܠܘܼܬܼܵܟ ܀>
    text <܃ܠܵܐ ܝܵ̇ܕܲܥ ܐܲܢ̄ܬܿ ܕܥܵܘ̣ܠܵܐ ܕܢܲܦܫܲܢ ܬܠ̣ܵܢ ܒܲܙܩܝܼܦܵܐ>
    text <ܘܡܲܪܲܚܘܼܬܲܢ ܥܒ݂ܲܕܼܬܿܢ ܕܲܢܡܘܼܬܼ ܕܠܵܐ ܚܵܘܣܵܢܵܐ ܀>
    text <܃ܠܲܢ ܟܹܐܢܵܐܝܼܬܼ ܬܲܒܼܥ݂ܲܢ ܕܝܼܢܵܐ ܪܸܡܙܵܐ ܟܲܣܝܵܐ>
    text <ܘܐܲܝܟ ܣܘܼܥܪ̈ܵܢܲܝܢ ܦܲܪ̣ܥܲܢ ܐܲܓܼܪܵܐ ܡ̇ܘܬܵܐ ܨܥܝܼܪܵܐ ܀>
    text <܃ܗܵܢ ܙܲܟܵܝܵܐ ܗ̄ܘ̣ ܘܩܲܕܲܝܼܫ ܘܲܕܼܟܸܐ ܡ̣ܢ ܟܘܼ̈ܬܼܡ̇ܬܼܵܐ>
    text <ܘܲܕܼܠܵܐ ܣܲܟܼܠܘܼ ܨܲܠܒܹܗ ܥܲܡܵܐ ܥܘܝܼܪ ܒܲܚܣܵܡܵܐ ܀>
    text <܃ܠܡܵܢܵܐ ܒܵܥܹ̇ܝܬܿ ܕܬܸܗܘܸܐ ܚܲܒܼܪܵܐ ܒܲܕܼܡ̇ܐ ܛܠܝܼܡܵܐ>
    text <ܘܬܸܚܒܿܘܿܫ ܢܲܦܫܵܟ ܒܲܓܼܙܵܪ ܕܝܼܢܵܐ ܕܥܲܡ ܩܵܛܘܿܠܹ̈ܐ ܀>
    text <܃ܠܵܐ ܣܵܦܹ̇ܩ ܠܵܟ ܕܡ̇ܐ ܩܲܕܼܡ̇ܝܵܐ ܕܐܸܫܲܕܲܬܿ ܡܲܓܼܵܢ>
    text <ܐܸܠܵܐ ܕܬܼܵܘܣܸܦ ܥܵܘ̣ܠܵܐ ܥܦܝܼܦܵܐ ܥܲܠ ܩܲܕܼܡܵܝܵܐ ܀>
    text <܃ܠܵܐ ܟܲܕܿܘܼ ܠܵܟ ܡ̇ܘܬܵܐ ܕܙܲܒܼܢܵܐ ܕܲܚܠܵܦ ܥܵܘ̣ܠܵܟ>
    text <ܐܸܠܵܐ ܕܲܬܼܡܘܼܬܼ ܡ̇ܘܬܵܐ ܟܲܣܝܵܐ ܕܠܵܐ ܫܘܼܠܵܡܵܐ ܀>
    text <܃ܐܘܿ ܡܲܠܦܵܢܵܐ ܚܲܕܼܬܼܵܐ ܕܐܲܟܼܪܸܙ ܫܪܵܪܵܐ ܒܐܲܪܥܵܐ>
    text <ܘܦܲܪܣܝܼ ܘܐܲܟܸܿܣ ܥܵܘ̣ܠܵܐ ܛܪܘܼܢܵܐ ܒܡܸܠܲܬܼ ܦܘܼܡܗ ܀>
    text <܃ܐܘܿ ܥܵܘ̇ܠܵܐ ܕܦܲܪܣܝܼ ܥܵܘ̣ܠܵܐ ܕܐܸܬܼܥܲܝܲܕܼ ܒܹܗ>
    text <ܘܐܲܟܼܪܸܙ ܩܘܼܫܬܵܐ ܕܠܵܐ ܝܵ̇ܕܲܥ ܗ̄ܘ̣ܵܐ ܕܢܸܬܼܗܲܓܸܿܐ ܒܹܗ ܀>
    text <܃ܐܲܟܸܿܣ ܠܚܲܒܼܪܹܗ ܕܠܵܘ ܟܹܐܢܵܐܝܼܬܼ ܨܲܚܝܼ ܠܟܹܐܢܵܐ>
    text <ܘܲܦܢ̣ܵܐ ܕܲܢܦܝܼܣ ܥܲܠ ܣܘܼܪ̈ܚܵܢܵܘܗܝ ܪܵܥܘܿܪܡ̇ܐܝܼܬܼ ܀>
    text <܃ܥܘܼܗܕܵܢ ܥܵܘ̣ܠܹܗ ܣܠܸ̣ܩ ܥܲܠ ܠܸܒܹܿܗ ܒܥܸܕܵܢ ܚܲܫܵܐ>
    text <ܘܫܲܪܝܼ ܕܵܐܹ̇ܢ ܗܘ̤ ܥܲܡ ܢܲܦܫܹܗ ܒܐܲܝܠܹܝܢ ܕܲܚܛ̣ܵܐ ܀>
    text <܃ܐܲܝܟ ܕܡ̣ܢ ܫܸܢܬܼܵܐ ܢܵܕܼ݂ ܡ̣ܢ ܚܵܘ̈ܒܵܘܗܝ ܕܲܡܟܵܐ ܕܥܵܘ̣ܠܵܐ>
    text <ܘܲܚ̣ܙܵܐ ܕܲܫܠܝܼܚ ܡ̣ܢ ܛܵܒܼܵܬܼ̈ܐ ܐܲܝܟ ܕܡ̣ܢ ܢܵܚ̈ܬܹܿܐ ܀>
    text <܃ܚ̣ܙܵܐ ܕܲܡܦܲܪܣܲܝ ܦܲܓܼܪܹܗ ܘܢܲܦܫܹܗ ܥܲܪܛܸܠܵܐܝܼܬܼ>
    text <ܘܚܲܫ̣ ܘܐܸܬܿܬܲܢܲܚ ܡܲܪܝܼܪܵܐܝܼܬܼ ܥܲܠ ܣܘܼܪ̈ܚܵܢܵܘܗܝ ܀>
    text <܃ܒܚܲܫܵܐ ܪܲܒܵܐ ܢܲܓܸܿܕܼ ܗܘ̤ ܠܹܗ ܚܲܫܝܼܫܵܐܝܼܬܼ>
    text <ܘܲܒܼܚܸܢ̈ܓܼܵܬܼܵܐ ܪ̈ܵܥܘܿܡ̇ܬܼܵܐ ܒ̣ܟܼܵܐ ܥܲܠ ܗܵܘ̣ܠܹܗ ܀>
    text <܃ܒܹܝܬܼ ܡܲܪܩܘܼܕܿܬܵܐ ܥܒ݂ܲܕܼ ܒܲܙܩܝܼܦܵܐ ܗܘ̤ ܒܲܠܚܘܿܕܼܵܘܗܝ>
    text <ܘܐܲܠܵܝܵ̈ܬܼܐ ܗܘ̤ܵܘ ܠܹܗ ܙܵܘܥܹ̈ܐ ܘܪܲܟܸܿܒܼ ܩܵܠܹ̈ܐ ܀>
    text <܃ܐܲܝܟ ܕܲܠܡܝܼܬܼܵܐ ܒܲܟܿܝܼ ܢܲܦܫܹܗ ܥܲܠ ܪܹܫ ܩܲܝܣܵܐ>
    text <ܘܥܲܦܝܼ ܘܲܩ̣ܒܲܪ ܗܘ̤ ܠܲܩܢܘܿܡܹܗ ܒܲܬܼܘܵܬܼ ܢܲܦܫܵܐ ܀>
    text <܃ܐܸܒܼܠܵܐ ܥܦܝܼܦܵܐ ܥܒ݂ܲܕܼ ܥܲܠ ܢܲܦܫܹܗ ܘܥܲܠ ܫܘܼܢܵܩܹܗ>
    text <ܕܲܚ̣ܙܵܐ ܕܡ̇ܐܹܬܼ ܘܬܼܘܼܒܼ ܡܸܬܼܢܲܚܲܡ ܠܲܥܲܙܵܪ ܕܝܼܢܵܐ ܀>
    text <܃ܬܪܹܝܢ ܚܘܼܫܵܒܹ̈ܐ ܕܲܬܼܪܹܝܢ ܡ̇ܘ̈ܬܹܿܐ ܪܢܵܐ ܟܹܐܢܵܐܝܼܬܼ>
    text <ܘܐܲܚܕܹܿܗ ܓܘܼܢܚܵܐ ܕܦܲܟܼ݂ܪܘܼܗܝ ܚܵܘ̈ܒܵܘܗܝ ܒܲܬܼܪܹܝܢ ܕܝܼܢܹ̈ܐ ܀>
    text <ܕܝܼܢܵܐ ܕܲܠܗܲܠ ܡܣܲܪܸܕܼ ܗ̄ܘ̣ܵܐ ܠܹܗ ܛ̇ܒܼ ܡ̣ܢ ܕܲܬܼܢܵܢ܃>
  block
    text <ܘܐܲܝܟ ܠܵܐ ܡܸܕܸܿܡ ܚܲܫ̣ܒܹܿܗ ܠܡܵܘܬܵܐ ܕܲܒܼܪܹܫ ܩܲܝܣܵܐ ܀>
    text <܃ܠܗܵܘ̇ ܫܘܼܢܵܩܵܐ ܕܠܵܐ ܫܘܼܠܵܡܵܐ ܡܸܬܼܥܲܗܲܕܼ ܗ̄ܘ̣ܵܐ>
    text <ܘܐܲܝܟ ܕܲܒܼܥܲܝܢܹ̈ܐ ܚܵܙܹ̇ܐ ܗ̄ܘ̣ܵܐ ܒܹܗ ܒܗܵܘܢܵܐ ܟܲܣܝܵܐ ܀>
    text <܃ܠܗܵܘ̇ ܬܘܼܩܢܵܐ ܕܡܲܠܟܿܘܼܬܼ ܪܵܘܡ̇ܐ ܚ̣ܙܵܐ ܟܲܣܝܵܐܝܼܬܼ>
    text <ܘܪܲܓܼ ܘܐܸܬܼܚܲܫܲܒܼ ܕܕܲܡ ܢܲܫܘܘܿܢܵܝܗܝ ܪ̈ܲܚܣܸܐ ܠܡܸܥܲܠ ܀>
    text <܃ܒܛܘܼܒܹ̈ܐ ܡܠܝܼܟܹ̈ܐ ܐܲܕܼܝܼܩ ܗܵܘܢܹܗ ܩܲܛܝܼܢܵܐܝܼܬܼ>
    text <ܘܲܩ̣ܢܵܐ ܚܘܼܨܦܵܐ ܐܲܝܟ ܡܸܣܟܹܿܢܵܐ ܥܲܠ ܣܘܼܢܩܵܢܹܗ ܀>
    text <܃ܚܘܼܨܦܵܐ ܪܲܒܵܐ ܩ̣ܢܵܐ ܚܘܼܨܦܵܢܵܐ ܐܲܝܟ ܕܲܒܼܩܲܕܼܡ̇ܐ>
    text <ܒܗܵܘ̇ ܐܸܣܟܹܿܡܵܐ ܕܲܡܓܲܝܸܣ ܗ̄ܘ̣ܵܐ ܚܘܼܨܦܵܢܵܐܝܼܬܼ ܀>
    text <܃ܠܵܐ ܟܘܼܚܵܕܼܵܐ ܕܓܲܢܵܒܼܘܼܬܼܵܐ ܦܪ̣ܵܣ ܥܲܠ ܐܲܦܵܘ̈ܗܝ>
    text <ܘܲܡ̣ܚܵܐ ܟܪܘܿܡ̇ܐ ܘܫܲܪܝܼ ܕܢܸܦܠܘܿܫ ܒܹܝܬܼ ܡܲܠܟܿܘܼܬܼܵܐ ܀>
    text <܃ܒܗܵܕܹܐ ܬܸܢܘܲܝ ܐܲܚܨܸܦ ܘܲܫܐܸ݂ܠ ܡ̣ܢ ܦܵܪܘܿܩܲܢ>
    text <ܕܐܸܢܗܘ̤ ܕܡܲܨܝܵܐ ܢܸܒܿܘܿܙ ܓܲܙܵܐ ܪܘܼܚܵܢܝܵܐ ܀>
    text <܃ܥܝܵܕܼܵܐ ܩܲܕܼܡ̇ܐ ܢܲܬܼܦܹܗ ܝܲܥܢܵܐ ܠܡܸܬܼܝܲܥܵܢܘܼ>
    text <ܘܕܲܫ ܟܠ ܩܵܠ̈ܝܼܢ ܘܥܲܠ̣ ܕܲܢܚܲܠܸܨ ܐܲܝܟ ܢܵܡܘܿܣܹܗ ܀>
    text <܃ܐܸܬܿܕܲܟܼܪܲܝܢܝ ܡ̇ܪܝ ܫܲܪܝ ܕܢܹܐܡܲܪ ܠܡܵܪܹܐ ܓܼܙܵܐ>
    text <ܒܗܵܝ̇ ܡܲܠܟܿܘܼܬܼܵܐ ܕܟܲܣܝܵܐ ܒܪܵܘܡ̇ܐ ܡ̣ܢ ܚܲܙܵܝܹ̈ܐ ܀>
    text <܃ܚܘܼܢ ܠܲܣܢܝܼܩܘܼܬܼܝ ܚܲܕܼ ܫܵܡܘܿܢܵܐ ܪܘܼܚܵܢܝܵܐ>
    text <ܘܐܸܚܸܐ ܒܛܲܝܒܿܘܼ ܒܢܸܬܼܪܵܐ ܙܥܘܿܪܵܐ ܕܡ̣ܢ ܡ̇ܘܗܲܒܼܬܼܵܟ ܀>
    text <܃ܫܒܼܘܿܩ ܣܘܼܪ̈ܚܵܢܲܝ ܘܲܥܛܝܼ ܚܵܘ̈ܒܲܝ ܘܕܿܟܵܐ ܡܘܼܡܲܝ̈>
    text <ܘܲܥܛܝܼ ܒܪ̈ܲܚܡܲܝܟ ܫܛܵܪܵܐ ܕܚܵܒܹ̇ܬܼ ܨܹܝܕ ܟܐܢܘܼܬܼܵܟ ܀>
    text <܃ܦܪܘܿܩ ܠܐܲܒܿܝܼܕܼܘܼܬܼܝ ܘܚܘܼܢ ܠܲܣܢܝܼܩܘܼܬܼܝ ܘܢܲܚܸܡ ܡܝܼܬܼܘܼܬܼܝ>
    text <ܘܨܘܼܪ ܒܝܼ ܛܘܼܦܣܵܐ ܕܒܼܘܼܛܵܠ ܡ̇ܘܬܵܐ ܘܕܲܫܪܵܝ ܥܵܘ̣ܠܵܐ ܀>
    text <܃ܕܪܘܿܫ ܒܝܼ ܐܘܼܪܚܵܐ ܕܲܬܝܵܒܼܘܼܬܼܵܐ ܠܕܼܵܪܹ̈ܐ ܕܐܵܬܹ̇ܝܢ>
    text <ܕܢܸܪܕܿܘܿܢ ܒܵܬܲܪܝ ܒܲܬܼܘܵܬܼ ܢܲܦܫܹܐ ܠܘܵܬܼ ܫܘܼܒܼܩܵܢܵܐ ܀>
    text <܃ܢܸܕܢܲܚ ܢܘܼܗܪܵܐ ܕܗܲܝܡܵܢܘܼܬܼܵܟ ܒܓܼܵܘ ܚܸܫܘܿܟܼܘܼܬܼܝ>
    text <ܘܢܸܪܕܿܘܿܦ ܡ̣ܢ ܢܲܦܫܝ ܚܸܫܟܵܐ ܕܥܵܘ̣ܠܵܐ ܕܲܡܕܲܚܲܪ ܒܝܼ ܀>
    text <܃ܐܲܦܢܵܢܝ ܨܹܐܕܲܝܟ ܡ̣ܢ ܫܲܒܵܝܵܐ ܕܲܫܒܼ݂ܵܢܝ ܡܸܢܵܟ>
    text <ܘܚܲܪܲܪ ܥܲܒܼܕܿܘܼܬܼܝ ܕܐܸܦܠܘܿܚ ܥܲܡܵܟ ܘܐܸܗܘܸܐ ܕܝܼܠܵܟ ܀>
    text <܃ܕܝܼܠܵܟ ܐܝܼܬܲܝ ܘܡܸܫܒܵܐ ܫܒܸܐ ܐ̄ܢܵܐ ܡ̣ܢ ܡ̇ܪܘܼܬܼܵܟ>
    text <ܦܪܘܿܩ ܒܲܪ ܒܲܝܬܵܟ ܘܢܸܕܲܥ ܟܠܢܵܫ ܚܹܝܠ ܡܵܪܘܼܬܼܵܟ ܀>
    text <܃ܟܲܕܿܘܼ ܦܸܠ̇ܚܹܬܼ ܒܹܝܬܼ ܢܘܼܟܼܪ̈ܵܝܹܐ ܥܕܲܡ̇ܐ ܠܗܵܫܵܐ>
    text <ܘܲܓܼܡܲܪܘ ܝܵܘ̈ܡܲܝ ܒܦܘܼܠܚܵܢ ܛܘܼܥܝܲܝ ܕܠܵܐ ܝܘܼܬܼܪܵܢܵܐ ܀>
    text <܃ܫܠܸܡ ܠܹܗ ܝܵܘܡ̇ܐ ܘܲܥܪܲܒܼ ܫܸܡܫܵܐ ܕܫܲܒܲܬܼ ܚܲܝܲܝ̈>
    text <ܘܐܸܢ ܥܘܼܕܼܪܵܢܸܵܟ ܠܵܐ ܡܲܕܼܪܸܟ ܠܝܼ ܗܘܹ̇ܝܬܼ ܠܵܐ ܡܸܕܹܿܡ ܀>
  block
    text <܃ܠܵܐ ܡܵܪܝ ܐܹܒܲܕܼ ܡ̣ܢ ܥܸܢܝܵܢܵܐ ܕܥܲܦܪܹܗ ܕܐܵܕܼܵܡ>
    text <ܘܠܵܐ ܐܸܬܼܢܲܟܼܪܸܐ ܠܫܵܘܬܵܦܘܼܬܼܵܐ ܕܚܵܝܑܬܼ ܡܝܼܬܹ̈ܐ ܀>
    text <܃ܪܘܿܣ ܥܲܠ ܡܝܼܬܼܘܼܬܼܝ ܛܲܠܵܐ ܕܪ̈ܲܚܡܹܐ ܕܲܟܼܣܸܐ ܒܡܸܠܲܝ̈ܟ>
    text <ܕܕܲܡ ܐܸܬܼܪܲܓܸܿܐ ܒܝܘܿܡ ܢܘܼܚܵܡܵܐ ܘܐܸܦܪܘܿܥ ܫܘܼܒܼܚܵܐ ܀>
    text <܃ܐܲܫܘܵܢܝ ܕܐܸܪܕܲܐ ܥܲܡ ܕܲܠܝܼܠܹ̈ܐ ܒܐܘܼܪܚܵܐ ܕܟܹܐܢܹ̈ܐ>
    text <ܘܐܸܥܘܿܠ ܘܐܸܚܕܹܿܐ ܒܗܵܘ̇ ܒܘܼܣܵܡܵܐ ܕܠܵܐ ܡܸܬܼܚܲܒܲܠ ܀>
    text <܃ܡܲܢ̣ܘܼ ܓܠ̣ܵܐ ܠܵܟ ܡܝܼܬܼ ܒܲܚܛܵܗܵܘ̈ܗܝ ܕܗܵܠܹܝܢ ܬܸܕܲܥ>
    text <ܘܡܲܢ ܒܲܕܸܿܩ ܠܵܟ ܕܓܲܒܼܪܵܐ ܙܩܝܼܦܵܐ ܡܲܠܟܵܐ ܗ̄ܘ̣ ܕܥܲܠ ܟܠ ܀>
    text <܃ܡܲܢ̣ܘܼ ܚܵܘܝܵܟ ܕܐܝܼܬܼ ܫܘܼܠܛܵܢܵܐ ܠܐ̄ܢܵܫܵܐ ܒܪܵܘܡ̇ܐ>
    text <ܘܐܲܝܟܲܢ ܡܸܫܟܲܚ ܠܡܸܫܬܲܠܵܛܘܼ ܥܲܠ ܕܲܥܬܼܝܼ̈ܕܼܵܢ ܀>
    text <܃ܡܲܢ̣ܘܼ ܐܲܠܦܵܟ ܕܲܡܨܼܐ ܡܚܲܪܲܪ ܥܵܘ̣ܠܵܐ ܕܐ̄ܢܵܫܵܐ>
    text <ܘܡ̣ܢ ܐܲܝܟܵܐ ܠܹܗ ܕܢܸܬܸܿܠ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀>
    text <܃ܐܵܪܵܐ ܓܼܒܼܪܵܐ ܐܸܡܲܬܼܝ ܢܲܚܸܡ ܐ̄ܢܵܫܵܐ ܠܐ̄ܢܵܫܵܐ>
    text <ܘܐܸܡܲܬܼܝ ܦܲܠܸܓܼܘ ܐܲܪ̈ܥܵܢܵܝܹܐ ܡܲܠܟܿܘܼܬܼ ܪܵܘܡ̇ܐ ܀>
    text <܃ܘܢܸܗܘܸܐ ܕܲܢܚܸܡ ܐ̄ܢܵܫܵܐ ܠܐ̄ܢܵܫܵܐ ܗܵܝ̇ ܕܲܟܼܬܼܝܼܒܼܵܐ>
    text <ܕܡܲܠܟܿܘܼܬܼ ܪܵܘܡ̇ܐ ܦܲܠܸܓܼܘ ܐ̄ܢܵܫܵܐ ܠܵܐ ܫܡܝܼܥܵܐ ܠܲܢ ܀>
    text <܃ܡܲܢ ܐܲܛܥܝܼ ܒܵܟ ܛܵܥܹ̇ܐ ܒܬܼܵܘܫܵܐ ܕܲܪ̈ܓܼܝܼܓܼܵܬܼܵܐ>
    text <ܕܓܼܒܼܪܵܐ ܨܠܝܼܒܼܵܐ ܝܵܗܹ̇ܒܼ ܚܲܝܹ̈ܐ ܘܫܵܒܹ̇ܩ ܥܵܘ̣ܠܵܐ ܗ̄ܘ̣ ܀>
    text <܃ܚܙܝܼ ܒܲܪ ܛܘܼܥܝܲܝ ܕܲܠܡܵܐ ܒܛܘܼܥܝܲܝ ܛܥ̣ܵܐ ܪܸܥܝܵܢܵܟ>
    text <ܥܲܩܸܒܼ ܫܲܦܝܼܪ ܘܟܸܢ ܫܵܐܹ̇ܠ ܐܲܢ̄ܬܿ ܕܪ̈ܡ̇ܢ ܡܸܢܵܟ ܀>
    text <܃ܕܲܠܡܵܐ ܒܝܘܼܩܪܵܐ ܕܚܲܫܲܝ̈ ܦܲܓܼܪܵܟ ܛܥ݂ܲܝܬܿ ܘܐܸܬܕܵܘܲܕܿܬܿ>
    text <ܘܐܲܝܟ ܕܲܒܼܚܸܠܡܵܐ ܦܗ̣ܵܐ ܪܸܥܝܵܢܵܟ ܒܲܕܼܠܵܐ ܓܲܠ̈ܝܵܢ ܀>
    text <܃ܠܵܐ ܗ̄ܘ̣ܵܐ ܡܸܛܥܵܐ ܛܥ̣ܵܐ ܓܲܝܵܣܵܐ ܒܝܲܕܼ ܒܵܥܘܼܬܹܗ>
    text <ܡܪܲܟܸܿܒܼ ܡܸܠܹ̈ܐ ܛܥ̣ܵܐ ܘܐܲܗܸܠ ܒܹܗ ܠܦܘܼܬܼ ܣܘܼܥܪ̈ܵܢܵܘܗܝ ܀>
    text <܃ܪܲܒܿܘܼܬܼ ܥܵܘ̣ܠܹܗ ܘܲܫܟܼܝܼܪ̈ܵܬܹܗ ܥܗ݂ܲܕܼ ܐܵܡܘܿܪܵܐ>
    text <ܘܲܨܒܼ݂ܵܐ ܕܢܲܗܸܠ ܕܡ̣ܢ ܐܲܝܟܵܐ ܠܹܗ ܠܛܵܥ̇ܝܵܐ ܫܪܵܪܵܐ ܀>
    text <܃ܡܲܢ ܟܲܝ ܐܲܠܦܹܗ ܠܲܣܟܲܠ ܟܠܹܗ ܠܡܸܕܲܥ ܩܘܼܫܬܵܐ>
    text <ܘܡܲܢ̣ܘܼ ܕܪܲܫ ܠܹܗ ܐܘܼܪܚܵܐ ܠܡܸܪܕܵܐ ܠܐܲܦܲܝ̈ ܪܵܘܡ̇ܐ ܀>
    text <܃ܡܲܢ ܐܲܨܲܚ ܠܹܗ ܣܸܦܪܵܐ ܚܲܕܼܬܼܵܐ ܠܬܲܠܡܝܼܕܼ ܙܹܐܦܵܐ>
    text <ܘܡܲܢ̣ܘܼ ܗܘ̤ܵܐ ܠܹܗ ܪܲܒܵܐ ܒܗܸܪܓܵܐ ܕܲܥܬܼܝܼ̈ܕܼܵܬܼܵܐ ܀>
    text <܃ܡܲܢ ܦܲܫܸܩ ܠܹܗ ܚܹܝܠ ܒܘܼܕܵܩܵܐ ܕܣܬܼܝܼܪ݁ܵܬܼܵܐ>
    text <ܘܡܲܢ ܐܸܡ݂ܲܪ ܠܹܗ ܕܐܝܼܬܼ ܡܲܠܟܿܘܼܬܼܵܐ ܕܠܵܐ ܡܸܫܬܲܪܝܵܐ ܀>
    text <܃ܡܲܢ̣ܘܼ ܗܘ̤ܵܐ ܠܹܗ ܡ̇ܠܹܟ ܡܸܠܟܵܐ ܠܛܵܥܹ̇ܐ ܒܛܘܼܥܝܲܝ>
    text <ܕܲܒܼܥܸܕܵܢܵܐ ܕܲܪܗܝܼܒܼܘܼܬܼܵܐ ܢܗܵܘܸܢ ܢܲܦܫܹܗ ܀>
    text <܃ܒܐܲܝܠܹܝܢ ܥܲܝܢܹ̈ܐ ܚܙ̣ܵܐ ܚܲܙܵܝܵܐ ܕܲܣܬܼܝܼܪ̈ܵܬܼܵܐ>
    text <ܠܗܵܘ̇ ܬܘܼܩܵܢܵܐ ܕܠܵܐ ܚܵܪܲܬ̤ ܒܹܗ ܥܲܝܢܵܐ ܕܒܸܣܪܵܐ ܀>
  block
    text <܃ܒܐܲܝܠܹܝܢ ܐܸܕܼܢܹ̈ܐ ܫܡ݂ܲܥ ܝܲܩܝܼܪܵܐ ܨܵܐܹ̇ܬܼ ܥܵܘ̣ܠܵܐ>
    text <ܗܵܝ̇ ܒܲܪ̄ܬܼ ܩܵܠܵܐ ܕܠܵܐ ܡܸܫܬܲܡܥܵܐ ܒܪܸ̈ܓܼܫܲܝ ܦܲܚܼܪܵܐ ܀>
    text <܃ܒܐܲܝܢܵܐ ܦܘܼܡ̇ܐ ܡܲܠܸܠ ܦܹܐܩܵܐ ܠܥܸܓܼ ܡ̣ܢ ܩܘܼܫܬܵܐ>
    text <ܗܵܘ̇ ܗܘܼܠܵܠܵܐ ܕܠܵܐ ܡܸܬܼܡܲܠܲܠ ܒܠܸܫܵܢ ܒܸܣܪܵܐ ܀>
    text <܃ܒܐܲܝܢܵܐ ܚܸܟܵܐ ܛܥܸܡ ܦܲܟܿܝܼܗܵܐ ܚܲܠܝܘܼܬܼ ܚܲܝܹ̈ܐ>
    text <ܘܐܲܝܟܲܢ ܘܲܟܼܡܵܐ ܣܦ݂ܲܩ ܕܲܢܩܲܒܸܿܠ ܐܘܼܟܼܠܵܐ ܕܪܘܼܚܵܐ ܀>
    text <܃ܘܢܸܗܘܸܐ ܕܲܪܢ̣ܵܐ ܕܐܝܼܬܼ ܡܲܠܟܿܘܼܬܼܵܐ ܕܟܲܣܝܵܐ ܒܪܵܘܡ̇ܐ>
    text <ܓܲܒܼܪܵܐ ܙܩܝܼܦܵܐ ܡ̇ܢܵܐ ܫܲܠܝܼܛ ܥܲܠ ܒܘܼܣܵܡܵܗ̇ ܀>
    text <܃ܘܢܸܗܘܸܐ ܕܐܲܣܒܲܪ ܕܚܵܢ̇ܝܼܢ ܪ̈ܲܚܡܹܐ ܠܲܕܼܚܲܛܵܝܝܼܢ>
    text <ܐ̄ܢܵܫܵܐ ܠܐ̄ܢܵܫܵܐ ܡ̇ܢܵܐ ܣܵܦܹ̇ܩ ܠܲܡܥܲܕܵܪܘܼ ܀>
    text <܃ܘܢܸܗܘܸܐ ܕܗܲܝܡܸܢ ܕܲܡܨܸܐ ܠܡܸܣܥܲܪ ܗܵܠܹܝܢ ܕܲܪܢ̣ܵܐ>
    text <ܡܲܢ ܐܲܪܡܝܼ ܒܹܗ ܪܸܢܝܵܐ ܕܗܵܠܹܝܢ ܕܠܵܐ ܚܲܙ̈ܝܵܢ ܠܹܗ ܀>
    text <܃ܠܵܘ ܚܘܼܫܵܒܹ̈ܐ ܒܸܣܪ̈ܵܢܵܝܹܐ ܪܢ̣ܵܐ ܒܸܣܪܵܢܵܐ>
    text <ܘܠܵܘ ܕܝܼܠܹܗ ܗ̄ܘ̣ܵܬܼ ܠܡܸܫܐܲܠ ܕܲܠܥܸܠ ܚܘܼܒܵܢܵܐܝܼܬܼ ܀>
    text <܃ܪܸܡܙܵܐ ܟܲܣܝܵܐ ܢܲܓܼܕܹܿܗ ܒܟܸܣܝܵܐ ܠܡܸܚܙܵܐ ܕܟܲܣ̈ܝܵܢ>
    text <ܘܗܘ̤ ܐܲܪܝܼܡܹܗ ܠܘܵܬܼ ܒܘܼܕܵܩܵܐ ܕܲܣܬܼܝܼܪ̈ܵܬܼܵܐ ܀>
    text <܃ܚܲܝܠܵܐ ܕܪܘܼܚܵܐ ܡܲܠܸܠ ܥܲܡܹܗ ܪܘܼܚܢܵܐܝܼܬܼ>
    text <ܘܗܘ̤ ܦܲܫܸܩ ܠܹܗ ܐ̄ܪ̈ܵܙܹܐ ܟܣܲܝܵ̈ܐ ܕܲܟܼܣܹܝܢ ܡܸܢܹܗ ܀>
    text <܃ܗܘ̤ ܐܲܫܪܝܼ ܒܹܗ ܚܹܝܠ ܚܸܟܼ̈ܡܵܬܼܵܐ ܕܲܥܬܼܝܼ̈ܕܼܵܬܹ̈ܐ>
    text <ܘܗܘ̤ ܒܲܕܸܿܩ ܠܹܗ ܕܐܝܼܬܼ ܡܲܠܟܿܘܼܬܼܵܐ ܘܲܓܼܙܵܪ ܕܝܿܢܵܐ ܀>
    text <܃ܗܘ̤ ܐܸܡ݂ܲܪ ܠܹܗ ܕܓܲܒܼܪܵܐ ܙܩܝܼܦܵܐ ܕܲܙܩܝܼܦ ܥܲܡܵܟ>
    text <ܕܝܼܠܹܗ ܐܝܼܬܹܝܗ̇ ܡܲܠܟܿܘܼܬܼ ܪܵܘܡ̇ܐ ܘܕܼܝܼܢܵܐ ܥܬܼܝܼܕܼܵܐ ܀>
    text <܃ܗܘ̤ܝܘܼ ܓܠ̣ܵܐ ܠܹܗ ܕܲܡܨܸܐ ܥܵܛܹ̇ܐ ܥܵܘ̣ܠܵܐ ܕܐ̄ܢܵܫܵܐ>
    text <ܘܟܼܵܬܹ̇ܒܼ ܒܲܫܡܹܗ ܫܛܵܪ ܚܹܐܪܘܼܬܼܵܐ ܚܠܵܦ ܥܲܒܼܕܿܘܼܬܼܵܐ ܀>
    text <܃ܫܛܵܪ ܚܲܝܵܒܹ̈ܐ ܨܒܼܵܐ ܕܲܢܬܲܠܲܚ ܒܝܲܕܼ ܬܲܚܘܝܼܬܹܗ>
    text <ܕܐܸܢ ܚܲܝܵܒܼܵܐ ܫܩ݂ܲܠ ܙܵܟܼܘܼܬܼܵܐ ܡܲܢ ܢܸܬܼܦܲܠܲܓܼ ܀>
    text <܃ܡܲܠܟܿܘܼܬܼ ܪܵܘܡ̇ܐ ܦܬ݂ܲܚ ܠܐܲܪ̈ܥܵܢܹܐ ܒܝܲܕܼ ܡܲܥܠܬܹܿܗ>
    text <ܕܐܸܢ ܓܲܝܵܣܵܐ ܥܲܠ̣ ܩܲܕܼܡ̇ܝܑܬܼ ܡܲܢ̣ܘܼ ܕܦܵܐܹ̇ܫ ܀>
    text <܃ܪܘܼܡܪܵܡ ܓܸܢܣܲܢ ܓܠ̣ܵܐ ܒܫܘܼܘܕܵܝܵܐ ܕܐܸܫܬܵܘܕܲܝܼ ܠܹܗ>
    text <ܕܐܸܢ ܒܲܪ ܓܸܢܣܲܢ ܠܒܼܝܼܟ ܡܲܠܟܿܘܼܬܼܵܐ ܛܘܼܒܼ ܠܲܟܼܝܵܢܲܢ ܀>
    text <܃ܫܪܵܝ ܣܲܟܼܠܘܼܬܲܢ ܚܵܘܝܼ ܒܢܲܦܫܹܗ ܕܥܠܲܬ̤ ܠܲܥܕܹܢ>
    text <ܕܲܥܬܼܝܼܕܼܝܼܢܲܢ ܕܢܸܥܘܿܠ ܥܲܡܹܗ ܠܡܲܠܟܿܘܼܬܼ ܪܵܘܡ̇ܐ ܀>
    text <܃ܒܲܕܼܡܘܼܬܼ ܨܲܠܡܵܐ ܨܵܪ ܒܹܗ ܥܵܘ̣ܠܲܢ ܘܲܬܼܝܵܒܼܘܼܬܲܢ>
    text <ܘܐܲܣܸܩ ܩܲܒܼܥܹܗ ܒܪܹܫ ܓܵܓܼܘܼܠܬܵܐ ܠܥܹܝܢ ܚܲܙܝܹ̈ܐ ܀>
    text <܃ܒܗܵܕܹܐ ܬܸܢܘܲܝ ܫܒ݂ܲܩ ܠܹܗ ܥܵܘ̣ܠܹܗ ܒܥܸܕܵܢ ܚܲܫܵܐ>
    text <ܕܲܚܢܲܢ ܢܹܐܠܲܦ ܕܡܸܛܠܵܬܲܢ ܚܲܫ̣ ܒܲܙܩܝܼܦܵܐ ܀>
    text <܃ܒܗܵܢ ܐܸܣܟܹܿܝܡܵܐ ܓܒܼܵܐ ܠܹܗ ܓܼܒܼܪܵܐ ܕܚܲܛܵܝ ܡ̣ܢ ܟܠ>
    text <ܕܲܒܼܚܲܛܵܝܵܐ ܢܚܵܘܸܐ ܚܲܝܠܹܗ ܕܚܹܝܠ ܟܠ ܡܸܫܟܲܚ ܀>
  block
    text <܃ܒܐܵܫܹ̇ܕܼ ܠܲܕܼܡ̇ܐ ܘܲܡܠܸܐ ܥܵܘ̣ܠܵܐ ܡ̣ܠܲܟ ܡܲܠܟܿܘܼܬܼܵܐ>
    text <ܕܢܸܕܼܪܘܿܫ ܐܘܼܪܚܵܐ ܕܲܬܼܝܵܒܼܘܼܬܼܵܐ ܠܐܝܠܹܝܢ ܕܲܪܫܲܥܘ ܀>
    text <܃ܫܛܵܪ ܚܵܘ̈ܒܵܬܼܵܐ ܕܓܸܢܣܹܗ ܕܐܵܕܼܵܡ ܐܸܬܼܵܐ ܕܢܸܦܪܘܿܥ>
    text <ܘܚܲܪܲܪ ܠܘܼܩܕܲܡ ܚܲܕܼ ܚܲܝܵܒܼܵܐ ܕܚܵܒܼ ܗ̄ܘ̣ܵܐ ܣܲܓܝܼ ܀>
    text <܃ܟܝܵܢܵܐ ܕܲܒܼܠܝܼ ܒܡܵܝܘܿܬܼܘܼܬܼܵܐ ܨܒܼܵܐ ܕܢܚܲܕܸܿܬܼ>
    text <ܘܣܲܥܪܵܗ̇ ܒܓܲܒܼܪܵܐ ܕܡܝܼܬܼ ܗ̄ܘ̣ܵܐ ܟܠܹܗ ܒܥܵܘ̣ܠܵܐ ܣܲܢܝܵܐ ܀>
    text <܃ܪܡܲܙ ܠܲܟܼܝܵܢܹ̈ܐ ܘܐܲܟܼܡܲܪ ܐܸܢܘܿܢ ܥܲܠ ܡܘܼܟܵܟܹܗ>
    text <ܘܚܵܘܝܼܘ ܕܡܵܪܵܐ ܗ̄ܘ̣ ܘܒܲܪ ܐܲܠܵܗܵܐ ܕܫܲܠܝܼܟ ܥܲܠ ܟܠ ܀>
    text <܃ܒܝܲܕܼ ܫܲܬܿܝܼܩܹ̈ܐ ܘܲܒܼܡܲܠܵܠܹ̈ܐ ܐܲܟܼܪܸܙ ܚܲܝܠܹܗ>
    text <ܘܐܲܝܟ ܟܵܪ̈ܘܿܙܹܐ ܩܥܲܝ̈ ܒܸܪ̈ܝܵܬܼܵܐ ܥܲܠ ܫܘܼܠܛܵܢܹܗ ܀>
    text <܃ܠܵܐ ܪ̈ܵܓܼܘܿܫܹܐ ܐܲܟܼܡܲܪ ܐܸܢܘܿܢ ܐܲܝܟ ܪ̈ܵܓܼܘܿܫܹܐ>
    text <ܘܲܠܪ̈ܵܓܼܘܿܫܹܐ ܐܲܩܢܝܼ ܐܸܢܘܿܢ ܗܵܘܢܵܐ ܕܪܘܼܚܵܐ ܀>
    text <܃ܠܫܸܡܫܵܐ ܘܣܲܗܪܵܐ ܐܲܠܒܸܿܫ ܐܸܢܘܿܢ ܢܲܚ̈ܬܹܿܐ ܕܐܸܒܼܠܵܐ>
    text <ܘܲܠܓܲܝܵܣܵܐ ܥܨܵܝܗܝ ܕܲܢܬܲܪܓܸܿܡ ܪܲܒܿܘܼܬܼ ܚܲܝܠܹܗ ܀>
    text <܃ܐܲܝܟ ܕܲܒܼܦܘܼܡ̇ܐ ܩܥ̣ܵܘ ܫܲܬܿܝܼܩܹ̈ܐ ܒܫܘܼܚܠܵܦܲܝ̈ܗܘܿܢ>
    text <ܕܡܸܛܠ ܓܲܒܼܪܵܐ ܕܲܬܼܠܸܐ ܥܲܡܲܢ ܚܲܫܝܼܫܝܼܢܲܢ ܀>
    text <܃ܐܲܪܥܵܐ ܒܙܵܘܥܵܐ ܡܲܠܠܲܬ̤ ܥܲܡܗܘܿܢ ܕܲܒܼܢܲܝ̈ ܐܲܪܥܵܐ>
    text <ܕܲܒܼܢܲܝ̈ ܣܲܓܿܝܼ ܣܢܲܝܬܿܘܿܢ ܠܲܕܼܡ̇ܐ ܕܥܵܨܹ̇ܒܼ ܟܹܐܒܲܝ̈ ܀>
    text <܃ܩܵܠ ܓܲܝܵܣܵܐ ܛܵܒܼ ܡ̣ܢ ܪܲܥܡܵܐ ܪܥܸܡ ܒܲܒܼܪܝܼܬܼܵܐ>
    text <ܕܚܘܼܪܘ ܡ̇ܝܘܿܬܹ̈ܐ ܒܚܲܝܹ̈ܐ ܕܲܬܼܠܹܝܬ ܥܲܠ ܪܹܫ ܩܲܝܣܵܐ ܀>
    text <܃ܘܲܟܼܒܲܪ ܨܵܬܼܘܼܗܝ ܫܡܲܝܵܐ ܘܐܲܪܥܵܐ ܠܫܝܼܦܘܿܪ ܩܵܠܹܗ>
    text <ܘܥܲܡܵܐ ܒܲܠܚܘܿܕܼ ܣܲܟܲܪ ܐܸܕܼܢܵܘ̈ܗܝ ܡ̣ܢ ܕܲܠܡܸܫܡܲܥ ܀>
    text <܃ܠܡܲܟܿܣܵܢܘܼܬܹܗ ܕܲܥܛܸܠ ܠܸܒܵܐ ܗ̤ܘܲܝ̈ ܐܵܬܼ̈ܘܵܬܼܵܐ>
    text <ܘܡܸܛܠܬܹܗ ܚܫܟܼܘ ܢܲܗܝܼܪܹ̈ܐ ܘܙܵܥܲܬ̤ ܐܲܪܥܵܐ ܀>
    text <܃ܡܸܛܠ ܥܵܘ̣ܠܹܗ ܥܨ̣ܵܐ ܠܓܲܝܵܣܵܐ ܘܬܼܵܒܼ ܡ̣ܢ ܥܵܘ̣ܠܹܗ>
    text <ܕܢܸܚܙܹܐ ܘܲܢܬܼܘܼܒܼ ܘܢܸܒܼܥܸܐ ܘܲܢܦܝܼܣ ܥܲܠ ܣܲܟܼܠܘܼܬܹܗ ܀>
    text <܃ܐܲܠܵܗܘܼܬܹܗ ܓܠ̣ܵܐ ܒܐ̄ܢܵܫܘܼܬܹܗ ܠܥܹܝܢ ܟܠ ܒܸܪ̈ܝܵܢ>
    text <ܕܐܵܦܸܢ ܚܵܐܹ̇ܫ ܐܲܝܟ ܒܲܪܢܵܫܵܐ ܒܪܵܐ ܗ̄ܘ̣ ܕܐܲܠܵܗܵܐ ܀>
    text <܃ܒܲܪ ܐܲܠܵܗܵܐ ܦܲܓܼܪܵܢܵܝܵܐ ܨܠܲܒܼܘܼ ܝܗ̄ܘܼܕܼܵܝܹ̈ܐ>
    text <ܠܵܘ ܠܐܲܠܵܗܵܐ ܡܸܠܬܹܗ ܕܐܲܒܼܵܐ ܕܝܼܠܝܼܕܼ ܡܸܢܹܗ ܀>
    text <܃ܒܪܘܼܟܵܒܼ ܦܲܓܼܪܵܐ ܩܲܒܲܥܘ ܨܸܨܹ̈ܐ ܦܲܓܼܪ̈ܵܢܵܝܹܐ>
    text <ܠܵܘ ܒܐܝܼܬܼܘܼܬܼܵܐ ܕܪܵܡ ܗ̄ܘ̣ ܟܝܵܢܵܗ̇ ܡ̣ܢ ܢܼܟܼܝܵܢܹ̈ܐ ܀>
    text <܃ܦܲܓܼܪܵܐ ܓܼܠܝܵܐ ܚܙ̣ܵܐ ܓܲܝܵܣܵܐ ܥܲܠ ܪܹܫ ܩܲܝܣܵܐ>
    text <ܠܵܘ ܟܲܣܝܘܼܬܼܵܐ ܕܠܵܐ ܡܸܬܼܚܲܙܝܵܐ ܐܸܠܵܐ ܒܗܵܘܢܵܐ ܀>
    text <܃ܒܗܵܘܢܵܐ ܚܵܘܝܹܗ ܪܘܼܚ ܓܸܠܝܵܢܵܐ ܠܒܼܲ ܝܲܡܝܼܢܵܐ>
    text <ܕܒܲܪ ܐܲܠܵܗܵܐ ܗ̄ܘ̣ ܓܲܒܼܪܵܐ ܕܡܲܗܸܠ ܥܲܡܵܐ ܒܨܲܥܪܹܗ ܀>
  block
    text <܃ܠܒܸܗܬܲܬܼ ܥܲܡܵܐ ܘܚܵܘܒܲܬܼ ܫܹܐܕܹ̈ܐ ܠܥܸ݂ܙ ܒܹܗ ܩܘܼܫܬܵܐ>
    text <ܕܢܸܒܼܗܲܬܼ ܣܵܢܐܵܐ ܘܲܒܼܢܲܝ̈ ܓܲܒܹܿܗ ܒܟܼܵܪܘܿܙܘܼܬܹܗ ܀>
    text <܃ܒܩܵܠ ܬܵܘܕܿܝܼܬܹܗ ܒܗܸ݂ܬܼ ܡܵܪܘܕܼܵܐ ܕܲܫܒܼ݂ܵܝܗܝ ܠܐܵܕܼܵܡ>
    text <ܕܲܒܼܪܹܫ ܩܲܝܣܵܐ ܐܲܥܕܿܝܼ ܡܸܢܗ ܫܒܼܝܼܬܼܵܐ ܕܲܫܒܼ݂ܵܐ ܀>
    text <܃ܠܹܗܘ̣ ܐܲܒܼܗܸܬܼ ܒܚܲܕܼ ܒܲܪܢܵܫܵܐ ܕܐܲܦܢܝܼ ܨܹܐܕܼܵܘܗܝ>
    text <ܘܠܵܐ ܐܸܫܟܲܚ ܩܵܡ̣ ܘܲܟܼܠܵܝ̣ܗܝ ܡܸܢܹܗ ܕܠܵܐ ܢܵܘܕܹܿܐ ܒܹܗ ܀>
    text <܃ܠܹܗܘ̣ ܦܲܪܣܝܼ ܒܝܲܕܼ ܫܘܼܘܕܵܝܵܐ ܕܐܸܫܬܵܘܕܲܝܼ ܠܹܗ>
    text <ܘܲܠܦܘܼܪܩܵܢܗ ܚܲܬܿܡ̇ܗ̇ ܒܐܵܡܹܝܢ ܠܡܸܠܲܬܼ ܦܘܼܡܗ ܀>
    text <܃ܒܐܵܡܹܝܢ ܝܼܡ̣ܵܐ ܡܸܠܬܼܵܐ ܕܐܝܼܬܹܝܗ̇ ܛܲܒܼܥܵܐ ܕܩܘܼܫܬܵܐ>
    text <ܕܝܵܘܡ̇ܢܵܐ ܥܲܡܝܼ ܬܸܗܘܸܐ ܒܲܥܕܹܢ ܒܥܸܢܝܵܢ ܢܲܦܫܵܐ ܀>
    text <܃ܥܲܡܝܼ ܠܲܡ ܬܸܗܘܸܐ ܒܐܲܬܼܪܵܐ ܕܲܥܕܹܢ ܐܸܡ݂ܲܪ ܨܹܐܘܗܝ>
    text <ܘܲܠܡܵܢ ܒܲܥܕܹܢ ܘܠܵܐ ܒܲܫܡܲܝܵܐ ܐܲܝܟܵܐ ܕܫܲܐ̣ܠܹܗ ܀>
    text <܃ܡܲܠܟܿܘܼܬܼ ܪܵܘܡܵܐ ܒܥ̣ܵܐ ܓܲܝܵܣܵܐ ܘܠܵܘ ܦܲܪܕܲܝܣܵܐ>
    text <ܘܛܘܼܒܹ̈ܐ ܡܠܝܼܟܹ̈ܐ ܫܐܸ̣ܠ ܗ̄ܘ̣ܵܐ ܡܸܢܹܗ ܘܠܵܘ ܐܝܼܠܵܢܹ̈ܐ ܀>
    text <܃ܡ̇ܢܲܐ ܗ̄ܝܼ ܗܵܕܹܐ ܡܨܸܐ ܗ̄ܘ̣ܵܐ ܕܢܹܐܡܲܪ ܐܵܦ ܓܲܝܵܣܵܐ>
    text <ܕܐ̄ܢܵܐ ܡܲܠܟܿܘܼܬܼܵܐ ܫܸܐܠܹ̇ܬܼ ܡܸܢܵܟ ܘܠܵܘ ܦܲܪܕܲܝܣܵܐ ܀>
    text <܃ܐܸܢܗܘ̤ ܕܡܵܪܵܐ ܐܢ̄ܬܿ ܘܕܼܝܼܠܵܟ ܐܸܢܘܿܢ ܪܵܘܡܵܐ ܘܥܘܼܡܩܵܐ>
    text <ܡܵܢ ܡܸܬܿܬܿܗܸܐ ܐܲܢ̄ܬܿ ܡ̣ܢ ܕܲܠܡܸܓܼܡܲܪ ܫܘܼܘܕܵܝ ܡܸܠܲܝ̈ܟ ܀>
    text <܃ܐܸܢܵܐ ܕܲܠܥܸܠ ܕܠܵܐ ܡܸܫܬܲܪ̈ܝܵܢ ܒܥ̇ܝܬܼܵܟ ܕܐܹܪܲܬܼ>
    text <ܡ̇ܢ ܝܵܗ̇ܒܲܬܼ ܠܝܼ ܝܵܪܬܿܘܼܬܼ ܐܲܪܥܵܐ ܕܡܸܣܟܹܿܝܢ ܥܘܼܡܪܵܗ̇ ܀>
    text <܃ܡܢܵܬܼܵܐ ܗ̄ܘ̣ ܕܐܲܪܥܵܐ ܐܵܦ ܦܲܪܕܵܝܣܵܐ ܟܡܵܐ ܐܸܢ ܫܲܦܝܼܪ>
    text <ܘܡܸܬܼܚܲܒܿܠܵܢܵܐ ܗ̄ܘ̣ ܐܘܼܟܼܠܵܐ ܕܦܹܐܪ̈ܘܗܝ ܟܡܵܐ ܐܸܢ ܗܲܢܝܼ ܀>
    text <܃ܠܵܐ ܕܵܢ ܗܵܠܹܝܢ ܕܵܐܹ̇ܢ ܩܘܼܫܬܵܐ ܒܓܼܵܘ ܪܸܥܝܵܢܹܗ>
    text <ܕܠܵܐ ܐܲܦܸܣ ܠܹܗ ܪܸܡܙܵܐ ܕܚܵܢܹ̣ܗ ܕܢܸܬܼܒܲܥ ܐܸܢܹܝܢ ܀>
    text <܃ܗܵܘ̇ ܕܲܓܼܠ̣ܵܐ ܠܹܗ ܐ̄ܪܵܙ ܡܲܠܟܿܘܼܬܼܵܐ ܕܠܵܐ ܡܸܬܼܚܲܙܝܵܐ>
    text <ܗܘ̤ ܐܲܪܡܝܼ ܒܹܗ ܦܓܼܘܼ̈ܕܹܐ ܕܫܸܬܼܩܵܐ ܕܠܵܐ ܢܸܬܼܦܲܠܲܓܼ ܀>
    text <܃ܒܗܲܝܡܵܢܘܼܬܼܵܐ ܒܥ̣ܵܐ ܡܲܠܟܿܘܼܬܼܵܐ ܡ̣ܢ ܗܵܘ̇ ܕܲܕܼܒܼܵܝܗܝ>
    text <ܘܲܕܪܲܚܝܼܩܵܐ ܐܲܥܠܹܗ ܠܲܥܕܹܢ ܥܲܕܼ ܡܸܬܼܓܲܒܝܵܐ ܀>
    text <܃ܠܵܐ ܡܲܨܝܵܐ ܗ̄ܘ̣ܵܐ ܕܢܸܥܘܿܠ ܥܲܡܹܗ ܒܗܵܢܵܐ ܙܲܒܼܢܵܐ>
    text <ܕܠܵܐ ܢܸܬܿܕܵܘܲܕܼ ܛܲܟܼܣܵܐ ܪܲܒܵܐ ܕܗܵܘ̇ ܬܘܼܩܵܢܵܐ ܀>
    text <܃ܒܛܲܟܼܣܵܐ ܗܵܘ̇ܝܵܐ ܗܵܝ̇ ܡܲܥܲܠܬܵܐ ܒܫܘܼܠܵܡ ܙܲܒܼܢܹ̈ܐ>
    text <ܘܐܲܟܲܚ̄ܕܼ ܥܵܐ̇ܠܝܼܢ ܥܝܼܪܹ̈ܐ ܘܐ̄ܢܵܫܵܐ ܟܸܢܫܵܐ ܪܲܒܵܐ ܀>
  block
    text <܃ܘܲܕܼܠܵܐ ܝܲܗ̣̄ܒܼ ܠܹܗ ܕܢܸܥܘܿܠ ܥܲܡܹܗ ܕܠܵܐ ܦܲܐܝܵܐ ܗ̄ܘ̣ܵܬܼ>
    text <ܐܲܥܠܹܗ ܒܣܲܒܼܪܵܐ ܠܐ̄ܪܵܙ ܡܲܥܠܬܵܐ ܕܲܠܡܲܠܟܿܘܼܬܼܵܐ ܀>
    text <܃ܒܲܢܦܸܫ ܐܲܥܠܹܗ ܠܐܲܬܼܪܵܐ ܕܲܥܕܹܢ ܠܵܐ ܗ̄ܘ̣ܵܐ ܒܲܦܓܲܪ>
    text <ܒܗܵܘ̇ ܒܲܪܢܵܫܵܐ ܕܲܡܨܸܐ ܡܩܲܒܸܿܠ ܪ̈ܘܼܚܵܢܝܵܬܼܵܐ ܀>
    text <܃ܠܲܡܠܝܼܠܘܼܬܹܗ ܝܲܗ̣̄ܒܼ ܪܲܗܒܼܘܿܢܵܐ ܕܲܥܬܼܝܼ̈ܕܼܵܬܼܵܐ>
    text <ܕܢܸܵܗܘܸܐ ܝܵ̇ܕܲܥ ܕܠܵܐ ܡܸܬܼܕܲܓܲܠ ܣܲܒܼܪܵܐ ܕܥܲܠ̣ ܠܹܗ ܀>
    text <܃ܪܲܗܒܼܘܿܢ ܚܲܝܹ̈ܐ ܝܲܗ̣̄ܒܼ ܠܹܗ ܒܲܥܕܹܢ ܠܒܲܪ ܡ̇ܝܘܿܬܹ̈ܐ>
    text <ܕܢܸܫܪܸܐ ܡ̇ܘܬܵܐ ܕܫܲܥܒܸܿܕܼ ܠܐܵܕܼܵܡ ܘܲܠܝܲܠܕܵܬܹ̈ܗ ܀>
    text <܃ܐܲܝܟܵܐ ܕܲܚܛ̣ܵܐ ܪܹܫ ܐ̄ܢܵܫܘܼܬܼܵܐ ܘܩܲܛܠܹܗ ܡ̇ܘܬܵܐ>
    text <ܠܬܲܡ̇ܢ ܐܲܥܠܹܗ ܠܪܵܕܹܐ ܒܬܼܵܘܫܵܐ ܕܓܲܢܵܒܼܘܼܬܼܵܐ ܀>
    text <܃ܒܢܘܼܡܹܐ ܕܐܲܒܼܘܼܗܝ ܥܲܠ̣ ܕܲܢܕܲܝܲܪ ܒܲܪ ܓܲܢܵܒܼܵܐ>
    text <ܘܲܚܙ̣ܵܝܗܝ ܣܵܢ̇ܐܵܐ ܘܐܲܝܠܸܠ ܘܲܒܼܟܼܵܐ ܕܠܵܐ ܒܸܣܡܲܬ̤ ܠܹܗ ܀>
    text <܃ܠܐܲܬܼܪܵܐ ܕܣܵܓܹ̇ܗ ܥܒܼܵܪ ܦܘܼܩܕܵܢܵܐ ܒܐܲܦܲܝ̈ ܐܵܕܼܵܡ>
    text <ܠܹܗ ܥܲܠ̣ ܐܵܕܼܵܡ ܒܝܲܕܼ ܓܵܝܵܣܵܐ ܕܥܲܠ̣ ܥܲܡ ܡܿܪܲܢ ܀>
    text <܃ܢܲܦܫܹܗ ܕܡܵܪܲܢ ܘܲܕܼܓܲܝܵܣܵܐ ܥܲܠ̣ ܫܲܘܝܵܐܝܼܬܼ>
    text <ܘܦܲܬܼܚܹܗ ܠܬܲܪܥܵܐ ܩܕܼܵܡ ܢܦܫܵܬܼ̈ܐ ܕܟܹܐܦܹܐ ܀>
    text <܃ܣܝܵܓܼܵܐ ܕܚܸܡܬܼܵܐ ܣܝܼܓܼ ܗ̄ܘ̣ܵܐ ܒܐܲܦܲܝ̈ܢ ܕܠܵܐ ܢܸܥܘܿܠ ܠܹܗ>
    text <ܘܬܲܪܥܹܗ ܡ̇ܪܲܢ ܘܐܲܥܠܲܢ ܥܲܡܹܗ ܒܝܲܕܼ ܡܲܥܲܠܬܹܿܗ ܀>
    text <܃ܠܒܸܗܬܲܬܼ ܫܹܐܕܹ̈ܐ ܦܬܲܚ ܦܲܪܕܿܝܣܵܐ ܩܕܼܵܡ ܡ̇ܝܘܿܬܹ̈ܐ>
    text <ܕܲܚܕܝܼܘ ܕܲܢܦܲܩ̄ܢ ܢܲܟܼܪܘܼܢ ܗܵܫܵܐ ܒܝܲܕܼ ܡܲܥܲܠܬܲܢ ܀>
    text <܃ܠܪܹܫܵܐ ܕܐܵܐܲܪ ܦܲܪܣܝܼ ܘܐܲܒܼܗܸܬܼ ܒܗܵܕܹܐ ܕܲܣܥ݂ܲܪ>
    text <ܕܕܲܚܩܹܗ ܠܐܵܕܼܵܡ ܡ̣ܢ ܝܵܪܬܿܘܼܬܼܵܐ ܕܝܲܗ̣̄ܒܼ ܠܹܗ ܡܵܪܹܗ ܀>
    text <܃ܪܢܵܐ ܚܵܣܵܡܵܐ ܕܠܵܐ ܬܘܼܒܼ ܦܵܢܹ̇ܐ ܐܵܕܼܵܡ ܠܐܲܬܼܪܹܗ>
    text <ܘܲܒܼܗܸܬܼ ܡ̣ܢ ܫܹܠܝ ܕܲܚܙ̣ܵܝܗܝ ܒܲܥܕܹܢ ܒܬܲܪܬܹܿܝܢ ܢܲܦܫ̈ܢ ܀>
    text <܃ܬܪܹܝܢ ܥܲܠ̣ܘ ܠܘܼܩܕܼܵܡ ܚܲܕܼ ܙܲܕܲܝܼܩܵܐ ܘܚܲܕܼ ܚܲܛܵܝܵܐ>
    text <ܕܢܸܗܘܸܐ ܝܵ̇ܕܲܥ ܕܡܸܥܲܠ ܥܵܐ̇ܠܝܼܢ ܛܵܒܹ̈ܐ ܘܒܼܝܼܫܹ̈ܐ ܀>
    text <܃ܥܲܠ ܓܲܝܵܣܵܐ ܚܲܫ̣ ܘܐܸܬܿܬܲܢܲܚ ܛܵܒܼ ܡ̣ܢ ܡ̇ܪܲܢ>
    text <ܕܐܲܝܟܲܢ ܬܲܪܥܹܗ ܐܸܫܹ̇ܕܼ ܠܲܕܼܡ̇ܐ ܠܫܘܼܪܵܐ ܕܒܼܢ̣ܵܐ ܀>
    text <܃ܒܡܸܠܟܹܿܗ ܣܒ݂ܲܪ ܗ̄ܘ̣ܵܐ ܚܬܼܝܼܪ ܪܸܥܝܵܢܵܐ ܕܣܝܼܓܼ ܦܲܪܕܲܝܣܵܐ>
    text <ܘܕܲܚܙ̣ܵܐ ܕܦܲܬܼܚܘܼܗܝ ܐܲܚܕܹܿܗ ܓܘܼܢܚܵܐ ܘܲܦܣܵܩ ܣܲܒܼܪܵܐ ܀>
    text <ܚܙ̣ܵܐ ܕܐܸܬܿܕܲܪܫܲܬ̤ ܐܘܼܪܚܵܐ ܠܲܥܕܹܢ ܕܢܸܪܕܿܘܿܢ ܐ̄ܢܵܫܵܐ܃>
  block
    text <ܘܐܲܝܠܸܠ ܘܲܒܼܟܼܵܐ ܕܦܵܫ̣ ܒܲܠܚܘܿܕܼܵܘܗܝ ܒܲܫܟܼܝܼܪ̈ܵܬܼܵܐ ܀>
    text <܃ܡܵܢܵܐ ܐܸܥܒܸܿܕܼ ܐܸܡ݂ܲܪ ܗܘ̤ ܠܹܗ ܡܲܪܝܼܪ ܢܲܦܫܵܐ>
    text <ܕܡܲܠܟܵܐ ܕܲܫܕܹܝܬܼ ܠܐܸܟܿܣܘܿܪܝܵܐ ܦܥ̣ܵܐ ܠܡܲܠܟܿܘܼܬܹܗ ܀>
    text <܃ܠܐܲܝܟܵܐ ܐܹܙܲܠ ܫܲܐܸܠ ܒܝܼܫܵܐ ܠܝܲܨܪܹܗ ܒܝܼܫܵܐ>
    text <ܕܐܲܚܕܹܿܗ ܐܵܕܼܵܡ ܠܪܵܘܡܵܐ ܘܥܘܼܡܩܵܐ ܒܝܲܕܼ ܝܲܠܕܵܬܹ̈ܗ ܀>
    text <܃ܕܚܲܩܬܹܿܗ ܠܘܼܩܬܹܿܗ ܠܘܼܩܕܼܵܡ ܡ̣ܢ ܦܲܪܕܲܝܣܵܐ ܕܕܲܡ ܠܵܐ ܢܹܐܪܲܬܼ>
    text <ܘܠܵܐ ܦܵܫܲܬ̤ ܕܘܼܟܿܬܼܵܐ ܒܐܲܪܥܵܐ ܕܠܵܘ ܗܘ̤ ܝܲܪܬܵܗ̇ ܀>
    text <܃ܛܘܼܒܲܝ ܗ̄ܘ̣ܵܐ ܠܝܼ ܒܝܵܪܬܿܘܼܬܼ ܐܲܪܥܵܐ ܕܲܩܢ̣ܵܐ ܒܐܲܪܥܵܐ>
    text <ܘܠܵܐ ܕܐܸܬܼܵܐ ܠܝܼ ܛܸܒܵܐ ܚܲܕܼܬܼܵܐ ܕܲܠܥܸܠ ܣܵܠܹ̇ܩ ܀>
    text <܃ܪܵܓܵܐ ܗ̄ܘ̣ܵܬܼ ܠܝܼ ܕܲܥܦܝܼܦܵܐܝܼܬܼ ܢܸܩܢܹܝܗ ܠܐܲܪܥܵܐ>
    text <ܘܠܵܐ ܢܸܬܼܟܢܸܐ ܝܵܪܬܵܐ ܕܪܵܘܡ̇ܐ ܘܒܲܪ ܡܲܠܟܿܘܼܬܼܵܐ ܀>
    text <܃ܡܢܝܼܚ ܗ̄ܘܹ̇ܝܬܼ ܐܸܠܘܼ ܝܼܪܸܬܼ ܐܲܟܲܚ̄ܕܼ ܪܵܘܡܵܐ ܘܥܘܼܡܩܵܐ>
    text <ܘܠܵܐ ܐܸܬܼܥܲܠܝܼ ܠܕܲܪܓܼܵܐ ܪܵܡ̇ܐ ܕܐܲܠܵܗܘܼܬܼܵܐ ܀>
    text <܃ܒܲܪ ܛܘܿܗܡܹܗ ܗ̄ܘ̣ ܗܵܢܵܐ ܕܙܸܩܦܹ̇ܬܼ ܥܲܠ ܪܹܫ ܩܲܝܣܵܐ>
    text <ܘܗܵܐ ܡܸܫܬܵܘܕܹܿܐ ܫܡܲܝܵܐ ܘܐܲܪܥܵܐ ܠܲܟܼ̈ܢܵܘܵܬܹܗ ܀>
    text <܃ܬܠܸܐ ܒܲܨܠܝܼܒܼܵܐ ܘܲܡܩܲܒܿܥܝܼܢ ܒܹܗ ܨܸܨܹ̈ܐ ܒܦܲܓܼܪܹܗ>
    text <ܘܝܵܡܹ̇ܐ ܒܐܵܡܹܝܢ ܕܲܡܨܸܐ ܠܡܸܬܲܠ ܡܵܠܟܿܘܼܬܼ ܪܵܘܡ̇ܐ ܀>
    text <܃ܪܡܸܐ ܒܐܵܓܼܘܿܢܵܐ ܕܚܵܫܘܿܫܘܼܬܼܵܐ ܘܩܲܪܝܼܒܼ ܕܲܢܡܘܼܬܼ>
    text <ܘܩܵܡ̣ ܚܲܕܼ ܫܝܼܛܵܐ ܘܡܸܬܼܟܲܫܲܦ ܠܹܗ ܕܗܲܒܼ ܠܝܼ ܚܲܝܹ̈ܐ ܀>
    text <܃ܢܸܓܼ̈ܕܹܿܐ ܥܦܝܼܦܹ̈ܐ ܐܸܬܿܬܿܘܣܲܦ ܠܹܗ ܐܵܟܹ̇ܠܩܲܪܨܵܐ>
    text <ܒܗܵܣ̇ ܒܲܪܬܼ ܩܵܠܵܐ ܕܐܸܬܿܕܲܟܼܪܲܝܢܝ ܡܵܪܝ ܡ̇ܐ ܕܐܵܬܹܿܐ ܐܲܢ̄ܬܿ ܀>
    text <܃ܟܡܵܐ ܕܓܲܝܵܣܵܐ ܡܸܬܼܟܲܫܲܦ ܗ̄ܘ̣ܵܐ ܥܲܠ ܪܹܫ ܩܲܝܣܵܐ>
    text <ܗܘ̤ ܡܲܣܓܸܿܐ ܗ̄ܘ̣ܵܐ ܡܸܬܿܬܲܚ ܗ̄ܘ̣ܵܐ ܡܲܪܝܼܪܵܐܝܼܬܼ ܀>
    text <܃ܟܡܵܐ ܕܡܲܚܸܐ ܟܠ ܡܸܫܬܵܘܕܹܿܐ ܗ̄ܘ̣ܵܐ ܕܥܲܡܝܼ ܠܲܡ ܬܸܗܘܸܐ>
    text <ܗܘ̤ ܝܵܒܹ̇ܕܼ ܗ̄ܘ̣ܵܐ ܒܢܘܼܪܵܐ ܕܝܲܨܪܹܗ ܥܲܙܝܼܙܵܐܝܼܬܼ ܀>
    text <܃ܟܡܵܐ ܕܝܵܡܹ̇ܐ ܗ̄ܘ̣ܵܐ ܘܲܡܚܲܬܿܡ ܗ̄ܘ̣ܵܐ ܡܸܠܬܹܗ ܒܐܵܡܹܝܢ>
    text <ܗܘ̤ ܡܲܝܠܸܠ ܗ̄ܘ̣ܵܐ ܐܲܝܟ ܝܵܠܹܕܿܬܵܐ ܕܚܲܣܢ̣ܵܗ̇ ܟܹܐܒܼܵܐ ܀>
    text <܃ܐܲܝܟ ܕܲܒܼܓܹܐܪܵܐ ܒܠܲܥ̣ ܚܲܣܵܡܵܐ ܒܗܵܠܹܝܢ ܕܲܗ̤ܘܲܝ̈>
    text <ܘܡ̣ܢ ܟܠ ܡܸܕܹܿܡ ܙܵܩܹ̇ܬܼ ܗ̄ܘ̣ܵܐ ܠܹܗ ܩܵܠ ܓܲܝܵܣܵܐ ܀>
    text <܃ܘܐܸܢ ܓܲܝܵܣܵܐ ܕܬܲܠܡܝܼܕܹܗ ܗ̄ܘ̣ܵܐ ܗܵܟܲܢ ܙܲܩܬ̣ܹܿܗ>
    text <ܡ̇ܢܵܐ ܢܸܥܒܸܿܕ ܡܵܐ ܕܩܵܥܹ̇ܝܢ ܒܹܗ ܫܡܲܝܵܐ ܘܐܲܪܥܵܐ ܀>
    text <ܐܸܢ ܒܲܪ ܐ̄ܪܵܙܹܗ ܦܲܪܣܝܼ ܘܲܓܼܠܵܗ̇ ܠܐܘܼܡ̇ܢܘܼܬܹܗ܃>
  block
    text <ܠܐܲܝܟܵܐ ܢܹܐܙܲܠ ܡ̇ܐ ܕܡܲܗܠܝܼܢ ܒܹܗ ܥܝܼܪܹ݁ܐ ܘܐ̄ܢܵܫܵܐ ܀>
    text <܃ܐܸܢ ܩܵܛ̇ܘܿܠܵܐ ܢܣ݂ܲܒܼ ܫܘܼܘܕܵܝܵܐ ܕܡܲܠܟܿܘܼܬܼ ܪܵܘܡ̇ܐ>
    text <ܒܐܲܝܠܹܝܢ ܥܲܝܢܹ̈ܐ ܢܚܘܼܪ ܟܲܕܼ ܥܵܐܹ̇ܠ ܟܠܹܗ ܓܸܢܣܲܢ ܀>
    text <܃ܐܘܿ ܓܲܝܵܣܵܐ ܕܦܲܣܩܹ̣ܗ ܠܣܲܒܼܪܹܗ ܕܲܒܼܥܸܠܕܲܪܵܐ>
    text <ܘܐܲܩܢܝܼ ܘܲܒܼܪܵܐ ܠܲܕܼܠܵܐ ܣܲܒܼܪܵܐ ܒܫܘܼܒܼܩܵܢ ܥܵܘ̣ܠܹܗ ܀>
    text <܃ܐܘܿ ܕܐܸܬܼܚܲܝܲܒܼ ܘܡܲܫܟܸܿܢ ܢܲܦܫܹܗ ܒܲܫܟܼܝܼܪ̈ܵܬܼܵܐ>
    text <ܕܲܢܣ݂ܲܒܼ ܡܲܓܼܵܢ ܫܛܵܪ ܚܵܘ̈ܒܵܬܹܗ ܒܲܚܕܼܵܐ ܡܸܠܬܼܵܐ ܀>
    text <܃ܐܘܿ ܕܐܸܬܿܛܲܡܲܐ ܟܠܹܗ ܒܟܼܠܹܗ ܒܥܵܘ̣ܠܐ ܢܕܝܼܕܼܵܐ>
    text <ܕܪܲܣ ܥܲܠ ܟܠܹܗ ܡܲܝܵ̈ܐ ܕܟܼܵܝܵ̈ܐ ܕܲܬܼܝܵܒܼܘܼܬܼܵܐ ܀>
    text <܃ܐܘܿ ܕܒܲܙ̣ ܘܲܥܠ݂ܲܒܼ ܐܲܪ̈ܥܵܢܝܵܬܼܵܐ ܒܟܼܠܗܘܿܢ ܚܲܝܵܘ̈ܗܝ>
    text <ܘܲܒܼܝܘܿܡ ܡ̇ܘܬܹܿܗ ܒܲܙ̣ ܛܵܒܼܵܬܼ̈ܐ ܫܡܲܝܵܢ̈ܝܵܬܼܵܐ ܀>
    text <܃ܐܘܿ ܕܐܸܬܿܛܲܫܝܼܘ ܪ̈ܵܕܝܲܝ ܒܐܘܼܪܚܵܐ ܡ̣ܢ ܒܝܼܫܘܼܬܹܗ>
    text <ܕܲܕܼܪܲܫ ܐܘܼܪܚܵܐ ܕܲܬܼܝܵܒܼܘܼܬܼܵܐ ܩܕܼܵܡ ܚܲܛܵܝܹ̈ܐ ܀>
    text <܃ܐܘܿ ܚܒܸܢܵܢܵܐ ܕܓܲܡܲܪ ܝܵܘܡܵܘ̈ܗܝ ܒܲܣܪܝܼܩܘܼܬܼܵܐ>
    text <ܕܐܸܡ݂ܲܪ ܡܸܠܬܼܵܐ ܘܲܫܩ݂ܲܠ ܐܲܓܼܪܵܐ ܡܲܠܟܿܘܼܬܼ ܪܵܘܡ̇ܐ ܀>
    text <܃ܐܘܿ ܟܡܵܐ ܘܐܲܝܟܲܢ ܐܹܨܘܼܪ ܨܲܠܡܵܐ ܕܫܘܼܒܼܩܵܢ ܥܵܘ̣ܠܵܟ>
    text <ܕܒܼܵܐܡܹܝܢ ܚܲܬܿܡܹܗ ܝܵܗܹ̇ܒܼ ܕܲܪ̈ܓܹܐ ܠܕܲܪܓܼܵܟ ܕܲܡ̣ܛܵܟ ܀>
    text <܃ܒܨܝܼܪ ܗ̄ܘ̣ ܠܸܫܵܢܝ ܕܲܢܨܘܼܪ ܫܲܪܒܵܟ ܦܵܠܹ̇ܫ ܐܸܣܹ̈ܐ>
    text <ܘܠܵܐ ܝܵ̇ܕܲܥ ܐ̄ܢܵܐ ܕܐܸܓܼܠܸܐ ܟܡܹܐܢܹ̈ܐ ܕܐܘܼܡ̇ܢܘܼܬܼܵܟ ܀>
    text <܃ܡܕܲܪܡܲܬܿ ܟܠܵܟ ܘܲܨܢܝܼܥܵܝܼܬܼ ܕܲܒܼܪܬܿ ܚܲܝܲܝ̈ܟ>
    text <ܚ̣ܛܲܝܬܿ ܐܲܝܟ ܕܲܒܼܥ݂ܲܝܬܿ ܘܲܦܢ݂ܲܝܬܿ ܘܐܲܦܝܼܣܬܿ ܐܲܝܟ ܕܲܫܦ݂ܲܪ ܠܵܟ ܀>
    text <܃ܫܵܒܹ̇ܩ ܥܵܘ̣ܠܵܟ ܝܵ̇ܕܲܥ ܒܲܠܚܘܿܕܼ ܩܸܦ̈ܠܹܐ ܕܠܸܒܵܟ>
    text <ܘܲܕܼܝܵ̇ܕܲܥ ܠܵܟ ܠܵܐ ܐܲܩܹܨ ܠܵܟ ܪܲܒܿܘܼܬܼ ܥܵܘ̣ܠܵܟ ܀>
    text <܃ܚܲܟܿܝܼܡܵܐܝܼܬܼ ܨܵܪܹܗ ܠܫܲܪܒܵܟ ܒܕܲܦܵܐ ܕܚܲܫܵܘ̈ܗܝ>
    text <ܕܢܹܐܠܲܦ ܟܠܢܵܫ ܠܡܸܪܕܼܵܐ ܒܚܲܫܹ̈ܐ ܠܘܵܬܼ ܕܲܥܬܼܝܼ̈ܕܼܵܢ ܀>
    text <ܥܘܼܢܵܝܵܐ܃ ܫܘܼܒܼܚܵܐ ܠܵܟ ܡܲܦܸܢܹܐ ܛܵܥܲܝܵ̈ܐ܃ ܠܝܼܕܲܥܬܼܵܐ ܕܪܲܒܿܘܼܬܼ ܫܘܼܒܼܚܹܗ ܀>
text <ܥܲܠ ܕܘܼܒܵܪܵܐ ܕܡܲܠܲܐܟܹ̈ܐ>
  block
    text <ܥܲܠ ܕܘܼܒܵܪܵܐ ܕܡܲܠܲܐܟܹ̈ܐ>
  block
    text <ܡܐܡܪܐ ܕܬܠܬܝܢ ܘܬܡܢܝܐ>
    text <ܥܲܠ ܕܘܼܒܵܪܵܐ ܕܡܲܠܲܐܟܹ̈ܐ>
  block
    text <܃ܥܵܠܡܵܐ ܕܙܲܒܼܢܵܐ ܚܙܹ̇ܝܬܼ ܟܲܕܼ ܪܵܗܹ̇ܛ ܒܐܲܡܝܼܢܘܼܬܼܵܐ>
    text <ܘܲܨܒܹ̇ܝܬܼ ܕܐܹܠܲܦ ܕܡܲܢ ܡܲܪܗܸܛ ܠܵܗ̇ ܠܫܲܬܿܝܼܩܘܼܬܹܐ ܀>
    text <܃ܪܲܗܛܹܗ ܘܫܸܬܼܩܹ ܚܙܹ̇ܝܬܼ ܕܲܡܛܲܟܲܣ ܚܲܟܿܝܼܡܵܐܝܼܬܼ>
    text <ܘܐܸܡ̇ܪܹܬܼܐܸܢܵܐ ܕܡܲܢ ܟܲܝ ܚܲܟܿܡܹܗ ܠܡܸܪܕܵܐ ܒܛܲܟܼܣܵܐ ܀>
    text <܃ܒܫܘܼܚܠܵܦ ܙܲܒܼܢܵܘ̈ܗܝ ܬܸܗ̇ܪܹܬܼ ܣܲܓܿܝܼ ܕܲܟܼܣܡܵܐ ܫܚܝܼܩܝܼܢ>
    text <ܘܲܒܼܥܹ̇ܝܬܼ ܕܐܸܕܲܥ ܕܡܲܢ ܫܵܚܹ̇ܩ ܠܹܗ ܘܲܡܢܲܟܲܪ ܠܹܗ ܀>
    text <܃ܒܹܝܬܼ ܫܘܼܚܠܵܦܵܘ̈ܗܝ ܥܸܠܹ̇ܬܼ ܩܵܡܹ̇ܬܼ ܐܲܝܟ ܕܒܼܵܐܓܼܘܿܢܵܐ>
    text <ܕܐܹܚܘܼܪ ܫܲܦܝܼܪ ܕܐܲܝܟܲܢ ܥܵܠ̇ܒܿܝܼܢ ܐܵܦ ܡܸܬܼܥܲܠܒܿܝܼܢ ܀>
    text <܃ܥܲܡ ܡܲܪܕܿܝܼܬܹܗ ܨܒܼܵܘ ܚܘܼܫܵܒܲܝܝ̈ ܠܲܡܗܲܠܵܟܼܘܼ>
    text <ܕܐܸܕܕܲܥ ܕܐܲܝܢܵܘ ܫܘܼܪܵܝ ܐܘܼܪܚܹܗ ܘܫܘܼܠܵܡ ܪܲܗܛܹܗ ܀>
  block
    text <܃ܪܲܗܛܹܗ ܘܛܲܟܼܣܹܗ ܥܲܒܼ݂ܕܿܘܼܢܝ ܕܐܸܒܼܥܸܐ ܒܥܵܬܼܵܐ ܕܲܥܠܵܘܗܝ>
    text <ܕܡ̇ܐ ܕܲܒܼܥܹܝܬܹܗ ܐܸܕܲܥ ܘܐܵܘܕܲܥ ܠܲܕܒܼܵܥܹ̇ܝܢ ܠܹܗ ܀>
    text <܃ܒܗܵܬܹܗ ܫܚܲܩ̣ܬܲܢܝ ܐܲܝܟ ܕܲܠܟܲܦܢܵܐ ܒܪܸܓܲܬܼ ܠܲܚܡܵܐ>
    text <ܘܡܸܬܼܝܲܐܲܒܼܢܵܐ ܕܐܸܡܠܸܐ ܪܸܥܝܵܢܝ ܡ̣ܢ ܦܲܪ̈ܟܿܘܼܟܼܵܘܗܝ ܀>
    text <܃ܫܘܼܦܪܹܗ ܓܲܪܓܼܢܝ ܕܐܸܩܪܘܿܒܼ ܨܹܐܕܼܵܘܗܝ ܘܐܸܬܼܒܲܩܸܐ ܒܹܗ>
    text <ܕܛܵܟ ܬܸܫܦܲܪ ܒܹܗ ܣܲܢܝܘܼܬܼ ܡܸܠܲܬܼܝ ܡܲܠܝܲܬܼ ܚܲܫܹ̈ܐ ܀>
    text <܃ܒܡܸܠܹ̈ܐ ܕܲܥܠܵܘܗܝ ܪܓܼܝܓܼ ܐ̄ܢܵܐ ܕܐܸܗܘܸܐ ܚܲܒܼܪܵܐ ܒܫܘܼܦܪܹܗ>
    text <ܘܲܡܛܲܝܲܒܼ ܐ̄ܢܵܐ ܕܐܲܝܬܸܿܐ ܠܓܸܠܝܵܐ ܪܸܓܲܬܼ ܪܸܥܝܵܢܝ ܀>
    text <܃ܪܸܓܿܬܹܗ ܕܥܵܠܠܡܵܐ ܫܚܲܩܬܹܗ ܠܪܸܥܝܵܢܝ ܠܒܲܪ ܡ̣ܢ ܛܲܟܼܣܵܐ>
    text <ܘܗܵܐ ܥܵܨ̇ܝܵܐ ܠܝܼ ܕܐܵܘܠܸܕܼ ܡܸܠܹ̈ܐ ܒܲܕܼܡܘܼܬܼ ܘܥܸܠܹ̈ܐ ܀>
    text <܃ܐܲܝܟ ܝܵܠܹܕܿܬܵܐ ܡܚܲܒܸܿܠ ܡܲܕܲܥܝ ܒܥܸܠܬܼܵܐ ܕܲܥܠܵܘܗܝ>
    text <ܕܐܸܡܲܬܼܝ ܢܵܘܠܸܕܼ ܥܘܼܠܹ̈ܐ ܕܡܹܐܡܪܵܐ ܩܕܼܵܡ ܫܵܡܘܿܥܹ̈ܐ ܀>
    text <܃ܥܸܠܲܬܼ ܥܵܠܡܵܐ ܐܝܼܬܹܝܗ̇ ܥܸܠܬܼܵܐ ܕܝܸܠܕܲܬ̤ ܬܲܪܥܝܼܬܼܝ>
    text <ܘܡܲܢ̣ܘ ܡܙܝܼܥ ܠܹܗ ܘܡܫܲܚܠܸܦ ܠܹܗ ܟܲܕܼ ܗܘ̤ ܚܲܪܫܵܐ ܗ̄ܘ̣ ܀>
    text <܃ܡܲܢ̣ܘܼ ܡܫܲܚܠܸܦ ܩܲܝܛܵܐ ܠܣܲܬܼܘܵܐ ܘܣܲܬܼܘܵܐ ܠܩܲܝܛܵܐ>
    text <ܘܡܲܢ̣ܘܼ ܡܲܗܦܸܟ ܩܲܪܝܼܪܘܼܬܹܗ ܠܚܲܡܝܼܡܘܼܬܼܵܐ ܀>
    text <܃ܡܲܢ ܡܲܕܼܢܲܚ ܠܹܗ ܠܐܸܣܦܹܝܪ ܫܸܡܫܵܐ ܒܥܸܕܵܢ ܨܲܦܪܵܐ>
    text <ܘܡܲܢ̣ܘܼ ܡܛܲܫܸܐ ܦܲܐܝܘܼܬܼ ܢܘܼܗܪܹܗ ܒܥܸܕܵܢ ܪܲܡܫܵܐ ܀>
    text <܃ܡܲܢ ܡܲܪܗܸܛ ܠܹܗ ܒܐܲܦܲܝ̈ ܪܵܘܡ̇ܐ ܩܲܠܝܼܠܵܐܝܼܬܼ>
    text <ܘܡܲܢ ܐܲܚܝܼܕܼ ܠܹܗ ܕܠܵܐ ܢܸܬܼܪܲܦܸܐ ܘܢܸܦܸܠ ܒܐܲܪܥܵܐ ܀>
    text <܃ܡܲܢ ܥܵܒܹ̇ܕܼ ܠܹܗ ܠܣܲܗܪܵܐ ܙܥܘܿܪܵܐ ܒܲܪ ܚܲܕܼ ܝܵܘܡ̇ܐ>
    text <ܘܡܲܢ ܡܲܣܸܩ ܠܹܗ ܒܸܦܠܠܓܿܘܼܬܼ ܝܲܪܚܵܐ ܠܲܥܠܲܝܡܘܼܬܼܵܐ ܀>
    text <܃ܡܲܢ ܡܲܪܡܸܐ ܒܵܗ̇ ܒܫܲܬܿܝܼܩܘܼܬܹܗ ܦܓܼܘܼ̈ܕܹܐ ܕܛܲܟܼܣܵܐ>
    text <ܕܠܵܐ ܢܸܬܿܕܵܘܲܕ ܛܲܟܼܣܵܐ ܪܲܒܵܐ ܕܠܹܠܲܝ ܐܝܼܡܵܩ ܀>
    text <܃ܡܲܢ̣ܘܼ ܡܲܪܗܸܛ ܟܵܘܟܿܒܹ̈ܐ ܒܛܲܟܼܣܵܐ ܚܲܕܼ ܒܵܬܲܪ ܚܲܕܼ>
    text <ܘܲܡܚܵܘܸܐ ܠܗܘܿܢ ܫܒܼܝܼܠ ܡܲܪܕܲܝܼܬܼܵܐ ܕܠܵܐ ܡܸܬܼܦܲܣܩܵܐ ܀>
    text <܃ܡܢ̣ܘܼ ܡܙܝܼܥ ܠܹܗ ܠܐܵܐܲܪ ܚܲܪܫܵܐ ܠܘܵܬܼ ܬܸܫܡܸܫܬܲܢ>
    text <ܘܡܲܢ ܡܲܩܩܥܸܐ ܠܵܗ̇ ܠܫܲܬܿܝܼܩܘܼܬܹܗ ܩܵܠܹ̈ܐ ܓܫܝܼܡܹ̈ܐ ܀>
    text <܃ܡܲܢ̣ܘܼ ܡܩܲܫܸܐ ܘܲܡܥܲܒܸܿܐ ܠܵܗ̇ ܠܩܲܛܝܼܢܘܼܬܹܗ>
    text <ܘܡܲܢ ܡܲܛܥܸܢ ܠܹܗ ܫܸܦܥܹ̈ܐ ܕܡܲܝ̈ܵܐ ܘܪܵܐܹ̇ܣ ܒܐܲܪܥܵܐ ܀>
    text <܃ܡܲܢ̣ܘܼ ܡܪܝܼܡ ܠܹܗ ܐܲܝܟ ܕܲܠܫܲܒܼܛܵܐ ܠܥܸܠ ܡ̣ܢ ܝܲܡܵܐ>
    text <ܘܲܡܬܲܚܬܸܿܐ ܠܹܗ ܠܝܲܨܪܹܗ ܪܲܓܼܝܵܐ ܒܝܲܕܼ ܥܲܠܥܵܠܵܘ̈ܗܝ ܀>
    text <܃ܡܲܢ̣ܘܼ ܡܫܲܠܸܐ ܠܲܟܼܬܼܝܼܫܘܼܬܹܗ ܡ̇ܐ ܕܡܸܬܼܒܲܥܪܲܪ>
    text <ܘܡܢ̣ܘܼ ܦܵܢܹ̇ܐ ܘܲܡܒܲܥܪܲܪ ܠܹܗ ܡ̇ܐ ܕܡܸܫܬܲܝܲܢ ܀>
    text <܃ܐܲܝܟܵܐ ܕܐܝܼܬܼܵܘܗܝ ܡܲܫܒܹܗ ܩܲܫܝܵܐ ܡ̇ܐ ܕܠܵܐ ܢܵܫܹ̇ܒܼ>
    text <ܘܡ̣ܢ ܐܲܝܡܸܟܵܐ ܐܵܬܹ̇ܐ ܡܸܢܫܹܠܝ ܒܚܹܐܦܵܐ ܩܲܫܝܵܐ ܀>
  block
    text <܃ܡܲܢ̣ܘܼ ܡܲܣܸܦ ܢܘܼܪܵܐ ܕܒܲܪ̈ܩܹܐ ܡ̣ܢ ܪܲܥܕܲܘܼܬܹܗ>
    text <ܘܡܲܢ̣ܘܼ ܕܡܲܫܡܲܥ ܩܵܠܹ̈ܐ ܕܪ̈ܲܥܡܹܐ ܡ̣ܢ ܫܲܠܝܘܼܬܹܗ ܀>
    text <܃ܡܲܢ̣ܘܼ ܡܡܲܙܸܓܼ ܩܲܪܝܼܪܘܼܬܹܗ ܒܚܲܡܝܼܡܘܼܬܼܵܐ>
    text <ܕܢܸܗܘܸܐ ܫܸܩܝܵܐ ܕܡܸܢܹܗ ܠܦܹܐܪܹ̈ܐ ܕܐܲܪܥܵܐ ܀>
    text <܃ܡܲܢ ܢܵܛܲ̇ܪ ܠܹܗ ܡ̇ܐ ܕܡܸܬܼܚܲܠܲܛ ܒܓܼܘܼܫܡܹ̈ܐ ܥܒܲܝܵ̈ܐ>
    text <ܕܠܵܐ ܢܸܬܿܛܲܠܲܩ ܡ̣ܢ ܐܸܣܛܘܼܟܼܣܹ̈ܐ ܕܢܘܼܟܼܪܵܝܝܼܢ ܠܹܗ ܀>
    text <܃ܗܵܠܹܝܢ ܥܲܒܼܕܿܘܼܢܝ ܕܐܸܒܼܥܸܐ ܕܫܘܼܚܠܵܦܲܝ̈ܗܘܿܢ>
    text <ܕܕܝܼܠܗܘܿܢ ܐܝܼܬܼܵܘܗܝ ܚܹܝܠ ܫܘܼܚܠܵܦܵܐ ܐܵܘ ܕܲܐ̄ܚܪ̈ܵܢܹܐ ܀>
    text <܃ܗܸܢܘ̣ܿܢ ܚܲܪ̈ܫܹܐ ܩܢܹܝܢ ܗ̄ܘ̣ܵܘ ܡܸܠܬܼܵܐ ܒܲܟܼܝܵܢܲܝ̈ܗܘܿܢ>
    text <ܐܵܘ ܕܲܠܡܵܐ ܟܲܝ ܡܠܝܼܠܹ̈ܐ ܡܙܝܼܥܝܼܢ ܠܲܕܼܠܵܐ ܡܸܠܬܼܵܐ ܀>
    text <܃ܩܲܢ̈ܝܲܝ ܡܸܠܬܼܵܐ ܩܢܹܝܢ ܟܲܝ ܚܲܝܠܵܐ ܠܡܸܣܥܲܪ ܗܵܕܹܐ>
    text <ܐܵܘ ܕܲܠܡܵܐ ܬܘܼܒܼ ܒܚܹܝܠ ܒܵܪܘܿܝܵܐ ܡܨܹܝܢ ܡܸܬܼܚܲܝܠܝܼܢ ܀>
    text <܃ܪܸܢܝܵܐ ܕܗܵܠܹܝܢ ܐܲܪܡܝܼ ܒܪܸܥܝܵܢܝ ܪܸܥܝܵܐ ܕܗܵܠܹܝܢ>
    text <ܘܲܪܢܹ̇ܝܬܼ ܕܚܲܕܼ ܗ̄ܘ̣ ܣܵܥܲ̇݁ܪ ܗܵܠܹܝܢ ܒܚܹܝܠ ܨܸܒܼܝܵܢܹܗ ܀>
    text <܃ܚܲܕܼܘܼ ܚܲܝܠܵܐ ܕܣܵܥܲ݁ܪ ܚܚܲܝܠܹܗ ܒܝܲܕܼ ܪ̈ܘܼܚܵܢܹܐ>
    text <ܘܗܘ̤ܝܘܼ ܡܛܲܟܸܿܣ ܠܲܥܒܼܵܕܼ݁ ܐܝܼܕܼܵܘ̈ܗܝ ܒܲܥܒܼܵܕܼ̇ ܐܝܼܕܼܵܘ̈ܗܝ ܀>
    text <܃ܒܝܲܕܼ ܡܲܠܵܠܹ̈ܐ ܡܙܝܼܥ ܠܲܟܼܝܵܢܹ̈ܐ ܠܵܐ ܪ̈ܵܓܼܘܿܫܹܐ>
    text <ܘܲܒܼܪ̈ܘܼܚܵܢܹܐ ܓܵܡܲ݁ܪ ܚܘܼܒܹܿܗ ܨܹܝܕܼ ܒܸܪ̈ܝܵܬܼܵܐ ܀>
    text <܃ܠܲܡܠܝܼܠܘܼܬܼܗܘܿܢ ܐܲܓܼܥܸܠ ܥܵܠܡܵܐ ܡ̣ܢ ܫܘܼܪܵܝܵܐ>
    text <ܢܸܗܘܘܿܢ ܢܵܛ̇ܪܝܼܢ ܫܘܼܚܠܵܦ ܙܲܒܼܢܹ̈ܐ ܕܠܵܐ ܕܘܼܘܵܕܼܵܐ ܀>
    text <܃ܠܗܘܿܢ ܠܡܲܠܲܐܟܹ̈ܐ ܥܒ݂ܲܕܼ ܓܹܐܙܲܒܼܪܹ̈ܐ ܕܒܲܣܝܼܡܘܼܬܹܗ>
    text <ܕܲܢܦܲܠܓܼܘܼܢܵܝܗܝ ܠܓܲܙܵܐ ܕܪ̈ܲܚܡܵܘܗܝ ܠܐܲܪ̈ܥܵܢܵܝܹܐ ܀>
    text <܃ܠܗܘܿܢ ܗ̄ܘ̣ ܐܲܩܝܼܡ ܐܲܦܸܛܪ̈ܘܿܦܹܐ ܥܲܠ ܬܸܫܡܸܫܬܹܿܗ>
    text <ܕܢܸܗܘܘܿܢ ܝܵܗ̇ܒܿܝܼܢ ܦܵܪܣܵܐ ܒܙܲܒܼܢܹܗ ܠܲܒܼܢܲܝ̈ ܒܲܝܬܹܿܗ ܀>
    text <܃ܠܗܘܿܢ ܗ̄ܘ̣ ܝܗ̣̄ܒܹܿܗ ܥܵܠܡܵܐ ܫܲܒܼܪܵܐ ܐܲܝܟ ܕܲܠܪܲܒܵܐ>
    text <ܕܲܢܚܲܟܿܡܘܼܢܵܝܗܝ ܡ̣ܢ ܫܲܒܼܪܘܼܬܼܵܐ ܠܲܓܼܡܝܼܪܘܼܬܼܵܐ ܀>
    text <܃ܠܪܲܒܵܢܘܼܬܼܗܘܿܢ ܐܲܫܠܸܡ ܪܲܗܛܵܐ ܕܩܲܠܝܼܠܘܼܬܹܗ>
    text <ܕܲܢܛܲܟܿܣܘܼܢܵܝܗܝ ܡ̣ܢ ܣܘܼܥܪ̈ܵܢܹܐ ܕܙܲܠܝܼܠܘܼܬܼܵܐ ܀>
    text <܃ܦܹܕܵܓܼܘܿܓܹ̈ܐ ܗܵܘܢܵܐ ܥܒ݂ܲܕܼ ܠܹܗ ܠܣܲܟܼܠܵܐ>
    text <ܕܠܵܐ ܢܸܬܿܐܠܘܼܢ ܠܹܗ ܠܲܡܗܲܠܵܟܼܘܼ ܐܲܝܟ ܨܸܒܼܝܵܢܹܗ ܀>
  block
    text <܃ܣܟܲܠ ܗ̄ܘ̣ܵܐ ܣܲܓܿܝܼ ܡ̣ܢ ܒܘܝܵܢܵܐ ܐܲܟܼܡܵܐ ܕܲܣܟܲܠ>
    text <ܥܲܠ ܗܵܝ̇ ܐܲܩܝܼܡ ܥܪ݁ܝܼܡܲܝ ܗܵܢܘܵܐ ܥܲܠ ܬܸܫܡܸܫܬܹܿܗ ܀>
    text <܃ܠܫܘܼܠܛܵܢܲܝ̈ܗܘܿܢ ܐܲܓܼܥܸܠ ܥܘܼܬܼܪܵܐ ܕܚܵ̇ܫܲܚ ܗ̄ܘ̣ܵܐ ܠܹܗ>
    text <ܕܢܸܗܘܘܿܢ ܝܵܨ̇ܦܝܼܢ ܕܲܣܢܝܼܩܘܼܬܹܗ ܝܵܘܡ̇ܐ ܒܝܵܘܡ̇ܐ ܀>
    text <܃ܐܵܣܘܿܛܵܐܝܼܬܼ ܪܓܼܝܼܓܼ ܗ̄ܘ̣ܵܐ ܝܲܥܢܵܐ ܕܢܹܐܟܼܘܿܠ ܘܲܢܗܘܼܬܼ>
    text <ܘܣܵܡ̣ܹܗ ܠܐܘܼܟܼܠܵܐ ܒܐܝܼܕܼܵܐ ܕܬܲܩܢܹ̈ܐ ܕܲܢܦܲܪܣܘܼܢܵܝܗܝ ܀>
    text <܃ܒܐܝܼܕܼܵܐ ܕܬܲܩܢܹ̈ܐ ܨܒܼܵܐ̣ ܕܲܢܛܲܟܸܿܣ ܠܐܵܣܘܿܛܘܼܬܹܗ>
    text <ܕܠܵܐ ܡ̇ܐ ܕܐܵܟܹ̇ܠ ܐܵܣܘܿܛܵܐܝܼܬܼ ܢܡܘܼܬܼ ܒܝܼܫܵܐܝܼܬܼ ܀>
    text <܃ܚܲܟܿܝܼܡ ܛܵܒܼܵܐ ܡ̇ܪܹܗ ܕܥܵܠܡܵܐ ܒܲܥܪܝܼܪܵܝܵܐ>
    text <ܘܚܲܟܿܝܼܡܵܐܝܼܬܼ ܚܲܟܿܡܹܗ ܒܡܸܠܬܼܵܐ ܕܲܒܼܡܠܵܠܹ̈ܐ ܀>
    text <܃ܡܠܝܼܠܹ̈ܐ ܐܲܩܝܼܡ ܥܲܠ ܬܸܫܡܸܫܬܹܿܗ ܕܠܵܐ ܡܲܠܵܠܐ>
    text <ܕܲܢܚܲܟܿܡܘܼܢܵܗ̇ ܠܲܒܼܪܝܼܪܘܼܬܹܗ ܒܲܥܪܝܼܡܘܼܬܼܗܘܿܢ ܀>
    text <܃ܒܗܘܿܢ ܒܲܡܠܝܼܠܹ̈ܐ ܡܕܲܒܲܪ ܟܠܵܐ ܡܲܬܼܩܸܢ ܟܠܵܐ>
    text <ܘܠܲܝܬܿ ܒܲܥܒܼܝܼ̈ܕܹܐ ܕܠܵܘ ܒܐܝܼ̈ܕܲܝܗܘܿܢ ܡܲܫܠܲܡ ܪܲܗܛܹܗ ܀>
    text <܃ܠܗܘܿܢ ܗ̄ܘ̣ ܡܲܫܠܲܡ ܪܲܗܛܵܐ ܕܚܲܪ̈ܫܹܐ ܘܲܕܡܲܠܵܠܹ̈ܐ>
    text <ܘܐܲܝܟ ܡܸܠܲܬܼܗܘܿܢ ܡܬܲܪܓܸܿܡ ܟܲܣܝܵܐ ܥܲܡ ܬܘܼܩܵܢܵܘ̈ܗܝ ܀>
    text <܃ܒܡܸܨܥܵܝܘܼܬܼܗܘܿܢ ܡܚܵܘܸܐ ܚܘܼܒܹܿܗ ܐܵܦ ܠܘܼܚܵܡܹܗ>
    text <ܘܝܵܗܹ̇ܒܼ ܛܘܼܒܹ̈ܐ ܘܡܲܣܪܲܚ ܢܸܓܼ̈ܕܹܿܐ ܠܡܸܬܼܢܲܓܿܕܵܢܹ̈ܐ ܀>
    text <܃ܒܐܝܼܙܓܲܕܿܘܼܬܼܗܘܿܢ ܣܵܥܲ̄݁ܪ ܟܠܵܐ ܗܘ̤ ܡ̇ܪܹܟܿܠ>
    text <ܘܓܼܵܒܹ̇ܐ ܘܡܲܣܠܸܐ ܐܲܟܼܡܵܐ ܕܲܚܙܸܐ ܠܪܸܡܙܹܗ ܡܸܡܬܼܘܿܡ ܀>
    text <܃ܠܗܘܿܢ ܗ̄ܘ̣ ܡܫܲܕܵܪ ܒܐܝܼܙܓܲܕܿܘܼܬܼܵܐ ܠܘܵܬܼ ܐܲܪ̈ܥܵܢܹܐ>
    text <ܘܗܸܢܘ̣ܿܢ ܦܵܢܹ̇ܝܢ ܘܲܡܚܵܘܹܝܢ ܠܹܗ ܐܲܟܼܡܵܐ ܕܝܵ̇ܕܲܥ ܀>
    text <܃ܡܸܢܗܘܿܢ ܬܵܒܲܥ̇ ܡܸܢܝܵܢ ܐ̄ܢܵܫܵܐ ܘܫܘܼܚܠܵܦ ܙܲܒܼܢܹ̈ܐ>
    text <ܘܲܚܦܝܼܛܝܼܢ ܛܵܒܼ ܠܡܸܛܲܪ ܛܲܟܼܣܵܐ ܕܡܝܼܡ ܒܐܝܼܕܲܝ̈ܘܗܘܿܢ ܀>
    text <܃ܒܗܘܿܢ ܗ̄ܘ̣ ܣܵܥܲ݁ܪ ܣܵܥܘܿܪܘܼܬܼܵܐ ܕܣܵܥܘܿܪܘܼܬܹܗ>
    text <ܘܒܲܙܒܲܢ ܪܵܕܹܐ ܘܒܲܙܒܲܢ ܩܵܢܹ̇ܐ ܐܲܝܟ ܕܲܢܥܲܕܲܪ ܀>
    text <܃ܒܗܘܿܢ ܗ̄ܘ̣ ܦܵܪܹܩ ܠܪ̈ܵܚܡܲܝ ܚܘܼܒܹܿܗ ܡ̇ܐ ܕܡܸܢܼܐܲܠܨܝܼܢ>
    text <ܘܲܒܼܗܘܿܢ ܪܵܕܹܐ ܠܲܡܒܲܣܪ̈ܵܢܹܐ ܡ̇ܐ ܕܡܸܫܬܲܥܠܹܝܢ ܀>
    text <܃ܒܗܘܿܢ ܗ̄ܘ̣ ܡܕܲܒܲܪ ܫܘܼܠܛܵܢ ܡܲܠ̈ܟܹܿܐ ܘܦܘܼܠܵܓܼ ܥܲܡܡܹ̈ܐ>
    text <ܘܒܲܚܠܝܼܨܘܼܬܗܘܿܢ ܣܵܕܲ̇ܪ ܩܹܐܪ̈ܣܹܐ ܘܡܲܥܒܲܪ ܩܹܐܪ̈ܣܹܐ ܀>
    text <܃ܐܲܝܟ ܗܸܢܝܘܿܟܼܵܐ ܪܟܼܝܼܒܼ ܦܘܼܩܕܵܢܹܗ ܥܲܠ ܙܵܘܥܲܝ̈ܗܘܿܢ>
    text <ܘܒܲܕܼܡܘܼܬܼ ܪ̈ܲܟܼܫܵܐ ܟܕܼܝܝܼܢܝܼܢ ܗܸܢܘ̣ܿܢ ܘܦܵܪܚܝܼܢ ܒܐܵܐܲܪ ܀>
    text <܃ܐܹܝܘ ܡܲܪܟܲܒܼܬܼܵܐ ܪܘܼܚܵܢܵܝܬܼܵܐ ܕܐܲܠܵܗ ܟܠܵܐ>
    text <ܕܲܟܼܕܼܝܼܢܝܼܢ ܒܵܗ̇ ܪ̈ܲܟܼܫܵܐ ܕܪܘܼܚܵܐ ܒܥܲܪ̈ܩܹܐ ܕܪܘܼܚܵܐ ܀>
    text <ܐܹܝܘ ܗܸܢܝܘܿܟܼܵܐ ܕܐܲܚܝܼܕܼ ܥܵܠܡܵܐ ܠܵܐ ܒܐܝܼ̈ܕܲܝܵܐ܃>
  block
    text <ܕܡܲܪܗܸܛ ܟܸܢܫܹ̈ܐ ܕܲܡܫܲܝܵܢܹ̈ܐ ܒܐܲܦܲܝ̈ ܪܵܘܡ̇ܐ ܀>
    text <܃ܐܹܝܘ ܩܵܪܘܿܟܼܵܐ ܕܪܵܡ ܪܘܼܟܵܒܹܗ ܡ̣ܢ ܪܘܼܟܵܒܼܵܐ>
    text <ܕܡܲܪܗܸܛ ܪܲܗܛܵܐ ܕܠܵܐ ܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܀>
    text <܃ܡܡܲܢ̣ܘܼ ܡܸܡܬܼܘܿܡ ܪܟܸܒܼ ܥܲܠ ܡܸܕܹܿܡ ܕܠܵܐ ܡܸܬܼܪܟܸܒܼ>
    text <ܘܲܟܼܕܼܝܼܢ ܬܚܘܿܬܼܵܘܗܝ ܟܝܵܢܵܐ ܕܠܵܐ ܟܕܼܝܼܢ ܬܲܚܬܲܝ ܪܸ̈ܓܼܫܹܐ ܀>
    text <܃ܡܲܢ ܠܵܐ ܢܸܬܼܗܲܪ ܒܪܲܗܛܵܐ ܪܲܒܵܐ ܕܛܵܘܪܵܐ ܪܲܒܵܐ>
    text <ܕܗܵܐ ܒܨܝܼܪ ܩܲܠܝܼܠ ܐܲܠܦܹ̈ܐ ܐܸܫܬܵܐ ܕܚܲܕܼ ܗ̄ܘ̣ ܪܲܗܛܹܗ ܀>
    text <܃ܡܲܢ ܠܵܐ ܢܹܐܡܲܪ ܕܗܵܘ̇ ܕܲܒܼܪܵܐ ܟܠ ܗܘ̤ ܡܲܪܗܸܛ ܠܹܗ>
    text <ܘܚܲܝܠܹܗ ܡܚܲܝܸܠ ܠܲܡܚܝܼܠܘܼܬܼܵܐ ܕܲܥܒܼܵܕܼ ܐܝܼܕܼܵܘ̈ܗܝ ܀>
    text <܃ܚܲܝܠܹܗ ܡܲܪܛܗܸܛ ܠܲܫܡܲܝܵܢܹ̈ܐ ܬܚܹܝܬܼ ܦܘܼܩܕܵܢܹܗ>
    text <ܘܒܹܗ ܒܦܘܼܩܕܵܢܹܗ ܡܲܪܗܸܛ ܥܵܠܡܵܐ ܬܚܹܝܬܼ ܫܲܡܵܫܵܘ̈ܗܝ ܀>
    text <܃ܐܘܿ ܠܬܼܕܼܡܘܼܪܬܵܐ ܕܲܒܼܬܼܕܡܘܼܪܬܵܐ ܥܦܝܼܲܬܼ ܬܲܗܪܵܐ>
    text <ܕܲܟܼܕܼܝܼܢ ܥܵܠܡܵܐ ܬܚܹܝܬܼ ܒܵܪܘܿܝܵܐ ܘܲܟܼܢܵܘܵܬܹ̈ܐ ܀>
    text <܃ܟܕܼܝܼܢܝܼܢ ܥܝܼܪܹ̈ܐ ܬܚܹܝܬܼ ܗܵܘ̇ ܪܸܡܙܵܐ ܕܐܲܬܼܩܸܢ ܐܸܢܘܿܢ>
    text <ܘܲܟܼܕܼܝܼܢ ܥܵܠܡܵܬ ܬܚܹܝܬܼ ܫܘܼܠܛܵܢܵܐ ܕܐܲܫܠܸܛ ܐܸܢܘܿܢ ܀>
    text <܃ܒܢܝܼܪܵܐ ܕܚܘܼܒܹܿܗ ܟܕܼܝܼܢܵܐ ܒܪܝܼܬܼܵܐ ܬܚܹܝܬܼ ܪ̈ܘܼܚܵܢܹܐ>
    text <ܘܫܘܼܠܛܵܢܲܝ̈ܗܘܿܢ ܠܥܸܠ ܡ̣ܢ ܚܲܨܵܗ̇ ܐܲܝܟ ܗܸܢܝܘܿܟܼܵܐ ܀>
    text <܃ܒܥܲܪ̈ܩܹܐ ܕܪܘܼܚܵܐ ܠܒܼܝܼܟܼܝܼܢ ܠܐܵܐܲܪ ܠܵܐ ܡܓܼܫܲܡܬܵܐ>
    text <ܘܲܡܕܲܒܿܪܝܼܢ ܠܵܗ̇ ܐܲܝܟ ܨܸܒܼܝܵܢܵܐ ܕܡܲܕܲܒܲܪ ܟܠ ܀>
    text <܃ܟܠ ܥܲܡ ܟܠܵܐ ܟܕܼܝܼܢ ܘܲܡܫܲܥܒܲܕܼ ܠܫܘܼܠܛܵܢܲܝ̈ܗܘܿܢ>
    text <܃ܘܥܲܡ ܟܠ ܪܵܗ̇ܛܝܼܢ ܘܲܠܟܼܠ ܢܵܛ̇ܪܝܼܢ ܕܠܵܐ ܢܸܟܼܝܵܢܹ̈ܐ>
    text <܃ܒܲܡ̈ܢܵܘܵܬܼܵܐ ܕܫܘܼܛܵܢܲܝ̈ܗܘܿܢ ܦܲܠܓܹܗ ܠܥܵܠܡܵܐ>
    text <ܘܟܼܚܲܕܼ ܡܸܢܗܘܿܢ ܙܗܝܼܪ ܒܲܥܒܼܵܕܲ݁ܐ ܕܡܲܓܼܥܲܠ ܒܐܝܼܕܼܵܘ̈ܗܝ ܀>
    text <܃ܐܝܼܬܼ ܕܲܠܫܸܡܫܵܐ ܠܒܼܝܼܟ ܒܐܝܝܼ̈ܕܲܝܵܐ ܕܠܵܐ ܪܘܼܟܵܒܼܵܐ>
    text <ܘܲܡܚܵܘܸܐ ܠܹܗ ܫܒܼܝܼܠ ܡܲܪܕܲܝܼܬܼܵܬ ܕܠܵܐ ܕܘܼܪ̈ܟܵܬܼܵܐ ܀>
    text <܃ܥܲܡܹܗ ܕܚܲܪܫܵܐ ܪܵܗܹ̇ܛ ܥܝܼܪܵܐ ܩܲܠܝܼܠܵܐܝܼܬܼ>
    text <ܘܲܡܛܲܟܸܿܣ ܠܹܗ ܕܠܵܐ ܢܸܬܿܕܵܘܲܕܼ ܫܒܼܝܼܠ ܡܲܪܕܿܝܼܬܹܗ ܀>
    text <܃ܥܲܡ ܫܲܪܝܘܼܬܹܗ ܐܲܡܝܼܢ ܦܵܪܲܚ ܩܲܠܝܼܠ ܗܵܘܢܵܐ>
    text <ܘܲܡܣܲܝܸܟ ܠܹܗ ܠܚܘܼܕܼܪܵܐ ܕܐܲܪܥܵܐ ܠܹܠܲܝ ܐܝܼܡܵܡ ܀>
    text <܃ܐܝܼܬܼ ܕܲܠܣܲܗܪܵܐ ܛܥܝܼܢ ܥܲܠ ܟܲܬܼܦܹܗ ܠܵܐ ܡܓܲܫܲܡܬܵܐ>
    text <ܘܲܡܕܲܒܲܪ ܠܹܗ ܒܝܲܕܼ ܫܘܼܠܵܦܹ̈ܐ ܐܲܝܟ ܕܲܠܫܲܒܼܪܵܐ ܀>
    text <܃ܒܗܵܘܢܵܐ ܛܥܝܼܢ ܠܹܗ ܡܗܵܘܸܐ ܠܠܵܐ ܦܵܪܘܿܫܵܐ>
    text <ܘܲܡܕܲܒܲܪ ܠܹܗ ܕܠܵܐ ܢܸܬܿܕܲܒܲܪ ܒܲܥܪܝܼܪܵܐܝܼܬܼ ܀>
    text <܃ܛܲܟܼܣܹ̈ܐ ܘܕܲܪ̈ܓܹܐ ܣܵܐܹ̇ܡ ܩܘܼܡ̇ܘܗܝ ܐܲܝܟ ܝܵܠܘܿܦܵܐ>
    text <ܕܢܸܗܘܸܐ ܝܵ̇ܕܲܥ ܕܲܟܼܡܵܐ ܘܲܟܼܡܵܐ ܢܵܚܹ̇ܬܼ ܘܣܵܠܹ̇ܩ ܀>
    text <܃ܐܝܼܬܼ ܕܲܠܨܡܚܵܐ ܕܟܼܵܘܟܿܒܹ̈ܐ ܠܒܼܝܼܟܼܝܼܢ ܐܲܝܟ ܠܲܡܦܹܝܕܹ̈ܐ>
    text <ܘܲܒܼܨܸܡܚܲܝ̈ܗܘܿܢ ܪܵܕܹܦܝܼܢ ܚܸܫܟܵܐ ܕܠܲܝܝ̈ܠܵܘܵܬܼܵܐ ܀>
  block
    text <܃ܐܘܼܪܚܵܐ ܫܘܝܼܬܼܵܐ ܡܫܵܘܹܝܢ ܒܐܵܐܲܪ ܡܠܝܼܠܹ̈ܐ ܠܚܲܪ̈ܫܹܐ>
    text <ܘܐܲܡܝܼܢܝܼܢ ܒܵܗ̇ ܘܠܵܐ ܡܸܬܼܪܲܦܹܝܢ ܡ̣ܢ ܡܲܪܕܲܝܼܬܼܵܗ̇ ܀>
    text <܃ܣܸܕܼܪ̈ܝܼܢ ܣܸܕܼܪ̈ܝܼܢ ܪܵܕܹܝܢ ܒܐܘܼܚܵܐ ܠܵܐ ܪ̈ܵܓܼܘܿܫܹܐ>
    text <ܘܲܫܡܲܝܵܢܹ̈ܐ ܒܪܹܫ ܣܸܕܼܪ̈ܲܝܗܘܿܢ ܐܲܝܟ ܗܲܕܿܝܼ̈ܠܹܐ ܀>
    text <܃ܠܡܲܫܪܝܼܬܼ ܡܲܠܟܵܐ ܕܵܡܹ̇ܝܢ ܛܲܟܼܣܹ̈ܐ ܘܛܘܼܟܵܣܲܝ̈ܗܘܿܢ>
    text <ܘܪ̈ܘܼܚܵܢܵܝܹܐ ܪ̈ܲܒܲܝ ܚܲܝܠܹ̈ܐ ܕܠܵܐ ܡܸܣܬܲܝܟܼܘܼܢ ܀>
    text <܃ܐܝܼܬܼ ܕܥܲܠ ܐܵܐܲܪ ܡܸܬܿܬܿܙܝܼܥܵܢܵܐ ܦܩܝܼܕܼܝܼܢ ܠܲܡܩܵܡ>
    text <ܘܲܡܙܲܝܥܝܼܢ ܠܹܗ ܒܙܵܘܥܹ̈ܐ ܟܣܲܝܵ̈ܐ ܕܪܸ̈ܥܝܵܢܲܝܗܘܿܢ ܀>
    text <܃ܒܙܵܘܥܵܐ ܡܙܝܼܥܝܼܢ ܠܵܐ ܦܲܓܼܪ̈ܵܢܹܐ ܠܠܵܐ ܦܲܓܼܪܵܢܵܐ>
    text <ܘܲܡܪܲܟܿܒܼܝܼܢ ܠܹܗ ܟܲܕܼ ܗܘ̤ ܟܝܵܢܹܗ ܕܠܵܐ ܪܘܼܟܵܒܼܵܐ ܗ̄ܘ̣ ܀>
    text <܃ܠܵܐ ܓܘܼܫܡܵܢܹ̈ܐ ܡܸܬܿܬܲܠܹܝܢ ܒܹܗ ܒܠܵܐ ܓܘܼܫܡܵܢܵܐ>
    text <ܘܲܡܬܲܠܚܝܼܢ ܠܹܗ ܒܲܡ̈ܢܵܘܵܬܼܵܐ ܠܲܝܟ ܕܠܲܓܼܫܝܝܼܡܵܐ ܀>
    text <܃ܡ̣ܢ ܠܵܐ ܓܫܝܼܡܵܐ ܥܵܒܼ̇ܕܿܝܼܢ ܓܘܼܫܡܵܐ ܠܵܐ ܓܘܼܫܡܵܢܹ̈ܐ>
    text <ܕܒܲܓܼܫܝܼܡܘܼܬܹܗ ܢܸܛܥܲܢ ܓܘܼܫܡܵܐ ܕܡܲܝ̈ܵܐ ܓܫܝܼܡܹ̈ܐ ܀>
    text <܃ܢܲܚ̈ܬܹܿܐ ܠܒܼܝܼܕܹ̈ܐ ܙܵܩ̇ܪܝܼܢ ܡܸܢܵܗ̇ ܕܩܲܛܝܼܢܘܼܬܹܗ>
    text <ܕܒܲܠܒܼܝܼܕܼܘܼܬܼܗܘܿܢ ܢܹܐܚܕܿܘܼܢ ܡܲܝ̈ܵܐ ܡܸܢܼܐܲܫܕܵܢܹ̈ܐ ܀>
    text <܃ܥܢܵܢܹ̈ܐ ܦܵܪܣܝܼܢ ܒܡܸܨܥܲܬܼ ܚܘܼܕܼܪܵܐ ܕܪܵܘܡ̇ܐ ܘܥܘܼܡܩܵܐ>
    text <ܘܲܠܥܸܠ ܡܸܢܗܹܝܢ ܟܵܫܹ̇ܝܢ ܡܲܝ̈ܵܐ ܐܲܝܟ ܬܲܛܠܝܵܠܵܐ ܀>
    text <܃ܒܡܲܝ̈ܵܐ ܘܪܘܼܚܵܐ ܡܛܲܠܠܝܼܢ ܒܲܝܬܵܐ ܕܣܘܼܢܩܩܵܢ ܚܲܝܲܝ̈ܢ>
    text <ܘܡ̣ܢ ܬܲܛܠܝܼܠܹܗ ܡܲܚܬܝܼܢ ܡܲܝ̈ܵܐ ܘܪܵܣܝܼܢ ܒܐܲܪܥܵܐ ܀>
    text <܃ܐܝܼܬܼ ܕܲܠܪ݁ܲܥܡܹܐ ܡܲܩܢܹܝܢ ܚܲܝܠܵܐ ܕܲܕܼܚܝܼܠ ܩܵܠܹܗ>
    text <ܘܲܡܙܝܼܥܝܼܢ ܠܵܗ̇ ܠܐܲܪܥܵܐ ܒܩܵܠܵܐ ܕܩܲܠܝܼܠܘܼܬܹܗ ܀>
    text <܃ܒܹܗܘ̣ ܒܐܵܐܲܪ ܗܸܢܘܿܢ ܥܵܒܼ̇ܕܿܝܼܢ ܓܘܼ̈ܒܹܿܗ ܕܡܲܝ̈ܵܐ>
    text <ܘܝܵܗ̇ܒܿܝܼܢ ܩܵܠܵܐ ܡ̇ܐ ܕܡܸܬܼܢܲܣܟܿܝܼܢ ܡܲܝܵ̈ܐ ܒܡܲܝܵ̈ܐ ܀>
    text <܃ܩܵܠܵܐ ܕܪܘܼܚܵܐ ܥܵܒܲ̇ܪ ܡܸܢܫܹܠܝ ܒܩܸܒܼܝܵܐ ܕܡܲܝ̈ܵܐ>
    text <ܘܲܡܒܲܕܲܪ ܠܹܗ ܠܟܸܢܫܵܐ ܕܡܲܝ̈ܵܐ ܕܐܝܼܬܼ ܒܲܥܢܵܢܹ̈ܐ ܀>
    text <܃ܡܲܝ̈ܵܐ ܫܪ̈ܲܝܵܐ ܡܲܠܝܵܐ ܥܢܵܢܵܐ ܙܸܩܵܐ ܕܪܘܼܚܵܐ>
    text <ܘܡ̇ܐ ܕܥܵܒܲ݁ܪ ܒܵܗ̇ ܩܵܠܵܐ ܕܪܲܥܡܵܐ ܨܪܵܬ̤ ܘܐܸܬܼܐܲܫܕܲܬ̤ ܀>
    text <܃ܐܹܝܘ ܬܲܟܼܬܿܘܼܫܵܐ ܕܲܬܼܪܹܝܢ ܚܲܪ̈ܫܹܐ ܘܚܲܕܼ ܡܲܠܵܠܵܐ>
    text <ܕܟܲܣܝܵܐ ܒܓܼܵܘܹܗ ܥܸܠܲܬܼ ܫܲܝܢܵܐ ܕܥܝܼܪܹ̈ܐ ܘܐ̄ܢܵܫܵܐ ܀>
    text <܃ܠܥܸܠܲܬܼ ܫܲܝܢܵܐ ܡܲܠܦܝܼܢ ܥܝܼܪܹ̈ܐ ܩܪܵܒܼܵܐ ܠܲܪܫܵܐ>
    text <ܕܠܵܐ ܫܲܘܝܘܬܼܗܘܿܢ ܬܚܲܒܸܿܠ ܫܲܝܢܵܐ ܕܦܹܐܪܹ̈ܐ ܘܙܲܪ̈ܥܹܐ ܀>
    text <ܐܘܼܡ̇ܢܵܐܝܼܬܼ ܡܲܠܦܝܼܢ ܩܹܐܪ̈ܣܹܐ ܡܠܝܼܠܹ̈ܐ ܠܚܲܪ̈ܫܹܐ܃>
  block
    text <ܘܡܸܢܹܗ ܕܐܵܐܲܪ ܚܸܫ̇ܠܝܼܢ ܙܲܝܢܵܐ ܕܡܸܙܕܲܝܢܝܼܢ ܒܹܗ ܀>
    text <܃ܓܹܐܪܹ̈ܐ ܕܢܘܼܪܵܐ ܚܵܫ̇ܠܝܼܢ ܡܸܢܹܗ ܡ̇ܐ ܕܡܸܬܼܥܲܒܸܿܐ>
    text <ܘܲܡܫܲܕܿܪܝܼܢ ܠܗܘܿܢ ܒܐܲܦܲܝܝ̈ ܪܵܘܡ̇ܐ ܒܚܹܐܦܵܐ ܩܲܫܝܵܐ ܀>
    text <܃ܐܲܝܟ ܕܠܦܲܪܙܠܵܐ ܢܵܩ̇ܫܝܼܢ ܚܹܐܦܵܘ̈ܗܝ ܒܚܹܐܦܵܐ ܩܲܫܝܵܐ>
    text <ܘܢܵܦ̇ܩܝܼܢ ܡܸܢܹܗ ܒܠܹܨܘܿܨ̈ܝܵܬܼܵܐ ܢܲܗܝܼܪ̈ܵܬܼܵܐ ܀>
    text <܃ܢܲܗܝܼܪܵܐܝܼܬܼ ܡܲܢܗܲܪ ܡܸܢܫܹܠܝ ܒܡܸܨܥܲܬܼ ܢܘܼܗܪܹܐ>
    text <ܘܩܲܠܝܼܠܵܐܝܼܬܼ ܡܚܵܘܹܐ ܢܘܼܗܪܹܐ ܘܲܡܛܲܫܸܐ ܠܹܗ ܀>
    text <܃ܬܲܗܪܵܐ ܡܲܠܝܵܐ ܚܙܵܬܼܵܐ ܕܢܘܼܗܪܹܐ ܠܲܕܼܚܵܐܲܪ ܒܹܗ>
    text <ܕܥܲܡ ܫܘܼܪܵܝܹܗ ܐܵܦ ܫܘܼܠܵܡܹܗ ܕܠܠܵܐ ܬܘܼܗܵܝܵܐ ܀>
    text <܃ܠܵܐ ܡܲܪܦܸܐ ܠܹܗ ܠܲܕܼܚܵܫܲܪ ܒܹܗ ܕܲܢܚܘܼܪ ܫܲܦܝܼܪ>
    text <ܕܥܲܡ ܚܵܐܲܪ ܒܹܗ ܩܲܦ̣ܣܹܗ ܠܢܘܼܗܪܹܗ ܡ̣ܢ ܒܵܒ̣ܵܬܹ̈ܗ ܀>
    text <ܐܹܝܘ ܩܲܠܝܼܠܵܐ ܕܠܹܗ ܠܵܐ ܚܵܙ̇ܝܵܐ ܩܲܠܝܼܠܘܼܬܼܵܐ ܀>
    text <ܘܠܲܢ ܕܲܚܙ݂ܲܝܢܵܝܗܝ ܠܵܐ ܡܲܪܦܸܐ ܠܲܢ ܕܲܢܚܘܼܪ ܫܲܦܝܼܪ ܀>
    text <܃ܫܒܼܘܿܩ ܠܲܢ ܚܲܪܫܵܐ ܕܲܢܚܘܼܪ ܒܫܘܼܦܪܵܐ ܕܫܲܬܿܝܼܩܘܼܬܼܵܟ>
    text <ܠܵܐ ܬܚܲܬܼܚܸܬܼ ܠܲܢ ܒܩܲܠܝܼܠܘܼܬܼܵܐ ܕܠܵܘ ܕܝܼܠܵܟ ܗ̄ܝܼ ܀>
    text <܃ܠܵܘ ܕܝܼܠܹܗ ܗ̄ܝܼ ܕܒܲܪܩܵܐ ܕܢܸܪܗܲܛ ܩܲܠܝܼܠܐܝܼܬܼ>
    text <ܡܠܝܼܠܵܐ ܗ̄ܘ̣ ܕܡܲܪܗܸܛ ܫܲܬܿܝܼܩܘܼܬܹܗ ܟܲܕܼ ܗܘ̤ ܠܵܐ ܪܓܼܝܼܫ ܀>
    text <܃ܥܝܼܪܵܐ ܗ̄ܘ̣ ܕܡܲܪܟܸܿܢ ܥܢܵܢܹ̈ܐ ܠܝܲܡܵܐ ܩܲܠܝܼܠܵܐܝܼܬܼ>
    text <ܘܛܵܥ̈ܢܵܢ ܡܲܝ̈ܵܐ ܘܠܵܐ ܡܸܬܿܛܲܒ̈ܥܥܵܢ ܒܝܘܼܩܪܵܐ ܕܡܲܝ̈ܵܐ ܀>
    text <܃ܒܲܕܼܡܘܼܬܼ ܐܸܠܦܵܐ ܛܥܝܼܢܵܐ ܥܢܵܢܵܐ ܓܼܙܵܐ ܕܡܲܝ̈ܵܐ>
    text <ܘܣܵܠ̇ܩܵܐ ܩܵܝ̇ܡܵܐ ܒܐܲܦܲܝ̈ ܪܵܘܡ̇ܐ ܘܟܸܢ ܡܸܬܼܦܲܬܼܚܵܐ ܀>
    text <܃ܠܹܩܹ̈ܐ ܕܪܘܼܚܵܐ ܠܒܼܝܼܟ ܪܘܼܚܵܢܵܐ ܘܲܡܕܵܒܲܪ ܠܵܗ̇>
    text <ܕܠܵܐ ܬܸܬܿܛܲܒܲܥ ܒܝܘܼܒܪܵܐ ܕܡܲܝ̈ܵܐ ܕܲܒܒܸܐ ܒܓܵܪܘ̇ܗ̇ ܀>
    text <܃ܐܹܝܘ ܡܲܠܵܚܵܐ ܕܡܲܪܗܸܛ ܐܸܠܦܹܗ ܕܐܵܐܲܪ ܒܐܵܐܲܪ>
    text <ܘܲܚܠܵܦ ܠܹܩܹ̈ܐ ܛܥܝܼܢ ܠܵܗ̇ ܒܙܵܘܥܹ̈ܐ ܪ̈ܘܼܚܵܢܵܝܹܐ ܀>
    text <܃ܒܙܵܘܥܹ̈ܐ ܛܥܝܼܢ ܠܵܗ̇ ܪܘܼܚܵܢܵܝܵܐ ܠܪܘܼܚܵܐ ܕܐܵܐܲܪ>
    text <ܘܡ̇ܐ ܕܡܸܙܕܲܥܙܥܵܐ ܝܵܗ̇ܒܵܐ ܩܵܠܵܐ ܕܲܡܙܝܼܥ ܠܐܲܪܥܵܐ ܀>
    text <ܐܲܝܟ ܕܲܠܢܲܚܬܵܐ ܐܲܚܝܼܕܼ ܠܟܸܢܦܹ̈ܐ ܕܩܲܠܝܼܠܘܼܬܼܵܗ̇܁>
    text <ܘܲܡܬܿܚܬܸܿܐ ܠܵܗ̇ ܠܐܲܦܦܲܝ̈ ܐܲܪܥܵܐ ܟܲܕܼ ܠܵܐ ܨܵܒܼܝܵܐ ܀>
    text <܃ܐܘܿ ܩܲܠܝܼܠܵܐ ܕܠܵܐ ܪܵܓܵܐ ܠܹܗ ܕܲܢܦܘܼܫ ܒܐܲܪܥܵܐ>
    text <ܕܐܲܡܝܼܢ ܪܵܕܹܐ ܒܐܲܦܲܝ̈ ܪܵܘܡ̇ܐ ܐܲܝܟ ܝܲܩܝܼܪܵܐ ܀>
    text <܃ܐܹܝܘ ܟܡܵܐ ܪܲܒܵܐ ܒܛܝܼܠܘܼܬܼ ܛܵܒܼܵܐ ܕܲܠܘܵܬܼ ܓܸܢܣܲܢ>
    text <ܕܥܵܨܹ̇ܐ ܟܝܵܢܹ̈ܐ ܡܸܛܠܵܬܲܢ ܠܒܲܪ ܡ̣ܢ ܛܲܟܼܣܵܐ ܀>
    text <܃ܟܝܵܢܹܗ ܕܐܸܐܲܪ ܦܵܪܘܿܚܘܼܬܼܵܐ ܩܢܸܐ ܒܲܟܼܝܵܢܹܗ>
    text <ܘܗܵܢܵ̇ܘ ܬܲܗܪܵܐ ܕܣܵܠܹ̇̄ܩ ܠܪܵܘܡ̇ܐ ܘܢܵܚܹ̇ܬܼ ܨܹܐܕܲܝܢ ܀>
    text <܃ܚܹܝܠ ܡܲܠܲܐܟܼܵܐ ܥܵܨܹ̇ܐ ܠܲܚܝܠܵܐ ܕܦܵܪܘܿܚܘܼܬܹܗ>
    text <ܘܲܡܬܲܚܬܸܿܐ ܠܹܗ ܠܪܵܗܛܵܐ ܪܵܡ̇ܐ ܠܘܵܬܼ ܡ̇ܟܵܬ̈ܲܢ ܀>
    text <ܚܲܕܼ ܡܲܠܲܐܟܼܵܐ ܥܒܼܝܼܕܼ ܪܲܒܿܚܲܝܠܵܐ ܥܲܠ ܡܲܫܪܝܼܬܹܗ܃>
  block
    text <ܘܲܡܕܲܒܲܪ ܠܵܗ̇ ܒܝܲܕܼ ܫܘܼܚܠܵܦܹ̈ܐ ܕܟܼܠ ܐܸܣܟܹܿܡܝܼ̈ܢ ܀>
    text <܃ܚܲܕܼܘܼ ܕܥܵܒܹ̇ܕܼ ܪܹܫܢܘܼܬܼܵܐ ܥܲܠ ܫܘܼܚܠܵܦܵܘ̈ܗܝ>
    text <ܟܲܕܼ ܐܝܼܬܼ ܥܲܡܹܗ ܒܢܲܝ̈ ܦܵܠܚܘܼܬܼܵܐ ܕܡܸܫܬܲܡܥܝܼܢ ܠܹܗ ܀>
    text <܃ܚܠܵܦ ܣܵܛܵܢܵܐ ܕܲܣܛܵܐ ܘܲܢܦ݂ܲܠ ܥܒܼܝܼܕܼ ܩܲܕܿܝܼܫܵܐ>
    text <ܘܦܵܠܚܹ̈ܐ ܕܥܲܡܹܗ ܚܠܵܦ ܠܸܓܼܝܘܿܢܹ̈ܐ ܕܫܹܐܕܹ̈ܐ ܛܪ̈ܘܼܢܹܐ ܀>
    text <܃ܗܘ̤ ܘܲܕܼܥܲܡܹܗ ܡܛܲܟܿܣܝܼܢ ܠܐܵܐܲܪ ܒܲܥܪܝܼܪܵܝܵܐ>
    text <ܘܟܸܢܫܹ̈ܐ ܝ̇ܚܪ̈ܵܢܹܐ ܡܕܲܒܿܪܝܼܢ ܡܸܕܸܿܡ ܕܲܦܩܝܼܪܝܼܢ ܒܹܗ ܀>
    text <܃ܒܛܲܟܼܣܹ̈ܐ ܡܦܲܠܓܼܝܼܢ ܫܘܼܠܛܵܢܲܝ̈ܗܘܿܢ ܕܫܲܠܝܼܛܵܢܹ̈ܐ>
    text <ܘܲܡܛܲܟܿܣܵܐܝܼܬܼ ܪܵܕܹܝܢ ܒܐܘܼܪܚܵܐ ܕܣܘܼܥܪ̈ܵܢܲܝܗܘܿܢ ܀>
    text <܃ܐܝܼܬܼ ܕܲܠܡܲܠ̈ܟܹܿܐ ܘܐܘܼܚܕܵܢܲܝ̈ܗܘܿܢ ܦܩܝܼܪ ܕܲܢܛܲܟܸܿܣ>
    text <ܘܒܲܙܒܲܢ ܡܲܡܠܸܟ ܘܒܲܙܒܲܢ ܫܵܪܹܐ ܡ̣ܢ ܫܘܼܠܛܵܢܵܐ ܀>
    text <܃ܐܝܼܬܼ ܕܲܩܪܵܒܼܵܐ ܡܦܲܠܸܓܼ ܝܵܗܹ̇ܒܼ ܠܲܩܪ̈ܲܒܼܬܼܵܢܹܐ>
    text <ܘܐܲܝܟ ܒܘܼܪܵܢܹܗ ܡܙܲܟܸܿܐ ܠܛܵܒܹ̈ܐ ܘܪܵܕܹܐ ܠܒܼܝܼܫܹ̈ܐ ܀>
    text <܃ܐܝܼܬܼ ܕܲܠܐ̄ܢܵܫܵܐ ܢܵܛ̇ܪܝܼܢ ܟܠܝܘܿܡ ܡ̣ܢ ܢܸܟܼܝܵܢܹ̈ܐ>
    text <ܘܪܵܕܼܦܝܼܢ ܡܸܢܗܘܿܢ ܚܲܝ̈ܠܵܘܵܬܼܵܐ ܕܫܹ̈ܐܕܹܐ ܛܪ̈ܘܼܢܹܐ ܀>
    text <܃ܚܲܕܼ ܡܲܠܲܐܟܼܵܐ ܠܘܸܐ ܠܟܼܠ ܒܲܪܢܵܫ ܠܘܼܝܼܬܼܵܐ ܕܚܘܼܒܵܐ>
    text <ܘܥܲܡܹܗ ܐܝܼܬܼܵܘܗܝ ܡ̣ܢ ܝܘܿܡ ܝܝܲܠܕܹܿܗ ܥܕܲܡ̇ܐ ܠܡܵܘܬܹܿܗ ܀>
    text <܃ܥܲܡ ܚܲܝܘܼܬܹܗ ܕܲܟܼܪܸܐ ܚܲܝܹ̈ܐ ܪܵܗܹ̇ܛ ܚܲܝܵܐ>
    text <ܘܥܲܠ ܓܢܹ̄ܒܼ ܥܲܪܣܹܗ ܐܲܡܝܼܢ ܩܵܐܹ̇ܡ ܒܝܘܿܡ ܥܘܼܢܕܵܢܹܗ ܀>
    text <܃ܗܘ̤ ܦܵܪܹܫ ܠܵܗ̇ ܠܢܲܦܫܵܐ ܐ̄ܚܝܵܢܬܹܿܗ ܡ̣ܢ ܗܲܕܲܡܹ̈ܐ>
    text <ܕܗܘ̤ ܡ̇ܘܒܹܿܠ ܠܵܗ̇ ܠܐܲܝܟܵܐ ܕܲܦܩܝܼܕܼ ܡ̣ܢ ܒܵܪܘܿܝܵܐ ܀>
    text <܃ܬܚܹܝܬܼ ܦܘܼܩܕܵܢܵܐ ܕܒܼܵܘܿܝܼܬܼܵܐ ܟܕܼܝܼܢ ܘܲܡܫܲܥܒܲܕܼ>
    text <ܘܠܵܘ ܕܝܼܠܹܗ ܗ̄ܝܼ ܠܡܸܣܥܲܪ ܗܵܕܹܐ ܕܡܸܣܬܲܥܪܵܐ ܒܹܗ ܀>
    text <܃ܠܵܘ ܗܘ̤ ܝܵܗܹ̇ܒܼ ܡܸܬܼܚܵܐ ܕܚܲܝܹ̈ܐ ܘܙܲܒܼܢܵܐ ܟܲܪܝܵܐ>
    text <ܘܠܵܐ ܫܲܠܝܼܛ ܠܹܗ ܕܢܵܘܣܸܦ ܫܵܥܵܐ ܘܢܲܒܼܨܲܪ ܫܵܥܵܐ ܀>
    text <܃ܘܐܵܦ ܠܹܗ ܠܐ̄ܢܵܫܵܐ ܠܵܘ ܒܲܩܛܝܼܪܵܐ ܡܕܲܒܲܪ ܚܲܝܵܘ̈ܗܝ>
    text <ܘܠܵܐ ܡܨܸܐ ܕܢܸܥܨܹܝܘܗܝ ܠܵܐ ܠܡܲܛܐܵܒܼܘܼ ܘܠܵܐ ܠܡܲܒܼܐܵܫܘܼ ܀>
    text <܃ܚܹܐܪܘܼܬܼ ܢܲܦܫܵܐ ܩܢܸܐ ܒܲܪܢܵܫܵܐ ܒܕܼܘܼܡܝܵܐ ܕܝܼܠܹܗ>
    text <ܘܲܡܨܸܐ ܕܢܸܚܛܸܐ ܘܐܵܦ ܕܢܸܙܕܲܕܲܩ ܐܲܝܟ ܦܵܪܘܿܫܵܐ ܀>
    text <܃ܠܵܐ ܡܸܢܼܥܲܨܪܵܐ ܚܹܐܪܘܼܬܼ ܢܲܦܫܵܐ ܕܲܒܼܒܲܪܢܵܫܵܐ>
    text <ܘܠܵܐ ܡܸܬܿܕܲܒܼܪܵܐ ܠܡܸܣܥܲܪ ܡܸܕܸܿܡܡ ܟܲܕܼ ܠܵܐ ܡܢܵܚܵܐ ܀>
    text <ܚܲܕܼܘܼ ܟܝܵܢܵܐ ܕܢܲܦܫܵܐ ܕܐ̄ܢܵܫܵܐ ܘܲܕܼܪ̈ܘܼܚܵܢܹܐ܁>
    text <ܘܠܵܐ ܡܸܬܼܚܲܣܢܵܐ ܐܸܠܵܐ ܚܣܲܢܬܹܗ ܗ̤ܝ ܠܲܩܢܘܿܡ̇ܗ̇ ܀>
    text <܃ܒܢܘܿܡ̇ܐ ܓܡܝܼܪܵܐ ܩܲܢܝܵܐ ܒܝܵܬܼܵܗ̇ ܡ̣ܢ ܫܘܼܪܵܝܵܐ>
    text <ܐܲܟܼܡܵܐ ܕܲܓܼܡܝܼܪ ܐܵܦ ܬܘܼܩܵܢܵܐ ܕܲܡܫܲܝܵܢܹ̈ܐ ܀>
    text <ܐ̄ܚܝܵܢܹ̈ܝܗ̇ ܐܸܢܘܿܢ ܘܡܸܢܹܗ ܕܛܘܿܗܡ̇ܐ ܕܝܼܠܗܘܿܢ ܐܝܼܬܹܝܗ̇܃>
  block
    text <ܘܠܲܐ̄ܚܝܵܢܘܼܬܼܵܗ̇ ܡܚܲܒܿܒܼܝܼܢ ܟܠܫܵܥ ܒܣܘܼܥܪ̈ܵܢܲܝܗܘܿܢ ܀>
    text <܃ܠܗܵܝ̇ ܒܲܪ̄ܬܼ ܩܵܠܵܐ ܕܲܩܪܵܬ̤ ܠܐ̄ܢܵܫܵܐ ܒܫܸܡ ܟܲܣܝܘܼܬܼܵܐ>
    text <ܠܵܗ̇ ܗ̄ܘ̣ ܡܝܲܩܪܝܼܢ ܒܝܲܕܼ ܐܝܼܩܵܪܵܐ ܕܨܹܝܕܼ ܒܲܪܢܵܫܵܐ ܀>
    text <܃ܒܐ̄̇ܢܵܫܵܐ ܡܚܵܘܹܝܢ ܚܘܼܒܿܗܘܿܢ ܪܲܒܵܐ ܕܨܹܝܕܼ ܒܵܪܘܿܝܵܐ>
    text <ܥܲܠ ܗܵܝ̇ ܠܵܐܹ̇ܝܢ ܒܡܵܙܘܿܢ ܚܲܝܲܝ̈ܢ ܘܲܒܼܬܸܫܡܸܫܬܲܢ ܀>
    text <܃ܡܸܠܛܵܬܲܢ ܫܚܝܼܩܝܼܢ ܣܲܓܿܝܼ ܐܵܦ ܡܸܫܬܲܚܩܝܼܢ>
    text <ܘܠܵܐ ܡܸܬܿܬܿܢܝܼܚܝܼܢ ܠܕܲܡ̇ܐ ܕܢܵܝ̇ܚܝܼܢ ܒܠܡܹܐܝܢ ܒܘܼܒܵܐ ܀>
    text <܃ܡܸܛܠܵܬܲܢ ܪܡܹܝܢ ܒܐܵܓܼܘܿܢܵܐ ܕܫܘܼܚܠܵܦ ܙܲܒܼܢܹ̈ܐ>
    text <ܕܲܒܼܫܘܼܚܠܵܦܗܘܿܢ ܢܸܥܗܲܕܼ ܚܲܝܹ̈ܐ ܕܠܵܐ ܫܘܼܠܵܡܵܐ ܀>
    text <܃ܡܸܛܠܵܬܲܢ ܠܐܹܝܢ ܘܲܥܡܝܼܠܝܼܢ ܒܲܥܡܝܼ̈ܠܬܼܵܐ>
    text <ܘܟܲܕܼ ܠܵܐ ܠܵܐܹ̇ܝܢ ܥܲܡܲܢ ܕܲܚܢܲܢ ܢܸܬܿܬܿܢܝܼܚ ܀>
    text <܃ܡܸܛܠܵܬܲܢ ܡܙܝܝܼܥܝܼܢ ܠܐܵܐܲܪ ܒܙܵܘܥܵܐ ܕܲܒܼܗܘܿܢ>
    text <ܕܲܒܼܝܲܕܼ ܡܲܫܒܼܵܘ̈ܗܝ ܒܩܝܼܡܘܼܢ ܙܲܪ̈ܥܹܐ ܕܩܘܼܝܵܡ ܚܲܝܲܝ̈ܢ ܀>
    text <܃ܡܸܛܠ ܚܲܝܲܝ̈ܢ ܡܛܲܟܿܣܝܼܢ ܪܲܗܛܵܐ ܕܝܲܪ̈ܝܲܝ ܫܲܢ̄ܬܵܐ>
    text <ܕܠܵܐ ܢܸܬܿܕܵܘܲܪ ܘܢܸܛܥܸܐ ܛܲܟܼܣܵܐ ܕܦܵܪܘܿܫܘܼܬܲܢ ܀>
    text <܃ܡܸܛܠܵܬܲܢ ܡܚܵܘܹܝܢ ܐܘܼܪܚܵܐ ܠܫܸܡܫܵܐ ܘܣܲܗܪܵܐ>
    text <ܕܠܵܐ ܬܘܼܒܼ ܢܸܛܥܸܐ ܫܒܼܝܼܠ ܡܲܪܕܲܝܼܬܿܢ ܕܨܹܝܕܼ ܒܵܪܘܿܝܵܐ ܀>
    text <܃ܡܸܛܠܵܬܲܢ ܡܦܲܠܓܼܝܼܢ ܫܵܥܹ̈ܐ ܠܢܘܼܗܪܵܐ ܘܚܸܫܟܵܐ>
    text <ܕܠܵܐ ܢܸܬܼܦܲܠܓܼܘܼܢ ܥܲܠ ܒܵܪܝܵܐ ܕܲܒܼܪܵܐ ܐܸܢܘܿܢ ܀>
    text <܃ܡܸܛܠ ܕܲܪܓܹܗ ܩܢ̣ܵܘ ܫܘܼܠܛܵܢܵܐ ܕܕܲܪ̈ܓܹܐ ܘܛܲܟܼܣܹ̈ܐ>
    text <ܘܚܵܘܝܼܘ ܕܦܵܩ̇ܕܿܝܼܢ ܐܵܦ ܡܸܬܼܦܲܩܕܿܝܼܢ ܕܕܲܪܓܹܗ ܢܹܐܪܲܒܼ ܀>
    text <܃ܠܝܲܩܝܼܪܘܼܬܹܗ ܡܝܲܩܪܝܼܢ ܛܲܟܼܣܹ̈ܐ ܕܫܘܼܠܛܵܢܲܝ̈ܗܘܿܢ>
    text <ܘܡܸܛܠ ܛܲܟܼܣܹܗ ܡܲܡܠܸܟ ܛܲܟܼܣܵܐ ܒܹܝܬܼ ܣܸܕܼܪ̈ܲܝܗܘܿܢ ܀>
    text <܃ܛܲܟܼܟܼܣܵܐ ܪܲܒܵܐ ܫܪܸܐ ܒܛܲܛܼܣܲܝ̈ܗܘܿܢ ܕܲܡܛܲܟܿܣܵܢܹ̈ܐ>
    text <ܘܟܲܕܼ ܚܲܕܼ ܐܸܢܘܿܢ ܐܝܼܬܼ ܗ̄ܘ̣ ܕܦܵܩ̇ܕܿܝܼܢ ܐܵܦ ܡܸܬܼܦܲܩܕܿܝܼܢ ܀>
    text <܃ܒܦܵܩܘܿܕܼܘܼܬܼܗܘܿܢ ܚܵܪܟܵܪܘܿܙܵܐ ܪܲܒܵܐ ܕܥܲܡܡܹ̈ܐ>
    text <ܘܟܼܢܝܝܼ ܐܸܢܘܿܢ ܒܫܸܡ ܫܘܼܠܛܵܢܵܐ ܕܫܘܼܠܛܵܢܲܝ̈ܗܘܿܢ ܀>
    text <܃ܘܡܸܛܠ ܚܫܲܚܬܲܢ ܟܬ݂ܲܒܼ ܕܡܸܬܿܬܿܢܝܼܚܝܼܢ ܘܐܵܦ ܕܡܲܚܲܒܿܠܝܼܢ>
    text <ܕܐܸܡܲܬܼܝ ܡܸܫܠܲܚ ܚܵܫܘܿܫܘܼܬܼܵܐ ܘܢܸܠܒܲܫ ܫܘܼܒܼܚܵܐ ܀>
    text <܃ܟܠܵܗ̇ ܒܪܝܼܒܿܠܵܐ ܥܲܡܒܿܠܵܐ ܥܲܡܗܘܿܢ ܘܗܸܢ̣ܘܿܢ ܥܲܡܵܗ̇>
    text <ܕܐܸܡܲܬܼܝ ܢܹܐܬܸܐ ܝܘܿܡ ܡ̇ܘܠܵܕܼܵܐ ܕܡ̣ܢ ܒܹܝܬܼ ܡܝܼܬܹ̈ܐ ܀>
    text <܃ܥܲܡ ܒܼܪ̈ܝܵܬܼܵܐ ܫܲܬܿܝܼ̈ܩܵܬܼܵܐ ܥܢܹܝܢ ܘܲܥܡܝܼܠܝܼܢ>
    text <ܥܲܠ ܗܵܘ̇ ܡܲܒܼܪܵܐ ܕܐܝܼܬܼ ܗ̄ܘ̣ ܣܲܒܼܪܵܐ ܠܐܲܒܿܝܼܕܼܘܼܬܹܗ ܀>
    text <܃ܒܣܲܒܼܪܵܐ ܕܣܲܒܼܪܹܗ ܬܲܠܝܵܐ ܒܪܝܼܬܼܵܐ ܘܝܲܬܿܝܼܪ ܥܝܼܪܹ݁ܐ>
    text <ܒܗܵܝ̇ ܕܲܡܦܵܣܝܼܢ ܒܪ̈ܲܒܿܘܼܬܼ ܣܲܒܼܪܵܐ ܕܡܲܛܲܝܲܒܼ ܠܵܗ̇ ܀>
    text <ܒܣܲܒܼܪܵܐ ܛܵܒܼܵܐ ܕܦܘܼܪܩܵܢ ܚܲܝܲܝ̈ܢ ܡܣܲܟܹܿܝܢ ܟܠܝܿܡ܃>
  block
    text <ܘܫܲܪܝܼܪܵܐ ܠܗܘܿܢ ܕܲܡܩܲܒܿܠܝܼܢ ܠܹܗ ܒܝܲܕܼ ܣܘܼܥܪ݁̈ܵܢܹܐ ܀>
    text <܃ܡܸܛܠ ܣܲܒܼܪܹܗ ܟܬ݂ܲܒܼ ܕܐܸܫܥܒܲܕܼܘ ܠܲܣܪܝܼܩܘܼܬܼܵܐ>
    text <ܘܩܲܒܸܿܠ ܥܵܠܡܵܐ ܬܸܢܘܲܝ ܕܐܲܓܼܪܵܐ ܒܝܘܿܡ ܚܘܼܕܵܬܹܗ ܀>
    text <܃ܫܲܪܝܼܪ ܥܲܡܠܵܐ ܕܥܵܡ̇ܠܝܼܢ ܥܝܼܪܹ̈ܐ ܚܠܵܦ ܒܲܪܢܵܫܵܐ>
    text <ܘܗܵܐ ܬܲܚܘܝܼܬܼܵܐ ܕܫܲܪܝܼܪܘܼܬܹܗ ܒܫܘ̣ܚܠܵܦ ܙܲܒܼܢܹ̈ܐ ܀>
    text <܃ܙܲܒܼܢܹ̈ܐ ܣܵܗ̇ܕܿܝܼܢ ܥܲܠ ܥܲܡܠܲܝ̈ܗܘܿܢ ܕܲܡܫܲܝܵܢܹ̈ܐ>
    text <ܘܲܚܠܵܦ ܦܘܼܡ̇ܐ ܒܫܸܬܼܩܵܐ ܩܵܥܹ̇ܝܢ ܕܲܟܼܡܵܐ ܫܚܝܼܩܝܼܢ ܀>
    text <܃ܒܫܸܬܼܩܵܐ ܩܵܥܹ̇ܝܢ ܟܝܵܢܹ̈ܐ ܚܲܪ̈ܫܹܐ ܥܲܡ ܒܲܪܢܵܫܵܐ>
    text <ܕܚܘܼܪ ܒܲܪܢܵܫܵܐ ܡܸܛܠܵܬܼܵܟ ܫܚܝܼܩܝܼܢ ܥܝܼܪܹ̈ܐ ܀>
    text <܃ܡܸܛܠܵܬܼܵܟ ܪܡܹܝܢ ܒܲܫܚܵܩܵܐ ܡܠܝܼܠܹ̈ܐ ܘܚܲܪ̈ܫܹܐ>
    text <ܘܗܘ̤ ܒܲܪܢܵܫܵܐ ܠܵܐ ܪܓܼܝܼܫ ܕܟܼܡܵܐ ܫܚܝܼܩܝܼܢ ܚܠܵܦܵܘܗܝ ܀>
    text <܃ܚܘܼܪ ܒܲܪܢܵܫܵܐ ܒܲܥܡܝܼܠܘܼܬܼܗܘܿܢ ܐܵܦܸܢ ܩܲܠܝܼܠ>
    text <ܘܐܲܥܡܸܠ ܢܲܦܫܵܟ ܒܗܸܪܓܵܐ ܛܵܒܼܵܐ ܕܥܝܼܪܹ̈ܐ ܐ̄ܚܝܵܢܲܝܟ ܀>
    text <܃ܚܙܝܼ ܕܲܚܠܵܦܲܝܟ ܫܚܝܼܩܝܼܢ ܣܲܓܿܝܼ ܘܐܵܦ ܡܸܫܬܲܚܩܝܼܢ>
    text <ܘܥܲܡ ܬܲܪܒܿܝܼܬܼܵܟ ܡܪܲܒܹܿܝܢ ܦܹܐܪܹ̈ܐ ܠܲܣܢܝܼܩܘܼܬܼܵܟ ܀>
    text <܃ܕܝܼܠܗܘܿܢ ܐܝܼܬܹܝܗ̇ ܬܲܪܒܿܝܼܬܼ ܦܹܐܪܹ̈ܐ ܘܡ̇ܘܥܝܼܬܼ ܙܲܪ̈ܥܹܐ>
    text <ܘܲܒܼܡܸܠܲܬܼܗܘܿܢ ܡܛܲܟܲܣ ܪܲܗܛܵܐ ܕܝܲܪ̈ܝܲܝ ܫܲܢ̄ܬܵܐ ܀>
    text <܃ܩܲܠܝܼܠܵܐܝܼܬܼ ܪܵܗ̇ܛܝܼܢ ܒܐܵܐܲܪ ܥܲܡ ܙܵܘܥܲܝ̈ܗܘܿܢ>
    text <ܘܗܲܢܝܼܠܵܐ ܠܗܘܿܢ ܝܲܦܝܼܪܘܼܬܼܵܐ ܕܲܒܼܥܲܡ̈ܠܲܝܗܘܼܢ ܀>
    text <܃ܗܲܢܝܼܐܵܝܼܬܼ ܣܵܥ̇ܪܝܼܢ ܟܠܵܐ ܘܢܵܛ̇ܪܝܼܢ ܟܠܵܐ>
    text <ܘܲܒܼܣܘܼܥܪܵܢܗܘܿܢ ܦܵܪܥܝܼܢ ܫܘܼܒܼܚܵܐ ܠܡܲܬܼܩܸܢ ܟܠܵܐ ܀>
    text <܃ܫܘܼܒܼܚܵܐ ܩܵܥܹ̇ܝܢ ܡ̇ܐ ܕܡܸܫܬܲܠܚܝܼܢ ܒܣܘܼܥܪ݁ܵܢܲܝܗܘܿܢ>
    text <ܘܗܵܢܵܘ̇ ܬܲܗܪܵܐ ܕܥܲܡ ܣܘܼܥܪܵܢܵܐ ܐܵܦ ܬܸܫܒܿܘܿܚܬܵܐ ܀>
    text <܃ܬܲܪܬܹܿܝܢ ܒܲܚܕܼܵܐ ܓܵܡ̇ܪܝܼܢ ܟܠܢܵܫ ܕܠܵܐ ܬܘܼܗܪܵܝܵܐ>
    text <ܣܵܥܘܿܪܘܼܬܼܵܐ ܕܲܚܠܵܦ ܐ̄ܢܵܫܵܐ ܘܫܘܼܒܼܚܵܐ ܠܟܲܣܝܵܐ ܀>
    text <܃ܐܹܝܘ ܣܵܥܘܿܪܹ̈ܐ ܕܣܵܥܘܿܪܘܼܬܼܵܐ ܐܲܠܵܗܵܝܬܵܐ>
    text <ܕܠܵܐ ܡܸܬܼܥܵܘܟܼܝܼܢ ܠܲܡܡܲܠܵܝܘܼ ܬܲܪܬܹܿܝܢ ܒܲܚܕܵܐ ܀>
    text <܃ܐܹܝܘ ܡܫܲܡܫܵܢܹ̈ܐ ܡܫܲܡܫܲܝ̈ ܟܠܵܐ ܕܡ̇ܪܹܐ ܟܠܵܐ>
    text <ܕܓܼܡܝܼܪ ܚܘܼܒܹܿܗܘܿܢ ܨܹܝܕܼ ܒܵܪܘܿܝܵܐ ܕܨܹܝܕܼ ܒܸܪ̈ܝܵܬܹܗ ܀>
    text <܃ܐܹܝܘ ܐܝܼܙܓܲܕܹܿܐ ܕܲܡܠܸܟ ܡܲܠ̈ܟܹܿܐ ܠܵܐ ܡ̇ܝܘܿܬܼܵܐ>
    text <ܕܒܼܐܝܼܙ ܓܲܕܿܘܼܬܼܗܘܿܢ ܢܵܛ̇ܪܝܼܢ ܚܲܝܹ̈ܐ ܕܡ̇ܝܘܿܬܼܘܼܬܼܵܐ ܀>
    text <܃ܐܹܝܘ ܡܫܲܝܢܵܢܹ̈ܐ ܘܪ̈ܵܚܡܲܝ ܫܲܝܢܵܐ ܕܲܕܼܟܼܠ ܘܲܒܼܟܼܠ>
    text <ܕܲܡܚܲܝܨܝܼܢ ܠܹܗ ܠܫܲܝܢܵܐ ܕܐ̄ܢܵܫܵܐ ܒܚܘܼܒܵܐ ܕܲܒܼܗܘܿܢ ܀>
    text <܃ܐܹܝܘ ܟܵܪ̈ܘܿܙܹܐ ܕܚܹܝܠ ܒܵܪܘܿܝܵܐ ܕܨܹܝܕܼ ܒܸܪ̈ܝܵܬܹܐ>
    text <ܕܕܲܠܵܐ ܩܵܠܵܐ ܨܵܝ̇ܬܿܝܼܢ ܩܵܠܵܐ ܟܝܵܢܹ̈ܐ ܚܲܪ̈ܫܹܐ ܀>
    text <܃ܐܹܝܘ ܟܡܵܐ ܪܲܒܵܐ ܡ̣ܢ ܬܲܫܥܝܼܬܼܵܐ ܡܸܠܬܼܵܐ ܕܲܒܼܗܘܿܢ>
    text <ܕܐܵܦ ܫܲܬܿܝܼܩܹ̈ܐ ܨܵܝ̇ܬܿܝܼܢ ܩܵܠܹ̈ܐ ܕܬܼܪ̈ܓܵܡܲܝܗܘܿܢ ܀>
    text <ܕܠܵܐ ܒܲܪ̄ܬܼ ܩܵܠܵܐ ܠܵܥ̇ܙܝܼܢ ܟܠܢܵܫ ܥܲܡ ܫܲܬܿܝܼܩܹ̈ܐ܃>
  block
    text <ܘܟܲܕܼ ܠܲܝܬܼ ܡܸܠܬܼܵܐ ܓܵܡ̇ܪܝܼܢ ܡܸܠܹ̈ܐ ܒܝܲܕܼ ܣܘܼܥܪ̈ܵܢܹܐ ܀>
    text <܃ܒܟܸܣܝܵܐ ܠܵܥܙ̇ܝܼܢ ܥܲܡ ܐܸܣܛܘܼܟܼܣܹ̈ܐ ܠܵܐ ܪ̈ܵܓܼܘܿܫܹܐ>
    text <ܘܝܵܗ̇ܒܿܝܼܢ ܩܵܠܹ̈ܐ ܡܸܬܼܪ̈ܲܓܼܫܵܢܹܐ ܐܲܝܟ ܪ̈ܓܼܘܿܫܹܐ ܀>
    text <܃ܘܐܲܝܟ ܕܒܼܐܝܼ̈ܕܲܝܵܐ ܠܒܼܝܼܟܼܝܼܢ ܠܐܵܐܲܪ ܒܐܲܪܒܲܥ ܟܸܢܦܵܘ̈ܗܝ>
    text <ܘܦܵܪܣܝܼܢ ܚܹܐܦܵܐ ܕܩܲܠܝܼܠܘܼܬܹܗ ܠܐܲܪܒܲܥ ܦܸܢ̈ܝܵܢ ܀>
    text <܃ܒܡܲܫܒܼܵܘ̈ܗܝ ܢܚܹܝܹ̈ܐ ܡܢܝܼܚܝܼܢ ܐ̄ܢܵܫܵܐ ܘܐܵܦ ܚܲܝ̈ܘܵܬܼܵܐ>
    text <ܘܒܼܪܵܓܼܝܘܼܬܹܗ ܡܪܲܓܹܿܝܢ ܠܐܲܪܥܵܐ ܕܬܸܬܸܿܠ ܦܹܐܪܹ̈ܐ ܀>
    text <܃ܐܘܼܡܵܢܵܐܝܼܬܼ ܥܵܨ̇ܒܼܝܼܢ ܟܹܐܒܼܵܘ̈ܗܝ ܕܥܵܠܡܵܐ ܟܪܝܼܗܵܐ>
    text <ܒܩܲܪܝܼܪܘܼܬܼܵܐ ܘܚܲܡܝܼܡܘܼܬܼܵܐ ܬܪܹܝܢ ܕܲܠܩܘܼܒܼܠܹ̈ܐ ܀>
    text <܃ܠܩܲܪܝܼܪܘܼܬܹܗ ܡܡܲܕܿܟܼܝܼܢ ܟܠܫܵܥ ܒܚܲܡܝܼܡܘܼܬܼܵܐ>
    text <ܘܟܸܢ ܣܵܝ̇ܪܝܼܢ ܠܹܗ ܐܲܝܟ ܣܲܡܡܵܢܹ̈ܐ ܠܟܹܐܒܹ̈ܐ ܢܣܝܼܣܹ̈ܐ ܀>
    text <܃ܐܹܝܘ ܠܐܵܣܝܼܘܼܬܼܵܐ ܠܵܐ ܡܓܼܫܲܡܬܵܐ ܕܠܵܐ ܓܘܼܫܡܵܢܹ̈ܐ>
    text <ܕܲܡܡܲܕܿܟܼܝܼܢ ܠܵܗ̇ ܪ̈ܘܼܚܵܡܵܝܹܐ ܘܚܵܫ̇ܚܵܐ ܠܓܼܘܼܫܡܲܢ ܀>
    text <܃ܠܐܘܼܡ̇ܢܘܼܬܼܗܘܿܢ ܝܲܗ̣̄ܒܹܿܗ ܠܥܵܠܡܵܐ ܡ̇ܪܹܐ ܕܥܵܠܡܵܐ>
    text <ܕܲܚܙ̣ܵܐ ܕܝܵܥ̇ܝܼܢ ܠܡܸܥܨܲܒܼ ܟܹܐܒܹ̈ܐ ܕܲܢܣܝܝܼܣܘܼܬܹܗ ܀>
    text <܃ܚܹܝܠ ܨܸܒܼܝܵܢܹܗ ܣܵܡ̣ ܒܲܟܼܝܵܢܗܘܿܢ ܡ̣ܢ ܫܘܼܪܵܝܵܐ>
    text <ܕܢܸܗܘܘܿܢ ܣܵܦ̇ܩܝܼܢ ܠܡܸܣܥܲܪ ܥܵܠܡܵܐ ܟܪܝܼܗ ܒܲܚܛܝܼܬܼܵܐ ܀>
    text <܃ܡܸܢܹܗ ܝܲܠܦܘܼܗ̇ ܠܐܘܼܡܵܢܘܼܬܼܵܐ ܘܟܸܢ ܐܸܬܼܢܲܨܲܚܘ>
    text <ܘܚܹܝܠ ܥܘܼܕܼܪܵܢܹܗ ܣܵܗܹ̇ܛ ܥܲܡܗܘܿܢ ܥܕܲܡ̇ܐ ܠܚܲܪܬܼܵܐ ܀>
    text <܃ܥܲܡܗܘܿܢ ܪܵܗܹ̇ܛ ܚܹܝܠ ܒܼܵܘܿܝܵܐ ܩܲܠܝܼܠܵܐܝܼܬܼ>
    text <ܘܥܲܡܹܗ ܪܵܕܹܝܢ ܕܠܵܐ ܡܘܼܫ̈ܚܵܬܼܵܐ ܕܲܦ̈ܣܵܥܵܬܼܵܐ ܀>
    text <܃ܩܲܛܝܼܢܵܐܝܼܬܼ ܪܵܡܹ̇ܙ ܪܸܡܙܹܗ ܕܠܵܐ ܒܲܪ̄ܬܼ ܩܵܠܵܐ>
    text <ܘܨܵܝ̇ܬܿܝܼܢ ܩܵܠܹܗ ܕܠܵܐ ܡܲܫܡܲܥܬܼܵܐ ܓܼܘܫܡܵܢܵܝܬܵܐ ܀>
    text <܃ܠܦܘܼܬܼ ܡܲܫܡܲܥܬܼܵܐ ܕܐܲܩܢܝܼ ܐܸܢܘܿܢ ܡܬܲܪܓܸܿܡ ܥܲܡܗܘܿܢ>
    text <ܕܢܸܗܘܘܿܢ ܣܵܦ̇ܩܝܼܢ ܠܲܡܨܵܬܼ ܒܗܵܘܢܵܐ ܩܵܠܵܐ ܟܲܣܝܵܐ ܀>
    text <܃ܒܗܵܘܢܵܐ ܨܵܝ̇ܬܿܝܼܢ ܠܗܵܝ̇ ܒܲܪ̄ܬܼ ܩܵܠܵܐ ܕܟܼܠܵܗ̇ ܗܵܕܹܐ ܗ̄ܝܼ>
    text <ܘܲܒܼܒܼܘܼܝܵܢܵܐ ܡܸܬܼܒܲܝܢܝܼܢ ܒܵܗ̇ ܟܲܕܼ ܬܲܗܝܼܪܝܼܢ ܀>
    text <܃ܐܹܝܘ ܟܡܵܐ ܪܲܒܵܐ ܪܲܒܿܘܼܬܼ ܬܲܗܪܵܐ ܕܲܒܼܪ̈ܘܼܚܵܢܹܐ>
    text <ܘܲܙܥܘܿܪ ܦܘܼܡܵܐ ܕܟܼܠܵܗ̇ ܒܪܝܼܬܼܵܐ ܕܢܸܬܼܢܸܐ ܬܲܗܪܵܗ̇ ܀>
    text <܃ܐܹܝܘ ܟܡܵܐ ܚܲܪܝܼܦ ܗܵܘܢܵܐ ܕܲܩܐܹܝܢ ܦܲܢ̈ܝܲܝ ܗܵܘܢܵܐ>
    text <ܕܣܵܦܹ̇ܩ ܠܲܡܨܵܬܼ ܩܵܠܵܐ ܕܩܲܛܝܼܢ ܡ̣ܢ ܟܠ ܗܵܘܢܵܝܼ̈ܢ ܀>
    text <܃ܐܹܝܘ ܟܡܵܐ ܩܲܠܝܼܠ ܗܵܘ̇ ܒܘܼܝܵܢܵܐ ܕܡܸܬܼܒܲܝܢܝܼܢ ܒܹܗ>
    text <ܕܟܲܕܼ ܠܲܝܬܼ ܡܸܕܹܿܡ ܡܸܬܼܚܲܙܝܵܢܵܐ ܠܗܘܿܢ ܫܲܪܝܼܪܵܐ ܗ̄ܘ̣ ܀>
    text <ܐܹܝܘ ܟܡܵܐ ܟܲܣܝܵܐ ܗܵܝ̇ ܟܲܣܝܘܼܬܼܵܐ ܕܲܠܥܸܠ ܡܸܢܗܘܿܢ܃>
  block
    text <ܘܲܟܼܡܵܐ ܓܼܠܝܵܐ ܣܵܥܘܿܪܘܼܬܼܵܐ ܩܕܼܵܡ ܥܲܝܢܲܝ̈ܗܘܿܢ ܀>
    text <܃ܐܹܝܘ ܟܡܵܐ ܫܲܪܝܼܪ ܫܪܵܪܵܐ ܟܲܣܝܵܐ ܕܪܸ̈ܥܝܵܢܲܝܗܘܿܢ>
    text <ܘܠܵܐ ܡܸܬܼܦܲܓܼܝܼܢ ܠܡܸܒܼܥܵܐ ܒܥܵܬܼܵܐ ܕܗܵܝ̇ ܟܲܣܝܘܼܬܼܵܐ ܀>
    text <܃ܟܲܣܝܵܐ ܡܸܢܗܘܿܢ ܐܲܝܟ ܡ̇ܐ ܕܟܲܣܝܵܐ ܡ̣ܢ ܟܠ ܒܸܪ̈ܝܵܢ>
    text <ܘܗܵܢܵܘ̇ ܬܲܗܪܵܐ ܕܲܟܼܡܵܐ ܕܟܲܣܝܵܐ ܠܗܘܿܢ ܐܲܝܟ ܓܲܠܝܵܐ ܗ̄ܝܼ ܀>
    text <܃ܒܗܲܝܡܵܢܘܼܬܼܵܐ ܚܵܙܹ̇ܝܢ ܚܙܵܬܼܵܐ ܕܠܵܐ ܡܸܬܼܚܲܙܝܵܐ>
    text <ܘܲܒܼܠܵܐ ܚܙܵܬܼܵܐ ܨܲܕܿܝܼܕܼ ܗܵܘܢܵܐ ܕܪܸ̈ܥܝܵܢܲܝܗܘܿܢ ܀>
    text <܃ܒܗܲܝܡܵܢܘܼܬܼܵܐ ܨܵܝ̇ܬܿܝܼܢ ܩܵܠܵܐ ܕܠܵܐ ܒܲܪ̄ܬܼ ܩܵܠܵܐ>
    text <ܘܲܡܩܲܒܿܠܝܼܢ ܠܹܗ ܒܸܠܥܵܕܼ ܪܼ̈ܓܼܫܹܐ ܡܸܬܼܪ̈ܲܓܼܫܵܢܹܐ ܀>
    text <܃ܒܗܲܝܡܵܢܘܼܬܼܵܐ ܫܲܠܸܡܘ ܪܲܗܟܵܐ ܕܗܲܝܡܵܢܘܼܬܼܵܐ>
    text <ܘܗܲܝܡܸܢܘ ܕܡܲܨܝܵܐ ܠܲܡܗܲܝܡܵܢܘܼ ܫܒܸܡ ܒܵܪܘܿܝܵܐ ܀>
    text <܃ܒܗܲܝܡܵܢܘܼܬܼܵܐ ܫܲܠܸܡܘ ܪܲܗܛܵܐ ܕܗܲܝܡܵܢܘܼܬܼܵܐ>
    text <ܘܗܲܝܡܸܢܘ ܕܡܲܨܝܵܐ ܠܲܡܗܲܝܢܵܡܘܼ ܒܫܸܡ ܒܵܪܘܿܝܵܐ ܀>
    text <܃ܒܗܲܝܡܵܢܘܼܬܼܵܐ ܩܵܡ̣ܘ ܕܲܢܛܲܟܿܣܝܼܢ ܚܹܝܠ ܐܸܣܛܘܼܣܹ̈ܐ>
    text <ܘܒܼܵܗ̇ ܗ̄ܘ̣ ܚܲܣܢ̣ܢܘܼܗܝ ܠܚܲܝܠܵܐ ܩܲܫܝܵܐ ܕܲܟܼܬܼܝܼܫܘܼܬܼܗܘܿܢ ܀>
    text <܃ܒܗܲܝܡܵܢܘܼܬܼܵܐ ܩܢ̣ܵܘ ܬܸܫܡܸܫܬܵܐ ܕܨܹܝܕܼ ܒܲܪܢܵܫܵܐ>
    text <ܘܠܵܐ ܐܸܬܼܦܲܠܲܓܼܘ ܥܲܠ ܗܵܘ̇ ܩܵܠܵܐ ܕܲܩܪ̣ܵܝܗܝ ܨܲܠܡܹܗ ܀>
    text <܃ܗܲܝܡܵܢܘܼܬܼܵܐ ܟܸܕܼܢܲܬ̤ ܐܸܢܘܿܢ ܒܥܲܡܠܵܐ ܕܚܲܝܵܘ̈ܗܝ>
    text <ܘܲܡܬܲܪܣܹܝܢ ܠܹܗ ܕܠܵܐ ܢܫܘܼܛܘܼܢܵܗ̇ ܠܗܲܝܢܵܡܘܼܬܼܵܐ ܀>
    text <܃ܗܲܝܡܵܢܘܼܬܼܵܐ ܫܲܕܿܪܲܬ̤ ܐܸܢܘܿܢ ܠܲܐ̄ܚܝܵܢܘܼܬܹܗ>
    text <ܘܒܼܵܗ̇ ܐܸܬܼܒܲܩܝܼܘ ܒܟܲܣܝܘܼܬܼ ܢܲܦܫܹܗ ܪܘܼܚܵܢܵܝܬܵܐ ܀>
    text <܃ܪܘܼܚܵܢܵܝܬܵܐ ܘܠܵܐ ܡ̇ܝܟܿܬܿܬܵܐ ܗܲܝܡܸܢܘ ܕܐܝܼܬܹܝܗ̇>
    text <ܐܲܝܟ ܕܐܵܦ ܗܸܢܘ̣ܿܢ ܪ̈ܘܼܚܵܢܵܝܹܐ ܘܠܵܐ ܡ̇ܝܘܿܬܹ̈ܐ ܀>
    text <܃ܡ̣ܢ ܗܵܘ̇ ܓܸܢܣܵܐ ܕܓܼܢܸܣ ܓܸܢܣܹ̈ܐ ܐܝܼܬܼܵܘܗܝ ܓܸܢܣܵܗ̇>
    text <ܘܐܝܼܬܹܝܗ̇ ܐܵܦ ܗܝ̤ ܕܠܵܐ ܪܘܼܟܵܒܼܵܐ ܘܲܕܼܠܵܐ ܚܙܵܬܼܵܐ ܀>
    text <܃ܡ̣ܢ ܗܵܘ̇ ܛܘܿܗܡ̇ܐ ܪܵܕܹܐ ܛܘܿܗܡ̇ܗ̇ ܕܠܵܐ ܝܘܼܒܵܠܵܐ>
    text <ܘܗܵܘ̇ܝܵܐ ܐܵܦ ܗܝ̤ ܒܗܵܘ̇ ܐܸܣܟܹܿܡܵܐ ܕܡ̣ܢ ܠܵܐ ܡܸܕܸܿܡ ܀>
    text <܃ܐܹܝܘ ܠܲܟܼܝܵܢܵܐ ܕܢܲܦܫܵܐ ܕܐ̄ܢܵܫܵܐ ܘܲܕܼܪ̈ܘܼܚܵܢܹܐ>
    text <ܕܲܩܢܹܝܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܐܲܝܟ ܥܵܒܼܘܿܕܼܗܘܿܢ ܀>
    text <܃ܐܘܿܗ ܡ̣ܢ ܐ̄ܢܵܫܵܐ ܕܢܲܦܫܵܐ ܕܲܒܼܗܘܿܢ ܠܵܐ ܡ̇ܝܘܿܬܼܵܐ ܗ̄ܝܼ>
    text <ܕܲܠܗܵܘ̇ ܕܲܒܼܪܵܗ̇ ܩ̣ܪܵܐܘܼܗܝ ܡܝܼܬܼܵܐ ܒܚܸܪ̈ܝܵܢܲܝܗܘܿܢ ܀>
    text <܃ܐܘܿܗ ܡ̣ܢ ܥܵܘ̣ܠܵܐ ܕܲܓܼܠܸܐ ܥܵܘ̣ܠܹܗ ܐܵܦ ܠܲܣ̈ܡܲܝܵܐ>
    text <ܕܲܡܚܲܦܹܝܢ ܠܵܗ̇ ܒܢܲܝ̈ ܚܸܪܝܵܢܵܐ ܒܐܸܣܟܹܿܝܡ ܚܘܼܒܵܐ ܀>
    text <܃ܐܘܿ ܛܵܥܝܘܼܬܼܵܐ ܕܐܲܒܲܥ ܛܵܥ̇ܝܵܐ ܒܼܒܼܢܲܝ̈ ܛܘܼܥܝܲܝ>
    text <ܕܕܼܵܡܹ̇ܐ ܕܘܼܡܝܵܗ̇ ܠܗܵܝ̇ ܛܵܥܝܘܼܬܼܵܐ ܕܲܒܼܦܲܪܕܲܝܣܵܐ ܀>
    text <ܚܲܕܼܘ ܢܝܼܫܵܐ ܕܲܢܟܼܝܼܠܘܼܬܼܵܐ ܕܗܵܝ̇ ܘܲܕܼܗܵܕܹܐ܃>
  block
    text <ܘܗܘ̤ܝܘܼ ܢܟܼܝܼܠܵܐ ܕܲܢ̣ܟܲܠ ܬܲܡ̇ܢ ܘܐܲܛܥܝܼ ܗܵܪܟܵܐ ܀>
    text <܃ܪܲܓܿܝܼ ܕܵܡ̇ܝܵܐ ܗܵܕܹܐ ܛܘܼܥܝܲܝ ܕܡ̇ܝܘܿܬܼܘܼܬܼܵܐ>
    text <ܠܗܵܝ̇ ܛܵܥܝܘܼܬܼܵܐ ܕܚܵܣܘܿܡܘܼܬܼܵܐ ܘܲܕܼܒܼܝܼܫܘܼܬܼܵܐ ܀>
    text <܃ܡ̣ܢ ܒܝܼܫܘܼܬܼܵܐ ܐܸܡ̣ܲܪ ܕܲܟܼܠ̣ܵܐ ܠܐܘܼܟܼܠܵܐ ܕܦܹܐܪܵܐ>
    text <ܘܲܒܼܪܵܚܡܘܼܬܼܵܐ ܐܲܛܥܝܼ ܗܵܫܵܐ ܕܩܲܒܸܿܠ ܕܲܢܡܘܼܬܼ ܀>
    text <܃ܒܚܘܼܒܵܐ ܠܲܡ ܡ̣ܝܼܬܼ ܡܲܬܼܩܸܢ ܐ̄ܢܵܫܵܐ ܡܸܛܠ ܐ̄ܢܵܫܵܐ>
    text <ܗܵܐ ܛܵܥܝܘܼܬܼܵܐ ܕܡܲܠܝܵܐ ܛܘܼܥܝܲܝ ܕܠܵܐ ܡܘܼܫ̈ܚܵܬܼܵܐ ܀>
    text <܃ܥܲܣܩܵܐ ܡܫܘܼܚܬܼܵܐ ܕܗܵܕܹܐ ܛܘܼܥܝܲܝ ܡ̣ܢ ܡܘܼܫ̈ܚܵܬܼܵܐ>
    text <ܘܲܟܼܡܵܐ ܕܢܵܘܪܸܟ ܫܲܪܒܵܐ ܕܡܸܠܹ̈ܐ ܟܲܪ̈ܝܵܢ ܡܸܢܵܗ̇ ܀>
    text <܃ܡܲܓܿܝܼܐܘܼܬܼܵܗ̇ ܥܨ̣ܵܬܲܢܝ ܕܐܲܣܓܹܐ ܡܸܠܲܬܼܝ ܨܹܐܕܹܝܗ̇>
    text <ܘܫܸܒܼܩܹ̇ܬܼ ܡܸܠܬܼܵܐ ܕܥܲܠ ܡܲܠܲܐܟܹ̈ܐ ܘܐܸܡ̇ܪܹܬܼ ܥܠܹܝܗ̇ ܀>
    text <܃ܣܲܓܿܝܼܐܘܼܬܼܵܗ̇ ܚܙܹ̇ܝܬܼ ܕܲܕܼܠܲܚܬܹܗ ܠܫܲܝܢܵܐ ܕܐ̄̇ܢܵܫܵܐ>
    text <ܥܲܠ ܗܵܝ̇ ܚܸܠܛܹ̇ܬܼ ܫܲܪܒܵܗ̇ ܒܫܲܪܒܵܐ ܕܲܡܫܲܝܵܢܹ̈ܐ ܀>
    text <܃ܠܲܫܡܲܝܵܢܹ̈ܐ ܚܙܹ̇ܝܬܼ ܕܲܡܥܲܠܹܝܢ ܡ̣ܢ ܟܠ ܚܲܫܝܼ̈ܢ>
    text <ܘܚܸܫܹ̇ܬܼ ܣܲܓܼܝܼ ܕܠܲܡܟܲܝܢܵܢܗܘܿܢ ܡܲܚܫܝܼܢ ܣܲܟܼܠܹ̈ܐ ܀>
    text <܃ܒܚܲܫܵܐ ܕܲܥܠܵܘܗܝ ܚܸܫܹ̇ܬܼ ܣܲܓܿܝܼ ܘܲܡܠܹ̇ܝܬܼ ܚܲܫܵܐ>
    text <ܘܫܸܒܼܩܹ̇ܬܼ ܐܘܼܪܚܵܐ ܘܲܪܕܹܝܬܼ ܒܐܘܼܪܚܵܐ ܕܲܪܕܼܵܘ ܥܲܛܠܹ̈ܐ ܀>
    text <܃ܦܵܢܝ ܢܲܦܫܝ ܠܡܸܠܬܹܟܼܝ ܠܐܘܼܪܚܵܐ ܕܡܸܠܬܼܵܐ ܕܥܲܠ ܪ̈ܘܼܚܵܢܹܐ>
    text <ܘܠܵܐ ܬܸܬܲܩܠܝܼܢ ܒܲܫܒܼܝܼܠ ܙܹܐܦܵܐ ܕܪ̈ܵܚܡܲܝ ܚܲܫܵܐ ܀>
    text <܃ܕܕܼܵܝ ܬܲܩܢܵܐܝܼܬܼ ܒܫܲܢܵܐܝܼܬܼ ܒܫܲܪܒܵܐ ܬܲܩܢܵܐ ܕܬܲܩܢܲܝ̈ ܗܵܘܢܵܐ>
    text <ܘܲܒܼܥܵܝ ܫܲܦܝܼܪ ܒܥܵܬܼܵܐ ܦܐܝܼܬܼܵܐ ܕܣܘܼܥܪ݁ܵܢܲܝܗܘܿܢ ܀>
    text <܃ܒܥܸܵܝ ܠܲܡ ܕܐܲܝܟܲܢ ܡܨܹܝܢ ܕܲܢܙܝܼܥܘܼܢ ܟܝܵܢܹ̈ܐ ܚܲܪ̈ܫܹܐ>
    text <ܘܒܲܐܝܢܵܐ ܚܲܝܠܵܐ ܚܵܣ̇ܢܝܼܢ ܚܲܝܠܵܐ ܕܚܹܝܠ ܐܸܣܛܘܼܟܼܣܹ̈ܐ ܀>
    text <܃ܐܲܝܟܲܢܵܐ ܟܲܝ ܡܓܲܫܡܝܼܢ ܠܐܵܐܲܪ ܠܵܐ ܓܘܼܫܡܵܢܵܐ>
    text <ܘܦܵܢܹ̇ܝܢ ܘܥܵܒܼ̇ܕܲܝܼܢ ܓܘܼܫܡܵܢܘܼܬܹܗ ܪܘܼܚܵܢܝܵܬܼܵܐ ܀>
    text <܃ܐܲܝܟܲܢܵܐ ܟܲܝ ܚܵܠ̇ܛܝܼܢ ܥܲܪܝܹܗ ܒܚܲܡܝܼܡܘܼܬܼܵܐ>
    text <ܘܬܼܘܼܒܼ ܦܵܪܫܝܼܢ ܠܹܗ ܘܲܡܩܝܼܡܝܼܢ ܠܹܗ ܒܛܲܟܼܣܵܐ ܩܲܕܼܡ̇ܐ ܀>
    text <܃ܐܲܝܟܲܢ ܥܵܒܼ̇ܪܵܐ ܩܲܛܝܼܢܘܼܬܼܗܘܿܢ ܒܩܲܛܝܼܢܘܼܬܹܗ>
    text <ܟܲܕܼ ܬܲܠܝܵܐ ܒܗܘܿܢ ܝܲܩܝܼܪܘܼܬܼܵܐ ܕܫܸܡܫܵܐ ܘܣܲܗܪܵܐ ܀>
    text <܃ܟܡܵܐ ܟܲܝ ܡܲܩܲܬܼ ܚܵܘܪܵܐ ܕܲܒܼܗܘܿܢ ܒܣܘܼܥܪ̈ܵܢܲܝܗܘܿܢ>
    text <ܘܠܵܐ ܡܸܬܿܕܵܘܲܕܼ ܡܲܬܼܩܵܠ ܛܲܟܼܣܵܐ ܕܲܒܼܢܲܗܝܼܪܹ̈ܐ ܀>
    text <܃ܟܡܵܐ ܟܲܝ ܦܵܪܚ̇ܝܼܢ ܡ̣ܢ ܟܲܪ ܕܐܝܼܬܼܵܘܗܝ ܚܘܼܕܼܪܵܐ ܕܐܲܪܥܵܐ>
    text <ܘܐܲܝܟܲܢ ܡ̇ܛܹ̇ܝܢ ܠܟܸܕܵܢ ܪܵܡܫܵܐ ܠܚܘܼܕܼܪܵܐ ܐ̄̇ܚܪܹܢܵܐ ܀>
    text <܃ܐܲܝܟܲܢ ܬܵܩ̇ܠܝܼܢ ܫܵܥܹ̈ܐ ܕܠܸܠܝܵܐ ܐܵܦ ܕܐܝܼܡܵܡܵܐ>
    text <ܘܠܵܐ ܛܥܵܘ ܘܛܵܥܹ̇ܝܢ ܛܲܟܼܣܵܐ ܕܩܲܒܸܿܠܘ ܡ̣ܢ ܫܘܼܪܵܝܵܐ ܀>
    text <܃ܟܡܵܐ ܟܲܝ ܗܵܘܹ̇ܐ ܡܸܢܝܵܢ ܐܲܠܦܹ̈ܐ ܕܠܸܓܼܝܘܿܢܲܝ̈ܗܘܿܢ>
    text <ܕܗܸܢܘ̣ܿܢ ܥܲܡ ܟܠ ܘܟܼܠܵܐ ܥܲܡܗܘܿܢ ܘܟܼܠ ܒܐܝܼܕܲܝ̈ܗܘܿܢ ܀>
    text <ܡܲܢ̣ܘܼ ܣܵܦܹ̇ܩ ܕܢܸܡܢܹܐ ܟܵܘܟܿܒܹ̈ܐ ܘܡܸܢܝܵܢ ܐ̄ܢܵܫܵܐ܃>
  block
    text <ܕܗܵܐ ܟܠ ܟܵܘܟܿܒܼܵܐ ܘܟܼܠ ܒܲܪܢܵܫܵܐ ܚܲܕܼ ܐܝܼܬܼ ܥܲܡܹܗ ܀>
    text <܃ܡܲܢ̣ܘܼ ܝܵ̇ܕܲܥ ܕܲܢܚܘܼܪ ܫܲܦܝܼܪ ܒܟܼܠ ܫܘܼܚܠܵܦܝܼ̈ܢ>
    text <ܕܗܵܐ ܠܵܐ ܗܵܘܹ̇ܐ ܚܲܕܼ ܫܘܼܚܠܵܦܵܐ ܕܠܵܘ ܗܸܢܘ̣ܿܢ ܒܹܗ ܀>
    text <܃ܡܲܢ ܡܸܣܬܲܟܲܠ ܒܫܘܼܠܛܵܢ ܡܲܠ̈ܟܹܿܐ ܘܕܼܘܼܒܵܪ ܥܲܡܡܹ̈ܐ>
    text <ܕܗܵܐ ܠܣܘܼܥܪܵܢܗܘܿܢ ܡܲܓܼܥܲܠ ܛܲܟܼܣܵܐ ܕܣܘܼܥܪ݁ܵܢܲܝܗܘܿܢ ܀>
    text <܃ܡܲܢ̣ܘܼ ܫܡܝܼܥ ܠܹܗ ܡܸܠܲܬܼ ܕܵܘܝܼܕܼ ܥܲܠ ܩܘܼܕܵܫܗܘܿܢ>
    text <ܕܲܡܩܲܕܿܫܵܢܹ̈ܐ ܘܡܫܲܒܿܚܵܢܹ̈ܐ ܟܲܢܝܲܬ̤ ܐܸܢܘܿܢ ܀>
    text <܃ܒܲܚܕܼܵܐ ܡܸܠܬܼܵܐ ܚܵܘܝܲܬ̤ ܐܸܢܘܿܢ ܪܘܼܚܵܐ ܕܩܘܼܕܼܫܵܐ>
    text <ܘܚܵܘܝܲܬ̤ ܕܲܡܨܵܝܢ ܠܲܡܫܲܒܵܚܘܼ ܒܗܵܝ̇ ܕܲܡܫܲܒܿܚܝܼܢ ܀>
    text <܃ܡܲܢ ܟܲܝ ܡܸܫܟܲܚ ܠܡܹܐܚܲܕܼ ܛܲܟܼܣܵܐ ܕܣܘܼܥܪ̈ܵܢܲܝܗܘܿܢ>
    text <ܕܠܲܝܬܿ ܡܸܢܝܵܢܵܐ ܠܲܡ̈ܢܵܘܵܬܼܵܐ ܕܗܸܢܘ̣ܿܢ ܡܵܢܹ̇ܝܢ ܀>
    text <܃ܚܲܕܼܘܼ ܒܲܠܚܘܿܕܼ ܕܡ̇ܢܹ̇ܐ ܘܚܵܫܹ̇ܒܼ ܥܲܕܼܠܵܐ ܢܸܗܘܘܿܢ>
    text <ܘܐܲܝܟ ܡܸܡܝܵܗܘܿܢ ܠܒ݂ܲܟ ܗ̄ܘ̣ܵܐ ܣܵܟ̣ܵܐ ܕܣܘܼܥܪ̈ܵܢܲܝܗܘܿܢ ܀>
    text <܃ܝܵ̇ܕܲܥ ܗ̄ܘ̣ܵܐ ܠܗܘܿܢ ܕܲܟܼܡܵܐ ܗܵܘܹ̇ܝܢ ܘܐܲܝܟܲܢ ܐܸܢܘܿܢ>
    text <ܘܲܡܛܲܟܿܣܝܼܢ ܠܹܗ ܥܲܕܼܠܵܐ ܢܩܘܼܡܘܼܢ ܥܲܠ ܫܘܼܠܛܵܢܵܐ ܀>
    text <܃ܒܚܝܼܪܝܼܢ ܗ̄ܘ̣ܵܘ ܠܹܗ ܒܟܼܘܼܪ ܒܘܼܚܪܵܢܹܗ ܥܲܕܼܠܵܐ ܢܹܐܬܼܘܿܢ>
    text <ܘܲܓܼܠܸܐ ܗ̄ܘ̣ܵܐ ܠܹܗ ܫܪܵܪܵܐ ܕܲܒܼܗܘܿܢ ܘܙܹܐܦܵܐ ܕܲܒܼܗܘܿܢ ܀>
    text <܃ܓܠܸܐ ܗ̄ܘ̣ܵܐ ܠܪܸܡܙܹܐ ܕܲܟܼܡܵܐ ܡܸܢܗܘܿܢ ܡܩܵܘܹܝܢ ܨܹܐܕܼܵܘܗܝ>
    text <ܘܲܟܼܡܵܐ ܢܵܦ̇ܩܝܼܢ ܠܒܲܪ ܡ̣ܢ ܢܝܼܫܵܐ ܕܦܵܩܘܿܕܼܘܼܬܹܗ ܀>
    text <܃ܛܪܝܼܕܼܝܼܢ ܗ̄ܘ̣ܵܘ ܠܹܗ ܫܹܐܕܹ̈ܐ ܛܪ̈ܘܼܢܹܐ ܥܲܕܼܠܵܐ ܢܸܛܥܘܿܢ>
    text <ܘܲܥܲܠܹܝܢ ܗ̄ܘ̣ܵܘ ܥܝܼܪ̈ܲܝ ܪܵ܁ܡ̇ܐ ܠܒܲܝܬܵܝܘܼܬܹܗ ܀>
    text <܃ܫܪܸܐ ܗ̄ܘ̣ܵܐ ܣܵܥܠܵܐ ܪܹܫܵܐ ܕܐܵܐܲܪ ܡ̣ܢ ܫܘܼܠܛܵܢܹܗ>
    text <ܘܲܡܩܲܝܡܝܼܢ ܗ̄ܘ̣ܵܘ ܕܒܹܝܬܼ ܓܲܒܼܪܝܹܠ ܒܼܕܼܘܼܟܲܬܼ ܕܲܪܓܹܗ ܀>
    text <܃ܡܝܲܩܪܝܼܢ ܗ̄ܘ̣ܵܘ ܠܹܗ ܒܛܲܟܼܣܵܐ ܘܕܲܪܓܵܐ ܒܵܬܸܿܪ ܙܲܒܼܢܹ̈ܐ>
    text <ܘܠܲܝܬܿ ܗ̄ܘ̣ܵܐ ܛܲܟܼܣܵܐ ܕܚܲܣܝܼܪ ܛܲܟܼܟܵܣܵܘ̈ܗܝ ܀>
    text <܃ܥܲܡ ܐܝܼܬܼܘܼܬܼܵܐ ܐܝܼܬܲܝܗܘܿܢ ܗ̄ܘ̣ܵܘ ܗܵܠܹܝܢ ܕܲܬܼܢܹܝ̇ܬܼ>
    text <ܠܵܘ ܒܐܝܼܬܼܘܼܬܼܵܐ ܐܸܠܵܐ ܒܐ̄ܪܵܙܵܐ ܕܲܥܬܼܝܼ̈ܕܼܵܬܼܵܐ ܀>
    text <܃ܒܲܥܬܼܝܼ̈ܕܼܵܬܼܵܐ ܐܝܼܬܲܝܗܹܝܢ ܗ̣̄ܘܲܝ̈ ܠܵܘ ܒܲܥ̇ܒܼܵܕܹ̈ܐ>
    text <ܘܝܼܕܼܵܝܼ̈ܥܵܢ ܗ̣̄ܘܲܝ̈ ܘܝܼܗܝܼ̈ܒܵܢ ܗ̣̄ܘܲܝ̈ ܐܲܟܼܡܵܐ ܕܝܵ̇ܕܲܥ ܀>
    text <܃ܝܼܕܲܝܼ̈ܥܵܢ ܗ̣̄ܘܝ̈ ܠܗܵܝ̇ ܝܼܕܲܥܬܼܵܐ ܕܲܒܼܪܵܬ̤ ܐܸܢܹܝܢ>
    text <ܠܙܲܒܼܢܵܐ ܕܝܸܕܼܥܲܬ̤ ܕܡܸܬܼܒܲܥ̈ܝܵܢ ܗ̣̄ܘܲܝ̈ ܒܙܲܒܼܢܵܐ ܕܥܵܕܲܪ ܀>
    text <܃ܒܙܲܒܼܢܵܐ ܕܥܵܕܲܪ ܒܪ̣ܵܐ ܒܵܪܘܿܝܵܐ ܒܪܝܼܬܼܵܐ ܕܲܒܼܪ̣ܵܐ>
    text <ܘܚܵܘܝܼ ܐܘܼܪܚܵܐ ܒܝܲܕܼ ܡܲܠܲܐܟܹ̈ܐ ܕܬܸܪܕܸܿܐ ܨܹܐܕܼܵܘܗܝ ܀>
    text <܃ܒܝܲܕܼ ܡܵܠܲܐܟܹ̈ܐ ܐܲܠܦܹܗܥ ܠܥܵܠܡܵܐ ܥܲܠ ܡ̇ܪܘܼܬܹܗ>
    text <ܕܲܒܼܗܘܿܢ ܪܵܕܹܐ ܘܲܡܚܲܟܼܵܡ ܠܹܗ ܥܕܲܡ̇ܐ ܠܚܲܪܬܼܵܐ ܀>
    text <܃ܥܲܡ ܚܲܝܘܼܬܹܗ ܣܵܥܲ݁ܪ ܚܲܝܹ̈ܐ ܕܲܟܼܪܸܐ ܚܲܝܹ̈ܐ>
    text <ܘܠܵܐ ܡܲܪܦܸܐ ܠܹܗ ܕܢܸܣܥܘܿܪ ܡܸܕܸܿܡ ܒܸܠܥܵܕܲܝܗܗܘܿܢ ܀>
  block
    text <܃ܠܲܝܬܿ ܠܹܗ ܠܥܵܠܡܵܐ ܡܸܕܹܿܡ ܕܲܟܼܣܸܐ ܡ̣ܢ ܡܲܠܲܐܟܹ̈ܐ>
    text <ܘܠܵܐ ܠܡܲܠܲܐܟܹ̈ܐ ܐܝܼܬܼ ܫܘܼܠܛܵܢܵܐ ܠܒܲܪ ܡ̣ܢ ܪܲܗܛܹܗ ܀>
    text <܃ܐܹܗܘ̣ ܪܵܗ̇ܛܝܼܢ ܪܲܗܛܝܼܢ ܪܲܗܛܵܐ ܟܠܝܼܠ ܙܵܟܼܘܼܬܼܵܐ>
    text <ܘܛܵܒܼ ܡܸܬܼܝܲܐܒܼܝܼܢ ܕܲܢܛܲܟܿܣܘܼܢܵܝܗܝ ܕܠܵܐ ܪܹܫܝܝܵܢܵܐ ܀>
    text <܃ܒܥܲܡܠܹܗ ܕܥܵܠܡܵܐ ܐܲܥܢܝܼ ܐܸܢܘܿܢ ܡ̇ܪܹܐ ܕܥܵܠܡܵܐ>
    text <ܕܢܸܗܘܘܿܢ ܥܵܬܼܪܝܼܢ ܡ̣ܢ ܡܸܣܟܹܿܢܵܐ ܕܡܲܬܲܪܣܹܝܢ ܠܹܗ ܀>
    text <܃ܠܲܣܢܝܼܩܘܼܬܼܗܘܿܢ ܣܘܼܢܩܵܢ ܚܲܝܵܘ̈ܗܝ ܡܡܲܠܹܝܢ ܟܠܫܵܥ>
    text <ܘܡ̇ܐ ܕܝܵܗ̇ܒܿܝܼܢ ܠܹܗ ܢܵܣ̇ܒܿܝܼܢ ܡܸܢܹܗ ܐܲܝܟ ܚܲܣܝܼܪܹ̈ܐ ܀>
    text <܃ܠܵܘ ܣܘܼܢܩܵܢܵܐ ܕܐܲܠܵܗ ܟܠܵܐ ܡܡܲܠܹܝܢ ܒܐܝܼܕܼܵܘ̈ܗܝ>
    text <ܕܠܵܘ ܗܘ̤ ܥܵܠܡܵܐ ܚܵܫܲ̇ܚ ܪܲܗܛܹܗ ܠܲܡܬܲܩܢܵܢܹܗ ܀>
    text <܃ܠܵܐ ܒܨܝܼܪ ܚܲܝܠܵܐ ܕܲܒܼܪ̣ܵܐ ܒܪܝܼܬܼܵܐ ܡ̣ܢ ܠܵܐ ܡܸܕܸܿܡ>
    text <ܠܲܡܕܲܒܵܪܘܼ ܠܲܥܒܼܵܕܼ̇ ܐܝܼܕܼܵܘ̈ܗܝ ܒܸܠܥܵܕܼ ܥܝܼܪܹ̈ܐ ܀>
    text <܃ܠܹܗ ܘܲܠܥܲܒܼܕܵܘ̈ܗܝ ܡܝܲܩܪܝܼܢ ܒܐܝܼܕܼܵܘ̈ܗܝ ܣܥ݂ܲܕ ܒܐܝܼܕܲܝ̈ܗܘܿܢ>
    text <ܘܲܠܫܝܼܛܘܼܬܹܗ ܡܪܝܼܡ ܘܲܡܥܲܠܸܐ ܨܹܝܕܼ ܪܲܒܿܘܼܬܹܗ ܀>
    text <܃ܛܲܝܒܿܘܼ ܦܵܪܥܝܼܢ ܟܸܢܫܲܝ̈ ܪܵܘܡ̇ܐ ܒܣܘܼܥܪ̈ܵܢܲܝܗܘܿܢ>
    text <ܘܡ̇ܢ ܐܸܡܲ̇ܪ ܐ̄ܢܵܐ ܕܦܵܪܥܝܼܢ ܠܵܐ ܡܨܹܝܢ ܦܵܪܥܝܼܢ ܀>
    text <܃ܙܥܘܿܪ ܦܘܼܪܥܵܢܵܐ ܐܸܢ ܢܸܬܼܦܲܚܲܡ ܥܲܡ ܛܲܝܒܿܘܼܬܼܵܐ>
    text <ܡ̇ܢ ܐܸܡܲ̇ܪ ܐ̄ܢܵܐ ܕܲܙܥܘܿܪ ܘܲܙܥܘܿܪ ܕܟܲܕܼ ܠܵܐ ܐܝܼܬܼܵܘܗܝ ܀>
    text <܃ܠܲܝܬܵܘܗܝ ܡܸܕܸܿܡ ܦܘܼܪܥܵܢ ܐܲܓܼܪܵܐ ܨܹܝܕܼ ܒܵܪܘܿܝܵܐ>
    text <ܘܐܸܢܗܘ̤ ܕܐܝܼܬܼܵܘܗܝ ܒܛܲܝܒܿܘܼ ܐܝܼܬܼܵܘܗܝ ܠܵܐ ܗ̄ܘ̣ܵܐ ܒܥܲܡܠܵܐ ܀>
    text <܃ܠܵܘ ܡ̣ܢ ܥܲܡܠܵܐ ܫܵܘܹ̇ܝܢ ܥܝܼܪܹ̈ܐ ܦܘܼܥܵܢ>
    text <ܐܸܠܵܐ ܒܛܲܝܒܿܘܼ ܢܵܣ̇ܒܿܝܼܢ ܐܲܓܼܪܵܐ ܡ̣ܢ ܛܲܝܒܿܘܼܬܼܵܐ ܀>
    text <܃ܡܲܓܵܢ ܐܸܡ̇ܪܹܬܼ ܕܢܵܣ̇ܒܿܝܼܢ ܛܘܼܒܹ̈ܐ ܠܵܐ ܗ̄ܘ̣ܵܐ ܡܲܓܵܢ>
    text <ܐܸܠܵܐ ܕܠܵܐ ܡܨܸܐ ܥܵܠܡܵܐ ܠܡܸܣܦܲܩ ܠܦܸܚܡܵܐ ܕܛܘܼܒܹ̈ܐ ܀>
    text <܃ܛܵܒܼ ܫܲܦܪܝܼܪܝܼܢ ܐܵܦ ܥܲܡܠܲܝ̈ܗܘܿܢ ܕܲܫܡܲܝܵܢܹ̈ܐ>
    text <ܘܠܵܐ ܐ̄ܢܵܫ ܡܸܫܟܲܚ ܠܲܡܨܵܪ ܫܘܼܦܪܵܐ ܕܪܸ̈ܥܝܵܢܲܝܗܘܿܢ ܀>
    text <܃ܫܲܦܝܼܪܘܼܬܼܗܘܿܢ ܥܸܒܼܕܲܬ̤ ܐܸܢܘܿܢ ܡ̇ܪ̈ܲܝ ܫܘܼܦܪܵܐ>
    text <ܘܐܸܠܘܼܠܵܐ ܗܘ̤ܵܘ ܠܵܐ ܫܵܦ̇ܪܝܼܢ ܗ̄ܘ̣ܵܘ ܠܝܵܗܹ̇ܒܼ ܫܘܼܦܪܵܐ ܀>
    text <܃ܪܲܒܿܘܼܬܼ ܚܘܼܒܿܗܘܿܢ ܩܲܪܒܲܬ̤ ܐܸܢܘܿܢ ܡܲܠܟܵܐ>
    text <ܐܵܦ ܠܹܗ ܠܡܲܠܟܵܐ ܣܲܓܿܝܼ ܫܸܦܪܲܬ̤ ܕܢܵܘܪܸܒܼ ܐܸܢܘܿܢ ܀>
    text <܃ܐܹܝܘ ܬܸܕܼܡܘܼܪܬܵܐ ܕܡ̣ܢ ܪܲܒܿܘܼܬܼܵܐ ܠܦܘܼܬܼ ܥܵܒܼܘܿܕܼܵܐ>
    text <ܕܥܲܒܼ̈ܕܹܿܐ ܥܒܼܝܼ̈ܕܹܐ ܩ̣ܢܵܘ ܫܘܼܠܛܵܢܵܐ ܕܥܵܒܼܘܿܕܼܘܼܬܼܵܐ ܀>
    text <܃ܒܚܹܝܠ ܥܵܒܼܘܿܕܼܵܐ ܡܙܝܼܥܝܼܢ ܟܠܵܐ ܒܝܲܕܼ ܥܵܒܼܘܿܕܼܵܐ>
    text <ܘܠܵܐ ܛܲܥܝܵܐ ܠܗܘܿܢ ܕܲܒܼܚܹܝܠ ܚܲܝܠܹܗ ܚܵܣ̇ܢܝܼܢ ܟܠܵܐ ܀>
  block
    text <܃ܗܸܢܘܿܢ ܠܵܐ ܛܥ̣ܵܘ ܫܸܡ ܥܵܒܼܘܿܕܼܵܐ ܕܡܸܬܼܚܲܝܠܝܼܢ ܒܹܗ>
    text <ܘܲܒܼܢܲܝ̈ܢܵܫܵܐ ܛܥ̣ܵܘ ܘܐܸܬܿܕܵܘܲܕܼܘ ܒܗܵܘܵܐ ܕܲܒܼܗܘܿܢ ܀>
    text <܃ܒܸܫܡ ܥܵܒܼܘܿܕܼܵܐ ܟܲܢܝܼܘ ܐܸܢܘܿܢ ܥܒܼܝܼܕܹ̈ܐ ܕܲܛܥ̣ܵܘ>
    text <ܘܲܠܫܲܘܼܠܛܵܢܗܘܿܢ ܝܲܗ̣̄ܒܼܘ ܫܘܼܠܛܵܢܵܐ ܕܥܵܒܼܘܿܕܼܬܼܵܐ ܀>
    text <܃ܠܫܸܡܗܘܿܢ ܦܲܠܓܼܘܼܗܝ ܠܲܫܡܵܐ ܪܲܒܵܐ ܕܐܲܠܵܗܘܼܬܼܵܐ>
    text <ܕܲܠܚܲܕܼ ܡܸܢܗܘܿܢ ܝܲܗ̣̄ܒܼܘ ܠܹܗ ܡܢܵܬܼܵܐ ܕܒܼܵܪܘܿܝܘܼܬܼܵܐ ܀>
    text <܃ܠܵܐ ܛܵܥܲܝ̈ܵܐ ܠܵܐ ܬܸܬܿܕܵܘܕܼܘܼܢ ܘܬܸܛܥܘܿܢ ܣܲܓܿܝܼ>
    text <ܕܐܝܼܬܼܝܵܐ ܚܲܕܼܘܼ ܘܡܸܢܹܗ ܘܲܠܟܼܵܐ ܗܘ̤ܵܘ ܟܠܡܸܕܸܿܡ ܀>
    text <܃ܚܲܕܼ ܒܵܪܘܿܝܵܐ ܕܠܹܗܘ̣ ܦܲܐܝܵܐ ܒܵܪܘܿܝܘܼܬܼܵܐ>
    text <ܘܚܲܕܼ ܒܵܪܘܿܝܵܐ ܕܠܹܗ ܕܵܕܩܵܐ ܗ̄ܘ̣ܵܬܼ ܫܸܡ ܐܝܼܬܼܘܼܬܼܵܐ ܀>
    text <܃ܠܵܐ ܦܠܸܐ ܠܥܲܒܼ̈ܕܹܿܐ ܫܸܡ ܥܵܒܼܘܿܕܼܵܐ ܥܒܼܝܼܪܹ̈ܐ ܕܲܛܥ̣ܵܘ>
    text <ܘܠܵܐ ܠܥܵܒܼܘܼܕܼܵܐ ܕܢܸܬܸܿܠ ܕܲܪܓܹܗ ܠܲܥ̇ܒܼܵܕܼ ܐܝܼܕܼܵܘ̈ܗܝ ܀>
    text <܃ܠܵܐ ܡܢܵܚܝܼܢ ܒܵܗ̇ ܪ̈ܘܼܚܵܢܵܝܹܐ ܒܗܵܕܹܐ ܛܘܼܥܝܲܝ>
    text <ܘܡ̇ܢ ܐܵܡܲ̈ܪ ܐ̄ܢܵܐ ܕܲܡܢܵܚܝܼܢ ܒܵܗ̇ ܘܠܵܐ ܡܢܵܚܝܼܢ ܒܵܗ̇ ܀>
    text <܃ܒܣܘܼܥܪ̈ܵܢܲܝܗܘܿܢ ܡܚܵܘܹܝܢ ܚܲܝܠܵܐ ܕܥܵܒܼܘܿܕܼܘܼܬܼܵ>
    text <ܘܐܸܠܘ̣ ܡܲܨܝܵܐ ܒܩܵܠܵܐ ܩܵܥܹ̇ܝܢ ܕܐܝܼܬܼܝܵܐ ܚܲܕܼܘܼ ܀>
    text <܃ܠܚܲܕܼ ܥܵܒܼܘܿܕܼܵܐ ܝܼܕܲܥܘ̣ ܠܘܼܩܕܲܡ ܟܲܕܼ ܐܸܬܿܬܲܩܲܢܘ>
    text <ܘܠܵܐ ܬܘܼܒܼ ܝܵ̇ܕܼܥܝܼܢ ܚܲܝܠܵܐ ܐ̄ܚܪܹܢܵܐ ܐܸܠܵܐ ܐܸܢ ܗܘ̤ ܀>
    text <܃ܒܨܸܒܼܝܵܢ ܚܘܼܒܹܿܗ ܐܲܣܝܼܪ ܚܘܼܒܵܐ ܕܪܸ̈ܥܝܵܢܲܝܗܘܿܢ>
    text <ܘܣܲܓܿܝܼ ܙܗܝܼܪܝܼܢ ܕܠܵܐ ܢܸܬܼܪܲܦܘܿܢ ܡ̣ܢ ܥܸܢܝܵܢܹܗ ܀>
    text <܃ܒܗܵܘ̇ ܥܸܢܝܵܢܵܐ ܕܐܲܥܢܝܼ ܐܸܢܘܿܢ ܥܢܹܝܢ ܒܟܼܠܥܸܕܵܢ>
    text <ܘܠܲܝܬܿ ܥܸܕܵܢܵܐ ܕܠܵܐ ܗܵܪܓܿܝܼܢ ܒܹܗ ܚܘܼܫܵܒܲܝ̈ܗܘܿܢ ܀>
    text <܃ܗܸܪܓܵܐ ܛܵܒܼܵܐ ܪܡܸܐ ܒܲܝܢܵܬܼܗܘܿܢ ܠܹܠܲܝ ܐܝܼܡܵܡ>
    text <ܘܲܟܼܡܵܐ ܕܗܵܪܓܿܝܼܢ ܬܘܼܒܼ ܗܵܪܓܿܝܼܢ ܒܹܗ ܕܠܵܐ ܣܲܒܼܥܘܼܬܼܵܐ ܀>
    text <܃ܒܣܲܒܼܪܵܐ ܛܵܒܼܵܐ ܐܲܣܪܝܼܢ ܗ̄ܘ̣ܵܘ ܒܛܘܼܒܹ̈ܐ ܕܲܥܠܵܘܗܝ>
    text <ܘܗܵܢܵܘ̇ ܬܲܗܪܵܐ ܕܲܟܼܡܵܐ ܡܙܝܼܥܝܼܢ ܠܵܐ ܡܸܬܼܪܲܦܹܝܢ ܀>
    text <܃ܠܵܐ ܡܸܣܬܲܒܼܥܵܐ ܪܸܚܡܲܬ ܛܘܼܒܹ̈ܐ ܠܛܵܒܹ̈ܐ ܕܲܒܼܗܘܿܢ>
    text <ܘܲܛܥ̣ܵܗ̇ ܝܲܨܪܲܢ ܠܪܸܚܡܲܬܼ ܛܘܼܒܹ̈ܐ ܒܪܲܦܝܼܘܼܬܼ ܝܲܨܪܲܢ ܀>
    text <܃ܛܘܼܒܹ̈ܐ ܛܵܒܹ̈ܐ ܡ̣ܠܲܟ ܒܼܵܘܿܝܵܐ ܠܗܘܿܢ ܘܲܠܐ̄ܢܵܫܵܐ>
    text <ܛܘܼܒܼ ܠܲܕܼܢܵܛܲܪ ܥܘܼܗܕܵܢ ܛܘܼܒܹ̈ܐ ܒܓܼܵܘ ܪܸܥܝܵܢܹܗ ܀>
    text <܃ܠܡܲܠܟܿܘܼܬܼ ܪܵܘܡ̇ܐ ܙܲܡܢܹܗ ܠܓܸܢܣܲܢ ܥܲܡ ܟܸܢܫܲܝ̈ܗܘܿܢ>
    text <ܛܘܼܒܼ ܠܲܕܼܫܵܘܹ̇ܐ ܘܥܵܐܹ̇ܠ ܥܲܡܗܘܿܢ ܠܐܲܝܟܵܐ ܕܥܵܐ̇ܠܝܼܢ ܀>
    text <܃ܬܵܘ ܡ̇ܝܝܘܿܬܹ̈ܐ ܢܸܗܘܸܐ ܚܲܒܼܪܹ̈ܐ ܠܠܵܐ ܡ̇ܝܘܿܬܹ̈ܐ>
    text <ܘܢܸܗܘܸܐ ܥܲܡܗܘܿܢ ܒܢܲܝ̈ ܝܵܪܬܿܘܼܬܼܵܐ ܕܛܘܼܒܹ̈ܐ ܡܠܝܼܟܹ̈ܐ ܀>
text <ܥܲܠ ܕܪ̈ܵܘܗܝ ܕܡܪܢ>
  block
    text <ܥܲܠ ܕܪ̈ܵܘܗܝ ܕܡܪܢ>
  block
    text <ܡܐܡܪܐ܃ ܝܒ܀ ܥܲܠ ܕܪ̈ܵܘܗܝ ܕܡܪܢ܀>
    text <ܬܘܼܒܼ ܕܝܼܠܹܗ ܟܲܕܼ ܕܝܼܠܹܗ ܡܸܐܡܪܵܐ ܕܬܼܪܹܥܣܲܪ܃>
    text <ܥܲܠ ܕܪ̈ܘܗܝ ܕܡܵܪܢ܁>
    text <ܘܡܸܬܼܐܡܲܪ ܒܚܲܕܼܒܫܲܒܵܐ ܕܡܲܥܵܠܲܝ ܨܵܘܡܵܐ܁>
    text <ܥܘܼܢܵܝܵܐ܁>
    text <ܒܪܝܼܟ ܕܲܒܼܨܵܘܡܹܗ ܕܪܲܫ ܠܲܢ ܐܘܼܪܚܵܐ ܠܡܸܪܕܵܐ ܠܚܲܝܹ̈ܐ ܕܠܵܐ ܫܘܼܠܵܡܵܐ܀>
    text <ܐܲܚܲܝ̈܀>
  block
    text <܃ܩܵܠܹ̈ܐ ܚܲܕܬܹ̈ܐ ܫܡ݂ܲܥ ܣܵܛܵܢܵܐ ܒܹܝܬܼ ܡܵܝܘܿܬܹ̈ܐ>
    text <ܕܬܼܵܢܹ̇ܝܢ ܐܢܵܫ̈ܐ ܘܫܡܝܢ̈ܐ ܫܝܢܐ ܕܐܢܫ̈ܐ܁>
    text <܃ܫܲܝܢܵܐ ܕܐܢܫ̈ܐ ܫܡ݂ܲܥ ܡܵܪܘܿܕܼܵܐ ܡ̣ܢ ܓܲܒܼܪܝܼܠܹ>
    text <ܘܐܲܚܕܹܗ ܓܘܼܢܚܵܐ ܕܡܵܢܲܐ ܗ̄ܝ̣ ܗܵܕܹܐ ܚܕܲܬܵܐ ܕܲܗܘ̤ܵܬܼ܀>
    text <܃ܪܹܫ ܡܠܐܟܹ̈ܐ ܫܐܸܠ ܒܲܫܠܵܡܵܐ ܕܒܪܬܼ ܡܝܘ̈ܬܐ>
    text <ܘܙܵܥ ܚܲܣܵܡܵܐ ܒܛܸܒܿܐ ܛܵܒܼܵܐ ܕܲܠܘܵܬܼ ܐܢܵܫܵܐ܁>
    text <܃ܫܠܵܡܠܹܟܼܝ ܡܲܪܝܲܡ ܩܥ̣ܵܐ ܪܘܼܚܵܢܵܐ ܒܐܸܕܼܢܲܝ̈ ܡܲܪܝܲܡ>
    text <ܘܐܲܝܠܸܠ ܒܝܼܫܵܐ ܘܲܟܼܢ݂ܲܫܘ ܕܝܘ̈ܐ ܠܩܵܠ ܐܲܝܠܲܠܬܹܿܗ܀>
    text <܃ܡܵܪܢ ܥܲܡܹܟܼܝ ܩܥ̣ܵܐ ܡܲܠܲܐܟܼܵܐ ܠܒܲܪܬܼ ܡܵܝܘ̈ܬܹܐ>
    text <ܘܥܲܦܝ̈ ܬܸܢܚܵܬܹ̈ܐ ܕܐܵܟܸܠ̇ܩܲܪܨܵܐ ܒܫܲܝܢܵܐ ܕܐܢܫ̈ܐ܁>
    text <܃ܒܲܪ ܥܸܠܵܝܐ ܩܪܲܝܗܝ ܐܝܼܙܓܲܕܵܐ ܠܒܲܪ ܒܲܪܬܼ ܐ̄ܢܵܫ̈ܐ>
    text <ܘܲܒܼܗܸܬܼ ܣܵܢܵܐܐ ܘܝܼܬܸܒܼܘ ܒܐܸܒܼܠܵܐ ܚܲܝܠܵܘ̈ܬܹܗ܀>
    text <܃ܗܵܠܹܝܢ ܬܲܪܓܸܡ ܓܲܒܼܪܼܵܐ ܕܪܘܼܚܵܐ ܒܹܝܬܼ ܐܲܪ̈ܥܵܢܹܐ>
    text <ܘܲܪܥܸܠܘ ܕܲܝܘܹ̈ܐ ܘܙܵܥ̣ ܣܵܛܵܢܵܐ ܪܹܫ ܣܸܕܼܪ̈ܲܝܗܘܿܢ܁>
    text <܃ܚܲܕܼ ܪܘܚܵܢܵܐ ܐܲܟܼܪܸܙ ܒܲܛܢܹܗ ܠܲܚܕܼܵܐ ܐܲܢ̄ܬܿܬܼܵܐ>
    text <ܘܲܒܼܝܘܿܡ ܝܲܠܕܹܗ ܩܥ̣ܵܘ ܣܲܓܝܼܐܹ̈ܐ ܣܲܒܼܪܵܐ ܠܐܢܵܫܵܐ܀>
    text <܃ܣܲܒܼܪܵܐ ܛܵܒܼܵܐ ܩܥ̣ܵܘ ܪ̈ܘܼܚܵܢܹܐ ܠܦܲܓܼܪ̈ܢܝܹܐ>
    text <ܘܡܝܼܬܼ ܡܵܪܘܿܕܼܵܐ ܒܩܵܠ ܣܲܒܿܪ̈ܬܼܵܐ ܕܚܲܝܹ̈ܐ ܕܐ̄ܢܵܫܵܐ܁>
    text <܃ܩܵܠ ܣܲܒܿܪ̈ܵܬܵܐ ܡܸܬܼܡܲܠܲܠ ܗ̄ܘ̣ܵܐ ܡ̣ܢ ܟܠ ܦܘܼܡܝܼ̈ܢ>
    text <ܘܚܵܕܝ̇ܢ ܐܢܵܫ̈ܐ ܪ̈ܘܼܚܵܢܵܝܹܐ ܡܲܟܼܪܝܢ ܕܲܝܘܹ̈ܐ܀>
    text <܃ܫܡܥܘܢ ܐܲܫܡܥ ܩܵܠܵܐ ܓܲܠܝܐ ܕܗܵܢܵ̇ܘ ܕܐܵܬܹ̇ܐ>
    text <ܘܐܲܝܟ ܕܸܒܼܟܼܘܼܪܵܐ ܒܵܚ̇ܲܪ ܐܢܫܹ̈ܐ ܒܕܸܢܚܵܐ ܕܢܘܼܗܪܹܗ܁>
    text <܃ܚܲܢܵܐ ܢܒܼܝܼܬܼܵܐ ܙܢܲܝ̈ ܦܘܪܩܢܗ ܡܸܫܬܲܥܝܵܐ ܗ̄ܘ̣ܵܬ>
    text <ܘܲܡܥܲܢܝ̈ܵܢ ܗܘ̣̈ܲܝ ܥܸܒܼܪ̈ܝܵܬܼܵܐ ܒܵܬܲܪ ܡܸ̈ܠܹܝܗ̇܀>
    text <ܩܵܠ ܒܲܪ ܥܩܪ̈ܐ ܛܵܒܼ ܡ̣ܢ ܪܲܥܡܵܐ ܪܥܸܡ ܗ̄ܘ̣ܵܐ ܩܵܠܹܗ܀>
    text <ܟܲܕܼ ܩܵܥܹ̇ܐ ܗ̄ܘ̣ܵܐ ܕܲܫܠܸܡ ܙܲܒܼܢܵܐ ܘܡܲܛܝܼ ܙܲܒܼܢܵܐ܁>
    text <܃ܫܠܸܡ ܠܹܗ ܙܲܒܼܢܵܐ ܢܡܘܣܝܐ ܡܸܬܼܢܲܒܹܿܐ ܗ̄ܘ̣ܵܐ>
    text <ܘܲܩܪܸܒܼ ܙܲܒܼܢܵܐ ܕܕܼܘܼܒܵܪ ܚܲܝܹ̈ܐ ܪ̈ܘܼܚܵܢܵܝܹܐ܀>
    text <܃ܐܸܡ̇ܪܐ ܕܲܟܝܵܐ ܟܵܢܝܗ ܠܕܲܟܼܝܵܐ ܡܪܹܟܹܐ ܡ̃ܕܼܲܟܹܐ ܡܘܼܡܹ̈ܐ>
    text <ܕܒܲܕܼܒܼܝܼܚܘܼܬܹܗ ܥܵܛ̇ܐ ܥܵܘܠܵܐ ܘܝܵܗܸ̇ܒܼ ܚ̈ܝܐ܁>
    text <܃ܡܵܪܹ̈ܐ ܐ̄ܪ̈ܵܙܹܐ ܩܪ̣ܵܝܗܝ ܐܝܼܙܓܲܕܵܐ ܠܲܡܫܲܕܼܪܵܢܹܗ>
    text <ܘܚܵܘܝܼ ܕܡܵܪܹܐ ܗ̄ܘ̣ ܐܵܦ ܕܲܝ̇ܢܵܐ ܕܒܼܵܚܲܪ ܟܠܵܐ܀>
    text <܃ܗܠܝܢ ܩ̈ܠܐ ܐܲܟܼܪܸܙܘ ܐܢܵܫ̈ܐ ܘܫܡܝ̈ܢܐ>
    text <ܘܐܲܪܡܝܼ ܐܲܒܼܵܐ ܛܲܒܼܥܵܐ ܕܩܵܠܹܗ ܘܚܲܬܸܿܡ ܐܸܢܘܿܢ܁>
    text <܃ܗܵܠܹܝܢ ܩ̈ܠܐ ܫܡ̣ܥ ܡܪܘܕܐ ܣܢܐܐ ܕܐܢܫܐ>
    text <ܘܡܸܬܼܡܲܪܡܲܪ ܗ̄ܘ̣ܵܐ ܠܘܼܩܒܲܠ ܩ̈ܠܐ ܕܢܘܼܟܼܪ̈ܵܚܸܢ ܠܹܗ܀>
    text <܃ܩ̈ܠܐ ܚܕܬ̈ܐ ܡܸܬܼܡܲܠܠܝܼܢ ܗ̄ܘ̣ܵܘ ܡ̣ܢ ܡܵܠ̈ܠܹܐ>
    text <ܥܲܠ ܒܲܪܢܵܫܵܐ ܕܕܼܵܡܹ̇ܐ ܠܐܢܵܫܵܐ ܘܪܵܡ ܡ̣ܢ ܐܢܵܫܵܐ܁>
    text <܃ܐܲܝܟ ܕܒܼܐܢܵܫܵܐ ܚܵܐ̇ܪ ܗ̄ܘ̣ܵܐ ܒܹܗ ܐܵܦ ܡܵܪܘܲܕܵܐ>
    text <ܗܘ̤ܵܐ ܡܸܬܼܡܲܪܡܲܪ ܠܘܩܒܲܠ ܩܵܠܹ̈ܐ ܕܢܘܼܟܼܪ̈ܵܚܸܢ ܠܹܗ܀>
    text <܃ܒܢܝܬܼ ܬܲܪܬܹܝܢ ܩܡ ܡܵܪܘܿܕܼܵܐ ܣܵܢܐܵܐ ܕܐܢܵܫܐ>
    text <ܘܠܵܐ ܝܵܕܲܥ̇ ܗ̄ܘ̣ܵܐ ܐܲܝܟܲܢ ܢܸܩܪܹܝܘܗܝ ܐ̄ܢܵܫ ܐܵܘ ܐܲܠܵܗ܁>
    text <܃ܕܢܸܩܪܹܝܘܗܝ ܐܢܵܫܵܐ ܩ̈ܠܹܐ ܕܲܥܠܵܘܗܝ ܪܵܡܹ̇ܝܢ ܡܸܢܹܗ>
    text <ܕܢܸܩܪܹܝܘܗܝ ܐܲܠܵܗ ܦܲܓܼܪܢܘܼܬܹܗ ܣܵܗܕܵܐ ܕܐ̄ܢܵܫܵܐ ܗ̄ܘ̣܀>
    text <܃ܪܘܟܵܒܼ ܦܲܓܼܪܹܗ ܡܚܵܘܹܐ ܗ̄ܘ̣ܵܐ ܠܹܗ ܕܐܢܵܫܵܐ ܟܠܹܗ>
    text <ܘܚܹܝܠ ܦܸܬܼܓܼܵܡܵܘ̈ܗܝ ܡܲܟܼܪܸܙ ܗ̄ܘ̣ܵܐ ܠܹܗ ܕܐܲܠܵܗܵܝܵܐ ܗ̄ܘ̣܁>
    text <܃ܒܲܛܢܹܗ ܘܝܲܠܕܹܗ ܥܲܠ ܐܢܵܫܘܼܬܹܗ ܡܸܫܬܲܥܹܝܢ ܗ̄ܘ̣ܵܘ>
    text <ܘܲܡܣܲܒܿܪ̈ܵܢܵܘܗܝ ܥܲܠ ܐܝܼܬܼܘܼܬܼܵܐ ܕܥܵܡ̇ܪܵܐ ܗ̄ܘ̣ܵܬܼ ܒܹܗ܀>
    text <܃ܒܚܹܝܠ ܐܝܼܬܼܘܼܬܼܵܐ ܡܸܬܼܒܲܩܹܐ ܗ̄ܘ̣ܵܐ ܐܵܦ ܣܵܛܵܢܵܐ>
    text <ܕܐܲܝܟܲܢ ܐ̄ܢܵܫܵܐ ܘܐܲܝܟܲܢ ܚܲܝܠܹܗ ܪܵܡ ܡ̣ܢ ܐ̄ܢܵܫܵܐ܁>
    text <ܒܪܲܒܿܘܼܬܼ ܚܲܝܠܹܗ ܡܸܬܿܬܲܡܲܗ ܗ̄ܘ̣ܵܐ ܚܲܣܝܼܪ ܗܵܘܢܵܐ܃>
  block
    text <ܘܡܸܬܼܩܲܠܹܐ ܗ̄ܘ̣ܵܐ ܠܘܼܩܒܲܠ ܬܲܪܬܹܝܢ ܕܲܒܼܚܲܕܼ ܐܢܵܫܵܐ܀>
    text <܃ܒܛܲܢܬܹܗ ܟܲܪܣܵܐ ܝܲܠܕܘܼܗܝ ܪܸ̈ܓܼܫܹܐ ܛܲܥܢܵܝ̈ܗܝ ܒܘܼܪ̈ܟܹܿܐ>
    text <ܘܗܵܕܹܐ ܕܐ̄ܢܵܫܵܐ ܗ̄ܝ̣ ܕܲܩܢܹܐ ܪܸ̈ܓܼܫܹܐ ܡܸܬܼܪ̈ܲܓܼܫܵܢܹܐ܁>
    text <ܒܛܝܼܢ ܡ̣ܢ ܩܵܠܵܐ ܕܠܵܐ ܙܘܼܘܵܓܼܵܐ ܦܲܓܼܪܵܢܵܝܵܐ܁>
    text <ܘܗܵܕܹܐ ܪܵܡܵܐ ܗ̄ܝ̣ ܡ̣ܢ ܒܲܪܢܵܫܵܐ ܒܸܣܪܵܢܵܝܵܐ܀>
    text <܃ܝܼܢܸܩ ܚܲܠܒܼܵܐ ܫܩ݂ܲܠ ܬܲܪܒܿܝܼܬܼܵܐ ܠܐܝܼ ܡ̣ܢ ܥܲܡܠܵܐ>
    text <ܠܗܵܕܹܐ ܣܵܗ̈ܕܵܢ ܟܝܵܢ̈ܝܵܬܼܵܐ ܕܲܟܼܝܵܢ ܐܢܵܫܵܐ ܗ̄ܘ̣܁>
    text <܃ܥܡ݂ܲܕܼ ܐܲܝܟ ܐܢܵܫ̈ܐ ܡ̣ܢ ܒܲܪܢܵܫܵܐ ܐܲܝܟ ܚܲܣܝܼܪܵܐ>
    text <ܘܗ̇ܕܹܐ ܓܠܝܐ ܗ̄ܝ̣ ܕܚܲܣܝܼܪܵܐ ܗ̄ܘ̣ܵܬܼ ܠܦܘܼܬܼ ܐܢܵܫܘܼܬܹܗ܀>
    text <܃ܢܚܸܬܼ ܪܘܼܚ ܩܘܼܕܼܫܵܐ ܐܲܟܼܪܸܙ ܐܲܒܼܵܐ ܕܗܵܢ̇ܘ ܚܲܒܿܝܼܒܼܝ>
    text <ܗܵܪܟܿܐ ܚܲܝܠܵܐ ܗ̄ܘ̣ ܐܲܠܵܗܵܝܵܐ ܕܚܲܝܼܠ ܐܢܵܫܵܐ܁>
    text <܃ܣܠܸܩ ܡ̣ܢ ܡܝ̈ܐ ܚܲܕܼ ܒܲܪܢܵܫܵܐ ܒܦܲܓܼܪܵܐ ܘܢܲܦܫ̣ܵܐ>
    text <ܘܲܢܚܸܬܼ ܪܘܼܚܵܐ ܘܩܵܘܝܼ ܨܐܕܵܘܗܝ ܕܠܵܐ ܫܘܼܢܵܝܵܐ܀>
    text <܃ܒܚܲܝܠܵܐ ܕܪܘܼܚܵܐ ܡ̣ܬܿܕܲܒܲܪ ܗ̄ܘ̣ܵܐ ܐܵܕܼܵܡ ܕܲܬܼܪܹܝܢ>
    text <ܘܲܒܼܥܸܠܕܲܪܵܐ ܡܸܬܿܕܲܡܲܪ ܗ̄ܘ̣ܵܐ ܒܚܲܝܠܹܗ ܟܲܣܝܵܐ܁>
    text <܃ܚܸܒܼ̈ܠܹܐ ܩܫ̈ܝܵܐ ܡܵܚ̇ܝܼܢ ܗ̄ܘ̣ܵܘ ܠܹܗ ܠܐܵܟܸ̇ܠ ܩܲܪܨܵܐ>
    text <ܘܡܸܬܼܪܥܹܐ ܗ̄ܘ̣ܵܐ ܕܢܸܩܪܘܿܒܼ ܨܹܐܕܼܵܘܗܝ ܘܲܕܼܠܵܐ ܢܸܩܪܘܿܒܼ܀>
    text <܃ܐܲܝܟ ܝܲܠܕܬܿܐ ܡܸܬܼܒܲܠܗܹܐ ܗ̄ܘ̣ܵܐ ܡܲܪܝܼܪ ܚܲܨܪ̈ܐ>
    text <ܘܡܸܬܼܚܲܫܲܒܼ ܗ̄ܘ̣ܵܐ ܕܒܲܐܝܠܹܝܢ ܦܘܼܪ̈ܣܹܐ ܢܸܓܼܡܘܿܪ ܚܲܨܪܹܗ܁>
    text <܃ܪܸ̈ܓܿܬܼܵܐ ܣܢܝܼܬܼܵܐ ܪܵܓܼ ܡܵܪܘܿܕܼܵܐ ܒܓܼܵܘ ܪܸܥܝܵܢܹܗ>
    text <ܘܡܸܬܼܝܲܐܒܼ ܗ̄ܘ̣ܵܐ ܕܢܸܩܪܘܼܒܲ ܨܹܐܕܵܘܗܝ ܐܲܝܟ ܨܝܕܼ ܐܢܵܫܵܐ܀>
    text <܃ܡ̇ܢ ܕܹܝܢ ܝܲܗܒܼܠܝܼ ܕܐܸܩܪܘܿܒܼ ܨܐܕܵܘܗܝ ܡܸܬܼܪܢܐ ܗ̄ܘ̣ܵܐ>
    text <ܘܲܒܼܝܲܕ ܚܲܫܹ̈ܐ ܐܸܒܼܩܹܐ ܚܲܫܵܘ̈ܗܝ ܐܸܢ ܚܵܫܘܿܫܵܐ ܗ̄ܘ̣܁>
    text <܃ܐܲܝܟ ܕܒܲܒܼܐܵܕܵܡ ܚܵܙܪ ܗ̄ܘ̣ܵܐ ܒܹܗ ܒܲܒܼܪܹܗ ܕܵܐܕܼܵܡ>
    text <ܘܲܡܣܲܟܹܿܐ ܗ̄ܘ̣ܵܐ ܕܢܲܛܥܹܝܘܗܝ ܠܐܵܕܼܵܡ ܐܲܝܟ ܡܵܐ ܕܠܐܕܼܵܡ܀>
    text <܃ܐܵܕܼܵܡܵܐܝܼܬܼ ܡܸܬܼܪܲܥܹܐ ܗ̄ܘ̣ܵܐ ܕܢܲܩܪܸܒܼ ܥܲܡܹܗ>
    text <ܘܡܸܬܼܩܲܢܸܿܛ ܗ̄ܘ̣ܵܐ ܡ̣ܢ ܨܝܕ ܟܲܣܝܵܐ ܕܢܵܨ̇ܚ ܗ̄ܘ̣ܵܐ ܒܹܗ܁>
    text <܃ܚܲܕܼ ܡ̣ܢ ܟܹܐܢܹ̈ܐ ܡܵܢܹ̇ܐ ܗ̄ܘ̣ܵܐ ܠܹܗ ܡܐܢܵܐ ܕܪܘܼܓܼܙܵܐ>
    text <ܘܡܸܬܼܡܲܪܡܲܪ ܗ̄ܘ̣ܵܐ ܕܢܹܐܡܲܪ ܥܲܡܹܗ ܕܝܼܢܵܐ ܒܓܸܠܝܵܐ܀>
    text <܃ܫܢܝ̈ܐ ܬܠܵܬܼܝܼܢ ܡܸܬܼܩܲܠܹܐ ܗ̄ܘ̣ܵܐ ܠܘܼܩܒܲܠ ܡܸܠܵܘ̈ܗܝ>
    text <ܥܕܲܡܵܐ ܕܲܫܡ݂ܲܥ ܗܵܝ̇ ܒܲܪܬܼ ܩܵܠܵܐ ܕܗܵܢܵܘ̇ ܚܲܒܿܝܼܒܼܝ܁>
    text <܃ܗܵܢܵܐ ܩܵܠܵܐ ܐܲܪܡܝܼ ܙܵܘܥܵܐ ܒܚܲܝܠܵܘ̈ܗܝ>
    text <ܘܲܫܪܝܼ ܩܵܥܹ̇ܝܢ ܡ̣ܢ ܟܲܪܝܘܼܬܼܵܐ ܕܪܸ̈ܥܝܵܢܲܝܗܘܿܢ܀>
    text <܃ܐܲܝܟ ܕܡ̣ܢ ܫܸܢܬܼܵܐ ܢܵܕܼܘ ܛܲܒܿܝܼ̈ܥܹܐ ܒܩܵܠܹܗ ܕܐܲܒܼܵܐ>
    text <ܘܲܟܼܢܲܫ̣ܘ ܐܲܟܼܚܲܕ ܠܡܸܩܛܲܪ ܐܪܵܙܵܐ ܥܲܠ ܐ̄ܪܵܙ ܚܲܝ̈ܢ܁>
    text <܃ܐ̇ܪܵܙܵܐ ܕܥܵܘܠܵܐ ܩܛ̣ܪ ܡܵܪܘܿܕܼܵܐ ܘܚܝܠܘ̈ܬܗ>
    text <ܕܢܸܥܒܸܿܕܼ ܩܸܐܪܣܵܐ ܥܲܡ ܓܲܢ̄ܒܪܵܐ ܕܚܲܣܝܼܢ ܡܸܢܹܗ܀>
    text <܃ܒܙܲܝܢܵܐ ܕܢܟܠܹܗ ܙܲܝܸܢ ܢܲܦܫܹܗ ܢܲܟܿܘܼܠܬܼܵܢܵܐ>
    text <ܘܫܲܪܝܼ ܡܫܲܓܸܫ ܐܲܝܟ ܗܵܘ̇ ܙܲܒܼܢܵܐ ܕܲܒܦܲܪܕܲܝܣܵܐ܁>
    text <܃ܠܹܗ ܠܗܵܘ̇ ܙܲܒܼܢܵܐ ܡܕܲܡܹܐ ܗܘ̤ ܠܹܗ ܠܗܵܢܵܐ ܙܲܒܼܢܵܐ>
    text <ܘܠܵܐ ܝܵܕܲܥ̇ ܗ̄ܘ̣ܵܐ ܕܠܵܐ ܕܵܡܹ̇ܐ ܗ̄ܘ̣ܵܐ ܙܲܒܼܢܵܐ ܠܙܲܒܼܢܵܐ܀>
    text <܃ܐܵܕܼܵܡܵܝܵܐ ܩܵܪܹ̇ܐ ܗ̄ܘ̣ܵܐ ܠܹܗ ܠܐܵܕܼܵܡ ܕܲܬܼܪܹܝܢ>
    text <ܘܒܼܵܗ̇ ܒܲܕܼܡܘܼܬܼܵܐ ܡܢܲܣܹܐ ܗ̄ܘ̣ܵܐ ܠܹܗ ܒܚܲܫܲܝ̈ ܦܲܓܼܪܵܐ܁>
    text <܃ܚܫܝ̈ ܦܲܓܼܪܵܐ ܡܥܲܗܸܕܼ ܗ̄ܘ̣ܵܐ ܠܹܗ ܠܦܲܓܼܪܵܢܵܝܵܐ>
    text <ܘܐܲܝܟ ܕܲܠܪܵܚܡܵܐ ܡܩܲܪܸܒܼ ܗ̄ܘ̣ܵܐ ܠܹܗ ܙܢܲܝ̈ ܚܘܼܬܼܚܵܬܹ̈ܐ܀>
    text <܃ܠܚܘܼܪܒܵܐ ܪܓܼܝܼܓܼ ܗ̄ܘ̣ܵܐ ܕܢ̣ܦܘܿܩ ܥܲܡܹܗ ܕܪܵܚܸ̇ܡ ܚܘܼܪܒܵܐ>
    text <ܐܲܝܟܿܐ ܕܠܵܐ ܫܟܼܝܼܚܝ ܡܵܙܘܿܢ ܙܲܒܼܢܵܐ ܠܐܲܪ̈ܥܵܢ̇ܝܹܐ܁>
    text <܃ܐܲܝܟ ܐܲܬܼܠܝܼܛܵܐ ܡܓܲܪܸܓܼ ܗ̄ܘ̣ܵܐ ܠܹܗ ܠܘܵܬܼ ܬܲܟܼܬܘܼܫܵܐ>
    text <ܕܢܸܚܙܹܐ ܐܝܼܬܼ ܒܹܗ ܙܢܲܝ̈ ܚܘܼܬܼܚܵܬܹ̈ܐ ܕܕܼܵܡܹܝ̇ܢ ܠܐܵܕܼܵܡ܀>
    text <܃ܒܟܼܠܗܘܿܢ ܚܲܫܹ̈ܐ ܐܵܕܼܵܡܵܝܹ̈ܐ ܙܲܝܸܢ ܢܲܦܫܹܗ>
    text <ܒܲܕܼܪܵܡܹ̇ܐ ܗ̄ܘ̣ܵܐ ܕܕܲܠܡܵܐ ܢܸܦܠܲܛ ܡ̣ܢ ܢܸܣܝܘܿܢܵܘ̈ܗܝ܁>
    text <ܩ̈ܠܐ ܕܲܥܠܵܘܗܝ ܡܙܝܼܥܝܼܢ ܗ̄ܘ̣ܵܘ ܠܹܗ ܠܘܵܬܼ ܬܲܟܼܬܘܼܫܵܐ܃>
  block
    text <ܘܡܸܨܛܲܢܲܥ̣ ܗ̄ܘ̣ܵܐ ܕܢܸܩܪܘܿܒܼ ܨܐܕܵܘܗܝ ܐܘܼܡܵܢܵܐܝܼܬܼ܀>
    text <܃ܐܘܼܡܵܢܵܐܝܼܬܼ ܣܥ݂ܲܪ ܐܘܼܡܵܢܵܐ ܡܵܐܢܲܝ̈ ܙܲܝܢܹܗ>
    text <ܘܟܲܢܫ ܦܘܼܪ̈ܣܹܐ ܘܟܸܢ ܩܲܪܸܒܼ ܠܹܗ ܙܢܲܝ̈ ܬܲܟܼܬܘܼܫܹܗ܁>
    text <܃ܦܘܼܪ̈ܣܹܐ ܨܢܝܼܥܹ̈ܐ ܣܕܲܪ ܐܲܝܟ ܙܲܝܢܵܐ ܒܓܼܵܘ ܪܸܥܝܵܢܹܗ>
    text <ܘܲܣܥ݂ܲܪ ܚܲܝܠܹܗ ܘܟܲܣܝܼ ܙܲܝܢܵܐ ܕܲܢܟܼܝܼܠܘܼܬܹܗ܀>
    text <܃ܙܲܒܼܢܵܐ ܒܥ̣ܵܐ ܠܹܗ ܕܲܢܚܵܘܹܐ ܒܹܗ ܙܢܲܝ̈ ܨܸܢ̈ܥܵܬܹܗ>
    text <ܘܲܠܦܘܼܬܼ ܙܲܒܼܢܵܐ ܪܲܟܲܒܼ ܦܘܼܪ̈ܣܹܐ ܕܚܵܣܟ̇ܝܢ ܦܘܼܪ݁ܣܹܐ܁>
    text <܃ܙܲܒܼܢܵܐ ܥܲܬܸܿܕܼ ܐܸܢܘܿܢ ܠܦܘܼܪܣ̇ܝ ܢܸܟܼܠܹܗ>
    text <ܘܡܸܬܼܝܲܒܼ ܗ̄ܘ̣ܵܐ ܘܡܸܬܼܩܲܢܲܛ ܗ̄ܘ̣ܵܐ ܕܢܸܓܼܠܹܗ ܢܸܟܼܠܹܗ܀>
    text <܃ܗܘ̤ ܒܹܗ ܐܲܩܪܸܒܼ ܥܲܕܼܠܵܐ ܢܲܩܪܸܒܼ ܩܪܵܒܼܵܐ ܓܲܠܝܵܐ>
    text <ܘܲܒܼܩܹܐ ܢܲܦ̣ܫܹܗ ܟܲܕܼ ܡܸܬܼܒܲܩܹܐ ܕܕܲܠܡܵܐ ܢܫܲܦܠܲܢ܁>
    text <܃ܩܪܵܒܼܵܐ ܐܲܪܥܹܗ ܠܲܩܪܲܒܼܬܼܵܢܵܐ ܕܚܲܣܝܼܢ ܡܸܢܹܗ>
    text <ܘܡܸܬܼܚܲܫܲܒܼ ܗ̄ܘ̣ܵܐ ܕܕܲܠܡܵܐ ܢܸܗܘܹܐ ܓܘܼܚܟܵܐ ܠܐܢܵܫ̈ܐ܀>
    text <܃ܗܵܠܹܝܢ ܗܘ̤ ܒܹܗ ܡܸܬܼܪܵܢܹܐ ܗ̄ܘ̣ܵܐ ܣܵܢܵܐܐ ܕܐܢܵܫܵܐ>
    text <ܘܪܵܚܹ̇ܡ ܐ̄ܢܵܫܵܐ ܥܲܕܬܹܿܗ ܠܐܢܵܫܵܐ ܕܢܲܩܪܸܒܼ ܥܲܡܹܗ܁>
    text <܃ܒܙܲܝܢܵܐ ܕܪܘܼܚܵܐ ܙܲܝܢܹܗ ܪܘܼܚܵܐ ܠܐܢܵܫܵܐ ܕܡܸܢܲܢ>
    text <ܘܫܲܕܪܹܗ ܕܢܸܥܒܸܿܕܼ ܩܸܐܪܣܵܐ ܒܚܘܼܪܒܵܐ ܥܲܡ ܚܲܣܝܼܢܹ̈ܐ܀>
    text <܃ܐܲܝܟ ܛܘܼܝܵܒܹܗ ܕܲܒܼܥܸܠܕܲܪܵܐ ܛܲܝܒܹܗ ܠܕܲܪܵܐ>
    text <ܘܠܲܐܝܟܿܐ ܕܲܒܥ̣ܵܐ ܪܹܫ ܕܲܪܵܪܹ̈ܐ ܢܦܲܩ̣ ܐܲܬܼܠܹܝܛܵܐ܁>
    text <܃ܐܲܬܼܠܝܼܛܵܐܝܼܬܼ ܢܦ݂ܲܩ ܐܲܬܼܠܹܝܛܵܐ ܕܙܲܕܝܼܩܘܼܬܼܵܐ>
    text <ܘܲܡܚܲܙܲܩ ܗ̄ܘ̣ܵܐ ܟܠܹܗ ܒܟܼܠܹܗ ܒܙܲܝܢܵܐ ܕܪܘܼܚܵܐ܀>
    text <܃ܚܲܝ̈ܠܲܝ ܪܵܘܡܵܐ ܫܲܕܲܪ ܥܲܡܹܗ ܚܲܝܠܵܐ ܕܲܓܼܒ̣ܵܝܗܝ>
    text <ܕܢܸܗܘܘܿܢ ܣܵܗܼܕ̈ܐ ܐܵܦ ܚܲܙܝܹ̈ܐ ܕܐܲܬܼܠܝܼܛܘܼܬܹܗ܁>
    text <܃ܐܲܝܟ ܬܹܐܛܪܘܢ ܣܵܡܹܗ ܠܥܵܠܡܵܐ ܡܵܪܹܗ ܕܥܵܠܡܵܐ>
    text <ܘܚܲܝ̈ܠܲܝ ܪܵܘܡܵܐ ܒܩܝܲܝ̈ ܕܲܪܵܐ ܕܐܲܓܼܘܼܢܸܣ̈ܛܹܐ܀>
    text <܃ܬܲܟܼܬܘܼܫܵܐ ܗ̄ܘ̣ܵܐ ܕܲܚܠܵܦ ܥܵܠܡܵܐ ܗ̄ܘ̣ܵܐ ܬܲܟܼܬܘܼܫܵܐ>
    text <ܘܫܲܦܝܼܪ ܟܲܢܸܫ ܠܲܫܡܲܝܵܢܹ̈ܐ ܕܲܢܫܲܒܿܚܘܼܢܵܝܗܝ܁>
    text <܃ܒܟܲܪܝܘܼܬܼܵܐ ܗ̄ܘ̣ܵܘ ܡ̣ܢ ܗܵܘ̇ ܙܲܒܼܢܵܐ ܕܚܵܒܼ ܒܹܗ ܐܵܕܼܵܡ>
    text <ܘܲܡܣܲܟܹܿܝܢ ܗ̄ܘ̣ܵܘ ܕܐܸܡܲܬܼܝ ܢܸܙܟܹܿܐ ܐܵܕܼܵܡ ܒܐܵܕܼܵܡ܀>
    text <܃ܠܝܘܿܡ ܙܵܟܼܘܼܬܼܵܐ ܡܸܬܿܛܲܝܒܼܝܼܢ ܗ̄ܘ̣ܵܘ ܪܵܚܡܲܝ ܓܸܢܣܲܢ>
    text <ܘܡܸܬܼܝܲܐܒܹܝܢ ܗ̄ܘ̣ܵܘ ܕܢܸܙܟܹܿܐ ܓܸܢܣܲܢ ܒܝܲܕ ܒܲܪ ܓܸܢܣܲܢ܁>
    text <܃ܐܲܪܒܿܥܝܼܢ ܝܵܘܡܝܼ̈ܢ ܩ̣ܵܡ ܕܲܪܵܪܵܐ ܚܲܕܼ ܠܘܼܩܒܲܠ ܚܲܕܼ>
    text <ܪܹܫܵܐ ܕܐܵܐܲܪ ܘܐܢܵܫܵܐ ܕܡܸܢܲܢ ܚܙܵܬܼܵܐ ܕܬܲܗܪܵܐ܀>
    text <܃ܚܙܵܬܼܵܐ ܕܬܲܗܪܵܐ ܡܸܬܼܚܵܘܝܵܐ ܗ̄ܘ̣ܬܼܵ ܠܥܹܝܢ ܚܲܙ̈ܵܝܹܐ>
    text <ܟܲܕܼ ܡܸܬܼܟܲܬܼܫܝܼܢ ܪܘܼܚܵܐ ܘܦܲܓܼܪܵܐ ܕܠܵܐ ܒܐܝܼܕܼ̈ܝܵܐ܁>
    text <܃ܕܠܵܐ ܒܐܝܼܕ̈ܝܐ ܡܸܬܼܟܲܬܲܫ ܗ̄ܘ̣ܵܐ ܦܲܓܼܪܵܢܵܝܵܐ>
    text <ܪܘܼܚܵܢܵܐܝܼܬܼ ܐܵܚܸ̇ܕܼ ܗ̄ܘ̣ܵܐ ܠܹܗ ܠܪܹܫ̇ܐ ܕܐܵܐܲܪ܀>
    text <܃ܨܵܘܡܵܐ ܥܡܝܼܠܵܐ ܓܒ̣ܵܐ ܠܹܗ ܙܲܝܢܵܐ ܕܢܸܬܼܟܲܬܼܫ ܒܹܗ>
    text <ܕܲܠܡܵܐ ܢܸܪܢܹܐ ܐܵܟܸܠܩܲܪܨܵܐ ܕܚܝܼܠܵܐ ܕܐܘܼܟܼܠܵܐ ܗ̄ܘ̣܁>
    text <܃ܒܸܠܥܵܕ ܐܘܼܟܼܠܵܐ ܩܪܸܒܼ ܠܲܩܪܵܒܼܵܐ ܕܥܲܡ ܚܲܣܝܼܢܵܐ>
    text <ܕܢܚܸܙܘܢ ܕܝܘ̈ܐ ܕܐܸܦܢ ܐܢܵܫܵܐ ܗ̄ܘ̣ ܪܵܡ ܡ̣ܢ ܐܢܵܫܵܐ܀>
    text <܃ܒܝܲܕ ܚܘܼܡܣܵܢ̇ܐ ܡܲܠܸܦ ܗ̄ܘ̣ܵܐ ܠܗܘܿܢ ܠܲܒܼܥܝܼܪ̈ܝܹܐ>
    text <ܕܐܝܼܬܼ ܗ̄ܘ̣ܵܐ ܥܲܡܹܗ ܚܲܝܠܵܐ ܐ̄ܚܪܹܢܵܐ ܕܚܲܣܝܼܢ ܡ̣ܢ ܟܠ܁>
    text <܃ܒܪܲܒܿܘܼܬܼ ܚܲܝܠܹܗ ܡܸܬܼܒܲܩܹܐ ܗ̄ܘ̣ܵܐ ܪܹܫ ܣܸܕܼܪ̈ܲܝܗܘܿܢ>
    text <ܥܲܠ ܗܵܝ̇ ܛܲܝܸܒܼ ܙܢܲܝ̈ ܬܲܟܼܬܘܼܫܵܐ ܕܟܼܠ ܐܸܣܟܹܝܡܝܼ̈ܢ܀>
    text <܃ܟܠ ܐܸܣܟܹܿܝܡܝܼ̈ܢ ܨܝ̈ܕܝ ܐܢܫ̈ܐ ܣܕ݂ܲܪ ܡܵܪܘܲܕܵܐ>
    text <ܕܟܼܠܡܵܐ ܢܸܦܠܲܛ ܡ̣ܢ ܨܢܥܵܬܼ̈ܗ ܘܢܸܗܘܹܐ ܓܘܼܚܟܵܐ܁>
    text <܃ܪܲܒܿ ܗ̄ܘ̣ܵܐ ܩܸܐܪܣܵܐ ܕܐܲܪܥܹܗ ܡ̣ܢ ܫܸܠܝ ܠܲܩܪܲܒܼܬܼܵܢܵܐ>
    text <ܘܠܵܐ ܕܵܡܹ̇ܐ ܗ̄ܘ̣ܵܐ ܠܩܸܐܪܣܵܐ ܕܲܣܕܲܪ ܥܲܡ ܟܠ ܕܪ̈ܝܼܢ܀>
    text <܃ܩܸܢܛܵܐ ܪܲܒܿܐ ܡܣܲܪܸܕܼ ܗ̄ܘ̣ܵܐ ܠܹܗ ܠܲܠܒܼܝܼܒܼ ܢܲܦ̣ܫܵܐ>
    text <ܘܡܸܬܼܩܲܢܲܛ ܗ̄ܘ̣ܵܐ ܕܢܹܐܚܘܕܲ ܕܲܪܵܐ ܥܲܡ ܦܲܓܼܪܵܢܵܐ܁>
    text <܃ܒܩܸܢܛܹܗ ܘܚܘܼܨܦܹܗ ܡܸܬܼܒܲܩܹܐ ܗ̄ܘ̣ܵܐ ܐܵܦ ܦܲܓܼܪܵܢܵܐ>
    text <ܘܝܲܗ̣ܒܼ ܠܹܗ ܓܸܪܓܼܵܐ ܕܢܸܩܪܘܿܒܼ ܨܹܐܕܼܵܘܗܝ ܒܐܸܣܟܹܿܝܡ ܟܲܦܢܵܐ܀>
  block
    text <܃ܐܲܪܒܿܥܝܼܢ ܝܵܘܡܝܼ̈ܢ ܨܵܡ ܨܲܝܵܡܵܐ ܡ̣ܢ ܚܘܼܬܼܚ̈ܵܬܹܐ>
    text <ܘܲܒܼܫܘܼܠܵܡܵܐ ܬܲܒܼܥܹܗ ܟܝܵܢܹܗ ܟܝܵܢܵܝܵܬ̈ܐ܁>
    text <܃ܒܹܗ ܒܲܟܼܝܵܢܵܐ ܡܸܬܼܒܲܩܹܐ ܗ̄ܘܼܵܐ ܟܝܵܢܹܗ ܕܐܵܕܼܵܡ>
    text <ܥܲܠ ܗܵܝ̇ ܬܲܚܡܹܗ ܠܨܵܘܡܹܗ ܒܨܵܘܡܵܐ ܕܲܟܼܢܵܘ̈ܵܬܹܗ܀>
    text <܃ܐܲܦ ܣܵܛܵܢܵܐ ܒܗܵܕܼܵܐ ܬܸܢܘܲܝ ܡܸܬܼܠܲܒܲܒܼ ܗ̄ܘܼܵܐ>
    text <ܕܠܵܐ ܥܒܼܪ ܛܟܼܣܵܐ ܕܡܸܢܝܵܢ ܝܵܘܡܹ̈ܐ ܕܨܵܡ݂ ܨܲܝܵܡܹ̈ܐ܁>
    text <܃ܒܟܲܦܢܵܐ ܕܲܦܓܼܪܹܗ ܕܦܲܓܼܪܢܵܝܵܐ ܚ݂ܵܪ ܡܵܪܘܿܕܼܵܐ>
    text <ܘܲܩܪܸܒܼ ܨܐܕܼܵܘܗܝ ܘܲܚ݂ܙܵܐ ܕܦܲܓܼܪܵܐ ܗ̄ܘ݂ ܕܚܲܣܢܹܗ ܟܲܦܢܵܐ܀>
    text <܃ܚܵܙ݂ܵܐ ܕܐܸܬܼܪܲܦܝܼܘ ܪܸ̈ܓܼܫܲܝ ܦܲܓܼܪܹܗ ܐܲܝܟ ܟܠ ܦܲܓܼܪ̈ܝܢ>
    text <ܘܲܪܢ݂ܵܐ ܒܢܲܦ݂ܫܹܗ ܕܗܵܐ ܥܸܕܵܢܵܐ ܕܚܘܼܬܼܚܵܬܼ ܦܲܓܼܪܵܐ܁>
    text <܃ܗܵܘ̇ ܥܸܕܵܢܵܐ ܕܲܒܼܦܲܪܕܲܝܣܵܐ ܡܸܬܼܥܲܗܲܕ ܗ̄ܘ݂ܵܐ>
    text <ܕܲܚܙ݂ܵܝܗܝ ܠܐܵܕܼܵܡ ܕܡܸܬܼܝܵܐܸܒܼ ܗ̄ܘ݂ܵܐ ܠܐܘܼܟܼܠܵܐ ܕܦܹܐܪܵܐ܀>
    text <܃ܐܲܝܟ ܕܲܒܼܐܵܕܼܵܡ ܚܵܐܲܪ ܗ̄ܘ݂ܵܐ ܒܹܗ ܒܲܒܼܪܹܗ ܕܐܵܕܼܵܡ>
    text <ܘܒܼܵܗ̇ ܒܲܕܼܡܘܼܬܼܵܐ ܡܩܲܪܸܒܼ ܗ̄ܘ݂ܵܐ ܠܹܗ ܪܸܓܲܬܼ ܦܹܐܪܵܐ܁>
    text <܃ܚܘܼܬܼܚܲܬܼ ܦܲܓܼܪܵܐ ܡܥܝܼܪ ܗ̄ܘ݂ܵܐ ܒܦܲܓܼܪܹܗ ܕܦܲܓܼܪܵܢܵܝܵܐ>
    text <ܘܐܲܝܟ ܕܲܠܦܲܓܼܪܵܐ ܡܫܲܓܸܫ ܗ̄ܘ݂ܵܐ ܠܹܗ ܕܢܸܫܐܲܠ ܐܘܼܟܼܠܵܐ܀>
    text <܃ܒܐܘܼܟܼܠܵܐ ܐܲܦܝܼܣ ܠܲܕܼܒܹܝܬܼ ܐܵܕܼܵܡ ܕܢܸܛܥܘܢ ܥܲܡܹܗ>
    text <ܘܲܪܢܵܐ݂ ܕܲ[ܠ]ܒܲܪ ܡܲܦܝܼܣ ܠܹܗ ܐܵܦ ܠܹܗ ܐܲܝܟ ܕܲܠܗܵܢܘܿܢ܁>
    text <ܦܝܵܣܵܐ ܕܠܲܚܡܵܐ ܐܸܚܲܕܼ ܠܘܼܩܕܼܵܡ ܒܲܕܼܡܡܘܼܬܼ ܕܲܪܵܐ>
    text <ܘܫܲܪܝܼ ܡܚܵܘܹܐ ܙܢܲܝ̈ ܚܘܼܡܣܵܢܵܐ ܠܲܒܼܥܸܠܕܲܪܼܗ܀>
    text <܃ܐܸܡ݂ܲܪ ܡܸܠܬܼܵܐ ܕܢܸܗܘܹܐ ܠܲܚܡܵܐ ܢܟܼܝܼܠܵܐ ܬܲܪܓܸܿܡ>
    text <ܘܗܵܐ ܡܸܬܼܝܲܕܥܵܐ ܕܫܲܪܝܼܪܵܐܝܼܬܼ ܒܲܪ ܐܲܠܵܗܵܐ ܐܲܢ̄ܬܿ܁>
    text <܃ܦܩܘܿܕܲ ܠܲܟܼܝܵܢܹ̈ܐ ܠܵܐ ܪ̈ܓܼܘܫܹܐ ܐܲܝܟ ܒܵܪܘܿܝܵܐ>
    text <ܘܲܥܒܸܕܼ ܡܸܕܹܡ ܕܲܦܐܹܐ ܠܲܫܡܵܐ ܕܲܩ̣ܪܵܐ ܒܲܫܡܹܗ܀>
    text <܃ܫܲܚܠܸܦ ܟܹܐܦܹ̈ܐ ܡ̣ܢ ܩܲܫܝܘܼܬܼܵܐ ܕܲܡܟܲܢܵܐ ܒܗܹܝܢ>
    text <ܘܐܲܩܢܐ ܐܸܢܹܝܢ ܟܝܵܢܵܐ ܕܠܲܚܡܵܐ ܡܸܬܼܐܲܟܼܠܵܢܵܐ܁>
    text <܃ܒܝܲܕܼ ܣܘܼܥܪ̈ܵܢܹܐ ܓܠܝܼ ܬܲܚܘܝܼܬܼܵܐ ܕܩ̈ܠܹܐ ܕܲܥܠܲܝܟ>
    text <ܘܗܵܐ ܡܸܬܼܓܲܠܝܵܐ ܪܲܒܿܘܼܬܼ ܕܲܪܓܼܵܟ ܠܥܹܝܢ ܚܲܙܵܝܹ̈ܐ܀>
    text <܃ܠܥܹܝܢ ܣܲܓܿܝܼܐܹ̈ܐ ܐܲܟܼܪܸܙ ܐܲܒܼܵܐ ܕܗܵܢܵܘ̇ ܚܲܒܿܝܼܒܼܝ>
    text <ܐܸܢ ܚܲܒܿܝܼܒܼܵܐ ܐܲ̄ܢ̄ܬܿ ܥܒܸܕ ܥܒܸ̄ܕܼ ܬܸܕܼܡܘܼܪܬܵܐ ܘܫܲܪܲܪ ܚܘܼܒܵܟ܁>
    text <܃ܐܲܠܦܹ̈ܐ ܫܲܡ̣ܥܘܼܗ̇ ܠܗܵܝ̇ ܒܲܪܬܼ ܩܵܠܵܐ ܕܒܲܪ ܐܲܠܵܗܵܐ ܐܲܢ̄ܬܿ>
    text <ܛܠܲܝܗܝ ܠܲܫܡܵܟ ܒܝܲܕܼ ܣܘܼܥܪܵܢܵܐ ܕܗܵܘܹ̇ܐ ܡܸܢܵܟ܀>
    text <܃ܥܒܸܕܼ ܐܲܝܟ ܐܲܒܼܘܼܟ ܥܒܼܵܕܼܵܐ ܕܕܼܵܡܹ̇ܐ ܠܲܥܒܼܵܕܼ ܐܝܼܕܼܵܘܗܝ>
    text <ܘܢܲܪܡܘܢ ܐܝܼܕܼܵܐ ܡ̈ܠܝܼܠܹܐ ܘܚܲܪ̈ܫܹܐ ܒܒܹܡ ܫܘܼܠܛܵܢܵܟ܁>
    text <܃ܡܲܠܸܠ ܡܸܠܬܼܵܐ ܕܡܲܠܝܵܐ ܬܲܗܪܵܐ ܩܕܼܵܡ ܚܲܙܵܝܹ̈ܐ>
    text <ܘܲܢܫܲܒܼܚܘܼܢܵܟ ܚܲܙܝܲܝ̈ ܬܲܗܪܵܐ ܕܚܹܝܠ ܦܸܬܼܓܼܵܡܲܝ̈ܟ܀>
    text <܃ܒܚܘܼܪܒܵܐ ܐܝܼܬܲܝܟ ܘܠܵܐ ܫܟܼܚܼܝ ܨܹܐܕܼܵܝܟ ܡܵܙܘܿܢ ܙܲܒܼܢܵܐ>
    text <ܦܩܘܿܕܲ ܠܲܟܼܝܵܢܹ̈ܐ ܘܲܢܬܲܪܣܘܼܢܵܟ ܐܲܝܟ ܕܲܠܡܵܪܵܐ܁>
    text <܃ܡܵܪܵܐ ܐܝܼܬܸܿܝܟ ܠܦܘܼܬܼ ܗܵܘ̇ ܩܵܠܵܐ ܕܲܗܘ̤ܵܐ ܨܐܕܲܝܟ>
    text <ܓܡܘܿܪ ܨܒܼܝܵܢܵܟ ܒܲܓܼܡܝܼܪܘܼܬܼܵܐ ܕܡܸܠܲܬܼ ܦܘܼܡܵܐ܀>
    text <܃ܚܙܝܼ ܣܘܼܢܩܵܢܵܟ ܐܲܝܟ ܡܵܐ ܕܲܚܙ̣ܵܘ ܟܹܐܢܹ̈ܐ ܚܲܒܼܪ̈ܝܟ>
    text <ܘܲܥܒܸܕ ܡܸܕܹܡ ܕܡܸܬܼܩܲܝܲܡ ܒܹܗ ܣܘܼܢܩ̇ܢ ܦܲܓܼܪܵܟ܁>
    text <܃ܨܵܩܘ̃ ܐܵܦ ܚܲܒܼܪ̈ܲܝܟ ܨܵܘܡܵܐ ܕܕܵܡܹ̇ܐ ܠܗܵܢܵܐ ܕܝܼܠܵܟ>
    text <ܘܒܵܬܲܪ ܙܲܒܼܢܵܐ ܩܢ̣ܵܘ ܕܲܢܡܠܘܢ ܣܘܼܢܩܵܢ̈ܲܝܗܘܿܢ܀>
    text <܃ܕܝܼܠܵܟ ܪܲܒܵܐ ܗ̄ܝ̣ ܓܒܼܝܼܬܹܗ ܕܲܫܡܵܟ ܛܵܒܼ ܡ̣ܢ ܗܵܢ̇ܘܢ>
    text <ܣܥܘܿܪ ܬܸܕܼܡܘܼܪܬܼܵܐ ܕܦܲܐܝܵܐ ܠܐܲܝܢܵܐ ܕܪܲܒܿ ܡ̣ܢ ܚܲܒܼܪ̈ܘܗܝ܁>
    text <܃ܦܐܹܐ ܠܵܟ ܣܲܓܿܝܼ ܕܬܸܥܒܸܿܕܼ ܡܸܕܹܡ ܒܫܘܼܚܠܵܦ ܡܸܕܼܵܡ>
    text <ܕܢܸܗܘܹܐ ܥܒܼܵܕܵܟ ܣܵܗܕܵܐ ܒܚܝܼܪܵܐ ܕܡܸܠܲܬܼ ܦܘܼܡܵܟ܀>
    text <܃ܗܵܠܹܝܢ ܬܪܲܓܸܿܡ ܪܹܫܵܐ ܕܐܵܐܲܪ ܥܲܡ ܪܹܫ ܓܸܢܣܲܢ>
    text <ܟܲܕܼ ܣܵܒܼܵܪ ܗ̄ܘ̣ܵܐ ܕܲܡܚܲܬܼ ܚܸܬܼ ܠܹܗ ܨܹܝܕܼ ܫܘܼܓܵܫܵܘ̈ܗܝ܁>
    text <ܗܵܢܵܐ ܕܼܪܵܐ ܐܚܲܕܼ ܠܘܼܩܕܼܵܡ ܐܲܚ̣ܕܼ ܛܘܼܥܝܲܝܲ܃>
  block
    text <ܘܲܛܥ̣ܵܐ ܣܲܓܿܝܼ ܘܠܵܐ ܩܲܬܼ ܛܦܪ̈ܵܘܗܝ ܒܓܼܘܼܫܡܵܐ ܡܫܝܼܚܵܐ܀>
    text <܃ܗܵܢ ܐܵܓܼܘܿܢܵܐ ܥܒ̣ܕ ܩܕܼܡܵܝܲܬ ܛܪܸܩ ܒܐܵܓܘܵܢܹ̈ܐ>
    text <ܘܥܲܒܼܕܹܗ ܓܘܼܚܟܵܐ ܐܵܓܼܵܘܢܸܣܛܵܐ ܦܲܓܼܪܵܢܵܝܵܐ܁>
    text <܃ܒܗܵܢ ܬܲܟܼܬܘܼܫܵܐ ܢܲܣܝܹܗ ܠܚܲܠܹܗ ܚܬܼܝܼܪ ܒܲܟܼܝܵܢܹܗ>
    text <ܘܫܲܦܠܹܗ ܠܚܲܠܹܗ ܟܝܵܢܵܐ ܕܲܠܒܼܝܼܫ ܡܵܝܘܿܬܼܘܼܬܼܵܐ܀>
    text <܃ܠܩܸܐܪܣܵܐ ܕܪܘܼܚܵܐ ܐܲܥܠܹܗ ܪܘܼܚܵܐ ܠܦܲܓܼܪܵܢܵܝܵܐ>
    text <ܘܚܵܒܼ ܪܘܼܚܵܢܵܐ ܘܲܙܟܼܵܐ ܦܲܓܼܪܵܐ ܝܼܩܝܼܪ ܪܸ̈ܓܼܫܹܐ܁>
    text <܃ܒܪܓܲܬܼ ܦܲܓܼܪܵܐ ܣܲܝܸܟ ܐܸܢܹܝܢ ܠܲܪ̈ܓܼܓܼܵܬܼܵܐ>
    text <ܘܩܲܪܸܒܼ ܐܸܢܹܝܢ ܒܲܕܡܘ̣ܬܼ ܕܲܫܢܹ̈ܐ ܠܦܲܓܼܪܢܵܝܵܐ܀>
    text <܃ܪܲܫܢܹ̈ܐ ܫܝܼܛܹ̈ܐ ܩܲܪܸܒܼ ܫܝܼܛܵܐ ܠܡܗܝܼܪ ܗܵܘܢܵܐ>
    text <ܘܐܲܗܦܸܟ ܐܢܘܿܢ ܒܨܲܥܪ̈ܐ ܫܝ̣ܛܵܐ ܠܘܵܬܼ ܕܫܵܘܹ̇ܝܢ ܠܹܗ܁>
    text <܃ܒܐܲܦܘ̈ܵܗܝ ܛܲܪܦܹܗ ܠܕܲܫܢܹܗ ܕܒܸܝܫܵܐ ܐܵܕܼܵܡ ܕܲܬܸܪܹܝܢ>
    text <ܐܲܝܟ ܡܵܐ ܕܲܣܥܲܪ ܐܵܦ ܒܵܪ̣ܘܿܝܵܐ ܠܕܸܒܚܹܗ ܕܩܵܐܹܝܢ܀>
    text <܃ܐܲܝܟ ܕܲܠܙܸܒܼܠܵܐ ܕܵܫܹܗ ܠܡܸܠܟܹܗ ܕܢܲܟܘܿܠܬܵܢܵܐ>
    text <ܘܐܲܗܸܠ ܘܲܓܼܚܟ ܥܲܠ ܨܢ̈ܥܵܬܹܗ ܦܲܟܲܝܗ̈ܵܬܼܵܐ܁>
    text <܃ܚܲܟܿܝܼܡܵܐܝܼܬܼ ܝܲܗ̄ܒ̣ ܠܹܗ ܡܸܠܬܼܵܐ ܠܚܲܣܝܼܪ ܗܵܘܢܵܐ>
    text <ܘܡ̣ܢ ܢܵܡܘܿܣܵܐ ܣܲܟܼܪܹܗ ܠܦܘܼܡܹܗ ܕܲܡܓܲܕܦܵܢܵܐ܀>
    text <܃ܢܵܡܘܿܣܵܐܝܼܬܼ ܓܲܙܪܹܗ ܠܕܝܼܢܵܐ ܕܚܵܘܒܿܬܹܗ ܕܒܼܝܼܫܵܐ>
    text <ܕܢܗܘܹܐ ܝܵܕܲܥ̈ ܕܢܵܡܘܿܣܵܐܝܼܬܼ ܕܵܐܸܢ ܥܲܡܹܗ܁>
    text <܃ܒܲܚܕܵܐ ܡܸܠܬܼܵܐ ܫܪ̣ܵܝܗܝ ܠܐܲܣܪܵܐ ܕܪܸܒܿܘܿ ܡܸ̈ܠܝܼܢ>
    text <ܒܗܵܝ̇ ܕܲܟܼܬܼܝܼܒܼܵܐ ܕܠܵܐ ܗ̄ܘ̣ܵܐ ܒܠܲܚܡܵܐ ܚܝ̣ܵܐ ܒܲܪ ܐ̄ܢܵܫܵܐ܀>
    text <܃ܠܵܐ ܗ̄ܘ̣ܵܐ ܒܠܲܚܡ̇ܐ ܚܝ̣̇ܐ ܒܵܪܢܵܫܐ ܥܢܵܝ̣ܗܝ ܠܲܢܟܼܝܼܠܵܐ>
    text <ܘܲܛܠܸܩܘ ܘܐܵܘܦܝܼܘ ܦܘܼܪ̈ܣܹܐ ܨܢܝܼܥܹܐ ܕܟܼܠ ܐܸܣܟܹܝܡܝܼ̈ܢ܁>
    text <܃ܡܨܹܐ ܗ̄ܘ̣ ܒܵܪܘܿܝܵܐ ܕܢܲܚܹܐ ܠܐܢܵܫܵܐ ܒܸܠܥܵ] ܠܲܚܡܐ>
    text <ܘܣܵܦܩ̇ܐ ܡܸܠܬܼܵܐ ܕܫܸܡ ܒܵܪܘܝܵܐ ܚܠܵܦ ܟܠܡܸܕܹܡ܀>
    text <܃ܒܗܸܬܼܘ ܒܲܗܝܼ̈ܬܹܐ ܡ̣ܢ ܬܘܼܟܼܠܵܢܵܐ ܕܲܚܬܼܝܼܪ ܗ̄ܘ̣ܵܐ ܒܹܗ>
    text <ܘܫܲܢܝ ܘܥܪܲܩ ܠܲܡܪܟܼܵܒܘܼ ܦܘܼܪ̈ܣܹܐ ܐ̄ܚܪ̈ܵܢܹܐ܁>
    text <ܦܘܼܪܣܵܐ ܒܵܦܘܼܪܣܵܐ ܡܚܲܠܸܦ ܗ̄ܘ̣ܵܐ ܠܹܗ ܠܐܵܓܘܢܸܣܛܵܐ܁>
    text <ܟܒܲܪ ܣܒܲܪ ܗ̄ܘ̣ܵܐ ܕܩܲܝܲܡ ܣܲܒܼܪܵܐ ܠܲܢܟܼܝܼܠܘܼܬܹܗ܀>
    text <܃ܣܲܒܼܪܵܐ ܣܪܝܼܩܵܐ ܣܒ݂ܲܪ ܚܲܝܵܒܵܐ ܥܲܠ ܙܲܟܵܝܵܐ>
    text <ܘܠܵܐ ܝܵܕܲܥ̇ ܗ̄ܘ̣ܵܐ ܕܲܦܣܝܼܩ ܣܲܒܼܪܹܗ ܡ̣ܢ ܙܟܼܘܼܬܼܵܐ܁>
    text <܃ܥܲܠ ܙܵܟܼܘܼܬܼܵܐ ܡܸܬܼܟܼܵܬܼܫ ܗ̄ܘ̣ܵܐ ܒܲܗܝܼܬܼ ܐܲܦܹ̈ܐ>
    text <ܟܲܕܼ ܣܵܒܲ̇ܪ ܗ̄ܘ̣ܵܐ ܕܐܝܼܬܼ ܗ̄ܘ̣ ܦܘܼܪ̈ܣܹܐ ܨܹܝܕܲܝ̈ ܐܢܵܫܵܐ܀>
    text <܃ܦܲܚܹ̈ܐ ܢܟܼܝܼ̈ܠܹܐ ܨܠܵܐ ܢܵܟܼܘܿܠܵܐ ܠܲܬܼܡܝܼܡ ܢܲܦܫܵܐ>
    text <ܘܟܲܣܝܼ ܐܸܢܘܿܢ ܒܦܲܐܝܘܼܬܼ ܫܘܼܦܪܵܐ ܕܡܹܐܚܲܕܼ ܥܲܝܢܹ̈ܐ܁>
    text <܃ܒܡܹܐܚܲܕ ܥܲܝܢܹ̈ܐ ܣܕܲܪ ܟܠ ܐܲܕܼܫ̈ܝܼܢ ܦܲܐܝܲܝ̈ ܫܘܼܦܪܵܐ>
    text <ܕܲܗܒܼܵܐ ܘܣܹܐܡܵܐ ܐܵܦ ܒܹܪܘܿܠܵܐ ܘܡܲܪ̈ܓܵܢܝܵܬܼܵܐ܀>
    text <܃ܗܲܓܓܼܵܐܝܼܬܼ ܣܕܲܪ ܟܠܡܸܕܲܡ ܟܲܕ ܠܲܝܬܿ ܡܸܕܼܡ>
    text <ܘܐܲܩܝܼܡ ܐܸܢܹܝܢ ܟܲܕ ܠܲܝܬܿ ܐܸܢܹܝܢ ܫܲܪܝܼܪܵܐܝܼܬܼ܁>
    text <܃ܐܲܝܟ ܕܲܒܼܐܢܵܫܵܐ ܚܵܐܲܪ ܗ̄ܘ̣ܵܐ ܒܹܗ ܒܐ̄ܢܵܫܵܐ ܕܡܸܢܲܢ>
    text <ܡܸܛܠ ܗܵܕܹܐ ܣܕܲܪ ܕܡܘ̈ܵܬܐ ܕܪܚܡܲܬܼ ܐܢܵܫܵܐ܀>
    text <܃ܪܚܝܼܡ̇ܐ ܗ̄ܝ̣ ܣܲܓܿܝܼ ܪܸܚܡܲܬܼ ܟܸܣܦܵܐ ܥܲܠ ܡܵܝܘܿܬܹ̈ܐ>
    text <ܘܥܲܠ ܗܵܝ̇ ܢܲܛܪܵܗ̇ ܠܗܲܢܝܐܘܼܬܼܵܗ̇ ܠܩܸܐܪܣܵܐ ܕܲܬܼܪܹܝܢ܁>
    text <܃ܒܩܸܐܪܣܵܐ ܩܲܕܼܡܵܐ ܢܪܸܓܼܬܼ ܦܹܐܪܵܐ ܐܲܩܪܸܒܼ ܥܲܡܹܗ>
    text <ܘܲܒܼܗܵܘ̇ ܕܲܬܼܪܝܢ ܒܪܲܚܡܲܬܼ ܟܸܣܦܵܐ ܝܲܡܵܐ ܕܚ̣ܪ̈ܒܹܿܗ܀>
    text <܃ܒܗܵܢܵܐ ܝܲܡܵܐ ܚ̣ܙܵܐ ܕܲܚܢܝܼܩܵܐ ܬܲܪܥܝܼܬܼ ܐ̄ܢܵܫܵܐ>
    text <ܘܐܵܓܼܝܼܝܼ ܦܪܣܹܗ ܢܙܲܦܲܝ̈ ܝܲܒܼܫܵܐ ܩܕܼܵܡ ܦܪܵܘܩܲܢ܁>
    text <܃ܒܢܲܚܬܵܐ ܕܟܸܣܦܵܐ ܟܲܣܝܵܗ̇ ܠܐܪܥܵܐ ܒܲܕܡܘܬ̤ ܡ̈ܝܵܐ>
    text <ܘܠܵܐ ܝܵܕܲܥ̇ ܗ̄ܘ̣ܵܐ ܒܹܗ ܕܡܲܗܸܠ ܗ̄ܘ̣ܵܐ ܒܹܗ ܡܗܝܼܪ ܪܸܥܝܵܢܵܐ܀>
    text <܃ܗܘ̤ ܒܐܸܣܟܹܿܝܡܵܐ ܣܵܕܲ̇ܪ ܗ̄ܘ̣ܵܐ ܠܗܹܝܢ ܠܛܠܢܝ̈ܬܹܗ>
    text <ܘܚܵܙܹ̇ܐ ܒܟܸܣܝܵܐ ܒܓܼܠܝܐ ܡܫܝܼܛ ܗ̄ܘ̣ܵܐ ܙܢܲܝ̈ ܫܝܼܛܘܼܬܹܗ܁>
  block
    text <܃ܣܕܲܪ ܐܲܝܟ ܐܲܕܫ̈ܐ ܦܐܝܼ̈ܝ ܫ̣ܘܦܪܐ ܟܲܕ ܠܲܝܬܿ ܐܢܘܿܢ>
    text <ܘܲܩܪܸܒܼ ܨܹܐܕܼܵܘܗܝ ܕܐܵܓܼܘܿܢܸܣܛܵܐ ܕܢܸܓܿܘܫ ܚܲܝܠܹܗ܀>
    text <܃ܦܬܲܚ ܬܹܐܛܲܪܘܢ ܕܣܬܝܪ̈ܬܗ̇ ܡܠܲܐ ܒܝܼܫܬܐ>
    text <ܘܥܲܠ̣ ܩܵܡ̣ ܣܲܟܼܠܵܐ ܡܸܨܥܲܬܼ ܕܲܗܒܼܵܬ ܟܲܕܼ ܠܲܝܬܿ ܕܲܗܒ̣ܵܐ܁>
    text <܃ܩܥܵܐ ܦܲܩܪܵܐܝܼܬܼ ܚܬܝܼܪ ܪܸܥܝܵܢܐ ܨܸܝܕܼ ܡܲܟܿܝܼܟܼܵܐ>
    text <ܬܵܐ ܚܙܝܼ ܐܢܵܫܵܐ ܡܸܕܹܡ ܕܲܥܣܸܩ ܠܡܸܬܼܚܵܘܵܝܘܼ܀>
    text <܃ܬܵܐ ܚܙܝܼ ܓܲܒܼܪ̈ܐ ܐܡܲܪ ܒܝܼܫܵܐ ܠܓܼܒܼܪܵܐ ܕܡܸܢܲܢ>
    text <܃ܥܵܠܡܵܐ ܟܠܹܗ ܕܐܲܚܝܼܕܼ ܐ̄ܢܵܐ ܠܹܗ ܬܚܹܝܬܼ ܫܘܼܠܛܵܢܹܗ>
    text <܃ܕܝܼܓ ܗ̄ܘ̣ ܥܵܠܡܵܐ ܘܲܫܒܼܝܼܚ̈ܬܵܐ ܕܲܠܓܼܵܘ ܡܸܢܹܗ>
    text <ܘܲܠܡ̇ܢ ܕܐܸܨܒܹܿܐ ܝܵܗ̇ܒܼ ܐ̄ܢܵܐ ܠܹܗ ܐܸܢ ܣܵܓܸ̇ܕ ܠܝܼ܀>
    text <܃ܣܓܼܘܿܕܼ ܠܝܼ ܒܲܠܚܘܿܕܼ ܐܲܝܟ ܕܲܠܡܵܪܵܐ ܕܫܠܝܼܛ ܥܲܠ ܟܠ>
    text <ܘܣܒ̣ ܠܵܟ ܥܵܠܡܵܐ ܚܠܵܦ ܬܘܕܝܼܬܐ ܕܡܸܠܬܼ ܦܘܼܡܵܟ܁>
    text <܃ܐܘܕܵܐ ܒܡܵܪܘܼܬܼܝ ܘܩܲܪܝܼܢܝ ܡܵܪܵܐ ܚܘܼܒܵܢܵܐܝܼܬܼ>
    text <ܘܝ̇ܗܸܒܼ ܐ̄ܢܵܐ ܠܵܟ ܐܲܓܼܪܵܐ ܛܵܒܼܵܐ ܥܠܵܡܵܐ ܘܥܘܼܬܼܪܹܗ܀>
    text <܃ܥܵܠܡܵܐ ܘܥܘܼܬܼܪܹܗ ܝܵܗ̇ܒܼ ܐ̄ܢܵܐ ܠܵܟ ܒܲܚܕܼܵܐ ܡܸܠܬܼܵܐ>
    text <ܘܐܲܢ̄ܬܿ ܦܢܲܐ ܠܝܼ ܣܸܓܼܕܲܬܼ ܚܘܼܒܵܐ ܚܘܼܒܵܢܵܐܝܼܬܼ܁>
    text <ܣܒ̣ ܠܵܟ ܥܵܠܡܵܐ ܓܲܒܼܪܵܐ ܕܐܝܼܬܼܵܘܗܝ ܥܠܵܡܵܢܵܝܵܐ܁>
    text <ܘܡܲܫܟܸܿܢ ܨܐܕܲܝ ܡܸܠܲܬܼ ܦܘܼܡܵܟ ܕܣܵܓܸ̇ܕܼ ܐܢ̄ܬܿ ܠܝܼ܀>
    text <܃ܗܲܒܼ ܠܝܼ ܦܘܼܡܵܟ ܡܠܹܐ ܥܸܕܵܢܵܐ ܐܲܝܟ ܡܸܫܟܵܢܵܐ>
    text <܃ܘܣܒܼ ܠܵܟ ܡܸܕܹܡ ܕܠܵܐ ܡܸܣܬܲܝܼ̇ܟ>
    text <܃ܡ̣ܢ ܘܥܼ̈ܠܵܠܹܐ>
    text <܃ܚܙܝܼ ܟܡܵܐ ܪܲܒܵܐ ܪܲܒܿܘܼܬܼ ܕܲܪܓܼܵܐ ܕܥܵܠܡܵܐ ܟܠܹܗ>
    text <ܘܲܕܼܡܵܐ ܙܥܘܿܪܵܐ ܣܸܓܼܕܲܬܼ ܡܸܠܬܼܵܐ ܕܦܵܪ̈ܲܥ ܐܲܢ̄ܬܿ ܠܝܼ܀>
    text <܃ܚܙܝܼ ܟܡܵܐ ܫܦܝܼܥ ܐ̄ܢܵܐ ܒܚܘܼܒܝ ܨܹܝܕܼ ܐ̄ܢܵܫܵܐ ܐܘ ܒܲܪܢܵܫܵܐ>
    text <ܘܠܵܐ ܬܵܒܲܥ̇ ܐ̄ܢܵܐ ܝܲܩܝܼܪ̈ܬܼܵܐ ܡ̣ܢ ܡܲܚܒܼܵܢ̈ܲܝ܁>
    text <܃ܚܘܼܒܵܐ ܗ̄ܘ̣ ܒܲܠܚܘܿܕܼ ܬܒܲܥ̇ ܐ̄ܢܵܐ ܠܹܗ ܠܲܕܼ ܫܵܡܲܥ̇ ܠܝܼ>
    text <ܫܡܲܥܲܝܢܝ ܘܲܚܙܝܼ ܟܡܵܐ ܡܲܛܐܸܒ ܐ̄ܢܵܐ ܠܲܕܼ ܫܵܡܲܥ̇ ܠܝܼ܀>
    text <܃ܗܵܠܹܝܢ ܩ̈ܠܬ ܐܲܫܡܲܥ ܒܝܼܫܵܐ ܨܹܝܕܼ ܒܲܪ ܓܸܢܣܲܢ>
    text <ܘܛܲܢ ܒܲܪܓܸܢܣܲܢ ܠܘܼܩܒܲܠ ܢܸܟܼܠܵܘ̈ܗܝ ܕܢܲܟܿܘܼܠܬܼܵܢܵܐ܁>
    text <܃ܛܢܵܢܵܐ ܛܒܼܵܐ ܠܒܼܝܼܫ ܛܲܢܵܢܵܐ ܕܫܲܦܝܼܪ̈ܵܬܼܵܐ>
    text <ܕܲܫܡ݂ܲܥ ܛܵܒܼܵܐ ܕܒܼܥܹ̇ܐ ܥܒܕܵܐ ܕܣܸܓܼܕܲܬܼ ܡܵܪܹܗ܀>
    text <܃ܥܲܙܝܼܙܵܐ ܫ̣ܕܼܵܐ ܒܹܗ ܓܹܐܪܵܐ ܕܡܲܟܿܣܵܢܘܼܬܼܵܐ>
    text <ܘܬܲܪܙܹܗ ܠܠܒܗ ܘܢܸܦܩܲܬ̤ ܡܸܪܬܼܵܐ ܕܩܵܒ̣ܝܵܐ ܗ̄ܘ̣ܵܬܼ ܒܹܗ܁>
    text <܃ܡܸܪܬܼܵܐ ܒܝܼܫܬܵܐ ܩܵܒܼܝܵܐ ܗ̄ܘ̣ܵܬܼ ܒܹܗ ܒܒܝܼܫ ܪܸܥܝܵܢܵܐ>
    text <ܘܲܓܼܠ̣ܵܗ̇ ܡܵܪܲܢ ܒܡܸܠܬܼܵܐ ܓܠܝܼܬܼܵܐ ܕܡܸܠܲܬܼ ܦܘܼܡܹܗ܀>
    text <܃ܡ̣ܢ ܕܲܟܼܬܼܝܼܒܼ̈ܢ ܦܲܢܝܼ ܠܩܘܼܒܼܠܹܗ ܕܕܲܠܩܘܼܒܼܠܵܝܵܐ>
    text <ܘܐܲܠܦܹܗ ܛܲܟܼܣܵܐ ܕܢܸܗܘܹܐ ܝܵܕܲܥ ܕܠܵܘ ܡܸܕܹܡ ܗ̄ܘ܁>
    text <܃ܫܡܝܼܥ ܠܵܟ ܕܲܟܼܬܼܝܼܒܼ ܐܘ ܠܵܐ ܫܡܝܼܥ ܠܵܟ ܐܘ ܡܵܪܘܿܕܼܵܐ>
    text <ܕܡܵܪܝܵܐ ܚܲܕܼ ܗ̄ܘ̣ ܘܠܹܗ ܗܘ̤ ܙܵܕܼܩܵܐ ܣܓܼܕܲܬܼ ܟܠܐ܀>
    text <܃ܚܲܕ ܗ̄ܘ̣ ܡܵܪܝܵܐ ܕܫܲܠܝܼܛ ܥܲܠ ܟܠ ܐܲܠܵܗܵܐܝܼܬܼ>
    text <ܘܠܲܝܬܿ ܠܲܐܚܪܹܢܵܐ ܫܵܘܬܵܦܘܼܬܼܵܐ ܒܐܠܵܗܘܼܬܹܗ܁>
    text <܃ܠܠܵܐ ܐܲܠܵܗܵܐ ܠܵܐ ܙܵܕܩ ܠܹܗ ܫܸܡ ܐܲܠܵܗܵܐ>
    text <ܘܠܵܐ ܠܲܥܒܼܝܼܕܼܵܐ ܠܡܸܣܥܵܐ ܠܕܲܪܓܼܵܐ ܕܥܵܒܼܘܿܕܼܘܬܼܵܐ܀>
    text <܃ܥܒܼܝܼܕܼܵܐ ܐܢ̄ܬܿ ܐܵܦ ܐܲܢ̄ܬܿ ܐܘ ܡܲܪܵܚܵܐ ܕܡܲܩܠܹܐ ܒܚܘܼܬܼܪܵܐ>
    text <ܕܲܥ ܠܲܟܼܝܵܢܵܟ ܘܠܵܐ ܬܸܫܬܥܠܹܐ ܥܲܠ ܥܵܒܼܘܿܕܵܟ܁>
    text <܃ܕܲܥ ܕܲܥܒܼܝܼܕܼܵܐ ܐܢ̄ܬܿ ܥܲܒܼܕܼܵܐ ܕܲܥܒ̣ܝܼܕܼ ܡ̣ܢ ܥܵܒܼܘܿܕܹܗ>
    text <ܘܠܵܐ ܬܸܚܛܘܿܦ ܠܵܟ ܒܲܪܓܼܵܐ ܕܡܪܵܟ ܡܪܲܚܵܐܝܼܬܼ܀>
    text <܃ܫܠܝܼ ܡܲܪܝܵܐ ܡ̣ܢ ܬܘܼܪ݁ܓܵܡܹܐ ܕܡܲܪܵܚܘܼܬܼܵܟ>
    text <܃ܘܠܵܐ ܬܬܲܪܓܸܿܡ ܠܝܼ ܒܸܕܼܝܵܐ ܣܵܢܝܵܐ ܕܟܼܵܦܡܪܘܼܬܼܵܟ>
    text <ܝܵܕܲܥ̇ ܐ̄ܢܵܐ ܠܵܟ ܘܲܠܬܼܘܪ̈ܓܼܵܡܹܐ ܕܲܢܟܼܝܼܠܘܼܬܼܵܟ܃>
  block
    text <ܘܠܵܐ ܛܵܥ̇ܝܵܐ ܠܝܼ ܕܡܸܛܥܵܐ ܛܵܥܹ̇ܐ ܐܢ̄ܬܲ ܘܡܲܛܥܹܐ ܐܢ̄ܬ ܐܢܵܫܵܐ܀>
    text <܃ܙܸܠ ܠܵܟ ܛܲܥܝܵܐ ܛܥܝܼ ܒܲܥܒܼ̈ܕܲܝܟ ܐܲܝܟ ܕܲܡܥܵܕܲ ܐܲܢ̄ܬܿ>
    text <ܘܣܲܒ̣ ܗܲܓܵܓܼܵܐ ܕܟܼܘܼܢܵܫ ܟܸܣܦܵܟ ܛܪܘܿܦ ܥܲܠ ܐܲܦܝܼ̈ܟ܁>
    text <܃ܠܵܐ ܡܸܕܹܡ ܝܲܗ̣̄ܒܼܬܿ ܘܠܵܐ ܢܵܣܸ̇ܒ̣ ܐܲܢ̄ܬܿ ܡܸܕܲܡ ܕܲܪܢܲܝܬܿ>
    text <ܐܝܼܩܹ̈ܐ ܐܲܩܪܒܼܬ̇ ܘܣܲܪܝܼܩܵܐܝܼܬܼ ܗ̄ܘ̤ܵܐ ܬܲܟܼܬܘܼܫܵܟ܀>
    text <܃ܙܹܠ ܐܸܬܼܟܲܬܼܵܫ ܒܲܟܼܬܝܼܫܘܼܬ̇ܟ ܐܲܢ̄ܬܿ ܥܲܡ ܢܲܦ̣ܫܵܟ>
    text <ܘܣܲܒ̣ ܠܵܟ ܐܲܓܼܪܵܐ ܒܸܗܬܲܬܼ ܐܲܦܹ̈ܐ ܕܚܲܝܵܒܼܘܼܬܼܵܟ܁>
    text <܃ܙܹܠ ܚܲܝܵܒܼܵܐ ܚܙܝܼ ܠܲܩܢܘܡܵܟ ܕܲܟܼܡܵܐ ܡܫܲܟܲܪ>
    text <ܘܦܘܼܫ ܡܢ ܩܸܐܪܣܵܐ ܕܥܲܡ ܫܲܪܝܼܪܹ̈ܐ ܕܠܐ ܢܦܲܪܣܘܼܢܵܟ܀>
    text <܃ܗܵܐ ܐܸܬܼܓܲܠܝܲܬ̤ ܚܲܝܵܒܼܘܼܬܼܵܟ ܒܲܬܼܪܹܝܟ ܩܸܐܪ̈ܣܝܼܢ>
    text <܃ܙܹܠ ܛܲܝܸܒܼ ܠܵܟ ܩܸܐܪܣܵܐ ܐ̄ܚܪܹܢܵܐ ܘܚܘܿܒܼ ܒܲܬܼܠܵܬܐ>
    text <܃ܬܠܵܬܼܵܐ ܣܵܗ̈ܕܝܼܢ ܡܪܡܝܼܢ ܐܝܕܹ̈ܐ ܒܟܼܠ ܣܘܼܥܪ̈ܢܝܼܢ>
    text <ܘܲܬܼܠܝܬܼܵܝܵܐ ܡܚܲܝܸܒ ܐ̄ܢܵܐ ܠܵܟ ܒܕܲܪܹ̈ܐ ܬܠܵܬܼܵܐ܀>
    text <܃ܣܠܸܩ ܕܲܪܵܪܵܐ ܡ̣ܢ ܐܓܼܘܿܢܵܐ ܕܬܪܬܝܢ ܕܲܪ݁ܝܼܢ>
    text <ܘܚܲܠܸܦ ܕܘܼܟܿܬܼܵܐ ܘܲܙܢܲܝ̈ ܕܲܪܵܐ ܕܕܪܵܪܘܬܹܗ܁>
    text <܃ܥ̣ܪܩ ܡ̣ܢ ܚܘܼܪܒܐ ܐܝܼܟܐ ܕܣܒܪ ܕܬܡ̇ܢ ܙܵܟܹ̇ܐ>
    text <ܘܫܪܝܼ ܕܢܸܣܕܘܪ ܩܪܵܒܼܵܐ ܒܫܲܝܼܢܵܐ ܠܥܹܝܢ ܚܲܙ̈ܝܹܐ܀>
    text <܃ܒܡܸܨܥܲܬܼ ܫܲܝܢܵܐ ܨܒ̣ܵܐ ܕܲܢܚܲܘܝܵܗ̇ ܠܲܟܼܬܝܼܫܘܼܬܹܗ>
    text <ܕܡܵܐ ܠܲܡ ܕܲܙܕܹܝ̇ܬܼ ܢܸܗܘܘܿܢ ܐܢܫ̈ܐ ܣܗܕ̈ܐ ܕܙܵܟܼܘܼܬܼܝ܁>
    text <܃ܥܲܠ ܙܵܟܼܘܼܬܼܵܐ ܡܸܬܼܟܲܬܲܫ ܗ̄ܘ̣ܵܐ ܡܠܹܐ ܚܵܘܒ̈ܵܬܼܵܐ>
    text <ܘܠܵܐ ܝܵܕܲܥ̇ ܗ̄ܘ̣ܵܐ ܕܚܵܘܒܲܬܼ ܚܵܘܒܹ̈ܐ ܡܲܣܓܹܿܐ ܗ̄ܘ̣ܵܐ ܠܹܗ܀>
    text <܃ܠܗܲܝܟܲܠ ܩܘܕܫܵܐ ܣܠܸܩ ܗ̄ܘ̣ܵܐ ܛܲܡܲܐ ܐܠܡܹܬܼܟܲܬܵܫܘ>
    text <ܠܐܲܝܟܵܐ ܕܲܦܫܝܼܩ ܕܢܸܚܙܹܝܗ̇ ܟܠܢܵܫ ܠܚܲܝܵܒܼܘܼܬܹܗ܁>
    text <܃ܠܪܘܵܡܵܐ ܪܲܒܿܐ ܐܲܣܩܹܗ ܠܡܵܪܵܐ ܫܲܦ̈ܠܹܐ ܕܫܦ̈ܠܹܐ>
    text <ܘܩܵܡ̣ ܡܸܫܬܲܢܹܐ ܒܗܵܝ̇ ܫܲܢܝܘܼܬܼܵܐ ܕܲܡܥܵܕܼ ܗ̄ܘ̣ܵܐ ܒܵܗ̇܀>
    text <܃ܫܕܝܼ ܠܲܡ ܢܲܦܫܵܟ ܡ̣ܢ ܗܵܢ ܪܵܘܡܵܐ ܠܥܘܼܡܩܵܐ ܕܲܠܬܲܚܬܿ>
    text <ܘܐܸܢ ܗܘ̤ ܕܩܵܘܝܼܬ̇ ܕܠܵܐ ܢܸܟܼܝܵܢܵܐ ܒܪܵܐ ܐܢ̄ܬܿ ܫܲܪܝܼܪܵܐ܁>
    text <܃ܒܪܵܐ ܕܐܲܠܵܗܵܐ ܩܪ̣ܵܟ ܐܲܠܵܗܵܐ ܠܥܹܝܢ ܣܲܓܿܝܼܐܹ̈ܐ>
    text <܃ܦ̣ܪܲܚ ܥܲܠ ܐܵܐܲܪ ܐܲܝܟܲܢ ܕܲܦܐܹܐ ܠܒܲܪ ܐܲܠܵܗܵܐ>
    text <܃ܟܹܐܝܢ ܐܢ̄ܬܿ ܓܲܒܼܪܵܐ ܣܵܗ̈ܕܝܼܢ ܩܵܠܹ̈ܐ ܕܗܘ̤ܘ ܨܐܕܲܝܟ>
    text <ܚܘܬܼ ܡ̣ܢ ܪܵܘܡܵܐ ܘܗܵܐ ܡܩܲܒܿܠܝܼܢ ܠܵܟ ܟܸܢܫ̈ܝ ܪܵܘܡܵܐ܁>
    text <܃ܟܬܼܝܼܒܼ ܥܲܠ ܟܹܐܢܹ̈ܐ ܕܲܕܼܠܵܐ ܢܸܟܲܝܵܢ ܡܩܵܪܘܹ̇ܝܢ ܒܐܲܪܥܵܐ>
    text <ܟܲܕܼ ܡܸܬܼܢܲܛܪܝܼܢ ܡ̣ܢ ܡܲܠܲܐܟܹ̈ܐ ܪ̈ܘܼܚܵܢܵܝܹܐ܀>
    text <܃ܚܲܕܼ ܡ̣ܢ ܟܹܐܢܹ̈ܐ ܐܲܢ̄ܬܿ ܘܪܲܒܿ ܕܲܪܓܲܟ ܐܵܦ ܡ̣ܢ ܟܹܐܢܹ̈ܐ>
    text <ܒܩܝܼ ܟܹܐܢܘܼܬܼܵܟ ܒܲܒܛܝܼܠܘܼܬܼܵܐ ܕܥܲܠ ܟܹܐܢܘܼܬܼܵܟ܁>
    text <܃ܢܲܣܲܐ ܚܲܝܠܵܟ ܒܲܒܼܛܝܼܠܘܼܬܼܵܐ ܕܫܡ̈ܝܢܐ>
    text <ܕܡܩܒܠܝܢ ܠܵܟ ܥܲܠ ܐܝܼܕܲܝܗܘܿܢ ܐܲܝܟ ܡܵܐ ܕܲܟܼܬܼܝܼܒܼ܀>
    text <܃ܠܵܐ ܫܵܒܼܩܝܼܢ ܠܵܟ ܒܹܝܬܼ ܥܲܣܩ̈ܬܼܵܐ ܟܡܵܐ ܐܸܢ ܥܲܣܩ̈ܢ>
    text <ܒܗܵܝ̇ ܕܲܦܩܝܼܕܝܼܢ ܡ̣ܢ ܐܲܠܵܗܵܐ ܥܲܠ ܢܘܼܛܵܪܵܟ܁>
    text <܃ܒܩܝܼ ܥܘܼܕܼܪܵܢ̈ܐ ܕܲܡܢܲܛܪܵܢܵܟ ܒܝܲܕܼ ܣܘܼܥܪ̈ܵܢܹܐ>
    text <ܘܗܵܐ ܡܸܬܼܠܲܒܲܒܼ ܓܲܒܐ ܕܟܹܐܢܹ̈ܐ ܠܡܸܪܕܵܐ ܒܟܹܐܢܘܼ܀>
    text <܃ܕܪܘܿܫ ܐܲܢ̄ܬܿ ܐܘܼܪܚܵܐ ܒܝܲܕܼ ܢܸܣܝܵܢܵܐ ܠܘܵܬܼ ܥܲܣܩ̈ܵܬܼܵܐ>
    text <ܘܚܵܘܵܐ ܠܟܼܠܢܵܫ ܟܠܝܼܠ ܦܘܼܪܥܵܢܵܐ ܕܡ̣ܢ ܟܹܐܢܘܼܬܼܵܟ܁>
    text <܃ܐܘܿ ܠܲܢܟܼܝܼܠܵܐ ܟܡܵܐ ܐܸܬܢ̱ܟܸܠ ܠܸܡܛܡܲܪ ܦܲܚܹ̈ܐ>
    text <ܐܘܿ ܠܩܲܠܝܼܠܵܐ ܟܡܵܐ ܫܘܲܪ ܐܸܢܘܿܢ ܠܦܲܚܹ̈ܐ ܛܡܝܼܪܹ̈ܐ܀>
    text <܃ܐܘܿ ܠܲܡܕܲܪܡܵܐ ܟܡܵܐ ܐܸܬܿܕܲܪܲܡ ܠܡܸܙܩܲܪ ܦܘܼܪ̈ܣܐ>
    text <ܐܘܿ ܠܚܲܟܿܝܼܡܵܐ ܟܡܵܐ ܐܸܬܼܚܲܟܲܡ ܘܦܲܣܸܩ ܐܸܢܘܿܢ܁>
    text <܃ܐܘܿ ܠܲܟܼܬܝܼܫܵܐ ܟܡܵܐ ܐܸܬܼܟܲܬܲܫ ܕܢܓܡܘܿܪ ܝܲܨܪܹܗ>
    text <ܐܙܠܲܡܗܵܘܢܵܐ ܟܡܵܐ ܐܸܬܼܗܲܘܲܢ ܠܡܸܙܟܿܐ ܒܛܲܟܼܣܵܐ܀>
    text <ܐܘܿ ܠܪܘܼܚܵܢܵܐ ܟܡܵܐ ܛܵܣܘ ܦܘܼܪ̈ܣܵܘܗܝ ܪܘܼܚܵܢܵܐܝܼܬ܃>
    text <ܐܘܿ ܠܦܲܓܼܪܵܢܵܐ ܟܡܵܐ ܚܲܨ ܪܸ̈ܓܼܫܵܘܗܝ ܘܲܥܒ݂ܲܕܲ ܐܸܢܘܿܢ܁>
  block
    text <܃ܐܘܿ ܠܬܲܟܼܬܘܼܫܵܐ ܕܲܗܘ̤ܵܐ ܒܐܲܪܥܵܐ ܕܠܵܐ ܒܲܥܝܵܕܼܵܐ>
    text <ܕܟܲܕܢܹܗ ܠܥܵܠܡܵܐ ܠܡܹܐܚܲܕܼ ܕܲܪܵܐ ܥܲܡ ܪܘܼܚܵܢܵܐ܀>
    text <܃ܚܲܕܼ ܦܲܓܼܪܢܵܐ ܥܒ݂ܲܕ ܬܲܟܼܬܘܼܫܵܐ ܥܲܡ ܪܘܼܚܵܢܵܐ>
    text <ܘܫܲܪܝܼܘ ܐܢܵܫ̈ܐ ܠܡܸܬܼܟܲܬܿܫܘܼ ܪܘܼܚܵܢܵܐܝܼܬܼ܁>
    text <܃ܒܚܲܝܠܵܐ ܕܪܘܼܚܵܐ ܚ̣ܣܲܢ ܦܲܓܼܪܵܢܵܐ ܠܚܲܣܝܼܢ ܚܲܝܠܵܐ>
    text <ܘܲܬܼܗܲܪܘ ܟܸܢܫܹ̈ܐ ܕܡܫܝܢ̈ܐ ܒܙܵܟܼܘܼܬܼ ܐܢܵܫܵܐ܀>
    text <܃ܟܸܢܫܝܼ̈ܢ ܟܸܢܫܝܼ̈ܢ ܩܵܡ̣ܘ ܪ̈ܘܼܚܵܢܹܐ ܒܗܵܢ ܬܲܟܼܬܘܼܫܵܐ>
    text <ܘܲܬܗܝܼܪܝܼܢ ܗ̄ܘ̣ܵܘ ܕܐܲܝܟܲܢ ܚܵܣܸ̇ܢ ܦܲܓܼܪܵܐ ܠܪܘܼܚܵܐ܁>
    text <܃ܬܲܗܪܵܐ ܪܲܒܿܐ ܡܸܬܼܡܲܠܲܠ ܗ̄ܘ̣ܵܐ ܒܹܝܬܼ ܟܸܢܫ̈ܝܼܗܘܿܢ>
    text <ܕܡܵܢܹܐ ܗ̄ܝ̣ ܗܵܕܹܐ ܚܕܲܬܵܐ ܕܲܗܘ̤ܵܬܼ ܒܹܝܬܼ ܟܸܢܫܲܝ̈ܗܘܿܢ܀>
    text <܃ܒܲܪ ܡܵܝܘܿܬܹ̈ܐ ܚ̣ܙܵܘ ܕܐܸܬܿܟܲܬܲܫ ܥܲܡ ܚܲܣܝܼܢܵܐ>
    text <ܘܲܬܼܗܲܪܘ ܘܲܬܼܡܲܗܘ ܕܡܵܝܘܿܬܼܘܼܬܼܵܐ ܙܟܼܵܬ̤ ܠܲܛܪܘܿܢܵܐ܁>
    text <܃ܒܙܵܟܼܘܼܬܼ ܐ̄ܢܵܫܵܐ ܘܚܵܘܒܲܬܼ ܒܝܼܫܵܐ ܡܸܬܼܒܲܩܹܝܢ ܗ̄ܘ̣ܵܘ>
    text <ܘܲܡܫܲܒܿܚܝܼܢ ܗ̄ܘ̣ܵܘ ܠܚܹܝܠ ܒܪܵܘܿܝܵܐ ܕܙܲܟܿܝܼ ܠܐܵܢܫܐ܀>
    text <܃ܫܘܼܒܼܚܵܐ ܠܚܲܝܠܵܐ ܕܙܲܟܲܝ ܠܐܢܵܫܵܐ ܩܥ̣ܵܘ ܪ̈ܘܼܚܵܢܐ>
    text <ܘܪܲܥܝܼ ܠܥܵܠܡܵܐ ܥܲܡ ܪܲܒܿܘܼܬܹܗ ܒܝܲܕܼ ܒܲܪܢܵܫܵܐ܁>
    text <܃ܚܲܕܼ ܒܲܪܢܵܫܵܐ ܥ̣ܒܕܼ ܬܟܬܘܼܫܵܐ ܥܲܡ ܣܵܛܵܢܵܐ>
    text <ܘܚܵܒܼ ܣܵܛܵܢܵܐ ܘܲܙܟܼܵܐ ܐܢܵܫܵܐ ܘܲܙܟܿܝܼ ܠܐܢܵܫܵܐ܀>
    text <܃ܙܟ̣ܵܐ ܒܲܪܢܵܫܵܐ ܒܩܸܐܪܣܵܐ ܕܲܥ̣ܒܲܕܼ ܥܲܡ ܚܲܣܝܼܢܵܐ>
    text <ܘܚܵܒܼ ܚܲܣܝܼܢܵܐ ܡ̣ܢ ܬܲܟܼܬܘܼܫܵܐ ܕܥܲܡ ܒܲܪܢܵܫܵܐ܁>
    text <܃ܒܗܵܢ ܬܲܟܼܬܼܘܼܫܵܐ ܡܸܬܼܒܲܩܹܝܢ ܗܘ̣ܵܐ ܟܸܢܫܲܝ ܪܵܘܡܵܐ>
    text <ܘܡܸܬܿܕܲܡܪܝܼܢ ܗ̄ܘ̣ܵܘ ܥܲܠ ܙܵܟܼܘܼܬܼܵܐ ܕܠܵܐ ܒܲܥܝܵܕܵܐ܀>
    text <܃ܕܠܵܐ ܒܲܥܝܵܕܼܵܐ ܚܙ̣ܵܘ ܙܵܟܼܘܼܬܼܵܐ ܘܚܲܝܵܒܼܘܼܬܼܵܐ>
    text <܃ܘܩܲܠܸܣܘ ܘܐܵܘܪܸܒܼ ܠܗܵܘ̇ ܕܐܲܪܝܼܡܹܗ ܠܓܸܢܣܵܐ ܕܐܢܵܫܵܐ>
    text <܃ܓܸܢܣܵܐ ܕܐܢܵܫܵܐ ܚܵܒܼܘ ܘܐܸܬܼܡܲܫܟܲܢ ܨܝܕ ܣܵܛܵܢܵܐ>
    text <ܘܩܵܡ̣ ܒܲܪܢܵܫܵܐ ܦܪ݂ܲܥ ܚܵܘܒ̈ܵܬܼܵܐ ܕܲܒܼܢܲܝ̈ ܓܸܢܣܹܗ܀>
    text <܃ܒܪܸܓܼܬܼ ܦܹܐܪܵܐ ܚܵܒܼ ܗ̄ܘ̣ܵܐ ܐܕܼܵܡ ܒܡܸܠܟܹܿܗ ܕܒܼܝܼܫܵܐ>
    text <ܘܲܒܼܚܘܼܡܣܵܢܵܐ ܚܣ݂ܲܢ ܒܲܪ ܐܵܕܼܵܡ ܠܚ̇ܣܸܢ ܐܵܕܼܵܡ܁>
    text <܃ܥܝܲܪܬܵܐ ܕܵܐܕܼܵܡ ܬܲܒܼܥܹܗ ܠܐܵܕܼܵܡ ܣܵܢܐܹܗ ܕܵܐܕܼܵܡ>
    text <ܘܡܲܟܸܿܟ ܘܲܫܪ̣ܵܝܗܝ ܡ̣ܢ ܫܘܼܠܛܵܢܵܐ ܕܛܪܘܿܢܘܼܬܹܗ܀>
    text <܃ܪ̈ܘܼܚܵܢܹܐ ܩܕܼܵܡ ܐܸܚܲܕܼ ܕܲܪܵܐ ܥܲܡܹܗ ܒܓܸܠܝܵܐ>
    text <ܘܐܲܪܝܼܡ ܘܲܫܕܵܝܗܝ ܘܥܲܒܼܕܹܗ ܓܘܼܚܟܵܐ ܒܲܫܡܵܐ ܒܝܼܫܵܐ܁>
    text <܃ܠܐܸܣܛܵܕܝܼܘܿܢ ܡܲܠܝܼܬܲ ܚܲܫܹ̈ܐ ܥܲܠ ܗ̄ܘ̣ܵܐ ܥܲܡܹܗ>
    text <ܘܲܒܼܥܲܛ ܐܸܢܘܿܢ ܠܥܘܼܩ̈ܣܹܐ ܩܫܲܝ̈ܐ ܒܪܸ̈ܓܼܠܹܐ ܕܗܵܘܢܵܐ܀>
    text <܃ܟܠܗܘܢ ܚܲܫܹ̈ܐ ܣܕܪ ܡܵܪܘܿܕܼܵܐ ܩܕܼܵܡ ܦܲܓܼܪܢܵܐ>
    text <ܘܦܲܠܸܓܼ ܐܸܢܘܿܢ ܠܲܡܢܵܘ̈ܬܐ ܕܲܪ̈ܐ ܬܠܵܬܼܵܐ܁>
    text <܃ܬܠܵܬܼܵܐ ܕܲܪ̈ܝܼܢ ܐܲܚܲܕܼ ܣܲܟܼܠܵܐ ܥܲܡ ܚܲܟܹܿܝܡܵܐ>
    text <ܘܒܲܬܼܠܵܬܲܝ̈ܗܘܿܢ ܙܟܼܵܐ ܒܲܪ ܐܵܕܼܵܡ ܘܚܵܒܼ ܣܵܛܵܢܵܐ܀>
    text <܃ܒܪܸܓܲܬܼ ܠܲܚܡܵܐ ܚܒ݂ܲܫ ܟܠ ܪܸܓܿܐ ܕܪ̈ܓܹܝܢ ܐܢܵܫ̈ܐ>
    text <ܘܫܵܛ̣ ܒܲܪܢܵܫܵܐ ܠܲܪ̈ܓܼܝܼܓܼܵܬܼܵܐ ܐ̄ܢܵܫ̈ܝܵܬܼܵܐ܁>
    text <܃ܒܪܸܚܡܲܬܼ ܟܸܣܦܵܐ ܣܕܪ ܟܠ ܐܲܕܼܫܝܼ̈ܢ ܕܲܙܢܲܝ̈ ܟܸܣܦܵܐ>
    text <ܘܲܚܒ݂ܲܫ ܐܸܢܘܿܢ ܐܲܬܼܠܹܝܛ ܩܘܼܫܬܵܐ ܐܲܝܟ ܠܵܐ ܡܸܕܹܡ܀>
    text <܃ܒܪܸܚܡܲܬܼ ܫܘܼܒܼܚܵܐ ܛܡ݂ܲܪ ܟܠ (ܟܠ) ܦܲܚܝܼ̈ܢ ܨܝܕܝ̈ ܐܢܵܫܵܐ>
    text <ܘܲܫܘܲܪ ܐܸܢܘܿܢ ܘܲܥ̣ܒܲܪ ܐܸܢܘܿܢ ܕܠܵܐ ܢܸܟܼܝܵܢܵܐ܁>
    text <ܕܠܵܐ ܢܸܟܼܝܵܢܵܐ ܣܠܸܩ ܐܲܬܼܠܝܛܐ ܡܼܢ ܐܵܓܼܘܿܢܵܐ܁>
    text <ܗ̄ܘ̤ܵܐ ܡܸܙܲܕܲܝܲܚ ܡ̣ܢ ܚܲܙܵܝ̈ܐ ܕܐܲܬܼܠܹܝܛܘܼܬܼܵܐ܀>
    text <܃ܢܲܨܝܼܚܵܐܝܼܬܼ ܢܨܲܚ̣ ܐܲܬܼܠܹܝܛܵܐ ܦܲܓܼܪܵܢܵܝܵܐ>
    text <ܘܚܲܝܵܒܹܵܐܝܼܬܼ ܚܵܒܼ ܪܘܼܚܵܢܵܐ ܪܹܫܵܐ ܕܐܵܐܲܪ܁>
    text <܃ܪܵܫܵܐ ܕܐܵܐܲܪ ܥܒ̣ܕܼ ܬܲܟܼܬܘܼܫܵܐ ܥܲܡ ܒܲܪܢܵܫܵܐ>
    text <܃ܘܲܙܟܼܵܐ ܐ̄ܢܵܫܵܐ ܘܚܵܒܼ ܚܲܣܝܼܢܵܐ ܕܚܲܝܵܒܼ ܐ̄ܢܵܫܵܐ>
    text <ܗܵܫܵܐ ܕܲܫܠܸܡ ܙܢܲܝ̈ ܬܲܟܼܬܘܼܫܵܐ ܘܚܲܝܵܒܘܼܬܼܵܐ܁>
    text <ܢܸܒܥܹܐ ܕܐܲܝܟܲܢ ܗܘ̤ܵܐ ܬܲܟܼܬܘܼܫܵܐ ܘܡܵܢܲܐ ܗ̄ܝ̣ ܥܸܠܬܹܗ܁>
    text <ܥܸܠܬܹܗ ܗܵܕܲܐ ܗ̄ܝ̣ ܩܸܐܪܣܵܐ ܕܲܗܘ̤ܵܐ ܒܲܐܬܼܪܵܐ ܕܲܥܕܼܢ܃>
  block
    text <ܕܚܵܒܼ ܒܲܪܢܵܫܵܐ ܘܲܢܲܨܚ̣ ܒܝܼܫܵܐ ܥܕܲܡܵܐ ܠܗܵܫܵܐ܀>
    text <܃ܒܚܵܘܒܲܬܼ ܚܵܘܒܵܘ̈ܗܝ ܦܟܼܝܼܪ ܗ̄ܘ̣ܵܐ ܓܸܢܣܵܐ ܐܵܕܼܵܡܵܝܵܐ>
    text <ܘܡܸܫܬܲܩܠܝܼܢ ܗ̄ܘ݂ܵܘ ܫܹܐܕܹ̈ܐ ܛܪ̈ܘܼܢܹܐ ܥܲܠ ܚܵܘ̈ܒܵܬܹܗ܁>
    text <܃ܚܲܝܵܒܼܘܼܬܹܗ ܚܙ̣ܵܐ ܗܵܘ̇ ܕܲܩܪ̣ܵܝܗܝ ܨܲܠܡܵܐ ܕܝܠܹܗ>
    text <ܘܠܵܐ ܒܸܣܡܲܬܼ ܠܹܗ ܟܲܕܼ ܕܵܝܫܝܼ̇ܢ ܠܹܗ ܫܹܐܕܹ̈ܐ ܠܨܲܠܡܹܗ܀>
    text <ܠܹܗ ܠܗܵܘ̇ ܨܲܠܡܵܐ ܕܚܵܒܼ ܗ̄ܘ̣ܵܐ ܒܲܥܕܼܢ ܗܵܫܵܐ܁>
    text <ܘܲܗܦܲܟ ܓܲܒܼܠܹܗ ܒܗܵܘ̇ ܐܸܣܟܿܝܡܵܐ ܕܗܵܘ̇ ܩܲܕܼܡܵܝܵܐ܁>
    text <܃ܕܠܵܐ ܙܘܼܘܵܓܼܵܐ ܓܲܒܼܠܹܗ ܠܐܕܼܵܡ ܡ̣ܢ ܕܲܚܝܼܚܵܐ>
    text <ܘܲܕܼܠܵܐ ܢܸܩܦܐ ܕܫܵܘܬܵܦܘܼܬܼܵܐ ܓܒ݂ܲܠ ܠܐܲܚܪܵܝܵܐ܀>
    text <܃ܡܸܢܹܗ ܕܓܸܢܣܵܐ ܕܚܵܒܼ ܠܲܚܛܝܼܬܼܵܐ ܫܪܵܗ̇ ܠܲܚܛܝܼܬܼܵܐ>
    text <ܒܝܲܕܼ ܒܲܪܢܵܫܵܐ ܕܓܲܒܼܠܹܗ ܒܪܵܘܼܚܵܐ ܕܠܵܐ ܙܘܼܘܵܓܼܵܐ܁>
    text <܃ܒܚܲܝܠܵܐ ܕܪܘܼܚܵܐ ܓܒ݂ܲܠ ܒܲܪܢܵܫܵܐ ܡ̣ܢ ܒܲܪܬܼ ܐܢܵܫܵܐ>
    text <ܘܲܡܠ̣ܵܝܗܝ ܪܘܼܚܵܐ ܘܲܩܪ̣ܵܝܗܝ ܒܲܫܡܵܐ ܒܪܵܐ ܕܐܲܠܵܗܵܐ܀>
    text <܃ܒܪܵܐ ܕܐܲܠܵܗܵܐ ܩܪ̣ܵܝܗܝ ܐܲܠܵܗܵܐ ܠܗܵܘ̇ ܒܲܪܢܵܫܵܐ>
    text <ܘܙܵܥ̣ ܣܵܛܵܢܵܐ ܒܫܸܡ ܒܲܪܢܵܫܵܐ ܕܪܵܡ ܡ̣ܢ ܐܢܵܫܵܐ܁>
    text <܃ܗܵܢ ܫܘܼܡܵܗܵܐ ܥܲܒܼܕܹܗ ܕܢܹܐܬܹܐ ܠܘܵܬܼ ܬܲܟܼܬܘܼܫܵܐ>
    text <ܘܡܸܬܼܩܲܠܹܐ ܗ̄ܘ̣ܵܐ ܕܐܡܲܬܼܝ ܢܸܗܘܸܐ ܐܲܬܼܪܵܐ ܠܝܨܲܪܹܗ܀>
    text <܃ܒܢܘܼܪܵܐ ܕܝܲܨܪܹܗ ܡܸܬܼܛܲܓܲܢ ܗ̄ܘ̣ܵܐ ܐܲܝܟ ܕܲܒܼܢܘܼܪܵܐ>
    text <ܘܠܵܐ ܝܵܕܲܥ̇ ܗ̄ܘ̣ܵܐ ܕܐܲܝܟܲܢ ܢܫܲܗܹܝܗ̇ ܠܫܲܠܹܗܒܼܝܼܬܼܵܐ܁>
    text <܃ܡ̇ܢ ܕܹܝܢ ܝܲܗܒ̣ ܠܝܼ ܕܐܸܩܪܵܘܿܒܼ ܨܐܕܵܘܗܝ ܡܸܬܼܪܲܥܹܐ ܗ̄ܘ̣ܵܐ>
    text <ܘܡܸܬܼܩܲܢܲܛ ܗ̄ܘ̣ܵܐ ܡ̣ܢ ܦܘܼܩܕܵܢܵܐ ܐܲܠܵܗܵܝܵܐ܀>
    text <܃ܡ̇ܢ ܕܹܝܢ ܫܒܼܩܲܢܝ ܕܐܹܩܲܪܸܒܼ ܠܹܗ ܙܢܲܝ̈ ܚܘܼܬܼܚ̈ܬܹܐ>
    text <܃ܘܡܲܠܸܦ ܗ̄ܘܹ̇ܝܬܼ ܠܹܗ ܕܐܵܦ ܗܘ̤ ܐܢܵܫܵܐ ܗ̄ܘ̣ ܡܠܹܗ ܚܘܼܬܼܚ̈ܬܹܐ>
    text <܃ܡ̇ܢ ܕܨܵܐ ܐܲܦܩܵܗ̇ ܠܚܘܼܪܒܵܐ ܕܪܲܚܝܼܩ ܡ̣ܢ ܐܢܵܫܘܼܬܼܵܐ>
    text <ܘܢܸܦܩܹܬܼ ܥܲܡܹܗ ܘܲܒܼܩܹܝ̇ܬܼ ܚܲܝܠܹܗ ܒܚܲܫܲܝ̈ ܐ̄ܢܵܫܵܐ܀>
    text <܃ܐ̄ܢܵܫܵܐ ܗ̄ܘ̣ ܟܠܹܗ ܡ̣ܢ ܐ̄ܢܵܫܘܼܬܼܵܐ ܡܲܠܝܲܬܼ ܚܲܫܹ̈ܐ>
    text <ܘܡܵܢܲܐ ܗ̄ܝ̣ ܕܕܵܐܸܫ̇ ܚܲܫܹ̈ܐ ܟܲܕܼ ܚܵܫܘܿܫܵܐ ܗ̄ܘ̣܁>
    text <܃ܡ̇ܢ ܕܹܝܢ ܐܲܗܡܝܼ ܚܹܝܠ ܒܪܘܝܐ ܡ̣ܢ ܥܘܼܕܼܪܢܗ>
    text <ܘܝܲܗܒܼ݂ ܠܝܼ ܐܲܬܼܪܵܐ ܕܐܹܥܘܿܠ ܨܹܐܕܵܘܗܝ ܐܵܕܼܵܡܵܐܝܼܬܼ܀>
    text <܃ܗܵܠܹܝܢ ܗܘ̤ ܒܹܗ ܡܸܬܼܪܵܢܹܐ ܗ̄ܘ̣ܵܐ ܣܵܢܵܐܐ ܕܐ̄ܢܵܫܵܐ>
    text <ܘܪܵܚܸ̇ܡ ܐ̄ܢܵܫܵܐ ܩܲܕܡܗ̇ ܠܪܸܓܿܬܼܵܐ ܕܲܫܡܼܝܼܪ̈ܬܹܗ܁>
    text <܃ܚܙ̣ܵܝܗܝ ܕܲܡܛܝܹܒܼ ܕܢܸܥܒܸܿܕ ܩܸܐܪܣܵܐ ܥܲܡ ܒܲܪ ܐܵܕܼܵܡ>
    text <ܘܙܲܝܢܹܗ ܒܪܘܼܚܵܐ ܠܲܒܼܪܹܗ ܕܐܵܕܼܵܡ ܘܫܲܕܪܹܗ ܠܩܘܼܒܼܠܹܗ܀>
    text <܃ܟܬܼܝܼܒܼ ܕܲܒܼܪܘܼܚܵܐ ܢܦܲܩ̣ ܡ̣ܢ ܫܲܝܢܵܐ ܠܚܘܼܪܒܿܐ ܕܲܠܒܲܪ>
    text <ܡܵܕܹܝܢ ܓܲܠܝܐ ܗ̄ܝ̣ ܕܲܒܼܚܹܝܠ ܪܘܼܚܵܐ ܡܸܬܿܕܲܒܲܪ ܗ̄ܘ̣ܵܐ܁>
    text <ܚܹܝܠ ܒܵܪܘܿܝܵܐ ܪܡ݂ܲܙ ܠܹܗ ܕܢܸܦܘܿܩ ܠܲܐܝܟܿܐ>
    text <ܘܕܲܚܙ̣ܵܐ ܣܵܢܐܵܐ ܢܦ݂ܲܩ ܒܲܠܘܝܼܬܹܗ ܕܢܸܚܙܹܐ ܚܲܪܬܼܵܐ܀>
    text <܃ܓܠ݂ܵܐ ܠܹܗ ܪܘܼܚܵܐ ܠܢܵܘܣܵܐ ܕܪܘܼܚܵܐ ܕܩܸܐܪ̱ܣܵܐ ܥܵܒܸ̇ܕ>
    text <ܘܐܲܠܦܹܗ ܦܘܼܪ̈ܣܹܐ ܕܢܹܐܪܘܿܥ ܦܘܼܪ̈ܣܵܘܿܗܝ ܕܵܐܟܸܠ ܩܲܪܨܵܐ܁>
    text <܃ܚܵܘܝܹܗ ܕܣܵܢܐܵܐ ܕܚܲܝܵܒܼ ܠܐܵܕܼܵܡ ܡܲܩܪܸܒܼ ܥܲܡܹܗ>
    text <ܘܡܲܫܚܹܗ ܒܪܘܼܚܵܐ ܕܠܵܐ ܬܸܩܲܬܼ ܒܹܗ ܐܝܼܕܵܐ ܕܪܘܼܚܵܐ܀>
    text <܃ܚܲܟܼܡܹܗ ܕܐܲܡܲܢ ܢܹܐܚܘܿܕܼ ܕܲܪܵܐ ܪܘܼܚܵܢܵܐܝܼܬܼ>
    text <ܘܐܲܝܟܲܢ ܢܸܚܘܿܬܼ ܠܸܐܣܛܵܕܝܼܘܿܢ ܡܲܠܝܲܬܼ ܚܲܫܹ̈ܐ܁>
    text <܃ܒܚܲܝܠܵܐ ܕܪܘܼܚܵܐ ܣܥ݂ܲܪ ܟܠ ܕܲܣܥܲܪ ܐܲܬܼܠܹܝܛ ܪܘܼܚܵܐ>
    text <ܟܲܕܼ ܢܲܩܝܼܦ ܗ̄ܘ̣ܵܐ ܨܒܼܝܵܢ ܢܲܦ̣ܫܹܗ ܠܪܘܼܚܵܐ ܕܩܲܒܸܿܠ܀>
    text <܃ܗܘ̤ ܥܲܡ ܪܘܼܚܵܐ ܘܪܘܼܚܵܐ ܥܲܡܹܗ ܥܒ݂ܲܕܼ ܬܲܟܼܬܘܼܫܵܐ>
    text <ܘܦܲܪܵܥ̣ ܚܵܘܒܿܬܼܵܐ ܕܗܵܝ̇ ܡܲܦܘܼܠܬܼܵܐ ܕܲܒܲܦܪܕܲܝܣܵܐ܁>
    text <܃ܗܵܝ̇ ܡܲܦܘܼܠܬܼܵܐ ܕܲܢܦ݂ܲܠ ܐܵܕܼܵܡ ܦܲܪܥܵܗ̇ ܠܒܼܝܼܫܵܐ>
    text <ܕܢܸܗܘܹܐ ܝܵܕܲܥ̇ ܕܐܝܼܬܼ ܒܹܗ ܒܐܵܕܼܵܢ ܚܹܝܠ ܙܵܟܼܘܼܬܼܵܐ܀>
    text <ܙܟ̣ܵܐ ܒܲܪ ܐܵܕܼܵܡ ܘܙܲܟܹܿܝܗ ܠܐܵܕܼܵܡ ܡ̣ܢ ܚܵܘ̈ܒܵܬܹܗ܃>
  block
    text <ܘܚܵܒܼ ܣܛܵܢ̇ܐ ܘܚܵܒܲܬ̤ ܥܲܡܹܗ ܡܲܫܪܝܼܬܼ ܫܹܐܕ̈ܐ܁>
    text <܃ܗܦܟܼܬܵܐ ܩܫܝܼܬܼܵܐ ܗܦ݂ܲܟ ܒܲܪ ܐܵܕܼܵܡ ܥܲܠ ܣܵܩܘܿܪܹܗ>
    text <ܘܠܵܐ ܣܦ݂ܲܩ ܣܵܢܵܐܐ ܠܡܸܬܲܠ ܡܸܠܬܼܵܐ ܠܘܼܩܒܲܠ ܡܸܠܬܼܵܐ܀>
    text <܃ܬܠܵܬܼ ܙܲܒܼܢ̈ܬܼܵܐ ܫܲܐܠܹܗ ܢܟܼܝܼܠܵܐ ܠܣܲܟܿܘܼܠܬܼܵܢܵܐ>
    text <ܘܲܒܼܚܲܕܼ ܡܸܠܬܼܵܐ ܦܪܲܣܝܼ ܐܸܢܹܝܢ ܠܲܗ ܦܵܟܼܵܬܹ̈ܐ܁>
    text <܃ܬܠܵܬܼܵܐ ܕܲܪܹ̈ܐ ܐܚܲܕܼ ܥܲܡܹܗ ܕܐܵܓܼܘܿܢܸܣܛܵܐ>
    text <ܘܒܲܬܼܠܵܬܼܝ̈ܗܘܿܢ ܚܲܒܼܛܹܗ ܒܐܲܪܥܵܐ ܐܲܝܟ ܕܲܠܡܵܘܬܼܵܐ܀>
    text <܃ܬܠܵܬܼ ܒܘܼܥܵܛܵܬܼ̈ܐ ܡܚܵܝܗܝ ܒܲܪܐܵܕܼܵܡ ܠܒܲܪ ܓܸܗܲܢܵܐ>
    text <ܘܐܲܝܠܸܠ ܘܲܩܥ̣ܵܐ ܘܙܵܥ̣ܘ ܠܸܓܼܝܘܿܢܹܗ ܕܚܲܝ̈ܠܵܘܵܬܹܗ܁>
    text <܃ܬܵܠܬܼܵܐ ܓܹܐܪܹ̈ܐ ܫ̣ܪܼܵܐ ܩܲܫܲܬܼܵܐ ܕܙܲܕܝܼܩܘܼܬܼܵܐ>
    text <ܘܲܬܼܠܝܼܬܵܐܝܼܬܼ ܓܲܡܪܹܗ ܠܩܸܐܪ̱ܣܵܐ ܕܥܲܡ ܣܵܩܘܿܪܹܗ܀>
    text <܃ܬܵܠܵܬܼܵܐ ܫܡܵܗܹ̈ܐ ܥܬܼܝܼܕܼ ܗ̄ܘ̣ܵܐ ܕܢܲܟܼܪܸܙ ܒܹܝܬܼ ܐܲܪ̈ܥܵܢܹܐ>
    text <ܘܐܲܟܼܪܸܙ ܐܸܢܘܿܢ ܐܵܪܙܵܢܵܐܝܼܬܼ ܒܩܸܐܪܣܵܐ ܕܲܥ̣ܒܲܕܼ܁>
    text <܃ܒܐ̄ܪܵܙ ܗܵܘ̇ ܚܲܝܠܵܐ ܕܲܟܼܣܹܐ ܗ̄ܘ̣ܵܐ ܒܹܗ ܙܟܼܵܐ ܒܲܩܪܵܒܼܵܐ>
    text <ܘܨܵܐܪܹܗ ܒܐ̄ܪܵܙܵܐ ܩܪܼܵܡ ܕܲܢܚܵܘܹܝܗܝ ܒܵܬܲܪ ܡܵܘܬܹܗ܀>
    text <܃ܗܵܕܼܵܐ ܗ̄ܝ̣ ܥܸܠܬܼܵܐ ܕܩܸܐܪ̱ܣܵܐ ܕܲܥܒ݂ܲܕܼ ܥܲܡ ܣܵܛܵܢܵܐ>
    text <ܕܢܸܦܪܘܿܩ ܓܸܢܣܹܗ ܘܢܸܓܼܠܹܐ ܐ̄ܪܵܙܵܐ ܕܚܹܝܠ ܐܝܼܬܼܘܬܼܵܐ܁>
    text <܃ܐ̄ܪܵܙܵܢܵܐܝܼܬܼ ܟܲܣܝܼ̈ܢ ܗܘܲܝ̈ ܒܹܗ ܗܵܠܹܝܢ ܕܲܗܘܼ̈ܝ>
    text <ܦܘܼܪܩܵܢ ܐ̄ܢܵܫܵܐ ܘܚܹܝܠ ܐܝܼܬܼܘܬܼܵܐ ܕܠܵܐ ܡܸܬܿܕܲܪܟܿܐ܀>
    text <܃ܒܩܸܐܪܣܵܐ ܕܲܥܒ݂ܲܕ ܓܠ݂ܐ ܬܲܪ̈ܬܲܝܗܘܿܢ ܒܚܹܝܠ ܗܵܘ̇ ܕܲܓܼܒ̣ܵܝܗܝ>
    text <ܘܫܲܪܲܪ ܐܸܢܘܿܢ ܒܝܲܕܼ ܙܵܟܘܼܬܼܵܐ ܕܲܙܟ̣ܵܐ ܠܒܼܝܼܫܵܐ܁>
    text <܃ܒܚܹܝܠ ܗܵܘ̇ ܕܲܓܼܒܼܵܝܗܝ ܙܟܼܵܝܗܝ ܠܛܪܘܢܵܐ ܕܚܲܝܵܒ̣ ܐܢܫ̈ܐ>
    text <ܘܐܲܩܨܵܗ̇ ܛܵܒܼܵܐ ܠܗܵܝ̇ ܙܵܟܼܘܼܬܼܵܐ ܕܥܲܠ ܚܘܼܡܣܵܢܹܗ܀>
    text <܃ܒܝܲܕܼ ܚܘܼܡܣܵܢܵܐ ܚ̣ܣܲܢ ܠܥܝ̈ܕܐ ܕܚܲܫܲܝ̈ ܐ̄ܢܵܫ̈ܐ>
    text <ܟܲܕܼ ܢܲܩܝܼܦ ܠܹܗ ܗܵܘ̇ ܨܒܼܝܵܢܵܐ ܕܲܓܼܒ̣ܵܝܗܝ ܡ̣ܢ ܟܠ܁>
    text <܃ܨܒܼܝܵܢ ܟܲܣܝܵܐ ܫܪܼܐ ܗ̄ܘ̣ܵܐ ܒܢܵܘܡܵܐ ܕܪܘܼܟܵܒܼ ܦܲܓܼܪܹܗ>
    text <ܘܣܵܥܲ݁ܪ ܗ̄ܘ̣ܵܐ ܒܹܗ ܐܹܝܕܵܐ ܕܦܲܐܝܵܐ ܠܡܲܬܼܩܸܢ ܟܠܵܐ܀>
    text <܃ܠܡܲܬܼܩܸܢ ܟܠܵܐ ܦܐܹܐ ܗ̄ܘ̣ܵܐ ܕܢܸܣܥܘܿܪ ܐܲܝܕܵܐ ܕܦܲܐܝܵܐ>
    text <ܘܲܠܒܲܪܢܵܫܵܐ ܕܢܸܓܼܡܘܿܪ ܚܘܼܒܵܐ ܠܲܡܫܲܕܿܪܵܢܹܗ܁>
    text <܃ܠܣܵܢܵܐܐ ܕܐܵܫ̈ܐ ܫܒܹܝܢ ܗ̄ܘ̣ܵܘ ܐ̄ܢܵܫܵܐ ܡ̣ܢ ܫܘܼܪܵܝܵܐ>
    text <ܘܲܢܦ݂ܲܩ ܐ̄ܢܵܫܵܐ ܘܐܲܦܢܝܼ ܫܒܼܝܼܬܼܵܐ ܕܒܹܝܬܼ ܐܲܒܼܵܗܵܘ̈ܗܝ܀>
    text <܃ܠܚܘܼܪܒܵܐ ܢܦܲܩ̣ ܗ̄ܘ̣ܵܐ ܕܢܸܣܥܘܿܪ ܓܸܢܣܹܗ ܪܵܚܹ̇ܡ ܓܸܢܣܲܢ>
    text <ܠܐܲܝܟܵܐ ܕܲܒܼܥܵܝܗܝ ܗܵܘ̇ ܫܲܒܵܝܵܐ ܕܲܫܒ̣ܵܐ ܠܓܸܢܣܹܗ܁>
    text <܃ܫܒܼܝܼܬܼܵܐ ܕܐܢܵܫܵܐ ܦܲܪ݂ܲܩ ܒܲܪܢܵܫܵܐ ܡ̣ܢ ܡܵܪܘܕܲܐ>
    text <ܘܒܲܙܹܗ ܠܚܲܝܠܹܗ ܘܥܲܒܼܕܹܗ ܓܘܼܚܟܵܐ ܘܫܲܡܵܐ ܒܝܼܫܵܐ܀>
    text <܃ܗܘ̤ܝܘܼ ܐ̄ܢܵܫܵܐ ܙܟܵܝ̣ܗܝ ܠܛܪܘܿܢܵܐ ܕܲܙܟ̣ܵܐ ܠܐܵܢܵܫܵܐ>
    text <ܘܲܒܼܙܵܟܼܘܼܬܹܗ ܐܲܪܝܼܡ ܐ̄ܢܵܫ̈ܐ ܘܡܲܟܸܟ ܕܲܝܘܹ̈ܐ܁>
    text <܃ܠܕܲܝ̈ܘܹܐ ܡܲܟܸܿܟ ܒܩܸܐܪ̱ܣܵܐ ܕܥܒ݂ܲܕܼ ܥܲܡ ܪܹܫ ܕܲܝܘܹ̈ܐ>
    text <ܘܲܫܩ݂ܲܠ ܡܸܢܗܘܿܢ ܙܲܝܢܵܐ ܕܲܫܩ݂ܲܠܘ ܡ̣ܢ ܐܲܒܵܗ̈ܘܗܝ܀>
    text <܃ܥܲܪܛܸܠܵܐܝܼܬܼ ܐܲܩܝܼܡ ܐܸܢܘܿܢ ܠܣܵܢ̈ܐܹܐ ܕܓܸܢܣܹܗ>
    text <܃ܕܠܵܐ ܢܸܙܕܲܝܢܘܿܢ ܠܡܸܥܒܲܕܼ ܩܸܐܪܣܵܐ ܥܲܡ ܒܲܪܢܵܫܵܐ>
    text <܃ܩܸܐܪ̱ܣܵܐ ܪܲܒܿܐ ܥܒ݂ܲܕܼ ܒܲܪܢܵܫܵܐ ܥܲܡ ܣܸܕܼܪ̈ܲܝܗܘܿܢ>
    text <ܘܲܬܼܗܲܪܘ ܟܸܢܫܹ̈ܐ ܪ̈ܘܼܚܵܢܵܝܹܐ ܒܚܹܝܠ ܙܵܟܘܬܹܗ܀>
    text <܃ܚܹܝܠ ܙܵܟܼܘܼܬܹܗ ܚܙ̣ܵܘ ܚܲܙ̈ܝܹܐ ܕܐܲܬܼܠܹܝܛܘܼܬܼܵܐ>
    text <ܘܲܟܼܢ̣ܫܘ ܨܐܕܵܘܗܝ ܐܲܝܟ ܕܲܠܡܲܠܟܿܐ ܕܲܢܩܲܠܣܘܼܢܵܝܗܝ܁>
    text <܃ܟܠܝܼܠ ܙܵܟܼܘܼܬܼܵܐ ܓܕܠ̣ܘ ܩܲܪܸܒ̣ܘ ܠܹܗ ܠܐܲܬܼܠܹܝܛ ܐ̄ܢܵܫܵܐ>
    text <ܘܫܲܒܲܚܘ ܘܐܵܘܕܝܼܘ ܠܚܲܝܠܵܐ ܕܚܲܝܠܹܗ ܒܐܵܓܼܘܿܢ ܚܲܫܹ̈ܐ܀>
    text <܃ܠܟܼܠ ܚܲܫܹ̈ܐ ܙܟܼܵܐ ܐܲܬܼܠܹܝܛܵܐ ܕܙܲܕܝܼܩܘܼܬܼܵܐ>
    text <ܒܗܵܝ̇ ܕܐܵܦ ܒܝܼܫܵܐ ܠܟܼܠܗܘܿܢ ܣܲܝܸܟܼܘ ܒܩܸܐܪ̈ܣܵܐ ܬܠܵܬܼܵܐ܁>
  block
    text <܃ܠܩܸܐܪ̈ܣܹܐ ܬܵܠܬܐ ܕܥܲܡ ܚܲܣܝܼܢܵܐ ܚܣ݂ܲܢ ܒܲܪ ܓܸܢܣܲܢ>
    text <ܘܡܲܟܼܕܹܗ ܠܣܵܢܐܵܐ ܕܡܫܲܬܼܩܲܠ ܗ̄ܘ̣ܵܐ ܥܲܠ ܫܲܪ̈ܒܼܵܬܼܵܐ܀>
    text <܃ܗܘ̤ܝܘܼ ܕܡܲܟܿܟܹܗ ܠܗܵܘ̇ ܚܲܣܝܼܢܵܐ ܕܡܲܟܿܟܹܗ ܠܓܸܢܣܲܢ>
    text <ܗܘ̤ ܥܲܡ ܚܲܝܠܵܐ ܕܲܡܚܲܝܸܠ ܗ̄ܘ̣ܵܐ ܠܡܲܟܿܝܼܟܼܘܼܬܹܗ܁>
    text <ܚܹܝܠ ܒܵܪܘܿܝܵܐ ܥܲܒܼܕܹܗ ܕܢܸܙܟܸܿܐ ܠܲܒܼܥܸܠܕܲܪܵܐ>
    text <ܟܲܕܼ ܒܵܪܘܿܝܵܐ ܟܣܹܐ ܗ̄ܘ̣ܵܐ ܒܫܘܼܒܼܚܵܐ ܕܐܘܡܼܵܢܘܼܬܹܗ܀>
    text <܃ܒܐܲܡܝܼܢܘܼܬܹܗ ܟܣܹܐ ܗ̄ܘ̣ܵܐ ܟܲܣܝܵܐ ܐܲܡܝܼܢܵܐ ܐܲܡܝܼܢܵܐܝܼܬܼ>
    text <ܘܚܲܝܠܹܗ ܕܡܸܢܹܗ ܡܣܲܝܲܥ ܗ̄ܘ̣ܵܐ ܠܹܗ ܠܐ̄ܢܵܫܵܐ ܕܡܸܢܲܢ܁>
    text <܃ܐܢܵܫܵܐ ܕܡܸܢܲܢ ܡܸܬܼܟܲܬܲܫ ܗ̄ܘ̣ܵܐ ܥܲܡ ܣܵܛܵܢܵܐ>
    text <ܠܵܘ ܒܵܪܘܿܝܵܐ ܐܲܝܟ ܡܵܐ ܕܪܵܢܹܝ̇ܢ ܥܲܛ̈ܠܲܝ ܠܸܒܵܐ܀>
    text <܃ܕܠܵܘ ܒܵܪܘܿܝܵܐ ܡܸܬܼܟܲܬܲܫ ܗ̄ܘ̣ܵܐ ܒܚܲܫܲܝ̈ ܦܲܓܼܪܵܐ>
    text <ܘܣܵܗܕܝ̈ܢ ܕܥܲܡ ܒܲܪܢܵܫܵܐ ܥܒ݂ܲܕܼܘ ܬܲܟܼܬܘܼܫܵܐ܁>
    text <܃ܫܹܐܕܹ̈ܐ ܣܵܗܕ̈ܝܼܢ ܥܲܡ ܡ̇ܢ ܐܲܩܪܸܒܼܘ ܩܪܵܒܼܵܐ ܒܚܘܼܪܒܵܐ>
    text <܃ܥܲܡ ܒܲܪܢܵܫܵܐ ܕܚܲܣܢܹܗ ܟܲܦܢܵܐ ܒܵܬܲܪ ܨܵܘܡܹܗ>
    text <܃ܟܲܦܢܹܗ ܒܵܬܲܪ ܨܵܘܡܹܗ ܕܐܲܪܒܿܥܝܼܢ ܝܵܘܡܝܼ̈ܢ>
    text <ܘܝܼܕܲܥ̣ ܣܵܢܐܵܐ ܕܟܲܦܢܹܗ ܣܵܗܸ̇ܕܼ ܥܲܠ ܐܢܵܫܘܼܬܹܗ܁>
    text <܃ܪܘܼܟܵܒܼ ܦܲܓܼܪܵܐ ܚ̣ܙܵܐ ܕܐܸܬܼܪܲܦܝܼ ܒܚܲܣܝܼܪܘܼܬܼܵܐ>
    text <ܘܲܩܪܸܒܼ ܨܹܐܕܵܘܗܝ ܕܲܢܩܲܪܸܒܼ ܠܹܗ ܪܸܓܼܬܼ ܦܲܓܼܪܵܐ܀>
    text <܃ܚܙ̣ܵܐ ܕܐܸܬܼܪܲܦܝܼ ܦܲܓܼܪܹܗ ܒܟܲܦܢܵܐ ܡܲܪܦܹܐ ܦܲܓܼܪܵܐ>
    text <ܘܲܣܒ݂ܲܪ ܕܲܟܼܒܲܪ ܡܨܹܐ ܡܲܛܥܹܐ ܠܹܗ ܒܪܸܓܲܬܼ ܠܲܚܡܵܐ܁>
    text <܃ܪܸܓܲܬܼ ܠܲܚܡܵܐ ܡܥܝܼܪ ܗ̄ܘ̣ܵܐ ܒܲܦܓܼܪܹܗ ܕܐܸܕܼܵܡ ܕܲܬܼܪܹܝܢ>
    text <ܒܵܗ̇ܘ ܐܸܣܟܿܝܡܵܐ ܕܐܲܛܥܝܼ ܠܐܕܵܡ ܒܪܸܓܲܬܼ ܦܲܓܼܪܵܐ܀>
    text <܃ܚܵܒ̣ܘ ܨܢ̈ܥܵܬܹܗ ܘܲܛܠܸܩܘ ܦܘܼܪ̈ܣܵܘܗܝ ܘܐܵܘܦܝܼܘ ܢܸܟܼܠܵܘ̈ܗܝ>
    text <ܘܠܵܐ ܦܵܫܲܬ̤ ܠܹܗ ܕܘܼܟܿܬܼܵܐ ܕܫܵܦܝܵܐ ܡ̣ܢ ܚܵܘܵܒ̈ܬܐ܁>
    text <܃ܟܠܹܗ ܒܟܼܠܹܗ ܚܵܒ̣ ܡܵܪܘܿܕܼܵܐ ܘܚܲܝܠ̈ܘܵܬܹܗ>
    text <ܘܟܼܠܹܗ ܒܟܼܠܹܗ ܙܟ̣ܵܐ ܒܲܪ ܐܵܕܼܵܡ ܘܙܲܟܿܝܼ ܠܓܸܢܣܹܗ܀>
    text <܃ܚܲܝܵܒܼ ܡܸܟܹܿܝܠ ܓܸܢܣܹܗ ܕܐܵܕܼܵܡ ܠܡܸܦܪܲܥ ܫܘܼܒܼܚܵܐ>
    text <ܠܗܵܘ̇ ܕܐܲܪܝܼܡܹܗ ܠܓܸܢܣܹܗ ܕܐܵܕܼܵܡ ܒܝܲܕܼ ܒܲܪ ܓܸܢܣܹܗ܀>
text <ܥܲܠ ܕܪ̈ܵܘܗܝ ܕܡܵܪܲܢ>
  block
    text <ܥܲܠ ܕܪ̈ܵܘܗܝ ܕܡܵܪܲܢ>
  block
    text <ܡܐܡܪܐ܃ ܝܙ܀ ܥܲܠ ܕܪ̈ܵܘܗܝ ܕܡܵܪܲܢ܀>
    text <ܬܘܼܒܼ ܐ̄ܚܪܹܢܵܐ ܕܝܼܠܹܗ ܟܲܕܼ ܕܝܼܠܹܗ܃>
    text <ܡܸܐܡܪܵܐ ܕܲܫܒܲܬܲܥܣܲܪ ܕܥܲܠ ܕܪ̈ܘܗܝ ܕܡܵܪܢ܀>
    text <ܘܡܸܬܼܐ̱ܡܲܪ ܒܨܵܘܡܵܐ܀>
    text <ܬܘܼܒܼ ܐ̄ܚܪܹܢܵܐ ܕܝܼܠܹܗ ܟܲܕܼ ܕܝܼܠܹܗ>
    text <ܡܸܐܡܪܵܐ ܕܲܫܒܲܬܲܥܣܲܪ>
    text <ܕܥܲܠ ܕܪ̈ܘܗܝ ܕܡܵܪܢ܀>
    text <ܘܡܸܬܼܐ̱ܡܲܪ ܒܨܵܘܡܵܐ܀>
  block
    text <܃ܐܵܕܲܡ ܨܲܠܡܵܐ ܡܲܠܵܠܵܐ>
    text <ܕܪܲܟܒܹܗ ܩܵܠܵܐ ܡ̣ܢ ܥܲܦܪܐ܁>
    text <܃ܐܝܼܩܵܪܵܐ ܕܫܝܛܘܼܬܼ ܡܸܕܪܹܗ>
    text <ܛܢܵܢܵܐ ܐܲܪܡܝܼ ܠܪ̈ܘܼܚܵܢܹܐ܁>
    text <܃ܒܢ̈ܬܼ ܩ̈ܠܐ ܕܐܸܬܼܡܲ̈ܠܲܠܝ ܗ̣̄ܘܲܝ̈>
    text <ܥܲܠ ܬܘܼܩܵܢܹܗ ܕܡܵܝܘܿܬܼܵܐ܁>
    text <܃ܒܢܘܼܪܵܐ ܕܲܚܣܵܡܵܐ ܫܓܼܪ̈ܝܗܝ>
    text <ܠܣܵܛܵܢܵܐ ܪܹܫܵܐ ܕܐܵܐܲܪ܁>
    text <܃ܒܛܝܼܠܘܼܬܼܵܐ ܕܥܲܠ ܬܘܼܩܵܢܹܗ>
    text <ܕܠܲܚܬܹܗ ܠܣܵܢܐܵܐ ܒܲܚܣܵܡܵܐ܁>
    text <܃ܫܸܡ ܨܲܠܡܵܐ ܨܲܠܡܵܐ ܕܐܸܬܼܝܲܩܲܪ ܒܹܗ>
    text <ܓܲܪܓܹܗ ܕܢܸܥܒܸܿܕ ܬܲܟܼܬܘܼܫܵܐ܁>
    text <܃ܡܲܢ̣ܘ ܠܲܡ ܗܵܢܵܐ ܫܝܼܛܵܐ>
    text <ܕܲܟܼܝܵܢܹܗ ܡ̣ܢ ܕܲܚܝܼܚܵܐ ܗ̄ܘ̣܁>
    text <܃ܕܡܼܬܼܡܲܠܲܟ ܥܲܠ ܬܘܼܩܵܢܹܗ>
    text <ܘܟܸܢ ܡܲܝܬܹܗ ܠܹܗ ܠܲܗܘܵܝܵܐ܁>
    text <܃ܘܲܕܼܪܲܒܐ ܘܠܵܐ ܡܸܬܼܡܲܫܚܵܐ>
    text <ܘܪܡܵܐ ܡ̣ܢ ܟܠ ܕܥܒܝܕ ܗ̄ܘ̣܁>
    text <܃ܕܨܲܠܡܵܐ ܗ̄ܘ̣ ܕܝܼܠܹܗ ܩ̇ܪܐ ܠܗ>
    text <ܠܡܵܐܢܵܐ ܕܲܓܼܒܼܝܼܠ ܡ̣ܢ ܡܸܕܼܪܵܐ܁>
    text <܃ܕܠܚܬܼܗ ܡܸܪܬܹܗ ܠܚܲܣܵܡܵܐ>
    text <ܘܛܲܝܸܒܼ ܢܲܦ̣ܫܹܗ ܠܬܲܟܼܬܘܼܫܵܐ܁>
    text <܃ܘܲܠܒܸܫ ܙܲܝܢܵܐ ܕܨܢ̈ܥܬܿܐ>
    text <ܕܢܲܩܪܸܒܼ ܥܲܡܹܗ ܕܲܦܫܝܼܛܵܐ܁>
    text <܃ܒܥܘܼܬܵܕܼ ܢܸܟܼܠܹܗ ܚܵܐ̇ܪ ܗ̄ܘ̣ܵܐ>
    text <ܒܵܪܘܿܝܵܐ ܡ̣ܢ ܫܘܼܪܵܝܵܐ܁>
    text <ܘܝܲܗܵܒ̣ ܠܹܗ ܐܲܬܼܪܵܐ ܕܢܸܬܼܟܲܬܹܿܫ>
    text <ܥܲܡ ܨܲܠܡܹܗ ܠܒܼܘܼܚܪܢ ܢܲܦ̣ܫܹܗ܁>
    text <܃ܚܵܒܼ ܨܲܠܡܹܗ ܕܦܓܼܢܝܐ>
    text <ܡ̣ܢ ܨܢܵܥܵܢܹܗ ܕܲܢܟܼܝܼܠܵܐ܁>
    text <܃ܘܕܲܕܼܢܹܗ ܒܢܝܼܪܵܐ ܕܲܚܛܝܼܬܼܵܐ>
    text <ܘܫܲܥܒܸܿܕܼ ܡܵܘܬܐ ܚܹܐܪܘܼܬܹܗ܁>
    text <܃ܗܘ̤ܵܬܼ ܠܹܗ ܡܲܦܵܘܼܠܬܼܵܐ>
    text <ܪܲܒܿܐ ܚܸܕܡܲܬܼ ܫܲܒܼܪܘܼܬܹܗ܁>
    text <܃ܘܗܦܟ ܩܛܪܓܼ ܨܸܒܝܢܗ>
    text <ܕܟܲܕܼ ܫܲܪܝܵܐ ܗ̄ܘ̣ ܫܲܥܒܸܿܕܼ ܢܲܦ̣ܢܹܗ܁>
    text <܃ܠܕܝܼܢܵܐ ܥܲܠ̣ ܥܲܡ ܚܹܐܪܘܼܬܹܗ>
    text <ܘܩܛܪܓܼ ܘܐܟܿܣ ܚܘܫܒܘ̈ܗܝ܁>
    text <܃ܕܐܠܘ ܥܲܙܝܼ ܒܐܓܘܢܐ>
    text <ܟܠܝܼܠܵܐ ܕܫܘܼܒܼܚܵܐ ܢܣܸ̇ܒ ܗ̄ܘ̣ܵܐ܁>
    text <܃ܡܠܹܐ ܙܲܒܼܢܵܐ ܚ̣ܒܼ ܡ̇ܝܘܬܼܵܐ>
    text <ܘܩܲܠܝܼܠ ܐܲܡܠܸܟ ܡܵܪܘܿܕܼܵܐ܁>
    text <ܘܲܗܘ̤ܵܬܼ ܥܸܠܲܬܼ ܣܲܟܼܠܘܼܬܼܵܐ>
    text <ܝܘܼܠܦܵܢܵܐ ܠܲܕܼ ܒܵܬܲܪܟܸܢ܁>
    text <܃ܣܓ̇ܝ ܚܲܟܡܬ̤ ܡܦܘܼܠܬܐ>
    text <ܕܪܫ̣ ܛܘܫܡܢ ܠܲܒܼܢܲܝ̈ ܓܸܢܣܹܗ܁>
    text <܃ܕܒܲܚܛܝܼܬܼܵܐ ܩܢ̣ܵܘ ܒܘܼܝܵܢܵܐ>
    text <ܕܢܼܗܘܘܿܢ ܣܢ̈ܐܐ ܠܚܛܝܼܬܐ܁>
    text <܃ܠܝܘܼܬܼܪܵܢ ܥܒܕܗ̇ ܒܪܘܝܐ>
    text <ܠܣܲܟܼܠܘܼܬܹܗ ܕܪܲܫ̣ ܫܪ̈ܒܬܢ܁>
    text <܃ܕܓܠ̣ܐ ܒܗ̇ ܥܲܠ ܚܐܪܘܬܢ>
    text <ܕܠܵܐ ܢܸܬܼܥܲܕܲܠ ܒܓܼܒܝܠܬܢ܁>
    text <܃ܝܕ̇ܥ ܗ̄ܘ̣ܵܐ ܩܕܼܵܡ ܬܘܼܩܵܢܲܢ>
    text <ܕܗܵܕܹܐ ܥܵܕܼܪܵܐ ܠܲܟܼܝܵܢܲܢ܁>
    text <܃ܕܡܵܐ ܕܚܒ̣ ܒܨܝܢ ܚܐܪܘܬܗ>
    text <ܢܸܫܐܲܠ ܡܸܢܹܗ ܙܵܟܼܘܼܬܼܵܐ܁>
    text <܃ܘܟܲܕܼ ܕܝܼܠܹܗ ܗܝ̤ ܙܵܟܼܘܼܬܼܵܐ>
    text <ܝܹܿܗܒܵܗ̇ ܠܫܘܼܠܛܵܢ ܚܹܐܪܘܼܬܹܗ܁>
    text <܃ܕܢܹܐܠܲܦ ܕܲܟܼܡܵܐ ܡܲܚܸܒܼ ܠܹܗ>
    text <ܠܲܟܼܝܵܢܲܢ ܡܸܛܠ ܨܲܠܡܹܗ>
    text <܃ܒܝܲܕܼ ܚܹܐܪܘܼܬܼܢ ܚܲܟܸܿܡ ܠܲܢ>
    text <ܡ̣ܢ ܫܘܼܪܵܝܵܐ ܕܬܼܘܼܩܵܢܲܢ܁>
    text <܃ܘܡܸܢܹܗ ܕܲܟܼܝܵܢܲܢ ܝܲܗܒ̣ ܠܲܢ>
    text <ܦܵܪܘܿܩܵܐ ܒܫܘܠܲܡ ܙܲܒܼܢܹ̈ܐ܁>
    text <܃ܒܬܼܘܼܩܵܢ ܐܵܕܼܵܡ ܩܲܕܼܡܵܝܵܐ>
    text <ܩܪܢ ܒܲܫܡܵܐ ܫܐܝܼܠܵܐ ܕܨܲܠܡܵܐ܁>
    text <܃ܘܒܲܕܼܒܼܝܼܠܹܗ ܕܐܵܕܼܵܡ ܕܲܬܼܪܹܝܢ>
    text <ܫܲܪܪܹܗ ܠܲܫܡܵܐ ܒܥܒܕܐ܁>
    text <܃ܡܸܢܹܗ ܕܲܟܼܝܵܢܲܢ ܪܲܟܸܿܒܼ>
    text <ܨܲܠܡܵܐ ܕܕܼܵܡ̇ܐ ܠܩܲܕܼܡܵܝܵܐ܁>
    text <܃ܕܲܢܚܵܘܹܐ ܕܠܵܐ ܡܲܣܠܹܗ ܠܹܗ>
    text <܃ܠܟܼܝܵܢܲܢ ܡܸܛܠ ܕܲܚܛ̣ܐ>
    text <܃ܒܠܘܼܚܵܡܵܐ ܫܕܵܝܗܝ ܠܟܝܢܢ>
    text <ܠܐܟܣܘܪܝܐ ܕܚܛܝܼܬܼܵܐ܁>
    text <ܘܲܒܼܪ̈ܚܡܹܐ ܚܵܢܹܗ ܠܓܸܢܣܲܢ܃ ܒܝܲܕܼ ܡܸܨܥܵܝܵܐ ܒܲܪ ܓܸܢܣܲܢ܁>
    text <܃ܠܵܐ ܫܠ݂ܲܚ ܨܐܕܝܢ ܪ̈ܘܚܵܢܹܐ>
    text <ܕܢܲܦܢܘܼܢܲܢ ܨܝܕܼ ܝܲܕܼܥܬܹܗ܁>
    text <܃ܗܘ̤ ܫܲܝܸܢ ܠܲܢ ܥܲܡ ܝܵܬܹܗ>
    text <ܒܡܸܨܥܵܝܘܼܵܬܐ ܕܪܹܫܝܼܬܲܢ܁>
    text <܃ܠܫܘܼܪܵܪܵܐ ܕܲܫܡܵܐ ܕܨܲܠܡܵܐ>
    text <ܕܝܩܪܢ ܒܗ ܡ̣ܢ ܫܘܼܪܵܝܵܐ܁>
    text <܃ܨܵܪ ܨܲܠܡܵܐ ܒܓܼܘ ܗܕܡ̈ܐ>
    text <ܘܲܥܡ݂ܲܪ ܒܹܗ ܨܠܸܡ ܐܝܼܬܼܘܼܬܹ[܁܁܁]>
    text <ܠܵܐ ܨܵܪܹܗ ܡ̣ܢ ܣܡܡܢܹ̈ܐ܁>
  block
    text <ܕܡܸܬܼܡܕܹܝܢ ܒܙܪܥ ܐܢܫܐ܁>
    text <ܒܚܝܠ ܪܘܚܐ ܪܟܸܿܒܼ ܥܒܕܗ܁>
    text <ܡܸܢܹܗ ܕܡܕܪܐ ܐܢܫܝܐ܁>
    text <܃ܪܟܒ ܦܓܪܐ ܒܚܝܠ ܦܲܓܼܪ̈ܐ>
    text <ܘܢܦ̣ܚ ܢܲܦ݂ܫܵܐ ܒܚܝܹܠ ܪܘܼܚܵܐ܁>
    text <܃ܘܓܲܡܪܹܗ ܒܟܼܠܗܹܝܢ ܕܲܟܼܝܵܢܵܐ>
    text <ܒܒܛܢܐ ܘܝܠܕܐ ܩܬܲܪܒܿܝܼܬܼܵܐ܁>
    text <܃ܢܣܝܗ ܒܚܫ̈ܐ ܘܚܫܘܼܫ̈ܐ>
    text <ܒܟܲܦܢܵܐ ܘܨܲܗܝܵܐ ܐܲܝܟ ܟܠܢܫ܁>
    text <܃ܘܛܲܝܒܹܗ ܕܢܸܥܒܸܿܕܼ ܬܲܟܼܬܼܘܼܫܵܐ>
    text <ܥܲܡ ܚܲܣܝܼܢܵܐ ܚܠܵܦ ܓܸܢܣܹܗ܁>
    text <܃ܒܟܼܠܗܹܝܢ ܕܐܵܕܼܵܡ ܐܸܫܬܵܘܬܦ>
    text <ܒܕܡܘܼܬܼ ܐܕܼܡ ܩܲܕܡܵܝܵܐ܁>
    text <܃ܚܛܝܼܬܼܵܐ ܒܠܚܘܿܕ ܠܵܐ ܫܚܡܲܫ>
    text <ܕܲܒܼܚܹܝܠ ܪܘܼܚܵܐ ܐܸܬܼܢܲܨܲܚ܁>
    text <܃ܩ̈ܠܐ ܚܕܬ̈ܐ ܕܐܸܬܼ ܡܲܠܲܠ>
    text <ܒܒܲܛܢܹܗ ܘܝܲܠܕܹܗ ܘܥܡܕܡ܁>
    text <܃ܫܲܓܼܫܘܼܗܝ ܣܲܓܝܼ ܠܝܣܵܡܵܐ>
    text <ܘܙܵܥ̣ܘ ܣܸܕܼܪܹ̈ܐ ܕܚܝܠܘ̈ܬܗ܁>
    text <܃ܒܐܲܝܼܩܵܪ ܬܘܼܩܢܗ ܕܐܵܒܼܵܡ>
    text <ܚܣ݂ܲܡ ܒܐܵܕܼܵܡ ܘܐܲܩܪܸܒܼ܁>
    text <܃ܘܒܲܫܒܼܚ̈ܬܹܗ ܕܒܲܪ ܐܕܹܡ>
    text <ܐܸܬܼܡܪܡܪܡ ܘܣܥ̣ܪ ܙܲܝܢܹܗ܁>
    text <܃ܩܵܠ ܓܲܒܼܪ ܝܼܐܝܹܠ ܐܲܥܝܼܩܹܗ>
    text <ܟܲܕܼ ܡܠܸܠ ܥܲܡ ܝܠܕܬܗ܁>
    text <܃ܕܥܬܹܝܕܼܵܐ ܬܩܒܠ ܒܛܢܐ>
    text <ܒܙܢܵܐ ܚܕܬܼܐ ܕܠܵܐ ܙܲܪܥܐ܁>
    text <܃ܣܝܒܿܪ̈ܬܼܐ ܕܐܲܟܼܪܸܙܘ ܒܐܪܥܐ>
    text <ܪ̈ܘܼܚܵܢܹܐ ܒܝܘܿܡ ܡܵܘܠܵܕܹܗ܁>
    text <܃ܒܲܕܼܡܘܼܬܼ ܓܹܐܪܹ̈ܐ ܐܸܬܼܩܲܒܲܥܘܼ>
    text <܃ܒܟܼܠܹܗ ܚܲܝܠܹܗ ܕܡܲܫܪܝܼܬܹܗ>
    text <܃ܫܡ̣ܥ ܬܘܼܒܼ ܩܵܠܵܐ ܕܲܒܼܚܘܼܪܒܿܐ>
    text <ܕܗܵܐ ܐܡܪܐ ܡܕܲܟܿܐ ܡܘܼܡܹ̈ܐ܁>
    text <܃ܘܛܲܝܸܒܼ ܢܲܦ̣ܫܹܗ ܠܬܲܟܼܬܼܘܼܫܵܐ>
    text <ܕܠܵܐ ܢܸܙܕܲܕܼܩܘܼܢ ܚ̈ܛܵܝܹܐ܁>
    text <܃ܒܪܬܼ ܩܵܠܹܗ ܕܐܲܒܼܐ ܕܠܚܬܹܗ>
    text <܃ܛܵܒܼ ܡ̣ܢ ܩ̈ܠܐ ܩܕܼܡ̈ܝܐ>
    text <܃ܕܡܲܟܼܪܸܙ ܗ̄ܘ̣ܵܐ ܕܗܵܢ̇ܘ ܚܲܒܿܝܼܒܼܝ>
    text <ܘܲܒܼܪܵܐ ܕܓܼܡ̇ܪ ܨܒܼܝܢܹܗ܁>
    text <܃ܚܕܬܝܢ ܗ̄ܘ̣ܵܘ ܩ̈ܵܠܹܐ ܕܡܲܠܸܠܘ>
    text <ܟܵܪ̈ܘܵܙܘܗܝ ܥܲܠ ܓܸܠܝܵܢܹ̈ܐ܁>
    text <܃ܘܡܥܠܝ̈ܢ ܗܼ̄ܘ̣̈ܝ ܡ̣ܢ ܐܢܫ̈ܐ>
    text <ܢܫܝܘ̈ܬܐ ܕܥܲܠ ܕܢܚܹܗ܁>
    text <܃ܗܵܠܹܝܢ ܙܲܩܬܼܘܼܗܝ ܠܲܢܟܼܝܼܠܵܐ>
    text <ܘܐܲܙܝܼܠܘܼܗܝ ܛܒ̈ܐ ܚܲܕܬ̈ܐ܁>
    text <܃ܘܫܲܪܝܼ ܝܼ̇ܩܸܕܼ ܒܲܚܣܵܡܵܐ>
    text <ܛܵܒܼ ܡ̣ܢ ܙܲܒܼܢܵܐ ܩܲܕܼܡܵܝܵܐ܁>
    text <܃ܝܲܨܪܹܗ ܒܹܗ ܡܸܬܿܕܲܡܲܪ ܗ̄ܘ̣ܵܐ>
    text <ܥܲܠ ܗܵܠܹܝܢ ܕܐܼܬܼܡ̈ܲܠܲܠܝ ܗ̄ܘ̣̈ܝ܁>
    text <܃ܕܡܐ ܕܚ̣ܙܵܐ ܦܓܼܪܐ ܕܐܢܫܵܐ>
    text <ܫܡ̣ܥ ܡ̈ܠܐ ܕܪ̈ܡܵܢ ܡܸܢܹܗ܁>
    text <܃ܡܢ̣ܘ ܟܲܝ ܗܵܢܵܐ ܫܝܼܛܵܐ>
    text <ܡܵܝܘܿܬܼܵܐ ܡܥܲܛܸܦ ܚܲܫܹ̈ܐ܁>
    text <܃ܕܡܫܲܓܢܝܼܢ ܩ̈ܠܐ ܕܲܥܠܵܘܗܝ>
    text <ܘܠܵܐ ܕܡ̇ܝܢ ܠܟܢ̈ܬܗ܁>
    text <܃ܟܝܵܢܵܐ ܡܸܢܹܗ ܕܟܼܝܵܢܵܐ>
    text <܃ܡܲܦܪܹܐ ܒܥܸܠܲܬܼ ܙܘܼܘܵܓܹܿܐ>
    text <܃ܘܠܹܗ ܙܪܥܹܗ ܩܠܐ ܒܟܲܪܣܵܐ>
    text <ܠܒܲܪ ܡ̣ܢ ܙܲܪܥܵܐ ܐܢܵܫܵܝܵܐ܁>
    text <܃ܒܲܫܡܵܐ ܫܐܝܼܠܵܐ ܕܲܒܼܪܘܼܬܼܵܐ>
    text <ܩܪ̣ܐ ܐܢܘܢ ܠܒܢܝ̈ ܓܸܢܣܹܗ܁>
    text <܃ܘܒܲܫܡܵܐ ܕܲܒܼܪܘܼܬܼܐ ܕܝܠܗ>
    text <ܐܵܝܣܸܦ ܘܲܩ̣ܪܵܝܗܝ ܚܲܒܿܝܼܒܼܵܐ܁>
    text <܃ܝܲܗ̣ܒܼ ܛܲܝܒܲܘܼܬܼܵܐ ܠܲܕܼܠܝܼ̈ܠܹܐ>
    text <ܘܙܒܼܢܐ ܩܘܝܬ̤ ܨܐܕܝܗܘܢ܁>
    text <܃ܘܗܵܢܵܐ ܩܲܒܿܠܵܗ̇ ܠܡܵܘܗܲܒܼܬܼܵܐ>
    text <ܒܫܘܼܘܕܵܝܵܐ ܕܠܐ ܡܸܬܼܢܲܣܒܵܐ܁>
    text <܃ܐܢܵܫܵܐ ܗ̄ܘ̣ ܕܝܼܠܝܼܕܼ ܡ̣ܢ ܐܢܵܫܵܐ>
    text <܃ܘܕܼܡ̇ܐ ܠܐܢܵܫܵܐ ܒܟܼܠ ܐܝܼܬܼܘܗܝ>
    text <ܟܡܵܐ ܐܸܢ ܥܸܠܲܝ ܬܘܼܩܵܢܹܗ܁>
    text <܃ܘܠܵܐ ܙܵܕܲܩ̇ ܠܝܼ ܕܐܸܬܼܪܦܐ>
    text <ܡ̣ܢ ܫܘܼܚܠܵܦ ܩܵܠܹ̈ܐ ܕܥܠܘܗܝ܁>
    text <܃ܒܙܲܝܢܵܐ ܕܪܓܬ̣ ܡܹܐܟܼܘܼܠܬܐ>
    text <ܙܵܕܡ ܠܝܼ ܕܐܲܩܪܸܒܼ ܥܲܡܹܗ܁>
    text <܃ܕܡܦܣ ܐ̄ܢܵܐ ܒܹܗ ܒܲܟܼܝܵܢܹܗ>
    text <ܩܐܸܣܝܼܪ ܗ̄ܘ̣ ܒܪ̈ܓܼܝܼܓܼܬܐ܁>
    text <܃ܒܗܠܝܢ ܡܸ̈ܠܟܐ ܡܒܲܝܵܐ ܗܘ̣ܵܐ>
    text <ܣܢܐܐ ܠܟܲܪܝܘܼܬܼ ܪܸܥܝܵܢܹܗ܁>
    text <܃ܟܲܕܼܒܥ̇ܐ ܗ̄ܘ̣ܵܐ ܕܲܒܼܚܘܼܪܒܿܐ>
    text <ܢܥܒܕܼ ܥܡܗ ܬܟܬܘܫܐ܁>
    text <܃ܪܓܬܼܦܹܐܪܐ ܥܵܗܸ̇ܕܼ ܗ̄ܘ̣ܵܐ>
    text <ܕܚܲܬܼܚܸܬܼ ܒܵܗ̇ ܠܐܵܕܼܡ ܩܕܡܐ܁>
    text <܃ܘܒܪܓܬܼ ܠܲܚܡܵܐ ܐܲܣܒܲܪ>
    text <ܕܚܣܸ̇ܢ ܠܹܗ ܠܐܵܕܼܵܡ ܕܲܬܼܪܹܝܢ܁>
    text <ܝܲܗ̣ܒܼ ܠܹܗ ܐܲܬܼܪܵܐ ܒܵܪܘܝܵܐ܃>
  block
    text <܃ܐܲܝܟ ܕܲܒܙܲܒܼܢܵܐ ܩܲܕܼܡܵܝܵܐ>
    text <܃ܕܢܸܬܼ ܟܲܬܲܫ ܥܲܡ ܒܲܪ ܐܵܕܼܵܡ>
    text <ܐܲܦܩܹܗ ܠܚܘܪܒܲܐ ܠܲܐܬܼܠܹܝܵܛܐ܁>
    text <܃ܐܲܝܟ ܪܸܓܿܬܹܗ ܕܩܵܛܸ̇ܠ ܐ̄ܢܵܫܵܐ>
    text <ܘܝܲܗܒ̣ ܠܹܗ ܓܼܪܓܹܐ ܒܝܲܕܼ ܨܵܘܡܵܐ>
    text <܃ܐܲܪܒܿܥܹܝܢ ܠܸܠܝ ܐܝܡܵܡܹ̈ܐ>
    text <ܒܠܲܚܡܵܐ ܪܓܼܝܼܓܼ ܗ̄ܘ̣ܵܐ ܕܲܢܢܣܝܘܗܝ܀>
    text <܃ܒܗܵܘ̇ ܫܕܼܠܵܐ ܕܩܲܪܸܒܼ ܠܐܵܕܼܵܡ>
    text <ܘܕܲܚܙܵܬ̤ ܢܸܟܼܠܹܗ ܛܲܝܼܒܘܼܬܼܵܐ܁>
    text <܃ܙܲܝܸܢܬܹܗ ܒܨܵܘܡܵܐ ܠܩܘܼܒܼܠܹܗ>
    text <ܐܲܪܒܿܥܝܼܢ ܝܵܘܡ̈ܬܐ ܒܚܘܼܪܒܵܐ܁>
    text <ܙܲܝܢܵܐ ܕܢܸܟܼܠܹܗ ܣܥ̇ܪ ܗ̄ܘ̣ܵܐ܁>
    text <ܘܡܲܣܲܟܹܿܐ ܗܘ̣ܵܐ ܕܢܸܫܕܹܐ ܒܹܗ܁>
    text <ܓܹܐܪܵܐ ܕܪܸܓܲܬܼ ܡܹܐܟܼܘܼܠܹܬܐ܁>
    text <܃ܐܲܪܒܿܥܝܼܢ ܝܵܘܡܵܬܼ̈ܐ ܐܲܚܵܕܼܗ̇>
    text <ܠܒܹܝܬܼ ܬܲܟܼܬܘܼܫܐ ܕܐܲܬܼܠܝܛܐ܁>
    text <܃ܥܲܕܼ ܡܸܬܼܟܲܢܫܝܼܢ ܪ̈ܘܼܚܵܢܹܐ>
    text <ܚܙ̈ܝܐ ܕܐܬܼܠܝܛܘܼܬܼܵܐ>
    text <܃ܒܫܘܼܠܵܡ ܐܲܪܒܿܥܝܼܢ ܝܵܘ̈ܡܵܬܼܵܐ>
    text <ܢܚܸܬܼܘ ܕܲܪܵܟܹ̈ܐ ܠܐܵܓܼܘܿܢܵܐ܁>
    text <܃ܐܲܬܼܠܹܝܛܵܐ ܕܙܲܕܝܼܩܘܼܬܼܵܐ>
    text <ܘܪܹܫܵܐ ܕܐܵܐܲܪ ܚܲܣܵܡܵܐ܁>
    text <ܒܫܘܼܠܵܡ ܨܵܘܡܵܐ ܐܲܦܸܣ ܠܹܗ܁>
    text <ܠܡܵܪܘܕܼܵܐ ܕܢܹܐܚܘܿܕܼ ܕܲܪܵܐ܁>
    text <ܕܲܢܚܵܘܹܐ ܚܹܝܠ̣ ܙܵܟܼܘܼܬܹܗ>
    text <ܒܗܲܕܼܵܡܹ̈ܐ ܕܐܡܚܹܝܠ ܟܲܦܢܵܐ܁>
    text <܃ܒܥܸܠܲܬܼ ܠܲܚܡܵܐ ܐܸܬܼܩܲܪܲܒܼ>
    text <ܨܝܕ ܦܓܪܐ ܕܢܘ̇ܠ ܟܲܦܢܵܐ܁>
    text <܃ܟܲܕܼ ܣܵܒ̇ܪ ܗ̄ܘ̣ܵܐ ܕܢܓܲܕ ܠܗ>
    text <ܒܫܘܼܓܵܫܵܘ̈ܗܝ ܨܹܝܕ ܡܹܐܟܼܘܼܠܬܐ܁>
    text <܃ܗܵܐ ܠܲܡ ܙܲܒܼܢܵܐ ܕܡܸܬܼܒܲܥܝܵܐ>
    text <ܒܛܝܼܠܘܼ ܬܹܗ ܕܐܲܒ̣ܵܐ ܨܹܐܲܝܟ܁>
    text <܃ܐܸܢ ܕܲܒܼܪܵܐ ܐܲܢ̄ܬܿ ܫܲܪܝܼܪܵܐ>
    text <ܚܵܘܵܐ ܒܪܘܼܬܼܵܐ ܒܲܥܒܵܕܵܐ܁>
    text <܃ܒܚܘܼܪܒܿܐ ܐܝܼܬܼܝܟ ܕܡܢܟܼܪܝ>
    text <ܠܫܲܝܢܵܐ ܡܲܡܲܠܹܐ ܣܘܼܢܩܵܢܵܐ܁>
    text <܃ܘܲܫܚܝܼܩ ܦܲܓܼܪܵܐ ܡ̣ܢ ܟܲܦܢܵܐ>
    text <ܘܠܵܐ ܫܟܼܝܼܚܵܐ ܠܵܟ ܡܐܟܼܘܼܠܬܐ܁>
    text <܃ܦܩܘܿܕܼ ܠܟܝܼܫ̈ܐ ܡܸܫܬܿܡܥܝܼܢ>
    text <ܕܢܡܠܘܢ ܠܟ ܣܘܿܢܩܢܟ܁>
    text <܃ܫܲܚܠܸܦ ܟܹܐܦܹ̈ܐ ܠܘ̇ܬܼ ܠܲܚܡܵܐ>
    text <ܕܠܵܐ ܬܹܐ ܒܲܕܼ ܠܵܟ ܡ̣ܢ ܟܲܦܢܵܐ܁>
    text <܃ܐܸܡ݂ܲܪ ܡܸܠܬܐ ܒܫܘܼܠܛܵܢܵܐ>
    text <܃ܐܲܝܟ ܕܲܦܐܹܐ ܠܩ̈ܠܐ ܕܥܠܝܼܟ>
    text <܃ܕܠܟ ܢܸܬܼ ܡܲܠܹܐ ܣܘܼܢܩܵܢܵܐ>
    text <ܘܩ̈ܠܐ ܕܲܥܠܲܝܟ ܢܸܫܬܲܪܪܘܢ܁>
    text <܃ܠܵܐ ܥܣܩܵܐ ܠܚܲܝܠܵܐ ܕܲܩܢܹܐ ܐܢ̄ܬܿ>
    text <ܕܬܸܥܒܸܿܕܼ ܡܸܕܹܡ ܡ̣ܢ ܡܸܕܲܡ܁>
    text <܃ܕܗܵܐ ܐܵܦ ܟܹܐܢ̈ܐ ܩܕܡ̈ܝܐ>
    text <ܦܲܩ݂ܲܕܼܘ ܠܟܼܝ̈ܢܐ ܐܸܫܬܲܚܠܲܦܘ>
    text <܃ܐܘ ܠܨܢܥܬܹ̈ܐ ܕܢܟܼܝܼܠܵܐ>
    text <ܕܟܣܝܐ ܒܗܹܝܢ ܟܵܦܘܿܪܘܼܬܼܵܐ܁>
    text <ܟܲܕܼ ܡܲܚܸܬܼ ܡ̣ܢ ܨܹܝܕܼ ܩܘܼܫܬܵܐ>
    text <܃ܠܛܘܿܥܝܲܝ ܕܝܼܠܹܗ ܠܫܵܡܘܼ̈ܥܵܘܗܝ>
    text <܃ܐܘ ܦܘܼܪ̈ܣܹܐ ܕܪܲܟܸܿܒܼ ܢܸܟܼܠܵܐ>
    text <ܘܦܲܪܣܝܼ ܐܢܘܢ ܫܲܪܝܼܪ̈ܐ܁>
    text <܃ܐܘ ܦܚ̈ܐ ܕܛܡ݂ܲܪ ܙܹܐܦܵܐ>
    text <܃ܘܲܦܣ݂ܲܩ ܐܢܘܢ ܩܲܠܝܼܠܐ>
    text <܃ܢܚܸܬܼ ܐܲܬܼܠܝܵܛܐ ܦܓܪܢܐ>
    text <ܠܐܵܓܼܘܿܢܵܐ ܥܲܡ ܪܘܼܚܵܢܵܐ܁>
    text <܃ܘܚܒ̣ ܪܘܼܚܵܢܵܐ ܩܲܠܝܼܠܵܐ>
    text <ܡ̣ܢ ܦܓܼܪܢܐ ܝܩܝܪܐ܁>
    text <܃ܒܚܘܼܡܣܵܢܵܐ ܕܡ̣ܢ ܡܹܐܟܼܘܼܠܬܐ>
    text <ܐܲܩܪܸܒܼ ܥܲܡܹܗ ܒܝܲܕܼ ܙܵܘ̈ܥܹܐ܁>
    text <܃ܘܕܼܵܫܹ݂ܗ ܒܲܐܪܥܵܐ ܠܩܲܠܝܠܼܵܐ>
    text <ܝܲܩܝܼܪܵܐ ܠܒܼܝܼܫ ܗܲܕܵܡܹ̈ܐ܁>
    text <܃ܐܸܚܲܕܼ ܪܘܼܚܵܐ ܠܗܲܕܵܡܹ̈ܐ>
    text <ܦܪܵܘܿܚܵܐ ܠܝܲܩܝܼܪ ܓܘܼܫܡܵܐ܁>
    text <܃ܘܠܵܐ ܣܲܝܒܲܪ ܐܲܚܕܹܗ ܪܝܼܝܵܐ>
    text <ܠܦܲܓܼܪܵܢܵܐ ܩܢܹܐ ܩܢܹܐ ܪܘܼܟܵܒܼܵܐ܁>
    text <܃ܩܵܠܵܐ ܒܲܠܚܘܿܕܲ ܐܲܙܥܸܩ ܒܹܗ>
    text <ܦܲܓܼܪܢܐ ܒܪܘܼܚܵܢܵܝܵܐ܁>
    text <܃ܘܐܸܬܼܒܲܠܗܝܼ ܪܹܫܵܐ ܕܐܵܐܲܪ>
    text <ܡ̣ܢ ܦܸܬܼܓܼܵܡܹܗ ܕܥܲܦܪܵܢܵܐ܁>
    text <܃ܠܡܸܠܬܼܵܐ ܣܲܚܦܹܗ ܠܡܵܪܘܲܕܵܐ>
    text <ܘܠܵܐܩܵܡ݂ܲܬ̤ ܪܸܓܼܠܹܗ ܒܐܲܪܥܵܐ܁>
    text <܃ܕܲܡܨܹܐ ܗ̄ܘ̣ ܦܸܬܼܓܼܵܡ ܒܵܪܘܿܝܵܐ>
    text <ܕܢܲܚܹܐ ܠܐܢܫ̈ܐ ܕܠܵܐ ܐܘܼܟܼܠܵܐ܁>
    text <܃ܝܵܕܲܥ̇ ܐ̄ܢܵܐ ܕܚܝܹܠ ܒܵܪܘܿܝܵܐ>
    text <ܡܲܡܠܹܐ ܣܘܼܩܢܵܢ ܡܵܝܘܬܹ̈ܐ܁>
    text <܃ܐܸܠܵܐ ܠܡܸܫܐܲܠ ܥܘܸܕܪܵܢܵܐ>
    text <ܒܢܸܣܝܵܢܵܐ ܕܠܵܐ ܡܸܬܼܒܲܥܝܵܐ܁>
    text <܃ܙܸܠ ܝܼܠܲܦ ܡ̣ܢ ܩܲܕܼܡܵܝܹ̈ܐ>
    text <ܕܢܣܲܝܼܘ ܟܲܕܼ ܒܵܓܼ ܡܹܐܟܼܘܼܠܬܐ܁>
    text <܃ܕܐܵܘܒܸܿܕܼ ܐܸܢܘܿܢ ܢܸܣܝܵܢܵܐ>
    text <ܕܦܘܼܠܵܓܼܐ ܕܪܸ̈ܥܝܵܢܲܝܗܘܿܢ܁>
    text <܃ܠܐ ܬܸܩܪܲܒܼ ܠܝܼ ܚܘܼܬܼܚ̈ܵܬܹܐ>
    text <ܒܐܸܣܟܹܿܝܡ ܪܵܚܹ̇ܡ ܚܵܘܣܢܵܐ܁>
    text <܃ܝܼܵܕܲܥ̇ ܐ̄ܢܵܐ ܕܡܵܘܬܵܐ ܡܵܘܠܸܕܼ>
    text <ܡܸܠܟܵܡ ܠܐܲܝܢܵܐ ܕܫܵܡ̇ܥ ܠܹܗ܁>
    text <ܠܵܐ ܬܵܘܫܸܛ ܠܝܼ ܒܝܲܕܸ ܐܘܼܠܵܐ܃>
  block
    text <ܣܲܡ ܡܵܘܬܿܐ ܕܩܲܛܠܹܗ ܠܐܵܕܼܵܡ܁>
    text <܃ܕܲܓܵܠܘܼܬܼܵܐ ܗ̄ܘ̣ ܦܵܬܼܪܵܟ>
    text <ܙܹܠ ܐܸܬܼܒܲܣܲܡ ܡ̣ܢ ܕܝܼܠܵܟ܁>
    text <܃ܚܵܒܼ ܚܲܣܝܒܐ ܕܐܸܬܼܢܲܨܚ>
    text <ܒܩܪ̈ܒܐ ܥܲܡ ܣܲܓܼܝܹ̈ܐܹܐ܁>
    text <܃ܘܲܙܟ̣ܵܐ ܚܲܕܼ ܡ̣ܢ ܚܵܝܵܒܹ̈ܐ>
    text <ܒܝܲܕܸ ܙܲܝܢܵܐ ܪܘܼܚܵܢܝܵܐ܁>
    text <܃ܣܠܸܩ ܡܵܪܘܕܼܵܐ ܟܲܕܼ ܒܲܗܝܼܬܼ>
    text <ܡ̣ܢ ܐܵܓܼܘܿܢܵܐ ܩܲܕܼܡܵܝܵܐ܁>
    text <܃ܘܚܲܠܸܦ ܕܘܟܲܬܼ ܬܲܟܼܘܼܫܵܐ>
    text <ܘܙܲܝܢܵܐ ܠܩܸܐܪܣܵܐ ܬܪܲܝܵܐ܁>
    text <܃ܠܣܲܒܼܪܵܐ ܣܪܝܼܩܵܐ ܡܣܲܟܹܿܐ ܗ̄ܘ̣ܵܐ>
    text <ܘܡ̣ܢ ܬܲܟܼܬܘܼܫܵܐ ܠܣܲܟܼܬܘܼܫܵܐ܁>
    text <܃ܟܲܕܼ ܣܵܒܼ̇ܪ ܗ̄ܘ̣ܵܐ ܕܩܲܝܵ̈ܡܝܼܢ>
    text <ܚܲܫܹ̈ܐ ܕܨܵܝ̇ܕܝܢ ܩ̈ܠܝܠܐ܁>
    text <܃ܐܸܢ ܗܘ̤ ܕܣܲܪ ܥܲܠ ܠܲܚܡܵܐ>
    text <ܘܕܵܫܹܗ ܠܟܲܦܢܵܐ ܒܚܘܼܟܣܵܢܵܐ܁>
    text <܃ܒܥܸܩܪܵܐ ܕܪܸܚܡܲܬܼ ܟܸܣܦܵܐ>
    text <ܡܫܲܗܹܐ ܐ̄ܢܵܐ ܚܹܝܠ ܚܘܼܡܣܵܢܹܗ܁>
    text <܃[ܘ]ܡܵܐ ܐܸܢ ܒܲܣܲܪ ܥܲܠ ܟܲܦܢܵܐ>
    text <ܘܐܲܫܝܼܛ ܪܸܓܲܬܼ ܡܹܐܟܼܘܼܠܬܐ܁>
    text <܃ܡܵܝܘܿܬܼܵܐ ܗ̄ܘ̣ ܒܲܪ ܡܵܝܘܿܬܹ̈ܐ>
    text <ܕܡܵܐ ܕܲܙܟ̣ܵܐ ܚܵܒܼ ܒܐܲܚܪܹܬܿܐ܁>
    text <܃ܙܟ̣ܵܘ ܣܲܓܼܝܼܐܹ̈ܐ ܒܝܲܕܼ ܨܵܘܡܵܐ>
    text <ܘܚܲܝܸܒܼ ܐܸܢܘܿܢ ܡܵܡܘܲܢܵܐ܁>
    text <܃ܫܛ̣ܵܘ ܣܲܓܿܝܼܐܹ̈ܐ ܠܚܲܡܪ̈ܵܢܹܐ>
    text <ܘܐܲܪܘܝܼܬܼ ܐܸܢܘܿܢ ܒܲܚܣܡܵܐ܁>
    text <܃ܒܥܸܩܵܪܐ ܕܪܸܚܡܲܬܼ ܟܸܣܦܵܐ>
    text <ܙܵܕ̇ܩ ܠܝܼ ܕܐܲܩܪܸܒܼ ܥܲܡܹܗ܁>
    text <܃ܕܡܸܢܹܗ ܫܵܘܚ̈ܵܢ ܒܝܼܫ̈ܬܼܵܐ>
    text <ܘܛܵܥܢ̈ܢ ܦܹܐܪܹ̈ܐ ܕܚܛܝܼܬܼܵܐ܁>
    text <܃ܒܪܸܚܡܲܬܼ ܟܸܣܦܵܐ ܨܵܒܹ̇ܐ ܗ̄ܘ̣ܵܐ>
    text <ܕܢܸܥܒܸܿܕܼ ܥܲܡܹܗ ܬܲܟܼܬܘܼܫܵܐ܁>
    text <܃ܘܲܪܓܼܝܼܓܼ ܗ̄ܘ̣ܵܐ ܕܲܒܼܪܹܫ ܛܘܼܪܵܐ>
    text <܃ܢܚܵܘܹܝܘܗܝ ܫܘܼܦܪܐ ܕܩܸܢܝܵܢܹ̈ܐ>
    text <܃ܝܲܗ̤ܒ ܠܹܗ ܪܸܓܿܬܼܵܐ ܒܵܪܘܿܝܵܐ>
    text <ܕܝܵܕܥ̇ ܗ̄ܘ̣ܵܐ ܕܗܵܕܹܐ ܒܵܥܹ̇ܐ܁>
    text <܃ܘܐܲܣܩܹܗ ܠܛܘܼܪܵܐ ܠܐܲܬܼܠܝܼܵܛܐ>
    text <ܕܢܹܐܚܘܿܕܼ ܕܲܪܵܐ ܥܲܡ ܒܝܼܫܵܐ܁>
    text <܃ܥܒ݂ܲܕܼ ܡܵܪܘܿܕܼܵܐ ܐܲܝܛ ܕܲܡܵܥܕܼ>
    text <ܕܼܡܘ̈ܬܐ ܒܡܹܐܚܲܕܼ ܥܲܝܢܹ̈ܐ܁>
    text <܃ܘܚܵܘܝܼ ܫܘܼܦܪܵܐ ܕܩܢܝܼܵܢܹ̈ܐ>
    text <ܘܬܵܓܼܵܐ ܘܫܘܼܠܛܵܢ ܡܲܠܟܿܘܼܬܼܵܐ܁>
    text <܃ܠܵܐ ܗ̄ܘ̣ܵܐ ܫܪܵܪܵܐ ܘܨܒܼܘ̈ܬܼܵܐ>
    text <ܚܵܘܝܼ ܣܵܢܐܵܐ ܠܚ̇ܙܐ ܟܠ܁>
    text <܃ܐܸܠܵܐ ܒܕܼܘܼܡܝܵܐ ܕܠܵܐ ܫܲܪܝܼܪ>
    text <ܟܲܢܸܫ ܥܵܠܡܵܐ ܘܛܵܒܼ̈ܬܹܗ܁>
    text <܃ܒܦܲܢܛܵܝܼܵܐ ܚܵܘܝܼ ܠܹܗ>
    text <ܕܸܡܘ̈ܬܼܵܐ ܕܠܵܐ ܫܪܝܪ̈ܢ܁>
    text <܃ܟܲܕܼ ܡܲܗܸܠ ܒܹܗ ܚ̇ܙܐ ܟܠ>
    text <ܒܛܥܢܝ̈ܬܗ ܕܙܹܐܦܵܢܵܐ܁>
    text <܃ܗܘ̤ ܡܚܵܘܹܐ ܗ̄ܘ̣ܵܐ ܕܸܡܘ̈ܬܼܵܐ>
    text <ܒܼܬܸܢܘܲܝ ܕܲܟܲܒܲܪ ܢܲܛܥܹܐ ܗ̄ܘ̣ܵܐ܁>
    text <܃ܘܲܡܫܝܼܚܵܐ ܒܥܲܝܼܢܵܐ ܟܣܝܼܵܬܐ>
    text <ܡܸܬܼܒܲܩܹܐ ܗ̄ܘ̣ܵܐ ܒܗܲܓܵܓܼܵܘ̈ܗܝ܁>
    text <܃ܣ݂ܕܪ ܕܗܒܼܐ ܟܕܼ ܠܐ ܐܝܼܬܼܘܗܝ>
    text <ܘܣܵܡ̣ ܬܵܓܼܵܡ ܟܲܕܼ ܠܵܐ ܫܪܝܼܪ܁>
    text <܃ܘܐܲܩܝܼܡ ܣܸܕܼܪܹ̈ܐ ܘܫܘܼܠܛܵܢܹ̈ܐ>
    text <ܟܲܕܼ ܠܲܝܬܿ ܩܵܠܵܐ ܕܲܡܛܲܟܲܣ܁>
    text <ܗܵܠܹܝܢ ܟܠܗܹܝܢ ܠܵܟ ܐܸܬܸܿܠ>
    text <ܐܸܢܗܘ̤ ܕܬܸܦܸܠ ܬܸܣܓܘܿܕܼ ܠܝܼ܁>
    text <܃ܕܠܝܼ ܡܫܠܲܡ ܗܵܢ ܫܘܼܠܛܵܢܵܐ>
    text <ܘܲܠܡ̇ܢ ܕܐܸܨܒܲܐ ܝܗܸ̇ܒܼ ܐܢܐ܁>
    text <܃ܚܕܲܐ ܒܲܠܚܘܲܕܼ ܫܐ̇ܐ ܐ̄ܢܵܐ ܠܵܟ>
    text <ܘܠܝܼ ܝܲܩܲܪ ܐܸܢ ܨܵܒ̇ܐ ܐܲܢ̄ܬܿ܁>
    text <܃ܘܬܸܣܓܿܘܿܕܼ ܠܝܼ ܘܬܸܣܲܒܼ ܬܵܓܼ̈ܐ>
    text <ܘܢܲܡܠܸܟ ܥܲܠ ܟܠ ܫܘܼܠܛܵܢܵܟ܁>
    text <܃ܠܒܟ ܪܘܚܢܐ ܠܵܦܓܼܪܢܐ>
    text <ܒܐܝܼܪ̈ܝܐ ܕܪܚܡܬܼ ܟܸܣܦܵܐ܁>
    text <܃ܘܠܵܐ ܩܵܬܲܬ̤ ܐܝܼܕܲܐ ܕܪܘܼܚܵܐ>
    text <ܒܦܓܪܐ ܕܡܲܫܚܹܗ ܪܘܼܚܩܘܼܕܼܫܵܐ܁>
    text <܃ܬܠ̣ܵܐ ܨܒܝܢܗ ܦܓܼܪܵܢܐ>
    text <ܘܐܲܚܬܹܗ ܠܲܐܪܥܵܐ ܪܘܼܚܵܢܵܐ܁>
    text <܃ܘܲܬܼܗܲܪܘ ܟܸܢܫܹ̈ܐ ܫܡܲܝܵܢܹ̈ܐ>
    text <ܒܦܓܼܪܢܐ ܕܙܟܼܐ ܕܙܟ̣ܐ ܠܪܘܼܚܵܐ܁>
    text <܃ܡ̣ܡ ܐܲܬܼܠܹܝܛܵܐ ܦܓܼܪܵܢܐ>
    text <ܠܥܸܠ ܡ̣ܢ ܙܲܝܢܹܗ ܕܚܲܣܝܼܢܵܐ܁>
    text <܃ܘܕܼܫ̣ܗ ܝܲܩܝܼܪ ܗܲܕܵܡܹ̈ܐ>
    text <ܠܪܹܫܵܐ ܕܐܵܐܲܪ ܩܠܝܼܠܵܐ܁>
    text <܃ܒܩܵܠܵܐ ܒܲܠܚܘܿܕܲ ܐܲܙܝܥܹܗ>
    text <ܠܒܼܝܼܫ ܓܘܼܡܫܵܐ ܠܩܲܠܝܼܠ ܓܸܦܹ̈ܐ܁>
    text <܃ܟܬܼܝܼܒܼ ܗ̄ܘ̣ ܕܠܵܐ ܬܸܣܓܿܘܿܕܼ ܠܲܐܚܪܝܼܢ>
    text <ܐܸܠܵܐ ܠܡܵܪܵܝܵܐ ܒܲܠܚܘܿܕܲܘܗܝ܁>
    text <܃ܙܹܠ ܠܵܟ ܣܵܢܐܵܐ ܐܸܡ̣ܪ ܠܹܗ>
    text <ܠܵܐ ܬܸܚܛܘܼܦ ܫܸܡ ܒܵܪܘܿܝܵܐ܁>
    text <܃ܠܵܐ ܡܲܦܲܣ ܠܹܗ ܠܲܥܒܼܝܼܕܼܵܐ>
    text <ܠܡܸܣܲܒܼ ܣܸܓܼܕܲܬܼ ܥܵܒܼܘܕܼܵܐ܁>
    text <܃ܒܡܸܠܬܐ ܕܫܡܗ ܒܵܪܘܿܝܵܐ>
    text <ܦܲܟܗܵܗ̇ ܠܡܸܪܲܬܼ ܒܝܼܫܘܼܬܹܗ܁>
    text <܃ܘܐܲܫܕܹܗ ܠܟܼܵܣܵܐ ܕܡ̣ܙܓܼ ܠܹܗ>
    text <ܐܵܟܸ̇ܠ ܩܲܪܨܵܐ ܒܨܢܥܵܬܼ̈ܐ܁>
  block
    text <܃ܟܬܼܝܼܒܼ ܠܲܡ ܕܲܠܡܵܪܝܵܐ ܬܸܣܓܿܘܿܕܼ>
    text <ܘܠܹܗ ܗܘ̤ ܒܲܠܚܘܿܕܲܘ ܬܸܦܠܘܚ܁>
    text <܃ܘܣܬܪܗ ܒܗܵܕܹܐ ܒܲܪܬܼ ܩܵܠܵܐ>
    text <ܠܒܸܢܝܵܢܵܐ ܕܪܲܘܸܒܼ ܙܹܐܦܵܐ܁>
    text <܃ܒܣܸܓܼܕܬܼ ܙܹܐܦܵܐ ܒܵܥܹ̇ܐ ܗ̄ܘ̣ܵܐ>
    text <ܕܲܢܛܹܠ ܝܘܗܝ ܒܵܬܼܪ ܫܘܼܓܵܒܵܘ̈ܗܝ܁>
    text <܃ܘܐܲܕܼܟܲܪ ܠܹܗ ܫܹܗ ܐܲܠܵܗܵܐ>
    text <܃ܘܐܲܟܣܹܗ ܕܗܘ̤ ܠܵܘ ܐܲܠܵܗܵܐ ܗ̄ܘ̣>
    text <܃ܠܚܲܕܼ ܠܲܡ ܙܵܕܼܩ ܬܵܘܕܲܝܼܬܐ>
    text <ܘܠܹܗ ܩܵܠܹܐ ܬܸܣܓܿܘܿܕܲ ܟܠܫܵܥ܁>
    text <܃ܠܵܐ ܬܚܛܙܿܦ ܠܵܟ ܡܵܪܘܕܼܵܐ>
    text <ܣܸܓܼܕܲܬܼ ܩܘܼܫܬܵܐ ܕܠܵܐ ܕܝܼܠܵܟ܁>
    text <܃ܒܚܹܝܠ ܪܘܼܚܵܐ ܘܫܸܡ ܐܲܠܵܗܵܬ>
    text <ܢܨܲܚ̣ ܐܲܬܼܠܝܼܛܵܐ ܦܲܓܼܪܵܢܵܐ܁>
    text <ܘܡܲܕܲܟ ܪܵܘܡܵܐ ܕܡܲܪ̈ܵܚܹܐ܁>
    text <܃ܠܥܹܝܢ ܚܲܙ̈ܝܹܐ ܕܐܸܓܼܘܿܢܵܐ>
    text <ܚܲܕܼ ܕܲܪܵܐ ܒܪܓܬ ܠܲܚܡܵܐ܁>
    text <ܐܸܚܲܕܼ ܥܲܡܹܗ ܕܦܲܓܼܪܢܐ܁>
    text <܃ܘܐܲܚܪܹܢܵܐ ܒܪܸܚܡܲܬܼ ܟܸܣܦܐ>
    text <ܘܚܲܕܼ ܒܲܬܼܪܲܝܗܘܿܢ ܬܲܟܼܬܘܼ̈ܫܹܐ܁>
    text <܃ܣܠܩ ܐܲܬܼܠܹܝܛܵܐ ܥܵܘܵ̇ܠܵܐ>
    text <ܡ̣ܢ ܐܵܓܼܘܢܵܐ ܟܲܕܼ ܒܲܗܝܼܬܼ܁>
    text <܃ܘܫܲܪܝܼ ܡܪܲܟܸܿܒܼ ܨܢܥܬ̈ܐ>
    text <ܕܲܢܚܲܠܸܦ ܕܘܼܟܲܬܼ ܕܲܪܐ܁>
    text <܃ܚܲܕܼ ܣܒܪܐ ܦܫ̣ ܠܹܗ ܒܲܠܚܘܿܕܲ>
    text <ܘܲܥܠܵܘܗܝ ܣܝܼܡ ܗ̄ܘ̣ܵܐ ܬܘܼܟܼܠܵܢܹܗ܁>
    text <܃ܘܢܲܛܪܹܗ ܠܫܘܼܠܵܡ ܐܵܓܼܘܿܢܵܐ>
    text <ܕܼܕܼܵܡ ܢܸܣܲܒܼ ܒܹܗ ܙܵܟܘܼܬܼܵܐ܁>
    text <܃ܐܸܢ ܗܘ̤ ܕܟܼܦܵܢܵܐ ܠܵܐ ܨܵܕܗ>
    text <ܘܠܵܐ ܦܟܲܪܵܬܹܗ ܪܸܚܡܲܬܼ ܟܸܣܦܵܐ܁>
    text <܃ܐܝܼܬܼ ܗ̄ܘ̣ ܦܲܚܵܐ ܕܲܡܣܲܬܲܪ>
    text <ܘܠܵܐ ܡܲܪܸܓܹܫ ܟܲܕܼ ܢܸܦܸ̇ܠ ܒܹܗ܁>
    text <܃ܐܸܢ ܗܘ̤ ܕܕܵܫ̣ ܓܐܪ̈ܲܝ ܟܲܦܢܵܐ>
    text <ܘܬܲܒܼܪܵܗ̇ ܠܩܸܫܬܐ ܕܡܵܡܘܿܢܵܐ܁>
    text <܃ܒܢܲܙܟܿܐ ܕܪܸܚܡܲܬܼ ܬܸܫܒܿܘܿܚܬܐ>
    text <ܣܵܚܹ̇ܦ ܐ̄ܢܵܐ ܠܹܗ ܡ̣ܢ ܪܵܘܡܹܗ܁>
    text <܃ܟܵܣܵܐ ܕܡܠܹܐ ܣܲܡ ܡܵܘܬܵܐ>
    text <ܡܡܲܕܟ ܐ̄ܢܵܐ ܘܝܵܗ̇ܒܼ ܐܢܵܐ ܠܹܗ܁>
    text <܃ܘܐܸܢ ܩܲܠܝܼܠ ܛܵܥܸ̇ܡ ܡܸܢܹܗ>
    text <ܫܪܝܐ ܡܠܬܹܗ ܠܗܕܡܘ̈ܗܝ܁>
    text <܃ܠܪܵܘܡܵܐ ܕܪܸܚܡܲܬܼ ܬܸܫܒܿܘܿܚܬܐ>
    text <ܪܓܸܝܓܼ ܗ̄ܘ̣ܵܐ ܕܢܹܣܘܲܚ ܚܲܣܵܡܵܐ܁>
    text <܃ܕܡܦܣ ܗ̄ܘ̣ܵܐ ܒܪܵܘܡܹܗ ܕܫܘܼܒܼܚܵܐ>
    text <ܕܓܼܘܼܡܵܨܵܐ ܗ̄ܘ̣ ܠܲܕܼ ܣܵܠܹ̇ܩ ܠܹܗ܁>
    text <܃ܐܲܣܩܹܗ ܪܘܼܚܵܐ ܠܲܐܬܼܠܝܛܵܐ>
    text <ܠܙܲܝܟܵܐ ܕܲܒ̣ܥܐ ܡܵܪܘܕܼܵܐ܁>
    text <܃ܦܲܬܼܚܹܗ ܠܵܐܓܼܘܿܢ ܬܲܟܼܬܘܼܫܵܐ>
    text <ܠܥܸܠ ܡ̣ܢ ܗܲܝܟܲܠ ܚܘܼܣܵܝܵܐ܁>
    text <܃ܢܚܸܬܼ ܐܲܬܼܠܝܵܛܐ ܠܐܸܓܼܘܢܐ>
    text <ܒܙܲܝܢܵܐ ܕܪܸܚܡܼܬܼ ܬܸܫܒܿܘܿܚܬܼܵܐ܁>
    text <܃ܘܩܲܒ̣ܥ ܢܝܼܫܵܐ ܕܙܵܟܼܘܼܬܼܵܐ>
    text <ܠܲܕܼ ܫܵܐܸ̇ܠܛ ܪܸܚܡܲܬ ܟܸܣܦܵܐ܁>
    text <܃ܒܕܲܪܵܐ ܕܪܸܚܡܲܬܼ ܬܸܫܒܿܘܿܚܬܐ>
    text <ܬܟܼܝܼܠ ܗ̄ܘ̣ܵܐ ܕܙ̈ܟܐ ܡܪܝܐ܁>
    text <܃ܘܠܵܐ ܝܵܕܲܥ̇ ܗ̄ܘ̣ܵܐ ܕܡܸܬܼܦܲܟܲܪ>
    text <ܒܩܲܛܝܼܢܘܼܬܼ ܢܸܫ̈ܒܲܐ ܕܐܲܪܡܝܼ܁>
    text <܃ܒܡܸܠܬܼܵܐ ܐܝܼܙܓܲܕܵܐ ܕܢܲܦ̣ܫܵܐ>
    text <ܛܡ݂ܲܪ ܫܘܼܒܼܚܵܐ ܘܫܲܕܲܪ ܨܹܐܕܵܘܗܝ܁>
    text <܃ܘܲܦܢܝܼ ܠܘܵܬܹܗ ܒܲܪܬܼ ܩܵܠܵܐ>
    text <ܘܲܟܼܬܼܝܼܒܼ ܒܵܗ̇ ܣܲܒܼܪܵܐ ܐܪܝܼܩܵܐ܁>
    text <܃ܣܡ ܡܲܘܬܐ ܒܓܹܐܪܹ̈ܐ ܕܫܘܼܒܼܚܵܐ>
    text <ܛܫ̣ ܡܵܪܘܿܕܼܵܐ ܘܲܫ̣ܕܵܐ ܒܹܗ܁>
    text <܃ܘܩܲܒܠܹܗ ܢܣܲܟܿܪܵܐ ܕܦܘܼܪܩܵܢܵܐ>
    text <܃ܕܐܵܘܚܸܕܼ ܒܐܝܼܕܹܗ ܪܘܼܚܩܘܼܕܼܫܵܐ>
    text <܃ܐܸܢ ܠܵܡ ܗܘ̤ ܕܒܼܪܐ ܐܝܼܬܲܟ>
    text <ܘܫܲܪܝܼܪܝܼܢ ܩ̈ܠܐ ܕܲܥܠܲܝܟ܁>
    text <܃ܫܕܼܝܼ ܢܦ݂ܲܫܵܟ ܡܸܟܵܐ ܠܲܐܪܥܵܐ>
    text <ܘܗܵܐ ܚܲܬܡܪܗ̇ ܠܒܼܪܘܬܐ܁>
    text <܃ܟܬܼܝܼܒܼ ܗ̄ܘ̣ ܓܹܝܪ ܕܲܠܙܲܕܲܝܼܩܵܐ>
    text <ܥܘܼܕܼܪܵܢܵܐ ܠܘܹܐ ܕܡܲܠܲܐܟܹ̈ܐ܁>
    text <܃ܘܲܡܢܛܪܝܼܢ ܠܹܗ ܒܥܲܣܩ̈ܬܼܵܐ>
    text <ܕܠܵܐ ܢܸܬܿܬܲܩ̈ܠܵܢ ܗ̈ܠܟܼܵܬܹܗ܁>
    text <܃ܚܘܬܼ ܡ̣ܢ ܪܵܘܡܵܐ ܠܘܵܬܼ ܐܲܪܥܵܐ>
    text <ܘܢܲܣܵܐ ܚܲܝܠܵܐ ܕܫܘܼܠܛܵܢܵܟ܁>
    text <܃ܘܗܵܐ ܛܵܥܢܲܝܼ̇ܢ ܠܵܟ ܪ̈ܘܼܚܵܢܹܐ>
    text <ܘܲܡܙܲܚܝܼܢ ܠܵܟ ܒܐܝܼܕܲܢܗܘܿܢ܁>
    text <܃ܠܡܵܢܵܐ ܡܛܫܹܐ ܐ̄ܢܵܬ ܫܘܼܠܛܵܢܵܟ>
    text <ܘܐܚܕܬ ܒܲܐܦܲܝ̈ ܬܸܫܒܿܬܘܚܬܹܗ܁>
    text <܃ܓܠܝܼ ܫܘܼܒܼܚܵܟ ܘܚܵܘܵܐ ܚܲܝܠܵܟ>
    text <ܘܗܵܐ ܡܼܬܼܩܲܠܲܣܬܿ ܡ̣ܢ ܟܠܵܐ܁>
    text <܃ܐܘ ܦܚ̈ܐ ܕܛܡ̣ܪ ܢܟܼܠܹܐ>
    text <ܘܢܸܫܒܹ̈ܐ ܕܦܪܣ ܨܢܥ̈ܬܐ܁>
    text <܃ܕܦܲܣܸܩ ܐܸܢܘܿܢ ܩܲܠܝܼܠܵܐ>
    text <ܒܒܲܪܬܼ ܩܵܠܵܐ ܕܡܸܠܲܬܼ ܦܘܼܡܹܗ܁>
    text <ܣܲܓܝܼܐܘܼܬܼ ܙܲܝܢܵܐ ܐܲܩܪܸܒܼ ܪܘܼܚܵܢܵܐ ܥܲܡ ܦܲܓܼܪܵܢܵܐ܁>
    text <ܘܲܒܼܟܲܪܝܘܼܬܼ ܡܸ̈ܠܹܐ ܣܲܚܦܹܗ܃>
  block
    text <ܘܐܵܘܦܝܼ ܟܠܗܹܝܢ ܨܸܢܥܵܬܹ̈ܗ܁>
    text <܃ܠܦܘܼܬܼ ܨܸܢܥ̈ܵܬܹܗ ܕܲܢܟܼܝܼܠܹܵܐ>
    text <ܦܲܢܝܼ ܨܹܐܕܵܘܗܝ ܦܸܬܼܓܲܡܵܐ܁>
    text <܃ܘܲܒܼܣܵܗܕܘܼܬܹܗ ܕܲܟܼܬܼܵܒܼܵܐ>
    text <ܣܲܟܼܪܹܗ ܠܦܘܼܡܹܗ ܕܡܲܪܚܵܐ܁>
    text <܃ܟܬܼܝܼܒܼ ܗ̄ܘ̣ ܠܲܡ ܕܲܠܥܵܒܼܘܿܕܼܵܐ>
    text <ܠܵܐ ܬܢܲܣܹܐ ܒܝܲܕܼ ܦܘܼܠܵܓܼܐ܁>
    text <܃ܕܠܵܐ ܢܹܐܚܘܿܕܼ ܬܲܪܥܵܐ ܒܲܐܦܲܝ̈ܟ>
    text <ܘܠܵܐ ܢܸܬܼܦܲܢܲܝ̈ܢ ܫܹܐܠܵܬܼ̈ܟ܁>
    text <܃ܐܘ ܦܘܼܪ̈ܣܐ ܕܪܲܟܸܿܒܼ ܢ̣ܟܼܠܵܐ>
    text <ܘܨܢܥܵܬܼ̈ܐ ܕܲܚܫ݂ܲܠ ܙܹܐܦܵܐ܁>
    text <܃ܕܦܲܪܣܝܼ ܐܸܢܹܝܢ ܝ̇ܕܥܟܿܠ>
    text <ܒܟܼܘܼܪܵܐ ܕܪܘܼܚܵܐ ܒܝ̇ܪ ܟܠ܁>
    text <܃ܐܘ ܐܲܬܼܠܝܵܛܵܐ ܦܓܪܵܢܵܐ>
    text <ܕܐܸܚܲܕ ܕܲܪܵܐ ܥܲܡ ܪܘܼܚܵܐ܁>
    text <܃ܐܘ ܚܵܫܘܿܫܵܐ ܕܠܵܐ ܚܣܢܗ>
    text <ܚܣܝܼܢܵܐ ܕܫܥܒܸܿܕܼ ܐܢܵܫܵܐ܁>
    text <܃ܐܘ ܟܝܵܢܵܐ ܡܥܲܛܸܦ ܚܲܫܹ̈ܐ>
    text <ܕܲܙܟ̣ܵܐ ܠܚܲܫ̈ܐ ܕܒܲܟܼܝܵܢܹܗ܁>
    text <܃ܐܘ ܒܲܪ ܫ̣ܒܼܝܵܐ ܕܐܸܬܼܓܲܢܒܲܪ>
    text <ܘܕܲܒܼܪܹܗ ܒܫܸܒܼܝܵܐ ܠܫܲܒܵܝܵܐ܁>
    text <܃ܐܘ ܩܪܲܒܼܬܼܪܵܢܵܐ ܕܐܸܬܼܟܲܬܲܫ>
    text <ܘܲܫ̣ܪܐ ܟܒܼܝܼܫܹ̈ܐ ܠܚܹܐܪܘܼܬܼܵܐ܁>
    text <܃ܐܘ ܒܲܪ ܛܘܗܡܵܐ ܕܚ̈ܛܝܐ>
    text <ܕܚܲܪܲܪ ܓܸܢܣܹܗ ܡ̣ܢ ܥܵܘܠܵܐ܁>
    text <܃ܬܵܠܵܬܼ ܙܲܒܼܢܝܼ̈ܢ ܐܸܚܲܕܼ ܕܲܪܵܐ>
    text <ܦܲܓܼܪܢܵܐ ܥܲܡ ܪܘܼܚܵܢܵܐ܁>
    text <܃ܘܚܲܣܢܹܗ ܒܙܵܘ̈ܥܹܐ ܕܪܸܥܝܵܢܵܐ>
    text <ܚܵܫܘܫܵܐ ܠܠܵܐ ܚܵܫܘܿܫܵܐ܁>
    text <܃ܬܵܠܵܬܼܵܐ ܓܹܐܪܹ̈ܐ ܡܬܲܚ̣ ܘܲܫܕܵܐ>
    text <ܒܓܼܵܘ ܩܸܫܬܵܐ ܠܘܼܩܒܲܠ ܢܝܼܫܵܐ܁>
    text <܃ܘܒܲܬܼܠܝܼܬܵܝܵܐ ܐܲܟܼܪܸܙ ܒܵܗ̇>
    text <ܙܵܟܼܘܼܬܼܵܐ ܘܟܼܘܼܐܪܵ ܒܝܼܫܵܐ܁>
    text <ܒܩܸܐܪܣܵܐ ܩܲܕܼܡܵܐ ܐܸܬܿܬܲܒܼܪܲܬ̤܁>
    text <ܩܸܫܬܹܗ ܘܢܲܝܙܟܹܿܗ ܕܚܲܣܝܼܢܵܐ܁>
    text <܃ܘܠܵܐ ܦܵܫ̣ ܠܹܗ ܒܡܵܐܢܲܝ̈ ܙܲܝܢܹܗ>
    text <ܫܲܪܟܵܢܵܐ ܕܫܲܪܝܼܪ ܘܚܲܠܝܼܡ܁>
    text <܃ܒܕܲܪܵܐ ܐ̄ܚܪܹܢܵܐ ܐܫܬܪܝܼܘ>
    text <ܗܲܕܵܡܵܘ̈ܗܝ ܕܲܩܪܲܒܼ ܬܼܵܢܵܐ܁>
    text <܃ܘܐܸܬܿܬܲܒܲܪܘ ܕܪ̈ܵܥܲܝ ܪܘܼܚܵܐ>
    text <ܒܬܲܟܼܬܘܼܫܵܐ ܕܥܲܡ ܦܓܼܪܢܐ܁>
    text <܃ܒܣܲܓܝܐܘܼܬܼ ܙܲܝܢܵܐ ܐܲܩܪܸܒܼ>
    text <ܡܵܪܘܿܕܵܐ ܥܲܡ ܒܲܪ ܐܵܕܼܵܡ܁>
    text <܃ܘܲܒܚܲܕܸ ܙܲܝܢܵܐ ܕܚܹܝܠ ܪܘܼܚܵܐ>
    text <ܚܲܣܢܹܗ ܘܒܲܛܸܠ ܫܘܼܠܛܵܢܹܗ܁>
    text <܃ܒܟܼܠ ܐܘܼܡܵܢܘܼ ܐܸܬܼܟܲܬܲܫ>
    text <ܚܲܣܝܼܢܵܐ ܥܲܡ ܚܵܫܘܿܫܵܐ܁>
    text <܃ܘܦܲܓܼܪܵܢܵܐ ܒܡܸܠܬܐ ܒܲܠܚܘܿܕܼ>
    text <ܫ̣ܪܵܐ ܪܘܼܟܵܒܼܵܐ ܕܨܢܥ̈ܬܹܗ܁>
    text <܃ܒܲܬܼܠܵܬܼܵܐ ܚܸܣܢ̈ܝܼܢ ܚܲܣܢܹܗ>
    text <ܫܲܒܵܝܵܐ ܠܒܲܪ ܓܵܠܘܼܬܼܵܐ܁>
    text <܃ܘܲܬܼܪܲܥ ܐܸܢܘܿܢ ܓܲܠܘܵܝܵܐ>
    text <ܠܫܵܘܼܪܹ̈ܐ ܡܪ̈ܝܼܕܹܐ ܕܚܛܝܼܬܼܵܐ܁>
    text <܃ܒܲܬܼܠܵܬܼܵܐ ܦܲܚܝܼ̈ܢ ܣܲܬܲܪ>
    text <ܟܬܗܘܿܢ ܚܲܫܹ̈ܐ ܕܡܵܝܘܿܬܹ̈ܐ܁>
    text <܃ܘܥܲܒܲܪ ܐܸܢܘܿܢ ܩܲܠܝܼܠܵܐ>
    text <ܠܚܲܫܹ̈ܐ ܨܲܐܕܲܝ ܣܲܓܼܝܼܐܹ̈ܐ܁>
    text <܃ܒܪܸܓܲܬܼ ܠܲܚܡܵܐ ܩܲܪܸܒܼ ܠܹܗ>
    text <ܪ̈ܓܼܝܼܓܼܵܐ ܕܟܼܠ ܫܘܼܚܠܵܦ̈ܝܼܢ܁>
    text <܃ܘܟܲܣܝܼ ܐܸܢܘܿܢ ܡܵܪܘܿܕܼܵܐ>
    text <ܒܐܸܣܟܹܿܝܡ ܠܲܚܡܵܐ ܐܲܝܟ ܢܚܲܬܵܐ܁>
    text <܃ܒܪܸܚܡܲܬܼܟܸܣܦܵܐ ܟܲܢܸܫ ܚ̣ܡܲܠ>
    text <ܙܢ̈ܝܐ ܕܟܼܠܗܹܝܢ ܒܝܼ̈ܫܬܼܵܐ܁>
    text <܃ܘܲܒܼܫܸܡ ܬܵܓܼܵܐ ܘܫܘܼܠܛܵܢܵܐ>
    text <ܨܒܬܗ̇ ܠܣܵܢܝܘܼܬܼ ܚܘܼܫܵܒܼܵܘ̈ܗܝ܁>
    text <܃ܒܟܼܵܣܵܐ ܕܪܸܚܡܲܬܼ ܬܸܫܒܿܘܿܚܬܐ>
    text <ܡܲܕܟ ܘܲܚ̣ܠܲܛ ܣܲܡ ܡܵܘܬܐ܁>
    text <܃ܘܫܘܼܒܼܚܵܐ ܒܲܕܼܡܘܼܬܼ ܚܲܠܝܘܼܬܼܵܐ>
    text <ܛ̣ܫ ܥܲܠ ܟܵܣܹܗ ܡܲܪܝܼܪܵܐ܁>
    text <܃ܒܲܬܼܠܬܐ ܕܪ̈ܝܢ ܣܲܝܸ[܁܁܁]>
    text <ܟܠ ܚܲܫ̈ܝܢ ܕܲܠܒܲܪ ܘܕܲܠܓܼܵܘ܁>
    text <܃ܘܲܩܒ݂ܲܥ ܐܸܢܘܿܢ ܐܲܝܟ ܢܝܼܫܵܐ>
    text <܃ܒܬܲܟܼܬܘܼܫܵܐ ܕܥܲܡ ܦܵܪܘܿܩܲܢ>
    text <܃ܒܓܲܒܼܵܐ ܕܝܼܠܹܗ ܐܲܩܝܼܡܹܗ>
    text <ܠܥܵܠܡܵܐ ܟܠܹܗ ܡ̣ܢ ܣܵܟܹܗ܁>
    text <܃ܘܚܵܒܬ̤ ܟܠܵܗ̇ ܡܲܫܪܝܼܬܼܵܐ>
    text <ܡ̣ܢ ܚܲܕܼ ܕܲܙܟ̣ܐ ܒܚܹܝܠ ܪܘܼܚܵܐ܁>
    text <܃ܟܠ ܦܘܼܪ̈ܣܝܢ ܪܲܟܸܿܒܼ ܘܲܚ̣ܫܲܠ>
    text <ܘܲܠܒܸܫ ܐܸܢܘܿܢ ܐܲܝܟ ܙܲܝܢܵܐ܁>
    text <܃ܘܲܬܼܒܲܪ ܐܸܢܘܿܢ ܒܲܪ ܕܵܘܝܼܕܼ>
    text <ܒܲܫܪܬܼ ܩܵܠܵܐ ܠܡܐܢܝ̈ ܙܲܝܢܹܗ܁>
    text <܃ܒܗܸܬܼ ܡܵܪܘܿܕܼܵܐ ܥܲܡ ܙܲܝܢܹܗ>
    text <ܘܐܸܬܼ ܒܲܕܲܪܘ ܚܲܝ̈ܠܵܘܵܬܹܗ܁>
    text <܃ܘܝܸܬܼܒܲܬ̤ ܟܠܵܗ̇ ܣܸܡܵܠܵܐ>
    text <ܒܐܸܒܲܠܐ ܕܫܸܦܠܹܗ ܕܚܲܣܝܼܢܵܐ܁>
    text <܃ܫܲܠܸܡ ܟܠܗܘܿܢ ܢܸܣܝܘܿܢܵܘ̈ܗܝ>
    text <ܐܵܟܸܠ̇ ܩܲܪܨܵܐ [ܩ]ܘ̈ܬܼ ܡܵܪܢ܁>
    text <܃ܘܫܲܢܝܼ ܡܸܢܹܗ ܥܲܕܼ ܙܲܒܼܢܵܐ>
    text <ܥܲܕܼ ܠܛ̇ܫ ܣܲܝܦܵܐ ܠܩܸܛܠܵܐ܁>
    text <܃ܫܠܝܼ ܩܪܵܒܼܵܐ ܘܢܵܚ̣ ܬܲܟܼܬܼܘܼܫܵܐ>
    text <ܕܚܵܫܘܿܫܵܐ ܘܪܹܫܵܐ ܕܐܵܐܲܪ܁>
  block
    text <܃ܘܩܵܡ̣ܘ ܚܲܙ̈ܵܝܹܐ ܕܐܵܓܼܘܿܢܵܐ>
    text <ܕܲܢܩܲܠܣܘܼܢ ܠܲܐܬܼܠܹܝܛ ܩܘܼܫܬܵܐ܁>
    text <܃ܬܲܗܪܵܐ ܠܟܼܠܗܘܿܢ ܟܲܢܸܫ ܗ̄ܘ̣ܵܐ>
    text <ܠܐܸܣܛܵܕܼܝܼܘܿܢ ܕܐܲܬܼܠܝܼ̈ܛܹܐ܁>
    text <܃ܕܢܸܚܙܘܢ ܬܲܟܼܬܘܼܫܑܵܐ ܚܲܕܼܬܐ>
    text <ܕܦܲܓܼܪܵܢܵܐ ܘܪܘܼܚܵܢܵܝܵܐ܁>
    text <܃ܚܙܵܬܼܵܐ ܚܕܲܬܼܵܐ ܚܕܲܬܵܐ ܚܵܙܝ̇ܢ ܗ̄ܘ̣ܵܘ>
    text <ܬܪܹܝܢ ܕܪܪ̈ܐ ܕܲܠܩܘܼܒܼܠܵܐ܁>
    text <܃ܕܠܵܐ ܡܡܬܘܡ ܚܡ̇ܣܢ ܒܸܣܪܐ>
    text <ܠܡܹܐ ܚܲܕܼ ܕܲܪܵܐ ܥܲܡ ܪܘܼܟܵܝܐ܁>
    text <܃ܒܲܡܚܝܼܠܘܼܬܹܗ ܕܚܵܫܘܿܫܵܐ>
    text <ܡܸܬܼܒܲܩܝܢ ܗ̄ܘ̣ܵܘ ܪ̈ܘܼܚܵܢܹܐ܁>
    text <܃ܕܒܐܝܢܵܐ ܟܲܝ ܙܲܝܢܵܐ ܙܵܟܹ̇ܐ>
    text <ܟܝܵܢܵܐ ܡܚܝܼܠܵܐ ܠܚܲܣܝܼܢܵܐ܁>
    text <܃ܕܟܼܢܬܼܗܘܿܢ ܕܠܵܐ ܪܒܿܐ ܗ̄ܘ̣ܵܬܼ>
    text <ܐܲܝܟ ܗܵܝ̇ ܕܲܠܒܼܝܼܫ ܗܕܡ̈ܐ܁>
    text <܃ܕܝܕܼܥܝܢ ܗ̄ܘ̣ܵܘ ܠܹܗ ܕܐܸܬܼܢܨܢܝ>
    text <ܒܩܪܒܼܐ ܕܥܲܡ ܣܲܓܝܐ̈ܐ܁>
    text <܃ܒܗܕ ܐܬܸܢܘܲܝ ܐܸܬܲܟܢܫܘ>
    text <ܕܢܚܙܘܢ ܫܘܼܠܵܡ ܐܲܓܼܘܢܐ܁>
    text <܃ܕܐܝܢܐ ܕܢܵܣܸ̇ܒܼ ܙܵܟܼܘܼܬܼܵܐ>
    text <ܢܸܦܢܘܿܢ ܠܹܗ ܟܠܝܼܠ ܩܘܼܠܵܣ̈ܐ܁>
    text <܃ܠܫܘܼܠܵܡ ܐܓܘܢ̈ܐ ܢܲܛܪܘܼܗܝ>
    text <ܠܲܟܼܠܝܼܠܵܐ ܕܩܘܼܠܵܣܲܝ̈ܗܘܢ܁>
    text <܃ܕܲܢܣܝܼܢܘܼܬܝܗܝ ܩܠܝܗ̈ܘܢ>
    text <ܒܪܫܐ ܕܐܝܢܐ ܕܡܸܬܼܢܲܨܲܚ܁>
    text <܃ܘܕܲܚ̣ܙܘ ܕܲܙܟ̣ܵܐ ܦܸܓܼܪܢܐ>
    text <ܠܟܼܢܬܗܘܢ ܪܘܚܢܝܐ܁>
    text <܃ܨܲܒܿܬܼܘܼܗܝ ܒܲܟܼܠܝܼܠ ܩܠܝ̈ܗܘܢ>
    text <ܠܲܐܬܼܠܝܼܛܵܐ ܕܙܲܕܲܝܼܩܘܼܬܼܵܐ܁>
    text <܃ܩ̈ܠܐ ܕܫܘܼܒܼܚܵܐ ܦܢܝܼܘ ܠܹܗ>
    text <ܠܚܵܫܘܿܫܵܐ ܚܠܵܦ ܙܵܟܼܘܼܬܼܵܐ܁>
    text <܃ܟܲܕܼ ܩܥܹ̇ܝܢ ܗ̄ܘ̣ܵܘ ܟܸܢܢܲܝ̈ܗܘܿܢ>
    text <܃ܒܪܝܼܟ ܚܲܝܠܵܐ ܕܙܟ̣ܐ ܒܦܓܼܪܐ>
    text <܃ܗܵܪܟܿܐ ܫܲܝܸܢܘ ܩ̈ܠܝܗܘܿܢ>
    text <ܠܘܵܬܼ ܓܢܣܢ ܕܲܪܓܿܝܼܙܝܼܢ ܗ̄ܘ̣ܵܘ܁>
    text <܃ܘܲܩܢ̣ܵܘ ܣܒܼܪܐ ܕܚܘܼܕܵܬܵܐ>
    text <ܕܥܲܡܢ ܢܵܚ̇ܝܼܢ ܡ̣ܢ ܥܲܡܠܵܐ܁>
    text <܃ܟܠܝܼܠܵܐ ܓܕܠ̣ܘ ܠܹܗ ܪ̈ܚܢܐ>
    text <܃ܠܐܲܬܼܠܹܝܛܵܐ ܦܓܼܪܢܝܐ>
    text <܃ܕܚܙ̣ܘ ܕܫ̣ܪܝܗܝ ܠܣܵܝܵܓܼܵܐ>
    text <ܕܪ̈ܲܓܝܼܙܹ̈ܐ ܒܝܲܕܼ ܪܲܒܿܘܼܬܹܗ܁>
    text <܃ܫܘܼܒܼܚܵܐ ܩܥ̣ܵܘ ܠܹܗ ܒܐܘܫܲܥ̈ܢܹܐ>
    text <ܟܲܕܼ ܣ̇ܠܩ ܡ̣ܢ ܐܓܘܢܐ܁>
    text <܃ܒܪܝܼܟܼܘܼ ܕܣܡܟ ܡܸܨܥܝܐ>
    text <ܠܫܝܢܐ ܕܝܼܠܲܢ ܘܕܼܟܼܠܐ܁>
    text <܃ܬܘܵܕܝܼ ܠܛܵܒܼܵܐ ܕܲܒܼܚܲܠܹܗ>
    text <ܚܲܝܸܠ ܦܲܓܼܪܟ ܒܐܓܘܢܐ܁>
    text <܃ܒܪܝܼܟ ܕܒܼܪܸܡܙܹܗ ܫܲܦܲܠܬܵܝܗܝ>
    text <ܠܛܪܘܼܢܵܐ ܕܲܫܒܼܵܝܗܝ ܠܐܕܲܡ܁>
    text <܃ܒܚܘܼܒܵܐ ܠܘܵܬܹܗ ܡܢ̇ܫܝܢ ܗ̄ܘ̣ܵܘ>
    text <ܒܵܬܲܪܫܘܼܠܵܡ ܐܵܓܼܘܿܢܹܗ܁>
    text <܃ܘܲܡܫܲܡܫܝܼܢ ܗ̄ܘ̣ܵܘ ܟܲܣܝܵܬܹ̈ܗ>
    text <ܒܓܸܠܝܢ̈ܐ ܠܐܪ̈ܥܢܝܐ܁>
    text <܃ܣܠ̇ܩܝܢ ܘܢܚ̇ܬܝܼܢ ܟܢܫܝ̈ܗܘܢ>
    text <ܠܐܝܩܪܗ ܕܒܲܪ ܡܝܘܬ̈ܐ܁>
    text <܃ܘܦܲܨܝܼܚܝܼܢ ܒܵܗ̇ ܒܲܚܙܵܬܹܗ>
    text <ܘܲܗܲܢܝܼ ܠܗܘܿܢ ܩܵܠ ܦܸܬܼܓܼܵܡܘ̈ܬܝ܁>
    text <܃ܬܗ݂ܲܪܘ ܗ̄ܘ̣ܵܘ ܣܲܓܿܝܼ ܒܬܲܟܼܬ ܘܫܹܗ>
    text <ܘܥܲܠ ܚܘܡܣܵܢܗ ܐܸܬܿܕܡܪܘ܁>
    text <܃ܕܟܲܕܼ ܡ̣ܢ ܓܸܢܣܵܐ ܗ̄ܘ̣ ܚܲܝܵܒܼܵܐ>
    text <ܙܟ̣ܵܝܗܝ ܠܛܪܘܢܐ ܒܝܲܕܼ ܚܲܫܵܘ̈ܗܝ܁>
    text <܃ܠܵܐ ܗ̄ܘ̣ܵܐ ܒܙܲܝܢܵܐ ܐܵܢܵܫܵܝܐ>
    text <ܫܩ̣ܠ ܙܟܼܘܬܐ ܚܫܘܫܐ܁>
    text <܃ܒܚܹܝܠ ܪܘܼܚܵܐ ܗܘ̤ܵܬܼ ܙܵܟܼܘܼܬܹܗ>
    text <ܘܐܲܩܨܵܗ̇ ܪܘܼܚܵܐ ܠܨܒܼܝܵܢܹܗ܁>
    text <܃ܒܲܫܡܵܐ ܕܲܒܼܪܵܐ ܕܲܥܘ[܁܁܁]ܪ ܒܹܗ>
    text <ܐܸܬܼܢܲܨܲܚ ܘܲܙܟ̣ܐ ܠܚܲܫܹ̈ܐ܁>
    text <܃ܘܲܫܘ̣ܵܐ ܠܪܲܒܿܘܼܬܼ ܐܝܼܩܵܪܵܐ>
    text <[ܘ̈]ܢܼܬܼ ܩܲܠܲܣ ܡ̣ܢ ܪ̈ܘܼܚܵܢܹܐ܁>
    text <܃ܗܵܫܵܐ ܕܲܫܠܸܡ ܐܵܓܼܘܿܢܵܐ>
    text <ܢܸܒܼܥܹܐ ܕܡܲܢ̣ܘܼ ܬܟܼܬܘܼܫܵܐ܁>
    text <܃ܕܚܵܫܘܿܫܵܐ ܠܒܼܝܼܫ ܗܲܕ̈ܡܐ>
    text <ܐܘ ܕܟܝܢܐ ܕܠܵܐ ܚܵܐܹ̇ܫ܁>
    text <܃ܡܢ̣ܘ ܕܟܼܦܸܢ ܘܐܸܬܼܢܲܣܲܝܼ>
    text <ܘܐܲܪܓܸܿܫ ܒܝܼܫܵܐ ܒܣܘܼܢܩܵܢܹܗ܁>
    text <܃ܘܲܠܡ̇ܢ ܩܲܪܸܒܼ ܡܵܪܘܲܕܵܐ>
    text <ܚܘܼܬܼܚܵܬܹ̈ܐ ܕܲܪ̈ܓܼܝܼܓܼܵܬܼܵܐ܁>
    text <܃ܡܲܢ̣ܘ ܕܲܢܚܸܬܼ ܠܵܐ ܓܼܘܼܢܵܐ>
    text <ܘܐܸܚܲܕܼ ܕܲܪܵܐ ܥܲܡ ܒܝܼܫܵܐ܁>
    text <܃ܘܡܢ̣ܘ ܕܲܙܟ̣ܵܐ ܠܚܲܣܝܼܢܵܐ>
    text <ܘܐܸܬܼܚܲܫܒܲܬ̤ ܠܹܗ ܙܵܟܼܘܼܬܼܵܐ܁>
    text <܃ܦܘܼܪܫܵܢܵܐ ܓܠܝܐ ܡܲܟܼܪܸܙ>
    text <ܬܲܟܬܘܼܫܵܐ ܠܘܵܬܼ ܝܵܕܲܘ̈ܥܹܐ܁>
    text <܃ܕܒܲܪ ܐܵܕܼܵܡ ܗ̄ܘ̣ ܕܐܸܬܼܢܲܣܝܼ>
    text <ܒܲܕܼܡܘܼܬܼ ܐܵܕܼܵܡ ܩܲܕܼܡܵܝܵܐ܁>
    text <܃ܠܹܗ ܐܲܦܸܩ ܪܘܼܚܵܐ ܠܚܘܼܪܒܵܐ>
    text <ܘܗܘ̤ܝܘܼ ܕܲܟܼܦܸܢ ܘܐܸܬܼܢܲܣܝܼ܁>
    text <ܕܟܼܝܵܢܵܐ ܬܒ̇ܥ ܠܹܗ ܗ̄ܘ̤ܵܐ܃>
  block
    text <ܡܹܐܟܼܘܼܠܬܐ ܠܩܘܼܝܵܡ ܚܝܘ̈ܗܝ܁>
    text <܃ܠܹܗ ܡܚܲܬܼܚܸܬܼ ܗ̄ܘ̣ܵܐ ܡܵܪܘܿܕܼܵܐ>
    text <ܕܲܢܫܲܚܠܸܦ ܟܹܐܦܹ̈ܐ ܠܠܲܝܼܝܡܵܐ܁>
    text <܃ܕܚ̣ܙܝܗܝ ܕܬܼܚܒܼܘ ܗܕܡܘ̈ܗܝ>
    text <ܘܪܲܦܝܼ ܨܵܘܡܵܐ ܠܫܸܪ̈ܝܢܘܗܝ܁>
    text <܃ܠܹܗ ܡܚܵܘܹܐ ܗ̄ܘ̣ܵܐ ܕܡܘ̈ܬܐ>
    text <ܕܥܘܼܬܼܪܵܐ ܘܪܲܒܿܘܼܬܼ ܫܘܼܠܛܢܐ܁>
    text <܃ܕܚ̣ܙܝܗܝ ܕܲܠܒܼܝܼܫ ܗܕܼܡܹ̈ܐ>
    text <ܕܡܝܘ̈ܬܼܐ ܘܪ̈ܓܼܝ ܟܸܣܦܵܐ܁>
    text <܃ܠܹܗ ܡܩܪܒܼ ܗܘ̤ܐ ܣܡ ܡܘܬܐ>
    text <ܒܟܼܵܣܵܬ ܕܪܸܚܡܲܬܼ ܬܸܫܒܿܘܿܚܬܵܐ܁>
    text <܃ܠܦܓܪܢܐ ܢܣܝܼ ܒܝܼܫܵܐ>
    text <ܠܵܐ ܗ̄ܘ̣ܵܐ ܠܚܲܝܠܵܐ ܕܐܝܼܬܼܘܼܬܼܵܐ܁>
    text <܃ܕܝ̇ܕܥ ܗ̄ܘ̣ܵܐ ܕܠܵܐ ܡܸܬܼܢܲܣܹܐ>
    text <ܟܝܵܢܵܐ ܕܐܝܼܬܼܝܵܐ ܒܡܹܐܟܼܘܼܠܬܐ܁>
    text <܃ܠܵܘ ܠܝܼܚܝܼܕܼܵܐ ܡܚܵܘܹܐ ܗ̄ܘ̣ܵܐ>
    text <ܥܘܼܬܼܪܵܐ ܘܪܲܒܿܘܼܬܼ ܫܘܠܛܢܐ܁>
    text <܃ܕܝ̇ܕܥ ܗܘ̣ܵܐ ܕܡܲܣܠܲܝ ܥܘܬܼܪܵܐ>
    text <ܕܡܝܘܬ̈ܐ ܠܪܒܿܘܼܬܼ ܫܘܼܒܼܚܹܗ܁>
    text <܃ܠܵܐ ܗ̄ܘ̣ܵܐ ܠܝܕܼܥ ܟܣܝܼܬ̈ܐ>
    text <ܛܵܡ̇ܪ ܗ̄ܘ̣ܵܐ ܦܚ̈ܐ ܕܫܘܼܒܚܐ܁>
    text <܃ܕܐܵܦ ܗܘ̤ ܣܵܢܵܐܵܐ ܝ̇ܕܥ ܗ̄ܘ̣ܵܐ>
    text <ܕܲܓܼܠܝܼܢ ܢܸܟܼܠܵܘ̈ܗܝ ܠܐܝܼܬܼܘܬܼܵܐ܁>
    text <܃ܠܵܘ ܬܲܟܼܬܘܼܫܵܐ ܥܵܒܸ̇ܕܼ ܗ̄ܘ̣ܵܐ>
    text <ܥܲܡ ܚܲܝܠܵܐ ܕܐܲܚܝܼܕܼ ܟܠܵܐ܁>
    text <܃ܕܓܼܠܝܵܐ ܗܘ̣ܵܬܼ ܠܹܗ ܠܲܥܒܼܝܼܕܼܵܐ>
    text <ܕܲܡܚܝܼܠ ܚܲܝܠܹܗ ܠܘܵܬܼ ܡܵܪܹܗ܁>
    text <܃ܠܡ̇ܢ ܥܵܒܹ̇ܕܼ ܗ̄ܘ̣ܵܐ ܬܲܟܼܬܘܼܫܵܐ>
    text <ܒܵܪܘܿܝܵܐ ܥܲܡ ܬܘܼܩܵܢܹܗ܁>
    text <܃ܘܡ̇ܢ ܚܫܚܵܐ ܗ̄ܘ̣ܵܬܼ ܙܵܟܼܘܼܬܼܵܐ>
    text <܃ܠܙܵܟܵܝܵܐ ܥܲܡ ܚܲܝܵܒܼܵܐ>
    text <܃ܠܵܘ ܥܲܡ ܦܸܚܡܹܗ ܥܒܸ̇ܕ ܗ̄ܘ̣ܵܐ>
    text <ܬܲܟܼܬܘܼܫܵܐ ܕܢܸܒܼܩܹܐ ܚܲܝܠܹܗ܁>
    text <܃ܕܫܝܼܛ ܗ̄ܘ̣ ܟܝܵܢܵܐ ܕܲܥܒܼܝܼܕܼܵܐ>
    text <ܕܢܸܬܼܦܲܚܲܡ ܥܲܡ ܥܵܒܼܘܿܕܼܵܐ܁>
    text <܃ܘܐܵܢܗܘ̤ ܕܡܸܛܠ ܦܘܼܪܩܵܢܵܐ>
    text <ܐܸܚܲܕܼ ܕܪܐ ܥܲܡ ܒܝܼܫܵܐ܁>
    text <܃ܡܨܐ ܗܘ̣ܵܐ ܕܒܸܠܥܵܕܼ ܬܲܟܼܬܘܼܫܵܐ>
    text <ܒܪܸܡܙܹܗ ܢܲܦܢܹܐ ܠܛܥܝ̈ܐ܁>
    text <܃ܐܸܡܲܬܼܝ ܫܲܡܠܝܼ ܣܘܼܥܪ̈ܢܘܗܝ>
    text <ܥܵܒܘܲܕܵܐ ܒܝܲܕ ܬܲܟܼܬܘܼܫܵܐ܁>
    text <܃ܘܐܲܝܢܵܘ ܚܲܝܠܵܐ ܕܲܠܩܘܼܒܼܠܵܐ>
    text <܃ܕܡܥܲܙܹܐ ܩܕܼܵܡ ܐܝܼܬܼܘܼܬܼܵܐ>
    text <܃ܐܲܝܟܲܢ ܐܸܫܟܲܚ ܡܪܘܕܹܐ>
    text <ܕܢܩܘܡ ܠܘܩܒܠ ܒܵܪܘܿܝܵܐ܁>
    text <܃ܘܒܲܐܝܠܹܝܢ ܪܸ̈ܓܼܫܹܐ ܐܸܬܼܒܲܩܝܼ>
    text <ܢܟܼܝܼܠܵܐ ܒܫܲܦܝܘܼܬܼ ܐܝܼܬܼܘܼܬܼܵܐ܁>
    text <܃ܐܝܟܲܢ ܡ̣ܢ ܕܘܟܿܐ ܠܕܼܘܼܟܿܐ>
    text <ܡܫܲܢܹܐ ܗ̄ܘ̣ܵܐ ܐܲܚܝܼܕܼ ܟܠܵܐ܁>
    text <܃ܘܒܐܝܠܝܢ ܙܘ̈ܥܐ ܚܵܙܸ̇ܩ ܗ̄ܘ̣ܵܐ>
    text <ܠܲܐܝܟܵܐ ܕܲܒ̣ܥܵܝܗܝ ܡܵܪܘܿܕܼܵܐ܁>
    text <܃ܥܲܠ ܡܵܢܵܐ ܠܵܘ ܨܒܝܢܗ>
    text <ܐܲܦܩܹܗ ܠܡܸܥܒܲܕ ܬܲܟܼܬܘܼܫܵܐ܁>
    text <܃ܕܲܟܼܬܼܝܼܒܼ ܕܐܲܦܩܹܗ ܪܘܼܚ ܩܘܼܕܼܫܵܐ>
    text <ܠܚܘܼܒܵܐ ܕܢܸܦܘܿܩ ܢܸܬܼܢܲܣܹܐ܁>
    text <܃ܡܲܢ̣ܘܼ ܕܲܒܼܨܒܝܼܵܢ ܪܘܼܚܵܐ>
    text <ܐܸܬܼܢܲܣܝܼ ܘܣܥ̣ܪ ܚܝ̈ܠܐ܁>
    text <܃ܕܗܵܐ ܡܬܲܚܬܲܚ ܨܒܝܢܐ>
    text <ܡ̣ܢ ܨܒܼܝܵܢ ܐܲܒܼܵܐ ܘܪܘܼܚܵܐ܁>
    text <܃ܐܲܝܟܲܢ ܚܲܫ̣ ܗ̄ܘ̣ܵܐ ܒܝܲܕܼ ܟܲܦܢܵܐ>
    text <ܗܵܘ̇ ܕܲܒܪܡܙܗ ܡܚܐ ܟܠ܁>
    text <܃ܘܐܝܟܢ ܢܲܣܝܹܗ̈ ܡܪܘܕܐ>
    text <ܠܲܐܚܝܼܕܼ ܣܵܟܼܵܐ ܕܚܸܟܼܡܵܬܼ̈ܐ܁>
    text <܃ܐܸܢ ܡܸܛܠ ܕܲܠܒܸܫ ܦܲܓܼܪܵܐ>
    text <ܐܸܬܼܢܲܣܝܼ ܟܝܵܢܹܗ ܒܚܲܫܵܐ܁>
    text <܃ܐܝܼܬܼ ܠܹܗ ܡܵܕܹܝܢ ܕܢܸܬܼܢܲܣܹܐ>
    text <ܒܓܼܘ ܦܲܓܼܪܵܐ ܘܲܕܼܠܵܐ ܦܲܓܼܪܵܐ>
    text <܃ܘܐܸܢ ܐܸܬܼܢܲܣܝܼ ܝܼܚܝܼܕܵܐ>
    text <ܒܗܵܠܹܝܢ ܕܟܼܬܼܝܼܒܼ ܐܸܬܼܢܲܣܝܼ܁>
    text <܃ܡܵܕܝܢ ܐܵܦ ܐܲܒܼܵܐ ܘܪܘܼܚܵܐ>
    text <܃ܫܵܘܬܵܦܝܼ̈ܢ ܒܹܗ ܒܢܸܣܝܵܢܵܐ>
    text <܃ܐܸܢ ܗܘ̤ ܕܲܟܼܝܵܢ̈ܐ ܚܲܕܼ ܗܘ̤>
    text <ܒܫܵܘܝܘܼܬܼܵܐ ܕܐܝܼܬܼ ܠܐܝܼܬܼܘܼܬܼܵܐ܁>
    text <܃ܠܵܐ ܡܲܨܝܵܐ ܕܚܲܕܼ ܢܸܬܼܢܲܣܐ>
    text <ܘܐܲܚܪܹܝܢ ܢܩܵܘܹܐ ܕܠܵܐ ܚܲܫܹ̈ܐ܁>
    text <ܟܠܡܸܕܸܿܡ ܕܐܝܼܬܼ ܠܲܟܼܝܵܢܵܐ܁>
    text <ܐܸܝܼܬܼ ܠܲܩܢܘܿܡܹ̈ܐ ܕܐܝܼܬܼܘܼܬܼܵܐ܁>
    text <܃ܗܵܘ̇ ܡܸܕܸܿܡ ܕܲܠܚܲܕܼ ܩܲܪܸܒܼ>
    text <ܟܠܹܗ ܟܝܵܢܵܐ ܡܫܵܘܬܲܦ ܗ̄ܘ̣ܵܐ܁>
    text <܃ܘܐܸܢ ܗܘ̤ ܕܚܲܫ̣ ܝܲܠܕܹܗ ܕܐܲܒܼܵܐ>
    text <ܒܚܲܫܹ̈ܐ ܕܲܩܢܹܝܢ ܡܝܘ̈ܬܐ܁>
    text <܃ܘܐܵܦ ܐܲܒܼܵܐ ܘܪܘܼܚܵܐ ܛܲܥܡܘܗܝ>
    text <ܠܚܲܫܵܐ ܕܲܩܪܸܒܼ ܠܝܼܚܝܼܕܼܵܐ܁>
    text <ܚܣ ܕܹܝܢ ܗܵܕܹܐ ܠܵܐ ܬܸܗܘܹܗ܀>
    text <ܘܠܵܐ ܢܩܲܒܿܠܘܼܢܵܝܗܝ ܝܵܕܘ̈ܥܹܐ܁>
    text <ܕܲܟܼܝܵܢܵܐ ܠܵܐ ܚܵܫܘܿܫܵܐ܃>
  block
    text <ܢܸܬܼܢܲܣܹܐ ܒܗܵ ܠܹܢ ܕܝܼܠܲܢ܁>
    text <܃ܟܝܵܢܵܐ ܗ̄ܘ̣ ܕܝܼܠܲܢ ܕܐܸܬܼܢܲܣܝܼ>
    text <ܘܩܲܒܸܿܠ ܚܲܫܹ̈ܐ ܒܲܟܝܢܹܗ܁>
    text <܃ܘܲܟܝܵܢܵܐ ܕܒܹܗ ܐܲܪܝܼܡܹܗ>
    text <ܒܙܵܟܼܘܼܬܼܵܐ ܠܥܸܠ ܡ̣ܢ ܚܲܫܹ̈ܐ܁>
    text <܃ܒܪܓܸܢܣܲܢ ܗ̄ܘ̣ ܕܐܸܬܼܟܲܬܲܫ>
    text <ܥܲܡ ܚܲܣܝܼܢܵܐ ܚ̇ܠܦ ܓܸܢܣܹܗ܁>
    text <܃ܘܲܒܼܚܹܝܠ ܪܘܼܚܵܐ ܐܸܬܼܢܲܨܚ>
    text <ܘܐܲܦܝܼ ܫܒܼܝܼܬܹܗ ܕܫܒܝܵܐ܁>
    text <܃ܠܹܗ ܗܘ̤ ܠܚܡ̈ܢ ܡܲܘ̈ܬܼܵܐ>
    text <ܠܡܲܟܝܼܟܼܵܐ ܒܲܪ ܡܵܝܘܿܬ̈ܐ܁>
    text <܃ܘܠܲܟܼܝܵܢܵܐ ܕܢܲܣܒܹܿܗ ܦܹܐܝ̈ܢ>
    text <ܫܒ̣̈ܝܼܚܵܬܐ ܐܲܝܟ ܕܦܐܹܐ ܠܹܗ܁>
    text <܃ܘܐܸܢ ܢܵܨ̇ܝܢ ܗܲܪ̈ܛܝܩܐ>
    text <ܥܲܡ ܡ̈ܥܝܢ ܐܲܝܟ ܕܡܸܥܕܝܢ܁>
    text <܃ܠܲܢ ܠܵܐ ܙܪܩ̣ ܕܢܸܬܸܿܚܬܐ>
    text <܃ܠܐܝܼܬܼܘܼܬܼܵܐ ܠܚ̈ܫܝ ܦܓܼܪܐ>
    text <܃ܡܲܨܘܼܬܹܗܘܿܢ ܠܲܢ ܫܘܼܒܼܗܵܪܵܐ ܗ̄ܝ̣>
    text <ܘܚܣܕܵܐ ܕܡܢܗܘܿܢ ܩܘܠܵܣܵܐ ܗ̄ܘ̣܁>
    text <܃ܕܲܚܠܵܦ ܩܘܼܫܬܼܵܐ ܣܵܢܹ̇ܝܢ ܠܲܢ>
    text <ܠܵܐ ܡܟܪܝܢ ܠܲܢ ܩܲܠܝ̈ܗܘܢ܁>
    text <܃ܠܵܐ ܡܙܝܼ̈ܥܵܢ ܠܹܗ ܠܟܸܥܝܵܢܲܢ>
    text <ܒܢ̈ܬܼ ܩܵܠܐ ܕܓܘܪܦܲܝ̈ܗܘܿܢ܆>
    text <ܘܠܵܐ ܡܩܒܿܠܝܢܢ ܝܘܠܦܢܐ܁>
    text <ܕܡܲܙ ܥܪ ܠܐܝܼܬܼܝܵܐ ܡ̣ܢ ܣܵܟܹܗ܁>
    text <܃ܒܲܢ ܡܸܬܼܢܲܥܪܵܐ ܬܵܘܕܝܼܬܼܵܢ>
    text <ܐܲܝܟ ܐܸܘܩܝܼܢܵܐ ܒܓܼܵܘ ܝܲܡܵܐ܁>
    text <܃ܘܡܵܐ ܕܲܢܩ̤ܫܘ ܒܲܢ ܓܲܠܠܲܝܗ̈ܘܢ>
    text <܃ܐܸܣܪܢܵܗ̇ ܒܚܹܝܠ ܐܝܼܬܘܼܬܼܵܐ>
    text <܃ܡܛܸܠ ܫܪܒܐ ܐܝܼܬܼܘܼܬܼܵܐ>
    text <ܢܵܨܚ̇ܢ ܕܥܲܠ ܡ̇ܢ ܠܵܐ ܙܥܪܲܬ̤܁>
    text <܃ܘܡܸܛܠ ܡܲܣܒܵܐ ܕܐܸܢܵܫܘܬܼܵܐ>
    text <܃ܟܬܼܝܼܫܝܼܢ ܕܥܲܠ ܡܵܢܵܐ ܝܪܒܲܬ̤>
    text <܃ܥܲܠ ܦܘܼܪ̈ܫܵܢܹܐ ܕܟܼܝܢ̈ܐ>
    text <ܡܙܲܝܢܝܼܢ ܠܘܼܩܲܒܲܠ ܝܵܕܘ̈ܥܹܐ܁>
    text <܃ܕܚܵܫܘܿܫܵܐ ܘܠܵܐ ܚܵܫܘܿܫܵܐ>
    text <ܫ̇ܪܝܢ ܓܹܐܪܹ̈ܐ ܕܡܸܠܲܝ̈ܗܘܿܢ܁>
    text <܃ܒܝܲܕܸ ܚܘܠ̣ܛܵܢܵܐ ܘܡܘܙܵܓܼܵܐ>
    text <܃ܨܵܒܹ̇ܝܢ ܕܢܸܥܛܘܢ ܠܟܝܢ̈ܐ>
    text <܃ܟܕܕܠܚ̇ܢ ܠܹܗ ܒܡܪܬܗܘܢ>
    text <ܠܫܲܝܢܵܐ ܕܫܲܝܹܢ ܠܪ̈ܓܼܝܼܙܹܐ܁>
    text <܃ܠܲܢ ܠܵܐ ܢܸܗܘܘܹܐ ܕܢܫܬܿܒܗܲܪ>
    text <ܐܸܠܵܐ ܒܗܵܢܵܐ ܦܘܼܪܫܵܢܵܐ܁>
    text <܃ܟܲܕܼ ܡܵܘܕܼܝܼܢܲܢ ܕܲܟܼܝܵܢܲܢ>
    text <ܢܛܝܼܪ ܥܲܡ ܐܝܼܬܼܝܵܐ ܠܵܒܘܿܫܹܗ܁>
    text <܃ܒܼܢܘܟܠܵܢܵܐ ܕܪܫܝܬܼ ܦܓܪܢ>
    text <ܡܣܟܝܢܢ ܠܦܲܘܼܩܢ ܦܓܪ̈ܝܢ܁>
    text <܃ܘܕܲܡܫܵܘܬܲܦ ܥܲܡ ܐܝܼܬܼܘܼܬܼܵܐ>
    text <܃ܐܝܼܩܵܪܹܗ ܠܲܢ ܪܘܼܡܪܵܡܵܐ ܗ̄ܘ̣>
    text <܃ܟܠܹܗ ܓܸܢܣܲܢ ܐܸܬܼܝܲܩܲܪ>
    text <ܒܛܵܒܸ̈ܬܼܵܐ ܕܪܲ[܁܁܁]ܘܼܬܼ ܫܘܼܒܼܚܹܗ܁>
    text <܃ܟܕܼ ܥ̇ܪܒ ܠܲܢ ܐܲܝܩܪܗ>
    text <ܒܫܝܢܢ ܕܠܘܬ ܥܒܘܕܐ܁>
    text <܃ܒܪܵܐ ܥܲܡ ܡܸܠܬܼܵܐ ܠܵܒܼܘܿܫܹܗ>
    text <ܩ̇ܪܝܢܢ ܕܠܵܐ ܦܘܼܠܵܓܼܵܐ܁>
    text <܃ܟܲܕܼ ܡܵܘܕܼܝܢܲܢ ܕܠܵܐ ܡܫܵܘܬܲܦ>
    text <ܥܲܡ ܐܝܼܬܼܘܬܼܵܐ ܒܟܼܠܡܕܡ܁>
    text <܃ܠܵܐ ܡܦܪܝܢܢ ܒܟܝܢܗ>
    text <ܘܠܵܐ ܛܥܹܝ̇ܢܢ ܡܘܲܟܵܟܹܗ܁>
    text <܃ܠܵܐ ܛܠ̇ܡܝܢܢ ܦܘܪܩܵܢܹܗ>
    text <ܘܠܵܐ ܡܕܲܓܠܝܼܢܲܢ ܡܘܼܠܟܢܘ̈ܗܝ܁>
    text <܃ܡܵܘܕܹܝܢ ܒܡܚܠܬܗ>
    text <ܘܣܵܓܼܕܝܼܢܲܢ ܠܲܫܒܼܚ̈ܬܹܗ܁>
    text <܃ܡܝܲܩܪܝܼܢܲܢ ܦܓܼܪܬ ܕܡܸܢܲܢ>
    text <ܡܸܛܠ ܚܘܼܒܵܐ ܕܠܵܒܼܘܫܹܗ܁>
    text <܃ܠܟܣܝܐ ܒܓܸܠܝܐ ܡܵܘܕܼܝܼܢܲܢ>
    text <ܘܠܲܥܓܼܝܵܐ ܡܸܛܠ ܟܲܣܝܵܐ܁>
    text <܃ܟܲܕܼ ܥ̇ܦܝܢܢ ܬܵܘܕܝܼܬܼܵܐ>
    text <ܠܚܲܕܼ ܦܲܪܨܘܿܦܵܐ ܕܲܒܼܪܵܐ ܚܲܕܼ܁>
    text <܃ܠܛܠܡܲܝ̈ ܦܲܓܼܪܵܐ ܕܟܼܝܵܢܲܢ>
    text <ܢܩܛܪܓ ܐܢܘܢ ܡܘܟܵܟܹܗ>
    text <܃ܘܠܡܚܫܝ̈ ܡܸܠܬܹܗ ܕܐܲܒܼܵܐ>
    text <ܢܡܲܟܸܿܟ ܐܢܘܿܢ ܫܘܼܠܛܵܢܹܗ܁>
    text <܃ܠܲܟܲܣ ܐܸܢܘܿܢ ܚܵܫܘܿܫܵܐ>
    text <ܕܚ̣ܫ ܒܟܝܼܢܗ ܘܐܸܬܼܢܲܣܲܝ܁>
    text <܃ܘܲܛܠܸܡ ܚܲܫܵܐ ܚܠܵܦ ܟܠܵܐ>
    text <ܣܛܲܪ ܡ̣ܢ ܡܸܠܬܼܵܐ ܠܵܒܼܘܿܫܗ܁>
    text <܃ܒܢܸܣܝܵܢܹܗ ܚܵܘܝܼ ܒܝܵܢܹܗ>
    text <ܕܠܲܟܼܝܵܢܹܗ ܩܪܸܒܼ ܢܸܣܝܵܢܵܐ܁>
    text <܃ܘܲܒܼܙܵܟܼܘܼܬܹܗ ܒܲܪܩ ܠܲܢ>
    text <ܕܲܒܼܚܹܝܠ ܪܘܼܚܵܐ ܐܸܬܼܢܲܨܲܚ̣܁>
    text <܃ܡܸܛܠ ܣܲܟܼܠܘܼܬܹܗ ܕܐܵܕܼܵܡ>
    text <܃ܐܸܬܼܢܲܣ ܐܵܕܼܵܡ ܕܲܬܼܪܹܝܢ>
    text <܃ܕܚܵܒܼ ܩܲܕܼܡܵܝܵܐ ܒܐܓܼܘܿܢܵܐ>
    text <܃ܙܟܝܗ ܐܚܪܝܐ ܒܙܵܟܼܘܿܬܹܗ>
    text <܃ܒܚܲܝܵܒܼܘܼܬܹܗ ܕܩܕܼܡܵܝܵܐ>
    text <ܚܵܒ̣ ܓܸܢܣܹܗ ܘܲܗܘ̤ܵܘ ܥܲܩܪܹ̈ܐ܁>
    text <܃ܘܲܒܼܙܵܟܼܘܼܬܹܗ ܕܐܲܚܪܵܝܵܐ>
    text <ܙܒܼ̈ܘ ܩܲܕܼܡ̈ܝܹܐ ܘܐܲܚܪ̈ܝܐ܁>
    text <ܒܥ̤ܠܲܬܼ ܣܲܟܸܠܘܼܬܹܗ ܕܐܵܕܼܵܡ܃>
  block
    text <܃ܥܲܠ ܡܵܘܬܵܐ ܘܫܲܥܒܸܿܕܼ ܓܢܣܹܗ>
    text <܃ܘܲܒܼܚܘܼܡܵܣܢܹܗ̇ ܕܩܲܪ ܐܵܕܼܵܡ>
    text <ܡܝܼܬܼ ܡܵܘܬܵܐ ܘܲܚܝܵܘ̣ ܡܝܼܬܹ̈ܐ܁>
    text <܃ܫܪ̣̈ܥ ܐܵܕܼܵܡ ܘܢܲܦܲܠ ܘܐܲܠܸܦ>
    text <ܘܲܥܫܲܢܘ ܟܹܐܒ̈ܐ ܕܗܲܕܵ ܡܵܘ̈ܗܝ܁>
    text <܃ܘܡܵܡ ܐܵܕܼܵܡ ܕܲܬܪܹܝܢ ܘܲܚ̣ܝܵܐ>
    text <ܘܐܲܚܝܼ ܒܚܲܫܹܗ ܠܣܲܓܿܝܼܐܹ̈ܐ܁>
    text <܃ܒܥܲܕ ܬܲܟܼܬܘܼ ܫܵܐ ܚܠܵܦ ܐܵܕܼܵܡ>
    text <ܒܲܪ ܐܵܕܵܡ ܥܲܡ ܚܲܣܝܼܢܵܐ܁>
    text <܃ܘܦܲܪܥܹܗ̇ ܚܘܸܒܼ̈ܠܹܐ ܕܐܲܪܡܝܼ ܗ̄ܘ̣ܵܐ>
    text <ܒܪܸܓܲܬܼ ܦܹܐܪܵܐ ܥܲܠ ܐܵܕܼܵܡ܁>
    text <܃ܒܙܲܝܢܵܐ ܕܚ̣ܒܼ ܒܹܗ ܩܲܕܼܡܵܝܵܐ>
    text <ܒܗܐܸܬܼܢܲܨ̇ܚ ܐܵܦ ܐܚܪܵܝܵܐ܁>
    text <܃ܕܚܵܒ̣ ܐܵܕܼܵܡ ܒܪܸܓܲܬܼ ܦܹܐܪܵܐ>
    text <ܙܟ̣ܵܐ ܡܫܝܼܚܵܐ ܒܝܲܕܼ ܚܘܡܣܢܵܐ܁>
    text <܃ܐܕܼܵܡ ܩܲܕܼܵܡ̇ܐ ܕܡ̣ܢ ܐܲܪܥܵܐ>
    text <ܡܲܫܟܹܿܢ ܢܲܦܫܹܗ ܠܲܚܛܝܼܬܼܵܐ܁>
    text <܃ܘܐܵܕܼܵܡ ܪܬܼܪܹܝܢ ܝܗ̣ܒܼ ܢܲܦ̣ܫܹܗ>
    text <ܘܦܘܘܼܪܩܵܢܵܐ ܘܚܪܲܪ ܓܸܢܣܗ܁>
    text <܃ܡܸܛܠ ܐܵܕܼܵܡ ܥܲܠ ܡܵܘܬܵܐ>
    text <ܘܐܚܲܕܼ ܢܘ̈ܡܐ ܒܣܲܓܲܝܐܹ̈ܐ܁>
    text <܃ܘܒܹܐܕܡ ܕܲܬܼܪܹܝܢ ܩܐܸܬܼܒܛܲܠ>
    text <ܘܐܲܡܠܸܟ ܚܲܝܹ̈ܐ ܥܲܠ ܟܠܵܐ܁>
    text <܃ܐܵܕܼܵܡ ܒܐܵܕܼܵܡ ܐܸܬܼܚܲܪܲܪ>
    text <ܐܲܪܥܵܢܵܐ ܒܲܫܡܲܝܵܢܵܐ܁>
    text <܃ܕܲܫܪ̣ܵܝܗܝ ܡܵܘܬܵܐ ܠܬܼܘܩܵܢܹܗ>
    text <܃ܨܒܬܗ ܒܚܲܝܹ̈ܐ ܫܡܝܢ̈ܐ>
    text <܃ܠܐܕܼܵܡ ܢܲܣܝ ܡܸܪܘܕܼܵܐ>
    text <ܒܬܲܟܼܬܘܼܫܵܐ ܡܸܛܠ ܐܵܕܹܵܡ܁>
    text <܃ܚܲܕܼܙܵܝܗܝ ܕܲܠܒܼܝܼܫ ܠܲܟܼܝܵܢܹܗ>
    text <ܘܕܡ̇ܐ ܒܟܼܠܗܹܝܢ ܠܟܢܬܗ܁>
    text <܃ܥܲܡ ܒܲܪ ܐܸܬܼܟܲܬܲܫ>
    text <ܚܲܣܝܼܢܵܐ ܕܲܢܒ̣ܵܝܗܝ ܠܐܵܕܼܵܡ܁>
    text <܃ܘܠܵܘ ܥܲܡ ܚܲܝܠܵܐ ܕܐܝܼܬܼܘܼܬܼܵܐ>
    text <ܐܚܲܕܼ ܕܲܪܵܐ ܡܵܪܘܿܕܼܵܐ܁>
    text <܃ܢܦܘܼܫܘܼܢ ܣܢ̈ܐܐܕܐܝܼܬܼܘܬܐ>
    text <ܡ̣ܢ ܢܸܣܝܵܢܵܐ ܕܐܝܼܬܼܘܼܬܼܵܐ܁>
    text <܃ܕܗܵܐ ܚܵܘܝܼ ܠܲܢ ܒܲܪ ܓܸܢܲܣܹܗ>
    text <ܕܢܸܣܝܵܢܵܐ ܕܝܼܠܹܗ ܐܝܼܬܼܵܘܗ̇ܝ܁>
    text <܃ܢܹܐܡܲܪ ܗܘ̤ ܠܗܲܪ̈ܛܝܼܩܹܐ>
    text <ܬܲܠܡܝܼܕܼܵܘ̈ܗܝ ܕܐܵܟܸ̇ܠܩܲܪܨܵܐ܁>
    text <܃ܕܠܵܐ ܬܸܣܢܘܢ ܠܚܹܝܠ ܐܝܼܬܼܘܼܬܼܵܐ>
    text <ܒܲܪ ܡܘܼܬܼ ܪܲܒܿܟܼܘܿܢ ܣܛܵܢܵܐ܁>
    text <܃ܐ̄ܢܵܐ ܐ̄ܢܵܐ ܕܢܸܚܬܹ̇ܬܼ ܠܐܵܓܼܘܿܢܵܐ>
    text <ܘܐܸܚ̇ܕܝܬܼ ܕܲܪܵܐ ܥܲܡ ܒܝܼܫܵܐ܁>
    text <܃ܘܚܣܢܬܿܗ ܠܚ̇ܣܢ ܟܠܵܐ>
    text <ܒܚܲܝܠܵܐ ܕܠܒܫܢ[ܢܝ] ܡ̣ܢ ܟܲܪܣܵܐ܁>
    text <܃ܠܵܐ ܬܬܲܚܬܘܢܝܗܝ ܠܝܼܚܝܼܕܼܵܐ>
    text <ܬܠܚܬ̈ܝܵܬܼܵܐ ܕܡܵܝܘ̈ܬܹܐ܁>
    text <܃ܕܐܵܦ ܐ̄ܢܵܐ ܕܢܸܚܬܹ̇ܬ ܠܐܵܓܼܘܿܢܵܐ>
    text <ܒܚܲܝܠܹܗ ܢܸܣܒܹ̇ܬܼ ܙܵܟܼܘܼܬܼܵܐ܁>
    text <܃ܗܵܐ ܒܲܪ ܓܸܢܣܲܢ ܡܲܟܼܪܸܙ ܠܲܢ>
    text <ܕܡܲܢ̣ܘܼ ܐܝܼܬܼܵܘܗܝ ܬܲܟ̣ܬܘܼܫܵܐ܁>
    text <܃ܨܘܼܬ̣ܘܼ ܘܲܫܡܲܥܘ ܗܪ̈ܛܝܩܹܐ>
    text <ܕܠܵܐ ܡܸܬ̣ܢܲܣܝܵܐ ܐܝܼܬܘܼܬܵܐ܁>
    text <܃ܢܒ̣ܝܼܵܐ ܢܸܩܥܹܐ ܒܟܼܠ ܠܸܫܵܢ>
    text <ܘܢܲܟܸ̇ܣ ܐܢܘܢ ܠܚܬܝܪ̈ܐ܁>
    text <܃ܕܐ̄ܢܵܐ ܐ̄ܢܵܐ ܡܵܪܝܵܐ ܐܲܠܵܗܵܐ>
    text <ܘܠܵܐ ܐܸܬ̣ܚܲܠ̇ܦܹܬ̣ ܕܐܝܼܬܲܝ܀>
text <ܥܲܠ ܕܸܢܚܵܐ>
  block
    text <ܥܲܠ ܕܸܢܚܵܐ>
  block
    text <ܡܸܐܡܪܵܐ܃ ܗ܀ ܕܕܸܢܚܵܐ܀>
    text <ܡܸܐܡ̇ܪܵܐ ܕܚܲܡܫܵܐ܃>
    text <ܕܝܼܠܹܗ ܟܲܕ ܕܝܼܠܹܗ ܕܕܢܚܵܐ ܥܘܼܢܵܝܵܐ ܒܪܝܼܟ ܡܲܒܿܘܥܵܐ>
    text <ܕܪܕܐ ܥܲܠ ܝܘܪܕܢܢ ܘܐܫܬܿܝܼ ܐܵܕܼܵܡ ܘܥܪܬ̤ ܨܗܝܘܼܬܹܗ܃>
  block
    text <܃ܨܲܠܡܵܐ ܡܠܝܠܐ ܨܒܼܵܐ ܒܵܪܘܿܝܵܐ ܕܢܲܬܼܩܸܢ ܠܐܵܕܼܵܡ>
    text <ܘܡܕܟ ܪܘܼܚܵܐ ܥܲܡ ܣܲܡܡܵܢܹ̈ܐ ܕܫܝܼܛܘܼܬܼ ܡܸܕܼܪܹܗ܁>
    text <܃ܪܟܒ ܠܘܩܕܼܡ ܡܐܢܐ ܕܚܸܨܦܵܐ ܡ̣ܢ ܕܲܚܝܼܚܵܐ>
    text <ܘܡܲܫܚܹܗ ܒܪܘܼܚܵܐ ܘܲܗܘ̤ܵܐ ܟܠܗ ܠܲܢܦܸܫ ܚܲܝܹ̈ܐ܁>
    text <܃ܨܵܪ ܗܲܕܵܡܹ̈ܐ ܒܘܲܣܡܵܐ ܕܡܸܕܪܵܐ ܡܸܬܼܚܲܙܝܵܢܵܐ>
    text <ܘܲܢܦ̣ܝܝ ܪܘܼܚܵܐ ܕܠܵܐ ܡܸܬܼܚܲܙܝܵܐ ܒܡܸܬܼܚܲܙܝܵܢܵܐ܁>
    text <܃ܐܘ ܨܲܝܵܪܵܐ ܕܟܲܣܝܼ ܚܲܝܠܵܐ ܕܐܘܼܡܵܢܘܼܬܹܗ>
    text <ܘܣܵܡܹܗ ܠܫܘܼܦܪܵܐ ܕܦܲܐܝܘܼܬܼ ܨܲܠܡܹܗ ܠܓܼܵܘ ܡ̣ܢ ܕܲܦܵܐ܁>
    text <܃ܒܐܘܼܡܵܢܘܼܬܹܗ ܕܡܵܝܘܿܬܼܘܬܼܵܐ ܕܲܠܒܲܪ ܦܲܐܝ̈ܵܢ>
    text <ܘܠܚܙ̈ܝܐ ܡܚܘ̈ܝܢ ܫܘܼܦܪܐ ܕܬܼܘܼܩܵܢܲܝ̈ܗܹܝܢ܁>
    text <܃ܒܐܘܼܡܵܢܘܼܬܼܵܐ ܕܐܲܠܵܗܘܼܬܼܵܐ ܕܠܵܓܼܵܘ ܦܲܐܝ̈ܢ>
    text <ܘܒܲܪ̈ܵܝܵܬܼܵܐ ܐܲܝܟ ܬܲܟܼܣܝܼܬܼܵܐ ܠܓܲܘܵܝ̈ܬܼܵܐ܁>
    text <܃ܡܵܐܢܵܐ ܥܦܝܼܦܵܐ ܥܒ̣ܕܠܕܝܢܢ ܡܲܬܼܩܸܢ ܟܠܵܐ>
    text <ܦܲܓܼܪܵܐ ܓܲܠܝܵܐ ܘܢܲܦ̣ܫܵܐ ܟܣܝܼܬܼܵܐ ܚܲܕ ܒܲܪܢܵܫܵܐ܁>
    text <܃ܥܒ݂ܲܕ ܒܵܪܘܿܝܵܐ ܡ̣ܢ ܕܲܚܝܼܢܵܐ ܒܫܝܼܛ ܒܲܚܙܵܝܵܬܼܵܐ>
    text <ܘܬܩܢ ܕܲܠܓܼܵܘ ܡ̣ܢ ܟܣܝܼܘܼܬܼܵܐ ܕܪܲܒܿܘܼܬܼ ܚܲܝܠܹܗ܁>
    text <܃ܣܡ ܝܲܩܝܼܪܵܐ ܡܠܹܐ ܚܲܝܘܼܬܼܵܐ ܒܡܝܼܬܼܵܐ ܐܘܫܝܼܛܵܐ>
    text <ܕܢܸܬܲܠ ܚܲܝܹ̈ܐ ܒܡܵܘܿܬܼܘܼܬܼܵܐ ܒܚܹܝܠ ܚܲܝܘܼܬܹܗ܁>
    text <܃ܙܡ݂ܲܪ ܓܵܘܿܝܵܐ ܩܢܹܐ ܒܘܼܝܵܢܵܐ ܒܡܸܢܲܝ̈ ܦܲܓܼܪܵܐ>
    text <ܘܲܫ̣ܦܲܪ ܡܸܕܪܵܐ ܒܩܵܠ ܢܸܥܡ̈ܬܼܵܐ ܕܪܘܼܚܵܐ ܚܲܝܹ̈ܐ܁>
  block
    text <܃ܗܲܠܸܠ ܚܲܝܹ̈ܐ ܒܗܝܟܠ ܡܸܕܪܹܗ ܩܠ ܬܸܫܒܘܿܚܬܼܵܐ>
    text <ܘܲܟܼܢܫܘ [܁܁܁] ܡܠܝܼ̈ܠܹܐ ܘܚܪ̈ܫܹܐ ܠܩܠ ܢܸܥܡܬܹ̈ܗ܁>
    text <܃ܩܡ ܡܝܘܿܬܐ ܒܕܡܘܬ ܨܠܡܵܐ ܒܓܵܘ ܠܦܛܝܢ>
    text <ܘܲܒܼܨܘܪ̈ܵܬܹܗ ܬܗܲܪܘ ܪ̈ܘܢܫܹܐ ܘܦܲܓܼܪ̈ܢܵܝܹܐ܁>
    text <ܒܡܠܹܐ ܙܲܒܼܫܵܐ ܩܵܘܝܼ ܫܘܼܦܪܵܐ ܕܨܠܡܵܐ ܕܙܲܒܼܢܵܐ܁>
    text <܃ܘܲܣܠܸܩ ܥܵܘ̇ܠܵܐ ܒܕܡܘܼܬܼ ܨܐܬܵܐ ܥܠ ܨܘܪ̈ܬܹܗ>
    text <ܒܟܗܘ ܣܡܡ̈ܢܐ ܕܦܝܘܬ ܫܘܦܪܹܗ ܒܕ̈ܓܲܬ ܦܹܐܪܵܐ܁>
    text <܃ܘܩܢ̣ܐ ܓܵܘܢܵܐ ܕܡܵܝܘܿܬܼܘܼܬܼܵܐ ܒܐܘܼ ܟܼܠܵܐ ܕܡܸܢܹܗ>
    text <ܠܚܵܬܹܗ ܚܛܝܼܬܼܵܐ ܠܫܸܡ ܚܲܝܘܼܬܼܵܐ ܕܨܲܠܡܵܐ ܠܡܵܐ ܕܡܲܠܟܿܐ܁>
    text <܃ܘܪܫܡܬ̤ ܒܫܡܬ̤ ܒܫܡܗ̇ ܗܸܒܼܠܵܐ ܘܡܵܘܬܿܐ ܥܲܠ ܗܲܕܵܡܵܘ̈ܗܝ>
    text <ܐܲܫܚܸܬܼ ܘܲܒܼܠܝܼ ܢܘܼܓܼܪܵܐ ܕܙܲܒܼܢܵܐ ܒܡܵܝܘܿܬܘܼܬܼܵܐ܁>
    text <܃ܘܕܼܵܫܵܗ̇ ܡܵܘܬܿܐ ܘܚܲܒܼܵܠ ܫܘܼܦܪܵܐ ܕܡܲܠܝܼܠܘܼܬܹܗ>
    text <ܐܲܗܸܠ ܘܲܓܼܚܸܟ ܐܵܦ ܣܵܩܘܿܪܹܗ ܥܲܠ ܡܘܼܟܵܟܹܗ܁>
    text <܃ܘܲܦܣܩ ܣܲܒܼܪܵܐ ܕܠܵܐ ܡܸܬܼܚܲܕܲܬܼ ܡ̣ܢ ܚܘܼܒܵܠܹܗ>
    text <܃ܡܠܡܿܐ ܕܚ̣ܙܐ ܕܐܲܗܸܠܘ ܒܝܼܫܹ̈ܐ ܒܲܨܠܸܡ ܨܲܠܡܵܐ>
    text <܃ܚܣ ܥܲܠ ܨܲܠܡܹܗ ܕܠܵܐ ܢܸܨ ܛܲܥܲܪ ܡ̣ܢ ܡܲܪ̈ܚܹܐ>
    text <ܨܲܠܡܵܐ ܡܲܕܪܸܙ ܫܘܼܠܛܵܢ ܡܠܟܿܐ ܒܝܲܕܼ ܓܲܠܝܘܼܬܗ܁>
    text <܃ܘܲܒܼܨܘܼܪ̈ܵܬܹܗ ܡܚܘܹܐ ܫܘܼܦܪܵܐ ܕܗܵܘ̇ ܕܐܲܒܝܼܡܹܗ>
    text <ܒܨܲܠܡܹܗ ܕܐܵܕܼܵܡ ܡܸܬܼܚܵܘܹܐ ܗ̄ܘ̣ܵܐ ܫܘܼܠܛܵܢ ܡܵܪܹܗ܁>
    text <܃ܘܲܒܼܨܘܼܪ̈ܵܬܹܗ ܡܸܬܼ ܒܲܕܲܩ ܗ̄ܘ̣ܵܐ ܚܹܝܠ ܟܲܣܝܘܼܬܹܗ>
    text <ܘܕܲܢ̣ܦܲܠ ܐܵܕܼܵܡ ܘܚܒܿܠ ܡܘܿܬܿܐ ܨܠܸܡ ܨܘܼܪ̈ܬܹܗ܁>
    text <܃ܫܲܕܪ ܡܲܠܟܿܐ ܚܢܵܢܵܐ ܘܪ̈ܲܚܡܹܐ ܕܲܢܩܝܼܡܘܼܢܝܗܝ>
    text <ܬܪܹܝܢ ܐܝܼܙܓܲܕ̈ܐ ܕܫܲܝܵܢܐ ܫܲܕܲܪ ܠܐܝܼܩܵܪ ܨܲܠܡܹܗ܁>
    text <܃ܘܐܲܟܼܪܸܙܘ ܒܐܲܪܥܵܐ ܩܵܠ ܚܘܼܕܬܵܐ ܠܡܵܝܘܿܬܼܘܼܬܼܵܐ>
    text <ܒܝܲܕ ܬܘܼܩܵܢܹܗ ܓܠ̣ܵܐ ܠܲܥܒܼܝܼ̈ܕܹܐ ܚܹܝܠ ܟܣܝܘܼܬܗ܁>
    text <܃ܘܲܒܼܚܘܼܕܵܬܹܗ ܚܵܘܝܼ ܐܸܢܘܿܢ ܥܘܼܬܼܪܵܐ ܕܚܘܼܒܹܿܗ>
    text <܃ܪܲܡܪܸܡ ܣܲܓܿܝܼ ܫܸܡ ܚܘܼܕܵܬܹܗ ܡ̣ܢ ܬܘܼܩܵܢܹܗ>
    text <܃ܕܢܲܬܼܗܲܪ ܐܸܢܘܿܢ ܠܲܫܡܲܝܵܢܹ̈ܐ ܕܲܟܼܟܵܐ ܪܚܡܹܗ>
    text <ܒܝܲܕ ܬܘܼܩܵܢܹܗ ܐܣܝܼܪܝܼܢ ܗ̄ܘ̣ܵܘ ܡ̣ܢ ܫܘܼܪܵܝܵܐ܁>
    text <܃ܘܲܒܼܚܘܼܕܵܬܹܗ ܐܲܦܨܲܚ ܐܸܢܘܿܢ ܕܲܟܼܡܝܼܪܝܼܢ ܗ̄ܘ̣ܵܘ>
    text <ܢܚܸܬܼ ܨܸܒܼܝܵܢܹܗ ܠܘܵܬܼ ܬܘܼܩܵܢܹܗ ܒܚܘܼܒܵܐ ܕܲܦܐܹܐ܁>
    text <܃ܘܨܵܪ̣ ܥܲܠ ܕܲܦܵܐ ܦܲܓܼܪܹܗ ܕܐܵܕܼܵܡ ܐܵܕܼܵܡ ܕܲܬܼܪܹܝܢ>
    text <ܒܛܲܟܼܣܹܗ ܕܐܵܕܵܡ ܨܵܪܹܗ ܠܐܵܕܼܵܡ ܒܣܲܡܵܐ ܕܪܸܡܙܵܐ܁>
    text <܃ܘܚܕܬ ܠܐܵܕܼܵܡ ܘܠܝܠܕ̈ܬܗ ܒܝܲܕ ܒܲܪ ܐܵܕܼܵܡ>
    text <ܢ̣ܦܩ ܡ̣ܢ ܟܪܣܐ ܐܵܕܼܵܡ ܕܲܬܼܪܹܝܢ ܐܲܝܟ ܕܡ̣ܢ ܐܲܪܥܵܐ܁>
    text <܃ܘܕܼܵܡ̇ܐ ܟܠܹܗ ܠܗܵܘ̇ ܩܲܕܼܡܵܝܵܐ ܕܝܠܕܬ̤ ܐܲܪܥܵܐ>
    text <ܒܦܲܓܼܪܵܐ ܘܢܲܦ̣ܫܵܐ ܫܘܹܐ ܥܲܡ ܐܵܕܼܵܡ ܕܲܬܼܪܹܝܢ܁>
    text <܃ܘܲܒܼܫܘܼܠܛܢܐ ܡܵܪܵܐ ܗ̄ܘ̣ ܕܐܵܕܼܵܡ ܘܲܕܼܝܠܕ̈ܬܗ>
    text <ܫܘܹܐ ܒܲܟܼܝܵܢܵܐ ܘܪܲܒܿ ܒܐܝܼܒܵܪܵܐ ܡ̣ܢ ܟܠ ܕܲܗܘ̤ܵܘ܁>
    text <܃ܘܣܵܗܸܕܼ ܥܝܼܪܵܐ ܕܣܲܒܲܪ ܒܲܛܢܹܗ ܘܲܩܪܵܝܗܝ ܡܵܪܵܐ>
    text <ܒܣܲܓܿܝܼܵܐܬܼ̈ܐ ܪܲܒܿ ܡ̣ܢ ܐܵܕܼܵܡ ܐܼܵܕܼܵܡ ܕܲܬܼܪܹܝܢ܁>
    text <܃ܘܠܵܐ ܡܸܬܼܦܲܚܲܡ ܥܲܡ ܥܒܼܝܼ̈ܕܹܐ ܕܲܪܓܼܵܐ ܕܲܡܛ̣ܵܝܗܝ>
    text <ܡܥܲܠܲܝܼ ܒܲܛܢܹܗ ܕܠܵܐ ܐܸܬܼܚܲܠܲܛ ܒܲܙܪܥ ܐ̄ܢܵܫܵܐ܁>
    text <܃ܘܲܫܒ̣ܚܼܝ ܝܲܠܕܗ ܕܲܫܡܲܝܵܢܹ̈ܐ ܗܘ̤ܵܘ ܟܲܪ̈ܘܿܙܵܘܗܝ>
    text <ܗܘ̤ ܒܲܠܚܘܿܕܼܵܘܗܝ ܩܲܒܸܿܠ ܘܝܼܪܸܬܼ ܫܸܡ ܡܵܪܘܼܬܼܵܐ܁>
    text <܃ܕܲܫܡܲܝܵܢܹ̈ܐ ܘܐܲܪ̈ܥܵܢܵܝܹܐ ܠܹܗ ܢܸܫܐܲܡܥܘܼܢ>
    text <ܟܝܵܢܹܗ ܣܵܗܸ̇ܕܼ ܕܐܲܪܥܵܢܵܝܵܐ ܗ̄ܘ̣ ܡ̣ܢ ܐܲܪ̈ܥܵܢܹܐ܁>
    text <܃ܘܫܸܡ ܫܘܼܠܛܵܢܹܗ ܩܵܥ̇ܐ ܘܡܲܟܼܪܸܙ ܕܐܲܠܵܗܵܝܵܐ ܗ̄ܘ̣>
    text <ܐܲܪܥܵܢܵܝܵܐ ܗ̄ܘ̣ ܡܸܛܠ ܦܲܓܼܪܵܐ ܘܢܲܦ̣ܫܵܐ ܕܐ̄ܢܵܫܵܐ܁>
  block
    text <܃ܘܫܲܡܲܝܵܢܵܐ ܗ̄ܘ̣ ܕܲܗܘ̤ܵܐ ܥܘܼܡܪܵܐ ܠܲܐܠܵܗ ܟܠܵܐ>
    text <ܐܲܪ̈ܥܵܢܵܝܹܐ ܬܗܲܪܘ ܘܐܸܬܕܲܡܲܪܘ ܒܪܲܒܿܘܼܬܼ ܕܲܪ̈ܓܼܵܐ܁>
    text <܃ܘܐܲܒܼܵܐ ܘܪܘܼܚܵܐ ܚܲܬܿܡܘ ܩ̈ܠܐ ܘܚܵܘܝܼܘ ܕܲܒܪܐ ܗ̄ܘ̣>
    text <ܓ̣ܒܼܵܐ ܐܝܼܙܓܲܕ̈ܐ ܡ̣ܢ ܪ̈ܘܼܚܵܢܹܐ ܘܡ̣ܢ ܦܲܓܼܪ̈ܢܐ܁>
    text <܃ܕܢܸܗܘܘܿܢ ܦܘܼܡܹ̈ܐ ܫܡܲܝܵܐ ܘܐܲܪܥܵܐ ܥܲܠ ܡܹܐܬܼܝܼܬܹܗ>
    text <ܝܩܲܪ ܐܢܘܢ ܐܵܦ ܠܐܲܝܼܙܓܲܕ̈ܐ ܕܟܼܵܪܘܿܙܘܼܬܹܗ܁>
    text <܃ܘܪܲܡܪܸܡ ܐܸܢܘܿܢ ܠܲܡܒܲܕ ܩܵܢܵܘ̈ܗܝ ܠܥܹܝܢ ܚܙ̈ܝܐ>
    text <ܓ̣ܒܼܵܐ ܝܘܿܚܲܢܵܢ ܡ̣ܢ ܐܲܪ̈ܥܵܢܹܐ ܩܠܐ ܕܲܟܼܬܝܼܒܼ܁>
    text <܃ܘܫܲܕܲܪ ܥܝܼܪܵܐ ܘܣܼܵܒܪ ܒܛܢܗ ܕܠܵܐ ܣܘܼܟܵܝܵܐ>
    text <ܗܵܘ̇ ܐܝܼܙܓܲܕܵܐ ܕܐܲܟ̣ܪܸܙ ܒܛܢܐ ܒܐܕܢܝ̈ ܡܲܪܝܲܡ܁>
    text <܃ܗܘ̤ ܒܕܩ ܠܹܗ ܐܦ ܠܲܙܟܲܪܝܵܐ ܥܲܠ ܝܘܿܚܲܢܵܢ>
    text <ܚܲܕܼ ܪܘܼܚܵܢܵܐ ܐܲܝܬܼܝ ܣܒܪܬܼܵܐ ܕܥܲܒܕܵܐ ܘܡܵܪܵܐ܁>
    text <܃ܘܐܲܟܼܪܸܙ ܒܲܛܢܵܐ ܠܲܒܼܬܼܘܼ ܠܘܼܬܼܵܐ ܘܠܲܥܩܲܪܘܼܬܼܵܐ>
    text <ܣܒܼܐ ܥܩܪܐ ܡܛܝܗܝ ܕܲܢܟܿܗܸܢ ܒܲܩܕܘܫ ܩܘܼܕܼܫ̈ܐ܁>
    text <܃ܘܲܫܠܸܡ ܛܲܟܼܣܹܗ ܘܲܫ̣ܡܲܥ [ܩܵܠܵܐ] ܩܵܠܵܐ ܕܡܲܟܼܪܸܙ ܥܝܼܪܵܐ>
    text <ܒܫܘܼܒܼܚܵܐ ܪܲܒܿܐ ܚܵܘܝܼ ܢܲܦ̣ܫܹܗ ܪܘܼܚܵܢܵܝܵܐ܁>
    text <܃ܘܙܥ ܘܐܸܬܼܒܼܠܗܝܼ ܣܵܒܼܵܐ ܥܲܩܪܵܐ ܒܙܝܼܘܹܗ ܦܲܐܝܵܐ>
    text <ܠܲܒܸܿܒܼ ܥܝܼܪܵܐ ܠܲܐܪܥܵܢܵܝܵܐ ܒܩܵܠܵܐ ܢܝܼܚܵܐ܁>
    text <܃ܕܠܵܐ ܠܲܡ ܬܸܕܼܚܲܠ ܕܥܸܠܲܬܼ ܫܲܝܢܵܐ ܗ̣̄ܝ ܡܹܐܬܼܝܼܬܼܝ ܨܲܕܲܝܟ>
    text <ܩܲܒܸܿܠ ܟܲܣܝܵܐ ܕܼܒܼܚܵܐ ܕܐܝܼܕܲܝ̈ܟ ܘܲܕܼܪܥܝܟ܁>
    text <܃ܘܲܫܠܚܲܢܝ ܨܹܐܕܲܝܟ ܕܐܹܦܲܢܹܐ ܠܵܟ ܐܲܓܼܪܵܐ ܕܲܥܡܠܲܝ̈ܟ>
    text <ܩܲܒܸܿܠ ܦܹܐܪܹ̈ܐ ܚܠܵܦ ܕܸܒܼܚ̈ܬܼܵܟ ܘܲܨ̈ܘܵܬܼܵܟ܁>
    text <܃ܡ̣ܢ ܐܸܠܝܫܒܲܥ ܣܒܬܐ ܥܩܪܬܐ ܕܡܝܼܬܼܘ ܗܲܕܵܡܹ̈ܝܗ̇>
    text <ܣܵܒܼܵܐ ܥܲܩܪܵܐ ܫܡ݂ܲܥ ܩܵܠ ܒܲܛܢܵܐ ܕܠܵܐ ܒܲܥܝܵܕܼܵܐ܁>
    text <܃ܘܐܵܘܚܸܠ ܣܲܓܿܝܼ ܒܓܼܵܘ ܪܸܥܝܵܢܹܗ ܕܐܲܝܟܲܢ ܬܸܗܘܸܐ>
    text <ܚܙ̣ܵܐ ܪܘܼܚܵܢܵܐ ܠܦܲܓܼܪܵܢܵܝܵܐ ܕܚܵܪ ܒܲܟܼܝܵܢܹܗ܁>
    text <܃ܘܬܲܚܡܹܗ ܒܫܸܬܼܩܵܐ ܕܠܵܐ ܢܸܬܼܦܲܠܲܓܼ ܥܲܠ ܡܵܐ ܕܲܫܡ݂ܲܥ>
    text <ܐܲܣܪܹܗ ܥܝܼܪܵܐ ܒܲܬܼܪܹܝܢ ܪܸ̈ܓ̣ܫܵܘܗܝ ܒܡܸܠܬܐ ܘܫܸܡܥܵܐ܁>
    text <܃ܕܢܸܗܘܹܐ ܫܸܬܼܩܹܗ ܐܵܦ ܚܲܪ ܫܘܼܬܹܗ ܣܗܵܕܹ̈ܐ ܕܝܼܠܹܗ>
    text <ܠܵܐ ܗ̄ܘ̣ܵܐ ܒܚܸܡܬܼܵܐ ܕܥܲܠ ܦܘܼܠܵܓܼܵܐ ܟܠܵܝܗܝ ܕܲܢܡܲܠܸܠ܁>
    text <܃ܒܥܸܠܬܐ ܐܲܣܪܹܗ ܕܡܵܐ ܕܡܸܬܼܓܲܠܝܵܐ ܢܗܲܝܡܸܢ ܟܠܢܵܫ>
    text <ܠܵܐ ܦܲܐܝܵܐ ܗ̄ܘ̣ܵܬܼ ܕܗܘ̤ ܢܸܫܬܲ ܠܹܐ ܚܸܙܘܵܐ ܕܲܚ̣ܙܵܐ܁>
    text <܃ܕܠܵܐ ܢܸܗܘܹܐ ܠܹܗ ܐܲܝܟ ܟܵܪܘܿܙܵܐ ܕܲܫܒ̣ܝܼܚܵܬܹ̈ܗ>
    text <ܫܸܬܼܩܵܐ ܐܲܠܸܦ ܠܲܒܼܢܲܝ̈ ܥܲܡܹܗ ܚܸܙܘܵܐ ܟܲܣܝܵܐ܁>
    text <܃ܘܲܫܪܲܪ ܐܸܢܘܿܢ ܕܠܵܐ ܢܸܬܼܦܲܠܓܘܢ ܡܵܐ ܕܡܸܬܼܦܲܫܲܩ>
    text <ܝܲܪ̈ܚܹܐ ܬܸܫܥܵܐ ܐܲܣܪܹܗ ܥܝܼܪܵܐ ܒܙܲܝܢܵܐ ܕܫܸܬܼܩܵܐ܁>
    text <܃ܥܕܲܡܵܐ ܕܐܲܦܪܝܼ ܥܘܼܒܵܐ ܥܲܩܪܵܐ ܐܲܝܟ ܫܘܼܘܕܵܝܹܗ>
    text <ܫܠܸܡ ܒܲܥܒܼܕܐ ܡ̈ܠܐ ܕܲܫ̣ܡܲܥ ܡ̣ܢ ܪܘܼܚܵܢܵܐ܁>
    text <܃ܘܩܲܒܸܿܠ ܦܹܐܪܵܐ ܘܡܲܠܸܠ ܘܲܫܡ݂ܲܥ ܘܲܦܪܵܥ ܫܘܼܒ̣ܚܵܐ>
    text <ܟܢܝܗ ܒܲܫܡܐ ܐܲܝܟ ܡܵܐ ܕܝܼܠܸܦ ܡ̣ܢ [ܡ̣ܢ] ܓܸܠܝܵܢܵܐ܁>
    text <܃ܚܢܢܐ ܕܡܲܟܸܪܸܙ ܪ̈ܚܡܹܐ ܕܚܵܢܹܝ̇ܢ ܠܲܒܼܢܲܝ̈ܢܵܫܵܐ>
    text <ܢܦ݂ܲܩ ܝܘܚܲܢܵܢ ܒܐܝܼܙܓܲܕܘܼܬܼܵܐ ܕܲܩܕܡ ܡܠܟܐ܁>
    text <܃ܘܲܢܲܓܼܕܗ ܪܸܡܙܵܐ ܠܘܵܬܼ ܕܘܼܪ̈ܫܵܐ ܪܘܼܚܵܢܵܝܵܐ>
    text <ܫܢ̈ܝܵܐ ܬܠܵܬܼܝܼܢ ܒܚܘܼܪܒܿܐ ܕܲܠܒܲܪ ܡܸܬܼܪܲܒܿܐ ܗ̄ܘ̣ܵܐ܁>
    text <܃ܟܲܕ ܡܸܬܼܗܲܓܹܿܐ ܒܲܣܬܿܝܼܪ̈ܵܬܼܵܐ ܕܟܼܵܪܘܿܙܘܼܬܼܵܐ>
    text <ܒܗܕܹܐ ܬܸܢܘܲܝ ܢܲܓܼܕܹܗ ܪܸܡܙܵܐ ܡ̣ܢ ܓܵܘ ܫܲܝܢܵܐ܁>
    text <܃ܕܲܒܼܥܸܢܵܝܵܢܵܐ ܐܲܠܵܗܵܝܵܐ ܢܕܪܸܫ ܚܲܝ̈ܘܗܝ>
    text <ܠܒܲܪ ܡ̣ܢ ܐ̄ܢܵܫ̈ܐ ܡܸܬܼܪܲܒܹܿܐ ܗ̄ܘ̣ܵܐ ܒܚܹܝܠ ܚܸܟܼܡ̈ܬܼܵܐ܁>
    text <܃ܥܕܲܡܵܐ ܕܲܩܪ̣ܵܝܗܝ ܪܘܸܚ ܓܸܠܝܵܢܵܐ ܠܟܼܵܪܘܿܙܘܼܬܼܵܐ>
    text <ܕܢܲܚ̣ ܡ̣ܢ ܫܸܠܝܐ ܒܲܕ ܡܘܼܬܼ ܫܸܡܫܵܐ ܡ̣ܢ ܐܸܣܦܹܝܪܵܐ܁>
    text <ܘܢܲܓܼܕܹܗ ܠܥܵܠܡܵܐ ܒܵܬܲܪܢܘܼܗܪܵܐ ܕܕܼܵܪܘܿܙܘܼܬܹܗ܃>
  block
    text <ܒܝܘܿܪ ܕܢܵܢ ܢܗܪܐ ܦܬܼܚܗ ܠܓܲܙܵܐ ܕܡܫܕܪܢܹܗ܁>
    text <܃ܟܲܕܼ ܩܵܥܹ̇ܐ ܗ̄ܘ̣ܵܐ ܕܬܼܵܘ ܚ̈ܛܵܝܹܐ ܣܵܒܼܘܫܘܼܩܵܢܵܐ>
    text <ܒܫܘܼܒܼܩܵܢ ܥܵܘܠܵܐ ܐܥܝܼܪ ܐܢܘܢ ܠܕܡ̈ܟܐ ܕܥܵܘܠܵܐ܁>
    text <ܘܢܵܕܼܘ ܛܲܒܿܝܼ̈ܥܹܐ ܠܩܵܠ ܫܘܼܒܼܩܵܢܵܐ ܕܲܕܠܵܐ ܥܡܠܵܐ܁>
    text <܃ܗܘܬ ܒܲܪܬܼ ܩܵܠܹܗ ܐܲܝܟ ܫܝܼܦܘܪܵܐ ܒܐܸܕܢܝ̈ ܥܡܵܐ>
    text <ܘܟܲܢܸܫ ܐܸܢܘܿܢ ܠܒܠ ܫܘܼܘܕܵܝܵܐ ܕܫܘܒܩܢ ܥܵܘ̇ܠܐ܁>
    text <܃ܒܥܘܒܵܐ ܕܡ̈ܝܵܐ ܡܸܫܬܵܘܕܹܐ ܗܘ̣ܵܐ ܕܢܵܘܠܸܕܼ ܐܸܢܘܿܢ>
    text <ܘܐܲܝܟ ܕܲܒܼܟܼܘܪܵܐ ܢܚܲܕܬ ܐܢܘܿܢ ܒܲܬܝܵܒܼܘܼܬܼܵܐ܁>
    text <܃ܐܲܪܡܝܼ ܡܨܝܼܕܲܬܵܐ ܕܒܠ ܦܸܬܓܼܵܡܵܘ̄܃ ܥܠ ܟܠ ܡܟܫܚ̈ܢ>
    text <ܘܚܲܒܸܫ ܐܢܘܿܢ ܠܓܼܵܘ ܡ̣ܢ ܫܸܡܥܵܐ ܕܟܪܘܙ ܟܬܹܗ܁>
    text <܃ܒܝܲܕ ܫܘܼܒܼܩܵܒܵܐ ܓ̣ܪܓ ܐܢܘܿܢ ܐܲܝܟ ܪܲܒܼܠܸܩܛܵܐ>
    text <ܘܐܲܟܸܢ ܒܲܕܡ ܡܵܢܵܐ ܗ̣ܝ ܥܸܠܬܼܵܐ ܕܫܘܼܕܟܝ ܡܸܠܵܘܗܝ̈܁>
    text <܃ܩ̈[܁܁܁]ܐ ܡ̣ܢ ܫܸܠܝܵܐ ܘܫܲܚܠܸܦ ܩܠܹܗ ܒܐܸܕܢܲܝ̈ ܥܡܵܐ>
    text <ܕܥܒܕܼܐ ܐܝܼܬܲܝ ܘܡܫܡܫܵܢܵܐ ܕܐܲܝܢܵܐ ܕܓܼܒܼܵܢܝ܁>
    text <܃ܐܸܙܓܲܕܵܐ ܐ̄ܢܵܐ ܕܩܕܡ ܡܠܟܐ ܕܲܟܼܬܸܒܼ ܕܐܵܬܹܐ>
    text <ܘܫܲܠܚܢܝ ܕܐܲܟܼܪܸܙ ܕܗܵܐ ܡܛܝܼ ܠܵܗ̇ ܐܲܝܟ ܣܘܼܟܵܝܵܐ܁>
    text <܃ܒܡܲܝܵܐ ܒܲܠܚܘܿܕܼ ܦܲܩܕܢܝ ܕܐܸܬܼܠ ܫܘܼܒܼܩܵܢ ܥܵܘܠܵܐ>
    text <ܥܲܕܼ ܐܵܬܹ̇ܐ ܗܘ̤ ܘܝܵܗܸ̇ܒܼ ܪܘܼܚܵܐ ܥܲܡ ܫܘܼܒܼܩܵܢܵܐ܁>
    text <܃ܒܡܲܝ̈ܵܐ ܘܪܘܼܚܵܐ ܡܛܲܠܸܩ ܝܲܠܪܵܐ ܕܡܵܝܘܿܬܼܘܼܬܼܵܐ>
    text <ܘܡܵܘܥܹܐ ܙܲܪܥܵܐ ܪܘܼܚܵܢܵܝܵܐ ܕܚܲܝܬܼ ܡܝܼܬܹ̈ܐ܁>
    text <܃ܒܟܼܘܼܪܵܐ ܕܪܘܼܚܵܐ ܢܵܣ̇ܟ ܨܲܠܡܵܐ ܕܐܲܣܢܝܼ ܥܵܘܠܵܐ>
    text <ܘܡܲܩܢܹܐ ܫܘܼܦܪܵܐ ܕܲܫܡܲܝܵܢ̈ܐ ܠܲܐܪ̈ܥܢܝܐ܁>
    text <܃ܒܥܘܼܒܐ ܕܡ̈ܝܵܐ ܡܘܠܕ ܐܢܵܫܵܐ ܪܘܼܚܵܢܵܐܝܼܬ>
    text <ܟܲܕ ܡܸܬܼܒܝܢ ܒܲܫܡܵܐ ܚܲܕܬܵܐ ܒܘܼܟܼܪܹ̈ܐ ܕܼܪܘܼܚܵܐ܁>
    text <܃ܡܚܲܪ ܪܦܲܓܼܪܵܐ ܡ̣ܢ ܥܲܒܼܕܘܼܬܼܵܐ ܕܡܵܝܘܿܬܼܘܼܬܼܵܐ>
    text <ܘܦܵܪܹܩ ܢܲܦ̣ܫܵܐ ܡ̣ܢ ܚܘܼܬܼܚ̈ܵܬܹܐ ܕܲܪ̈ܓܼܝܵܓܼܬܼܵܐ܁>
    text <܃ܫܵܒܹ̇ܩ ܥܵܘܠ̇ܐ ܘܝܵܗ̇ܒܼ ܪܘܼܚܵܐ ܐܲܝܟ ܪܲܗܒܼܘܼܢܵܐ>
    text <ܕܠܵܐ ܢܸܬܼܦܲܠܓܘܢ ܥܲܠ ܫܘܼܘܕܵܝܵܘ̈ܗܝ ܒܢܲܝ̈ ܝܵܪܬܘܼܬܹܗ܁>
    text <܃ܩܵܐ ܒܲܝܢܵܬܼܟܼܘܿܢ ܩܵܐܸ̇ܩ ܘܲܟܣܹܐ ܡ̣ܢ ܥܝܢ̈ܝܟܘܢ>
    text <ܐܵܦܠܵܐ ܐܸܢܵܐ ܕܡܲܟܼܪܸܙ ܐ̄ܢܵܐ ܠܹܗ ܝܵܕܥ̇ ܐ̄ܢܵܐ ܠܹܗ>
    text <܃ܝܪܸܡܙܵܐ ܓܠ̣ܐ ܠܝܼ ܕܐܲܟܼܪܸܙ ܕܸܢܚܹܗ ܒܹܝܬܼ ܚܸܫܘ̈ܟܹܐ>
    text <ܕܲܒܝܲܕ ܡܸ̈ܠܲܝ ܢܸܚܙܘܿܢ ܢܘܼܗܪܵܐ ܕܙܲܕܝܼܩܘܼܬܼܵܐ܁>
    text <܃ܫܪܵܓܼܵܐ ܐܝܬܝ ܠܵܘ ܐܸܣܦܹܝܪܵܐ ܕܪܲܒܿܘܼܬܼ ܫܸܡܫܵܐ>
    text <ܘܠܵܐ ܡܸܬܼܦܲܝܡ ܨܸܡܚܵܐ [ܕܫܸܡܫܵܐ] ܥܲܡ ܪܲܒܿܘܼܬܹܗ܁>
    text <܃ܙܥܘܿܪܢܵܐ ܡܸܢܹܗ ܕܠܵܐ ܡܘܼܫܚ̈ܬܼܵܐ ܘܕܲ ܠܵܐ ܟܲܝܠܵܐ>
    text <ܘܠܵܐ ܫܵܘܹ̇ܐ ܐ̄ܢܵܐ ܐܵܦܠܵܐ ܕܐܸܫܪܹܐ ܣܐܘܿܢܵܐ ܕܪ̈ܓܼܠܵܘܗܝ܁>
    text <܃ܡ̣ܢ ܡܵܘܗܲܒܼܬܼܵܐ ܕܪܲܒܿܘܼܬܼ ܥܘܼܬܼܪܹܗ ܝܲܗ̣ܒ ܠܝܼ ܩܲܠܝܼܠ>
    text <ܘܲܥܬܼܪܘ ܪ̈ܓ̣ܫܲܝ ܡ̣ܢ ܣܝܼܡ̈ܬܼܵܐ ܕܟܲܣܝܼܘܼܬܼ ܚܘܼܒܹܿܗ܁>
    text <܃ܠܢܸܬܼܪܵܐ ܙܥܘܿܪܵܐ ܕܪܚܵܐ ܕܡܸܢܹܗ ܫܘܵܘ ܚܘܼܫܵܒܲܝ̈>
    text <ܘܲܩܢܹ̇ܝܬܼ ܚܲܝܠܵܐ ܠܟܼܵܪܘܿܙܲܘܼܬܼܵܐ ܕܲܣܬܝܼܪ̈ܵܬܹܗ܁>
    text <܃ܠܒܲܪ ܡ̣ܢ ܛܲܟܼܣܵܐ ܕܪܵܪܘܿܙܘܼܬܼܵܐ ܥܨܢܝ ܓܸܠܝܵܢܵܐ>
    text <ܘܡ̣ܢ ܓܵܘ ܟܲܪܣܵܐ ܪܗܝܼܒܼ ܗܘܹ̇ܝܬܼ ܕܐܹܦܘܿܩ ܘܐܸܓܼܡܘܿ ܪܡܸܠܵܘ̈ܗܝ܁>
    text <܃ܘܟܲܕ ܛܵܒܼ ܦܪܫܢܝ ܠܲܫܠܝܼܚܘܼܬܼܵܐ ܕܟܼܵܪ ܘܿܙܘܼܬܹܗ>
    text <ܠܵܐ ܨܒܼܵܐ ܚܘܝܬܝ ܙܝܼܘܹܗ ܕܐܲܦܘ̈ܵܗܝ ܐܸܠܵܐ ܒܐ̄ܪܵܙܵܐ܁>
    text <܃ܠܵܘ ܒܲܚܙܵܬܼܵܐ ܕܪ̈ܓܼܫܹܐ ܕܲܠܒܲܪ ܝܵܕܲܥ̇ ܐ̄ܢܵܐ ܠܹܗ>
    text <ܒܪܘܼܚܵܐ ܝܲܗ̄ܒ̣ ܠܝܼ ܐܸܬ̤ܵܐ ܓܠܝܼܬܼܵܐ ܕܐܸܠܲܦ ܡܲܢ̣ܘ܁>
    text <܃ܗܵܘ̇ ܕܐܸܡ݂ܲܪ ܠܝܼ ܕܐܲܟܼܪܸܙܝܲܠܕܵܐ ܕܡܲܠܡܕܼܝܼܬܼܵܐ>
    text <ܛܘܼܦ̣ܣܵܐ ܕܝܵܘܢܵܐ ܨܵܪ̣ ܚܵܘܝܼ ܠܝܼ ܒܪܘܼܚ ܓܸܠܝܵܢܐ܁>
  block
    text <ܗܵܕܹܐ ܓܠ̣ܐ ܠܝܼ ܐ̄ܪܵܙܵܢܵܐܝܼܬܼ ܐܲܝܟ ܒܲܝܬܵܝܵܐ܁>
    text <܃ܕܐܲܝܢܵܐ ܕܚܵܙܹ̇ܝܬܿ ܕܢܵܣܸ̇ܒ̣ ܗܘ̤ܝܘܼ ܡܵܪܵܐ>
    text <܃ܐܵܦ ܗ̤ܝ ܥܸܠܬܼܵܐ ܕܐܲܟܼܪܸܙ ܘܐܲܡܸܕܼ ܡܸܛܠ ܗܵܕܐ ܗ̤ܝ>
    text <ܕܐܸܕܪܘܫ ܐܘܼܪܲܚܵܐ ܕܢܸܪܕܘܢ ܐ̄ܢܵܫ̈ܐ ܠܘܵܬܼ ܓܸܠܝܵܢܹܗ܁>
    text <܃ܗܵܐ ܡܲܢܲܥ ܠܹܗ ܘܲܩܪܸܒܼ ܡܸܟܲܝܠ ܕܢܚܵܐ ܕܢܘܼܗܪܹܗ>
    text <ܢܸܡܪܘܿܩ ܟܠܢܵܫ ܣܲܢܝܘܼܬܼ ܢܲܦ̣ܫܹܗ ܕܠܵܐ ܢܸܬܼܒܲܛܪܲܓܼ܁>
    text <܃ܣܲܝܦܵܐ ܕܪܘܼܚܵܐ ܐܲܚܝܼܕܼ ܒܐܝܼܕܹܗ ܠܒܼܘܼܚܪܵܢ ܐ̄ܢܵܫ̈ܐ>
    text <ܘܐܲܝܢܵܐ ܕܛܵܠܸ̇ܡ ܦܹܐܪܹ̈ܐ ܕܫܘܼܒܼܚܵܐ ܒܹܗ ܦܵܣܸ̇ܩ ܠܹܗ܁>
    text <܃ܚܲܝܵܐ ܗ̣̄ܝ ܡܸܠܬܹܗ ܘܐܵܦ ܚܲܪ ܝܼܦܵܐ ܛܵܒ̣ ܡ̣ܢ ܣܲܝܦܵܐ>
    text <ܘܥܵܐ ܠܵܐ ܒܨܵܬܼܗ̇ ܠܓܼܵܘ ܡ̣ܢ ܪܸ̈ܓܼܫܹܐ ܕܙܵܘ̈ܥܝ ܢܲܦ̣ܫܵܐ܁>
    text <܃ܡܵܪܵܐ ܗ̄ܘ̣ ܕܥܲܠ ܟܠ ܘܐܵܦ ܕܲܝܢ̇ܵܐ ܕܚܲܝܹ̈ܐ ܘܡܝܼ̈ܬܐ>
    text <ܘܲܒܼܒܼܘܼܚܪܵܢܹܗ ܥܬܝܼܕܼ ܕܲܢܦ̣ܪܫ ܛܵܒ̈ܐ ܘܒܼܝ̈ܫܹܐ܁>
    text <܃ܬܚܹܝܬܼ ܫܘܼܠܛܵܢܵܐ ܕܪܸܫܢܘܼܬܹܗ ܣܝܼܡ ܟܠ ܫܘܼܠܛܵܢ>
    text <ܘܡܡܠܟ ܪܸܡܙܗ ܥܲܠ ܪ̈ܘܚܵܢܹܐ ܘܦܲܓܼܪ̈ܵܢܹܝܐ܁>
    text <܃ܬܵܘ ܢܲܟܼܬܸܒܼ ܠܹܗ ܢܲܦ̣ܫܵܐ ܘܦܲܓܼܪܵܐ ܒܲܟܼܣܸܦ ܪܹܫܵܐ>
    text <܃ܘܲܢܩܲܪܸܒ̣ ܠܹܗ ܫܲܦܝܘܼܬܼ ܢܲܦ̣ܫܵܐ ܚܠܵܦ ܡܲܕܲܐܬܼܵܐ>
    text <܃ܐܘ ܟܵܪܘܿܙܵܐ ܕܲܡܠܒܒܼ ܗ̄ܘ̣ܵܐ ܘܲܡܕܲܚܸܠ ܗ̄ܘ̣ܵܐ>
    text <܃ܘܚܘܼܒܵܐ ܘܩܸܢܛܵܐ ܡܠܹܝܢ ܗ̄ܘ̣ܵܘ ܩܵܠܹ̈ܐ ܕܟܵܪܘܿܙܘܼܬܹܗ>
    text <܃ܡܲܕܪܸ ܙܪ̈ܲܚܡܹܐ ܒܲܫܡܹܗ ܘܩܵܠܹܗ ܒܐܸܕܼܢܲܝ̈ ܟܠܢܵܫ>
    text <ܘܡܲܪܡܹܐ ܦܓܼܘܼܕ̈ܐ ܕܲܓܼܙܵܪ ܕܝܼܢܵܐ ܒܦܘܼܡ ܡܲܪ̈ܚܹܐ܁>
    text <܃ܙܒܝܼܦ ܐܲܝܟ ܫܲܒܼܛܵܐ ܠܘܼܩܒܲܠ ܥܵܘܠܵܐ ܕܲܡܢܓܼܕܼ ܠܹܗ>
    text <ܘܡܲܟܼܪܸܙ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܒܝܲܕܼ ܟܘܼܢܵܝܹܗ܁>
    text <܃ܫܡܹܗ ܡܸܬܼܦܲܫܲܩ ܚܢܵܢܵܐ ܕܚܵܐ̇ܢ ܠܐ̄ܢܵܫ̈ܐ ܡܲܓܢ>
    text <ܘܲܠܛܝܼܫ ܣܲܝܦܵܐ ܕܡܸܠܲܬܼ ܦܘܼܡܹܗ ܐܲܝܟ ܬܵܒܼܘܥܐ܁>
    text <܃ܥܛ̇ܐ ܒܲܫܡܹܗ ܫܛܵܪܵ ܐ̄ܢܵܫܘܼܬܼܵܐ ܕܚܵܒܼܘܒܲܚܛܝܼܬܼܵܐ>
    text <ܘܡܲܟܿܬܸܒܼ ܐ̄ܢܵܫ̈ܐ ܕܢܸܗܘܘܿܢ ܥܒ̈ܕܐ ܠܡܫܕܪܢܗ܁>
    text <܃ܢܚܸܬܼܘ ܦܸܬܼܓܼܵܡܵܘ̈ܗܝ ܒܲܕܼ ܡܘܼܬܼ ܡܸܛܪܵܐ ܠܐܲܪܥܵܐ ܕܐ̄ܢܵܫ̈ܐ>
    text <ܘܪ̈ܲܓܼܝܼ ܐܸܢܘܿܢ ܒܡܸܠܲܬܼ ܦܘܼܡܹܗ ܠܡܸܬܲܠ ܦܹܐܪܹ̈ܐ܁>
    text <܃ܩܥ̣ܵܐ ܡ̣ܢ ܫܸܠܝܵܐ ܒܪܘܼܚ ܓܸܠܝܵܢܵܐ ܕܡܲܠܸܠ ܥܲܡܹܗ>
    text <ܕܗܵܐ ܠܲܡ ܐܸܡܪܵܐ ܡܕܲܢܹܐ ܡܘܼܡܹ̈ܐ ܘܫܵܒܸ̇ܩ ܚܵܘܒܹ̈ܐ܁>
    text <܃ܗܵܢܵܘ̇ ܕܐܸܡ̄ܪܹܬܼ ܒܵܬܲܪܚܐܬܹ̇ܐ ܘܩܲܕܡܝܼ ܗ̄ܘ̣ ܡܹܢܝ>
    text <ܘܠܵܐ ܝܵܕܲܥ̇ܢܵܐ ܕܐܲܝܟܲܢ ܐܸܒܪܹܝܘܗܝ ܕܩܲܫܝܼܫ ܘܲܛܠܹܐ܁>
    text <܃ܛܠܹܐ ܡܸܢܝ ܒܲܛ[܁܁܁] ܝܼܠܝܼܕܘܼܬܹܗ ܒܪܘܼܟܵܒܼ ܦܲܓܼܪܵܐ>
    text <ܘܩܲܫܝܼܫ ܗ̄ܘ̣ ܡܸܢܝ ܒܲܥܬܼܝܕܬܼ̈ܐ ܕܣܘܼܪܝ ܐܪ̈ܙܘܗܝ܁>
    text <܃ܡܲܢ̣ܘ ܕܛܠܹܐ ܡ̣ܢ ܝܘܿܚܲܢܵܢ ܥܘܼܪ̈ܠܝ ܠܸܒܿܐ>
    text <ܘܲܐܝܟܲܢ ܩܲܫܝܼܫ ܘܐܵܬܹ̇ܐ ܠܚܵܪܬܼܵܐ ܓܠܵܘ ܘܒܲܕܡܘ ܠܝܼ܁>
    text <܃ܠܡܲܢ̣ܘ ܒܵܪܹܐ ܓܲܒܼܪܵܐ ܕܐܬܹ̇ܐ ܒܵܬܲܪܡܠܵܘܗܝ>
    text <ܘܲܠܡ̇ܢ ܟܲܢܝܼ ܐܸܡܪܵܐ ܚܲܝܵܐ ܘܫܵܩܸ̇ܠ ܥܵܘܠܵܐ܁>
    text <܃ܐܸܢ ܚܲܝܼܕܵܐ ܢܚܸܬܼ ܘܐܸܬܼܓܲܫܲܡ ܘܲܗܘ̤ܵܐ ܒܸܣܪܵܐ>
    text <܃ܡܵܢܲܐ ܗ̄ܝ̣ ܕܐܲܠܨܲܬܼ ܕܲܒܼܝܲܕܼ ܒܸܣܪܵܐ [܁܁܁]ܕܲܟܹܿܐ ܥܵܘܠܲܢ>
    text <܃ܠܡ̇ܢ ܠܵܐ ܫܲܩܠܹܗ ܠܥܵܘܠܵܐ ܕܓܸܢܣܲܢ ܒܐܲܠܵܗܘܼܬܹܗ>
    text <ܥܕܲܡܵܐ ܕܬܲܚܬܝܼ ܫܘܼܒܼܚܹܗ ܪܲܒܿܐ ܠܘܵܬܼ ܫܝܼܛܘܼܬܼܵܐ܁>
    text <ܘܲܟܒܲܪ ܚܲܝܠܵܐ ܕܪܲܒ ܡ̣ܢ ܕܝܼܠܹܗ ܩܢܹܐ ܗ̄ܘ̣ܵܐ ܒܸܣܪܵܐ܁>
    text <ܘܡܸܛܠ ܗܵܕܹܐ ܫܲܚܠܸܦ ܝܵܬܹܗ ܕܢܙܟܐ ܒܫܝܛܐ>
    text <܃ܚܣ ܠܵܐ ܬܸܗܘܹܐ ܕܗܵܕܐ ܢܹܐܡܲܪ ܐܵܘܢܸܬܼ [܁܁܁]ܒܼ>
    text <ܕܚܹܝܠ ܐܝܼܬܼܘܼܬܹܗ ܣܢܝܼܩ ܥܲܠ ܚܲܝܠܵܐ ܕܒܸܣܪܐ ܫܝܼܛܵܐ܁>
    text <܃ܒܸܣܪܵܐ ܗ̄ܘ̣ ܕܝܼܪܸܒܼ ܘܲܩ̣ܢܵܐ ܚܲܝܠܵܐ ܒܝܲܕܼ ܐܝܼܬܼܘܼܬܼܵܐ>
    text <܃ܠܵܘ ܐܝܼܬܼܘܬܼܵܐ ܩܢܵܬ̤ ܥܘܼܕܼܪܵܢܵܐ ܡ̣ܢ ܡܵܝܘܿܬܼܵܐ>
    text <܃ܠܦܲܓܼܪܵܢܵܝܵܐ ܠܒܸܘ ܨܒܼܝܵܢܵܐ ܐܸܠܵܗܵܝܵܐ>
    text <ܘܲܙܟܼܵܐ ܘܙܲܟܿܝܼ ܠܲܟܢܵܘ̈ܬܹܗ ܒܚܹܝܠ ܢܵܣܘܿܒܹܗ܁>
    text <ܠܹܗ ܗܘ̤ ܟܢܝܼ ܐܸܡܪܵܐ ܕܲܟܼܝܵܐ ܒܪܹܗ ܕܲܙܟܲܪܝܵܐ܃>
  block
    text <ܕܲܒܼܝܲܕ ܕܸܒܼܚܹܗ ܡܕܲܟܲܐ ܡܘܼܡܹ̈ܐ ܕܲܒܢܲܝ̈ ܓܢܣܹܗ܁>
    text <܃ܠܵܐ ܬܘܼܒܼ ܫܲܡ݂ܲܗ ܘܲܩܪ̣ܵܐ ܓܲܒ̣ܪܵܐ ܕܼܵܐܬܹ̇ܐ ܒܚܲܪܬܼܵܐ>
    text <ܕܲܒܼܫܘܼܠܵܡܵܐ ܕܙܲܒܼܢܹ̈ܐ ܕܵܢܝܼ̇ܝ ܘܲܡܚܲܪܲܪ ܟܠ܁>
    text <܃ܡܸܛܠܵܬܹܗ ܗܘ̤ܐ ܟܸܢܵܪܵܐ ܠܪܘܼܝܝ ܓܸܠܝܵܢܵܐ>
    text <ܕܒܹܗ ܢܸܬܼܚܲܬܡܘܢ ܩ̈ܠܐ ܫܚܝܼܩܹ̈ܐ ܕܲܢܒ̣ܝܘܼܬܼܵܐ܁>
    text <܃ܓܠ̣ܐ ܠܹܗ ܪܘܚܵܐ ܘܚ̣ܙܝܗܝ ܕܐܵܬܹ̇ܐ ܘܲܣܘܲܚ̣ ܠܐܘܼܪܥܹܗ>
    text <ܘܲܚܕܝܼ ܕܲܚ̣ܙܵܐ ܣܲܒܼܪܵܐ ܕܪܵܓܘܼܗܝ ܢܒܼܝܹ̈ܐ ܘܡܼ̈ܠܟܹܿܐ܁>
    text <܃ܚܙܵܐ ܕܐܲܝܟ ܟܠܢܵܫ ܐܵܬܹ̇ܐ ܨܹܐܕܼܵܘܗܝ ܕܢܸܥܡܸܕ ܡܸܢܹܗ>
    text <ܘܫܲܪܝܼ ܕܲܢܦܝܼܣ ܕܗܘ̤ ܠܹܗ ܢܲܥܡܸܕܼ ܘܠܵܘ ܗܘ̤ ܡܸܢܹܗ܁>
    text <܃ܐܸܢܵܐ ܣܢܝܼܩ ܐ̄ܢܵܐ ܕܡܸܢܵܟ ܐܸܥܡܸܕ ܐܲܝܟ ܚܲܣܝܼܪܵܐ>
    text <ܠܵܘ ܕܐܢ̄ܬܿ ܬܹܐܬܹܐ ܠܘܵܬܼ ܡܸܣܟܹܿܢܵܐ ܡܸܥܬܲ ܪܡܢܗ܁>
    text <܃ܐܲܢ̄ܬܿ ܡܲܒܿܘܥܵܐ ܐܢ̄ܬܿ ܕܡܫܩܹܐ ܚܲܝܹ̈ܐ ܠܡܵܝܘܿܬܼܘܼܬܼܵܐ>
    text <ܡܵܢܵܐ ܣܢܝܼܩ ܐܲܢ̄ܬܿ ܕܢܸܬܼ ܡܲܠܐ ܠܵܟ ܡ̣ܢ ܡܵܝܘܿܬܼܵܐ܁>
    text <܃ܐܲܢ̄ܬܹ ܩܲܪܝ̣ܫ ܐܲܢ̄ܬܿ ܘܒܼܵܟ ܡܸܬܿܕܲܟܝܢ ܛܲܡܲܐܝ̈ ܢܲܦ̣ܫܵܐ>
    text <ܘܐܲܝܟܲܢ ܒܵܥ̇ܝܬܿ ܕܘܼܟܵܝ ܢܲܦ̣ܫܵܐ ܡܕܲܟܹܿܐ ܡܘܼܡܹ̈ܐ܁>
    text <܃ܕܝܼܠܵܟ ܓܲܙܵܐ ܕܟܼܠ ܚܸܟܼ̈ܡܵܬܼܵܐ ܘܲܣܬܝܼܪ̈ܝܬܐ>
    text <ܡܵܢܵܐ ܝܵܠܸ̇ܦ ܪܲܒܿܐ ܡܸܗܝܪܵܐ ܡ̣ܢ ܬܲܠܡܝܼܕܹܗ܁>
    text <܃ܐܲܢ̄ܬܿ ܢܗܝܼܪܵܐ ܕܡܲܢܗܲܪ ܟܠܵܐ ܒܢܘܼܗܪܵܐ [ܒܢܘܼܗܪܵܐ] ܕܐܲܦܵܘ̈ܗܝ>
    text <ܡ̇ܢ ܚܵܫܲܚ̇ ܠܵܟ ܕܠܩܵܐ ܙܥܘܿܪܵܐ ܫܪܵܓܵܐ ܕܡܸܠܲܬܼ܁>
    text <܃ܕܝܼܠܵܟ ܝܲܡܵܐ ܫܦܝܼܥܵܐ ܕܪ̈ܚܡܹܐ ܕܲܡܸܫܝܼܓ ܥܵܘܠܵܐ>
    text <ܡ̇ܢ ܡܲܣܚܹܐ ܐܲܢ̄ܬܿ ܪܲܒܿܘܼܬܼ ܫܘܼܒܼܚܵܟ ܒܡܲܝ̈ܐ ܫܚܝܼܡܹ̈ܐ܁>
    text <܃ܫܒܼܘܿܩ ܠܵܡ ܗܵܫܵܐ ܦܲܢܝܼ ܡܲܠܟܿܐ ܠܘܵܬܼ ܟܵܪܘܿܙܵܐ>
    text <ܗܵܟܲܢ ܝܵܐܹ̇ܐ ܕܒܼܝܼ ܬܸܬܼܡܲܠܐ ܙܲܕܝܼܩܘܼܬܼܵܐ܁>
    text <܃ܫܒ̣ܘܿܩ ܠܵܐ ܬܸܓܼܠܹܐ ܪܲܒܿܘܼܬܼܝ ܘܐܝܼܩܵܪܝ ܠܥܹܝܢ ܚܲܙ̈̇ܝܐ>
    text <ܥܲܕ ܣܵܥܲ̇ܪ ܐ̄ܢܵܐ ܘܲܡܫܲܡܠܹܐ ܐ̄ܢܵܐ ܟܠ ܡܵܐ ܕܲܟܼܬܼܝܼܒܼ܁>
    text <܃ܫܒܼܘܿܩ ܥܵܡܸ̇ܕܼ ܐ̄ܢܵܐ ܐܲܝܟ ܚܲܣܝܼܪܵܐ ܣܢܝܼܩ ܥܲܠ ܪ̈ܲܚܡܹܐ>
    text <ܕܐܸܓܼܡܘܿܪ ܒܩܢܘܿܡܝ ܚܲܣܝܼܪܘܼܬܼܵܐ ܐܓܸܢܵܣܵܐ ܕܐ̄ܪܵܫ̈ܐ܁>
    text <܃ܡܸܢܹܗ ܕܓܸܢܣܐ ܕܚܵܒܼ ܠܲܚܛܝܼܬܐ ܐܝܼܬܲܝ ܐܸܢܵܐ>
    text <ܫܒܼܘܿܩ ܦܵܪܲܥ ܐ̄ܢܵܐ ܫܛܵܪܵܐ ܕܲܟܼܬܲܒܼ ܐܵܕܼܵܡ ܒܲܥܕܸܢ܁>
    text <܃ܡ̣ܢܹܗ ܕܡܸܕܼܪܵܐ ܕܓܲܪܦܘܼܗܝ ܚܲܫܹ̈ܐ ܐܝܼܬܼܵܘܗܝ ܪܘܼܟܵܒ̣ܝ>
    text <ܫܒܼܘܿܩ ܫܵܓ̇ܪ ܐ̄ܢܵܐ ܪܲܦܝܘܼܬܼ ܛܝܼܢܹܗ ܒܢܘܼܪܵܐ ܘܪܘܼܚܵܐ܁>
    text <ܡ̣ܢ ܛܘܼܗܡܵܐ ܐܢܵܐ ܕܒܠܥܗ ܡܵܘܬܿܐ ܘܟܼܵܡ ܥܲܠ ܚܲܝܵܘ̈ܗܝ܁>
    text <ܫܒܼܘܿܩ ܢܵܚܹ̇ܬܼ ܐ̄ܢܵܐ ܒܐܵܪܵܙܵܐ ܠܡܵܝ̈ܐ ܘܡܲܣܸܩ ܐ̄ܢܵܐ ܠܗ܁>
    text <܃ܒܲܪ ܓܸܢܣܵܐ ܐ̄ܢܵܐ ܕܲܫܒܹܐ ܠܒܝܼܫܵܐ ܒܝܲܕܼ ܚܹܐܪܘܼܬܹܗ>
    text <ܐܹܦܘܿܩ ܐܲܦܢܹܐ ܫܒܼܝܼܬܼܵܐ ܕܥܲܡܲܢ ܡ̣ܢ ܡܵܪܘܿܕܸܵܐ܁>
    text <܃ܫܛܵܪܵܐ ܕܡܵܘܬܼܵܐ ܟܬܲܒܼܘ ܐܲܒܼܵܗܲܝ̈ ܘܚܵܒܼܘ ܠܲܚܛܝܼܬܼܵܐ>
    text <ܘܣܵܡܹ̇ܬܼ ܬܸܢܘܼܝ ܕܦܪܲܥ ܐ̄ܢܵܐ ܠܹܗ ܒܐ̄ܪܵܙܵܐ ܠܘܼܩܕܼܵܡ܁>
    text <܃ܨܲܠܡܵܐ ܦܲܐܝܵܐ ܕܪܘܼܟܵܒ̣ ܦܲܓܼܪܲܢ ܐܲܫܚܸܬܼܘܲܒܼܠܝܼ>
    text <ܐܹܚܘܿܬܼ ܐܲܫܝܼܓܼ ܨܵܐܬܼܵܐ ܕܥܵܘܠܵܐ ܡ̣ܢ ܨܘܼܪ̈ܬܹܗ܁>
    text <܃ܒܟܼܟܼܪܵܐ ܕܡ̈ܝܐ ܢܵܣܸ̇ܟ ܐ̄ܢܵܐ ܠܹܗ ܠܲܨܠܸܡ ܨܲܠܡܲܢ>
    text <ܘܲܚܠܵܦ ܢܘܼܪܵܐ ܢܵܦ̇ܚ ܐ̄ܢܵܐ ܠܹܗ ܪܘܼܚܵܐ ܕܚܲܝܹ̈ܐ܁>
    text <܃ܐܸܢ ܠܵܐ ܡܫܝܼܓܼ ܐ̄ܢܵܐ ܨܵܐܬܹܗ ܒܲܩܢܘܿܡܝ ܠܵܐ ܡܸܬ̇ܕܲܟܲܐ>
    text <ܘܐܸܢ ܠܵܐ ܢܵܚܹ̇ܬܼ ܥܲܡܝܼ ܠܲܥܡܵܪܐ ܠܵܐ ܡܸܬܼܚܲܣܹܐ܁>
    text <܃ܐܲܝܟ ܪܹܫܝܼܬܼܵܐ ܓܒܢܝ ܒܵܪܘܝܵܐ ܡ̣ܢ ܡܵܝܘܿܬܹ̈ܐ>
    text <ܘܣܡܢܝ ܕܐܸܗܘܹܐ ܐܲܝܟ ܦܘܼܪܩܵܢܵܐ ܚܠܵܦ ܚܲܝܲܝ̈ܗܘܿܢ܁>
    text <܃ܒܝܼ ܐܲܝܟ ܕܒܼܚܵܐ ܨܒ̣ܵܐ ܕܲܢܪܲܥܹܐ ܝܵܬܼܗ ܠܥܒܕܘ̈ܗܝ>
    text <ܘܩܲܒܸܿܠ ܩܘܼܪܒܵܢܝ ܘܐܲܓܼܙܪܒܐܝܼܕܲܝ̈ ܫܲܝܢܵܐ ܠܟܼܠܵܐ܁>
    text <ܘܡܸܛܠ ܕܲܨܒ̣ܵܐ ܘܦܪܫܢܝ ܡ̣ܢ ܟܠ ܡܸܛܠ ܐ̄ܢܵܫ̈ܐ܃>
  block
    text <ܙܵܕܲܩ ܕܐܦܪܘܿܥ ܚܘܼܒܵܐ ܚܠܵܦ ܟܠ ܠܲܐܠܵܗ ܟܠܵܐ܁>
    text <܃ܒܝܲܠܕܐ ܕܲܬܼܪܹܝܢ ܕܵܪܸܫ̇ ܐܢܵܐ ܠܵܗ̇ ܠܐܘܼܪܚܵܐ ܕܫܲܝܢܵܐ>
    text <ܘܐ̄ܢܵܐ ܪܵܕܹ̇ܐ ܐ̄ܢܵܐ ܒܕܼܵܡ ܟܠ ܕܐܵܬܹ̇ܐ ܒܐ̄ܪܵܙܚܘܼܕܵܬܼܵܐ܁>
    text <܃ܡܸܛܠ ܡܹܐܬܼܝܼܬܼܝ ܓܒܼܵܟ ܦܘܼܩܕܵܢܵܐ ܘܩ̣ܪܟ ܩܵܠܵܐ>
    text <ܕܐܸܩܪܹܐ ܠܐܢܵܫܵܐ ܠܘܵܬܼ ܡܵܘܠܕܵܐ ܕܗܵܘܹ̇ܐ ܒܐܝܼܕܲܝ̈܁>
    text <܃ܫܒܼܘܿܩ ܥܵܡܸ̇ܕܼ ܐ̄ܢܵܐ ܒܡܲܝ̈ܐ ܒܐܝܼܕܲܝ̈ܟ ܐܲܝܟ ܕܲܒܼܩܲܒܼܪܵܐ>
    text <ܘܡܲܚܸܬܼ ܐ̄ܢܵܐ ܥܲܡܝܼ ܠܡܵܘܿܬܼܘܼܬܼܵܐ ܘܡܲܣܸܩ ܐ̄ܢܵܐ ܠܵܗ̇܁>
    text <܃ܐܸܥܡܲܕ ܗܵܫܵܐ ܐܲܝܟ ܡܵܐ ܕܲܣܢܝܼܩ ܥܲܠ ܕܘܼܟܵܝܵܐ>
    text <ܘܒܼܵܬܼܪ ܙܲܒܼܢܵܐ ܡܚܵܘܹܐ ܐ̄ܢܵܐ ܚܝܲܠܝ ܒܕܼܘܟܵܝ ܛܲܡ̈ܐܹܐ܁>
    text <܃ܫܠܸܡ ܟܵܪܘܿܙܵܐ ܠܲܡܫܲܕ ܪܵܢܹܗ܁ ܒܐܲܝܠܹܝܢ ܕܲܫ̣ܡܲܥ>
    text <ܘܩܲܒܸܿܠ ܟܵܗܢܵܐ ܕܲܢܣܝܼܡ ܐܝܼܕܹܗ ܥܲܠ ܪܲܒܿ ܟܘܼܗܪܹ̈ܐ܁>
    text <܃ܐܘ ܝܘܿܚܲܢܵܢ ܕܲܡܫܲܡܸܫ ܗ̄ܘ̣ܵܐ ܒܩܘܼܕܼܫܵܐ ܕܲܠܒܲܪ>
    text <ܕܲܫܘ̣ܵܐ ܕܢܸܥܘܼܠ ܠܲܩܕܘܫ ܩܘܼܕܼܫ̈ܐ ܕܠܵܐ ܡܲܦܲܣ ܗ̄ܘ̣ܵܐ܁>
    text <܃ܐܹܝܘ ܒܲܪ ܓܸܢܣܵܐ ܕܚܲܣܝܼܪ ܘܲܣܢܝܼܩ ܥܲܠ ܫܘܼܒܼܩܵܢܵܐ>
    text <ܕܲܦܬܲܚ ܕܲܙܵܐ ܕܲܡܟܲܣܲܝ ܗ̄ܘ̣ܵܐ ܡ̣ܢ ܩܕܼܵܡ ܕܪ̈ܐ܁>
    text <܃ܠܵܐ ܗ̄ܘ̣ܵܐ ܠܩܘܼܕܫܐ ܕܪ̈ܒܝ ܟܘܡܪ̈ܐ ܥܠ ܝܘܚܢܢ>
    text <ܠܗܵܘ̇ ܕܲܫܡܲܝܵܐ ܕܪܫ ܡܥܠܬܗ ܐ̄ܪܵܙܵܢܵܐܝܼܬܼ܁>
    text <܃ܫܲܠܸܡ ܛܲܟܼܣܵܐ ܕܲܡܟܲܗܸܢ ܗ̄ܘ̣ܵܐ ܢܵܡܘܿܣܵܐܝܼܬܼ>
    text <ܘܫܲܪܝܼ ܡܟܲܗܸܢ ܐ̄ܪ̈ܙܵܢܐܝܼܬܼ ܒܕܲܪܓܼܐ ܕܠܥܸܠ܁>
    text <܃ܫ̣ܒܩ ܬܸܫܡܸܫܬܿܐ ܕܡܲܥܡܘܿܕܼܝ̈ܵܬܼܵܐ ܐܕܒܹܝܬܼ ܝܗ̄ܘܼܕܵܝ̈ܐ>
    text <ܘܫܲܪܝܼ ܪܵܕܐ ܒܓܼܵܘ ܩܵܢܘܿܢܵܐ ܕܚܘܼܣܝ ܥܲܡܡܹ̈ܐ܁>
    text <܃ܩܪܸܒܼ ܠܥܡܕܐ ܝܲܡܵܐ ܪܒܿܐ ܡܫܝܼܓ ܚܲܛ̈ܝܼܐ>
    text <ܘܲܦܬܲܚ ܬܲܪܥܵܐ ܕܐܚܝܼܕܼܝܢ ܗ̄ܘ̣ܵܘ ܒܐܦܝ ܐܢܵܫܵܐ܁>
    text <܃ܢܚܸܬܼ ܪܲܒܿ ܟܘܼܡܪܹ̈ܐ ܠܡܲܝ̈ܐ ܘܲܥ̣ܡܕܲ ܘܩܲܕܸܫ ܐܸܢܘܿܢ>
    text <ܘܐܲܩܢܝܼ ܐܸܢܘܿܢ ܚܲܝܠܵܐ ܕܪܘܼܚܵܐ ܠܡܸܬܲܠ ܚܲܝܹ̈ܐ܁>
    text <܃ܩܪܸܒܼ ܩܲܕܲܝܼܫܵܐ ܠܘܵܬܼ ܐܸܣܛܘܣܐ ܪܦܝܐ ܘܚܪܫܐ>
    text <ܘܥܒܕܗ ܥܘܒܐ ܕܡܵܘ ܠܸܕ ܐܢܵܫܐ ܪܘܼܚܵܢܵܐܝܼܬܼ܁>
    text <܃ܢܚܸܬܼ ܘܐܸܬܛܲܒܲܥ ܒܥܘܼܒܐ ܕܡܝ̈ܐ ܐܲܝܟ ܕܲܒܼܒܼܪܵܐ>
    text <ܘܩ̣ܵܡ ܘܐܸܬܼܢܲܚܲܡ ܘܢܲܚܸܡ ܠܐܵܕܼܵܡ ܐ̄ܪܵܙܵܢܵܐܝܼܬܼ܁>
    text <܃ܣܠܸܩ ܡ̣ܢ ܥܘܼܢܵܐ ܕܐܸܡܵܐ ܚܕܲܬܿܐ ܕܠܵܐ ܒܲܥܝܵܕܼܵܐ>
    text <ܘܲܢܚܸܬܼ ܪܘܼܚܵܐ ܘܡܲܫܚܹܗ ܒܚܲܝܠܵܐ ܐܲܠܵܗܵܝܵܐ܁>
    text <܃ܒܪܘܼܚܵܐ ܡܲܫܚܹܗ ܠܵܐ ܗܘ̣ܵܐ ܡܸܫܚܐ ܢ̇ܡܘܿܣܵܝܵܐ>
    text <ܡܸܫܚܵܐ ܓܲܒܼܝܵܐ ܕܲܡܝܬܲܪ ܗ̄ܘ̣ܵܐ ܛܵܒ̣ ܡ̣ܢ ܚܲܒܼܪ̈ܵܘܗܝ܁>
    text <܃ܒܛܘܼܦ̣ܣܵܐ ܕܵܝܵܘܢܵܐ ܢܚܸܬܼ ܗ̄ܘ̣ܵܐ ܪܘܼܚܵܐ ܘܩܵܘܝܼ ܨܐܕܵܘܗܝ>
    text <ܘܲܒܼܬܿܚܘܝܼܬܼܵܐ ܓܠܝܼܬܼܵܐ ܚܵܘܝܼ ܥܲܠ ܟܣܝܼܘܼܬܹܗ܁>
    text <܃ܒܝܵܘܢܵܐ ܚܵܘܝܼ ܕܟܠܹܗ ܥܘܼܬܼܪܵܐ ܕܪܘܼܚܵܐ ܩܲܒܸܠ>
    text <ܘܒܹܗ ܗܘ̤ ܡܩܵܘܹܐ ܕܠܵܐ ܫܘܼܢܵܝܵܐ ܒܛܲܟܼܣܵܐ ܕܥܘܹܡܪܹܗ܁>
    text <܃ܨܲܪ ܬܿܚܘܝܼܬܼܵܐ ܒܝܲܕ ܦܲܪ̈ܚܵܬܼܵܐ ܪܹܚܡܲܬܼ ܫܝܢܐ>
    text <ܕܒܹܗ ܗܘ̤ ܡܩܘܐ ܫܝܢܐ ܕܟܼܠܵܐ ܕܠܵܐ ܙܘܼܥܙܵܥܵܐ܁>
    text <܃ܒܐܬ̤ܵܐ ܕܫܝܢܵܐ ܢܚܸܢܿ ܘܩܘܝܼ ܒܹܗ ܚܝܠ ܟܣܝܘܬܼܵܐ>
    text <ܘܚܲܬܸܡ ܐܒܐ ܒܝܲܕܼ ܒܲܪܬܼ ܩܠܵܐ ܕܗ̇ܢܐ ܚܲܒܝܼܒܼܝ܁>
    text <܃ܒܪܘܼܚܵܐ ܡܲܫܚܹܗ ܐܲܝܟ ܐܲܬܠܝܼܛܵܐ ܠܡܐܚܕ ܕܲܪܲܐ>
    text <ܘܐܫܡܥ ܩܠܵܐ ܠܘܿܬ ܚܙܝ̈ܐ ܕܐܲܬܠܝܼܛܘܼܬܼܵܐ܁>
    text <܃ܩܵܠܵܐ ܒܲܠܚܘܕ ܫܡܥܘ ܚܙ̈ܝܐ ܕܐܲܟܼܪܸܙ ܐܲܒܼܵܐ>
    text <ܘܒܡܫܚܘܼܬܼܵܐ ܕܒܲܕܡܘܼܬܼ ܝܵܘܢܵܐ ܠܵܐ ܐܲܬܒܲܩܝܼܘ܁>
    text <ܒܟܸܣܝܵܐ ܡܲܫܚܹܗ ܠܥܹܝܢ ܚܲܕ ܒܲܠܚܘܼܕ ܕܡܫܡܫ ܗܘ̣ܐ܁>
    text <ܕܗܵܟܼܢ ܦܵܩܹܕ ܛܲܟܼܣܵܐ ܪܲܒܿܐ ܕܲܡܫܚܝܘܼܬܼܵܐ܁>
    text <ܠܟܼܵܗܢܹ̈ܐ ܒܲܠܚܘܿܕܼ ܡܦܣ ܡܸܫܚܵܐ ܠܲܡܩܲܕܵܫܘ܃>
  block
    text <ܟܲܕ ܡܸܬܼܒܲܩܝܼܢ ܐܲܝܟ ܒܲܝܬܵܝܹ̈ܐ ܒܪܲܒܿܘܼܬܼ ܕܲܪܓܹܗ܁>
    text <ܐܵܦ ܝܘܿܚܲܢܵܢ ܐܲܝܟ ܫܲܡܵܫܵܐ ܘܪܵܚܡܵܐ ܕܚܲܬܼܢܵܐ>
    text <ܒܝܲܕܼ ܓܸܠܝܢܐ ܫܘ̣ܐ ܕܢܸܬܼ ܒܩܐ ܒܪܘܼܚܵܐ ܕܲܢܚܸܬܼ܁>
    text <܃ܗܘ̤ ܒܠܲܚܘܿܕܵܘܗܝ ܚܙ̣ܵܐ ܡܵܘܗܲܒܼܬܼܵܐ ܕܒܲܕܼܡܘܼܬܼ ܝܵܘܢܵܐ>
    text <ܘܐܲܣܗܸܕܼ ܘܐܸܡ̣ܲܪ ܕܫܲܪܝܼܪ ܚܸܙܘܵܐ ܘܪܲܒܿ ܪܘܼܟܵܒܼܵܐ܁>
    text <܃ܚܙܹ̇ܝܬܼ ܠܲܡ ܪܘܼܚܵܐ ܟܝܵܢܵܐ ܟܲܣܝܵܐ ܒܐ̄ܪܵܙ ܦܪܚܬܐ>
    text <ܕܲܢܚܸܬܼ ܘܩܵܘܝܼ ܟܣܝܐ ܒܓܲܠܝܐ ܒܚܘܼܒܵܐ ܫܲܠܡܵܐ܁>
    text <܃ܣܗܸܕܼ ܡܸܨܥܵܝܵܐ ܕܲܡܫܲܡܸܫ ܗ̄ܘ̣ܵܐ ܕܲܢܚܸܬܼܪܘܼܚܵܐ>
    text <ܘܐܲܪܡܝܼ ܐܝܕܼܵܐ ܐܲܒܼܵܐ ܒܩܠܐ ܒܐܪܵܙ ܚܘܼܕܵܬܼܵܢ܁>
    text <܃ܗܵܫܵܐ ܕܫܠܡ ܛܲܟܼܣܵܐ ܕܡܲܝ̈ܐ ܘܚܲܬܸܿܡ ܐܲܒܼܵܐ>
    text <ܢܒ̣ܥܹܐ ܕܡܲܢ̣ܘܼ ܕܩܲܒܸܿܠ ܪܘܼܚܵܐ ܘܲܫܡܵܐ ܕܲܒܼܪܵܐ܁>
    text <܃ܡܲܢ̣ܘܼ ܒܡܲܢ̣ܘܼ ܕܲܢܚܸܬܼ ܘܲܥܡ݂ܲܪ ܒܐ̄ܪܵܙ ܦܪܚܬܐ>
    text <ܘܲܠܡ̇ܢ ܟܲܢܝܼ ܒܪܵܐ ܕܨܒ̣ܐ ܒܹܗ ܘܫܲܡܠܝܼ ܚܘܼܒܹܿܗ܁>
    text <܃ܡܲܢ̣ܘܼ ܕܢܚܸܬܼ ܠܥܘܼܒܵܐ ܕܡܝ̈ܐ ܐܲܝܟ ܚܲܣܝܼܪܵܐ>
    text <ܘܲܡܢ̣ܘ ܕܡܲܫܚܹܗ ܪܘܼܚܵܐ ܒܚܘܼܒܵܐ ܘܩܢ̣ܘ ܚܲܝܠܵܐ܁>
    text <܃ܐܸܢ ܗܘ̤ ܕܡܸܠܬܼܵܐ ܪܲܟܸܿܒܼ ܝܵܬܹܗ ܘܗܘ̤ܐ ܒܣܪܐ>
    text <ܡܛܠ ܡܵܢܵܐ ܠܵܘ ܒܲܩܢܘܿܡܹܗ ܡܲܫܚܹܗ ܠܒܸܣܪܹܗ܁>
    text <܃ܠܡܵܢܵܐ ܠܵܐ ܝܼܗ̣̄ܒܼ ܚܲܝܠܵܐ ܠܪܘܼܟܵܒܼ ܦܲܓܼܪܹܗ>
    text <ܕܲܢܚܸܬܼ ܪܘܼܚܵܐ ܘܚܲܝܸܠ ܦܲܓܼܪܹܗ ܒܲܡܫܚܝܘܼܬܼܵܐ܁>
    text <܃ܐܸܢ ܗܘ̤ ܕܲܫܘܹܐ ܥܲܡ ܝܵܠܘܕܼܗ ܒܚܘܼܒܵܐ ܘܚܲܝܠܵܐ>
    text <ܠܡ̇ܢ ܐܵܘܣܸܦ ܠܹܗ ܫܡܵܐ ܕܲܒܛܲܝܒܲܘܼ ܐܲܝܟ ܚܲܣܝܼܪܵܐ܁>
    text <܃ܐܸܢ ܪܘܼܚܵܢܵܐ ܗ̄ܘ̣ ܘܒܲܪ ܐܘܿܣܝܼܵܐ ܗ̄ܘ̣ ܕܐܲܒܼܵܐ ܘܪܘܼܚܵܐ>
    text <ܠܡ̇ܢ ܢܵܚܸ̇ܬܼ ܘܐܲܚܪܹܝܢ ܡܲܣܗܸܕܼ ܘܐܲܟܸܿܢ ܝܵܪܸܒܼ܁>
    text <܃ܐܲܝܟܲܢ ܢܵܚܸ̇ܬܼ ܚܲܕܼ ܨܹܝܕܼ ܚܲܒܼܪܹܗ ܠܵܐ ܩܢܹܝܢ ܣܵܟܼܵܐ>
    text <ܘܐܲܝܟܲܢ ܡܵܫܲܚ̇ ܐܝܼܬܼܝܵܐ ܠܐܝܼܬܼܝܵܐ ܠܵܐ ܚܲܣܝܼܪܵܐ܁>
    text <܃ܥܸܠܬܹܗ ܕܡܸܚܵܐ ܪܲܒܿܘܼܬܼ ܕܲܪܓܼܵܐ ܗ̣̄ܝ ܕܲܫܒܼܝܼܚܘܼܬܼܵܐ>
    text <ܕܐܲܝܢܵܐ ܕܲܒܼܖܝܼܪ ܒܥܸܠܲܬܼ ܡܸܫܚܵܐ ܢܵܣܸ̇ܒܼ ܕܲܪܓܼܵܐ܁>
    text <܃ܘܐܸܢ ܠܝܼܚܝܼܕܼܵܐ ܡܫܲܚ̣ ܪܘܚ ܩܘܼܕܫܵܐ ܘܡܲܠܝܗܝ ܪܘܼܚܵܐ>
    text <ܡܵܕܝܢ ܕܲܪܓܼܵܐ ܕܪܲܒܿܘܼܬܼ ܫܘܼܒܼܚܵܐ ܢܲܣܲܒ̣ ܚܲܕܬܼܵܐܝܼܬܼ܁>
    text <܃ܘܐܸܢ ܪܲܒܿܘܼܬܼܵܐ ܢܣܲܒ̣ ܒܲܥܡܵܕܼܵܐ ܒܸܡܲܫܚܵܐ ܘܩܠܵܐ>
    text <ܐܲܝܟܵܘ ܕܲܫܘܹܐ ܥܲܡ ܝܵܠܘܿܕܹܗ ܘܪܘܼܚܵܐ ܕܡܸܢܹܗ܁>
    text <܃ܘܐܸܢ ܠܵܐ ܦܲܐܝ̈ܵܢ ܗܵܠܹܝܢ ܕܐܸܡ̇ܪܹܬܼ ܕܐܵܦ ܠܵܐ ܦܲܐܝ̈ܵܢ>
    text <ܡܵܕܹܝܢ ܢܸܒܼܥܹܐ ܕܡܲܢ̣ܘܼ ܕܝܼܪܸܒܼ ܒܥܸܠܲܬܼ ܡܸܫܚܵܐ܁>
    text <܃ܠܵܐ ܓܲܣܝܼܪܵܐ ܠܵܐ ܡܸܬܼܒܪܲܟ ܡ̣ܢ ܡ̇ܢ ܕܲܒܼܨܝܼܪ>
    text <ܘܐܲܝܢܵܐ ܕܩܲܪܲܝܼܫ ܡ̇ܢ ܚܵܫܲܚ̇ ܠܹܗ ܘܼܕܼܵܫ ܡܸܫܚܵܐ܁>
    text <܃ܠܲܐ ܚܝܼܕ ܣܵܟܼܵܐ ܠܵܐ ܐܵܚܸ̇ܕܼ ܠܹܗ ܥܘܼܒܵܐ ܕܡܲܝ̈ܵܐ>
    text <ܘܲܠܪܡ ܡ̣ܢ ܟܠ ܠܵܐ ܡܵܘܪܸܒܼ ܠܹܗ ܪܲܒܿܘܼܬܼ ܕܲܪܓܼܵܐ܁>
    text <܃ܕܐܝܼܬܼܵܘܗܝ ܘܐܝܼܬܼܵܘܗܝ ܘܒܼܵܗ̇ ܒܐܝܼܬܼܘܼܬܹܗ ܡܩܵܘܹܐ ܡܸܡܬܘܿܡ>
    text <ܘܠܵܐ ܡܸܫܬܲܚܠܲܦ ܟܝܵܢ ܐܝܼܬܼܘܼܬܹܗ ܡ̣ܢ ܗܵܝ̇ ܕܐܝܼܬܼܵܘܗܝ܁>
    text <܃ܟܠ ܕܲܓܼܡܝܼܪܵܐ ܗ̄ܘ̣ ܒܫܸܡ ܐܝܼܬܼܘܼܬܼܵܐ ܠܵܐ ܡܸܫܬܲ ܚܠܲܦ>
    text <ܘܐܸܢ ܡܸܫܬܲ ܚܠܲܦ ܒܲܫܡܵܐ ܫܐܝܼܠܵܐ ܩܢܹܐ ܐܝܼܬܼܘܼܬܼܵܐ܁>
    text <܃ܟܠ ܕܲܥܒܼܝܼܕܼܵܐ ܗ̄ܘ̣ ܣܢܝܼܩ ܥܲܠ ܚܲܝܠܹܗ ܕܥܵܒܼܘܿܕܼܘܼܬܼܵܐ>
    text <ܘܠܵܬ ܡܸܬܼܩܲܝܲܡ ܒܸܠܥܵܕܼ ܪܸܡܙܵܐ ܕܗܵܘ̇ ܕܐܲܩܝܼܡܹܗ܁>
    text <܃ܐܲܝܢܵܐ ܕܝ̇ܪܒܼ ܒܝܲܕܼ ܡܘܼܫܚ̈ܵܬܐ ܐܚܪܹܝܢ ܡܵܘܪܸܒܼ ܠܹܗ>
    text <ܘܐܸܠܘܼܪܲܒܿ ܗ̄ܘ̣ܵܐ ܠܵܐ ܝܵܪܸܒܼ ܗ̄ܘ̣ܵܐ ܡ̣ܢ ܡܵܐ ܕܐܝܼܬܼܵܘܗܝ܁>
  block
    text <܃ܠܲܝܬܿ ܒܲܟܼܝܵܢܵܐ ܕܡܵܘܒܸܿܕܼ ܕܝܼܠܹܗ ܒܲܕܼܠܵܐ ܕܝܼܠܹܗ>
    text <ܘܐܲܝܟܲܢ ܫܲܚܠܸܦ ܝܵܬܹܗ ܒܕܼ ܝܼܠܲܢ ܡܵܘܪܸܒܼ ܟܠܵܐ܁>
    text <܃ܚܣ ܠܵܐ ܢܹܐܡܲܪ ܐܵܘ ܢܸܬܼܪܲܥܹܐ ܐܲܝܟ ܛܵܠܘܿܡܹ̈ܐ>
    text <ܕܡܸܠܬܹܗ ܕܐܲܒܼܵܐ ܐܵܘ ܒܸܿܕܼ ܕܝܼܠܹܗ ܒܕܼܝܼܠܲܢ ܕܲܢܣ݂ܲܒܼ܁>
    text <܃ܢܣܝܼܒܼܵܐ ܗ̄ܘ̣ ܕܝܼܪܸܒܼ ܒܝܲܕܼ ܡܘܼܫܚ̈ܝܵܬܼܵܐ ܠܵܘ ܢܵܣܘܿܒܹܿܗ>
    text <ܫܝܼܛܵܐ ܗ̄ܘ̣ ܕܲܩ̣ܢܐ ܫܡܵܐ ܥܸܠܝܐ ܒܚܹܝܠ ܢܵܣܘܿܒܹܗ܁>
    text <܃ܨܲܠܡܵܐ ܕܐܲܫܚܸܬܼ ܒܨܵܐܝܬܐ ܕܥܵܘܠܵܐ ܕܪܸܓܲܬܼ ܦܸܐܪܵܐ>
    text <ܗܘ̤ܝܘܼ ܕܲܢܣ݂ܲܟ ܪܘܼܚܵܐ ܒܟܼܘܼܪܵܐ ܕܡܥܲܡܘܿܕܼܝܼܬܼܵܐ܁>
    text <܃ܡܵܐܢܵܐ ܫܝܼܛܵܐ ܕܛܝܼܢܵܐ ܪܦܝܐ ܢܣܒܼ ܦܚܵܪܵܐ>
    text <ܘܗ̣ܦܟ ܥܲܒܼܕܹܗ ܡܵܐܢܵܐ ܕܚܫ̇ܚ ܠܫܒܼܚ̈ܝܬܐ܁>
    text <܃ܠܹܗ ܠܲܟܼܝܵܢܵܐ ܕܡܸܕܼܪܹܗ ܕܐܵܕܼܵܡ ܫܩ̣ܠ ܒܵܪܘܿܝܵܐ>
    text <ܘܓܲܒܼܠܹܗ ܒܡ̈ܝܬܐ ܘܫܓܼܪܗ ܒܪܘܚܵܐ ܘܲܩ̣ܢܵܐ ܫܘܼܦܪܵܐ܁>
    text <܃ܟܝܵܢܲܢ ܚܵܒܼ ܗ̄ܘ̣ܵܐ ܘܐܵܦ ܐܸܬܼܡܲܫܟܲܢ ܠܡܵܘܬܿܐ ܘܒܼܝܼܫܵܐ>
    text <ܘܒܹܗ ܒܲܟܼܝܵܢܲܢ ܦܪܥ̣ ܒܵܪܘܿܝܵܐ ܚܵܘܒܲܬܼ ܓܸܢܣܲܢ܁>
    text <܃ܣܒܲܢܝܘܼܬܼ ܢܲܦ̣ܫܲܢ ܐܲܫܚܸܬܼ ܫܘܿܦܪܹܗ ܕܨܲܠܡܲܢ ܦܲܐܝܵܐ>
    text <ܘܲܗܦ̤ܟ ܨܵܪܵܢ ܒܝܲܕ ܣܲܡܡܵܢܹ̈ܐ ܪܘܼܚܵܢܵܝܹܐ܁>
    text <܃ܚܣܵܡܵܐ ܒܝܼܫܵܐ ܠܚܐ ܨܘܪ̈ܬܢ ܒܪ̈ܝܬܐ>
    text <ܘܫܲܚܠܸܦ ܗܵܫܵܐ ܘܪܫ̣ܡ ܐܸܢܹܝܢ ܠܓܼܵܘ ܡ̣ܢ ܕܲܦܵܐ܁>
    text <܃ܫܕܹܐ ܗ̄ܘ̣ܵܐ ܓܸܢܣܲܢ ܐܲܝܟ ܣܪܘܿܚܵܐ ܠܐܟܣܘܪܝܐ>
    text <ܘܡ̣ܢ ܕܐܸܬܼܡܲܟܲܟ ܚܵܢܹܗ ܒܪ̈ܲܚܡܹܐ ܩܠܵܐ ܕܫܪܝܗܝ܁>
    text <܃ܚܒܼܝܼܫ ܗ̄ܘ̣ܵܐ ܒܲܫܝܘܿܠ ܘܪܲܡܝܢ ܗ̄ܘ̣ܵܘ ܒܹܗ ܚܸܒܼ̈ܠܹܐ ܕܡܵܘܬܵܐ>
    text <ܘܚܣ ܥܲܠ ܫܸܦܠܹܗ ܪ̈ܲܚܡܹܐ ܕܓܲܒܼܠܘܼܗܝ ܘܲܢܚܸܬܼܘ ܦܲܪܩܘܼܗܝ܁>
    text <܃ܣܪܹܐ ܗ̄ܘ̣ܵܐ ܟܠܹܗ ܘܡܲܒܲܣܒܲܣ ܗ̄ܘ̣ܵܐ ܒܫܘܿܚܢܹ̈ܐ ܕܥܵܘܠܵܐ>
    text <ܘܥܨܒܹܗ ܚܢܢܐ ܘܐܲܫܝܼܓܼ ܡܸܢܹܗ ܣܲܪܝܼܘܼܬܼ ܥܵܘܠܹܗ܁>
    text <܃ܚܲܕ ܗܲܕܵܡܵܐ ܓܒܼܵܐ ܡ̣ܢ ܟܠܹܗ ܓܘܿܫܡܵܐ ܕܐ̄ܢܵܫ̈ܐ>
    text <ܘܐܲܠܦܹܗ ܒܪܘܼܚܵܐ ܕܢܲܐܣܹܐ ܟܹܐܒܹ̈ܐ ܕܲܒܼܢܲܝ̈ ܓܸܢܣܹܗ܁>
    text <ܘܚܲܕ ܒܲܪܢܵܫܵܐ ܓܒ݂ܲܠ ܚܲܕ ܬܼܵܐܝܼܬܼ ܠܒܲܪ ܡ̣ܢ ܛܲܟܼܣܵܐ>
    text <܃ܘܚܕܬܼܒܐܝܼܕܹܗ ܟܝܵܫܵܐ ܕܲܒܼܠܝܼ ܒܡܵܝܘܬܼܘܼܬܼܵܐ>
    text <ܠܗܠܐ ܨܪܗ ܡ̣ܢ ܣܡܡ̈ܢܐ ܕܲܙܪܲܥ ܐ̄ܢܵܫܵܐ܁>
    text <܃ܒܣܲܡܵܐ ܕܪܘܼܚܵܐ ܡܲܕܟ ܨܵܪܹܗ ܒܦܲܓܼܪܵܐ ܘܢܲܦ̣ܫܵܐ>
    text <ܒܦܲܓܼܪܵܐ ܘܢܲܦ̣ܫܵܐ ܪܲܟܸܿܒܼ ܥܲܒܼܕܹܗ ܒܲܕܼܡܘܼܬܼ ܐܵܕܼܵܡ܁>
    text <܃ܕܲܢܚܕܬܼ ܒܹܿܗ ܦܲܓܼܪܵܐ ܘܢܲܦ̣ܫܵܐ ܕܲܟܼܢܵܘ̈ܬܗ>
    text <ܥܘܡܪܵܐ ܕܲܟܼܝܵܐ ܪܲܟܸܿܒܼ ܥܲܒܼܕܹܗ ܠܨܸܒܼܝܵܢ ܚܘܼܒܹܿܗ܁>
    text <܃ܕܲܒܼܪܘܼܟܵܒܹܗ ܢܹܐܣܘܿܪ ܟܠܵܐ ܒܚܘܼܒܵܐ ܕܝܼܠܹܗ>
    text <ܒܗܲܝܟܲܠ ܦܲܓܼܪܹܗ ܨܒܼܵܐ ܕܲܢܩܲܒܸܿܠ ܣܸܓܼܪܲܬܼ ܐ̄ܢܵܫܵܐܘ>
    text <܃ܘܲܒܼܓܲܠܝܘܼܬܼܵܐ ܢܚܵܘܹܐ ܠܟܼܠܵܐ ܚܹܝܠ ܟܲܣܝܘܼܬܹܗ>
    text <ܫܢ̈ܝܐ ܬܠܵܬܼܝܼܢ ܪܲܒܿܝܹܗ ܒܦܲܓܼܪܵܐ ܘܥܸܢܝܵܢ ܐ̄ܢܵܫ̈ܐ܁>
    text <܃ܟܲܕ ܝܵܪܸܒܼ ܗ̄ܘ̣ܵܐ ܠܥܸܚܢ ܚܲܙ̈ܝܹܐ ܘܲܩܕܼܵܡ ܐܲܦܘ̈ܗܝ>
    text <ܒܵܬܲܪ ܙܲܒܼܢܵܐ ܟܲܕܸܐܸܬܼܓܲܡܪܲܬ̤ ܬܲܪܒܲܝܬܼ ܦܲܓܼܪܵܐ܁>
    text <܃ܨܒ̣ܵܐ ܕܲܢܒܲܕܸܩ ܥܲܠ ܚܘܼܕܵܬܼܵܐ ܕܡܸܫܬܲܡܠܹܐ ܒܹܗ>
    text <ܓܒ̣ܵܐ ܡ̣ܢ ܓܼܢܣܹܗ ܚܲܕܼ ܟܵܪܘܿܙܵܐ ܘܫܲܕܲܪ ܩܘܼܕܼܡܵܘܗܝ܁>
    text <܃ܘܲܢܦ̣ܩ ܐܲܟܼܪܸܙ ܩܠܐ ܕܲܟܼܬܼܝܼܒܼ ܒܲܢܒ̣ܝܼܘܼܬܼܵܐ>
    text <ܟܲܢܸܫ ܘܲܐܝܬܿܝܼ ܠܲܒܼܢܲܝ̈ ܝܲܥܩܘܿܒ̣ ܕܲܡܒܲܕܪܝܼܢ ܗ̄ܘ̣ܵܘ܁>
    text <܃ܘܐܲܫܡܲܥ ܐܢܘܿܢ ܛܸܒܿܐ ܕܡܲܠܟܿܐ ܕܲܡܣܟܝܢ ܗ̄ܘ̣ܵܘ>
    text <ܘܙܲܡܸܢ ܐܸܢܘܿܢ ܠܲܚܠܘܿܠ ܡܲܠܟܿܐ ܪܘܼܚܵܢܵܝܵܐ܁>
    text <܃ܘܲܒܼܓܼܵܘ ܪ̈ܓܹܐ ܩܒܸܿܠ[ܘ]ܡܲܠܟܿܐ ܟܲܕܼ ܠܵܐ ܨܒ̣ܝܢ>
    text <ܟܵܢܝܹܗ ܒܐܸܡܪܵܐ ܘܲܒܪܝܗܝ ܕܸܒܼܚܵܐ ܕܲܡܚܲܣܹܐ ܟܠ܁>
    text <܃ܘܨܵܪ ܒܲܥܡܵܕܹܗ ܡܵܘܬܿܐ ܘܚܲܝܹ̈ܐ ܘܚܘܼܕܵܬܼ ܟܠܵܐ>
    text <ܡܲܬܼܠܹܗ ܒܚܲܬܼܢܵܐ ܡܸܛܸܠ ܚܘܼܒܹܿܗ ܕܲܠܘܵܬܼ ܐ̄ܢܵܫܵܐ܁>
    text <ܘܲܩ̣ܪܵܐ ܟܠܲܬܼܵܐ ܠܒܢܝ̈ ܓܢܣܗ ܕܐܬܢܩܦܘ ܠܗ܁>
    text <ܫܡܠܝܼ ܚܬܼܢܵܐ ܒܝܲܕ ܡܫܬܿܘܼܬܼܵܐ ܕܗܝܡܵܢܘܬܼܵܐ܁>
  block
    text <܃ܘܐܲܩܦ ܨܐܕܘܗܝ ܥܹܕܲܬܼ ܥܲܡܡܹ̈ܐ ܡܟܝܼܪܲܬܼ ܩܘܼܕܼܫܵܐ>
    text <ܚܠܵܦ ܐܲܪ̈ܓܘܵܢܹܐ ܟܲܣܝܵܗ̇ ܒܢܲܝܬܿܐ ܕܡܥܡܘܿܕܝܼܬܼܵܐ܁>
    text <܃ܘܣܵܡ ܠܵܗ̇ ܬܵܓܼܵܐ ܕܲܓܼܕܝܼܠ ܟܠܹܗ ܒܲܛܒܼܥܹ̈ܐ ܕܪܘܼܚܵܐ>
    text <ܒܗܸܕ ܪܵܐ ܕܪܘܼܚܵܐ ܚܵܘܝܼ ܫܘܼܒܼܚܵܗ ܠܥܹܝܢ ܚܲܙ̈ܝܹܐ܁>
    text <܃ܕܟܲܕ ܐܲܪܥܵܢܵܐ ܗ̄ܘ̣ ܝܲܗ̣ܒܼ ܠܹܗ ܬܵܓܼܵܐ ܕܡܲܠܟܿܘܼܬܼܪܵܘܡܵܐ>
    text <ܒܠܹܗ ܕܐܲܒܼܵܐ ܛܵܒܼ ܡ̣ܢ ܟܠܢܵܫ ܡܵܘܪܸܒܼ ܗ̄ܘ̣ܵܐ ܠܹܗ܁>
    text <܃ܒܝܲܕܼ ܣܵܗܕܘܼܬܼܵܐ ܕܗܵܢ̇ܘ ܚܲܒܿܝܼܒ̣ܝ ܘܓܼܵܡܲܪ ܨܒܝܵܢܝ>
    text <ܐܲܒܼܵܐ ܩܵܥܹ̇ܐ ܘܲܒܼܪܵܐ ܥܵܡܸ̇ܕܼ ܘܪܘܼܚܵܐ ܢܵܚܸ̇ܬܼ܁>
    text <܃ܣܵܗܕ̈ܐ ܬܠܵܬܼܵܐ ܕܐܲܪܡܝܼܘ ܐܝܼܕܵܐ ܒܫܘܠܛܵܢ ܡܠܟܐ>
    text <ܒܪܓܸܢܣܲܢ ܗ̄ܘ̣ ܕܲܥ̣ܡܲܕܼ ܘܩܢ̣ܐ ܫܡܐ ܕܒܪܘܬܐ܁>
    text <܃ܘܠܹܗ ܐܸܬܼܝܲܗ ܒܲܬ̤ ܪܹܫܵܢܘܼܬܼܵܐ ܘܬܼܵܓܐ ܕܪܵܘܡܵܐ>
    text <ܗܘ̤ܝܘܼ ܕܡܲܫܚܗ ܪܘܼܚܵܐ ܒܚܲܝܠܵܐ ܘܩܵܘܝܼ ܨܹܐܕܵܘܗܝ܁>
    text <܃ܘܲܥܠܵܘܗܝ ܐܲܣܗܸܕܼ ܐܲܒܼܵܐ ܒܩܵܠܵܐ ܕܫܲܪܝܼܪ ܚܘܼܒܹܿܗ>
    text <ܗܘ̤ܝܘܿ ܕܲܫܘ̣ܵܐ ܘܲܗܘ̤ܵܐ ܥܘܼܡܪܵܐ ܠܡܸܠܬܹܗ ܕܐܲܒܑܼܵܐ܁>
    text <܃ܘܗ̤ܘ ܐܸܬܼܚܲܩܲܪ ܒܫܡ ܐܝܼܬܼܘܼܬܼܵܐ ܕܥܸܠܲܝ ܡ̣ܢ ܟܠ>
    text <ܣ̇ܗܕ ܐܵܦ ܗܘ̤ ܥܲܠ ܣܘܼܥܪ̈ܢܹܐ ܕܲܗܘ̤ܵܘ ܨܹܐܕܘܗܝ܁>
    text <܃ܕܨܝܕܼ ܒܲܪܢ̈ܫܐ ܕܕܼܵܡܹ̇ܐ ܠܐ̄ܢܵܫܵܐ ܡܸܣܬܲܥܪܝܼܢ ܗ̄ܘ̣ܵܘ>
    text <ܥܡܕܗ ܕܐܢܫܐ ܦܓܼܪܐ ܗ̄ܘ̣ ܕܥܡ̣ܕܼ ܡ̣ܢ ܦܓܼܪ̈ܢܐ܁>
    text <܃ܘܲܕܼܪܫ̣ ܐܘܼܪܚܵܐ ܠܲܒܼܢܲܝ̈ ܓܢܸܣܹܗ ܠܘܵܬܼ ܚܘܼܟܵܬܼܵܐ>
    text <ܕܪܲܓܼܵܐ ܘܲܫܡܵܐ ܕܝܼܪܸܬܼ ܩܵܥܹ̇ܐ ܕܡ̣ܢ ܡܵܝܘܿܬܹ̈ܐ ܗ̄ܘ̣܁>
    text <ܕܗܘ̤ܵܐ ܒܲܛܝܒܿܘ ܝܪܬܐ ܘܡܵܪܵܐ ܕܪܵܘܡܵܐ ܘܥܘܡܩܵܐ܁>
    text <܃ܪܘܚܵܐ ܕܩܲܒܸܠ ܒܐܬܵܐ ܕܝܘܢܵܐ ܓܠܵܐ ܘܒܲܕܩ ܠܲܢ>
    text <ܕܡܸܢܹܗ ܕܓܸܢܣܲܢ ܕܚܣܝܼܪ ܘܲܣܢܝܼܩ ܐܝܼܬܵܘܗܝ ܐܵܦ ܗܘ܁>
    text <܃ܟܝܲܕܼ ܡܵܘܗܒܼܬܼܵܐ ܫܡܲܠܝܼ ܘܲܓܡܲܪ ܚܲܣܝܼܪܘܼܬܹܗ>
    text <ܘܫܵܘܬܸܦ ܐܢܘܿܢ ܠܒܢܝ̈ ܓܸܢܣܹܗ ܒܥܘܼܬܪܵܐ ܕܪܘܼܚܵܐ܁>
    text <܃ܥܡܕ ܐܝܟ ܟܠܢܫ ܦܓܪܢܝܵܐ ܒܡ̣ܝܵܐ ܓܫܝܼܡܹ̈ܐ>
    text <ܘܝܠܕܗ ܥܘܒܐ ܕܡܥܡܘܕܝܬܼܵܐ ܪܘܼܚܵܢܐܝܼܬܼ܁>
    text <܃ܒܫܡ ܐܝܼܬܘܼܬܼܵܐ ܫܡܵܗ̈ܐ ܬܠܵܬܵܐ ܥܡܕ ܘܐܸܬܩܕܲܫ>
    text <ܐܲܒܼܵܐ ܒܩܵܠܵܐ ܘܲܒܼܪܵܐ ܒܚܘܼܒܵܐ ܘܪܘܼܚܵܐ ܒܡܸܫܚܵܐ>
    text <܃ܒܡܵܗܹ̈ܐ ܬܠܵܬܼܵܐ ܓܲܡܪܘܼܗܝ ܨܐܕܵܘܗܝ ܠܲܫܡܵܐ ܕܩܲܒܸܿܠ>
    text <ܘܝܼܪܸܒܼ ܒܲܫܡܵܐ ܘܲܒܼܣܘܥܪܵܢܵܐ ܘܐܲܡܸܠܟ ܥܲܠ ܟܠ܁>
    text <ܒܣܘܼܒܵܪ ܒܵܛܢܹܗ ܘܐܸܫܬܵܘܕܲܝܼ ܠܹܗ ܫܡܵܐ ܕܲܒܼܪܘܬܵܐ܁>
    text <[܁܁܁] ܒܐ̄ܪܵܙܵܐ ܒܝܲܕܼ ܡܵܘܠܵܕܵܐ ܪܘܼܚܢܝܐ܁>
    text <܃ܒܲܪ ܥܸܠܝܐ ܐܸܡ݂ܲܪ ܥܝܪܵܐ ܕܲܥܬܼܝܼܕܼ ܡܢܸܗ[܁܁܁]>
    text <܃ܕܒܲܪܢܵܫܵܐ ܗ̄ܘ̣ܵܐ ܕܩܲܒܸܿܠ ܪܘܼܚܵܐ ܒܛܘܼܦܼܣܵܐ ܕܝܵܘܢܵܐ>
    text <܃ܒܲܪܢܵܫܵܐ ܗ̄ܘ̣ܵܐ ܕܡܲܫܚܹܗ ܪܘܼܚܵܐ ܒܚܲܝܠܵܐ ܥܲܣܝܵܐ>
    text <ܕܲܒܼܚܹܝܠ ܪܘܼܢܝܵܐ ܢܸܪܕܘܿܦ ܫܹܐ ܕ̈ܐܹܗ ܢܲܐܣܹܐ ܟܹܐܒܹ̈ܐ܁>
    text <܃ܒܲܪ ܢܵܫܵܐ ܗ̄ܘ̣ܵܐ ܒܲܦܓܼܪܵܐ ܘܢܲܦ̣ܒܵܐ ܣܛܲܪ ܡ̣ܢ ܥܵܘܠܵܐ>
    text <ܡܫܲܒܚܹܗ ܒܪܘܼܚܵܐ ܘܲܗܘ̤ܵܐ ܦܲܓܼܪܵܐ ܐܲܠܵܗ ܘܒܲܪܢܵܫ܁>
    text <܃ܒܫܸܡ ܒܲܪܢܵܒܵܐ ܩܵܪܐ ܐܢܵܐ ܠܹܗ ܡܸܛܠ ܦܲܓܼܪܹܗ>
    text <ܘܫܸܡ ܐܲܠܵܗܵܐ ܝܵܗܸ̇ܒܼ ܐ̄ܢܵܐ ܠܹܗ ܡܸܛܠ ܕܲܪܓܹܗ܁>
    text <܃ܚܲܕܼ ܒ[܁܁܁]ܪܐ ܐ̄ܢܵܐ ܦܓܼܪܐ [܁܁܁]ܠܬܼܵܐ ܒܪܵܐ ܕܐܲܠܵܗܵܐ>
    text <ܚܲܕ ܒܐܝܼܬܼܘܼܬܼܵܐ ܕܠܵܐ ܡܸܣܬܲܕܩܵܐ ܒܝܲܕ ܦܘܼܠܵܓܹ̈ܐ܁>
    text <ܟܝܢ̈ܐ ܦܸܪܫܹ̇ܬܼ ܒܲܫܡܵܐ ܕܲܬܼܪܹܝܢ ܠܵܐ ܗܘ̣ܐ ܒܢܲܝܵܐ܃>
  block
    text <ܚܲܕܼ ܥ̇[܁܁܁] ܒܪܵܐ ܕܐܝܼܬܼܘܼܬܼܵܐ ܘܦܲܓܼܪܵܐ ܕܡܸܢܲܢ܁>
    text <܃ܡܫܝܼܚܵܐ ܘܲܒܼܪܵܐ ܩ̇ܪܐ ܐܢܵܐ ܠܹܗ ܡܸܛܠ ܬܲܪ̈ܬܼܝܢ>
    text <ܕܡܲܫܚܹܗ ܒܪܘܼܚܵܐ ܘܲܗܘ̤ܵܐ ܒܚܘܼܒܵܐ ܒܪܵܐ ܥܲܡ ܡ̣ܠܬܼܵܐ܁>
    text <܃ܡܸܠܬܐ ܘܦܲܓܼܪܵܐ ܡܵܐ ܕܐܵܡܲ݁ܪ ܢܵܐ ܬܪܹܝܢ ܒܲܟܼܝܵܢܵܐ>
    text <ܒܲܕܼ ܡܘܼܬܼ ܦܲܓܼܪܵܐ ܘܢܲܦ̣ܫܵܐ ܒܓܼܵܘܹܗ ܚܲܕܼ ܒܲܪܢܵܫܵܐ܁>
    text <܃ܢܲܦ̣ܫܵܐ ܒܦܲܓܼܪܵܐ ܘܦܲܓܼܪܵܐ ܒܢܲܦ̣ܫܵܐ ܦܪܝܼܫܝܼܢ ܘܲܫܘܹܝܢ>
    text <ܘܣܵܗܸ̇ܕܼ ܟܠܢܵܫ ܕܲܬܼܪܹܝܢ ܐܸܢܘܿܢ ܘܚܲܕܼ ܡܸܬܼܟܲܢܝܢ܁>
    text <܃ܡܸܠܬܐ ܒܦܲܓܼܪܵܐ ܒܛܘܼܦ̣ܣܵܐ ܕܡܸܠܬܐ ܕܡܸܠܬܐ ܕܲܒܼܵܓܼܘ ܢܲܦ̣ܫܵܐ>
    text <ܕܐܝܼܬܹܝܗ̇ ܒܢܲܦ̣ܫܵܐ ܘܠܲܒܲܪ ܡܸܢܵܗ̇ ܕܠܵܐ ܦܘܼܪܫܵܢܵܐ܁>
    text <܃ܒܗܵܢܵܐ ܛܘܼܦܣܵܐ ܣܝܼܡ ܒܸܢܝܵܢܵܐ ܕܬܼܵܘܕܲܝܼܬܼ ܡܸܠܲܬܼܝ>
    text <ܟܲܕܼ ܡܲܩܸܦ ܐ̄ܢܵܐ ܬܪܹܝܢ ܕܲܦܪܝܼܒܼܝܼܢ ܠܚܲܕ ܫܘܼܟܼܠܵܠܵܐ܁>
    text <܃ܘܐܸܢ ܛܵܠܡ̇ܝܼܢ ܠܝܼ ܗܲܪ̈ܛܝܩܐ ܒܡܹܐܪܠ ܩܪܨܐ>
    text <ܢܚܵܘܘܿܢ ܗܸܢܘܿܢ ܡܢ̣ܘ ܕܲܥ̣ܡܲܕܼ ܘܡܲܫܚܹܗ ܪܘܼܚܵܐ܁>
    text <܃ܢܹܐܡܲܪ ܕܝܼܢܵܐ ܠܘܵܬܼ ܕܲܝ̇ܢܵܐ ܕܫܡ̇ܥ ܫܦܝܼܪ>
    text <ܘܢܲܝܬܐ ܣܵܗܕܹ̈ܐ ܡ̣ܢ ܒܹܝܬܼ ܐܪ̈ܟܐ ܕܡ̈ܠܝ ܪܘܚܐ܁>
    text <ܢܩܘܼܡܘܼܢ ܓܲܒܹ̈ܐ ܚܲܕܼ ܠܘܼܩܒܲܠ ܚܲܕܼ ܐܲܝܟ ܕܲܒܼܕܼܝܼܢܵܐ>
    text <ܘܢܸܗܘܹܐ ܪܸܡܙܵܐ ܐ̄ܣܟܘܿܠܲܣܛܝܼܩܵܐ ܕܫܡ̇ܥ ܠܲܬܼܪܹܝܢ܁>
    text <܃ܒܕܼܝܼܢܵܐ ܢܚܵܘܘܿܢ ܕܲܠܡ̇ܢ ܦܲܐܝ̈ܢ ܗܵܠܹܝܢ ܕܐܸܡ̇ܪܹܬܼ>
    text <ܘܐܸܢ ܡܸܙܕܲܕܩܝܢ ܗܵܐ ܡܸܬܼܓܲܠܝܵܐ ܕܫܲܦܝܼܪ ܛܠܡܘܢܝ܁>
    text <܃ܕܠܵܐ ܚܸܪܝܵܢܵܐ ܢܸܓܼܠܘܢ ܚܲܝܠܵܐ ܕܲܟܣܹܐ ܒܡܸ̈ܠܹܐ>
    text <ܘܐܸܢܗ̤ܘ ܕܚ̇ܢܝܢ ܠܘܼܩܒܲܠ ܢܝܼܫܵܐ ܗܵܐ ܫܲܪܝܼܪܝܼܢ܁>
    text <܃ܩܕܼܵܡ ܕܝ̇ܢܐ ܐܸܢ ܢܵܨܝ̇ܢ ܥܲܡܝܼ ܠܵܐ ܚܸ̇ܠ ܐ̄ܢܵܐ>
    text <ܕܛܲܟܼܣܵܐ ܕܡܲܠܟܿܐ ܡܲܪܡܹܐ ܦܓܼܕ̈ܐ ܒܦܘܼܡ ܫܓܼܘܿܫܵܐ܁>
    text <܃ܐܝܢܐ ܕܥܵܪܸܩ ܡ̣ܢ ܢܵܡܘܿܣܵܐ ܓܠܹܐ ܗ̄ܘ̣ ܩܘܼܛܪܵܓܹܗ>
    text <ܘܲܩܕܼܵܡ ܕܝܼܢܵܐ ܡܚܲܝܲܒܼ ܐ̄ܢܵܐ ܠܹܗ ܒ̣ܥܨܝܵ ܫܘܼܬܗ܁>
    text <܃ܠܵܐ ܡܫܲܢܹܐ ܐ̄ܢܵܐ ܡ̣ܢ ܢܵܡܘܿܣܹ̈ܐ ܐܲܠܵܗܵܝܹ̈ܐ>
    text <ܘܠܵܐ ܡܚܲܠ̣ܦ ܐ̄ܢܵܐ ܬܪܲܥ ܡܵܪܘܼܬܼܵܐ ܒܕܼܝܼܢܵܐ ܐ̄ܚܪܹܢܵܐ܁>
    text <܃ܗܵܐ ܩܵܐܸܡ ܐ̄ܢܵܐ ܩܕܼܵܡ ܕܝ̇ܢܐ ܕܚܵܙܹ̇ܐ ܒܟܼܣܝܵܐ>
    text <ܟܠ ܕܲܡܩܲܛܪܸܓܼ ܢܚܵܘܹܐ ܒܓܸܠܝܐ ܒܝܲܕܼ ܣܘܼܥܪ̈ܢܐ܁>
    text <܃ܡܢܐ ܡܟܣܝܢ ܙܹܐܦܵܐ ܕܲܒܼܗܘܿܢ ܒܐܸܣܟܹܿܝܡ ܩܘܼܫܬܿܐ>
    text <ܘܲܠܡ̇ܢ ܡܲܛܥܝܼܢ ܐܲܝܟ ܬܒܼܘ̈ܥܐ ܕܫܲܪܝܼܪ̈ܬܼܵܐ܁>
    text <܃ܡܵܢܵܐ ܚܬܼܝܼܪ̈ܝܼܢ [ܒܣܲܓܝܐ ܘܼܬܐ ܕܓܒܼܵܐ] ܟܟܼܝܼܠܵܐ>
    text <ܕܗܸܕܿܝܘܿܛܘܼܬܼܵܐ ܒܨܝܼܪ ܗ̄ܘ̣ ܚܲܝܠܵܗ̇ ܩܕܼܵܡ ܚܸܪ̈ܡܵܬܼܵܐ܁>
    text <܃ܐܵܦܸܢ ܙܵܟܹܝ̇ܢ ܒܲܫܓܼܝܼܫܘܼܬܼܵܐ ܠܵܘ ܙܵܟܼܘܼܬܼܵܐ ܗ̄ܝ̣>
    text <ܐܸܠܵܐ ܩܛܝܼܪܵܐ ܕܲܚܬܼܝܼܪܘܼܬܼܵܐ ܕܙܵܟ̇ܐ ܒܓܼܕ[ܘ܁܁܁ܕܵܐ]܁>
    text <܃[܁܁܁ ܒܡܲܪܵ]ܚܘܼܬܼܵܐ ܕܠܘܼܩܒܲܠ ܩܘܼܫܬܿܐ>
    text <ܘܐܲܫܦܸܠ ܩܘܼܫܬܿܐ ܒܲܡܠܹܙ ܙܲܒܼܢܵܐ ܩܕܼܵܡ [܁܁܁]ܥܐ܁>
    text <ܠܵܐ ܡܸܙܕܟܹܐ ܙܟܼܵܘ ܡܲܪ̈ܚܹܐ ܠܫܸܡ ܟܹܐܢܦܬܼܵܐ܁>
    text <ܘܠܵܘ ܟܹܐܢܘܼܬܼܵܐ ܚܵܒܲܬ̤ ܡ̣ܢ [ܡܬܘܿܡ ܐܝܟ ܡܵܐ]>
    text <܃[ܟܲܣܒܲܪܘ]ܗܢܘܿܢ ܐܲܛܥܝܼܘ ܒܝܲܕܼ ܡܸܠܲܝܗ̈ܘܿܢ ܒܩܘܼܛܢܵܐ>
    text <ܘܐܲܣܒܲܪܘ ܐܸܢܘܿܢ ܕܲܚܠܵܦ ܩܘܼܫܬܿܐ ܗܘ̤ܝܢ ܬܵܒܼܘ̈ܥܹܐ܁>
    text <܃ܕܲܓܵܠܵܐܝܼܬܼ ܠܒܼܝܼܫܝܼܢ ܡܸܫܟܹ̈ܐ ܕܐܸܡܪܹ̈ܐ [܁܁܁]ܢܹ̈ܐ>
    text <ܘܕܐܒܹ̈ܐ ܐܢܘܿܢ ܒܣܘܼܗܥܪ̈ܢܲܝܗܘܹܢ ܕܠܘܼܩܒܲܠ ܩܘܼܫܬܐ܁>
    text <܃ܡܲܢ̣ܘ ܡܸܢܗܘܿܢ [܁܁܁]ܐ ܨܠܲܚ ܙܹܐܦܹܗܘܠܵܐ ܐܸܬܼܦܲܪܣܝܼ>
    text <ܘܐܲܝܢܵܘ ܕܲܙܟ̣ܵܐ ܒܕܼܝܼܢܵܐ ܟܹܐܢܵܐ ܐܸܠܵܐ ܒܚܘܼܬܼܪܵܐ܁>
    text <܃ܗܵܐ ܪ̈ܒܢܐ ܕܬܲܠܡܸܕܼܘ ܐܸܢܘܿܢ ܚܵܒ̣ܘ ܘܐܸܬܼܦܲܪܣ[ܝܼ]ܘ>
    text <ܘܛܸܪܕܲܬ̤ ܐܸܢܘܿܢ ܥܹܕܬܿܐ ܕܟܼܝܼܬܼܵܐ ܠܒܲܪ ܡ̣ܢ ܬܲܪ̈ܥܹܝܗ̇܁>
    text <ܦܘܠܘܵܢܢܹܐ ܘܐܹܘܢܸܡ̈ܝܵܢܹܐ ܥܩܝܼܪܝܼܢ ܘܲܫܕܝܼܢ܃>
  block
    text <ܕܒܝܬ ܐܲܪܝܘܣ ܘܲܕܢܵܘܵܬܹ̈ܗ ܗܘ̤ܘ ܢܘܼܟܼܪ̈ܝܹܐ܁>
    text <ܘܐܵܦ ܪ̈ܒܵܢܹܐ ܕܕܓܠܘܼܬܼܵܐ ܦܟܿܗ ܡܸܠܝܗ̈ܘܿܢ܁>
    text <ܡܢܐ ܚܫܝܼܒܼܝܼܢ ܬܲܠܡܝܼܕܲܗ̈ܘܢ ܟܠܒܹ̈ܿܐ ܦܹܐܩܹ̈ܐ܁>
    text <ܡ̣ܢ ܐܹܘܛܹܟܹ̈ܐ ܠܵܐ ܕܵܚܸܠ ܐܢܵܐ ܕܚܵܢܹܐ ܠܬܘܫܵܐ ܗܘ̣܁>
    text <ܘܡ̣ܢ ܡܸܨܪܵܝܵܐ ܠܵܐ ܡܫܦܠ ܐ̄ܢܵܐ ܘܲܙܟܼܵܐ ܒܓܼܘܡܼܕܵܐ ܗܘ̣܁>
    text <܃ܘܠܵܐ ܡ̣ܢ ܝܪ̈ܬܹܐ ܕܡܲܪ̈ܗܵܛܲܝܗܘܿܢ ܡܸܬܼܪܲܦܹܐ ܐ̄ܢܵܐ>
    text <ܕܟܲܒܹ̈ܐ ܐܸܢܘܿܢ ܠܲܥ̈ܓܹܐ ܘܦܐܩܹ̈ܐ ܠܘܵܬܼ ܝܘܠܦܵܢܵܐ܁>
    text <܃ܡܸܩܥܵܐ ܗܘ̣ ܩܵܥܹ̇ܝܢ ܡܵܐ ܕܡܸܫܬܲܓܸܫܝܼܢ ܒܲܕܡܘܬ ܠܓܝܼܘܢ>
    text <ܘܲܡܫܲܠܹܐ ܠܗܘܿܢ ܩܵܠܹܗ ܕܝܼܫܘܿܥ ܐܲܝܟ ܕܲܠܠܸܓܼܝܼܘܢ܁>
    text <܃ܠܩܠ ܡܲܨܘܼܬܼܗܘܿܢ ܕܲܕܠܵܐ ܛܲܟܼܣܵܐ ܢܵܕܘ ܚܘܫܵܒܲܝ̈>
    text <ܘܲܦܗ̇ܘ ܣܓܼܝ ܠܒܪ ܡ̣ܢ ܐܘܼܪܚܵܐ ܕܪܕܝܼܢ ܗ̄ܘ̣ܵܘ ܒܵܗ̇܁>
    text <܃ܒܐܘܼܪܚܵܐ ܕܡܠܟܼܐ ܚܸܙܩܸ̇ܬܼ ܕܐܸܦܘܿܩ ܒܲܠܘܝܼܬ ܡܲܠܟܐ>
    text <ܘܩܵܠ ܓܝ̈ܣܐ ܕܕܚܠܲܬܼ ܩܘܼܫܬܿܐ ܟܠܵܢܝ ܡ̣ܢ ܡܲܪܕܝܼܬܼܝ܁>
    text <܃ܠܵܐ ܗ̄ܘ̣ܵܐ ܒܩܸܢܛܵܐ ܕܡ̣ܢ ܡܸܠܲܝܗ̈ܘܿܢ ܣܛ̇ܝܹܬܼ ܡ̣ܢ ܡܸܠܲܬܼܝ>
    text <ܥܠܲܝܗܘܿܢ ܗܸܦܪܬܼ ܕܠܵܐ ܢܸܕܠܘܢܵܗ̇ ܠܡܲܪܕܝܼܬܼܝ ܩܘܼܫܬܿܐ܁>
    text <܃ܡܸܛܢ ܛܸܢܸ̇ܬܿ ܠܘܼܩܒܲܠ ܓܘܼܡܕܵܐ ܕܪܸ̈ܥܝܵܢܲܝܗܘܿܢ>
    text <ܟܲܕ ܗܸܕܝܘܿܛܝܼܢ ܚܵܛ̇ܦܝܼܢ ܕܲܪܓܼܵܐ ܕܪܲܒܵܢܘܼܬܼܵܐ܁>
    text <܃ܠܫܲܒܼܪܘܼܬܼ ܠܸܒܵܐ ܒܥܹ̇ܝܬܼ ܕܐܹܚܲܟܸܿܡ ܒܗܵܠܹܝܢ ܕܲܬܼܢܹ̇ܝܬܼ>
    text <ܕܠܵܐ ܬܸܬܕܵܘܲܕ ܒܵܬܲܪ ܫܸܡ̈ܥܹܐ ܕܩ̈ܠܐ ܫܓܼܝܫ̈ܐ܁>
    text <܃ܨܲܠܡܵܐ ܕܡܲܠܟܿܐ ܨܵܪܘ ܚܘܼܫܵܒܲܝ̈ ܒܕܼܦܵܐ ܕܡܸ̈ܠܹܐ>
    text <ܘܲܒܼܦܸܬܼ ܓܼܵܡܲܝ̈ ܨܒܹܝ̇ܬܼ ܕܐܹܚܵܘܹܝܘܗܝ ܠܥܹܝܢ ܚܲܙ̈ܝܹܐ܁>
    text <܃ܗܘ̤ܐܲ ܦܸܣ ܠܝܼ ܕܐܹܨܘܿܪ ܨܲܠܡܵܐ ܕܫܘܘܕܵܝ ܡܸܠܘܗ̈ܝ>
    text <ܕܝܗ̣ܒ ܫܘܼܒܼܩܵܢܵܐ ܒܛܲܒܼܥܵܐ ܕܲܫܡܹܗ ܠܲܒܼܢܲܝ̈ ܒܲܝܬܗ܁>
    text <܃ܢܘܼܚܵܡ ܦܲܓܼܪܵܐ ܘܦܘܼܪܩܵܢ ܢܲܦ̣ܫܵܐ ܡܠ݂ܲܟ ܘܐܸܫܬܵܘܕܝܼ>
    text <ܘܲܟܼܬܲܒܼ ܐܸܢܘܿܢ ܒܬܲܪ̈ܬܹܿܝܢ ܠܘܼܚܹ̈ܐ ܕܡܲܝ̈ܐ ܘܪܘܼܚܵܐ܁>
    text <܃ܢܝܼܫܵܐ ܕܚܲܝܹ̈ܐ ܩܒ̣ܥ ܒܲܥܡܵܕܵܐ ܠܚܲܝܠܵܘ̈ܬܹܐ>
    text <ܕܢܸܗܘܘܿܢ ܚܵܢܹ̇ܝܢ ܠܘܵܬܼ ܬܘܼܩܵܢܵܐ ܕܡܲܠܟܿܘܼܬ ܪܵܘܡܵܐ܁>
    text <܃ܒܡ̈ܝܵܐ ܩܲܒܼܥܹܗ ܠܢܝܼܫܵܐ ܚܕܬܼܵܐ ܕܝܲܠܕܐ ܕܪܘܼܚܵܐ>
    text <ܕܟܼܠ ܕܲܡܕܲܡܹܐ ܒܝܲܕ ܨܒܼܝܵܢܵܐ ܚܪܘܼܪܹ̈ܐ ܢܵܣܸܒܼ̇܁>
    text <܃ܗܵܐ ܫܘܼܘܟܵܝܵܐ ܕܡܲܠܟܿܘܼܬܼ ܪܵܘܡܵܐ ܕܠܵܐ ܡܸܬܕܓܠ>
    text <ܬܵܘܢܸܬܼ ܚܲܦܲܛ ܕܢܸܣܲܒ̣ ܡܲܓܠ ܥܘܼܬܼܪܵܐ ܕܪܘܼܚܵܐ܁>
    text <܃ܗܵܐ ܩܒܼܝܼܥ ܢܝܼܫܑܵܐ ܩܕܼܵܡ ܝܵܠܘܼܦܹ̈ܐ ܕܢܸܬܕܲܡܘܢ ܒܹܗ>
    text <ܢܗܲܝܡܸܢ ܠܸܒܵܐ ܘܢܵܘܕܹܐ ܦܘܼܡܵܐ ܘܢܸܚܢܘܿܢ ܙܵܘ̈ܥܹܐ܁>
    text <܃ܗܵܐ ܕܪܲܫ̣ ܡܲܠܟܿܐ ܐܘܼܪܚܵܐ ܚܲܕܲܬܵܐ ܗܘ̤ ܒܲܩܢܘܿܡܹܗ>
    text <ܬܵܘ ܢܸܪܕܹܐ ܒܵܗ̇ ܠܘܵܬܼ ܫܘܼܠܵܡܵܐ ܥܲܕ ܐܝܼܬܼ ܬܘܼܗܪܵܐ܁>
    text <܃ܗܵܐ ܦܬܼܝܼܚ ܥܘܼܒܵܐ ܕܡܵܘ ܠܸܕ ܐ̄ܢܵܫܵܐ ܪܘܼܚܵܢܵܐܝܼܬܼ>
    text <ܩܒܼܘܿܪ [ܘ]ܒܲܥܡܵܕܵܐ ܡܵܝܘܿܬܼܘܼܬܼܵܐ ܘܲܩܢ̣ܵܘ ܚܲܝܹ̈ܐ܁>
    text <܃ܢܸܫܡܲܥ ܟܠܢܵܫ ܠܗܵܝ̇ ܒܲܪܬܼ ܩܵܠܵܐ ܕܗܵܢ̇ܘܵ ܚܲܒܿܝܼܒ̣ܝ>
    text <ܘܢܸܩܥܹܐ ܚܘܼܒܿܐ ܠܘܵܬܼ ܗܵܘ̇ ܕܐܲܚܝܼ ܠܐ̄ܢܵܫܵܐ ܒܚܘܼܒܵܐ܁>
    text <܃ܥܲܡ ܝܘܿܚܲܢܵܢ ܢܸܩܥܹܐ ܒܩܵܠܵܐ ܚܕܼܵܐ ܬܵܘܕܝܼܬܼܵܐ>
    text <ܗܵܢ̇ܵܘ ܐܸܡܪܹܗ ܕܐܲܠܵܗ ܟܠܵܐ ܡܕܲܟܿܐ ܡܘܼܡܹ̈ܐ܀>
text <ܥܲܠ ܗ̇ܝ ܕܡܸܠܬܼܵܐ ܒܸܣܪܵܐ ܗܘ̤ܵܐ ܘܐܲܓܸܢ ܒܲܢ>
  block
    text <ܥܲܠ ܗ̇ܝ ܕܡܸܠܬܼܵܐ ܒܸܣܪܵܐ ܗܘ̤ܵܐ ܘܐܲܓܸܢ ܒܲܢ>
  block
    text <ܕܝܼܠܹܗ ܟܲܕ ܕܝܼܠܹܗ ܡܸܐܡܪܵܐ ܕܫܲܒܼܠܝܼܢ܀>
    text <ܕܲܥܒܼܝܼܕ ܠܹܗ ܥܲܠ ܗ̇ܝ ܕܡܸܠܬܼܵܐ ܒܸܣܪܵܐ ܗܘ̤ܵܐ ܘܐܲܓܸܢ ܒܲܢ܀>
  block
    text <܃ܐܘܪܚܵܐ ܚܲܕܬܵܐ ܕܪܲܫܲܬ̤ ܠܲܢ>
    text <ܡܸܠܬܼܵܐ ܕܐܲܟܼܬܸܒܼ ܝܘܿܚܲܢܵܢ܁>
    text <܃ܘܲܪܕܵܐ ܒܵܗ̇ ܗܘ̤ ܩܲܕܡܵܝܲܬ>
    text <ܘܲܗܘ̤ܵܐ ܠܟܼܠܲܢ ܗܲܕܝܼܵܐܐ܁>
    text <܃ܕܪܲܫ ܐܘܼܪܚܵܐ ܨܝܕ ܐܝܼܬܘܼܬܼܵܐ>
    text <ܘܚܵܘܝܼ ܕܲܚܕܵܐ ܗ̄ܝ̣ ܫܲܘܝܘܼܬܼܵܐ܁>
    text <܃ܕܐܲܒܼܵܐ ܘܝܲܠܕܹܗ ܚܲܕ ܐܸܢܘܿܢ>
    text <ܘܠܲܝܬ ܙܒܼܢܵܐ ܒܹܝܬܼ ܠܹܗ ܠܝܲܠܘܹܗ܁>
    text <܃ܗܘ̤ܬ ܒܲܪܬ ܩܵܠܹܗ ܐܲܝܟ ܪܲܥܡܵܐ>
    text <ܘܐܲܙܥܸܩ ܒܐܲܪ̈ܒܲܠܦܸܢܝܵܬܼܵܐ܁>
    text <܃ܘܫܲܦܝܼܪ ܟܲܢܝܹܗ ܒܲܪ ܪܲܥܡܵܐ>
    text <ܕܐܲܟܼܪܸܙ ܡܸܠܬ̇ܐ ܕܒܸܪܵܫܝܼܬ܁>
    text <܃ܫܡܲܥܘ ܥܲܡܡܹ̈ܐ ܘܨܘܼܬܼܘ ܐܸܡ̈ܘܬܼܵܐ>
    text <ܣܒܲܪܬܵܐ ܚܲܕܬܵܐ ܕܡܲܟܼܪܸܙ ܐ̄ܢܵܐ܁>
    text <܃ܐܲܒܼܵܐ ܕܐܵܘܠܸܕ ܡ̣ܢ ܥܘܼܒܹܗ>
    text <ܒܪܵܐ ܕܠܵܐ ܛܠܹܐ ܡ̣ܢ ܝܵܠܘܿܕܹܗ܁>
    text <܃ܒܪܵܫܝܼܬܼ ܐܝܼܬܼܵܘܗܝ ܗ̄ܘ̣ܵܐ ܡܸܠܬܼܵܐ>
    text <ܘܐܝܼܬܼܵܘܗܝ ܗ̄ܘ̣ܵܐ ܠܘܵܬܼ ܐܲܠܵܗܵܐ܁>
    text <܃ܘܗܘ̤ ܡܸܠܬܼܵܐ ܐܲܠܵܗܵܐ ܗ̄ܘ̣ܵܐ>
    text <ܒܲܩܢܘܿܡܵܐ ܘܲܒܫܘܼܠܛܵܢܵܐ܁>
    text <܃ܐܘ ܐ̄ܪܵܙܵܐ ܕܡܟܣܲܝ ܗ̄ܘ̣ܵܐ>
    text <ܡ̣ܢ ܕܵܪܹ̈ܐ ܘܡ̣ܢ ܫܲܪܒܵܬ̇ܐ܁>
    text <܃ܘܒܲܪ ܪܲܥܡܵܐ ܒܲܕܸܩ ܘܲܓܼܠܵܝܗܝ>
    text <ܠܥܸܠܝܹ̈ܐ ܘܠܲܬܿܚܬܵܝܹ̈ܐ܁>
    text <܃ܐܘ ܝܘܿܚܲܢ̇ܢ ܟܵܪܘܿܙܵܐ>
    text <ܓܸܢܣ݂ܹܗ ܕܐܵܕܼܵܡ ܬܚܵܘܒܹܿܐ܁܆>
    text <ܕܝܲܗܒ̣ ܠܹܗ ܩܠܝܼ̈ܕܹܐ ܪܘܼܚ ܩܘܼܕܫܵܐ܁>
    text <܃ܘܲܦܬܲܚ ܓܲܙܵܐ ܕܐܝܼܬܼܘܼܬܼܵܐ>
    text <ܣܠܸܩ ܘܡܲܛܵܐ ܠܪܵܘܡܵܐ ܕܪ̈ܵܘܡܹܐ܁>
    text <ܠܥܸܠ ܡ̣ܢ ܟܸܢ̈ܫܹܐ ܕܪ̈ܘܼܚܵܢܹܐ܁>
    text <ܘܩܲܪܒܹܗ ܚܲܝܠܵܐ ܕܛܲܝܒܘܼܬܼܵܐ܃ ܕܲܢܡܲܠܸܠ ܥܲܠ ܐܝܼܬܘܼܬܵܐ܁>
    text <܃ܩܲܒܸܠ ܚܲܝܠܵܐ ܘܫܘܼܠܛܵܢܵܐ>
    text <ܘܐܲܟܼܪܸܙ ܡܸܠܬܼܵܐ ܕܲܒܼܪܵܫܝܼܬ܁>
    text <܃ܕܲܒܼܪܵܐ ܒܪܵܫܝܼܬ ܐܝܼܬܼܵܘܗܝ ܗ̄ܘ̣ܵܐ>
    text <ܡܬܘܡܵܐܝܼܬܼ ܥܲܡ ܝܵܠܘܿܕܹܗ܁>
    text <܃ܐܝܼܬܵܘܝܗ ܡܸܡܬܘܿܡ ܥܲܡ ܐܲܒܼܘܗܝ>
    text <ܐܲܝܟ ܨܡܸܚܵܐ ܥܲܡܹܗ ܕܫܸܡܫܵܐ܁>
    text <܃ܕܠܵܐ ܩܲܕܝܼܡ ܫܸܡܫܵܐ ܠܨܡܚܹܗ>
    text <ܘܠܵܐ ܫܸܡܫܵܐ ܠܵܗ̇ ܠܐܸܣܦܹܝܪܵܗ̇܁>
    text <܃ܨܡܚܹܗ ܕܫܸܡܫܵܐ ܥܲܡܹܗ ܗ̄ܘ̣ܵܐ>
    text <܃ܥܲܡ ܐܲܒܼܵܐ ܐܝܼܬܼܵܘܗܝ ܝܲܠܕܹܗ>
    text <ܘܠܲܝܬ ܙܲܒܼܢܼܵܐ ܕܲܦ̣ܪܝܲܫ ܡܸܢܹܗ܁>
    text <܃ܐܲܒܼܵܐ ܩܢܘܿܡܵܐ ܗ̄ܘ̣ ܫܪܲܝܪܼܵܐ>
    text <ܘܒܼܪܵܐ ܩܢܘܿܡܵܐ ܕܐܲܟܼܘܵܬܹܗ܁>
    text <܃ܘܟܲܕ ܡܸܬܼܟܲܢܹܐ ܠܹܗ ܐܲܒܼܵܐ>
    text <ܠܲܝܬ ܙܲܒܼܫܵܐ ܒܹܝܬܼ ܠܹܗ ܠܝܲܠܕܹܗ܁>
    text <܃ܟܝܵܢܵܐ ܗ̄ܘ̣ ܕܐܝܼܵܬܼܘܗܝ ܡ̣ܢ ܥܵܠܲܡ>
    text <ܘܠܲܝܬ ܫܘܼܪܵܝܵܐ ܠܐܝܼܬܘܼܬܹܗ܁>
    text <܃ܘܠܵܐ ܐܲܒܼܵܐ ܫܲܪܝܼ ܕܢܸܗܘܹܐ>
    text <ܘܠܵܐ ܒܪܵܐ ܐܝܼܬܼ ܙܲܒܼܢܵܐ ܠܝܲܠܕܹܗ܁>
    text <܃ܐܲܒܼܵܐ ܐܝܼܬܝܵܐ ܡܬܘܿܡܵܝܵܐ>
    text <ܕܠܲܝܬ ܙܲܒܼܪܵܐ ܕܠܵܐ ܐܲܒܼܵܐ ܗ̄ܘ̣ܵܐ܁>
    text <܃ܘܲܒܼܪܼܵܐ ܓܡܝܼܪܵܐ ܕܠܵܐ ܚܲܣܝܼܪ>
    text <܃ܕܠܲܝܬܿ ܙܲܒܼܢܵܐ ܕܠܵܘ ܚܼܝܼܕܵܐ ܗ̄ܘ̣>
    text <܃ܪܲܚܝܼܩ ܐܝܼܬܝܵܐ ܡ̣ܢ ܙܲܒܼܢܹ̈ܐ>
    text <ܘܙܲܒܼܢܹ̈ܐ ܘܥܠܡܹ̈ܐ ܠܓܼܵܘ ܡܸܢܹܗ܁>
    text <܃ܘܐܲܝܟܵܢ ܡܨܝܵܐ ܕܢܸܣܬܲܝܲܟ>
    text <ܐܝܼܬܝܵܐ ܒܲܙܒܼ̈ܢܹܐ ܥܵܒܼܘܿܕܹ̈ܐ܁>
    text <܃ܘܲܟܼܡܵܐ ܕܢܸܒܼܥܹܐ ܚܘܼܫܵܒܼܵܐ>
    text <ܠܗܠ ܡ̣ܢ ܙܒܼ̈ܫܹܐ ܡܸܫܟܲܚ ܠܹܗ܁>
    text <܃ܘܠܵܐ ܫܲܪܝܼ ܐܲܒܼܵܐ ܒܝܲܠܕܹܗ>
    text <ܘܠܵܐ ܙܲܒܼܢܵܐ ܠܝܲܠܕܹܗ ܕܐܲܒܼܵܐ܁>
    text <܃ܡܸܠܬܹܗ ܟܲܢܝܹܗ ܝܘܿܚܲܢܵܢ>
    text <ܕܐܝܼܬܵܘܗܝ ܡܸܡܬܘܿܡ ܥܲܡ ܐܲܒܘܼܗܝ܁>
    text <܃ܘܒܲܕܡܘܼܬ ܡܸܠܬܼܵܐ ܥܲܡ ܢܦܲܫܵܐ>
    text <ܕܡܸܢܵܗ̇ ܗ̣ܝ ܘܥܲܡܵܗ̇ ܐܝܼܬܼܝܗ̇܁>
    text <܃ܐܝܼܬܼܵܘܗܝ ܗ̄ܘ̣ܵܐ ܒܪܵܐ ܥܲܡ ܐܲܒܼܘܼܗܝ>
    text <ܘܐܸܬܼܵܐܐ ܠܥܵܠܡܵܐܘܲܥܡܹܗ ܗ̄ܘ̣ܵܐ܁>
    text <ܠܵܐ ܚܸܙܩܲܬ̤ ܡܸܠܬܼܵܐ ܡܸܡܬܘܿܡ܁>
    text <ܡ̣ܢ ܢܲܦܫܵܐ ܘܫܲܢܝܲܬ̤ ܡܸܢܵܗ̇܁>
    text <܃ܘܠܵܐ ܒܪܵܐ ܚܙܲܩ ܡ̣ܢ ܝܵܠܘܿܕܹܗ>
    text <ܘܐܲܪܚܸܩ ܡܸܢܹܗ ܒܫܘܢܵܝܵܐ܁>
    text <܃ܚܵܙܩܵܐ ܡܸܠܬܼܵܐ ܠܟܼܠ ܦܸܢ̈ܝܵܢ>
    text <ܘܠܵܐ ܡܫܢܝܵܐ ܡ̣ܢ ܨܝܕ ܢܲܦܫܵܐ܁>
    text <܃ܘܟܲܕ ܐܝܼܬܹܝܗ̇ ܒܐܝܼܙܓܲܕܘܼܬܵܐ>
    text <ܐܝܼܬܹܝܗ̇ ܒܢ̣ܦܫܵܐ ܟܲܕ ܐܝܼܬܹܝܗ̇܁>
    text <܃ܚܙܲܩ ܐܵܦ ܡܸܠܵܬܐ ܡ̣ܢ ܐܲܒܼܵܐ>
    text <ܘܐܸܬܼܵܐ ܠܥܘܼܡܪܲܢ ܡܵܝܘܵܬܼܵܐ܁>
    text <ܘܟܲܕ ܒܲܟܼܝܵܢܲܢ ܥܵܡܲܪ ܗ̄ܘ̣ܵܐ܃>
  block
    text <ܟܠܹܗ ܒܲܐܒܼܘܼܗܝ ܐܝܼܬܼܵܘܗܝ ܗ̄ܘ̣ܵܐ܁>
    text <܃ܠܵܐ ܡܸܬܼܚܲܙܝܵܐ ܓܲܠܝܵܐܝܼܬܼ>
    text <ܡܸܛܠܬܐ ܕܐܝܼܬܼܝܗ̇ ܡ̣ܢ ܢܲܦܫܵܐ܁>
    text <܃ܘܡܵܐ ܕܐܸܬܪܵܫܡܲܬ̤ ܒܲܕ ܝܘܼܬܼܵܐ>
    text <ܡܸܬܼܚܲܙܝܵܐ ܒܝܲܕ ܐܬܘ̈ܬܐ܁>
    text <܃ܘܟܲܕ ܛܵܒܼ ܚܲܒܼܫܵܗ̇ ܒܐܬܘ̈ܬܐ>
    text <ܘܣܲܝܟܵܗ̇ ܒܢܲܚ̈ܬܹܐ ܕܲܕܝܘܼܬܼܵܐ܁>
    text <܃ܒܐܬ̈ܘܬܵܐ ܒܲܫܡܵܐ ܐܝܼܬܹܝܗ̇>
    text <ܘܟܼܠܵܗ̇ ܫܪܝܵܐ ܒܓܼܵܘ ܢܲܦܫܵܐ܁>
    text <܃ܕܝܘܵܬܐ ܚܲܙ̈ܝܵܢ ܒܵܫܲܬ̈ܐ>
    text <ܟܲܕ ܡܸܬܼܒܲܩܝܵ̈ܢ ܒܲܐܬܘ̈ܬܐ܁>
    text <܃ܘܡܸܠܬܐ ܟܝܵܢܵܗ̇ ܠܐ ܝܸܗܒܲܬ̤>
    text <ܕܬܣܐܲܝܟ ܡ̣ܢ ܒܵܒܼܵܬܐ܁>
    text <܃ܟܣܹܐ ܗ̄ܘ̣ܵܐ ܒܪܐ ܥܲܡ ܝܵܠܘܿܕܹܗ>
    text <ܡ̣ܢ ܥܸܠܬܼܵܐ ܘܬܲܚ̈ܬܹܝ̈ܐ܁>
    text <܃ܘܐܸܬܼܚܵܘܝܼ ܠܲܢ ܒܨܒܼܝܢܹܗ>
    text <ܒܕܝܘܬܵܐ ܕܦܲܓܼܪܹܗ ܕܐܵܕܼܵܡ܁>
    text <܃ܘܟܲܕ ܠܒܸܫ ܢܲܚܬܐ ܕܲܟܼܝܵܢܲܢ>
    text <ܐܸܬܥܛܲܦ ܒܐܠܗܘܼܬܹܗ܁>
    text <܃ܨܒܼܝܵܢܹܗ ܫܪܵܐ ܒܲܟܼܝܵܢܲܢ>
    text <ܘܩܵܘܝܼ ܟܝܵܢܹܗ ܒܟܲܣܝܘܼܬܹܗ܁>
    text <܃ܠܵܐ ܣܲܝܟܹܗ ܦܲܓܼܪܵܐ ܕܲܠܒܸܫ>
    text <ܠܲܟܼܝܵܢܹܗ ܕܠܵܐ ܡܸܣܬܲܝܟ܁>
    text <܃ܘܠܵܐ ܚܙܵܬܵܗ̇ ܥܲܝܢܵܐ ܕܒܸܣܪܵܐ>
    text <ܠܟܲܣܝܘܼܬܼܵܐ ܕܐܲܠܵܗܘܼܬܹܗ܁>
    text <܃ܒܐܝܕܹܗ ܐܡܪ ܝܘܿܚܲܢܵܢ>
    text <ܕܐܸܬܬܩܲܢ ܟܠ ܡܵܐ ܕܲܗܘ̤ܵܐ܁>
    text <܃ܘܠܵܐ ܗ̄ܘ̣ܵܐ ܡܸܕܸܡ ܒܸܠܵܥܵܕܵܘܗܝ>
    text <ܕܗ̤ܘ ܨܒܼܵܐ ܘܛܲܟܸܣ ܟܠ ܕܲܗܘ̤ܵܐ܁>
    text <܃ܢܸܒܼܥܵܐ ܗ̄ܘ̣ ܕܲܡܠܹܐ ܚܲܝܘܼܬܼܵܐ>
    text <ܕܩܢܐ ܚܲܝܹ̈ܐ ܒܲܕܝܵܢܗ܁>
    text <܃ܘܡ̣ܢ ܚܲܝܘܼܬܵܐ ܕܒܼܟܼܝܵܢܹܗ>
    text <ܦܲܠܸܓ ܚܲܝܹ̈ܐ ܠܬܘܼܩܵܢܵܘ̈ܗܝ܁>
    text <܃ܚܲܝܹ̈ܐ ܢܘܼܗܪܵܐ ܐܝܼܬܲܗܘܿܢ>
    text <ܕܪܵܕܦܝܼܢ ܚܸܫܟܵܐ ܡ̣ܢ ܢܘܼܗܪܵܐ܁>
    text <܃ܘܚܸܫܟܵܐ ܕܛܘܼܥܝܲܝ ܠܵܐ ܐܲܕܪܸܟ>
    text <ܕܲܢܥܵܘܸܟ ܪܲܗܛܹܗ ܕܢܘܼܗܪܵܐ܁>
    text <܃ܒܥܵܠܡܵܐ ܡܸܡܬܘܿܡ ܐܝܼܬܼܵܘܗܝ ܗ̄ܘ̣ܵܐ>
    text <ܘܥܵܠܡܵܐ ܠܐܝܼܕܼܵܘ̈ܗܝ ܐܸܬܿܬܲܩܲܢ܁>
    text <܃ܘܟܲܕ ܥܵܠܡܵܐ ܕܝܼܠܹܗ ܐܝܼܬܼܵܘܗܝ>
    text <ܠܵܐ ܨܒܼܵܐ ܥܵܠܡܵܐ ܕܢܵܘܕܹܐ ܒܹܗ܁>
    text <܃ܠܕܝܼܠܹܗ ܐܸܬܼܵܐ ܒܵܪܘܿܝܵܐ>
    text <ܘܕܝܼܠܹܗ ܠܵܐ ܩܲܒܸܠܘ ܡܸܠܬܹܗ܁>
    text <܃ܘܐܲܝܠܹܝܢ ܕܲܫܡ݂ܲܥܘ ܦܘܼܩܕܵܢܵܘ̈ܗܝ>
    text <ܩܢܵܘ ܫܘܼܠܛܢܵܐ ܕܲܒܼܢ̈ܝܵܐ܁>
    text <܃ܒܢܲܝ̈ܐ ܕܝܼܠܹܗ ܟܲܢܝܼ ܠܲܢ>
    text <ܒܪ̈ܲܚܡܹܐ ܕܚܵܘܝܼ ܨܝܕ ܓܸܢܣܲܢ܁>
    text <܃ܕܐܵܘܠܸܕ ܠܲܢ ܪܘܼܚܵܢܵܐܝܼܬ>
    text <ܒܲܥܡܵܕ̇ܐ ܕܡܲܝ̈ܐ ܘܪܘܼܚܵܐ܁>
    text <܃ܨܒܼܝܵܢܹܗ ܛܵܒܼܵܐ ܚܵܘܼܝܢ>
    text <ܕܲܝܲܩܪܲܢ ܒܲܫܡܵܐ ܕܲܒܼܢܲܝܵ̈ܐ܁>
    text <܃ܘܫܲܪܪܹܗ ܠܲܫܡܵܐ ܕܲܒܼܪܘܼܬܼܵܐ>
    text <ܕܲܓܼܒܼܵܐ ܠܹܗ ܥܡܘܼܪܝܵܐ ܒܲܒܼܢܵܘ̈ܗܝ܁>
    text <܃ܡܠܸܬܐ ܐܸܡ݂ܲܪ ܝܘܿܚܲܢܵܢ>
    text <ܕܗܘ̤ܵܐ ܒܸܣܪܵܬܐ ܘܐܲܓܸܿܢ ܒܲܢ܁>
    text <܃ܘܲܚܙܲܝܢ ܫܘܼܒܚܵܐ ܕܪܲܒܘܼܬܹܗ>
    text <ܒܐܦܲܝ̈ ܬܲܪܥܵܐ ܕܐ̄ܢܵܫܘܼܬܼܵܐ܁>
    text <܃ܗܘ̤ܵܐ ܠܲܢ ܒܸܣܪܵܐ ܘܲܥܡܲܪ ܒܲܢ>
    text <ܘܚܵܝܘܝܼ ܠܲܢ ܫܘܼܒܼܚܹܗ ܟܲܣܝܵܐ܁>
    text <܃ܘܟܲܕ ܗܘ̤ ܟܲܣܝܵܐ ܗ̄ܘ̣ ܒܲܟܼܝܵܢܗ>
    text <ܒܝܲܕ ܦܓܪܲܢ ܚܵܘܝܼ ܫܘܼܒܼܚܹܗ܁>
    text <܃ܠܵܘ ܠܲܗܘܵܝܵܐ ܐܸܬܬܲܚܬܼܝ>
    text <ܒܗܝ̇ ܕܐܸܡܪ ܕܲܗܘ̤ܵܐ ܒܸܣܪܵܐ܁>
    text <܃ܐܸܠܵܐ ܪܲܟܸܒ ܠܹܗ ܒܸܣܪܵܐ>
    text <ܘܲܥܡܲܪ ܒܹܗ ܒܝܲܕ ܨܒܼܝܵܢܹܗ܁>
    text <܃ܠܵܐ ܓܹܝܪ ܡܨܝܵܐ ܕܵܒܪܘܿܝܵܐ>
    text <ܠܲܗܘܵܝܵܐ ܚܲܕ ܬܵܐ ܢܸܐܬܹܐ܁>
    text <܃ܘܠܵܐ ܠܐܝܼܬܘܼܬܼܵܐ ܕܠܵܐ ܫܘܪܲܝ>
    text <ܡܬܚܡ ܠܵܗ̇ ܙܒܼܢܵܐ ܕܝܲܠܕܵܐ܁>
    text <܃ܐܸܢ ܕܹܝܢ ܡܸܡܬܘܿܡ ܐܝܼܬܵܘܗܝ ܗ̄ܘ̣ܵܐ>
    text <ܐܲܝܟܵܢ ܐܸܬܼܵܐ ܠܲܗܵܘܝܵܐ܁>
    text <܃ܘܐܸܢ ܗܘ̤ ܕܐܸܬܼܵܐ ܠܲܗܘܵܝܵܐ>
    text <ܪܲܚܝܼܩ ܡ̣ܢ ܗ̇ܝ ܕܐܝܼܬܵܘܗܝ ܗ̄ܘ̣ܵܐ܁>
    text <܃ܠܲܝܬ ܫܘܕܵܝܵܐ ܘܫܘܼܠܵܡܵܐ>
    text <ܠܐܝܼܬܘܼܬܼܵܐ ܕܐܝܼܬܹܝܗ̇ ܡܸܡܬܘܿܡ܁>
    text <܃ܘܡܸܕܡ ܕܐܵܬܹܐ ܠܲܗܘܵܝܵܐ>
    text <ܗܵܘܝܹܗ ܩܲܕܝܼܡ ܠܲܟܼܝܵܢܹܗ܁>
    text <܃ܐܸܢܗܘ̤ ܕܐܝܼܬܝܵܐ ܗ̄ܘ̣ ܥܲܡ ܐܲܒܼܵܐ>
    text <ܠܵܐ ܡܸܣܬܲܝܲܟ ܒܲܟܿܝܵܢܹܗ܁>
    text <܃ܘܐܸܢ ܣܝܟ ܢܲܦܫܗ ܒܟܲܪܣܵܐ>
    text <܃ܠܵܘ ܐܝܼܬܝܵܐ ܗ̄ܘ̣ ܥܲܡ ܝܵܠܘܿܕܹܗ>
    text <܃ܐܸܢܗܘ̤ ܕܲܒܼܟܼܠܕܘܼܟ ܐܝܼܬܵܘܗܝ>
    text <܃ܘܐܸܬܼܵܐ ܗܵܫܵܐ ܠܲܗܘܵܝܵܐ>
    text <܃ܐܲܝܟܵܢ ܩܲܒܸܠ ܬܘܼܩܵܢܵܐ>
    text <ܡܢܵܬܼܵܐ ܡܸܢܹܗ ܐܘ ܟܠܹܗ܁>
    text <܃ܐܸܢܗܘ̤ ܕܟܼܠܹܗ ܐܸܣܬܲܝܲܟ>
    text <ܠܵܐ ܩܢܹܐ ܗ̇ܝ ܕܠܵܐ ܡܸܣܬܲܝܲܟ܁>
    text <ܘܐܸܢ ܒܲܡܢܵܬܼܵܐ ܐܸܣܬܲܝܲܟ܃>
  block
    text <܃ܘܐܸܢܗܘ̤ ܕܐܝܼܬ ܠܹܗ ܕܢܸܣܬܲܝܲܟ>
    text <ܐܘ ܟܠܹܗ ܐܘ ܒܲܡܵܢܵܬܐ܁>
    text <܃ܐܵܦ ܐܲܒܼܵܐ ܡܸܣܬܲܝܵܟܵܢܵܐ ܗ̄ܘ̣>
    text <ܕܡܸܢܹܗ ܗ̄ܘ̣ ܟܝܵܢܵܐ ܕܲܒܼܪܸܐ܁>
    text <܃ܐܲܝܟܵܢ ܒܐܲܒܼܘܼܗܝ ܐܝܼܬܼܵܘܗܝ ܗ̄ܘ̣ܵܐ>
    text <ܘܥܵܡ̇ܪ ܗ̄ܘ̣ܵܐ ܒܟܲܪܣܵܐ ܕܒܸܣܪܵܐ܁>
    text <܃ܗܵܕܹܐ ܗ̣̄ܝ ܒܠܵܬܼܵܐ ܕܡܸܬܼܒܲܥܝܵܐ>
    text <ܕܲܥܡܘܪ̈ܝܐ ܕܐܲܝܟܵܢ ܩܲܒܸܠ܁>
    text <܃ܘܐܸܢܗܘ̤ ܕܐܵܡܪܝܼܢ ܚܸܪ̈ܚܵܝܹܐ>
    text <ܕܐܝܼܬܵܘܗܝ ܗ̄ܘ̣ܵܐ ܒܟܲܪܣܵܐ ܘܵܪܘܡܵܐ܁>
    text <܃ܕܫܲܠܝܼܛ ܗ̄ܘ̣ ܢܦܲܠܸܓ̣ ܝܵܬܹܗ>
    text <ܕܢܸܗܘܹܐ ܒܪܵܘܡܵܐ ܘܲܒܼܥܘܼܫܩܵܐ܁>
    text <܃ܡܵܕܹܝܢ ܩܲܕܝܼܡ ܨܒܼܝܵܢܹܗ>
    text <ܠܲܟܼܝܵܢܹܗ ܕܐܝܼܬܼܵܘܗܝ ܡܸܡܬܘܿܡ܁>
    text <܃ܕܗܵܐ ܨܒܼܝܵܢܹܗ ܡܫܲܠܒܸܕ ܠܹܗ>
    text <ܘܲܡܣܲܝܸܟ ܠܹܗ ܠܲܟܼܝܵܢܹܗ܁>
    text <܃ܘܐܸܢܗܘ̤ ܕܫܠܝܼܛ ܨܒܼܝܵܢܹܗ>
    text <ܕܢܥܕܐ ܘܲܢܙܲܟܹܐ ܠܲܟܝܵܢܹܗ܁>
    text <܃ܡܵܕܹܝܢ ܟܠܫܵܥ ܡܸܫܬܲܚܠܲܦ>
    text <ܐܲܝܟ ܡܵܐ ܕܨܵܒܹܐ ܨܒܼܝܵܢܹܗ܁>
    text <܃ܘܐܸܢ ܨܒܵܝܼܵܢܹܗ ܡܕܲܒܲܪ ܠܹܗ>
    text <ܠܲܟܼܝܵܢܹܗ ܐܲܝܟ ܡܵܐ ܕܨܵܒܹܐ܁>
    text <܃ܐܲܝܟܵܐ ܗ̄ܝ̣ ܡܵܕܹܝܢ ܐܝܼܬܘܼܬܼܵܐ>
    text <ܕܩ̣ܢܵܐ ܟܝܵܢܹܗ ܡܬܘܿܡܵܐܝܼܬ܁>
    text <܃ܬܹܐܙܲܠ ܗܵܕܐ ܡܲܪܫܘܼܬܼܵܐ>
    text <ܒܵܬܲܪ ܓܘܼܕܵܐ ܕܚܪ̈ܚܹܵܐ܁>
    text <܃ܕܬܚܬܝܼܘ ܠܐܝܬܼܝܐ ܠܫܝܼܛ̈ܬܐ>
    text <ܕܣܲܝܟܘܼܗܝ ܒܥܘܼܒܐ ܕܒܲܪܬ ܐ̄ܢܵܫܵܐ܁>
    text <܃ܐܵܪܵܐ ܓܠܝܼܙܲܝ̈ ܡ̣ܢ ܢܘܼܗܪܵܐ>
    text <ܘܪ̈ܕܝܲܝ ܒܐܘܼܪܚܵܐ ܕܚܸܫܘܿܟܼܵܐ܁>
    text <܃ܐܲܝܟܵܢ ܡܵܨܝܵܐ ܕܢܸܣܬܲܝܲܟ>
    text <ܟܝܵܢܵܐ ܐܝܼܬܝܵܐ ܒܥܒ̈̇ܕܘܗܝ܁>
    text <܃ܐܲܝܟ ܡܸܠܬܼܵܐ ܕܗܲܪ̈ܵܛܝܼܩܹܐ>
    text <ܪܲܒ ܬܘܼܩܵܢܹܗ ܛܵܒܼ ܡܸܢܹܗ܁>
    text <܃ܕܡܨܐ ܡܣܝܟ ܠܲܟܼܝܵܢܹܗ>
    text <܃ܐܲܝܟܵܢ ܩܲܒܸܠ ܪܘܼܟܵܒܵܐ>
    text <ܟܝܵܢܵܐ ܕܩܲܛܝܼܢ ܡ̣ܢ ܪܘܼܚܵܐ܁>
    text <܃ܟܲܕ ܐܝܼܬܼܵܘܗܝ ܗ̄ܘ̣ܵܐ ܒܲܘܼܝܵܢܹܗ>
    text <ܐܵܘ ܒܟܼܒܢܵܐ ܕܠܵܐ ܕܝܼܠܹܗ܁>
    text <܃ܬܵܘ ܦܲܫܸܩܘ ܠܲܢ ܐ̄ܪ̈ܵܙܲܝܼܟܘܿܢ>
    text <ܥܘܼܪ̈ܠܐ ܕܠܵܐ ܓܙܲܪܘ ܠܸܒܿܝܼ̈ܗܘܿܢ܁>
    text <܃ܘܐܲܠܸܦܘ ܕܐܲܝܟܵܢ ܢܵܘܕܹܐ>
    text <ܥܲܠ ܡܸܠܬܼܵܐ ܕܲܗܘ̤ܵܐ ܒܸܣܪܵܐ܁>
    text <܃ܐܵܘ ܦܲܫܩܘ ܠܲܢ ܕܐܲܝܟܲܢܵܐ>
    text <ܥܡ̣ܪ ܡܸܠܬܼܵܐ ܒܓܼܵܘ ܗܲܕܵܡܹ̈ܐ܁>
    text <܃ܐܘ ܥܬܕܘ ܙܲܝܢܵܐ ܕܢܩܪܸܒܼ>
    text <ܘܢܼܚܙܸܐ ܕܡ̇ܢ ܗܝ ܙܟܘܼܬܼܵܐ܁>
    text <܃ܟܢܫܘ ܟܠܗܘܿܢ ܓܹܐܪ̈ܲܝܟܘܿܢ>
    text <ܘܲܡܐܬܘܚܘ ܝܬܪܹ̈ܐ ܕܩܸ̈ܬܵܬܼܵܐ܁>
    text <܃ܘܣܝܼܡܘ ܡܸܠܬܼܵܐ ܕܗܘ̤ܵܐ ܒܸܣܪܵܐ>
    text <ܢܝܼܫܵܐ ܘܢܸܚܙܹܐ ܡ̇ܢ ܚܵܢܹܐ܁>
    text <܃ܥܲܠ ܡܸܠܬܐ ܕܲܗܘ̤ܵܐ ܒܸܣܪܵܐ>
    text <ܐܝܼܬܼܵܘܗܝ ܟܠܹܗ ܬܲܟܬܘܼܫܵܐ܁>
    text <܃ܘܡܦܣ ܐ̄ܢܵܐ ܕܡܸܛܠ ܗܵܕܹܐ>
    text <ܛܲܝܸܒܬܘܿܢ ܙܲܝܢܵܐ ܠܩܘܼܒܼܠܲܢ܁>
    text <܃ܒܙܲܝܢܵܐ ܕܪܲܒܟܘܿܢ ܨܵܒܹܝܢ ܐ̄ܢܬܘܿܢ>
    text <ܠܡܸܥܒܲܕ ܥܲܡܲܢ ܬܲܟܬܘܼܫܵܐ܁>
    text <܃ܕܗܘ̤ ܚܫܲܠ ܙܲܝܢܵܐ ܘܐܲܠܒܸܫܟܘܿܢ>
    text <ܠܘܼܩܒܼܵܠ ܡܸܠܬܐ ܕܡ̣ܢ ܐܲܒܼܵܐ܁>
    text <܃ܬܵܘ ܥܲܡ ܪܲܒܟܼܘܿܢ ܡܸܨܪ̈ܵܝܹܐ>
    text <ܘܢܸܒܼܥܹܐ ܚܲܝܠܹܗ ܕܦ̣ܬܓܼܵܡܵܐ܁>
    text <܃ܘܢܸܚܙܹܐ ܗܘܝܵܐ ܕܐܲܝܟܲܢܵܐ>
    text <܃ܫܲܪܝܼ ܕܢܸܗܘܹܐ ܒܵܪܘܿܝܵܐ>
    text <܃ܟܲܕ ܐܝܼܬܼܵܘܗܝ ܪܲܟܸܒ ܢܲܦܫܹܗ>
    text <ܐܘ ܗܵܫܵܐ ܫܲܪܝ ܕܢܗܸܘܹܐ܁>
    text <܃ܐܘ ܕܲܠܡܵܐ ܐ̄ܚܪܹܢܵܐ ܪ̈ܟܸܒ>
    text <ܘܗ̤ܘ ܪ̈ܲܚܝܼܩ ܡ̣ܢ ܪܘܼܟܵܒܼܵܐ܁>
    text <܃ܐܸܢܗܘ̤ ܕܲܗܘ̤ܵܐ ܠܵܐ ܐܝܼܬܼܵܘ̈ܗܝ>
    text <ܘܐܸܢ ܐܝܼܬܼܵܘܗܝ ܠܵܐ ܗ̄ܘ̣ܵܐ ܗܵܫܵܐ܁>
    text <܃ܕܐܝܼܬܝܵܐ ܠܵܐ ܡܨܹܐ ܕܢܲܩܲܒܸܠ>
    text <ܗܵܘܝܵܐ ܒܵܬܲܪ ܐܝܼܬܼܘܼܬܹܗ܁>
    text <܃ܗܘ̤ܵܐ ܒܸܣܪܐ ܐܲܝܟ ܡܸܠܲܟܼܘܿܢ>
    text <ܡܢܵܬܼܵܐ ܡܸܢܹܗ ܐܘ ܟܠܹܗ܁>
    text <܃ܘܐܲܝܟܵܢ ܡܵܨܝܵܐ ܕܢܸܬܼܦܲܠܲܓܼ>
    text <ܟܝܵܢܵܐ ܕܠܵܐ ܩܢܹܐ ܕܘܼܟܵܒܼܵܐ܁>
    text <܃ܐܸܢܗܘ̤ ܕܟܼܠܹܗ ܐܸܬܼܪܲܟܲܒܼ>
    text <ܡܵܕܹܝܢ ܟܠܹܗ ܐܸܣܬܲܝܟ܁>
    text <܃ܘܡܣܝܲܟ ܗ̄ܘ̣ܵܐ ܡ̣ܢ ܟܠܕܘܼܟ>
    text <ܘܥ̇ܡ̣ܪ ܗ̄ܘ̣ܵܐ ܒܲܪܣܵܐ ܒܲܠܚܘܕܿ܁>
    text <܃ܘܐܸܢܗܘ̤ ܕܗ̈ܕܹܐ ܗܵܟܼܵܢܵܐ ܗ̣̄ܝ>
    text <ܐܲܝܟܵܐ ܗ̣ܝ ܗ̇ܝ ܕܠܵܐ ܡܸܣܬܲܝܲܟ܁>
    text <܃ܕܗܵܐ ܣܲܝܟܹܗ ܥܘܼܒܵܐ ܕܒܸܣܪܵܐ>
    text <ܐܲܝܟ ܨܢܥܬܼܵܐ ܕܪܲܟܸܒܼܬܘܿܢ܁>
    text <܃ܘܐܸܢܗܘ̤ ܕܡܸܢܹܗ ܢܸܬܪܲܟܲܒܼ>
    text <ܘܡܸܢܹܗ ܩܵܘܝܼ ܒܲܟܼܝܵܢܹܗ܁>
    text <܃ܐܲܝܟܵܐ ܗ̣̄ܝ ܡܵܕܹܝܢ ܫܘܼܝܘܼܬܼܵܐ>
    text <ܕܗܵܐ ܐܬܦܠܲܓܼ ܩܲܟܼܝܵܢܹܗ܁>
    text <ܐܸܢܗܘ̤ ܕܡܸܠܬܐ ܗܘ̤ܵܐ ܒܸܣܪܵܐ܃>
  block
    text <ܢܸܒܼܥܵܐ ܒܸܣܪܵܐ ܕܡ̇ܢ ܐܝܼܬܼܵܘܗܝ܁>
    text <܃ܥܲܡܹܗ ܐܲܚܬܹܗ ܡ̣ܢ ܪܵܘܡܵܐ>
    text <ܐܘ ܒܸܣܪܵܐ ܕܐ̄ܢܵܫܵܐ ܐܝܼܬܼܵܘܗܝ܁>
    text <܃ܐܢܗܘ̤ ܩܢܘܿܡܹܗ ܗܘ̤ܐ ܒܸܣܪܵܐ>
    text <ܘܒܸܣܪܵܐ ܠܵܐ ܫܩܲܠ ܡ̣ܢ ܡܲܪܝܲܡ܁>
    text <ܡ̇ܢ ܥܕܪܬܗ ܠܟܼܝܼܢܲܢ܃܆>
    text <ܗ̇ܝ ܕܲܗܘ̤ܵܐ ܒܸܣܪܵܐ ܕܒܼܝܼܠܹܗ܁>
    text <܃ܒܲܛܝܼܠ ܡܵܕܹܝܢ ܡܘܼܠܟܵܢܵܐ>
    text <ܗ̇ܘ ܕܐܸܫܬܵܘܕܝܼ ܠܘܵܬܼ ܕܵܘܝܼܕ܁>
    text <܃ܘܒܲܫܡܵܐ ܫܐܝܼܠܵܐ ܡܸܬܟܲܢܹܐ>
    text <ܒܲܪ ܕܵܘܝܼܕ ܟܕ ܠܵܐ ܐܝܼܬܼܵܘܗܝ܁>
    text <܃ܡ̇ܢ ܐܸܬܼܥܲܕܲܪܘ ܡܵܝܘ̈ܬܹܐ>
    text <ܡ̣ܢ ܡܸܠܬܼܵܐ ܕܲܗܘ̤ܵܐ ܒܸܣܪܵܐ܁>
    text <܃ܕܗܘ̤ ܒܲܟܼܝܵܢܹܗ ܗܘ̤ܐ ܒܸܣܪܵܐ>
    text <ܘܟܝܼܢܲܢ ܩܵܘܝܼ ܒܫܸܦܠܹܗ܁>
    text <܃ܠܲܝܟܐ ܗ̄ܝ̣ ܡܵܕܹܝܢ ܕܡܒܛܲܠ>
    text <ܓܙܲܪ ܕܝܼܢܵܐ ܕܡܵܘܬܵܐ ܡܸܢܲܢ܁>
    text <܃ܕܠܵܐ ܫܩܲܠ ܦܲܓܼܪܵܐ ܡ̣ܢ ܡܲܪܝܲܡ>
    text <ܫܩܲܠ ܠܹܗ ܡܸܠܬܼܵܐ ܘܲܥܡܲܪ ܒܹܗ܁>
    text <܃ܘܗܵܕܹܐ ܦܲܐܝܵܐ ܠܝܕܼܵܘ̈ܥܹܐ>
    text <ܘܣܵܗܸܕ ܩܘܼܫܬܵܐ ܠܡܸܠܲܝ̈ܗܘܿܢ܁>
    text <܃ܡܵܕܹܝܢ ܐܝܼܬܝܵܐ ܠܵܐ ܡܨܝܵܐ>
    text <ܕܢܗܘܹܐ ܒܸܣܪܵܐ ܠܲܩܢܘܿܡܹܗ܁>
    text <܃ܘܗܵܘܝܵܐ ܕܟܲܕ ܒܸܣܪܵܐ ܪܲܚܝܼܩ>
    text <ܡ̣ܢ ܐܝܼܬܘܼܬܼܵܐ ܕܠܵܐ ܫܘܼܪܵܝ܁>
    text <܃ܡܵܢܵܐ ܦܪܝܼܣܵܐ ܬܲܚܦܝܼܬܵܐ>
    text <ܕܨܢܥܵܬܐ ܥܲܠ ܡܸܠܲܝ̈ܟܘܿܢ܁>
    text <܃ܓܠ̣ܘ ܢܝܼܫܵܐ ܕܪܸ̈ܥܝܵܢܲܝܟܿܘܿܢ>
    text <ܘܬܲܪܓܸܡܘ ܒܲܕ ܡܘܼܬ ܐܵܪܝܼܘܿܣ܁>
    text <܃ܠܹܗܘ̤ ܡܚ̈ܝܠܢ ܡܸܠܲܝܼ̈ܟܘܿܢ>
    text <ܘܠܹܗ ܡܣܲܝܼܥܝܼܢ ܦܹܬܓܡܲܝܼ̈ܟܘܿܢ܁>
    text <܃ܕܡܼܦܪ ܒܐܝܼܬܘܼܬܹܗ ܕܲܒܼܪܵܐ>
    text <ܘܲܩܪܵܝܗܝ ܥܲܒܼܕܵܐ ܘܫܲܡܵܫܵܐ܁>
    text <܃ܗܵܢܵܘ ܟܠܹܗ ܬܲܟܼܬܘܼܫܹܗ>
    text <ܕܐܵܪܝܼܘܿܣ ܬܲܠܡܝܼܕ ܙܐܹܦܵܐ܁>
    text <܃ܕܡܲܙܥܲܪ ܠܲܒܼܪܵܐ ܡ̣ܢ ܐܲܒܼܵܐ>
    text <ܘܡܫܵܐ ܠܹܗ ܡ̣ܢ ܒܪܸܝ̈ܬܹܗ܁>
    text <܃ܠܢܝܼܫܵܐ ܕܝܼܠܹܗ ܚܵܢܹܝܢ ܐ̄ܢܬܘܿܢ>
    text <ܐܵܦ ܐ̄ܢܬܘܿܢ ܐܘ ܚܸܪ̈ܚܹܐ܁>
    text <܃ܘܲܡܣܟܹܝܢ ܐܢ̄ܬܘܿܢ ܒܐܸܣܟܹܝܡܵܐ>
    text <ܪܘܼܫܥܵܐ ܕܟܼܣܹܐ ܒܡܸܠܲܝ̈ܟܘܿܢ܁>
    text <܃ܦܘܩܘ ܡ̣ܢ ܥܵܢ̈ܐ ܡܲܪ̈ܵܚܹܐ>
    text <ܒܐܸܣ݂ܝܡ ܐܸܡܪܹ̈ܐ ܠܵܐ ܬܛܥܘܿܢ܁>
    text <ܕܚܲܒܸܠܬܘܼܢܵܝܗܝ ܠܦܘܼܪܫܵܢܵܐ܃܆>
    text <ܕܟܝܢܹ̈ܐ ܬܪܹܝܢ ܕܲܗܘ̤ܵܘ ܚܲܕ܁>
    text <܃ܣܥ̣ܐ ܪܘܼܫܥܵܐ ܕܓܘܼܕܼܵܦܲܝ̈ܗܘܿܢ>
    text <ܘܐܸܬܼܥܲܠܝܼ ܠܪܵܘܡܵܐ ܕܪܵܘܡܹܐ܁>
    text <܃ܘܬܵܚܬܝܼ ܠܐܝܼܬܼܝܵܐ ܡ̣ܢ ܣܵܟܹܗ>
    text <ܘܐܲܣܪܹܗ ܒܚܒܼ̈ܠܐ ܕܗܲܕܵܡܹ̈ܐ܁>
    text <܃ܫܡܲܝܵܐ ܘܐܲܪܥܵܐ ܨܘܼܬܼܘ ܘܲܫܡܲܥܘ>
    text <[ܪ]ܘܼܫܥܵܐ ܕܡܲܠܸܠܘ ܡܲܪ̈ܵܚܹܐ܁>
    text <܃ܕܐܝܼܬܘܼܬܼܵܐ ܕܠܵܐ ܡܸܬܼܕܲܪܲܟܵܐ>
    text <ܣܲܝܸܟܘ ܚܲܒܼܫܘܼܗ̇ ܒܓܵܘ ܟܲܪܣܵܐ܁>
    text <܃ܒܲܕܡܘܼܬ ܣܲܟܿܪܵܐ ܒܲܩܪܵܒܼܵܐ>
    text <ܐܲܚܕܘܼܗ̇ ܠܗܵܕܹܐ ܒܲܪܬ ܩܵܐܐ܁>
    text <܃ܕܗܘ̤ ܡܸܠܬܼܵܐ ܪܲܟܸܒ ܝܵܬܹܗ>
    text <ܘܲܗܘ̤ܵܐ ܒܸܣܪܵܐ ܐܲܝܟ ܕܲܟܬܝܼܒ܁>
    text <܃ܐܲܝܟܵܐ ܕܗܘ̤ܐ ܩܲܒܸܠܬܘܿܢ>
    text <ܐܘ ܡܲܠܦ̈ܢܹܐ ܕܚܲܕ̈ܬܵܬܼܵܐ܁>
    text <܃ܘܛܥܝܬܘܢ ܗ̇ܝ ܕܲܥܡܲܪ ܒܲܢ>
    text <܃ܘܠܵܐ ܒܚܢܬܘܢ ܣܘܼܟܵܠܵܗ̇>
    text <܃ܥܡ݂ܲܪ ܒܲܢ ܐܸܡܲܪ ܝܘܿܚܲܢܵܢ>
    text <܃ܡܲܢܘܼ ܒܡܲܢܘܼ ܥܡ̇ܪ ܗ̄ܘ̣ܵܐ>
    text <܃ܗܵܐ ܒܲܕܸܩܘ ܠܲܢ ܓܲܠܝܵܐܝܼܬ>
    text <ܥܡܘܼܪܝܵܐ ܕܲܬܼܪܹܝܢ ܕܲܗܘ̤ܵܘ ܚܲܕ܁>
    text <܃ܐܸܢܗܘ̤ ܕܥܡܘܪܝܵܐ ܐܸܡ̣ܲܪ>
    text <ܗ̇ܝ ܕܲܗܘ̤ܵܐ ܒܲܢ ܡܸܬܼܒܲܥܝܵܐ܁>
    text <܃ܕܗܵܐ ܡܵܨܝܵܐ ܕܢܸܥܡܲܪ ܡܵܕܹܢ>
    text <ܐܵܦ ܟܲܕ ܠܲܝܬܵܘܗܝ ܗ̇ܝ ܕܗܵܘܝܵܐ܁>
    text <܃ܐܸܢܗܘ̤ ܕܲܥܡܲܪ ܒܲܐ̄ܚܪܹܢܵܐ>
    text <ܗܵܘܝܵܐ ܡܵܕܹܝܢ ܝܲܬܝܼܪܵܐ ܗ̄ܘ̣܁>
    text <܃ܘܗܵܕܹܐ ܦܲܐܝܵܐ ܠܲܟܼܝܵܢܹܗ>
    text <ܕܢܸܥܡܲܪ ܟܲܕ ܠܵܐ ܡܸܣܬܲܝܲܟ܁>
    text <܃ܬܵܘ ܗܵܟܹܝܠ ܐܘ ܫܵܡܘܿܥܵܐ>
    text <ܒܲܚܸܢ ܡܸܠܲܝ̈ ܐܸܢ ܟܹܐ̈ܢܵܢ܁>
    text <܃ܘܲܒܼܡܣܵܐܬܵܐ ܕܕܲܥܝܢܵܟ>
    text <ܬܩܘܠ ܦܸܬܓܵܡܲܝ̈ ܐܸܢ ܙܐ̇ܠܝܢ܁>
    text <ܠܵܐ ܢܕܵܘܕܵܟ ܫܸܡܥܵܐ ܕܡܸ̈ܐܹܐ܃܆>
    text <ܕܡܬܐܲܡܪ̈ܵܢ ܒܲܗܦܵܟܼܵܬܵܐ܁>
    text <܃ܠܵܘ ܕܲܒܼܨܵܬܵܐ ܐܝܼܬܼܝܗܹܝܢ>
    text <ܐܸܠܵܐ ܒܥܵܬ̣ܵܐ ܕܝܘܼܪܵܢܵܐ܁>
    text <܃ܒܥܵܬܐ ܗ̣ܝ ܕܡܸܠܬܼܵܐ ܥܘܼܕܪܵܢܵܐ>
    text <ܘܟܼܣܸܐ ܒܵܗ̇ ܣܲܒܼܪܵܐ ܕܚܲܝ̈ܢ܁܆>
    text <܃ܕܡܩܪܒܼܐ ܠܹܗ ܠܲܟܼܝܵܢܲܢ>
    text <ܠܐܝܼܩܵܪܵܐ ܕܨܲܠܡܵܐ ܕܐܘܼܒܼܕ܁>
    text <ܬܲܟܼܬܘܼܫܲܢ ܡܸܛܠ ܗܵܕܹܐ ܗ̄ܘ̣܃>
  block
    text <ܕܠܵܐ ܙܥܲܪ ܡܸܠܬܼܵܐ ܒܲܥܡܘܿܪܝܵܐ܁>
    text <܃ܐܸܠܵܐ ܕܲܫܩܲܠ ܠܟܼܝܵܢܲܢ>
    text <ܘܝܲܩܪܹܗ ܒܫܘܼܒܼܚܵܐ ܕܪܲܒܘܼܬܹܗ܁>
    text <܃ܗܵܕܹܐ ܒܠܵܬܐ ܕܲܥܡܘܼܪܝܵܐ>
    text <ܕܒܵܥܝܹܢܲܢ ܥܲܡ ܡܲܪ̈ܚܹܐ܁>
    text <܃ܕܠܵܐ ܐܸܬܼܒܲܨܪܲܬ̤ ܐܝܼܬܘܼܬܼܵܐ>
    text <ܒܲܥܡܘܼܪܝܵܐ ܕܥܲܡ ܐ̄ܢܵܫܘܼܬܼܵܐ܁>
    text <܃ܗ̇ܝ ܕܲܗܘ̤ܵܐ ܗܵܕܹܐ ܗ̄ܝ̣ ܕܲܥܡܲܪ>
    text <ܘܗ̇ܝ ܕܲܥܡܲܪ ܕܲܢܣܲܒܼ ܐ̄ܢܵܫܐ܁>
    text <܃ܘܟܲܣܝܼ ܙܝܘܵܐ ܕܪܲܒܘܼܬܹܗ>
    text <ܒܢܲܚܬܼܵܐ ܕܦܲܓܼܪܵܐ ܡܵܝܘܿܬܼܵܐ܁>
    text <܃ܢܵܘܣܵܐ ܕܦܲܓܼܪܵܐ ܪܲܟܸܒܼ ܠܹܗ>
    text <ܡܸܠܬܵܐ ܐܝܼܬܝܵܐ ܘܲܥܡܲܪ ܒܹܗ܁>
    text <܃ܘܠܵܘ ܗܘ̤ ܩܲܒܸܠ ܪܘܟܒܼܵܐ>
    text <ܪܘܼܫܥܵܐ ܕܗܲܪܵܛܝܼܩܹܐ܁>
    text <܃ܠܵܐ ܡܸܣܬܲܝܲܟ ܒܲܕܝܵܢܹܗ>
    text <ܢܸܬܬܲܚܬܹܐ ܨܝܕ ܪܘܼܟܵܒܼܵܐ܁>
    text <ܐܵܦܠܵܐ ܢܵܘܣܵܐ ܕܲܪܲܟܸܒܼ ܠܹܗ܁>
    text <ܠܵܐ ܣܦܩ ܣܲܝܟܹܗ ܠܲܟܼܝܵܢܹܗ܁>
    text <܃ܠܵܘ ܒܲܟܼܝܵܢܹܗ ܥܵܡܲܪ ܗ̄ܘ̣ܵܐ>
    text <ܒܒܲܪܢܵܫܵܐ ܕܲܫܩܲܠ ܡܸܢܲܢ܁>
    text <܃ܐܸܠܵܐ ܥܡܘܼܪܝܵܐ ܕܨܒܼܝܵܢܵܐ>
    text <ܘܲܚܕܵܝܘܼܬܼܵܐ ܕܠܵܐ ܦܘܼܪܵܫ܁>
    text <܃ܙܩܲܪ ܡܸܠܬܼܵܐ ܢܲܚܬܵܐ ܕܒܸܣܪܵܐ>
    text <ܕܲܢܟܲܣܹܐ ܒܹܗ ܪܲܒܘܼܬܹܗ܁>
    text <܃ܕܢܸܚܙܘܿܢ ܐ̄ܢܵܫܵܐ ܒܒܲܪܢܵܫܵܐ>
    text <ܨܠܲܡܵܐ ܕܫܘܼܒܼܚܵܐ ܕܪܲܒܘܼܬܹܗ܁>
    text <܃ܡܘܠܟܵܢܵܐ ܕܠܵܐ ܡܸܬܼܕܲܓܲܠ>
    text <܃ܡ̣ܠܟ ܠܐܲܒܼܪܵܗܵܡ ܘܲܠܕܵܘܝܼܕ>
    text <܃ܘܓܲܡܪܹܗ ܗܵܫܵܐ ܒܲܥܒ̈ܕܵܐ>
    text <ܒܪܹܫܝܼܬܼܵܐ ܕܡ̣ܢ ܒܹܝܬܼ ܕܵܘܝܼܕ܁>
    text <܃ܠܲܝܬܼܵܘܗܝ ܡܸܠܬܼܵܐ ܒܲܪ ܕܵܘܝܼܕ>
    text <ܚܸܪ̈ܚܹܵܐ ܡ̇ܢ ܢܨܵܝܹܢ ܐ̄ܢܬܘܿܢ܁>
    text <܃ܒܲܪ ܕܵܘܝܼܕ ܒܲܪ ܓܸܢܣܲܢ ܗ̄ܘ̣>
    text <ܕܢܲܣܒܹܗ ܡܸܠܬܼܵܐ ܘܥ݂ܲܡܲܪ ܒܹܗ܁>
    text <܃ܟܠܹܗ ܨܸܒܼܝܵܢܹܗ ܫܲܡ̣ܠܝ>
    text <ܡܸܠܬܼܵܐ ܒܦܲܓܼܪܵܐ ܘܲܥܡ݂ܲܪ ܒܹܗ܁>
    text <܃ܘܟܲܕ ܨܸܒܼܝܵܢܹܗ ܒܹܗ ܣܲܝܟ>
    text <ܟܝܵܢܹܗ ܒܹܗ ܠܵܐ ܐܸܣܬܲܝܲܟ܁>
    text <܃ܒܹܗ ܗ̄ܘ̣ܵܐ ܟܠܹܗ ܒܨܒܼܝܵܢܹܗ>
    text <ܘܒܲܟܼܝܵܢܹܗ ܒܹܗ ܘܲܒܼܟܼܠܕܘܿܟ܁>
    text <܃ܕܗܵܕܹܐ ܦܲܐܝܵܐ ܠܥܵܒܼܘܿܕܵܐ>
    text <ܕܠܵܐ ܢܣܬܿܝܲܟ ܒܲܥܒ̈̇ܕܵܘܗܝ܁>
    text <܃ܥܒܼܕܐ ܗܘ̣ ܕܝܼܠܹܗ ܗ̄ܘ̣ ܦܲܓܼܪܵܐ>
    text <ܕܲܨܒܼܵܐ ܕܢܸܗܘܹܐ ܠܹܗ ܥܘ̣ܡܪܵܐ܁>
    text <܃ܘܲܕܠܵܬ ܣܲܝܟܹܗ ܠܲܟܼܝܵܢܹܗ>
    text <ܥܡܲܪ ܒܹܗ ܟܠܹܗ ܒܨܒܼܝܵܢܹܗ܁>
    text <܃ܘܲܟܒܲܪ ܢܨܵܝܼܢ ܚܸܪ̈ܚܵܐ>
    text <ܥܲܡ ܡܸܠܲܝ̈ܢ ܐܲܝܟ ܪܡܥܵܕܹܝܢ܁>
    text <܃ܕܐܲܝܟܵܢ ܥܒܼܝܼܕܵܐ ܘܥܵܒܼܘܿܕܵܐ>
    text <܃ܚܲܕ ܦܲܪܨܘܿܦܵܐ ܩܵܪܹܝܢ ܐ̄ܢܬܘܿܢ>
    text <܃ܥܒܼܝܼܕܵܐ ܠܢܵܘܣܵܐ ܩܪܹܐ ܐ̄ܢܵܐ>
    text <ܪܪܲܟܸܒ ܡܸܠܬܼܵܐ ܠܲܥܡܘܪܝܹܗ܁>
    text <܃ܘܥܒܼܘܿܕܵܐ ܠܹܗ ܠܝܼܚܕܝܵܐ>
    text <ܕܲܨܒܼܵܐ ܕܢܸܥܡܲܪ ܒܲܥܒܼܵܕܹܗ܁>
    text <܃ܐܲܝܟ ܢܲܦܫܵܐ ܘܦܲܓܼܪܵܐ ܕܫܘܼܝܢ>
    text <ܘܚܲܕ ܦܲܪܨܘܼܦܵܐ ܡܸܬܟܲܢܝܢ܁>
    text <܃ܢܲܦܫܵܐ ܟܝܵܫܵܐ ܗ̄ܘ̣ ܕܚܝܼܘܼܬܼܵܐ>
    text <ܘܦܲܓܼܪܵܐ ܟܝܵܢܵܐ ܡܵܝܘܿܬܼܵܐ܁>
    text <܃ܘܚܲܕ ܦܲܪܨܘܿܦܵܐ ܡܸܬܼܟܲܢܝܼܢ>
    text <ܬܪܹܝܢ ܘܕܲܦܪܫܝܼܢ ܚܲܕ ܡ̣ܢ ܚܲܕ܁>
    text <܃ܡܸܠܬܼܵܐ ܟܝܵܢܵܐ ܕܐܝܼܬܼܘܵܬܼܐ>
    text <ܘܦܲܓܼܪܵܐ ܟܝܵܢܵܐ ܕܐ̄ܢܵܫܘܼܬܼܵܐ܁>
    text <܃ܚܲܕ ܥܲܒܼܕܵܐ ܘܚܲܕ ܥܒܼܘܿܕܵܐ>
    text <ܚܲܕ ܐܸܢܘܿܢ ܒܲܚܕܵܝܘܼܬܼܵܐ܁>
    text <܃ܚܒܝܼܫܵܐ ܢܲܦܫܵܐ ܒܓܼܵܘ ܦܲܓܼܪܵܐ>
    text <ܘܣܘ̣ܥܪܵܢܵܗ̇ ܠܒܲܪ ܡ̣ܢ ܦܲܓܼܪܵܐ܁>
    text <܃ܘܟܲܕ ܦܲܓܼܪܵܐ ܒܲܚܕܵܐ ܕܡܼܵܐ ܗ̄ܘ̣>
    text <ܙܵܘܥܵܗ̇ ܕܢܲܦܫܵܐ ܒܟܼܠ ܦܸܢ̈ܝܵܢ܁>
    text <܃ܫܪܹܐ ܗ̄ܘ̣ܵܐ ܡܸܠܬܼܵܐ ܒܓܼܵܘ ܦܲܓܼܪܵܐ>
    text <܃ܘܐܝܼܬܼܵܘܗܝ ܗ̄ܘ̣ܵܐ ܒܪܵܘܡܵܐ ܘܥܘܼܡܩܵܐ>
    text <܃ܘܲܡܣܲܝܟܵܐ ܗ̄ܘ̣ܵܬ ܐ̄ܢܵܫܘܼܬܹܗ>
    text <ܘܐܲܠܵܗܘܼܬܹܗ ܒܟܼܠ ܦܸܢ̈ܝܵܢ܁>
    text <܃ܠܵܐ ܚܵܫܵܐ ܢܲܦܫܵܐ ܒܦܲܓܪܵܐ>
    text <ܟܲܕ ܡܸܬܼܢܲܓܼܕܝܼܢ ܗܲܕܵܡܹ̈ܐ܁>
    text <܃ܘܠܵܐ ܐܲܠܵܗܘܼܬܼܵܐ ܚܵܫܲܬ̤>
    text <ܒܚܲܫܹ̈ܐ ܕܦܲܓܼܪܵܐ ܕܥܸܡܪܲܬ̤ ܒܹܗ܁>
    text <܃ܘܐܸܢܗܘ̤ ܕܢܲܦܫܵܐ ܠܵܐ ܚܵܐ ܫܵܐ>
    text <ܕܲܥܒܼܝܼܕܬܵܐ ܗ̄ܝ̣ ܒܲܕܡܘܼܬ ܦܲܓܼܪܵܐ܁>
    text <܃ܐܲܝܟܵܢ ܚܵܐܫ̇ܐ ܐܝܼܬܘܼܬܼܵܐ>
    text <ܕܪܵܡ ܗ̄ܘ̣ ܟܝܵܢܵܗ̇ ܡ̣ܢ ܚܲܫܹ̈ܐ܁>
    text <܃ܚܵܐܫܵܐ ܢܲܦܫܵܐ ܥܲܡ ܦܲܓܼܪܵܐ>
    text <ܒܚܘܼܒܵܐ ܘܠܵܐ ܗ̄ܘ̣ܵܐ ܒܲܟܼܝܵܢܵܐ܁>
    text <܃ܘܡܸܬܼܐܲܡܪܝܼܢ ܚܲܫܹ̈ܐ ܕܦܲܓܼܪܵܐ>
    text <ܐܵܦ ܥܲܠ ܢܲܦܫܵܐ ܫܐܝܼܠܵܐܝܼܬ܁>
    text <܃ܚܲܕ ܥܲܒܼܕܹܗ ܥܲܡܹܗ ܒܫܘܼܒܼܚܵܐ>
    text <ܠܒܲܪܢܵܫܵܐ ܕܲܫܩܲܠ ܡܸܢܲܢ܁>
  block
    text <܃ܘܡܸܛܠ ܚܘܼܒܹܗ ܕܲܠܘܵܬܲܢ>
    text <ܢܣܲܒܼ ܡܵܪܵܬܼܵܐ ܥܲܠ ܢܲܦܫܹܗ܁>
    text <܃ܫܵܪܵܝܵܐ ܢܲܦܫܵܐ ܒܓܼܵܘ ܦܲܓܼܪܵܐ>
    text <ܘܠܵܐ ܚܵܙܹܝܢ ܠܵܗ̇ ܚܲܙܵܝܹ̈ܐ܁>
    text <܃ܘܟܲܕ ܒܲܟܼܝܵܢܵܗ̇ ܡܣܲܝܲܟܼܬܼܵܐ ܗ̄ܝ̣>
    text <ܠܵܐ ܣܝܟܗ̇ ܥܲܝܢܹ̈ܐ ܕܒܸܣܪܵܐ܁>
    text <܃ܥܡܲܪ ܐܵܦ ܡܸܠܬܐ ܒܲܟܼܝܵܢܲܢ>
    text <ܘܠܵܐ ܐܸܣܬܲܝܲܟ ܒܲܟܼܝܵܢܲܢ܁>
    text <܃ܕܥܲܡܘܼܪܝܵܐ ܗ̄ܘ̣ܵܐ ܕܨܒܼܝܵܢܵܐ>
    text <ܘܠܵܐ ܗ̄ܘ̣ܵܐ ܥܡܘܼܪܝܵܐ ܕܲܟܼܝܵܢܵܐ܁>
    text <܃ܗܵܐ ܬܲܚܘܼܝܬܼܵܐ ܒܲܟܝܵܢܲܢ>
    text <܃ܕܲܟܼܝܵܢ̈ܐ ܬܪܹܝܢ ܕܲܗܘ̤ܵܘ ܚܲܕ>
    text <܃ܚܲܕ ܚܲܝܵܐ ܘܚܲܕ ܡܵܝܘܿܬܼܵܐ>
    text <ܘܚܲܕ ܟܲܣܝܵܐ ܘܲܐܚܪܼܝܢ ܓܲܠܝܵܐ܁>
    text <܃ܬܵܘ ܗܵܟܹܝܠ ܐܘ ܚܸܪ̈ܚܹܵܐ>
    text <ܢܸܒܼܥܹܐ ܒܥܵܬܵܐ ܕܘܵܠܝܼܬܼܵܐ܁>
    text <܃ܘܡܲܟܸܟܘ ܪܵܘܡܵܐ ܕܡܸܠܲܝ̈ܟܘܿܢ>
    text <ܘܕܲܥܘ ܠܲܟܼܝܵܢܟܼܘܿܢ ܚܲܠܵܫܵܐ܁>
    text <܃ܬܪܦܹܐ ܒܠܵܬܼܵܐ ܕܐܝܼܬܘܼܬܼܵܐ>
    text <ܕܐܝܼܬܘܼܬܼܵܐ ܕܠܵܐ ܡܸܬܼܕܲܪܟܵܐ܁>
    text <܃ܘܲܥܡܲܠܸܠ ܥܲܠ ܒܲܪ ܓܸܢܣܲܢ>
    text <ܕܢܲܣܒܹܗ ܐܝܼܬܼܝܵܐ ܘܲܥܡܲܪ ܒܹܗ܁>
    text <܃ܥܡܲܪ ܒܹܗ ܘܠܵܐ ܣܲܝܲܟ ܝܵܬܹܗ>
    text <ܕܠܵܐ ܩܢܹܐ ܟܝܵܢܹܗ ܕܢܣܬܝܲܟ܁>
    text <܃ܚܲܫ ܡܵܝܘܿܬܵܐ ܒܲܟܼܝܵܢܹܗ>
    text <ܘܠܵܐ ܩܪܒܼܘ ܚܲܫܹ̈ܐ ܠܐܝܼܬܘܼܬܼܵܐ܁>
    text <܃ܨܠܲܡܵܐ ܡܠܝܼܠܵܐ ܪܲܟܸܒܼ ܠܹܗ>
    text <ܕܲܢܚܵܘܹܐ ܒܹܗ ܫܘܼܠܛܵܢܹܗ܁>
    text <܃ܕܲܡܠܝܼܠܹ̈ܐ ܟܲܕ ܚܵܙܹܝܢ ܠܹܗ>
    text <܃ܢܝܲܩܪܘܿܢ ܟܲܣܝܵܐ ܒܲܕ ܓܲܠܝܵܐ>
    text <܃ܒܩܲܕܘܿܫ ܩܘܼܕܫܹ̈ܐ ܕܟܲܣܝܘܼܬܹܗ>
    text <ܥܡܲܪ ܒܹܗ ܐܝܼܬܼܝܵܐ ܟܲܣܝܵܐܝܼܬܼ܁>
    text <܃ܘܲܒܼܡܸܨܥܵܝܵܐ ܒܲܪ ܓܸܢܣܲܢ>
    text <ܚܵܙܝܹܢܲܢ ܨܲܠܡܵܐ ܕܫܘܼܒܼܚܹܗ܁>
    text <܃ܘܥܲܠ ܗܵܕܹܐ ܓܒܝܗܝ ܘܲܥܡܲܪ ܒܹܗ>
    text <ܕܟܸܣܝܵܐ ܒܓܸܠܝܵܐ ܢܸܬܼܒܲܕܲܩ܁>
    text <܃ܘܒܲܐܦܲܝ̈ ܬܲܪܥܵܐ ܕܟܲܣܝܘܼܬܹܗ>
    text <ܢܸܣܓܘܿܕ ܠܲܟܼܝܵܢܹܗ ܟܲܣܝܵܐ܁>
    text <܃ܥܲܒܼܕܹܗ ܡܵܪܵܐ ܥܲܠ ܒܿܝܼܬܹܗ>
    text <ܘܫܲܠܝܼܛܵܐ ܥܲܠ ܩܸܢܝܵܢܵܘ̈ܗܝ܁>
    text <܃ܘܲܫܥܒܸܕ ܠܹܗ ܪܵܘܡܵܐ ܘܥܘܼܡܩܵܐ>
    text <ܡܠܝܼ̈ܠܹܐ ܘܚܵܪ̈ܫܹܐ ܫܲܘܝܵܐܝܼܬ܁>
    text <܃ܒܹܗ ܐܸܬܚܲܕܲܬ ܬܘܼܩܵܢܵܐ>
    text <ܕܨܲܠܡ̇ܢ ܕܐܲܫܚܸܬ ܒܲܚܛܝܼܬܼܵܐ܁>
    text <܃ܘܫܸܠܡܲܬ̤ ܨܐܕܲܝܼܢ ܒܲܥܒܼܵܕܵܐ>
    text <ܗ̇ܝ ܕܲܩ̣ܪܲܢ ܨܲܠܡܵܐ ܕܝܼܠܹܗ܁>
    text <܃ܠܹܗ ܣܵܓܼܕܝܼܢ ܥܝܼܪܹ̈ܐ ܘܐ̄ܢܵܫ̈ܐ>
    text <ܐܝܟ ܨܠܲܡܵܐ ܓܲܠܝܵܐ ܕܡܲܠܟܵܐ܁>
    text <܃ܟܲܕ ܡܸܬܿܬܲܡܗܝܢ ܒܲܚܙܲܬܹܗ>
    text <ܚܠܵܦ ܟܲܣܝܘܼܬܹܗ ܕܚܝܼܕܼܵܐ܁>
    text <܃ܒܒܘܼܝܵܢܵܐ ܫܡܲܥ ܘܐܸܣܬܲܟܲܠ>
    text <ܫܵܡܘܿܥܵܐ ܗܵܠܹܝܢ ܕܲܬܢܚܸ̇ܬܼ܁>
    text <܃ܠܵܐ ܢܕܼܵܘܕܘܢܵܟ ܚܘܼܫܵܒܹ̈ܐ>
    text <ܥܲܠ ܡܸܠܬܼܵܐ ܕܲܗܘ̤ܵܐ ܒܸܣܪܵܐ܁>
    text <܃ܗܵܐ ܕܸܪܫܸ̇ܬܼ ܐܘܪܚܵܐ ܩܪ̈ܲܡܲܝܟ>
    text <܃ܬܵܐ ܪܕܝܼ ܒܵܬܲܪ ܦܸܬܼܓܡܲܝ̈>
    text <܃ܕܢܸܒܼܥܵܐ ܕܚܲܝܹ̈ܐ ܡܸܫܟܿܚ ܐܲܢ̄ܬ>
    text <ܒܫܘܼܠܵܡ ܐܘܼܪܚܵܐ ܕܕܸܪܫܸܬ ܠܵܟ܁>
    text <܃ܫܲܒܝܲܝ ܠܐܝܼܬܼܝܵܐ ܒܟܲܣܝܘܼܬܹܗ>
    text <ܒܓܠܝܵܐ ܕܢܣܲܒܼ ܠܲܥܡܘܼܪܝܹܗ܁>
    text <܃ܘܝܲܩܲܪ ܡܲܠܟܵܐ ܒܝܲܕ ܨܠܲܢܡܹܗ>
    text <܃ܕܡܲܠܟܵܐ ܒܨܠܡܹܗ ܡܸܬܼܝܲܩܲܪ>
    text <܃ܕܥܲܣܩܵܐ ܐܘܼܪܚܵܐ ܕܢܪܕܐ ܒܵܗ̇>
    text <ܨܝܕ ܐܝܼܬܼܘܼܬܼܵܐ ܕܠܵܐ ܫܘܼܪܵܝ܁>
    text <܃ܒܒܲܪܓܸܢܣܲܢ ܐܲܝܟ ܗܲܕܝܼܚܐ>
    text <܃ܕܲܪܲܫ ܠܲܢ ܐܘܼܪܚܵܐ ܕܟܣܝܘܼܬܼܵܐ>
    text <܃ܕܠܵܐ ܡܨܐ ܟܝܵܢܵܐ ܕܥܒܝܼ̈ܕܹܐ>
    text <ܕܢܸܬܼܒܲܩܹܐ ܒܐܝܼܬܝܵܐ ܓܡܝܼܪܵܐ܁>
    text <܃ܩܨܲܠܡܵܐ ܕܪܲܟܸܒܼ ܚܵܘܝܼ ܠܲܢ>
    text <ܫܘܿܒܚܵܐ ܦܲܐܝܵܐ ܕܟܲܣܝܘܼܬܹܗ܁>
    text <܃ܒܲܗܡܲܝܼܪܵܐ ܕܢܣ̇ܒܼ ܡܸܢܲܢ>
    text <ܐܲܣܪܹܗ ܠܚܕܒܵܐ ܕܒܸܪ̈ܝܵܬܼܵܐ܁>
    text <܃ܘܲܒܼܡܸܨܥܵܝܵܐ ܒܲܪ ܓܸܢܣܲܢ>
    text <ܫܲܝܸܢ ܠܲܢ ܥܲܡ ܪܲܒܘܼܬܹܗ܁>
    text <܃ܗܵܕܐ ܗ̄ܝ̣ ܥܸܠܬܼܵܐ ܕܡܹܐܬܝܼܬܹܗ>
    text <܃ܕܢܹܐܬܹܐ ܢܚܲܕܸܬ ܬܘܼܩܵܢܲܢ>
    text <܃ܘܢܹܐܣܘܿܪ ܫܲܝܢܵܐ ܕܐܬܪܦܝܼ>
    text <ܒܡܨܥܝܘܼܬܹܗ ܕܪܫܝܼܬܲܢ܁>
    text <܃ܠܒܘܼܝܵܐܵܐ ܕܝܼܠܲܢ ܪܲܟܸܒ>
    text <ܢܵܘܣܵܐ ܕܒܸܣܪܵܐ ܘܲܥܡܲܪ ܒܹܗ܁>
    text <܃ܕܢ̣ܣܓܘܿܕ ܒܹܝܬ ܩܘܼܕܫܵܐ ܕܠܲܒܲܪ>
    text <ܠܗ̇ܘ ܕܲܟܼܣܹܐ ܒܲܩܕܘܫ ܩܘܼܕ̈ܫܹܐ܁>
    text <ܠܩܘܼܕܫܵܐ ܒܲܪܵܝܵܐ ܕܦܲܓܼܪܹܗ܃>
  block
    text <ܒܥܲܝ̈ܢܹܐ ܕܒܸܣܪܵܐ ܚܵܙܝܹܢܲܢ܁>
    text <܃ܘܠܲܩܕܘܿܫ ܩܘܼ̈ܕܫܹܐ ܕܟܲܣܝܘܼܬܹܗ>
    text <ܒܙܵܘܥܹ̈ܐ ܕܢܲܦܫܵܐ ܪ̈ܘܼܚܵܢܹܐ܁>
    text <܃ܒܦܪܣܵܐ ܕܦܲܓܼܪܹܗ ܕܐܵܕܼܵܡ>
    text <ܟܠܹܝܢ ܥܸܠܝܹ̈ܐ ܘܬܲܚܵܬܹܝ̈ܐ܁>
    text <܃ܘܠܲܝܬܼ ܫܘܼܠܛܵܢܵܐ ܠܲܥܒܼܝܼ̈ܕܹܐ>
    text <ܕܢܸܚܙܘܿܢ ܩܘܼܕܫܵܐ ܕܐܝܼܬܘܼܬܼܵܐ܁>
    text <܃ܗܵܐ ܕܪܝܼܫܵܐ ܐܘܼܪܚܵܐ ܠܝܲܚܹ̈ܐ>
    text <ܬܵܘ ܚܸܪ̈ܚܹܵܐ ܘܲܪܕܵܘ ܒܵܗ̇܁>
    text <܃ܘܠܵܐ ܬܸܬܲܩܠܘܿܢ ܒܲܫܒܝܼܵܠܐ>
    text <ܕܦܘܠܵܓܼܵܐ ܕܪܸ̈ܥܝܵܢܲܝܟܘܿܢ܁>
    text <܃ܒܬܵܘܕܝܼܬܼܵܐ ܕܥܲܠ ܐܝܼܬܘܼܬܼܵܐ>
    text <ܠܵܐ ܢܸܚܠܘܿܛ ܒܵܗ̇ ܦܘܼܠܵܓܼܵܐ܁>
    text <܃ܕܫܘܹܐ ܒܪܵܐ ܥܲܡ ܝܵܠܘܿܕܹܗ>
    text <܃ܠܵܐ ܢܬܲܚܬܝܼܘܗܝ ܠܲܡܚ̈ܝܼܠܵܬܼܵܐ>
    text <܃ܢܵܘܕܹܐ ܕܡܸܠܬܼܵܐ ܠܒܸܫ ܒܸܣܪܵܐ>
    text <ܘܲܨܒܼܵܐ ܘܥܲܡܲܪ ܒܲܟܼܝܵܢܲܢ܁>
    text <܃ܟܲܕܼ ܠܵܐ ܣܲܝܟܹܗ ܠܲܟܼܝܵܢܹܗ>
    text <ܢܵܘܣܵܐ ܕܒܸܣܪܵܐ ܕܲܥܡ̣ܪ ܒܹܗ܁>
    text <܃ܥܡ݂ܲܪ ܒܹܗ ܟܠܹܗ ܒܨܒܼܝܵܢܹܗ>
    text <ܘܩܵܘܝܼ ܟܠܹܗ ܒܐܝܼܬܼܘܼܬܹܗ܁>
    text <܃ܘܲܢܣܲܒܼ ܒܲܫܡܵܐ ܡܵܟܼܬܹ̈ܗ>
    text <ܘܠܹܗ ܫܵܘܬܸܦ ܒܲܫܒܼܚܵܬܹ̈ܗ܁>
    text <܃ܬܵܘ ܚܲܝܒܹ̈ܐ ܒܢܲܝ̈ ܐܵܕܼܵܡ>
    text <ܢܸܦܪܘܿܠ ܩܘܼܒܵܠ ܛܲܝܒܘܼܬܼܵܐ܁>
    text <܃ܠܛܵܒܼܵܐ ܕܫܵܘܬܸܦ ܠܲܟܼܝܵܢܲܢ>
    text <ܒܲܫܒܼܚ̈ܝܵܬܼܵܐ ܕܪܲܒܘܼܬܹܗ܁>
    text <܃ܐ̄ܚܪܹܢܵܐ ܕܝܼܠܹܗ ܟܲܕ ܕܝܼܠܹܗ>
text <ܥܲܠ ܚܘܼܕܵܬܼܵܐ ܕܲܒܼܪܝܼܬܼܵܐ>
  block
    text <ܥܲܠ ܚܘܼܕܵܬܼܵܐ ܕܲܒܼܪܝܼܬܼܵܐ>
  block
    text <ܡܐܡܪܐ ܕܥܣܪܝܢ ܘܫܬܐ>
    text <ܥܲܠ ܚܘܼܕܵܬܼܵܐ ܕܲܒܼܪܝܼܬܼܵܐ ܘܠܵܚܹܡ ܠܚܲܕܼ>
    text <ܒܫܲܒܵܐ ܚܲܕܼܬܼܵܐ>
    text <ܥܘܼܢܵܝܵܐ>
    text <ܒܪܝܼܟܼܘܼ ܕܲܒܼܢܵܢ ܘܲܗܦܲܟ ܘܚܲܒܿܠܲܢ܃ ܘܲܥܬܼܝܼܕܼ ܕܢܸܒܼܢܹܝܢ>
    text <ܘܬܼܘܼܒܼ ܠܵܐ ܢܚܲܒܿܠܲܢ܃ ܐܲܚܲܝ̈܁>
  block
    text <܃ܚܲܕܼ ܒܵܪܘܿܝܵܐ ܒܪ̣ܵܗ̇ ܠܲܒܼܪܝܼܬܼܵܐ ܡ̣ܢ ܠܵܐ ܡܸܕܹܿܡ>
    text <ܘܗܘ̤ ܡܚܲܕܸܿܬܼ ܠܵܐ ܡ̣ܢ ܫܝܼ̈ܛܵܬܼܵܐ ܠܲܫܒܼܝܼ̈ܚܵܬܼܵܐ ܀>
    text <܃ܚܲܕܼ ܨܸܒܼܝܵܢܵܐ ܬܲܩܸܢ ܥܵܠܡܵܐ ܥܡܝܼܠ ܒܲܬܼܥܵܫܵܐ>
    text <ܘܗܘ̤ ܡܚܲܪܲܪ ܠܹܗ ܡ̣ܢ ܫܘܼܥܒܵܕܼܵܐ ܕܲܥܡܝܼ̈ܠܬܼܵܐ ܀>
    text <ܚܲܕܼ ܗ̄ܘ̣ ܡܵܪܵܐ ܕܫܲܪܝܼ ܒܥܲܡܠܵܐ ܕܠܲܝܬܿ ܒܹܗ ܥܲܡܠܵܐ܃>
  block
    text <ܘܗܘ̤ ܡܫܲܠܸܡ ܠܹܗ ܒܲܓܼܡܝܼܪܘܼܬܼܵܐ ܕܠܵܐ ܚܲܣܝܼܪܵܐ ܀>
    text <܃ܚܲܕܼ ܗ̄ܘ̣ ܟܝܵܢܵܐ ܕܐܲܟܼܝܼܢ ܟܠܵܐ ܡܠܝܼܠܹ̈ܐ ܘܚܲܪ݁ܫܹܐ>
    text <ܘܒܲܠܡܹܐܝܢ ܚܘܼܒܹܿܗ ܡܢܝܼܚ ܬܘܼܩܵܢܵܘ̈ܗܝ ܕܠܵܐ ܢܸܫܬܿܚܩܘܼܢ ܀>
    text <܃ܚܲܕܼ ܗ̄ܘ̣ ܪܸܡܙܵܐ ܕܙܵܐܹ̇ܢ ܬܹܒܹܝܠ ܒܲܕܼܡܸܬܼܚܲܙ̈ܝܵܢ>
    text <ܘܲܥܬܼܝܼܕܼ ܕܢܲܚܸܐ ܒܲܕܼܠܵܐ ܚܲܙ̈ܝܵܢ ܠܲܕܼܡܸܬܼܚܲܘܙ̈ܝܵܢ ܀>
    text <܃ܚܲܕܼ ܫܘܼܠܛܵܢܵܐ ܡܛܲܟܸܿܣ ܪܲܗܛܵܐ ܕܥܝܼܪܹ݁ܐ ܘܐ̄ܢܵܫܵܐ>
    text <ܘܡ̣ܢ ܒܹܝܬܼ ܓܲܙܹܗ ܡܦܲܠܸܓܼ ܕܸܫܢܹ̈ܐ ܠܨܸܒܼܝܵܢܲܝ̈ܗܘܿܢ ܀>
    text <܃ܚܲܕܼ ܗ̄ܘ̣ ܟܲܣܝܵܐ ܕܲܟܼܣܸܐ ܟܝܵܢܹܗ ܘܲܓܼܠܸܐ ܥܒܼܵܕܹܗ>
    text <ܘܟܲܕܼ ܗܘ̤ ܟܲܣܝܵܐ ܗ̄ܘ̣ ܥܒܼܵܕܵܘ̈ܗܝ ܩܵܥܹ̇ܝܢ ܥܲܠ ܟܲܣܝܘܼܬܹܗ ܀>
    text <܃ܥܒܼܵܕܵܘ̈ܗܝ ܣܵܗ̇ܕܿܝܼܢ ܥܲܠ ܟܲܣܝܘܼܬܹܗ ܕܠܵܐ ܡܸܬܿܕܵܪܟܵܐ>
    text <ܕܗܵܐ ܡ̣ܢ ܕܲܗܘ̤ܵܘ ܠܵܐ ܡܨܹܝܢ ܘܚܵܙܹ̇ܝܢ ܠܐܲܡܝܼܢܘܼܬܹܗ ܀>
    text <܃ܐܲܡܝܼܢܵܐܝܼܬܼ ܐܝܼܬܼܵܘܗܝ ܘܐܝܼܬܼܵܘܗܝ ܕܠܵܐ ܫܘܼܪܵܝܵܐ>
    text <ܘܲܕܼܠܵܐ ܫܘܼܠܵܡ ܨܒܼܵܐ ܕܲܢܩܵܘܘܿܢ ܥܒܼܵܕܹ̈ܐ ܕܲܥܒ݂ܲܕܼ ܀>
    text <܃ܒܐܲܡܝܼܢܘܼܬܹܗ ܨܒܼܵܐ ܕܲܢܫܵܘܬܸܿܦ ܥܒܼܵܕܹ̈ܐ ܕܲܥܒ݂ܲܕܼ>
    text <ܕܡ̇ܐ ܕܲܡܩܵܘܹܝܢ ܢܸܗܘܘܿܢ ܣܵܗ̈ܕܹܿܐ ܕܐܲܡܝܼܢܘܼܬܹܗ ܀>
    text <܃ܐܲܡܝܼܢܵܐܝܼܬܼ ܦܠܸܐ ܕܲܢܩܵܘܸܐ ܐܝܼܬܼܝܵܐ ܘܥܲܡܠܹܗ>
    text <ܕܐܲܝܟ ܕܐܝܼܬܼܵܘܗܝ ܗܘ̤ ܢܸܗܘܸܐ ܐܲܡܝܼܢ ܐܵܦ ܬܘܼܩܵܢܹܗ ܀>
    text <܃ܠܵܐ ܗ̄ܘ̣ܵܐ ܠܙܲܒܼܢܵܐ ܒܪ̣ܵܗ̇ ܠܲܒܼܪܝܼܬܼܵܐ ܒܵܪܹܐ ܒܪܝܼܬܼܵܐ>
    text <ܐܸܠܵܐ ܕܬܸܛܲܪ ܒܐܲܡܝܼܢܘܼܬܼܵܗ̇ ܐܵܦ ܠܹܗ ܠܙܲܒܼܢܵܐ ܀>
    text <܃ܥܲܡ ܬܘܼܩܵܢܵܗ̇ ܪܵܕܹܝܢ ܙܲܒܼܢܹ̈ܐ ܗܵܐ ܡ̣ܢ ܕܲܗܘ̤ܵܘ>
    text <ܘܥܵܒܼ̇ܪܝܼܢ ܙܲܒܼܢܹ̈ܐ ܘܗ̤ܝ ܠܵܐ ܥܵܒܼ̇ܪܵܐ ܡ̣ܢ ܡ̇ܐ ܕܐܝܼܬܹܝܗ̇ ܀>
    text <܃ܕܠܵܐ ܫܘܼܠܵܡܵܐ ܪܵܕܹܝܢ ܛܲܟܼܣܹ̈ܐ ܕܐܲܝܡܝܼܢܘܼܬܼܵܗ̇>
    text <ܘܐܵܦܸܢ ܫܵܠ̇ܡܵܐ ܥܲܡ ܫܘܼܠܵܡܵܗ̇ ܐܵܦ ܚܘܼܕܵܬܼܵܗ̇ ܀>
    text <܃ܥܲܠ ܫܘܼܠܵܡܵܗ̇ ܢܲܓܼܕܲܢܲܝ ܪܸܥܝܵܢܝ ܠܡܸܫܬܲܢܵܝܘܼ>
    text <ܕܲܚܙܹ̇ܝܬܼ ܕܲܦܠܸܐ ܛܵܒܼ ܡ̣ܢ ܙܲܒܼܢܵܐ ܕܲܒܼܫܘܼܪܵܝܵܗ̇ ܀>
    text <܃ܦܠܸܐ ܫܘܼܠܵܡܵܗ̇ ܒܲܕܼܢܲܩܝܼܦ ܠܹܗ ܐܵܦ ܚܘܼܕܵܬܼܵܗ̇>
    text <ܘܠܹܗ ܠܚܘܼܕܵܬܼܵܐ ܐܸܡ̇ܪܹܬܼ ܕܲܦܠܸܐ ܡ̣ܢ ܫܘܼܪܵܝܵܐ ܀>
    text <܃ܦܠܸܐ ܫܘܼܪܵܝܵܗ̇ ܕܬܸܩܢܲܬ̤ ܡܸܬܫܹܠܝ ܡ̣ܢ ܠܵܐ ܡܸܕܹܿܡ>
    text <ܘܲܦܠܸܐ ܣܲܓܼܝܼ ܐܵܦ ܚܘܼܕܵܬܼܵܗ̇ ܕܡ̣ܢ ܫܹܠܝ ܗܵܘܹ̇ܐ ܀>
    text <܃ܒܗܵܘ̇ ܐܸܣܟܹܿܡܵܐ ܕܲܗܘ̤ܵܬܼ ܡܸܢܫܹܠܝ ܡ̣ܢ ܠܵܐ ܡܸܕܸܿܡ>
    text <ܗܵܘ̇ܝܵܐ ܠܚܲܪܬܼܵܐ ܡܸܕܸܿܡ ܕܲܦܠܸܐ ܡ̣ܢ ܩܲܕܼܡ̇ܝܵܐ ܀>
    text <܃ܦܠܸܐ ܠܹܗ ܠܛܵܒܼܵܐ ܠܲܡܚܲܕܵܬܼܘܼ ܒܪܝܼܬܼܵܐ ܕܲܒܼܪܵܐ>
    text <ܕܲܒܼܚܘܼܕܵܬܼܵܗ̇ ܬܩܵܘܸܐ ܥܲܡܹܗ ܕܠܵܐ ܫܘܼܠܵܡܵܐ ܀>
    text <܃ܕܠܵܐ ܫܘܼܠܵܡܵܐ ܪܓܼܝܼܓܼ ܗ̄ܘ̣ܵܐ ܕܬܸܗܘܸܐ ܡ̣ܢ ܫܘܼܪܵܝܵܐ>
    text <ܘܲܡܫܲܠܸܡ ܠܵܗ̇ ܠܪܸܓܲܬܼ ܚܘܼܒܹܿܗ ܒܝܘܿܡ ܫܘܼܠܵܡܵܐ ܀>
    text <ܗܵܢ ܨܸܒܼܝܵܢܵܐ ܗܘ̤ܵܐ ܠܹܗ ܡܸܡܬܼܘܿܡ ܕܠܵܐ ܫܘܼܪܵܝܵܐ܃>
  block
    text <ܕܬܸܗܘܸܐ ܠܘܼܩܕܼܵܡ ܕܲܡܠܸܐ ܙܲܒܼܢܵܐ ܘܟܸܢ ܕܲܠܥܵܠܲܡ ܀>
    text <܃ܝܵ̇ܕܲܥ ܗ̄ܘ̣ܵܐ ܠܹܗ ܠܗܵܢ ܨܸܒܼܝܵܢܵܐ ܩܕܼܵܡ ܟܠܡܸܕܸܿܡ>
    text <ܘܠܵܘ ܚܲܕܼܬܼܵܐܝܼܬܼ ܨܒܼܵܐ ܕܲܢܬܲܩܸܢ ܘܐܲܟܸܿܢ ܬܲܩܸܢ ܀>
    text <܃ܡܦܵܣ ܗ̄ܘ̣ܵܐ ܣܲܓܿܝܼ ܐܵܦ ܒܚܘܼܕܼܵܬܼܵܐ ܕܒܼܵܬܲܪ ܕܒܼܵܢܹ̈ܐ>
    text <ܘܠܵܘ ܚܘܼܫܵܒܼܵܐ ܥܨ̣ܵܝܗܝ ܕܲܢܚܲܕܸܿܬܼ ܡ̇ܐ ܕܲܡܚܲܕܸܿܡ ܀>
    text <܃ܠܲܝܬܿ ܚܘܼܫܵܒܼܵܐ ܠܗܵܘ̇ ܚܘܼܫܵܒܼܵܐ ܕܠܵܐ ܡܸܬܼܚܲܫܲܒܼ>
    text <ܘܠܵܐ ܨܸܒܼܝܵܢܵܐ ܠܗܵܘ̇ ܨܸܒܼܝܵܢܵܐ ܕܠܵܐ ܨܒܼܵܐ ܘܨܵܒܹ̇ܐ ܀>
    text <܃ܡܚܲܫܲܒ̣ ܗ̄ܘ̣ܵܐ ܠܹܗ ܗܵܘ̇ ܡ̇ܐ ܕܲܣܥ݂ܲܪ ܥܕܼܠܵܐ ܢܸܣܥܘܿܪ>
    text <ܘܲܨܒܸܐ ܗ̄ܘ̣ܵܐ ܠܹܗ ܗܵܘ̇ ܨܸܒܼܝܵܢܵܐ ܕܲܨܒܼܵܐ ܘܲܗܘ̤ܵܘ ܀>
    text <܃ܠܵܘ ܚܲܕܼܬܼܵܐܝܼܬܼ ܣܥ݂ܲܪ ܟܠ ܕܣܥ݂ܲܪ ܘܲܥܬܼܝܼܕܼ ܕܢܸܣܥܿܪ>
    text <ܒܗܵܝ̇ ܕܐܝܼܬܼ ܗ̄ܘ̣ܵܐ ܠܹܗ ܟܠܡܵܐ ܕܲܗܘ̤ܵܐ ܥܲܕܠܵܐ ܢܸܗܘܸܐ ܀>
    text <܃ܚܲܕܼܝܼܡܵܐܝܼܬܼ ܥܒ݂ܲܕܼ ܫܘܼܪܵܝܵܐ ܠܲܥܒܼܵܕܼ ܐܝܼܕܼܵܘ̈ܗܝ>
    text <ܘܲܫܒܼܝܼܚܵܐܝܼܬܼ ܡܚܲܕܸܿܬܼ ܥܲܡܠܹܗ ܒܫܘܼܠܵܡ ܙܲܒܼܢܹ̈ܐ ܀>
    text <܃ܙܲܒܼܢܹ̈ܐ ܘܛܲܟܸܣܹ̈ܐ ܥܒ݂ܲܕܼ ܠܲܥܒܼܵܕܼܵܘ̈ܗܝ ܫܒܼܝܼܚ ܒܲܥ̇ܒܼܵܕܹܗ>
    text <ܘܠܵܐ ܡܨܸܐ ܥܒܼܵܕܹܗ ܕܢܑܹܡܲܪ ܕܟܼܡܵܐ ܫܒܼܝܼܚ ܘܲܡܛܲܟܲܣ ܀>
    text <܃ܫܒܼܝܼܚ ܘܲܡܛܲܟܲܣ ܟܲܟܼܣܵܐ ܕܲܥܒ݂ܲܕܼ ܠܲܬܼܪܹܝܢ ܥܵܠܡܹ̈ܐ>
    text <ܕܲܠܚܲܕܼ ܝܲܗ̣̄ܒܼܠܹܗ ܙܲܒܼܢܵܐ ܝ̄ܕܼܝܼܥܵܐ ܘܚܲܕܼ ܕܲܠܥܵܠܲܡ ܀>
    text <܃ܒܚܲܕܼ ܣܵܡ̣ ܛܲܟܼܣܵܐ ܕܲܢܩܵܘܸܐ ܟܠ ܒܲܥܡܝܼ̈ܠܵܬܼܵܐ>
    text <ܘܲܐ̄ܚܪܹܝܢ ܥܲܒܼܕܹܿܗ ܕܲܕܼܠܵܐ ܥܲܡܠܵܐ ܡܢܝܼܚ ܠܲܥܡܝܼ̈ܠܹܐ ܀>
    text <܃ܚܲܕܼ ܐܲܣܸܢ ܒܹܗ ܙܢܲܝ̈ ܕܘܼܪܵܫܵܐ ܕܲܡܠܸܐ ܥܲܡܠܹ̈ܐ>
    text <ܘܠܲܐ̄ܚܪܹܢܵܐ ܡ̣ܠܵܝܗܝ ܗܵܪܓܵܐ ܕܠܲܝܬܿ ܒܹܗ ܡܲܐܝܼܢܘܼܬܼܵܐ ܀>
    text <܃ܒܲܬܼܪ̈ܲܝܗܘܿܢ ܚܵܪ̣ ܒܥܲܝܢܵܐ ܟܣܝܼܬܼܵܐ ܕܲܓܼܝܼܙܘܼܬܹܗ>
    text <ܘܛܲܟܸܿܣ ܐܸܢܘܿܢ ܐܲܟܼܡܵܐ ܕܲܦܠܸܐ ܠܝܵ̇ܕܲܥ ܟܠܵܐ ܀>
    text <܃ܝܵ̇ܕܲܥ ܗ̄ܘ̣ܵܐ ܠܹܗ ܠܥܘܼܡܪܵܐ ܕܙܲܒܼܢܵܐ ܕܡܸܫܬܲܪܝܵܢܵܐ ܗ̄ܘ̣>
    text <ܘܩܲܕܸܿܡ ܠܲܒܿܒܹܗ ܒܝܕܼ ܚܘܼܕܵܬܼܵܐ ܕܐܸܫܬܵܘܕܲܝܼ ܠܹܗ ܀>
    text <܃ܒܝܲܕܼ ܫܘܼܘܕܵܝܹ̈ܐ ܓܲܪܸܓܼ ܢܲܓܼܕܹܿܗ ܠܘܵܬܼ ܝܼܕܲܥܬܹܗ>
    text <ܕܡ̇ܐ ܕܝܼܕܲܥ ܠܹܗ ܢܗܲܝܡܸܢ ܕܲܡܨܸܐ ܡܩܝܼܡ ܡܲܦܘܼܠܬܹܿܗ ܀>
    text <܃ܐܲܝܟ ܕܲܠܢܲܦܠܵܐ ܐܲܚܕܹܿܡ ܒܐܝܝܼܕܼܵܐ ܒܸܣܪܵܢܵܝܵܬܵܐ>
    text <ܘܲܣܡ݂ܲܟ ܬܲܪܨܹܗ ܘܲܬܼܠܵܐ ܚܝܵܪܹܗ ܠܐܲܦܲܝ̈ ܪܵܘܡ̇ܐ ܀>
    text <܃ܒܐܝܼܕܼܵܐ ܕܐ̄ܢܵܫܵܐ ܐܲܚܕܹܿܗ ܠܥܵܠܡܵܐ ܡܵܪܹܗ ܕܥܵܠܡܵܐ>
    text <ܘܲܩܥܥ̣ܵܐ ܠܹܗ ܕܩܘܼܡ ܘܐܸܬܼܚܲܝܲܠ ܡ̣ܢ ܟܘܼܪܗܵܢܹܗ ܀>
    text <܃ܡܸܕܼܪܵܐ ܕܡܸܢܹܗ ܡܲܕܸܿܟ ܝܲܗ̣̄ܒܼ ܠܹܗ ܒܲܕܼܡܘܼܬܼ ܣܲܡܵܐ>
    text <ܘܐܸܫܬܿܝܼ ܡܸܢܹܗ ܘܢܲܦܨܵܗ̇ ܠܡܸܪܬܼܵܐ ܕܡ̇ܝܘܿܬܼܘܼܬܼܵܐ ܀>
    text <܃ܚܝ̣ܵܐ ܘܐܸܬܼܢܲܚܲܡ ܥܵܠܡܵܐ ܡܝܼܬܼܵܐ ܐ̄ܪܵܙܵܢܵܐܝܼܬܼ>
    text <ܘܝܼܠܸܦ ܛܲܟܼܣܵܐ ܕܬܼܘܼܒܼ ܡܸܬܼܢܲܚܲܡ ܒܗܘܿܢ ܒܲܥܒܼܵܕܹ̈ܐ ܀>
    text <܃ܕܪܲܫ ܠܹܗ ܐܘܼܪܚܵܐ ܠܲܡܣܲܟܵܝܘܼ ܠܬܼܘܼܩܵܢ ܪܵܘܡ̇ܐ>
    text <ܘܫܲܕܲܪ ܩܘܼܕܸܡ̇ܘܗܝ ܚܲܕܼ ܡ̣ܢ ܕܝܼܠܹܗ ܐܲܝܟ ܗܲܕܿܝܼܠܵܐ ܀>
  block
    text <܃ܚܲܕܼ ܐܝܼܙ ܓܲܘ̣ܵܐ ܫܠܲܚ̣ ܡ̣ܢ ܥܵܠܡܵܐ ܠܥܵܠܡܵܐ ܐ̄ܚܪܹܢܵܐ>
    text <ܕܲܢܛܲܝܸܒܼ ܠܹܗ ܠܥܵܠܡܵܐ ܥܡܝܼܠܵܐ ܥܵܠܡܵܐ ܓܡܝܼܪ̈ܵܐ ܀>
    text <܃ܐܲܝܟ ܪܲܒܿܟܿܘܼܡܪܹ̈ܐ ܦܲܩܕܹܿܗ ܕܢܸܥܘܿܠ ܠܩܘܼܕܿܫܵܐ ܕܲܠܥܸܠ>
    text <ܕܲܢܚܲܣܸܐ ܒܹܗ ܥܲܠ ܚܵܘܒܵܬܹ̈ܗ ܕܥܵܠܡܵܐ ܥܡܝܼܠܵܐ ܀>
    text <܃ܗܡܲܝܪܵܐ ܕܫܲܝܢܵܐ ܢܣ݂ܲܒܼ ܡ̣ܢ ܟܠܵܐ ܡ̇ܪܹܐ ܟܠܵܐ>
    text <ܕܡ̇ܐ ܕܗܘ̤ ܨܹܐܕܼܵܘܗܝ ܢܗܲܝܡܸܢ ܟܠܵܐ ܕܨܹܐܕܼܵܘܗܝ ܦܵܢܹ̇ܐ ܀>
    text <܃ܙܲܒܼܢܵܐ ܬܲܚܸܡ ܕܠܸܐܡܲܬܼܝ ܦܵܢܹ̇ܐ ܡ̣ܢ ܨܹܝܕܼ ܚܘܼܒܹܿܗ>
    text <ܘܗܵܐ ܡܣܲܟܹܿܝܢ ܠܹܗ ܐܲܪ̈ܥܵܢܵܝܹܐ ܘܲܫܡܲܝܵܢܹ̈ܐ ܀>
    text <܃ܠܗܵܘ̇ ܒܘܼܣܵܡܵܐ ܡܣܲܟܸܿܐ ܥܵܠܡܵܐ ܥܡܝܼܠ ܒܲܚܛܝܼܬܼܵܐ>
    text <ܕܢܸܣܲܒܼ ܡܸܢܹܗ ܚܪܘܼܪ ܚܵܘ̈ܒܵܬܼܵܐ ܕܚܵܒܼ ܠܐܲܠܵܗܹܗ ܀>
    text <܃ܠܗܵܘ̇ ܐܝܼܙ ܓܲܕܵܐ ܕܫܲܕܲܪ ܩܘܼܡ̇ܘܗܝ ܡܣܲܟܸܿܐ ܟܠܝܘܿܡ>
    text <ܕܢܹܐܬܸܐ ܡܣܲܒܿܪܝܼܘܗܝ ܥܲܠ ܚܘܼܕܵܬܼܵܐ ܕܥܲܬܿܝܼܩܘܼܬܹܗ ܀>
    text <܃ܡܸܢܫܹܠܝ ܕܵܢܲܚ ܢܘܼܗܪܵܐ ܕܥܵܠܡܵܐ ܡ̣ܢ ܗܵܘ̇ ܥܵܠܡܵܐ>
    text <ܘܪܵܕܹܦ ܡܸܢܹܗ ܚܸܫܟܵܐ ܕܥܲܡܠܹ̈ܐ ܐܲܪ̈ܥܵܢܵܝܹܐ ܀>
    text <܃ܒܢܘܼܗܪܵܐ ܕܐܲܦܵܘ̈ܗܝ ܡܲܥܒܲܪ ܐܸܒܼܠܵܐ ܕܲܟܼܡܝܼܪܘܼܬܹܗ>
    text <ܘܡܲܩܸܠ ܡܸܢܹܗ ܝܘܼܩܪܵܐ ܩܲܫܝܵܐ ܕܚܵܫܘܿܫܘܼܬܼܵܐ ܀>
    text <܃ܒܩܵܠ ܫܝܼܦܘܿܪܵܐ ܡܥܝܼܪ ܕܲܡܟܿܘܼܬܼܵܐ ܕܠܵܐ ܝܼܕܲܥܬܹܗ>
    text <ܘܢܵܐܹ̇ܕ ܩܵܐܹ̇ܡ ܐܲܝܟ ܕܡ̣ܢ ܥܲܪܣܵܐ ܕܥܲܣܩܘܼܬܼ ܟܹܐܒܼܵܘ̈ܗܝ ܀>
    text <܃ܠܟܼܠܹܗ ܒܟܼܠܹܗ ܡܚܲܕܸܿܬܼ ܡ̣ܢ ܫܹܠܝ ܕܠܵܐ ܬܘܼܗܵܝܵܐ>
    text <ܘܠܵܐ ܦܵܝܫܵܐ ܒܹܗ ܕܘܼܟܿܬܼܵܐ ܕܦܵܝ̇ܫܵܐ ܕܠܵܐ ܚܘܼܕܵܬܼܵܐ ܀>
    text <܃ܟܠܵܗ̇ ܒܪܝܼܬܼܵܐ ܡܸܬܼܚܲܕܿܬܼܵܐ ܒܹܗ ܒܗܵܘ̇ ܚܘܼܕܵܬܼܵܐ>
    text <ܫܡܲܝܵܐ ܘܐܲܪܥܵܐ ܘܟܼܠ ܕܲܚܒܼܝܼܫܝܼܢ ܒܲܬܼܚܘܼܡܲܝ̈ܗܘܿܢ ܀>
    text <܃ܡܠܝܼܠܹ̈ܐ ܘܚܲܪ̈ܫܹܐ ܢܵܚܝܼܢ ܐܲܟܲܚ̄ܕܼ ܡ̣ܢ ܥܲܡܠܲܝ̈ܗܘܿܢ>
    text <ܘܠܵܐ ܬܘܼܒܼ ܠܵܐܹ̇ܝܢ ܒܲܥܡܝܼ̈ܠܵܬܵܪܐ ܕܣܘܼܢܩܵܢܲܝ̈ܗܘܿܢ ܀>
    text <܃ܟܠ ܥܲܡ ܟܠܵܐ ܡܢܝܼܚ ܗܵܘ̇ ܥܵܠܡܵܐ ܡ̣ܢ ܟܠ ܝܘܼܩܪ̈ܝܼܢ>
    text <ܘܠܲܝܬܿ ܒܲܥܒܼܝܼܪܹ̈ܐ ܕܠܵܘ ܒܲܗܝܵܚܹܗ ܡܢܝܼܚ ܠܲܐܝܘܼܬܹܗ ܀>
    text <܃ܗܘ̤ܝܘܼ ܢܲܚܬܵܐ ܗܵܝ̇ ܕܲܪܫܝܼܡܵܐ ܒܣܸܦܪ̈ܲܝ ܪܘܼܚܵܐ>
    text <ܘܒܹܗ ܡܸܬܿܬܿܢܝܼܚܝܼܢ ܩܵܠܹ̈ܐ ܫܚܝܼܩܹ̈ܐ ܕܲܢܒܼܝܼܘܼܬܼܵܐ ܀>
    text <܃ܠܲܝܬܿ ܒܲܢܝܵܚܹܗ ܥܲܡܠܵܐ ܕܫܵܚܹ̇ܩ ܠܲܕܼܢܵܐܲܚ ܒܹܗ>
    text <ܘܠܵܐ ܬܘܼܒܼ ܩܵܢܹ̇ܛ ܡ̣ܢ ܫܘܼܚܠܵܦܵܐ ܕܩܹܝܬܼ ܛܵܒܼ ܠܲܕܼܒܼܝܼܫ ܀>
    text <܃ܠܲܝܬܿ ܫܘܼܠܵܦܵܐ ܕܒܹܝܬܼ ܛܵܒܼ ܘܲܠܒܼܝܼܫ ܒܗܵܘ̇ ܚܘܼܕܵܬܼܵܐ>
    text <ܘܠܵܐ ܕܲܡܣܲܟܸܿܐ ܒܣܘܼܟܵܝ ܣܲܒܼܪܵܐ ܕܣܲܒܼܪܵܐ ܐ̇ܚܪܹܢܵܐ ܀>
    text <ܒܹܗ ܐܲܣܝܼܪܝܼܢ ܟܠ ܣܘܼܟܵܝܼ̈ܢ ܕܥܝܼܪܹ̈ܐ ܘܐ̄ܢܵܫܵܐ܃>
  block
    text <ܘܒܹܗ ܡܸܣܬܲܝ̈ܟܼܵܢ ܩܲܕ̈ܡܵܝܵܬܼܵܐ ܘܲܐ̄ܚܪ̈ܵܝܵܬܼܵܐ ܀>
    text <܃ܒܲܠܡܹܐܝܢ ܫܲܝܢܹܗ ܢܵܝ̇ܚܝܼܢ ܟܸܢܫܹ̈ܐ ܕܲܫܡܲܝܵܢܹ̈ܐ>
    text <ܘܠܵܐ ܡܸܫܬܿܚܩܝܼܢ ܠܲܡܕܲܒܵܪܘܼ ܫܡܲܝܵܐ ܘܐܲܪܥܵܐ ܀>
    text <܃ܒܹܗ ܡܸܬܿܬܿܢܝܼܚܝܼܢ ܡ̣ܢ ܥܲܡܠܲܝ̈ܗܘܿܢ ܕܲܠܘܵܬܼ ܐ̄ܢܵܫܵܐ>
    text <ܒܗܵܝ̇ ܕܐܵܦ ܫܵܠܹ̇ܐ ܪܲܗܛܵܐ ܕܐ̄ܢܵܫܵܐ ܘܣܘܼܥܪ̈ܵܢܲܝܗܘܿܢ ܀>
    text <܃ܢܵܚ̇ܝܿܢ ܐ̄ܢܵܫܵܐ ܡ̣ܢ ܠܲܐܝܘܼܬܼܵܐ ܕܐ̄ܢܵܫܵܝ̈ܬܼܵܐ>
    text <ܘܠܵܐ ܡܸܣܬܲܢܩܝܼܢ ܥܲܠ ܚܘܼܫܵܚܵܐ ܕܐܲܪ̈ܥܵܢܵܝܵܬܼܵܐ ܀>
    text <܃ܚܘܼܪܵܪ ܐ̄ܢܵܫܵܐ ܡܢܝܼܚ ܡ̣ܢ ܥܲܡܠܵܐ ܠܪ̈ܘܼܚܵܢܵܝܹܐ>
    text <ܘܗܵܘܹ̇ܝܢ ܐ̄ܢܵܫܵܐ ܘܲܡܫܲܝܵܢܹ̈ܐ ܒܚܲܕܼ ܕܘܼܒܵܪܵܐ ܀>
    text <܃ܒܥܲܡܠܹ̈ܐ ܫܚܝܼܩܹ̈ܐ ܥܢܹܝܢ ܪ̈ܘܼܚܵܢܹܐ ܚܠܵܦ ܒܲܪܢܵܫܵܐ>
    text <ܘܡ̇ܐ ܕܐܸܬܼܚܲܪܲܪܘ ܢܵܚ̣ܘ ܦܵܩܘܿܕܹ̈ܐ ܘܡܸܬܼܦܲܩܕܵܢܹ̈ܐ ܀>
    text <܃ܚܠܵܦ ܣܘܼܢܩܵܢܹܗ ܦܵܩܕܿܝܼܢ ܗܵܫܵܐ ܘܐܵܦ ܡܸܬܿܦܲܩܕܿܝܼܢ>
    text <ܘܡ̇ܐ ܕܲܥܬ݂ܲܪ ܗܘ̤ ܠܵܐ ܬܘܼܒܼ ܦܵܩܕܿܝܼܢ ܘܠܵܐ ܡܸܬܼܦܲܩܕܿܝܼܢ ܀>
    text <܃ܒܥܘܼܬܼܪܵܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ ܡܲܡܠܸܟ ܬܲܡ̇ܢ>
    text <ܘܥܲܡܹܗ ܢܵܝܚ̇ܝܼܢ ܐܵܦ ܫܲܡܵܫܹ̈ܐ ܕܣܘܼܢܩܵܢ ܚܲܝܵܘ̈ܗܝ ܀>
    text <܃ܢܝܵܚܵܐ ܓܡܝܼܪܵܐ ܕܠܵܐ ܡܸܫܬܲܚܠܲܦ ܡܩܲܒܸܿܠ ܠܲܐܝܵܐ>
    text <ܘܠܵܐ ܬܘܼܒܼ ܫܵܚ̇ܩܝܼܢ ܐܵܦ ܡܸܫܬܿܚܩܝܼܢ ܟܝܵܢܹ̈ܐ ܚܠܵܦܵܘܗܝ ܀>
    text <܃ܟܠܵܗ̇ ܒܪܝܼܬܼܵܐ ܢܵܝ̇ܚܵܐ ܥܲܡܹܗ ܘܗܘ̤ ܥܲܡ ܟܠܵܐ>
    text <ܘܗܵܘܹ̇ܝܢ ܡܠܝܼ̈ܠܹܐ ܐܵܦ ܡܲܠܵܠܹ̈ܐ ܒܫܸܠܝܵܐ ܘܫܸܬܼܩܵܐ ܀>
    text <܃ܫܵܠܹ̇ܿܝܢ ܚܲܫܵܘ̈ܗܝ ܢܲܦܫܵܢܵܝܹ̈ܐ ܘܦܲܓܼܪ̈ܵܢܵܝܹܐ>
    text <ܘܠܵܐ ܡܸܬܼܟܲܬܲܫ ܘܠܵܐ ܡܸܬܼܟܼܬܿܫܝܼܢ ܚܲܫܹ̈ܐ ܠܩܘܼܒܼܠܹܗ ܀>
    text <܃ܕܵܥܟܵܐ ܚܛܝܼܬܼܵܐ ܘܕܼܵܥܹ̇ܟ ܡ̇ܘܬܵܐ ܗ̄ܘ̣ܵܐ ܠܹܗ>
    text <ܘܢܵܐܲܚ ܡܸܢܹܗ ܩܹܐܪܣܵܐ ܩܲܫܝܵܐ ܕܡܲܩܪܸܒܼ ܥܲܡܹܗ ܀>
    text <܃ܒܢܵܘܚܹܗ ܢܵܚܝܼܢ ܐܵܦ ܡ̇ܪ̈ܘܿܕܹܐ ܕܣܲܩ̣ܪܘܼܗܝ ܡܲܓܵܢ>
    text <ܘܗܵܘܹ̇ܝܢ ܥܲܡܹܗ ܒܚܲܕܼ ܨܸܒܼܝܵܢܵܐ ܕܚܲܕܼ ܒܵܪܘܿܝܵܐ ܀>
    text <܃ܚܲܕܼ ܨܸܒܼܝܵܢܵܐ ܡܲܡܠܸܟ ܬܲܡ̇ܢ ܥܲܠ ܟܠ ܘܲܒܼܟܼܠ>
    text <ܘܠܲܝܬܿ ܣܲܩܘܼܒܼܠܵܐ ܘܠܵܐ ܡܥܵܘܟܼܵܢܵܐ ܘܠܵܐ ܟܠ ܟܠܹܗ ܀>
    text <܃ܚܲܕܼܘ ܡܲܡܠܸܟ ܥܲܡ ܨܸܒܼܝܵܢܵܐ ܕܣܵܡ̣ ܠܹܗ ܬܵܓܼܵܐ>
    text <ܘܗܘ̤ܝܘܼ ܕܕܼܵܐܹ̇ܝܢ ܒܹܗ ܒܨܸܒܼܝܵܢܵܐ ܕܝܲܗ̣̄ܒ ܠܹܗ ܕܝܼܢܵܐ ܀>
    text <܃ܟܠܹܗ ܕܝܼܢܵܐ ܢܣ݂ܲܒܼ ܡ̣ܢ ܐܲܒܼܵܐ ܒܪܵܐ ܒܲܪ ܓܸܢܣܲܢ>
    text <ܘܗܘ̤ܝܘܼ ܕܝܵܗܹ̇ܒܼ ܕܵܫܢܹ̈ܐ ܠܛܵܒܹ̈ܐ ܘܢܸܓܼ̈ܕܹܿܐ ܠܒܼܝܼܫܹ̈ܐ ܀>
    text <܃ܒܝܘܿܡ ܓܸܠܝܵܢܹܗ ܡܚܵܘܸܐ ܚܲܝܠܵܐ ܕܪܹܫܢܘܼܬܹܗ>
    text <ܘܲܡܫܲܥܒܸܿܕܼ ܟܠ ܘܲܡܚܲܕܸܿܬܼ ܟܠ ܒܚܹܝܠ ܫܘܼܠܛܵܢܹܗ ܀>
    text <܃ܠܗܵܘ̇ ܚܘܼܕܵܬܼܵܐ ܕܗܵܘܹ̇ܐ ܒܐܝܼܕܼܵܘ̈ܗܝ ܡܣܲܟܿܝܵܐ ܒܪܝܼܬܼܵܐ>
    text <ܘܗܵܐ ܡܸܬܿܬܲܢܚܵܐ ܕܠܸܐܡܲܬܼܝ ܗܵܘܹ̇ܐ ܙܒܲܢ ܚܘܼܕܵܬܼܵܗ̇ ܀>
    text <ܒܲܕܼܡܘܼܬܼ ܚܸܒܼܠܹ̈ܐ ܡ̇ܚܹ̇ܝܢ ܚܲܫܹ̈ܐ ܠܚܵܫܘܿܫܘܼܬܼܵܗ̇܃>
  block
    text <ܕܐܸܡܲܬܼܝ ܬܵܘܠܸܕܼ ܥܘܸܠܹ̈ܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀>
    text <܃ܐܲܝܟ ܝܵܠܹܕܿܬܵܐ ܛܥܝܼܢܵܐ ܝܘܼܩܪܵܐ ܕܡ̇ܝܘܿܬܼܘܼܬܼܵܐ>
    text <ܘܗܘ̤ ܗܘ̇ ܝܵܘܡ̇ܐ ܡܢܝܼܚ ܟܲܪܝܘܼܬܼܵܗ̇ ܘܡܲܥܒܲܪ ܐܸܒܼܠܵܗ̇ ܀>
    text <܃ܠܒܼܘܼܫ ܚܘܼܕܵܬܼܵܐ ܠܵܒܼܫܵܐ ܡܸܢܫܹܠܝ ܒܪܸܡܙܵܐ ܟܲܣܝܵܐ>
    text <ܘܒܲܕܼܡܘܼܬܼ ܟܲܠܬܼܵܐ ܩܵܝ̇ܡܵܐ ܒܫܘܼܒܼܚܵܐ ܕܠܵܐ ܡܸܬܼܚܲܒܲܠ ܀>
    text <܃ܒܫܘܼܒܼܚܵܐ ܪܲܒܵܐ ܚܵܙܝܵܐ ܗܝ̤ ܠܵܗ̇ ܕܲܟܼܡܵܐ ܫܒܼܝܼܚܵܐ>
    text <ܘܠܵܐ ܡܸܣܬܲܒܼܥܵܐ ܚܙܵܬܼܵܐ ܕܐܲܦܹ̈ܝܗ̇ ܠܥܲܝܢܲܝ̈ ܢܲܦܫܵܗ̇ ܀>
    text <܃ܕܠܵܐ ܣܲܒܼܥܘܼܬܼܵܐ ܗ̄ܝܼ ܗܵܝ̇ ܚܲܕܼܘܼܬܼܵܐ ܠܲܕܼܚܵܕܹܐ ܒܵܗ̇>
    text <ܘܝܲܬܿܝܼܪ ܐ̄ܢܵܫܵܐ ܘܲܡܫܲܝܵܢܹ̈ܐ ܕܫܲܡܸܫܘ ܫܲܦܝܼܪ ܀>
    text <܃ܐ̄ܢܵܫܵܐ ܘܥܝܼܪܹ݁ܐ ܢܵܚܝܼܢ ܬܲܡ̇ܢ ܒܗܵܘ̇ ܒܘܼܣܵܡܵܐ>
    text <ܘܗܸܢܘܿܢ ܗܵܘܹ̇ܝܢ ܝܵܪ̈ܬܹ̇ܐ ܕܛܘܼܒܹ̈ܐ ܕܠܵܐ ܫܘܼܠܵܡܵܐ ܀>
    text <܃ܢܵܝܚܝܼܢ ܥܝܼܪܹ̈ܐ ܡ̣ܢ ܬܸܫܡܸܫܬܵܐ ܕܲܝܠܵܦ ܟܠܵܐ>
    text <ܘܠܵܐ ܡܸܫܬܲܚܩܝܼܢ ܒܪܲܗܛܵܐ ܐ̄ܡܝܼܢܵܐ ܕܫܘܼܚܠܵܦ ܙܲܒܼܢܹ̈ܐ ܀>
    text <܃ܢܵܚܝܼܢ ܙܵܘܥܹ̈ܐ ܕܪܸ̈ܥܝܵܢܲܝܗܘܿܢ ܡ̣ܢ ܫܘܼܚܠܵܦܵܐ>
    text <ܘܠܵܐ ܬܘܼܒܼ ܪܵܓܿܝܼܢ ܪܸܓܿܬܼܵܐ ܣܢܝܼܬܼܵܐ ܒܲܕܼܡܘܼܬܼ ܫܹܐܕܹ̈ܐ ܀>
    text <܃ܒܵܛܹ̇ܠ ܪܲܗܛܵܐ ܕܡܸܨܛܲܠܝܵܢܹ̈ܐ ܡ̣ܢ ܬܓܼܡܲܝ̈ܗܘܿܢ>
    text <ܘܫܵܠ̇ܡܝܼܢ ܟܠܗܘܿܢ ܠܚܲܕܼ ܨܼܒܼܝܵܢܵܐ ܕܬܲܩܸܢ ܐܸܘܿܢ ܀>
    text <܃ܫܵܠܹ̇ܝܢ ܫܹܐܕܹ̈ܐ ܡ̣ܢ ܦܲܩܪܘܼܬܼܵܐ ܕܓܼܘܼܕܵܦܲܝ̈ܗܘܿܢ>
    text <ܘܲܚܠܵܦ ܨܲܥܪܵܐ ܦܲܪܥܝܼܢ ܫܘܼܒܼܚܵܐ ܟܲܕܼ ܠܵܐ ܨܵܒܹ̇ܝܢ ܀>
    text <܃ܠܵܐ ܬܘܼܒܼ ܣܵܕܼܪܝܼܢ ܩܹܐܪܣܵܐ ܕܒܸܙܚܵܐ ܠܘܼܩܒܲܠ ܐ̄ܢܵܫܵܐ>
    text <ܘܠܵܐ ܡܸܫܬܲܥܠܹܝܢ ܠܲܡܨܲܚܵܝܘܼ ܠܫܸܡ ܐܝܼܬܼܘܼܬܼܵܐ ܀>
    text <܃ܚܲܕܼ ܨܸܒܼܝܵܢܵܐ ܕܚܘܼܒܵܐ ܗܵܘܹ̇ܐ ܠܟܼܠ ܥܲܡ ܟܠܵܐ>
    text <ܠܲܡܫܲܝܵܢܹ̈ܐ ܘܠܲܐܪ̈ܥܵܢܵܝܹܐ ܠܛܵܒܹ̈ܐ ܘܒܼܝܼܫܹ̈ܐ ܀>
    text <܃ܛܵܒܹ̈ܐ ܘܒܼܝܼܫܹ̈ܐ ܩܵܢܹ̇ܝܢ ܚܘܼܒܵܐ ܕܠܵܐ ܡܸܬܼܦܲܟܲܗ>
    text <ܘܟܲܕܼ ܛܵܒܼ ܦܪܝܼܫܝܼܢ ܒܝܲܕܼ ܣܘܼܥܪ̈ܵܢܹܐ ܒܚܘܼܒܵܐ ܫܵܠ̇ܡܝܼܢ ܀>
    text <܃ܒܚܘܼܒܵܐ ܫܲܠܡܵܐ ܫܵܠ̇ܡܝܼܢ ܠܲܚܕܼܵܐ ܥܝܼܪܹ̈ܐ ܘܐ̄ܢܵܫܵܐ>
    text <ܠܲܡܙܲܕܵܩܘܼ ܚܕܼܵܐ ܬܸܫܒܿܘܿܚܬܵܐ ܠܚܲܕܼ ܒܵܪܘܿܚܵܐ ܀>
    text <܃ܫܘܼܒܼܚܵܐ ܩܵܥܹ̇ܝܢ ܛܵܒܹ̇ܐ ܘܒܼܝܼܫܹ̈ܐ ܟܲܪ ܕܐܝܼܬܲܝܗܘܿܢ>
    text <ܘܠܲܝܬܿ ܫܘܼܠܵܡܵܐ ܠܩܵܠ ܬܸܫܒܿܘܿܚܬܵܐ ܕܲܡܫܲܒܿܚܵܢܹ̈ܐ ܀>
    text <܃ܫܘܼܒܼܚܵܐ ܗ̄ܘ̣ ܗܸܪܓܵܐ ܕܐܲܡܝܼܢܝܼܢ ܒܹܗ ܐܲܡܝܼܢܵܐܝܼܬܼ>
    text <ܘܐܲܡܝܼܢܘܼܬܼܵܐ ܗ̄ܝܼ ܕܠܵܐ ܩܘܼܛܵܥܵܐ ܘܲܕܼܠܵܐ ܥܲܡܠܵܐ ܀>
    text <܃ܒܸܠܵܥܵܕܼ ܥܲܡܠܵܐ ܗܵܘܹ̇ܐ ܬܲܡ̇ܢ ܟܠܡܵܐ ܕܗܵܘܹ̇ܐ>
    text <ܘܠܵܐ ܡܨܸܐ ܦܘܼܡ̇ܐ ܟܡܵܐ ܕܡ̇ܝܘܿܬܼܵܐ ܗ̄ܘ̣ ܕܐܵܡܲܪ ܕܐܲܝܟܲܢ ܀>
    text <܃ܐܲܝܟܲܢ ܡܲܨܝܵܐ ܕܡ̇ܝܘܿܬܼܘܼܬܼܘܼܬܼܵܐ ܬܸܬܼܢܸܐ ܒܡܸܠܹ̈ܐ>
    text <ܥܲܠ ܕܘܼܒܵܪܵܐ ܕܗܵܘ̇ ܬܘܼܩܵܢܵܐ ܠܵܐ ܡ̇ܝܘܿܬܼܵܐ ܀>
    text <܃ܐܲܝܟܲܢ ܡܸܫܟܲܚ ܠܸܫܵܢ ܒܸܣܪܵܐ ܡܸܬܼܚܲܒܿܠܵܢܵܐ>
    text <ܕܲܢܨܘܼܪ ܛܘܼܦܣܵܐ ܕܗܵܝ̇ ܦܲܐܝܘܼܬܼܵܐ ܕܠܲܝܬܿ ܠܵܗ̇ ܦܸܚܡܵܐ ܀>
  block
    text <܃ܠܲܝܬܿ ܠܹܗ ܦܸܚܡܵܐ ܠܗܵܘ̇ ܕܘܼܒܵܪܵܐ ܒܗܵܢ ܕܘܼܒܵܪܵܐ>
    text <ܘܠܵܐ ܬܲܚܘܝܼܬܼܵܐ ܕܲܡܚܵܘܝܵܐ ܠܹܗ ܚܲܬܿܝܼܬܼܵܐܝܼܬܼ ܀>
    text <܃ܠܹܗܘ̣ ܒܲܠܚܘܿܕܼ ܕܵܡܹ̇ܐ ܕܘܼܡܝܵܐ ܕܚܲܬܿܝܼܬܼܘܼܬܹܗ>
    text <ܘܗܘ̤ ܡܨܸܐ ܕܢܼܬܼܢܸܐ ܥܲܠ ܦܲܬܝܼܘܼܬܼܵܐ ܕܪܲܒܿܘܼܬܼ ܫܘܼܒܼܚܹܗ ܀>
    text <܃ܫܘܼܒܼܚܹܗ ܓܲܪܓܲܢܝ ܕܐܸܬܼܢܸܐ ܒܡܸܠܹ̈ܐ ܠܲܒܫܼܝܼܚܘܼܬܼܵܗ̇>
    text <ܕܲܟܼܡܸܐ ܫܒܼܝܼܚܵܐ ܘܲܟܼܡܵܐ ܡܫܲܒܿܚܵܐ ܠܲܕܼܫܵܘܹ̇ܝܢ ܠܵܗ̇ ܀>
    text <܃ܠܲܡܫܲܒܿܚܵܢܹ̈ܐ ܚܙܹ̇ܝܬܼ ܕܲܥܬܼܝܼܕܼܝܼܢ ܠܡܸܫܬܲܒܵܚܘ>
    text <ܘܐܲܚܝ̣ܕܲܢܝ ܬܲܗܪܵܐ ܒܪܲܒܿܘܼܬܼ ܫܘܼܒܼܚܵܐ ܕܠܵܐ ܡܸܬܼܡܲܠܲܠ ܀>
    text <܃ܠܵܐ ܡܸܬܼܡܲܠܠܵܐ ܗܵܝ̇ ܬܸܫܒܿܘܿܚܬܵܐ ܕܲܒܼܗܵܘ̇ ܝܵܘܡ̇ܐ>
    text <ܕܐܲܝܟܲܢ ܗܵܘ̇ܝܵܐ ܒܪܝܼܬܼܵܐ ܐ̄ܚܪܹܬܼܵܐ ܚܠܵܦ ܗܵܝ̇ ܕܐܝܼܬܹܝܗ̇ ܀>
    text <܃ܠܵܐ ܗ̄ܘ̣ܵܐ ܒܪܝܼܬܼܵܐ ܐ̄ܚܪܹܬܼܵܐ ܗܵܘ̇ܝܵܐ ܒܪܝܼܬܼܵܐ ܬܲܡ̇ܢ>
    text <ܘܠܵܐ ܬܘܼܒܼ ܡܸܕܸܿܡ ܐ̄ܚܪܹܢܵܐ ܩܵܐܹ̇ܡ ܚܠܵܦ ܩܲܕܼܡ̇ܝܵܐ ܀>
    text <܃ܗܘ̤ ܗܵܘ̇ ܡܸܕܸܿܡ ܕܲܗܘ̤ܵܐ ܒܪܵܫܝܼܬܼ ܡ̣ܢ ܠܵܐ ܡܸܕܹܿܡ>
    text <ܗܘ̤ܝܘܼ ܕܗܵܘܹ̇ܐ ܗܘܵܝܵܐ ܕܲܫܒܼܝܼܚ ܡ̣ܢ ܩܲܕܼܡ̇ܝܵܐ ܀>
    text <܃ܗܘ̤ܝܘ ܟܝܵܢܵܐ ܕܪ̈ܘܼܚܵܢܵܝܹܐ ܕܩܵܢܹ̇ܐ ܫܘܼܒܼܚܵܐ>
    text <ܘܲܟܼܝܵܢܵܐܝܼܬܼ ܡܩܵܘܹܝܢ ܒܲܚܕܼܵܐ ܕܠܵܐ ܫܘܼܚܠܵܦܵܐ ܀>
    text <܃ܗܘ̤ܝܘܼ ܓܸܢܣܵܐ ܕܦܲܓܼܪ̈ܵܢܵܝܹܐ ܕܝܵܪܹܬܼ ܚܲܝܹ̈ܐ>
    text <ܘܒܹܗ ܒܲܟܼܝܵܢܗܘܿܢ ܩܵܢܹ̇ܝܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀>
    text <܃ܠܦܲܓܼܪܵܐ ܘܢܲܦܫܵܐ ܡܢܝܼܚ ܢܘܼܚܵܡܵܐ ܕܡܸܬܼܢܲܚܡܵܢܹ̈ܐ>
    text <ܘܲܕܼܠܵܐ ܫܲܠܘܵܐ ܙܵܡ̇ܪܝܼܢ ܫܘܼܒܼܚܵܐ ܠܲܡܚܲܕܸܿܬܼ ܟܠ ܀>
    text <܃ܠܲܡܚܲܕܸܿܕܼ ܟܠ ܦܵܪܥ̇ܝܼܢ ܛܲܝܒܿܘܼ ܡܸܬܼܚܲܕܲܬܼܵܢܹ̈ܐ>
    text <ܒܲܕܼܠܵܐ ܦܵܐܹ̇ܫ ܟܠ ܡ̣ܢ ܟܠܵܐ ܕܠܵܐ ܡܸܬܼܚܲܕܲܬܼ ܀>
    text <܃ܟܠ ܡܸܬܼܚܲܬܼ ܟܲܕܼ ܠܵܐ ܡ̇ܘܒܸܿܕܼ ܟܝܵܢܹܗ ܩܲܕܼܡ̇ܐ>
    text <ܘܟܼܠ ܡܸܫܬܲܚܠܲܦ ܘܲܠܫܘܼܚܠܵܦܹܗ ܠܲܝܬܿ ܫܘܼܠܵܦܵܐ ܀>
    text <܃ܡܠܝܼܠܹ̈ܐ ܥܵܬܹ̇ܪܝܼܢ ܒܛܘܼܒܹ̈ܐ ܕܪܵܡܝܼܢ ܡ̣ܢ ܡܲܠܵܠܹ̈ܐ>
    text <ܘܐܵܦ ܫܲܬܿܝܼܩܹ̈ܐ ܢܵܝ̇ܚܝܼܢ ܒܛܲܟܼܣܵܐ ܕܠܵܐ ܡܸܬܿܕܵܘܲܕܼ ܀>
    text <܃ܫܡܲܝܵܐ ܡܩܵܘܹܝܢ ܒܹܗ ܒܲܥܥܝܵܕܼܵܐ ܕܐܸܬܿܬܲܩܲܢܘ ܒܹܗ>
    text <ܟܲܕܼ ܠܵܐ ܙܲܝ̇ܥܝܼܢ ܘܠܵܐ ܡܸܬܿܬܿܙܝܼܥܝܼܢ ܥܲܡܘܼܕܲܝ̈ܗܘܿܢ ܀>
    text <܃ܫܸܡܫܵܐ ܘܣܲܗܪܵܐ ܒܵܛܹ̇ܠ ܪܲܗܛܵܐ ܕܐܲܡܝܼܢܝܼܢ ܒܹܗ>
    text <ܠܵܘ ܟܲܕܼ ܒܵܛ̇ܠܝܼܢ ܐܸܠܵܐ ܕܢܵܚ̇ܝܼܢ ܡ̣ܢ ܪ̈ܲܗܛܲܝܗܘܿܢ ܀>
    text <܃ܡ̣ܢ ܪ̈ܲܗܛܲܝܗܘܿܢ ܢܵܚ̇ܝܼܢ ܚܲܪ̈ܫܹܐ ܕܠܵܐ ܒܘܼܝܵܢܵܐ>
    text <ܘܗܵܦܟܿܝܼܢ ܗܵܘܹ̇ܝܢ ܗܵܘ̇ ܢܲܗܝܼܪܵܐ ܕܲܗܘ̤ܵܐ ܒܪܵܫܝܼܬܼ ܀>
    text <܃ܠܢܘܼܗܪܵܐ ܗܵܦܟܵܐ ܟܢܝܼܫܘܼܬܼ ܢܘܼܗܪܵܐ ܕܐܸܣܦܹܪ̈ܲܝܗܘܿܢ>
    text <ܘܒܹܗ ܒܲܟܼܝܵܢܹܗ ܡܩܵܘܸܐ ܢܘܼܗܪܵܐ ܕܠܵܐ ܫܘܼܠܵܡܵܐ ܀>
    text <܃ܠܵܐ ܟܹܝܬܼ ܐܵܒܹ̇ܕ ܡ̣ܢ ܢܲܗܝܼܪܹ̈ܐ ܘܠܵܐ ܚܲܕܼ ܨܸܡܚܵܐ>
    text <ܘܠܵܐ ܡܸܬܼܒܲܨܲܪ ܡ̣ܢ ܦܲܐܝܘܼܬܼܵܐ ܕܢܲܗܝܼܪܘܼܬܹܗ ܀>
    text <܃ܠܲܝܬܿ ܒܲܟܼܝܵܢܹܗ ܕܡ̇ܘܒܸܿܕܼ ܡܸܕܼܵܡ ܕܐܝܼܬܼ ܒܲܟܼܝܵܢܹܗ>
    text <ܘܠܵܐ ܕܲܡܩܵܘܸܐ ܒܗܵܘ̇ ܡ̇ܐ ܕܐܝܼܬܼܵܘܗܝ ܕܠܵܐ ܫܘܼܚܠܵܦܵܐ ܀>
  block
    text <܃ܗܵܘ̇ ܫܘܼܠܵܦܵܐ ܥܵܨܹ̇ܐ ܠܟܼܠܵܐ ܠܡܸܫܬܲܚܠܵܦܘܼ>
    text <ܘܡ̇ܐ ܕܐܸܫܬܲܚܠܲܦ ܩܵܘܝܼ ܒܛܲܟܼܣܵܐ ܕܠܵܐ ܡܸܫܬܲܚܠܲܦ ܀>
    text <܃ܫܵܠܹ̇ܐ ܡܲܫܒܼܵܐ ܕܙܵܘܥܵܘ̈ܗܝ ܕܐܵܐܲܪ ܩܲܠܝܼܠ ܪܲܗܛܵܐ>
    text <ܒܲܕܼܠܵܐ ܚܵܫ̇ܚܵܐ ܚܫܲܚܬܼܵܐ ܕܡܲܫܒܹܗ ܠܐܲܪ̈ܥܵܢܵܝܹܐ ܀>
    text <܃ܐܲܝܟ ܕܒܲܠܡܹܐܢܵܐ ܥܵܐܹ̇ܠ ܢܵܐܲܚ ܡ̣ܢ ܫܘܼܚܠܵܦܵܘ̈ܗܝ>
    text <ܘܠܵܐ ܫܵܚܹ̇ܩ ܠܪ̈ܘܼܚܵܢܵܝܹܐ ܕܲܢܙܝܼܥܘܼܢܵܝܗܝ ܀>
    text <܃ܠܵܐ ܡܸܬܼܒܲܥܝܵܐ ܠܒܼܝܼܕܼܘܼܬܼ ܓܘܼܫܡܵܐ ܕܩܲܛܝܼܢܘܼܬܹܗ>
    text <ܘܠܵܐ ܕܲܢܩܲܒܸܿܠ ܡܲܝ̈ܵܐ ܪ̈ܦܲܝܵܐ ܘܢܸܪܘܿܣ ܒܐܲܪܥܵܐ ܀>
    text <܃ܐܵܦ ܗܘ̤ ܟܝܵܢܵܐ ܕܡܲܝܵ̈ܐ ܪ̈ܦܲܝܵܐ ܡܸܫܠܵܐ ܫܵܠܹ̇ܐ>
    text <ܘܠܵܐ ܡܸܬܼܒܲܥܪܲܪ ܒܲܥܪܝܼܪܵܐܝܼܬܼ ܐܲܝܟ ܕܲܒܼܩܲܕܼܡ̇ܐ ܀>
    text <܃ܠܵܐ ܫܵܚܹ̇ܩ ܠܹܗ ܡܲܫܒܼܵܐ ܕܪ̈ܘܼܚܹܐ ܠܓܼܘܼܫܡܵܐ ܪܲܦܝܵܐ>
    text <ܘܠܵܐ ܗܘ̤ ܪܲܦܝܵܐ ܪܵܕܹܐ ܒܛܲܟܼܣܵܐ ܕܐܲܫܝܼܕܼܘܼܬܹܗ ܀>
    text <܃ܠܵܐ ܡܸܫܬܲܚܩܝܼܢ ܟܝܵܢܹ̈ܐ ܫܚܝܼܩܹ̈ܐ ܒܫܘܼܚܠܵܦܲܝ̈ܗܘܿܢ>
    text <ܒܲܕܼ ܠܲܝܬܿ ܕܲܣܢܝܼܩ ܥܲܠ ܫܘܼܚܠܵܦܵܐ ܕܡ̣ܢ ܐܸܣܛܘܼܟܼܣܹ̈ܐ ܀>
    text <܃ܠܲܝܬܿ ܐܸܣܛܘܼܟܼܣܹ̈ܐ ܒܗܵܘ̇ ܕܘܼܒܵܪܵܐ ܪܘܼܚܢܵܝܵܐ>
    text <ܘܠܵܐ ܕܲܡܫܲܡܸܫ ܘܠܵܐ ܕܡܸܫܬܲܡܲܫ ܡ̣ܢ ܒܲܪ ܙܵܘܓܸܿܗ ܀>
    text <܃ܚܲܕܼ ܗ̄ܘ̣ ܚܲܝܠܵܐ ܕܢܵܛ̇ܲܪ ܟܠܵܐ ܒܸܠܥܵܕܼ ܟܠܵܐ>
    text <ܘܲܒܼܚܹܝܠ ܚܲܝܠܹܗ ܬܠܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܀>
    text <܃ܒܚܲܝܠܹܗ ܡܚܲܝܸܠ ܠܲܡܠܲܝܼܠܘܼܬܼܵܐ ܕܠܵܐ ܬܸܫܬܿܚܠܲܦ>
    text <ܘܲܠܚܲܪܫܘܼܬܼܵܐ ܕܬܸܛܲܪ ܛܲܟܼܣܵܐ ܕܫܸܠܝܵܐ ܘܫܸܬܼܩܵܐ ܀>
    text <܃ܒܫܸܠܝܵܐ ܘܫܸܬܼܩܵܐ ܡܩܵܘܹܝܢ ܚܲܪ̈ܫܹܐ ܒܲܟܼܝܵܢܲܝ̈ܗܘܿܢ>
    text <ܘܠܵܐ ܡܸܬܿܬܲܒܼܥܝܼܢ ܠܲܡܝܲܩܵܪܘܼ ܠܩܲܢܝܲܝ̈ ܡܸܠܬܼܵܐ ܀>
    text <܃ܩܲܢܝܲܝ̈ ܡܸܠܬܼܵܐ ܩܵܢܹ̇ܝܢ ܚܲܝܠܵܐ ܕܠܵܐ ܣܘܼܢܩܵܢܵܐ>
    text <ܘܠܲܝܬܿ ܣܘܼܢܩܵܢܵܐ ܥܲܠ ܣܘܼܢܩܵܢܵܐ ܕܡ̣ܢ ܫܲܬܼܝܼܩܹ̈ܐ ܀>
    text <܃ܡ̇ܢܵܐ ܚܵܫܲܚ̇ ܕܸܢܚܹܗ ܕܫܸܡܫܵܐ ܠܲܕܼܠܵܐ ܥܲܡܠܵܐ>
    text <ܘܡ̇ܢܵܐ ܡܵܘܬܲܪ ܪܲܗܛܹܗ ܕܣܲܗܪܵܐ ܠܲܕܼܠܵܐ ܙܲܒܼܢܵܐ ܀>
    text <܃ܡ̇ܢ ܗܸܢܝܵܢܵܐ ܡ̣ܢ ܨܸܡܚܲܝ̈ܗܘܿܢ ܕܟܼܵܟܿܒܲܝ̈ ܢܘܼܗܪܵܐ>
    text <ܠܐܲܝܢܵܐ ܕܠܵܐ ܣܢܝܼܩ ܥܲܠ ܢܲܗܝܼܪܵܐ ܕܡ̣ܢ ܢܲܗܝܼܪܹ̈ܐ ܀>
    text <܃ܠܡܵܢܵܐ ܡܲܫܒܼܵܐ ܕܙܵܘܥܵܘ̈ܗܝ ܕܐܵܐܲܪ ܠܲܕܼܠܵܐ ܣܵܘܩܵܐ>
    text <ܘܥܲܠ ܡ̇ܢ ܩܘܼܪܵܐ ܘܚܲܡܝܼܡܘܼܬܼܵܐ ܠܲܕܼܠܵܐ ܚܲܫܹ̈ܐ ܀>
    text <܃ܠܡܵܢܵܐ ܡܲܚܬܼܵܐ ܕܡܸܛܪܵܐ ܘܛܲܠܵܐ ܠܠܵܐ ܚܲܣܝܼܪܹ̈ܐ>
    text <ܘܥܲܠ ܡ̇ܢ ܙܲܒܼܢܹ̈ܐ ܐܵܘ ܥܸܕܼܢܹ̈ܐ ܠܲܕܼܠܵܐ ܙܲܒܼܢܹ̈ܐ ܀>
    text <܃ܠܡܵܢ ܫܘܼܚܠܵܦܹ̈ܐ ܕܩܲܝܛܵܐ ܘܣܲܬܼܘܵܐ ܠܲܕܼܠܵܐ ܫܘܼܚܠܵܦ>
    text <ܐܵܘ ܡܼܢܝܵܐ ܕܝܲܪ̈ܚܹܐ ܘܝܵܘܡܹ̈ܐ ܠܲܕܼܠܵܐ ܫܘܼܠܵܡ ܀>
    text <܃ܠܡܵܢ ܡ̇ܘܥܝܼܬܼܵܐ ܕܙܲܪ̈ܥܹܐ ܘܦܹܐܪܹ̈ܐ ܠܲܕܼܠܵܐ ܐܘܼܟܼܠܵܐ>
    text <ܘܥܲܠ ܡ̇ܢ ܪ̈ܲܚܫܵܐ ܐܵܦ ܚܲܝ̈ܘܵܬܼܵܐ ܠܲܕܼܠܵܐ ܕܘܼܪܵܫ ܀>
    text <܃ܠܡܵܢ ܟܠ ܟܠܹܗ ܡܸܕܸܿܡ ܕܐܝܼܬܼܵܘܗܝ ܡܸܬܼܐܲܟܼܠܵܢܵܐ>
    text <ܠܐܲܝܢܵܐ ܕܠܵܐ ܣܡܝܼܩ ܥܲܠ ܚܘܼܝܠ̇ܐ ܕܡ̣ܢ ܡܹܐܟܼܘܼܠܬܵܐ ܀>
  block
    text <܃ܠܡܵܢ ܐܝܼܙ̈ ܓܲܕܹܿܐ ܘܡܸܫܬܲܕܿܪ̈ܢܹܐ ܕܨܹܝܕܼ ܒܲܪܢܵܫܵܐ>
    text <ܐܲܝܟܵܐ ܕܐܲܣܝܼܪ ܝܲܨܪܵܐ ܫܲܪܝܵܠ ܒܪܸܚܡܲܬܼ ܚܘܼܒܵܐ ܀>
    text <܃ܐܲܣܝܼܪ ܐ̄ܢܵܫܵܐ ܒܪܸܚܡܲܬܼ ܚܘܼܒܵܐ ܒܗܵܘ̇ ܬܘܼܩܵܢܵܐ>
    text <ܘܠܲܝܬܿ ܫܘܼܠܛܵܢܵܐ ܠܡܸܫܬܲܠܵܦܘܼ ܨܹܝܕܼ ܕܲܠܩܘܼܒܼܠܵܐ ܀>
    text <܃ܥܲܡܹܗ ܕܐ̄ܢܵܫܵܐ ܢܵܐܲܚ ܟܠܵܐ ܡ̣ܢ ܟܠ ܥܲܡܠܝܼ̈ܢ>
    text <ܘܒܹܗ ܒܲܢܝܵܝܵܐ ܢܛܝܼܪ ܟܠ ܡܸܕܸܿܡ ܕܠܵܐ ܐܲܒܼܕܵܢܵܐ ܀>
    text <܃ܠܵܐ ܐ̄ܢܵܫ ܢܹܐܡܲܪ ܕܐܵܒܹ̇ܡ ܡ̣ܢ ܟܠ ܕܲܗܘ̤ܵܐ>
    text <ܕܗܵܐ ܟܠ ܡܸܕܸܿܡ ܒܹܗ ܒܲܟܼܝܵܢܹܐ ܡܩܵܘܸܐ ܘܲܢܛܝܼܪ ܀>
    text <܃ܒܹܗ ܒܲܟܼܝܵܢܵܐ ܕܢܲܗܝܼܪܘܼܬܹܗ ܡܩܵܘܸܐ ܢܘܼܗܪܵܐ>
    text <ܠܵܘ ܒܐܸܣܪܵܐ ܐܸܠܵܐ ܒܛܲܟܼܣܵܐ ܕܐܸܬܿܬܲܩܢ ܒܹܗ ܀>
    text <܃ܒܹܗ ܒܲܟܼܝܵܢܵܐ ܕܩܲܛܝܼܢܘܼܬܹܗ ܡܩܵܘܸܐ ܐܸܐܲܪ>
    text <ܠܵܘ ܟܲܕܼ ܢܵܫܹ̇ܒܼ ܐܸܠܵܐ ܒܫܸܠܝܵܐ ܕܠܵܐ ܫܘܼܚܠܵܦܵܐ ܀>
    text <܃ܒܹܗ ܒܲܟܼܝܵܢܵܐ ܕܚܸܫܘܿܟܼܘܼܬܼܵܐ ܢܛܝܼܪ ܚܸܫܘܿܟܼܵܐ>
    text <ܠܵܐ ܗ̄ܘ̣ܵܐ ܒܛܲܟܼܣܵܐ ܕܗܵܢ ܦܘܼܪܫܵܢܵܐ ܐܸܠܵܐ ܒܲܐ̄ܪܹܝܢ ܀>
    text <܃ܠܲܝܬܿ ܦܘܼܪܫܵܢܵܐ ܒܹܝܬܼ ܢܲܗܝܼܪܵܐ ܘܲܠܚܸܫܘܿܟܼܵܐ>
    text <ܒܲܕܼܠܲܝܬܿ ܫܸܡܫܵܐ ܕܦܵܪܹܫ ܠܸܠܝܵܐ ܡ̣ܢ ܐܝܼܡܵܡܵܐ ܀>
    text <܃ܘܠܲܝܬܿ ܐܝܼܡܵܡܵܐ ܒܲܕܼ ܠܲܝܬܿ ܥܲܡܠܵܐ ܠܲܟܼܠܵܐ ܥܲܡܠܵܐ>
    text <ܘܠܵܐ ܬܘܼܒܼ ܠܸܠܝܵܐ ܒܲܕܼ ܠܲܝܬܿ ܫܸܢܬܼܵܐ ܠܲܕܼܠܵܐ ܫܸܢܬܼܵܐ ܀>
    text <܃ܒܸܠܥܵܕܼ ܫܸܢܬܼܵܐ ܘܥܲܡܠܹ̈ܐ ܘܚܲܫܹ̈ܐ ܚܵܝܹ̇ܐ ܐ̄ܢܵܫܵܐ>
    text <ܡ̇ܕܹܝܢ ܠܵܐ ܣܡܝܼܩ ܥܲܠ ܕܘܼܒܵܪܵܐ ܕܠܹܠܲܚ ܐܝܼܡܵܩ ܀>
    text <܃ܠܣܘܿܢܩܵܢ ܚܲܝܵܘ̈ܗܝ ܗ̤ܘܲܝ̈ ܘܐܸܬܿܬܲܩܲܢ ܗܵܠܹܝܢ ܕܲܗ̤ܘܲܝ̈>
    text <ܘܲܒܼܒܼܘܼܣܵܡܹܗ ܢܵܐܹ̇ܚ ܪܲܗܛܵܐ ܕܲܡܫܲܡܫܵܢܵܘ̈ܗܝ ܀>
    text <܃ܢܵܚ̇ܝܵܐ ܐܲܪܥܵܐ ܡ̣ܢ ܦܘܼܠܚܵܢܵܐ ܕܩܲܝܛܵܐ ܘܣܲܬܼܘܵܐ>
    text <ܘܠܵܐ ܡܸܫܬܲܚܩܵܐ ܠܡܸܬܲܠ ܦܹܐܪܹ̈ܐ ܠܲܕܼܦܵܠ̇ܲܚ ܠܵܗ̇ ܀>
    text <܃ܡܩܵܘܝܵܐ ܒܛܲܟܼܣܵܐ ܗܵܘ̇ ܕܲܗܘ̤ܵܬܼ ܒܹܗ ܒܪܵܫܝܼܬܼ ܕܲܗܘ̤ܵܬܼ>
    text <ܘܠܵܐ ܡܸܫܬܲܪܝܵܐ ܐܵܘ ܡܸܬܼܚܲܒܿܠܵܐ ܡ̣ܢ ܪܘܼܟܵܒܼܵܗ̇ ܀>
    text <܃ܒܹܗ ܒܪܘܼܟܵܒܼܵܐ ܕܐܸܬܼܪܲܟܿܒܲܬ̤ ܒܹܗ ܟܲܕܼ ܠܵܐ ܐܝܼܬܹܝܗ̇>
    text <ܒܹܗ ܡܸܬܼܢܲܛܪܵܐ ܗܝ̤ ܘܲܟܼܝܵܢܹ̈ܐ ܕܲܡܟܲܝܢܝܼܢ ܒܵܗ̇ ܀>
    text <܃ܥܲܡܵܗ̇ ܢܵܚ̇ܝܼܢ ܟܝܵܢܹ̈ܐ ܠܐܲܝܵ̈ܐ ܡ̣ܢ ܠܲܐܝܘܼܬܼܵܐ>
    text <ܘܥܲܡܵܗ̇ ܢܵܛ̇ܪܝܼܢ ܛܲܟܼܣܵܐ ܕܫܸܠܝܵܐ ܕܠܵܐ ܫܘܼܚܠܵܦ ܀>
    text <܃ܥܲܡܵܗ̇ ܫܵܠܹ̇ܝܢ ܙܲܪ̈ܥܹܐ ܫܚܝܼܩܹ̈ܐ ܡ̣ܢ ܡܵܘܥܝܼܬܼܵܐ>
    text <ܒܲܕܼ ܠܵܐ ܚܵܫ̇ܲܚ ܐܘܼܟܼܠܵܐ ܕܡܸܢܗܘܿܢ ܠܐܵܟܼܘܿܠܲܝ̈ܗܘܿܢ ܀>
    text <܃ܒܵܗ̇ ܡܸܫܬܲܬܿܩܵܐ ܐܵܦ ܡ̇ܘܥܝܼܬܼܵܐ ܕܟܼܠ ܐܝܼܠܵܢܝܼ̈ܢ>
    text <ܘܠܵܐ ܬܘܼܒܼ ܝܵܥܹ̇ܝܢ ܐܵܘ ܡܸܫܬܲܚܩܝܼܢ ܒܝܲܕܼ ܬܲܪܒܿܝܼܬܼܵܐ ܀>
    text <܃ܒܵܗ̇ ܡܸܬܿܛܲܫܸܐ ܟܝܵܢܐ ܕܢܘܼܪܵܐ ܟܠ ܟܲܪ ܕܐܝܼܬܼܵܘܗܝ>
    text <ܘܟܲܕܼ ܡܸܬܼܒܲܛܠܵܐ ܚܫܲܚܬܼܵܐ ܕܡܸܢܹܗ ܗܘ̤ ܠܵܐ ܒܵܛܹܿܠ ܀>
    text <ܥܐܹܝܗ̇ ܡܸܬܼܐܲܫܕܲܝܼܢ ܡܲܝܵ̈ܐ ܫܪ̈ܲܝܵܐ ܐܲܝܟ ܕܐܝܼܬܲܝܗܘܿܢ܃>
  block
    text <ܟܲܕܼ ܠܵܐ ܪܵܕܹܝܢ ܐܵܘ ܡܸܬܿܬܿܙܝܼܥܝܼܢ ܒܡܲܫܒܼܵܘ̈ܗܝ ܕܐܵܐܲܪ ܀>
    text <܃ܒܵܗ̇ ܡܸܬܿܬܿܛܲܡܹܝܢ ܙܢܲܝܵ̈ܐ ܕܐܵܕܼܫܹ̈ܐ ܕܪܵܕܹܝܢ ܡܸܢܵܗ̇>
    text <܃ܘܗܵܘܹ̇ܝܢ ܒܫܸܠܝܵܐ ܘܫܸܬܼܩܵܐ ܕܠܵܐ ܚܘܼܫܵܚܵܐ>
    text <܃ܠܵܗ̇ ܗ̄ܘ̣ ܗܵܦܹ̇ܟ ܟܠ ܬܘܼܩܵܢܵܐ ܕܲܗܘ̤ܵܐ ܡܸܢܵܗ̇>
    text <ܕܲܗܒܼܵܐ ܘܡܸܕܼܪܵܐ ܫܒܼܝܼܚܵܐ ܘܫܝܼܛܵܐ ܒܵܗ̇ ܡܸܬܿܛܲܡܪܝܼܢ ܀>
    text <܃ܒܵܗ̇ ܟܠ ܡܸܕܹܿܡ ܘܲܥܠܹܝܝܗ̇ ܟܠܵܐ ܘܗ̤ܝ ܥܲܡ ܟܠܵܐ>
    text <ܘܒܲܢܛܝܼܪܘܼܬܼܵܗ̇ ܢܛܝܼܪ ܟܠ ܡܸܕܸܿܡ ܕܠܵܐ ܐܲܒܼܕܵܢܵܐ ܀>
    text <܃ܒܵܗ̇ ܟܠ ܕܲܡܟܼܵܢ ܠܲܡܗܲܠܵܟܼܘܼ ܠܥܸܠ ܡ̣ܢ ܚܲܨܵܗ̇>
    text <ܪ̈ܲܚܫܵܐ ܘܚܲܝܘ̄ܬܼܵܐ ܘܐܵܦ ܦܵܪܲܚܬܼܵܐ ܩܲܢܝܲܬܼ ܓܸܦܵܐ ܀>
    text <܃ܒܵܗ̇ ܡܸܬܼܒܲܛܠܝܼܢ ܡ̣ܢ ܚܲܝܘܼܬܼܵܐ ܟܝܵܢܹ̈ܐ ܚܲܪ̈ܫܹܐ>
    text <ܠܵܘ ܟܲܕܼ ܛܵܠ̇ܩܝܼܢ ܐܸܠܵܐ ܕܫܵܠܹ̇ܝܢ ܡ̣ܢ ܝܘܼܒܵܠܵܐ ܀>
    text <܃ܡܸܫܠܵܐ ܫܠܹ̇ܝܢ ܡ̣ܢ ܝܘܼܒܵܠܵܐ ܓܸܢܣܹ̈ܐ ܚܲܪ̈ܫܹܐ>
    text <ܘܗܵܕܹܐ ܕܢܵܘܚܵܐ ܗ̄ܝܼ ܕܲܡܢܝܼܚ ܠܥܵܠܡܵܐ ܘܠܵܘ ܕܐܲܒܼܕܵܢܵܐ ܀>
    text <܃ܠܲܝܬܿ ܐܲܒܼܕܵܢܵܐ ܒܡܸܕܹܿܡ ܕܐܵܒܹ̇ܕܼ ܘܠܵܐ ܟܠ ܟܠܹܗ>
    text <ܕܗܵܐ ܟܠ ܡܸܕܸܿܡ ܠܐܲܪܥܵܐ ܗܵܦܹ̇ܟ ܘܒܼܵܗ̇ ܡܸܣܬܲܬܿܪ ܀>
    text <܃ܠܲܝܬܿ ܒܲܡܠܝܼܠܹ̈ܐ ܘܲܒܫܲܬܿܝܼܩܹ̈ܐ ܕܐܵܒܹ̇ܕܼ ܠܲܓܼܡܵܪ>
    text <ܐܸܠܵܐ ܐܸܢ ܚܲܕܼ ܟܝܵܢܵܐ ܡܠܝܼܠܵܐ ܘܚܲܕܼ ܫܲܬܿܝܼܩܵܐ ܀>
    text <܃ܚܕܼܘܼ ܕܐܵܒܹ̇ܕ ܟܠܹܗ ܒܟܼܠܹܗ ܒܦܲܓܼܪܵܐ ܘܢܲܦܫܵܐ>
    text <ܗܵܘ̇ ܒܲܪܢܵܫܵܐ ܕܗܵܘܹ̇ܐ ܡ̇ܐܢܵܐ ܠܐܵܟܹ̇ܠܩܲܪܨܵܐ ܀>
    text <܃ܚܲܕܼ ܗ̄ܘ̣ ܕܛܵܠܹ̇ܩ ܡ̣ܢ ܚܲܝܘܼܬܼܵܐ ܕܚܲܝܹ̈ܐ ܡܠܝܼܠܹ̈ܐ>
    text <ܘܗܘ̤ ܡܸܬܼܡܲܟܼܪܸܐ ܠܚܵܝܑܬܼ ܡܝܼܬܹ̈ܐ ܕܗܵܘ̇ܝܵܐ ܠܦܲܓܼܪܵܐ ܀>
    text <܃ܒܦܲܓܼܪܹܗ ܘܢܲܦܫܹܗ ܐܵܒܹ̇ܕܼ ܠܲܓܼܡܵܪ ܗܵܘ̇ ܐܲܒܿܝܼܕܼܵܐ>
    text <ܘܐܲܒܿܝܼܕܼܘܼܬܹܗ ܗܵܘ̇ܝܵܐ ܚܙܵܬܼܵܐ ܠܟܼܠܵܗ̇ ܒܪܝܼܬܼܵܐ ܀>
    text <܃ܟܠܵܗ̇ ܒܪܝܼܬܼܵܐ ܡܸܒܼܒܲܩܪܵܐ ܒܵܗ̇ ܒܐܲܒܿܝܼܪܘܼܬܹܗ>
    text <ܘܬܼܵܗ̇ܪܵܐ ܒܪ̈ܲܚܡܹܐ ܕܢܲܛܪܘܼܗ̇ ܒܪ̈ܲܚܡܹܐ ܡ̣ܢ ܐܲܒܼܕܵܢܵܐ ܀>
    text <܃ܒܗܵܘ̇ ܚܲܕܼ ܕܐܵܒܹ̇ܕܼ ܝܵܠ̇ܦܵܐ ܚܲܝܠܵܐ ܕܲܡܟܼܝܼܢܵܢܵܗ̇>
    text <ܕܬܲܩܢܵܗ̇ ܒܪ݁ܲܚܡܹܐ ܘܢܲܛܪܵܗ̇ ܒܚܘܼܒܹܿܗ ܘܚܲܕܿܬܼܵܗ̇ ܒܛܲܝܒܿܘܼ ܀>
    text <܃ܒܝܲܕܼ ܐܲܒܼܕܵܢܹܗ ܚܵܙ̇ܝܵܐ ܚܙܵܬܼܵܐ ܕܠܵܐ ܚܲܙܝܵܐ ܠܵܗ̇>
    text <ܢܲܦܫܵܐ ܚܲܝܬܼܵܐ ܕܡ̇ܘܦܹܝܢ ܚܲܝܹܝ̈ܗ̇ ܡ̣ܢ ܚܲܝܘܼܬܼܵܐ ܀>
    text <܃ܙܢܲܝ̈ܵܐ ܕܠܵܐ ܚܒܼܵܠ ܩܵܢ̇ܝܵܐ ܢܲܦܫܵܐ ܒܹܗ ܒܲܗܘܵܝܵܐ>
    text <ܬܲܗܢܵܘ̇ ܬܲܗܪܵܐ ܕܓܼܵܝܝ̇ܙܵܐ ܡ̣ܢ ܫܹܠܝ ܡܥܝܼܢ ܚܲܝܘܼܬܼܵܗ̇ ܀>
    text <܃ܠܵܐ ܡܸܬܼܚܲܒܲܠ ܟܝܵܢܵܐ ܕܪܘܼܚܵܐ ܘܠܵܐ ܟܠ ܟܠܹܗ>
    text <ܘܡܲܢ ܠܵܐ ܢܸܬܼܡܲܗ ܒܐܲܝܕܵܐ ܕܗܵܘ̇ܝܵܐ ܒܚܹܝܠ ܒܵܪܘܿܝܵܐ ܀>
    text <܃ܚܹܝܠ ܒܵܪܘܿܝܵܐ ܗ̄ܘ̣ ܕܡ̇ܘܒܸܿܕܼ ܢܲܦܫܵܐ ܕܚܲܕܼ ܒܲܪܢܵܫܵܐ>
    text <ܕܢܹܐܠܦܘܼܢ ܐ̄ܢܵܫܵܐ ܕܲܟܼܡܵܐ ܒܝܼܫܵܐ ܒܝܼܫܘܼܬܼ ܐ̄ܢܵܫܵܐ ܀>
    text <ܒܝܼܫܘܼܬܼ ܒܝܼܫܬܹܿܗ ܕܗܵܘ̇ ܒܲܪܢܵܫܵܐ ܡܲܠܦܵܐ ܠܟܼܠܵܐ܃>
  block
    text <ܕܐܸܠܘܼ ܒܪ̈ܲܚܡܹܐ ܠܵܐ ܚܵܝ̣ܵܘ ܐ̄ܢܵܫܵܐ ܠܵܐ ܚܵܐܹ̇ܝܢ ܗ̄ܘ̣ܵܘ ܀>
    text <܃ܒܪ̈ܲܚܡܹܐ ܕܥܲܠ ܟܠ ܡܚܵܘܸܐ ܚܲܝܠܵܐ ܕܲܒܼܛܲܝܒܿܘܼܬܹܗ>
    text <ܘܲܒܼܚܲܕܼ ܕܐܵܒܹ̇ܕܼ ܡܲܟܼܪܸܙ ܩܘܼܫܬܵܐ ܕܲܒܼܟܹܐ ܢܘܼܬܹܗ ܀>
    text <܃ܬܲܪܬܹܿܝܢ ܡܲܠܸܦ ܒܝܲܕܼ ܐܲܒܼܕܵܢܵܐ ܕܦܲܓܼܪܵܐ ܘܢܲܦܫܵܐ>
    text <ܕܛܵܒܼܵܐ ܗ̄ܘ̣ ܘܟܹܐܢܵܐ ܗ̄ܘ̣ ܨܹܝܕܼ ܡܲܠܵܠܹ̈ܐ ܘܨܿܝܕܼ ܫܲܬܿܝܼܩܹ̈ܐ ܀>
    text <܃ܡܠܝܼܠܹ̈ܐ ܘܚܲܪ̈ܫܹܐ ܝܵܠ̇ܦܝܼܢ ܐܲܟܲܚ̄ܕܼ ܥܲܠ ܬܲܪ̈ܬܲܝܗܹܝܢ>
    text <ܕܠܵܐ ܡܸܬܼܚܲܣܢܵܐ ܠܵܐ ܛܵܒܼܘܼܬܹܗ ܘܠܵܐ ܟܹܐܢܘܼܬܹܗ ܀>
    text <܃ܒܟܹܐܢܘܼ ܡܚܲܝܸܒܼ ܠܗܵܘ̇ ܚܲܝܵܒܼܵܐ ܕܚܲܝܸܒܼ ܗܘ̤ ܠܹܗ>
    text <ܕܠܵܐ ܬܸܗܘܸܐ ܠܵܗ̇ ܡܪܲܚܡܵܢܘܼܬܹܗ ܒܠܝܼܠܲܬܼ ܛܲܟܼܣܵܐ ܀>
    text <܃ܛܲܟܼܣܵܐ ܪܲܒܵܐ ܡܚܵܘܸܐ ܠܟܼܠܵܐ ܒܝܲܕܼ ܐܲܒܿܝܼܕܼܵܐ>
    text <ܠܵܘ ܕܲܢܚܵܘܸܐ ܐܸܠܵܐ ܕܢܵܘܕܵܥ ܕܫܵܘܹ̇ܐ ܕܡܹܐܒܲܕܼ ܀>
    text <܃ܠܵܘ ܕܲܢܚܵܘܸܐ ܚܹܝܠ ܟܹܐܢܘܼܬܹܗ ܣܵܥܲ݁ܪ ܗܵܕܹܐ>
    text <ܐܸܠܵܐ ܕܢܸܒܼܗܲܕܼ ܣܵܢ̇ܠܵܐ ܕܣܵܒܲ݁ܪ ܕܒܹܗ ܚܵܣܹ̇ܢ ܟܠ ܀>
    text <܃ܠܒܸܗܬܲܬܼ ܣܵܢܵܠܵܐ ܐܵܒܹ̇ܕܼ ܠܲܓܼܡܵܪ ܗܵܘ̇ ܒܲܪܢܵܫܵܐ>
    text <ܕܠܵܐ ܢܸܫܬܼܿܒܼܗܲܪ ܕܲܒܼܒܲܪܢܵܫܵܐ ܫܲܪܝܼ ܘܫܲܠܸܡ ܀>
    text <܃ܒܐ̄ܢܵܫܵܐ ܐܲܛܥܝܼ ܡ̣ܢ ܫܘܼܪܵܝܵܐ ܕܲܗܘܵܝ ܐ̄ܢܵܫܵܐ>
    text <ܘܲܒܼܒܲܪܢܵܫܵܐ ܓܵܡܲ݁ܪ ܛܘܼܥܝܲܝ ܟܲܕܼ ܠܵܐ ܓܵܡܲ݁ܪ ܀>
    text <܃ܠܵܐ ܡܸܬܼܓܲܡܪܵܐ ܪܸܓܲܬܼ ܢܲܦܫܹܗ ܕܡܲܪܝܼܪ ܢܲܦܫܵܐ>
    text <ܒܗܵܝ̇ ܕܐܵܒܹ̇ܕܼ ܠܹܗ ܢܵܘܣܵܐ ܕܒܼܵܥܹ̇ܐ ܕܢܸܣܬܲܬܲܪ ܒܹܗ ܀>
    text <܃ܒܡܲܓܼܕܿܠܵܐ ܕܒܸܣܪܵܐ ܡܩܝܼܡ ܠܹܗ ܠܡܸܕܼܪܵܐ ܕܡܲܪܝܼܪܘܼܬܹܗ>
    text <ܘܚܵܪܹܒܼ ܡܲܓܼܕܿܠܹܗ ܘܗܘ̤ ܡܸܬܼܦܲܟܲܪ ܒܚܲܒܼܠܹ̈ܐ ܕܢܘܼܪܵܐ ܀>
    text <܃ܒܢܘܼܪܵܐ ܢܵܦܹ̇ܠ ܕܚܲܡܝܼܡ ܪܸܬܼܚܵܗ̇ ܐܵܦ ܡ̣ܢ ܢܘܼܪܵܐ>
    text <ܘܲܒܼܚܸܫܘܿܟܼܵܐ ܕܥܵܠܹ̇ܒܼ ܚܸܫܟܹܿܗ ܠܲܕܼܚܸܫܘܿܟܼܝܼܢ ܀>
    text <܃ܒܒܼܝܼܫܘܼܬܼ ܢܸܓܼܕܵܘ̈ܗܝ ܚܵܙ̇ܝܵܐ ܒܪܝܼܬܼܵܐ ܚܕܲܬܵܐ>
    text <ܕܟܲܕܼ ܠܵܐ ܚܵܐܹ̇ܫ ܣܒܼܝܼܣܝܼܢ ܚܲܫܵܘ̈ܗܝ ܘܲܥܦܝܼܦ ܢܸܓܼܕܲܗ ܀>
    text <܃ܒܢܸܓܼܕܼܵܘ̈ܗܝ ܬܵܗ̇ܪܝܼܡܢ ܐܲܪ̈ܥܵܢܵܝܹܐ ܘܲܡܫܲܝܵܢܹ̈ܐ>
    text <ܕܲܟܼܡܵܐ ܐܲܡܪܲܚ ܘܲܟܼܡܵܐ ܟܹܐܢܵܐ ܬܒܲܥܬܼܵܐ ܕܥܵܘ̣ܠܹܗ ܀>
    text <܃ܥܵܘ̇ܠܵܐܝܼܬܼ ܣܥ̣ܵܐ ܕܢܸܛܘܿܦ ܠܹܗ ܫܡܵܐ ܝܲܩܝܼܪܵܐ>
    text <ܘܐܵܦ ܟܹܐܢܘܼܐܬܼܵܐ ܛܵܒܼ ܟܹܐܢܵܐܝܼܬܼ ܓܙ݂ܲܪܬܹܗ ܠܕܼܝܼܢܹܗ ܀>
    text <܃ܟܹܐܝܢ ܒܵܪܘܿܝܵܐ ܘܟܹܐܝܢ ܒܘܼܚܪܵܢܵܐ ܕܲܓܼܙܵܪ ܕܝܼܢܹܗ>
    text <ܕܲܪܕܼܵܐ ܩܲܠܝܼܠ ܘܚܵܐܹ̇ܝܢ ܣܲܓܲܝܼ ܕܲܢܚܲܟܸܿܡ ܟܠ ܀>
    text <܃ܒܟܹܐܢܘܼ ܥܵܒܹ̇ܕܼ ܕܲܪܕܼܵܐ ܠܒܼܝܼܫܹ̈ܐ ܕܫܵܛ̣ܘ ܦܘܼܩܕܵܢܵܘ̈ܗܝ>
    text <ܘܚܲܟܿܝܼܡܵܐܝܼܬܼ ܝܵܗܹ̇ܒܼ ܕܵܫܢܹ̈ܐ ܠܢܵܛܪ̈ܲܝ ܚܘܼܒܹܿܗ ܀>
    text <܃ܚܲܟܿܝܼܡܵܐܝܼܬܼ ܡ̇ܘܒܸܿܕܼ ܡ̣ܢ ܟܠܠ ܚܲܕܼ ܒܲܪܢܵܫܵܐ>
    text <ܘܪܲܚܡܵܢܵܐܝܼܬܼ ܡܲܚܸܐ ܠܟܼܠܵܐ ܒܝܲܕܼ ܚܲܝܘܼܬܹܗ ܀>
    text <܃ܐܵܬܼܵܐ ܝܵܗܹ̇ܒܼ ܠܲܡܠܝܼܠܘܼܬܼܵܐ ܘܲܠܚܲܪܫܘܼܬܼܵܐ>
    text <ܕܢܸܚܙܘܿܢ ܕܲܡܨܸܐ ܚܹܝܠ ܟܠ ܡܸܕܹܿܡ ܐܲܝܟ ܡ̇ܪܹܐ ܟܠ ܀>
  block
    text <܃ܡ̇ܪܵܐ ܗ̄ܘ̣ ܕܥܲܠ ܟܠ ܘܕܼܝܼܠܹܗ ܗ̄ܘ̣ ܟܠ ܡܠܝܼܠܹ̈ܐ ܘܚܲܪ̈ܫܹܐ>
    text <ܘܠܹܗܘ̣ ܙܵܕܹܩ ܫܸܡ ܐܝܼܬܼܘܼܬܵܐ ܘܐܲܠܵܗܘܼܢܼܵܐ ܀>
    text <܃ܦܠܸܐ ܠܹܗ ܠܐܝܼܬܼܝܵܐ ܕܲܒܼܪܵܐ ܒܪܝܼܬܼܵܐ ܡ̣ܢ ܠܵܐ ܡܸܕܸܿܡ>
    text <ܕܢܸܛܲܪ ܛܲܟܼܣܵܐ ܕܒܼܵܪܘܿܝܘܼܬܹܗ ܕܠܵܐ ܒܘܼܠܒܵܠܵܐ ܀>
    text <܃ܛܲܟܼܣܵܐ ܗ̄ܘ̣ ܪܲܒܵܐ ܕܲܡܚܲܕܸܿܬܼ ܠܵܗ̇ ܠܒܼܵܪܘܿܝܘܼܬܹܗ>
    text <ܕܲܒܼܚܘܼܕܵܬܹܗ ܢܨܘܼܪ ܐܲܚܘܝܼܬܼܵܐ ܕܒܲܣܝܼܡܘܼܬܹܗ ܀>
    text <܃ܒܒܲܣܝܼܡܘܼܬܹܗ ܡܚܵܘܸܐ ܠܟܼܠܵܐ ܒܚܘܼܕܵܬܼ ܟܠܵܐ>
    text <ܕܢܹܐܠܲܦ ܟܠܵܐ ܒܛܝܼܠܘܼܬܼ ܡ̇ܪܵܐ ܕܥܲܠ ܟܠ ܡܸܕܸܿܡ ܀>
    text <܃ܒܲܒܼܛܝܼܠܘܼܬܹܗ ܗܘ̤ܵܐ ܟܠ ܡܸܕܸܿܡ ܡ̣ܢ ܠܵܐ ܡܸܕܸܿܡ>
    text <ܘܠܵܐ ܨܒܼܵܘ ܝܲܕܼܥܘܼܗ̇ ܠܲܒܼܛܝܼܠܘܼܬܹܗ ܥܒܼܵܕ̈ܐ ܕܲܥܒ݂ܲܕܼ ܀>
    text <܃ܠܗܘܿܢ ܠܲܥܒܼܵܕܼܵܘ̈ܗܝ ܨܒܼܵܐ ܕܲܢܚܲܟܸܿܡ ܒܫܘܼܠܵܡ ܙܲܒܼܢܹ̈ܐ>
    text <ܥܲܠ ܗܵܝ̇ ܥܵܒ݂̇ܕܼ ܗܵܘ̇ ܚܘܼܕܵܬܼܵܐ ܘܕܝܼܢܵܐ ܟܹܐܢܵܐ ܀>
    text <܃ܒܝܲܕܼ ܚܘܼܕܼܵܬܼܵܐ ܝܵܠ̇ܦܝܼܢ ܚܲܝܠܵܐ ܕܒܼܵܪܘܿܝܘܼܬܹܗ>
    text <ܕܗܘ̤ܝܘܼ ܕܲܒܼܪܵܐ ܘܗܘ̤ܝܘܼ ܡܚܲܕܸܿܬܼ ܒܪܝܼܬܼܵܐ ܒܬܼܢܝܵܐ ܀>
    text <܃ܕܠܵܐ ܨܒܼܵܘ ܝܲܠܦ̣ܘܼܗܝ ܡ̣ܢ ܫܘܼܪܵܝܵܐ ܠܡܲܬܼܩܸܢ ܟܠܵܐ>
    text <ܝܵܦ̇ܝܼܢ ܚܲܝܠܵܐ ܕܐܲܠܵܗܘܼܬܹܗ ܒܝܘܿܡ ܫܘܼܠܵܡܵܐ ܀>
    text <܃ܗܵܢܵܘ̇ ܢܝܼܫܵܐ ܕܗܵܘ̇ ܚܘܼܕܵܬܼܵܐ ܕܲܒܼܫܘܼܠܵܡܵܐ>
    text <ܕܬܹܐܠܲܦ ܒܪܝܼܬܼܵܐ ܚܹܝܠ ܒܼܵܘܿܝܵܐ ܕܲܒܼܪܵܐ ܒܪܝܼܬܼܵܐ ܀>
    text <܃ܪܲܒܿ ܝܘܼܠܦܵܢܵܐ ܕܝܵܠ̇̄ܦܵܢܵܐ ܒܪܝܼܬܼܵܐ ܒܗܵܘ̇ ܚܘܼܕܵܬܼܵܐ>
    text <ܘܗܝ̤ ܒܵܗ̇ ܬܵܗ̇ܪܵܐ ܕܲܟܼܡܵܐ ܝܵܪܒܵܐ ܡ̣̤ ܡ̇ܐ ܕܐܝܼܬܹܝܗ̇ ܀>
    text <܃ܐܲܝܟ ܠܵܐ ܡܼܕܸܿܡ ܚܵܫ̇ܒܵܐ ܠܙܲܒܼܢܹܗ ܕܗܵܘ̇ ܕܘܼܪܵܫܵܐ>
    text <ܡ̇ܐ ܕܡܸܬܼܦܲܚܲܡ ܗܵܘ̇ ܬܘܼܩܵܢܵܐ ܒܗܵܢܵܐ ܕܲܬܼܢܵܢ ܀>
    text <܃ܐܵܦ ܠܵܐ ܕܐܝܼܬܼܵܘܗܝ ܟܲܕܼ ܛܵܒܼ ܐܝܼܬܼܵܘܗܝ ܪܸܢܝܵܐ ܒܢܲܦܫܵܗ̇>
    text <ܡ̇ܐ ܕܡܸܬܼܒܲܩܝܵܐ ܒܐܲܡܝܼܢܘܼܬܹܗ ܕܗܵܘ̇ ܕܲܠܥܵܠܲܡ ܀>
    text <܃ܒܐܲܡܝܼܢܘܼܬܹܗ ܕܲܕܠܵܐ ܫܘܼܠܵܡ ܡܲܩܦܬܼܵܐ ܗܵܘܢܵܗ̇>
    text <ܘܠܵܐ ܡܸܣܬܲܒܼܥܵܐ ܗܲܢܝܼܐܘܼܬܹܗ ܠܪܸܚܡܲܬܼ ܢܲܦܫܵܗ̇ ܀>
    text <܃ܒܗܲܢܝܼܐܘܼܬܹܗ ܬܡ݂ܲܗ ܐܵܦ ܪܸܥܝܵܢܝ ܪܵܕܹܐ ܒܬܼܵܐܘܫܵܐ>
    text <ܘܲܪܡ݂ܲܪ ܗܘ̤ ܠܹܗ ܕܲܢܚܘܼܪ ܫܲܦܝܼ ܒܦܲܐܝܘܼܬܼ ܫܘܼܦܪܹܗ ܀>
    text <܃ܚܘܼܪ ܠܲܡ ܫܲܦܝܼܪ ܡ̣ܠܲܟ ܠܹܗ ܠܪܸܥܝܵܢܝ ܠܹܗ ܠܪܸܥܝܵܢܵܐ>
    text <ܘܫܲܪܝܼ ܕܢܸܪܕܹܿܐ ܒܐܘܼܪܚܵܐ ܕܡܸܡܬܼܘܿܡ ܠܵܐ ܚܲܙܝܵܐ ܠܹܗ ܀>
    text <܃ܒܐܘܼܪܚܵܐ ܚܕܲܬܵܐ ܕܚܘܼܕܵܬܼ ܟܠܵܐ ܚܙܲܩ̣ܘ ܚܘܼܫܵܒܲܝ̈>
    text <ܘܲܬܼܡ݂ܲܗܘ ܘܲܬܼܗܪܘ ܕܲܟܼܡܵܐ ܬܡܝܼ̈ܗܵܢ ܗܵܠܹܝܢ ܕܲܠܗܲܠ ܀>
    text <܃ܒܬܲܗܪܵܐ ܩܵܡ̣ܘ ܗ̄ܘ̣ܵܘ ܟܲܕܼ ܛܵܒܼ ܠܵܐ ܚܙ̣ܵܘ ܐܲܝܕܵܐ ܕܲܚܙ̣ܵܘ>
    text <ܘܐܵܘܚܸܠܘ ܘܲܦܣܲܩ̣ܘ ܕܠܵܐ ܡܨܹܝܢ ܚܵܙܹ̈ܝܢ ܚܙܵܬܼܵܐ ܕܲܒܼܥܵܘ̣ ܀>
    text <ܣܲܒܼܪܵܐ ܛܵܒܼܵܐ ܠܲܒܸܿܒܼ ܐܸܢܘܿܢ ܕܠܵܐ ܢܸܬܼܡܲܚܠܘܼܢ܃>
  block
    text <ܘܫܲܪܝܼܘ ܚܵܢܹ̇ܝܢ ܠܢܝܼܫܵܐ ܕܲܒܼܥܵܘ̣ ܠܲܡܕܲܡ̇ܝܘܼ ܀>
    text <܃ܢܝܼܫܵܐ ܣܵܡܹ̇ܬܼ ܠܡܲܡܠܠܵܐ ܕܪܸܥܝܵܢܝ ܕܢܸܚܥܸܐ ܠܩܘܼܒܼܠܹܗ>
    text <ܘܗܵܐ ܒܵܥܹ̇ܐ ܐ̄ܢܵܐ ܕܐܸܚܢܸܐ ܫܲܦܝܼܪ ܐܸܢܗܘ̤ ܕܡܲܨܝܵܐ ܀>
    text <܃ܡܨܸܐ ܗ̄ܘ̣ ܪܸܥܝܵܢܵܐ ܠܡܸܚܙܵܐ ܫܲܦܝܼܪ ܠܲܕܼܫܲܦܝܼܪ̈ܵܢ>
    text <ܘܠܲܝܬܿ ܠܹܗ ܡܸܕܹܿܡ ܕܲܡܥܵܘܸܟ ܠܹܗ ܐܸܢܢܗܘ̤ ܕܨܵܒܹ̇ܐ ܀>
    text <܃ܠܲܕܼܫܲܦܝܼܪ̈ܵܢ ܒܵܥܹ̇ܝܬܼ ܕܐܸܬܼܢܸܐ ܩܕܼܵܡ ܫܲܦܝܼܪܹ̈ܐ>
    text <ܕܢܸܗܘܘܿܢ ܚܵܢܹ̇ܝܢ ܠܲܡܚܵܪ ܫܲܦܝܼܪ ܒܫܲܦܝܼܪ݁ܵܬܼܵܐ ܀>
    text <܃ܫܲܦܝܼܪ̈ܵܬܼܵܐ ܕܝܘܿܡ ܚܘܼܕܼܵܬܼܵܐ ܬܢܹ̇ܝܬܼ ܐܲܝܟ ܕܲܬܼܢܹ̇ܝܬܼ>
    text <ܘܬܘܼܒܼ ܬܵܢܹ̇ܐ ܐ̄ܢܵܐ ܕܐܲܛܸܢ ܐ̄ܢܵܫܵܐ ܕܢܸܢܼܢܘܿܢ ܐܸܢܹܝܢ ܀>
    text <܃ܡܲܢ ܠܵܐ ܢܸܪܚܲܡ ܬܸܢܝܵܐ ܕܡܸܠܹ̈ܐ ܕܡܲܠ̈ܝܵܢ ܬܲܗܪܵܐ>
    text <ܘܡܲܢ ܠܵܐ ܢܸܗܪܘܿܓܼ ܒܲܫܒܼܝܼ̈ܚܵܬܼܵܐ ܕܲܡܫܲܒܿܝ̇ܚܵܢ ܠܹܗ ܀>
    text <܃ܬܲܗܪܵܐ ܘܫܘܼܒܼܚܵܐ ܡܠܸܐ ܥܸܢܝܵܢܗܘܿܢ ܠܲܕܼܗܵܪܓܼ ܒܹܗ>
    text <ܥܲܠ ܗܵܝ̇ ܗܸܪܓܹܿܬܼ ܐܵܦ ܗܵܪܹܓܼ ܐ̄ܢܵܐ ܒܗܸܪܓܹܿܐ ܕܲܒܼܗܹܝܢ ܀>
    text <܃ܒܗܹܝܢ ܪܵܓܵܐ ܠܝܼ ܠܡܸܬܗܲܓܵܝܘܼ ܕܠܵܐ ܣܲܒܼܥܘܼܬܼܵܐ>
    text <ܕܛܵܟ ܐܸܚܣܘܿܟ ܠܹܒܿܝ ܡ̣ܢ ܥܸܢܝܵܢܵܐ ܕܒܲܫܟܼܝܼܪ݁ܵܬܵܪܐ ܀>
    text <܃ܒܝܲܕܼ ܢܸܣܝܵܢܵܐ ܩܢܹ̇ܝܬܼ ܢܸܣܝܵܢܵܐ ܕܲܒܼܪܸܥܝܵܢܵܐ>
    text <ܘܝܸܠܦܹ̇ܬܼ ܕܛܵܒܼ ܗ̄ܘ̣ ܗܸܪܓܵܐ ܛܵܒܼܵܐ ܠܲܕܼܗܵܪܹܓܼ ܒܹܗ ܀>
    text <܃ܬܵܐ ܪܸܥܝܵܢܵܐ ܗܪܘܿܓܼ ܬܲܩܢܵܐܝܼܬܼ ܒܲܕܼܬܲܩܝܼ̈ܢܵܢ>
    text <ܘܲܬܢܝܼ ܒܚܘܼܒܵܐ ܬܸܢܝܵܢ ܡܸܠܹ̈ܐ ܕܚܘܼܕܵܬܼ ܟܠܵܐ ܀>
    text <܃ܬܵܐ ܚܘܼܪ ܫܲܦܝܼܪ ܕܲܟܼܡܵܐ ܫܲܦܝܼܪ ܚܘܼܕܼܵܬܼ ܟܠܵܐ>
    text <ܘܩܲܠܸܣ ܘܐܵܘܪܸܒܼ ܠܲܡܚܲܕܿܬܼܵܢܵܐ ܕܥܲܬܿܝܼܩܘܼܬܲܢ ܀>
    text <܃ܒܥܲܬܿܝܼܩܘܼܬܿܢ ܚܵܪ̣ ܗܵܘ̇ ܕܲܒܼܪܵܢ ܥܲܕܼܠܵܐ ܢܸܒܼܪܹܝܢ>
    text <ܘܩܲܕܹܿܡ ܨܵܪܹܗ ܠܝܘܿܡ ܚܘܼܕܵܬܲܢ ܥܲܡ ܬܘܼܩܵܢܲܢ ܀>
    text <܃ܐܲܝܟ ܕܲܠܫܲܒܼܪܵܐ ܨܒܼܵܐ ܕܲܢܒܲܝܐܝܼܗ̇ ܠܫܲܒܼܪܘܼܬܼ ܢܲܦܫܲܢ>
    text <ܕܠܵܐ ܬܸܟܼܪܸܐ ܠܵܗ̇ ܒܥܲܬܿܝܼܩܘܼܬܹܗ ܕܥܵܐܡܵܐ ܥܡܝܼܠܵܐ ܀>
    text <܃ܒܲܕܼܡܘܼܬܼ ܨܲܠܡܵܐ ܨܵܪ ܕܸܡ̈ܘܵܬܼܵܐ ܕܠܵܐ ܡܸܬܼܚܲܙ̈ܝܵܢ>
    text <ܘܚܵܘܝܼ ܐܸܢܹܝܢ ܠܗܵܘܢܵܐ ܟܲܣܝܵܠ ܕܲܟܼܣܸܐ ܒܢܲܦܫܲܢ ܀>
    text <܃ܒܗܵܘܢܵܐ ܚܵܘܝܲܢ ܗܵܘ̇ ܚܘܼܕܵܬܼܵܐ ܕܲܒܼܫܘܼܠܵܡܵܐ>
    text <ܘܟܲܕܼ ܛܵܒܼ ܪܲܚܝܼܩ ܣܵܡ̣ ܒܘܼܕܵܩܹܗ ܒܲܕܼܩܲܪ̈ܝܼܒܼܵܢ ܀>
    text <܃ܒܩܲܪ̈ܝܼܒܼܵܬܼܵܐ ܚܵܘܝܲܢ ܚܲܝܠܵܐ ܕܪ̈ܲܚܝܼܩܵܬܼܵܐ>
    text <ܘܲܒܼܓܲܠ̈ܝܵܬܼܵܐ ܐܲܠܦܲܢ ܛܲܟܼܣܵܐ ܕܲܒܼܟܲܣ̈ܝܵܬܼܵܐ ܀>
    text <܃ܒܓܸܠܝܵܐ ܓܠ̣ܵܐ ܠܲܢ ܥܲܠ ܟܲܣܝܘܼܬܼܵܐ ܕܐܲܠܵܗܘܼܬܹܗ>
    text <ܘܠܸܫܵܢ ܒܸܣܪܵܐ ܥܒ݂ܲܕܼ ܟܵܪܘܿܙܵܐ ܕܲܣܬܼܝܼܪ̈ܵܬܹܗ ܀>
    text <܃ܒܠܸܫܵܢ ܒܸܣܪܵܐ ܬܲܪܓܸܿܡ ܥܲܡܲܢ ܥܲܠ ܕܲܥܬܼܝܼ݁̈ܕܵܪܢ>
    text <ܒܗܵܘ̇ ܡ̇ܐ ܕܲܡܥܵܕܼ ܒܸܣܪܵܐ ܠܡܸܫܡܲܥ ܒܸܣܪ̈ܵܢܝܵܬܼܵܐ ܀>
    text <ܠܹܗ ܠܒܸܣܪܵܢܵܐ ܐܲܠܸܦ ܐ̄ܪܵܙܵܐ ܪܘܼܚܵܢܵܝܵܐ܃>
  block
    text <ܘܲܠܥܸ݂ܙ ܒܸܣܪܵܐ ܘܨܵܬܼܘ ܒܸܣܪ̈ܵܢܹܐ ܠܸܥܙܵܐ ܚܲܕܼܬܼܵܐ ܀>
    text <܃ܠܸܥܙܵܐ ܚܲܕܼܬܼܵܐ ܠܥܸ݂ܙ ܒܸܪܪܵܢܵܐ ܥܲܡ ܒܸܣܪ̈ܵܢܹܐ>
    text <ܘܲܟܼܒܲܪ ܐܵܡܲ݁ܪ ܐܲܝܢܵܐ ܕܫܵܡܲ݁ܥ ܕܡܲܢ̣ܘܼ ܕܲܠܥܸܙ ܀>
    text <܃ܡܲܢ̣ܘܼ ܕܲܠܥܸܙ ܨܵܒܹ̇ܝܬܿ ܕܬܸܫܡܲܥ ܐܘܿ ܫܵܡܘܿܥܵܐ>
    text <ܫܡܲܥ ܡܹܢܝ ܘܝܼܠܲܦ ܕܐ̄̇ܢܵܫܵܐ ܗ̄ܘ̣ ܕܲܠܦܥܸܙ ܥܲܡ ܐ̄ܢܵܫܘܼܬܼܵܐ ܀>
    text <܃ܐ̄ܢܵܫܵܐ ܗ̄ܘ̣ ܕܲܠܥܸܙ ܪܘܼܚܵܐ ܒܢܲܦܫܹܗ ܘܗܘ̤ ܥܲܡ ܐ̄ܢܵܫܵܐ>
    text <ܘܨܵܬܼ ܟܲܣ̈ܝܵܬܼܵܐ ܘܬܲܪܓܸܿܡ ܐܸܢܹܝܢ ܒܐܝܼܕܲܝ̈ ܐ̄ܢܵܫܵܐ ܀>
    text <܃ܐܲܝܟ ܡܸܨܥܵܝܵܐ ܗܘ̤ܵܐ ܒܹܝܬܼ ܐ̄ܢܵܫܵܐ ܘܲܠܒܼܵܪܘܿܝܵܐ>
    text <ܘܒܼܐܝܼܙ ܓܲܕܿܘܼܬܹܗ ܫܲܝܸܢ ܡ̇ܪܵܐ ܥܲܡ ܒܸܪ̈ܝܵܬܹܗ ܀>
    text <܃ܒܡܸܨܥܵܝܘܼܬܹܗ ܫܪ̣ܵܐ ܚܸܪܝܵܢܵܐ ܕܒܹܝܬܼ ܟܠ ܘܲܒܼܟܼܠ>
    text <ܘܐܲܟܼܪܸܙ ܒܐܲܪܥܵܐ ܣܒܲܪܬܼܵܐ ܕܫܲܝܢܵܐ ܕܠܵܐ ܡܸܫܬܲܚܠܲܦ ܀>
    text <܃ܗܵܢܵܘ̇ ܐ̄ܢܵܫܵܐ ܕܫܲܝܸܢ ܟܠܵܐ ܥܲܡ ܡ̇ܪܹܟܿܠ>
    text <ܘܗܘ̤ܝܘܼ ܕܲܕܼܪܲܫ ܐܘܼܪܚܵܐ ܚܕܲܬܵܐ ܕܚܘܼܕܵܬܼ ܟܠܵܐ ܀>
    text <܃ܗܘ̤ ܒܲܕܸܿܩ ܠܲܢ ܥܲܠ ܚܘܼܕܵܬܼܵܐ ܕܗܵܘܹ̇ܐ ܠܚܲܪܬܼܵܐ>
    text <ܘܗܘ̤ ܚܵܘ̣ܝܼ ܠܲܢ ܫܒܼܝܼܠ ܡܲܪܕܿܝܼܬܼܵܐ ܕܗܲܝܡܵܢܘܼܬܼܵܐ ܀>
    text <܃ܗܘ̤ ܐܲܠܸܦ ܠܲܢ ܕܒܹܗ ܡܸܬܼܚܲܕܿܬܼܵܐ ܥܲܬܿܝܼܩܘܼܬܲܢ>
    text <ܘܨܵܐ ܠܲܢ ܛܘܼܦܣܵܐ ܕܲܢܕܲܡܸܐ ܒܹܗ ܐ̄ܪܵܙܵܢܵܐܝܼܬܼ ܀>
    text <܃ܗܘ̤ ܒܲܩܢܘܿܡܹܗ ܚܵܘܝܼ ܐܸܢܹܝܢ ܠܗܵܠܹܝܢ ܕܝܼܠܲܢ>
    text <ܕܠܵܐ ܢܸܬܼܦܲܠܲܓܼ ܥܲܠ ܟܲܣ̈ܝܵܬܼܵܐ ܕܐܸܫܬܵܘܕܿܝܼ ܠܲܢ ܀>
    text <܃ܗܘ̤ ܩܲܕܡ̇ܝܑܬܼ ܫܲܠ̣ܚܹܗ ܠܢܲܚܬܵܐ ܕܡܵܝܘܿܬܼܘܼܬܼܵܐ>
    text <ܘܒܹܗ ܒܲܟܼܝܵܢܹܗ ܣܠܸ̣ܩ ܘܐܸܬܼܪܲܡܪܲܡ ܠܥܸܠ ܡ̣ܢ ܡ̇ܘܬܵܐ ܀>
    text <܃ܐܲܝܟ ܕܲܒܼܖܨܸܒܼܥܵܐ ܚܵܘ̣ܝܼ ܠܐ̄ܢܵܫܵܐ ܚܘܼܕܵܬܼ ܦܲܓܼܪܹܗ>
    text <ܕܞܘܼܪܘ ܡ̇ܝܘܿܬܹ̈ܐ ܒܦܲܓܼܪܵܐ ܕܲܗܘ̤ܵܐ ܠܵܐ ܡ̇ܝܘܼܿܬܼܵܐ ܀>
    text <܃ܒܗܵܕܹܐ ܬܸܢܘܲܝ ܢܲܚܡܹܗ ܚܲܝܠܵܐ ܐܲܠܵܗܵܝܵܐ>
    text <ܕܲܒܼܢܘܼܚܵܡܹܗ ܢܨܘܼܪ ܬܲܚܘܝܼܬܼܵܐ ܕܚܘܼܕܵܬܼ ܟܠܵܐ ܀>
    text <܃ܟܠܵܗ̇ ܒܪܝܼܬܼܵܐ ܚܲܕܲܬܼ ܥܲܡܹܗ ܐ̄ܪܵܙܵܢܵܐܝܼܬܼ>
    text <ܘܒܹܗ ܡܚܲܕܸܿܬܼ ܠܵܗ̇ ܫܲܪܝܼܪܵܐܝܼܬܼ ܒܫܘܼܠܵܡ ܙܲܒܼܢܹ̈ܐ ܀>
    text <܃ܒܹܗ ܗ̄ܘ̣ ܗܵܘܹ̇ܐ ܗܘ̇ ܚܘܼܕܵܬܼܵܐ ܕܪܵܡ ܡ̣ܢ ܡܸܠܬܼܵܐ>
    text <ܘܒܹܗ ܡܸܬܼܡܲܠܲܠ ܐܵܦ ܗܵܘ̇ ܕܝܼܢܵܐ ܕܠܵܐ ܡܸܬܼܡܲܠܲܠ ܀>
    text <܃ܠܹܗ ܓ̣ܒܼܵܐ ܡ̣ܢ ܟܠ ܗܵܘ̇ ܡ̇ܪܹܐ ܟܠ ܐܲܝܟ ܪܹܫܝܼܬܼܵܐ>
    text <ܕܢܸܗܘܸܐ ܡܡܲܠܸܐ ܕܘܼܟܲܬܼ ܝܵܬܹܗ ܠܲܥܒܼܵܕܼ ܐܝܼܕܼܵܘ̈ܗܝ ܀>
    text <܃ܕܘܼܟܲܬܼ ܐܝܼܬܼܝܵܐ ܡܡܲܠܸܐ ܠܟܼܠܵܐ ܒܝܲܕܼ ܓܲܠܝܘܼܬܹܗ>
    text <ܘܐܷܲܟ ܕܒܲܠܡܹܐܢܵܐ ܢܵܝ̇ܚܵܐ ܒܪܝܼܬܼܵܐ ܒܪܸ̈ܓܼܫܲܝ ܦܲܓܼܪܹܗ ܀>
    text <܃ܒܹܗ ܡܸܬܿܬܲܚܡܝܼܢ ܙܵܘܥܹ̈ܐ ܫܪ̈ܲܝܵܐ ܕܲܡܠܝܼܠܘܼܬܼܵܐ>
    text <ܘܠܵܐ ܡܸܫܬܲܚܩܝܼܢ ܠܡܸܒܼܥܵܐ ܒܥܵܬܼܵܐ ܕܟܲܣܝܘܼܬܼ ܟܲܣܝܵܐ ܀>
    text <܃ܗܲܝܟܲܠ ܩܘܼܕܼܫܵܐ ܕܐܲܚܝܼܕܼ ܟܠܵܐ ܗܵܘܹ̇ܐ ܠܟܼܠܵܐ>
    text <ܘܒܹܗ ܡܸܬܼܩܲܪܒܼܵܐ ܣܸܓܼܕܲܬܼ ܟܠܵܐ ܡ̇ܪܹܐ ܟܠܵܐ ܀>
    text <ܟܠܵܗ̇ ܒܪܝܼܬܼܵܐ ܥܵܐ̇ܠܵܐ ܥܲܡܹܗ ܨܼܝܕܼ ܡ̇ܪܹܟܿܝܠ܃>
  block
    text <ܘܲܡܩܲܪܒܼܵܐ ܠܹܗ ܚܕܼܵܐ ܬܵܘܕܼܝܼܬܼܵܐ ܕܠܵܐ ܦܘܼܠܵܓܼܵܐ ܀>
    text <܃ܗܵܢܵܘ̇ ܢܝܼܫܵܐ ܐܵܦ ܕܲܓܼܒܼܝܼܬܹܗ ܘܲܕܼܪܘܼܡܪܵܡܹܗ>
    text <ܕܢܸܗܘܸܐ ܠܡܹܐܢܵܐ ܡܢܝܼܚ ܠܒܸܪ̈ܝܵܬܼܵܐ ܡ̣ܢ ܥܲܡܠܲܝ̈ܗܹܝܢ ܀>
    text <܃ܗܘ̤ܝܘܼ ܡܢܝܼܚ ܠܹܗ ܠܥܵܠܡܵܐ ܠܲܐܝܵܐ ܡ̣ܢ ܠܲܐܝܘܼܬܹܗ>
    text <ܘܲܒܼܪܘܼ ܦܘܼܡܹܗ ܪܵܕܹܦ ܡܸܢܹܗ ܥܢܵܢܵܐ ܕܚܲܫܹ̈ܐ ܀>
    text <܃ܒܝܘܿܡ ܓܸܠܝܵܢܹܗ ܓܵܠܹ̇ܐ ܚܲܝܠܵܐ ܕܓܲܢ̄ܒܵܪܘܼܬܹܗ>
    text <ܘܚܵܙ̇ܝܵܐ ܒܪܝܼܬܼܵܐ ܚܹܝܠ ܐܝܼܬܼܘܼܬܼܵܐ ܕܡܸܬܿܢܲܨܲܚ ܒܹܗ ܀>
    text <܃ܡ̣ܢ ܫܹܠܝ ܕܵܢܲܚ̇ ܢܘܼܗܪܵܐ ܕܕܼܢܚܹܗ ܥܲܠ ܟܠ ܒܸܪ̈ܝܵܢ>
    text <ܘܠܲܝܬܿ ܒܲܥܒܼܝܼ̈ܕܹܐ ܕܠܵܐ ܬܵܗܲܪ ܘܒܹܗ ܡܸܬܼܓܵܘܲܣ ܀>
    text <܃ܕܝܵܪܵܐ ܕܟܼܠܵܐ ܡܲܦܢܸܐ ܨܹܐܕܼܵܘܗܝ ܡ̇ܪܹܐ ܟܠܵܐ>
    text <ܘܢܸܗܘܘܿܢ ܚܵܙܹ̇ܝܢ ܟܲܕܼ ܕܵܐܹ̇ܢ ܟܠ ܘܲܡܚܲܕܸܿܬܼ ܟܠ ܀>
    text <܃ܩܲܠܝܼܠܵܐܝܼܬܼ ܪܵܡܹ̇ܙ ܪܸܡܙܹܗ ܠܲܕܼܡܸܣܬܲܥܪ̈ܵܢ>
    text <ܘܛܵܟ ܩܵܕܹܗ ܠܹܗ ܥܒܼܵܕܼܵܐ ܠܪܸܡܙܹܗ ܕܠܵܐ ܫܘܼܘܚܵܪܵܐ ܀>
    text <܃ܚܕܼܵܐ ܒܲܪ̄ܬܼ ܩܵܠܵܐ ܩܵܥܹ̇ܐ ܒܐܲܪܥܵܐ ܘܫܵܡܲ݁ܥ ܠܵܗ̇ ܟܠ>
    text <ܘܥܲܕܼܠܵܐ ܫܵܠ̇ܡܵܐ ܫܠܸ݂ܡ ܟܠ ܡܸܕܸܿܡ ܘܢܵܚ̣ ܘܐܸܬܿܛܲܟܲܣ ܀>
    text <܃ܒܗܵܘ̇ ܦܘܼܩܕܵܢܵܐ ܕܲܩ̣ܪܵܐ ܡܸܢܫܹܠܝ ܒܪܝܼܬܼܵܐ ܒܪܵܫܝܼܬܼ>
    text <ܡܕܲܡܸܐ ܐܵܦ ܗܘ̤ ܘܲܡܚܲܕܸܿܬܼ ܟܠ ܒܚܹܝܠ ܡ̇ܪܹܟܿܠ ܀>
    text <܃ܗܘ̤ ܗܵܘ̇ ܚܲܝܠܵܐ ܕܡ̣ܢ ܠܵܐ ܡܸܕܸܿܡ ܥܒ݂ܲܕܼ ܟܠ ܡܸܕܸܿܡ>
    text <ܗܘ̤ ܡܚܲܕܸܿܬܼ ܒܹܗ ܫܡܲܝܵܐ ܘܐܲܪܥܵܐ ܡܠܝܼܠܹ̈ܐ ܘܚܲܪ̈ܫܹܐ ܀>
    text <܃ܡܠܝܼܠܹ݁̈ܐ ܘܚܲܪ̈ܫܹܐ ܡܢܝܼܚ ܡ̣ܢ ܥܲܡܠܵܐ ܘܡ̣ܢ ܫܘܼܚܠܵܦܵܐ>
    text <ܘܠܵܐ ܬܘܼܒܼ ܥܵܡ̇ܠܝܼܢ ܘܠܵܐ ܡܸܬܼܥܲܡܠܝܼܢ ܒܲܥܡܝܼ̈ܠܬܼܵܐ ܀>
    text <܃ܗܘ̤ ܫܲܪܝܼ ܒܹܗ ܒܗܵܘ̇ ܚܘܼܕܼܵܬܼܵܐ ܕܠܵܐ ܡܸܬܼܚܲܒܲܠ>
    text <ܘܗܘ̤ ܓܵܡܲ݁ܪ ܠܹܗ ܒܲܓܼܡܝܼܪܘܼܬܼܵܐ ܕܠܵܐ ܫܘܼܠܵܡܵܐ ܀>
    text <܃ܗܘ̤ ܗܘ̤ܵܐ ܠܘܼܩܕܼܵܡ ܒܚܲܝܹ̈ܐ ܕܪܵܡܝܼܢ ܡ̣ܢ ܢܸܟܼܝܵܢܹ̈ܐ>
    text <ܘܩܲܢܸܐ ܚܲܝܠܵܐ ܠܡܸܬܲܠ ܚܲܝܹ̈ܐ ܐܵܦ ܠܲܐ̄ܚܪ̈ܵܢܹܐ ܀>
    text <܃ܩܵܢܹܝܢ ܠܵܐ ܡ̇ܝܘܿܬܹ̈ܐ ܝ̄ܪܸܬܼ ܡ̇ܝܘܿܬܼܵܐ>
    text <ܘܲܒܼܝܵܪܬܿܘܼܬܹܗ ܡܫܵܘܬܸܿܦ ܐ̄ܢܵܫܵܐ ܘܪ̈ܘܼܚܵܢܵܝܹܐ ܀>
    text <܃ܒܢܲܝ̈ ܝܵܪܬܿܘܼܬܹܗ ܟܬܼܝܼܒܼ ܕܲܗ̤ܘܲܝܢܲܢ ܐܵܦ ܗܵܘܹ̇ܝܢܲܢ>
    text <ܡ̇ܕܹܝܢ ܫܲܪܝܼܪ ܘܠܵܐ ܡܸܬܿܕܲܓܲܠ ܫܘܼܘܕܵܝܣ ܡܸܠܵܘ̈ܗܝ ܀>
    text <܃ܫܪܵܪܵܐ ܓܲܠܝܵܐ ܚܙ̣ܵܘ ܪ̈ܘܼܚܵܢܹܐ ܒܝܲܕܼ ܐܲܪܥܵܢܵܐ>
    text <ܘܲܚܕܼܝܼܘ ܘܫܲܒܲܚܘ ܠܗܵܘ̇ ܕܲܓܼܠ̣ܵܐ ܒܹܗ ܫܪܵܪ ܟܲܣܝܘܼܬܹܗ ܀>
    text <܃ܩܵܠ ܬܸܫܒܿܘܿܚܬܵܐ ܐܲܙܥܸܩܘ ܒܐܲܪܥܵܐ ܟܸܢܫܲܝ̈ ܪܵܘܡ̇ܐ>
    text <ܠܟܲܣܝܵܐ ܕܚܵܘܝܼ ܚܘܼܒܹܿܗ ܒܓܸܠܝܵܐ ܠܲܒܼܢܲܝ̈ ܒܲܝܬܹܿܗ ܀>
    text <܃ܚܘܼܒܹܿܗ ܪܲܒܵܐ ܓܠ̣ܵܐ ܠܲܥܒܼܝܼܪܹ̈ܐ ܒܝܲܕܼ ܒܲܪܢܵܫܵܐ>
    text <ܘܐܲܠܸܦ ܐܸܢܘܿܢ ܕܠܲܝܬܿ ܒܲܥܒܼܝܼܕܹ̈ܐ ܕܪܲܒܿ ܡ̣ܢ ܐ̄ܢܵܫܵܐ ܀>
  block
    text <܃ܪܲܒܿ ܪ̈ܲܒܵܢܹܐ ܕܿܥܒܼܵܕܼ ܐܝܼܕܼܵܘ̈ܗܝ ܥܲܒܼܕܹܿܗ ܠܐ̄ܢܵܫܵܐ>
    text <ܘܗܵܐ ܡܡܲܠܹܝܢ ܒܹܗ ܟܝܵܢܵܐ ܛܲܟܼܣܵܠ ܕܲܡܫܲܡܫܵܢܹ̈ܐ ܀>
    text <܃ܠܪܲܒܵܢܘܼܬܹܗ ܣܵܓܼ̇ܕܵܐ ܒܪܝܼܬܼܵܐ ܐܲܝܟ ܕܲܠܡܵܪܵܐ>
    text <ܘܲܡܝܲܩܪܵܐ ܠܹܗ ܡܸܛܠ ܚܲܝܠܵܐ ܕܡܸܙܕܲܝܲܚ ܒܹܗ ܀>
    text <܃ܚܹܝܠ ܒܵܪܘܿܝܵܐ ܨܒܼܵܐ ܕܲܢܪܝܼܡܹܗ ܠܪܵܘܡ̇ܐ ܕܲܫܡܹܗ>
    text <ܘܗܵܐ ܡܸܫܬܿܡܲܗ ܒܲܫܡܵܐ ܕܠܲܝܬܿ ܒܹܗ ܦܚܡܵܐ ܐ̄ܚܪܹܢܵܐ ܀>
    text <܃ܠܲܝܬܿ ܠܲܥܒܼܝܼܕܼܵܐ ܫܸܡ ܥܵܒܲܘܿܕܼܵܐ ܘܠܵܐ ܟܠ ܟܠܹܗ>
    text <ܘܗܵܢܵܘ̇ ܬܲܗܪܵܐ ܕܲܫܘ̣ܵܐ ܥܒܼܝܼܕܼܵܐ ܠܫܸܡ ܥܵܒܲ݁ܘܿܕܵܪܐ ܀>
    text <܃ܒܪܝܼܬܹܗ ܝܲܩܲܪ ܒܵܪܹܐ ܒܪܝܼܬܼܵܐ ܒܗܵܕܹܐ ܕܲܣܥ݂ܲܪ>
    text <ܕܢܸܣܲܒܼ ܡܸܢܵܬܼܵܐ ܡܸܕܹܿܡ ܘܝܲܩܪܵܗ̇ ܒܫܘܼܒܼܚܹܗ ܀>
    text <܃ܡܢܵܬܼܵܐ ܗ̄ܘ̣ ܡ̣ܢ ܟܠ ܗܵܘ̇ ܒܲܪܢܵܫܵܐ ܕܲܗܘ̤ܵܐ ܒܗܵܠܹܝܢ>
    text <ܘܒܹܗ ܒܐܝܼܩܵܪܹܗ ܡܸܬܼܝܲܩܲܪ ܟܠ ܥܲܡ ܡ̇ܪܹܟܿܠ ܀>
    text <܃ܡܢܵܬܼܵܐ ܗ̄ܝܼ ܢܲܦܫܹܗ ܡ̣ܢ ܪ̈ܘܼܚܵܢܹܐ ܘܠܵܐ ܚܵܫܘܿܫܹ̈ܐ>
    text <ܘܩܲܪܝܼܒܼܝܼܢ ܠܹܗ ܒܲܐ̄ܚܝܵܢܘܼܬܼܵܐ ܘܲܒܼܪܘܼܡܪܵܡ̇ܐ ܀>
    text <܃ܡܢܵܬܼܵܐ ܗ̄ܘ̣ ܦܲܓܼܪܹܗ ܡ̣ܢ ܟܠ ܦܲܓܼܪ̈ܝܼܢ ܡܸܬܼܚܲܒܿܠܵܢܹ̈ܐ>
    text <ܘܲܡܚܲܝܢܝܼܢ ܠܹܗ ܒܛܘܿܗܡ̇ܐ ܕܦܲܓܼܪܵܐ ܘܲܕܼܚܘܼܕܵܬܼܵܐ ܀>
    text <܃ܘܡ̣ܢ ܟܠ ܒܸܪ̈ܝܵܢ ܐܝܼܬܼ ܒܹܗ ܡܢܵܬܼܵܐ ܒܪܵܫܝܼܬܼ ܚܲܝܲܝ̈ܢ>
    text <ܘܲܒܼܪܘܼܡܪܵܡܹܗ ܐܵܦ ܪܘܼܡܪܵܡ̇ܐ ܕܟܼܠܵܗ̇ ܒܪܝܼܬܵܪܐ ܀>
    text <܃ܐܲܝܟܲܢ ܡ̇ܕܹܝܢ ܐܵܒܹ̇ܕܼ ܡܸܕܸܿܡ ܡ̣ܢ ܒܸܪ̈ܝܵܬܼܵܐ>
    text <ܕܗܵܐ ܟܠ ܡܸܕܸܿܡ ܡܣܲܝܲܟ ܘܲܢܛܝܼܪ ܒܚܲܕܼ ܡ̣ܢ ܓܸܢܣܲܢ ܀>
    text <܃ܐܲܝܟܲܢ ܡܲܨܝܵܐ ܕܟܲܕܼ ܪܹܫܝܼܬܼܵܐ ܒܫܘܼܒܼܚܵܐ ܫܲܪܝܵܐ>
    text <ܓܘܼܫܡܵܐ ܕܡܸܢܹܗ ܗܘ̤ܵܬܼ ܪܹܫܝܼܬܼܵܐ ܢܩܵܘܸܐ ܒܨܲܥܪܵܐ ܀>
    text <܃ܠܵܐ ܫܵܡ̇ܘܿܥܵܐ ܠܵܐ ܬܸܦܠܓܼܝܼܘܗܝ ܠܚܘܼܒܵܐ ܕܟܼܠܵܐ>
    text <ܘܠܵܐ ܬܸܣܕܿܘܿܩܲܝܗܝ ܠܓܼܘܼܫܡܵܐ ܫܲܠܡܵܐ ܡ̣ܢ ܫܲܘܝܘܼܬܹܗ ܀>
    text <܃ܠܵܐ ܬܸܬܼܦܲܠܲܓܼ ܕܐܲܝܟܲܢ ܡܲܨܝܵܐ ܗܵܕܹܐ ܠܡܸܗܘܵܐ>
    text <ܗܲܝܡܸܢ ܕܲܡܨܸܐ ܚܹܝܠ ܒܵܪܘܿܝܵܐ ܚܹܝܠ ܟܠܡܸܕܸܿܡ ܀>
    text <܃ܠܚܹܝܠ ܒܵܪܘܿܝܵܐ ܦܫܝܼܩ ܟܠܡܸܕܸܿܡ ܕܲܟܼܣܸܐ ܘܲܓܼܠܸܐ>
    text <ܘܠܵܐ ܡܸܬܼܥܵܘܲܟ ܐܸܡܲܬܼܝ ܕܨܵܒܹ̇ܐ ܕܢܸܣܥܘܿܪ ܡܸܕܸܿܡ ܀>
    text <܃ܠܹܗ ܠܒܼܵܪܘܿܝܵܐ ܫܸܦܪܲܬ̤ ܗܵܕܹܐ ܕܗܵܟܲܢ ܢܸܣܥܘܿܪ>
    text <ܘܲܣܥܝܼܪܵܐ ܗ̄ܘ̣ܵܬܼ ܠܨܸܒܼܝܵܢ ܚܘܼܒܹܿܗ ܥܲܕܼܠܵܐ ܢܸܣܥܘܿܪ ܀>
    text <܃ܠܵܘ ܚܲܕܼܬܼܵܐܝܼܬܼ ܓ̣ܒܼܵܐ ܚܲܕ ܐ̄ܢܵܫܵܐ ܠܚܘܼܕܵܬܼ ܟܠܵܐ>
    text <ܕܓܲܒܸܐ ܗ̄ܘ̣ܵܐ ܠܹܗ ܥܲܕܼܠܵܐ ܢܸܒܼܪܸܐ ܒܪܝܼܬܼܵܐ ܒܪܵܫܝܼܬܼ ܀>
    text <܃ܥܲܡ ܐܝܼܬܼܘܼܬܹܗ ܐܝܼܬܹܝܗ̇ ܗ̄ܘ̣ܵܬܼ ܒܹܗ ܗܵܕܹܐ ܕܲܣܥܲܪ>
    text <ܠܵܐ ܕܐܝܼܬܹܝܗ̇ ܗ̄ܘ̣ܵܬܼ ܐܸܠܵܐ ܕܡܸܢܹܗ ܠܵܐ ܟܵܣܝܵܐ ܗ̄ܘ̣ܵܬܼ ܀>
    text <܃ܕܠܵܐ ܫܘܼܪܵܝܵܐ ܡܫܲܪܲܪ ܗ̄ܘ̣ܵܐ ܠܹܗ ܠܗܵܢ ܦܘܼܣܩܵܢܵܐ>
    text <ܘܐܝܼܬܼܵܘܗܝ ܗ̄ܘ̣ܵܐ ܠܹܗ ܐܲܟܼܡܵܐ ܕܐܝܼܬܼܵܘܗܝ ܒܵܬܲܪ ܙܲܒܼܢܵܐ ܀>
  block
    text <܃ܘܐܸܢ ܗܵܟܲܢܵܐ ܗ̄ܝܼ ܐܵܦ ܫܲܪܝܼܪܵܐ ܐܲܟܼܡܵܐ ܕܐܝܼܬܹܝܗ̇>
    text <ܠܵܐ ܢܸܬܼܦܲܠܲܓܼ ܥܲܠ ܣܘܼܥܪܵܢܵܐ ܕܐܝܼܬܼܵܘܗܝ ܡܸܡܬܼܘܿܡ ܀>
    text <܃ܡܸܡܬܼܘܿܡ ܐܝܼܬܼܵܘܗܝ ܐܝܼܬܼܝܵܐ ܕܐܲܚܬܿܝܼ ܟܠ ܠܲܗܘܵܝܵܐ>
    text <ܘܒܹܗ ܟܲܣ̈ܝܵܢ ܗ̣̄ܘܲܝ̈ ܟܠܗܹܝܢ ܕܲܗ̤ܘܲܝ̈ ܐܸܡܲܬܼܝ ܕܲܗ̤ܘܲܝ̈ ܀>
    text <܃ܒܪܸܐ ܗ̄ܘ̣ܵܐ ܥܵܠܡܵܐ ܐܲܝܟ ܕܡ̣ܢ ܨܹܐܕܼܵܘܗܝ ܥܲܕܼܠܵܐ ܢܸܒܼܪܹܝܗܝ>
    text <ܘܲܡܚܲܕܲܬܼ ܗ̄ܘ̣ܵܐ ܩܕܼܵܡ ܕܲܢܒܲܕܸܿܩ ܥܲܠ ܚܘܼܕܵܬܹܗ ܀>
    text <܃ܒܬܸܢܝܵܐ ܚܲܕܿܬܹܗ ܠܨܸܒܼܝܵܢ ܚܘܼܒܹܿܗ ܨܵܒܹ̇ܐ ܒܚܲܝܲܝ̈ܢ>
    text <ܘܐܲܠܦܲܢ ܛܲܟܼܣܵܐ ܕܐܲܡܝܼܢܘܼܬܹܗ ܘܒܼܵܪܘܿܝܘܼܬܹܗ ܀>
    text <܃ܠܲܢ ܗ̄ܘ̣ ܐܲܠܸܦ ܒܗܵܠܹܝܢ ܕܲܣܥ݂ܲܪ ܡܸܛܠܵܬܲܢ>
    text <ܕܲܟܼܡܵܐ ܪܲܚ̣ܡܲܢ ܘܲܟܼܡܵܐ ܝܲܩܪܵܢ ܒܲܫܒܼܝܼ̈ܚܵܬܹܗ ܀>
    text <܃ܪܲܚܡܲܢ ܕܲܒܼܪܵܢ ܟܲܕܼ ܝܵ̇ܕܲܥ ܗ̄ܘ̣ܵܐ ܕܣܵܢܹ̇ܝܢܲܢ ܠܹܗ>
    text <ܘܲܡܚܲܕܸܿܬܼ ܠܲܢ ܘܲܡܦܵܣ ܣܲܓܿܝܼ ܕܠܵܐ ܫܵܘܹ̇ܝܢܲܢ ܀>
    text <܃ܠܵܐ ܫܵܘܹܿܝܢܲܢ ܘܲܟܼܡܵܐ ܕܢܹܐܡܲܪ ܠܵܐ ܫܵܘܹ̇ܝܢܲܢ>
    text <ܕܢܸܣܲܒܼ ܕܲܪܓܼܵܐ ܕܪܵܡ ܘܲܡܥܲܠܲܝ ܡ̣ܢ ܕܲܥܒܼܝܼ̈ܕܹܐ ܀>
    text <܃ܠܵܐ ܡܸܬܼܦܲܚܲܡ ܟܝܵܢ ܒܵܪܘܿܝܵܐ ܥܲܡ ܒܸܪ̈ܝܵܬܼܵܐ>
    text <ܘܡܲܢ ܠܵܐ ܢܸܬܼܡܲܗ ܕܥܲܒܼܕܹܿܢ ܦܸܚܡܹܗ ܒܝܲܕܼ ܕܐܵܘܪܸܒܼ ܀>
    text <܃ܚܲܕܼ ܡ̣ܢ ܐ̄ܢܵܫܵܐ ܨܒܼܵܐ ܨܸܒܼܝܵܢܹܗ ܘܲܨܒܼܵܐ ܒܹܗ ܛܵܒܼ>
    text <ܘܣܵܡ̣ ܨܸܒܼܝܵܢܹܗ ܒܝܲܕܼ ܨܸܒܼܝܵܢܹܗ ܕܲܢܦܲܪܢܸܣ ܟܠ ܀>
    text <܃ܒܝܲܕܼ ܨܼܒܼܝܵܢܹܗ ܣܵܡ̣ ܨܸܒܼܝܵܢܵܐ ܐܲܠܵܗܵܝܵܐ>
    text <ܘܠܲܝܬܿ ܨܸܒܼܝܵܢܵܐ ܕܠܵܐ ܒܹܗ ܡܲܣܲܝܲܟ ܨܸܒܼܝܵܢܵܐܝܼܬܼ ܀>
    text <܃ܒܹܗ ܡܸܬܼܩܲܝܲܡ ܥܵܠܡܵܐ ܕܙܲܒܢܵܐ ܘܗܵܘ̇ ܕܲܠܥܵܠܲܡ>
    text <ܘܗܘ̤ـܝܘܼ ܡܕܲܒܲܪ ܠܐܲܪ̈ܥܵܢܵܝܹܐ ܘܲܡܫܲܝܵܢܹ̈ܐ ܀>
    text <܃ܗܘ̤ ܙܵܐܹ̇ܢ ܟܠ ܡ̣ܢ ܒܹܝܬܼ ܓܲܙܵܐ ܕܗܵܘ̇ ܕܲܨܒܼܵܐ ܒܹܗ>
    text <ܘܗܘ̤ ܡܛܲܟܸܿܣ ܟܠ ܐܲܝܟ ܨܸܒܼܷܵܝܵܢܵܐ ܕܣܵܐܹ̇ܡ ܛܲܟܼܣܵܐ ܀>
    text <܃ܡܛܲܟܸܿܣ ܟܠܵܐ ܘܡܲܚܸܐ ܠܟܼܠܵܐ ܠܒܼܝܼܕܼ ܒܲܪ ܓܸܢܣܲܢ>
    text <ܘܟܲܕܼ ܒܲܪܢܵܫܵܐ ܗ̄ܘ̣ ܐܝܼܬܼ ܠܹܗ ܕܲܪܓܼܵܐ ܐܲܠܵܗܵܝܵܐ ܀>
    text <܃ܟܝܵܢܹܗ ܡܲܠܸܦ ܕܪܵܡ ܗ̄ܘ̣ ܡܸܢܹܗ ܕܲܪܓܼܵܐ ܕܲܢܣܲܒܼ>
    text <ܘܣܵܗܹ̇ܕܼ ܐܵܦ ܗܘ̤ ܕܪܵܡ ܗ̄ܘ̣ ܕܲܪܓܹܗ ܡ̣ܢ ܬܘܼܩܵܢܹܗ ܀>
    text <܃ܬܵܘ ܟܹܝܬܼ ܢܸܬܼܗܲܪ ܒܕܲܪܓܼܵܐ ܕܲܡ̣ܛܵܝܗܝ ܠܓܸܢܣܲܢ ܫܝܼܛܵܐ>
    text <ܘܢܸܦܪܘܿܥ ܛܲܝܒܿܘܼ ܠܗܵܘ̇ ܕܐܲܪܝܼܡܲܢ ܠܪܵܘܡ̇ܐ ܕܲܫܡܹܗ ܀>
    text <܃ܬܵܘ ܢܸܬܿܕܲܡܲܪ ܒܚܹܝܠ ܫܘܼܠܛܵܢܵܐ ܕܒܲܪ ܐ̄ܢܵܫܘܼܬܿܢ>
    text <ܕܲܡܚܲܕܲܬܼ ܟܠ ܘܕܼܵܐܹ̇ܢ ܟܠܵܐ ܐܲܝܟ ܡ̇ܪܹܟܿܠ ܀>
    text <܃ܬܵܘ ܢܸܬܼܡܲܗ ܒܹܗ ܡ̇ܐ ܕܡܸܬܼܚܵܘܸܐ ܡ̣ܢ ܟܲܪ ܕܐܝܼܬܼܵܘܗܝ>
    text <ܕܕܼܵܢܲܚ̇ ܡ̣ܢ ܫܹܠܝ ܘܲܡܚܲܦܸܐ ܠܹܗ ܠܢܘܼܗܪܵܐ ܒܢܘܼܗܪܹܗ ܀>
    text <܃ܬܵܘ ܢܸܬܼܥܲܗܲܕܼ ܗܵܝ̇ ܡܲܚܲܬܿܬܵܐ ܕܢܵܚܹ̇ܬܼ ܠܐܲܪܥܵܐ>
    text <ܘܦܵܢܹ̇ܐ ܘܣܵܠܹ̇ܩ ܟܲܕܼ ܐܝܼܬܼ ܥܲܡܹܗ ܟܠܵܗ̇ ܒܪܝܼܬܼܵܐ ܀>
    text <ܟܠܵܗ̇ ܒܪܝܼܬܼܵܐ ܐܸܡ̇ܪܹܬܼ ܕܣܵܠ̇ܩܵܐ ܥܲܡ ܣܘܼܠܵܩܹܗ܃>
  block
    text <ܒܗܵܝ̇ ܕܐܲܣܝܼܪܝܼܢ ܟܠܝܼܠܹ̈ܐ ܘܚܲܪ݁ܫܹܐ ܒܦܲܓܼܪܹܗ ܘܢܲܦܫܹܗ ܀>
    text <܃ܬܵܘ ܢܸܬܿܛܲܝܲܒܼ ܠܗܵܘ̇ ܛܘܼܝܵܒܼܵܐ ܕܲܡܛܲܝܲܒܼ ܠܲܢ>
    text <ܘܲܢܣܲܟܸܿܐ ܠܹܗ ܠܗܵܘ̇ ܣܘܼܟܵܝܐ ܕܲܡܒܲܝܲܐ ܠܲܢ ܀>
    text <܃ܒܚܘܼܒܵܐ ܢܸܛܲܪ ܪܲܗܒܼܘܿܢ ܚܲܝܹ̈ܐ ܕܗܵܘ̇ ܚܘܼܕܼܵܬܼܵܐ>
    text <ܕܠܵܐ ܢܸܬܼܟܲܐܲܪ ܡ̇ܐ ܕܡܸܬܼܚܲܕܿܬܼܝܼܢ ܫܡܲܝܵܐ ܘܐܲܪܥܵܐ ܀>
text <ܥܲܠ ܚܙܵܬ̣ܵܐ ܕܲܣܪ̈ܵܦܹܐ ܕܲܚܙܵܐ ܐܹܫܲܥܝܵܐ>
  block
    text <ܥܲܠ ܚܙܵܬ̣ܵܐ ܕܲܣܪ̈ܵܦܹܐ ܕܲܚܙܵܐ ܐܹܫܲܥܝܵܐ>
  block
    text <ܡܐܡܪܐ ܕܬܠܬܢ ܘܢܝܼܪ>
    text <ܥܲܠ ܚܙܵܬ̣ܵܐ ܕܲܣܪ̈ܵܦܹܐ ܕܲܚܙܵܐ ܐܹܫܲܥܝܵܐ>
    text <ܘܠܵܚܹ̇ܡ ܠܩܘܼܕܵܫܥܹܕܿܬܵܐ>
    text <ܥܘܼܢܵܝܵܐ>
    text <܃ܒܪܝܼܟܼܘ ܕܒܲܕܸܿܩ ܠܲܢ ܣܸܓܼܕܲܬܼܵܐ ܒܐܝܼܕܼܵܐ ܕܫܲܪܝܼܪ̈ܵܘܗܝ܃ ܐܲܚܲܝ̈>
  block
    text <܃ܫܒܝܼܚ ܒܵܪܘܿܝܵܐ ܕܲܒܼܓܸܠܝܵܢܹܗ ܡ̇ܘܪܸܒܼ ܥܲܒܼܕܵܘ̈ܗܝ>
    text <ܘܲܒܼܚܸܙܘܵܢܹ̈ܐ ܡܦܲܠܸܓܼ ܥܘܼܬܼܪܹܗ ܠܲܒܼܢܲܝ̈ ܒܲܝܬܹܿܗ ܀>
    text <܃ܫܘܹ̇ܐ ܠܫܘܼܒܼܚܵܐ ܕܟܲܕܼ ܠܵܐ ܚܲܣܝܼܪ ܡ̣ܢ ܬܸܫܒܿܘܿܚܬܵܐ>
    text <ܝܵܗܹ̇ܒܼ ܫܘܼܒܼܚܹܗ ܠܲܡܫܲܒܿܚܵܢܵܘ̈ܗܝ ܕܲܢܫܲܒܿܚܘܼܢܵܝܗܝ ܀>
    text <܃ܒܹܗܘ̣ ܫܘܼܒܼܚܹܗ ܘܠܵܐ ܡܸܬܿܬܵܘܣܲܦ ܫܘܼܒܼܚܵܐ ܠܫܘܼܒܼܚܵܐ>
    text <ܘܐܸܢ ܡܸܫܬܿܒܲܚ ܠܲܡܫܲܒܿܚܵܢܵܘ̈ܗܝ ܡ̇ܘܪܸܒܼ ܫܘܼܒܼܚܹܗ ܀>
    text <܃ܫܘܼܒܼܚܵܐ ܗ̄ܘ̣ ܟܠܹܗ ܘܡ̣ܢ ܬܸܫܒܿܘܿܚܬܹܿܗ ܡܠܹܝܢ ܬܘܼܩܵܢܵܘ̈ܗܝ>
    text <ܘܠܵܐ ܚܲܣܝܼܪܵܐ ܗ̄ܘ̣ ܘܡ̣ܢ ܡ̇ܘܗܲܒܼܬܹܗ ܡܦܲܪܢܸܣ ܟܠܵܐ ܀>
    text <܃ܕܠܵܐ ܪܘܼܟܵܒܼܵܐ ܗ̄ܘ̣ ܘܲܒܼܕܸܡ̈ܘܵܬܼܵܐ ܡܥܵܕܼ ܡܸܬܼܚܵܘܸܐ>
    text <ܕܠܵܐ ܒܲܪ̄̇ܒܼ ܩܵܠܵܐ ܗ̄ܘ̣ ܘܲܒܼܩܵܠ ܪܸ̈ܓܼܫܹܐ ܡܲܫܡܲܥ ܩܵܠܹܗ ܀>
    text <܃ܒܟܼܠ ܐܸܣܟܹܿܡܝܼ̈ܢ ܡܚܵܘܸܐ ܝܵܬܹܗ ܠܲܥܒܼܵܕܼ̇ ܐܝܼܕܵܘ̈ܗܝ>
    text <ܘܲܒܼܟܼܠ ܕܸܡ̈ܘܵܢ ܨܵܐܲܪ ܐ̄ܪ̈ܵܙܵܘܗܝ ܩܕܼܵܡ ܚܲܘܵܝܹ̈ܐ ܀>
    text <܃ܪܲܒܿܘܼܬܼ ܚܘܼܒܹܿܗ ܡܚܵܘܸܐ ܒܚܸܙܘ̤ܵܐ ܕܕܸܡ̈ܘܵܢ ܕܸܡ̈ܘܵܢ>
    text <ܕܲܒܼܠ̈ܠܵܬܼܵܐ ܢܓܲܪܸܓܼ ܐ̄ܢܵܫܵܐ ܠܡܸܩܪܲܒܼ ܨܨܹܐܕܼܵܘܗܝ ܀>
    text <܃ܚܵܘܝܼ ܠܐܵܕܼܵܡ ܚܙܵܬܼܵܐ ܕܕܼܵܡܝܵܐ ܠܪܸ̈ܓܼܫܲܝ ܦܲܓܼܪܹܗ>
    text <ܘܐܲܝܟ ܕܲܠܫܲܒܼܪܵܐ ܩ̣ܪܵܝܗܝ ܕܲܢܢܲܟܸܿܦ ܓܲܠܝܼܘܼܬܼ ܦܲܓܼܪܹܗ ܀>
    text <܃ܡܲܠܸܠ ܥܲܡ ܢܘܿܚ ܒܝܲܕܼ ܒܲܪ̄ܬܼ ܩܵܠܵܐ ܓܘܼܫܡܵܢܵܝܬܵܐ>
    text <ܘܐܲܠܦܹܗ ܕܢܸܬܿܒܸܿܕܼ ܒܹܝܬܼ ܦܘܼܨܵܝܵܐ ܠܹܗ ܘܲܠܟܼܠܵܐ ܀>
    text <܃ܩ̣ܪܵܐ ܠܐܲܒܼܪܵܗܵܡ ܘܬܲܪܓܸܿܡ ܥܲܡܹܗ ܐܲܝܟ ܠܸܫܵܢܹܗ>
    text <ܘܛܲܒܼ݂ܥܹܗ ܒܲܫܡܹܗ ܕܢܸܗܘܘܿܢ ܝܲܠܕܵܘ̈ܗܝ ܩܵܪܹܝܢ ܒܲܫܡܹܗ ܀>
  block
    text <܃ܐܵܘܚܸܕܼ ܚܲܝܠܹܗ ܒܐܝܼܕܲܝ̈ ܝܲܥܩܘܿܒܼ ܒܐܸܣܛܹܿܝܡ ܓܲܒܼܪܵܐ>
    text <ܘܚܵܘܝܹܗ ܠܡܹܐܚܲܕܼ ܕܲܪܵܐ ܟܲܣܝܵܐ ܒܪܸ̈ܓܼܫܹܐ ܓܠܲܝ̈ܵܐ ܀>
    text <܃ܠܥܸ݂ܙ ܥܲܡ ܝܵܘܣܸܦ ܠܸܥܙܵܐ ܕܕܼܵܡܹ̇ܐ ܠܕܼܵܐ ܓܸܒܼܛܵܝܹ̈ܐ>
    text <ܘܝܲܗ̣̄ܒܼ ܒܹܗ ܚܲܝܠܵܐ ܠܡܸܣܬܲܟܵܠܘܼ ܒܲܣܬܼܝܼܪ̈ܵܬܼܵܐ ܀>
    text <܃ܓܠ̣ܵܐ ܪܲܒܿܘܼܬܹܗ ܥܲܠ ܛܘܼܪ ܣܝܼܢܲܝ ܠܥܹܝܢ ܒܲܪ ܥܲܡܪܲܡ>
    text <ܘܲܡ̣ܠܵܝܗܝ ܪܘܼܚܵܐ ܠܡܸܫܬܲܥܵܝܘܼ ܥܲܠ ܬܘܼܩܵܢܵܘ̈ܗܝ ܀>
    text <܃ܨܵܪ ܬܲܚܘܼܝܼܬܼܵܐ ܕܒܲܣܝܼܡܘܼܬܹܗ ܩܕܼܵܡ ܐܹܠܝܼܵܐ>
    text <ܕܢܸܗܘܸܐ ܝܵ̇ܕܲܥ ܠܲܡܕܲܡ̇ܝܘܼ ܒܢܝܼܫܵܐ ܕܪ̈ܲܚܡܵܘܗܝ ܀>
    text <܃ܠܒܸܫ̣ ܐܵܦ ܗܵܫܵܐ ܐ̄ܣܟܹܿܡܵܐ ܦܲܐܝܵܐ ܘܩܵܡ̣ ܒܹܝܬܼ ܩܘܼܕܼܫܵܐ>
    text <ܕܢܸܓܼܠܸܐ ܠܐ̄̈ܢܵܫܵܐ ܪܲܒܿܘܼܬܼ ܫܘܼܒܼܚܹܗ ܕܠܵܐ ܡܸܬܿܕܲܪܟܵܐ ܀>
    text <܃ܒܫܘܼܒܼܚܵܐ ܪܲܒܵܐ ܨܒܼܵܐ ܕܲܢܚܵܘܸܐ ܢܦܲܫܹܐ ܠܐ̄ܢܵܫܵܐ>
    text <ܘܲܩ̣ܪܸܒܼ ܨܹܐܕܼܵܘܗܝ ܚܲܕܼ ܒܲܪܢܵܫܵܐ ܕܢܸܬܼܒܲܩܸܐ ܒܹܗ ܀>
    text <܃ܠܥܹܝܢ ܐܹܫܲܥܝܵܐ ܓܠ̣ܵܐ ܪܲܒܿܘܼܬܹܗ ܒܗܲܝܟܲܠ ܩܘܼܕܼܫܵܐ>
    text <ܘܐܲܩܝܼܡ ܣܸܕܼܪܹ̈ܐ ܕܲܡܫܲܝܵܢܹ̈ܐ ܕܲܢܩܲܕܿܫܘܼܢܵܝܗܝ ܀>
    text <܃ܙܵܚ ܡ̣ܢ ܪܵܘܡ̇ܐ ܘܲܫܪ̣ܵܐ ܒܥܘܼܡܩܵܐ ܠܵܘ ܒܲܟܼܝܵܢܵܐ>
    text <ܘܩܵܡ̣ ܥܲܠ ܐܲܪܥܵܐ ܠܵܘ ܒܲܫܪܵܪܵܐ ܐܸܠܵܐ ܒܲܫܡܵܐ ܀>
    text <܃ܟܲܢܸܫ ܠܥܝܼܪܹ̈ܐ ܩ̣ܪܵܐ ܠܡܲܠܲܐܟܹ̈ܐ ܪܡ݂ܲܙ ܠܲܟܼܪ̈ܘܿܒܹܐ>
    text <ܘܐܲܒܸܿܫ ܐܸܢܘܿܢ ܚܙܵܬܼܵܐ ܕܡܲܠܝܵܐ ܬܲܗܪܵܐ ܥܦܝܼܦܵܐ ܀>
    text <܃ܦܪ݂ܲܚܵܢܹ̈ܐ ܘܛܵܣܘ ܢܘܼܪ̈ܵܢܹܐ ܪܗܸܛܘ̣ ܩܲܠܝܼܠܹ̈ܐ>
    text <ܘܲܣܒ݂ܲܪܘ ܕܡ̣ܛܵܐ ܘܩܲܕܸܿܡ ܐܸܢܘܿܢ ܪܸܡܙܹܗ ܠܐܲܪܥܵܐ ܀>
    text <܃ܩܥ̣ܵܘ ܫܝܼܦܘܿܪܹ̈ܐ ܛܲܟܸܿܣܘ ܣܸܕܼܪܹ̈ܐ ܣܕܲܪܘ ܠܓܸܝܘܿܢܹ̈ܐ>
    text <ܘܲܚܠܵܦ ܙܲܝܢܵܐ ܠܒܸܫ̣ܘ ܚܹܝܠ ܪܘܼܚܵܐ ܠܡܸܬܼܚܲܝܵܠܘܼ ܀>
    text <܃ܚܙ̣ܵܩܘ ܪܵܕܹܝܢ ܒܐܲܦܲܝ̈ ܪܵܘܡ̇ܐ ܕܠܵܐ ܗܲܠ̈ܟܼܵܬܼܵܐ>
    text <ܘܚܹܝܠ ܐܝܼܬܼܘܼܬܼܵܐ ܒܹܝܬܼ ܣܸܕܼܪ̈ܲܝܗܘܿܢ ܕܠܵܐ ܫܘܼܢܵܝܵܐ ܀>
    text <܃ܚܙ̣ܵܩ ܚܹܝܠ ܡܲܠܟܵܐ ܥܲܡ ܫܘܼܠܛܵܢܵܐ ܕܲܡܠܸܟ ܡܲܠ̈ܟܹܿܐ>
    text <ܘܠܵܐ ܐܸܬܼܝܲܥܲܬ̤ ܐܘܼܪܚܵܐ ܒܐܵܐܲܪ ܬܚܹܝܬܼ ܪܸ̈ܓܼܠܲܝܗܘܿܢ ܀>
    text <܃ܢܚܸ̣ܬܼ ܦܘܼܩܕܵܢܵܐ ܕܚܲܝܠܵܐ ܟܲܣܝܵܐ ܘܚܲܝ̈ܠܵܘܵܬܼܵܐ>
    text <ܘܠܵܐ ܐ̄ܢܵܫ ܐܲܪܓܸܿܫ ܒܩܵܠ ܡܲܚܲܬܿܬܹܗ ܐܸܠܵܐ ܐܸܢ ܚܲܕܼ ܀>
    text <܃ܚܲܕܼ ܒܲܪܢܵܫܵܐ ܡ̣ܢ ܐ̄ܢܵܫܘܼܬܼܵܐ ܚܙ̣ܵܘ ܠܲܦܠܲܓܹܿܗ>
    text <ܘܩܵܡ̣ ܘܐܸܬܼܒܲܩܝܼ ܒܪܲܒܿܘܼܬܼ ܚܲܝܠܹܗ ܘܲܒܼܫܲܡܫܵܘ̈ܗܝ ܀>
    text <܃ܚܲܕܼ ܒܲܪܢܵܫܵܐ ܚܙ̣ܵܗ̇ ܠܲܚܙܵܬܹܗ ܠܵܘ ܒܲܚܙܵܬܼܵܐ>
    text <ܐܸܠܵܐ ܒܗܵܘܢܵܐ ܐܲܟܼܡܵܐ ܕܲܡܨܸܐ ܥܒܼܝܼܕܼܵܐ ܠܡܸܚܙܵܐ ܀>
    text <܃ܒܗܵܘܢܵܐ ܟܲܣܝܵܐ ܚܙ̣ܵܐ ܠܲܚܙܵܬܼܵܐ ܕܠܵܐ ܡܸܬܼܚܲܙܝܵܐ>
    text <ܘܲܒܼܪܥܝܵܢܵܐ ܥܲܠ̣ ܥܲܡ ܥܝܼܪܹ̈ܐ ܠܗܲܝܟܲܠ ܩܘܼܕܼܫܵܐ ܀>
    text <܃ܠܗܲܝܟܲܠ ܩܘܼܕܼܫܵܐ ܥܲܠ̣ ܦܘܼܩܕܼܵܢܵܐ ܕܫܲܠܝܼܛ ܥܲܠ ܟܠ>
    text <ܘܩܵܡ̣ܘ ܫܲܡܵܫܵܘ̈ܗܝ ܕܲܢܫܲܡܫܘܼܢܵܝܗܝ ܩܲܕܿܝܼܫܵܐܝܼܬܼ ܀>
    text <܃ܬܪܘܿܢܘܿܣ ܕܫܘܼܒܼܚܵܐ ܨܲܒܸܿܬܼܘ܁ ܣܵܡ̣ܘ ܠܹܗ ܐܲܝܟ ܕܲܠܡܲܠܟܵܐ>
    text <ܘܐܲܣܡܝܼܘ ܘܹܐܠܵܐ ܢܘܼܪܵܢܵܝܬܼܵܐ ܒܹܝܬܼ ܠܹܗ ܘܲܠܗܘܿܢ ܀>
  block
    text <܃ܘܹܐܠܵܐ ܕܫܘܼܒܼܚܵܐ ܦܪܲܣܘ ܫܲܡܫܹ̈ܐ ܩܕܵܪܡ ܥܲܝܢܲܝ̈ܗܘܿܢ>
    text <ܕܠܵܐ ܢܸܬܼܒܲܩܘܿܢ ܒܦܲܪܨܘܿܦ ܡܲܠܟܵܐ ܕܲܫܪܸܐ ܒܫܘܼܒܼܚܵܐ ܀>
    text <܃ܓܸܦܹ̈ܐ ܕܲܒܼܗܘܿܢ ܗܘ̤ܵܘ ܬܲܟܼܣܝܼܬܼܵܐ ܠܲܩܢܘܿܡܲܝ̈ܗܘܿܢ>
    text <ܘܟܲܣܝܼܘ ܪܸ̈ܓܼܫܹܐ ܕܲܩܢ̣ܵܘ ܡܸܢܫܹܠܝ ܕܠܵܐ ܒܲܥܝܵܕܼܵܐ ܀>
    text <܃ܪܸܓܼܫܹܐ ܚܵܘܝܼܘ ܠܵܐ ܓܘܼܫܡܵܢܹ̈ܐ ܠܥܹܝܢ ܓܘܼܫܡܵܢܵܐ>
    text <ܘܣܲܬܿܪܘ ܐܸܢܘܿܢ ܡ̣ܢ ܬܸܫܒܿܘܿܚܬܵܐ ܕܪܲܒܿܘܼܬܼ ܚܸܙܘܵܐ ܀>
    text <܃ܐܲܝܟ ܣܘܼܕܼܵܪܹ̈ܐ ܟܪ̣ܵܟܼܘ ܓܸܦܲܝ̈ܗܘܿܢ ܥܲܠ ܐܲܦܲܝ̈ܗܘܿܢ>
    text <ܕܠܵܐ ܢܸܣܬܿܝ̈ܛܵܢ ܡ̣ܢ ܓܵܘܙܲܠܬܵܐ ܕܗܸܕܼܪܹܗ ܕܚܸܘܙܵܐ ܀>
    text <܃ܚܙܵܬܼܵܐ ܕܗܸܕܼܪܵܐ ܡܸܬܼܚܲܙܝܵܐ ܗ̄ܘ̣ܵܬܼ ܩܕܼܵܡ ܥܲܝܢܲܝ̈ܗܘܿܢ>
    text <ܘܕܲܚܝܼܠܝܼܢ ܗ̄ܘ̣ܵܘ ܕܲܢܚܘܼܪܘܼܢ ܒܵܗ̇ ܒܲܡܠܸܐ ܥܲܝܢܹ̈ܐ ܀>
    text <܃ܕܚܝܼܠܵܐ ܗ̄ܘ̣ܵܬܼ ܛܵܒܼ ܘܠܲܝܬܿ ܬܘܼܒܼ ܡܸܕܲܡ ܕܲܕܼܚܝܼܠ ܡܸܢܵܗ̇>
    text <ܘܲܪܚܝܼܡܵܐ ܗ̄ܘ̣ܵܬܼ ܘܣܵܗܹ̇ܕܼ ܩܵܠܵܐ ܕܩܘܼܕܵܫܲܝ̈ܗܘܿܢ ܀>
    text <܃ܓܸܦܹ̈ܐ ܗܘ̤ܵܘ ܠܗܘܿܢ ܐܲܝܟ ܡܸܨܥܵܝܹ̈ܐ ܒܹܝܬܼ ܠܹܗ ܘܲܠܗܘܿܢ>
    text <ܒܗܘܿܢ ܩܲܪܸܒܼܘ ܠܹܗ ܕܵܫܢܹ̈ܐ ܕܩܘܼܕܼܫܵܐ ܕܪܸ̈ܥܝܵܢܲܝܗܘܿܢ ܀>
    text <܃ܫܬܵܐ ܓܸܦܹ̈ܐ ܐܵܘܥܝܼܘ ܡܸܢܫܹܠܝ ܕܠܵܐ ܪܘܼܟܵܒܼܵܐ>
    text <ܘܦܲܠܸܓܼܘ ܐܸܢܘܿܢ ܠܲܡ̈ܢܵܘܵܬܼܵܐ ܕܐܸܣܟܹܿܡܲܝ̈ܗܘܿܢ ܀>
    text <܃ܒܲܬܼܪܹܝܢ ܟܲܣܝܼܘ ܦܲܪ̈ܨܘܿܦܲܝܗܘܿܢ ܕܠܵܐ ܨܘܼܪ̈ܵܬܼܵܐ>
    text <ܘܒܲܬܼܪܹܝܢ ܣܲܬܼܪܘ ܪܸ̈ܓܼܠܹܐ ܕܲܒܼܗܘܿܢ ܟܲܕܼ ܠܲܝܬܿ ܐܸܢܹܝܢ ܀>
    text <܃ܒܲܬܼܪܹܝܢ ܐܲܪܝܼܡܘ ܓܸܦܹ̈ܐ ܠܡܸܦܪܲܚ ܩܲܠܝܼܠܵܐܝܼܬܼ>
    text <ܘܫܲܪܝܼܘ ܩܵܥܹ̇ܝܢ ܩܲܕܿܝܝܼܫܵܐܝܼܬܼ ܩܵܠܹ̈ܐ ܕܩܘܼܕܼܫܵܐ ܀>
    text <܃ܩܲܕܿܝܼܫ ܩܲܕܿܝܼܫ ܩܲܕܝܼܫ ܡ̇ܪܝܵܐ ܩܥ̣ܵܘ ܣܸܕܼܪ̈ܲܝܗܘܿܢ>
    text <ܘܙܵܥ ܫܲܬܼܐܸܣܹ̈ܐ ܕܗܲܝܟܲܠ ܩܘܼܕܼܫܵܐ ܒܩܘܼܕܵܫܲܝ̈ܗܘܿܢ ܀>
    text <܃ܬܠܵܬܼܵܐ ܩܘܼܕܼܫܹ̈ܐ ܩܥ̣ܵܘ ܫܲܘܝܵܐܝܼܬܼ ܚܲܕܼ ܫܘܼܠܛܵܢܵܐ>
    text <ܘܒܲܬܼܠܵܬܲܝ̈ܗܘܿܢ ܚܕܼܵܐ ܡ̇ܪܘܼܬܼܵܐ ܕܥܲܠ ܟܠ ܚܵܘܝܼܘ ܀>
    text <܃ܡ̇ܪܝܵܐ ܨܒܼܵܐܘܼܬܼ ܩ̣ܪܵܘ ܠܲܟܼܝܵܢܵܐ ܐܲܚܝܼܕܼ ܟܠܵܐ>
    text <ܘܐܲܟܸܿܢ ܒܲܕܸܿܩܘ ܕܲܬܼܠܝܼܬܼܵܐܝܼܬܼ ܩܥܸܐܐ ܐܝܼܬܼܘܼܬܼܵܐ ܀>
    text <܃ܬܠܝܼܬܼܵܝܘܼܬܼܵܐ ܐܲܟܼܪܸܙܘ ܒܐܲܪܥܵܐ ܒܩܘܼܕܵܫܲܝ̈ܗܘܿܢ>
    text <ܘܲܠܦܘܼܬܼ ܛܲܟܼܣܵܐ ܦܪܲܥ̣ܘ ܬܵܘܕܿܝܼܬܼܵܐ ܕܚܲܝܵܒܼܝܼܢ ܗ̄ܘ̣ܵܘ ܀>
    text <܃ܬܠܵܬܼ ܙܲܒܼ̈ܢܵܬܼܵܐ ܬܢܵܘ̣ ܬܸܫܒܿܘܿܚܬܼܵܐ ܒܩܵܠܵܐ ܕܲܦܠܸܐ>
    text <ܘܲܕܼܪܲܫܘ̣ ܐܘܼܪܚܵܐ ܠܐ̄ܢܵܫܵܐ ܠܡܸܩܪܵܐ ܬܠܵܬܼܵܐ ܫܡܵܗܹ̈ܐ ܀>
    text <܃ܬܠܵܬܼܵܐ ܫܡܵܘ̈ܗܹܐ ܟܣܹܝܢ ܗ̄ܘ̣ܵܘ ܒܲܫܡܵܐ ܕܗܵܘ̇ ܩܘܼܕܵܫܵܐ>
    text <ܘܩܲܕܸܿܡܘ ܥܝܼܪܹ̈ܐ ܘܒܲܕܸܿܩܘ ܐܸܢܘܿܢ ܒܩܘܼܕܵܫܲܝ̈ܗܘܿܢ ܀>
    text <܃ܘܐܸܠܵܐ ܡ̇ܢܲܐ ܗ̄ܝܼ ܕܲܬܼܠܵܬܼ ܙܲܒܼܢܝܼ̈ܢ ܩܲܕܸܫܘ ܒܲܠܚܘܿܕܼ>
    text <ܘܠܵܐ ܬܘܼܒܼ ܐܵܘܣܸܦ ܘܠܵܐ ܬܘܼܒܼ ܒܲܨܲܪܘ ܡ̣ܢ ܡܸܢܝܵܢܵܐ ܀>
  block
    text <܃ܐܸܢ ܦܵܠ̇ܚܘܼܬܼܗܘܿܢ ܩܲܕܿܝܼܫܘܼܬܼܵܐ ܗ̄ܝܼ ܐܲܡܝܼܢܵܐܝܼܬܼ>
    text <ܠܡܵܐ ܠܵܐ ܩܲܕܹܿܫܘ ܕܠܵܐ ܣܲܒܼܥܘܼܬܼܵܐ ܐܲܝܟ ܕܲܡܥܵܕܼܝܼܢ ܀>
    text <܃ܕܠܵܐ ܡܸܢܝܵܢܵܐ ܚܲܝܵܒܼܝܼܢ ܗ̄ܘ̣ܵܘ ܠܵܡܩܲܕܵܫܘܼ>
    text <ܘܡܵܢܵܐ ܗ̄ܝܼ ܥܸܠܬܼܵܐ ܕܐܲܗܡܝܼܘ ܘܲܫܬܸܩܘ̣ ܡ̣ܢ ܕܲܠܡܸܦܪܲܥ ܀>
    text <܃ܐܵܠܹܦ ܐܲܠܦܝܼ̈ܢ ܘܪܸܒܿܘܿ ܪܸ̈ܒܿܘܵܢ ܐܸܠܘܼ ܫܲܒܲܚܘ>
    text <ܙܥܘܿܪ ܗ̄ܘ̣ܵܐ ܫܘܼܒܼܚܵܐ ܠܗܵܝ̄̇ ܬܸܫܒܿܘܿܚܬܵܐ ܕܡܸܫܬܲܒܿܚܵܐ ܗ̄ܘ̣ܵܬܼ ܀>
    text <܃ܫܡܲܝܵܐ ܘܐܲܪܥܵܐ ܐܸܠܘܼ ܝܲܒܸܿܒܼܘ ܥܲܡ ܟܸܢܫܲܝ̈ܗܘܿܢ>
    text <ܠܵܐ ܣܵܦ̇ܩܝܼܢ ܗ̄ܘ̣ܵܘ ܠܲܡܫܲܒܵܚܘܼ ܐܲܟܼܡܵܐ ܕܲܦܠܸܐ ܀>
    text <܃ܒܪܝܼܬܼܵܐ ܟܠܵܗ̇ ܬܸܠܘܼ ܩܵܡܲܬ̤ ܥܲܡ ܓܘܼܕܲܝ̈ܗܘܿܢ>
    text <ܒܨܝܼܪܵܐ ܗ̄ܘ̣ܵܬܼ ܛܵܒܼ ܡ̣ܢ ܕܲܠܡܸܦܪܲ ܕܵܫܢܹ̈ܐ ܕܫܘܼܒܼܚܵܐ ܀>
    text <܃ܕܠܵܐ ܡܘܼܫ̈ܚܵܬܼܵܐ ܪܲܒܿ ܒܵܪܘܿܝܵܐ ܡ̣ܢ ܒܸܪ̈ܝܵܬܼܵܐ>
    text <ܘܲܕܼܠܵܐ ܟܲܝܠܵܐ ܒܨܝܼܪ̈ܵܢ ܗܸܢܹܝܢ ܡ̣ܢ ܪܲܒܿܘܼܬܹܗ ܀>
    text <܃ܘܐܸܢ ܗܵܟܲܢܵܐ ܗ̄ܝܼ ܐܲܝܟ ܡ̇ܐ ܕܣܵܗ̇ܕܿܝܼܡ ܫܘܼܚܠܵܦܲܝ̈ܗܘܿܢ>
    text <ܠܡܵܢܵܐ ܣܲܝܟܲܘܼܗܝ ܥܝܼܪܹ̈ܐ ܠܩܘܼܕܼܫܵܐ ܒܲܬܼܠܵܬܼ ܙܲܒܼܢܝܼ̈ܢ ܀>
    text <܃ܠܵܐ ܗ̄ܘ̣ܵܐ ܡܸܫܬܲܩ ܫܬܸܩܘ̣ ܪ̈ܘܼܚܵܢܹܐ ܡ̣ܢ ܬܸܫܒܿܘܿܚܬܼܵܐ>
    text <ܘܠܵܘ ܦܘܼܪܥܵܢܵܐ ܕܚܲܝܵܒܼܝܼܢ ܗ̄ܘ̣ܵܘ ܛܠܲܡ̣ܘ ܐܵܘ ܛܵܠ̇ܡܝܼܢ ܀>
    text <܃ܛܲܟܼܣܵܐ ܪܲܒܵܐ ܚܵܘܝܘܼ ܒܐܲܪܪܥܵܐ ܒܩܘܼܕܵܫܫܲܝ̈ܗܘܿܢ>
    text <ܕܲܟܼܝܵܢ ܟܲܣܝܵܐ ܬܠܵܬܼܵܐ ܒܢܘܿܡܝܼ̈ܢ ܟܣܹܝܢ ܒܐܝܼܬܼܘܼܬܹܗ ܀>
    text <܃ܚܕܼܵܐ ܐܝܼܬܼܘܼܬܼܵܐ ܝ̄ܠܸܦ̣ܘ ܟܲܕܼ ܬܸܩܢܲܬ̤ ܒܪܝܼܬܼܵܐ ܒܪܵܫܝܼܬܼ>
    text <ܘܒܼܵܬܲܪ ܙܲܒܼܢܵܐ ܩܢ̣ܵܘ ܒܼܘܼܝܵܢܵܐ ܕܒܼܘܼܕܵܩ ܩܢܘܿܡܹ̈ܐ ܀>
    text <܃ܐ̄ܪܵܙܵܐ ܟܲܣܝܵܐ ܓܠ̣ܵܐ ܠܗܘܿܢ ܟܲܣܝܵܐ ܠܵܐ ܗ̄ܘ̣ܵܐ ܒܓܸܠܝܵܐ>
    text <ܐܸܠܵܐ ܕܢܸܗܘܘܿܢ ܒܵܥܹ̇ܝܢ ܟܠܢܵܫ ܒܥܵܬܹܗ ܕܐ̄ܪܵܙܵܐ ܀>
    text <܃ܐ̄ܪܵܙܵܢܵܐܝܼܬܼ ܬܢܵܘ̣ ܬܸܫܒܿܘܿܚܬܼܵܐ ܬܠܵܬܼ ܘܲܒܼ̈ܢܵܬܼܵܐ>
    text <ܘܠܵܐ ܐܸܣܬܲܟܲܠܘ ܒܚܲܝܠܵܐ ܕܲܟܼܣܸܐ ܒܓܼܵܘ ܡܸܠܲܝ̈ܗܘܿܢ ܀>
    text <܃ܡܸܠܹ̈ܐ ܡܲܠܸܠܘ ܘܲܒܼܣܘܼܟܵܠܗܹܝܢ ܠܵܐ ܐܸܬܼܒܲܝܲܢܘ>
    text <ܩܘܼܕܼܫܐ ܩܲܕܸܿܫܘ ܘܡ̇ܢܲܐ ܗ̄ܝܼ ܥܸܠܬܹܗ ܠܵܐ ܣܦܲܩ̣ܘ ܐܲܕܼܪܸܟܼܘ ܀>
    text <܃ܐܘܼ ܪܚܵܐ ܕܫܲܝܢܵܐ ܕܪܲܫ̣ܘ ܠܲܒܼܪܝܼܬܼܵܐ ܠܘܵܬܼ ܒܵܪܘܿܝܵܐ>
    text <ܕܬܸܪܕܹܿܐ ܫܲܦܝܼܪ ܠܘܲܥܕܵܐ ܕܐܲܒܼܵܐ ܘܲܒܼܪܵܐ ܘܪܘܼܚܵܐ ܀>
    text <܃ܩܘܼܕܼܫܹ̈ܐ ܠܬܵܬܬܼܵܐ ܛܲܟܸܿܣܘ ܣܡ̣ܘ ܒܵܗ̇ ܒܲܕܼܡܘܼܬܼ ܡܝܼ̈ܠܹܐ>
    text <ܕܠܵܐ ܢܸܬܿܕܵܘܲܕܼ ܐܲܝܢܵܐ ܕܪܵܕܹܐ ܒܩܘܼܕܵܫܲܝ̈ܗܘܿܢ ܀>
    text <ܩܲܕܝܼܫ ܡ̇ܪܝܵܐ ܩ̣ܥܵܘ ܥܲܠ ܐܲܪܥܵܐ ܘܙܵܥܲܬ̤ ܐܲܪܥܵܐ܃>
  block
    text <ܘܐܲܠܦܘܼܗ̇ ܛܲܟܼܣܵܐ ܕܚܹܝܠ ܐܝܼܬܼܘܼܬܼܵܐ ܕܠܵܐ ܡܸܣܬܲܝܲܟ ܀>
    text <܃ܚܹܝܠ ܐܝܼܬܼܘܼܬܼܵܐ ܐܲܠܸܦܘ ܐܸܢܘܿܢ ܠܲܡܩܲܕܵܫܘܼ>
    text <ܘܗܸܢܘ̣ܿܢ ܐܲܠܸܦܘ ܒܝܲܕܼ ܐܹܫܲܥܝܵܐ ܬܲܗܪܵܐ ܪܲܒܵܐ ܀>
    text <܃ܬܲܗܪܵܐ ܪܲܒܵܐ ܚܙ̣ܵܐ ܒܲܪ ܐܵܡܘܿܨ ܒܲܫܡܲܝܵܢܹ̈ܐ>
    text <ܕܲܟܼܡܵܐܬ ܫܒܼܝܼܚܝܼܢ ܘܲܟܼܡܵܐ ܪܗܝܼܒܼܝܼܢ ܠܲܡܩܵܕܵܫܘܼ ܀>
    text <܃ܒܬܲܗܪܵܐ ܕܲܒܼܗܘܿܢ ܬܗܲܪܘ ܚܘܼܫܵܒܼܵܘ̈ܗܝ ܕܒܲܪ ܥܸܒܼܪ̈ܵܝܹܐ>
    text <ܘܟܲܢܸܫ ܗܵܘܢܹܗ ܡ̣ܢ ܟܠ ܕܘܼܟܵܐ ܠܘܲܥܕܹܿܗ ܕܚܸܙܘܵܐ ܀>
    text <܃ܒܬܲܗܪܹܗ ܕܚܸܙܘܵܐ ܘܲܕܼܫܲܡܵܫܵܘ̈ܗܝ ܬܗܲܪ ܚܲܙܵܝܵܐ>
    text <ܕܲܟܼܡܵܐ ܕܚܸܠܘ̣ ܗ̄ܘ̣ܵܐ ܡ̣ܢ ܓܸܠܝܵܢܵܐ ܕܡܲܠܸܠ ܥܲܡܹܗ ܀>
    text <܃ܒܩܸܢܛܵܐ ܕܲܒܼܗܘܿܢ ܬܗܲܪ ܗ̄ܘ̣ܵܐ ܣܲܓܼܝܼ ܛܵܒܼ ܡ̣ܢ ܢܲܦܫܹܗ>
    text <ܕܟܲܕ ܪܘܼܚ ܐܸܢܘܿܢ ܕܚܸܠܘ̣ ܡ̣ܢ ܚܸܙܘܵܐ ܪܘܼܚܵܢܵܝܵܐ ܀>
    text <܃ܡܲܢ ܟܲܝ ܐܲܙܝܼܥ ܠܩܲܢ̈ܝܲܝ ܚܲܝܠܵܐ ܡܸܬܿܕܲܡܲܪ ܗ̄ܘ̣ܵܐ>
    text <ܘܡ̣ܢ ܡܲܢ ܛܲܫܝܼܘ ܦܲܪ̈ܨܘܿܦܲܝܗܘܿܢ ܗܕܼܝܼܪ̈ܲܝ ܐܲܦܹ̈ܐ ܀>
    text <܃ܡܲܢ ܟܲܝ ܟܲܢܸܫ ܘܐܲܩܝܼܡ ܐܸܢܘܿܢ ܓܘܼܕܼܝܼ̈ܢ ܓܘܼܕܿܝܼ̈ܢ>
    text <ܘܐܲܪܡܝܼ ܥܠܲܝܗܘܿܢ ܢܝܼܪܵܐ ܘܩܸܢܛܵܐ ܘܗܵܐ ܡܸܬܼܒܲܠܗܹܝܢ ܀>
    text <܃ܠܡܲܢ ܟܲܝ ܩܵܥܹ̇ܢ ܩܵܠܹ̈ܐ ܕܩܘܼܕܼܫܵܐ ܟܲܕܼ ܕܲܚܝܼܠܝܼܢ>
    text <ܘܥܲܠ ܡ̇ܢ ܠܵܐ ܡܨܸܝܢ ܠܡܸܬܼܠܵܐ ܚܝܵܪܗܘܿܢ ܠܘܲܥܕܹܿܗ ܕܚܸܙܘܵܐ ܀>
    text <܃ܠܡܵܢܵܐ ܡܣܲܬܿܪܝܼܢ ܩܲܪ̈ܨܘܿܦܲܝܗܘܿܢ ܒܓܼܵܘ ܓܸܦܲܝ̈ܗܘܿܢ>
    text <ܘܥܲܠ ܡ̇ܢ ܩܵܥܹ̇ܝܢ ܬܠܵܬܼܵܐ ܩܵܠܝܼ̈ܢ ܘܠܵܐ ܬܘܼܒܼ ܬܵܢܹ̇ܝܢ ܀>
    text <܃ܒܹܝܬܼ ܦܘܼܠ̈ܓܹܐ ܩܵܡ̣ ܗ̄ܘ̣ܵܐ ܢܒܼܝܼܵܐ ܥܲܠ ܡ̇ܐ ܕܵܚܙ̣ܵܐ>
    text <ܕܬܲܗܪܹܗ ܕܚܸܘܙܵܐ ܥܵܒܹ̇ܕܼ ܗ̄ܘ̣ܵܐ ܠܹܗ ܠܡܸܬܼܦܲܠܵܓܼܘܼ ܀>
    text <܃ܐܵܪܵܐ ܐܝܼܬܼܵܘܗܝ ܡܸܕܸܿܡ ܕܲܚܙܹ̇ܝܬܼ ܐܵܘ ܠܵܐ ܐܝܼܬܼܵܘܗܝ>
    text <ܠܝܼ ܡܸܬܼܚܵܘܸܐ ܐܵܘ ܕܲܠܡܵܐ ܟܲܝ ܐܵܦ ܠܲܐ̄̈ܚܪ̈ܵܢܹܐ ܀>
    text <܃ܐܵܪܵܐ ܓܘܼܫܡܵܐ ܗ̄ܘ̣ ܘܓܼܘܼܫܡܵܢܵܐܝܼܬܼ ܚܵܐܲ̇ܪ ܐ̄ܢܵܐ ܒܹܗ>
    text <ܐܵܘ ܕܲܠܡܵܐ ܟܲܝ ܛܸܠܵܢܝܼܬܼܵܐ ܗ̄ܝܼ ܕܠܵܐ ܫܲܪܝܼܪܵܐ ܀>
    text <܃ܐܵܪܵܐ ܒܲܦܓܼܪ ܥܸܠܹ̇ܬܼ ܩܵܡܹ̇ܬܼ ܒܓܼܵܘ ܒܹܝܬܼ ܩܘܼܕܼܫܵܐ>
    text <ܐܵܘ ܕܲܠܡܵܐ ܟܲܝܼ ܒܗܵܘܢܵܐ ܚܙܹܝ̇ܬܹܗ ܟܲܕܼ ܠܵܐ ܚܙܹܝ̇ܬܹܗ ܀>
    text <܃ܐܝܼܬܼܵܘܗܝ ܘܠܲܝܬܵܘܗܝ ܡܸܬܼܪܲܢܸܐ ܗ̄ܘ̣ܵܐ ܝܼܣܲܪܠܵܝܵܐ>
    text <ܒܲܕܼܡܘܼܬܼ ܐܲܒܼܘܼܗܝ ܕܲܫܘ̣ܵܐ ܠܚܸܙܘܵܐ ܕܕܼܵܡܹ̇ܐ ܠܕܼܝܼܠܹܗ ܀>
    text <܃ܐܵܦ ܝܼܣܪܵܝܝܹܠ ܫܘ̣ܵܐ ܠܲܚܙܵܬܼܵܐ ܕܪܵܡ̇ܐ ܡܸܢܹܗ>
    text <ܘܐܸܬܼܟܲܢܝܼ ܠܹܗ ܫܡܵܐ ܝܼܣܪܵܝܹܠ ܚܙ̣ܵܐ ܠܐܲܠܵܗܵܐ ܀>
    text <܃ܕܵܡܹ̇ܐ ܚܸܙܘܹܗ ܕܒܲܪ ܝܼܣܪܵܝܹܠ ܠܚܸܙܘܵܐ ܕܐܲܒܼܘܼܗܝ>
    text <ܘܚܲܕܼ ܗ̄ܘ̣ ܚܲܝܠܵܐ ܕܚܵܘܝܼ ܚܲܝܠܹܗ ܬܲܡ̇ܢ ܘܲܬܼܢܵܢ ܀>
    text <܃ܗܵܘ̇ ܦܘܼܩܕܵܢܵܐ ܕܐܵܘܚܸܕܼ ܢܦܫܹܗ ܒܐܼܝܼܕܲܝ̈ ܝܲܥܩܘܿܒܼ>
    text <ܗܘ̤ ܬܘܼܒܼ ܚܵܘܝܼ ܐܵܦ ܠܐܹܫܲܥܝܵܐ ܚܙܵܬܬܼܵܐ ܕܬܲܗܪܵܐ ܀>
    text <܃ܬܲܗܪܵܐ ܪܲܒܵܐ ܚܙ̣ܵܐ ܚܲܙܵܝܵܐ ܒܲܪ ܚܲܙܵܝܹ̈ܐ>
    text <ܘܩܵܡ̣ ܘܐܸܬܼܒܲܩܝܼ ܒܲܕܼܠܵܐ ܪܸ̈ܓܼܫܹܐ ܐܲܝܟ ܕܲܒܼܪܸ̈ܓܼܫܹܐ ܀>
  block
    text <܃ܕܠܵܐ ܣܲܒܼܥܘܼܬܼܵܐ ܡܸܬܼܒܲܩܸܐ ܗ̄ܘ̣ܵܐ ܒܫܘܼܦܪܹܗ ܕܚܸܙܘܵܐ>
    text <ܘܲܟܼܡܵܐ ܕܚܵܐܲ݁ܪ ܬܘܼܒܼ ܚܵܐܲ݁ܪ ܗ̄ܘ̣ܵܐ ܗܲܢܝܼܵܐܝܼܬܼ ܀>
    text <܃ܗܲܢܝܼ ܗ̄ܘ̣ܵܐ ܛܵܒܼ ܚܸܙܘܹܗ ܕܚܸܙܘܵܐ ܥܲܠ ܪܸܥܝܵܢܹܗ>
    text <ܘܠܵܐ ܣܵܒܲ݁ܪ ܗ̄ܘ̣ܵܐ ܗܵܘܢܹܗ ܠܲܡܚܵܪ ܒܦܲܐܝܘܼܬܼ ܫܘܼܦܪܹܗ ܀>
    text <܃ܟܡܵܐ ܕܒܲܣܪ̈ܵܦܹܐ ܡܸܬܼܒܲܩܸܐ ܗ̄ܘ̣ܵܐ ܕܲܟܼܡܵܐ ܪܗܝܼܒܼܝܼܢ>
    text <ܩܸܢܛܵܐ ܘܚܘܼܒܵܐ ܡܸܬܿܬܵܘܣܲܦ ܗ̄ܘ̣ܵܐ ܒܓܼܵܘ ܪܸܥܝܵܢܹܗ ܀>
    text <܃ܟܡܵܐ ܕܓܸܦܲܝ̈ܗܘܿܢ ܥܲܠ ܐܲܦܲܝ̈ܗܘܿܢ ܡܸܬܼܥܲܦܝܼܢ ܗ̄ܘ̣ܵܘ>
    text <ܗܘ̤ ܒܓܼܵܘ ܢܲܦܫܹܗ ܡܸܬܼܦܲܪܲܣ ܗ̄ܘ̣ܵܐ ܠܡܸܣܬܲܬܵܪܘܼ ܀>
    text <܃ܟܡܵܐ ܕܒܲܪܬܼ ܩܵܠܵܐ ܕܩܲܕܼܝܼܫ ܩܲܕܿܝܼܫ ܡܸܫܬܲܡܥܵܐ ܗ̄ܘ̣ܵܬܼ>
    text <ܗܘ̤ ܕܠܵܐ ܫܵܘܹ̇ܐ ܐܵܦܠܵܐ ܠܡܸܫܡܲܥ ܡܸܬܼܚܲܫܲܒܲ ܗ̄ܘ̣ܐ ܀>
    text <ܟܡܵܐ ܕܲܚܙܵܬܼܵܐ ܒܲܩܕܼܘܿܫ ܩܘܼܕܼܫܹ̈ܐ ܡܸܬܼܚܲܙܝܵܐ ܗ̄ܘ̣ܵܬܼ>
    text <ܕܚܹܝܠ ܒܵܪܘܿܝܵܐ ܫܪ̣ܵܐ ܒܲܥܒܼܵܕܼܵܘ̈ܗܝ ܡܸܬܼܚܲܫܲܒܼ ܗ̄ܘ̣ܵܐ ܀>
    text <܃ܒܲܩܕܼܘܿܫ ܩܘܼܕܼܫܹ̈ܐ ܚܙ̣ܵܝܗܝ ܗ̄ܘ̣ܵܐ ܠܚܸܙܘܵܐ ܕܐܸܬܼܚܵܘܝܼ ܠܹܗ>
    text <ܘܠܵܐ ܣܦܲܩ ܩܘܼܕܼܫܵܐ ܕܲܡܩܲܕܿܫܵܢܹ̈ܐ ܠܡܹܐܚܲܕܼ ܣܵܟܹܗ ܀>
    text <܃ܪܲܒܿ ܗ̄ܘ̣ ܣܲܓܿܝܼ ܚܸܙܘܵܐ ܕܲܚܙ̣ܵܐ ܡ̣ܢ ܟܠ ܚܸܙܘܝܼ̈ܢ>
    text <ܘܣܵܗ̇ܕܵܐ ܚܙܵܬܼܵܐ ܕܪ̈ܘܼܚܵܢܵܝܹܐ ܕܠܵܐ ܣܸܦܩܲܬ̤ ܠܹܗ ܀>
    text <܃ܬܚܹܒܼ݂ܩܵܠܲܝ̈ܗܘܿܢ ܠܐܝܼܘ ܓܸܦܲܝ̈ܗܘܿܢ ܦܗ̣ܵܐ ܡܲܕܲܥܗܘܿܢ>
    text <ܘܠܵܐ ܣܦܲܩ̣ܘ ܥܲܙܝܼܘ ܠܡܸܬܼܒܲܩܵܝܘܼ ܒܙܝܼܘܹܗ ܕܚܸܘܙܵܐ ܀>
    text <܃ܠܐܝܼܘ ܘܐܸܬܼܦܲܫܲܚܘ ܡ̣ܢ ܕܲܢܟܲܣܘܿܢ ܦܲܪ̈ܨܘܿܦܲܝܗܘܿܢ>
    text <ܘܟܲܕܼ ܛܵܒܼ ܟܲܣܝܼܘ ܠܵܐ ܐܸܬܼܟܲܣܝܼܘ ܐܲܟܼܡܵܐ ܕܙܵܕܹܩ ܀>
    text <܃ܩܸܢܛܵܐ ܘܚܘܼܒܵܐ ܡܠܸܐ ܗ̄ܘ̣ܵܐ ܚܸܙܘܵܐ ܠܲܕܼܚܵܐܲܪ ܒܹܗ>
    text <ܘܲܡܣܲܪܸܕܼ ܗ̄ܘ̣ܵܐ ܘܲܡܕܲܚܸܠ ܗ̄ܘ̣ܵܐ ܚܲܟܿܝܼܡܵܐܝܼܬܼ ܀>
    text <܃ܒܝܲܕܼ ܬܲܪ̈ܬܲܝܗܹܝܢ ܩܵܡ̣ ܚܲܙܵܝܵܐ ܠܡܸܬܼܒܲܩܵܝܘܼ>
    text <ܘܡܸܬܼܩܲܢܲܛ ܗ̄ܘ̣ܵܐ ܘܡܸܬܼܝܲܐܲܒܼ ܗ̄ܘ̣ܵܐ ܕܢܸܩܪܘܿܒܼ ܘܲܢܦܘܼܫ ܀>
    text <܃ܚܸܒܼܠܹ̈ܐ ܩ̈ܫܲܝܵܐ ܡ̇ܚܹ̇ܝܢ ܗ̄ܘ̣ܵܘ ܠܵܗ̇ ܠܦܵܪܘܿܫܘܼܬܹܗ>
    text <ܘܲܡܚܲܒܸܿܠ ܗ̄ܘ̣ܵܐ ܕܢܵܘܠܸܕܼ ܚܸܙܘܵܐ ܕܐܸܬܼܚܵܘܝܼ ܠܹܗ ܀>
    text <܃ܒܲܕܸܡܘܼܬܼ ܥܘܸܠܵܐ ܥܵܨܹ̇ܐ ܗ̄ܘ̣ܵܐ ܠܹܗ ܚܸܙܘܵܐ ܠܝܲܨܪܹܗ>
    text <ܕܲܒܼܝܲܕܼ ܪܸ̈ܓܼܫܵܘܗܝ ܢܸܦܘܿܩ ܢܲܟܼܪܸܙ ܪܲܒܿܘܼܬܼ ܚܲܝܠܹܗ ܀>
    text <܃ܙܲܪܥܵܐ ܛܵܒܼܵܐ ܕܪܘܼܚ ܓܸܠܝܵܢܵܐ ܩܲܒܸܿܠ ܗܵܘܢܹܗ>
    text <ܘܲܬܼܗܲܪ ܣܲܓܼܝܼ ܕܟܲܕܼ ܠܵܐ ܫܵܘܹ̇ܐ ܫܘ̣ܵܐ ܠܕܼܐܝܟ ܗܵܕܹܐ ܀>
    text <܃ܫܝܼܛܘܼܬܼ ܓܸܢܣܹܗ ܘܪܲܒܿܘܼܬܼ ܥܵܘ̣ܠܹܗ ܡܸܬܼܥܲܗܲܪ ܗ̄ܘ̣ܵܐ>
    text <ܘܦܵܪܘܿܫܵܐܝܼܬܼ ܡܸܬܿܕܲܡܲܪ ܗ̄ܘ̣ܵܐ ܒܐܲܝܕܼܵܬ ܕܲܚܙ̣ܵܐ ܀>
    text <܃ܚܲܫܵܐ ܕܚܵܘܒܵܘ̈ܗܝ ܙܵܩܹ̇ܬܼ ܗ̄ܘ̣ܵܐ ܠܹܗ ܠܒܲܪ ܡ̇ܝܘܿܬܹ̈ܐ>
    text <ܘܡܸܬܼܟܲܚܲܕܼ ܗ̄ܘ̣ܵܐ ܕܢܸܬܼܠܸܐ ܚܝܵܪܹܗ ܠܐܲܦܲܝ̈ ܚܸܙܘܵܐ ܀>
  block
    text <܃ܡ̇ܐ ܕܐܸܬܼܪܲܓܼܪܲܓܼ ܕܲܢܚܘܼܪ ܫܲܦܝܼܪ ܒܦܲܐܝܘܼܬܼ ܫܘܼܦܪܹܗ>
    text <ܚܵܪ̣ ܒܲܩܢܘܿܡܹܗ ܚܲܫ̣ ܘܐܸܬܿܬܲܢܲܚ ܥܲܠ ܣܘܼܪ̈ܚܵܢܵܘܗܝ ܀>
    text <܃ܡ̇ܐ ܕܐܸܬܼܝܲܐܲܒ ܠܩܵܠܵܐ ܕܥܝܼܪܹ̈ܐ ܕܩܵܥܥܹ̇ܝܢ ܩܲܕܿܝܼܫ>
    text <ܥܗ݂ܲܕܼ ܛܲܡܐܝܼܘܼܬܼܵܐ ܕܲܒܼܢܲܝ̈ ܥܲܡܹܗ ܘܚܲܦܝܼ ܐܲܦܵܘ̈ܗܝ ܀>
    text <܃ܡ̇ܐ ܕܐܸܬܼܝܲܐܲܒܼ ܠܩܵܠܵܐ ܕܥܝܼܪܹ̈ܐ ܕܩܵܥܹ̇ܝܢ ܩܲܕܿܝܼܫ>
    text <ܥܗ݂ܲܕܼ ܛܲܡܐܝܼܘܼܬܼܵܐ ܕܲܒܼܢܲܝ̈ ܥܲܡܹܗ ܘܚܲܦܝܼ ܐܲܦܵܘ̈ܗܝ ܀>
    text <܃ܡ̇ܐ ܕܐܸܬܼܒܲܩܝܼ ܕܲܟܼܝܵܢ ܪܘܼܚܵܐ ܐܝܼܬܼܵܘܗܝ ܚܸܙܘܵܐ>
    text <ܐܵܘܚܸܠ ܘܲܦܣ݂ܲܩ ܕܗܘ̤ ܛܵܠܹ̇ܩ ܠܹܗ ܡ̣ܢ ܚܲܝܘܼܬܼܵܐ ܀>
    text <܃ܒܐܵܓܼܘܿܢ ܚܲܫܹ̈ܐ ܪܡܸܐ ܗ̄ܘ̣ܵܐ ܢܒܼܝܼܵܐ ܩܕܼܵܡ ܓܸܠܝܵܢܵܐ>
    text <ܘܡܸܬܼܝܲܐܲܒܼ ܗ̄ܘ̣ܵܐ ܕܢܸܫܡܲܥ ܩܵܠܵܐ ܕܫܘܼܒܼܩܵܢ ܥܵܘ̣ܠܵܐ ܀>
    text <܃ܚܲܫܵܐ ܕܥܵܘ̣ܠܹܗ ܘܕܲܒܼܢܲܝ̈ ܥܲܡܹܗ ܙܵܩܹ̇ܬܼ ܗ̄ܘ̣ܵܐ ܠܹܗ>
    text <ܘܡܲܪܝܼܪܵܐܝܼܬܼ ܡܸܬܿܬܲܢܲܚ ܗ̄ܘ̣ܵܐ ܒܓܼܵܘ ܪܸܥܝܵܢܹܗ ܀>
    text <܃ܘܵܝ ܠܝܼ ܠܕܼܵܘܝܵܐ ܐܸܡ݂ܲܪ ܟܹܐܢܵܐ ܗܘ̤ ܠܲܩܢܘܿܡܹܗ>
    text <ܕܲܡܛܲܡܲܐ ܐ̄ܢܵܐ ܒܲܫܟܼܝܼܪ݁ܵܬܼܵܐ ܕܥܵܘ̣ܠܹܗ ܕܥܲܡܵܐ ܀>
    text <܃ܘܵܝ ܠܝܼ ܕܲܣܢܹܐ ܚܝܪܵܐ ܕܐܲܦܲܝ ܘܲܕܼܚܘܼܫܵܒܲܝ̈>
    text <ܘܩܵܡܹ̇ܬܼ ܕܐܹܚܘܼܪ ܒܫܲܦܝܘܼܬܼ ܚܸܙܘܵܐ ܕܚܹܝܠ ܐܝܼܬܼܘܼܬܼܵܐ ܀>
    text <܃ܘܵܝ ܠܝܼ ܕܐܝܼܬܲܝ ܡܸܕܼܪܵܐ ܫܝܼܛܵܐ ܕܒܼܝܼܠ ܒܲܚܛܵܗܹ̈ܐ>
    text <ܘܲܫܘܹ̇ܝܬܼ ܕܐܸܚܙܸܐ ܠܪܸܡܙܵܐ ܕܪܲܟܸܿܒܼ ܠܫܝܼܛܘܼܬܼ ܡܸܕܼܪܲܢ ܀>
    text <܃ܒܕܼܝܼܢܵܐ ܟܹܐܢܵܐ ܩܲܛܪܸܓܼ ܢܲܦܫܹܗ ܢܒܼܝܼܵܐ ܟܹܐܢܵܐ>
    text <ܘܲܩܕܼܵܡ ܕܝܼܢܵܐ ܚܲܝܸܒܼ ܗܘ̤ ܠܹܗ ܕܠܵܐ ܢܸܬܼܚܲܝܲܒܼ ܀>
    text <܃ܐܲܝܟ ܚܲܝܵܒܼܵܐ ܩܵܡ̣ ܙܲܕܿܝܼܩܵܐ ܩܕܼܵܡ ܓܸܠܝܵܢܵܐ>
    text <ܘܥܲܕܼܠܵܐ ܢܸܒܼܠܲܥ ܩܲܪܸܡ ܐܵܘܕܿܝܼ ܕܚܲܝܵܒܼܵܐ ܐ̄ܢܵܐ ܀>
    text <܃ܐܲܝܟ ܕܲܒܼܥܲܪ̈ܩܹܐ ܡ̣ܬܿܚ ܠܲܩܢܘܿܡܹܗ ܒܲܬܼܘܵܬܼ ܢܲܦܫܵܐ>
    text <ܘܢܲܓܸܿܕܼ ܗܘ̤ ܠܹܗ ܥܲܕܼܠܵܐ ܢܸܡܛܘܿܢ ܢܸܓܼ̈ܕܹܿܐ ܨܹܐܕܼܵܘܗܝ ܀>
    text <܃ܢܸܓܼ̈ܕܹܿܐ ܩܫܲܝ̈ܵܐ ܦܣܲܩ̣ ܥܲܠ ܢܲܦܫܹܗ ܟܲܕܼ ܠܵܐ ܬܲܒܼܥ̣ܘܼܗܝ>
    text <ܘܦܵܪܘܿܫܵܐܝܼܬܼ ܦܪ݂ܲܫ ܘܵܠܝܼܬܼܵܐ ܕܚܲܝܵܒܼ ܐ̄ܢܵܫܵܐ ܀>
    text <܃ܚܠܵܦ ܚܲܝܵܒܹ̈ܐ ܚܲܝܸܒܼ ܢܲܦܫܹܗ ܟܲܕܼ ܠܵܐ ܚܲܝܵܒܼ>
    text <ܘܲܒܼܬܸܢ̈ܚܵܬܹܗ ܕܝܼܠܵܐ ܡܲܚ̈ܘܵܐܼܵܐ ܡ̣ܢ ܡܲܪ݁ܵܚܹܐ ܀>
    text <܃ܣܢܹܐܓܼܪܵܐ ܛܵܒܼܵܐ ܗܘ̤ܵܐ ܚܠܵܦ ܥܲܡܹܗ ܨܹܝܕܼ ܟܹܐܢܘܼܬܼܵܐ>
    text <ܘܲܒܼܬܿܟܲܫܲܦܬܹܿܗ ܫܲܠܝܼ ܪܘܼܓܼܙܵܐ ܘܐܲܒܲܪ ܚܸܡܬܼܵܐ ܀>
    text <܃ܒܲܣܢܹܐ ܓܼܪܘܼܬܹܗ ܬܗܲܪ ܕܲܝܵܢ̇ܵܐ ܘܲܒܼܢܲܝ̈ ܛܲܟܼܣܹܗ>
    text <ܕܲܟܼܡܵܐ ܝ̄ܕܕܲܥ ܗ̄ܘ̣ܵܐ ܠܲܡܪܲܟܵܒܼܘܼ ܦܘܼܪ̈ܣܹܐ ܚܢܝܼ̈ܓܹܐ ܀>
    text <܃ܦܝܵܣܵܐ ܕܡܸܠܵܘ̈ܗܝ ܫܡ݂ܲܥ ܦܘܼܩܕܵܢܵܐ ܕܲܟܼܣܸܐ ܒܚܸܘܙܵܐ>
    text <ܘܫܲܕܲܪ ܒܲܝܐܹܗ ܒܝܲܕܼ ܐܝܼܙܓܲܕܵܐ ܪܘܼܚܵܢܵܝܵܐ ܀>
    text <܃ܓܲܒܼܪܵܐ ܕܪܘܼܚܵܐ ܫܕܲܪ ܚܸܙܘܵܐ ܨܹܝܕܼ ܒܲܪ ܐܵܡܘܿܨ>
    text <ܕܢܸܙܘܿܥ ܒܐܸܕܼܢܵܘ̈ܗܝ ܣܒܲܪܬܼܵܐ ܛܵܒܼܬܼܵܐ ܕܫܘܼܒܼܩܵܢ ܥܵܘ̣ܠܵܐ ܀>
    text <܃ܣܒܲܪܬܼܵܐ ܛܵܒܼܬܼܵܐ ܐܲܝܬܿܝܼ ܥܝܼܪܵܐ ܠܒܲܪ ܥܸܒܼܪ̈ܵܝܹܐ>
    text <ܕܡܲܠܝܵܐ ܫܲܝܢܵܐ ܘܐܝܼܬܼ ܒܵܗ̇ ܐܵܬܼܵܐ ܕܚܘܼܣܵܝ ܚܵܘ̈ܒܹܿܐ ܀>
    text <܃ܚܘܼܣܵܝ ܚܵܘ̈ܒܹܿܐ ܛܥ݂ܲܢ ܪܘܼܚܵܐ ܒܐܝܼܕܼܵܐ ܕܙܵܘܥܵܘ̈ܗܝ>
    text <ܘܝܲܗ̣̄ܒܼ ܠܲܢܒܼܝܼܵܐ ܕܬܼܚܲܣܸܐ ܒܵܗ̇ ܡ̣ܢ ܟܘܼܬܼܡ̇ܬܹ̈ܐ ܀>
  block
    text <܃ܓܡܘܼܪܬܵܐ ܕܢܘܼܪܵܐ ܪܡ݂ܲܙ ܠܹܗ ܪܸܡܙܵܐ ܠܪܘܼܚܵܢܵܝܵܐ>
    text <ܕܢܸܩܪܘܿܒܼ ܘܢܸܣܲܒܼ ܒܟܼܠܒܿܬܼܵܐ ܕܢܘܼܪܵܐ ܘܲܢܩܲܪܸܒܼ ܠܹܗ ܀>
    text <܃ܢܘܼܪܵܠ ܒܢܘܼܪܵܠ ܦܩ݂ܲܕܼ ܠܹܗ ܕܢܹܐܚܘܿܕܼ ܠܢܘܼܪܵܝܵܐ>
    text <ܘܲܢܛܲܠܸܩ ܒܵܗ̇ ܝܲܥܪܵܐ ܕܥܵܘ̣ܠܵܐ ܕܝܼܥ̣ܵܐ ܒܐ̄ܢܵܫܵܐ ܀>
    text <܃ܝܲܥܪܵܐ ܕܥܵܘ̣ܠܵܐ ܝ̄ܥ̣ܵܐ ܒܐܸܫܟܵܪܵܐ ܕܚܸܛܵܘ̈ܗܝ ܕܐܵܕܼܵܡ>
    text <ܘܲܫܲܕܲܪ ܟܲܣܝܵܐ ܥܲܕܹܿܗ ܒܐܝܼܕܼܵܐ ܕܲܫܡܲܝܵܢܵܐ ܀>
    text <܃ܡܲܓܼܠܵܐ ܕܢܘܼܪܵܐ ܚܵܘܝܹܗ ܕܢܵܘܫܸܛ ܒܲܝܢܵܬܼ ܚܸܛܹ̈ܐ>
    text <ܘܢܸܚܨܘܿܕܼ ܝܲܥܪܵܐ ܘܲܢܦܘܼܫ ܙܲܪܥܵܐ ܕܠܵܐ ܢܸܟܼܝܵܢܵܐ ܀>
    text <܃ܐܲܝܟ ܚܵܨܘܿܕܼܵܐ ܩܪܸ݂ܒܼ ܪܘܼܚܵܢܵܐ ܨܹܝܕܼ ܒܲܪ ܐܵܡܘܿܨ>
    text <ܘܚܲܨܕܹܿܗ ܠܥܵܘ̣ܠܹܗ ܒܡܲܓܿܠܵܐ ܕܐܵܘܚܸܕܼ ܪܸܡܙܵܐ ܒܐܝܼܕܹܗ ܀>
    text <܃ܓܡܘܼܪܬܵܐ ܕܢܘܼܪܵܐ ܚܙ̣ܵܐ ܟܲܕܼ ܣܝܼܡܵܐ ܒܡܲܕܼܒܲܚܩܘܼܕܼܫܵܐ>
    text <ܘܲܩܪܸ݂ܒܼ ܐܲܚܕܵܗ̇ ܒܐܝܼܕܼܵܐ ܕܢܘܼܪܵܐ ܐܲܝܟ ܕܐܸܬܼܦܲܩܲܕܼ ܀>
    text <܃ܒܟܲܠܒܿܬܼܵܐ ܕܢܘܼܪܵܐ ܠܲܒܼܟܵܗ̇ ܠܢܘܼܪܵܐ ܢܘܼܪܵܢܵܝܵܬܼܵܐ>
    text <ܘܩܲܪܸܒܼ ܣܵܡܵܗ̇ ܥܲܠ ܣܸܦ̈ܘܵܬܼܵܐ ܒܸܣܪ̈ܵܢܝܵܬܼܵܐ ܀>
    text <܃ܐܘܿ ܬܸܕܼܡܘܼܪܬܵܐ ܕܨܹܝܕܼ ܒܲܪ ܐܵܡܘܿܨ ܡܸܣܬܲܥܪܵܐ ܗ̄ܘ̣ܵܬܼ>
    text <ܕܟܲܕܼ ܒܸܣܪܵܢܵܐ ܗ̄ܘ̣ ܠܵܐ ܝܵܩܹ̇ܕܼ ܗ̄ܘ̣ܵܐ ܡ̣ܢ ܝܵܩܹܕܿܬܵܐ ܀>
    text <܃ܢܘܼܪܵܐ ܠܢܘܼܪܵܐ ܠܵܐ ܣܦ݂ܲܩ ܐܸܚܲܕܼ ܒܸܠܥܵܕܼ ܡܸܕܸܿܡ>
    text <ܘܒܸܣܪܵܐ ܫܝܼܛܵܐ ܐܲܚܕܵܗ̇ ܒܦܘܼܡܹܗ ܘܠܵܐ ܐܸܬܼܚܲܪܲܟ ܀>
    text <܃ܠܵܐ ܚܵܫܘܿܫܵܐ ܚܲܫ̣ ܡ̣ܢ ܙܲܗܪܵܐ ܕܥܲܙܝܼܙܘܼܬܼܵܗ̇>
    text <ܘܲܡܠܸܐ ܚܲܫܹ̈ܐ ܠܵܐ ܚܲܫ̣ ܦܲܓܼܪܹܗ ܟܲܕܼ ܩܸܪܒܲܬ̤ ܠܹܗ ܀>
    text <܃ܐܘܿ ܢܘܼܪܵܢܵܐ ܕܠܵܐ ܣܦ݂ܲܩ ܐܸܚܲܕܼ ܚܙܵܬܼܵܐ ܕܢܘܼܪܵܐ>
    text <ܐܘܿ ܦܲܓܼܪܵܐ ܕܠܵܐ ܐܲܟܿܝܵܬܹ̈ ܫܲܠܗܹܒܼܝܼܬܼܵܐ ܀>
    text <܃ܠܵܘ ܢܘܼܪܵܐ ܗ̣̄ܘܵܬܼ ܕܐܸܚܲܕܼ ܥܝܼܪܵܐ ܒܟܲܠܒܿܬܼܵܐ ܕܢܘܼܪܵܐ>
    text <ܐܵܦܠܵܐ ܢܒܼܝܼܵܐ ܠܵܐ ܗ̄ܘ̣ܵܐ ܓܡܘܼܪܬܵܐ ܗ̄ܝܼ ܕܩܸܪܒܲܬ̤ ܨܹܐܕܼܵܘܗܝ ܀>
    text <܃ܠܵܐ ܗ̄ܘ̣ܵܐ ܒܓܼܘܼܫܡܵܐ ܚ̣ܙܵܝܗܝ ܗ̄ܘ̣ܵܐ ܠܚܸܙܘܵܐ ܕܐܸܬܼܚܵܘܝܼ ܠܹܗ>
    text <ܘܠܵܐ ܗ̄ܘ̣ܵܐ ܚܸܙܘܵܐ ܓܘܼܫܡܵܢܵܐܝܼܬܼ ܡܸܬܼܚܵܘܸܐ ܗ̄ܘ̣ܵܐ ܀>
    text <܃ܠܵܬܐ ܒܵܪܘܿܝܵܐ ܣܲܝܸܟ ܝܵܬܹܗ ܒܗܲܝܟܲܠ ܩܘܼܕܼܫܵܐ>
    text <ܐܵܦܠܵܐ ܣܪ̈ܵܦܹܐ ܐܘܵܥܝܼܘ ܓܸܦܹ̈ܐ ܡܸܬܼܪ̈ܲܓܼܫܵܢܹܐ ܀>
    text <܃ܠܵܐ ܗ̄ܘ̣ܵܐ ܒܩܵܠܵܐ ܡܸܬܼܪܲܓܼܫܢܵܐ ܩܥ̣ܵܘ ܪ̈ܘܼܚܵܢܹܐ>
    text <ܘܠܵܐ ܐܹܫܲܥܝܵܐ ܒܪܸ̈ܓܼܫܲܝ ܦܲܓܼܪܵܐ ܨܵܬܹܗ ܠܩܵܠܵܐ ܀>
    text <܃ܪܘܼܚܵܢܵܐܝܼܬܼ ܗܘ̤ܵܐ ܓܸܠܝܵܢܵܐ ܥܲܠ ܒܸܣܪܵܢܵܐ>
    text <ܘܲܒܼܪܸܥܝܵܢܵܐ ܚܙ̣ܵܐ ܗܵܝ̇ ܕܲܚܙ̣ܵܐ ܘܠܵܐ ܗ̄ܘ̣ܵܐ ܒܥܲܝܢܹ̈ܐ ܀>
    text <܃ܒܥܲܝܢܹ̈ܐ ܕܗܵܘܢܵܐ ܚܙ̣ܵܐ ܠܲܚܙܵܬܼܵܐ ܕܠܵܐ ܡܸܬܼܚܲܙܝܵܐ>
    text <ܘܲܒܼܬܲܪܥܝܼܬܹܗ ܨܵܬܼ ܒܲܪ̄ܬܼ ܩܵܠܵܐ ܕܠܵܐ ܡܸܬܼܪܲܓܼܫܵܐ ܀>
    text <܃ܒܙܵܘܥܹ̈ܐ ܟܣܲܝ̈ܵܐ ܬܲܪܓܸܿܡ ܥܲܡܹܗ ܪܸܡܙܵܐ ܟܲܣܝܵܐ>
    text <ܘܩܲܛܝܼܢܵܐܝܼܬܼ ܠܥܸ݂ܙ ܓܸܠܝܵܢܵܐ ܥܲܡ ܚܘܼܫܵܒܼܵܘ̈ܗܝ ܀>
    text <ܒܙܵܘܥܹ̈ܐ ܩܲܪܸܒܼ ܐܵܦ ܪܘܼܚܵܢܵܐ ܓܡܘܼܪܬܵܐ ܠܙܵܘܥܵܘ̈ܗܝ܃>
  block
    text <ܟܲܕܼ ܟܠ ܟܠܹܗ ܠܲܝܬܿ ܗ̄ܘ̣ܵܐ ܓܡܘܼܪܬܵ ܐܸܠܵܐ ܚܙܵܬܼܵܐ ܀>
    text <܃ܚܙܵܬܼܵܐ ܗ̄ܘ̣ܵܬܼ ܓܹܝܪ ܕܡܸܬܼܚܲܙܝܵܐ ܗ̄ܘ̣ܵܬܼ ܫܲܪܝܼܪܵܐܝܼܬܼ>
    text <ܠܵܐ ܗ̄ܘ̣ܵܐ ܒܓܼܘܼܫܡܵܐ ܐܸܠܵܐ ܒܚܸܙܘܵܐ ܕܠܵܐ ܪܘܼܟܵܒܼܵܐ ܀>
    text <܃ܕܠܵܐ ܒܐܝܼ̈ܕܲܝܵܐ ܠܒ݂ܲܟ ܪܘܼܚܵܢܵܐ ܓܡܘܼܪܬܵܐ ܕܠܲܝܬܹܿܝܗ̇>
    text <ܘܲܕܼܠܵܐ ܟܲܠܒܿܬܼܵܐ ܩܲܪܒܼܵܗ̇ ܠܦܘܼܡ̇ܐ ܕܲܠܒܼܝܼܫ ܓܘܼܫܡܵܐ ܀>
    text <܃ܒܟܲܠܒܿܬܼܵܐ ܕܠܲܝܬܹܿܝܗ̇ ܠܒ݂ܲܟ ܠܲܓܼܡܘܼܪܬܵܐ ܕܠܵܐ ܡܸܬܼܚܲܙܝܵܐ>
    text <ܘܩܲܪܒܼܵܗ̇ ܠܦܘܼܡ̇ܐ ܕܡܸܬܼܚܲܙܝܵܢܵܐ ܕܠܵܐ ܒܲܚܙܵܬܼܵܐ ܀>
    text <܃ܒܩܵܠܵܐ ܕܠܵܐ ܓܫܘܿܡ ܠܥܸ݂ܙ ܠܵܐ ܓܫܝܼܡܵܐ ܥܲܡ ܓܘܼܫܡܵܢܵܐ>
    text <ܘܲܓܼܠ̣ܵܐ ܘܚܵܘܝܝܹܗ ܫܘܼܒܼܩܵܢ ܥܵܘ̣ܠܵܐ ܕܢܵܣܹ̇ܒܼ ܡܲܓܵܢ ܀>
    text <܃ܗܵܐ ܩܸܪܒܲܬ̤ ܗܵܕܹܐ ܠܦܘܼܡܵܟ ܐܸܡ݂ܲܪ ܥܝܼܪܵܐ>
    text <ܕܬܲܥܒܲܪ ܥܵܘ̣ܠܵܟ ܘܬܸܫܪܸܐ ܦܟܼܵܪܹ̈ܐ ܕܚܵܘܒܲܝ̈ ܢܲܦܫܵܟ ܀>
    text <܃ܗܵܐ ܫܒܼܝܼܩ ܥܵܘ̣ܠܵܟ ܘܲܥܛܹܐ ܐ̄ܫܛܵܪܵܐ ܕܚܲܝܵܒܼܘܼܬܼܵܟ>
    text <ܩܘܼܡ ܦܘܼܩ ܐܲܟܼܪܸܙ ܩܵܠ ܫܘܼܒܼܩܵܢܵܐ ܠܲܒܼܢܲܝ̈ ܓܸܢܣܵܟ ܀>
    text <܃ܗܵܐ ܐܲܦܸܣ ܠܝܼ ܪܸܡܙܵܐ ܟܲܣܝܵܐ ܕܲܫܪܸܐ ܒܚܸܙܘܵܐ>
    text <ܕܐܹܩܲܪܸܒܼ ܠܵܟ ܣܲܡܵܐ ܕܪ̈ܲܚܡܹܐ ܕܠܵܐ ܒܐܝܼ̈ܕܲܝܵܐ ܀>
    text <܃ܗܵܐ ܚܵܘܝܼ ܠܝܼ ܕܲܒܼܡܵܢ ܐܲܣܸܐ ܟܹܐܒܼܵܐ ܕܢܲܦܫܵܟ>
    text <ܘܐܲܝܟܲܢ ܐܸܥܛܹܐ ܫܛܵܪ ܚܵܘ̈ܒܵܬܼܵܐ ܕܥܲܠ ܗܲܕܵܡܲܝ̈ܟ ܀>
    text <܃ܒܢܘܼܪܵܐ ܐܲܠܦܲܢܝ ܕܐܸܡܪܘܿܩ ܡܸܢܵܟ ܨܵܐܬܼܵܐ ܕܚܵܘ̈ܒܹܿܐ>
    text <ܘܒܼܵܗ̇ ܒܲܕܹܿܩ ܠܝܼ ܕܐܸܓܼܠܸܐ ܫܪܵܪܵܐ ܕܗܲܝܡܵܢܘܼܬܼܵܐ ܀>
    text <܃ܠܡܵܢ ܟܲܝ ܒܐܵܬܼܵܐ ܕܢܘܼܪܵܐ ܕܲܟܿܝܹܗ ܠܲܕܼܟܸܐ ܢܲܦܫܵܐ>
    text <ܕܗܵܐ ܗܝ̤ ܢܘܼܪܵܐ ܡܲܟܿܝܵܢܝܼܬܼܵܐ ܗ̄ܝܼ ܕܡܸܬܼܡܲܟܿܝܵܢܹ̈ܐ ܀>
    text <܃ܠܡܵܢ ܟܲ ܒܟܲܠܒܿܬܼܵܐ ܐܲܚܕܵܗ̇ ܥܝܼܪܵܐ ܘܠܵܐ ܗ̄ܘ̣ܵܐ ܒܐܝܼܕܹܗ>
    text <ܕܗܵܐ ܚܲܣܝܼܢ ܗ̄ܘ̣ ܚܹܝܠ ܪܘܼܚܵܢܵܐ ܡ̣ܢ ܫܲܬܼܝܼܩܵܐ ܀>
    text <܃ܠܡܵܢܵܐ ܢܘܼܪܵܐ ܫܩ݂ܲܠ ܡ̣ܢ ܡܲܕܼܒܿܚܵܐ ܕܲܥ̈ܠܵܘܵܬܼܵܐ>
    text <ܕܗܵܐ ܕܸܒܼܚܹ̈ܐ ܗ̄ܘ̣ܵܘ ܕܲܡܕܲܟܹܿܝܢ ܗ̄ܘ̣ܵܘ ܘܠܵܐ ܢܘܼܪܵܐ ܀>
    text <܃ܒܕܸܒܼܚܹ̈ܐ ܕܥܸܪ̈ܒܹܿܐ ܡܸܬܿܕܲܟܹܿܝܢ ܗ̄ܘ̣ܵܘ ܝܼܣܲܪ̈ܠܵܝܹܐ>
    text <ܘܡܸܛܠ ܡ̇ܢܵܐ ܠܵܘ ܡ̣ܢ ܕܸܒܼܚܹ̈ܐ ܫܩ݂ܲܠ ܩܲܪܸܒܼ ܠܹܗ ܀>
    text <܃ܒܲܕܼܡ̇ܐ ܕܥܸܓܼܠܹ̈ܐ ܡܸܬܼܚܲܣܹܝܢ ܗ̄ܘ̣ܵܘ ܛܲܟܐܲܝ̈ ܢܲܦܫܵܐ>
    text <ܘܥܲܠ ܡ̇ܢ ܠܵܐ ܕܡ̇ܐ ܥܲܠ ܦܘܼܡܹܗ ܘܚܲܣܝܼ ܚܵܘܒܵܘ̈ܗܝ ܀>
    text <܃ܠܵܐ ܐܸܫܬܲܡܥܲܬ̤ ܕܪܲܣ ܐ̄ܢܵܫ ܢܘܼܪܵܐ ܥܲܠ ܗܲܕܵܡܹ̈ܐ>
    text <ܘܠܵܐ ܕܪܘܼܚܵܢܵܐ ܠܵܐ ܩܢܸܐ ܪܸ̈ܓܼܫܹܐ ܐܸܚܲܕܼ ܢܘܼܪܵܐ ܀>
    text <܃ܢܘܼܟܼܪܵܝ ܣܲܓܼܝܼ ܗܵܢ ܚܘܼܣܵܝܵܐ ܠܕܲܒܼܢܵܡܘܿܣܵܐ>
    text <ܘܠܲܝܬܿ ܒܹܗ ܡܸܕܼܵܡܹ̇ܐ ܠܛܲܟܼܣܵܐ ܕܐܲܫܠܸܡ ܡܘܼܫܹܐ ܀>
    text <܃ܡܘܼܫܹܐ ܘܐܲܗܪܘܿܢ ܕܡ̇ܐ ܪܵܣ̇ܝܼܢ ܗ̄ܘ̣ܵܘ ܥܲܠ ܚܲܛܝܹ̈ܐ>
    text <ܠܵܘ ܥܲܠ ܦܘܼܡ̇ܐ ܐܸܠܵܐ ܒܐܸܕܼܢܹ̈ܐ ܘܒܲܟܼܪ̈ܵܘܵܬܼܵܐ ܀>
    text <ܚܕܲܬܵܐ ܗ̄ܝܼ ܕܲܣܥ݂ܲܪ ܣܪܵܦܵܐ ܕܪܘܼܚܵܐ ܨܹܝܕܼ ܐܹܫܲܥܝܵܐ܃>
  block
    text <ܘܠܲܝܬܿ ܠܵܗ̇ ܦܸܚܡܵܐ ܒܟܼܠܹܗ ܛܲܟܼܣܵܐ ܢܵܡܘܿܣܵܝܵܐ ܀>
    text <܃ܬܵܐ ܦܲܫܸܩ ܠܲܢ ܟܵܗܢܵܐ ܕܥܲܟܵܐ ܡܟܲܗܸܢ ܒܲܕܼܡ̇ܐ>
    text <ܡ̇ܢܲܐ ܗ̄ܝܼ ܗܵܕܹܐ ܕܲܣܥ݂ܲܪ ܥܝܼܪܵܐ ܨܹܝܕܼ ܒܲܪܓܸܢܣܲܢ ܀>
    text <܃ܬܵܐ ܚܵܘܵܐ ܠܲܢ ܝܼܣܲܪܠܵܝܵܐ ܚܙ̣ܵܐ ܠܐܲܠܵܗܵܐ>
    text <ܡ̇ܢܵ̇ܘ ܚܲܝܠܵܐ ܕܲܟܼܣܸܐ ܒܚܸܙܘܵܐ ܕܲܚ̣ܙܵܐ ܢܒܼܝܼܵܟ ܀>
    text <܃ܬܵܐ ܒܲܕܸܩ ܠܲܢ ܡܚܲܣܸܐ ܥܵܘ̣ܠܵܐ ܒܕܸܡ ܚܲܝ̈ܘܵܬܼܵܐ>
    text <ܐܡܵܢ ܠܵܐ ܒܲܕܼܡ̇ܐ ܥܛܵܝܗܝ ܪܘܼܚܵܢܵܐ ܠܥܵܘ̣ܠܹܵܗ ܕܐܲܚܘܼܟ ܀>
    text <܃ܠܡܵܢ ܠܵܐ ܪܲܣ ܠܹܗ ܕܡ̇ܐ ܥܲܠ ܐܸܕܼܢܹܗ ܐܵܘ ܥܲܠ ܛܲܪܦܹܗ>
    text <ܐܲܟܼܡܵܐ ܕܐܲܠܸܦܘ ܡܘܼܫܹܐ ܘܐܲܗܪܘܿܢ ܠܡܸܬܼܣܝܵܢܹ̈ܐ ܀>
    text <܃ܠܡܵܢ ܐܸܬܼܚܲܠܲܦ ܛܲܟܼܣܵܐ ܪܲܒܵܐ ܕܪܵܕܹܐ ܗ̄ܘ̣ܵܐ ܒܵܟ>
    text <ܘܐܲܠܦܵܟ ܥܝܼܪܵܐ ܠܡܸܪܕܵܐ ܒܐܘܼܪܚܵܐ ܕܠܵܐ ܚܲܙܝܵܐ ܠܵܟ ܀>
    text <܃ܠܵܪܵܐ ܡܸܕܸܿܡ ܣܟܸܐ ܒܹܗ ܒܚܸܙܘܵܐ ܕܲܚܙ̣ܵܐ ܢܒܼܝܼܵܟ>
    text <ܘܛܵܟ ܠܵܘ ܐ̄ܪܵܙܵܐ ܗ̄ܘ̣ ܐܸܠܵܐ ܫܪܵܪܵܐ ܕܡܲܥܒܲܪ ܐ̄ܪ̈ܵܙܹܐ ܀>
    text <܃ܫܪܵܪܵܐ ܓܼܠܝܵܐ ܡܲܟܼܪܸܙ ܐ̄ܪܵܙܵܐ ܒܝܲܕܼ ܫܘܼܓܼܢܵܝܹܗ>
    text <ܘܐܘܼܪܚܵܐ ܫܦܝܼܬܼܵܐ ܩܲܕܸܿܡ ܕܲܪܸܫ ܩܕܼܵܡ ܣܘܼܥܪ̈ܵܢܹܐ ܀>
    text <܃ܒܘܼܛܵܠ ܕܸܒܼܚܹ̈ܐ ܕܲܒܼܢܵܡܘܿܣܵܐ ܨܝܼܪ ܒܲܓܼܡܘܼܪܬܵܐ>
    text <ܘܫܘܼܒܼܩܵܢ ܥܵܘ̣ܠܵܐ ܕܫܲܪܝܼܪ ܡ̣ܢ ܗܵܘ̇ ܡܠܸܐ ܒܘܼܕܵܩܵܗ̇ ܀>
    text <܃ܥܘܼܬܼܪܵܐ ܪܲܒܵܐ ܕܠܵܐ ܡܸܬܼܡܲܣܟܲܢ ܟܣܸܐ ܒܲܚܙܵܬܼܵܗ̇>
    text <ܘܡܘܼܠܟܵܢ ܚܲܝܹ̈ܐ ܕܪܵܡ ܡ̣ܢ ܐܲܪܥܵܐ ܡܸܬܼܒܲܕܲܩ ܒܵܗ̇ ܀>
    text <܃ܩܘܼܕܼܫܵܐ ܕܲܟܼܝܵܐ ܡܲܟܼܪܸܙ ܩܵܠܵܐ ܕܲܫܡܲܝܵܢܹ̈ܐ>
    text <ܘܠܵܐ ܐܸܫܬܲܡܥܲܬ̤ ܕܩܲܕܸܿܫܘ ܗܵܟܲܢ ܐܸܠܵܐ ܗܵܫܵܐ ܀>
    text <܃ܬܠܝܼܬܼܵܝܘܼܬܼܵܐ ܡܡܲܠܝܵܐ ܩܥܵܬܼܵܐ ܕܩܘܼܕܵܫܲܝ̈ܗܘܿܢ>
    text <ܘܲܬܼܠܝܼܬܼܵܐܝܼܬܼ ܡܲܠܦܝܼܢ ܠܐ̄ܢܵܫܵܐ ܠܲܡܩܲܕܵܫܘܼ ܀>
    text <܃ܬܠܵܬܼܵܐ ܩܵܠܹ̈ܐ ܪܲܟܸܿܒܼܘ ܘܲܩܥ̣ܵܘ ܬܠܵܬܼ ܙܲܒܼ̈ܢܵܬܼܵܐ>
    text <ܐܲܠܸܦܘ ܛܲܟܼܣܵܐ ܕܐܝܼܬܼ ܒܐܝܼܬܼܘܼܬܼܵܐ ܬܠܵܬܼܵܐ ܒܲܚܕܼܵܐ ܀>
    text <܃ܐܲܝܟ ܕܲܒܼܨܸܒܼܥܵܐ ܚܵܘܝܼܘ ܐܸܢܹܝܢ ܠܐܲܪ̈ܥܵܢܵܝܹܐ>
    text <ܕܚܘܼܪܘ ܡ̇ܝܘܿܬܹ̈ܐ ܘܩܲܕܸܿܫܘ ܫܲܦܝܼܪ ܐܲܝܟ ܒܲܪ̄ܬܼ ܩܵܠܲܢ ܀>
    text <܃ܬܠܵܬܼܵܐ ܩܢܘܿܡܹ̈ܐ ܫ̈ܘܲܝܵܐ ܐܲܟܼܪܸܙܘ ܒܩܘܼܕܵܫܲܝ̈ܗܘܿܢ>
    text <ܘܬܲܪܓܸܿܡܘ ܐܸܢܘܿܢ ܒܦܘܼܡ ܐܹܫܲܥܝܵܐ ܐܲܝܟ ܫܲܪܝܼܪܹ̈ܐ ܀>
    text <܃ܫܪܵܪܵܐ ܕܲܒܼܗܘܿܢ ܓܠ̣ܵܘ ܠܲܢܒܼܝܼܵܐ ܐ̄ܪܵܙܵܢܵܐܝܼܬܼ>
    text <ܘܲܫܩ݂ܲܠ ܣܵܡ̣ܵܘ ܒܲܟܼܬܼܝܼ̈ܒܼܵܬܼܵܐ ܐܲܝܟ ܕܲܒܼܓܲܙܵܐ ܀>
    text <ܒܓܲܙܵܐ ܕܣܸܦܪܹ̈ܐ ܣܵܡ̣ܹܗ ܠܐ̄ܪܵܙܵܐ ܕܐܸܬܼܒܲܕܹܿܩ ܠܹܗ܃>
  block
    text <ܘܛܲܒܼܥܹܗ ܒܫܸܬܼܩܵܐ ܥܲܕܼ ܡܸܬܼܦܲܫܲܩ ܒܝܲܕܼ ܣܘܼܥܪ̈ܵܢܹܐ ܀>
    text <܃ܫܸܬܼܩܵܐ ܐܲܪܡܝܼ ܥܲܠ ܩܘܼܕܵܫܵܐ ܒܲܕܼܡܘܼܬܼ ܛܲܒܼܥܵܐ>
    text <ܕܠܵܐ ܢܚܘܼܪ̈ܵܢ ܒܹܗ ܥܲܝܢܲܝ̈ ܒܸܣܪܵܐ ܘܢܲܫܘܼܛܵܢܵܝ̈ܗܘܿܢ ܀>
    text <܃ܠܙܲܒܼܢܹܗ ܢܛܝܼܪ ܗ̄ܘ̣ܵܐ ܩܘܼܕܼܫܵܐ ܕܲܟܼܝܵܐ ܠܡܸܬܼܒܲܕܵܩܘܼ>
    text <ܥܲܠ ܗܵܝ̇ ܟܲܣܝܹܗ ܢܒܼܝܼܵܐ ܒܫܸܬܼܩܵܐ ܡ̣ܢ ܚܲܙܵܝܹ̈ܐ ܀>
    text <܃ܒܐ̄ܪܵܙܵܐ ܩܲܕܸܿܡ ܓܠ̣ܵܝܗܝ ܓܸܠܝܵܢܵܐ ܒܦܘܼܡ ܪ̈ܘܼܚܵܢܹܐ>
    text <ܘܚܵܘܝܼ ܠܐ̄ܢܵܫܵܐ ܠܡܸܛܲܪ ܛܲܟܼܣܵܐ ܕܫܘܼܠܵܡ ܙܲܒܼܢܹ̈ܐ ܀>
    text <܃ܠܫܘܼܠܵܡ ܙܲܒܼܢܹ̈ܐ ܥܬܼܝܼܕܼ ܗ̄ܘ̣ܵܐ ܕܢܸܓܼܠܹܝܗܝ ܠܐ̄ܪܵܙ ܩܘܼܕܵܫܵܐ>
    text <ܘܩܲܕܸܿܡ ܣܵܡ̣ܹܗ ܐܲܝܟ ܪܲܗܒܼܘܿܢܵܐ ܒܲܟܼܬܼܝܼ̈ܒܼܵܬܼܵܐ ܀>
    text <܃ܐܵܦ ܪ̈ܘܼܚܵܢܹܐ ܒܗܵܕܹܐ ܬܸܢܘܲܝ ܩܲܕܹܿܫܘ ܘܲܫܬܸܩ̣ܘ>
    text <ܕܢܸܪܢܸܐ ܟܠܢܵܫ ܕܡ̇ܢܲܐ ܗ̄ܝܼ ܥܸܠܬܼܵܐ ܕܲܬܼܠܵܬܼ ܙܲܒܼܢܝܼ̈ܢ ܀>
    text <܃ܐܵܦ ܚܘܼܣܵܝܵܐ ܕܝܲܗ̣̄ܒܼ ܠܲܢܒܼܝܼܵܐ ܒܡܸܠܬܼܵܐ ܝܲܗ̣̄ܒܹܿܗ>
    text <ܕܡ̇ܐ ܕܲܡܫܲܓܼܢܝܼ ܡ̣ܢ ܚܘܼܣܵܝܵܐ ܢܕܼܘܼܢ ܕܥܲܠ ܡ̇ܢܵܐ ܀>
    text <܃ܐܵܦ ܗܝ̤ ܓܡܘܼܪܬܵܐ ܕܲܛܥܵܬ̤ ܥܵܘ̣ܠܵܐ ܒܥܵܬܼܵܐ ܡܲܠܝܵܐ>
    text <ܕܐܲܝܟܲܢ ܩܸܪܒܲܬ̤ ܠܦܘܼܡ̇ܐ ܕܒܸܣܪܵܐ ܘܠܵܐ ܐܸܣܬܲܝܲܛ ܀>
    text <܃ܡܲܢ ܟܲܝ ܝܲܗ̣̄ܒܼ ܒܵܗ̇ ܚܹܝܠ ܚܘܼܣܵܝܵܐ ܒܠܵܐ ܦܵܪܘܿܫܬܵܐ>
    text <ܘܐܲܝܟܲܢ ܡܝܼܬܿܬܵܐ ܐܲܚܝܲܬ̤ ܡܝܼܬܼܵܐ ܕܡܝܼܬܼ ܒܲܚܛܵܗܵܘ̈ܗܝ ܀>
    text <܃ܡܝܼܬܿܬܼܵܐ ܗ̄ܝܼ ܢܘܼܪܵܐ ܟܡܵܐ ܐܸܢ ܩܲܢܝܵܐ ܚܲܡܝܼܡܘܼܬܼܵܐ>
    text <ܘܠܵܐ ܦܵܪܘܿܫܬܵܐ ܗ̄ܝܼ ܟܡܵܐ ܐܸܢ ܐܝܼܬܼ ܒܵܗ̇ ܙܲܗܪܵܐ ܕܢܘܼܪܵܐ ܀>
    text <܃ܐ̄ܪܵܙ ܡ̇ܘܗܲܒܼܬܼܵܐ ܕܠܲܚܡܵܐ ܘܚܲܡܪܵܐ ܒܓܼܵܘܵܗ̇>
    text <ܕܟܲܕܼ ܡܝܼܬܹ̈ܐ ܐ̄ܢܘܿܢ ܝܵܗ̇ܒܿܝܼܢ ܚܲܝܹ̈ܐ ܠܢܵܣܘܿܒܲܝ̈ܗܘܿܢ ܀>
    text <܃ܒܠܲܚܡܵܐ ܘܚܲܡܪܵܐ ܥܬܼܝܼܕܼ ܗ̄ܘ̣ܵܐ ܛܵܒܼܵܐ ܕܢܲܚܸܐ ܠܐ̄ܢܵܫܵܐ>
    text <ܘܩܲܕܸܿܡ ܐܲܚܝܼ ܠܒܲܕܼ ܒܲܪܢܵܫܵܐ ܒܚܸܙܘܵܐ ܕܢܘܼܪܵܐ ܀>
    text <܃ܬܲܪܥܵܐ ܐܸܚܲܕ ܒܐܲܦܲܝ̈ ܝܲܨܪܵܐ ܡܸܬܼܦܲܠܓܼܵܢܵܐ>
    text <ܕܐܸܢ ܥܲܣܩܝܼܢ ܠܹܗ ܚܲܝܹ̈ܐ ܕܠܲܚܡܵܐ ܢܚܘܼܪ ܒܲܓܼܡܘܼܪܬܵܐ ܀>
    text <܃ܐܵܪܵܐ ܓܡܘܼܪܬܵܐ ܟܝܵܢܵܐ ܚܲܪܫܵܐ ܥܛܵܬ̤ ܚܵܘ̈ܒܵܬܼܵܐ>
    text <ܦܲܓܼܪܵܐ ܘܲܕܼܡ̇ܐ ܕܐ̄ܢܵܫܵܐ ܠܵܐ ܡܨܸܐ ܡܚܲܣܸܐ ܚܵܘ̈ܒܹܿܐ ܀>
    text <܃ܐܵܪܵܐ ܡܸܠܬܼܵܐ ܫܲܪܝܼܪܵܐ ܠܵܟ ܕܫܸܒܼܩܲܬ̤ ܥܵܘ̣ܠܵܐ>
    text <ܠܡܵܢ ܡܸܬܼܦܲܐܓܲܬܼ ܥܲܠ ܫܘܼܒܼܩܵܢܵܐ ܕܲܒܼܣܘܼܥܪ̈ܵܢܹܐ ܀>
    text <܃ܐܵܪܵܐ ܚܙܵܬܼܵܐ ܕܛܸܠܵܢܝܼܬܼܵܐ ܨܵܒܹ̇ܝܬܿ ܕܬܹܐܚܘܿܕܼ>
    text <ܠܡܵܢ ܠܵܐ ܐܵܚ̇ܕܲܬܿ ܓܘܼܫܡܵܐ ܫܪܵܪܵܐ ܕܛܸܠܵܢܝܼܬܼܵܐ ܀>
    text <܃ܛܸܠܵܢܝܼܬܼܵܐ ܐ̄ܪܵܙ ܚܘܼܣܵܝܵ ܗ̄ܘ̣ ܕܨܝܕܼ ܒܲܪ ܐܵܡܘܿܨ>
    text <ܕܗܵܢܵܐ ܫܪܵܪܵܐ ܕܲܡܚܲܣܸܐ ܟܠ ܒܠܲܚܡܵܐ ܘܚܲܡܪܵܐ ܀>
    text <܃ܛܘܼܦܣܵܐ ܕܩܘܼܫܬܵܐ ܨܝܼܪ ܗ̄ܘ̣ܵܐ ܒܚܸܙܘܹܗ ܕܗܵܘ̇ ܓܸܠܝܵܢܵܐ>
    text <ܘܲܡܓܲܪܸܓܼ ܗ̄ܘ̣ܵܐ ܐ̄ܢܵܫܵܐ ܠܡܸܩܪܲܒܼ ܨܹܝܕܼ ܦܘܼܫܵܩܹܗ ܀>
  block
    text <܃ܘܪ̈ܵܦܹܐ ܨܵܪܘܼܗܝ ܐܲܝܟ ܕܲܠܨܲܠܡܵܐ ܡܸܬܼܚܲܙܝܵܢܵܐ>
    text <ܘܐܲܥܸܠܘ ܣܵܡ̣ܘܼܗܝ ܒܲܩܕܼܘܿܫ ܩܘܼܕܼܫܹ̈ܐ ܢܵܡܘܿܣܵܝܵܐ ܀>
    text <܃ܢܵܡܘܿܣܵܐܝܼܬܼ ܪܫܲܡ̣ܘ ܕܹܡܘܵܬܹ̈ܐ ܪ̈ܘܼܚܵܢܵܝܹܐ>
    text <ܘܟܲܕܼ ܛܵܒܼ ܗܵܟܲܢ ܡܫܲܓܼܢܲܝ ܗ̄ܘ̣ܵܐ ܛܵܒܼ ܡ̣ܢ ܢܵܡܘܿܣܵܐ ܀>
    text <܃ܢܲܗܝܼܪܝܼܢ ܗ̄ܘ̣ܵܘ ܛܵܒܼ ܣܲܡܡܵܢܹ̈ܐ ܕܨܝܼܪܝܼܢ ܗ̄ܘ̣ܵܘ ܒܹܗ>
    text <ܘܠܵܐ ܚܠܝܼܛ ܗ̄ܘ̣ܵܐ ܒܗܘܿܢ ܕܸܡ ܚܲܝ̈ܘܵܬܼܵܐ ܫܲܬܿܝܼ̈ܩܵܬܼܵܐ ܀>
    text <܃ܠܵܐ ܕܵܡܹ̇ܐ ܗ̄ܘ̣ܵܐ ܕܸܒܼܚܵܐ ܕܝܘܼܩܢܹܐ ܠܕܸܒܼܚܹ̈ܐ ܚܲܪ̈ܫܹܐ>
    text <ܘܠܵܐ ܬܸܫܒܿܘܿܚܬܵܐ ܕܲܡܫܲܒܿܚܵܢܵܘ̈ܗܝ ܠܫܘܼܒܼܚܹܗ ܕܡܘܼܫܹܐ ܀>
    text <܃ܫܒܼܝܼܚ ܗ̄ܘ̣ܵܐ ܣܲܓܿܝܼ ܘܠܲܝܬܿ ܗ̄ܘ̣ܵܐ ܫܘܼܒܚܵܐ ܕܕܵܡܹ̇ܐ ܠܫܘܼܒܼܚܹܗ>
    text <ܕܐܵܦ ܗܘ̤ ܫܘܼܒܼܚܹܗ ܕܗܲܝܟܲܠ ܩܘܼܕܼܫܵܐ ܦܟ݂ܲܗ ܒܲܚܙܵܬܹܗ ܀>
    text <܃ܒܗܲܝܟܲܠ ܩܘܼܕܼܫܵܐ ܨܵܪܘܼܗܝ ܥܝܼܪܹ̈ܐ ܠܲܨܠܸܡ ܩܘܼܫܬܵܐ>
    text <ܘܐܲܝܟ ܕܲܠܡܲܠܟܵܐ ܩܥ̣ܵܘ ܠܹܗ ܫܘܼܒܼܚܵܐ ܒܹܝܬܼ ܡܲܠܟܿܘܼܬܹܗ ܀>
    text <܃ܒܗܸܕܼܪܵܐ ܕܫܘܼܒܼܚܵܐ ܕܲܡܫܲܒܿܚܵܢܵܘ̈ܗܝ ܬܗܲܪ ܒܲܪ ܐܵܡܘܿܨ>
    text <ܘܲܗܘ̤ܵܐ ܒܥܲܝܢܵܘ̈ܗܝ ܥܲܠܡܵܐ ܘܫܘܼܒܼܚܹܗ ܐܲܝܟ ܠܵܐ ܡܸܕܹܿܡ ܀>
    text <܃ܐܵܦܠܵܐ ܕܐܝܼܬܼܵܘܗܝ ܚܲܫ̣ܒܹܿܗ ܠܥܵܠܡܵܐ ܒܦܸܚܡܵܐ ܕܫܘܼܒܼܚܹܗ>
    text <ܘܕܲܐܲܝܟ ܗܵܟܲܢܵܐ ܗ̄ܝܼ ܐܲܝܟ ܕܐܸܬܼܪܲܥܝܼ ܘܛܵܒܼ ܡ̣ܢ ܗܵܟܲܢ ܀>
    text <܃ܘܐܲܝܟ ܕܲܒܼܥܵܠܡܵܐ ܐ̄ܚܪܹܢܵܐ ܣܒ݂ܲܪ ܗ̄ܘ̣ܵܐ ܢܒܼܝܼܵܐ ܕܐܝܼܬܼܵܘܗܝ>
    text <ܘܩܵܡ̣ ܕܲܢܩܲܛܪܸܓܼ ܥܵܘ̣ܠܹܗ ܕܥܲܡܵܐ ܒܦܲܪܨܘܿܦ ܢܲܦܫܹܗ ܀>
    text <܃ܠܕܝܼܢܵܐ ܟܹܐܢܵܐ ܥܲܠ̣ ܥܲܡ ܢܲܦܫܹܗ ܚܠܵܦ ܟܠ ܒܲܪܢܵܫ>
    text <ܘܲܚ̣ܙܵܐ ܕܲܚܒܼܝܼܫ ܟܠܹܗ ܟܝܵܢܵܐ ܬܚܹܝܬܼ ܚܵܘ̈ܒܵܬܼܵܐ ܀>
    text <܃ܘܵܝܵܐ ܪܲܟܸܿܒܼ ܒܩܵܠ ܦܸܬܼܓܼܵܡܵܘ̈ܗܝ ܐܲܝܟ ܐܘܿܠ̈ܝܵܬܼܵܐ>
    text <ܘܒܲܟܿܝܼ ܐܸܢܘܿܢ ܠܚܲܫܲܝ̈ ܐ̄ܢܵܫܵܐ ܪܵܥܘܿܡ̇ܐܝܼܬܼ ܀>
    text <܃ܘܵܝܠܝܼ ܐܸܡ݂ܲܪ ܗܵܢܵܘ̇ ܕܹܝܢ ܘܵܝ ܠܲܟܼܝܵܢ ܐ̄ܢܵܫܵܐ>
    text <ܕܚܲܒܼ݂ܫܹܗ ܥܵܘ̣ܠܵܐ ܒܒܹܝܬܼ ܐܲܣܝܼܪܹ̈ܐ ܕܡ̇ܝܘܼܿܬܼܬܼܵܐ ܀>
    text <܃ܕܵܘܹܐ ܗ̄ܘ̣ ܣܲܓܿܝܼ ܟܝܵܢ ܡ̇ܝܘܿܬܹ̈ܐ ܡ̣ܢ ܟܠ ܕܲܗܘ̤ܵܘ>
    text <ܘܲܡܚܝܼܠ ܙܲܝܢܵܐ ܒܸܣܪܵܢܵܝܵܐ ܕܡܸܬܼܟܲܬܲܫܒܹܗ ܀>
    text <܃ܚܙ̣ܵܝܗܝ ܕܲܝܵܢ̇ܵܐ ܕܫܲܦܝܼܪ ܕܵܐܹ̇ܢ ܗܘ̤ ܠܲܩܢܘܿܡܹܗ>
    text <ܘܚܵܣ̣ ܥܲܠ ܫܸܦܠܵܐ ܕܟܼܠܹܗ ܟܝܵܢܵܐ ܒܪ̈ܲܚܡܹܐ ܕܲܥܠܵܘܗܝ ܀>
    text <܃ܚ̣ܙܵܝܗܝ ܕܲܡܩܲܛܪܸܓܼ ܠܲܫܟܼܝܼܪ̈ܵܬܼܵܐ ܕܓܸܢܣܹܗ ܒܢܲܦܫܹܗ>
    text <ܘܫܲܕܿܪܹܗ ܕܢܸܗܘܸܐ ܐ̄ܣܟܿܘܿܠܸܣܛܝܼܩܵܐ ܠܒܼܘܼܚܪܵܢ ܥܵܘ̣ܠܵܐ ܀>
    text <܃ܚܙ̣ܵܐ ܕܠܵܐ ܢܵܣܹ̇ܒܼ ܒܐܲܦܲܝ̈ ܢܲܦܫܹܗ ܠܡܸܒܼܣܲܪ ܥܵܘ̣ܠܵܗ>
    text <ܘܫܲܓܼܪܹܗ ܒܪܘܼܚܵܐ ܕܲܢܕܲܟܸܿܐ ܒܹܗ ܥܵܘ̣ܠܹܗ ܕܥܲܡܵܐ ܀>
    text <ܚܙ̣ܵܐ ܕܟܹܐܢܵܐܝܼܬܼ ܝܵ̇ܕܲܥ ܕܲܢܕܼܘܼܢ ܕܠܵܐ ܕܠܵܐ ܒܘܼܣܪܵܢܵܐ܃>
  block
    text <ܘܝܲܗ̣̄ܒܼ ܠܹܗ ܫܲܒܼܛܵܐ ܕܲܢܒܼܝܼܘܼܬܼܵܐ ܕܢܸܪܕܹܿܐ ܠܒܼܝܼܫܹ̈ܐ ܀>
    text <܃ܐܲܝܟ ܕܲܒܼܟܼܘܼܪܵܐ ܒܩܵܝ̣ܗܝ ܠܲܫܪܵܪܵܐ ܕܗܲܝܡܵܢܘܼܬܹܗ>
    text <ܘܥܲܒܼ݂ܕܹܿܗ ܠܦܘܼܡܹܗ ܒܘܼܕܵܩ ܐ̄ܪ̈ܵܙܹܐ ܕܲܣܬܼܝܼܪ̈ܵܬܼܵܐ ܀>
    text <܃ܒܩܵܠܵܐ ܐܲܫܡܲܥ ܠܵܐ ܩܢܸܐ ܨܹܝܕܼ ܒܲܪ ܒܲܝܬܹܿܗ>
    text <ܕܡܸܬܼܚܲܫܲܒܼ ܗ̄ܘ̣ܵܘ ܕܡܲܢ̣ܘܼ ܫܵܘܹ̇ܐ ܕܢܲܟܼܪܸܙ ܡܸܠܵܘ̈ܗܝ ܀>
    text <܃ܠܡܲܢ ܐܹܫܲܕܲܪ ܘܡܲܢ̣ܘܼ ܢܹܐܙܲܠ ܩܥ̣ܵܐ ܓܸܠܝܵܢܵܐ>
    text <ܘܦܲܢܝܼ ܟܹܐܢܵܐ ܕܐ̄ܢܵܐ ܐܵܙܹ̇ܠ ܐ̄ܢܵܐ ܚܘܼܒܵܢܵܐܝܼܬܼ ܀>
    text <܃ܠܡܲܢ ܟܲܝ ܫܲܐܸܠ ܝܵ̇ܕܲܥ ܟܠܵܐ ܐܲܝܟ ܠܵܐ ܝܵ̇ܕܲܥ>
    text <ܕܗܵܐ ܝܵ̇ܕܲܥ ܗ̄ܘ̣ܵܐ ܕܡܲܢ̣ܘܼ ܥܵܗܹ̇ܢ ܠܣܵܥܘܿܪܘܼܬܹܗ ܀>
    text <܃ܫܲܐܸܠ ܕܢܸܫܡܲܥ ܡܸܫܬܲܕܲܪܵܢܵܐ ܚܦܝܼܛ ܪܸܥܝܵܢܵܐ>
    text <ܘܢܸܓܼܒܸܿܐ ܗܘ̤ ܠܹܗ ܠܲܡܫܲܡܵܫܘܼ ܠܦܘܼܩܕܵܢ ܡ̇ܪܹܗ ܀>
    text <܃ܒܚܘܼܒܵܐ ܩܲܒܸܿܠ ܕܢܲܟܼܪܸܙ ܩܘܼܫܬܵܐ ܒܐܸܕܼܢܲܝ̈ ܥܲܛܠܹ̈ܐ>
    text <ܘܲܒܼܨܸܒܼܝܵܢܹܗ ܓܒܼ݂ܵܐ ܠܹܗ ܥܲܡܠܵܐ ܚܠܵܦ ܚܲܛܝܹ̈ܐ ܀>
    text <܃ܐ̄ܢܵܐ ܐܵܙܹ̇ܠ ܐ̄ܢܵܐ ܥܢ̣ܵܐ ܠܓܸܠܝܵܢܵܐ ܕܡܲܠܸܠ ܥܲܡܹܗ>
    text <ܘܲܡܬܲܪܓܸܿܡ ܐ̄ܢܵܐ ܫܪܵܪܵܐ ܕܲܫܡܵܟ ܕܠܵܐ ܐܲܚܦܝܝܼܬܼܵܐ ܀>
    text <܃ܐ̄ܢܵܐ ܡܲܟܼܪܸܙ ܐ̄ܢܵܐ ܚܹܝܠ ܐܝܼܬܼܘܼܬܼܵܟ ܒܹܝܬܼ ܐܲܪ̈ܥܵܢܹܐ>
    text <ܘܲܡܒܲܛܸܠ ܐ̄ܢܵܐ ܫܸܡ ܐܲܠܵܗܹ̈ܐ ܕܥܸܒܼܕܲܬ̤ ܛܘܼܥܝܲܝ ܀>
    text <܃ܗܲܒܼ ܠܝܼ ܛܲܒܼܥܵܐ ܕܲܫܡܵܟ ܪܲܒܵܐ ܕܠܵܐ ܡܸܬܿܕܲܓܲܠ>
    text <ܕܐܸܥܛܸܐ ܒܲܫܡܵܟ ܫܡܵܗܹ̈ܿܐ ܫܐܝܼܠܹ̈ܐ ܕܠܵܐ ܫܲܪܝܼܪܝܼܢ ܀>
    text <܃ܟܬܼܘܿܒܼ ܠܝܼ ܣܲܩܪܵܐ ܕܲܪܡ̇ܝ ܐܝܼܕܼܵܐ ܕܐܲܡܝܼܢܘܼܬܼܵܟ>
    text <ܕܐܸܩܪܹܝܗ̇ ܩܕܼܵܡ ܟܠ ܘܢܸܕܲܥ ܟܠܢܵܫ ܕܕܝܼܠܵܟ ܗ̄ܘ̣ ܟܠ ܀>
    text <܃ܐܵܘܚܸܕܼ ܒܐܝܼܕܲܝ̈ ܫܲܒܼܛܵܐ ܦܫܝܼܛܵܐ ܕܪܘܼܚ ܨܸܒܼܝܵܢܵܟ>
    text <ܕܐܹܩܲܦܲܚ ܒܹܗ ܦܬܲܟܼܪܹ̈ܐ ܚܲܪ̈ܫܹܐ ܕܪܲܟܸܿܒܼܘ ܫܹܐܕܹ̈ܐ ܀>
    text <܃ܐܘܿ ܠܲܢܒܼܝܼܵܐ ܫܒܼܝܼܚ ܒܲܢܒܼܝܼܝܹ̈ܐ ܟܡܵܐ ܐܸܬܿܟܲܝܲܒܼ>
    text <ܕܢܸܛܥܲܢ ܝܘܼܩܪܵܐ ܕܟܼܵܪܘܿܙܘܼܬܼܵ ܕܐܸܬܼܓܲܥܠܲܬ̤ ܠܹܗ ܀>
    text <܃ܐܘܿ ܠܐܝܼܙ ܓܲܕܵܐ ܩܲܠܝܼܠ ܗܵܘܢܵܐ ܟܡܵܐ ܪܗܸܛ̣ ܗܵܘܢܹܗ>
    text <ܕܥܲܕܼܠܵܐ ܢܚܸܙܘܿܩ ܡ̣ܛܵܐ ܨܸܒܼܝܵܢܹܗ ܠܐܲܝܟܵܐ ܕܫܲܠܚ̣ܘܼܗܝ ܀>
    text <܃ܐܘܿ ܠܚܲܙܵܝܵܐ ܕܫܲܦܝܼܪ̈ܵܬܼܵܐ ܟܡܵܐ ܚܵܪ̣ ܫܲܦܝܼܪ>
    text <ܘܛܵܣ̣ ܪܸܥܝܵܢܹܗ ܥܲܠ ܓܸܠܝܵܢܵܐ ܕܪܵܡ ܡ̣ܢ ܚܲܝܠܹܗ ܀>
    text <܃ܐܘܿ ܠܲܬܼܪܝܼܨܵܐ ܟܡܵܐ ܝ̄ܕܲܥ ܕܲܢܕܼܘܼܢ ܦܵܪܘܿܫܵܐܝܼܬܼ>
    text <ܕܚܵܪ̣ ܒܲܩܢܘܿܡܹܗ ܘܚܲܝܒܹܗ ܠܥܵܘ̣ܠܵܐ ܕܟܼܠܵܗ̇ ܬܹܒܹܝܠ ܀>
    text <܃ܬܵܘ ܢܸܩܒܿܘܿܥ ܠܲܢ ܢܝܼܫܵܐ ܕܕܼܵܡܹ̇ܐ ܠܲܕܼܒܲܪ ܐܵܡܘܿܨ>
    text <ܘܢܸܚܢܸܐ ܠܩܘܼܒܼܠܹܗ ܒܝܲܕܼ ܩܘܼܛܪܵܓܼܵܐ ܕܲܫܟܼܝܼܪ݁ܵܬܲܢ ܀>
    text <܃ܬܵܘ ܢܸܬܿܬܲܢܲܚ ܥܲܠ ܣܲܢ̈ܝܵܬܲܢ ܒܕܼܘܼܡܝܵܐ ܕܝܼܠܹܗ>
    text <ܘܲܢܕܼܘܼܢ ܥܵܘ̣ܠܲܢ ܥܲܕܼܠܵܐ ܢܕܼܘܼܢܲܢ ܕܝܼܢܵܐ ܥܬܼܝܼܕܼܵܐ ܀>
  block
    text <܃ܢܵܘܕܹܿܐ ܕܲܚ̣ܛܲܝܢ ܐܲܝܟ ܕܐܵܘܕܿܝܼ ܗܘ̤ ܩܕܼܵܡ ܓܸܠܝܵܢܵܐ>
    text <ܕܢܸܫܘܸܐ ܠܡܸܫܡܲܥ ܩܵܠ ܫܘܼܒܼܩܵܢܵܐ ܐܲܝܟ ܕܲܫܡܲܥ ܗܘ̤ ܀>
text <ܥܲܠ ܚܲܢܲܢܝܵܐ ܘܥܲܙܲܪܝܵܐ ܘܡܝܼܫܵܐܹܝܠ>
  block
    text <ܥܲܠ ܚܲܢܲܢܝܵܐ ܘܥܲܙܲܪܝܵܐ ܘܡܝܼܫܵܐܹܝܠ>
  block
    text <ܡܐܡܪܐ ܕܐܪܒܥܝܢ ܘܐܪܒܥܐ>
    text <ܥܲܠ ܚܲܢܲܢܝܵܐ ܘܥܲܙܲܪܝܵܐ ܘܡܝܼܫܵܐܹܝܠ>
    text <ܥܘܼܢܵܝܵܐ>
    text <ܣܵܗ̈ܕܹܿܐ ܒܥܵܘ ܪ̈ܲܚܡܹܐ ܥܲܠ ܥܵܠܡܵܐ܁ ܕܐܲܚܝܼܕܼܓܵܘܣܵܐ>
    text <܃ܒܓܲܪ̈ܡܲܝܟܿܘܿܢ܃ ܐܲܚܲܝ̈>
  block
    text <܃ܒܢܲܝ̈ ܡܘܼܠܟܵܢܵܐ ܢܚܸܬܼܘ ܒܲܫܒܼܝܼܬܼܵܐ ܠܒܹܝܬܼ ܒܵܒܼܠܵܝܹ̈ܐ>
    text <ܘܠܵܐ ܐܸܬܼܪܲܦܝܼܘ ܡ̣ܢ ܬܘܼܟܼܠܵܢܵܐ ܕܡܘܼܠܟܵܢܲܝ̈ܗܘܿܢ ܀>
    text <܃ܪ̈ܵܚܡܲܝ ܫܲܝܢܵܐ ܚ̣ܝܢܵܐ ܚܙ݂ܲܩܘ ܠܲܦܢܝܼܬܼܵܐ ܕܪ̈ܲܓܿܘܼܙܬܼܵܢܹܐ>
    text <ܘܠܵܐ ܦܵܓܼ ܚܘܼܒܵܐ ܕܪܸܚܡܲܬܼ ܩܘܼܫܬܵܐ ܡ̣ܢ ܡܲܕܿܥܲܝ̈ܗܘܿܢ ܀>
  block
    text <܃ܛܥܝܼܢܲܝ̈ ܢܝܼܫܵܐ ܪܫܲܡ̣ ܒܵܪܘܿܝܵܐ ܥܲܠ ܪܸ̈ܓܼܫܲܝܗܘܿܢ>
    text <ܫܪ̣ܵܘ ܒܹܝܬܼ ܚܲܢܦܹ̈ܐ ܘܠܵܐ ܐܸܬܿܕܲܡܝܼܘ ܒܲܥܝܵܕܲܝ̈ܗܘܿܢ ܀>
    text <܃ܩܲܢܝܲܝ̈ ܛܲܥܡܵܐ ܥܵܠ̣ܘ ܘܐܸܬܼܚܲܠܲܛܘ ܥܲܡ ܦܲܟܿܝܼܗܹ̈ܐ>
    text <ܘܠܵܐ ܦܟ݂ܲܗ ܛܲܥܡܵܐ ܕܪܸ̈ܥܝܵܢܲܝܗܘܿܢ ܡ̣ܢ ܘܵܠܝܼܬܼܵܐ ܀>
    text <܃ܠܒܼܘܼܫܲܝ̈ ܙܲܝܢܵܐ ܢܵܡܘܿܣܵܝܵܐ ܚܫܝܼܠ ܡ̣ܢ ܪܘܼܚܵܐ>
    text <ܩܵܡ̣ܘ ܒܹܝܬܼ ܣܸܕܼܪܹ̈ܐ ܕܲܩܪ̈ܲܒܼܬܼܵܢܹܐ ܘܠܵܐ ܐܸܬܼܪܲܦܝܼܘ ܀>
    text <܃ܪ̈ܵܗܛܲܝ ܪܲܗܛܵܐ ܕܙܲܕܿܝܼܩܘܼܬܼܵܐ ܕܠܵܐ ܒܘܼܣܪܵܢܵܐ>
    text <ܥܡ݂ܲܪܘ ܥܲܡ ܛܲܡ̈ܠܹܐ ܘܠܵܐ ܦܵܫ̣ܘ ܘܐܲܗܡܝܼܘ ܡ̣ܢ ܥܲܡܠܲܝ̈ܗܘܿܢ ܀>
    text <܃ܐܵܓܼܘܿܢܸܣܛܹ̈ܐ ܐܵܚܕܵܝ̈ ܕܲܪܵܐ ܥܲܡ ܚܘܼܬܼܚܵܬܹ̈ܐ>
    text <ܦܲܕܼ ܐܝܼ̈ܕܲܝܵܐ ܕܐܵܚܘܿܕܲܝ̈ܗܘܿܢ ܡ̣ܢ ܓܘܼܫܡܲܝ̈ܗܘܿܢ ܀>
    text <܃ܒܢܲܝ̈ ܐܲܒܼܪܵܗܵܡ ܪܵܚܡܵܐ ܒܚܝܼܪܵܐ ܕܫܲܪܝܼܪ ܚܘܼܒܹܿܗ>
    text <ܥܲܠ̣ܘ ܠܐܵܓܼܘܿܢܵܐ ܘܲܙܟܼܵܘ ܘܲܢܦܲܩ̣ܘ ܐܲܝܟ ܐܲܒܼܘܼܗܘܿܢ ܀>
    text <܃ܠܐܵܓܼܘܿܢ ܚܲܫܹ̈ܐ ܥܲܠ̣ܘ ܙܲܟܵܝܹ̈ܐ ܒܢܲܝ̈ ܙܲܟܵܝܵܐ>
    text <ܘܣܲܟܿܝܼܘ ܘܲܫܠܸܡ̣ܘ ܠܗܵܝ̇ ܒܲܪ̄ܬܼ ܩܵܠܵܐ ܕܲܠܘܵܬܼ ܐܲܒܼܪܵܐ ܀>
    text <܃ܒܐܲܒܼܪܵܡ ܕܲܡܝܼܘ ܒܣܘܼܟܵܝ ܣܲܒܼܪܵܐ ܕܠܵܐ ܡܸܬܿܕܲܓܲܠ>
    text <ܘܗܲܝܡܸܢܘ ܘܐܲܫܲܪܘ ܠܲܕܪ̈ܲܚܝܼܩܵܢ ܐܲܝܟ ܩܲܪ݁ܝܼܒܼܵܢ ܀>
    text <܃ܒܲܕܼܡܘܼܬܼ ܢܝܼܫܵܐ ܩܒ݂ܲܥܘ ܢܸܣܝܵܢܹܗ ܩܕܼܵܡ ܥܲܝܢܲܝ̈ܗܘܿܢ>
    text <ܘܲܚܢܵܘ̣ ܣܲܓܿܝܼ ܠܘܵܬܼ ܥܘܼܕܼܪܵܢܵܐ ܕܡ̣ܢ ܐܲܠܵܗܵܐ ܀>
    text <܃ܠܵܐ ܐܸܬܼܦܲܠܲܓܼ ܐܲܒܼܪܵܡ ܟܹܐܢܵܐ ܒܡܵܘܬܵܐ ܕܲܒܼܪܹܗ>
    text <ܘܠܵܐ ܒܢܲܝ̈ ܐܲܒܼܪܵܐ ܕܚܸܠܘ ܡ̣ܢ ܡ̇ܘܬܵܐ ܕܲܩܢܘܿܡܲܝ̈ܗܘܿܢ ܀>
    text <܃ܒܗܵܘܢܵܐ ܚܵܪ̣ܘ ܒܹܗ ܟܲܕܼ ܡܲܣܸܩ ܠܹܗ ܒܪܹܗ ܠܲܥܠܵܬܼܵܐ>
    text <ܘܝܲܗ̣̄ܒܼܘ ܓܘܼܫܡܲܝ̈ܗܘܿܢ ܠܫܲܠܗܹܒܼܝܼܬܼܵܐ ܕܢܸܬܿܕܲܡܘܿܢ ܒܹܗ ܀>
    text <܃ܗܲܝܡܵܢܘܼܬܼܵܐ ܠܒܸܫ̣ܘ ܐܲܝܟ ܙܲܝܢܵܐ ܥܠ ܙܵܘܥܲܝ̈ܗܘܿܢ>
    text <ܘܗܲܝܡܸܢܘ ܕܲܡܨܸܐ ܚܹܝܠ ܥܘܿܕܼܪܵܢܹܗ ܠܡܸܙܟܵܐ ܠܢܘܼܪܵܐ ܀>
    text <܃ܒܗܲܝܡܵܢܘܼܬܼܵܐ ܐܲܩܠܝܼܘ ܘܒܲܣܲܪܘ ܥܲܠ ܒܵܒܼܠܵܝܹ̈ܐ>
    text <ܕܲܚܙ̣ܵܘ ܕܲܪܦܸܐ ܫܘܼܘܕܵܝ ܡܸܠܹ̈ܐ ܕܟܲܠܕܵܝܘܼܬܼܵܐ ܀>
    text <܃ܒܗܲܝܡܵܢܘܼܬܼܵܐ ܓܒܼܵܘ ܕܲܢܡܘܼܬܼܘܼܢ ܡ̇ܘܬܵܐ ܕܙܲܒܼܢܵܐ>
    text <ܘܠܵܘ ܢܸܬܼܓܲܠܙܘܼܢ ܡ̣ܢ ܣܘܼܟܵܝܵܐ ܕܡܘܼܠܟܵܢ ܟܹܐܢܹ̈ܐ ܀>
    text <܃ܪܢܵܘ̣ ܕܲܦܫܝܼܩ ܗ̄ܘ̣ ܠܗܲܝܡܵܢܘܼܬܼܵܐ ܠܡܸܚܣܲܢ ܡ̇ܘܬܼܵܐ>
    text <ܘܠܵܐ ܚܲܫܸܒܼܘ ܗ̄ܘ̣ܵܘ ܠܡܸܬܼܦܲܨܵܝܼܘ ܡ̣ܢ ܝܼܩܕܵܢܵܐ ܀>
    text <܃ܥܗܲܕܘ ܕܐܸܢ ܡ̇ܝ̇ܬܿܝܼܢ ܒܐܘܼܪܚܵܐ ܕܡ̇ܘܬܵܐ ܪܵܕܹܝܢ ܐܲܝܟ ܟܠ>
    text <ܘܐܸܢ ܠܵܐ ܡ̇ܝ̇ܬܿܝܼܢ ܡܡܵܬܼ ܗ̄ܘ̣ ܡ̇ܝ̇ܬܿܝܼܢ ܐܲܝܟ ܡ̇ܝܘܿܬܹ̈ܐ ܀>
    text <܃ܒܡܵܘܬܵܐ ܚܵܪ̣ܘ ܗ̄ܘ̣ܵܘ ܘܒܲܣܲܪ ܘܐܲܫܝܼܛܘ ܠܐܲܪ̈ܥܵܢܵܝܹܐ>
    text <ܘܲܩܕܼܵܡ ܡ̇ܘܬܵܐ ܪܚܸܡܘ ܕܲܢܡܘܼܬܼܘܼܢ ܡ̇ܘܬܵܐ ܕܣܲܒܼܪܵܐ ܀>
  block
    text <܃ܣܲܒܼܪܵܐ ܗܘ̤ܵܐ ܠܗܘܿܢ ܐܲܝܟ ܗܲܕܿܝܼܠܵܐ ܒܐܘܼܪܚܵܐ ܕܚܲܫܹ̈ܐ>
    text <ܘܚܵܘܝܼ ܐܸܢܘܿܢ ܫܒܼܝܼܠ ܚܘܼܡܣܵܢܵܐ ܕܠܲܝܬܿ ܒܹܗ ܩܸܢܛܵܐ ܀>
    text <܃ܒܐܲܬܼܪܵܐ ܕܩܸܢܛܵܐ ܩܵܡ̣ܘ ܫܲܪܝܼܪܹ̈ܐ ܠܒܼܝܼܫܲܝ̈ ܣܲܒܼܪܵܐ>
    text <ܘܲܠܒܼܝܼܒܼܵܐܝܼܬܼ ܣܲܝܒܲܪܘ ܚܲܫܹ̈ܐ ܕܚܵܫܘܿܫܲܝ̈ܗܘܿܢ ܀>
    text <܃ܒܲܕܼܡܘܼܬܼ ܐܲܪܝܵܐ ܪܗܸܒܼ ܒܵܒܼܵܠܵܝܵܐ ܕܢܲܪܗܸܒܼ ܐܸܢܘܿܢ>
    text <ܘܚܲܫܒ̣ܿܘܼܗܝ ܩܵܠܹܗ ܐܲܝܟ ܩܵܠ ܒܵܩܵܐ ܕܙܵܐܹ̇ܡ ܒܐܵܐܲܪ ܀>
    text <܃ܐܲܝܟ ܬܲܢܝܼܫܵܐ ܪܫܲܦ̣ ܦܘܼܩܕܵܢܹܗ ܕܲܡܢܝܼܬܼ ܐܸܢܘܿܢ>
    text <ܘܚܲܫ̣ܒܿܘܼܗܝ ܠܚܹܐܦܹܗ ܚܘܼܠܕܵܐ ܕܚܵܠܹ̇ܕ ܘܠܵܐ ܡܨܸܐ ܕܢܲܟܸܿܐ ܀>
    text <܃ܨܲܠܡܵܐ ܪܲܒܵܐ ܥܒ݂ܲܕܼ ܒܲܨܬܝܼܥܘܼ ܨܢܝܼܥ ܒܲܚܛܝܼܬܼܵܐ>
    text <ܕܲܢܨܘܼܕ ܒܹܗ ܟܠ ܠܘܵܬܼ ܛܵܥܝܘܼܬܼܵܐ ܕܟܲܠܕܵܝܘܼܬܼܵܐ ܀>
    text <܃ܨܲܠܡܵܐ ܚܵܘܝܹܗ ܪܘܼܚ ܓܸܠܝܵܢܵܐ ܕܪܲܒܼ ܗ̄ܘ̣ܵܐ ܘܲܫܒܼܝܼܚ>
    text <ܘܲܨܒܼܵܐ ܕܲܢܩܝܼܡ ܨܲܠܡܵܐ ܕܛܘܼܥܝܲܝ ܒܐ̄ܪܵܙ ܗܵܘ̇ ܕܲܚ̣ܙܵܐ ܀>
    text <܃ܚܙ̣ܵܐ ܕܲܡܨܲܒܲܬܼ ܨܲܠܡܵܐ ܕܲܚܙ̣ܵܐ ܐܘܼܡܵܢܵܐܝܼܬܼ>
    text <ܘܲܒܼܥ̣ܵܐ ܕܲܢܪܝܼܡ ܪܹܫܵܢܘܼܬܹܗ ܠܦܘܼܬܼ ܪܲܒܿܘܼܬܹܗ ܀>
    text <܃ܚܸܠܡܵܐ ܨܵܪ ܠܹܗ ܨܠܸܡ ܫܘܼܠܛܵܢܹܗ ܕܢܸܣܬܲܟܲܠ ܒܹܗ>
    text <ܘܗܘ̤ ܐܸܫܬܿܢܝܼ ܘܨܵܪ ܣܘܼܟܵܠܵܐ ܠܘܼܩܒܲܠ ܩܘܼܫܬܵܐ ܀>
    text <܃ܚܙ̣ܵܝܗܝ ܗ̄ܘ̣ܵܐ ܚܸܠܡܵܐ ܘܲܗܦ݂ܲܟ ܘܲܛܥ̣ܵܝܗܝ ܕܢܸܒܼܥܸܐ ܒܥܵܬܹܗ>
    text <ܘܡ̣ܢ ܕܐܸܬܼܦܲܫܲܩ ܗܦ݂ܲܟ ܘܐܸܨܛܲܢܲܥ ܕܢܲܛܥܸܐ ܒܚܸܙܘܸܗ ܀>
    text <܃ܓܠ̣ܵܐ ܠܹܗ ܢܒܼܝܼܵܐ ܕܗܘ̤ܝܘܼ ܪܹܫܵܐ ܕܕܲܗܒܼܵܐ ܛܵܒܼܵܐ>
    text <ܘܲܪܢ̣ܵܐ ܕܢܸܣܲܩ ܠܕܲܪܓܼܵܐ ܪܵܡ̇ܐ ܒܬܼܘܼܩܵܢ ܨܲܠܡܵܐ ܀>
    text <܃ܚܵܘܝܹܗ ܕܐܵܒܹ̇ܕܼ ܒܲܓܼܙܵܪ ܕܝܼܢܵܐ ܕܡ̣ܢ ܐܲܠܵܗܵܐ>
    text <ܘܐܲܩܝܼܡ ܡܸܪܕܵܐ ܕܠܵܐ ܢܸܫܬܿܥܒܲܕܼ ܠܡܸܠܲܝ̈ ܪܘܼܚܵܐ ܀>
    text <܃ܙܲܝܢܵܐ ܕܚܘܼܬܼܪܵܐ ܠܒܸܫ̣ ܗ̄ܘ̣ܵܐ ܣܲܟܼܠܵܐ ܠܘܼܩܒܲܠ ܩܘܼܫܬܵܐ>
    text <ܘܫܲܪܝܼ ܕܢܲܩܪܸܒܼ ܥܲܡ ܟܹܐܢܘܼܬܼܵܐ ܥܵܘ̇ܠܵܐܝܼܬܼ ܀>
    text <܃ܩܪܵܒܼܵܐ ܕܥܵܘ̣ܠܵܐ ܥܲܬܸܿܕܼ ܠܸܒܹܿܗ ܕܲܡܠܸܐ ܥܵܘ̣ܠܵܐ>
    text <ܕܢܸܚܪܘܿܒܼ ܣܸܕܼܪܹ̈ܐ ܕܲܒܲܢܲܝ̈ ܩܘܼܫܵܐ ܒܣܹܝܦܵܐ ܕܥܵܘ̣ܠܹܗ ܀>
    text <܃ܦܲܩ݂ܲܕܼ ܘܐܸܬܿܬܲܩܲܢ ܨܲܠܡܵܐ ܕܲܚܫ݂ܲܠ ܒܓܼܵܘ ܪܸܥܝܵܢܹܗ>
    text <ܘܙܲܡܸܢ ܥܲܡܡܹ̈ܐ ܘܲܡܕܼܝܼ̈ܢܵܬܼܵܐ ܠܣܸܓܼܕܲܬܼ ܙܹܐܦܹܗ ܀>
    text <܃ܚܲܫ̣ܠܹܗ ܒܠܸܒܹܿܗ ܘܐܲܟܸܿܢ ܐܲܦܸܣ ܘܚܲܫܠ̣ܘܼܗܝ ܐ̄ܢܵܫܵܐ>
    text <ܨܵܪܹܗ ܒܗܵܘܢܹܗ ܘܐܲܟܸܿܢ ܨܵܪܘܼܗܝ ܓܵܓܦܲܝ̈ ܨܲܠܡܹ̈ܐ ܀>
    text <܃ܫܹܐܕܹ̈ܐ ܡܲܠ̣ܟܿܘܼܗܝ ܕܲܢܨܲܘܼܪ ܨܲܠܡܵܐ ܐܲܝܟ ܪܸܓܲܬܼܗܘܿܢ>
    text <ܘܗܸܢܘ̣ܿܢ ܚܵܘܝܘܼܗܝ ܕܐܲܝܟܲܢ ܘܲܟܼܡܵܐ ܥܸܥܒܸܿܕܼ ܪܵܘܡܹܗ ܀>
    text <܃ܗܸܢܘ̣ܿܢ ܐܲܠܸܦܘ ܐܵܦ ܠܐܘܼܡ̇ܢܹ̈ܐ ܕܲܡܪܲܟܿܒܼܘܼܢܵܝܗܝ>
    text <ܕܢܸܗܘܘܿܢ ܓܵܡ̇ܪܝܼܢ ܨܸܒܼܝܵܢܲܝ̈ܗܘܿܢ ܒܦܲܐܝܘܼܬܼ ܚܸܙܘܹܗ ܀>
    text <܃ܐ̄ܪܵܙܵܐ ܪܲܟܸܿܒܼܘ ܢܲܟܿܘܼܠܬܼܵܢܹ̈ܐ ܥܲܡ ܟܲܠܕܼܵܝܹ̈ܐ>
    text <ܕܢܲܛܥܘܿܢ ܐ̄ܢܵܫܵܐ ܒܵܬܲܪ ܛܘܼܥܝܲܝ ܒܐܸܣܟܹܿܝܡ ܨܲܠܡ̇ܐ ܀>
  block
    text <܃ܫܬܿܝܼܢ ܠܲܡ ܐܲܡܝܼ̈ܢ ܝܲܗ̣̄ܒܼܘ ܡܘܼܫ̈ܚܵܬܼܵܐ ܕܢܸܗܘܸܐ ܪܵܘܡܹܗ>
    text <ܕܬܸܗܘܸܐ ܬܗܝܼܪܵܐ ܚܙܵܬܹܗ ܠܟܼܠܢܵܫ ܐܵܦ ܡ̣ܢ ܪܘܼܚܩܵܐ ܀>
    text <܃ܫܸܬܼ ܬܘܼܒܼ ܐܲܡܝܼ̈ܢ ܥܒ݂ܲܕܼܘ ܠܹܗ ܦܬܼܵܝܵܐ ܐܲܝܟ ܡ̇ܐ ܕܲܨܒܼܵܘ>
    text <܃ܕܲܠܦܘܼܬܼ ܪܵܘܡܹܗ ܢܸܗܘܸܐ ܡܫܲܪܲܪ ܐܵܦ ܪܘܼܟܵܒܹܗ>
    text <܃ܘܸܟܼܒܲܪ ܗܵܕܹܐ ܡ̣ܠܲܟܼܘ ܗ̄ܘ̣ܵܘ ܕܲܝܘܸ̈ܐ ܠܟܲܠܕܼܵܝܘܼܬܼܵܐ>
    text <ܕܐܵܘܪܸܒܼ ܨܲܠܡܵܐ ܕܢܹܐܪܲܒܼ ܣܲܓܿܝܼ ܫܘܼܠܛܵܢ ܡܲܠܟܵܐ ܀>
    text <܃ܘܸܟܼܒܲܪ ܐܸܡ݂ܲܪ ܕܫܘܼܛܘ ܝܘܼܠܦܵܢܵܐ ܕܝܗ̄ܘܼܕܼܵܝܘܼܬܼܵܐ>
    text <ܕܠܵܐ ܢܸܫܬܲܩܠܘܼܢ ܒܢܲܝ̈ ܓܵܠܘܼܬܼܵܐ ܥܲܠ ܡܲܠܟܿܘܼܬܼܵܐ ܀>
    text <܃ܟܒܲܪ ܐܵܦ ܨܲܠܡܵܐ ܒܗܵܕܹܐ ܬܸܢܘܲܝ ܗܘ̤ܵܐ ܬܘܼܩܵܢܹܗ>
    text <ܕܲܢܨܘܼܕܼܘܼܢ ܒܹܗ ܪ̈ܵܚܡܲܝ ܩܘܼܫܬܵܐ ܐܲܝܟ ܕܲܒܼܦܲܚܹ̈ܐ ܀>
    text <܃ܡܦܵܣܝܼܢ ܗ̄ܘ̣ܵܘ ܓܹܝܪ ܒܪܸܚܡܲܬܼ ܟܹܐܢܹ̈ܐ ܕܨܹܝܕܼ ܟܹܐܢܘܼܬܼܵܐ>
    text <ܥܲܠ ܗܵܝ̇ ܐܵܘܪܸܒܼܘ ܘܲܡ̣ܬܲܚܘ ܢܸܫ̈ܒܹܿܗ ܕܨܲܠܡܵܐ ܪܲܒܵܐ ܀>
    text <܃ܘܒܲܕܡܘܼܬܼ ܦܲܚܵܐ ܣܵܡ̣ܘܼܗܝ ܒܐܲܪܥܵܐ ܠܕܲܗܒܼܵܐ ܚܫܝܼܠܵܐ>
    text <ܕܲܒܼܦܲܐܝܘܼܬܹܗ ܢܸܣܢܘܿܢ ܫܘܼܦܪܵܐ ܕܦܲܐܝܘܼܬܼ ܢܲܦܫܵܐ ܀>
    text <܃ܫܘܼܦܪܵܐ ܕܟܹܐܢܹ̈ܐ ܐܲܪܡܝܼ ܛܢܵܢܵܐ ܕܟܲܠܕܵܝܘܼܬܼܵܐ>
    text <ܕܡܸܛܠ ܡ̇ܢܵܐ ܝ̄ܪܸܒܼ ܘܐܸܬܼܢܲܨܲܚ ܫܪܵܪܵܐ ܕܲܒܼܗܘܿܢ ܀>
    text <܃ܢܘܼܪܵܐ ܕܚܸܡܬܼܵܐ ܐܲܣܝܼܦܘ ܫܹܐܕܹ̈ܐ ܒܫܹܐܕܹ̈ܐ ܓܫܝܼܡܹ̈ܐ>
    text <ܕܲܢܛܲܠܩܘܼܢ ܒܵܗ̇ ܫܸܡ ܐܲܠܵܗܵܐ ܕܲܒܼܢܲܝ̈ ܐܲܒܼܪܵܡ ܀>
    text <܃ܐܲܝܟ ܕܲܒܼܩܲܝܣܹ̈ܐ ܫܲܓܼܪܘܼܗ̇ ܠܚܸܡܬܹܗ ܕܡܲܠܟܵܐ ܛܪܘܼܢܵܐ>
    text <ܕܢܸܗܘܸܐ ܡܓܼܵܘܙܸܠ ܦܘܼܩܕܵܢ ܡܸܠܬܹܗ ܛܵܒܼ ܡ̣ܢ ܢܘܼܪܵܐ ܀>
    text <܃ܟܵܣܵܐ ܕܪܘܼܓܼܙܵܐ ܝܲܗ̣̄ܒܼܘ ܠܹܗ ܕܢܸܫܬܸܿܐ ܠܡܲܠܟܵܐ ܕܪܘܼܓܼܙܵܐ>
    text <ܘܐܸܫܬܿܝܼ ܘܲܪܘܝܼ ܘܲܛܥ̣ܵܐ ܗܵܘܢܹܗ ܒܬܸܛܪܵܐ ܕܛܘܼܥܝܲܝ ܀>
    text <܃ܓܼܡܪܹܗ ܠܨܲܠܡܵܐ ܡܠܸܐ ܚܘܼܣܪܵܢܵܐ ܐܲܝܟ ܨܸܒܼܝܵܢܹܗ>
    text <ܘܲܥܒ݂ܲܕܼ ܥܹܐܕܼܵܐ ܕܢܸܬܼܥܲܝܕܼܘܼܢ ܒܹܥ ܐ̄ܢܵܫܵܐ ܒܥܵܘ̣ܠܵܐ ܀>
    text <܃ܦܩ݂ܲܕ ܦܘܼܩܕܵܢܵܐ ܕܡܠܸܐ ܫܪܵܝܵܐ ܕܕܸܚܠܲܬܼ ܩܘܼܫܬܵܐ>
    text <ܘܲܟܼܬ݂ܲܒܼ ܣܲܩܪܵܐ ܕܡܸܬܼܩܲܝܡܵܐ ܒܹܗ ܕܲܓܵܠܘܼܬܼܵܐ ܀>
    text <܃ܫܠ݂ܲܚ ܐܝܼܙܓܲܕܹ̈ܐ ܠܟܼܠ ܐܲܬܼܪ̈ܵܘܵܢ ܨܹܝܕܼ ܟܠ ܥܲܡܡܝܼ̈ܢ>
    text <ܘܫܲܪܝܼܘ ܡܣܲܒܿܪܝܼܢ ܣܒܲܪܬܼܵܐ ܕܡܲܠܝܵܐ ܚܘܼܣܪܵܢ ܢܲܦܫܵܐ ܀>
    text <܃ܫܡܲܥܘ ܠܲܡ ܥܲܡܡܹ̈ܐ ܦܘܼܩܕܵܢ ܡܲܠܟܵܐ ܩܵܥ̣ܵܘ ܟܵܪ̈ܘܿܙܹܐ>
    text <ܦܘܿܩܘ ܒܲܚܦܝܼܛܘܼ ܓܡܘܿܪܘ ܚܘܼܣܪܵܢܵܐ ܕܲܢܩܘܿܡܲܝ̈ܟܿܘܿܢ ܀>
    text <ܗܵܟܲܢܵܐ ܠܲܡ ܦܩ݂ܲܕܼ ܪܹܫ ܡܲܠܟܵܐ ܪܹܫܵܐ ܕܕܲܗܒܼܵܐ܃>
  block
    text <ܕܬܼܵܘ ܦܲܢܵܘ ܠܝܼ ܣܸܓܼܕܲܬܼ ܚܘܼܒܵܐ ܒܨܲܠܡܵܐ ܕܢܸܒܼܕܹܿܬܼ ܀>
    text <܃ܣܸܓܼܕܲܬܼ ܚܘܼܒܵܐ ܚܲܝܵܒܼܝܼܬܿܘܿܢ ܕܲܬܼܡܲܠܘܿܢ ܠܝܼ>
    text <ܦܪܘܿܥܘ ܚܵܘܒܲܬܼܟܼܘܿܢ ܕܠܵܐ ܬܸܬܼܢܲܓܿܕܼܘܼܢ ܐܲܝܟ ܚܲܝܵܒܹ̈ܐ ܀>
    text <܃ܠܟܼܘܼܪ ܒܘܼܚܪܵܢܵܐ ܨܒܹ̇ܝܬܼ ܕܐܲܥܸܠܟܼܘܿܢ ܒܥܸܠܲܬܼܨܲܠܡܵܐ>
    text <ܕܐܸܚܙ̣ܐ ܕܡܲܢ̣ܘܼ ܝܲܬܿܝܼܪ ܡܲܚܸܒܼ ܫܘܼܠܛܵܢ ܡ̇ܪܘܼܬܼܝ ܀>
    text <܃ܠܡܵܪܘܼܬܼܝ ܕܥܲܠ ܟܠ ܒܥܹ̇ܝܬܼ ܕܐܹܢܲܣܸܐ ܕܣܸܥ̇ܪܹܬܼ>
    text <ܕܐܹܠܲܦ ܕܡܲܢ̣ܘ ܕܲܡܥܲܨܸܐ ܠܵܗ̇ ܡܲܪܵܚܵܐܝܼܬܼ ܀>
    text <܃ܘܗܵܐ ܦܵܩܹ̇ܕܼ ܐ̄ܢܵܐ ܘܲܡܚܲܬܸܿܡ ܐ̄ܢܵܐ ܫܛܵܪܵܐ ܕܡܸܠܲܬܼܝ>
    text <ܐܲܪܡ̇ܘ ܐܝܼܕܼܵܐ ܘܲܚܬܼܘܿܡܘ ܒܵܬܲܪܝ ܒܝܲܕܼ ܣܸܓܼܓܲܬܼܘܿܢ ܀>
    text <܃ܘܗܵܐ ܐܵܡܲ̇ܪ ܐ̄ܢܵܐ ܘܲܡܣܲܗܸܕܼ ܐ̄ܢܵܐ ܠܥܹܝܢ ܟܠ ܘܲܒܼܟܼܠ>
    text <ܕܟܼܠܢܵܫ ܕܲܢܫܘܼܛ ܦܘܼܩܕܵܢ ܡܼܠܲܬܼܝ ܒܢܘܼܪܵܐ ܢܹܐܩܲܕܼ ܀>
    text <܃ܚܙܵܘ ܠܑܵ ܬܸܒܼܣܘܿܢ ܥܲܠ ܦܘܼܩܕܵܢܵܐ ܕܣܵܡܹ̇ܬܼ ܒܐܲܪܥܵܐ>
    text <ܕܠܵܐ ܬܸܬܼܚܲܝܒܼܘܼܢ ܒܓܼܙܵܪ ܕܝܼܢܵܐ ܕܲܕܠܵܐ ܪ̈ܲܚܡܹܐ ܀>
    text <܃ܢܦ݂ܲܩܘ ܫܲܠܝܼܛܹ̈ܐ ܘܟܲܢܫܸܘ ܥܲܡܡܹ̈ܐ ܠܥܹܐܕܼܵܐ ܕܨܲܠܡܵܐ>
    text <ܘܫܲܡܠܝܼܘ ܘܲܓܼܡܲܪܘ ܦܘܼܩܕܵܢ ܡܲܠܟܵܐ ܐܲܝܟ ܕܐܸܬܼܦܲܩܲܕܼܘ ܀>
    text <܃ܐܲܪܟܸܿܢ ܟܠܢܵܫ ܪܹܫܹܗ ܒܚܘܼܒܵܐ ܐܵܘ ܡ̣ܢ ܩܸܢܛܵܐ>
    text <ܘܝܲܩܲܪܘ ܘܲܣܓܸܕܼܘ ܡܠܝܼܠܹ̈ܐ ܠܚܲܪܫܵܐ ܕܠܵܐ ܒܘܼܝܵܢܵܐ ܀>
    text <܃ܦܘܼܩܕܵܢ ܡܲܠܡܵܐ ܐܲܪܗܸܒܼ ܐܸܢܘܿܢ ܩܲܠܝܼܠܵܐܝܼܬܼ>
    text <ܘܠܵܐ ܐܵܫܬܵܘܚܲܪܘ ܠܡܸܟܲܦ ܒܘܼܪܟܵܐ ܩܕܼܵܡ ܫܲܬܿܝܼܩܵܐ ܀>
    text <܃ܥܢܵܢܵܐ ܕܒܲܪܕܼܵܐ ܗܘ̤ܵܐ ܦܘܼܩܕܵܢܵܐ ܥܲܠ ܪܹ̈ܫܲܝܗܘܿܢ>
    text <ܘܚܸܒܼܛܲܬ̤ ܐܸܢܘܿܢ ܥܲܙܝܼܙܵܐܝܼܬܼ ܕܠܵܐ ܚܵܘܣܵܢܵܐ ܀>
    text <܃ܐܲܝܟ ܥܲܠܥܵܠܘ ܢܸܫܒܲܬ̤ ܚܸܡܬܹܗ ܒܹܝܬܼ ܣܸܕܼܪ̈ܲܝܗܘܿܢ>
    text <ܘܛܲܒܿܥܲܬ̤ ܐܸܠܦܵܐ ܕܪܸ̈ܥܝܵܢܲܝܗܘܿܢ ܒܣܸܓܼܕܲܬܼ ܙܹܐܦܵܐ ܀>
    text <܃ܟܠܗܹܝܢ ܐܸܠܦܹ̈ܐ ܒܵܒܼܵܠܵܝܵܬܼܵܐ ܛܒ݂ܲܥ ܒܲܚܛܝܼܬܼܵܐ>
    text <ܘܲܬܼܠܵܬܼ ܒܲܠܚܘܿܕܼ ܝܗ̄ܘܼ̈ܕܼܵܝܵܬܼܵܐ ܦܵܫ̣ ܒܲܙܗܝܼܪܘܼ ܀>
    text <܃ܠܟܼܠܗܹܝܢ ܫܸܒܿܠܹ̈ܐ ܕܚܲܩܠܵܐ ܕܐܵܬܼܘܿܪ ܚ̣ܒܲܛ ܠܘܼܚܵܡܵܐ>
    text <ܘܲܬܼܠܵܬܼ ܡܸܢܗܹܝܢ ܥܸܒܼܪ݁ܵܝܵܬܼܵܐ ܠܵܐ ܐܸܬܿܬܲܒܲܪ ܀>
    text <܃ܒܟܼܠܹܗ ܟܲܪܡ̇ܐ ܕܲܒܼܢܲܝ̈ ܢܸܡܪܘܿܕܼ ܣܒܲܟ ܡ̇ܫܘܿܛܵܐ>
    text <ܘܩܵܘܝܼ ܣܲܬܹ̈ܐ ܕܒܹܝܬܼ ܐܲܒܼܪܵܗܵܡ ܟܲܕܼ ܫܲܪܝܼܪ̈ܵܢ ܀>
    text <܃ܦܲܐܝܘܼܬܼ ܦܹܐܪܹ̈ܐ ܕܲܒܼܣܵܘ̈ܟܲܝܗܹܝܢ ܚܙ̣̰ܵܘ ܟܲܠܕܵܝܹ̈ܐ>
    text <ܘܐܲܟܼܪܝܼܘ ܕܥܲܠ ܡ̇ܢ ܠܵܐ ܐܸܬܼܚܲܒܲܠܘ ܐܵܦ ܦܹܐܪ̈ܲܝܗܹܝܢ ܀>
    text <܃ܛܢܵܢܵܐ ܕܪܘܼܓܼܙܵܐ ܠܒܸܫ̣ܘ ܡܲܪ̈ܲܚܹܐ ܥܲܠ ܬܲܡܝܼܡܹ̈ܐ>
    text <ܕܥܲܠ ܡ̇ܢ ܥܲܨܝܼܘ ܦܘܼܩܵܕܵܢ ܡܲܠܟܵܐ ܕܝܲܩܲܪ ܐܸܢܘܿܢ ܀>
    text <܃ܛܢܵܢܵܐ ܕܲܒܼܗܹܝܢ ܐܲܣܸܦ ܥܲܛܠܹ̈ܐ ܒܥܲܠܲܝ̈ ܠܸܒܵܐ>
    text <ܕܲܚܙܝܼ ܡܲܠܟܵܐ ܟܡܵ ܐܲܫܝܼܛܘܼܟ ܫ̈ܒܲܝܵܐ ܕܝܲܩܲܪܬܿ ܀>
    text <܃ܝܲܩܲܪܬܿ ܐܸܢܘܿܢ ܝܲܬܼܿܝܼܪ ܡ̣ܢ ܟܠ ܘܫܵܛ̣ܘܼܟ ܡ̣ܢ ܟܠ>
    text <ܐܲܫܠܸܛܬܿ ܐܸܢܘܿܢ ܘܐܲܪܝܼܡܘ ܥܸܩܵܒܼܵܐ ܕܲܢܕܼܘܼܫܘܼܢܵܟ ܀>
    text <ܫܲܓܿܘܼܫܬܼܵܢܹ̈ܐ ܫܓܲܫܘ̣ ܠܲܫܝܼܫܵܐ ܥܲܠ ܚܲܟܿܝܼܡܹ̈ܐ܃>
  block
    text <ܘܐܲܪܝܼܡ ܩܵܠܹܗ ܘܲܩܥ̣ܵܐ ܒܚܸܡܬܼܵܐ ܕܠܵܐ ܬܲܪܥܘܼܬܼܵܐ ܀>
    text <܃ܐܹܝܢ ܓܲܠܘܵܝܹ̈ܐ ܒܢܲܝ̈ ܓܵܠܘܼܬܼܵܐ ܕܲܓܸܿܠܘ ܫܘܼܠܛܵܢܝ>
    text <ܠܡܵܢ ܐܲܣܠܝܼܬܿܘܿܢ ܡܸܠܲܬܼ ܦܘܼܩܕܵܢܝ ܩܕܼܵܡ ܚܲܝ̈ܠܵܘܵܬܼܝ ܀>
    text <܃ܐܹܝܢ ܬܵܚܘܿܒܹ̈ܐ ܕܲܣܒ݂ܲܥܘ ܠܲܚܡܵܐ ܡ̣ܢ ܦܲܪ̈ܟܿܘܼܟܲܝ>
    text <ܠܡܵܢܵܐ ܦܪܲܥܬܿܘܿܢ ܚܘܼܒܼܠܹ̈ܐ ܒܝܼܫܹ̈ܐ ܠܲܕܼܝܲܩܲܪܟܼܘܿܢ ܀>
    text <܃ܐܹܝܢ ܝܗ̄ܘܼܕܵܝܹ̈ܐ ܕܟܲܢܝܼܬܼ ܐܸܢܘܿܢ ܒܫܸܡ ܐܲܠܵܗܲܝ̈>
    text <ܠܡܵܝܢ ܐܲܫܸܛܬܿܘܿܢ ܣܸܓܼܕܲܬܼ ܨܲܠܡܵܐ ܕܝܲܩܲܪ ܨܸܒܼܝܵܢܝ ܀>
    text <܃ܐܹܝܢ ܚܸܪ̈ܚܵܝܹܐ ܕܠܵܐ ܐܸܬܼܒܲܝܲܢܘ ܒܐܝܼܩܵܪ̈ܲܝܗܘܿܢ>
    text <ܠܡܵܢ ܨܲܥܲܪܬܿܘܿܢ ܪܲܒܿܘܼܬܼ ܕܲܪܓܼܵܐ ܕܡܲܠܟܿܘܼܬܼܝ ܕܥܲܠ ܟܠ ܀>
    text <܃ܐܹܝܢ ܦܲܟܿܝܼܗܹ̈ܐ ܕܠܵܐ ܦܪ݂ܲܩ ܐܸܢܘܿܢ ܒܹܝܬܼ ܣܸܓܼܕܲܬܼܗܘܿܢ>
    text <ܠܡܵܢ ܒܲܙܲܚܬܿܘܿܢ ܒܥܹܐܕܼܵܐ ܕܥܸܒܼ̇ܕܹܿܬܼ ܠܐܲܠܵܗܝ ܪܲܒܵܐ ܀>
    text <܃ܠܵܐ ܙܵܥܘ̣ ܢܲܟܼܦܹ̈ܐ ܡ̣ܢ ܠܘܼܚܵܡܹܗ ܕܲܚܬܼܝܼܪ ܢܲܦܫܵܐ>
    text <ܘܠܵܐ ܐܸܬܼܪܲܦܝܼܘ ܡ̣ܢ ܬܘܼܟܼܠܵܢܵܐ ܕܕܼܚܠܲܬܼ ܩܘܼܫܬܵܐ ܀>
    text <܃ܠܵܐ ܒܥܵܘ̣ ܥܸܕܼܪܵܐ ܠܘܼܩܒܲܠ ܩܹܐܪܣܵܐ ܕܩܲܫܝܘܼܬܼ ܚܸܡܬܹܗ>
    text <ܘܠܵܐ ܐܸܬܿܬܲܚܬܿܝܼܘ ܕܲܢܦܝܼܣܘܼܢܵܝܗܝ ܐܵܦܠܵܐ ܒܡܸܠܬܼܵܐ ܀>
    text <܃ܠܵܐ ܠܲܡ ܚܵܫܲ݁ܚ ܦܝܵܣܵܐ ܕܡܸܠܹ̈ܐ ܠܡܲܠܟܵܐ ܦܲܢܝܼܘ>
    text <ܘܠܵܐ ܣܢܝܼܩܝܼܢܲܢ ܕܢܸܦܘܿܩ ܪܘܼܚܵܐ ܥܲܠ ܠܘܼܚܵܡܲܝ̈ܟ ܀>
    text <܃ܣܥܘܿܪ ܨܼܒܼܝܵܢܵܟ ܘܐܲܢܝܼܚ ܚܸܡܬܼܵܟ ܐܲܝܟ ܕܲܡܥܵܕܲܬܿ>
    text <ܚܢܲܢ ܠܵܐ ܡܲܨܝܵܐ ܕܢܸܛܥܸܐ ܒܛܘܼܥܝܲܝ ܕܣܸܓܼܕܲܬܼ ܨܲܠܡܵܟ ܀>
    text <܃ܫܡܲܝܵܐ ܘܐܲܪܥܵܐ ܠܵܐ ܡܦܝܼܣܝܼܢ ܠܲܢ ܕܢܸܣܥܘܿܪ ܗܵܕܹܐ>
    text <ܘܥܝܼܪܹ̈ܐ ܘܐ̄ܢܵܫܵܐ ܠܵܐ ܚܵܣ̇ܢܝܼܢ ܠܵܗ̇ ܠܓܲܢ̄ܒܵܪܘܼܬܲܢ ܀>
    text <܃ܚܵܣ ܠܲܢ ܕܢܸܛܥܸܐ ܠܲܫܡܵܐ ܪܲܒܵܐ ܕܒܹܝܬܼ ܐܲܒܼܪܵܗܵܡ>
    text <ܘܲܢܫܘܼܛ ܬܸܢܘܲܝ ܕܒܹܝܬܼ ܒܵܪܘܿܝܵܐ ܠܐܲܒܼܵܗ̈ܬܼܵܢ ܀>
    text <܃ܚܵܣ ܠܵܐ ܬܸܗܘܸܐ ܕܢܲܪܟܸܿܢ ܪܹܫܲܢ ܩܕܼܵܡ ܫܲܬܿܝܼܩܵܐ>
    text <ܘܢܸܩܪܸܐ ܐܲܠܵܗ ܠܠܵܐ ܐܲܠܵܗܵܐ ܕܪܲܟܸܿܒܼ ܙܹܐܦܵܐ ܀>
    text <܃ܚܵܣ ܠܲܢ ܕܢܸܗܘܸܐ ܥܲܒܼ̈ܕܹܿܐ ܠܥܲܒܼܕܵܐ ܕܥܲܒܼ݂ܕܿܘܼܗܝ ܥܲܒܼ̈ܕܹܿܐ>
    text <ܘܢܹܐܡܲܪ ܕܲܡܨܸܐ ܥܒܼܝܼܕܵܐ ܠܡܸܗܘܵܐ ܚܠܵܦ ܥܵܒܼܘܿܕܼܵܐ ܀>
    text <܃ܠܵܐ ܓܹܝܪ ܪܵܘܡ̇ܐ ܐܵܦܠܵܐ ܥܘܼܡܩܵܐ ܘܠܵܐ ܡܲܠܲܐܟܹ̈ܐ>
    text <ܐܵܦܠܵܐ ܒܪܝܼܬܼܵܐ ܐ̄ܚܪܹܬܼܵܐ ܐܸܢ ܐܝܼܬܼ ܬܫܲܚܠܸܦ ܡܸܠܬܲܢ ܀>
    text <܃ܗܵܐ ܣܲܗܸܕܢܵܟ ܦܘܼܫ ܡ̣ܢ ܡܸܠܹ̈ܐ ܘܚܵܘܵܐ ܥܒܼܵܕܹ̈ܐ>
    text <ܒܩܝܼ ܨܸܒܼܝܵܢܲܢ ܒܢܘܼܪܵܐ ܕܚܸܡܬܼܵܟ ܘܲܚܙܝܼ ܕܫܲܪܝܼܪ ܀>
    text <܃ܫܡ݂ܲܥ ܒܵܒܼܠܵܝܵܐ ܡܸܠܹ̈ܐ ܕܡܲܠ̈ܝܵܢ ܒܘܼܛܵܠ ܨܲܠܡܹܗ>
    text <ܘܲܫܓܲܫ ܢܲܦܫܹܗ ܡܲܪܝܼܪܵܐܝܼܬܼ ܠܒܲܪ ܡ̣ܢ ܛܲܟܼܣܵܐ ܀>
    text <ܦܸܪܚܲܬ̤ ܡܸܪܬܼܵܐ ܕܡܲܪܝܼܪܘܼܬܹܗ ܒܓܼܵܘ ܚܘܼܫܵܒܼܵܘ̈ܗܝ܃>
  block
    text <ܘܲܩ̣ܪܵܐ ܥܲܒܼܕܵܘ̈ܗܝ ܘܙܲܝܸܢ ܐܸܢܘܿܢ ܠܡܸܫܓܲܪ ܢܘܼܪܵܐ ܀>
    text <܃ܫܓܼܘܿܪܘ ܐܲܬܿܘܿܢܵܐ ܫܲܒܼܥܵܐ ܐܲܥܦܹ̈ܿܐ ܦܩ݂ܲܕ ܚܲܪܡ̇ܢܵܐ>
    text <ܕܐܹܩܲܛܸܠ ܒܵܗ̇ ܒܢܲܝ̈ ܓܵܠܘܼܬܼܵܐ ܕܫ̇ܛܘ̣ ܦܘܼܩܕܵܢܲܝ̈ ܀>
    text <܃ܚܠܘܿܛܘ ܥܲܡ ܩܲܝܣܹ̈ܐ ܡܸܕܸܿܡ ܕܲܡܨܸܐ ܠܡܸܫܓܲܪ ܝܲܬܼܝܼܪ>
    text <ܘܐܸܬܼܒܲ ܥܝܵܪܬܵܐ ܕܨܲܠܡܵܐ ܕܐܲܠܵܗܝ ܡ̣ܢ ܥܵܒܼܪ݁ܵܝܹܐ܀>
    text <܃ܩ̣ܪܸܒܼܘ ܟܠ ܥܲܡܡܝܼ̈ܢ ܕܐܸܬܼܵܘ ܠܥܹܐܕܼܵܐ ܕܣܸܓܼܕܲܬܼ ܨܲܠܡܵܐ>
    text <ܢܹܐܬܼܘܿܢ ܘܢܸܙܘܿܢ ܝܲܩܕܵܢ ܐ̄ܢܵܫܵܐ ܕܫܵܛ̣ܘ ܝܲܩܝܼܪܘܼܬܼܝ ܀>
    text <܃ܠܥܹܝܢ ܣܲܓܿܝܼ̈ܠܹܐ ܐܲܫܝܼܛ ܐܸܢܘܿܢ ܠܲܡܫܝܼܛܵܢܲܝ̈>
    text <ܕܢܸܚܙܸܐ ܟܠܢܵܫ ܘܠܵܐ ܢܲܫܬܿܥܠܸܐ ܠܘܼܩܒܲܠ ܡܼܠܲܝ̈ ܀>
    text <܃ܓ̣ܡܲܪܘ ܟܲܠܕܵܝܹ̈ܐ ܪܸܓܲܬܼ ܡܲܠܟܵܐ ܪܓܼܝܼܓܼ ܠܐܲܒܼܪܵܢܵܐ>
    text <ܘܲܫܓܲܪܘ ܢܘܼܪܵܐ ܘܙܲܡܸܢܘ ܥܲܡܡܹ̈ܐ ܐܲܝܟ ܕܐܸܬܼܦܲܩܲܕܼܘ ܀>
    text <܃ܟܢܲܫ̣ܘ ܓܲܪ̈ܒܿܕܼܵܝܹܐ ܐܵܦ ܬܸܒܼܬܵܝܹ̈ܐ ܟܸܢܫܝܼ̈ܢ ܟܸܢܫܝܼ̈ܢ>
    text <ܘܩܵܡ̣ܘ ܡ̇ܕܵܝܹ̈ܐ ܘܐܵܠܵܢܝܹ̈ܐ ܓܘܼܕܲܝܼ̈ܢ ܓܘܼܕܲܝܼ̈ܢ ܀>
    text <܃ܟܸܢܫܵܐ ܪܲܒܵܐ ܟܢܵܫ̣ܘ ܠܲܚܙܵܬܼܵܐ ܕܝܲܣܲܪ̈ܠܵܝܹܐ>
    text <ܕܢܸܚܙܘܿܢ ܬܲܗܪܵܐ ܕܚܘܼܡܣܵܢ ܐ̄ܢܵܫܵܐ ܕܙܵܟܹ̇ܐ ܠܢܘܼܪܵܐ ܀>
    text <܃ܥܲܝܢܵܐ ܕܟܼܠܢܵܫ ܠܘܵܬܼ ܐܲܬܿܘܿܢܵܐ ܨܲܕܲܝܼܕܼܵܐ ܗ̄ܘ̣ܵܬܼ>
    text <ܘܠܵܐ ܣܵ̇ܦ̇ܩܵܐ ܗ̣̄ܘܵܬܼ ܠܡܸܬܼܒܲܩܵܝܢܘܼ ܒܚܲܡܝܼܡܘܼܬܹܗ ܀>
    text <܃ܦܩ݂ܲܕܼ ܚܲܪܡ̇ܢܵܐ ܠܲܚ̈ܘܵܘܵܬܼܵܐ ܕܚܲܪܡܝܼܢ ܡܸܢܹܗ>
    text <ܘܲܦܟ݂ܲܪܘ ܐܸܢܘܿܢ ܠܩܲܢܝܲܝ̈ ܚܲܝܠܵܐ ܒܲܠܒܼܘܼܫܲܝ̈ܗܘܿܢ ܀>
    text <܃ܒܢܲܝ̈ܬܹܿܐ ܦܐ̈ܝܵܐ ܕܥܲܠ ܓܘܼܫ̈ܡܲܝܗܘܿܢ ܦܲܟܲܪܘ ܐܸܢܘܿܢ>
    text <ܕܬܸܣܲܦ ܢܘܼܪܵܐ ܩܲܠܝܼܠܵܐܝܼܬܼ ܒܗܲܕܵܡܲܝ̈ܗܘܿܢ ܀>
    text <܃ܒܪܘܼܓܼܙܵܐ ܣܲܥ̣ܪܘܼܗ̇ ܪ̈ܲܓܿܘܼܙܬܼܵܢܹܐ ܨܹܝܕܼ ܬܲܡܝܼܡܹ̈ܐ>
    text <ܕܲܢܢܝܼܚܘܼܢ ܒܵܗ̇ ܩܲܫܝܼܘܼܬܼ ܚܸܡܬܼܵܐ ܕܪܸ̈ܥܝܵܢܲܝܗܘܿܢ ܀>
    text <܃ܛܥܲܢ̣ܘ ܐܲܟܿܬܼܵܢܹ̈ܐ ܠܡܲܠ̈ܝܲܝ ܫܲܝܢܵܐ ܚܲܪܡ̇ܢܵܐܝܼܬܼ>
    text <ܘܲܫܕܼܵܘ ܐܸܢܘܿܢ ܒܡܸܨܥܲܬܼ ܢܘܼܪܵܐ ܥܵܘ̇ܠܵܐܝܼܬܼ ܀>
    text <܃ܢܚܸܬܼܘ ܫܲܪܝܼܪܹ݁ܐ ܘܩܵܡ̣ܘ ܒܐܲܬܿܘܿܢܵܐ ܒܲܒܼܗܝܼܠܘܼܬܼܵܐ>
    text <ܘܩܲܒܸܿܠ ܐܸܢܘܿܢ ܥܝܼܪܵܐ ܕܢܘܼܪܵܐ ܓܘܼܒܵܢܵܐܝܼܬܼ ܀>
    text <܃ܚܲܕܼ ܡܲܠܲܐܟܼܵܐ ܫܠ݂ܲܚ ܒܵܪܘܿܝܵܐ ܨܹܝܕܼ ܫܲܪܝܼܪ̈ܵܘܗܝ>
    text <ܕܢܸܛܲܪ ܐܸܢܘܿܢ ܡ̣ܢ ܢܸܟܼܝܵܢܹ̈ܐ ܕܫܲܠܗܹܒܼܝܼܬܼܵܐ ܀>
    text <܃ܪܘܼܚܵܐ ܕܛܲܠܵܐ ܥܒ݂ܲܕܼ ܪܘܼܚܵܢܵܐ ܒܓܼܵܘ ܐܲܬܿܘܿܢܵܐ>
    text <ܘܲܦܟ̣ܲܗ ܥܘܼܙܵܐ ܕܚܲܡܝܼܡܘܼܬܼܵܐ ܒܩܲܪܝܼܪܘܼܬܼܵܐ ܀>
    text <܃ܫܲܒܼܛܵܐ ܕܢܘܼܪܵܐ ܐܸܚܲܕܼ ܒܐܝܼܕܹܗ ܢܘܼܪܵܢܵܝܵܐ>
    text <ܘܛܲܪܕܵܗ̇ ܠܢܘܼܪܵܐ ܕܠܵܐ ܬܸܬܼܩܲܪܲܒܼ ܨܹܝܕܼ ܗܲܕܵܡܹ̈ܐ ܀>
    text <܃ܢܘܼܪܵܐ ܠܢܘܼܪܵܐ ܚܙ̣ܵܬ̤ ܘܐܸܬܼܪܲܗܗܒܲܬ̤ ܘܥܵܩܲܬ̤ ܘܲܛܫܵܬ̤>
    text <ܘܠܵܐ ܣܦ݂ܲܩ ܥܘܼܙܵܗ̇ ܠܡܸܬܼܒܲܩܵܝܘܼ ܒܚܸܙܘܵܐ ܕܲܚܙ̇ܬ̤ ܀>
    text <܃ܚܙ̇ܬܼܵܐ ܕܚܝܼܠܬܵܐ ܚܙ̇ܬ̤ ܝܵܩܹ̇ܕܿܬܵܐ ܒܐܝܼܕܼܵܐ ܕܪܘܼܚܵܐ>
    text <ܘܲܛܥܵܬ̤ ܛܲܟܼܣܵܗ̇ ܘܫܲܪܝܲܬ̤ ܪܵܕܹܝܵܐ ܠܒܲܪ ܡ̣ܢ ܛܲܟܼܣܵܗ̇ ܀>
    text <ܦܓܼܕܹ̈ܐ ܕܢܘܼܪܵܐ ܐܲܡܝܼ ܥܝܼܪܵܐ ܒܦܘܼܡ̇ܐ ܕܢܘܼܪܵܐ܃>
  block
    text <ܘܛܲܟܸܿܣ ܪܲܗܛܵܐ ܕܲܒܼܠܝܼܠܘܼܬܼܵܗ̇ ܕܠܵܐ ܬܸܬܼܒܲܥܪܲܪ ܀>
    text <܃ܛܲܟܼܣܵܐ ܢܸܛܪܲܬ̤ ܦܵܪܘܿܫܬܵܐ ܩܕܼܵܡ ܦܵܪ݁ܘܿܫܹܐ>
    text <ܘܠܵܐ ܐܸܬܼܝܲܥܢܲܬ̤ ܠܡܸܒܼܠܲܥ ܣܲܓܿܝܼ ܐܲܝܟ ܕܲܡܥܵܕܼܵܐ ܀>
    text <܃ܡܲܢ̣ܘܼ ܡܸܡܬܼܘܿܡ ܚܙ̣ܵܐ ܬܸܕܡܘܼܪܬܵܐ ܐܲܝܟ ܕܲܒܼܟܹܐܢܹ̈ܐ>
    text <ܦܘܼܡ̇ܐ ܝܲܥܢܵܐ ܕܣܝܼܡ ܒܹܗ ܐܘܼܟܼܠܵܐ ܘܠܵܐ ܩܵܪܸܒܼ ܠܹܗ ܀>
    text <܃ܡܲܢ ܐܸܬܼܒܲܩܝܼ ܒܫܲܠܗܹܒܼܝܼܬܼܵܐ ܫܝܘܿܠ ܒܵܠܲܥܬܼܵܐ>
    text <ܕܣܸܢܫܹܠܝ ܟܲܕܼ ܠܵܐ ܣܸܒܼܥܲܬ̤ ܡ̣ܢ ܝܘܿܡ ܕܲܗܘ̤ܵܬܼ ܀>
    text <܃ܡܲܢ ܣܵܡ̣ ܓܸܙܪܵܐ ܒܦܘܼܡ ܐܲܪܝܘܿܬܼܵܐ ܡܚܲܒܵܠܵܢܝܼܬܼܵܐ>
    text <ܘܠܵܐ ܩܸܪܒܲܬ̤ ܠܹܗ ܐܲܟܼܡܵܐ ܕܢܘܼܪܵܐ ܠܦܲܓܼܪܹ̈ܐ ܕܢܲܟܼܦܹ̈ܐ ܀>
    text <܃ܐܘܿ ܠܲܟܼܝܵܢܵܐ ܕܲܛܥ̣ܵܐ ܟܝܵܢܹܗ ܕܠܵܐ ܒܲܥܝܵܕܼܵܐ>
    text <ܘܲܫܒ݂ܲܩ ܛܲܟܼܣܹܗ ܘܲܪܕܼܵܐ ܒܐܘܼܪܚܵܐ ܕܠܵܐ ܚܲܙܝܵܐ ܠܹܗ ܀>
    text <܃ܐܘܿ ܠܐܵܟܼܘܿܠܬܵܐ ܕܲܟܼܡܵܐ ܕܬܹܐܟܼܘܿܠ ܛܵܒܼ ܡܸܬܼܝܲܥܢܵܐ>
    text <ܕܓܸܙܪܲܬ̤ ܨܵܘܡ̇ܐ ܘܚܸܣܠܲܬ̤ ܦܘܼܡ̇ܗ̇ ܡ̣ܢ ܡܹܐܟܼܘܼܠܬܵܐ ܀>
    text <܃ܐܘܿ ܠܝܵܩܹܕܿܬܵܐ ܕܲܟܼܡܵܐ ܕܬܹܐܩܲܕܼ ܥܘܼܙܵܗ̇ ܣܵܓܹ̇ܐ>
    text <ܕܩܸܪܲܬ̤ ܚܸܡܬܸܵܗ̇ ܒܥܸܕܵܢ ܩܹܐܪܣܵܐ ܕܓܲܢ̄ܒܵܪܘܼܬܼܵܗ̇ ܀>
    text <܃ܐܘܿ ܠܢܲܒܼܪܲܫܬܵܐ ܕܲܟܼܡܵܐ ܕܣܵܦ̇ܐ ܬܘܼܒܼ ܡܸܬܼܝܲܥܢܵܐ>
    text <ܕܣܸܦܲܬ̤ ܣܲܓܿܝܼ ܘܠܵܐ ܐܸܬܼܝܥܢܲܬ̤ ܣܲܦܝܼܦܘܼܬܼܵܗ̇ ܀>
    text <܃ܐܘܿ ܟܡܵܐ ܘܐܲܝܟܲܢ ܢܹܐܡܲܪ ܕܲܗܘ̤ܵܐ ܗܵܕܹܐ ܕܲܗܘ̤ܵܬܼ>
    text <܃ܕܣܝܼܡܵܐ ܚܲܒܿܬܼܵܐ ܒܦܘܼܡ ܝܵܩܹܕܲܬܵܐ ܘܠܵܐ ܡܸܬܿܢܲܟܼܝܵܐ>
    text <܃ܐܘܿ ܟܡܵܐ ܥܲܙܝܼܘ ܟܹܐܢܹ̈ܐ ܢܲܟܼܦܹ̈ܐ ܠܡܸܚܙܵܐ ܥܘܼܙܵܗ̇>
    text <ܘܠܵܐ ܐܸܬܼܢܲܟܼܝܲܬ̤ ܚܙܵܬܼܵܐ ܕܦܲܓܼܪܵܐ ܡ̣ܢ ܓܵܘܙܲܠܬܵܐ ܀>
    text <܃ܐܘܿ ܟܡܵܐ ܣܲܝܒܲܪ ܥܲܝ̈ܢܲܝ ܒܸܣܪܵܐ ܠܡܸܚܙܵܐ ܬܲܗܪܵܐ>
    text <ܕܐܵܦ ܪ̈ܘܼܚܵܢܹܐ ܬܗܲܪܘ ܘܐܸܬܿܕܲܡܲܪܘ ܒܪܲܒܿܘܼܬܼ ܬܲܗܪܵܗ̇ ܀>
    text <܃ܐܲܪܒܿܝܼܢ ܘܲܬܼܫܲܥ ܐܲܡܝܼ̈ܢ ܣܸܠܩܲܬ̤ ܫܲܠܗܹܒܼܝܼܬܼܵܐ>
    text <ܘܲܟܼܡܵܐ ܕܣܸܠܩܲܬ̤ ܗܵܟܲܢ ܢܸܚܬܲܬ̤ ܕܠܵܐ ܡܘܼܫ̈ܚܵܬܼܵܐ ܀>
    text <܃ܡܲܢ ܟܲܝ ܐܲܪܡܝܼ ܡܫܘܼܚܬܼܵܐ ܒܐܵܐܲܪ ܘܲܣܠܸ݂ܩ ܡܲܫ̣ܚܹܗ>
    text <ܕܗܵܐ ܠܵܐ ܡܲܨܝܵܐ ܠܡܸܡܫܲܚ ܡܸܕܹܿܡ ܒܸܠܥܵܕܼ ܡܸܕܸܿܡ ܀>
    text <܃ܐܲܝܕܵܐ ܗ̄ܝܼ ܐܝܼܕܼܵܐ ܕܠܸܒܼܟܲܬ̤ ܩܲܢܝܵܐ ܠܥܸܠ ܡ̣ܢ ܢܘܼܪܵܐ>
    text <ܘܡܸܫܚܲܬ̤ ܚܘܼܛܵܐ ܡ̣ܢ ܐܲܬܿܘܿܢܵܐ ܠܫܘܼܠܵܡ ܕܸܠܩܵܗ̇ ܀>
    text <܃ܗܵܘ̇ ܦܘܼܩܕܢܵܐ ܕܐܲܪܡܝܼ ܒܦܘܼܡ̇ܗ̇ ܦܓܼܘܼܕܹ̈ܐ ܕܫܸܬܼܩܵܐ>
    text <ܗܘ̤ܝܘܼ ܡܲܫ̣ܚܵܗ̇ ܒܪܘܼܚ ܓܸܠܝܵܢܵܐ ܒܦܘܼܡ ܕܵܢܝܐܹܝܠ ܀>
    text <܃ܗܵܘ̇ ܕܐܸܡ݂ܲܪ ܠܵܗ̇ ܕܬܸܛܲܪ ܛܲܟܼܣܵܗ̇ ܕܠܵܐ ܒܲܥܝܵܕܼܵܐ>
    text <ܗܘ̤ ܓܠ̣ܵܐ ܠܥܲܒܼܕܹܿܗ ܕܲܟܼܡܵܐ ܐܲܡܝܼ̈ܢ ܣܸܠܩܲܬ̤ ܒܐܵܐܲܪ ܀>
    text <܃ܡ̣ܢ ܟܠ ܝܵܘ̈ܡܝܼܢ ܚܵܘܝܲܬ̤ ܕܸܠܩܵܗ̇ ܒܗܵܘ̇ ܥܸܕܵܢܵܐ>
    text <ܕܢܸܬܼܒܲܩܘܿܢ ܒܵܗ̇ ܐܵܟܼ̈ܠܲܝ ܩܲܪ̈ܨܹܐ ܕܫܲܓܼܪܘܼܗ̇ ܡܲܓܵܢ ܀>
    text <ܥܲܡܗܘܿܢ ܕܵܢܲܬ̤ ܒܝܲܕܼ ܡܲܣܲܩܬܵܐ ܕܠܲܐܦܲܝ̈ ܪܵܘܡ̇ܐ܃>
  block
    text <ܕܲܚܙܵܘ ܐ̄ܢܵܫܵܐ ܟܡܵܐ ܐܸܬܿܬܿܪܝܼܡܲܬ̤ ܘܢܸܛܪܲܬ̤ ܛܲܟܼܣܵܐ ܀>
    text <܃ܚܘܼܪܘ ܟܲܠܕܵܝܹ̈ܐ ܩܥܵܬ̤ ܫܲܬܿܝܼܩܬܵܐ ܨܹܝܕܼ ܡܲܠܵܠܹ̈ܐ>
    text <ܟܲܕܼ ܢܘܼܪܵܐ ܐ̄ܢܵܐ ܗܘܹ̇ܝܬܼ ܠܵܐ ܢܘܼܪܵܐ ܩܕܼܵܡ ܒܸܣܪ̈ܵܢܹܐ ܀>
    text <܃ܐܘܼܟܼܠܵܐ ܕܒܸܣܪܵܐ ܐܵܘܫܸܛܬܿܘܿܢ ܠܝܼ ܕܐܸܬܿܬܲܪܣܸܐ ܒܹܗ>
    text <ܘܗܵܐ ܣܝܼܡ ܩܘܼܕܡܲܝ ܘܲܡܣܲܪܸܕ ܠܝܼ ܕܠܵܐ ܐܸܩܪܘܿܒܼ ܠܹܗ ܀>
    text <܃ܢܘܼܪܵܐ ܒܫܸܬܼܩܵܐ ܘܥܝܼܪܵܐ ܩܒܵܠܵܐ ܒܲܚܸܢܘ ܕܝܼܢܵܐ>
    text <ܘܙܲܟܿܝܼܘ ܘܚܲܝܸܒܼܘ ܠܲܬܼܪܹܝܢ ܓܼܒܿܝܼ̈ܢ ܦܵܪܘܿܫܵܐܝܼܬܼ ܀>
    text <܃ܠܟܹܐܢܹ̈ܐ ܢܛܲܪܘ ܗ̄ܘ̣ܵܘ ܘܲܠܥܵܘ̈ܠܹܐ ܪܕܼܵܘ ܩܲܫܝܵܐܝܼܬܼ>
    text <ܕܢܹܐܠܲܦ ܟܠܢܵܫ ܕܚܹܝܠ ܥܵܒܼܘܿܕܼܵܐ ܫܪܸܐ ܗ̄ܘ̣ܵܐ ܒܥܲܒܼܕܵܘ̈ܗܝ ܀>
    text <܃ܚܹܝܠ ܥܵܒܼܘܿܕܵܐ ܚܙܵܬ̤ ܢܲܒܼܪܲܫܬܵܐ ܒܲܥ̇ܒܼܵܕܼ ܐܝܼܕܼܵܘ̈ܗܝ>
    text <ܘܚܵܓܲܬ̤ ܡܸܢܹܗ ܘܠܵܐ ܩܸܪܒܲܬ̤ ܠܹܗ ܐܲܝܟ ܕܲܡܥܵܕܼܵܐ ܀>
    text <܃ܥܝܵܕܼܵܗ̇ ܗܵܢܵܘ̇ ܕܬܲܟܸܿܐ ܟܠܫܵܥ ܠܲܕܼܩܵܪܸܒܼ ܠܵܗ̇>
    text <ܘܗܵܪܟܵܐ ܫܸܬܼܩܲܬ̤ ܘܠܵܐ ܢܟܼܵܬ̤ ܦܲܓܼܪܹ̈ܐ ܡܸܬܼܢܲܟܼܝܵܢܹ̈ܐ ܀>
    text <܃ܐܲܝܟ ܕܲܒܼܥܲܪܣܵܐ ܕܗܲܢܝܼܐܘܼܬܼܵܐ ܓܠ̣ܵܘ ܒܵܗ̇ ܟܹܐܢܹ̈ܐ>
    text <ܘܗ̤ܝ ܐܲܝܟ ܐܲܡܬܼܵܐ ܫܲܡܫܲܬ̤ ܛܲܟܼܣܵܐ ܕܲܦܠܸܐ ܠܥܲܒܼ̈ܕܹܿܐ ܀>
    text <܃ܓܢܘܿܢܵܐ ܦܲܐܝܵܐ ܗܘ̤ܵܐ ܐܲܬܿܢܵܐ ܠܦܲܐ̈ܝܲܝ ܢܲܦܫܵܐ>
    text <ܘܲܡܕܲܝܠܝܼܢ ܗ̄ܘ̣ܵܘ ܥܝܼܪܹ̈ܐ ܘܢܘܼܪܵܐ ܩܕܼܵܡ ܐܲܦܲܝ̈ܗܘܿܢ ܀>
    text <܃ܐܲܝܟ ܕܲܒܼܢܵܘܣܵܐ ܕܲܩܕܼܘܿܫ ܩܘܼܕܼܫܹ̈ܐ ܩܵܡ̣ܘ ܒܲܨܠܘܿܬܼܵܐ>
    text <ܘܩܲܪܸܒܼܘ ܬܲܡ̇ܢ ܕܸܒܼܚܹ̈ܐ ܕܟܲܝ̈ܵܐ ܕܪܼ̈ܥܝܵܢܲܝܗܘܿܢ ܀>
    text <܃ܒܚܲܫܹ̈ܐ ܪܲܒܵܐ ܨܲܠܝܼܘ ܢܲܟܼܦܹ̈ܐ ܚܵܫܘܿܫܑܵܐܝܼܬܼ>
    text <ܘܪܵܥܘܿܡܵܐܝܼܬܼ ܒܥܵܘ̣ ܘܐܸܬܼܟܲܫܲܦܘ ܥܲܠ ܚܲܝܲܝ̈ܗܘܿܢ ܀>
    text <܃ܒܩܵܠܵܐ ܕܩܘܼܕܼܫܵܐ ܦܪܲܥܘ ܬܵܘܕܲܝܼܬܼܵܐ ܠܕܲܐܚܝܼ ܐܸܢܘܿܢ>
    text <ܘܲܒܼܦܘܼܪܫܵܢܵܐ ܪܲܟܸܿܒܼܘ ܡܸܠܹ̈ܐ ܕܲܙܡܝܼܪ݁ܵܬܼܵܐ ܀>
    text <܃ܒܪܝܼܟ ܒܼܵܪܘܿܝܵܐ ܩܥ̣ܵܘ ܩܲܕܿܝܼܫܹ̈ܐ ܩܲܕܿܝܼܫܵܐܝܼܬܼ>
    text <ܕܲܢܛ݂ܲܪ ܚܲܝܲܝ̈ܢ ܡ̣ܢ ܢܸܟܼܝܵܢܹ̈ܐ ܕܫܲܠܗܹܒܼܝܼܬܼܵܐ ܀>
    text <܃ܒܪܝܼܟ ܕܲܓ̣ܠܵܐ ܒܲܢ ܐܵܬܼܵܐ ܕܪ̈ܲܚܡܵܘܗܝ ܕܲܓܼܙܵܪ ܕܝܼܢܹܗ>
    text <ܘܒܲܕܸܿܩ ܒܐܝܼܕܲܢ ܚܹܝܠ ܪܲܒܿܘܼܬܹܗ ܕܚܹܝܠ ܟܠ ܡܸܫܟܲܚ ܀>
    text <܃ܒܪܝܼܟ ܕܲܕܪܲܫ ܒܲܢ ܐܘܼܪܚܵܐ ܠܐ̄ܢܵܫܵܐ ܠܘܵܬܼ ܝܼܕܲܥܬܹܗ>
    text <ܘܥܲܒܼܕܲܢ ܣܵܗ̈ܕܹܿܐ ܕܪܲܒܿܘܼܬܼ ܚܲܝܠܹܗ ܒܹܝܬܼ ܒܵܒܼܠܵܝܹ̈ܐ ܀>
    text <܃ܒܪܝܼܟܼܘܼ ܕܙܲܝܸܢ ܥܝܼܪܹ݁ܐ ܕܢܘܼܪܵܐ ܒܙܲܝܢܵܐ ܕܲܫܡܹܗ>
    text <ܘܲܥܒ݂ܲܕܼ ܒܹܐܪܣܵܐ ܥܲܡ ܝܵܩܹܕܿܬܵܐ ܚܠܵܦ ܗܲܕܵܡܲܝ̈ܢ ܀>
    text <܃ܒܪܝܼܟܼܘܼ ܕܐܲܠܸܦ ܛܲܟܼܣܵܐ ܠܢܘܼܪܵܐ ܒܠܝܼܠܲܬܼ ܒܐܘܼܟܼܠܵܗ̇>
    text <ܘܲܒܼܦܘܼܪܫܵܢܵܗ̇ ܐܲܒܼܗܸܬܼ ܚܘܼܬܼܪܵܐ ܕܠܑܵܐ ܦܵܪ̈ܘܿܫܹܐ ܀>
    text <܃ܒܛܲܟܼܣܵܐ ܕܢܘܼܪܵܐ ܬܗܲܪܘ ܒܵܒܼܠܵܝܹ̈ܐ ܒܠܝܼ̈ܠܲܝ ܛܲܟܼܣܵܐ>
    text <ܕܡܲܢ ܟܲܝ ܐܲܪܡܝܼ ܦܓܼܘܼܕܹ̈ܐ ܕܫܸܬܼܩܵܐ ܒܒܲܥܪܝܼܪܵܝܬܵܐ ܀>
    text <܃ܫܸܠܝܵܗ̇ ܢܲܓܼܕܹܿܗ ܠܠܸܒܹܿܗ ܕܥܲܛܠܵܐ ܠܘܵܬܼ ܒܘܼܝܵܢܵܐ>
    text <ܘܫܲܪܝܼ ܒܵܥܹ̇ܐ ܥܒܵܬܼܵܐ ܕܚܲܝܠܵܐ ܕܚܲܣܢܹ݂ܗ ܠܚܲܝܠܹܗ ܀>
  block
    text <܃ܓܘܼܢܚܵܐ ܪܲܒܵܐ ܢܦܲܠ̣ ܥܲܠ ܡܲܠܟܵܐ ܘܚܲܠܵܘܵܬܹ̈ܐ>
    text <ܕܲܚܙ̣ܵܘ ܢܘܼܪܵܐ ܕܠܵܐ ܡܸܫܬܿܠܛܵܐ ܒܐܘܼܟܼܠܵܐ ܕܝܲܗ̣̄ܒܼܘ ܠܵܗ̇ ܀>
    text <܃ܚܙ̣ܵܘ ܕܐܲܣܝܼܪܵܐ ܘܠܵܐ ܡܸܬܼܩܲܪܒܼܵܐ ܠܝܼܣܲܪ̈ܠܵܝܹܐ>
    text <ܘܲܫܪܵܐ ܦܘܼܡܵܗ̇ ܠܲܡܚܲܒܵܠܘܼ ܠܐܵܟܼ̈ܠܲܝ ܩܲܪ̈ܨܹܐ ܀>
    text <܃ܚܙ̣ܵܘ ܕܲܒܼܒܲܝܬܵܗ̇ ܒܗܝܼܠܵܐ ܘܫܲܠܝܵܐ ܡ̣ܢ ܣܘܼܥܪܵܢܵܗ̇>
    text <ܘܲܠܒܲܪ ܡܸܢܵܗ̇ ܟܬܼܝܼܫܵܐ ܘܩܵܥ̇ܝܵܐ ܒܲܥܪܝܼܪܵܐܝܼܬܼ ܀>
    text <܃ܚܙ̣ܵܐܘܼܗ̇ ܕܦܸܟܼܣܲܬ̤ ܥܲܙܝܼܙܘܼܬܼܵܗ̇ ܒܓܼܵܘ ܐܲܬܿܘܿܢܵܐ>
    text <ܘܢܸܦܩܲܬ̤ ܚܵܘܝܲܬ̤ ܬܘܼܩܦܵܐ ܕܚܲܝܠܵܗ̇ ܒܲܡܬܲܩܢܵܢܹ̈ܝܗ̇ ܀>
    text <܃ܠܐܸܒܼܠܵܐ ܗܦܲܟܼܬܹܗ ܠܥܹܐܕܼܵܐ ܕܨܲܠܡܵܐ ܒܝܲܕܼ ܦܘܼܪܫܵܢܵܗ̇>
    text <ܘܲܦ̣ܢܵܐ ܩܵܠܵܐ ܕܲܘܡܝܼܪ݁ܵܬܼܵܐ ܠܘܵܬܼ ܐܘܿܠ̈ܝܵܬܼܵܐ ܀>
    text <܃ܟܠܵܗ̇ ܒܵܒܹܠ ܚܵܕܵܝܵܐ ܗ̄ܘ̣ܵܬܼ ܒܹܗ ܥܒܲܕܿܥܹܐܕܼ ܡܲܠܟܵܐ>
    text <ܘܕܲܚܙܵܬ̤ ܡܲܠܟܵܐ ܕܠܵܐ ܫܲܪ ܡܸܠܵܘ̈ܗܝ ܒܟܼܵܬ̤ ܘܐܸܬܼܐܲܒܼܠܲܬ̤ ܀>
    text <܃ܒܐܸܒܼܠܹܗ ܕܡܲܠܟܵܐ ܐܲܒܼܝܼܠܝܼܢ ܗ̄ܘ̣ܵܘ ܚܲܝܠܵܘܵܬܹ̈ܐ>
    text <ܕܲܚܙ̣ܵܘ ܕܲܢܦܲܠ ܪܵܘܡ̇ܐ ܕܠܸܒܹܿܗ ܡ̣ܢ ܬܘܼܟܼܠܵܢܹܗ ܀>
    text <܃ܬܟܼܝܼܠ ܗ̄ܘ̣ܵܐ ܣܲܟܼܠܵܐ ܕܡܹܐܪܲܒܼ ܝܵܪܹܒܼ ܒܥܸܠܲܬܼ ܨܲܠܡܵܐ>
    text <ܘܕܲܚ̣ܙܵܐ ܕܫܵܛ̣ܘܼܗܝ ܛܠܵܝܹ̈ܐ ܫܒܲܝܵ̈ܐ ܒܗܸܬܼ ܘܐܸܬܼܟܲܐܲܪ ܀>
    text <܃ܣܒ݂ܲܪ ܦܲܟܿܝܼܗܵܐ ܕܲܠܦܘܼܬܼ ܪܵܡܡܹܗ ܡܪܝܼܡ ܫܘܼܠܛܵܢܹܗ>
    text <ܘܲܕܼܒܼܙܲܚܘ ܒܹܗ ܒܢܲܝ̈ ܓܵܠܘܼܬܼܵܐ ܐܲܚܕܹܿܗ ܓܘܼܢܚܵܐ ܀>
    text <܃ܓܘܼܚܢܵܐ ܐܲܚܕܹܿܗ ܟܲܕܼ ܚܵܪ̣ܵ ܘܲܚܙ̣ܵܐ ܛܠܵܝܹ̈ܐ ܒܢܘܼܪܵܐ>
    text <ܕܲܡܗܲܠܟܼܝܼܢ ܗ̄ܘ̣ܵܘ ܘܠܵܐ ܡܸܬܼܟܵܘܹܝܢ ܗܲܕܵܡܲܝ̈ܗܘܿܢ ܀>
    text <܃ܗܸܢܘ̣ܿܢ ܐܸܢܘܿܢ ܐܘܵ ܕܲܠܡܵܐ ܠܵܐ ܪܢ̣ܵܐ ܚܸܪܝܵܝܵܐ>
    text <ܒܚܲܝܹ̈ܐ ܡܗܲܠܟܼܝܼܢ ܐܵܘ ܕܲܠܡܵܐ ܟܲܝ ܠܵܐ ܫܲܪܝܼܪܵܐ ܀>
    text <܃ܚܕܲܬܵܐ ܗ̄ܝܼ ܕܲܗܘ̤ܵܬܼ ܒܹܝܬܼ ܒܵܒܼܠܵܝܹ̈ܐ ܘܠܵܐ ܚܲܙܝܵܐ ܠܝܼ>
    text <ܘܐܸܢ ܫܲܪܝܼܪܵܐ ܕܲܓܵܠ ܣܲܒܼܪܵܐ ܕܣܲܟܼܝܼܢܲܢ ܠܹܗ ܀>
    text <܃ܣܲܟܿܝܼܢ ܕܢܹܐܪܲܒܼ ܒܝܲܕܼ ܪܲܒܿܘܼܬܼܵܐ ܕܨܲܠܡܵܐ ܕܲܥܒ݂ܲܕܼܢ>
    text <ܘܗܵܐ ܙܥܲܪ̄ܢ ܡ̣ܢ ܟܠ ܕܚܲܣܢܘܼ̣ܗܝ ܠܚܲܠܲܢ ܬܠܵܬܼܵܐ ܓܲܒܼܪ̈ܝܼܢ ܀>
    text <܃ܬܠܵܬܼܵܐ ܓܼܒܼܪ̈ܝܼܢ ܫܕܼܝܹܢ ܒܐܲܬܿܘܿܢܵܐ ܐܲܝܟ ܕܲܠܡܵܘܬܵܐ>
    text <ܘܗܵܐ ܚܵܙܹ̇ܐ ܐ̄ܢܵܐ ܕܕܼܵܫܘܼܗܝ ܘܩܵܡ̣ܘ ܘܐܲܗܸܠܘ ܗ̄ܘ̣ܵܘ ܒܲܢ ܀>
    text <܃ܬܠܵܬܼܵܐ ܝܲܗ̣̄ܒܼܢܲܢ ܕܢܸܗܘܘܿܢ ܐܘܼܟܼܠܵܐ ܠܫܲܠܗܹܒܼܝܼܬܼܵܐ>
    text <ܘܐܲܣܪ̣ܘܼܗܝ ܠܦܘܼܡ̇ܗ̇ ܡ̣ܢ ܦܲܓܼܪ̈ܲܝܗܘܿܢ ܘܫܲܡܪܘܼܗ̇ ܒܥܲܡܲܢ ܀>
    text <܃ܬܠܵܬܼܵܐ ܫܲܒܼܛ̈ܝܼܢ ܦܣܲܩ̣̄ܢ ܡ̣ܢ ܣܲܬܵܐ ܕܒܹܝܬܼ ܐܲܒܼܪܵܗܵܡ>
    text <ܘܗܵܐ ܚܵܙܹ̇ܐ ܐ̄ܢܵܐ ܕܐܲܦܪܲܥ ܡܸܢܗܘܿܢ ܐ̄ܚܪܹܢܵܐ ܕܲܗܕܼܝܼܪ ܀>
    text <܃ܗܸܕܼܪܵܐ ܪܲܒܵܐ ܡܲܠܝܵܐ ܚܙܵܬܹܗ ܕܲܪܒܼܝܼܥܵܝܵܐ>
    text <ܘܲܡܫܲܓܼܢܲܝ ܗ̄ܘ̣ ܙܝܼܘܵܐ ܕܐܲܦܵܘ̈ܗܝ ܡ̣ܢ ܕܲܥܒܼܝܼܕܹ̈ܐ ܀>
    text <܃ܥܵܠܹ̇ܒܼ ܚܸܙܘܹܗ ܐܵܦ ܠܲܚܙܵܬܼܵܗ̇ ܕܫܲܠܗܹܒܼܝܼܬܼܵܐ>
    text <ܘܸܟܼܒܲܪ ܡܸܢܹܗ ܚܵܓܲܬ̤ ܢܘܼܪܵܐ ܦܵܪܘܿܫܵܐܝܼܬܼ ܀>
    text <܃ܟܒܲܪ ܗܘ̤ ܛܲܪܕܵܗ̇ ܡ̣ܢ ܦܲܓܼܪ̈ܲܝܗܘܿܢ ܕܲܒܼܢܲܝ̈ ܫܸܒܼܝܵܐ>
    text <ܘܐܲܠܦܵܗ̇ ܕܬܸܦܘܿܩ ܬܸܚܪܘܿܒܼ ܣܸܕܼܪܹ̈ܐ ܕܚܲܝ̈ܠܵܘܵܬܲܢ ܀>
  block
    text <܃ܟܒܲܪ ܗܘ̤ ܝܲܗ̣̄ܒܼ ܒܵܗ̇ ܦܵܪܘܿܫܘܼܬܼܵܐ ܒܠܵܐ ܦܵܪܘܿܫܬܵܐ>
    text <ܘܲܒܼܦܘܼܩܕܵܢܹܗ ܩܢܵܬ̤ ܫܘܼܠܛܵܢܵܐ ܕܬܲܚܸܐ ܘܲܬܸܡܝܼܬܼ ܀>
    text <܃ܡ̇ܢܲܐ ܗ̄ܝܿ ܗܵܕܹܐ ܕܓܸܕܫܲܬ̤ ܒܐܲܪܥܲܢ ܘܲܒܼܝܵܘ̈ܡ̇ܬܲܢ>
    text <ܕܗܵܐ ܡܢܲܓܸܿܕܼ ܠܲܢ ܢܸܓܼܕܵܐ ܕܢܲܦܫܲܢ ܐܲܝܟ ܕܲܠܒܼܝܼܫܹ̈ܐ ܀>
    text <܃ܠܲܒܼܢܲܝ̈ ܫܸܒܼܝܵܐ ܒܥ݂ܲܝܢ ܕܲܢܢܲܓܸܿܕܼ ܥܲܠ ܕܐܲܫܝܼܛܘܼܢ>
    text <ܘܲܗܦ݂ܲܟ ܢܲܓܿܕܲܢ ܘܲܡܢܲܓܸܿܕܼ ܠܲܢ ܥܲܙܝܼܙܵܐܝܼܬܼ ܀>
    text <܃ܒܢܘܼܪܵܐ ܣܒ݂ܲܪܢܲܢ ܕܢܸܬܼܒܲܥ ܡܸܢܗܘܿܢ ܥܝܵܪܬܵܐ ܕܨܲܥܪܲܢ>
    text <ܘܗܵܐ ܢܲܦܝܼܩܵܐ ܘܬܼܵܒܼ̇ܥܵܐ ܡܸܢܲܢ ܥܝܵܪܬܵܐ ܕܕܸܡܗܘܿܢ ܀>
    text <܃ܬܵܘ ܢܸܬܼܩܲܪܲܒܼ ܨܹܝܕܼ ܐܲܬܿܘܿܢܵܐ ܐܵܦܸܢ ܩܸܢܛܵܐ ܗ̄ܘ̣>
    text <ܘܲܢܦܝܼܣ ܐܸܢܘܿܢ ܕܲܢܦܝܼܣܘܼܢܵܗ̇ ܕܠܵܐ ܬܵܘܒܸܿܕܼ ܠܲܢ ܀>
    text <܃ܬܵܘ ܢܸܬܼܓܵܘܲܣ ܒܕܸܚܠܲܬܿ ܩܘܼܫܬܵܐ ܕܐܲܚܝܼܕܼܝܼܢ ܒܵܗ̇>
    text <ܕܕܲܡ ܢܸܬܼܦܲܨܸܐ ܡ̣ܢ ܝܲܩܕܵܢܵܐ ܕܫܲܠܗܹܒܼܝܼܬܼܵܐ ܀>
    text <܃ܬܵܘ ܫܲܘܝܵܐܝܼܬܼ ܢܸܒܼܥܸܐ ܡܸܢܗܘܿܢ ܚܘܼܒܵܢܵܐܝܼܬܼ>
    text <ܕܢܸܦܩܘܼܢ ܒܲܥܓܲܠ ܡ̣ܢ ܐܲܬܿܘܿܢܵܐ ܘܬܸܫܠܸܬ ܢܘܼܪܵܐ ܀>
    text <܃ܒܩܸܢܛܵܐ ܘܚܘܼܒܵܐ ܩܪܸ̣݂ܒܼ ܗ̄ܘ̣ܵܐ ܡܲܠܟܵܐ ܘܲܒܼܢܲܝ̈ ܡܸܠܟܹܿܗ>
    text <ܘܲܒܼܥ̣ܵܘ ܘܐܲܦܝܼܣܘ ܠܡܸܬܼܢܲܓܿܕܵܢܹ̈ܐ ܕܣܲܓܿܝܼ ܥܠܲܥ̣ܢܲܢ ܀>
    text <܃ܬܵܘ ܦܘܼܩܘ ܥܲܒܼܕܵܘ̈ܗܝ ܕܐܲܠܵܗ ܟܠܵܐ ܡ̣ܢ ܐܲܬܿܘܿܢܵܐ>
    text <ܘܫܲܠܵܘ ܡܸܢܲܢ ܚܸܡܬܼܵܐ ܕܢܘܼܪܵܐ ܕܲܠܚܝܼܡܵܐ ܠܲܢ ܀>
    text <܃ܬܵܘ ܦܘܿܩܘ ܟܹܐܢܹ̈ܐ ܦܵܠ̇ܚܲܝ̈ ܩܘܼܫܬܵܐ ܕܠܵܐ ܒܘܼܣܪܵܢܵܐ>
    text <ܘܲܗܘ̤ܵܘ ܚܠܵܦܲܝܢ ܣܢܹܐܓܼܕܹ̈ܐ ܒܕܝܼܢܵܐ ܠܘܵܬܼ ܟܹܐܢܘܼܬܼܵܐ ܀>
    text <܃ܬܵܘ ܣܲܩܘ ܢܲܟܼܦܹ̈ܐ ܡ̣ܢ ܐܵܓܼܘܿܢܵܐ ܕܙܲܕܿܝܼܩܘܼܬܼܵܐ>
    text <ܣܲܓܿܝܼ ܠܐܝܼܬܿܘܿܢ ܘܚܲܝܸܒܼܬܿܘܿܢܵܗ̇ ܠܒܼܒܹܠ ܐܵܬܼܘܿܪ ܀>
    text <܃ܬܵܘ ܙܲܟܵܝܹ̈ܐ ܢܘܼܚܘ ܡ̣ܢ ܩܹܐܪܣܵܐ ܕܥܲܡ ܒܝܼܫܘܼܬܿܢ>
    text <ܕܗܵܐ ܐܸܬܼܓܲܠܝܲܬ̤ ܚܲܝܵܒܼܘܼܬܲܢ ܠܥܹܝܢ ܟܠ ܒܸܪ̈ܝܵܢ ܀>
    text <܃ܩܹܐܪܣܵܐ ܕܥܵܘ̣ܠܵܬ ܥܒ݂ܲܕܿܢܲܢ ܥܲܡܟܼܘܿܢ ܥܵܘ̇ܠܵܐܝܼܬܼ>
    text <ܘܕܵܚܙ̣ܵܐ ܟܹܐܢܵܐ ܗܲܦܟܹ݂ܿܗ ܠܥܵܘ̣ܠܲܢ ܥܲܠ ܒܝܼܫܘܿܬܲܢ ܀>
    text <܃ܟܹܐܝܢ ܐܲܠܵܗܟܼܘܿܢ ܘܫܲܪܝܼܪ ܚܘܼܒܹܿܗ ܕܲܠܘܵܬܼ ܥܲܒܼܕܵܘ̈ܗܝ>
    text <ܘܐܲܝܟ ܟܹܐܢܘܼܬܹܗ ܙܲܟܿܝܼ ܠܥܲܒܼܕܵܘ̈ܗܝ ܘܚܲܝܸܒܼ ܥܵܘ̣ܠܵܢ ܀>
    text <܃ܕܿܓܵܠ ܒܸܕܼܝܵܐ ܕܟܲܠܕܵܝܘܼܬܼܵܐ ܕܐܲܚܝܼܕܝܼܢܲܢ>
    text <ܘܐܸܠܘܼ ܫܲܪܝܼܪ ܐܲܝܟܵܘ ܚܲܝܠܹܗ ܕܠܵܐ ܩܵܡ̣ ܒܐܲܦܲܝ̈ܢ ܀>
    text <܃ܒܗܵܕܹܐ ܕܲܗܘ̤ܵܬܼ ܢܹܐܠܲܦ ܟܠܢܵܫ ܫܲܪܝܼܪܵܐܝܼܬܼ>
    text <ܕܠܲܝܬܿ ܐܲܠܵܗܵܐ ܕܲܡܨܸܐ ܠܡܸܦܪܲܩ ܐܸܠܵܐ ܐܸܢ ܚܲܕܼ ܀>
    text <܃ܒܗܵܕܹܐ ܕܲܣܥ݂ܲܪ ܬܸܗܘܸܐ ܐܵܬܼܵܐ ܕܓܲܢ̄ܒܵܪܘܼܬܹܗ>
    text <ܕܠܲܝܬܼ ܒܐܲܠܵܗܹ̈ܐ ܚܹܝܠ ܥܘܼܕܼܪ̈ܵܢܹܐ ܐܸܠܵܐ ܐܸܢ ܒܹܗ ܀>
    text <܃ܒܗܵܕܹܐ ܢܚܘܼܪܘܼܢ ܟܠܗܘܿܢ ܥܲܡܡܹ̈ܐ ܘܐܲܠܵܗܲܝ̈ܗܘܿܢ>
    text <ܘܢܸܚܙܘܿܢ ܛܘܼܥܝܲܝ ܕܲܦܬܲܟܼܪ̈ܲܝܗܘܿܢ ܕܲܟܼܡܵܐ ܫܝܼܛܵܐ ܀>
    text <܃ܫܝܼܛ ܟܠ ܐܲܠܵܗ ܕܠܵܐ ܡܨܸܐ ܠܡܸܦܪܲܩ ܠܲܕܼܣܵܓܹ̇ܕܼ ܠܹܗ>
    text <ܘܝܲܩܝܼܪ ܡ̣ܢ ܟܠ ܐܲܝܢܵܐ ܕܚܵܘܝܼ ܚܲܝܠܹܗ ܒܥܲܒܼܕܵܘ̈ܗܝ ܀>
  block
    text <܃ܥܲܒܼܕܵܘ̈ܗܝ ܐܲܢ̄ܬܿܘܿܢ ܕܐܲܠܵܗ ܟܠܵܐ ܕܫܲܠܝܼܛ ܥܲܠ ܟܠ>
    text <ܘܗܵܐ ܣܵܗܕܿܘܼܬܼܵܐ ܕܐܲܠܵܗܘܼܬܹܗ ܒܲܒܼܢܲܝ̈ ܒܲܝܬܹܿܗ ܀>
    text <܃ܗܵܠܹܝܢ ܡܲܠܸܠ ܚܬܼܝܼܪ ܪܸܝܵܢܵܐ ܟܲܕܼ ܠܵܐ ܨܵܒܹ̇ܐ>
    text <ܕܲܚܙ̣ܵܐ ܕܚܲܣܢܹ݂ܗ ܚܹܝܠ ܥܵܒܼܘܿܕܼܵܐ ܕܒܲܙܲܚ ܗ̄ܘ̣ܵܐ ܒܹܗ ܀>
    text <܃ܒܸܙܚܵܐ ܪܲܒܵܐ ܐܸܫܲܕܼ ܦܘܼܡܹܗ ܥܲܠ ܥܵܒܼܘܿܕܼܵܐ>
    text <ܘܲܗܦ݂ܲܟ ܘܩܲܠܣܹܗ ܠܥܹܝܢ ܟܠ ܥܲܡܡ̈ܝܼܢ ܟܲܕܼ ܠܵܐ ܨܵܒܹ̇ܐ ܀>
    text <܃ܒܐܲܪܥܵܐ ܕܲܝܗܘܼܕܼ ܐܲܗܸܠ ܘܲܓܼܚܸܟ ܥܲܠ ܡ̇ܪܘܼܬܹܗ>
    text <ܘܒܲܐܪܥܹܗ ܕܝܼܠܹܗ ܦܲܪ̣ܥܹܗ ܚܘܼܒܼܠܵܐ ܕܒܼܝܼܫ ܡ̣ܢ ܕܝܼܠܹܗ ܀>
    text <܃ܒܒܹܝܬܼ ܬܘܼܟܼܠܵܢܹܗ ܣܲܚܦܹܗ ܘܲܫܕܼܵܝܗܝ ܡ̣ܢ ܬܘܼܟܼܠܵܢܹܗ>
    text <ܘܚܵܘܝܹܗ ܕܦܲܟܿܝܼܗ ܚܹܝܠ ܥܘܼܕܼܪܵܢܵܐ ܕܲܚܬܼܝܼܪ ܗ̄ܘ̣ܵܐ ܒܹܗ ܀>
    text <܃ܣܒ݂ܲܪ ܕܲܒܼܚܲܝܠܹܗ ܚܲܣܢܹܗ ܠܥܲܡܹܗ ܘܒܲܛܸܠ ܥܹܐܕܼܵܘ̈ܗܝ>
    text <ܘܐܲܟܿܣܹܗ ܒܐܲܬܪܹܗ ܕܠܵܘ ܕܝܼܠܹܗ ܗ̣̄ܘܵܬܼ ܗܵܝ̇ ܙܵܟܼܘܼܬܼܵܐ ܀>
    text <܃ܪܢ̣ܵܐ ܟܲܕܼ ܥܲܩܪܹ̣ܗ ܠܗܲܝܟܲܠ ܩܘܼܕܼܫܵܐ ܕܚܵܒܼܘ ܓܵܡܘܿܪ̈ܵܘܗܝ>
    text <ܘܚܲܟܿܡܹܗ ܒܥܲܒܼܕܵܘ̈ܗܝ ܕܠܵܐ ܢܸܫܬܲܒܼܗܲܪ ܡܲܪܵܚܵܐܝܼܬܼ ܀>
    text <܃ܒܥܲܒܼܵܕܵܘ̈ܗܝ ܕܵܢܵܗ̇ ܠܡܲܪܵܚܘܼܬܹܗ ܚܲܟܿܝܼܡܵܐܝܼܬܼ>
    text <ܕܠܵܐ ܢܸܣܒܲܪ ܠܹܗ ܕܗܘ̤ ܡܸܬܼܟܲܬܲܫ ܥܲܡ ܥܲܛܠܘܼܬܹܗ ܀>
    text <܃ܠܥܲܒܼܕܵܘ̈ܗܝ ܐܲܦܝܼܣ ܕܢܕܼܘܼܫܘܼܢܵܝܗܝ ܐܲܝܟ ܕܲܠܫܝܼܛܵܐ>
    text <ܕܢܸܕܲܥ ܕܲܟܼܡܵܐ ܦܲܟܿܝܼܗ ܚܲܝܠܵܐ ܕܡܸܫܬܲܒܲܗܪ ܒܹܗ ܀>
    text <܃ܘܸܟܼܒܲܪ ܪܸܡܙܹܗ ܐܙܝܼܥ ܠܸܒܹܿܗ ܕܢܸܥܒܸܿܕܼ ܨܲܠܡܵܐ>
    text <ܕܲܒܼܝܲܕܼ ܨܲܠܡܵܐ ܢܨܘܼܪ ܟܲܣܝܘܼܬܹܗ ܩܕܼܵܡ ܒܵܒܼܵܬܹ̈ܗ ܀>
    text <܃ܟܒܲܪ ܗܘ̤ ܐܲܛܢܹܗ ܕܢܸܩܪܸܐ ܡܠܝܼܠܹ̈ܐ ܠܣܸܓܼܕܲܬܼ ܚܲܪܫܵܐ>
    text <ܕܡ̇ܐ ܕܡܸܬܼܟܲܬܿܫܝܼܢ ܢܵܘܕܲܥ ܐܸܢܘܿܢ ܚܹܝܠ ܪܲܒܿܘܼܬܹܗ ܀>
    text <܃ܟܒܲܪ ܗܘ̤ ܚܲܦܸܛ ܠܐܵܟܼ̈ܠܲܝ ܩܲܪ̈ܨܹܐ ܠܡܸܫܓܲܪ ܢܘܼܪܵܐ>
    text <ܕܡ̇ܐ ܕܡܸܙܕܲܟܼܝܵܐ ܢܲܟܼܪܸܙ ܚܲܝܠܹܗ ܒܲܒܼܢܲܝ̈ ܒܲܝܬܹܿܗ ܀>
    text <܃ܒܗܵܕܹܐ ܬܸܢܘܲܝ ܟܒܲܪ ܠܵܐ ܬܲܒܼܥܹܗ ܡ̣ܢ ܫܘܼܪܵܝܵܐ>
    text <ܕܠܵܐ ܬܸܗܘܸܐ ܠܹܗ ܡܲܟܿܣܵܢܘܼܬܼܵܐ ܕܠܵܐ ܝܘܼܬܼܪܵܢܵܐ ܀>
    text <܃ܠܵܘ ܟܲܕܼ ܥܵܨܹ̇ܐ ܣܥ݂ܲܪ ܐܵܘ ܣܵܥܲ݁ܪ ܗܵܠܹܝܢ ܕܐܸܡ̇ܪܹܬܼ>
    text <ܐܸܠܵܐ ܕܐܲܗܡܝ ܘܠܵܐ ܬܒܲܥ̣ ܐܸܢܘܿܢ ܡ̣ܢ ܫܘܼܪܵܝܵܐ ܀>
    text <܃ܡܨܸܐ ܗ̄ܘ̣ܵܐ ܕܢܸܬܼܒܲܥ ܨܲܥܪܵܐ ܕܲܫܡܹܗ ܘܕܲܒܼܢܲܝ̈ ܒܲܝܬܹܿܗ>
    text <ܘܐܲܗܡܝܼ ܘܲܫ̣ܬܸܩ ܥܲܕܼ ܡܸܬܼܓܼܠܝܵܐ ܒܝܼܫܘܼܬܼ ܒܝܼܫܹ̈ܐ ܀>
    text <܃ܒܒܼܝܼܫܘܼܬܼ ܒܝܼܫܹ̈ܐ ܡܥܵܕܼ ܡܸܬܼܢܲܨܲܚ ܚܹܝܠ ܪܲܒܿܘܼܬܹܗ>
    text <ܕܢܸܓܼܠܹܐ ܠܐ̄ܢܵܫܵܐ ܥܘܼܬܼܪܵܐ ܪܲܒܵܐ ܕܡܲܓܿܪܲܬܼ ܪܘܼܚܹܗ ܀>
    text <܃ܒܡܲܓܼܪܲܬܼ ܪܘܼܚܹܗ ܛܲܥܢ̣ܹܗ ܠܥܲܛܠܵܐ ܢܒܼܘܿܟܲܕܢܵܨܲܪ>
    text <ܘܕܲܚܙ̣ܵܐ ܕܐܲܪܫܲܥ ܠܒܲܪ ܡ̣ܢ ܛܲܟܼܣܵܐ ܐܲܟܿܣܹܗ ܒܛܲܟܼܣܵܐ ܀>
    text <܃ܐܲܝܟ ܨܲܝܵܕܼܵܐ ܩܵܡ̣ ܥܲܠ ܝܡܵܐ ܕܡܲܓܿܪܲܬܼ ܪܘܼܚܹܗ>
    text <ܘܝܲܗ̣̄ܒܼ ܠܹܗ ܓܵܪܓܵܐ ܐܲܝܟ ܕܲܠܢܘܼܢܵܐ ܥܕܲܡ̇ܐ ܕܨܵܕܹܗ ܀>
  block
    text <܃ܡܨܝܼܕܲܬܵܐ ܕܚܘܼܒܹܿܗ ܐܵܘܚܸܕܼ ܒܐܝܼܕܼܵܐ ܕܲܒܼܢܲܝ̈ ܒܲܝܬܹܿܗ>
    text <ܘܲܚܠܵܦ ܡܲܝܵ̈ܐ ܦܲܪܣܵܗ̇ ܢܘܼܪܵܐ ܥܲܠ ܒܵܒܼܵܠܵܝܹ̈ܐ ܀>
    text <܃ܒܢܘܼܪܵܐ ܘܡܲܝ̈ܵܐ ܩܵܡ̣ܘ ܨܲܝܕܹ̈ܐ ܐܲܠܵܗܵܝܹ̈ܐ>
    text <ܘܐܘܼܡܡ̇ܢܵܐܝܼܐܼ ܨܵܕܼܘܼܗ̇ ܠܒܼܵܒܹܠ ܨܵܝܕܲܬܼ ܥܲܡܡܹ̈ܐ ܀>
    text <܃ܒܲܕܼܡܘܼܬܼ ܢܘܼܢܹ̈ܐ ܒܥܲܛ̣ܘ ܩܲܕܼܡ̇ܝܲܬܼ ܒܲܩܪ̈ܵܒܲܝܗܘܿܢ>
    text <ܘܕܲܚܙ̣ܵܘ ܕܲܢܦܲܠܘ̣ ܠܓܼܵܘ ܡ̣ܢ ܢܸܫ̈ܒܹܿܐ ܒܗܸܬܼܘ ܘܐܸܫܬܲܬܲܩܘ ܀>
    text <܃ܫܓܼܝܼܫܝܼܢ ܗ̄ܘ̣ܵܘ ܛܵܒܼ ܟܲܕܼ ܣܵܚܹ̇ܝܢ ܗ̄ܘ̣ܵܘ ܒܓܲܠܠܹ̈ܐ ܕܙܹܐܦܵܐ>
    text <܃ܘܕܲܢܓܲܕܼ ܐܸܢܘܿܢ ܪܸܡܙ̇ܐ ܠܝܲܒܼܫܵܐ ܛܠܸ݂ܩܘ ܚܲܝܲܝ̈ܗܘܿܢ>
    text <܃ܐܘܼܟܼܠܵܐ ܠܢܘܼܪܵܐ ܝܲܗ̣̄ܒܼܘ ܦܲܓܼܪ̈ܲܝܗܘܿܢ ܕܢܘܼܢܹ̈ܐ ܡܠܝܼܠܹ̈ܐ>
    text <ܘܐܲܝܠܸܠܘ ܘܲܩܥ̣ܵܘ ܟܲܕܼ ܡܸܬܿܛܵܘܹܝܢ ܒܫܲܠܗܹܒܼܝܼܬܼܵܐ ܀>
    text <܃ܒܩܵܠܵܐ ܪܵܡ̇ܐ ܩܥ̣ܵܐ ܒܵܒܼܵܠܵܝܵܐ ܢܘܼܢܵܐ ܕܝܲܒܼܫܵܐ>
    text <ܕܬܼܵܘ ܨܲܝܕܹ̈ܐ ܣܲܩܘ ܡ̣ܢ ܝܲܡܵܐ ܕܫܲܠܗܹܒܼܝܼܬܼܵܐ ܀>
    text <܃ܬܵܘ ܣܲܩܘ ܐ̄ܢܵܫܵܐ ܨܵܝ̈ܕܲܝ ܐ̄ܢܵܫܵܐ ܕܠܵܐ ܒܐܝܿܕܲܝܵܐ>
    text <ܟܲܕܿܘܼ ܨܵܕܿܬܿܘܿܢ ܠܨܲܝܵܕܲܝ̈ܟܿܘܿܢ ܒܐܘܼܟܼܠܵܐ ܕܢܘܼܪܵܐ ܀>
    text <܃ܟܸܢܫܝܼ̈ܢ ܟܸܢܫܝܼ̈ܢ ܐܸܬܿܛܲܝܲܒܼܘ ܗ̄ܘ̣ܵܘ ܥܲܡܡܹ̈ܐ ܠܡܸܚܙܵܐ>
    text <ܟܲܕܼ ܢܵܦ̇ܩܝܼܢ ܗ̄ܘ̣ܵܘ ܣܵܗ̈ܕܹܿܐ ܒܚܝܼܪܹ̈ܐ ܡ̣ܢ ܓܵܘ ܢܘܼܪܵܐ ܀>
    text <܃ܓܘܼܕܲܝܼ̈ܢ ܓܘܼܕܲܝܼ̈ܢ ܩܵܡ̣ܘ ܟܠ ܬܸܓܼܡܝܼ̈ܢ ܓܲܒܼܪܹ̈ܐ ܘܢܸܫܹ̈ܐ>
    text <ܠܡܸܬܼܒܲܩܵܝܘܼ ܒܪܲܒܿܘܼܬܼ ܚܲܝܠܵܐ ܕܙܲܟܿܝܼ ܐܸܢܘܿܢ ܀>
    text <܃ܒܬܲܗܪܵܐ ܪܲܒܵܐ ܡܸܬܼܒܲܩܹܝܢ ܗ̄ܘ̣ܵܘ ܒܐܲܝܕܵܐ ܕܲܗܘ̤ܵܬܼ>
    text <ܘܫܲܪܝܼܪܵܐ ܗ̣̄ܘܵܬܼ ܘܠܵܐ ܫܲܪܝܼܪܵܐ ܠܪܸ̈ܥܝܵܢܲܝܗܘܿܢ ܀>
    text <܃ܐܝܼܬܹܝܗ̇ ܘܠܲܝܬܹܿܝܗ̇ ܡܸܬܼܪܵܢܹܝܢ ܗ̄ܘ̣ܵܘ ܓܠܝܼܙܲܝ̈ ܗܵܘܢܵܐ>
    text <ܗܸܢܘ̣ܿܢ ܐܸܢܘܿܢ ܐܵܘ ܛܸܠܵܠܵܐ ܕܕܼܵܡܹ̇ܐ ܠܓܼܘܼܫܡܵܐ ܀>
    text <܃ܒܹܝܬܼ ܦܘܼܪܬܵܟܼܵܐ ܢܲܦܝܼܠܝܼܢ ܗ̄ܘ̣ܵܘ ܦܠܝܼ̈ܓܲܝ ܠܸܒܵܐ>
    text <ܘܐܲܝܟ ܕܲܒܼܚܸܠܡܵܐ ܡܸܬܿܕܲܡܪܝܼܢ ܗ̄ܘ̣ܵܘ ܒܩܘܼܫܬܵܐ ܓܲܠܝܵܐ ܀>
    text <܃ܒܩܘܼܫܬܵܐ ܩܵܘܝܼܘ ܟܹܐܢܹ̈ܐ ܒܢܘܼܪܵܐ ܕܠܵܐ ܢܸܟܼܝܵܢܵܐ>
    text <ܥܕܲܡ̇ܐ ܕܲܢܦܲܩ̣ܘ ܠܵܐ ܫܲܪ ܩܘܼܫܬܵܐ ܠܠܵܐ ܫܲܪܝܼܪܹ̈ܐ ܀>
    text <܃ܢܦܲܩ̣ܘ ܫܲܪܝܼܪܹ̈ܐ ܟܲܕܼ ܫܲܪܝܼܪܝܼܢ ܫܲܪܝܼܪܵܐܝܼܬܼ>
    text <ܘܲܚܙ̣ܵܘ ܐܸܢܘܿܢ ܠܑܵ ܫܲܪܝܼܪܹ݁ܐ ܘܟܸܢ ܐܸܫܬܲܪܲܪܘ ܀>
    text <܃ܢܦܲܩ̣ܘ ܟܲܕܼ ܫܵܠ̇ܡܝܼܢ ܒܗܲܕܵܡܲܝ̈ܗܘܿܢ ܘܒܲܠܒܼܫܲܝ̈ܗܘܿܢ>
    text <ܘܠܵܐ ܛܥܵܬ̤ ܡܸܢܬܼܵܐ ܡ̣ܢ ܪܹ̈ܫܲܝܗܘܿܢ ܘܡ̣ܢ ܢܲܚܬܲܝ̈ܗܘܿܢ ܀>
    text <܃ܢܦܲܩ̣ܘ ܟܲܕܼ ܨܵܡܲܚ̇ ܫܪܵܪܵܐ ܕܲܒܼܗܘܿܢ ܛܵܒܼ ܡ̣ܢ ܕܲܗܒܼܵܐ>
    text <ܘܲܫܪܲܓܼ ܥܲܝܢܹ̈ܐ ܕܚܲܙܵܝܲܝ̈ܗܘܿܢ ܒܢܲܗܝܼܪܘܼܬܹܗ ܀>
    text <܃ܢܦܲܩ̣ܘ ܟܲܕܼ ܥܛܝܼܦܝܼܢ ܢܲܚܬܵܐ ܓܼܠܝܵܐ ܘܫܘܼܒܼܚܵܐ ܟܲܣܝܵܐ>
    text <ܘܲܡܫܲܒܿܚܝܼܢ ܗ̄ܘ̣ܵܘ ܠܲܫܡܵܐ ܚܲܝܵܐ ܕܫܲܒܲܚ ܐܸܢܘܿܢ ܀>
  block
    text <܃ܢܦܲܩ̣ܘ ܡ̣ܢ ܢܘܼܪܵܐ ܟܲܕܼ ܕܵܝ̇ܫܝܼܢ ܠܵܗ̇ ܬܚܹܝܬܼ ܪܸ̈ܓܼܠܲܝܗܘܿܢ>
    text <ܘܗܵܢܵܘ̇ ܬܲܗܪܵܐ ܕܠܵܐ ܥܕܵܐ ܥܠܲܝܗܘܿܢ ܐܵܠܦܵܐ ܪܹܚܝܵܐ ܀>
    text <܃ܢܒܼܝܼܵܐ ܣܵܗܹ̇ܕܼ ܕܲܗܘ̤ܵܐ ܣܵܗ̇ܕܵܐ ܒܦܘܼܡ ܚܲܝ̈ܘܵܬܼܵܐ>
    text <ܕܐܲܣܗܸܕܼ ܘܐܸܡ݂ܲܪ ܕܠܵܐ ܥܕܵܐ ܥܠܲܝܗܘܿܢ ܪܹܝܢܵܐ ܕܢܘܼܪܵܐ ܀>
    text <܃ܬܡܝܼܗ ܐܵܓܼܘܿܢܵܐ ܕܲܥܒ݂ܲܕܼܘ ܒܐܲܪܥܵܐ ܐܲܪ̈ܥܵܢܵܝܹܐ>
    text <ܘܲܙܥܘܿܪ ܦܘܼܡ̇ܐ ܕܲܒܼܢܲܝ̈ ܐܲܪܥܵܐ ܕܢܹܐܡܲܪ ܕܲܟܼܡܵܐ ܗ̄ܘ̣ ܀>
    text <܃ܪܲܒܿ ܢܸܨܚܵܢܵܐ ܕܚܘܼܡܣܵܢܲܝ̈ܗܘܿܢ ܕܲܒܼܢܲܝ̈ ܫܸܒܼܝܵܐ>
    text <ܘܲܡܚܝܼܠ ܩܲܝܢܵܐ ܕܠܸܫܵܢ ܒܸܣܪܵܐ ܠܲܡܨܵܐ ܫܘܼܦܪܹܗ ܀>
    text <܃ܡ̇ܪܗܘܿܢ ܒܲܠܚܘܿܕܼ ܝܵ̇ܕܲܥ ܠܲܡܨܵܪ ܨܠܸܡ ܫܘܼܦܪ̈ܲܝܗܘܿܢ>
    text <ܘܠܲܡܬܲܢܵܝܘܼ ܥܲܠ ܚܘܼܡܣܵܢܵܐ ܕܪ̈ܲܥܝܵܢܲܝܗܘܿܢ ܀>
    text <܃ܗܘ̤ܝܘܼ ܕܐܲܨܲܚ ܚܹܝܠ ܪܲܒܿܘܼܬܼܵܐ ܒܠܸܫܵܢܲܝ̈ܗܘܿܢ>
    text <ܘܲܟܼܬ݂ܲܒܼ ܒܣܸܦܪ̈ܵܘܗܝ ܝܘܿܡ ܙܵܟܼܘܼܬܼܵܐ ܒܐܲܪܥܵܐ ܀>
    text <܃ܐܲܝܟ ܡܲܚܙܝܼܬܼܵܠ ܩܒ݂ܲܥ ܙܵܟܼܘܼܬܼܗܘܿܢ ܒܲܟܼܬܼܝܼ̈ܒܼܵܬܼܵܐ>
    text <ܕܲܢܚܘܼܪܘܼܢ ܒܵܗ̇ ܪ̈ܵܗܛܲܝ ܪܲܗܛܵܐ ܕܙܲܕܿܝܼܩܘܼܬܼܵܐ ܀>
    text <܃ܛܢܵܢܵܐ ܐܲܪܡܝܼܘ ܒܝܲܕܼ ܥܲܡܠܲܝ̈ܗܘܿܢ ܠܲܕܼܒܼܵܬܲܪܗܘܿܢ>
    text <ܕܢܸܗܘܘܿܢ ܚܵܢܹ̇ܝܢ ܠܢܝܿܫܵܐ ܬܪܝܼܨܵ ܕܕܘܼܒܵܪ݁ܲܝܗܘܿܢ ܀>
    text <܃ܠܝܘܼܬܼܪܵܢ ܥܲܒܼܕܵܗ̇ ܕܐܲܫܒܿܝܼ ܐܸܢܘܿܢ ܠܒܹܝܬܼ ܒܵܒܼܠܵܝܹ̈ܐ>
    text <ܕܲܒܼܚܲܫܲܝ̈ܗܘܿܢ ܢܲܩܢܸܐ ܛܲܥܡܵܐ ܠܲܕܼܦܲܟܿܝܼܗܝܼܢ ܀>
    text <܃ܫܲܦܝܼܪ ܣܲܥ̣ܪܵܗ̇ ܕܐܲܗܡܝܼ ܡܸܢܗܘܿܢ ܘܲܗܘ̤ܵܘ ܥܲܒܼ̈ܕܹܿܐ>
    text <ܕܲܒܼܫܘܼܥܒܵܕܼܗܘܿܢ ܢܚܵܘܸܐ ܫܘܼܒܼܚܵܐ ܕܓܼܢ̄ܒܵܪܘܼܬܹܗ ܀>
    text <܃ܚܲܟܿܝܼܡܵܐܝܼܬܼ ܫܬܸܩ̣ ܟܲܕܼ ܥܲܠ̣ܘ ܗ̄ܘ̣ܵܘ ܠܟܼܘܼܪ ܒܘܼܚܪܵܢܵܐ>
    text <ܕܲܒܼܒܼܘܼܚܪܵܢܗܘܿܢ ܢܚܵܘܸܐ ܙܹܐܦܵܐ ܕܟܲܠܕܵܝܘܼܬܼܵܐ ܀>
    text <܃ܐܘܼܡ̇ܢܵܐܝܼܬܼ ܪܲܟܿܒܹܗ ܠܫܲܪܒܵܐ ܕܢܸܨܚܵܢܲܝ̈ܗܘܿܢ>
    text <ܕܡ̇ܐ ܕܡܸܬܼܬܲܢܸܐ ܢܹܐܠܲܦ ܟܠܢܵܫ ܠܡܸܬܼܢܲܨܵܚܘܼ ܀>
    text <܃ܓܼܢ̄ܒܵܪܵܐܝܼܬܼ ܥܲܕܲܪ ܐܸܢܘܿܢ ܒܐܵܓܼܘܿܢ ܚܲܫܹ̈ܐ>
    text <ܕܢܲܩܢܸܐ ܣܲܒܼܪܵܐ ܠܲܕܼܡܸܬܼܢܲܣܹܝܢ ܒܚܵܫܘܿܫܘܼܬܼܵܐ ܀>
    text <܃ܟܹܐܝܢ ܐܵܦ ܢܸܓܼܕܵܐ ܕܢܲܓܸܿܕܼ ܪܸܡܙܹܗ ܠܪ̈ܵܕܼܘܿܦܲܝܗܘܿܢ>
    text <ܕܠܵܐ ܐ̄ܢܵܫ ܢܲܡܪܲܚ ܠܡܸܫܬܲܩܵܠܘܼ ܥܲܠ ܡܲܟܿܝܼܪܹ̈ܐ ܀>
    text <܃ܙܲܕܿܝܼܩ ܕܝܼܢܹܗ ܘܟܹܐܝ ܒܘܼܚܪܵܢܹܗ ܘܚܲܟܿܝܼܡ ܪܸܡܙܹܗ>
    text <ܘܠܵܐ ܐ̄ܢܵܫ ܝܵ̇ܕܲܥ ܠܡܸܬܼܢܵܐ ܫܲܦܝܼܪ ܙܢܲܝ̈ ܚܸܟܼܡܵܬܹ̈ܗ ܀>
    text <܃ܐܲܫܒܿܝܼ ܠܥܲܡܵܐ ܕܲܓܼܒܼܵܐ ܠܲܫܡܹܗ ܠܒܹܝܬܼ ܒܵܒܼܵܠܵܝܹ̈ܐ>
    text <ܘܲܒܼܫܘܼܥܒܵܕܹܗ ܡܲܟܸܿܟ ܛܘܼܥܝܲܝ ܕܟܼܠܕܵܝܘܼܬܼܵܐ ܀>
    text <܃ܬܪܝܹܢ ܝܘܼܬܼܪܵܢܹܐ ܥܦܝܦܹ̈ܐ ܣܸܥܪܲܬ̤ ܣܵܥܘܿܪܘܼܬܹܗ>
    text <ܕܲܒܼܝܲܕܼ ܥܲܡܹܗ ܐܲܠܸܦ ܥܲܡܡܹ̈ܐ ܕܡ̇ܪܵܐ ܗ̄ܘ̣ ܕܥܲܠ ܟܠ ܀>
    text <܃ܠܥܲܡܵܐ ܘܥܵܡܡܹ̈ܐ ܚܲܟܸܿܡ ܪܸܡܙܹܗ ܒܐܲܝܕܲܐ ܕܲܣܥ݂ܲܪ>
    text <ܕܲܪܕܼܵܐ ܐܸܢܘܿܢ ܘܲܩ̣ܢܵܐ ܐܸܢܘܿܢ ܚܲܕܼ ܒܐܝܼܕܲܝ̈ ܚܲܕܼ ܀>
    text <ܐܲܝܟ ܕܲܒܼܫܲܒܼܛܵܐ ܐܲܪܝܼܡ ܐܸܢܘܿܢ ܚܲܕܼ ܥܲܠ ܚܲܒܼܪܹܗ܃>
  block
    text <ܘܢܲܓܸܿܕܼ ܥܲܡܵܐ ܒܐܝܼܕܲܝ̈ ܥܲܡܡܹ̈ܐ ܘܥܲܡܡܹ̈ܐ ܒܥܲܡܵܐ ܀>
    text <܃ܬܵܘ ܟܹܝܬܼ ܢܹܐܠܲܦ ܚܹܝܠ ܚܸܟܼ̈ܡܵܬܹܗ ܒܝܲܕܼ ܡܲܪܕܿܘܼܬܹܗ>
    text <ܘܲܢܙܲܕܸܿܩ ܠܹܗ ܪܲܒܿܘܼܬܼ ܫܘܼܒܼܚܵܐ ܕܦܲܐܝܵܐ ܠܲܫܡܹܗ ܀>
    text <ܥܘܼܢܵܝܵܐ܃ ܫܘܼܒܼܚܵܐ ܠܚܲܝܠܵܐ ܕܚܲܝܸܠ ܠܣܵܗ̈ܕܹܿܐ܃ ܘܲܢܨܲܚ̣ܘ ܘܲܙܟܼܵܘ ܒܐܵܓܼܘܿܢܵܐ ܀>
text <ܥܲܠ ܚܸܘܝܵܐ ܕܲܢܚܵܫܵܐ>
  block
    text <ܥܲܠ ܚܸܘܝܵܐ ܕܲܢܚܵܫܵܐ>
  block
    text <ܕܝܼܠܹܗ ܟܲܕ ܕܝܼܠܹܗ܀>
    text <܃ܡܸܐܡܪܵܐ ܕܬܠܵܬܝ ܘܬܸܫܥܵܐ>
    text <ܕܥܲܠ ܚܸܘܝܵܐ ܕܲܢܚܵܫܵܐ܀>
    text <ܘܠܵܚܸܡ ܠܲܫܟܿܚܵܬܐ܀>
  block
    text <܃ܩܝܵܡܵܐ ܕܚܘܼܒܵܐ ܐܲܩܝܼܡ ܡܵܪܝܵܐ ܥܲܡ ܐܲܒܼܪܵܗܵܡ>
    text <ܘܐܵܫܬܵܘܕܝܼ ܠܹܗ ܕܢܸܦܪܘܿܩ ܙܪܥܹܗ ܡ̣ܢ ܥܲܒܼܕܘܼܬܼܵܐ܁>
    text <܃ܥܲܒܼܕܵܐ ܥܬܝܼܕ ܗ̄ܘ̣ܵܐ ܕܢܸܗܘܹܐ ܙܲܪܥܹܗ ܒܐܲܪܥܵܐ ܕܲܟܸܢܲܥܢ>
    text <ܘܩܲܕܸܡ ܚ̇ܘܝܹܗ ܕܲܡܚܲܪܲܪ ܠܹܗ ܒܚܹܝܠ ܪܲܒܘܼܬܹܗ܁>
    text <ܚܹܝܠ ܪܲܒܘܼܬܹܗ ܚܵܘܝܼ ܒܡܸܨܪܹܝܢ ܠܐܵܓܸܒܵܛ̈ܝܹܐ܃>
  block
    text <ܘܟܲܕ ܠܵܐ ܨܵܒܹܝܢ ܓܡܲܪ ܨܒܼܝܵܢܹܗ ܨܝܕ ܐܲܒܼܪܵܗܵܡ܁>
    text <܃ܒܚܲܝܠܵܐ ܘܥܘܼܬܼܪܵܐ ܐܲܦܸܩ ܐܸܢܘܿܢ ܡ̣ܢ ܐܵܓܸܒܛܘܿܣ>
    text <ܘܲܕܠܵܐ ܩܸܢܛܵܐ ܐܲܫܪܝܼ ܐܸܢܘܿܢ ܒܚܘܼܪܒܵܐ ܕܚܝܼܠܵܐ܁>
    text <܃ܒܐܵܬܼܪܵܐ ܕܚܘܼܪܒܵܐ ܐܲܥܡܲܪ ܐܸܢܘܿܢ ܠܣܲܢܝܲܝ̈ ܫܲܝܢܵܐ>
    text <ܕܲܒܝܲܕܼ ܚܘܼܪܒܵܐ ܢܫܲܝܸܢ ܚܘܼܪܒܵܐ ܕܪ̈ܥܝܵܢܲܝܗܘܿܢ܁>
    text <܃ܠܥܲܠܲܬ ܫܲܝܢܵܐ ܐܲܥܡܲܪ ܐܸܢܘܿܢ ܒܚܘܼܪܒܵܐ ܕܲܠܒܲܪ>
    text <ܕܕܵܡ ܢܸܬܼܢܲܟܼܪܘܿܢ ܡ̣ܢ ܥܸܢܝܵܢܵܐ ܕܲܫܟܝܼܪܵܬܵܐ܁>
    text <܃ܚܙܵܐ ܕܲܒܼܫܲܝܢܵܐ ܠܵܐ ܡܸܫܬܲܢܝܼܢ ܡ̣ܢ ܣܲܢܝܵܬ̈ܐ>
    text <ܘܲܛܪܲܕ ܐܸܢܘܿܢ ܠܐܲܬܼܪܵܐ ܕܡܲܒܼܥܲܕ ܡ̣ܢ ܐ̄ܢܵܫܘܼܬܼܵܐ܁>
    text <܃ܒܚܘܼܠܵܦ ܐܲܬܼܪܵܐ ܣܒܲܪ ܕܲܡܚܲܠܦܝܼܢ ܣܘܼܥܪ̈ܵܢܲܝܗܘܿܢ>
    text <܃ܠܵܘ ܟܲܕ ܛܥܬܹܗ ܚܸܪܚܵܘܼܬܼܗܘܿܢ ܕܚܘܼܪܒܵܐ ܘܫܲܝܢܵܐ>
    text <܃ܥܝܵܕܵܐ ܒܝܼܫܵܐ ܥܲܝܸܕ ܐܸܢܘܿܢ ܒܲܕܠܵܐ ܦܲܐܝ̈ܢ>
    text <ܘܠܵܐ ܕܡܝܼܘ ܒܕܘܼܡܝܵܐ ܦܲܐܝܵܐ ܕܚܵܘܝܼ ܐܸܢܘܿܢ܁>
    text <܃ܒܫܲܦܝܼܪ̈ܵܬܵܐ ܪܓܼܝܼܓܼ ܗ̄ܘ̣ܵܐ ܕܢܸܥܫܹܐ ܠܪܸ̈ܥܝܵܢܲܝܗܘܿܢ>
    text <ܘܐܲܣܓܝܼ ܚܲܝܹ̈ܐ ܘܓܒܲܪ̈ܘܼܬܼܵܐ ܕܕܼܵܡ ܢܸܬܚܲܠܦܘܿܢ܁>
    text <܃ܒܡܲܢܢܵܐ ܘܣܲܠܘܲܝ ܬܲܪܣܝܼ ܐܸܢܘܿܢ ܟܲܕ ܠܵܐ ܠܵܐܹ̇ܝܢ>
    text <ܘܡ̣ܢ ܛܲܪܵܢܵܐ ܐܲܪܕܝܼ ܫܸܩܝܵܐ ܘܒܲܣܸܡ ܐܸܢܘܿܢ܁>
    text <܃ܥܢܵܢܵܐ ܕܛܲܠܵܐ ܡܬܲܚ ܐܲܝܟ ܡܲܫܟܢܵܐ ܥܲܠ ܪܹ̈ܫܲܝܗܘܿܢ>
    text <ܘܒܲܕܡܘܼܬ ܡܢܪܬܵܐ ܩܒܲܥ ܥܲܡܘܼܕܵܐ ܕܲܡܐܹܐ ܢܘܼܗܪܵܐ܁>
    text <܃ܢܘܼܗܪܵܐ ܡܐܹܐ ܗ̄ܘ̣ܵܐ ܒܹܝܬܼ ܡܲܥܡܲܪܗܘܿܢ ܠܹܠܝ ܐܝܼܡܵܡ>
    text <ܘܥܲܡܹܗ ܕܢܘܼܗܪܵܐ ܡܸܬܚܲܙܝܵܢܵܐ ܢܘܼܗܪܵܐ ܕܩܘܼܫܬܼܵܐ܁>
    text <܃ܒܢܘܼܗܪܵܐ ܘܢܘܼܗܪܵܐ ܡܸܬܼܒܲܣܡܝܼܢ ܗ̄ܘ̣ܵܘ ܣܲܢܝܲܝ̈ ܢܲܦܫܵܐ>
    text <ܘܟܲܕ ܛܵܒܼ ܦܐܹܝܢ ܗ̄ܘ̣ܵܘ ܘܠܵܐ ܦܐܚܼܢ ܗ̄ܘ̣ܵܘ ܐܲܝܟ ܕܲܦܐܝܼܢ ܗ̄ܘ̣ܵܘ܁>
    text <܃ܦܐܹܐ ܗ̄ܘ̣ܵܐ ܢܘܼܗܪܵܐ ܡܸܬܼܚܲܙܝܵܢܵܐ ܠܥܹܝܢܲܝ̈ ܦܲܓܼܪܵܐ>
    text <ܘܝܲܬܝܼܪ ܡܸܢܹܗ ܦܐܹܐ ܗ̄ܘ̣ܵܐ ܩܘܼܫܬܵܐ ܠܥܹܝܢܲܝ̈ ܢܲܦܫܵܐ܁>
    text <܃ܦܲܓܪܵܐ ܘܢܲܦܫܵܐ ܡܸܬܒܲܩܝܼܢ ܗ̄ܘ̣ܵܘ ܒܲܬܼܪܹܝܢ ܢܘܼܗܪ̈ܝܼܢ>
    text <ܘܟܲܕ ܚܵܙܹܝܢ ܗ̄ܘ̣ܵܘ ܘܠܵܐ ܚܵܙ̣ܝܼܢ ܗ̄ܘ̣ܵܘ ܫܪܝܼܪܵܐܝܼܬ܁>
    text <܃ܒܫܲܝܢܵܐ ܪܲܒܵܐ ܫܪܝܢ ܗ̄ܘ̣ܵܘ ܬܲܡ̇ܢ ܟܪ ܕܲܫܪܝܼܢ ܗ̄ܘ̣ܵܘ>
    text <ܘܠܲܝܬ ܗ̄ܘ̣ܵܘ ܚܘܼܪܒܵܐ ܕܲܩܫܹܐ ܚܘܼܪܒܹܗ ܐܲܝܟ ܡܲܕܥܲܝ̈ܗܘܿܢ܁>
    text <܃ܚܘܼܪܒܵܐ ܒܫܲܝܢܹܗ ܡܲܟܸܣ ܗ̄ܘ̣ܵܐ ܠܹܗ ܠܚܘܼܒܵܐ ܕܲܒܗܘܿܢ>
    text <ܕܗܘ̤ ܐܸܫܬܲܝܢ ܘܗܸܢܘܿܢ ܠܵܐ ܬܒܲܥܘ ܡ̣ܢ ܒܝܼ̈ܫܵܬܼܵܐ܁>
    text <܃ܒܝܼܫ ܗ̄ܘ̣ܵܐ ܐܵܦ ܗܘ̤ ܩܕܼܵܡ ܕܢܕܝܲܪ ܥܲܡܵܐ ܒܓܼܵܘܹܗ>
    text <ܘܲܒܝܲܕܼ ܥܲܡܵܐ ܐܲܡܠܸܟ ܫܲܝܢܵܐ ܥܲܠ ܒܝܼܫܘܼܬܹܗ܁>
    text <܃ܪܓܼܝܼܓܼ ܗ̄ܘ̣ܵܐ ܫܲܝܢܹܗ ܘܡܸܬܝܲܐܒܼܝܢ ܗ̄ܘ̣ܵܘ ܐ̄ܢ̈ܫܵܐ ܠܫܲܝܢܹܗ>
    text <ܘܠܲܝܬ ܗ̄ܘ̣ܵܐ ܕܲܡܥܝܼܩ ܐܵܦܠܵܐ ܕܡܲܟܹܐ ܠܲܡܫܲܝܢܘܼܬܹܗ܁>
    text <܃ܦܲܟܼܝܵܗܵܐ ܗ̄ܘ̣ܵܬ ܡܸܪܲܬܼ ܪ̈ܚܫܐ ܕܥܵܡܪܵܐ ܗ̄ܘ̣ܵܬ ܒܹܗ>
    text <ܘܟܲܕ ܢܵܟܹܐ ܗ̄ܘ̣ܵܐ ܘܠܵܐ ܢܵܟܹܐ ܗ̄ܘ̣ܵܐ ܠܦܘܼܬ ܢܸܟܼܝܵܢܹܗ܁>
    text <܃ܕܠܵܐ ܢܸܟܼܝܵܢܵܐ ܡܪܲܝܼܪ ܗ̄ܘ̣ܵܐ ܒܹܗ ܙܪܲܥܹܗ ܕܐܲܒܼܪܵܡ>
    text <ܘܠܵܐ ܦܵܪܸܫ ܗ̄ܘ̣ܵܐ ܕܡ̇ܢ ܢܵܛܲܪ ܠܹܗ ܡ̣ܢ ܢܸܟܼܝܵܢܹ̈ܐ܁>
    text <܃ܛܠܘܼܡܝܵܐ ܪܲܒܵܐ ܛܠܡܘ ܛܵܠܘܿܡܹ̈ܐ ܠܛܝܼܒܘܼ ܕܲܒܼܗܘܿܢ>
    text <ܘܕܚܙܵܐ ܚܘܼܪܒܵܐ ܦܢܵܐ ܠܲܥܝܵܕܵܐ ܕܐܝܼܬܼܵܘܗܝ ܗ̄ܘ̣ܵܐ ܒܹܗ܁>
    text <܃ܥܝܵܕܵܐ ܒܝܼܫܵܐ ܥܨܵܝܗܝ ܕܲܢܕܲܡܸܐ ܒܡܵܐ ܕܐܝܼܬܵܘܗܝ ܗ̄ܘ̣ܵܐ>
    text <ܘܠܵܐ ܫܲܘܝܘܼܬܹܗ ܪܕܦܲܬܹܗ ܠܫܲܝܢܹܗ ܕܠܵܐ ܢܸܫܬܝܲܢ܁>
    text <܃ܩܵܠ ܓܘܼܕܵܦܵܐ ܐܲܥܝܼܪ ܠܪܲܓܼܫܵܐ ܕܥܵܡܲܪ ܗ̄ܘ̣ܵܐ ܒܹܗ>
    text <ܘܪܛܢܵܐ ܣܲܢܝܵܐ ܦܲܬܼܚܲܗ ܠܦܘܼܡܹܗ ܠܡܸܬܼܢܵܟܬܼܘ܁>
    text <܃ܡܸܪܲܬܼ ܚܲܨܪܵܐ ܬܪܲܥܬܹܗ ܠܩܒܝܐ ܕܡܸܪܲܬܼ ܪ̈ܚܫܵܐ>
    text <ܘܲܣܥ̣ܵܐ ܪ̈ܲܚܫܹܐ ܠܲܡܫܲܥܒܵܕܘ ܠܲܡܠܝܼܠܘܼܬܼܵܐ܁>
    text <܃ܚܛܝܼܬܵܐ ܦܸܬܼܚܲܬ̤ ܬܪܲܥ ܦܘܼܩܕܵܢܵܐ ܩܕܼܵܡ ܫܲܬܝܼ̈ܩܹܐ>
    text <ܘܐܲܦܠܲܬ̤ ܐܸܢܘܿܢ ܠܡܸܫܬܲܩܵܠܘܼ ܥܲܠ ܡܲܠܵܠܹ̈ܐ܁>
    text <܃ܚܛܵܐ ܠܲܡ ܥܲܡܵܐ ܒܣܦܪܵܐ ܟܬܝܼܒܼܵܐ ܕܪܲܒܵܐ ܡܘܼܫܹܐ>
    text <ܘܓܼܪܝ ܡܵܪܝܵܐ ܠܲܚܘܵܘܵܬܹ̈ܐ ܕܲܢܢܲܟܼܬܘܼܢܵܝܗܝ܁>
    text <܃ܥܲܠ ܐܲܠܵܗܵܐ ܣܵܡܹܗ ܟܬܼܵܒܼܵܐ ܠܢܟܼܝܵܢ ܚܪܫܵܐ>
    text <ܕܢܵܘܕܲܥ ܐܸܢܘܿܢ ܠܡܸܬܢܲܓܼܕܵܢܹ̈ܐ ܚܹܝܠ ܡܵܪܘܼܬܹܗ܁>
    text <ܚܲܝܠܹܗ ܚܲܟܸܡ ܠܲܚܘܵܘܵܬܼܵܐ ܠܵܐ ܦܵܪ̈ܘܿܫܹܐ܃>
  block
    text <ܘܫܲܠܝܼ ܐܸܢܘܿܢ ܘܐܲܥܝܼܪ ܐܸܢܘܿܢ ܐܲܝܟ ܕܲܫܦ݂ܲܪ ܠܹܗ܁>
    text <܃ܫܦܲܪ ܠܹܗ ܘܐܲܪܡܝܼ ܠܛܼܵܒܼܥܵܐ ܕܫܸܬܼܩܵܐ ܥܲܠ ܦܘܼܡܲܝ̈ܗܘܿܢ>
    text <ܘܲܦܢ̣ܵܐ ܫܦ̣ܪ ܠܹܗ ܘܲܫܪܵܐ ܐܸܢܘܿܢ ܠܲܡܢܲܟܵܬܼܘ܁>
    text <܃ܠܵܘ ܠܹܗ ܫܵܦܪܲܬ̤ ܗܵܕܹܐ ܕܐܸܡܪܸܬ ܕܠܹܗܘ̤ ܫܸܪܪܲܬ̤>
    text <ܠܵܐ ܫܲܦܝܼܪܬܵܐ ܕܥܲܡܵܐ ܥܨܵܬܹܗ ܠܡܸܫܬܲܚܠܵܦܘܼ܁>
    text <܃ܫܟܝܼܪܘܼܬܼ ܥܲܡܵܐ ܚܙܵܐ ܗ̇ܘ ܪܸܡܙܵܐ ܕܫܲܦܝܼܪ ܟܠܹܗ>
    text <ܘܠܵܐ ܫܸܦܪܲܬ̤ ܠܹܗ ܠܡܸܬܼܒܲܩܵܝܘܼ ܒܲܫܟܝܼܪܘܼܬܹܗ܁>
    text <܃ܫܘܼܚܵܢܐ ܕܥܵܘ̣ܠܵܐ ܚܙܵܐ ܒܡܲܫܪܝܼܬܼܵܐ ܕܲܫܪܹ̈ܐ ܗ̄ܘ̣ܵܐ ܒܵܗ̇>
    text <ܘܝܗܒܵܗ̇ ܐܘܼܟܼܠܵܐ ܠܪ̈ܲܚܫܵܐ ܫܝܼܛܵܐ ܐܲܝܟ ܕܲܒܼܡܸܠܬܼܵܐ܁>
    text <܃ܕܠܵܐ ܒܲܟܼܝܵܢܹܗ ܩܥ̣ܵܐ ܫܲܬܼܝܼܩܵܐ ܠܲܡܠܝܼܠܘܼܬܼܵܐ>
    text <ܕܚܘܿܪܘ ܒܝܼ ܠܵܘ ܠܝܼ ܐܸܠܵܐ ܒܚܲܝܠܵܐ ܕܐܲܣܪܢܝ ܘܲܫܪܲܢܝ܁>
    text <܃ܚܲܝܠܵܐ ܕܲܒܼܪܢܝ ܟܠܢܝ ܡ̣ܢ ܕܐܲܟܸܐ ܠܦܵܪܘܿܫܘܼܬܹܟܝ>
    text <ܘܲܕܠܵܐ ܦܪܲܫܬܵܝܗܝ ܫܪܲܢܝ ܕܐܹܬܲܪܸܟ ܠܠܵܐ ܝܼܕܲܥܬܹܟܝ܁>
    text <܃ܙܲܝܢܵܐ ܕܚܸܡܬܼܵܐ ܠܒܸܫ ܗ̄ܘ̣ܵܐ ܪ̈ܚܫܐ ܥܲܠ ܦܪ̈ܘܿܫܹܐ>
    text <ܘܫܲܪܝܼ ܡܸܫܕܵܐ ܓܹܐܪ̈ܲܝ ܡܸܪܬܹܗ ܒܣܸܕܪ̈ܲܝ ܥܲܡܵܐ܁>
    text <܃ܐܲܝܟ ܣܲܦܣܸܪܵܐ ܫܡܲܛܘ ܡܲܪ̈ܵܚܹܐ ܠܸܫܵܢܲܝ̈ܗܘܿܢ>
    text <ܘܲܕܠܵܐ ܚܵܘܣܵܢ ܕܓܫܘ ܐܸܢܘܿܢ ܠܚܵܪ̈ܡܲܝ ܢܲܦܫܵܐ܁>
    text <܃ܩܪܵܒܼܵܐ ܩܲܫܝܵܐ ܥܒܲܕܘ ܥܲܡ ܦܲܓܼܪܵܐ ܘܥܲܡ ܪܸܥܝܵܢܵܐ>
    text <ܘܲܠܚܲܕ ܩܲܛܠܘܼܗܝ ܘܲܠܐ ܚܪܹܝܢ ܛܲܕܲܕܘܼܗܝ ܡ̣ܢ ܓܵܘ ܥܘܼܡܪܹܗ܁>
    text <܃ܥܝܵܪܬܵܐ ܕܥܵܘ̣ܠܵܐ ܬܒܲܥܘ ܫܲܬܝܼ̈ܩܹܐ ܡ̣ܢ ܡܲܠܵܠܹ̈ܐ>
    text <ܘܲܫܬܸܩܘ ܐܸܢܘܿܢ ܡ̣ܢ ܓܘܼܕܵܦܵܐ ܕܥܲܠ ܒܵܪܘܿܝܵܐ܁>
    text <܃ܗܘ̤ ܒܵܪܘܿܝܵܐ ܐܲܠܸܦ ܐܸܢܘܿܢ ܠܠܵܐ ܦܵܪ̈ܘܿܫܹܐ>
    text <ܠܡܸܬܼܢܲܩܡܘܼ ܥܝܵܪܵܬܵܐ ܕܨܲܥܪܹܗ ܡ̣ܢ ܦܵܪ̈ܘܿܫܹܐ܁>
    text <܃ܣܲܓܝܼ ܦܪܲܫܘ ܗ̄ܘ̣ܵܘ ܠܵܐ ܦܵܪ̈ܘܿܫܹܐ ܠܡܸܦܪܲܫ ܣܲܓܝܼ>
    text <ܘܛܟ ܠܵܐ ܦܵܪܫܝܼܢ ܩܲܢܝܝ̈ ܡܸܠܬܼܵܐ ܐܲܝܟ ܦܘܼܪܫܵܢܗܘܿܢ܁>
    text <܃ܒܦܵܪܘܿܫܘܼܬܼܗܘܿܢ ܚܲܟܡܹܗ ܠܥܲܡܵܐ ܥܛܸܠ ܪܸܥܝܵܢܵܐ>
    text <ܘܲܒܼܡܸܪܲܬܼܗܘܿܢ ܕܲܟܸܝܵܗ̇ ܠܡܸܪܬܵܐ ܕܚܘܼܫܵܒܲܝ̈ܗܘܿܢ܁>
    text <܃ܡܸܪܬܵܐ ܒܝܼܫܬܼܵܐ ܕܲܦܬܼܟܼܪܘܼܬܼܵܐ ܡܠܹܐ ܗ̄ܘ̣ܵܐ ܠܸܒܗܘܿܢ>
    text <ܘܦܲܟܗܵܗ̇ ܛܒܵܐ ܒܡܸܪܬܵܐ ܕܒܝܼܫܵܐ ܡ̣ܢ ܡܸܪܲܬܼܗܘܿܢ܁>
    text <܃ܠܡܸܪܬܵܐ ܒܡܸܪܬܵܐ ܦܲܟܗ ܚܲܝܠܹܗ ܚܲܟܼܝܼܡܵܐܝܼܬܼ>
    text <ܘܙܵܟܼܵܗ̇ ܡܸܪܬܵܐ ܕܲܚܘ̈ܘܵܬܵܐ ܠܡܸܪܲܬܼ ܐ̄ܢܵܫܵܐ܁>
    text <܃ܛܲܟܼܣܵܐ ܪܲܒܵܐ ܚܵܘܝܼ ܒܡܸܕܸܡ ܕܲܕܼܠܵܐ ܛܲܟܼܣܵܐ ܗ̄ܘ̣>
    text <ܘܒܲܒܼܠܝܼܠܘܼܬܹܗ ܛܲܟܸܣ ܛܲܟܼܣܵܐ ܕܒܲܠܒܸܠ ܝܲܨܪܵܐ܁>
    text <܃ܐܣܩܛܐ ܕܪܘܼܓܼܙܵܐ ܐܵܘܚܸܕ ܪܸܡܙܹܗ ܒܦܘܼܡ ܫܬܲܝܼ̈ܩܹܐ>
    text <ܘܲܚܠܦ ܐܝܕܵܐ ܒܦܘܼܡܵܐ ܢܓܸܕ ܠܡܸܬܼܢܲܓܼܕ̈ܢܹܐ>
    text <܃ܠܢܸܓܼܕܹ̈ܐ ܩܫܲܝܵ̈ܐ ܡܲܬܚܹܗ ܠܥܲܡܵܐ ܝܲܩܝܼܪ ܠܸܒܵܐ>
    text <ܘܲܡܢܲܓܼܕܵܢܵܘ̈ܗܝ ܥܒܲܕ ܚܲܪ̈ܡܵܢܹܐ ܕܚܲܪ̈ܡܝܼܢ ܡܸܢܹܗ܁>
    text <܃ܠܩܲܣܛܘܿܢܵܪܹ̈ܐ ܓܠܝܼܙܲܝ̈ ܪ̈ܲܚܡܹܐ ܐܲܫܠܸܡ ܐܸܢܘܿܢ>
    text <ܕܲܒܼܚܲܪܡܘܼܬܗܘܿܢ ܢܲܪܟܸܟ ܠܸܒܵܐ ܕܩܲܫܝܲܝ̈ ܥܵܘ̣ܠܵܐ܁>
    text <܃ܐܲܝܟ ܬܵܒܘܿܥܹ̈ܐ ܡܸܢܟܿܪܟܝܼܢ ܗ̄ܘ̣ܵܘ ܒܵܓܼܵܘ ܡܲܫܪܝܼܬܼܵܐ>
    text <ܘܲܡܥܩܒܝܼܢ ܗ̄ܘ̣ܵܘ ܒܵܬܲܪ ܥܵܘ̣ܠܵܐ ܕܐܲܝܟܵܐ ܡܣܲܬܲܪ܁>
    text <܃ܐܲܝܟ ܚܲܝܵܒܹ̈ܐ ܡܸܬܛܲܫܝܼܢ ܗ̄ܘ̣ܵܘ ܥܵܒܼܪ̈ܲܝ ܥܵܘ̣ܠܵܐ>
    text <ܕܪܓܝܼܫܝܼܢ ܗ̄ܘ̣ܵܘ ܕܲܠܚܵܘ̈ܒܵܢܗܘܿܢ ܬܵܒܲܥ ܪ̈ܚܫܐ܁>
    text <܃ܚܵܒܼܘ ܚܲܝܵܒܹ̈ܐ ܘܠܵܐ ܣܦܵܩܘ ܠܲܡܩܵܡ ܩܕܼܵܡ ܬܵܒܼܘܿܥܹ̈ܐ>
    text <ܘܙܩܦܘ ܨܒ̈ܥܐ ܠܡܵܪܹܐ ܚܵܘܒܵܐ ܕܚܘܣ ܠܵܐ ܬܵܘܒܼܕ܁>
    text <܃ܚܣ ܚܲܢܵܢܵܐ ܠܵܘ ܒܲܦܝܵܣܵܐ ܐܸܠܵܐ ܒܚܘܼܒܵܐ>
    text <ܘܲܩܪܵܐ ܠܥܲܒܼܕܹܗ ܘܐܲܠܦܹܗ ܕܲܢܣܝܼܡ ܣܲܡܵܐ ܠܥܲܡܹܗ܁>
    text <܃ܥܒܸܕ ܠܲܡ ܚܸܘܝܵܐ ܐܸܡܲܪ ܡܵܪܝܵܐ ܠܡܘܼܫܹܐ ܥܲܒܼܕܹܗ>
    text <ܘܣܝܼܡܵܝܗܝ ܠܐܵܬ̤ܐ ܘܠܲܥܘܼܗܵܕܵܢܵܐ ܕܢܲܐܣܹܐ ܠܥܡܵܐ܁>
    text <܃ܢܚܵܫܵܐ ܪܲܟܸܒܼ ܐܲܝܟ ܪܘܼܟܵܒܼܵܐ ܕܚܘܘ̈ܬܐ>
    text <ܘܢܸܗܘܹܐ ܕܡ̇ܐ ܟܠܹܗ ܒܟܼܠܹܗ ܠܚܸܘܝܵܐ ܚܲܝܵܐ܁>
  block
    text <܃ܚܘܝܵܐ ܡܝܼܬܼܵܐ ܥܒܸܕ ܒܐܣܟܝܡܐ ܕܕܡ̇ܐ ܠܩܘܼܫܬܼܵܐ>
    text <ܕܒܡܝܼܬܘܼܬܹܗ ܢܫܬܸܩ ܡܸܪܬܐ ܕܚܘܘ̈ܬܐ܁>
    text <܃ܫܠܸܡ ܡܲܟܝܼܟܼܵܐ ܠܩܵܠ ܦܘܼܩܕܵܢܵܐ ܕܡܲܠܸܠ ܥܲܡܹܗ>
    text <ܘܗܝܡܸܢ ܘܐܫܪ ܘܬܲܩܢ ܘܥܒܼܕ ܚܸܘܝܵܐ ܚܫܝܼܠܵܐ܁>
    text <܃ܚܫܠ ܡܠܠܐ ܕܡܘܬܼܵܐ ܕܪ̈ܚܫܐ ܕܠܵܐ ܒܘܼܝܵܢܵܐ>
    text <ܘܐܲܪܝܼܡ ܘܲܬܠܝܗܝ ܒܓܼܵܘ ܡܲܫܪܝܼܬܼܵܐ ܕܫܒܛܲܝ̈ ܥܲܡܵܐ܁>
    text <܃ܒܡܨܥܲܬܼ ܥܲܡܵܐ ܬܠܗ̇ ܠܲܕܡܘܼܬܐ ܡܟܝܢܬܐ>
    text <ܕܢܚܘܼܪܘܢ ܒܵܗ̇ ܡܸܬܼܢܲܟܼܬ̈ܢܹܐ ܘܢܸܒܼܥܘܿܢ ܥܸܠܬܗ̇܁>
    text <܃ܒܢܘܡ̈ܐ ܕܩܘܼܕܫܵܐ ܡܲܨܥ ܣܡܹܗ ܠܣܡ ܚܝܘܬܐ>
    text <ܘܐܦܢܝܼ ܨܐܕܵܘܗܝ ܚܝܵܪܵܐ ܕܟܼܠܢܵܫ ܕܢܸܬܼܒܩܘܢ ܒܹܗ܁>
    text <܃ܐܝܟ ܡܚܙܝܼܬܼܵܐ ܩܲܒܼܥܹܗ ܒܩܲܝܣܵܐ ܩܕܼܵܡ ܥܲܝܢܲܝ̈ܗܘܿܢ>
    text <ܕܬܸܗܘܹܐ ܓܲܠܝܐ ܚܙܵܬܹܗ ܠܦܓܼܪܐ ܘܲܠܪܸܥܝܵܢܵܐ܁>
    text <܃ܚܙܬ̇ܐ ܚܲܕܬܵܐ ܚܘܝܼ ܡܘܼܫܹܐ ܠܒܢܲܝ̈ ܥܲܡܹܗ>
    text <ܘܒܵܗ̇ ܒܲܚܙܵܬܵܐ ܚܵܘܝܼ ܐܸܢܘܿܢ ܠܡܸܬܐܣܵܝܘܼ܁>
    text <܃ܚܘܪܘ ܘܐܬܐܣܵܘ ܗܵܕܹܐ ܒܩܵܠܵܐ ܡܸܬܟܪܙܵܐ ܗ̄ܘ̣ܵܬ>
    text <ܘܬܗܲܪܘ ܘܲܬܡܲܗܘ ܕܐܝܟܢ ܡܵܨܝܵܐ ܚܙܬܵܐ ܕ[܁܁܁]ܣܹܐ܁>
    text <܃ܒܝܲܕ ܦܘܼ̈ܠܓܹܐ ܩܡܘ ܩܕܡܝܬ ܟܲܕ ܐܸܬܒܲܩܝܼܘ>
    text <ܥܕܲܡܵܐ ܕܝܼܠܸܦܘ ܒܝܲܕ ܡܣܝܢܵܐ ܘܲܐܟܸܢ ܗܲܝܡܸܢܘ܁>
    text <܃ܒܝܲܕ ܢܸܣܝܢܵܐ ܩܢܵܘ ܒܘܼܝܵܢܵܐ ܠܡܸܬܼܚܲܟܵܡܘܼ>
    text <ܘܗܲܝܡܸܢܘ ܕܡܨܐ ܚܪܫܐ ܠܡܸܟܼܠܵܐ ܡܪܬ ܪ̈ܚܫܐ܁>
    text <܃ܒܝܲܕ ܣܡܪ̈ܢܹܐ ܝܼܠܸܦܘ ܣܘܼܥܪܢܹܗ ܕܚܸܘܝܵܐ ܚܫܝܼܠܵܐ>
    text <ܘܫܲܪܝܼܪ ܕܝ̇ܫܝܼܢ ܠܚܘܘ̈ܬܐ ܒܚܲܝܠܵܐ ܕܡܸܢܹܗ܁>
    text <܃ܚ̣ܙܵܘ ܕܲܚܙܵܬܹܗ ܡܲܫܠܝܵܐ ܩܪܒܼܵܐ ܕܐܘܼܠܨܵܢܲܝܼ̈ܗܘܿܢ>
    text <ܘܒܣܪܘ ܘܐܲܗܸܠܘ ܒܡܐܢܲܝ̈ ܙܲܝܢܵܐ ܕܢܟܘ ܚܲܗ̈ܘܿܢ܁>
    text <܃ܐܝܟ ܠܵܟ ܡܕܡ ܗܘ̣̈ܝ ܢܘܼܟ̈ܬܐ ܡܲܪܝܼܪ̈ܬܵܐ>
    text <ܕܚܸܘܝܵܐ ܒܚܸܙܘܹܗ ܡܦܟܲܗ ܗ̄ܘ̣ܵܐ ܠܵܗ̇ ܠܡܸܪܬܵܐ ܕܒܼܗܹܝܢ܁>
    text <܃ܡܵܐ ܕܢ̇ܟܬ ܗ̄ܘ̣ܵܐ ܚܸܘܝܵܐ ܚܝܐ ܠܐ̄ܢܫ̈ܐ ܚܲܝܵܐ>
    text <ܚܪ ܒܹܗ ܒܡܝܼܬܼܵܐ ܘܗܦܟܬ̤ ܡܪܬܗ ܡ̣ܢ ܗܲܕܡܵܘ̈ܗܝ܁>
    text <܃ܡܵܐ ܕܐܸܬܡܲܪܡܲܪܘ ܚܪܵܡܢܝܹܐ ܚܲܪ ܡܵܢܵܐܝܼܬ>
    text <ܫܠܝܼܬ̤ ܐܸܢܘܿܢ ܚܙܬܼܵܐ ܫܠܝܼܬܼܵܐ ܕܠܵܐ ܚܝܘܬܐ܁>
    text <ܠܐܝܘ ܘܐܬܦܫܲܚܘ ܡ̣ܢ ܕܠܡܐ ܫܲܕ ܡܸܪܬܼܵܐ ܕܒܼܗܘܿܢ܁>
    text <ܕܟܕ ܡܪܝܼܪܵܐ ܠܐ ܐܸܬܝܕܥܬ̤ ܡܪ ܡܲܪܝܼܪܘܼܬܵܗ̇܁>
    text <܃ܟܡܵܐ ܕܡܲܣܓܝܼܢ ܗ̄ܘ̣ܵܘ ܘܡܢܟܬܝܢ ܗ̄ܘ̣ܵܘ ܡܲܪܝܪܵܐܝܼܬ>
    text <ܐܲܝܟ ܠܵܐ ܡܸܪܬܵܐ ܡܬܕܡܝܵܐ ܗ̄ܘ̣ܵܬ ܒܸܪ̈ܓܼܫܲܝ ܦܓܼܪܐ܁>
    text <܃ܟܡܵܐ ܕܒܡܝܬܐ ܨܕܝܼܪܵܐ ܗ̄ܘ̣ܵܬ ܥܲܝܢܵܐ ܕܐ̄ܢܫܐ>
    text <ܡܪܬ ܚ̈ܝܹܐ ܐܵܦܠܵܐ ܕܐܝܼܬܹܝܗ̇ ܡܣܬܲܒܼܪܵܐ ܗ̄ܘ̣ܵܬ܁>
    text <܃ܒܐܡܝܼܢܘܼܬܼܵܐ ܐܡܝܢܵܐ ܗ̄ܘ̣ܵܬ ܥܲܝܢܵܐ ܒܚܸܙܘܹܗ>
    text <ܘܠܐ ܣܒܼܥܐ ܗ̄ܘ̣ܵܬ ܠܡܬܒܩܝܘܼ ܒܫܬܝܩܘܼܬܹܗ܁>
    text <܃ܐܘܫܸܬܝܼܩܵܐ ܕܐܬܗܲܪ ܫܬܩܗ ܠܲܡܠܝܼܠܘܼܬܼܵܐ>
    text <ܘܢܓܼܕܗ ܠܚܵܪܗ̇ ܒܬܪ ܚܲܝܠܵܐ ܕܟܿܣܹܐ ܒܚܸܙܘܹܗ܁>
    text <܃ܐܘ ܠܵܐ ܚܝܐ ܕܓܠܝܼܙ ܟܠܹܗ ܡ̣ܢ ܚܲܝܘܼܬܼܵܐ>
    text <ܕܐܲܚܝܼ ܠܐ̄ܢܫ̈ܐ ܡ̣ܢ ܡܝܼܬܘܼܬܼܵܐ ܕܡܪܬܼ ܪ̈ܚܫܐ܁>
    text <܃ܐܘ ܠܵܐ ܩܵܠܵܐ ܘܲܕܠܵܐ ܪ̈ܓܫܐ ܡܥܠܝ ܩܵܠܵܐ>
    text <ܕܟܐ̣ܐ ܒܚܪ̈ܫܐ ܘܫܠܝܼ ܐܸܢܘܿܢ ܡ̣ܢ ܬܲܟܼܬܘܼܫܵܐ܁>
    text <܃ܐܘ ܕܠܵܐ ܚ̇ܙܐ ܠܕܚ̇ܙܝܢ ܠܹܗ ܕܠܡ̇ܢ ܕܡ̇ܝܢ>
    text <ܕܗܘ̣ܐ ܚܙܬܐ ܕܪܕܦܐ ܚܫܹ̈ܐ ܘܟܸܐܒܼ̈ܐ ܕܐ̄ܢܫ̈ܐ܁>
    text <܃ܐܘ ܕܠܵܐ ܦܪܫ ܚܝܠ ܪܒܘܼܬܼܵܐ ܕܡܸܬܡܠܠ ܒܹܗ>
    text <ܕܬܟܣ ܡܪܬܼܵܐ ܕܚܘ̈ܘܬܐ ܠܵܐ ܦܪ̈ܫܹܐ܁>
    text <܃ܐܘ ܕܠܵܐ ܝ̇ܕܥ ܐܵܦܠܵܐ ܕܐܝܼܬܼܵܘܗܝ ܗ̇ܘ ܡܵܐ ܕܐܝܼܬܼܵܘܗܝ>
    text <ܕܐܘܕܲܥ ܠܐ̄ܢܫ̈ܐ ܠܡܸܬܒܩܝܼܘ ܒܚܹܝܠ ܒܵܪܘܿܝܵܐ܁>
    text <܃ܐܝܘ ܠܵܟ ܚܸܘܝܵܐ ܠܵܘ ܠܵܟ ܚܸܘܝܵܐ ܕܐܵܦܠܵܐ ܚܸܘܝܵܐ ܐܲܢ̄ܬ>
    text <ܕܣܦܩܬ̇ ܕܬܗܘܐ ܥܠܲܬܼ ܚܲܝܹ̈ܐ ܠܕܚ̇ܐܪ ܒܵܟ܁>
    text <ܐܪܐ ܚܙܵܬܵܟ ܡܦܟܗܐ ܗ̄ܘ̣ܵܬ ܠܗ̇ ܠܡܸܪܬ ܪ̈ܚܫܐ܃>
  block
    text <ܐܘ ܕܲܠܡܵܐ ܟܝ ܚܙܬܵܐ ܐܚܪܬܵܐ ܕܠܵܐ ܡܸܬܚܙܝܵܐ܁>
    text <܃ܐܪܐ ܡܢܵܟ ܪܕܐ ܗ̄ܘ̣ܵܐ ܠܹܗ ܚܢܢܵܐ ܠܥܲܡܵܐ>
    text <ܐܘ ܕܠܡܵܐ ܟܲܝ ܡ̣ܢ ܗ̇ܘ ܕܒܼܵܪܝܗܝ ܠܥܲܡܵܐ ܘܠܟܼܠ܁>
    text <܃ܐܪܐ ܒܓܕܫܵܐ ܗܘܼܬ̤ ܐܵܣܝܘܼܬܼܵܐ ܕܗܘ̣ܬܸ ܡܸܢܵܟ>
    text <ܐܘ ܕܲܠܡܵܐ ܟܲܝ ܐܪܙܐ ܟܣܹܐ ܒܵܟ ܕܐܣܝܵܐ ܕܩܘܼܫܬܵܐ܁>
    text <ܐܪܐ ܡܢܵܐ ܗ̄ܝ̣ ܕܟܲܕ ܫܲܬܝܼܩ ܐܲܢ̄ܬ ܩܫܐ ܐ̄ܢܬ ܡ̣ܢ ܚܲܝܹ̈ܐ܁>
    text <ܘܒܐܝܢܵܐ ܚܲܝܵܠܵܐ ܚ̇ܣܢ ܐܲܢ̄ܬ ܚ̈ܝܐ ܘܡܚܐ ܐܲܢ̄ܬ ܡܝܼ̈ܬܹܐ܁>
    text <܃ܒܥܬܐ ܡܠܝܐ ܒܥܵܬܵܟ ܚܘܝܐ ܠܵܐ ܕܓܘܿܫܵܐ>
    text <ܘܚܲܝܬܵܐ ܪܒܵܐ ܟܣܐ ܒܥܘܕܪܢܵܐ ܕܪܕܐ ܡܸܢܵܟ܁>
    text <܃ܒܥܬܵܐ ܕܥܝܟ ܩܪܵܬܵܢܝ ܕܐܒܼܥܐ ܒܥ̣ܵܬܵܐ ܕܥܠܲܝܟ>
    text <ܘܗ̤ܝ ܚܦܛܬܢܝ ܕܐܪܕܐ ܒܡ̈ܠܹܐ ܕܲܫܒܝܼܠ ܫܲܪܒܵܟ܁>
    text <܃ܫܲܪܒܵܟ ܫܲܚܩܵܢܝ ܠܡܬܢܵܐ ܫܲܪܒܟ ܩܕܵܡ ܫܡܘ̈ܥܹܐ>
    text <ܘܗܵܐ ܡܣܘܚ ܐ̄ܢܐ ܕܐܓܼܠܐ ܚܲܝܠܵܐ ܕܟܣܹܐ ܒܫܸܬܩܵܟ܁>
    text <܃ܬܵܘ ܫܡܘ̈ܥܐ ܒܥܵܘ ܥܡܝ ܥܸܠܬܐ ܕܒܥܝܬ ܕܐܸܕܲܥ>
    text <ܕܡܵܐ ܕܝܕܥܢܲܢ ܢܕܥ ܫܲܦܝܼܪ ܠܡܸܒܥܵܐ ܕܟܣܝ̈ܢ܁>
    text <܃ܢܒܼܥܐ ܕܥܲܠ ܡ̇ܢ ܗܘ̤ܵܐ ܬܘܼܩܵܢܹܗ ܕܚܸܘܝܵܐ ܚܫܝܼܛܵܐ>
    text <ܘܡ̣ܢ ܕܐܬܬܩܢ ܐܲܝܟܵܢ ܕܒ̣ܡ̇ܢ ܣܥ̣ܪ ܗ̇ܝ ܕܣܥ̣ܪ܁>
    text <܃ܒܐܝܢܵܐ ܚܲܝܠܵܐ ܙܟ̣ܐ ܒܲܚܙܬܹܗ ܠܚܘܘ̈ܬܐ>
    text <ܘܫܗܝܗ ܠܥܘܼܙܵܐ ܕܡܸܪܲܬ ܡܘܬܐ ܕܡܫܕܝܢ ܗ̄ܘ̣ܵܘ܁>
    text <܃ܐܝܟܢ ܣܦܩܬ̤ ܚܙܵܬܵܐ ܡܝܼܬܼܵܐ ܕܠܐ ܚܝܘܬܐ>
    text <ܠܡܪܕܲܦ ܚܲܫܹ̈ܐ ܡ̣ܢ ܗܕܡ̈ܐ ܡܸܬܚܒܠܢܹ̈ܐ܁>
    text <܃ܐܝܟܢ ܟܲܝ ܬܘܼܒܼ ܒܥܝ̈ܢܹܐ ܒܲܠܚܘܿܕ ܡܒܨܐ ܗ̄ܘ̣ܵܐ ܕܢܲܐܣܹܐ>
    text <ܘܪ̈ܓܼܫܐ ܐ̄ܚܪ̈ܢܐ ܠܵܐ ܝܬܪܝܼܢ ܗ̄ܘ̣ܵܘ ܡ̣ܢ ܥܘܼܕܪܢܹܗ܁>
    text <܃ܠܡ̇ܢ ܒܚܝܪܐ ܡܬܦܠܓ ܗ̄ܘ̣ܵܐ ܚܢܵܢܵܐ ܕܡܸܢܹܗ>
    text <ܘܠܵܘ ܗܘ̤ ܓܘܼܫܡܹܗ ܡܸܬܩܪܲܒܼ ܗ̄ܘ̣ܵܐ ܠܘܵܬ ܫܘܼܡ̈ܬܵܐ܁>
    text <ܐܸܢ ܕܝܼܠܹܗ ܗܘ̤ ܚܲܝܠܵܐ ܕܚܣ̇ܢ ܠܲܚܘ̈ܘܬܐ>
    text <ܠܡ̇ܢ ܠܵܐ ܨܐܕܵܘܗܝ ܡܬܩܪܒܝܼܢ ܗ̄ܘ̣ܵܘ ܡܸܬܢܟܝܼܢܹ̈ܐ܁>
    text <܃ܐܸܢܠܵܐ ܩܢܹܐ ܗ̄ܘ̣ܵܐ ܚܲܝܠܵܐ ܠܡܬܠ ܚ̈ܝܐ ܠܐ̄ܢܫ̈ܐ>
    text <ܠܡ̇ܢ ܟܠ ܟܠ ܟܠܗ ܚܙܬܐ ܡܝܬ̇ܬ̇ܐ ܕܠܵܐ ܚܲܝܘܼܬܼܵܐ܁>
    text <܃ܡ̇ܢ ܚ̇ܫܚ ܗ̄ܘ̣ܵܐ ܠܵܐ ܪܓܘܫܐ ܠܡܸܬܪܓܫܢܹܐ>
    text <ܘܡ̇ܢ ܡܘܬܲܪ ܗ̄ܘ̣ܵܐ ܢܚܵܫܵܐ ܫܠܝܵܐ ܠܩܢܝ̈ܝ ܡܸܠܬܼܵܐ܁>
    text <܃ܐܸܢ ܡܫܟܲܝܝ ܗ̄ܘ̣ܵܐ ܟܝܵܢ ܫܬܼܝܼܩܹ̈ܐ ܗܵܕܹܐ ܠܡܸܣܥܲܪ>
    text <ܠܡ̇ܢ ܠܵܐ ܣܥܪܘܗ̇ ܡܐܢܝ̈ ܩܘܼܕܫܵܐ ܕܒܒܝܬ ܩܘܼܕܫܵܐ܁>
    text <܃ܦܐܹܝܢ ܗ̄ܘ̣ܵܘ ܣܸܦܪܹ̈ܐ ܘܫܒܝܼܚܵܐ ܗ̄ܘ̣ܵܬ ܐܵܦ ܩܒܼܘܼܬܼܵܐ>
    text <ܘܡܸܛܠ ܡܢܵܐ ܠܵܘ ܒܚܙܢܗܘܿܢ ܗܘ̤ܵܐ ܚܘܼܠܡܵܢܵܐ܁>
    text <܃ܚܕܵܐ ܡ̣ܢ ܬܲܪܬܹܝܢ ܡܠܹܐ ܣܘܼܥܪܵܢܹܗ ܕܚܸܘܝܵܐ ܚܫܝܼܠܵܐ>
    text <ܕܐܘ ܡܕܡ ܗ̄ܘ̣ ܐܵܘ [܁܁܁] ܡܕܡ ܟܣܹܐ ܒܲܚܙܵܬܹܗ܁>
    text <܃ܥܠܵܬܐ ܡܸܕܡ ܐܝܬ ܠܗ̇ ܠܥܸܠܬܹܗ ܘܲܠܚܘܼܠܡܵܢܹܗ>
    text <ܘܕܡܝܵܐ ܕܪܒܵܐ ܗ̄ܝ̣ ܡ̣ܢ ܟܠ ܥ̈ܠܠܢ ܕܒܢܡܘܿܣܵܐ܁>
    text <܃ܠܵܐ ܣܦܩ̣ܘ ܣܦܪ̈ܐ ܠܡܸܣܥܪ ܗܵܕܹܐ ܕܣܥ̣ܪ ܚܙܘܗ>
    text <ܘܐܵܦܠܵܐ ܕܒܼܚܹ̈ܐ ܘܥܠܘ̈ܬܐ ܘܲܕܡܵܐ ܕܥ̈ܓܼܠܹܐ܁>
    text <܃ܚܙܬ̣ ܣܘܼܥܪܵܢܵܐ ܕܗܘ̤ܵܐ ܒܐܝܼܕܹܗ ܕܠܵܐ ܪܓܘܫܵܐ>
    text <ܘܪܡ ܘܡܥܠܝܼ ܐܵܦ ܡ̣ܢ ܡܘܼܫܹܐ ܕܪܟܒ ܥܲܒܼܕܹܗ܁>
    text <܃ܐܝܟܵܢ ܠܵܐ ܪܒ ܡܢܹܗ ܕܡܘܼܫܹܐ ܐܦ ܡ̣ܢ ܣܸܦܪܹܗ>
    text <ܕܣܥܪ ܡܸܕܸܡ ܕܠܵܐ ܣܥܲܪ ܡܘܼܫܹܐ ܘܠܵܐ ܢܵܡܘܿܣܹܗ܁>
    text <܃ܒܡܘܼܫܹܐ ܘܣܸܦܪܹܗ ܡܸܬܼܒܩܝܼܢ ܗ̄ܘ̣ܵܘ ܡܬܢܟܝ̈ܢܹܐ>
    text <ܘܠܵܐ ܐܬܥܕܪܘ ܡ̣ܢ ܢܟܼܝܢܹ̈ܐ ܕܲܚܘܵܘ̈ܬܐ܁>
    text <܃ܕܚܝܼܠ ܗ̄ܘ̣ܵܐ ܚܸܙܘܹܗ ܕܡܘܼܫܹܐ ܪܲܒܵܐ ܡ̣ܢܟܠܡܸܕܸܡ>
    text <ܘܠܚܘܘ̈ܬܐ ܫܝܼܛ ܗ̄ܘ̣ܵܐ ܘܒܼܣܹܐ ܡ̣ܢܟܠܡܸܕܡ܁>
    text <ܟܠܗ ܡܘܫܐ ܐܸܠܘܼ ܐܸܬܬܣܝܼܡ ܥܲܠ ܢܘܟܬܬ̈ܐ܁>
    text <[ܠܵܐ] ܡܐܣܹܐ ܗ̄ܘ̣ܵܐ ܐܠܐ ܐܸܢ ܚܪ ܐ̄ܢܫܐ ܒܚܸܘܝܵܐ܁>
    text <܃ܚܙܬܐ ܕܚܪܫܐ ܝܲܩܝܼܪܵܐ ܗ̄ܘ̣ܵܬ ܥܲܠ ܚܪ̈ܡܢܹܐ>
    text <ܛܒܼ ܡ̣ܢ ܡܘܼܫܹܐ ܘܡ̣ܢ ܢܡܘܣܵܐ ܐܲܠܵܗܵܝܵܐ܁>
  block
    text <܃ܫܲܦܝܼܪ ܡܕܹܝܢ ܠܡܒܼܥܵܐ ܥܸܠܬܹܗ ܕܡܢܐ ܗ̄ܝ̣ ܘܥܲܠ ܡ̇ܢ>
    text <ܘܡܸܛܠ ܡܢܵܐ ܝܪܒ ܘܐܸܬܼܝܩܲܪ ܠܥܸܠ ܡ̣ܢ ܡܘܼܫܹܐ܁>
    text <܃ܒܪܒܘܼܬܼ ܕܲܪܓܹܗ ܬܗܪܸܬܼ ܣܲܓܝܼ ܘܬܘܼܒܼ ܬܗ̇ܪ ܐ̄ܢܐ>
    text <ܕܐܝܟܢ ܦܠܓ ܚܘܼܠܡܵܢ ܚܲܝܹ̈ܐ ܟܕܗܘ̤ ܡܝܼܬܐ ܗ̄ܘ̣܁>
    text <܃ܗܘ̤ ܡܝܬܘܼܬܹܗ ܥܨܬܼܢܝ ܕܐܡ̣ܪ ܡ̈ܠܹܐ ܕܲܥܠܵܘܗܝ>
    text <ܘܗܵܐ ܩܐ̇ܡ ܐ̄ܢܐ ܐܲܝܟ ܝܵܠܕܬܵܐ ܒܥܠܲܬܼ ܫܪܒܗ܁>
    text <܃ܒܕܡܘܼܬ ܥܘܸܠܬܐ ܥܨܐ ܫܲܪܒܹܿܗ ܠܡܪܒܲܥ ܪܸܥܝܵܢܝ>
    text <ܕܢܦܘܿܩ ܢܟܼܪܸܙ ܚܹܝܠ ܒܘܼܕܵܩܵܐ ܕܟܼܣܹܐ ܒܓܼܵܘܹܗ܁>
    text <܃ܒܘܼܕܼܵܩ ܚܝܠܵܐ ܐܠܗܝܵܐ ܡܬܒܕܲܩ ܒܹܗ>
    text <ܕܥܬܝܼܕ ܕܢܸܣܥܘܿܪ ܚܲܕܬܵܐ ܒܐܪܥܵܐ ܐܝܟ ܕܣܥ̣ܪ ܒܗ܁>
    text <܃ܐܘܪܚܵܐ ܕܪܫ ܒܹܗ ܐ̄ܪܙܢܵܐܝܼܬ ܩܕܡ ܣܘܼܥܪ̈ܢܹܐ>
    text <ܕܬܗܘܹܐ ܦܫܝܼܩܵܐ ܠܐ̄ܢܫ̈ܐ ܠܡܸܪܕܵܐ ܠܘܵܬ ܚܲܝ̈ܗܘܿܢ܁>
    text <܃ܚ̈ܝܹܐ ܕܐܢܫ̈ܐ ܟܣܹܝܢ ܒܚܙܝܬܹܗ ܘܒܼܚܘܼܠܡܵܢܹܗ>
    text <ܘܕܘܡܝܵܐ ܕܒܐܝܕܐ ܕܡܕܡ ܕܟܼܣܐ ܥܬܝܼܕܝܼܢ ܠܡܕܢܝܝ܁>
    text <܃ܪܘܚܢܐܝܼܬ ܪܕܐ ܚܘܼܠܡܵܢܵܐ ܡ̣ܢ ܫܲܠܝܘܼܬܹܗ>
    text <ܘܛܟ ܗܟܢܐ ܗܘܝܐ [ܠܐ]ܢܫ̈ܐ ܒܝܲܕ ܒܪܢܫܵܐ܁>
    text <܃ܒܐ̄ܢܫ̈ܐ ܥܬܝܼܕ ܗ̄ܘ̣ܵܐ ܐܠܗ ܘܠܵܐ ܕܢܚܐ ܠܐܢܫ̈ܐ>
    text <ܘܩܕܡ ܣܥܪܗ̇ ܒܥܠܲܬ ܚܸܘܝܵܐ ܕܐܲܣܝܼ ܠܐ̄ܢܫ̈ܐ܁>
    text <܃ܐ̄ܪܙܗ̇ܘ ܕܐܬܿܐ ܨܪ ܒܚܙܬܵܐ ܕܒܫܬܝܼܩܵܐ>
    text <ܕܐܡܬܝ ܕܐܬܹܐ ܠܵܐ ܬܸܬܼܢܟܪܹܐ ܚܙܬܹܗ ܠܐ̄ܢܵܫ̈ܐ܁>
    text <܃ܥܬܝܼܕܝܼܢ ܗ̄ܘ̣ܵܘ ܓܹܝܪ ܐ̄ܢܫ̈ܐ ܠܡܬܗܪ ܒܚܕܬܘܼܬ ܚܲܝܠܹܗ>
    text <ܘܚܝܠܗ ܠܚܘܝܵܐ ܕܠܵܐ ܢܬܦܠܓܼܘܿܢ ܥܲܠ ܗ̇ܘ ܕܐܬ̇ܐ܁>
    text <܃ܒܚܙܘܹܗ ܒܠܚܘܿܕ ܝܗ̣ܒ ܚܘܼܠܡܵܢܵܐ ܠܡܡܚ̈ܝܐ>
    text <ܕܠܵܐ ܐ̄ܢܫ ܢܸܬܒܲܥ ܒܗܝܡܢܘܼܬܼܵܐ ܚܙܬܐ ܕܩܪܪܒܵܐ܁>
    text <܃ܒܗܝܡܢܘܼܬܵܐ ܡܬܐܣܝܢ ܗ̄ܘ̣ܵܘ ܐܵܦ ܥܒܪ̈ܝܹܐ>
    text <ܘܠܵܐ ܗ̄ܘ̣ܵܐ ܒܣܡܵܐ ܡܸܬܚܙܝܢܵܐ ܘܡܬܠܒܟܢܐ܁>
    text <܃ܒܗ ܒܗܝܡܢܘܼܬܼܵܐ ܥܬܝܼܕ ܗ̄ܘ̣ܵܐ ܕܢܲܚܸܐ ܠܐ̄ܢܫ̈ܐ ܒܐ̄ܢܫ̈ܐ>
    text <ܘܣܡ ܬܚܘܼܬܵܐ ܕܗܲܝܡܵܢܘܼܬܹܗ ܒܗܝܡܢܘܼܬܼܵܐ܁>
    text <܃ܒܡܘܬܐ ܕܐ̄ܢܫ̈ܐ ܣܝܼܡܵܐ ܗ̄ܘ̣ܵܬ ܠܗ ܕܢܸܫܪܹܐ ܠܡܵܘܬܼܵܐ>
    text <ܘܐܠܦ ܐ̄ܢܫ̈ܐ ܠܡܫܐܲܠ ܚܲܝܹ̈ܐ ܡ̣ܢ ܡܝܼܬ ܟܠܹܗ܁>
    text <܃ܒܪܸܫ ܓܓܘܠܬܐ ܥܬܝܕ ܗ̄ܘ̣ܵܐ ܕܢܬܠܝܼܘܗܝ ܥܲܠ ܪܸܫ ܩܲܝܣܵܐ>
    text <ܘܐܠܦܹܗ ܠܡܘܼܫܹܐ ܕܢܸܬܠܝܼܘܗܝ ܠܐ̄ܪܙܹܗ ܒܡܨܥܲܬܼ ܥܲܡܵܐ܁>
    text <܃ܒܙܒܼܢܵܐ ܕܣ̇ܓܐ ܥܘ̣ܠܵܐ ܕܥܲܡܡܹ̈ܐ ܡܚܘܬܐ ܗ̄ܘ̣ܵܐ ܠܹܗ>
    text <ܘܒܵܗ̇ ܒܕܡܘܼܬܼܵܐ ܓܠܵܗ̇ ܠܲܕܡܘܼܬܼܵܐ ܒܥܠܲܬܼ ܥܵܘ̣ܠܵܐ܁>
    text <܃ܡܸܛܠ ܥܘ̣ܠܵܐ ܣܥ̣ܘ ܚܲܪ̈ܡܢܹܐ ܥܲܠ ܥܸܒܼܪ݁ܝܹܐ>
    text <ܘܠܐ ܫܕ̈ܝ ܥܘ̣ܠܐ ܙܝܢ ܚܘܝܵܐ ܠܘܼܩܒܼܵܠ ܚܫ̈ܐ܁>
    text <܃ܒܠܵܐ ܚܫܘܿܫܵܐ ܫܪܐ ܚܫܘ̈ܫܹܐ ܡ̣ܢ ܚܲܫܝܼ̈ܗܘܿܢ>
    text <ܕܐܡܲܬܝ ܕܦܪܩ ܒܝܲܕ ܚܵܫܘܿܫܵܐ ܠܵܐ ܐ̄ܢܫ ܢܸܥܕܘܿܠ܁>
    text <܃ܒܡܝܼܬܼܵܐ ܕܠܵܐ ܩܢܹܐ ܫܸܡ ܚܲܝܘܼܬܼܵܐ ܐܚܝܼ ܠܥܵܡܵܐ>
    text <ܕܡܵܐ ܕܡܢܚܡ ܠܡܝ̈ܬܐ ܒܡܝܼܬܵܐ ܠܵܐ ܢܕܘܢ ܕܐܲܝܟܵܢ܁>
    text <܃ܠܐܝܢܵܐ ܕܕܐܸܢ ܩܕܡ ܐܟܣ ܒܐܝܼܕܐ ܕܣܥ̣ܪ>
    text <ܕܐܸܢܗܘ̤ ܕܕܐܸܢ ܢܕܘܢ ܗ̇ܝ ܕܗܘ̤ܬ ܘܐܟܢ ܗܕܹܐ܁>
    text <ܠܐܝܢܵܐ ܕܦܠܝܼܓ ܩܕܸܡ ܦܪܣܝܼ ܒܚܘܠܡܵܢ ܚܸܘܝܵܐ܁>
    text <ܕܐܸܢ ܫܬܝܼܩܵܐ ܝܗܒ̣ ܚܘܼܠܡܢܵܐ ܟܡܵܐ ܡܠܠܵܐ܁>
    text <܃ܒܐܝܢܵܐ ܕܚܪܝܲܝ ܟܐܐ ܒܲܚܙܬܵܐ ܕܪܕܦܬ̤ ܟܸܐܒܹ̈ܐ>
    text <ܕܐܸܢ ܒܢܚܫܵܐ ܗܕܐ ܓܕܫܬ̤ ܟܡܵܐ ܒܒܪܢܫܵܐ܁>
    text <܃ܐܪܐ ܐ̄ܢܫܐ ܡ̇ܢ ܡܬܕܡܲܪ ܐܲܢ̄ܬ ܒܦܘܼܪܩܵܢ ܐ̄ܢܫ̈ܐ>
    text <ܕܗܵܐ ܒܲܢܚܵܫܵܐ ܗܘ̤ܬ ܬܸܕܡܘܼܪܬܵܐ ܕܕܡܝܵܐ ܠܗܵܕܹܐ܁>
    text <܃ܐܪܐ ܓܙܝܼܪܐ ܠܡ̇ܢ ܠܵܐ ܫܠܡ ܐܲܢ̄ܬ ܠܒܼܘܼܕܵܩ ܐܪ̈ܙܲܝܟ>
    text <ܕܗܵܐ ܒܵܟ ܨܝܪܐ ܗܕܐ ܕܗܘ̤ܬ ܒܥܡܡܹ̈ܐ ܥܘܼܪ̈ܠܹܐ܁>
    text <܃ܐܪܐ ܚܸܘܝܵܐ ܫܪܝܼܪܐ ܠܵܟ ܕܐܣܝܼܟ ܡܓܢ>
    text <ܘܐܝܟܢ ܕܲܐܚܝܼ ܐ̄ܢܫܐ ܠܐ̄̈ܢܫܐ ܠܐ ܡܩܲܒܸܠ ܐܲܢ̄ܬ܁>
    text <܃ܐܪܐ ܚܵܙܬܐ ܕܚܪܫܵܐ ܦܪܩܬܵܟ ܡ̣ܢ ܡ̣ܢ ܦܘܼܡ ܚܪ̈ܫܹܐ>
    text <ܘܒܼܦܘܼܪܩܵܢܵܐ ܕܒܼܡܲܠܠܐ ܠܵܐ ܡܘܕܹܐ ܐܲܢ̄ܬ܁>
  block
    text <܃ܐܪܐ ܘܐܸܢ ܠܵܐ ܓܠܝܼ ܘܐܡ̣ܪ ܠܝܼ ܥܸܠܬܹܗ ܕܚܸܘܝܵܐ>
    text <ܕܡܵܢܲܐ ܗ̄ܝ̣ ܘܥܲܠ ܡ̣ܢ ܘܡܸܛܠ ܡܵܢܵܐ ܒܹܗ ܐܬܐ ܣܝܼܬ܁>
    text <܃ܐܸܢ ܫܪܝܼܪ ܠܵܟ ܕܐܣܝܼ ܟܹܐܒܲܝ̈ܟ ܐܝܟ ܡܵܐ ܕܐܣܝܼ>
    text <ܠܡ̇ܢ ܡܬܦܠܓ ܐܲܢ̄ܬ ܥܲܠ ܐܣܝܘܼܬܵܐ ܕܪܲܒܵܐ ܡ̣ܢ ܗ̇ܝ܁>
    text <܃ܪܒ ܦܘܼܪܩܢܵܐ ܕܗܘ̤ܵܐ ܒܐܵܢܵܫܵܐ ܛܵܒܼ ܡ̣ܢ ܚܘܝܵܐ>
    text <ܐܝܟ ܡܵܐ ܕܪܲܒܵܐ ܪܒܘܼܬ ܐ̄ܢܫܐ ܡ̣ܢ ܕܚܝܘ̈ܬܐ܁>
    text <܃ܫܬܘܿܩ ܠܵܟ ܡܕܝܢ ܝܣܪܠܝܐ ܥܘܼܪ ܒܲܚܣܡܵܐ>
    text <ܘܠܵܐ ܬܕܓܼܠܝܼܘܗܝ ܠܩܘܼܒܬܵܐ ܓܲܠܝܵܐ ܒܕܓܵܠܘܼܬܵܟ܁>
    text <܃ܫܠܝܼ ܠܵܟ ܐܦ ܐܲܢ̄ܬ ܗܲܪܵܛܝܼܩܵܐ ܣܡܣܐ ܕܬܪܝܼܢ>
    text <ܠܵܐ ܬܘܕܝ ܬܕܲܘܕܝܼܗ̇ ܠܡܪܕܝܼܬ ܡܠܬܲܢ ܒܚܸܪܚܵܘܼܬܼܵܟ܁>
    text <܃ܫܘܹܐ ܠܝܼ ܓܘܼܡܕܵܐ ܕܚܸܪܚܘܼܬܵܟ ܥܲܡ ܕܝܗܘܕܝܐ>
    text <ܥܲܠ ܗ̇ܝ ܚܠܛܬ ܫܸܡ ܒܝܼܫܘܼܬܵܟ ܥܲܡ ܕܐܲܟܼܘܬܵܟ܁>
    text <܃ܚܕܵܐ ܗ̄ܝ̣ ܬܘܕܝܼܬܵܐ ܕܗܝܡܢܘܼܬܵܟ ܘܕܝܗܘܕܝܐ>
    text <ܕܛܐܡ̣ܬܿ ܐ̄ܪܙܐ ܕܦܓܪܢܘܼܬܼܵܐ ܒܕܘܼܡܝܵܐ ܕܝܼܠܹܗ܁>
    text <܃ܠܵܐ ܗܘ̤ ܡܩܲܒܸܠ ܦܘܼܪܩܵܢ ܐ̄ܢܫ̈ܐ ܕܗܘ̤ܐ ܒܐ̄ܢܫ̈ܐ>
    text <ܘܠܵܐ ܐܲܢ̄ܬ ܡܘܕܐ ܐܲܢ̄ܬ ܕܐܝܬܝܐ ܒܐ̄ܢܫܐ ܦܪܩ ܐ̄ܢܫܘܼܬܼܵܐ܁>
    text <܃ܒܐ̄ܢܫܐ ܦܪܝܼܩܵܐ ܐ̄ܢܫܘܬܼ ܐ̄ܢܫܐ ܐܘ ܚܸܪ̈ܚܹܵܐ>
    text <ܘܣܗ̇ܕ ܡܘܼܫܹܐ ܕܐܪܝܼܡ ܚܸܘܝܵܐ ܒܐ̄ܪܙ ܦܘܼܪܩܵܢܵܟ܁>
    text <܃ܐܝܟܲܢܵܐ ܠܲܡ ܕܐܲܪܝܼܡ ܡܘܼܫܹܐ ܚܘܝܵܐ ܒܡܲܕܒܪܵܐ>
    text <ܗܵܟܲܢܵܐ ܥܬܝܼܕ ܐܦ [ܒܪܢܵܫܵܐ] ܒܪܹܗ ܕܐ̄ܢܵܫܵܐ ܠܡܸܬܼܪܵܡܪܵܡܘܼ܁>
    text <܃ܗܘ̇ ܦܘܼܩܕܵܢܵܐ ܕܐܲܣܝܼ ܒܚܘܝܵܐ ܠܟܐܒܲܝ̈ ܥܲܡܵܐ>
    text <ܗܘ̤ ܬܘܼܒܼ ܟܕ ܗܘ̤ ܐܚܝܼ ܠܐ̄ܢܫ̈ܐ ܒܝܲܕ ܒܪܢܫܐ܁>
    text <܃ܗ̇ܘ ܨܒܝܼܢܵܐ ܕܪܲܡܪܸܡ ܚܲܪܫܵܐ ܒܝܲܕ ܥܘܼܕܪܵܢܹܗ>
    text <ܗܘ̤ ܬܘܼܒܼ ܪܲܡܪܸܡ ܐ̄ܢܫܐ ܡܠܝܼܠܵܐ ܠܥܸܠ ܡ̣ܢ ܟܠܵܐ܁>
    text <܃ܒܐ̄ܪܙ ܪܘܼܡܪܵܡܵܐ ܕܒܡܠܠܐ ܝܼܪܸܒܼ ܫܬܝܼܩܵܐ>
    text <ܘܒܫܘܠܛܢܹܗ ܩܢ̣ܵܐ ܫܘܼܠܛܢܵܐ ܠܡܸܪܕܲܦ ܟܸܐܒܹ̈ܐ܁>
    text <܃ܒܗܕܐ ܬܢܘܝ ܐܵܦ ܬܘܼܩܵܢܹܗ ܐܵܦ ܪܘܼܡܪܵܡܹܗ>
    text <ܕܢܕܪܘܿܫ ܐܘܼܪܚܵܐ ܠܪܘܼܡܪܵܡ ܐ̄ܢܫܐ ܕܒܒܪܢܫܵܐ܁>
    text <܃ܠܐ̄ܢܫܐ ܪܲܡܪܸܡ ܚܹܝܠ ܒܵܪܘܿܝܵܐ ܒܚܘܝܵܐ ܘܐ̄ܢܫܐ>
    text <ܘܠܟܪܝܗܘܼܬܹܗ ܐܣܝܼ ܒܚܪܫܵܐ ܘܲܒܼܡܲܠܵܠܵܐ܁>
    text <܃ܒܚܸܘܝܵܐ ܐܣܝܼ ܟܐܒܹ̈ܐ ܓܠܝ̈ܐ ܕܒܗܕܡ̈ܐ>
    text <ܘܒܒܪܢܵܫܵܐ ܠܟܸܐܒܹ̈ܐ ܓܠܝ̈ܐ ܘܚܵܒܹ̈ܐ ܟܣܝ̈ܐ܁>
    text <܃ܒܚܘܪܐ ܕܥܝ̈ܢܐ ܡܬܦܠܓ ܗ̄ܘ̣ܵܐ ܚܘܼܠܡܵܢ ܚܲܝܹ̈ܐ>
    text <ܘܦܘܪܩܵܢ ܐ̄ܢܫܵܐ ܒܗܝܡܢܘܼܬܼܵܐ ܕܒܪܥܝܢܵܐ܁>
    text <܃ܒܨܝܼܪ ܗ̄ܘ̣ܵܐ ܚܲܝܵܠܵܐ ܕܒܼܫܬܝܼܩܵܐ ܡ̣ܢ ܡܲܠܵܠܐ>
    text <ܒܲܕܠܵܐ ܡܨܐ ܗ̄ܘ̣ܵܐ ܠܡܸܥܛܵܐ ܚܵܘܒܹ̈ܐ ܐܵܦ ܟܘ̈ܬܡܬܐ܁>
    text <܃ܡܘܼܡܹ̈ܐ ܕܦܓܼܪܵܐ ܡܨܹܐ ܗ̄ܘ̣ܵܐ ܒܠܚܘܿܕ ܠܡܕܟܝܘܼ>
    text <ܘܚܘܒܬ ܚܘܒܹ̈ܐ ܥܣܩܐ ܗ̄ܘ̣ܵܐ ܠܹܗ ܠܲܡܚܲܣܵܝܼܘ܁>
    text <܃ܠܦܠܓܘܼܬ ܐ̄ܢܫܐ ܐܣܝܼ ܐܵܣܝܵܐ ܠܵܐ ܪܓܘܫܵܐ>
    text <ܕܠܵܘ ܕܝܼܠܹܗ ܗ̄ܘ̣ܵܬ ܕܢܸܓܼܡܘܿܪ ܐ̄ܢܫܐ ܒܲܕܠܵܘ ܐ̄ܢܫܐ ܗ̄ܘ̣܁>
    text <܃ܐ̄ܢܫܐ ܥܬܝܼܕ ܗ̄ܘ̣ܵܐ ܕܢܓܼܡܘܿܪ ܐ̄ܢܫ̈ܐ ܒܚܹܝܠ ܒܵܪܘܿܝܵܐ>
    text <ܘܩܕܡ ܕܪܫܗ̇ [ܠܨܝܼܪܝܼܬܹܗ] ܠܲܓܼܡܝܼܪܘܼܬܹܗ ܒܕܲܒܼܨܝܼܪ ܡܸܢܹܗ܁>
    text <܃ܐܝܟ ܗܕܝܼܐ ܫܲܕܪ ܚܸܘܝܵܐ ܩܕܼܵܡ ܡܹܐܬܝܼܬܹܗ>
    text <ܕܒܡܟܝܢܐ ܢܐܣܹܐ ܟܸܐܒܹ̈ܐ ܕܡܸܬܢܟܝ̈ܢܹܐ܁>
    text <܃ܠܒܗܬܲܬܼ ܫܸܐܕܹ̈ܐ ܣܲܥܪܵܗ̇ ܠܗܕܐ ܒܚܸܘܝܵܐ ܘܐ̄ܢܫܐ>
    text <ܕܒܼܗܘ̇ ܡܕܡ ܕܐܲܟܝܼܘ ܠܐ̄ܢܫܐ ܢܚܐ ܠܐ̄ܢܫܐ܁>
    text <܃ܒܚܸܘܝܵܐ ܐܲܛܠܝܼ ܪܸܫ ܣܸܕܪ̈ܲܝܗܘܿܢ ܠܪܸܫ ܐ̄ܢܫܘܼܬܼܵܐ>
    text <ܘܲܒܼܝܲܕ ܚܸܘܝܵܐ ܐܣܝܼ ܟܸܐܒܹ̈ܐ ܕܚܘܘ̈ܬܐ܁>
    text <܃ܠܗܘܿܢ ܪܵܕܸܦ ܗ̄ܘ̣ܵܐ ܒܐ̄ܪܙ ܚܘܼܠܡܵܢܵܐ ܕܡ̣ܢ ܫܲܬܝܼܩܵܐ>
    text <ܕܢܘܕܥ ܐܸܢܘܿܢ ܕܩܪܸܒܼ ܙܲܒܼܢܵܐ ܕܡܸܬܦܲܪܣܝܼܢ ܒܹܗ܁>
    text <܃ܘܟܒܪ ܐܲܟܼܪܝܼܘ ܟܕ ܪܵܕܦ ܗ̄ܘ̣ܵܐ ܚܸܘܝܵܐ ܠܟܸܐܒܹ̈ܐ>
    text <ܐܝܟ ܡܵܐ ܕܐܲܝܠܸܠܘ ܟܕ ܪܕܦ ܗ̄ܘ̣ܵܐ ܡܫܝܼܚܵܐ ܠܠܓܼܝܘܿܢ܁>
    text <܃ܘܲܟܒܲܪ ܒܲܓܸܢܘ ܟܕ ܚܵܙܹܝܢ ܗ̄ܘ̣ܵܘ ܚܘܠܡܵܢ ܚܪܫܵܐ>
    text <ܐܝܟ ܗ̇ܘ ܙܲܒܼܢܵܐ ܕܡ[܁܁܁] ܕܡܬܩܠܝܢ ܗܘ̣ܵܘ ܠܘܼܩܒܼܵܠ ܝܼܫܘܿܥ܃>
  block
    text <܃ܟܒܲܪ ܗܪܓܼܝܢ ܗ̄ܘ̣ܵܘ ܒܗܸܪܓܵܐ ܣܢܝܵܐ ܕܪ̈ܥܝܢܲܝܗܘܿܢ>
    text <ܕܐܪܵܐ ܡܢܐ ܗ̄ܝ̣ ܚܕܬ̇ܐ ܕܗܘ̣ܬܸ ܒܹܝܬܼ ܡܝܘ̈ܬܐ܁>
    text <܃ܐܝܟܢ ܓܕܫܲܬ ܕܚܸܘܝܵܐ ܕܐܲܥܸܠ ܡܘܬܐ ܒܐܝܼܕܹܗ>
    text <ܗܦܟ ܡܚܐ ܠܵܗ̇ ܠܡܝܼܬܘܼܬ ܐ̄ܢܫܐ ܒܚܸܙܘܵܐ ܕܐܲܦܵܘ̈ܗܝ܁>
    text <܃ܐܸܒܼܠܵܐ ܠܒܸܫܘ ܗ̄ܘ̣ܵܘ ܠܘܼܩܒܠ ܚܸܘܝܵܐ ܘܥܘܩܒܼܵܠ ܡܲܪܢ>
    text <ܕܐܝܟܢ ܡܲܐܣܝܼܢ ܟܐܒܹ̈ܐ ܘܚܵܘ̈ܒܹܐ ܕܠܵܐ ܣܲܡܡܵܢܹ̈ܐ܁>
    text <܃ܠܘܼܩܒܼܵܠ ܡܵܪܵܢ ܐܒܝܼܠܝܼܢ ܗ̄ܘ̣ܵܘ ܝܲܬܝܼܪܵܐܝܼܬ>
    text <ܕܦܓܼܪܐ ܘܢܲܦܫܵܐ ܡܬܐܣܝܼܢ ܗ̄ܘ̣ܵܘ ܒܡܒܲܬܼ ܦܘܼܡܹܗ܁>
    text <܃ܒܹܗ ܘܒܚܘܝܵܐ ܬܗܝܼܪܝܼܢ ܗ̄ܘ̣ܵܘ ܘܡܸܬܡܗܝܼܢ ܗ̄ܘ̣ܵܘ>
    text <ܕܟܼܡܵܐ ܕܡ̇ܐ ܐ̄ܪܙܵܐ ܠܩܘܼܫܬܼܵܐ ܒܝܲܕ ܣܘܼܥܪ̈ܢܵܘܗܝ܁>
    text <܃ܘܐܢܗܘ̤ ܕܫܐܕ̈ܐ ܬܡܲܗܘ ܘܐܸܬܕܡܲܪܘ ܒܩܘܼܫܬܼܵܐ ܘܐ̄ܪܙܵܐ>
    text <ܢܦܘܫ ܝܗܘܕܝܐ ܕܗܪܣܝܘܛܵܐ ܠܒܲܪ ܡ̣ܢ ܬܲܪܥܵܐ܁>
    text <܃ܠܒܲܪ ܡ̣ܢ ܬܲܪܥܵܐ ܕܗܝܡܵܢܘܼܬܼܵܐ ܢܩܘܡܘܢ ܥܛ̈ܠܐ>
    text <ܒܕܠܵܐ ܨ̇ܒܝܼܢ ܠܡܥܠ ܥܡܲܢ ܠܬܵܘܕܝܼܬ ܩܘܼܫܬܼܵܐ܁>
    text <܃ܐ̄ܪܙܐ ܘܩܘܼܫܬܼܵܐ ܢܒܣܘܪ ܐܸܢܘܿܢ ܠܲܟܼܪ̈ܘܡܬܢܹܐ>
    text <ܘܢܹܐܚܘܕ ܬܲܪܥܵܐ ܕܫܲܪܝܼܪܘܼܬܹܗ ܩܕܼܵܡ ܐܲܦܲܝ̈[ܗܘܿܢ]܁>
    text <܃ܚܸܘܝܵܐ ܒܫܸܬܩܹܗ ܢܐܡܲܪ ܕܝܼܢܵܐ ܥܲܡ ܡܸܠܲܝ̈ܗܘܿܢ>
    text <ܕܠܵܐ ܝܵܗܒܝܼܢ ܠܹܗ ܠܐ̄ܢܫܐ ܕܡܸܢܲܢ ܠܡܸܬܪܡܪܡܘܼ܁>
    text <܃ܐܪܵܐ ܚܸܘܝܵܐ ܕܠܵܐ ܚܝܘܼܬܼܵܐ ܝܼܪܸܒ ܘܐܬܝܩܪ>
    text <ܘܠܐܕܵܡ ܕܲܬܼܪܹܝܢ ܡ̇ܢ ܟܠܹܝܢ ܐ̄ܢܬܘܿܢ ܡ̣ܢ ܪܘܼܡܪܵܡܵܐ܁>
    text <܃ܐܪܐ ܢܚܵܫܵܐ ܕܚܲܫܠܘܼܗܝ ܐ̄ܢܫ̈ܐ ܐܣܝܼ ܠܐܢܫܐ>
    text <ܘܐ̄ܢܫܐ ܕܚܲܫܠܹܗ ܚܲܝܠܵܐ ܕܪܘܼܚܵܐ ܠܡ̇ܢ ܠܵܐ ܡܲܐܣܹܐ܁>
    text <܃ܐܪܵܐ ܗܒܼܘ ܠܹܗ ܚܹܝܠ ܥܘܼܕܪܵܢܵܐ ܐܝܟ ܕܠܚܪܫܵܐ>
    text <ܘܫܒܘܩܘ ܩܵܐܸܡ ܒܕܲܪܓܼܵܐ ܕܲܡܛܵܝܗܝ ܥܲܡ ܐܝܼܬܘܼܬܼܵܐ܁>
    text <܃ܪܲܒ ܗ̄ܘ̣ ܕܲܪܓܹܗ ܡ̣ܢ ܫܲܠܝܼܩܵܐ ܒܢܲܝ̈ ܚܸܪܝܢܵܐ>
    text <ܘܐܝܢܵܐ ܕܡܙܥܲܪ ܠܪܵܡܘܼܬ ܕܲܪܓܹܗ ܥܦܝܼܦ ܫܘܼܢܵܩܹܗ܁>
    text <܃ܒܥܠܲܬ ܕܲܪܓܹܗ ܝܼܪܸܒܼ ܚܲܠܵܫܵܐ ܚܸܘܝܵܐ ܚܫܝܼܠܵܐ>
    text <ܘܐܸܠܘܼܠܵܐ ܗܘ̤ ܐܵܦܠܵܐ ܕܐܝܼܬܼܵܘ̄[܁܁܁] ܚܫܝܼܒܼ ܗ̄ܘ̣ܵܐ ܡܸܕܸܡ܁>
    text <܃ܠܵܐ ܡܸܕܡ ܗ̄ܘ̣ܵܐ ܐܸܠܘܼ ܡܸܕܸܡ ܠܵܐ ܟܣܹܐ ܗ̄ܘ̣ܵܐ ܒܹܗ>
    text <ܘܠܵܐ ܚܘܠܡܢܹܗ ܡܬܗܝܡܢ ܗ̄ܘ̣ܵܐ ܒܠܥܕ ܡܕܡ܁>
    text <܃ܡܕܡ ܕܐܡ̇ܪܬ̣ ܡܫܝܼܚܵܐ ܗ̄ܘ̣ ܡܕܡ ܕܫܲܪܝܼܪ ܥܲܠ ܟܠ>
    text <ܘܐܝܟ ܠܐ ܡܕܡ ܚܫܝܼܒܼ ܟܠܡܸܕܸܡ ܒܦܸܚܡܵܐ ܕܝܼܠܹܗ܁>
    text <܃ܘܣܗ̇ܕ ܦܵܘܠܘܿܣ ܕܛܠܢܝܼܬܼܵܐ ܕܡܕܡ [ܟܫܢܗ]>
    text <܃ܢܡܘܿܣܵܐ ܠܲܡ ܛܠܢܝܼܬܼܵܐ ܩܢܐ ܗ̄ܘ̣ܵܐ ܒܲܠܚܘܿܕ>
    text <ܘܠܵܐ ܗ̄ܘ̣ܵܐ ܫܪܵܪܵܐ ܕܒܼܣܘܼܥܪ̈ܵܢܹܐ ܓܘܼܫܡܵܢܵܝܼܐ܁>
    text <܃ܓܘܼܫܡܵܐ ܡܫܝܼܚܵܐ ܗ̄ܘ̣ ܕܫܲܪܝܼܪ ܘܲܓܼܡܝܼܪ ܒܦܲܓܼܪܐ ܘܢܲܦܫܵܐ>
    text <ܘܛܠܢܝܼܬܹܗ ܚܘܝܵܐ ܕܫܡܫ ܐ̄ܪܙ ܦܘܼܪܩܵܢܹܗ܁>
    text <܃ܐ̄ܪܙ ܦܘܼܪܩܢܹܗ ܫܡܸܫ ܚܪܫܵܐ ܒܹܝܬ ܥܒܪ̈ܝܹܐ>
    text <ܘܐܝܟ ܟܪܘܿܙܵܐ ܩܥܬ̤ ܫܲܠܝܘܼܬܹܗ ܥܲܠ ܡܹܐܬܝܼܬܹܗ܁>
    text <܃ܘܠܦܪ̈ܘܿܫܹܐ ܓܠܹܐ ܗ̄ܘ̣ܵܐ ܡܲܡܠܠܐ ܕܫܲܬܝܼܩܘܼܬܹܗ>
    text <ܕܠܵܐ ܒܪܬ ܩܵܠܵܐ ܡܣܬܘܕ ܗ̄ܘ̣ܵܐ ܥܲܡ ܫܡܘܿܥܵܘ̈ܗܝ܁>
    text <ܘܚܠܦ ܐܕܢܹ̈ܐ ܥܝܢܹ̈ܐ ܨܵܬܵܗ̇ ܠܟܵܪܘܿܙܘܼܬܹܗ܁>
    text <܃ܐܘ ܟܪܘܿܙܵܐ ܠܵܐ ܦܵܪܘܿܫܵܐ ܘܠܵܐ ܡܲܠܵܠܵܐ>
    text <ܕܐܫܡܲܥ ܒܐܪܥܵܐ ܛܸܒܵܐ ܚܲܕܬܵܐ ܕܚܘܕܬ ܐ̄ܢܫܐ܁>
    text <܃ܐܘ ܐܝܙܓܕܐ ܚܓܝܼܪ ܡ̣ܢ ܡܠܬܐ ܘܡ̣ܢ ܗܠܟ̈ܝܬܐ>
    text <ܕܥܒܲܪ ܐܸܢܘܿܢ ܠܩܲܢܝܲܝ̈ ܡܸܠܬܐ ܒܩܲܠܝܼܠܘܼܬܹܗ܁>
    text <܃ܐܘ ܕܠܥܸܙ ܒܹܗ ܚܹܝܠ ܒܵܪܘܿܝܵܐ ܟܕܠܵܐ ܠܥܸܙ ܒܹܗ>
    text <ܘܨܵܬܘܼܗܝ ܐ̄ܢܫܐ ܟܕ ܠܵܐ ܡܡܬܘܡ ܫܡܥ ܒܪܬܩܠܗ܁>
    text <܃ܐܘ ܟܡܐ ܫܲܦܝܼܪ ܫܪܒܵܟ ܚܸܘܝܵܐ ܠܵܐ ܫܲܦܝܼܪܵܐ>
    text <ܘܟܕ ܐܲܢ̄ܬ ܣܢܝܐ ܐܲܢ̄ܬ ܫܦ̣ܪܘ ܒܟ ܐ̄ܢܫ̈ܐ ܡ̣ܢ ܣܢܝ̈ܬܐ܁>
    text <܃ܐܘ ܠܵܟ ܣܢܝܐ ܕܐܲܣܢܝܼ ܠܐ̄ܢܫܐ ܡ̣ܢ ܫܘܼܪܝܐ>
    text <ܕܗܦܟ ܐܫܦܪ ܫܘܼܦܪܐ ܕܐܣܢܝܼ ܒܐܬܪܐ ܕܥܕܢ܁>
    text <ܣܢܐ ܐܲܢ̄ܬ ܚܸܘܝܵܐ ܘܝܬܝܪ ܐܝܼܬ ܐܲܢ̄ܬ ܕܲܢܚܫܵܐ܃>
  block
    text <ܘܛܵܒܼܬܼܵܐ ܕܡܸܢܵܟ ܠܵܘ ܕܝܼܠܵܟ ܗ̣̄ܝ ܐܸܠܵܐ ܕܛܵܒܼܵܐ܁>
    text <܃ܛܵܒܼܵܐ ܒܚܘܒܹܗ ܥܲܒܼܕܵܟ ܚܸܙܘܵܐ ܕܫܦܝܼܪ̈ܬܵܐ>
    text <ܕܢܟܐܪ ܒܵܟ ܠܣܢܵܐܐ ܕܐܣܢܝܼ ܠܐܢ̈ܫܐ ܒܐܝܼܕܲܝ̈ܟ܁>
    text <܃ܡܕܝܢ ܠܵܘ ܠܟ ܡܩܲܠܸܣ ܐܝܟܵܐ ܕܡܩܠܸܣ ܠܵܟ>
    text <ܐܸܠ̇ܐ ܠܝܲܚܠܵܐ ܕܐܵܦ ܒܡܚ̈ܝܠܐ ܡܚܵܘܹܐ ܚܲܝܠܹܗ܁>
    text <܃ܚܹܝܠ ܒܪܘܿܝܵܐ ܐܲܚܝܼ ܠܥܲܡܵܐ ܒܐ̄ܪܙܐ ܚܲܪܫܵܐ>
    text <ܘܗܘ̤ ܬܘܼܒܼ ܐܲܚܝܼ ܠܥܲܡܡܹ̈ܐ ܡܝܼ̈ܬܐ ܒܩܘܼܫܬܵܐ ܚܝܐ܁>
    text <܃ܒܩܘܼܫܬܼܵܐ ܢܘܕܐ ܕܚܝܠܗ ܣܥܪܗ̇ ܠܗܝ̇ ܘܠܗܕܐ>
    text <܃ܕܝܼܠܹܗ ܐܢܝܢ ܩܕܡ̈ܝܬܐ ܘܐܚܪ̈ܝܬܐ>
    text <܃ܒܪܝܟ ܕܒܨܠܝܼܒܹܗ ܕܪܫ̣ ܠܲܢ ܐܘܼܪܚܵܐ ܠܡܠܟܘ̱ܬ ܪܵܘܡܵܐ>
    text <ܘܒܹܗܘ̣ ܦܪܩܲܢ ܡ̣ܢ ܥܲܒܕܘܼܬܼܵܐ ܕܒܝܼܫܵܐ ܘܡܵܘܬܼܵܐ܀>
text <ܥܲܠ ܛܵܘܦܵܢܵܐ>
  block
    text <ܥܲܠ ܛܵܘܦܵܢܵܐ>
  block
    text <ܡܸܐܡܪܵܐ܃ ܝܘ܀ ܥܠ ܛܵܘܦܵܢܵܐ܀>
    text <ܕܝܼܠܹܗ ܟܲܕ ܕܝܼܠܹܗ ܡܹܐܡܪܵܐ ܕܫܸܬܿܬܲܥܣܲܪ ܕܥܲܠ ܛܵܘܦܵܢܵܐ܀>
    text <ܘܡܸܬܼܐ̱ܡܲܪ ܒܨܵܘܡܵܐ܀>
    text <ܥܘܼܢܵܝܵܐ܀>
    text <ܒܪܝܼܟ ܗ̄ܘ̣ ܕܚܲܠܸܦ ܥܘܼܡܪܵܐ ܕܐܲܪܥܵܐ܀>
    text <ܝܼܗ̄ܒܼ ܠܲܢ ܒܛܲܝܒܿܘܼܬܹܗ ܥܘܼܡܪܵܐ ܕܲܫܡܲܝܵܐ܀>
    text <ܐܲܝܲܚ̈܀>
  block
    text <܃ܚܲܟܿܝܼܡ ܘܲܫܒܼܝܼܚ ܒܵܪܘܿܝܵܐ>
    text <ܕܡ̣ܢ ܠܵܐ ܡܕܡ ܬܩܢ ܟܠ܁>
    text <܃ܘܚܵܘܝܼ ܚܲܝܠܹܗ ܒܥܒܕ̈ܘܗܝ>
    text <ܕܐܸܡ݂ܲܪ ܘܐܸܬܼܵܘ ܠܲܗܘܝܵܐ܀>
    text <܃ܟܣܹܐ ܗ̄ܘ̣ܵܐ ܥܘܼܬܼܪܹܗ ܒܝܼܕܲ ܥܬܹܗ>
    text <ܩܕܼܵܡ ܬܘܼܩܵܢܵܐ ܕܒܸܪ̈ܝܵܬܹܗ܁>
    text <܃ܘܲܓܼܠ̣ܵܝܗܝ ܚܘܼܒܹܿܗ ܠܨܒܼܝܵܢܹܗ>
    text <ܘܐܲܫܦܲܥ ܥܲܠ ܟܠ ܡܵܘܗܲܒܼܬܹܗ܀>
    text <܃ܒܛܲܟܼܣܵܐ ܬܲܩܸܢ ܟܠܡܹܗ>
    text <ܘܠܵܐ ܥܒ݂ܲܕ ܡܸܕܼܵܡ ܚܲܣܝܼܪ̈ܐ܁>
    text <܃ܕܒܲܟܼܝܵܢܹܗ ܓܡܝܼܪܵܐ ܐܝܼܬܼܵܘܗܝ>
    text <ܓܡܝܼܪ ܩܵܢܹܗ ܘܲܡܫܲܠܲܝ܀>
    text <܃ܙܲܒܼܢܵܐ ܦܣܝܼܩ ܗ̄ܘ̣ܵܐ ܒܝܲܕܼܥܬܹܗ>
    text <ܕܐܸܡܲܬܼܝ ܘܒܪܹܐ ܒܸܪ̈ܝܵܬܼܵܐ܁>
    text <ܘܟܲܣܝܵܐ ܗ̄ܘ̣ܵܬܼ ܦܪܘܿܬܼܘܿܙܡܝܼܵܐ>
    text <ܥܲܡ ܟܲܣܝܘܼܬܼܵܗ ܕܲܟܼܝܵܢܹܗ܀>
    text <܃ܓܠ̣ܵܐ ܟܲܣܝܘܼܬܹܗ ܒܲܥܒܼܵܕܼܵܘ̈ܗܝ>
    text <ܘܚܵܘܝܼ ܚܲܝܠܹܗ ܒܬܼܘܼܩܵܢܹܗ܁>
  block
    text <܃ܘܲܩܥ̣ܵܘ ܠܹܗ ܟܸܢܫܲܝ̈ ܪܵܘܡܵܐ>
    text <ܫܒܼܝܼܚ ܒܵܪܘܿܝܵܐ ܒܟܼܠ ܕܲܒܼܪܵܐ܀>
    text <܃ܒܝܲܕܼ ܬܼܘܼܩܵܢܵܐ ܕܥܒܼܕܼܘ̈ܗܝ>
    text <ܐܲܠܸܦ ܐܸܢܘܿܢ ܠܲܡܠ̈ܝܼܠܹܐ܁>
    text <܃ܕܚܲܕܼ ܗ̄ܘ̣ ܚܲܝܠܵܐ ܕܬܲܩܸܢ ܟܠ>
    text <ܘܠܵܐ ܗ̄ܘ̣ܵܐ ܡܸܕܼܡ ܒܸܠܥܵܕܵܘܗܝ܀>
    text <܃ܚܲܕܼ ܓܘܼܫܡܵܐ ܘܲܥ̣ܒܲܕ [ܗ̄ܘ̣ܵܐ] ܘܪܲܟܸܿܒܼ>
    text <ܠܲܡܠܝܼ̈ܠܹܐ ܘܲܠܫܲܬܼܝ̈ܩܐ܁>
    text <܃ܘܐܲܣܪܹܗ ܠܟ̣ܠܹܗ ܬܘܼܩܵܢܹܗ>
    text <ܒܪܘܼܟܵܒܼܲܐ ܕܨܲܠܡܹܗ ܕܐܵܕܼܵܡ܀>
    text <܃ܥܲܒܼܕܹܗ ܠܨܲܠܡܵܐ ܡܲܚܙܝܼܬܼܵܐ>
    text <ܕܢܚܘܪܘܢ ܒܗ ܬܘܩܵܢܵܘ̈ܗܝ܁>
    text <܃ܕܒܨܠܡܵܐ ܓܲܠܝܵܐ ܢܚܙܘܢ>
    text <ܟܲܣܝܘܼܬܹܗ ܕܠܵܐ ܡܸܬܕܼܪܢܵܐ܀>
    text <܃ܒܨܲܠܡܹܗ ܐܲܠܸܦ ܠܲܡܠܝܼ̈ܠܹܐ>
    text <ܕܲܟܼܡܵܐ ܪܵܚܸ̇ܡ ܬܘܩܢܘܗܝ܁>
    text <܃ܘܒܓܙܪ ܕܝܼܢܵܐ ܕܣܲܟܼܠܘܼܬܼܵܐ>
    text <ܚܵܘܝܼ ܕܪܵܚܸ̇ܡ ܟܹܐܢܘܬܼܵܐ ܗ̄ܘ̣܀>
    text <܃ܪܓܵܝ̣ܗܝ ܠܐܵܕܼܵܡ ܕܫܛ̣ ܦܘܼܩܕܵܢܵܐ>
    text <ܘܐܣܠܝܼ ܠܩܵ ܐܹܝܢ ܥܲܠ ܕܲܩܛܲܠ܁>
    text <܃ܘܚܵܘܝܼ ܚܵܘܼܒܹܿܗ ܘܟܹܐܢܘܼܬܹܗ>
    text <ܕܪܵܕܹܐ ܘܩܵܢܹ̇ܐ ܘܠܵܐ ܡܚܲܒܸܿܠ܀>
    text <܃ܚܵܘܝܼ ܐܸܢܘܿܢ ܐܸܢܘܿܢ ܟܹܐܢܘܼܬܹܗ>
    text <ܕܣܵܢܹ̇ܿܐ ܥܵܘܠܵܐ ܘܲܚܛܝܼܬܼܵܐ܁>
    text <܃ܘܚܵܘܝܼ ܐܢܘܢ ܛܵܒܼܘܬܹܗ>
    text <ܕܟܼܡܵܐ ܪܵܚܸ̇ܡ ܬܝܒ̈ܐ܀>
    text <ܐܲܝܟ ܫܲܒܼܪܹ̈ܐ ܠܝܲܕܼ ܥܬܼܐ܀>
    text <܃ܒܫܲܒܼܛܵܐ ܕܲܥ̣ܒܪ ܦܘܼܩܕܢܐ>
    text <ܢܲܓܸܕ ܐܸܢܘܿܢ ܠܲܦܫܝܼ̈ܛܹܐ܁>
    text <܃ܘܚܲܫܵܐ ܚܲܬܼܘܼܵܬܼ ܪܸܥܝܵܢܵܐ>
    text <ܐܲܠܸܦ ܐܸܢܘܿܢ ܘܵܠܝܼܬܼܵܐ܀>
    text <܃ܒܲܝܲܐ ܐܢܘܿܢ ܚܲܢܵܢܵܐ>
    text <ܒܝܲܕܼ ܓܸܠܝܢ̈ܐ ܪ̈ܘܼܚܵܢܹܐ܁>
    text <܃ܟܲܕܼ ܡܸܬܼܢܚܸܬܼ ܨܐܕܲܝܗܘܿܢ>
    text <ܒܲܡܢܵܘ̈ܵܬܼܵܐ ܘܕܼܡܘܵܬܹ̈ܐ܀>
    text <܃ܒܝܲܕܼ ܚܲܕܼ ܕܐܲܫܦܲܪ ܕܘܼܒܵܘ̈ܗܝ>
    text <ܐܲܦܢܝܼ ܐܸܢܘܿܢ ܨܝܕ ܚܘܼܒܹܿܗ܁>
    text <܃ܘܲܒܼܝܲܕܼ ܣܲܒܼܪܵܐ ܕܫܘܼܢܵܝܹܗ>
    text <ܦܲܟܲܗ ܠܡܸܪܬܼܵܐ ܕܪ̈ܲܓܿܝܼܙܹܐ܀>
    text <܃ܒܲܚܢܘܹܟ ܕܲܫ̣ܦܲܪ ܘܐܸܫܬܲܢܝܼ>
    text <ܚܵܘܝܼ ܚܘܼܒܹܿܗ ܨܐܕܲܝܗܘܿܢ܁>
    text <܃ܕܠܵܐ ܗ̄ܘ̣ܵܐ ܠܲܟܼܝܵܢܵܐ ܣܵܢܹ̇ܐ>
    text <ܐܸܠܵܐ ܠܥܵܘܠܵܐ ܘܠܲܚܛܝܼܬܼܵܐ܀>
    text <܃ܒܚܲܝܹ̈ܐ ܒܲܛܪܹܗ ܠܙܲܝܩܵܐ>
    text <ܕܢܲܟܼܪܸܙ ܒܹܗ ܒܘܼܛܵܠ ܡܵܘܬܵܐ܁>
    text <܃ܘܲܒܼܫܘܢܵܝܹܗ ܡܠܠ݂ܲܟ ܚܲܝܹ̈ܐ>
    text <ܕܠܵܐ ܗܵܘ̇ܐ ܠܗܘܿܢ ܫܘܼܠܵܡܵܐ܀>
    text <܃ܚܵܘܝܼ ܠܗܘܿܢ ܚܘܼܒܹܿܗ ܒܲܚܢܘܼܟ>
    text <ܕܫܵܛܘܼܗܝ ܠܣܲܒܼܪܵܐ ܕܡܘܼ̈ܠܪܢܵܘ̄ [ܗ̄ܘ̣ܵܐ]>
    text <܃ܘܲܒܼܥܵܘܠܵܐ ܕܣܘܼܥܪ̈ܢܝܗܘܿܢ>
    text <ܡ̣ܢ ܪ̈ܲܚܡܹܐ ܠܪܘܼܓܼܙܵܐ ܢܲܓܕܘܼܗܝ܀>
    text <ܒܲܚܢܘܼܟ ܫܲܠܝܼ ܟܹܐܢܘܼܬܹܗ>
    text <ܘܫܲܚܠܸܦ ܪܘܼܓܼܙܹܗ ܠܲܢܚܵܝܵܐ܁>
    text <܃ܘܲܒܼܪܘܼܫܥܵܐ ܕܲܪ̈ܓܼܝܵܓܼܬܼܵܐ>
    text <ܠܲܛܫܘܼܗܝ ܠܣܲܝܦܹܗ ܠܲܬܼܒܲܥܬܼܵܐ܀>
    text <܃ܣܓܼܝܼ ܥܵܘܠܵܐ ܕܐ̄̈ܢܵܫ̈ܐ ܒܐܪܥܵܐ>
    text <ܒܲܕܼܡܘܼܬܼ ܡܲܝܵ̈ܐ ܕܲܬܼܗܘܼܡܵܐ܁>
    text <܃ܘܛܦܬ̤ ܟܠܵܗ̇ ܒܲܚܛܝܼܬܼܵܐ>
    text <ܩܕܼܵܡ ܛܵܘܦܵܢܵܐ ܕܟܹܐܢܘܼܬܼܵܐ܁>
    text <܃ܒܪܸܓܼܬܼ ܦܲܓܼܪܵܐ ܐܸܫܬܲܚܢܘ>
    text <ܘܒܲܠܒܸܠܘ ܛܲܟܼܣܵܐ ܕܲܟܝܵܢܵܐ܁>
    text <܃ܘܐܲܝܟ ܚܲܝܘ̈ܬܵܐ ܠܲܚܕܵܕܹ̈ܐ>
    text <ܕܲܩܲܪ̣ܘ ܘܲܥܠܲܒ̣ܘ ܠܲܚܕܵܕܹ̈ܐ܁>
    text <܃ܒܲܕܼܡܘܼܬܼܵܐ ܕܪ̈ܟܼܫܐ ܥܗܪܹ̈ܐ>
    text <ܨܗ݂ܲܠܘ ܥܲܠ ܢܸܫܹ̈ܐ ܕܚܕܵܕܹ̈ܐ܁>
    text <܃ܘܠܵܐ ܐܲܢ̄ܬܼܬܼܵܐ ܠܘܵܬܼ ܫܵܘܬܵܦܵܗ̇>
    text <ܘܠܵܐ ܓܲܒܼܪܵܐ ܠܘܵܬܼ ܒܲܪܬܼ ܙܵܘܿܓܹܿܗ܁>
    text <܃ܠܒܲܪ ܡ̣ܢ ܐܘܼܪܚܵܐ ܪܵܕܹܝ̇ܢ ܗ̄ܘ̣ܵܘ>
    text <ܒܪܸܓܿܬܼܵܐ ܕܪܸܓܲܬܼ ܝܘܼܬܼܪ̈ܢܐ܁>
    text <܃ܘܲܥܠܘܼܒܼܝܵܐ ܒܲܕܼܡܘܼܬܼ ܢܲܚܹ̈ܐ>
    text <ܠܒܼܝܼܫܝܼܢ ܗ̄ܘ̣ܵܘ ܪܸ̈ܥܝܢܝܗܘܢ܁>
    text <܃ܥܒܸܢ ܡܵܡܘܿ ܠܵܠ ܕܲܚܛܝܬܼܵܐ>
    text <ܘܲܙܩ̣ܦ ܪܘܼܫܥܵܐ ܐܲܝܟ ܛܘܼܪܵܐ܁>
    text <܃ܘܡܲܫܒܼܵܐ ܕܥܵܘ̣ܠܵܐ ܐܲܝܟ ܝܲܡܵܐ>
    text <ܕܲܫ̣ܢܵܐ ܠܫܲܝܢܵܐ ܕܐܢܵܫܘܼܬܼܵܐ܁>
    text <܃ܦܪܣܲܬ̤ ܥܲܪܦܸܠܐ ܕܛܘܼܥܝܲܝ>
    text <ܘܟܲܣܝܼܬܼ ܐܲܦܹܝܗ̈ ܕܥܵܡܲܪ̈ܬܵܐ܁>
    text <܃ܘܛܲܦܛܸܦܘ ܘܲܕܼܥܸܕܼܘ ܙܲܗ̇ܪܵܝܪܹ̈ܐ>
    text <ܕܢܘܼܗܪܵܐ ܕܥܲܝܢܹ̈ܐ ܕܬܲܪܥܝܼܬܼܵܐ܁>
    text <܃ܒܫܸܢܬܼܵܐ ܕܥܵܘܠܵܐ ܐܸܬܿܛܲܒܲܥܘ>
    text <܃ܘܠܵܐ ܐܲܪܓܸܿܫܘ ܕܟܲܕܼ ܚܲܛܵܝܼܝ̈ܢ>
    text <܃ܘܟܲܕܼ ܪܸܥܝܵܢܗܘܿܢ ܠܵܐ ܕܵܡܸ̇ܟ>
    text <ܕܡܸܟܼܘ ܙܵܘܥܹ̈ܐ ܥܲܡ ܗܲܕܼܵܡܹ̈ܐ܁>
  block
    text <܃ܚܲܕ ܒܲܠܚܘܿܕܲ ܠܵܐ ܐܸܬܿܛܲܒܲܥ>
    text <ܒܒܸܬܵܬܐ ܕܥܵܘܠܵܐ ܥܲܡ ܒܝܼܫܵܐ܁>
    text <܃ܕܥܝܼܪܝܼܢ ܗ̄ܘ̣ܵܘ ܙܵܘܥܲܝ̈ ܢܲܦܫܹ݂ܗ>
    text <ܪܲܕܼܦܵܗ̇ ܠܫܸܢܘܼܬܼܵܐ ܕܲܚܛܝܼܬܼܵܐ܁>
    text <܃ܢܘܝܝ ܒܲܠܚܘܿܕܼ ܕܲܟܿܝܼ ܢܲܦ̣ܫܹܗ>
    text <ܘܠܵܐ ܛܲܡܲܐ ܦܲܓܼܪܹܗ ܒܥܵܘܠܵܐ܁>
    text <܃ܕܐܲܝܟ ܠܹܩܹ̈ܐ ܗܘ̤ܵܘ ܠܹܗ ܙܵܘ̈ܥܹܐ>
    text <ܘܠܵܐ ܐܸܬܿܛܲܒܲܥ ܒܲܚܛܝܼܬܼܵܐ܁>
    text <܃ܠܵܐ ܕܲܠܚܵܗ̇ ܠܫܲܦܝܘܼܬܼ ܢܲܦ̣ܫܹܗ>
    text <ܬ̣ܛܪܵܐ ܕܥܵܘܠܵܐ ܕܥܵܠܘܿܒܹ̈ܐ܁>
    text <܃ܘܠܵܐ ܐܸܬܿܬܿ ܩܸܠ ܟܲܕܼ ܪܵܕܹ̇ܐ ܗ̄ܘ̣ܵܐ>
    text <ܒܥܲܡܛܵܢܵܐ ܕܡܸܨܥܲܬܼ ܒܝܼܫܹ̈ܐ܁>
    text <܃ܗܘ̤ܵܘ ܠܹܗ ܙܵܘܥܹ̈ܐ ܕܪܸܥܝܵܢܹܗ>
    text <ܓܼܦܹ̈ܐ ܠܝܘ̇ܩܪܵܐ ܕܗܲܕܵܡܵܘ̈ܗܝ܁>
    text <܃ܘܲܛܥܲܢܬܹܗ ܦܪܵܘܿܫܘܼܬܼܵܐ>
    text <ܠܥܸܠ ܡ̣ܢ ܓܲܠ̈ܠܹܐ ܕܲܚܛܝܼܬܼܵܐ܁>
    text <܃ܘܕܲܢܛܲܪ ܫܲܦܝܘܼܬܼ ܪܸܥܝܵܢܵܐ>
    text <܃ܘܕܲܟܿܝܼ ܢܲܦ̣ܫܹܗ ܡ̣ܢ ܥܵܘܠܵܐ>
    text <܃ܫܘ̣ܵܐ ܠܓܸܠܝ̈ܢܐ ܪ̈ܘܼܚܵܢܹܐ>
    text <ܕܡܒܲܕܩܝܼܢ ܪܘܼܫܥܵܐ ܕܒܝܼܫܹ̈ܐ܁>
    text <܃ܒܓܠܸܝ̈ܢܐ ܡܲܠܸܠ ܥܲܡܹܗ>
    text <ܘܐܲܣܗܸܕ ܥܲܠ ܕܲܟܼܝܘܼܬܼ ܢܲܦ̣ܫܹܗ܁>
    text <܃ܘܒܲܕܸܩ ܠܹܗ ܕܲܒܡܵܡܘܿ ܠܵܐ>
    text <ܡܫܝܼܓܼ ܠܵܗ̇ ܠܲܐܪܥܵܐ ܡ̣ܢ ܥܵܘܠܵܐ܁>
    text <܃ܒܝܼܫܬܿܐ ܕܐܢܵܫܵܐ ܟܲܬܲܡܬܹܗ>
    text <ܠܢܲܚܬܿܐ ܦܲܐܝܵܐ ܕܲܒܼܪܝܼܬܼܵܐ܁>
    text <܃ܗܵܐ ܡܫܝܼܓܼ ܐ̄ܢܵܐ ܠܵܗ̇ ܒܛܵܘܦܵܢܵܐ>
    text <ܘܲܡܕܲܟܲܢܵܐ ܠܨܵܐܘܼܬܼܵܗ̇܁>
    text <܃ܐܲܢ̄ܬܿ ܠܲܡ ܒܲܠܚܘܿܕܲ ܕܟܝܬ̇>
    text <ܚܘܼܫܵܒܲܝ̈ܟ ܡ̣ܢ ܣܲܢܝ̈ܬܼܵܐ܁>
    text <܃ܘܠܵܐ ܐܸܬܛܲܡܲܐ ܪܸܥܝܵܢܵܟ>
    text <ܒܲܣܝܵܢܵܐ ܕܥܵܘܠܵܗ̇ ܕܐܲܪܥܵܐ܁>
    text <܃ܕܠܵܐ ܚܠܲܛܬܿ ܚܘܼܒܵܟ ܥܲܡ ܒܝܼ̈ܫܹܐ>
    text <ܒܥܸܢܝܵܢܵܐ ܕܐܲܪ̈ܢܝܵܬܼܵܐ܁>
    text <܃ܐܲܢ̄ܬܿ ܒܲܠܚܘܿܕܲܝܟ ܡܸܬܿܦܨܝܬ̇>
    text <ܡ̣ܢ ܬܲܒܼܥ̈ܬܼܵܐ ܕܟܹܐܢܘܼܬܼܵܐ܁>
    text <܃ܓܠ̣ܵܐ ܘܒܲܕܸܩ ܠܹܗ ܠܬܲܡܝܼܡܵܐ>
    text <ܥܲܠ ܪܘܼܫܥܵܐ ܕܲܒܼܢܲܝ̈ ܥܲܡܹܗ܁>
    text <܃ܕܗܵܐ ܡܟܲܦܪܵܐ ܠܹܗ ܟܹܐܢܘܼܬܼܵܐ>
    text <ܠܲܣܝܵܢܵܐ ܕܣܘܼܥܪ̈ܢܲܝܟܿܘܿܢ܁>
    text <܃ܓܠ̣ܐ ܠܹܗ ܥܵܘܠܵܐ ܕܒܢܝ̈ ܫܹܝܬܼ>
    text <ܕܐܸܬܼ ܚܲܠܲܛܘ ܒܲܒܼܢܵܬܼ ܩܵܐܹܝܢ܁>
    text <܃ܕܲܦܪܝܼܫܝܼܢ ܚܲܕܼ ܡ̣ܢ ܚܲܒܼܪܹܗ>
    text <ܒܲܓܼܙܵܪ ܕܝܼܢܵܐ ܕܒܼܪܘܝܐ܁>
    text <܃ܚ̣ܠܛ ܙܲܪܥܹܗ ܕܫܝܬܼ ܙܕܝܩܐ>
    text <ܒܛܘܼܗܡܹܗ ܕܩܵܐܹ̇ܝܢ ܩܵܛܘܠܵܐ܁>
    text <܃ܘܲܢܚܸܬܼܘ ܪ̈ܵܡܹܐ ܠܫܲܦܠܘܼܬܼܵܐ>
    text <ܕܐܸܫܬܵ ܘܬܲܦܘܥܲܡ ܥܵܘ̈ܠܹܐ܁>
    text <܃ܚܝܵܪܵܐ ܕܥܲܝܢܹ̈ܐ ܨܵܕܼ ܐܢܘܿܢ>
    text <ܠܲܡܠ̈ܝܼܠܹܐ ܘܦܲܟܲܪܘ ܐܸܢܘܿܢ܁>
    text <܃ܘܫܘܼܦܪܵܐ ܕܐܲܦܹ̈ܐ ܦܲܐܝܵܬܼ̈ܐ>
    text <ܚܲܒܸܠ ܫܘܼܦܪܵܐ ܕܡܲܕ ܥܲܝܗܘܿܢ>
    text <܃ܚ̣ܙܵܘ ܠܲܡ ܒܢ̈ܝܐ ܕܐܲܠܵܗܵܐ>
    text <ܠܲܒܼܢܵܬܼ ܐ̄ܢܵܫܵܐ ܕܫܲܦܝܼܪ̈ܵܢ܁>
    text <܃ܘܪܲܓܼܘ ܐܸܢܹܝܢ ܘܲܢܣܲܒ̣ܘ ܐܸܢܘܿܢ>
    text <ܘܐܵܘܠܕܼܘ ܓܲܢ̄ܒܵܪܹ̈ܐ ܕܥܵܘܠܵܐ܁>
    text <܃ܠܵܘ ܪܲܒܿܘܼܬܼܵܐ ܕܡܘܼܫܚ̈ܵܬܼܵܐ>
    text <ܨܒ̣ܵܐ ܕܲܢܒܲܕܸܩ ܒܵܪܟܿܝܵܐ܁>
    text <܃ܪܲܒܿܘܼܬܼ ܥܵܘܠܵܐ ܐܲܟܼܬܸܒܼܘ ܠܲܢ>
    text <ܕܐܸܬܼܓܲܢܒܲܪܘ ܥܲܠ ܪܝܼܫ̈ܬܼܵܐ܁>
    text <܃ܦܬܲܚ̣ ܫܘܼܦܪܵܐ ܕܲܒܼܢ̈ܵܬܼ ܩܵܐܹܝܢ>
    text <ܢܸܒܼܥܵܐ ܣܲܢܝܵܐ ܕܲܚܛܝܼܬܼܵܐ܁>
    text <܃ܘܐܲܛܝܼܦ ܠܲܒܼܢܲܝ̈ ܕܲܕܝܼܩܵܐ>
    text <ܒܡܵܘܡܘܼܠܵܐ ܕܪܸܓܲܬܼ ܦܲܓܼܪܵܐ܁>
    text <܃ܡܙܲܓܲܝ̈ ܟܵܣܵܐ ܒܢ̈ܬܼ ܩܵܛܵܘܠܵܐ>
    text <ܘܐܲܪ̈ܘܝܼ ܒܬܸܛܪܹܗ ܠܲܫܦ̈ܝܐ܁>
    text <܃ܘܕܲܠܚ̈ܝܗܝ ܠܗܵܘܢܵܐ ܕܚܲܟܿܝܼܡܹ̈ܐ>
    text <ܒܝܲܕܼ ܡܹܐܪܝܼܬܲܐ ܕܐܲܦܲܝ̈ܗܹܝܢ܁>
    text <܃ܘܕܲܫܒܲܩ̣ܘ ܪ̈ܡܐ ܥܘܡܪ̈ܝܗܘܢ>
    text <ܘܲܢܚܸܬܘ ܠܲܐܪܥܵܐ ܕܬܸܢܚ̈ܵܬܹܐ܁>
    text <܃ܣܠܸܩ ܥܵܘܠܵܐ ܕܣܘܼܥܪ̈ܢܲܝܗܘܿܢ>
    text <ܘܐܲܚܬܵܗ̇ ܠܲܐܪܥܵܐ ܟܠܹܐܢܘܼܬܼܵܐ܁>
    text <܃ܕܠܵܐ ܩܵܘܝܼܘ ܒܲܫܒܼܵܒܼܘܼܬܹܗ>
    text <ܕܥܘܼܡܪܵܐ ܦܲܐܝܵܐ ܕܦܲܪܕܲܝܣܵܐ܁>
    text <܃ܓܪ̣ܲܦ ܐܸܢܘܿܢ ܡܵܡܘܿܠ ܥܵܘܠܵܐ>
    text <ܘܣܸܓܼܝܲܬ̤ ܒܝܼܫܬܿܐ ܥܲܠ ܐܪܥܵܐ܁>
    text <܃ܘܐܸܬܿܬܿܘܚ ܕܲܥ̣ܒܕ ܐܢܵܫܵܐ>
    text <ܕܚܒܿܠܘ ܘܣܬܪܘ ܛܘܟܣܘ̈ܗܝ܁>
    text <܃ܠܵܐ ܗܘ̣ܵܐ ܬܘܬܼܵܐ ܐܲܕܪܟܼܬܹܗ>
    text <ܠܲܐܚܝܸܕܼ ܣܵܟܼܵܐ ܕܟܼܠ ܝܵܕ̈ܥܵܢ܁>
    text <܃ܠܲܬܼܘܵܬܼܗܘܿܢ ܐܲܫ̣ܡܲܥ ܩܵܠܵܐ>
    text <ܕܲܟܼܒܲܪ ܦܵܢܹ̇ܝܢ ܡ̣ܢ ܥܵܘܠܵܐ܁>
    text <܃ܩ̈ܠܐ ܕܡܠܹܝܢ ܠܘܼܚܵܡܹ̈ܐ>
    text <ܡܸܬܼ ܡܲܠܠܝܼܢ ܗ̄ܘ̣ܵܘ ܨܹܕܲܝܗܘܿܢ܁>
    text <܃ܕܐܸܢ ܗܘ̤ ܕܡܵܨܝܵܐ ܢܸܬܿܬܿܥܝܼܪܘܼܢ>
    text <ܕܲܡܟܹ̈ܐ ܕܲܛܒ݂ܲܘ ܒܲܚܛܝܼܬܼܵܐ܁>
  block
    text <܃ܐܲܝܟ ܫܝܼܦܘܿܪܵܐ ܡܲܙܥܸܩ ܗ̄ܘ̣ܵܐ>
    text <ܩܵܠ ܒܵܪܘܿܝܵܐ ܒܐܸܕܢܲܝ̈ܗܘܿܢ܁>
    text <܃ܕܗܵܐ ܥܵܛܹܐ ܐ̄ܢܵܐ ܡ̣ܢ ܐܲܪܥܵܐ>
    text <ܐܢܫ̈ܐ ܕܒܲܠܒܸܿܠܘ ܛܘܼܟܵܣܲܝ̈܁>
    text <܃ܡܲܛܝܼ ܩܸܨܵܐ ܥܲܠ ܐܲܪܥܵܐ>
    text <ܘܲܢܦ݂ܲܩ ܢܘܼܩܕܵܢܵܐ ܕܪܘܼܓܼܙܵܐ܁>
    text <܃ܘܐܲܫ̣ܡܲܥ ܩܵܠܵܐ ܕܠܵܐ ܡܹܟܹܿܝܠ>
    text <ܬܸܥܡܲܪ ܪܘܼܚܝ ܒܐ̄ܢܵܫܵܐ ܠܥܵܠܲܡ܁>
    text <܃ܡܲܠܸܠ ܬܘܼܒܼ ܩܵܠܵܐ ܕܬܸܢܝܵܐ>
    text <ܠܘܵܬܼ ܢܘܿܚ ܢܝܼܚܵܐ ܘܐܸܡ݂ܲܪ ܠܹܗ܁>
    text <܃ܕܢܸܥܒܸܿܕܼ ܩܹܒܼܘܼܬܼܵܐ ܕܩܲܝܣܵܐ>
    text <ܕܢܸܣܬܲܬܲܪ ܒܵܗ̇ ܒܡܵܡܘܿ ܠܵܐ܁>
    text <܃ܥܒܸܕܼ ܠܹܗ [ܠܵܟ] ܩܹܒܼܘܼܬܼܵܐ ܕܥܲܪܩܵܐ>
    text <ܘܫܘܿܥܹܝܗ̇ ܒܟܼܘܼܦܪܵܐ ܕܠܵܐ ܬܸܛܲܒܲܥ܁>
    text <܃ܕܲܬܼܥܲܙܹܐ ܩܕܼܵܡ ܡܲܚܫܘ̈ܠܹܐ>
    text <ܡܵܐ ܕܚܵܠܛܝܼ̈ܢ ܡܲܝܵ̈̄ܐ ܒܡܲܝ̈ܵܐ܁>
    text <܃ܚܘܝܹܗ ܐܘܼܪܟܵܗ̇ ܘܦܬܼܝܗ̇>
    text <ܕܲܟܼܡܵܐ ܢܗܒܸܕܼ ܡܘܼܫܚ̈ܵܬܼܵܗ̇܁>
    text <܃ܘܐܲܠܦ ܦܘܼܠܵܓܼ ܡܸܕܼܝܵܪܹ̈ܐ>
    text <ܕܚܵܫܚܝܼ̈ܢ ܠܹܗ ܘܲܠܚܚܘ̈ܬܼܵܐ܁>
    text <܃ܥܒܸܕܼ ܐܘܼܪܟܿܐ ܬܠܵܬܼ ܡܵܠܐ ܐܲܡܝܼ̈ܢ>
    text <ܘܲܦܬܼܵܝܵܐ ܚܲܡܫܝܼܢ ܐܲܡܝܼ̈ܢ܁>
    text <܃ܘܲܬܼܠܵܘܼܬܼܝܼܢ ܐܲܡܝܼ̈ܢ ܪܵܘܡܵܗ̇>
    text <ܘܙܘܼܝܵܕܼܵܢܹ̈ܐ ܒܓܼܵܘ ܡܸܕܼܝܵܪ̈ܝܗ̇܁>
    text <܃ܬܠܵܬܼܵܐ ܡܸܕܼܝܵܪ̈ܝܼܢ ܬܸܗܘܹܐ>
    text <ܕܲܢܕܲܝܪܘܼܢ ܒܵܗ̇ ܟܠ ܓܸܢܣܝܼ̈ܢ܁>
    text <܃ܚܲܘܲܬܼ ܫܸܢܵܐ ܘܲܒܼܥܝܼܪܵܐ>
    text <ܘܦܪܚܬܼܵܐ ܕܓܦܐ ܘܐܢܫ̈ܐ܁>
    text <܃ܐܹܝܘ ܡܵܪܵܐ ܕܲܛܥܝܼܢ ܟܠܵܐ>
    text <ܕܡܲܠܸܦ ܦܘܼܪ̈ܣܹܐ ܠܙܲܕܝܼ̈ܩܹܐ܁ ܩܵ>
    text <܃ܕܟܲܕܼ ܡܸܫܟܲܚ ܗ̄ܘ̣ܵܐ ܕܢܦܨܝܘܗܝ>
    text <ܡܚܲܟܸܿܡ ܠܹܗ ܠܣܘܼܢܩܵܢ ܚܝܘ̈ܗܝ܁>
    text <܃ܡܨܸܐ ܗ̄ܘ̣ܵܐ ܕܢܲܛܪܝܘܗܝ ܠܬܲܡܝܼܡܵܐ>
    text <ܥܲܡ ܫܲܪܟܵܢܵܐ ܕܟܼܠ ܕܐܲܚܝܼ܁>
    text <ܘܲܦܫܝܼܩ ܗ̄ܘ̣ܵܐ ܠܹܗ ܕܲܢܣܲܬܲܪ܁>
    text <ܕܠܵܐ ܩܒܼܘܼܬ̇ܐ ܠܟܼܠ ܡܸܕܸܡ܁>
    text <܃ܠܬܲܝܵܒܼܘܬܼܵܐ ܕܡܲܪ̈ܵܚܹܐ>
    text <ܗ̄ܘ̣ܵܐ ܬܘܼܒܵܢܵܐ ܕܩܹܒܼܘܼܬܼܵܐ܁>
    text <܃ܕܒܼܐܵܬ̤ܵܐ ܓܠܝܼܬܼܵܐ ܢܸܬܼܟܵܘܢܘܼܢ>
    text <ܘܢܕܘܢܘܢ ܣܘܼܥܪ̈ܢܝܗܘܢ܁>
    text <܃ܒܦܘܼܠܚܵܢ ܒܲܝܣܵܐ ܫܲܬܝܲܩܵܐ>
    text <ܨܒܼܵܐ ܕܲܢܚܲܟܸܿܡ ܠܲܡܠܝܼ̈ܠܹܐ܁>
    text <܃ܕܢܸܫܐܲܠܘܼܢ ܚ̈ܝܐ ܠܡܝܬ̈ܐ>
    text <ܡܸܛܠ ܡܵܢܵܐ ܡܬܲܦܲܠܚܝܼܢ܁>
    text <܃ܚܪ̈ܫܐ ܒܩܵܠܵܐ ܒܵܠܹ̇ܝܢ ܗ̄ܘ̣ܵܘ>
    text <ܠܲܡܠܝܼ̈ܠܹܐ ܕܬܼܘܼܒܼܘ ܡ̣ܢ ܥܵܘܠܵܐ܁>
    text <܃ܕܗܵܐ ܒܬܼܩܵܢܲܢ ܡܸܬܼܟܲܪܙܵܐ>
    text <ܬܝܵܒܼܘܼܬܼܵܐ ܐܸܢ ܨܵܒܸ̇ܝܢ ܐܢ̄ܬܿܘܿܢ܁>
    text <܃ܐܲܝܟ ܟܵܪܘܿܙܵܐ ܩܵܥܹ̇ܐ ܗ̄ܘ̣ܵܐ>
    text <ܩܵܠ ܦܘܼܠܚܵܢܵܐ ܕܩܹܒܼܘܼܬܼܵܐ܁>
    text <܃ܒܩܘܼܡܘ ܦܸܨܘ ܘܝܩܪܵܐ ܕܚܵܘܒܲܝܟܿܘܿܢ>
    text <ܕܲܡܟܹ̈ܐ ܕܲܛܒ݂ܲܥܘ ܒܲܚܛܝܼܬܼܵܐ܁>
    text <܃ܝܲܬܿܝܼܪܹ̈ܐ ܗ̄ܘ̣ܵܘ ܨܹܐܕܲܝܟܘܢ [ܗܘܢ]>
    text <ܩܵܠܹ̈ܐ ܕܬܼܘܩܵܢ ܩܹܒܼܘܼܬܼܵܐ܁>
    text <܃ܕܣܲܟܼܪܹܗ ܠܝܘܩܪܐ ܕܒܝܫ̈ܬܐ>
    text <ܠܫܸܡܥܐ ܕܡܥܠ ܒܘܝܢܐ܁>
    text <܃ܢܘܚ ܗ̄ܘ̣ ܒܠܚܘܕܘܗܝ ܫܡ̣ܥ ܗܘ̣ܵܐ>
    text <ܘܡܣܟܿܐ ܗ̄ܘ̣ܵܐ ܠܫܘܠܵܡܵܐ܁>
    text <܃ܟܲܕܼ ܡܲܗ ܠܝܼܢ ܒܹܗ ܡܲܪ̈ܚܹܐ>
    text <ܕܠܵܐ ܡܸܬܼܗܲܝܡܲܢ ܬܘܩܢܗ܁>
    text <܃ܒܢ̣ܵܐ ܠܹܗ ܒܲܝܬܿܐ ܬܲܡܝܼܡܵܐ>
    text <ܐܲܝܟ ܪܸܡܙܵܐ ܕܚܲܟܸܿܡ ܢܲܦ̣ܫܹܗ܁>
    text <܃ܘܡܲܠܸܠ ܥܲܡܹܗ ܓܸܠܝܢܵ̇ܐ>
    text <ܕܲܢܛܲܝܸܒܼ ܠܹܗ ܬܘܼܪܣܵܝܵܐ܁>
    text <܃ܐܲܥܸܠ ܘܚܡ̣ܠ ܡܙܘܿܢܵܐ>
    text <ܠܹܗ ܘܲܠܓܸܢܹܣܹܗ ܕܟܼܠ ܡܸܕܸܡ܁>
    text <܃ܘܟܲܕܼ ܪܸܡܙܵܐ ܢܛ̇ܪ ܗ̣ܘܐ ܠܹܗ>
    text <ܐܲܠܦܹܗ ܕܢܹܐܨܲܦ ܕܚܫܚܬܗ܁>
    text <܃ܠܵܐ ܗ̄ܘ̣ܵܐ ܐܘܼܟܼܠܵܐ ܕܣܲܒܼܥܘܼܬܼܵܐ>
    text <ܟܲܢܸܫ ܘܲܚ̣ܡܲܠ ܙܲܕܝܼܩܐ܁>
    text <܃ܕܝܕ̇ܥ ܗ̄ܘ̣ܵܐ ܕܠܵܐ ܣܦܩ̇ ܗ̄ܘ̣ܵܐ>
    text <ܐܘܼܟܼܠܵܐ ܒܸܠܥܵܕܼ ܡ̣ܢ ܪܸܡܙܐ܁>
    text <܃ܩܲܠܝܼܠ ܗ̄ܘ̣ ܡܸܬܿܬܲܪܣܝܼܢ ܗ̄ܘ̣ܵܘ>
    text <ܠܩܘܼܝܵܡ ܚܲܝܹ̈ܐ ܕܦܓܼܪ̈ܝܗܘܿܢ܁>
    text <܃ܘܪܡܙܐ ܕܚܲܝܠܹܗ ܕܒܪܘܝܐ>
    text <ܢܛ̇ܪ ܗ̄ܘ̣ܵܐ ܠܗܘܢ ܒܲܒܼܨܝܪܐ܁>
    text <ܥܒ̣ܕܼ ܠܲܡ ܢܘܚܝ ܐܲܝܟ ܕܐܸܬܼܦܩܲܕܼ܁>
    text <ܘܡܲܠܸܠ ܥܲܡܹܗ ܒܵܪܘܿܝܵܐ܁>
    text <܃ܕܥܘ̣ܐ ܠܩܹܒܼܘܼܬܼܵܐ ܐܲܢ̄ܬܿ ܘܲܒܼܢܲܝ̈ܟ>
    text <ܘܢܸܫܹ̈ܐ ܕܲܒܼܢܲܝ̈ܟ ܥܲܡ ܕܝܼܠܹܟ܁>
    text <܃ܐܲܥܸܠ ܥܲܡܵܟ ܚܲܝܘ̈ܬܼܵܐ>
    text <ܘܲܒܼܥܝܼܪܵܐ ܥܲܡ ܦܪܲܚܬܵܐ܁>
    text <܃ܠܡܚܝܘ ܙܪܲܥܵܐ ܒܐܲܪܥܵܐ>
    text <ܕܢܸܪܕܘܼܢ ܓܸܢܣܹ̈ܐ ܒܝܘܼܒܵܠܐ܁>
    text <ܐܲܥܸܠ ܕܸܟܼܪܹ̈ܐ ܘܢܸܩܒܼܪܼ̈ܵܐ܃>
  block
    text <ܬܪܹܝܢ ܬܪܹܝܢ ܡ̣ܢ ܓܸܢܣܹ̈ܐ ܛܡ̈ܐܐ܁>
    text <܃ܘܲܕܼܡܝ̈ܐ ܫܲܒܼܥܵܐ ܫܲܒܼܥܵܐ>
    text <ܐܲܟܼܚܲܕܼ ܕܼܟܼܪܹ̈ܐ ܘܢܸܩܒܼ̈ܬܼܵܐ܁>
    text <܃ܠܵܐ ܝܵܕܲܥ̇ ܗ̄ܘ̣ܵܐ ܬܲܡܝܼܡܵܐ>
    text <ܠܡܸܦܪܲܫ ܛܲܡܐܹ̈ܐ ܘܲܕܼܟܼܝ̈ܐ܁>
    text <܃ܥܕܲܡܵܐ ܕܚܲܘܝܹܗ ܦܘܼܩܕܵܢܵܐ>
    text <ܒܝܲܕܼ ܡܸܢܝܵܢܵܐ ܕܟܼܠ ܓܸܢܣܝܼ̈ܢ܁>
    text <ܐܲܣܓܿܝܼ ܘܐܲܥܸܠ ܠܲܕܼܟܼ̈ܢܐ>
    text <ܕܚܵܫ̇ܚܝܼܢ ܗܵܘ̣ܵܘ ܠܹܗ ܡܵܐ ܕܢܲܦܲܩ܁>
    text <܃ܕܢܦܸܣ ܠܹܗ ܕܢܹܐܟܼܘܿܠ ܒܸܣܪܵܐ>
    text <ܘܢܲܣܸܩ ܡܸܢܗܘܿܢ ܠܲܥܠܬܼܵܐ܁>
    text <܃ܐܘ ܪܡܙܵܐ܁ ܕܟܢܫ ܓܸܢܣܹ̈ܐ>
    text <ܡܪ̈ܚܐ ܘܒܲܥܪܝܼܪ̈ܝܹܐ܁>
    text <܃ܘܫܲܝܸܢ ܐܸܢܘܿܢ ܠܲܚܕ̈ܵܕܐ>
    text <ܘܩܕܡ ܢܘܚ ܫܠܒܸܿܕ ܐܢܘܿܢ܁>
    text <܃ܗܵܘ̇ ܪܸܡܙܵܐ ܕܐܲܥܒܲܪ ܐܢܘܿܢ>
    text <ܩܕܡ ܐܕܡ ܟܕܼ ܫܬܝܩ̈ܝܢ܁>
    text <܃ܗܘ̤ ܫܲܥܒܸܿܕ ܘܕܢ ܐܢܘܢ>
    text <ܒܢܝܪܐ ܡܸܠܬܹܗ ܕܬܲܡܝܼܡܵܐ܁>
    text <܃ܨܵܝ̇ܒܿܝܼܢ ܗ̄ܘ̣ܵܘ ܓܸܢܣܝܼ̈ܢ ܓܸܢܣܝܼ̈ܢ>
    text <ܕܢ̇ܓܕ ܗ̄ܘ̣ܵܐ ܠܗܘܿܢ ܦܘܼܩܕܢܐ܁>
    text <܃ܘܐܵܬܹ̇ܝܢ ܕܸܟܼܪܹ̈ܐ ܘܢܸܩܒܼ̈ܬܼܵܐ>
    text <ܕܟܝ̈ܐ ܘܟܡܐ̈ܐ ܘܲܒܼܗܝܼܠܹܝܼܢ܁>
    text <܃ܦܓܼܘܕܹ̈ܐ ܐܹܕܫܲܝܢܵܐ ܡܪܡܝܢ ܗ̄ܘ̣ܵܘ>
    text <ܒܦܘܼܡ ܚܲܝܘ̇ܬܼ̈ܐ ܘܫܲܬܿܝܼܩܝܼܢ܁>
    text <܃ܐܲܪܝܵܐ ܘܬܼܘܪܵܐ ܟܕܼܝܼܢܝܼܢ ܗ̄ܘ̣ܘ>
    text <ܒܢܝܼܪܵܐ ܕܪܸܡܙܹܗ ܕܒܼܵܪܘܿܝܵܐ܁>
    text <܃ܡܪܟܿܢ ܓܦ̈ܐ ܕܦܪܚܬܐ>
    text <ܘܢܵܚ̇ܬܿܐ ܡ̣ܢ ܪܵܘܡܵܐ ܠܥܘܼܡܩܵܐ܁>
    text <܃ܘܪܗ̇ܛܝܼܢ ܗ̄ܘ̣ܵܘ ܝܵܘܢܹ̈ܐ ܘܢܸܨ̈ܐ>
    text <ܠܘܥܲܕܵܐ ܕܲܬܼܪܲܬ ܩܒܘܬܐ܁>
    text <܃ܫܲܝܢܵܐ ܪܲܒܿܐ ܡܘܡܠܟ ܗ̄ܘ̣ܵܐ>
    text <ܒܲܬܼܪܥ ܒܲܝܬܹܗ ܕܙܲܕܲܝܩܵܐ܁>
    text <܃ܕܓܼܢܣܹ̈ܐ ܐܲܟܼܠ̈ܝ ܠܚܕܕ̈ܐ>
    text <ܒܚܘܼܒܿܐ ܢܲܫ̣ܩܘ ܠܚܕ̈ܕܐ܁>
    text <܃ܒܢܘܚ ܐܸܬܼܚܲܕܲܬܿ ܫܘܼܠܛܵܢܵܐ>
    text <ܕܐܝܼܩܵܪܵܐ ܕܨܲܠܡܹܗ ܕܐܵܕܡ܁>
    text <܃ܕܓܢܣ̈ܐ ܕܲܡ̣ܪܕܘ ܡ̣ܢ ܐܕܡ>
    text <ܦܢ̣ܘ ܘܐܸܫܬܲ ܥܒܲܕܘ ܒܐܝܼܕ̈ܝ ܢܘܿܚ܁>
    text <܃ܢܦ̣ܩ ܪܡܙܐ ܐܝܟ ܠܝܙܓܕܐ>
    text <ܘܟܲܢܸܫ ܐܢܘܢ ܡ̣ܢ ܟܠ ܕܘܼܟ܁>
    text <܃ܘܟܕܢ ܐܢܘܢ ܘܒܐܘܝܘܬܐ>
    text <ܠܓܸܢܣܹ̈ܐ ܦܠܝ̈ܓܐ ܘܐܸܫܬܼܿܝܢܘ܁>
    text <܃ܣܵܡ̣ ܩܸܨܵܐ ܠܫܲܒܼܥܵܐ ܝܵܘܡܝܼ̈ܢ>
    text <ܥܲܕܼܡܸܢܬܼ ܟܲܢܫ̈ܢ ܚܲܝܘ̈ܬܼܵܐ܁>
    text <܃ܒܗܵܘ̇ ܛܲܟܼܣܵܐ ܕܬܼܵܩܸܢ ܒܹܗ ܟܠ>
    text <ܘܢܚ̣ ܡ̣ܢ ܥܡܠܹܗ ܒܕ ܫܒܥܐ܁>
    text <܃ܬܲܡ̇ܢ ܬܲܗܝ ܬܘܼܩܵܢܹܗ>
    text <ܠܝܘܼܠܦܵܢܵܐ ܕܟܸܢܫܲܝ̈ ܪܵܘܡܵܐ܁>
    text <܃ܘܗܵܪ ܟܵܐ ܐܲܓܲܪ ܕܲܢܚܵܘܹܐ>
    text <ܕܠܵܐ ܪܵܓܼܵܐ ܠܹܗ ܕܢܚܒܠ>
    text <܃ܒܲܡܵܐܐ ܫܲܢܲܝ̈ܐ ܛܲܝܒܿܘܼܬܼܵܐ>
    text <ܩܵܥ̇ܝܵܐ ܗ̄ܘ̣ܵܬܼ ܐܲܝܟ ܟܵܪܘܿܙܵܐ܁>
    text <܃ܕܚ̈ܛܝܐ ܦܢ̣ܵܘ ܡ̣ܢ ܥܵܘܠܵܐ>
    text <ܥܲܕܼܠܵܐ ܢܲܦ̇ܩܵܐ ܟܹܐܢܘܼܬܼܵܐ܁>
    text <܃ܒܵܬܲܪ ܢܘܼܓܼܪܵܐ ܕܲܫܟܼ̈ܝܵܐ>
    text <ܣܵܡ̣ ܩܸܨܵܐ ܠܒܲܒܼܥܵܐ ܝܵܘܡܝܼ̈ܢ܁>
    text <܃ܕܲܒܼܡܵܠܐ ܫܢܲܝ̈ܵܐ ܘܲܒܼܫܼܲܥܵܐ>
    text <ܠܲܬܼܝܵܒܼܘܼܬܼܵܐ ܡܣܲܟܹܿܐ ܗ̄ܘ̣ܵܐ܁>
    text <܃ܡܸܟܿܐ ܠܫܲܒܼܥܵܐ ܝܵܘܡ̈ܬܼܵܐ>
    text <ܫܠ̇ܡ ܦܘܼܩܕܵܢܝ ܒܥܒܼܵܕܵܐ܁>
    text <܃ܘܚܵܡܸ̇ܠ ܐ̄ܢܵܐ ܠܵܗ̇ ܠܛܲܝܒܿܘܼܬܼܵܐ>
    text <ܠܓܼܵܘ ܡ̣ܢ ܫܘܼܪܵܐ ܕܟܹܐܢܘܼܬܼܵܐ܁>
    text <܃ܡܸܟܿܐ ܠܫܲܒܼܥܵܐ ܝܵܘܡ̈ܬܼܵܐ>
    text <ܐܵܚܸ̇ܕܼܢܵܐ ܬܲܪܥܵܐ ܕܪ̈ܵܚܡܲܝ܁>
    text <܃ܘܬܼܵܪܥ̇ ܐ̄ܢܵܐ ܝܲܡܵܐ ܕܩܒܹܐ>
    text <ܠܥܸܠ ܡ̣ܢ ܚܲܨܗ ܕܲܪܩܝܼܥܵܐ܁>
    text <܃ܒܚܲܡܫܲܡܵܐܐ ܫܢܝܼ̈ܢ ܒܲܕܸܩ ܠܹܗ>
    text <ܓܸܠܝܵܢܵܐ ܠܢܘܿܚ ܥܲܠܗܵܕܹܐ܁>
    text <ܘܲܒܼܫܸܬܼܡܵܐܐ ܠܚܝܘ̈ܗܝ ܫܸܠܡܲܬ̤܁>
    text <ܦܪܵܬܼܘܿܙܡܝܼܵܐ ܕܲܦܣ݂ܲܩ ܗ̄ܘ̣ܵܐ܁>
    text <܃ܒܲܫܢܲܬܼ ܫܸܬܼܡܵܐܐ ܠܝܲܚ̈ܝ ܢܘܿܚ>
    text <ܠܛܫܲܬ̤ ܣܲܝܦܵܐ ܟܹܐܢܘܼܬܼܵܐ܁>
    text <܃ܘܲܒܼܙܲܝܢܵܐ ܕܡܲܝ̈ܵܐ ܘܟܼܬܼܗ>
    text <ܠܟܼܠܹܗ ܚܲܝܠܵܗ̇ ܕܥܵܡܲܪܬܿܐ܁>
    text <܃ܒܲܫܢܲܬܼ ܫܸܬܼܡܵܐܐ ܠܚܲܝ̈ ܢܘܿܚ>
    text <ܥܲܒܼܪܹܗ ܝܲܡܵܐ ܠܲܬܼܚܘܼܡܹܗ܁>
    text <܃ܘܩܒܝܐ ܕܠܥܸܠ ܐܸܫܬܿ ܚܠܲܦ>
    text <ܠܒܲܪ [ܡ̣ܢ] ܛܲܟܼܣܵܐ ܕܡܲܚܬܲܬܹܿܗ܁>
    text <܃ܒܲܫܢܲܬܼ ܫܸܬܼܡܵܐܐ ܠܚܲܝ̈ ܢܘܿܚ>
    text <ܗܘ̤ܐ ܛܵܘܦܵܢܵܐ ܥܲܠ ܐܲܪܥܵܐ܁>
    text <܃ܘܥܲܠ̣ ܢܘܿܚ ܘܲܒܼܢܵܘ̈ܗܝ ܘܲܒܼܢܸܫܵܘ̈ܗܝ>
    text <ܘܟܼܠܗܘܿܢ ܓܸܢܣܹ̈ܐ ܕܚܘ̈ܬܐ܁>
    text <܃ܩܵܠܵܐ ܕܡܲܝܵ̈ܐ ܐܲܙܵܝܼܥܵܗ̇>
    text <ܠܥܵܡܲܪܬܵܐ ܥܲܠ ܝܲܬܵܒܿܝܹܝ̈ܗ̇܁>
    text <܃ܘܲܪܓܼܘܼܒܝܵܐ ܕܡܲܝ̈ܐ ܕܲܠܥܸܠ>
    text <ܟܲܣܝܼ ܐܲܦܹܝ̈ܗ̇ ܒܚܸܫܘܿܟܼܵܐ܁>
  block
    text <܃ܢܘܿܚ ܘܲܕܼܥܲܡܹܗ ܡܣܲܟܹܿܝܢ ܗ̄ܘ̣ܵܘ>
    text <ܠܵܗ̇ ܪܸܡܙܵܐ ܕܟܲܢܸܫ ܐܢܘܿܢ܁>
    text <܃ܕܢܹܐܚܘܲܕ ܬܲܪܥܵܐ ܕܩܹܒܼܘܼܬܼܵܐ>
    text <ܒܲܩܠܝܕܼܵܐ ܕܪܸܡܙܵܐ ܕܚܲܝܼܠܹܗ܁>
    text <܃ܬܲܗܪܵܐ ܗܘ̤ܵܬܼ ܗܵܝ̇ ܡܲܥܲܠܬܵܐ>
    text <ܕܢܸܣܬܲܬܿܪܘܢ ܡ̣ܢ ܡܵܡܘܿܠܵܐ܁>
    text <܃ܡ̈ܠܝܼܠܹܐ ܒܲܣܪܘ ܥܲܠ ܩܵܠܹ̈ܐ>
    text <܃ܘܐܲܫܝܼܛܘ ܦܘܼܠܚܵܢ ܩܹܒܼܘܼܬܼܵܐ>
    text <ܘܢܫ̈ܫܹܐ ܗܝܡܢܘ ܕܥܐܠ̇ܝܼܢ܃ [ܕܐܢ]>
    text <ܠܵܐ ܙܵܟܹ̇ܐ ܠܗܘܿܢ ܡܡܘܠܐ܁>
    text <܃ܫܘܹܝܢ ܗ̄ܘ̣ܵܘ ܟܠܗܘܿܢ ܟܲܕܼ ܥܵܐܠܝܼܢ>
    text <ܐܲܟܚܕܼ ܕܟܼܪܹ̈ܐ ܘܢܸܩܒܼ̈ܵܬܼܵܐ܁>
    text <܃ܘܥܲܠ ܬܲܡ̇ܢ ܠܐܵܝܼܬܿܝܪܵܐ>
    text <ܘܠܵܐ ܚܲܣܝܼܪܵܐ ܠܡܸܢܵܝܵܢܵܐ>
    text <܃ܚܵܙܹ̇ܝܢ ܗ̄ܘ̣ܵܘ ܓܹܝܪ ܡܪ̈ܚܹܐ>
    text <ܠܓܸܢܣܹܐ ܕܟܼܵܢܫ̇ܝܼܢ ܠܲܬܼܪܲܥ ܢܘܿܚ܁>
    text <܃ܠܵܐ ܪܢܝܼ̇ܢ ܗ̄ܘ̣ܵܘ ܕܥܲܠ ܡܵܢܵܐ>
    text <ܫܒܲܩ̣ܘ ܚܘܼܪܒܵܐ ܘܲܪܚܸܡܘ ܫܲܝܢܵܐ܁>
    text <܃ܒܟܼܠܗܘܿܢ ܐܲܟܼܪܸܙ ܒܵܪܘܿܝܵܐ>
    text <ܬܝܵܒܼܘܼܬܼܵܐ ܒܐܸܕܼܢܲܝ̈ ܥܲܛܠܹ̈ܐ܁>
    text <܃ܒܬܼܘܼܩܵܢ ܒܲܝܣܹܐ ܕܩܹܒܼܘܼܬܼܵܐ>
    text <ܘܒܟܼܢܘܫܝܐ ܕܚܲܝܘܲܬܼ ܒܲܪܵܐ܁>
    text <܃ܒܲܡܠܐ ܫܢ̈ܝܐ ܓܸܠܝܵܢܹ̈ܐ>
    text <ܐܲܝܟ ܫܝܼܦܘܿܪ̈ܐ ܩܵܥܹ̇ܝܢ ܗ̄ܘ̣ܵܘ܁>
    text <܃ܘܒܲܕܼܡܘܼܬܼ ܫܲܒܼܛܵܐ ܕܡܲܪ ܕܼܘܼܬܼܵܐ>
    text <ܡܲܙܥܸܩ ܗ̄ܘ̣ܵܐ ܩܵܠ ܡܵܡܘܿܠܐ܁>
    text <܃ܘܥܕܲܡܵܐ ܠܫܲܒܼܥܵܐ ܝܘܡܝܼ̈ܢ>
    text <ܬܲܚܡܹܗ ܠܦܘܼܣܩܵܢ ܚܲܝ̈ܗܘܿܢ܁>
    text <܃ܕܡܸܪܵܐ ܠܫܲܒܼܥܵܐ ܝܵܘ̈ܡܵܬܼܵܐ>
    text <ܘܠܵܐ ܠܸܒܵܐ [ܕܵܠܫ] ܕܛܲܒܿܝܼ̈ܥܹܐ܁>
    text <܃ܥܲܠ ܢܘܿܚ ܘܐܲܥܸܠ ܚܝܘ̈ܬܐ>
    text <ܐܲܝܟ ܡܵܐ ܕܦܲܩܕܹܗ ܓܸܠ̣ܝܵܢܵܐ܁>
    text <܃ܘܐܲܚܕܼܵܗ̇ ܪܸܟܡܙܵܐ ܩܹܒܼܘܼܬܼܵܐ>
    text <ܘܛܲܒܼܥܵܗ̇ ܚܲܝܠܹܗ ܕܒܼܵܪܘܿܝܵܐ܁>
    text <܃ܥܲܠܘ ܚܲܪ̈ܫܐ ܘܦܵܫ̣ܘܡ̈ܠܠܐ>
    text <ܕܲܗܘ̤ܵܘ ܚܪ̈ܫܹܐ ܒܨܒܼܝܵܢܵܐ܁>
    text <܃ܘܐܲܟܿܣܲܬ̤ ܐܸܢܘܿܢ ܟܹܐܢܘܼܬܼܵܐ>
    text <ܒܫܲܬܿܝܼܩܹ̈ܐ ܕܨܵܬܼܘ ܦܘܼܩܪܵܢܵܐ܁>
    text <܃ܘܒܼܵܬܲܪ ܫܲܒܼܥܵܐ ܝܘܵܡܬܐ>
    text <ܒܲܫܢܲܬܼ ܫܸܬܼܡܵܠܐ ܠܝܲܚ̈ܝܼ ܢܘܿܚ܁>
    text <܃ܒܝܼܪܚܵܐ ܕܲܬܼܪܹܝܢ ܐܲܙܥܸܩ ܒܵܗ̇>
    text <ܩܵܠ ܟܹܐܢܘܼܬܼܵܐ ܒܥܵܡܲܪܬܵܐ܁>
    text <܃ܘܒܫܒܥܣܪܐ ܒܡܢܝܢܐ>
    text <ܪܫ̣ܲܡ ܓܘܼܢܚܵܐ ܕܲܓܼܙܵܪ ܕܝܼܢܹܗ܁>
    text <܃ܘܥܲܠ ܟܠܗܘܿܢ ܬܸܓܼܡܹ̇ܐ ܢܸܦܩܲܬ̤>
    text <ܐܵܦ ܦܵܣܝܼܣ ܕܲܬܼܒܥܬܼܐ܁>
    text <܃ܘܐܬܿܬܿܪܲܥܘ ܢܸܒܼ̈ܥܹܐ ܕܲܬܼܗܘܼܡܵܐ>
    text <ܘܢܸܣܟܹ̈ܐ ܕܪܵܘܡܵܐ ܐܸܬܦܲܬܼܚܘ܁>
    text <܃ܘܒܣܝܦܐ ܕܡܲܝ̈ܐ ܚܪܒܵܗ̇>
    text <ܪܸܡܙܵܐ ܠܟܼܠܗ̇ ܝܬܼܒܬܼܐ܁>
    text <܃ܣܠܸܩܘ ܡܲܝ̈ܵܐ ܕܥܘܼܡܩܵܐ ܠܒ̇ܘܡܵܐ>
    text <ܘܲܢܚܸܬܼܘ ܠܲܐܪܥܵܐ ܥܸ̈ܠܝܐ܁>
    text <܃ܘܒܲܡܨܝܕܬܵܐ ܕܡܝ̈ܐ ܦܟܪܬ̤>
    text <ܟܹܐܢܘܼܬܼܵܐ ܠܥܵܘܠܵܐ ܕܒܼܝܼ̈ܫܹܐ܁>
    text <܃ܬܗܘܼܡܵܐ ܒܚܲܒܼܪܹܗ ܦܵܓܼ̇ܥ ܗ̄ܘ̣ܵܐ>
    text <܃ܘܢܸܣܟܹ̈ܐ ܠܢܣܟ̈ܐ ܠܢܸܣܟܹ̈ܐ ܥܵܨܝܢ ܗ̄ܘ̣ܵܘ>
    text <܃ܘܡܲܝ̈ܐ ܠܡ̈ܐ ܩ̇ܪܝܢ ܗ̄ܘ̣ܵܘ>
    text <ܕܩܲܦܚܘ ܠܪܹܫܵܐ ܕܡܪ̈ܚܐ܁>
    text <܃ܓܵܥܹ̇ܐ ܗ̄ܘ̣ܵܐ ܬܗܘܡܐ ܚܲܪܫܵܐ>
    text <ܐܲܝܟ ܡܲܠܵܠܵܐ ܟܲܕܼ ܣܵܠܸ̇ܩ܁>
    text <܃ܘܲܒܼܩܵܠ ܓܲܠܵܠܘ̈ܗܝ ܡܲܟܸܿܣ ܗ̄ܘ̣ܵܐ>
    text <ܠܡ̈ܝܠܝܐ ܕܫܵܛ̣ܘ ܦܘܼܩܕܵܢܵܐ܁>
    text <܃ܣܸܒܼܝܵܐ ܕܲܠܥܸܠ ܕܐ̇ܢ ܗܘ̣ܵܐ>
    text <ܥܲܡ ܒܝܼܫܹ̈ܐ ܒܩܵܠ ܡܚܬܬܗ܁>
    text <܃ܕܐܚܬܗ ܥܵܘܠܵܐ ܡ̣ܢ ܪܵܘܡܵܐ>
    text <ܠܲܐܪܥܵܐ ܘܕܲܠܚܵܗ̇ ܠܫܲܦܝܘܼܬܹܗ܁>
    text <܃ܕܸܐܲܚܬܹܗ ܥܵܘܠܵܐ ܡ̣ܢ ܪܵܘܡܵܐ>
    text <܃ܥܨ̇ܝܢ ܗ̄ܘ̣ܵܘ ܡܝ̈ܐ ܠܡܲܝ̈ܐ>
    text <ܟܲܕܼ ܣܠ̇ܩܝܼܢ ܠܲܐܦܲܝ̈ ܪܵܘܡܵܐ܁>
    text <܃ܘܦܓܼܠ̇ܝܼܢ ܕܲܠܥܸܠ ܥܲܡ ܕܲܠܬܲܚܬܿ>
    text <ܐܲܝܟ ܐܝܼܙ ܓܲܕܵܐ ܕܟܹܐܢܘܼܬܼܵܐ܁>
    text <܃ܩܵܠ ܦܘܼܩܕܵܢܵܐ ܘܟܲܪ ܗܸܒܼ ܗ̄ܘ̣ܵܐ>
    text <ܠܥܠܝ̈ܐ ܠܡܸܚܲܬܼ ܠܲܐܪܥܵܐ܁>
    text <܃ܘܪܸܡܙܵܐ ܕܚܝܠܵܐ ܥܵܨܹ̇ܐ ܗ̄ܘ̣ܵܐ>
    text <ܠܬܲܚܬܲܝܹ̈ܐ ܠܲܐܦܲܝ̈ ܪܵܘܡܵܐ܁>
    text <܃ܡܲܚܬܼܵܐ ܘܡܲܣܩܵܐ ܕܫܲܬܿܝܼܩܹ̈ܐ>
    text <ܡܩܵܛܲܪܸܓܼ ܗ̄ܘ̣ܵܐ ܠܵ[ܗ̇] ܠܲܡ̈ܠܝܼܠܹ[ܗ]܁>
    text <܃ܕܟܲܕܼ ܚܵܪܫܹܝܢ ܨܵܬܼܘ ܦܘܼܩܕܵܢܵܐ>
    text <ܘܲܣܠܸܩܘ ܘܲܢܚܸܬܼܘ ܠܲܬܼ ܒܲܥܬܼܵܐ܁>
    text <܃[ܐܪ܁܁܁] ܡܲܠܝܵܐ ܡܲܠܝܵܐ ܗ̄ܘ̣ܵܬܼ>
    text <ܘܛܘܼܪܹ̈ܐ ܩ̈ܠܐ ܕܚܸܢ̈ܓܼܵܬܼܵܐ܁>
    text <܃ܘܐܵܠܹ̇ܝܢ ܗ̄ܘ̣ܵܐ ܪܵܘܡܵܐ ܘܥܘܼܡܩܵܐ>
    text <ܚܢܝܼܓܼܵܐ ܕܟܼܠ ܡܘܼܫܚ̈ܵܢ܁>
  block
    text <܃ܘܡܸܬܿܛܲܪܦܝܼܢ ܗ̄ܘ̣ܵܘ ܝܲܥܘܕܹ̈ܐ>
    text <ܟܲܕܼ ܫܵܠܡܝܼ̇ܢ ܗ̄ܘ̣ܵܘ ܚܲܝܲܝ̈ܗܘܿܢ܁>
    text <܃ܘܡܸܬܼ ܟܫܲܦܝܼܢ ܗ̄ܘ̣ܵܘ ܠܲܐܒܼܵܗܹ̈ܐ>
    text <ܘܠܲܝܬܿ ܕܲܡܥܲܕܲܪ ܠܲܐܠܝܼܨܹ̈ܐ܁>
    text <܃ܣܵ̇ܠ̇ܩܝܼܢ ܗ̄ܘ̣ܵܘ ܠܲܐܦܲܝ̈ ܪܵܘܡܵܐ>
    text <ܘܡܲܚܸܬܿ ܗ̄ܘ̣ܵܐ ܠܗܘܿܢ ܡܵܡܘܿܠܵܐ܁>
    text <܃ܘܢܵܚ̇ܬܝܼܢ ܗ̄ܘ̣ܵܘ ܠܲܐܦܲܝ̈ ܥܘܼܡܩܵܐ>
    text <ܘܵܓܼܥܹ̇ܐ ܢܗܘܡܵܐ ܠܘܼܩܒܲܠܗܘܿܢ܁>
    text <܃ܡܸܟܿܐ ܘܡܸܟܿܐ ܚ̣ܒܲܫ ܐܸܢܘܿܢ>
    text <ܩܪܵܒܼܵܐ ܕܡܝ̈ܐ ܠܚܲܝܼ̈ܠܫܹܐ܁>
    text <܃ܘܠܵܐ ܦܵܫ̣ ܣܪܝܼܕܵܐ ܛܲܕܼ ܫܲܪܝܼܪ>
    text <ܒܟܼܠܹܗ ܚܲܝܠܹܗ ܕܐ̄ܢܫܘܼܬܼܵܐ܁>
    text <܃ܐܲܪܒܿܥܝܼܢ ܓܹܝܪ ܠܸܠܲܝ ܐܝܼܡܵܩ>
    text <ܡܸܛܪܵܐ ܠܲܐܪܥܵܐ ܢܚܸ̇ܬܼ ܗ̄ܘ̣ܵܐ܁>
    text <܃ܘܲܬܼܗܘܡܵܐ ܠܥܸܠ ܣܵܠܹ̇ܩ ܗ̄ܘ̣ܵܐ>
    text <܃ܟܲܕܼ ܥܵܨܲܝ̇ܢ ܡܲܝ̈ܐ ܠܡ̈ܝܼܵܐ>
    text <܃ܒܲܐܪܒܿܥܝܼܢ ܝܵܘܡ̈ܬܐ ܚܲܨܕܘܼܗ̇>
    text <ܡܲܝ̈ܵܐ ܠܐܫܟܪ ܙܝܼܙܵܢܹ̈ܐ܁>
    text <܃ܘܲܒܼܣܲܝܦܵܐ ܩܲܫܝܵܐ ܦܲܣܩܘܼܗܝ>
    text <ܠܲܩܕܠܵܐ ܩܫܝܐ ܕܥܘ̤ܠܐ܁>
    text <܃ܒܐܲܪܒܿܠܝܼܢ ܝܵܘ̈ܡܬܐ ܩܲܛܦܵܗ̇>
    text <ܪܘܼܓܼܙܵܐ ܠܟܲܪܡܵܐ ܚܲܪܘܒܼܵܐ܁>
    text <܃ܘܲܡܝ̈ܵܐ ܒܲܕܼܡܘܼܬܼ ܥܵܨܘܿܪܹ̈ܐ>
    text <ܕܵܫ̣ܘ ܐܢܵܫܘܼܬܼܵܐ ܘܚܲܝܘ̈ܵܬܼܵܐ܁>
    text <܃ܬܗܘܡܵܐ ܒܡܲܣܩܹܗ ܡܲܟܼܪܸܙ ܗ̄ܘ̣ܵܐ>
    text <ܚܲܝܠܹܗ ܪܲܒܿܐ ܕܒܼܵܪܘܿܝܵܐ܁>
    text <܃ܕܪܸܡܙܵܐ ܕܝܼܠܹܗ ܐܲܙܝܼܥܹܗ>
    text <ܘܐܲܟܸܿܣ ܐܸܢܘܿܢ ܠܲܡܠܝܼ̈ܠܹܐ܁>
    text <܃ܥܫܸܢܘ ܡܲܝ̈ܵܐ ܠܥܸܠ ܡ̣ܢ ܐܲܪܥܵܐ>
    text <ܘܐܸܬܼܟܲܣܝܼܘ ܛܘܼܪܹ̈ܐ ܪ̈ܵܡܹܐ܁>
    text <܃ܘܣܵܦܲܬ̤ ܚܲܝܬܼܵܐ ܘܲܒܼܥܝܼܪܵܐ>
    text <ܘܦܪܚܬܐ ܕܓܦܐ ܘܐܢܫ̈ܐ܁>
    text <܃ܚܲܒܸܿܠܘ ܡܲܝ̈ܵܐ ܠܟܼܠ ܡܘܼܫ̈ܚܵܢ>
    text <ܕܲܥܠܲܝܡܘܼܬܼܵܐ ܘܣܲܝܒܿܘܼܬܼܵܐ܁>
    text <܃ܕܿܫܘܹܝܢ ܗ̄ܘ̣ܵܘ ܣܘܼܥܪ̈ܢܲܝܗܘܿܢ>
    text <ܐܲܫܘܝܼܘ ܡܝ̈ܵܐ ܡܵܘܬܲܝ̈ܗܘܿܢ܁>
    text <܃ܒܚܲܕܼ ܩܲܒܼܪܵܐ ܟܲܢܸܫ ܘܲܩ̣ܒܲܪ>
    text <ܡܵܡܘܠܵܐ ܠܟܼܠܗܘܿܢ ܓܸܢܣܹ̈ܐ܁>
    text <܃ܘܲܒܼܢܲܚܬܿܐ ܕܡܲܝ̈ܵܐ ܟܣܲܝܼܘ>
    text <ܠܐ̄ܢܵܫܵܘܼܬܼܵܐ ܘܠܲܚܘ̈ܵܬܼܵܐ܁>
    text <ܢܘܿܚ ܘܲܕܼ ܥܲܡܹܗ ܐܸܬܼܦܲܨܝܼܘ>
    text <ܡ̣ܢ ܟܠ ܕܲܢܫܲܘܬܼܵܐ ܒܐܲܦܵܘ̈ܗܝ܁>
    text <܃ܪܸܡܙܵܐ ܢܛ݂ܲܪ ܗ̄ܘ̣ܵܐ ܚܲܝ̈ܗܘܿܢ>
    text <ܘܠܵܐ ܗ̄ܘ̣ܵܐ ܩܲܝ̈ܣܹܐ ܫܲܬܿܝܼܩܹ̈ܐ܁>
    text <܃ܛܲܥܢܵܗ̇ ܬܗܘܼܡܵܐ ܠܩܹܒܼܘܼܬܼܵܐ>
    text <ܘܐܲܣܩܵܗ̇ ܠܪܵܡܐ ܒܝܲܕܼ ܓܲܠܠܵܘ̈ܗܝ܁>
    text <܃ܘܡܸܬܼܝܲܒܿܠܵܐ ܗ̄ܘ̣ܵܬܼ ܥܲܠ ܡܲܝ̈ܐ>
    text <ܘܐܲܚܝܼܕܼ ܗ̄ܘ̣ܵܐ ܠܵܗ̇ ܦܘܼܩܪܵܢܵܐ܁>
    text <܃ܥܒܪܐ ܗ̄ܘ̣ܵܬܼ ܥܲܠ ܪ̈ܡܬܐ>
    text <܃ܠܥܸܠ ܡ̣ܢ ܪܵܘܡܵܐ ܕܲܫܩ̈ܝܼܦܹܐ>
    text <܃ܘܢܵ̇ܫܝܼܢ ܗ̄ܘ̣ܵܘ ܒܵܗ̇ ܡܚܫܘ̈ܠܐ>
    text <ܘܠܵܐ ܡܸܬܿܬܿܙܝܼܥ ܗ̄ܘ̣ܵܐ ܪܘܼܟܵܒܼܵܗ܁>
    text <܃ܟܬܝܼܫܝܼܢ ܗ̄ܘ̣ܵܘ ܓܲܠ̈݁ܠܹܐ ܬܚܘܿܬܹܝܗ̇>
    text <ܘܥܵܒܼܪܵܐ ܥܠܲܝܗܘܿܢ ܢܝܼܚܵܐܝܼܬܼ܁>
    text <܃ܡܙܲܥܙܲܥ ܗ̄ܘ̣ܵܐ ܠܵܗ̇ ܠܟܼܵܐ ܘܲܠܟܼܵܐ>
    text <ܡܲܫܒܼܵܐ ܕܪܘܼܚܵܐ ܥܲܙܝܼܙܵܐ܁>
    text <܃ܠܒܲܪ ܡ̣ܢ ܛܲܟܼܣܵܐ ܫܵܚ̇ܩܝܼܢ ܗ̄ܘ̣ܵܘ>
    text <ܡ̈ܝܵܐ ܘܐܵܐܲܪ ܠܲܚܕܵܕܹ̈ܐ܁>
    text <܃ܘܲܒܼܬܲܟܼܬܘܼܫܗܘܿܢ ܩܹܒܼܘܼܬܼܵܐ>
    text <ܒܫܲܝܢܵܐ ܘܢܵܘܚܵܐ ܫܵܪܝܵܐ ܗ̄ܘ̣ܵܬܼ܁>
    text <܃ܛܥܝܼܢ ܗ̄ܘ̣ܵܐ ܠܵܗ̇ ܢܗܘܡܵܐ ܘܣܵܠܸ̇ܩ>
    text <ܘܲܡܙܲܚܲܝ ܠܵܗ̇ ܥܲܠ ܟܲܬܼܦܹܗ܁>
    text <܃ܘܣܵܓܼ̇ܕܝܼܢ ܗ̄ܘ̣ܵܘ ܓܲܠ̈ܠܹܐ ܩܕܼܵܡܹܝܗ̇>
    text <ܘܝܵܗ̇ܒܿܝܼܢ ܐܲܬܼܪܵܐ ܠܡܲܪܕܝܼܬܹܗ܁>
    text <܃ܐܘ ܐܸܠܦܵܐ ܕܲܕܼܠܵܐ ܠܹܩܹ̈ܐ>
    text <ܕܥܒܪܬܗ ܠܝܲܡܵܐ ܘܝܲܒܼܫܵܐ܁>
    text <܃ܘܠܵܐ ܕܲܒܵܪܵܗ̇ ܩܸܘܒܲܪܢܹܝܛܵܐ>
    text <ܒܫܲܓܼܫܝܼܘܼܬܼܵܐ ܕܡܲܚܫܘܼ̈ܠܹܐ܁>
    text <܃ܐܘ ܣܦܝܼܢܬܼܵܐ ܕܲܛܥܝܼܢܵܐ ܗ̄ܘ̣ܵܬܼ>
    text <ܥܵܠܡܵܐ ܟܠܹܗ ܡ̣ܢ ܣܵܟܹܗ܁>
    text <܃ܘܠܵܐ ܐܸܣܬܲܢܩܲܬ̤ ܡܲܪܕܝܼܬܵܗ̇>
    text <ܕܲܢܕܲܒܿܪܘܼܢܵܗ̇ ܡܲܠܵܚܹ̈ܐ܁>
    text <܃ܪܸܡܙܵܐ ܗ̄ܘ̤ܵܐ ܠܵܗ̇ ܡܲܠܵܚܵܐ>
    text <ܘܦܘܼܩܕܵܢܵܐ ܩܸܘܒܲܪܢܹܝܛܵܐ܁>
    text <܃ܘܕܼܘܼܟܲܬܼ ܟܵܘܟܿܒܼܵܐ ܨܒܼܝܵܢܵܐ>
    text <܃ܡܕܲܒܲܪ ܗ̄ܘ̣ܵܐ ܠܵܗ̇ ܠܲܠܡܹܐܢܵܐ>
    text <܃ܒܐܸܘܒܝܼܢܵܐ ܕܗܲܝܘܵܡܘܼܬܼܵܐ>
    text <܃ܐܲܣܝܼܪ ܗ̄ܘ̣ܵܬܼ ܡܲܪܝܼܬܼܵܐ>
    text <܃ܘܫܪܝܵܐ ܗ̄ܘ̣ܵܬܼ [܁܁܁] ܛܲܝܒܿܘܼܬܼܵܐ>
    text <ܚܠܵܦ ܪܘܼܚܵܐ ܕܲܒܼܟܸܬܵܢܹ̈ܐ܁>
    text <܃ܐܲܪܒܿܥܝܼܢ ܝܵܘܡ̈ܵܬܼܵܐ ܒܚܸܫܟܿܐ>
    text <ܪܵܕܿܝܵܐ ܗ̄ܘ̣ܵܬܼ ܐܲܝܟ [܁܁܁]ܐ܁>
    text <܃ܕܡܲܠܵܚܵܐ ܩܵܐܸ̇ܡ ܗ̄ܘ̣ܵܐ ܒܵܗ̇>
    text <ܠܵܐ ܣܢܝܼܩ ܗ̄ܘ̣ܵܐ ܥܲܠ ܢܲܗܝܼܪܵܐ܁>
    text <ܠܫܘܼܠܵܡ ܐܲܪܒܿܥܝܼܝܢ [܁܁܁]܁>
    text <ܚܸܡܠܲܬ̤ ܣܲܝܦܵܗ̇ ܟܹܐܢܘܼܬܼܵܐ܁>
    text <܃ܘܲܠܡܵܐܐ ܘܚܲܡܫܝܼܢ ܐܸܬܼܚܲܙܝܲܬ̤>
    text <ܐܵܬ̤ܵܐ ܕܪ̈ܚܡܹܐ ܒܪܹܫ ܛܘܼܪܹ̈ܐ܁>
    text <ܒܵܬܲܪ ܡܵܐܐ ܘܚܲܡܫܝܼܢ ܝܵܘܡܝܼ̈ܢ܃>
  block
    text <ܢܦܲܩ̣ ܪܸܡܙܵܐ ܐܲܝܟ ܐܝܼܙܓܲܕܵܐ܁>
    text <܃ܘܲܛܥܝܼܢ ܐܓܲܪܝܬܼܵܐ ܕܫܲܝܢܵܐ>
    text <ܕܸܟܬܿܒܲܘܼܗܝ ܪ̈ܲܚܡܹܐ ܠܘܵܬܼ ܪܘܼܓܙܵܐ܁>
    text <܃ܢܵܚ̣ܘ ܡ̈ܝܐ ܠܲܡܵܐܐ ܘܚܲܡܸܫܝܼܢ>
    text <ܘܐܸܬܼܚܵܘܝܼܪܹ̈ܫܲܝ ܛܘܼܪܹ̈ܐ܁>
    text <ܘܲܕܐܵܐ ܪܸܡܙܵܐ ܒܫܲܬܼܝܼܩܹ̈ܐ܁>
    text <ܘܟܲܢܸܫ ܐܸܢܘܿܢ ܠܲܬܼܗܘܡܵܐ܁>
    text <܃ܠܲܡܵܐܐ ܘܚܲܡܫܝܼܢ ܝܵܘܡܵܬܼ̈ܐ>
    text <܃ܥܒܲܪܬܹܗ ܠܝܲܡܵܐ ܩܹܒܼܘܼܬܼܵܐ>
    text <܃ܘܲܬܼܪܨܵܐ ܗ̄ܘ̣ܵܬܼ ܡܲܪܕܝܼܬܼܵܐ>
    text <ܠܲܡܫܘܼܚܬܵܐ ܘܡܸܨܥܲܬܼ ܐܲܪܥܵܐ܁>
    text <܃ܡ̣ܢ ܐܲܬܼܪܵܐ ܕܩܲܪܸܝܼܒܼ ܠܲܓܼܕܲܢ>
    text <ܚܸܙܩܲܬ̤ ܒܫܘܼܪܵܝ ܡܲܪܕܝܼܬܼܵܗ܁>
    text <܃ܘܣܲܝܸܟܼܬܼܗ ܠܪܲܗܛܵܐ ܕܐܲܘܼܪܚܵܗ̇>
    text <ܥܲܠ ܪܹܫܵܐ ܕܛܘܼܪ̈ܲܝ ܩܲܪܕܘܼ܁>
    text <܃ܒܫܘܼܠܵܡ ܐܘܼܪܚܵܐ ܚܵܐ̇ܪ ܗ̄ܘ̣ܵܐ>
    text <ܐܵܦ ܦܘܼܩܼܕܵܢܵܐ ܕܪܘܼܟܵܒܼܵܗ̇܁>
    text <܃ܕܬܲܥܒܲܪ ܓܸܢܣܵܐ ܕܒܹܝܬܼ ܐܕܵܡ>
    text <ܕܲܢܫܲܝܢܘܼܢ ܡܸܨܥܲܬܼ ܐܲܪܥܵܐ܁>
    text <܃ܠܗܠ ܡ̣ܢ ܝܲܡ̣ܵܐ ܥܵܡܲܪ ܗ̄ܘ̣ܵܐ>
    text <ܗܵܘ̇ ܕܵܪܐ ܕܚܒܠ ܐܲܪܥܵܐ܁>
    text <܃ܘܲܥܕܲܟܹܝܠ ܠܵܐ ܚܵܙܝܵܐ ܗ̄ܘ̣ܵܬܼ>
    text <ܡܸܨܥܲܬܼ ܐܲܪܥܵܐ ܠܡܵܝܘ̈ܬܹܐ܁>
    text <ܣܝܼܓܼ ܗ̄ܘ̣ܵܐ ܝܲܡܵܐ ܒܐܲܦܝ̈ܗܘܿܢ>
    text <ܥܕܲܡ̇ܐ ܕܲܗܘ̤ܵܐ ܛܵܘܦܵܢܵܐ܁>
    text <܃ܘܬܲܪܥܹܗ ܪܸܡܙܵܐ ܠܲܣܝܵܓܹܗ>
    text <ܘܐܲܥܒܲܪ ܐܢܘܿܢ ܠܲܡܨܲܥܬܼܵܐ܁>
    text <܃ܒܲܫܒܼܵܒܼܘܼܬܼܵܐ ܕܦܲܪܕܲܝܣܵܐ>
    text <ܓܡܪܝܢ ܗ̄ܘ̣ܵܘ ܥܸܪܵܐ ܕܪ̈ܝܼܢ܁>
    text <܃ܘܐܲܪܥܵܐ ܟܠܵܗ̇ ܣܦܝܼܩܵܐ ܗ̄ܘ̣ܵܬܼ>
    text <܃ܡ̣ܢ ܐܢܵܫܘܼܬܼܵܐ ܘܚܝܘ̈ܵܬܼܵܐ>
    text <܃ܘܐܲܝܟ ܕܨܵܕܝܼܬܼܵܐ ܐܝܼܬܹܝܗ̇ ܗ̄ܘ̣ܵܬܼ>
    text <܃ܡ̣ܢ ܝܲܡܵܐ ܥܕܲܡܵܐ ܠܝܲܡܵܐ>
    text <܃ܘܠܵܐ ܡܲܠܸܠ ܒܵܗ̇ ܩܵܠ ܐܢܵܫܵܐ>
    text <ܘܠܵܐ ܕܵܫ̣ܵܗ̇ ܪܓܸܠ ܚܲܝܘ̈ܵܬܹܐ܁>
    text <܃ܒܗܵܕܹܐ ܬܸܢܘܲܝ ܬܲܩܢܬܼܗ̇>
    text <܃ܐܵܦ ܛܲܝܒܿܘܼܬܼܵܐ ܠܩܹܒܼܘܼܬܼܵܐ>
    text <܃ܕܬܸܗܘܹܐ ܓܲܫܪܵܐ ܠܒܹܝܬܼ ܐܵܕܼܵܡ>
    text <ܘܬܲܥܒܲܪ ܐܸܢܘܿܢ ܠܲܪܘܚܬܐ܁>
    text <ܒܥܸܠܲܬܼ ܛܵܘܦܵܢܐ ܕܲܪܫܘܼܗ̇܃ ܠܐܘܼܪܚܵܐ ܕܠܵܐ ܥܒ̣̱ܪ ܒܵܗ̇ ܒܲܪܢܵܫ܁>
    text <܃ܟܲܕܼ ܣܝܼܡܵܐ ܗ̄ܘ̣ܵܬܼ ܒܝܲܕܼ ܥܬܹܗ>
    text <ܕܥܵܒܼܘܕܼܵܐ ܕܗܵܕܹܐ ܢܸܣܥܘܿܪ܁>
    text <ܠܵܘ ܡ̣ܢ ܚܸܡܬܵܐ ܛ̣ܪܕܼ ܐܸܢܘܿܢ>
    text <ܡ̣ܢ ܐܲܬܼܪܵܐ ܕܲܫܪܹܝܢ ܗ̄ܘ̣ܵܢ ܒܹܗ܁>
    text <܃ܠܵܐ ܒܲܬܼܘܬܼܵܐ ܫ̣ܕܵܐ ܐܸܢܘܿܢ>
    text <ܠܐܲܬܼܪܵܐ ܕܡܸܨܥܲܬ̤ ܝܬܒܬܐ܁>
    text <܃ܩܲܕܼܝܡ ܗ̄ܘ̣ܵܐ ܓܹܝܪ ܗܵܢ ܥܘܼܬܼܪܵܐ>
    text <ܒܝܲܕܼ ܥܬܹܗ ܩܕܼܡ ܒܸܪ̈ܝܵܬܼܵܐ܁>
    text <܃ܘܐܲܦܩܹܗ ܠܓܸܠܝܐ ܒܥܠ̈ܠܬܐ>
    text <ܠܕܼܘܲܪܫܵܐ ܕܡܵܝܘܿܬܼܘܼܬܼܵܐ܁>
    text <܃ܐܵܦ ܬܘܼܒܼ ܒܗܵܕܹܐ ܕܚܒܠ ܗܘ̣ܵܐ>
    text <ܘܲܥܛ̣ܵܐ ܒܡܲܝ̈ܐ ܠܬܼܘܼܩܵܢܵܘ̈ܗܝ܁>
    text <܃ܠܵܘ ܪܘܼܓܼܙܐ ܥܲܒܼܕܹܗ ܡ̣ܢ ܫܠܸܝ>
    text <ܟܲܕܼ ܠܵܐ ܡܦܣ ܒܐܲܝܼܕܼܵܐ ܕܣܲܥ݂ܲܣܪ܁>
    text <܃ܝܕܼܵ̇ ܗ̄ܘ̣ܵܐ ܩܕܼܡ ܛܵܘܦܵܢܵܐ>
    text <ܗܵܠܹܝܢ ܕܲܗܘ̈ܲܝ̤ ܘܲܥܬܼܝܼ̈ܕܵܢ܁>
    text <܃ܘܲܡܦܣ ܗ̄ܘ̣ܵܐ ܒܹܗ ܒܬܼܘܼܩܵܢܹܗ>
    text <ܕܥܵ̇[܁܁܁]ܠ ܡܵܘܬܿܐ ܘܫ̇ܪܹܐ ܠܹܗ܁>
    text <܃ܥܵܘܠܵܐ ܚܵܒܠܹܗ ܠܬܼܘܼܩܵܢܹܗ>
    text <ܟܲܕܼ ܠܵܐ ܛܵܥ̇ܝܵܐ ܠܝܲܕܼ ܥܬܹܗ܁>
    text <ܕܥܲܕܼܠܵܐ ܢܸܒܼܪܹܐ ܠܚ̈ܛܝܐ>
    text <ܝܵܕܥ̇ ܗ̣ܘܐ ܕܡܸܚܛܵܐ ܚܵܛ̇ܝܢ܁>
    text <܃ܡܦ̣ܣ ܗܘ̣ܵܐ ܕܫܒ̇ܩ ܫܪܟܢܐ>
    text <ܕܐ̄ܢܵܫܘܼܬܼܵܐ ܘܲܕܼܟܼܠ ܓܸܢܣܝܼ̈ܢ܁>
    text <܃ܘܥܲܠ ܗܵܕܹܐ ܛܲܟܲܣ ܘܐܲܥܸܠ>
    text <ܠܩܹܒܼܘܼܬܼܵܐ ܙܵܘ̈ܓܲܝܢ ܙܵܘ̈ܓܿܝܼܢ܁>
    text <ܝܵܕ̇ܥ ܗ̄ܘ̣ܵܐ ܕܡܸܬܼ ܒܲܥܝܵܐ>
    text <ܗ̄ܘ̣ܵܬܼ ܡ̣ܢ ܚܸܘܼܫܵܒܼܵܐ ܕܡܪ̈ܚܹܐ܁>
    text <܃ܕܥܲܠ ܕܣܢ̣ܐ ܗ̄ܘ̣ܵܐ ܬܘܼܩܵܢܹܗ>
    text <ܚܲܒܿܠܹܗ ܘܥܲܒ̣ܕ ܠܐܲܚܪܹܢܵܐ܁>
    text <܃ܒܬܲܪܥܝܼܬܼܵܐ ܕܙܲܪ݁ܥܲܝ ܙܹܐܦܵܐ>
    text <ܚܵܐ̇ܪ ܗ̄ܘ̣ܵܐ ܩܕܼܵܡ ܕܲܢܚܸܒܸܿܠ܁>
    text <܃ܘܩܲܕܸܡ ܩܲܦܚܵܗ̇ ܠܡܵܘܥܝܼܬܼܵܐ>
    text <ܕܙܝܼܙܵܢܹ̈ܐ ܕܚܘܼܫܵܒܲܝ̈ܗܘܿܢ܁>
    text <܃ܡ̣ܢ ܬܘܼܩܵܢܵܐ ܩܲܕܼܡܵܝܵܐ>
    text <ܫܒ̣ܩ ܫܲܪܟܵܢܵܐ ܕܟܼܠ ܡܸܕܲܡ܁>
    text <܃ܕܲܢܚܵܘܼܐ ܕܠܵܘ ܒܝܼܫܵܐ ܗ̄ܘ̣ܵܐ>
    text <ܬܘܩܵܢܵܐ ܕܲܥܒ̣ܵܕܼ ܐܝܼܕܼܵܘ̈ܗܝ܁>
    text <܃ܒܟܼܠܗܹܝܢ ܕܲܗܘܲܝ̤̈ ܚܵܐ̇ܪ ܗ̄ܘ̣ܵܐ>
    text <ܥܲܕܼ ܠܵܐ ܢܹܐܬܘܿܢ ܠܲܗܘܵܝܵܐ܁>
    text <܃ܘܠܵܘ ܒܲܬܼܘܵܬܼܵܐ ܚܒܠ ܟܠ>
    text <ܘܡܸܛܠ ܪ̈ܚܡܵܘܗܝ ܚܢ ܘܲܫܒ̣ܩ܁>
    text <ܘܚܵܘܝܼ ܘܟܹܐܢܘܼܬܹܗ ܕܟܹܐܢܵܐ [܁܁܁]>
    text <ܗ̄ܘ̣ ܛܵܒܵܐ ܒܣܘܼܥܪ̈ܢܵܘܗܝ܁>
    text <܃ܘܚܵܘܝܼ ܕܟܹܐܢܵܐ ܗ̄ܘ̣ܵܐ ܟܲܕܼ ܪܵܕܹܿܐ>
    text <ܕܠܵܐ ܢܸܪܢܘܼܢ ܕܪܵܚܸܡ ܥܵܘܠܵܐ ܗ̄ܘ̣܁>
    text <ܘܲܚܸܠܛ ܪ̈ܲܚܡܹܐ ܒܟܹܐܢܘܼܬܹܗ܃>
  block
    text <ܕܠܵܐ ܢܸܩܪܘܼܢܵܝܗܝ ܚܲܪܡܵܢܵܐ܁>
    text <܃ܒܬܲܪ̈ܬܝܗܸܝܢ ܚܵܘܝܼ ܚܲܝܠܹܗ>
    text <ܒܗܵܝ̇ ܕܼܪܲܕ̣ܵܐ ܘܲܒܼܗܵܝ̇ ܕܲܫ̣ܒܲܩ܁>
    text <܃ܘܐܲܟܼܪܸܙ ܫܘܼܠܛ̇ܢ ܡܵܪܘܼܬܹܗ>
    text <ܕܨܒܼܝܵܢܹܗ ܪܵܕܹ̇ܐ ܠܕܼܝܼܠܹܗ܁>
    text <܃ܒܫܲܒܿܘܩ̈ܐ ܕܡ̈ܝܐ ܪ̈ܓܼܝܐ>
    text <ܢܓܕܗ ܠܥܘܠܵܐ ܕܡܲܪ̈ܚܹܐ܁>
    text <܃ܘܲܒܼܫܲܒܼܛܵܐ ܕܩܵܦܲܝܝ ܒܝܼܫܹ̈ܐ>
    text <ܒܹܗ ܢ̇ܛܪ ܛܟܼܣܐ ܠܚ̈ܝܹܐ܁>
    text <܃ܛܲܢܢܘܼܗܝ ܡ̈ܝܐ ܠܫܲܪܟܵܢܵܐ>
    text <܃ܕܦܲܠܸܛܘ ܪ̈ܲܚܡܹܐ ܡ̣ܢ ܪܘܼܓܙܵܐ>
    text <܃ܘܐܲܥܒܲܪ ܣܵܡܘܲܗܝ ܒܲܡܨܲܥܬܼܵܐ>
    text <ܕܢܲܦܪܹܐ ܙܲܪܥܹܗ ܠܟܼܠ ܦܸܢܝ̈ܢ܁>
    text <܃ܒܝܲܪܚܵܐ ܫܒܼܝܼܥܵܝܵܐ ܥܸܠܲܬ̤>
    text <ܐܸܠܦܵܐ ܠܐܝܼܬܼܝܵܐ [ܘܐܸܬܲܬ̤] ܠܲܠܡܹܐܢܵܐ܁>
    text <܃ܘܒܫܒܥܣܪܐ ܒܡܢܝܐ>
    text <ܢܵܚܲܬ̤ ܥܲܠ ܟܘܼܪ̈ܲܝ ܩܲܪܕܘ܁>
    text <܃ܒܝܲܪܚܵܐ ܕܲܬܼܪܹܝܢ ܚܸܙܩܲܬ̤ ܗ̄ܘ̣ܵܬܼ>
    text <ܒܫܒܥܣܪܐ ܡ̣ܢ ܐܲܬܼܪܵܗ̇܁>
    text <܃ܘܲܒܼܝܲܪܚܵܐ ܕܫܲܒܼܥܵܐ ܥܸܠܲܬ̤>
    text <ܠܲܠܡܹܐܢܵܐ ܒܲܫܒܲܥܸܣܪܐ܁>
    text <܃ܝܲܪ̈ܚܹܐ ܒܲܒܼܥܵܐ ܒܲܠܡܹܐܢܵܐ>
    text <ܐܲܣܝܼܪܵܐ ܗ̄ܘ̣ܵܘ ܘܲܢܛܝܼܪܵܐ܁>
    text <܃ܘܠܵܐ ܦܸܬܼܚܲܬ̤ ܓܲܙܵܐܬ ܕܥܘܼܬܼܪܵܗ̇>
    text <ܥܕܲܡܵܐ ܠܝܲܪܚܵܐ ܬܪܲܝܵܢܵܐ܁>
    text <܃ܒܝܲܪܚܵܐ ܬܪܲܝܵܢܵܐ ܫܲܕܲܪ>
    text <ܡܵܪܹܐ ܐܸܠܦܵܐ ܐܝܼܙܓܲܕܵܐ܁>
    text <܃ܕܢܸܦܘܿܩ ܢܸܚܙܹܐ ܐܸܢ ܢܵܚܲܬ̤>
    text <ܚܸܡܬܼܵܐ ܕܡ̈ܝܐ ܡ̣ܢ ܐܲܪܥܵܐ܁>
    text <܃ܥܘܼܪܒܼܵܐ ܛܲܡܲܡܲܐܐ ܐܸܫܬܲܕܲܪ>
    text <ܝܲܥܢܵܐ ܘܪܵܚܸ̇ܡ ܡܹܐܟܼܘܼܠܬܐ܁>
    text <܃ܘܲܫܒܼܬܗ ܪܸܓܲܬܼ ܒܸܣܪܵܐ>
    text <ܘܠܵܐ ܥܛܸܦ ܦܢܝܼ ܦܸܬܼܓܼܵܡܵܐ܁>
    text <܃ܫܲܕܲܪ ܐܝܼܙܓܼܕܵܐ ܕܲܬܼܪܹܝܢ>
    text <܃ܡ̣ܢ ܓܸܢܣܵܐ ܪܵܚܸ̇ܡ ܫܲܝܢܵܐ>
    text <܃ܘܢܸܦܩܲܬ̤ ܝܵܘܢܵܐ ܘܣܥܪܬܗ̇>
    text <ܠܡܲܫܪܝܼܬܼܵܐ ܘܥܛܦܲܬ̤ ܨܐܕܼܵܘܗܝ܁>
    text <܃ܘܦܵܫ̣ ܬܘܼܒܼ ܫܲܒܼܥܵܐ ܝܵܘܡ̈ܵܬܼܵܐ>
    text <ܘܲܗܦܟ ܫܲܕܲܪ ܐܝܼܙܓܲܕܵܐ܁>
    text <܃ܘܐܸܬܲܬ̤ ܝܵܘܢܵܐ ܘܛܲܥܝܼܢܵܐ>
    text <ܣܒܲܪܬܼܵܐ ܕܫܲܝܢܵܐ ܒܓܼܵܘ ܦܘܼܡܵܗ̇܁>
    text <܃ܛܲܪܦܵܗ̇ ܕܙܲܝܬܐ ܚܵܘܝܵܬܹܗ>
    text <ܕܫܲܕܲܪ ܠܵܗ̇ ܪܹܡܙܵܐ ܒܐܝܼܕ̈ܝܗ̇܁>
    text <܃ܐܲܝܟ ܪܸܗܒܼܘܼܢܵܐ ܕܬܲܪܥܝܼ[܁܁܁]ܬܼܵܐ>
    text <ܕܢܵܚܲܬ̤ ܚܸܡܬܹܗ ܕܕܲܝ̇ܢܵܐ܁>
    text <܃ܚܕܼܝ ܘܐܸܬܼܒܲܝܵܐ ܙܲܕܲܝܼܩܵܐ>
    text <ܒܐܸܓܲܪܬܼܵܐ ܕܫܲܝܢܵܐ ܕܐܲܝܬܼܝ܁>
    text <܃ܘܲܗܦ݂ܲܟ ܫܲܕܼܪܹܗ ܠܐܝܼܙܕܵܐ>
    text <ܕܚ̣ܙܐ ܕܫܲܪܪ ܫܘܼܘܕܵܝܹܗ܁>
    text <܃ܬܠܵܬܼ ܙܲܒܼܝ̈ܢ ܢܸܦܩܲܬ̤ ܝܵܘܢܵܐ>
    text <ܘܫܪܪܬܹܗ ܒܲܬܼܠܵܬܲܝܗܹܝܢ܁>
    text <܃ܘܲܦܬܼܚ̣ ܬܲܪܥܵܐ ܕܩܹܒܼܘܼܬܼܵܐ>
    text <ܘܲܚ̣ܙܵܐ ܠܲܐܪܥܵܐ ܠܐܲܪܥܵܐ ܘܐܸܬܼܒܲܝܲܐ܁>
    text <܃ܚܙ̣ܵܐ ܢܘܼܗܪܵܐ ܘܲܫܡ݂ܲܥ ܩܵܠܵܐ>
    text <ܒܝܲܕܼ ܓܸܠܝܵܢܹ̈ܐ ܪ̈ܘܼܚܵܢܹܐ܁>
    text <܃ܕܗܵܐ ܗܘ̤ܵܘ ܪ̈ܲܚܡܹܐ ܡܸܨܥܵܝܹ̈ܐ>
    text <ܘܫܲܝܢܘܼܗ̇ ܠܚܸܡܬܹܗ ܕܕܲܝ̇ܢܵܐ܁>
    text <܃ܗܵܐ ܐܲܦܝܼܣܬܼܗ ܛܲܝܒܿܘܼܬܼܵܐ>
    text <ܕܢܸܦ̣ܬܲܚ ܬܲܪܥܵܐ ܒܐܲܦܝ̈ܟܿܘܿܢ܁>
    text <܃ܦܘܩܘ ܐܲܣܝܼܪܹ̈ܐ ܘܐܸܬܼܒܲܝܲܐܘ>
    text <ܒܲܚܙܵܬܼܵܐ ܦܐܝܼܬܼܵܐ ܕܐܲܪܥܵܐ܁>
    text <܃ܒܵܬܲܪ ܫܸܬܼܡܵܐܐ ܠܚܲܝ̈ܝ ܢܘܿܚ>
    text <ܒܫܘܼܠܵܡ ܫܲܢܬܿܐ ܕܒܼܵܬܲܪܗܹܝܢ܁>
    text <܃ܦܩ݂ܲܕܼ ܠܹܗ ܪܸܡܙܵܐ ܠܙܲܕܿܝܼܩܵܐ>
    text <ܕܢܸܦܘܩ ܠܐܲܪܥܵܐ ܥܲܡ ܕܝܼܠܹܗ܁>
    text <܃ܦܘܩ ܐܢ̄ܬܿ ܘܲܒܲܢܝܼ̈ܟ ܠܲܡ ܥܲܡܵܟ>
    text <ܘܐܲܢ̄ܬܿܬܼܵܟ ܥܲܡ ܢ̈ܫܹܐ ܕܲܒܼܢܲܝ̈ܟ܁>
    text <܃ܘܐܲܦܸܩ ܥܲܡܵܟ ܦܵܪܲܚܵܬܼܵܐ>
    text <ܘܲܒܼܝܼܪܵܐ ܘܚܲܝܘܲܬܼ ܫܸܢܵܐ܁>
    text <܃ܩܲܒܸܿܠ ܟܹܐܢܵܐ ܦܘܼܩܕܵܢܵܐ>
    text <ܘܲܢܦܲܩ̣ ܘܐܲܦܸܩ ܟܠܝܼܓܸܢܣܝܼ̈ܢ܁>
    text <܃ܘܠܵܐ ܦܵܫ̣ܘ ܡܸܢܗܘܿܢ ܕܲܚܒܼܝܼܫܹ̈ܐ>
    text <ܕܠܵܐ ܢܦ̣ܩ ܠܲܐܬܼܪܵܐ ܕܒܹܝܬܼ ܚܲܝܹ̈ܐ܁>
    text <܃ܐܲܝܟ ܡܸܢܝܵܢܵܐ ܕܥܵܠ̣ܘ ܗ̄ܘ̣ܵܘ ܠܵܗ̇>
    text <ܢܦܲܩ̣ܘ ܡ̣ܢ ܬܲܡ̇ܢ ܟܲܕܼ ܫܵܠ̇ܡܝܼܢ܁>
    text <܃ܕܪܸܡܙܵܐ ܠܟܼܠܗܘܿܢ ܢܛܲܪ ܗ̄ܘ̣ܵܐ>
    text <ܘܲܡܩܲܝܹܡ ܗ̄ܘ̣ܵܐ ܚܲܝܲܝ̈ܗܘܿܢ܁>
    text <܃ܢܦܲܩ̣ܘ ܐܲܣܝܼܪܹ̈ܐ ܟܲܕܼ ܚܵܕܹ̇ܝܢ>
    text <ܡ̣ܛܠ ܩܘܼܝܵܡ ܚܲܝܲܝܗܘܿܢ܁>
    text <܃ܒܝܲܪܚܵܐ ܕܲܬܼܪܹܝܢ ܚܒܲܫ݂ ܐܸܢܘܿܢ>
    text <ܦܘܼܩܕܵܢܵܐ ܒܒܹܝܬܼ ܐܲܣܝܼܪܹ̈ܐ܁>
    text <܃ܘܲܒܼܝܲܪܚܵܐ ܕܲܬܼܪܹܝܢ ܦܲܬܼܚܹܗ>
    text <ܠܬܲܪܥܵܐ ܕܪܼ̈ܚܡܹܐ ܒܐܲܦܲܝ̈ܗܘܿܢ܁>
    text <܃ܒܲܫܒ̇ܥܸܣܪܐ ܒܡܸܢܝܵܢܵܐ>
    text <ܩܸܒܼܪܬ̤ ܐܸܢܘܿܢ ܟܹܐܢܘܼܬܼܵܐ܁>
    text <܃ܘܲܒܼܫܲܒܼܥܵܐ ܘܥܸܣܪܝܼܢ ܒܐܝܼܵܪ>
    text <ܢܚܡܲܬ̤ ܐܸܢܘܿܢ ܛܲܝܒܿܘܼܬܼܵܐ܁>
    text <ܒܐܝܼܪܵܐ ܥܲܒܼܕܹܗ ܠܛܵܘܦܵܢܵܐ܃>
  block
    text <ܒܐܸܣܘܿܟܼ̈ܣܹܐ ܕܝܲܒܿܝܫܘܼܬܼܵܐ܁>
    text <܃ܕܕܲܠܡܵܐ ܢܸܪܢܘܼܢ ܡܲܪ̈ܵܚܹܐ>
    text <ܕܣܲ[ܝܐ]ܘܼܬܼ ܡܸܛܪܐ ܓܸܕܼܫܲܬ̤܁>
    text <܃ܒܐܝܼܪܵܐ ܥܲܒܕܵܗ̇ ܠܡܸܦܲܩܬܼܵܐ>
    text <ܒܝܲܪܚܵܐ ܕܦܲܐܹܐ ܘܲܡܨܲܒܲܬܼ܁>
    text <܃ܕܒܲܚܚܙܵܬܼܵܐ ܕܙܲܪܥܵܐ ܘܦܹܐܪܹ̈ܐ>
    text <ܢܚܲܕܹܐ ܠܒܵܐ ܕܲܡܥܵܩܹ̈ܐ܁>
    text <܃ܐܹܝܘ ܥܘܼܡ̣ܩܵܐ ܕܥܘܼܬܼܪܵܐ ܪܲܒܼܐ>
    text <ܕܚܸܟܼܡܘܬܹܗ ܕܐܲܠܵܗ ܟܠܵܐ܁>
    text <܃ܕܲܡܛܝܸܒܼ ܠܹܗ ܬܘܼܩܵܢܹܗ>
    text <ܙܲܒܼܢܵܐ ܦܐܹܐ ܠܲܢܚܵܝܹܗ܁>
    text <܃ܒܢܝܼܣܵܢ ܬܲܩܸܢ ܒܸܪ̈ܝܵܬܼܵܐ>
    text <ܘܨܲܒܬܼܗ̇ ܠܲܐܪܥܵܐ ܒܐܝܼ̈ܠܵܢ̣ܐ܁>
    text <܃ܘܐܸܫܟܲܚܘ ܐ̄ܢܵܫ̈ܐ ܘܚܲܝܘ̈ܬܼܵܐ>
    text <ܓܢܘܿܢܵܐ ܕܲܦܐܹܐ ܘܲܡܨܲܒܲܬܼ܁>
    text <܃ܒܐܝܼܪܵܐ ܦܲܬܼܚܵܗ̇ ܠܩܹܒܼܘܼܬܼܵܐ>
    text <ܒܝܲܪܚܵܐ ܕܐܲܚܕܵܗ̇ ܒܲܐܦܝ̈ܗܘܿܢ܁>
    text <܃ܘܛܲܝܸܒܼ ܦܬܼܘܿܪ ܬܘܼܪܣܵܝܵܐ>
    text <ܙܲܒܼܢܵܐ ܦܲܐܝܵܐ ܩܕܵܡܲܝܗܘܿܢ܁>
    text <܃ܒܢܝܼܣܵܢ ܐܲܦܩܵܗ̇ ܡ̣ܢ ܡܸܨܪܹܝܢ>
    text <ܠܲܟܼܢܘܼܫܬܵܐ ܕܒܹܝܬܼ ܝܼܣܪܹܵܝܠ܁>
    text <܃ܘܢܩ̣ܫ ܠܗ̇ ܓܢܘܿܢܵܐ ܒܕܲܒܪܐ>
    text <ܘܓܼܕܠ ܠܵܗ̇ ܟܠܝܼܠ ܗܲܒܵܒܹ̈ܐ܁>
    text <܃ܒܢܝܼܣܵܢ ܬܘܼܒܼ ܚܲܕܸܬܼ ܐܸܢܹܝܢ>
    text <ܠܒܸܪ̈ܝܵܬܼܵܐ ܒܝܲܕܼ ܪܹܫܝܼܬܲܢ܁>
    text <܃ܕܲܒܼܙܲܒܼܢܵܐ ܕܬܲܩܸܢ ܐܹܢܝܢ>
    text <ܢܚܲܕܬܼ ܚܘܼܒܵܠ ܬܘܼܩܵܢܗ܁>
    text <܃ܒܙܲܒܼܢܵܐ ܦܨܝܼܚܵܐ ܐܵܦ ܨܹܝܕ ܢܘܚ>
    text <ܫܲܡܠܝܼ ܘܲܓܼܡܲܪܨ ܒܼܝܵܢܹܗ>
    text <܃ܘܐܲܦܩܹܗ ܒܝܲܪܚܵܐ ܕܗܲܒܵܒܹ̈ܐ>
    text <ܘܚܲܕܝܼ ܥܲܡܹܗ ܠܟܼܠ ܡܕܡ܁>
    text <܃ܢܦ݂ܲܩܘ ܗ̄ܘ̣ܵܘ ܟܠ ܓܸܢܣܝܼ̈ܢ ܥܲܡ ܢܘܚ>
    text <ܘܕܲܝܲܪܘ ܥܲܡܹܗ ܥܲܠ ܐܲܪܥܵܐ܁>
    text <܃ܘܩܲܪܸܒܼ ܡܸܢܗܘܿܢ ܪܹܫܝܼܬܼܵܐ>
    text <ܠܪܸܡܙܵܐ ܕܲܢܛ݂ܲܪ ܚܲܝܲܝ̈ܗܘܿܢ܁>
    text <܃ܒܢ̣ܵܐ ܢܘܿܚ ܡܲܕܸܒܲܚ ܨܒܼܝܵܢܵܐ>
    text <ܘܐܲܣܸܩ ܕܸܒܼܚܹ̈ܐ ܕܬܲܪܥܘܼܬܼܵܐ܁>
    text <܃ܘܩܲܒܸܿܠ ܕܒܼܚܹܗ ܒܵܪܘܿܝܵܐ>
    text <ܥܲܡ ܛܘܼܝܵܒܼܵܐ ܕܨܒܼܝܵܢܹܗ܁>
    text <܃ܐܲܪܚܼܝ ܪܚܝܵܐ ܕܲܣܘܵܬܼܵܐ>
    text <ܐܝܼܬܼܝܵܐ ܕܠܵܐ ܣܢܝܼܩ ܥܲܠ ܡܸܕܡ܁>
    text <܃ܘܐܸܬܿܬܿܢܝܼܚ ܡ̣ܢ ܚܸܡܵܬܼܵܐ ܕܪܘܼܓܼܙܹܗ>
    text <ܟܝܵܢܵܐ ܕܡܡܬܼܘܿܡ ܠܵܐ ܪܵܓܸ̇ܙ܁>
    text <܃ܠܵܐ ܠܲܡ ܐܵ[܁܁܁]ܣܸܦ ܠܲܡܠܵܛܗ̇>
    text <ܠܐܲܪܥܵܐ ܡܸܛܠ ܒܲܪܢܵܫܵܐ܁>
    text <܃ܕܝܵܕܼܵܥ̇ ܐ̄̈ܢܵܐ ܕܣܝܼܡ ܗ̄ܘ̣ ܝܲܨܪܹܗ>
    text <ܥܲܠ ܒܝܼܫܬܿܐ ܡ̣ܢ ܥܲܠܝܘܼܬܹܗ܁>
    text <܃ܘܡܟܹܝܠ ܟܠܗܘܿܢ ܝܵܘ̈ܡܵܬܼܵܐ>
    text <ܙܲܪܥܵܐ ܚܸܨܕܵܐ ܘܥܲܠ̈݁ܠܬܐ܁>
    text <܃ܩܲܝܛܵܐ ܘܣܲܬܼܘܵܐ ܟܲܕܼ ܪܵܕܼܝ̇ܢ>
    text <ܒܛܘܼܟܵܣܵܐ ܕܫܘܼ ܚ̈ܠܵܦܲܝܗܘܿܢ܁>
    text <܃ܒܲܪܟܵܗ̇ ܠܲܐܪܥܵܐ ܒܫܘܼܚ̈ܠܵܦܹܐ>
    text <ܟܲܕܼ ܝܵܗܒܵܐ ܦܹܐܪܹ̈ܐ ܠܐܢܵܫ̈ܐ܁>
    text <܃ܘܠܐ̄ܢܵܫ̈ܐ ܒܲܪܸܟ ܐܸܢܘܿܢ>
    text <܃ܒܒܛܢܵܐ ܘܝܲܠܕܐ ܕܝܘܼܒܵܠܵܐ>
    text <܃ܕܚܠܲܬܼܟܼܘܿܢ ܐܲܪܡܵܐ ܥܲܠ ܟܠ>
    text <ܥܲܠ ܚܲܝܘܵܬܼ̈ܐ ܘܲܒܼܥܝܼܪܵܐ܁>
    text <܃ܘܲܒܼܢܝܼܪܵܐ ܕܫܘܼܠܛܵܢ ܐܢܵܫܵܐ>
    text <ܐܹܟܕܘܢ ܕܹܝܢ ܟܠܹܗܘܿܢ ܓܸܢܣܹ̈ܐ܁>
    text <܃ܘܥܲܡ ܒܘܼܪ̈ܟܵܬܼܵܐ ܕܲܒܼܝܠܕܐ>
    text <ܘܫܘܼܠܛܵܢܵܐ ܕܥܲܠ ܟܠ ܡܸܕܼܡ܁>
    text <܃ܐܲܠܸܦ ܐܸܢܘܿܢ ܐܲܝܟ ܥܸܣܒܵܐ>
    text <ܢܹܐܟܼܠܘܼܢ ܒܸܣܪܵܐ ܕܚܲܝܘ̈̇ܬܼܵܐ܁>
    text <܃ܚܵܘܝܼ ܐܸܢܘܿܢ ܦܘܼܪܫܵܢܵܐ>
    text <ܕܐܲܝܟܲܢ ܢܸܟܿܣܘܢ ܚܝܘ̈ܬܐ܁>
    text <܃ܕܡܐ ܕܐܸܫܕܘ ܕܡܗܹܝܢ ܒܐܪܥܵܐ>
    text <ܢܸܐܟܼܠܘܼܢ ܗܵܝܕܹܝܢ ܦܲܓܼܪ̈ܲܝܗܘܿܢ>
    text <܃ܕܡܵܐ ܠܲܡ ܒܲܠܚܘܲܕܼ ܠܵܐ ܬܹܐܟܼܘܿܠ>
    text <ܕܲܕܼܡܵܐ ܢܲܦ̣ܫܵܐ ܗ̄ܘ̣ ܕܲܒܼܥܝܼܪܵܐ܁>
    text <܃ܠܵܐ ܬܹܐ ܟܼܘܿܠ ܒܸܣܪܐ ܘܢܲܦ̣ܫܵܐ>
    text <ܕܠܵܐ ܬܸܬܼܚܲܝܲܒܼ ܒܲܬܼܒܲܥܬܼܵܐ܁>
    text <܃ܠܵܐ ܝܵܕܼܥܝܼܢ ܗ̄ܘ̣ܵܘ ܩܲܕܼܡ̈ܝܹܐ>
    text <ܠܡܹܐܟܲܠ ܒܸܣܪܵܐ ܕܚܲܝܘ̈ܬܼܵܐ܁>
    text <܃ܥܕܲܡ̇ܐ ܕܓܠ̣ܵܐ ܦܘܼܩܕܵܢܵܐ>
    text <ܠܢܘܚ ܕܐܟܼܘܠ ܘܐܟܢ ܐܸܟܠ܁>
    text <܃ܢܵܡܘܿܣܵܐ ܗܘ̤ܵܐ ܫܘܼܘܕܵܝܵܐ>
    text <ܕܣܵܐܸ̇ܡ ܗ̄ܘ̣ܵܐ ܠܹܗ ܠܲܟܼܝܵܢܵܐ܁>
    text <܃ܘܐܸܠܘܼ ܝܲܕ ܥܘܼܗܝ ܩܲܕܼܡ̈ܝܬܐ>
    text <ܢܘܚ ܝܲܬܿܝܼܪ ܢܛ̇ܪ ܗܘ̣ܐ ܠܹܗ܁>
    text <܃ܒܗܵܕܹܐ ܕܣܵܡ̣ ܠܹܗ ܢܵܡܘܿܣܵܐ>
    text <ܚܵܘܝܼ ܕܚܕܬܼܵܐ ܗ̄ܘ̣ ܢܵܡܘܿܣܵܐ܁>
    text <܃ܘܐܸܠܘܼ ܣܝܼܡ ܗ̄ܘ̣ܵܐ ܠܩܲܕܼܡ̈ܝܐ>
    text <ܠܵܐ ܡܚܲܕܬ ܗ̄ܘ̣ܵܐ ܠܲܩܝܵܡܹܗ܀>
    text <܃ܒܥܸܠܲܬܼ ܩܸܛܠܵܐ ܕܚܲܘ̈ܬܼܵܐ>
    text <ܙܲܗܲܪ ܐܸܢܘܿܢ ܡ̣ܢ ܩܸܛܠܵܐ܁>
    text <܃ܕܐܲܝܢܵܐ ܕܩܵܛܸ̇ܠ ܒܲܪ ܢܵܫܵܐ>
    text <܃ܚܠܵܦ ܐ̄ܢܵܫܵܐ ܕܡܹܗ ܢܸܬܼ ܐܫܸܕܪ>
    text <܃ܨܲܠܡܵܐ ܗ̄ܘ̣ ܐܢܵܫܵܐ ܕܒܼܵܪܘܿܝܹܗ>
    text <ܘܡܵܪܵܐ ܕܟܼܠܗܹܝܢ ܒܸܪ̈ܝܵܬܼܵܐ܁>
    text <ܟܲܠܦܘܼܬܼ ܪܲܒܿܘܼܬܼ ܐܝܼܩܵܪܹܗ܃>
  block
    text <ܩܲܫܝܵܐ ܬܒܲܥܬܼܵܐ ܕܩܵܘܿܠܹܗ܁>
    text <܃ܢܵܡܘܣܹ̈ܐ ܚܲܕܼܬܹ̈ܐ ܣܵܡ̣ ܠܹܗ>
    text <ܪܲܒܵܐ ܓܡܝܼܪܵܐ ܠܬܲܠܡܝܹܕܗ܁>
    text <܃ܘܲܟܼܬܼܒ̣ ܐܸܢܘܿܢ ܥܲܠ ܠܸܒܹܿܗ>
    text <ܒܩܢܝܵܐ ܪܸܡܙܵܐ ܕܨܒܼܝܵܢܹܗ܁>
    text <܃ܥܲܠ ܬܘܼܒܼ ܥܲܡܹܗ ܒܩܲܝܵܡܵܐ>
    text <ܘܫܲܪܪܹܗ ܠܫܲܝܢܵܐ ܒܡܵܘܡ̈ܬܐ܁>
    text <܃ܕܠܵܐ ܬܘܼܒܼ ܐܸܥܛܹܐ ܡ̣ܢ ܐܲܪܥܵܐ>
    text <ܠܐ̄ܢܵܫ̈ܐ ܒܡ̈ܝܐ ܕܛܵܘ ܦܢܵܐ܁>
    text <܃ܗܵܕܹܐ ܗ̣̄ܝ ܐܵܬ̤ܵܐ ܕܲܩܝܵܡܵܐ>
    text <܃ܕܲܡܩܝܼܡ ܐ̄ܢܵܐ ܒܲܝܢܲܝ ܠܐܲܪܥܵܐ>
    text <܃ܚܙܵܬܐ ܕܩܸܒܬܵܐ ܡܸܬܼܚܲܙܝܵܐ>
    text <ܡܸܨܥܲܬܼܡ̈ܝܐ ܕܒܲܥܵܢ̈ܢܹܐ܁>
    text <܃ܐܝܬܹܝܗ̇ ܗ̄ܘ̣ܵܬܼ ܗܵܕܹܐ ܐܵܬ̤ܵܐ>
    text <ܥܲܡ ܬܘܼܩܵܢܵܐ ܕܟܼܠ ܡܸܕܡ܁>
    text <܃ܘܠܵܐ ܨܒ̣̰ܵܐ ܚܘܝܗ̇ ܠܩܲܕܼܡ̈ܝܹܐ>
    text <ܥܕܲ ܡܵܐ ܕܲܓܼܠ̣ܵܗ̇ ܒܝܵܘܡܲܝ̈ ܢܘܿܚ܁>
    text <܃ܠܢܘܿܚ ܝܲܗܪܵܐ ܒܐܵܬ̤ܵܐ ܕܫܲܝܢܵܐ>
    text <ܕܬܸܗܘܹܐ ܥܕܲܡܵܐ ܠܫܘܼܠܡܵܐ܁>
    text <܃ܕܡܵܐ ܕܚܵܙܹ̇ܝܢ ܠܵܗ̇ ܡܵܝܘ̈ܬܼܵܐ>
    text <ܢܸܬܼܒܲܝܐܸܘܢ ܒܐܵܬ̤ܵܐ ܕܫܲܝܢܵܐ܁>
    text <܃ܚܲܟܸܿܡ ܐܸܢܘܿܢ ܠܦܫܝ̈ܛܹܐ>
    text <ܒܢܵܡܘ̈ܣܹܐ ܚܲܕܼܬܹ̈ܐ ܕܲܟܼܬܲܒܼ܁>
    text <܃ܘܐܲܩܢܝܼ ܐܸܢܘܿܢ ܒܘܼܝܵܢܵܐ>
    text <ܠܡܸܦܠܲܚ ܠܲܐܪܥܵܐ ܒܝܲܐܪܼܐ܁>
    text <܃ܫܲܪܝܼ ܠܲܡ ܢܘܿܚ ܒܲܥܒܼܵܕܵܐ>
    text <ܘܲܢܨܒ̣ ܟܲܪܡܵܐ ܘܝܲܗ̣ܒܼ ܦܹܐܪܹ̈ܐ܁>
    text <܃ܘܐܸܫܬܝܼ ܡ̣ܢ ܚܲܡܪܹܗ ܘܲܪܘܝܼ>
    text <ܘܲܛܥ̣ܵܐ ܒܵܗ̇ ܒܚܲܕܼܬܘܼܬܼ ܚܲܝܠܹܗ܁>
    text <܃ܠܵܐ ܫܩܝܼܠ ܗ̄ܘ̣ܵܐ ܠܹܗ ܢܸܣܝܢܗ>
    text <ܕܡܲܦܗܹܐ ܫܸܩܝܹܗ ܠܪܸܥܝܵܢܵܐ܁>
    text <܃ܘܠܵܐ ܝܵܕܥ̇ ܗ̄ܘ̣ܵܐ ܕܐܲܝܟܲܢܵܐ>
    text <ܡܸܬܼܚܲܫܚܝܼܢ ܒܹܗ ܫܵܬܿܘܵܝܵܘ̈ܗܝ܁>
    text <܃ܐܸܫܬܝܼ ܢܘܚ ܘܲܛ̣ܥܵܐ ܢܲܦ̣ܫܹܗ>
    text <ܘܐܲܙ ܠܹܗ ܚܲܡܪܵܐ ܠܝܲܩܝܼܪܵܐ܁>
    text <܃ܘܲܐܲܗܠܲܬ̤ ܒܹܗ ܡܲܪܵܚܘܼܬܼܵܐ>
    text <ܕܨܸܒܼܝܵܢܹܗ ܕܚܵܡ ܙܲܠܝܠܵܐ܁>
    text <܃ܠܵܛܹܗ ܟܹܐܢܵܐ ܠܡܲܪܚܵܐ>
    text <ܥܲܠ ܕܐܲܗܸܠ ܒܹܗ ܕܠܵܐ ܟܘܼܚܵܕܼ܁>
    text <܃ܘܟܲܕܼܢܹܗ ܒܢܝܹܪܵܠܐ ܕܥܲܒܼܕܘܼܬܼܵܐ>
    text <ܕܲܢܕܲܚܸܠ ܒܹܗ ܠܲܐ̄ܚܪ̈ܵܢܹܐ܁>
    text <܃ܒܠܵܘ̈ܛܵܬܼܵܐ ܕܨܝܕܼ ܡܲܪ̈ܚܹܐ>
    text <ܐܲܫܪܝܼ ܩܸܢܛܵܐ ܒܣܲܓ̈ܝܼܠܹܐ܁>
    text <܃ܕܠܵܐ ܢܸܗܘܘܿܢ ܐܲܝܟ ܚܵܡ ܠܝܼܛܵܐ>
    text <ܘܢܸܗܘܘܿܢ ܠܝܼܛܹ̈ܐ ܒܲܕܼܡܘܼܬܹܗ܁>
    text <܃ܠܵܘ ܒܲܟܼܝܵܢܵܐ ܐܣܪܵܬܹܗ>
    text <ܠܥܲܒܼܕܼܘܼܬܼܵܐ ܡܸܠܲܬܼ ܟܹܐܢܵܐ܁>
    text <܃ܠܲܝܬܿ ܥܲܒܼܕܘܼܬܼܵܐ ܒܲܕܝܵܢܵܐ܃ ܐܸܠܵܐ ܕܒܝܼܫܘܼܬܼ ܨܒܼܝܵܢܵܐ>
    text <܃ܨܒܼܝܵܢܹܗ ܕܚܵܡ ܒܲܘܲܚ ܒܹܗ>
    text <܃ܒܝܲܩܝܼܪܵܐ ܕܲܛܥ̣ܵܐ ܒܚܡܪܹܗ>
    text <܃ܘܥܲܒܼܕܹܗ ܐܵܬ̤ܵܐ ܠܡܲܪ̈ܚܹܐ>
    text <ܕܢܸܬܼܟܲܐܪ̈ܘܼܢ ܡ̣ܢ ܝܲܩܝܼܪܹ̈ܐ܁>
    text <܃ܪܫ̣ܡ ܒܵܪܘܿܝܵܐ ܬܲܫܥܝܼܬܹܗ>
    text <ܕܢܘܚ ܝܲܩܝܼܪܐ ܕܐܸܬܼܦܲܪܣܝܼ܁>
    text <܃ܕܲܢܚܸܟܸܿܡ ܒܹܗ ܠܝܵܕܘ̈ܥܹܐ>
    text <ܕܠܵܐ ܢܸܬܼܓܲܢ̄ܒܿܪܘܼܢ ܥܲܠ ܚܲܡܪܵܐ܁>
    text <܃ܥܲܡ ܕܲܟܼܝܘܼܬܼܵܐ ܕܗܲܕܵܡܵܘ̈ܗܝ>
    text <ܪܫ̣ܡ ܛܘܼܥܝܲܝ ܕܲܛܥ̣ܵܐ ܒܚܲܡܪܵܐ܁>
    text <܃ܕܢܲܣܓܿܐ ܢܙܲܗܲܪ ܕܲܒܼܛܟܼܣܵܐ>
    text <ܢܸܬܼܚܲܫܚܘܼܢ ܒܹܗ ܫܵܬܘܼܝܵܘ̈ܗܝ܁>
    text <܃ܚܵܘܝܼ ܕܲܫܘܐ ܠܓܸܠܝܢܐ>
    text <ܕܢܛܪ ܫܲܦܝܘܬܼ ܪܸܥܝܵܢܵܐ܁>
    text <܃ܕܲܢܚܲܦܸܛ ܒܹܗ ܠܲܕܼܟܼܝ̈ܐ>
    text <ܕܬܸܫܪܐܹܒܗܘܿܢ ܡܸܠܲܬܼ ܚܲܝܹ̈ܐ܁>
    text <܃ܪܫܲܡ ܠܲܢ ܙܵܟܼܘܼܬܼ ܚܘܼܡܵܣܵܢܹܗ>
    text <ܕܲܟܼܡܵܐ ܥܲܙܝܼ ܥܲܡ ܒܝܼܫܹ̈ܐ܁>
    text <܃ܕܠܵܐ ܐܸܫܬܲܕܲܠ ܠܲܢܚ̈ܝܹܐ>
    text <ܒܥܸܢܝܵܢܵܐ ܕܲܒܼܢܲܝ̈ ܥܲܡܹܗ܁>
    text <܃ܢܛܪܹܗ ܒܡܝ̈ܐ ܕܡ̇ܡܘܿܠܵܐ>
    text <ܘܥܒܼܕܗ ܚܠܵܦܬܐ ܠܲܒܼܪܝܼܬܼܵܐ܁>
    text <܃ܘܫܲܝܢܵܗ̇ ܠܲܐܪܥܵܐ ܨܵܕܝܼܬܼܵܐ>
    text <ܒܗܲܠܥ̈ܬܼܵܐ ܕܝܘܼܒܵܠ ܓܸܢܣܹܗ܁>
    text <܃ܐܲܦܩܹܗ ܡ̣ܢ ܓܵܘ ܩܹܒܼܘܬܼܵܐ>
    text <ܘܣܬܿܪܵܗ̇ ܡܸܢܹܗ ܠܩܹܒܼܘܼܬܼܵܐ܁>
    text <܃ܕܠܵܐ ܢܸܛܥܘܢ ܒܵܗ̇ ܝܠܕ̈ܬܗ>
    text <ܘܢܸܩܪܘܼܬܵܗ̇ ܒܫܸܡ ܐܲܠܵܗܵܐ܁>
    text <܃ܒܗܵܕܐ ܬܸܢܘܲܝ ܣܬܪܬܼܗ̇>
    text <ܟܹܐܢܘܼܬܼܵܐ ܡ̣ܢ ܚܲܙ̈ܝܹܐ܁>
    text <܃ܕܠܐ ܬܸܗܘܸܐ ܥܸܠܲܬܼ ܚܲܝܹ̈ܐ>
    text <ܥܸܠܬܼܵܐ ܕܛܘܼܥܝܲܝ ܠܲܐܚܪ̈ܵܢܐ܁>
    text <܃ܒܐܲܪܥܵܐ ܣܲܬܼܪܵܗ̇ ܠܩܹܒܼܘܼܬܼܵܐ>
    text <ܒܛܲܟܼܣܵܐ ܕܲܣܥ݂ܲܪ ܒܹܗ ܒܡܘܼܫܹܐ܁>
    text <܃ܕܝܵܕ̇ܥ ܗ̄ܘ̣ܵܐ ܕܛܵܥܹ̇ܝܢ ܗ̄ܘ̣ܵܘ ܒܹܗ>
    text <ܒܩܒܼܪܗ ܥܲܡܵܐ ܕܥܸܒܼܪ̈ܝܹܐ܁>
    text <܃ܠܹܗ ܦܲܐܝ̈ܢ ܟܠ ܝܼܕܼܥ̈ܬܼܵܐ>
    text <ܠܲܐܚܝܼܕܼ ܣܵܟܼܵܐ ܕܟܼܠ ܚܸܟܼܡ̈ܢ܁>
    text <܃ܕܠܵܐ ܛܥܝ̈ܢ ܠܵܗ̇ ܠܝܼܕܲܥܬܹܗ>
    text <ܗܵܠܹܝܢ ܕܲܗܘ̤̈ܝ ܘܕܲܬܼܝܼ̈ܕܵܢ܁>
    text <܃ܩܕܼܵܡ ܟܠ ܡ̣ܕܹܡ ܒܲܕܼܩ ܠܹܗ>
    text <ܘܥܲܕܼܠܵܐ ܢܸܗܘܹܐ [ܝܕܲܥ̇] ܟܠ܁>
    text <܃ܘܲܡܣܲܝܟܝܼܢ ܠܹܗ ܒܝܼܕܲܥܬܼܵܐ>
    text <ܬܘܼܩܵܢܵܘ̈ܗܝ ܥܲܕܼܠܵܐ ܢܸܗܘܘܿܢ܁>
  block
    text <܃ܫܵܘܹ̇ܐ ܕܡ̣ܢ ܟܠ ܢܸܫܬܿܒܲܝܝ>
    text <ܗܵܘ̇ ܝܵܕܸܘܿܥܵܐ ܕܟܼܠ ܡܸܕܹܡ܁>
    text <܃ܟܲܕܼ ܝܵܕܼܵܥ̇ ܒܝܼܫܘܼܬܼ ܝܲܨܪܲܝܢ>
    text <ܡܬܲܗܹܐ ܠܲܢ ܒܝܲܕܼ ܥܠܠ̈ܬܐ܀>
text <ܥܲܠ ܝܘܿܡ ܥܹܐܕܼܵܐ ܕܦܲܢܛܹܩܘܼܣܛܹܐ>
  block
    text <ܥܲܠ ܝܘܿܡ ܥܹܐܕܼܵܐ ܕܦܲܢܛܹܩܘܼܣܛܹܐ>
  block
    text <ܡܐܡܪܐ ܕܥܣܪܝܢ ܘܫܒܥܐ>
    text <ܕܥܲܠ ܝܘܿܡ ܥܹܐܕܼܵܐ ܕܦܲܢܛܹܩܘܼܣܛܹܐ>
    text <ܥܘܼܢܵܝܵܐ>
    text <ܐܵܘ ܡܵܝܘܿܬܹ̈ܐ ܢܸܦܘܿܥ ܚܵܘܒܿܬܼܵܐ ܠܡܵܘܪܸܒܼ ܓܸܢܣܲܢ ܒܚܲܝܠܵܐ>
    text <ܕܚܸܟܼܡܵܬܹ̈ܗ܃ ܐܲܚܝ̈܁>
  block
    text <܃ܓܲܙܵܐ ܕܪܘܼܚܵܐ ܦܬ݂ܲܚ ܒܵܪܘܿܝܵܐ ܩܕܼܵܡ ܡ̇ܝܘܿܬܹ̈ܐ>
    text <ܘܐܲܥܬܲܪ ܐܸܢܘܿܢ ܡ̣ܢ ܣܝܼ̈ܡܵܬܼܵܐ ܕܪܲܒܿܘܼܬܼ ܚܲܝܠܹܗ ܀>
    text <܃ܒܡܵܐܢܵܐ ܣܵܡܹܗ ܠܥܘܼܬܼܪܹܗ ܡܲܥܬܲܪ ܟܠܵܐ>
    text <ܘܟܲܕܼ ܗܘ̤ ܫܝܼܛܵܐ ܗ̄ܘ̣ ܢܛ݂ܲܪ ܒܹܗ ܓܲܙܵܐ ܕܲܫܒܼܝܼ̈ܚܵܬܼܵܐ ܀>
    text <܃ܛܝܼܢܵܐ ܪܲܦܝܵܐ ܥܒܲܕܼ ܓܹܐܙܲܒܼܪܵܐ ܕܲܣܬܼܝܼܪ̈ܵܬܹܗ>
    text <ܘܫܲܓܼܪܹܗ ܒܪܘܼܚܵܐ ܘܣܵܡ̣ ܒܹܗ ܪܘܼܚܵܐ ܫܒܼܝܼܚܵܐ ܒܫܝܼܛܵܐ ܀>
    text <܃ܐܲܝܟ ܟܸܢܵܪܹ̈ܐ ܒܡܸܢܲܝ̈ ܦܲܓܼܪܹܗ ܙܡܲܪ ܟܲܣܝܵܬܹ̈ܐ>
    text <ܘܚܲܟܿܝܼ ܒܩܵܠܹܗ ܠܐܲܪ݁ܥܵܢܵܝܹܐ ܘܠܲܫܡܲܝܵܢܹ̈ܐ ܀>
    text <܃ܐܲܝܟ ܫܝܼܦܘܿܪܵܐ ܩܥ̣ܵܐ ܦܘܼܩܵܕܵܢܵܐ ܒܠܸܫܵܢ ܒܸܣܪܵܐ>
    text <ܘܲܟܼܢܲܫ̣ܘ ܨܹܐܕܼܵܘܗܝ ܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ ܀>
    text <܃ܩܲܢܝܵܐ ܪܥܝܼܥܵܐ ܗܘ̤ܵܐ ܐܲܒܿܘܼܒܼܵܐ ܠܪܘܼܚܵܐ ܚܲܝܵܐ>
    text <ܘܦܲܨܲܚ ܟܠܵܐ ܒܗܲܢܝܼܐܘܼܬܼܵܐ ܕܵܙܡܝܼܪ̈ܵܬܹܗ ܀>
    text <܃ܡ̇ܘܠܸܕܼ ܚܲܫܹ̈ܐ ܫܪ̣̱ܵܐ ܒܹܗ ܚܲܝܠܵܐ ܡܲܚܸܐ ܠܟܼܠܵܐ>
    text <ܘܫܲܪܝܼ ܡܲܪܕܸܿܐ ܚܲܝܹ̈ܐ ܠܟܼܠܵܐ ܒܪܘܼܚ ܣܸܦ̈ܘܵܬܹܗ ܀>
    text <܃ܟܪܝܼܗܵܐ ܕܲܪܡܸܐ ܒܟܹܐܒܹ̈ܐ ܕܥܵܘ̣ܠܵܐ ܢܘܼܓܼܪܵܐ ܕܙܲܒܼܢܵܐ>
    text <ܫܲܪܝܼ ܡܲܐܣܸܐ ܟܹܐܒܹ̈ ܕܦܲܓܼܪܵܐ ܘܡܘܼܡܹ̈ܐ ܕܢܲܦܫܵܐ ܀>
  block
    text <܃ܩܲܝܣܵܐ ܕܝܼܒܸܫ ܒܚܘܼܡ̇ܐ ܩܲܫܝܵܐ ܕܲܪ̈ܓܼܝܼܓܼܵܬܼܵܐ>
    text <ܐܲܦܪܲܥ ܡܸܫܢܹܠܝ ܘܲܛܥ݂ܲܢ ܦܹܐܪܹ̈ܐ ܕܗܲܢܝܼܐܘܼܬܼܵܐ ܀>
    text <܃ܟܲܪܡ̇ܐ ܕܲܛܠ݂ܲܡ ܦܵܠ ܦܘܼܠܚܵܢܵܐ ܘܐܵܘܥܝܼ ܝܥܪܵܐ>
    text <ܒܲܟܲܪ ܡܸܢܹܫܠܝ ܣܓܼܘܼܠܵܐ ܕܚܲܡܪܵܐ ܘܲܦܪ̣݂ܲܥ ܫܘܼܒܼܚܵܐ ܀>
    text <܃ܝܵܪܵܪܬܵܐ ܕܒܲܪܕܲܪ ܥܘܼܬܼܪܵܐ ܕܲܢܣ݂ܲܒܼ ܙܒܲܠܝܼܠܘܼܬܼܵܐ>
    text <ܦܢ̣ܵܐ ܨܹܝܕܼ ܐܲܒܼܘܼܗܝ ܘܲܣܘ݂ܲܝ ܠܐܘܼܪܥܹܗ ܘܝܲܗ̣̄ܒܼܠܹܗ ܥܘܼܬܼܪܹܗ ܀>
    text <܃ܒܚܘܼܒܵܐ ܘܪ̈ܲܚܡܹܐ ܡܣ݂ܲܚ ܒܵܪܘܿܚܵܐ ܠܘܼܩܒܲܠ ܚܲܝܲܝ̈ܢ>
    text <ܘܥܲܦܩܹܗ ܠܓܸܢܣܲܢ ܒܝܲܕܼ ܪܹܫܝܼܬܼܵܐ ܕܢܲܣ݂ܲܒܼ ܡܸܢܲܢ ܀>
    text <܃ܟܲܣܝܼ ܨܲܥܪܵܢ ܒܐܸܣܛܲܠ ܫܘܼܒܼܚܵܐ ܕܙܲܩ̣ܪܘܼܗ̇ ܪ̈ܲܚܡܹܐ>
    text <ܘܝܲܗ̄ܒܼ ܪܲܗܒܼܘܿܢܵܐ ܚܲܝܠܵܐ ܕܪܘܼܚܵܐ ܐܲܝܟ ܥܸܙܲܩܬܼܵܐ ܀>
    text <܃ܙܲܡܸܢ ܘܲܩܪܵܢ ܠܲܚܠܘܿܠ ܚܲܝܹ̈ܐ ܕܠܵܐ ܫܘܼܠܵܡܵܐ>
    text <ܘܲܠܡܸܫܬܿܘܼܬܼܵܐ ܕܡܲܠܝܵܐ ܛܘܼܒܹ̈ܐ ܕܠܵܐ ܡܸܣܬܿܒܼܥܝܼܢ ܀>
    text <܃ܒܐ̄ܪܵܙܵܐ ܡܲܟܼܪܲܢ ܠܫܵܘܬܵܦܘܼܬܼܵܐ ܕܲܠܘܵܬܼ ܚܘܼܒܹܿܗ>
    text <ܘܦܲܬ̣ܿܚ ܓܲܙܹܗ ܘܚܲܬܸܿܡ ܡܸܠܵܘ̈ܗܝ ܒܝܲܕܼ ܣܘܼܥܪ̈ܵܢܹܐ ܀>
    text <܃ܓܒܼܵܐ ܡ̣ܢ ܓܸܢܣܲܢ ܚܲܕܼ ܗܲܕܼܵܡ̇ܐ ܐܲܝܟ ܪܹܫܝܼܬܼܵܐ>
    text <ܘܩܲܕܿܫܹܗ ܒܪܘܼܚܵܐ ܘܩܲܒܸܿܠ ܕܸܒܼܚܹܗ ܐܲܝܟ ܦܘܼܪܩܵܢܵܐ ܀>
    text <܃ܥܲܒܼܕܹܿܗ ܓܲܙܵܐ ܕܲܣܬܼܝܼܪ̈ܵܬܼܵܐ ܘܲܕܼܚܲܠ̈ܝܵܬܼܵܐ>
    text <ܘܐܲܡܠܸܟ ܒܐܝܼܕܹܗ ܕܢܲܥܬܲܪ ܟܠܵܐ ܡ̣ܢ ܡ̇ܘܗܲܒܼܬܹܗ ܀>
    text <܃ܒܹܗ ܐܸܫܬܵܘܕܿܝܼ ܠܲܒܼܢܲܝ̈ ܓܸܢܣܹܗ ܘܝܵܪܬܿܘܼܬܼ ܚܲܝܹ̈ܐ>
    text <ܘܥܲܒܼܕܹܿܗ ܢܸܒܼܥܵܐ ܕܢܲܫܩܸܐ ܠܕܼܝܼܠܹܗ ܡ̣ܢ ܚܲܝܘܼܬܹܗ ܀>
    text <܃ܡ̣ܠܵܝܗܝ ܡ̣ܢ ܚܲܝܠܵܐ ܕܐܲܠܵܗܘܼܬܹܗ ܕܠܵܐ ܡܸܬܼܒܲܨܲܪ>
    text <ܕܢܼܬܸܿܠ ܚܲܝܠܵܐ ܒܡܵܝܘܿܬܼܘܼܬܼܵܐ ܡܚܝܼܠܲܬܼ ܚܲܝܠܵܐ ܀>
    text <܃ܡ̣ܠܲܟ ܘܐܸܫܬܵܘܕܿܝܼ ܠܲܡܫܲܡܫܵܢܹ̈ܐ ܕܟܼܵܪܘܿܙܘܼܬܹܗ>
    text <ܕܢܲܥܬܲܪ ܐܸܢܘܿܢ ܡ̣ܢ ܡܲܠܝܘܼܬܼܵܐ ܕܚܲܝܠܵܐ ܕܲܢܣܲܒܼ ܀>
    text <܃ܠܲܒܸܿܒܼ ܐܸܢܘܿܢ ܟܲܕܼ ܐܵܙܹ̇ܠ ܗ̄ܘ̣ܵܐ ܠܘܵܬܼ ܫܵܠܘ̇ܚܹܗ>
    text <ܕܗܵܐ ܐܵܙܹ̇ܠ ܐ̄ܢܵܐ ܘܲܡܫܲܕܲܪ ܐ̄ܢܵܐ ܡܘܼܠܟܵܢܵܐ ܕܐܵܒܼܝ ܀>
    text <܃ܦܵܪܲܩܠܹܛܵܐ ܟܲܢܝܹܗ ܠܥܘܼܬܼܪܵܐ ܕܫܘܼܘܕܵܝ ܡܸܠܵܘ̈ܗܝ>
    text <ܕܲܡܨܸܐ ܡܒܲܝܲܐ ܠܡܸܣܟܹܿܢܘܼܬܼܵܐ ܕܟܲܪܝܼܘܼܬܼ ܢܲܦܫܵܐ ܀>
    text <܃ܩܪ̣ܵܝܗܝ ܡܘܼܠܟܵܢܵܐ ܕܢܸܩܒܿܘܿܠ ܣܲܒܼܪܵܐ ܒܪܸ̈ܥܝܵܢܵܝܗܘܿܢ>
    text <ܕܐܸܡܲܬܼܝ ܢܸܚܙܘܿܢ ܟܲܕܼ ܡܸܬܼܦܲܠܲܓܼ ܥܘܼܬܼܪܹܗ ܒܓܸܠܝܵܐ ܀>
    text <܃ܩܪ̣ܵܝܗܝ ܬܘܼܒܼ ܚܲܝܠܵܐ ܕܲܟܼܣܸܐ ܒܪܵܘܡ̇ܐ ܠܥܸܠ ܡ̣ܢ ܟܠܵܐ>
    text <ܕܲܡܨܸܐ ܚܵܣܹ̇ܢ ܘܙܵܟܹ̇ܐ ܠܟܼܠܵܐ ܒܚܹܝܠ ܪܲܒܿܘܼܬܹܗ ܀>
    text <܃ܐܲܢ̄ܬܿܘܿܢ ܩܵܘܵܘ ܒܐܲܬܼܪܵܐ ܕܲܝܗܘܼܕܼ ܐܲܝܟܵܐ ܕܚܸܫܹ̇ܬܼ>
    text <ܥܕܲܡ̇ܐ ܕܐܸܬܸܿܠ ܚܲܝܝܠܵܐ ܕܪܘܼܚܵܐ ܒܗܲܕܵܡܲܝ̈ܟܿܘܿܢ ܀>
  block
    text <܃ܒܨܸܗܝܘܿܢ ܩܵܘܵܘ ܐܲܝܟ ܒܘܼܕܵܩܵܐ ܕܲܢܒܼܝܼܘܼܬܼܵܐ>
    text <ܕܡܸܢܵܗ̇ ܢܸܦܘܿܩ ܐܲܝܢܵܐ ܕܲܡܨܸܐ ܠܡܸܫܒܲܩ ܥܵܘ̣ܠܵܐ ܀>
    text <܃ܥܵܘ̣ܠܵܐ ܕܥܲܡܡܹ̈ܐ ܨܒܼܵܐ ܕܲܢܒܲܛܸܠ ܒܥܸܠܲܬܼ ܥܲܡܵܐ>
    text <ܘܣܵܡ̣ܵܗ̇ ܠܥܸܠܬܼܵܐ ܕܡܸܛܠ ܝܲܥܩܘܿܒܼ ܡܲܗܦܸܟ ܥܵܘ̣ܠܵܐ ܀>
    text <܃ܒܨܸܗܝܘܿܢ ܚܵܘܝܼ ܕܐܝܼܬܼܵܘܗܝ ܢܘܼܗܪܹܗ ܘܲܓܼܙܵܪ ܕܝܼܢܹܗ>
    text <ܟܲܕܼ ܡܲܢܗܲܪ ܟܠ ܘܲܡܩܲܛܪܸܓܼ ܒܝܲܕܼ ܒܘܼܚܪܵܢܹܗ ܀>
    text <܃ܒܕܼܘܼܟܿܬܵܐ ܕܲܓܼܒܼܵܐ ܘܲܩܪ̣ܵܗ̇ ܒܲܫܡܹܗ ܘܣܵܡ̣ ܢܵܡܘܿܣܵܘ̈ܗܝ>
    text <ܬܲܡ̇ܢ ܦܲܫܸܩ ܚܹܝܠ ܦܸܠ̈ܐܵܬܼܵܐ ܘܟܲܣܝܘܼܬܼ ܐ̄ܪ̈ܵܙܹܐ ܀>
    text <܃ܠܛܘܼܪܵܐ ܕܨܸܗܝܘܿܢ ܙܲܡܸܢ ܘܲܩܪ̣ܵܐ ܠܫܲܒܼܛܲܝ̈ ܥܲܡܡܹ̈ܐ>
    text <ܘܚܲܕܿܝܼ ܐܸܢܘܿܢ ܒܲܚܠܘܿܠ ܕܸܒܼܚܹ̈ܐ ܢܵܡܘܿܣܵܝܹ̈ܐ ܀>
    text <܃ܒܨܸܗܝܘܿܢ ܦܲܫܸܩ ܐܵܦ ܦܸܠܐܬܼܵܐ ܕܗܵܝ̇ ܡܸܫܬܿܘܼܬܼܵܐ>
    text <ܕܡܸܬܼܟܲܢܫܝܼܢ ܠܵܗ̇ ܐܲܪ̈ܥܵܢܵܝܹܐ ܘܲܡܫܲܝܵܢܹ̈ܐ ܀>
    text <܃ܬܲܡ̇ܢ ܦܲܩܸܕܼ ܕܲܢܩܵܘܘܿܢ ܠܹܗ ܪ̈ܵܚܡܲܝ ܚܘܼܒܹܿܗ>
    text <ܕܢܸܦܪܘܿܥ ܐܸܢܘܿܢ ܐܲܓܼܪܵܐ ܕܚܘܼܒܵܐ ܕܚܵܘܝܼܘ ܨܹܐܕܼܵܘܗܝ ܀>
    text <܃ܐܸܣܲܪ̣ ܐܸܢܘܿܢ ܒܬܸܢܘܲܝ ܕܐܲܓܼܪܵܐ ܪܘܼܚܵܢܵܝܵܐ>
    text <ܕܠܵܐ ܢܸܢܼܪܲܦܘܿܢ ܡ̇ܐ ܕܲܡܫܲܢܹܝܢ ܚܲܕܼ ܡ̣ܢ ܨܹܝܕܼ ܚܲܕܼ ܀>
    text <܃ܐܲܪܡܝܼ ܥܠܲܝܗܘܿܢ ܛܲܒܼܥܵܐ ܕܪܘܼܚܵܐ ܐ̄ܪܵܙܵܢܵܐܝܼܬܼ>
    text <ܘܲܪܫܲܡ ܐܸܢܘܿܢ ܒܪܘܼܚ ܣܸܦܘܵܬܹ̈ܗ ܕܢܸܗܘܘܿܢ ܕܝܼܠܹܗ ܀>
    text <܃ܒܪܘܼܚܵܐ ܕܦܘܼܡܹܗ ܚܵܘܝܼ ܐܸܢܘܿܢ ܚܹܝܝܠ ܡ̇ܘܗܲܒܼܬܹܗ>
    text <ܕܡܸܢܹܗ ܢܵܦܹ̇ܩ ܦܘܼܪܥܵܢ ܐܲܓܼܪܵܐ ܕܥܘܼܬܪܵܐ ܕܲܡ̣ܠܲܟ ܀>
    text <܃ܢܦ݂ܲܚ ܒܐܲܦܲܝ̈ܗܘܿܢ ܘܫܲܪܲܪ ܐܸܢܘܿܢ ܒܫܘܼܘܕܵܝ ܡܸܠܵܘ̈ܗܝ>
    text <ܘܐܲܠܸܦ ܐܸܢܘܿܢ ܠܡܸܫܒܲܩ ܚܵܘ̈ܒܹܿܐ ܘܠܲܡܕܵܢ ܥܵܘ̣ܠܵܐ ܀>
    text <܃ܝܲܗ̣̄ܒܼ ܒܐܝܼܕܲܝ̈ܗܘܿܢ ܩܠܝܼܕܼܵܐ ܕܪ̈ܲܚܡܹܐ ܘܲܓܼܙܵܪ ܕܝܼܢܵܐ>
    text <ܠܡܸܦܬܲܚ ܬܲܪܥܵܐ ܠܲܬܼܪܹܝܢ ܓܲܒܿܝܼ̈ܢ ܠܛܵܒܼ̈ܐ ܘܒܼܝܼܫܹ̈ܐ ܀>
    text <܃ܚܙ݂ܲܩ ܗܘ̤ ܕܢܸܣܲܒܼ ܡܲܠܟܿܘܼܬܼ ܪܵܘܡ̇ܐ ܕܐܸܬܼܡܲܠܟܲܬ̤ ܠܹܗ>
    text <ܘܲܠܗܘܿܢ ܒܲܕܸܿܩ ܕܩܵܘܵܘ ܒܲܝܗܘܼܕܼ ܘܐܲܟܼܪܸܙܘ ܙܵܟܼܘܼܬܝ ܀>
    text <܃ܬܲܡ̇ܢ ܩܵܘܵܘ ܒܐܲܬܼܪܵܐ ܕܣܸܒܼܠܹ̇ܬܼ ܚܲܫܵܐ ܘܨܲܥܪܵܐ>
    text <ܕܬܲܡ̇ܢ ܐܸܬܸܿܠ ܬܲܚܘܝܼܬܼ ܪܲܒܿܘܼܬܼܝ ܠܲܡܨܲܥܪ݁ܵܢܲܝ ܀>
    text <܃ܩܕܼܵܡ ܣܲܓܿܝܼ̈ܠܹܐ ܣܸܒܼܠܹ̇ܬܼ ܚܲܫܵܐ ܡ̣ܢ ܡܲܪ̈ܵܚܹܐ>
    text <ܘܲܠܥܹܝܢ ܟܠܢܵܫ ܡܚܵܘܹܐ ܐ̄ܢܵܐ ܠܹܗ ܠܚܲܝܠܝ ܪܲܥ̇ܒܼܵܕܼܵܐ ܀>
    text <܃ܐܲܝܟܵܐ ܕܐܲܗܸܠܘ ܘܲܓܼܚܸܟܼܘ ܫܲܦ̈ܠܹܐ ܥܲܠ ܡܲܟܿܝܼܟܼܘܼܬܼܝ>
    text <ܬܲܡ̇ܢ ܐܲܟܼܪܸܙܘ ܥܲܒ ܓܲܢ̄ܒܵܪܘܼܬܼܝ ܕܠܵܐ ܡܸܬܼܚܲܣܢܵܐ ܀>
    text <܃ܕܚܲܫܒ̣ܿܘܼܢܝ ܫܝܼܛܵܐ ܘܲܡܠܸܐ ܚܲܫܹ̈ܐ ܘܡܲܣܠܲܝ ܡ̣ܢ ܟܠ>
    text <ܡܲܠܸܦ ܐ̄ܢܵܐ ܠܗܘܿܢ ܒܝܲܕܼ ܣܘܼܥܪ̈ܵܢܹܐ ܕܚܸܟܼ̈ܡܵܬܼܝ ܀>
    text <܃ܕܛܲܠܡ̣ܘܼܢܝ ܫܘܼܒܼܚܵܐ ܕܙܵܕܹܩ ܗ̄ܘ̣ܵܐ ܠܝܼ ܐܲܝܟ ܙܲܟܵܝܵܐ>
    text <ܗܵܐ ܡܸܬܼܟܲܚܕܝܼܢ ܟܲܕܼ ܙܵܡ̇ܪܝܼܢ ܠܝܼ ܟܠ ܠܸܫܵܢܝܼ̈ܢ ܀>
  block
    text <܃ܕܠܵܐ ܗܲܠܸܠܘ ܠܝܼ ܒܝܲܕܼ ܟܸܢܵܪܵܐ ܕܪܘܼܟܵܒܼ ܕܲܘܝܼܕܼ>
    text <ܐܸܙܡܲܣ ܙܵܟܼܘܼܬܝ ܒܡܸܢܹ̈ܐ ܬܪܸܥܣܲܪ ܕܡ̣ܢ ܫܲܒܼܛܲܝ̈ܗܘܿܢ ܀>
    text <܃ܐܲܝܟ ܟܸܢܵܪܵܐ ܕܲܬܼܪܸܥܣܲܪܬܵܐ ܛܲܟܸܿܣ ܐܸܢܘܿܢ>
    text <ܕܲܢܫܲܒܿܚܘܼܢܵܝܗܝ ܒܩܵܠܹ̈ܐ ܬܪܸܥܣܲܪ ܐܲܝܟ ܕܲܒܼܡܸܢܹ̈ܐ ܀>
    text <܃ܘܲܕܼܠܵܐ ܦܲܪܥܘܼܗܝ ܩܵܠ ܬܵܘܕܲܝܼܬܼܵܐ ܕܚܲܝܵܒܼܝܼܢ ܗ̄ܘ̣ܵܘ>
    text <ܢ̣ܩܲܫ ܙܵܟܼܘܼܬܹܗ ܒܝܲܕܼ ܟܸܢܵܪܵܐ ܕܲܬܼܪܸܥܣܲܪܬܹܿܗ ܀>
    text <܃ܬܪܸܥܣܲܪ ܩܵܠܹ̈ܐ ܩܥ̣ܵܘ ܙܵܟܼܘܼܬܹܗ ܐܲܝܟ ܫܝܼܦܘܿܪܹ̈ܐ>
    text <ܕܲܫܬܸܩܘ ܫܲܒܼܛܹ̈ܐ ܝܲܒܸܿܒܼ ܡܸܢܹ̈ܐ ܕܗܲܕܵܡܲܝ̈ܗܘܿܢ ܀>
    text <܃ܒܥܹܐܕܼܵܐ ܦܨܝܼܚܵܐ ܕܒܲܚ̣ ܠܲܩܢܘܿܡܹܗ ܒܛܲܟܼܣܵܐ ܕܐܸܡܪܵܐ>
    text <ܘܲܒܼܥܲܕܼܥܹܕܼܵܐ ܕܦܲܢܛܹܩܘܼܣܛܹܐ ܪܫܼܡ̣ ܙܵܟܼܘܼܬܹܗ ܀>
    text <܃ܚܲܪܲܪ ܟܠܵܐ ܒܐ̄ܪܵܙ ܦܘܼܪܩܵܢܵܐ ܕܡ̣ܢ ܓܵܘ ܡܸܨܪܹܝܢ>
    text <ܘܦܲܠܸܓܼ ܥܘܼܬܼܪܹܗ ܐܲܝܟ ܦܸܠ̈ܐܬܼܵܐ ܕܲܒܼܛܘܼܪ ܣܝܼܢܲܝ ܀>
    text <܃ܒܥܹܐܕܼܵܐ ܕܲܟܼܬܿܒܼ ܠܘܼܚܹ̈ܐ ܕܟܹܐܦܵܐ ܥܠܸܒܵܐ ܕܟܹܐܦܵܐ>
    text <ܨܵܪ ܐܵܬܼ̈ܘܵܬܼܵܐ ܪ̈ܘܼܚܵܢܝܵܬܼܵܐ ܒܙܵܘ̈ܥܲܝ ܢܲܦܫܵܐ ܀>
    text <܃ܒܝܵܘܡ̇ܐ ܕܐܵܘܪܸܬܼ ܝܵܪܬܿܘܼܬܼ ܠܒܸܣܪ̈ܵܢܵܝܹܐ>
    text <ܦܲܠܸܓܼ ܥܘܼܬܼܪܵܐ ܪܘܼܚܵܢܵܝܵܐ ܠܪ̈ܘܼܚܵܢܵܝܹܐ ܀>
    text <܃ܒܙܲܒܼܢܵܐ ܕܟܲܬܼܒܵܗ̇ ܠܲܕܼܝܵܬܹܩܹܐ ܡܲܠܝܲܬܼ ܡ̇ܘܬܵܐ>
    text <ܚܬ݂ܲܡ ܡܘܼܠܟܵܢܹ̈ܐ ܠܲܕܼܝܵܬܹܩܹܐ ܝܵܗ̇ܒܲܬܼ ܚܲܝܹ̈ܐ ܀>
    text <܃ܒܕܼܘܼܡܪܵܐ ܕܩܵܠܹ̈ܐ ܘܲܕܼܩܲܪ̈ܢܵܬܼܵܐ ܕܲܒܼܛܘܼܪ ܣܝܼܢܲܝ>
    text <ܐܲܡܫܲܥ ܡ̣ܢ ܫܹܠܝ ܩܵܠܵܐ ܕܪܘܼܚܵܐ ܕܲܡܚܲܕܸܿܬܼ ܟܠ ܀>
    text <܃ܬܲܡ̇ܢ ܩܵܠܵܐ ܕܲܡܠܸܐ ܩܸܢܛܵܐ ܘܡܲܪܗܸܒܼ ܥܲܒܼ̈ܕܹܿܐ>
    text <ܘܗܵܪܟܵܐ ܩܵܠܵܐ ܕܡܲܩܢܹܐ ܣܲܒܼܪܵܐ ܠܢܲܦܫܵܐ ܘܦܲܓܼܪܵܐ ܀>
    text <܃ܬܲܡ̇ܢ ܢܘܼܪܵܐ ܐܵܦ ܬܸܢܵܢܵܐ ܘܙܵܘܥܵܐ ܩܲܫܝܵܐ>
    text <ܘܗܵܪܟܵܐ ܢܘܼܗܪܵܐ ܕܡܸܬܼܦܲܠܲܓܼ ܗ̄ܘ̣ܵܐ ܒܐܵܬܼܵܐ ܕܢܘܼܪܵܐ ܀>
    text <܃ܬܲܡ̇ܢ ܫܲܡܸܫܘ ܥܲܒܼ̈ܕܹܿܐ ܠܥܲܒܼ̈ܕܹܿܐ ܒܩܵܠܹ̈ܐ ܕܚܝܼܠܹ̈ܐ>
    text <ܘܗܵܪܟܵܐ ܩܵܪܹܐ ܒܩܵܠܵܐ ܢܝܼܚܵܐ ܕܲܡܠܸܐ ܫܲܝܢܵܐ ܀>
    text <܃ܬܲܡ̇ܢ ܨܸܒܼܬܵܐ ܕܐܲܪ̈ܥܵܢܝܵܬܼܵܐ ܠܐܲܪ̈ܥܵܢܵܝܹܐ>
    text <ܘܗܵܪܟܵܐ ܫܘܼܦܪܵܐ ܕܪ̈ܘܼܚܵܢܝܵܬܼܵܐ ܠܲܫܡܲܝܵܢܹ̈ܐ ܀>
    text <܃ܒܩܸܢܛܵܐ ܪܲܒܵܐ ܫܪܸܐ ܗ̄ܘ̣ܵܐ ܬܲܡ̇ܢ ܐܵܦ ܡܸܨܥܵܝܵܐ>
    text <ܕܲܡܝܲܒܸܿܠ ܗ̄ܘ̣ܵܐ ܡܸܠܹ̈ܐ ܠܥܲܡܵܐ ܕܲܦܠܝܼܓܼ ܠܸܒܹܿܗ ܀>
    text <܃ܗܵܪܟܵܐ ܪܹܫܵܐ ܕܲܬܼܪܥܣܲܪܬܵܠ ܒܗܝܼܠ ܟܲܕܼ ܚܵܕܹܐ>
    text <ܘܡܲܡܠܸܟ ܫܲܝܢܵܐ ܒܓܼܵܘ ܪܸܥܝܵܢܵܐ ܕܲܟܼܢܵܘܵܬܹ̈ܗ ܀>
    text <܃ܡܘܼܫܹܐ ܩܵܥܹ̇ܐ ܕܕܸܚܠܵܐ ܘܩܸܢܛܵܐ ܡܠܹܝܢ ܚܘܼܫܵܒܲܝ̈>
    text <ܘܫܸܡܥܘܿܢ ܡܲܟܼܪܸܙ ܣܲܒܼܪܵܐ ܘܚܘܼܒܵܐ ܘܗܲܝܡܵܢܘܼܬܼܵܐ ܀>
    text <܃ܡܘܼܫܹܐ ܬܲܠܚܹܗ ܠܢܲܚܬܵܐ ܕܫܲܕܲܪ ܚܲܬܼܢܵܐ ܠܟܲܠܬܼܵܐ>
    text <ܘܫܸܡܥܘܿܢ ܟܲܣܝܵܗ̇ ܠܥܹܕܲܬܼ ܥܲܡܡܹ̈ܐ ܒܐܸܣܟܲܠ ܫܘܼܒܼܚܵܐ ܀>
    text <ܚܲܣܢܹܗ ܠܝܲܨܪܹܗ ܠܡܲܝܬܸܿܐ ܡܟܼܘܼܪܹ̈ܐ ܘܬܲܒܲܪ ܠܘܼܚܹ̈ܐ܃>
  block
    text <ܘܦܲܪܣܝܼ ܘܲܓܼܠ̣ܵܗ̇ ܠܙܲܠܝܼܠܘܬܼܵܗ̇ ܕܟܲܠܲܬܼ ܡܲܠܟܵܐ ܀>
    text <܃ܗܵܪܟܵܐ ܩܵܥܹ̇ܝܢ ܪ̈ܵܚܡܲܝ ܚܲܬܼܢܵܐ ܐܲܝܟ ܫܝܼܦܘܿܪܹ̈ܐ>
    text <ܘܲܡܚܵܘܹܝܢ ܠܹܗ ܠܫܘܼܦܪܵܗ̇ ܟܲܣܝܵܐ ܕܥܹܕܲܬܼ ܩܘܼܕܼܫܵܐ ܀>
    text <܃ܩܵܠܵܐ ܕܪܚܵܐ ܫܡܲܥ̣ܘ ܒܸܣܪ̈ܵܢܹܐ ܘܲܓܼܥܲܨܘ ܡܸܢܹܗ>
    text <ܘܗܵܪܟܵܐ ܫܲܡ̣ܥܘܼܗܝ ܪ̈ܘܼܚܵܢܵܝܹܐ ܘܲܣܘܲܚܘ ܠܐܘܼܪܥܹܗ ܀>
    text <܃ܩ̣ܥܵܘ ܠܹܗ ܠܡܘܼܫܹܐ ܕܐܲܢ̄ܬܿ ܠܲܡ ܡܲܠܸܠ ܐܲܠܵܗܵܐ>
    text <ܕܠܵܐ ܗܲܢܝܼ ܗ̄ܘ̣ܵܐ ܩܵܠ ܒܵܪܘܿܝܵܐ ܠܲܕܼܠܵܐ ܐܲܠܵܗ ܀>
    text <܃ܒܲܓܼܢܘܿܢ ܚܲܬܼܢܵܐ ܪܘܼܚܵܢܵܝܵܐ ܣܵܘܲ݁ܚ ܟܠܢܵܫ>
    text <ܕܐܸܡܲܬܼܝ ܢܸܫܡܲܥ ܣܒܲܪܬܼܵܐ ܚܕܲܬܼܵܐ ܕܩܵܠ ܒܵܪܘܿܝܵܐ ܀>
    text <܃ܥܲܠ ܗܵܢ ܣܲܒܼܪܵܐ ܢܦܲܩ̣ܘ ܘܐܸܬܿܬܲܓܲܪܘ ܦܵܥܵܠܹ̈ܐ ܒܟܲܪܡ̇ܐ>
    text <ܕܢܸܣܒܼܘܼܢ ܐܲܓܼܪܵܐ ܪܲܗܒܼܘܿܢ ܚܠܵܦ ܕܼܝܵܢܵܪܵܐ ܀>
    text <܃ܦܵܠܚܹ̈ܐ ܚܝܼܨܹ̈ܐ ܫܡܲܥ̣ܘ ܫܘܼܘܕܵܝܵܐ ܕܡܲܠܟܵܐ ܕܪܵܘܡ̇ܐ>
    text <ܘܛܲܝܸܒܼܘ ܙܵܘܥܹ̈ܐ ܥܲܡ ܗܲܕܵܡܹ̈ܐ ܠܡܸܠܒܲܫ ܙܲܝܢܵܐ ܀>
    text <܃ܩܥ̣ܵܐ ܡ̣ܢ ܫܸܠܝܵܐ ܐܲܝܟ ܫܝܼܦܘܿܪܵܐ ܩܕܼܵܡ ܡܲܠܟܿܘܼܬܼܵܐ>
    text <ܘܟܲܢܸܫ ܪܸܡܙܵܐ ܠܚܵܝ̈ܠܵܘܼܬܼܵܐ ܠܐܘܼܪܥܹܗ ܕܡܲܠܟܵܐ ܀>
    text <܃ܐܲܡܫܲܥ ܩܵܠܵܐ ܘܐܲܙܝܼܥ ܠܐܲܪܥܵܐ ܘܚܵܘܝܼ ܢܘܼܪܵܐ>
    text <ܟܲܕܼ ܡܲܟܸܿܣ ܗ̄ܘ̣ܵܐ ܘܲܡܠܲܒܸܿܒܼ ܗ̄ܘ̣ܵܐ ܒܩܸܢܛܵܐ ܘܪ̈ܲܚܡܹܐ ܀>
    text <܃ܒܙܵܘܥܵܐ ܚܵܘܝܼ ܪܘܼܓܼܙܵܐ ܩܲܫܝܵܐ ܥܲܠ ܡܲܪ̈ܵܚܹܐ>
    text <ܘܲܒܼܝܲܕܼ ܢܘܼܪܵܐ ܓܠ̣ܵܐ ܥܲܠ ܥܘܼܬܼܪܹܗ ܕܠܵܐ ܡܸܬܼܒܲܨܲܪ ܀>
    text <܃ܗܘ̤ܵܐ ܠܲܡ ܡܸܢܹܫܹܠܝ ܩܵܠܵܐ ܕܥܲܙܝܼܙ ܒܲܕܼܡܘܼܬܼ ܪܘܼܚܵܐ>
    text <ܘܲܡܠܵܝܗܝ ܬܿܡܪܵܐ ܕܲܒܼܝܼܚܘܼܬܹܗ ܠܥܘܼܡܪܵܐ ܕܐ̄ܢܵܫܵܐ ܀>
    text <܃ܚܙ̣ܵܘ ܠܸܫܵܢܹ̈ܐ ܕܡܸܬܼܦܲܠܓܼܝܼܢ ܗ̄ܘ̣ܵܘ ܒܲܕܼܡܘܼܬܼ ܢܘܼܪܵܐ>
    text <ܘܣܵܐܹ̇ܡ ܗ̄ܘ̣ܵܐ ܠܗܘܿܢ ܪܸܡܙܵܐ ܟܲܣܝܵܐ ܥܲܠ ܪܹ̈ܫܲܝܗܘܼܿܢ ܀>
    text <܃ܒܐܵܬܼܵܐ ܕܢܘܼܪܵܐ ܝܲܗ̄ܒܹܿܗ ܠܥܘܼܬܼܪܵܐ ܪܘܼܚܵܢܵܝܵܐ>
    text <ܕܠܵܐ ܢܸܬܼܒܲܨܲܪ ܟܲܕܼ ܢܵܣ̇ܒܿܝܼܢ ܠܹܗ ܒܣܲܓܿܝܼܐܘܼܬܼܵܐ ܀>
    text <܃ܒܨܸܡܚܵܐ ܕܢܘܼܗܪܵܐ ܦܲܠܸܓܼ ܡܲܠܟܵܐ ܠܚܲܝܠܵܘܵܬܹ̈ܐ>
    text <ܐܲܦܣܝܼܢ̈ܝܵܬܼܵܐ ܪ̈ܘܼܚܵܢܝܵܬܼܵܐ ܕܠܵܐ ܡܸܬܼܚܲܒܿܠ̈ܢ ܀>
    text <܃ܒܝܲܕܼ ܠܸܫܵܢܹ̈ܐ ܕܒܲܕܼܡܘܼܬܼ ܢܘܼܪܵܐ ܓܠ̣ܵܐ ܚܸܟܼ̈ܡܵܬܹܗ>
    text <ܘܐܲܠܸܦ ܐܸܢܘܿܢ ܣܸܦܪܵܐ ܚܲܕܼܬܼܵܐ ܕܠܵܐ ܝܵ̇ܕܥܝܼܢ ܗ̄ܘ̣ܵܘ ܀>
    text <܃ܨܵܪ ܬܘܼܒܼ ܚܲܝܠܵܐ ܕܡܸܬܼܢܲܨܚܝܼܢ ܒܹܗ ܒܵܗ̇ ܒܲܚܙܵܬܼܵܐ>
    text <ܕܒܲܕܼܡܘܼܬܼ ܢܘܼܪܵܐ ܡܛܲܠܩܝܼܢ ܝܲܥܪܵܪܵܗ̇ ܕܡ̇ܝܘܿܬܼܘܼܬܼܵܐ ܀>
    text <܃ܒܙܲܝܢܵܐ ܟܲܣܝܵܐ ܙܲܝܸܢ ܐܸܢܘܿܢ ܐܲܝܟ ܕܠܲܩܪܵܒܼܵܐ>
    text <ܘܐܵܘܚܸܕܼ ܐܸܢܘܿܢ ܣܲܝܦܵܐ ܕܪܘܼܚܵܐ ܠܡܸܚܪܲܒܼ ܥܵܘ̣ܠܵܐ ܀>
    text <܃ܫܲܚܠܸܦ ܥܘܼܬܼܪܹܗ ܒܲܡ̈ܢܵܘܵܬܼܵܐ ܕܟܼܠ ܐܸܣܟܹܿܡܝܼ̈ܢ>
    text <ܕܲܢܦܲܠܓܼܘܼܢܵܝܗܝ ܐܲܝܟ ܡܲܡܫܲܥܬܼܵܐ ܕܲܡܩܲܒܿܠܵܢܵܘ̈ܗܝ ܀>
    text <ܠܘܵܬܼ ܠܸܫܢܹ̈ܐ ܕܠܵܐ ܝܵ̇ܕܼܥܝܼܢ ܗ̄ܘ̣ܵܘ ܡܸܫܬܲܕܲܪܝܼܢ ܗ̄ܘ̣ܵܘ܃>
  block
    text <ܘܲܟܼܬܲܒܼܘ ܣܸܦܪܹ̈ܐ ܘܐܲܗܓܿܝܼܘ ܐܸܢܘܿܢ ܪܘܼܚܵܢܵܐܝܼܬܼ ܀>
    text <܃ܟܬܲܒܼܘ ܐܵܬܼ̈ܘܵܬܼܵܐ ܪ̈ܘܼܚܵܢܝܵܬܼܵܐ ܒܠܘܼܚܹ̈ܐ ܕܠܸܒܵܐ>
    text <ܘܬܲܪܓܸܿܡ ܦܘܼܡ̇ܐ ܒܸܣܪܵܢܵܝܵܐ ܚܹܝܠ ܝܲܕܼ̈ܥܵܬܼܵܐ ܀>
    text <܃ܗܘ̤ܵܘ ܗܲܕ̈ܡܹ̈ܐ ܒܲܕܼܡܘܼܬܼ ܡܸܢܹ̈ܐ ܠܨܸܒܼܥܵܐ ܕܪܘܼܚܵܐ>
    text <ܘܲܢܩ݂ܲܫ ܟܲܣܝܵܐ ܒܡܸܢܼܪܲܓܼܫܵܢܵܐ ܪܘܼܚܵܐ ܒܦܲܓܼܪܵܐ ܀>
    text <܃ܐܘܿ ܐܘܿܪܓܵܢܘܿܢ ܕܲܩܢܸܐ ܩܵܠܵܐ ܕܡ̇ܝܘܿܬܼܘܼܬܼܵܐ>
    text <ܕܫܲܚܠܸܦ ܩܵܠܹܗ ܘܲܙܡܲܪ ܚܲܝܹ̈ܐ ܒܐܸܕܼܢܲܝ̈ ܡܝܼܬܹ̈ܐ ܀>
    text <܃ܐܘܿ ܟܸܢܵܪܵܐ ܕܡܸܢܲܝ̈ ܒܸܣܪܵܐ ܡܸܬܼܚܲܒܿܠܵܢܵܐ>
    text <ܕܪܲܟܸܿܒܼ ܠܵܐ ܚܵܫܘܿܫܹ̈ܐ ܕܠܵܠܐ ܒܲܥܝܵܕܹܗ ܀>
    text <܃ܐܘܿ ܐܲܒܿܘܼܒܼܵܐ ܕܩܲܢܝܵܐ ܪܥܝܼܥܵܐ ܙܵܡܲ݁ܪ ܚܲܫܹ̈ܐ>
    text <ܕܲܪܕܲܦ ܩܵܠܹܗ ܚܵܫܘܿܫܘܼܬܼܵܐ ܡ̣ܢ ܚܵܫܘܿܫܹ̈ܐ ܀>
    text <܃ܐܘܿ ܗܸܕܼܝܘܿܛܹ̈ܐ ܕܐܲܗܸܠܘ ܘܲܓܼܚܸܟܼܘ ܥܲܠ ܣܹܘܦܲܣܛܹ̈ܐ>
    text <ܘܟܲܪ̈ܝܲܝ ܡܸܠܬܼܵܐ ܕܦܲܣܩ̣ܘܼܗܝ ܠܪܲܗܛܵܗ̇ ܕܲܪܗܸܛܪܘܼܬܼܵܐ ܀>
    text <܃ܐܘܿ ܨܲܝܵܕܹ̈ܐ ܨܵܝ̈ܕܲܝ ܐܘܼܟܼܠܵܐ ܡܸܬܼܚܲܒܿܠܵܢܵܐ>
    text <ܕܨܵܕܼܘܼܗܝ ܠܐܘܼܟܼܠܵܐ ܕܡ̇ܘܬܵܐ ܝܲܥܢܵܐ ܠܘܵܬܼ ܚܲܝܘܼܬܼܵܐ ܀>
    text <܃ܐܘܿ ܡܸܣܟܹܿܢܹ̈ܐ ܨܪ̈ܝܼܟܲܝ ܥܘܼܡܪܵܐ ܘܫܵܐܠܲܝ̈ ܙܸܕܼܩܵܐ>
    text <ܕܲܥܬܲܪܘ ܡ̣ܢ ܫܹܠܝ ܘܦܲܠܸܓܼܘ ܚܲܝܹ̈ܐ ܡ̣ܢ ܓܲܙܲܝ̈ܗܘܿܢ ܀>
    text <܃ܡܚܝܼܠܲܝ̈ ܚܲܝܠܵܐ ܢܦܲܩ̣ܘ ܠܲܩܪܵܐ ܕܥܲܡ ܚܲܣܝܼܢܵܐ>
    text <ܘܲܒܼܗܲܕܵܡܹ̈ܐ ܡܸܬܼܚܲܙܝܵܢܹ̈ܐ ܙܟܼܵܘ ܠܲܛܪܘܼܢܵܐ ܀>
    text <܃ܫܲܒܼܪ̈ܲܝ ܠܸܒܵܐ ܩܢ̣ܵܘ ܚܸܟܼܡܬܼܵܐ ܪܘܼܚܵܢܵܝܬܼܵܐ>
    text <ܘܐܲܩܢܝܼܘ ܛܲܥܡܵܐ ܠܚܸܟܼܡܲܬܼ ܐ̄ܢܵܫܵܐ ܕܦܸܟܼܗܲܬ̤ ܒܐܲܪܥܵܐ ܀>
    text <܃ܣܲܡܝܲܝ̈ ܠܸܒܵܐ ܓܠܝܼܙܲܝ̈ ܢܘܼܗܪܵܐ ܡ̇ܝܫܲܝ̈ ܒܐܲܪܥܵܐ>
    text <ܗܘ̤ܸܵܘ ܠܲܡܦܹܝܕܹ̈ܐ ܘܲܪܕܲܦܘ ܚܸܫܟܵܐ ܘܐܲܦܨܲܚܘ ܠܐܲܪܥܵܐ ܀>
    text <܃ܦܲܓܼܪ̈ܵܢܵܝܹܐ ܛܥܝܼܢܲܝ̈ ܝܘܼܩܪܵܐ ܕܐܲܪ̈ܥܵܢܝܵܬܼܵܐ>
    text <ܗܘ̤ܵܘ ܪ̈ܘܼܚܵܢܹܐ ܘܲܩܢ̣ܵܘ ܓܸܦܹ̈ܐ ܕܦܵܪܘܿܚܘܼܬܼܵܐ ܀>
    text <܃ܐܲܪ̈ܥܵܢܵܝܹܐ ܒܢܲܝ̈ ܕܲܚܝܼܚܵܐ ܝܲܠܕܵܐ ܕܐܲܪܥܵܐ>
    text <ܫܲܪܝܼܘ ܚܵܢܹ̇ܝܢ ܠܡܸܫܕܼܵܐ ܒܢܝܼܫܵܐ ܕܲܫܡܲܝܵܢܹ̈ܐ ܀>
    text <܃ܨܵܝ̈ܕܲܝ ܚܲܪ̈ܫܹܐ ܢܦܲܩ̣ܘ ܕܲܢܨܘܼܕܼܘܼܢ ܠܲܡܠܝܼܠܘܼܬܼܵܐ>
    text <ܘܐܲܪܡܝܼܘ ܡܨܝܼܕܲܬܵܐ ܕܟܼܵܪܘܿܙܘܼܬܼܵܐ ܘܚܲܒܼܫܘܼܗ̇ ܠܐܲܪܥܵܐ ܀>
    text <܃ܨܵܕܼܘ ܡ̣ܢ ܝܲܡܵܐ ܘܨܵܕܼܿܘ ܡ̣ܢ ܝܲܒܼܫܵܐ ܟܠ ܠܸܫܢܝܼ̈ܢ>
    text <ܘܙܲܡܸܢܘ ܐܸܢܘܿܢ ܕܢܹܐܟܼܠܘܼܢ ܒܐܘܼܟܼܠܵܐ ܪܘܼܚܵܢܝܵܐ ܀>
    text <܃ܐܵܘܚܸܕܼܘ ܢܘܼܪܵܐ ܕܟܼܵܪܘܿܙܘܼܬܼܵܐ ܒܝܲܥܪܵܐ ܕܥܵܘ̣ܠܵܐ>
    text <ܘܐܵܘܩܸܕܼܘ ܟܘܼ̈ܒܹܿܐ ܕܲܪ̈ܓܼܝܼܓܼܵܬܼܵܐ ܕܐܵܘܥܝܼ ܒܝܼܫܵܐ ܀>
    text <܃ܒܐܵܬܼܵܐ ܕܢܘܼܪܵܐ ܫܩܲܠ̣ܘ ܫܘܼܠܛܵܢܵܐ ܠܡܸܦܠܲܚ ܒܐܲܪܪܥܵܐ>
    text <ܘܐܵܘܩܸܕܼܘ ܝܲܥܪܵܐ ܘܲܙܪܲܥܘ ܚܸܛܹ̈ܐ ܙܲܪܥܵܐ ܛܵܒܼܵܐ ܀>
    text <܃ܒܙܲܗܪܵܐ ܕܢܘܼܪܵܐ ܩܢ̣ܵܘ ܚܸܟܼ̈ܡܵܬܼܵܐ ܕܟܼܠ ܠܸܫܢܝܼ̈ܢ>
    text <ܘܐܲܩܢܝܼܘ ܐܸܢܘܿܢ ܛܲܥܡܵܐ ܚܲܠܝܵܐ ܠܥܲܡܡܹ̈ܐ ܣܲܟܼܠܹ̈ܐ ܀>
    text <܃ܒܚܲܝܠܵܐ ܕܪܘܼܚܵܐ ܟܢܲܫ̣ܘ ܟܠ ܥܲܡܡܹ̈ܐ ܠܡܸܚܙܵܐ ܬܲܗܪܵܐ>
    text <ܟܲܕܼ ܚܵܙܹ̇ܝܢ ܗ̄ܘ̣ܵܘ ܚܕܲܬܵܐ ܕܲܗܘ̤ܵܬܼ ܕܠܵܐ ܒܲܥܝܵܕܼܵܐ ܀>
  block
    text <܃ܬܲܘܝܼܪܝܼܢ ܗ̄ܘ̣ܵܘ ܘܡܸܬܿܕܲܡܪܝܼܢ ܗ̄ܘ̣ܵܘ ܚܲܕܼ ܠܘܼܩܒܲܠ ܚܲܕܼ>
    text <ܟܲܕܼ ܫܵܡ̇ܥܝܼܢ ܗ̄ܘ̣ܵܘ ܩܵܠܹ̈ܐ ܦܪ̈ܝܼܫܹܐ ܡ̣ܢ ܚܲܕܼ ܥܲܡܵܐ ܀>
    text <܃ܬܲܗܪܵܐ ܪܲܒܵܐ ܚܙ̣ܵܘ ܡ̇ܝܘܿܬܹ̈ܐ ܒܡܵܝܘܿܬܼܘܼܬܼܵܐ>
    text <ܟܲܕܼ ܡܲܪܕܹܿܐ ܗ̄ܘ̣ܵܐ ܟܝܵܢܵܐ ܨܲܗܝܵܐ ܬܲܦܹ̈ܐ ܕܡܲܝܵܐ ܀>
    text <܃ܬܲܡܵܢ ܩܲܒܸܿܠܘ ܥܲܡܡܹ̈ܐ ܦܠܝܼܓܼ̈ܐ ܚܕܼܵܐ ܐܵܘܝܘܼܬܼܵܐ>
    text <ܕܫܲܢ ܐܸܢܘܿܢ ܫܸܡܥܵܐ ܚܲܕܼܬܼܵܐ ܕܥܸܢܝܵܢ ܩܵܠܹ̈ܐ ܀>
    text <܃ܩܥ̣ܵܘ ܣܘܼܪ̈ܝܵܢܹܐ ܠܘܵܬܼ ܝܵܘܢܵܝܹ̈ܐ ܐܲܝܟ ܡܸܠܲܢܗܘܿܢ>
    text <ܘܢܵܚܲܬ̤ ܚܸܡܬܼܵܐ ܘܲܒܼܛܸܠ ܪܘܼܓܼܙܵܐ ܘܐܲܡܠܸܟ ܫܲܝܢܵܐ ܀>
    text <܃ܠܥܸܙܘ ܟܘܼܫܵܝܑܹ̈ ܥܲܡ ܪ̈ܗ̄ܘܿܡ̇ܝܹܐ ܚܕܼܵܐ ܒܲܪ̄ܬܼ ܩܵܠܵܐ>
    text <ܘܲܙܡܲܪܘ ܫܘܼܒܼܚܵܐ ܒܚܲܕܼ ܠܸܫܵܢܵܐ ܠܚܲܕܼ ܒܵܪܘܿܝܵܐ ܀>
    text <܃ܪܡܲܙ̣ܘ ܡ̇ܕܼܵܝܹ̈ܐ ܠܐܵܠܵܢܵܝܹ̈ܐ ܕܡ̇ܢܲܐ ܗ̄ܝܼ ܗܵܕܹܐ>
    text <ܘܬܲܪܓܸܿܡ ܦܘܼܡ̇ܐ ܘܐܲܢܝܼܚ ܐܸܢܘܿܢ ܡ̣ܢ ܫܘܼܐܵܠܵܐ ܀>
    text <܃ܫܲܐܸܠܘ ܥܘܼܪ̈ܠܹܐ ܠܥܲܡܵܐ ܓܙܝܼܪܵܐ ܐܲܝܟ ܒܲܝܬܵܝܹ̈ܐ>
    text <ܕܐܸܢܗܘ̤ ܕܲܗܘ̤ܵܬܼ ܗܵܕܹܐ ܡܸܡܬܼܘܿܡ ܒܹܝܬܼ ܫܲܒܼܛܲܝ̈ܟܿܘܿܢ ܀>
    text <܃ܥܲܡܵܐ ܠܥܲܡܡܹ̈ܐ ܡܸܫܬܿܥܸܐ ܗ̄ܘ̣ܵܐ ܕܠܵܐ ܚܲܙܝܵܐ ܠܝܼ>
    text <ܘܠܵܐ ܐܸܣܬܲܥܪܲܬ̤ ܗܵܕܹܐ ܒܥܲܡܲܢ ܥܕܲܡ̇ܐ ܠܗܵܫܵܐ ܀>
    text <܃ܒܚܲܕܼ ܠܸܫܵܢܵܐ ܩܲܒܸܿܠ ܐܲܒܼܪܵܡ ܘܐܲܫܠܸܡ ܠܲܒܼܢܵܘ̈ܗܝ>
    text <ܘܒܹܗ ܐܸܬܼܪܲܟܲܒܼ ܐܵܦ ܦܸܠ̈ܐܵܬܼܵܐ ܕܲܢܒܼܝܼܘܼܬܼܵܐ ܀>
    text <܃ܪܸܡܙܵܐ ܟܲܣܝܵܐ ܫܪ̣ܵܐ ܫܘܼܐܵܠܹ̈ܐ ܕܲܬܼܪܹܝܢ ܓܲܒܿܝܼ̈ܢ>
    text <ܘܐܲܠܸܦ ܐܸܢܘܿܢ ܕܦܸܡܵܐ ܗ̄ܝܼ ܗܵܕܹܐ ܕܗܵܝ̇ ܕܐܸܣܬܲܥܪܲܬ̤ ܀>
    text <܃ܗܵܘ̇ ܦܘܼܩܕܵܢܵܐ ܕܝܲܗ̣̄ܒܼ ܠܸܫܵܢܹ̈ܐ ܘܦܲܠܸܓܼ ܥܲܡܡܹ̈ܐ>
    text <ܗܘ̤ܝܘܼ ܕܲܠܥܸܙ ܒܚܲܕܼ ܠܸܫܵܢܵܐ ܥܲܡ ܣܲܓܿܝܼ̈ܠܹܐ ܀>
    text <܃ܣܵܦܪܵܐ ܕܐܲܠܸܦ ܣܸܦܪܵܐ ܚܲܕܼܬܼܵܐ ܠܗܵܝ̇ ܫܲܒܼܪܘܼܬܼܵܐ>
    text <ܗܘ̤ܝܘܼ ܕܡܲܢܲܥ ܠܲܓܼܡܝܼܪܘܼܬܼܵܐ ܒܗܵܕܹܐ ܕܲܗܘ̤ܵܬܼ ܀>
    text <܃ܩܲܢܝܵܐ ܕܲܪܫܲܡ ܡܸܠܹ̈ܐ ܒܠܸܒܵܐ ܕܗܵܝ̇ ܥܲܛܠܘܼܬܼܵܐ>
    text <ܗܘ̤ܝܘܼ ܕܐܲܣܓܿܝܼ ܠܠܸܒܵܐ ܬܲܗܢܵܐ ܘܬܲܪܓܸܿܡ ܫܲܦܝܼܪ ܀>
    text <܃ܩܠܝܼܕܼܵܐ ܕܲܦܬܲܚ ܬܲܪ̈ܥܲܝ ܢܲܦܫܵܐ ܡܲܠܝܲܬܼ ܚܘܼܬܼܪܵܐ>
    text <ܒܹܗܘ̣ ܦܸܬܼܚܲܬ̤ ܡܲܟܿܝܼܟܼܘܼܬܼܵܐ ܓܲܙܵܐ ܕܪܘܼܚܵܐ ܀>
    text <܃ܬܲܡ̇ܢ ܚܘܼܬܼܪܵܐ ܚ̣ܛܲܦ ܪܸܥܝܵܢܵܐ ܠܡܸܣܥܵܐ ܠܪܘܡ̇ܐ>
    text <ܘܣܲܚܦܹܗ ܩܵܠܵܐ ܘܲܫܕܼܵܝܗܝ ܒܐܲܪܥܵܬܐ ܕܠܵܐ ܬܘܼܒܼ ܢܲܡܪܲܚ ܀>
    text <܃ܠܗܲܠ ܬܲܟܼܬܿܘܼܫܵܐ ܣܕܲܪܘ ܡܲܪ̈ܲܚܹܐ ܠܘܼܩܒܲܠ ܟܲܣܝܵܐ>
    text <ܘܗܵܪܟܵܐ ܟܲܣܝܵܐ ܢܚܸܬܼ ܨܸܒܼܝܵܢܹܗ ܠܘܵܬܼ ܡܲܟܿܝܼܪܹ̈ܐ ܀>
    text <܃ܩܸܢܛܵܐ ܕܡܲܝ̈ܵܐ ܕܐܲܫܝܼܓܼ ܠܐܲܪܥܵܐ ܣܲܪܸܕܼ ܐܸܢܘܿܢ>
    text <ܘܫܲܪܝܼܘ ܒܵܢܹ̇ܝܢ ܒܸܢܝܵܢ ܥܵܘ̣ܠܵܐ ܕܢܸܬܲܦܨܘܿܢ ܒܹܗ ܀>
    text <܃ܫܘܸܐ ܗ̄ܘ̣ܵܐ ܠܸܒܵܐ ܕܲܚܬܼܝܼܘܼܬܼܵܐ ܒܒܸܝܵܢ ܥܵܘ̣ܠܵܐ>
    text <ܘܣܲܕܼܩܵܗ̇ ܩܵܠܵܐ ܠܗܵܝ̇ ܫܲܘܝܘܼܬܼܵܐ ܘܒܲܕܲܪ ܘܲܫܕܼܵܗ̇ ܀>
    text <܃ܪܸܡܙܵܐ ܗܘ̤ܵܐ ܠܗܘܿܢ ܒܲܕܼܡܘܼܬܼ ܪܲܡܫܵܐ ܘܐܲܢܝܼܚ ܐܸܢܘܿܢ>
    text <ܕܠܵܐ ܢܸܫܬܲܚܩܘܼܢ ܒܐܲܝܕܼܵܐ ܕܥܲܣܩܵܐ ܡ̣ܢ ܚܲܝܲܝ̈ܗܘܿܢ ܀>
  block
    text <܃ܗܸܢܘ̣ܿܢ ܪܲܓܼܘܼ ܗ̄ܘ̣ܵܘ ܡܲܪܵܚܵܐܝܼܬܼ ܠܡܸܣܥܵܐ ܠܪܵܘܡ̇ܐ>
    text <ܘܗܘ̤ ܝܵ̇ܕܲܥ ܟܠ ܐܸܣܲܪ̣ ܐܸܢܘܿܢ ܒܐܲܪ̈ܥܵܢܵܝܵܬܼܵܐ ܀>
    text <܃ܝܲܗ̣̄ܒܼ ܠܸܫܵܢܹ̈ܐ ܒܐܸܣܟܹܿܝܡ ܚܸܡܬܼܵܐ ܠܵܘ ܟܲܕܼ ܚܲܡܝܼܬܼ>
    text <ܐܸܠܵܐ ܕܢܲܪܡܸܐ ܦܓܼܘܼܕܹ̈ܐ ܕܩܸܢܛܵܐ ܒܦܘܼܡ ܡܲܪ̈ܲܚܹܐ ܀>
    text <܃ܠܝܘܼܬܼܪܵܢ ܥܲܒܼܕܵܗ̇ ܠܗܵܝ̇ ܡܲܪܕܿܘܼܬܼܵܐ ܕܒܲܕܲܪ ܐܸܢܘܿܢ>
    text <ܘܨܵܪ ܒܵܗ̇ ܐ̄ܪ̈ܵܙܹܐ ܕܗܵܕܹܐ ܕܲܗܘ̤ܵܬܼ ܒܫܘܼܠܵܡ ܙܲܒܼܢܹ̈ܐ ܀>
    text <܃ܒܟܼܠܗܹܝܢ ܕܲܣܥ̣ܲܪ ܗܘ̤ ܢܸܬܼܒܲܪܵܟ ܡ̣ܢ ܟܠ ܦܘܼܡܝܼ̈ܢ>
    text <ܕܲܩܕܼܵܡ ܙܲܒܼܢܹ̈ܐ ܡܩܲܕܹܿܡ ܝܵ̇ܕܲܥ ܘܐܲܟܸܿܢ ܣܵܥܲ݁ܪ ܀>
    text <܃ܝܵ̇ܕܲܥ ܗ̄ܘ̣ܵܐ ܓܹܝܪ ܕܲܒܼܚܲܕܼ ܕܸܒܼܚܵܐ ܡܚܲܣܸܐ ܠܟܼܠܵܐ>
    text <ܘܩܲܕܹܿܡ ܨܵܪܹܗ ܠܚܘܼܣܵܝ ܚܵܘ̈ܒܹܿܐ ܒܕܸܒܼܚܵܐ ܕܐܸܡܪܵܐ ܀>
    text <܃ܡܦܵܣ ܒܗܵܕܹܐ ܕܝܵܗܹ̇ܒܼ ܪܘܼܚܵܐ ܒܝܲܕܼ ܠܸܫܵܢܹ̈ܐ>
    text <ܘܨܵܪ ܬܲܚܝܼܬܼܵܗ̇ ܒܗܵܝ̇ ܕܐܸܣܬܲܥܪܲܬ̤ ܨܹܝܕܼ ܩܲܕܼܡ̇ܝܹ̈ܐ ܀>
    text <܃ܚܹܝܠ ܐܝܼܬܼܘܼܬܹܗ ܓܠ̣ܵܐ ܠܲܥܒܼܵܕܵܘ̈ܗܝ ܘܚܲܟܸܿܡ ܐܸܢܘܿܢ>
    text <ܕܕܼܝܼܠܹܗ ܐܸܢܘܿܢ ܩܲܕ̈ܡ̇ܝܵܬܼܵܐ ܘܲܐ̄ܚܪ̈ܵܝܵܬܼܵܐ ܀>
    text <܃ܦܲܠܸܓܼ ܥܘܼܬܼܪܵܐ ܘܝܲܗ̣̄ܒܼ ܠܸܫܵܢܹ̈ܐ ܒܐܵܬܼܵܐ ܕܢܘܼܪܵܐ>
    text <ܘܐܲܠܸܦ ܐܸܢܘܿܢ ܕܗܘ̤ܝܘܼ ܕܦܲܠܸܓܼ ܗܵܪܟܵܐ ܘܬܲܡ̇ܢ ܀>
    text <܃ܬܲܡ̇ܢ ܦܲܠܸܓܼ ܘܐܲܥܢܝܼ ܐܸܢܘܿܢ ܒܐܲܪ̈ܥܵܢܵܝܵܬܼܵܐ>
    text <ܘܗܵܪܟܵܐ ܦܲܠܸܓܼ ܘܕܲܪܸܫ ܐܸܢܘܿܢ ܒܪ̈ܘܼܚܵܢܝܵܬܼܵܐ ܀>
    text <܃ܬܲܡ̇ܢ ܟܲܣܝܼ ܕܡܸܛܠ ܡ̇ܢܵܐ ܦܲܠܸܓܼ ܐܸܢܘܿܢ>
    text <ܘܗܵܪܟܵܐ ܒܲܕܸܿܩ ܘܲܓܼܠ̣ܵܐ ܚܲܝܠܵܐ ܕܗܵܝ̇ ܘܲܕܼܗܵܕܹܐ ܀>
    text <܃ܠܗܲܠ ܐܲܝܟ ܫܲܒܼܪܹ̈ܐ ܐܲܪܝܼܡ ܫܲܒܼܛܵܐ ܘܕܲܚܸܠ ܐܸܢܘܿܢ>
    text <ܘܗܵܪܟܵܐ ܦܲܬ̣ܚܹܗ ܠܲܬܼܪܲܥ ܪ̈ܲܚܡܵܘܗܝ ܠܲܓܼܡܝܼܪܘܼܬܼܵܐ ܀>
    text <܃ܟܲܕܼ ܛܵܒܼ ܗܘ̤ܝܘܼ ܕܬܲܪܠܵܐ ܬܲܡ̇ܢ ܘܚܲܟܸܿܡ ܗܵܪܟܵܐ>
    text <ܫܲܚܠܸܦ ܐܸܢܹܝܢ ܒܝܲܕܼ ܠܘܼܚܵܡܵܐ ܘܲܒܼܚܵܣܵܢܵܐ ܀>
    text <܃ܕܲܚܸܠ ܬܲܡ̇ܢ ܘܠܲܒܸܿܒܼ ܗܵܪܟܵܐ ܐܲܝܟ ܝܵܕܘܿܥܹ̈ܐ>
    text <ܘܡܲܕܹܿܟ ܐܸܢܹܝܢ ܐܲܝܟ ܣܲܡܡܵܢܹ̈ܐ ܠܫܸܩܝܵܐ ܕܢܲܦܫܵܐ ܀>
    text <܃ܬܲܡ̇ܢ ܣܲܬܼܪ ܚܹܝܠ ܟܲܣ̈ܝܵܬܼܵܐ ܕܠܵܐ ܢܸܬܿܬܿܫܝܼ̈ܛܵܢ>
    text <ܘܗܵܪܟܵܐ ܒܲܕܸܿܩ ܘܲܓܼܠ̣ܵܐ ܥܘܼܬܼܪܵܐ ܕܫܘܼܒܼܚܹܗ ܪܲܒܵܐ ܀>
    text <܃ܚܵܘܝܼ ܫܘܼܒܼܚܹܗ ܒܲܡܩܲܒܿܠܵܢܹ̈ܐ ܕܟܼܵܪܘܿܙܘܼܬܹܗ>
    text <ܕܪܲܡܪܸܡ ܐܸܢܘܿܢ ܠܥܹܝܢ ܚܲܙܵܝܹ̈ܐ ܠܒܲܪ ܡ̣ܢ ܛܲܟܼܣܵܐ ܀>
    text <܃ܓܠ̣ܵܐ ܟܲܣ̈ܝܵܬܹܗ ܒܪܘܼܟܵܒܼ ܦܲܓܼܪܵܐ ܡܸܬܼܚܲܙܝܵܢܵܐ>
    text <ܘܐܲܫܡܲܥ ܩܵܠܵܐ ܕܪܲܒܿܘܼܬܼ ܚܲܝܠܹܗ ܒܠܸܫܵܢ ܒܸܣܪܵܐ ܀>
    text <܃ܦܘܼܡܹ̈ܐ ܗܘ̤ܵܘ ܠܹܗ ܙܵܘܥܹ̈ܐ ܘܪܸ̈ܓܼܫܹܐ ܚܠܵܦ ܟܲܣܝܘܼܬܹܗ>
    text <ܘܫܲܡܠܝܼ ܘܲܓܼܡ݂ܲܪ ܣܵܥܘܿܪܘܼܬܹܗ ܒܢܲܦܫܵܐ ܘܦܲܓܼܪܵܐ ܀>
    text <܃ܠܵܐ ܚܲܣܝܼܪܵܐ ܒܝܲܕܼ ܚܲܣܝܼܪܹ̈ܐ ܨܒܼܵܐ ܕܲܢܡܲܠܸܐ>
    text <ܚܲܣܝܼܪܘܼܬܼܵܐ ܕܦܲܓܼܪ̈ܵܢܵܝܹܐ ܘܪ̈ܘܼܚܵܢܵܝܹܐ ܀>
    text <ܐܘܿ ܚܲܣܝܼܪܹ̈ܐ ܕܦܲܠܸܓܼܘ ܥܘܼܬܼܪܵܐ ܕܠܵܐ ܚܲܣܝܼܪܵܐ܃>
  block
    text <ܘܡܸܬܼܚܲܙܝܵܢܹ̈ܐ ܕܐܲܟܼܪܸܙܘ ܟܲܣܝܵܐ ܒܪܸ̈ܓܼܫܹܐ ܓܠܲܝ̈ܵܐ ܀>
    text <܃ܐܘܿ ܒܢܲܝ̈ ܐܲܪܥܵܐ ܝ̄ܠܝܼܕܲܝ̈ ܒܐܲܪܥܵܐ ܘܥܵܡ̇ܪ̈ܲܝ ܒܐܲܪܥܵܐ>
    text <ܕܲܕܼܪܲܫܘ ܐܘܼܪܚܵܐ ܠܡܲܠܟܿܘܼܬܼ ܪܵܘܡ̇ܐ ܒܝܲܕܼ ܡܸܠܲܝ̈ܗܘܿܢ ܀>
    text <܃ܐܘܿ ܠܲܟܼܝܵܢܵܐ ܕܟܼܠܝܘܿܡ ܗܵܦܹ̇ܿܟ ܠܲܟܼܝܵܢ ܡܸܕܼܪܹܗ>
    text <ܕܲܗܘ̤ܵܐ ܒܚܘܼܒܵܐ ܥܘܼܡܪܵܐ ܠܪܘܼܚܵܐ ܕܠܵܐ ܡܸܫܬܲܚܠܲܦ ܀>
    text <܃ܒܗܲܝܟܲܠ ܡܸܕܼܪܵܐ ܨܒܼܵܐ ܒܵܪܘܿܝܵܐ ܕܢܸܥܡܲܪ ܚܘܼܒܹܿܗ>
    text <ܘܲܒܼܚܵܫܘܿܫܵܐ ܚܵܘܝܼ ܥܘܼܬܼܪܵܐ ܕܪܲܒܿܘܼܬܼ ܚܲܝܠܹܗ ܀>
    text <܃ܒܡܸܬܼܚܲܙܝܵܢܵܐ ܓܠ̣ܵܐ ܟܲܣܝܘܼܬܹܗ ܟܣܸܐ ܡ̣ܢ ܟܠܵܐ>
    text <ܘܲܒܼܡܸܣܟܹܿܢܹ̈ܐ ܦܲܠܸܓܼ ܥܘܼܬܼܪܵܐ ܕܒܲܣܝܼܡܘܼܬܹܗ ܀>
    text <܃ܒܦܘܼܡ ܚܲܠܵܫܹ̈ܐ ܡܲܠܸܓܼ ܐ̄ܪ̈ܵܙܹܐ ܕܲܣܬܼܝܼܪ̈ܵܬܹܗ>
    text <ܕܐܝܼܬܼ ܠܹܗ ܝܲܠܕܵܐ ܕܕܸܵܡܹ̇ܐ ܟܠܹܗ ܠܐܲܒܼܵܐ ܕܝܲܠܕܹܿܗ ܀>
    text <܃ܒܠܸܫܵܢ ܒܸܣܪܵܐ ܩܥ̣ܵܐ ܥܲܠ ܪܘܼܚܵܐ ܕܡܸܢܹܗ ܐܝܼܬܼܵܘܗܝ>
    text <ܘܐܲܝܟ ܕܲܫܘܸܐ ܠܹܗ ܒܪܵܐ ܒܲܟܼܝܵܢܵܐ ܫܘܸܐ ܐܵܦ ܪܘܼܚܵܐ ܀>
    text <܃ܒܟܸܢܵܪ ܡܸܠܹ̈ܐ ܪ̈ܲܓܿܘܼܙܬܼܵܢܹܐ ܫܡ݂ܲܥܘ ܫܲܘܝܘܼܬܼܵܐ>
    text <ܕܐܝܼܬܼ ܠܲܩܢܘܿܡܹܗ ܕܲܒܼܪܵܐ ܘܪܘܼܚܵܐ ܥܲܡ ܐܝܼܬܼܘܼܬܹܗ ܀>
    text <܃ܟܣܹܝܢ ܗ̄ܘ̣ܵܘ ܥܲܡܹܗ ܟܲܓܼ ܐܝܼܬܲܝܗܘܿܢ ܕܠܵܐ ܫܘܼܪܵܝܵܐ>
    text <ܘܒܲܕܸܿܩ ܐܸܢܘܿܢ ܒܲܨܠܸܡ ܐ̄ܢܵܫܵܐ ܕܢܵܘܪܸܒܼ ܨܲܠܡܹܗ ܀>
    text <܃ܒܨܲܠܡܵܐ ܓܲܠܝܵܐ ܓܠ̣ܵܐ ܒܘܼܕܵܩܵܐ ܕܲܒܼܪܵܐ ܘܪܘܼܚܵܐ>
    text <ܘܚܵܘܝܼ ܐܸܢܘܿܢ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀>
    text <܃ܒܦܘܼܡ̇ܐ ܕܒܸܣܪܵܐ ܟܕܲܢ ܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ>
    text <ܒܝܲܕܼ ܦܘܼܠܚܵܢܵܐ ܕܫܸܡ ܐܝܼܬܼܘܼܬܼܵܐ ܩܢܘܿܡܹ̈ܐ ܬܠܵܬܼܵܐ ܀>
    text <܃ܦܘܿܩܘ ܠܲܡ ܬܲܠܡܸܕܼܘ ܠܟܼܠܗܘܿܢ ܥܲܡܡܹ̈ܐ ܘܐܲܥܡܸܕܼܘ ܐܵܢܘܿܢ>
    text <ܒܲܫܡܵܐ ܕܐܲܒܼܵܐ ܘܕܲܒܼܪܵܐ ܕܡܸܢܹܗ ܘܲܕܼܪܘܼܚ ܩܘܼܕܼܫܵܐ ܀>
    text <܃ܘܐܸܢ ܐܲܪ̈ܥܵܢܹܐ ܥܡ݂ܲܕܼܘ ܘܐܸܬܼܩܲܕܲܫܘ ܒܫܸܡ ܐܝܼܬܼܘܼܬܼܵܐ>
    text <ܠܲܫܡܲܝܵܢܹ̈ܐ ܠܡܵܢ ܟܲܝ ܐܵܘܬܲܪ ܗܵܢ ܫܘܼܡ̇ܗܵܐ ܀>
    text <܃ܠܦܵܘܠܘܿܣ ܢܸܩܪܸܐ ܕܢܹܐܠܲܦ ܡܸܢܹܗ ܐܲܝܟ ܓܹܐܙܲܒܼܪܵܐ>
    text <ܕܲܦܬ݂ܲܚ ܒܐܝܼܕܹܗ ܩܠܝܼܕܼܵܐ ܕܪܸܡܙܵܐ ܓܲܙܵܐ ܕܪܘܼܚܵܐ ܀>
    text <܃ܒܝܲܕܼ ܠܲܡ ܥܹܕܲܬܵܐ ܓܠ̣ܵܐ ܚܸܟܼ̈ܡܵܬܹܗ ܐܲܠܵܗ ܟܠܵܐ>
    text <ܠܚܲܝ̈ܠܵܘܵܬܼܵܐ ܡܸܬܼܝܲܕܼܥܵܢܹ̈ܐ ܕܠܵܐ ܝܵ̇ܕܼܥܝܼܢ ܗ̄ܘ̣ܵܘ ܀>
    text <܃ܘܐܸܢ ܪ̈ܘܼܚܵܢܹܐ ܒܥܹܕܿܬܵܐ ܝ̄ܠܸܦܘ ܗ̄ܘ̣ܵܘ ܚܹܝܠ ܟܲܣܝܘܼܬܼܵܐ>
    text <ܡܲܢ ܠܵܐ ܢܵܘܕܸܿܐ ܚܕܼܵܐ ܐܝܼܬܼܘܼܬܼܵܐ ܐܲܝܟ ܦܘܼܡ ܥܹܕܿܬܵܐ ܀>
    text <܃ܐܸܢ ܫܘܼܠܛܵܢܹ̈ܐ ܕܲܡܫܲܝܵܢܹ̈ܐ ܒܵܗ̇ ܐܸܬܼܚܲܟܲܡܘ>
    text <ܡܲܢ ܠܵܐ ܢܹܐܠܲܦ ܡ̣ܢ ܚܸܟܼ̈ܡܵܬܼܵܐ ܕܝܸܠܦܲܬ̤ ܘܲܓܼܠܵܬ̤ ܀>
    text <܃ܥܹܕܲܬܵܐ ܝܸܠܠܲܬ̤ ܡ̣ܢ ܡ̇ܟܼܘܿܪܵܗ̇ ܪܲܒܵܐ ܕܪ̈ܲܒܹܿܐ>
    text <ܘܟܸܬܼܒܲܬ̤ ܣܸܦܪܵܐ ܕܢܸܬܼܗܲܓܿܘܿܢ ܒܹܗ ܝܲܠ̈ܕܹܿܐ ܕܡܸܢܵܗ̇ ܀>
    text <܃ܫܠܝܼܚܹ̈ܐ ܩܲܒܸܿܠܘ ܚܲܝܠܵܐ ܕܪܘܼܚܵܐ ܘܲܥܬ݂ܲܪܘ ܘܝܼܪܸܒܼܘ>
    text <ܘܦܲܪܢܸܣܘ ܡܸܢܹܗ ܡܸܣܟܹܿܢܘܼܬܼܵܐ ܕܓܸܢܣܵܐ ܕܐ̄ܢܵܫܵܐ ܀>
    text <ܡܲܓܵܢ ܢܲܣܒ̣ܿܘܼܗ̇ ܠܗܵܝ̇ ܡ̇ܘܗܲܒܼܬܼܵܐ ܡܲܠܝܲܬܼ ܛܘܼܒܹ̈ܐ܃>
  block
    text <ܘܡܲܓܵܢ ܦܲܪܣܘܼܗ̄ ܩܕܼܵܡ ܢܵܣܘܿܒܹ̈ܐ ܐܲܝܟ ܕܐܸܬܼܦܲܩܲܕܼܘ ܀>
    text <܃ܢܦܲܩ̣ܘ ܟܵܪ̈ܘܿܙܹܐ ܒܵܬܲܪ ܥܵܠܡܵܐ ܒܲܥܪܝܼܪܵܝܵܐ>
    text <ܘܟܲܒܸܿܫܘ ܟܲܕܼܢܘܼܗܝ ܒܢܝܼܪܵܐ ܢܝܼܚܵܐ ܕܫܸܡ ܒܵܪܘܿܝܵܐ ܀>
    text <܃ܒܚܘܼܒܵܐ ܫܲܡ̣ܥܘܼܗ̇ ܠܗܵܝ̇ ܒܲܪ̄ܬܼ ܩܵܠܵܐ ܕܬܲܠܡܸܕܼܘ ܘܐܲܥܡܸܕܼܘ>
    text <ܘܓܲܡܪܘܼܗ̇ ܒܡܸܠܹ̈ܐ ܘܲܒܼܣܘܼܥܪ̈ܵܢܹܐ ܕܠܵܐ ܬܘܼܗܵܝܵܐ ܀>
    text <܃ܐܲܟܼܪܸܙܘ ܘܐܲܦܸܘ ܫܸܡ ܐܝܼܬܼܘܼܬܼܵܐ ܩܢܘܿܡܹ̈ܐ ܬܠܵܬܼܵܐ>
    text <ܚܕܼܵܐ ܫܲܘܝܘܼܬܼܵܐ ܕܠܵܐ ܡܸܣܬܬܲܕܼܩܵܐ ܒܝܲܕܼ ܦܘܼܠܵܓܼܵܐ ܀>
    text <܃ܦܵܠܚܹ̈ܐ ܚܝܼܨܹ̈ܐ ܪܟܸܒܼܘ ܥܲܠ ܪ̈ܲܟܼܫܵܐ ܥܲܡܡܹ̈ܐ ܡܪ̈ܝܼܕܹܐ>
    text <ܘܲܟܼܕܲܢܘ ܐܸܢܘܿܢ ܬܚܹܝܬܼ ܡܲܪܟܲܒܼܬܼܵܐ ܕܲܡܠܸܟ ܡܲܠ̈ܟܹܿܐ ܀>
    text <܃ܒܙܲܝܢܵܐ ܕܪܘܼܚܵܐ ܚܣܲܢ̣ܘ ܟܠ ܚܲܝ̈ܠܝܼܢ ܕܫܸܡ ܐܲܠܵܗܹ̈ܐ>
    text <ܘܐܲܠܸܦܘ ܐ̄ܢܵܫܵܐ ܕܢܸܩܪܘܿܢ ܒܲܫܡܵܐ ܕܚܲܕܼ ܐܲܠܵܗܵܐ ܀>
    text <܃ܥܩ݂ܲܪܘ ܚܲܢܦܘܼܬܼܵܐ ܘܝܗ̄ܘܼܕܼܝܘܼܬܼܵܐ ܕܠܵܐ ܝܲܗ̣̄ܒܼܘ ܦܹܐܪܹ̈ܐ>
    text <ܘܲܢܨܲܒܼܘ ܩܘܼܫܬܵܐ ܦܹܐܪܵܐ ܕܗܲܢܝܼ ܠܡܵܪܹܐ ܟܲܪܡܵܐ ܀>
    text <܃ܐܵܘܩܸܕܼܘ ܝܲܥܪܵܐ ܕܐܵܘܥܝܼ ܒܝܼܫܵܐ ܒܚܲܩܵܠܵܐ ܕܐ̄ܢܵܫܵܐ>
    text <ܘܐܲܡܪܝܼܘ ܙܲܪܥܵܐ ܕܡܸܠܲܬܼ ܚܲܝܹ̈ܐ ܒܓܼܵܘ ܢܲܦܫܵܬܼ̈ܐ ܀>
    text <܃ܥܩ݂ܲܪܘ ܢܵܡܘܿܣܵܐ ܕܲܦܬܲܟܼܪܘܼܬܼܵܐ ܕܲܒܼܢܵܬ̤ ܛܘܼܥܝܲܝ>
    text <ܘܣܵܡ̣ܘ ܫܲܬܼܐܸܣܹ̈ܐ ܕܒܸܢܝܵܢ ܩܘܼܫܬܵܐ ܕܚܲܕܼ ܝܵܪܘܿܝܵܐ ܀>
    text <܃ܪܕܲܦܘ ܥܲܪܦܸܠܵܐ ܕܦܪܝܼܣܵܐ ܗ̣̄ܘܵܬܼ ܥܲܠ ܐ̄ܢܵܫܘܼܬܼܵܐ>
    text <ܘܲܪܕܼܵܐ ܥܵܡܠܵܐ ܠܘܼܩܒܲܠ ܨܸܡܚܵܐ ܕܙܲܕܿܝܼܩܘܼܬܼܵܐ ܀>
    text <܃ܬܪܸܥܣܲܪ ܕܸܠܩܹ̈ܐ ܢܗܲܪܘ ܒܲܒܼܪܝܼܬܼܵܐ ܕܚܸܫܘܿܟܼܵܐ ܗ̣̄ܘܵܬܼ>
    text <ܘܫܹܠܚܲܬ̤ ܐܸܒܼܠܵܗ̇ ܘܠܸܒܼܫܲܬ̤ ܢܲܚܬܵܐ ܕܗܲܝܡܵܢܘܼܬܵܪܐ ܀>
    text <܃ܒܛܲܟܼܣܵܐ ܕܝܲܪ̈ܚܹܐ ܫܲܡܸܫܘ ܠܐܲܪܥܵܐ ܒܟܼܠ ܫܘܼܚܠܵܦܝܼ̈ܢ>
    text <ܘܡܲܕܸܿܟܼܘ ܐܘܼ ܟܼܠܵܐ ܪܘܼܚܵܢܵܝܵ ܠܦܘܼܬܼ ܪܸ̈ܥܝܵܢܹܐ ܀>
    text <܃ܢܦܲܩ̣ܙ ܠܲܫܒܼܝܼܠܹ݁̈ܐ ܘܒܹܝܬܼ ܐܲܘܼܪ̈ܚܵܬܼܵܐ ܐܲܝܟ ܕܐܸܬܼܦܲܩܲܕܼܘ>
    text <ܘܟܲܢܸܫܘ ܘܲܡܠ̣ܵܘ ܒܹܝܬܼ ܡܸܫܬܿܘܼܬܼܵܐ ܛܵܒܹ̈ܐ ܘܒܼܝܼܫܹ̈ܐ ܀>
    text <܃ܒܝܲܡܵܐ ܘܝܲܒܼܫܵܐ ܪܕܼܵܘ ܥܲܡ ܐ̄ܢܵܫܵܐ ܕܢܲܚܘܿܢ ܐ̄ܢܵܫܵܐ>
    text <ܘܒܸܐܕܼܢܲܝܝ̈ ܟܠܢܵܫ ܙܪܲܥܘ ܣܲܒܼܪ̈ܵܬܼܵܐ ܕܚܵܝܑܬܼ ܡܝܼ̈ܬܹܐ ܀>
    text <܃ܦܲܪܣܘܼܗ̇ ܡܨܝܼܕܲܬܵܐ ܕܟܼܵܪܘܿܙܘܼܬܼܵܐ ܠܐܲܪܒܲܥ ܦܸܢ̈ܝܵܢ>
    text <ܘܟܲܢܫܲܬ̤ ܘܲܡܠܵܬ̤ ܨܲܝܕܵܐ ܕܐ̄ܢܵܫܵܐ ܕܗܲܢܝܼ ܘܲܪܚܝܼܡ ܀>
    text <܃ܒܲܕܼܡܘܼܬܼ ܢܸܒܼܥܹ̈ܐ ܐܲܫܩܝܼܘ ܠܐܲܪܥܵܐ ܡܲܠܝܲܬܼ ܚܲܝܹ̈ܐ>
    text <ܘܐܲܦܪܝܼ ܚܲܝܹ̈ܐ ܓܘܼܒܵܐ ܡܝܼܬܼܵܐ ܕܝܲܒܿܝܼܫܘܼܬܼܵܗ̇ ܀>
    text <܃ܐܲܪܡܝܼܘ ܦܸܨܹ̈ܐ ܘܦܲܠܸܓܼܘ ܥܲܡܡܹ̈ܐ ܘܐܲܬܼܪ̈ܵܘܵܬܼܵܐ>
    text <ܘܟܼܠܚܲܕܼ ܡܼܢܗܘܿܢ ܚ̣ܙܲܩ ܠܲܦܢܝܼܬܼܵܐ ܕܣܵܡܹܗ ܪܸܡܙܵܐ ܀>
    text <܃ܫܸܡܥܘܿܢ ܐܲܫܡܲܥ ܩܵܠܵܐ ܚܲܕܼܬܼܵܐ ܒܐܲܪܥܵܐ ܕܪܗ̄ܘܿܡܹܐ>
    text <ܘܐܲܠܸܦ ܐܸܢܘܿܢ ܬܪܲܥ ܡ̇ܪܘܼܬܼܵܐ ܕܚܲܕܼ ܒܵܪܘܿܝܵܐ ܀>
  block
    text <܃ܪܹܫ ܬܲܠܡܝܼܕܹ̈ܐ ܡܛܵܬܹܗ ܐܸܡ̇ܐ ܕܲܡܕܼܝܼ̈ܢܵܬܼܵܐ>
    text <ܘܐܲܝܟ ܕܲܒܼܪܹܫܵܐ ܩ̣ܒܲܥ ܒܵܗ̇ ܥܲܝܢܹ̈ܐ ܕܗܲܝܡܵܢܘܼܬܼܵܐ ܀>
    text <܃ܐܲܝܟ ܫܝܼܦܘܿܪܵܐ ܩܥ̣ܵܐ ܒܲܪ ܪܲܥܡܵܐ ܠܐܵܦܸܣܵܝܹ̈ܐ>
    text <ܘܟܲܢܸܫ ܐܸܢܘܿܢ ܠܡܸܡܫܲܥ ܬܲܗܪܵܐ ܕܟܼܵܪܘܿܙܘܼܬܹܗ ܀>
    text <܃ܦܲܫܩܹܗ ܠܲܫܡܹܗ ܒܝܲܕܼ ܣܘܼܥܪ݁ܵܢܹܐ ܕܲܚܦܝܼܛܘܼܬܹܗ>
    text <ܕܐܲܪܓܸܿܫ ܒܹܗ ܟܠ ܟܲܕܼ ܩܵܥܹ̇ܐ ܗ̄ܘ̣ܵܐ ܕܬܼܵܘ ܣܲܒܼܘ ܚܲܝܹ̈ܐ ܀>
    text <܃ܒܪܲܥܡܵܐ ܕܩܵܠܹܗ ܡܸܬܼܪܲܓܸܿܐ ܗ̄ܘ̣ܵܐ ܠܸܒܵܐ ܕܐ̄ܢܵܫܵܐ>
    text <ܘܡܸܬܼܪܲܟܲܟ ܗ̄ܘ̣ܵܐ ܠܡܸܬܲܠ ܦܹܐܪܹ̈ܐ ܣܲܒܼܪܵܐ ܘܚܘܼܒܵܐ ܀>
    text <܃ܡܲܬܿܝ ܦܲܠ̣ܚܵܗ̇ ܠܐܲܪܥܵܐ ܕܲܝܗܘܼܕܼ ܒܩܵܠ ܦܸܬܼܓܼܵܡܵܘ̈ܗܝ>
    text <ܘܐܲܪܡܝܼ ܒܓܼܵܘܵܗ̇ ܙܲܪܥܵܐ ܕܚܲܝܹ̈ܐ ܘܦܸܪܥܲܬ̤ ܫܘܼܒܼܚܵܐ ܀>
    text <܃ܐܲܪܥܵܐ ܟܪܝܼܬܵܐ ܕܲܠܠܝܼܚܵܐ ܗ̄ܘ̣ܵܬܼ ܒܝܲܕܼ ܦܸܠ̈ܐܵܬܼܵܐ>
    text <ܬܪܲܨ ܠܵܗ̇ ܫܸܩܝܵܐ ܕܦܘܼܫܵܩ ܐ̄ܪ̈ܵܙܹܐ ܘܲܩܢܵܬ̤ ܚܲܝܠܵܐ ܀>
    text <܃ܥܲܡܵܐ ܓܙܝܼܪܵܐ ܕܡܸܫܬܲܒܼܗܲܪ ܗ̄ܘ̣ܵܐ ܒܛܲܒܼܥܵܐ ܕܒܸܣܪܵܐ>
    text <ܚܙ̣ܵܐ ܕܡܸܬܼܪܲܫܡܝܼܢ ܥܲܡܡܹܐ ܒܪܘܼܚܵܐ ܘܬܲܒܿܪܹܗ ܠܛܲܒܼܥܹܐ ܀>
    text <܃ܓܲܡܪܹܗ ܠܥܲܡܵܐ ܐܲܝܟ ܚܲܣܝܼܪܵܐ ܒܐܲܝܠܹܝܢ ܕܲܣܢܝܼܩ>
    text <ܘܝܲܗ̣̄ܒܼ ܠܹܗ ܐܘܼܟܼܠܵܐ ܪܘܼܚܵܢܵܝܵܐ ܫܡܵܗܹ̈ܐ ܬܠܵܬܼܵܐ ܀>
    text <܃ܒܲܕܼܡܘܼܬܼ ܫܲܒܼܪܵܐ ܡܸܬܼܗܲܓܸܿܐ ܗ̄ܘ̣ܵܐ ܒܲܫܡܵܐ ܕܐܲܒܼܵܐ>
    text <ܘܟܲܕܼ ܐܸܬܼܚܲܟܲܡ ܐܲܠܦܹܗ ܩܢܘܿܡܹ̈ܐ ܬܠܵܬܼܵܐ ܕܲܫܘܹܝܢ ܀>
    text <܃ܐܠܝܼܬܼܵܝܘܼܬܼܵܐ ܙܪܲܥ̣ܘ ܟܵܪ̈ܘܿܙܹܐ ܒܐܸܕܼܢܲܝ̈ ܟܠܢܵܫ>
    text <ܘܐܵܘܥܝܼ ܒܐܲܪܥܵܐ ܚܕܼܵܐ ܬܵܘܕܲܝܼܬܼܵܐ ܕܫܸܡ ܒܵܪܘܿܝܵܐ ܀>
    text <܃ܠܡܲܪܩܘܿܣ ܢܲܓܼܕܹܿܗ ܩܵܠܵܐ ܕܲܩ̣ܪܵܝܗܝ ܠܘܵܬܼ ܪ̈ܗ̄ܘܿܡ̇ܝܹܐ>
    text <ܘܬܲܪܓܸܿܡ ܬܲܡ̇ܢ ܚܹܝܠ ܣܘܼܥܪ݁ܵܢܹܐ ܕܟܼܵܪܘܿܙܘܼܬܼܵܐ ܀>
    text <܃ܐܲܡܫܲܥ ܛܸܒܵܐ ܕܡܲܠܟܵܐ ܚܲܕܼܬܼܵܐ ܒܐܸܕܼܢܲܝ̈ ܡܲܠܟܵܐ>
    text <ܘܲܬܡܲܗ ܡܲܠܟܵܐ ܕܐܸܢ ܐܝܼܬܼ ܡܲܠܟܵܐ ܠܥܸܠ ܡ̣ܢ ܪܹܫܹܗ ܀>
    text <܃ܡܲܠܟܵܐ ܘܥܲܡܵܐ ܨܵܬܼܘ ܦܸܬܼܓܼܵܡܵܘ̈ܗܝ ܕܲܒܼܚܝܼܪܝܼܢ ܗ̄ܘ̣ܵܘ>
    text <ܘܩܲܒܸܿܠܘ ܘܲܫܠܸܡ̣ܘ ܕܐܝܼܬܼ ܗ̄ܘ̣ ܡܲܠܟܵܐ ܕܡܲܡܠܸܟ ܥܲܠ ܟܠ ܀>
    text <܃ܠܘܼܩܵܐ ܐܲܫܦܲܥ ܫܸܩܝܵܐ ܕܡܸܠܵܘ̈ܗܝ ܒܐܲܪܥܵܐ ܕܡܸܨܪܹܝܢ>
    text <ܘܒܲܕܼܡܘܼܬܼ ܓܝܼܚܘܿܢ ܦܪܲܣ ܥܲܠ ܟܠܢܵܫ ܣܒܲܪܬܼܵܐ ܕܚܲܝܹ̈ܐ ܀>
    text <܃ܠܥܸ݂ܙ ܣܘܼܪܝܵܝܵܐ ܥܲܡ ܡܸܨܪܲܝܵܐ ܕܢܘܼܟܼܪܵܝܝܼܢ ܠܹܗ>
    text <ܘܲܟܼܢܲܫ̣ܘ ܨܹܐܕܼܵܘܗܝ ܕܲܡܫܲܥ̣ܘ ܠܸܥܙܹܗ ܕܲܠܗܘܿܢ ܕܵܡܹ̇ܐ ܀>
    text <܃ܕܲܡܝܼ ܒܩܵܠܹܗ ܐܲܝܟ ܦܵܪܲܚܬܼܵܐ ܠܘܵܬܼ ܒܲܪ̄ܿܬܼ ܓܸܢܣܵܗ̇>
    text <ܘܲܚܒ݂ܲܫ ܐܸܢܘܿܢ ܠܓܼܵܘ ܡ̣ܢ ܢܸܫ̈ܒܹܿܐ ܕܟܼܵܪܘܿܙܘܼܬܹܗ ܀>
    text <܃ܒܕܼܝܼܠܗܘܿܢ ܡܲܠܸܠ ܘܐܲܫܡܲܥ ܐܸܢܘܿܢ ܩܵܠ ܦܘܼܪܩܵܢܵܐ>
    text <ܘܐܲܥܝܼܪ ܐܸܢܘܿܢ ܐܲܝܟ ܕܡ̣ܢ ܫܸܢܵܬܼܵܐ ܠܦܘܼܠܚܵܢ ܚܲܝܹ̈ܐ ܀>
  block
    text <܃ܒܗܵܕܹܐ ܬܸܢܘܲܝ ܐܲܥܬܲܪ ܐܸܢܘܿܢ ܒܚܹܝܠ ܠܵܫܵܢܹ̈ܐ>
    text <ܕܟܼܠܢܵܫ ܢܸܣܲܒܼ ܣܲܒܼܪܵܐ ܛܵܒܼܵܐ ܒܡܸܠܲܬܼ ܦܘܼܘܹܗ ܀>
    text <܃ܒܝܲܕܼ ܡ̇ܘܗܲܒܼܬܼܵܐ ܕܲܒܼܠܸܫܵܢܹ̈ܐ ܐܲܠܸܦ ܐܸܢܘܿܢ>
    text <ܠܡܸܪܕܵܐ ܒܐܘܼܪܚܵܐ ܕܟܼܵܪܘܿܙܘܼܬܼܵܐ ܠܟܼܠ ܐܲܪܪ̈ܵܘܵܢ ܀>
    text <܃ܒܡܲܡܠܠܵܐ ܚܲܕܼܬܼܵܐ ܣܵܡ̣ܘ ܫܲܬܸܐܣܹ̈ܐ ܕܒܸܢܝܵܢ ܩܘܼܫܬܵܐ>
    text <ܘܫܲܟܼܠܸܠܘ ܘܲܒܼܢ̣ܵܘ ܡ̣ܢ ܟܠ ܥܲܡܡܝܼ̈ܢ ܚܕܼܵܐ ܬܵܘܕܿܝܼܬܼܵܐ ܀>
    text <܃ܦܵܘܠܘܿܣ ܓܼܒܼܝܵܐ ܒܥ̣ܵܐ ܒܵܗ̇ ܕܲܗܒܼܵܐ ܫܪܵܪܵܐ ܕܲܟܼܝܵܐ>
    text <ܘܐܲܦܸܠ ܟܠܢܵܫ ܕܐܲܝܟܲܢ ܢܸܒܼܢܸܐ ܚܲܟܿܝܼܡܵܐܝܼܬܼ ܀>
    text <܃ܩܵܥܹ̇ܐ ܟܠܢܵܫ ܒܗܲܪ̈ܵܛܝܼܩܹܐ ܦܵܥܠܹ̈ܐ ܢܟܼܝܼܠܹ̈ܐ>
    text <ܕܠܵܐ ܠܲܡ ܬܸܒܼܢܘܿܢ ܥܡܝܼܪܵܐ ܘܟܼܘܼ̈ܒܹܿܐ ܒܗܵܢ ܒܸܢܝܵܢܵܐ ܀>
    text <܃ܠܹܗ ܦܲܐܝܵܐ ܗ̣̄ܘܵܬܼ ܠܲܡܙܲܗܵܪܘ ܠܘܵܬܼ ܒܲܝܬܵܝܹ̈ܐ>
    text <ܘܗܘ̤ ܝܵ̇ܕܲܥ ܗ̄ܘ̣ܵܐ ܠܡܸܒܼܚܲܪ ܝܲܥܪܵܐ ܕܒܸܢܝܵܢ ܥܵܘ̣ܠܵܐ ܀>
    text <܃ܐܲܝܟ ܪܲܒܿܚܲܝܠܵܐ ܒܪܹܫ ܡܲܫܪܝܼܬܼܵܐ ܡܠܲܒܸܿܒܼ ܟܠܫܵܥ>
    text <ܕܠܵܐ ܐ̄ܢܵܫ ܢܸܫܠܲܚ ܙܲܝܢܵܐ ܕܪܘܼܚܵܐ ܕܠܵܐ ܢܸܬܼܚܲܝܲܒܼ ܀>
    text <܃ܡܲܠܸܦ ܦܘܼܪ̈ܣܹܐ ܕܐܲܝܟܲܢ ܢܲܩܪܸܒܼ ܪܘܼܚܵܢܵܐܝܼܬܼ>
    text <ܘܲܡܚܵܘܸܐ ܠܲܢ ܕܲܒܼܥܸܠܕܲܪܲܢ ܪܘܼܚܵܢܵܝܵܐ ܗ̄ܘ̣ ܀>
    text <܃ܠܒܲܫܘ ܠܲܡ ܩܘܼܫܬܵܐ ܣܘܝܸܡܘ ܣܲܢܘܲܪܬܵܐ ܕܦܘܼܪܩܵܢ ܚܲܝܹ̈ܐ>
    text <ܘܐܲܚܘܿܕܼܘ ܣܲܝܦܵܐ ܕܡܸܠܲܬܼ ܪܘܼܚܵܐ ܒܪܸ̈ܥܝܵܢܲܝܟܿܘܿܢ ܀>
    text <܃ܗܵܐ ܐܲܠܸܦ ܠܲܢ ܦܵܠܚܵܐ ܕܪܘܼܚܵܐ ܙܢܲܝ̈ ܬܲܡܼܬܿܘܼܫܵܐ>
    text <ܬܵܘ ܢܸܬܿܛܲܝܲܒܼ ܠܡܸܠܒܲܫ ܙܲܝܢܵܐ ܒܛܲܟܼܣܵܐ ܕܝܼܠܹܗ ܀>
    text <܃ܗܵܐ ܕܪܲܫܘ ܐܘܼܪܚܵܐ ܕܟܼܵܪܘܿܙܘܼܬܼܵܐ ܥܲܒܼܕܲܝ̈ ܡܲܠܟܵܐ>
    text <ܬܵܘ ܢܸܪܕܹܿܐ ܒܵܗ̇ ܠܘܲܥܕܵܐ ܕܚܲܝܹ̈ܐ ܕܠܵܐ ܫܘܼܠܵܡܵܐ ܀>
    text <܃ܗܵܐ ܢܦܲܩ̣ܘ ܦܲܠ̣ܚܘܼܗ̇ ܠܐܲܪܥܵܐ ܕܟܼܘܼ̈ܒܹܿܐ ܒܝܲܕܼ ܚܲܫܲܝ̈ܗܘܿܢ>
    text <ܢܸܥܩܘܿܪ ܡܸܢܵܗ̇ ܝܼܥܪܵܐ ܕܐܵܘܥܝܼ ܡܸܨܥܲܬܼ ܚܸܛܹ̈ܐ ܀>
    text <܃ܗܵܐ ܦܬ݂ܲܚܘ ܬܲܪ̈ܥܹܐ ܕܐܲܚܝܼܕܝܼܢ ܗ̄ܘ̣ܵܘ ܒܐܲܦܲܝ̈ ܐ̇̄ܢܵܫܵܐ>
    text <ܬܵܘ ܢܸܬܼܚܲܦܲܛ ܕܠܵܐ ܢܸܬܿܬܲܚܕܲܘܼܢ ܒܪܲܦܝܘܼܬܼ ܢܲܦܫܲܢ ܀>
    text <܃ܗܵܐ ܙܩܲܪܘ ܢܲܚܬܵܐ ܕܗܲܝܡܵܢܘܼܬܼܵܐ ܒܥܘܼܒܵܐ ܕܡܲܝ̈ܵܐ>
    text <ܢܟܲܣܸܐ ܟܠܢܵܫ ܟܹܐܒܹ̈ܐ ܕܦܲܓܼܪܹܗ ܘܡܘܼܡܹ̈ܐ ܕܢܲܦܫܹܗ ܀>
    text <ܗܵܐ ܚ̣ܫܲܠ ܙܲܝܢܵܐ ܠܲܩܪ̈ܲܒܼܬܼܵܢܹܐ ܕܙܲܕܿܝܼܩܘܼܬܼܵܐ ܀>
    text <ܠܵܐ ܢܸܬܼܪܲܦܸܐ ܩܕܼܵܡ ܨܸܢ̈ܥܵܬܹܗ ܕܐܵܟܹ̇ܠܩܲܪܨܵܐ ܀>
    text <܃ܗܵܐ ܐܲܠܸܦܘ ܠܲܢ ܕܐܲܝܟܲܢ ܢܸܙܟܸܿܐ ܘܲܒܼܡܵܢ ܚܵܐܹ̇ܒܼ>
    text <ܢܩܲܒܸܿܠ ܓܼܐܪ̈ܵܘܗܝ ܒܣܲܟܿܪܵܐ ܕܟܼܝܼܪܵܐ ܕܗܲܝܡܵܢܘܼܬܼܵܐ ܀>
    text <܃ܗܵܐ ܦܬ݂ܲܚܘ ܓܲܙܵܐ ܕܲܡܠܸܐ ܛܘܼܒܹ̈ܐ ܩܕܼܵܡ ܢܵܣܘܿܒܹ̈ܐ>
    text <ܢܸܣܲܒܼ ܡܲܓܵܢ ܘܢܸܬܸܿܠ ܡܲܓܵܢ ܘܢܸܚܸܐ ܘܢܲܚܸܐ ܀>
    text <܃ܗܵܐ ܢܒܲܥ̣ ܫܸܩܝܵܐ ܪܘܼܚܵܢܝܵܐ ܠܐܲܪ̈ܥܵܢܵܝܹܐ>
    text <ܢܲܫܩܸܐ ܠܢܲܦܫܲܢ ܘܠܲܟܼ̈ܢܵܘܵܬܲܢ ܡ̣ܢ ܚܲܠܝܘܼܬܹܗ ܀>
    text <ܗܵܐ ܕܢܲܚ̣ ܫܸܡܫܵܐ ܕܙܲܕܿܝܼܩܘܼܬܼܵܐ ܒܓܼܵܘ ܚܸܫܘܿܟܹ̈ܐ܃>
  block
    text <ܢܸܪܕܿܘܿܦ ܛܘܼܥܝܲܝ ܚܸܫܟܵܐ ܕܲܬܼܪܹܝܢ ܡ̣ܢ ܪܸܥܝܵܢܲܢ ܀>
    text <܃ܕܠܵܐ ܣܵܦ̇ܩܝܼܢܲܢ ܠܲܓܼܡܝܼܪܘܼܬܼܵܐ ܐܲܝܟ ܟܵܪ̈ܘܿܙܹܐ>
    text <ܢܲܪܡܸܐ ܡܸܠܹ̈ܐ ܚܠܵܦ ܣܘܼܥܪ݁ܵܢܹܐ ܐܲܝܟ ܫܵܡܘܿܢܵܐ ܀>
    text <܃ܕܟܲܪܝܵܐ ܡܸܠܬܲܢ ܕܬܸܡܛܸܐ ܠܪܵܘܡ̇ܐ ܕܕܘܼܒܵܪ݁ܲܝܗܘܿܢ>
    text <ܢܸܚܙܘܿܩ ܥܲܡܗܘܿܢ ܒܚܘܼܒܵܐ ܕܢܲܦܫܵܐ ܕܩܠܝܼܓܼ ܓܸܦܹܗ ܀>
    text <܃ܢܸܩܥܸܐ ܥܲܡܗܘܿܢ ܚܕܼܵܐ ܬܵܘܕܿܝܼܬܼܵܐ ܠܚܲܕܼ ܒܵܪܘܿܝܵܐ>
    text <ܕܐܲܥܬܲܪ ܟܠܵܐ ܡ̣ܢ ܡ̇ܘܗܲܒܼܬܼܵܐ ܕܪܲܒܿܘܼܬܼ ܚܲܝܠܹܗ ܀>
text <ܥܲܠ ܝܲܠܕܹܗ ܕܡܵܪܢ>
  block
    text <ܥܲܠ ܝܲܠܕܹܗ ܕܡܵܪܢ>
  block
    text <ܡܹܐܡܪܐ ܕܲܬܼܠܬܼܐ ܕܥܲܠ ܝܲܠܕܹܗ ܕܡܵܪܢ܀>
    text <ܥܘܼܢܝܵܐ܀>
    text <܃ܒܪܝܼܟܼܘܼ ܡܫܝܼܚܵܐ ܕܲܒܼܝܘܿܡ ܡܵܘܠܵܕܹܗ>
    text <܃ܚܲܪܝܼ ܠܐܲܪ݁ܥܵܐ ܘܐܲܦܨܲܚ ܠܲܫܡܲܝܵܐ>
    text <܃ܐܚܲܝ̈>
  block
    text <܃ܒܚܘܼܒܵܐ ܘܪ̈ܲܚܡܹܐ ܨܒܼ݂ܵܐ ܒܵܪܘܿܝܵܐ ܕܢܲܚܹܐ ܠܟܼܠ̱ܵܐ>
    text <ܘܫܲܕܲܪ ܠܲܒܼܪܹܿܗ ܕܢܲܦܢܹܐ ܠܟܼܠܵܐ ܠܘܵܬܼ ܝܼܕܲܥܬܹܗ܀>
    text <܃ܚܙܲܩ̣ ܡ̣ܢ ܐܲܒܼܵܐ ܡܸܠܬܹܗ ܕܐܲܒܼܵܐ ܟܲܕ ܠܵܐ ܫܲܢܝܼ>
    text <ܘܐܸܬ̣ܐ ܠܥܘܼܡܪܲܢ ܟܲܕ ܐܝܼܬܼܵܘܗܝ ܗ̄ܘ̣ܵܐ ܒܠܘܼܡܪܲܢ ܘܲܒܼܟܼܠ܀>
    text <܃ܚܙܲܩ̣ ܨܸܒܼܝܵܢܹܗ ܘܐܸܬܼܵܐ ܒܚܘܼܒܹܿܗ ܠܘܵܬܼ ܐܲܪ̈ܥܵܢܹܐ>
    text <ܘܩܵܘܝܼ ܟܝܵܢܹܗ ܕܠܵܐ ܫܘܼܚܠܵܦܐ ܒܗܵܘ̇ ܕܐܝܼܬܼܵܘܗܝ ܗ̄ܘ̣ܵܐ܀>
    text <܃ܠܵܘ ܒܲܟܼܝܵܢܐ ܚ̣ܙܲܩ ܐܵܘ ܫܲܢܝܼ ܐܲܠܵܗ ܟܠ̱ܵܐ>
    text <ܕܠܲܝܬ ܠܐܝܼܬܼܘܼܬܼܵܐ ܐܲܢܼܪܵܐ ܕܬܸܚܙܘܿܩ ܒܓܼܵܘ ܬܘܼܩܵܢ̈ܝܗ̇܀>
    text <܃ܠܵܐ ܓܹܝܪ ܚܵܙܹ̇ܩ ܒܝܲܕ ܫܘܼܢܵܝܵܐ ܡ̣ܢ ܗܵܝ̇ ܕܐܝܼܬܼܵܘܗܝ>
    text <ܕܲܒܼܗܵܝ̇ ܕܐܝܼܬܼܵܘܗܝ ܡܩܵܘܹܐ ܡܸܡܬܼܘܿܡ ܕܠܵܐ ܫܘܼܚܠܵܦܵܐ܀>
    text <܃ܚܘܼܒܹܿܗ ܚܵܘܝܼ ܠܓܸܢܣܵܐ ܕܐ̄ܢܫܐ ܒܝܲܕ ܗܵܝ̇ ܕܐܸܬ̣ܐ>
    text <ܕܢܹܐܪܲܒܼ ܣܲܓܝܼ ܫܸܡ ܦܘܼܪܩܵܢܹܗ ܩܕܼܵܡ ܥܲܝܢܲܝ̈ܗܘܿܢ܀>
    text <܃ܠܫܝܼܛܘܼܬܼ ܡܸܕܪܹܗ ܕܐܵܕܼܵܡ ܝܲܩܲܪ ܒܝܲܕ ܡܲܚܲܬܵܬܵܐ>
    text <ܕܐܸܢ ܐܝܼܬܘܼܬܼܵܐ ܢܸܚܬܲܬ̤ ܨܹܐܕܼܵܘܗܝ ܟܡܵܐ ܪܲܒܿ ܡ̣ܢ ܟܠ܀>
    text <ܠܚܘܼܒܵܠ ܨܲܠܡܹܗ ܨܒ̣ܵܐ ܕܲܢܚܲܬܼ ܒܲܡܫܵܐ ܕܝܲܠܵܐ܁>
    text <ܕܬܼܘܼܒܼ ܢܵܣܸ̇ܟ ܠܹܗ ܒܟܼܘܼܪܵܐ ܕܪܘܼܚܵܐ ܘܲܡܚܲܕܹܬܼ ܠܹܗ܀>
    text <܃ܒܫܸܡ ܐܝܼܬܼܘܼܬܼܵܐ ܟܲܢܹܝܗ ܠܥܲܦܪܹܗ ܕܒܲܪ ܕܲܚܝܼܚܵܐ>
    text <ܘܕܲܢ̣ܦܲܠ ܘܐܲܫܚܹ̇ܬܼ ܢܚܸܬܼ ܘܐܲܩܝܼܡܹܗ ܡ̣ܢ ܕܲܚܝܼܚܵܐ܀>
    text <ܨܲܠܡܹܗ ܟܲܢܹܝܗ ܒܲܡܫܵܐ ܫܐܝܼܠܵܐ ܠܦܘܼܬܼ ܪܲܒܿܘܼܬܹܗ܁>
    text <ܕܲܒܨܲܝܼܪ ܣܲܓܝܼ ܟܠ ܕܲܥܒܼܝܼܕܼܵܐ ܗ̄ܘ̣ ܡ̣ܢ ܐܝܼܬܼܘܼܬܼܵܐ܀>
    text <܃ܪܵܡܘܼ ܟܝܵܢܹܗ ܡ̣ܢ ܕܲܒܼܝܼ̈ܕܹܐ ܕܠܵܐ ܡܘܼܫ̈ܚܵܬܐ>
    text <ܘܠܵܐ ܩܢܸܐ ܨܠܡܵܐ ܡܸܬܼܚܲܙܝܵܢܵܐ ܐܲܝܟ ܥܲܦܪ̈ܢܹܐ܀>
    text <܃ܠܨܲܠܡܹܗ ܐܵܘܪܸܒܼ ܒܲܫܡܵܐ ܕܨܲܠܡܵܐ ܕܢܹܐܣܘܿܪ ܒܹܗ ܟܠ>
    text <ܕܢܸܩܢܘܿܢ ܚܘܼܒܵܐ ܠܘܵܬܼ ܝܼܕܲܥܬܹܗ ܒܲܫܡܵܐ ܕܨܲܠܡܹܗ܀>
    text <܃ܒܐܝܼܩܵܪ ܨܲܠܡܹܗ ܫܵܘܬܸ̇ܦ ܟܠ̱ܵܐ ܡܲܬܼܩܸܢ ܟܠ̱ܵܐ>
    text <ܘܲܒܒܘܼܚܪܵܢܹܗ ܐܲܠܹܦ ܐܸܢܘܿܢ ܕܢܸܣܢܘܿܢ ܥܵܘ̣ܠܵܐ܀>
  block
    text <܃ܒܝܲܕ ܦܘܼܕܵܢܵܐ ܒܲܚܪܹܗ ܠܨܲܠܡܹܗ ܐܲܝܟ ܕܲܒܼܟܼܘܸܪܵܐ>
    text <ܘܚܵܘܝܼ ܫܘܼܦܪܵܐ ܕܲܡܠܝܼܠܘܼܬܹܗ ܒܝܲܕ ܢܸܣܝܵܢܵܐ܀>
    text <܃ܚܙ̣ܵܐ ܚܲܣܵܡܵܐ ܪܲܒܿܘܼܬܼ ܕܲܪܓܼܵܐ ܕܨܲܠܡܹܗ ܕܐܵܕܼܵܡ>
    text <ܘܲܒܼܛܸܢ ܥܵܘ̣ܠܵܐ ܘܝܼܠܸܕ ܢܸܟܼܠܵܐ ܥܲܠ ܬܲܡܝܼܡܵܐ܀>
    text <܃ܡ̣ܠܵܐ ܚܲܣܝܼܢܵܐ ܩܸܫܬܵܐ ܕܪܘܼܓܼܙܵܐ ܒܝܲܬܼܪܵܐ ܕܢܸܟܼܠܵܐ>
    text <ܘܲܡ̣ܚܵܐ ܘܲܫܕܲܝܗܝ ܒܓܹܐܪܵܐ ܩܲܫܝܵܐ ܕܪܸܓܲܬܼ ܦܹܐܪܵܐ܀>
    text <܃ܣܲܚܦܗ ܠܨܲܠܡܵܐ ܕܫܸܡ ܐܝܼܬܼܘܼܬܼܵܐ ܒܲܢܟܼܝܼܠܘܼܬܼܵܐ>
    text <ܘܲܫ̣ܪܵܝܗܝ ܠܚܘܼܒܵܐ ܕܕܘܼܟܵܒܼ ܟܠ̱ܵܐ ܒܝܲܕ ܨܢܥ̈ܬܼܐ܀>
    text <܃ܕܲܠܚܹܗ ܠܫܲܝܢܵܐ ܕܲܐ̄ܚܝܵܢܘܼܬܼܐ ܒܬܸܛܪܵܐ ܕܥܵܘ̣ܠܵܐ>
    text <ܘܦܲܣܩܵܗ̇ ܠܐܘܼܪܚܵܐ ܕܡܲܪܕܝܼܬܼ ܐ̄ܢܵܫ̈ܐ ܕܲܠܘܵܬܼ ܟܲܣܝܵܐ܀>
    text <܃ܗܘ̤ܵܘ ܢܘܼܟܼܪ̈ܝܹܐ ܡܠܝܼ̈ܠܹܐ ܘܚܲܪ̈ܫܹܐ ܠܓܸܢܣܵܐ ܕܐ̄ܢܵܫ̈ܐ>
    text <ܘܲܦܣܲܩ̣ܘ ܣܲܒܼܪܵܐ ܥܲܠ ܡܲܦܘܼܠܬܹܿܐ ܕܠܵܐ ܬܘܼܒܼ ܩܵܐܹܡ܀>
    text <܃ܐܲܗܸܠ̣ܘ ܘܓܲܚܸܟܼܘ ܫܹܐܕܹ̈ܐ ܛܲܡܹ̈ܐ ܥܲܠ ܡܲܦܘܼܠܬܹܗ>
    text <ܘܕܵܨܘ ܣܵܪ̈ܘܿܚܹܐ ܕܲܚ̣ܙܵܘ ܫܸܦܠܹܗ ܕܝܲܩܝܼܪ ܡ̣ܢ ܟܠ܀>
    text <܃ܘܕܲܚ̣ܙܵܐ ܛܵܒܼܵܐ ܫܝܼܛܘܼܬܼ ܨܲܠܡܹܗ ܘܚܘܼܬܼܪܵܐ ܕܒܼܝܼ̈ܫܹܐ>
    text <ܚܵܣ ܥܲܠ ܨܲܠܡܹܗ ܕܠܵܐ ܢܸܬܼܒܲܙܲܚ ܡ̣ܢ ܡܲܪ݁ܵܚܹܐ܀>
    text <܃ܚܘܼܒܹܿܗ ܢܲܓܼܕܹܗ ܠܘܵܬܼ ܚܵܘܣܵܢܵܐ ܕܲܨܠܸܡ ܨܲܠܡܹܗ>
    text <ܕܠܵܐ ܢܸܬܼܒܲܛܠ ܥܲܡ ܚܘܼܒܵܠܹܗ ܚܹܝܠ ܚܸܟܼ̈ܡܵܬܹܗ܀>
    text <܃ܝܵܕܲܥ ܗ̄ܘ̣ܵܐ ܠܹܗ ܩܕܼܵܡ ܬܘܼܩܵܢܹܗ ܕܡܸܚܛܵܐ ܚܵܛܹ̇ܐ>
    text <ܘܩܲܕܡܹܗ ܚܘܼܒܹܿܗ ܠܘܵܬܼ ܫܘܼܒܼܩܵܢܵܐ ܐܲܝܟ ܝܵܕܘܿܥܹ̈ܐ܀>
    text <܃ܒܗܵܕܹܐ ܕܲܗܘܵܬ̤ ܡܸܬܼܒܲܩܹܐ ܗ̄ܘ̣ܵܐ ܥܲܕܼܠܵܐ ܢܲܣܟܸܿܠ>
    text <ܘܠܵܘ ܒܲܬܼܘܬܼܵܐ ܓܙܲܪ ܠܘܼܚܵܡܵܐ ܕܐܘܼܪܚܵܐ ܕܡܵܘܬܐ܃>
  block
    text <ܒܗ ܚܵܐܲܪ ܗ̄ܘ̣ܵܐ ܒܥܝܢܵܐ ܕܪܘܼܚܵܐ ܥܲܕܼܠܵܐ ܢܸܗܘܹܐ܀>
    text <܃ܘܲܓ̣ܠܹܐ ܗ̄ܘ̣ܵܐ ܠܹܗ ܥܒܼܵܪ ܦܘܼܩܕܵܢܵܐ ܕܪܸܓܲܬܼ ܦܹܐܪܵܐ>
    text <ܠܵܐ ܟܵܣܝܵܐ ܗ̄ܘ̣ܵܬܼ ܡ̣ܢ ܝܼܕܲܥܬܹܗ ܥܠܲܬܼ ܚܲܝ̈ܘܗܝ܁>
    text <܃ܘܠܵܐ ܚܘܼܫܵܒܼܵܐ ܚܲܕܬܵܐ ܢܲܓܼܕܹܗ ܠܘܵܬܼ ܦܘܼܪܩܵܢܹܗ>
    text <ܥܲܡ ܐܝܼܬܼܝܼܬܹܗ ܟܣܹܐ ܗ̄ܘ̣ܵܐ ܐ̄ܪܵܙܵܐ ܕܲܓܼܠ̣ܵܐ ܒܚܲܪܬܼܵܐ܀>
    text <܃ܘܲܡܛܲܝܸܒܼ ܗ̄ܘ̣ܵܐ ܒܟܲܣܝܘܼܬܼ ܚܘܼܒܹܿܗ ܦܘܼܪ ܩܵܢ ܚܲܝܲܝ̈ܢ>
    text <ܠܚܲܪܬܼܵܐ ܢܲܛܪܹܗ ܠܥܘܼܬܼܪܵܐ ܪܲܒܵܐ ܕܚܹܝܠ ܚܸܕܡܵܬܹ̈ܐ܁>
    text <܃ܕܡܵܐ ܕܡܸܬܼܓܲܡܪܵ ܐܫܲܒܼܪܘܼܬ ܠܸܒܿܐ ܬܩܲܒܸܿܠ ܥܘܼܬܼܪܹܗ>
    text <ܒܫܘܼܠܵܡ ܙܲܒܼܢܹ̈ܐ ܦܲܬܼܚܹܗ ܠܓܼܙܵܐ ܕܐܲܠܵܗܘܼܬܹܗ܀>
    text <܃ܘܐܲܥܬܲܪ ܕܠܵܐ ܡ̣ܢ ܣܝܼ̈ܡܬܵܐ ܕܒܼܘܼܕܵܩ ܒܢܘܿܡܹ̈ܐ>
    text <ܟܣܹܐ ܗ̄ܘ̣ܵܐ ܐܪܵܙܵܐ ܕܲܒܼܪܵܬ ܘܪܘܼܚܵܐ ܥܲܡ ܦܘܼܪܩܵܢܲܢ܁>
    text <܃ܘܲܒܼܚܡܵܬ݂ܲܢ ܝܼܠܸܦ ܟܠܵܐ ܬܠܝܼܬܼܵܝܘܼܬܼܵܐ>
    text <ܒܐܝܼܕܲܢ ܩܲܒܸܿܠܘ ܪ̈ܘܼܚܵܢܵܝܹܐ ܚܵܕܼܵܬܵܘܕܲܝܼܬܼܵܐ܀>
    text <܃ܕܐܲܠܵܗܘܼܬܼܵܐ ܩܡܘܿܡܹ̈ܐ ܬܠܵܬܼܵܐ ܚܲܕܼ ܒܲܟܼܝܵܢܵܐ>
    text <ܒܲܢ ܗܘ̤ ܦܲܬܼܚܲܗ ܠܓܲܙܵܐ ܕܪ̈ܲܚܡܵܘܗܝ ܩܕܼܵܡ ܬܘܼܩܵܢܵܘ̈ܗܝ܁>
    text <܃ܘܥܵܠ̣ܘ ܘܐܸܬܲܣܲܡܘ ܡܠܝܼ̈ܠܹܐ ܘܚܲܪ̈ܫܹܐ ܒܲܓܼܢܘܿܢ ܚܲܝܹ̈ܐ>
    text <ܠܲܢ ܗ̄ܘ̣ ܝܲܩܲܪ ܒܩܲܕܼܡܵܐ ܘܚܲܪܝܵܬܼܵܐ ܡ̣ܢ ܟܠ ܕܲܗܘ̤ܵܘ܀>
    text <܃ܕܲܩܪܲ ܨܲܠܡܹܗ ܘܥܲܒ̣ܕܲܢ ܒܘܼܡܪܵܐ ܕܐܲܠܵܗܘܼܬܹܗ>
    text <ܒܩܲܕܿܡܵܐ ܝܲܩܪܲܢ ܒܝܲܕ ܬܘܼܩܵܢܵܐ ܕܲܥܒ̣ܵܕܼ ܐܝܼܕܼܵܘ̈ܗܝ܁>
    text <܃ܘܲܒܼܫܘܼܠܵܡܵܐ ܥܡ݂ܲܪ ܒܲܢ ܚܘܼܒܹܿܗ ܘܫܲܝܹܢ ܟܠܵܐ>
    text <ܠܵܐ ܫ̣ܠܲܚ ܨܹܐܕܲܝܢ ܡ̣ܢ ܪ̈ܘܼܚܵܢܹܐ ܕܣܵܥܘܿܪܘܼܬܹܗ܀>
    text <܃ܠܡܸܠܬܼܵܐ ܕܡܸܢܹܗ ܫܲܕܲܪ ܘܲܩܪܲܢ ܠܘܵܬܼ ܝܼܕܲܥܬܹܗ>
    text <ܒܛܲܟܼܣܵܐ ܕܡܸܠܬܼܵܐ ܚ̣ܙܲܩ ܡ̣ܢ ܐܲܒܼܵܐ ܝܲܠܕܹܗ ܕܐܲܒܼܵܐ܁>
    text <܃ܕܟܲܣܝܵܐ ܒܢܲܦ̣ܫܵܐ ܘܚܵܙ̇ܩܵܐ ܘܫܵܪܝܵܐ ܕܠܵܐ ܫܘܼܢܵܝܵܐ>
    text <ܚܲܙ݂ܩ ܡ̣ܢ ܪܵܘܡܵܐ ܘܐܸܬܼܵܐ ܠܥܘܼܡܩܵܐ ܗܘ̤ ܨܒܼܝܵܢܹܗ܀>
    text <܃ܘܬܲܩܸܢ ܥܘܼܡܪܵܐ ܒܼܒ̣ܝܼܪܲܬܼ ܒܸܣܪܵܐ ܠܨܒܼܝܵܢ ܚܘܼܒܹܗ>
    text <ܟܣܲܝܵܐ ܢܲܦ̣ܫܵܐ ܘܡܸܠܬܼܵܐ ܕܡܸܢܵܗ̇ ܡ̣ܢ ܚܵܙ̈ܝܹܐ܁>
    text <܃ܘܲܡܚܵܘܹܝܢ ܠܵܗ̇ ܠܥܲܝܢܲܝ̈ ܪܸ̈ܓܼܫܹܐ ܕܝܘܼܬܼܵܐ ܘܕܲܦܵܐ>
    text <ܟܣܹܐ ܗ̄ܘ̣ܵܐ ܡ̣ܢ ܟܠ ܡܸܠܬܹܗ ܕܐܲܒܼܵܐ ܥܲܡ ܟܲܣܝܘܼܬܹܗ܀>
    text <܃ܘܨܵܪ ܨܒܼܝܵܢܹܗ ܒܕܲܦܵܐ ܕܦܲܓܼܪܲܢ ܘܲܚ̣ܙܹܿܝܢ ܫܘܼܒܼܚܹܗ>
    text <ܒܲܫܡܵܐ ܗ̄ܘ̣ ܒܲܠܚܘܿܕܲ ܨܵܐܹܪ ܩܲܢܝܵܐ ܡܸܠܬܼܵܐ ܒܕܲܦܵܐ܁>
    text <܃ܘܟܲܣܝܵܐ ܒܢܲܦ̣ܫܵܐ ܘܲܡܬܲܪ ܓܸܿܡ ܠܵܗ̇ ܦܘܼܡܵܐ ܒܡܸ̈ܠܹܐ>
    text <ܒܲܫܡܵܐ ܫܐܝܼܠܵܐ ܫ̣ܪܵܐ ܐܵܦ ܡܸܠܬܼܵܐ ܒܟܲܪܣܵܐ ܕܒܸܣܪܵܐ܀>
    text <܃ܘܲܒܼܟܸܢܵܪܵܐ ܕܡܸܢܲܝ̈ ܦܲܓܼܪܲܢ ܙܡ݂ܲܪ ܨܒܼܝܵܢܹܗ>
    text <ܡܸܠܬܼܵܐ ܒܢܲܦ̣ܫܵܐ ܟܲܣܝܵܐ ܘܓܲܠܝܵܐ ܒܝܲܕ ܣܘܼܥܪ̈ܵܢܹܐ܁>
    text <܃ܒܢܲܦܫ̣ܵܐ ܟܠܵܗ̇ ܘܨܝܕܼ ܟܠ ܟܠܵܗ̇ ܘܠܵܐ ܡܸܬܼܚܲܙܝܵܐ>
    text <ܒܪܵܡ ܥܲܡ ܐܲܒܼܘܼܗܝ ܟܲܣܝܵܐ ܒܟܲܣܝܵܐ ܘܲܓܠܹܐ ܒܚܘܼܒܹܿܗ܀>
    text <܃ܟܠܹܗ ܒܲܐܒܼܘܼܗܝ ܘܟ̣ܠܹܗ ܒܟܼܠܵܗ̇ ܘܠܵܐ ܡܸܣܬܲܝܲܟ>
    text <ܘܐܸܢ ܒܲܥܒܼܝܼ̈ܕܹܐ ܐܝܼܬ ܗ̄ܘ̣ ܡܸܕܹܡ ܕܟܲܕܼ ܡܸܢܹܗ ܗܘ̤܁>
    text <܃ܐܝܼܬܼܵܘܗܝ ܥܲܡܹܗ ܘܲܠܒܲܪ ܡܸܢܹܗ ܕܠܵܐ ܦܘܼܪܫܵܢܵܐ>
    text <ܟܡܵܐ ܒܐܝܼܬܼܘܼܬܼܵܐ ܟܝܵܢܵܐ ܟܲܣܝܵܐ ܟ̣ܦܲܐܝܵܐ ܕܢܵܘܕܹܿܐ܀>
    text <܃ܕܐܝܼܬܼܵܘܗܝ ܥܲܕܵܐ ܠܘܵܬܼ ܝܵܠܘܿܕܹܗ ܘܲܠܘܵܬܼ ܟܠܵܐ>
    text <ܚܙܘܼܒܚܵܐ ܕܡܸܠܬܼܵܐ ܚ̣ܙܲܩ ܚܝܕܼܵܐ ܡ̣ܢ ܝܵܠܘܿܕܹܗ܁>
    text <܃ܘܲܫ̣ܪܵܐ ܒܟܲܪܣܵܐ ܨܒܝܼܵܢ [ܚܘܼܒܗ] ܠܦܘܼܪܩܵܢ ܚܲܝܹ̈ܢ>
    text <ܠܵܘ ܒܲܟܼܝܵܢܹܗ ܣܲܝܸܟ ܢܲܦ̣ܫܹܗ ܒܟܲܪܣܵܐ ܕܒܸܣܪܵܐ܀>
    text <܃ܗܘ̤ ܨܒܼܝܵܢܹܗ ܪܲܟܸܿܒܼ ܒܸܣܪܵܐ ܘܥܲܒܼܕܹܗ ܥܘܼܡܪܹܗ>
    text <ܠܵܐ ܗ̄ܘ̣ܵܐ ܟܝܵܢܹܗ ܐܲܚܝܼܕ ܣܵܟܼܵܐ ܐܸܬܼܵܐ ܠܣܵܟܼܵܐ܁>
    text <܃ܡܸܣܬܿ ܝܟܵܢܵܐ ܠܒܸܫ ܨܒܼܝܵܢܹܗ ܘܲܣܓܲܪ ܒܹܗ ܟܠ>
    text <ܠܲܓܼܙܵܪ ܕܝܼܢܵܐ ܕܡܵܘܬܿܐ ܕܲܥܠܲܝܢ ܨܒ̣ܵܐ ܕܲܢܒܲܛܸܠ܀>
    text <ܘܣ̣ܵܩ ܨܒܼܝܵܢܹܗ ܒܡܵܝܘܿܬܼܘܼܬܼܵܐ ܠܒ̣ܘܼܛܵܠ ܡܵܘܬܿܐ܃>
  block
    text <ܒܗܵܕܹܐ ܬܸܢܘܲܝ ܐܸܬ̣ܵܐ ܠܘܵܬܢ ܟܲܣܝܵܐ ܒܓܲܠܝܵܐ܁>
    text <܃ܘܲܒܼܒܲܪܓܸܿܢܣܲܢ ܬܲܪܓܸܿܡ ܥܲܡ̇ܢ ܚܹܝܠ ܚܸܕܡ̈ܬܹܗ>
    text <ܚ̣ܙܲܩ ܨܒ̣ܝܵܢܹܗ ܘܐܸܬ̣ܵܐ ܠܕܲܝܼܠܹܗ ܕܢܸܣܥܘܿܪ ܕܝܼܠܹܗ܀>
    text <܃ܐܲܝܟ ܡܵܐ ܕܲܦܐܹܐ ܠܲܕ ܠܵܐ ܣܵܟ̣ܵܐ ܠܡܸܣܥܲܪ ܕܝܼܠܹܗ>
    text <ܫܠܲܚ̣ ܨܒܼܝܵܢܹܗ ܒܝܲܕ ܐܝܼܙܲܓܲܕܵܐ ܪܘܼܚܵܢܵܝܵܐ܁>
    text <܃ܘܐܲܟܼܪܸܙ ܥܝܼܪܹ̈ܐ ܩ̈ܠܹܐ ܚܲܕܬܹ̈ܐ ܒܐܸܕܼܢܲܝ̈ ܒܸܣܪܵܐ>
    text <ܒܵܐܬ̤ܵܐ ܕܲܫܲܝܢܵܐ ܙܪܲܥ̣ ܨܒܼܝܵܢܹܗ ܒܐܲܪܥ ܒܸܣܪܵܐ܀>
    text <܃ܕܢܸܥܩܘܿܪ ܛܘܼܥܝܲܝ ܘܢܸܙܪܘܿܥ ܣܲܒܼܪܵܐ ܠܲܕܼܠܵܐ ܣܲܒܼܪܵܐ>
    text <ܫܠܵܡܵܐ ܝܲܗ̣̄ܒܼ ܠܵܗ̇ ܥܝܼܪܵܐ ܠܡܲܝܼܪܝܲܡ ܒܫܘܼܪܵܝ ܡܸܠܵܘ̈ܗܝ܁>
    text <܃ܕܢܸܫܪܹܐ ܦܟܼܪܹ̈ܐ ܕܗܵܝ̇ ܒܲܪܬܼ ܩܵܠܵܐ ܕܲܓܼܙܪܵ ܕܝܼܢܵܐ>
    text <ܫܠܵܡܵܐ ܡܲܕܸܟ ܥܲܡ ܛܲܝܒܿܘܼܬܼܵܐ ܘܝܲܗ̣̄ܒܼ ܠܲܕܼܟܼܝܼܬܼܵܐ܀>
    text <܃ܕܲܢܫܝܼܓܼ ܡܸܪܬܼܵܐ ܕܲܙܪܲܥ̣ ܒܝܼܫܵܐ ܒܐܸܕܼܢܲܝ̈ ܚܵܘܣܵܐ>
    text <ܫܠܵܡ ܠܟܼܝ ܡܲܪܝܲܡ ܓܸܢܣܵܗ̇ ܕܚܵܘܵܐ ܝܲܥܕܲܬ̤ ܡܵܘܬܿܐ܁>
    text <܃ܕܦܸܐܪܵܐ ܕܡܸܢ̣ܟܝ ܫܵܪܹܐ ܦܟܲܪܹ̈ܐ ܕܡܵܝܘܿܬܼܘܼܬܼܵܐ>
    text <ܫܠܵܡ ܠܟܼܝ ܐܲܢ̄ܬܿܬܼܵܐ ܒܝܼܪܲܬܼ ܒܸܣܪܵܐ ܕܒܸܢܝܵܢ ܐ̄ܢܵܫܵܐ܀>
    text <܃ܕܲܨܒ̣ܵܐ ܡܲܠܟܿܐ ܙܲܢܩܝܼܡ ܨܲܠܡܵܐ ܒܵܓܼܘ ܗܲܕܵܡܲܝ̈ܟܝ>
    text <ܒܚܝܠܵܐ ܕܪܘܼܚܵܐ ܨܒ̣ܵܐ ܕܲܢܪܲܟܸܿܒܼ ܢܵܘܣܵܐ ܣܹܟܼܝ܁>
    text <܃ܕܢܸܗܘܹܐ ܥܘܼܡܪܵܐ ܘܲܢܕܲܝܼܪ ܒܹܗ ܒܝܲܕ ܨܒܼܝܵܢܹܗ>
    text <ܕܠܵܐ ܣܲܡܡܵܢܹ̈ܐ ܨܵܐܲܪ̈ܝܢ ܠܡܵܐ ܒܕܼܦܵܐ ܕܦܲܓܼܪܟܼܝ܀>
    text <܃ܕܲܢܒܲܕܩ ܒܹܗ ܥܲܠ ܫܘܼܠܛܵܢܵܐ ܕܵܝܲܠܕܗ ܟܲܣܝܵܐ>
    text <ܪܲܒܿܐ ܢܸܗܘܹܐ ܐܵܦ ܩܲܫܝܼܫܵܐ ܘܲܫܒ݂ܚܝ ܡ̣ܢ ܟܠ܁>
    text <܃ܘܢܵܣܸ̇ܒܼ ܕܲܪܓܼܵܐ ܘܲܫܡܵܐ ܪܲܒܵܐ ܕܫܹܡ ܐܝܼܬܼܘܼܬܼܵܐ>
    text <ܠܹܗ ܬܸܬܼܝܼܗܸܒܼ ܪܫܵܢܘܼܬܼܵܐ ܕܟܼܘܼܪܣܵܝ ܕܵܘܝܼܕܼ܀>
    text <܃ܘܢܲܡܠܸܟ ܥܲܠ ܟܠ ܕܲܕܼܠܵܐ ܡܲܫܠܸܡ ܬܵܓܹܗ ܠܲܐܚܪܹܝܢ>
    text <ܢܹܐܬܼܘܿܢ ܗܵܫܵܐ ܒܢܲܝ̈ ܚܸܪ̈ܚܹܐ ܠܒ̣ܝܼܫܲܝ̈ ܚܘܼܬܼܪܵܐ܁>
    text <܃ܘܲܢܚܵܘܘܿܢ ܠܲܢ ܕܲܠܡ̇ܢ ܦܲܐܝ̈ܢ ܡܸܠܲܝ̈ ܥܝܼܪܵܐ>
    text <ܢܩܘܡ ܐܸܘܛܹܟܹܐ ܦܲܥܵܠܐ ܕܙܹܐܦܵܐ ܥܲܡ ܬܲܠܡܝܼܕܼܵܘ̈ܗܝ܀>
    text <܃ܘܲܢܦܲܫܸܩ ܠܲܢ ܕܡܲܢ̣ܘ ܒܛܢܵܐ ܕܲܒܝܼܚܠ ܪܘܼܚܵܐ>
    text <ܢܹܐܬܹܐ ܥܲܡܹܗ ܐܵܦ ܡܸܨܪܵܝܵܐ ܫܠܝܼܚܵܐ ܢܕܝܼܠܵܐ܁>
    text <܃ܘܲܢܚܵܘܹܐ ܠܲܢ ܕܡܲܢ̣ܘ ܕܢܸܣܲܒ̣ ܟܘܼܪܣܵܝ ܕܵܘܝܼܕ>
    text <ܢܩܘܼܡܘܼܢ ܥܲܡܗܘܿܢ ܐܵܦ ܡܲܪ̈ܵܚܹܐ ܕܲܒܼܝܵܘ̈ܡܵܬܲܢ܀>
    text <܃ܘܲܢܚܵܘܘܿܢ ܠܲܢ ܕܡܲܢ̣ܘܼ ܕܡܲܡܠܸܟ ܥܠ ܒܹܝܬܼ ܝܲܥܩܘܿܒܼ>
    text <ܩܘܼܡ ܡܸܨܪܵܝܵܐ ܒܪܹܫ ܡܲܫܪܝܼܬܼܵܐ ܕܲܒܼܢܲܝ̈ ܓܲܒܵܟ܁>
    text <܃ܘܠܲܒܸܒ̣ܘ ܣܕܪܹ̈ܐ ܕܚܲܝ̈ܠܵܘܵܬܼܵܟ ܠܘܼܩܒܲܠ ܩܘܼܫܬܵܐ>
    text <ܠܘܵܬܼܵܟ ܚܵܢܹ̇ܐ ܢܝܼܫܵܐ ܕܡܠܬܿܢ ܝܲܬܿܝܼܪܵܐܝܼܬܼ܀>
    text <܃ܕܐܲܢ̄ܬܿ ܒܲܠܒܸܿܠܬܲܝܗܝ ܠܛܲܟܸܣܵܐ ܬܲܩܢܵܐ ܛܵܒ̣ ܡ̣ܢ ܟܠܢܵܫ>
    text <ܡܸܢܵܟ ܢܸܒܲܥܲܬ̤ ܡܠܝܼܢܵܐ ܣܢܝܼܬܼܵܐ ܕܚܵܫܘܿܫܘܼܬܼܵܐ܁>
    text <܃ܕܠܲܕܼܠܵܐ ܣܵܟ̣ܵܐ ܚܒܲܫ̣ܬܿ ܣܲܝܼܕܬܲܝܡ ܒܓܼܵܘ ܗܲܕܵܡܹ̈ܐ>
    text <ܐܲܢ̄ܬܿ ܐܲܝܟ ܛܲܪܩܵܐ ܕܗܲܪ̈ܵܛܝܼܩܹܐ ܦܵܢܹ̇ܐ ܠܩܘܼܒܼܬܲܢ܀>
    text <܃ܕܡܲܢ̣ܘ ܒܲܛܢܵܐ ܕܐܲܟܼܪܸܙ ܥܝܼܪܵܐ ܒܐܸܕܼܢܲܝ̈ ܡܲܪܝܲܡ>
    text <ܐܸܢܗܘ̤ ܡܸܠܬܼܵܐܬܲܚܬܲܝ ܢܲܦ̣ܫܹܗ ܕܢܸܗܘܹܐ ܒܸܣܪܵܐ܁>
    text <ܡܵܢܲܐ ܗ̄ܝ̣ ܕܐܲܠܲܨܲܬܼ ܕܪܘܼܚܵܐ ܕܢܹܐܬܹܿܐ ܘܢܸܓܡܘܿܪܒܲܛܢܹܗ܁>
    text <ܡܸܛܠ ܡܵܢܵܐ ܠܵܘ ܗܘ̤ ܪܲܟܸܿܒܼ ܝܵܬܹܗ ܒܟܲܪܣܵܐ܀>
    text <ܕܲܢܚܸܬܼ ܪܘܼܚܵܐ ܘܚܲܝܠܹܗ ܕܐܲܒܼܵܐ ܘܟܸܢ ܐܸܬܼܪܲܟܲܒܼ܁>
    text <ܐܸܡܲܬܼܝ ܫܲܒܼܩܹܗ ܠܫܸܡ ܐܝܼܬܼܘܼܬܼܵܐ ܕܥܲܡ ܝܵܠܘܿܕܗ܁>
    text <܃ܕܗܵܫܵܐ ܝܲܗ̣̄ܒܼ ܠܹܗ ܫܡܵܐ ܥܸܠܵܝܵܐ ܕܩܲܕܿܝܼܫܘܼܬܼܵܐ>
    text <ܓܠܝܼ ܘܦܲܫܸܩ ܠܲܢ ܐ̄ܪ̈ܵܙܹܐ ܟܣ̈ܝܵܐ ܕܲܣܬܿܝܪ̈ܵܬܼܵܟ܀>
    text <܃ܕܐܲܝܟܲܢ ܨܵܐܪܹܗ ܪܘܼܚܵܐ ܒܟܲܪ ܣܵܐ ܠܡܸܠܬܹܗ ܕܐܲܒܼܵܐ>
    text <܃ܐܲܝܟܲܢ ܓܲܫܸܡ ܠܲܕܼܠܵܐ ܕܘܼܫܡܵܐ ܪܘܚܵܐ ܠܪܘܼܚܵܐ>
    text <܃ܘܐܲܝܟܲܢ ܐܸܚܲܕ ܥܘܼܒܵܐ ܙܥܘܿܪܵܐ ܠܲܐܚܝܼܕ ܟܠܵܐ>
    text <ܐܲܝܟܲܢ ܦܲܣܩܗ̇ ܠܐܲܡܝܼܢܘܼܬܹܗ ܕܲܕܼܠܵܐ ܫܘܼܪܵܝ܀>
  block
    text <܃ܘܫܲܪܝܼ ܕܢܸܗܘܹܐ ܗܵܘܝܵܐ ܚܲܕܼܬܵܐ ܕܠܵܐ ܨܒܼܝܵܢܹܗ>
    text <ܕܡܲܢ̣ܘ ܒܸܣܪ̈ܐ ܕܪܲܟܸܿܒܼ ܪܘܼܚܵܐ ܒܓܼܵܘ ܗܲܕܵܡܹ̈ܐ܁>
    text <܃ܒܸܣܪܵܐ ܗ̄ܘ̣ ܕܝܼܠܹܗ ܐ[؟] ܡ̣ܢ ܦܲܓܼܪܵܐ ܕܡܲܪܝܲܡ ܐܝܼܬܼܵܘܗܝ>
    text <ܒܕܝܼܠܸܗ ܫܲܚܠܸܦ ܢܲܦܫܹܗ ܠܒܸܣܪܵܐ ܐܵܘ ܒܲܕܼܝܵܢܲܢ܀>
    text <ܓܠܚ ܘܒܲܕܼܩ ܠܲܢ ܕܢܸܕܲܥ ܢܝܼܫܵܟ ܚܵܢܹ̇ܐ ܠܬܼܵܘܫܵܐ܁>
    text <ܐܸܢ ܕܝܼܠܹܗ ܗܘ̤ ܟܝܵܢܵܐ [ܟܝܵܢܵܐ] ܕܗܘܵܐ ܒܸܣܪܵܐ ܒܟܲܪܣܵܐ܁>
    text <܃ܡܵܕܲܝܢ ܕܲܓܵܠ ܫܘܼܘܕܵܝ ܡܸܠܵܘ̈ܗܝ ܕܲܠܘܵܬܼ ܕܘܵܝܼܕ>
    text <ܘܐܸܢ ܗ̄ܘ̣ ܒܸܣܪܵܐ ܕܪܲܟܸܿܒܼ ܒܚܲܝܠܵܐ ܕܝܼܠܹܗ܀>
    text <܃ܡܵܕܹܝܢ ܕܝܼܠܹܗ ܩܵܘܝܼ ܒܕܼܝܼܠܹܗ ܕܠܵܐ ܫܘܼܚܠܵܦܵܐ>
    text <ܘܐܸܢ ܕܹܝܢ ܫܲܚܠܸܦ ܝܵܬܹܗ ܒܕܼܝܼܠܹܗ ܐܵܘ ܒܲܐܚܪܹܢܵܐ܁>
    text <܃ܡܵܕܹܝܢ ܒܲܫܡܵܐ ܩܢܹܐ ܐܝܼܬܼܘܼܬܼܵܐ ܘܠܵܘܒܲܥܒܼ̈ܕܹܐ>
    text <ܠܲܝܬܿ ܠܐܝܼܬܼܘܼܬܼܵܐ ܕܦܵܣܸ̇ܩ ܙܲܒ̣ܢܵܐ ܠܲܐܡܝܼܢܘܼܬܹܗ܀>
    text <܃ܘܐܸܢ ܡܸܬܼܦܲܣܩܵܐ ܠܵܘ ܐܝܼܬܼܘܼܬܼܵܐ ܗ̄ܝ̣ ܐܸܠܵܐ ܕܙܲܒ̣ܢܵܐ ܗ̄ܝ̣>
    text <ܠܲܢ ܠܵܐ ܢܸܗܘܹܐ ܕܗܵܕܹܐ ܢܹܐ ܡܲܪ ܐܲܝܟ ܛܵܠܘܡܹ̈ܐ܁>
    text <܃ܐܸܠܵܐ ܕܢܵܘܕܹܿܐ ܕܟܼܠ ܐܝܼܬܼܘܼܬܼܵܐ ܗ̄ܝ̣ ܕܠܵܐ ܫܘܼܠܵܡܵܐ ܗ̄ܝ̣>
    text <ܠܵܐ ܓܝܪ ܪܵܘܡܵܐ ܐܵܦܠܵܐ ܥܘܼܡܩܵܐ ܘܠܵܐ ܟܠ ܕܲܒܼܗܘܿܢ܀>
    text <܃ܡܨܝܢ ܕܲܢܙܝܥܘܼܢ ܒܸܢܝܵܢ ܡܸܠܬܼܵܐ ܕܬܼܵܘܝܼܬܼ ܢܲܦܫܲܢ>
    text <ܠܵܐ ܢܗܘܹܐ ܠܲܢ ܣܲܒܼܪܵܐ ܐ̄ܚܪܹܢܵܐ ܕܢܸܫܬܲ ܒܼܗܼܵܪܒܹܗ܁>
    text <܃ܐܸܠܵܐ ܒܗܵܕܹܐ ܕܠܵܐ ܐܸܬܼܒܲܨܲܪ ܡܸܠܬܐ ܒܲܦܓܼܪܲܢ>
    text <ܡ̈ܠܝܼܠܹܐ ܘܚܲܪ̈ܫܹܐ ܢܩܥܘܿܢ ܥܲܡ̇ܢ ܒܩܵܠܵܐ ܘܫܸܬܼܩܵܐ܀>
    text <܃ܕܡܸܠܬܹܗ ܕܐܲܒܼܵܐ ܕܠܵܐ ܫܘܼܚܠܵܦܵܐ ܩܵܘܝ ܒܕܼ ܝܠܹܗ>
    text <ܠܵܐ ܗ̄ܘ̣ܵܐ ܟܝܵܢܹܗ ܫܲܚܠܸܦ ܘܲܗܘ̤ܵܐ ܒܸܣܪܵܐ ܫܝܼܛܵܐ܁>
    text <܃ܐܸܠܵܐ ܒܸܣܪܵܐ ܫܩ݂ܲܠ ܡ̣ܢ ܕܝܼܠܲܢ ܘܝܲܩܪܹܗ ܒܕܼܝܠܹܗ>
    text <ܕܝܠܹܗ ܩܵܘܝܼ ܟܝܵܢܹܗ ܒܫܘܼܒܼܚܹܗ ܕܠܵܐ ܫܘܼܓ̣ܢܵܝܵܐ܀>
    text <܃ܘܕܼܝܼܠܲܢ ܕܼܫܩ݂ܲܠ ܥܲܒܼܕܹܗ ܥܲܡܹܗ ܚܲܕܼ ܒܐܝܼܩܪܵܐ>
    text <ܠܵܘ ܠܲܗܘܵܝܵܐ ܕܒܸܣܪܵܐ ܐܸܬ̣ܵܐ ܟܸܣܹܐ ܡ̣ܢ ܟܠܵܐ܁>
    text <܃ܒܣܪܐ ܪܲܟܲܒܼ ܕܲܢܒܲܕ݂ܩ ܒܹܗ ܥܲܠ ܟܲܣܝܘܼܬܹܗ>
    text <ܩܚܸ̇ܠܐ ܕܪܘܼܚܵܐ ܪܲܟܸܿܒܼ ܐ̄ܢܵܫ̈ܐ ܡ̣ܢ ܒܲܪܬܼ ܐ̄ܢܵܫ̈ܐ܀>
    text <܃ܕܲܒܼܓܲܝܘܼܬܹܗ ܢܸܚܙܘܿܢ ܐ̄ܢܵܫ̈ܐ ܠܲܟܼܣܹܐ ܡ̣ܢ ܟܠ>
    text <ܕܠܵܐ ܣܲܡܡܵܢܹ̈ܐ ܕܲܙܘܲܥ̣ ܐ̄ܢܵܫܵܐ ܨܲܪܹܗ ܒܟܲܪܣܵܐ܁>
    text <܃ܕܢܵܘܪܸܒܼ ܒܲܛܢܗ ܠܥܸܠ ܡ̣ܢ ܛܲܟܼܣܵܐ ܕܲܟܼܢܵܘ̈ܬܹܗ>
    text <ܒܪܘܼܚܵܐ ܓܲܒܼܠܹܗ ܘܲܡ̣ܠܵܝܗܝ ܪܘܼܚܵܐ ܕܚܹܝܠ ܨܒܼܝܵܢܹܗ܀>
    text <܃ܕܡ̣ܢ ܡܲܠܝܘܼܬܹܗ ܢܸܬܸܿܠ ܚܲܝܹ̈ܐ ܘܢܲܚܸܐ ܠܕܠܵܐ>
    text <ܓܡܝܼܪܵܐ ܥܲܒܼܕܹܗ ܘܲܡܒܲܠܡܵܢܵܐ ܒܦܲܓܼܪܵܐ ܘܢܲܦ̣ܫܵܐ܁>
    text <܃ܕܲܢܚܪ ܒܹܗ ܦܲܓܼܪܵܐ ܘܢܲܦ̣ܫܵܐ ܡ̣ܢ ܥܲܒܼܕܘܼܬܼܵܐ>
    text <ܐܲܝܟ ܪܹܫܝܼܬܼܵܐ ܓܒܼܝܵܗܝ ܡ̣ܢ ܟܠܵܐ ܡܲܬܼܩܸܢ ܟܠ܀>
    text <܃ܕܢܸܬܸܿܠ ܒܐܝܼܕܹܗ ܚܲܝܹ̈ܐ ܠܕܠܵܐ ܕܠܵܐ ܫܘܼܠܵܡܵܐ>
    text <ܚܕܝܼܘ ܪ̈ܘܼܚܵܢܹܐ ܒܩ̈ܠܵܐ ܚܲܕܬܵܐ ܕܣܘܼܒܵܪ ܒܲܛܢܹܗ܁>
    text <܃ܘܫܲܪܝܼܘ ܚܵܢܹ̇ܝܢ ܠܢܝܼܫܵܐ ܕܫܲܝܢܵܐ ܕܲܠܘܵܬܼ ܐ̄ܢܵܫ̈ܐ>
    text <ܣܒܲܪܬܼܵܐ ܚܟܲܬܵܐ ܙܪܲܥ ܓܲܒܼܪܝܹܠ ܒܐܸܕܼܢܲܝ̈ ܡܲܪܝܼܡ܀>
    text <܃ܒܲܛܢܵܐ ܚܲܕܼܬܐ ܕܠܵܐ ܒܲܟܼܝܵܢܵܐ ܕܲܙܪܲܥ̣ ܐ̄ܢܫ̈ܐ>
    text <ܒܬܼܘܼܠܬܼܵܐ ܕܕܝܼܬܼܵܐ ܛܲܥܬܲܬ̤ ܦܹܐܪܵܐ ܕܙܲܪܥܹܗ ܩܵܠܵܐ܁>
    text <܃ܘܗܲܠܸܠ ܪܘܼܚܵܐ ܒܟܸܢܵܪ ܢܲܦ̣ܫܹܗ ܩܵܠ ܬܸܫܒܘܿܚܬܐ>
    text <ܩܵܠ ܬܵܘܕܝܼܬܼܵܐ ܦܸܪܥܲܬ̤ ܐܲܓܼܪܵܐ ܕܒܲܛܢܵܐ ܚܲܕܼܬܵܐ܀>
    text <܃ܒܪܝܼܟ ܟܲܓܼܒܼܵܐ ܠܹܗ ܥܘܼܡܪܵܐ ܠܚܘܼ ܒܹܗ [ܒ]ܓܼܵܘ ܗܲܕܵܡܲܝ̈>
    text <ܫܵܘܹ̇ܐ ܠܫܘܼܒܼܚܵܐ ܡ̣ܢ ܟܠܦܘܼܡܝܼ̈ܢ ܡܲܬܼܩܸܢ ܟܠܵܐ܁>
    text <܃ܕܲܒܼܡܲܟܿܝܼܕܘܼܬܼܝ ܨܒܼܵܐ ܕܲܢܪ ܡܪܸܡ ܠܥܲܦܪܹܗ ܕܐܵܕܼܵܡ>
    text <ܒܝܲܪܚܵܐ ܩܲܕܼܡܵܐ ܙܪܲܥ̣ ܓܲܒܼܪܝܼܠ ܒܲܛܢܵܐ ܒܐܕܼܢ̈ܝܗ̇܀>
    text <܃ܘܫܘܚܲܬ̤ ܫܸܒܠܵܐ ܕܠܲܚܸܡ ܚܲܝܹ̈ܐ ܫܝܼܥܵܝܵܐ>
    text <܃ܐܲܛܥܸܡ ܚܝܠ ܚܲܝܘܼܬܼܵܐ ܒܣܲܬܿܐ ܕܦܲܓܼܪܵܗ̇>
    text <ܘܛܥܢܲܬ̤ ܣܓܼܘܼܠܵܐ ܡܲܦܲܨܚ ܟܠܵܐ ܒܟܲܢܘܿܢ ܝܼܪܚܵܐ܃>
  block
    text <܃ܒܙܲܒܼܢܵܐ ܕܒܸܛܢܲܬ̤ ܐܲܪܥܵܐ ܒܪܵܫܝܼܬܼ ܠܐܵܓܼܵܡ ܒܘܼܟܼܪܵܐ>
    text <܃ܒܹܗ ܐܸܬܼܪܲܟܲܒ ܐܵܕܼܵܡ ܕܲܬܸܪܹܝܬ ܒܐܲܪܥܵܐ ܕܦܲܕܼܪܵܗ̇>
    text <ܚܲܕ ܪܘܼܚܵܢܵܐ ܗܘ̤ܵܐ ܐܝܼܙܲܓܲܕܵܐ ܒܣܘܼܒܵܪ ܒܲܛܢܹܗ܁>
    text <܃ܘܲܒܼܝܘܿܡ ܝܠܲܕܹܗ ܢܚܸܬܼܘ ܣܲܓܝܼ̈ܐܹܐ ܘܝܲܒܸܿܒ̣ܘ ܫܘܼܒܼܚܵܐ>
    text <ܝܲܗ̣̄ܒܼ ܠܵܗ̇ ܐܬ̤ܐ ܥܝܼܪܵܐ ܠܡܲܪܝܲܡ ܠܫܘܼܪܵܪܒܲܛܢܵܗ̇܀>
    text <܃ܦܹܐܪܵܐ ܕܗܲܒܸܿܒܼ ܒܦܲܓܼܪܹ̈ܐ ܥܲܡܪܹ̈ܐ ܕܲܣܹܐܒ̣ܘ ܘܲܒ̣ܠܝܼܘ>
    text <ܗܵܐ ܠܲܡ ܒܸܛܢܲܬ̤ ܐܵܦ ܐܹܝܫܒܲܥ ܕܠܵܐ ܣܘܼܟܵܝܵܐ܁>
    text <܃ܘܗܵܢܵܐ ܝܲܪܚܵܐ ܕܸܫܬܿܐ ܐܝܼܬܼܵܘܗܝ ܠܡܸܢܝܵܢ ܒܲܛܢܵܗ̇>
    text <ܒܛܝܼܢ ܐܝܼܙܓܲܕܵܐ ܕܲܩܕܼܵܡ ܡܲܠܟܿܐ ܕܠܵܐ ܣܘܼܟܵܝܵܐ܀>
    text <܃ܘܲܒܛܝܼܢ ܡܲܠܟܿܐ ܠܒܲܪ ܡ̣ܢ ܛܲܟܼܣܵܐ ܕܠܵܐ ܙܘܼܘܵܓܼܵܐ>
    text <ܛܥܢܲܬ̤ ܡܲܪܝܲܡ ܥܘܼܬܼܪܵܐ ܪܲܒܿܐ ܒܓܼܵܘ ܗܲܕܵܡܹ̈ܝܗ̇܁>
    text <܃ܘܚܸܙܩܲܬ̤ ܕܬܹܐܠܲܦ ܡܸܢܲܝ̈ ܥܝܼܪܵܐ ܒܝܲܕ ܢܸܣܝܵܢܵܐ>
    text <ܥܸܠܲܬ̤ ܐܸܠܦܐ ܛܥܝܼܢܲܬ̤ ܥܘܼܬܼܪܵܐ ܠܒܹܝܬܼ ܡܸܣܟܹܿܢܹ̈ܐ܀>
    text <܃ܘܥܲܬܲܪ ܡ̣ܢ ܫܸܠܝ ܥܘܼܒܵܐ ܥܲܩܪܵܐ ܒܩܵܠ ܦܸܬܼܓܵܡܹ̈ܝܗ̇>
    text <ܫܵܠܡܵܐ ܝܸܗܒܲܬ̤ ܒܝܲܪܬܼ ܡܲܠܟܿܐ ܠܐܸܡܹܗ ܕܥܲܒܼܕܵܐ܁>
    text <܃ܘܫܲܪܝܼ ܕܵܐܸ̇ܨ ܥܘ̤ܠܵܐ ܒܟܲܪܣܵܐ ܠܘܼܩܒܲܠ ܡܵܪܹܗ>
    text <ܐܘܿ ܒܲܛܢ̈ܬܼܵܐ ܕܡ̣ܢ ܒܲܛܢܲܝ̈ܗܹܝܢ ܩܢܲܝ̈ ܒܘܼܝܵܢܵܐ܀>
    text <܃ܐܘܿ ܐܸܡܗ̈ܬܼܵܐ ܕܡ̣ܢ ܥܘ̤ܠܲܝܗܹ̈ܝܢ ܡܸܬܼܚܲܟܿܡ̈ܢ ܗ̄ܘ̣̈ܝ>
    text <ܛܥܝܼܢܵܐ ܥܩܲܪܬܼܵܐ ܩܵܠܵܐ ܕܲܟܼܒܼܝܼܒ̣ ܕܡܲܟܼܪܸܙ ܣܲܒܼܪܵܐ܁>
    text <܃ܛܥܝܼܢܵܐ ܒܬܼܘܼܠܬܵܐ ܫܘܼܡܠܵܝ ܐ̄ܪܵܙܵܐ ܘܣܘܼܢܵܝ ܥܲܡܡܹ̈ܐ>
    text <ܫ̣ܡܲܥ ܟܵܪܘܿܙܵܐ ܩܵܠܵܐ ܕܐܸܡܹܗ ܕܲܡܠܸܟ ܡܲܠܟܹ̈ܐ܀>
    text <܃ܘܲܚܕܿܝܼ ܠܩܘܼܒܼܠܵܗ̇ ܘܚܲܕܿܝ ܠܐܸܡܹܗ ܒܪܘܼܚ ܓܸܠܝܵܐ>
    text <ܥܩܲܪܬܼܵܐ ܣܸܘܚܲܬ̤ ܠܘܼܩܒܲܠ ܒܲܛܢܵܐ ܕܲܒܼܬܼܘܼܠܘܼܬܼܵܐ>
    text <܃ܘܲܥܢܵܬ̤ ܘܐܸܡܪܲܬ̤ ܕܲܒܼܪܝܼܟ ܝܼܠܲܕܼܚ̣ ܡ̣ܢ ܟܠ ܝܲܠܕܝܼ̈ܢ>
    text <ܡܲܢ̣ܘܼ ܝܲܗܒܼܠܵܗ̇ ܠܲܡܓܲܙܵܝܬܿܐ ܕܬܸܥܘܿܠ ܨܐܕܹܝܗ̇܀>
    text <܃ܐܲܢ̄ܬܿܬܼܵܐ ܪܸܫܘܲܬ̤ ܕܬܸܗܘܹܐ ܐܸܡܵܐ ܠܡܵܪܵܐ ܕܕܠܵܐ>
    text <ܫܸܡܲܥܲܬ̤ ܡܲܪܝܼܡ ܕܫܲܪ ܦܸܬܼܓܼܵܡܵܘ̈ܗܝ ܕܪܘܼܚܢܵܝܵܐ܁>
    text <܃ܘܲܩܢܵܬ̤ ܣܲܒܼܪܵܐ ܕܠܵܐ ܦܘܼܠܵܓܵܐ ܒܓܼܵܘ ܪܸܥܝܵܢܵܗ̇>
    text <ܠܒܿܝܼܬܿܐ ܗܸܦܟܲܬ̤ ܥܲܡ ܡܵܘܗܲܒܼܬܼܵܐ ܕܛܥܝܼܢܵܐ ܗ̄ܘ̣ܵܬܼ܀>
    text <܃ܘܲܡܣܪܿܝܵܐ ܗ̄ܘ̣ܵܬܼ ܕܐܸܡܲܬܼܝ ܬܸܚܙܹܐ ܣܲܒܼܪܵܐ ܒܓܸܠܝܵܐ>
    text <ܝܲܪ̈ܝܹܐ ܬܸܫܥܵܐ ܒܐܸܠܦܵܐ ܕܦܲܓܼܵܪܵܗ̇ ܣܸܬܼܪܲܬ̤ ܥܘܼܬܼܪܵܗ܁>
    text <܃ܥܕܲܡܵܐ ܕܢܵܚܲܬ̤ ܒܲܠܡܹܐܝܢ ܝܲܠܕܵ ܐܒܛܲܟܼܣܵܐ ܕܥܘ̤̈ܠܹܐ>
    text <ܪܕܲܬ̤ ܒܹܝܬܼ ܓܲܠܠܹ̈ܐ ܕܡܹܐܟܠܲܩܲܪܨܵܐ ܕܡ̣ܢ ܡܲܪ̈ܚܹܐ܀>
    text <܃ܥܕܲܡܵܐ ܕܢܵܚܲܬ̤ ܒܓܼܵܘ ܒܹܝܬܼ ܠܚܸܡ ܐܲܝܟ ܣܘܼܟܵܝܵܐ>
    text <ܢܦܲܩ̣ ܦܘܼܩܕܵܢܵܐ ܡ̣ܢ ܐܵܓܼܘܿܣܛܘܿܣ ܡܲܠܟܵܐ ܕܥܲܡܡܹ̈ܐ܁>
    text <܃ܕܕܠܢܵܫ ܢܲܟܼܬܸܿܒܼ ܢܲܦ̣ܫܹܗ ܒܐܲܬܼܪܹܗ ܒܲܟܼܣܸܦ ܪܹܫܵܐ>
    text <ܚܙ݂ܲܩ ܐܵܦ ܝܵܘܣܸܦ ܠܲܐܬܼܪܵܐ ܕܲܝܗܘܼܕ ܠܩܘܼܪܝܲܬܼ ܕܵܘܝܼܕ܀>
    text <܃ܘܲܕܼܒܲܪ ܥܲܡܹܗ ܡܟܼܝܼܪܲܬܼ ܢܲܦ̣ܫܹܗ ܐܲܝܟ ܦܘܼܩܕܵܢܵܐ>
    text <ܦܘܼܩܕܵܢ ܡܲܠܟܿܐ ܐܲܪܥܵܢܵܝܵܐ ܟܲܢܸܫ ܐ̄ܢܫ̈ܐ܁>
    text <܃ܕܢܼ[܁܁܁]ܬܘܿܒܼ ܐܸܢܘܿܢ ܬܚܹܝܬܼ ܫܘܼܠܛܵܢܵܐ ܕܪܹܫܵܢܘܼܬܹܗ>
    text <ܗܘ̤ܵܐ ܦܘܼܩܕܵܢܵܐ ܕܲܟܼܣܸܦ ܪܹܫܵܐ ܠܥܸܠܲܬܼ ܚܲܝܹ̈ܐ܀>
    text <܃ܘܐܲܟܼܬܸܒܼ ܐܸܢܘܿܢ ܠܲܒܼܢܲܝ̈ܢܵܫܵܐ ܫܛܵܪ ܚܹܐܪܘܼܬܼܵܐ>
    text <ܒܥܸܠܲܬܼ ܡܲܠܟܿܐ ܫܡ݂ܲܥ ܥܲܠ ܡܲܠܟܿܐ ܕܲܕܼܢܲܚ̣ ܒܲܝܗܘܼܕܼ܁>
    text <܃ܘܫܲܪܝܼܘ ܐ̄ܢܵܫ̈ܐ ܠܡܸܟܼܬܼܒܼ ܒܲܫܡܹܗ ܫܛܵܪ ܚܲܝ̈ܗܘܿܢ>
    text <ܪܸܡܙܵܐ ܢܲܓܼܕܹܗ [ܠܡܲܠܟܵܐ ܕܐܲܪܥܵܐ] ܠܘܵܬܼܦܘܼܩܕܵܢܵܐ܀>
    text <܃ܕܒܼܐܝܕܹܗ ܢܸܓܼܠܹܐ ܪܹܫܵܢܘܼܬܼܵܐ ܕܡܲܠܟܿܘܼܬܼܪܵܘܡܵܐ>
    text <ܒܩܘܼܪܝܲܬܼ ܕܵܘܝܼܕܼ ܫܠܸܡܘ ܡܘܼܠܟܵܢܹ̈ܐ ܕܲܠܘܵܬܼ ܕܵܘܝܼܕܼ܁>
    text <ܘܢܚ̣ ܐܵܦ ܪܲܗܛܵܐ ܕܲܢܒܼܝܼܘܼܬܼܵܐ ܒܓܼܵܘ ܒܹܝܬܼ ܠܚܸܡ܃>
    text <ܥܨܵܐܘܼܗ̇ ܚܸܒܼܠܹ̈ܐ ܠܹܐܠܵܦܐ ܛܥܲܝܼܢܲܬ̤ ܥܘܼܬܼܪܵܐ ܕܟܼܠܵܐ܀>
  block
    text <܃ܘܦܸܬܚܲܬ̤ ܓܲܙܵܐ ܩܕܼܵܡ ܪ̈ܘܼܚܵܢܹܐ ܘܦܲܓܼܪ̈ܵܢܵܝܹܐ>
    text <ܪܸܡܙܵܐ ܟܲܣܝܵܐ ܟܲܢܸܫ ܐܸܢܘܿܢ ܠܲܫܡܲܝܵܢܹ̈ܐ܁>
    text <܃ܘܢܚܸܬܼܘ ܘܐܲܟܼܪܸܙܘ ܣܲܒܼܪܵܐ ܛܵܒܼܵܐ ܠܲܕܼܠܵܐ ܣܲܒܼܪܵܐ>
    text <ܗܘ̤ܵܘ ܩܵܠܲܝ̈ܗܘܿܢ ܐܲܝܟ ܫܝܼܦܘܼܪܹ̈ܐ ܘܐܲܟܼܪܸܙܘ ܒܸܐܪܥܵܐ܀>
    text <܃ܕܩܘܼܡܘ ܛܲܒܝܼ̈ܥܹܐ ܘܢܲܦܸܨܘ ܝܘܼܩܪܵܐ ܕܫܸܢܲܬ̤ ܥܵܘܠܵܐ>
    text <ܣܒܲܪܬܵܐ ܥܠܲܝܟܘܿܢ ܩܵܢܘ ܪ̈ܘܼܚܵܢܹܐ ܠܦܲܓܼܪ̈ܵܢܵܝܹܐ܁>
    text <܃ܬܵܘ ܣܲܒ̣ܘ ܡܲܓܢ ܫܛܵܪ ܚܵܘܒܲܝ̈ܗܘܿܢ ܒܡܲܠܟܵܐ ܕܲܕܢܲܚ>
    text <ܠܪ̈ܥܵܘܵܬܼܵܐ ܓܠܵܐܘܗܝ ܠܐ̄ܪܵܙܵܐ ܕܪܵܥܹܐ ܠܟܼܠܵܐ܀>
    text <܃ܘܐܲܠܸܦ ܐܸܢܘܿܢ ܫܪܵܪܵܐ ܓܲܠܝܵܐ ܒܥܘܼܠܵܐ ܘܐܸܡܹܗ>
    text <܃ܫܡܲܥ̣ܘ ܦܲܓܼܪ̈ܵܢܹܐ ܡ̣ܢ ܪ̈ܘܼܚܵܢܹܐ ܡܘܼܠܟܵܢ ܚܲܝܹ̈ܐ>
    text <܃ܘܟܲܢܸܫ ܐܸܢܘܿܢ ܩܵܠ ܡܘܼܠܟܵܢܵܐ ܠܘܵܬܼ ܣܘܼܥܪܵܢܵܐ>
    text <ܨܝܕ ܒܲܝܬܵܝܹ̈ܐ ܫܠܲܚܘ ܪ̈ܘܼܚܵܫܹܐ ܩܐܲܥܝܼܪܘ ܐܸܢܘܿܢ܁܁>
    text <܃ܘܨܝܕ ܒܼܪ̈ܵܝܹܐ ܫܲܕܲܪ ܪܸܡܙܹܗ ܘܟܲܢܸܫ ܐܸܢܘܿܢ>
    text <ܠܲܒܼܢܲܝ̈ ܒܲܝܬܵܐ ܫܲܪܲܪ ܐܵܢܘܿܢ ܒܝܲܕ ܡܘܼܠܟܵܢܵܐ܁>
    text <܃ܘܲܠܪ̈ܚܝܼܩܹܐ ܠܲܒܸܒܼ ܐܸܢܘܿܢ ܒܟܼܵܘܟܲܒܼ ܢܘܼܗܪܵܐ>
    text <ܥܲܡ ܓܵܘܵܝܹ̈ܐ ܡܲܠܸܠ ܥܲܡܗܘܿܢ ܒܝܲܕ ܡܲܠܵܠܹ̈ܐ܀>
    text <܃ܘܲܠܒܪ̈ܵܝܹܐ ܐܲܫܡܲܥ ܐܸܢܘܿܢ ܒܝܲܕ ܫܲܬܝܼ̈ܩܹܐ>
    text <ܟܘܟܒܵܐ ܫܲܕܲܪ ܐܲܝܟ ܐܝܼܙܓܲܕܐ ܒܵܬܲܪ ܥܲܡܡܹ̈ܐ܁>
    text <܃ܕܢܹܐܬܘܢ ܢܸܚܙܘܿܢ ܦܘܼܪܩܵܢ ܚܲܝܹ̈ܐ ܕܲܒܼܓܵܘ ܥܲܡܡܹ̈ܐ>
    text <ܐ̄ܪܵܙܵܢܵܐܝܼܬܼ ܡܲܠܸܠ ܥܲܡܗܘܿܢ ܒܙܵܘܥܲܝ̈ ܢܲܦܫܵܐ܁܁>
    text <܃ܘܒܼܵܐܬ̤ܵܐ ܕܢܘܗܪܵܐ ܚܵܘܝܼ ܐܸܢܘܿܢ ܐܘܼܪܚܵܐ ܕܚܲܝܹ̈ܐ>
    text <ܒܗ̇ܘ ܡܵܐ ܕܲܛܥܵܘ ܚܲܟܸܿܡ ܐܸܢܘܿܢ ܠܡܹܐܠܲܦ ܩܘܼܫܬܐ܁>
    text <܃ܡܸܣܬܲܓܲܕܵܢܹ̈ܐ ܥܒܼܵܕ ܗܲܕܝܵܐܐ ܩܕܼܵܡ ܣܵܓܘܿܕܹ̈ܐ>
    text <ܒܟܲܠܕܵܝܘܼܬܼܵܐ ܛܥ̣ܵܘ ܛܵܥܲܝܵ̈ܐ ܘܐܲܥܸܠܘ ܚܸܠܩܸ̈ܐ܀>
    text <܃ܘܲܠܢܲܗܝܼܪܹ̈ܐ ܥܒܵܕ ܡܵܪ݁ܲܝܐ ܕܡܵܘܬܵܐ ܘܚܲܝܹ̈ܐ>
    text <܃ܠܟܼܵܘܟܒܼܵܐ ܝܲܗܒܘܼܗ̇ ܠܪܹܫܵܢܘܼܬܼܵܐ ܘܲܠܫܘܼܥܒܵܕܵܐ>
    text <܃ܘܫܲܥܒܸܕ ܐܸܢܘܿܢ ܬܚܹܝܬܼ ܡܵܪܘܼܬܹܗ ܒܗ̇ܘ ܡܵܐ ܕܲܣܥܲܪܘ>
    text <ܚܙܵܬܼܵܐ ܕܢܘܼܗܪܵܐ ܚܵܘܝܼ ܐܸܢܘܿܬ ܠܲܒܼܢܲܝ ܛܘܼܥܝܲܝ܀>
    text <܃ܕܡܲܪ̈ܗܸܛ ܗ̄ܘ̣ܵܐ ܠܵܗ̇ ܚܲܕ ܡ̣ܢ ܥܝܼܪܹ̈ܐ ܩܕܼܵܡ ܥܲܝܢܲܝ̈ܗܘܿܢ>
    text <܃ܠܵܐ ܗ̄ܘ̣ܵܐ ܟܝܵܢܵܐ ܬܠܹܐ ܒܲܪܩܝܼܥܵܐ ܢܚܸܬܼ ܨܐܕܲܝܗܘܿܢ>
    text <܃ܐܸܠܵܐ ܪܸܡܙܵܐ ܕܡܸܬܚܵܘܹܐ ܗ̄ܘ̣ܵܐ ܒܟܘܟܵܒܼ ܢܘܼܗܪܵܐ>
    text <܃ܚܲܕ ܪܘܼܚܵܢܵܐ ܛܥܝܼܢ ܗ̄ܘ̣ܵܐ ܐܬ̤ܐ ܕܝܲܗ̣ܒ ܠܹܗ ܪܸܡܙܵܐ܃>
    text <܃ܘܡܲܨܡܲܚ ܗ̄ܘ̣ܵܐ ܠܵܗ̇ ܐܲܝܟ ܢܲܗܝܼܪܵܐ ܠܲܒܼܢܲܝ̈ ܚܸܫܟܵܐ>
    text <ܘܕܲܫܲܪܝܼܪܵܐ ܕܠܵܘ ܒܲܟܼܝܵܢܵܐ ܗ̄ܘ̤ܿܐ ܣܘܼܥܪܵܢܵܐ܁>
    text <܃ܣܵܗܸܕ ܪܲܗ̇ܛܹܗ ܕܲܡܫܲܓܼܢܝܼ ܗ̄ܘ̣ܵܐ ܡ̣ܢ ܢܲܗܝܼܪܹ̈ܐ>
    text <ܗܘ̤ ܒܲܠܚܘܿܕܼܵܘܗܝ ܫܲܚܸܠܸܦ ܛܲܟܼܣܵܐ ܕܪܲܩܛܵܐ ܕܐܘܼܪܚܹܗ܀>
    text <܃ܘܬܲܚܬܝܼ ܪܵܘܡܵܗ ܠܘܵܬܼ ܐܲܪ̈ܥܵܢܹܐ ܕܢܸܬܼܒܲܩܘܿܢ ܒܹܗ>
    text <ܩܕܼܵܡ ܥܲܢܝܢܲܝ̈ܗܘܿܢ ܐܲܡܝܼܢܵܐܝܼܬܼ ܚܙܵܬܹܗ ܘܪܲܗܛܹܗ܁>
    text <܃ܥܕܲܡܵܐ ܕܥܵܠ̣ܘ ܗ̄ܘ̣ܵܘ ܠܐܲܪܥܵܐ ܕܲܝܗܘܼܕ ܘܟܲܣܝܼ ܢܘܼܗܪܹܗ>
    text <ܒܹܝܬܼ ܢܘܼܟܼܪ̈ܵܝܹܐ ܚܵܘܝܼ ܢܘܼܗܪܹܗ ܘܪܲܗܛܵܐ ܕܐܘܼܪܚܹܗ܀>
    text <܃ܘܨܝܕ ܒܲܝܬܵܝܹ̈ܐ ܩܦܵܣ ܙܲܠܝܼܩܵܘ̈ܗܝ ܘܟܲܣܝܼ ܢܘܼܗܪܹܗ>
    text <ܠܵܘ ܕܝܼܠܹܗ ܗ̄ܘ̣ܵܬ ܕܢܸܗܲܛ ܘܲܢܦܘܿܫ ܡ̣ܢ ܡܲܪܕܝܼܬܹܗ܁>
    text <܃ܪܸܡܙܵܐ ܛܲܫܝܹܗ ܡ̣ܢ ܥܲܝܢܲܝ̈ܗܘܿܢ ܒܲܡܠܹܐ ܙܒܼܢܵܐ>
    text <ܠܥܲܡܵܐ ܓܙܝܼܪܵܐ ܨܒܼܵܐ ܕܲܢܟܲܚܸܕ ܒܥܡܡܸ̈ܐ ܥܘܼܪ݁ܠܹܐ܀>
    text <܃ܕܟܲܕ ܢܘܼܟܼܪ̈ܵܚܢ ܒܵܥܹܝܢ ܡܲܠܟܵܐ ܐܲܝܟ ܒܲܝܵܬܝܹ̈ܐ>
    text <ܥܘܼܪ̈ܠܹܐ ܕܒܸܣܪܵܐ ܫܲܐܸܠܘ ܠܥܘܼܪ̈ܠܹܐ ܕܲܒܼܪܥܵܝܵܢܵܐ܁>
    text <܃ܕܐܲܝܪܵܘ ܡܲܠܟܵܐ ܕܝܼܠܸܕ ܒܲܝܗܘܼܕ ܐܲܝܟ ܣܘܼܟܵܝܵܐ>
    text <ܟܵܘܟܵܒܼ ܢܘܼܗܪܵܐ ܓܠܵܐ ܘܒܲܕܸܩ ܠܲܢ ܥܲܠ ܡܵܘܠܵܕܹܗ܁܁>
  block
    text <܃ܘܢܲܓܼܕܲܢ ܨܹܐܕܵܘܗܝ ܕܲܢܦܲܢܹܐ ܠܹܗ ܣܸܓܼܕܲܬ̤ ܚܘܼܒܵܐ>
    text <ܚܙ̣ܵܘ ܒܲܝܬܵܝܹ̈ܐ ܠܲܒܼܢܲܝ̈ ܛܘܼܥܝܲܝ ܕܒܵܥܹܝܢ ܩܘܼܫܬܼܵܐ܁>
    text <ܘܟܲܕ ܠܵܐ ܨܵܒܹܝܢ ܬܢܵܘ ܒܘܼܕܵܩܵܐ ܕܲܢܒܝܼܘܼܬܵܐ܁>
    text <ܒܗܵܕܹܐ ܬܸܢܘܲܝ ܥܒܲ[ܦ̣] ܓܸܠܝܵܢܵܐ ܠܘܵܬܼ ܪ̈ܲܚܝܼܩܹܐ܁>
    text <܃ܕܢܹܐܬܘܢ ܢܸܗܘܘܸܐ ܣܵܗ̈ܕܹܐ ܒܚܝܼܪܹ̈ܐ ܠܘܵܬ ܛܵܠܘܿܡܹ̈ܐ>
    text <ܩܥ̣ܵܘ ܒܲܪ̈ܵܝܹܐ ܠܘܵܬܼ ܒܲܝܵܬܝܹ̈ܐ ܘܐܲܥܝܼܪܘ ܐܸܢܘܿܢ܁>
    text <܃ܘܢܵܕܘ ܛܲܒܼܝ̈ܥܹܐ ܒܩܵܠ ܥܘܼܗܕܵܢܐ ܕܣܸܦܪ̈ܲܝ ܪܘܼܚܵܐ>
    text <ܫܡ݂ܲܥ ܐܵܦ ܡܲܠܟܵܐ ܛܸܒܵܐ ܕܲܡܲܠܟܵܐ ܙܵܥ ܘܐܸܬܼܒܲܠܗܝܼ܁܁>
    text <܃ܕܕܲܠܡܵܐ ܫܸܠܡܲܬ̤ ܦܪܵܬܘܿܙܡܝܼܬܼܵܐ ܕܲܢܒܝܼܘܬܵܐ>
    text <܃ܛܸܒܵܐ ܕܡܲܠܟܵܐ ܢܦܲܠ ܗ̄ܘ̣ܵܐ ܒܐܸܕܢܵܘ̈ܗܝ ܕܐܕܼܡܵܝܐ>
    text <܃ܘܲܪܢܵܐ ܕܟܼܒܲܪ ܫܠܸܡ ܦܘܼܣܩܵܢܵܐ ܕܡܸܠܲܝ̈ ܝܥܩܘܿܒܼ>
    text <ܫܡ݂ܲܥ ܓܝܼܘܿܪܵܐ ܕܡܲܠܟܵܐ ܩܵܐܹܡ̇ ܡ̣ܢ ܒܹܝܬܼ ܡܝܼ̈ܬܹܐ܁>
    text <܃ܘܐܲܚܕܹܗ ܓܘܼܢܚܵܐ ܕܢܩܸܦ ܡܸ̈ܠܹܐ ܠܘܵܬܼ ܣܘܼܥܪ̈ܵܢܹܐ>
    text <ܬܲܥܠܵܐ ܢܟܝܼܠܵܐ ܚ̣ܙܵܐ ܕܘܪ̈ܟܵܬܼܵܐ ܕܓܼܘܼܪܝܵܐ ܕܐܲܪܝܵܐ܁>
    text <܃ܘܫܲܪܝܼ ܚܸܠܵܕ ܒܢܸܩ̈ܢܹܐ ܕܢܸܟܼܠܵܐ ܠܡܸܣܬܲܬܵܪܘܼ>
    text <ܩܪܵܐ ܠܲܡܓܼܘܼܫܹ̈ܐ ܘܫܲܐܸܠ ܐܸܢܘܿܢ ܒܐܸܣܟܹܝܡ ܚܘܼܒܵܐ܁܁>
    text <܃ܕܒܲܐܝܢܵܐ ܙܲܒܼܢܵܐ ܚܙ̣ܵܘ ܒܘܼܕܵܩܵܐ ܕܟܼܵܘܟܵܒܼ ܡܲܠܟܵܐ>
    text <ܠܒܸܫ ܐܸܣܟܹܝܡܵܐ ܕܡܛܠ ܗܵܕܹܐ ܕܢܸܣܓܘܕ ܫܲܐܸܠ܁>
    text <܃ܘܲܠܛܲܫ ܣܲܝܦܵܐ ܒܓܼܵܘ ܪܸܥܝܵܢܹܗ ܕܢܹܐܫܘܿܕ ܠܲܕܡܵܐ>
    text <ܫܡܲܥܘ ܟܲܠܕܝܹ̈ܐ ܫܘܼܘܕܵܝ ܡܸ̈ܠܹܐ ܕܟܼܠ ܒܲܪ̈ܝܵܬܼܵܐ܁>
    text <܃ܘܠܵܐ ܐܸܬܼܒܲܩܝܼܘ ܒܫܸܟܼܠܵܐ ܕܲܟܸܣܹܐ ܒܓܼܵܘ ܪܸܥܝܵܢܵܐ>
    text <ܚܙܲܩܘ ܬܲܡܝܼ̈ܡܹܐ ܒܲܦܫܝܼܛܘܼܬܼܵܐ ܡ̣ܢ ܨܝܕ ܡܲܠܟܵܐ܁܁>
    text <܃ܘܩ̇ܡ ܗܲܕܝܼܠܵܐ ܕܲܫܒܲܩ ܐܸܢܘܿܢ ܩܕܼܵܡ ܥܲܝܢܲܝ̈ܗܘܿܢ>
    text <ܕܢܲܚ ܥܲܡ ܢܘܼܗܪܹܗ ܐܵܦ ܒܘܼܝܵܢܵܐ ܒܪܸ̈ܥܝܵܢܲܝܗܘܿܢ܁>
    text <܃ܘܚܲܟܸܡ ܐܸܢܘܿܢ ܢܸܟܼܠܵܐ ܕܲܚܫܲܠ ܡܲܠܟܵܐ ܒܟܸܣܝܵܐ>
    text <ܪܸܡܙܵܐ ܟܲܣܝܵܬ ܕܢܲܓܸܕ ܐܸܢܘܿܢ ܠܣܸܓܼܕܲܬܼ ܡܲܠܟܵܐ܁܁>
    text <܃ܐܲܠܸܦ ܐܸܢܘܿܢ ܐܵܦ ܨܲܢ̈ܥܵܬܐ ܕܪܲܟܸܒܼ ܢܸܟܼܠܵܐ>
    text <ܚܙܲܩܘ ܟܲܪ ܪܵܕܹܐ ܢܘܼܗܪܵܐ ܕܪܸܡܙܵܐ ܩܕܼܵܡ ܥܲܝܢܲܝ̈ܗܘܿܢ܁>
    text <܃ܥܕܲܡܵܐ ܕܐܸܬܼܵܐ ܘܐܲܩܝܼܡ ܐܸܢܘܿܢ ܒܲܬܪܲܥ ܡܲܠܟܵܐ>
    text <ܥܠ̣ܘ ܐܝܼܙܓܲܕܹ̈ܐ ܕܫܲܕܲܪ ܟܲܣܝܵܐ ܠܒܹܝܬ ܐܲܪ̈ܥܵܢܹܐ܁܁>
    text <܃ܘܲܚܙ̣ܵܘ ܡܲܠܟܵܐ ܒܥܘܼܡܪܵܐ ܫܝܼܛܵܐ ܘܠܵܐ ܐܸܬܼܦܲܠܲܓܘ>
    text <܃ܐܘ̇ ܦܘܼܩܕܵܢܵܐ ܕܚܲܝܸܠ ܙܵܘܥܹ̈ܐ ܡܸܬܦܲܠܓ̈ܢܹܐ>
    text <܃ܘܠܵܐ ܐܸܬܪܦܝܼܘ ܒܝܲܕ ܦܘܼܠܵܓܼ̈ܐ ܕܡܚܝܠܵܬܐ>
    text <ܛܲܟܼܣܵܐ ܪܲܒܵܐ ܢܛܲܪܘ ܟܲܠܕܵܝܹ̈ܐ ܒܪܸ̈ܥܝܵܢܲܝܗܘܿܢ܁܁>
    text <܃ܕܠܵܐ ܫܲܐܸܠܘ ܗ̄ܘ̣ܵܘ ܕܐܲܝܪܘ̇ܬܵܓܼܵܐ ܘܫܘܼܠܛܵܢ ܡܲܠܟܵܐ>
    text <ܦܓܼܘܼܕ̈ܐ ܕܫܸܬܩܵܐ ܐܲܪܡܝܼ ܪܸܡܙܵܐ ܒܙܵܘܥܲܝ̈ ܢܲܦܫܵܐ܁>
    text <܃ܘܛܲܟܸܣ ܐܸܢܘܿܢ ܕܠܵܐ ܢܸܬܲܬܲ ܩܠܘܿܢ ܒܝܲܕ ܦܘܼܠܓܼܵܐ>
    text <ܪܗܸܛܘ ܢܚܼܝܵܐܝܼܬ ܬܚܹܝܬܼ ܗܲܢܝܘܼܟܼܵܐ ܗܘܢܵܐ܁܁>
    text <܃ܘܙܲܝܲܚܘ ܦܲܓܼܪܵܐ ܕܥܲܠ ܡܲܪܟܲܒܼܬܼܵܐ ܕܲܪܟܼܘܿܒܼ ܡܲܠܟܵܐ>
    text <ܝܲܩܲܪܘ ܘܲܣܓܸܕܘ ܠܟܲܣܝܵܐ ܒܓܸܠܝܵܐ ܕܫܝܼܛ ܒܲܚܙܬܵܐ܁>
    text <܃ܘܲܒܦܲܓܪܵܢܵܐ ܚܙ̣ܵܘ ܪ̈ܘܼܚܵܢܹܐ ܒܙܵܘܥܲܝ̈ ܢܲܦܫܵܐ>
    text <ܦܬܚܘ ܣܝܼ̈ܡܵܬܼܵܐ ܕܲܛܥܝܼܢܝܼܢ ܗ̄ܘ̣ܵܘ ܒܘܼܕܵܩܲܝ̈ܗܘܿܢ܁܁>
    text <܃ܘܩܲܪܸܒܘ ܐܸܢܹܝܢ ܘܲܓܼܠܵܘ ܚܲܝܠܵܐ ܕܣܘܼܟܵܠܲܝܗܘܹ̈ܝܢ>
    text <ܒܼܕܿܗܒܼܵܐ ܒܲܕܸܩܘ ܥܲܠ ܫܘܼܠܛܵܢܹܗ ܕܡܲܡܠܸܟ ܥܲܠ ܟܠ܁>
    text <܃ܘܲܟܣܸܦ ܪܹܫܵܐ ܕܬܵܘܕܝܼܬ ܦܘܼܡܵܐ ܬܵܒܲܥ ܡ̣ܢ ܟܠ>
    text <ܒܡܘܼܪܵܐ ܚܵܘܝܼܘ ܕܚܐܸܫ ܠܘܼܩܕܵܡ ܐܲܝܟ ܒܲܪܢܵܫܵܐ܁܁>
    text <ܘܟܸܢ ܡܸܬܼܥܲܠܹܐ ܠܥܸܠ ܡ̣ܢ ܡܵܘܘܬܵܐ ܒܚܹܝܠ ܢܵܣܘܿܒܹܗ܃>
  block
    text <ܠܒܘܼܢ̄ܬܼܵܐ ܓ̣ܠܵܘ ܒܵܗ̇ ܚܹܝܠ ܟܲܣܝܘܼܬܹܗ ܕܲܟܼܣܸܐ ܡ̣ܢ ܟܠ܁>
    text <܃ܘܠܹܗ ܚܲܝܵܒܼܝܼܢ ܡܠܝܼ̈ܠܹܐ ܘܚܲܪ̈ܫܹܐ ܣܸܓܼܕܲܬ̤ ܚܘܼܒܵܐ>
    text <ܝܲܗܒ̣ܘ ܠܹܗ ܕܲܗܒܼܵܐ ܐܲܝܟ ܕܠܡܲܠܟܵܐ ܕܫܲܠܝܼܛ ܥܲܠ ܟܠ܁܁>
    text <܃ܘܩܲܪܸܒܼܘ ܡܘܼܪܵܐ ܕܚܵܫܲܚ ܣܲܓܝܼ ܠܚܲܫܲܝ̈ ܦܲܓܼܪܵܐ>
    text <ܠܒܘܼܢ̄ܬܐ ܦܲܪܥܘܗ̇ ܚܠܵܦ ܬܵܘܕܝܼܬܼܵܐ ܕܡ̣ܢ ܬܘܼܩܵܢܵܘ̈ܗܝ܁>
    text <܃ܒܐܬ̤ܵܐ ܓܠܝܼܬܼܵܐ ܝܲܗ̣ܒܘ ܠܹܗ ܫܘܼܒܼܚܵܐ ܕܗܲܢܝܼ ܡ̣ܢ ܟܠ>
    text <ܒܕܲܫܢܹ̈ܐ ܬܠܵܬܼܵܐ ܣܲܝܸܟܼܘ ܘܚܲܒܫܘ ܟܠ ܩܘܼܪ̈ܒܵܢܝܢ܁܁>
    text <܃ܘܟܼܠ ܚܲܕ ܡܸܢܗܘܿܢ ܒܕܝܼܠܹܥ ܒܲܕܸܩܘ ܥܲܠ ܫܘܼܠܛܵܢܹܗ>
    text <ܬܠܵܬܐ ܩܲܪܸܒܼܘ ܬܠܵܬܼ ܕܸܒܼܚܵܬܐ ܒܗܲܝܟܲܠ ܡܲܠܟܵܐ܁>
    text <܃ܘܒܲܟܲܪܘ ܘܐܲܟܼܪܸܙܘ ܬܠܝܼܬܵܝܘܼܬܼܵܐ ܕܟܲܣܝܵܐ ܡ̣ܢ ܟܠ>
    text <ܫܲܠܸܡܘ ܪܲܗܛܵܐ ܕܟܼܵܪܘܿܙܘܼܬܼܵܐ ܕܩܘܼܪ̈ܒܵܢܲܝܗܘܿܢ܁܁>
    text <܃ܘܐܲܠܸܦ ܐܸܢܘܿܢ ܒܝܲܕ ܓܸܠܝܵܢܹ̈ܐ ܐܘܼܪܚܵܐ ܐ̄ܚܪܹܬܑܵܐ>
    text <܃ܚܙ̣ܵܐ ܗܹܪܘܿܕܼܣ ܕܫܵܛܘܼܗܝ ܣܲܓܝܼ ܐܵܬܘܿܪ̈ܵܝܹܐ>
    text <܃ܘܐܸܫܲܕ ܚܸܡܬܹܗ ܥܲܠ ܝܲܠܘܼ̈ܕܹܐ ܕܠܵܐ ܚܵܘܣܵܢܵܐ>
    text <ܒܚܲܪܒܵܐ ܕܫܲܒܼܪܹ̈ܐ ܣܒ݂ܲܕ ܥܵܘ̈ܠܹܐ ܕܚܵܒܸܫ ܗ̄ܘ̣ܵܐ ܠܹܗ܁܁>
    text <܃ܠܥܘ̤ܠܵܐ ܕܲܫܡ݂ܲܥ ܕܫܵܩܸܠ ܬܵܓܹܗ ܘܡܲܡܡܠܸܟ ܥܲܠ ܟܠ>
    text <ܥܝܪܬܵܐ ܕܡܵܘܬܵܐ ܡܸܬܼܢܲܩܲܡ ܗ̄ܘ̣ܵܐ ܡ̣ܢ ܝܲܠܘܼ̈ܕܹܐ܁>
    text <ܒܗܵܕܹܐ ܬܸܢܘܲܝ ܕܡܸܬܿܢܲܩܲܡ ܡ̣ܢ ܝܼܠܵܘܼ̈ܕܹܐ>
    text <܃ܕܥܲܡܗܘܿܢ ܢܹܐܒܲܕ ܗ̇ܘ ܕܐܲܙܝܼܠܹܗ>
    text <ܦܩܲܪ ܘܐܸܫܬܲܚܝܲܢ ܐܲܕܘܼܡܵܣܝܵܐ ܠܡܹܐܫܲܕ ܠܲܕܡܵܐ܁܁>
    text <܃ܐܲܪܡܝܼܡ ܣܲܝܦܹܗ ܥܲܠ ܡܲܫܪܝܼܬܼܵܐ ܕܣܸܕܪ̈ܲܝ ܝܲܥܩܘܿܒܼ>
    text <ܒܸܟܼܝܵܐ ܕܥܘܼ̈ܠܐ ܡܸܬܼܡܲܠܲܠ ܗ̄ܘ̣ܵܐ ܒܐܲܪܥܵܐ ܕܲܝܗܘܕ܁>
    text <܃ܘܲܢܫܝܼܘܼܬܼܵܐ ܡܸܬܼܓܲܡܪܵܐ ܗ̄ܘ̣ܵܐ ܒܩܵܠ ܚܸܢܓܼܵܐ>
    text <ܪܵܚܹܝܠ ܒܟܼܝܵܐ ܘܠܵܐ ܡܸܬܼܒܲܝܲܠܐ ܡ̣ܢ ܟܲܪܝܘܼܬܵܗ̇܁܁>
    text <܃ܕܲܚܙܬ̤ ܠܲܒܼܢܹܝ̈ܗ̇ ܟܲܕ ܡܸܬܚܲܪܒܝܼܢ ܥܵܘܠܵܐܝܼܬ>
    text <ܒܸܟܼܝܵܐ ܘܐܸܠܝܵܐ ܡܠܹܝܢ ܗܘ̣ܵܘ ܫܘܼܩܹ̈ܐ ܕܩܘܼܪܝܲܬ̤ ܕܵܘܝܼܕ܁>
    text <܃ܟܲܕ ܐܲܠܝܵܢ ܗܘ̣̈ܝ ܝܲܠܵܕܵܬܼܵܐ ܥܲܠ ܥܘ̤ܠܲܝ̈ܗܘܿܢ>
    text <ܗܡܝܼܪܹ̈ܐ ܕܫܲܝܢܵܐ ܗܘ̤ܘ ܝܲܠܘܼܕܹ̈ܐ ܒܝܲܕ ܩܸܛܠܲܝ̈ܗܘܿܢ܁܁>
    text <܃ܘܩܲܒܸܠ ܐܸܢܘܿܢ ܡܲܠܟܵܐ ܒܚܘܼܒܵܐ ܐܲܝܟ ܪܹܫܝܼܬܼܵܐ>
    text <ܡܵܘܬܼܵܐ ܕܙܲܒܼܢܵܐ ܦܣܲܩ ܚܲܝܲ̈ܗܘܿܢ ܡ̣ܢ ܫܘܼܡܵܠܵܝܵܐ܁>
    text <܃ܘܙܲܡܸܢ ܐܸܢܘܿܢ ܠܲܓܼܢܘܿܢ ܚܲܝܹ̈ܐ ܕܠܵܐ ܫܘܼܠܵܡܵܐ>
    text <ܡܝܼܬܘ ܡܛܠ ܗ̇ܘ ܕܐܸܬܼܵܐ ܕܢܲܚܹܐ ܓܢܣܵܐ ܕܐ̄ܢܵܫܵܐ܁܁>
    text <܃ܘܲܕܪܲܫܘ ܐܘܼܪܚܵܐ ܕܢܸܪܕܘ ܐ̄ܢܵܫܵܐ ܒܚܲܫܹ̈ܐ ܠܚܲܝܹ̈ܐ>
    text <ܝܲܗ̣ܒܘ ܚܲܝܹ̈ܐ ܡܸܛܠ ܚܲܝܹ̈ܐ ܕܡܲܚܹܐ ܠܟܼܠܵܐ܁>
    text <܃ܕܢܸܦܪܘܿܓ ܐܸܢܘܿܢ ܚܲܝܹ̈ܐ ܚܲܕܬܹ̈ܐ ܒܡܲܠܟܘܼܬܼ ܪܵܘܡܵܐ>
    text <ܢܵܓܼܕ ܚܸܡܬܹܗ ܕܲܨܗܹܐ ܠܲܕܡܵܐ ܒܝܲܕ ܩܸܛܠܲܝ̈ܗܘܿܢ܁>
    text <܃ܘܲܣܒܲܪ ܕܐܲܓܗܝܼ ܡ̣ܢ ܡ[ܬ]ܝܼܬܼܵܐ ܕܛܸܒܵܐ ܕܡܲܠܟܵܐ>
    text <ܠܵܐ ܕܝܼܢ ܣܸܠܩܲܬ̤ ܪܸܓܲܬ̤ ܢ̣ܟܼܠܹܗ ܠܘܵܬܼ ܫܘܼܠܵܡܵܐ܁܁>
    text <܃ܕܦܲܣܸܩ ܐܸܢܘܿܢ ܪܸܡܙܵܐ ܟܲܣܝܵܐ ܠܢܸܫ̈ܒܹܐ ܕܨܵܠܵܐ>
    text <ܦܠܲܛ ܝܼܠܲܘܼܕܵܐ ܕܢܸܦܩܲܬ̤ ܚܲܪܒܵܐ ܡܸܛܠܵܬܹܗ܁܁>
    text <܃ܘܐܸܬ̣ܵܐ ܠܓܸܠܝܵܐ ܐܲܝܟ ܒܘܼܕܩܵܐ ܕܡܒܝܼܘܼܬܼܵܐ>
    text <ܦܸܪܥܲܬ̤ ܡܲܪܝܲܡ ܕܒܲܛܢܗ̇ ܐܨܵܐܲܪ ܥܘ̤̈ܠܐ܁>
    text <܃ܘܩܲܪܒܲܬ̤ ܕܸܒܼܚܵܐ ܐܲܝܟ ܢܵܡܘܿܣܵܐ ܠܦܵܬܲܚ ܪ̈ܲܚܡܹܐ>
    text <ܪܫܲܡܬܹܗ ܒܛܲܒܼܥܵܐ ܕܒܹܝܬܼ ܐܲܒܼܪܵܗܵܡ ܥܲܠ ܗܲܕܵܡܵܘ̈ܗܝ܁܁>
    text <܃ܕܢܸܫܬܲܪܲܪ ܒܹܗ ܩ̣ܝܡܵܐ ܪܲܒܵܐ ܕܣܘܼܟܵܝ ܥܲܡܡܹ̈ܐ>
    text <ܗܵܐ ܬܲܚܘܼܝܼܬܼܵܐ ܕܒܼܵܗ̇ ܡܸܬܓܲܠܝܵܐ ܬܲܚܦܹܝܬ ܡܸ̈ܠܹܐ܁>
    text <܃ܢܸܒܼܥܹܐ ܕܡܲܢܘܼ ܒܸܣܪܵܬ ܕܓܸܙܪܲܬ̤ ܐܝܼܕܵܐ ܕܐ̄ܢܫܐ>
    text <ܬܵܘ ܚܸܪ̈ܚܹܵܐ ܕܒܲܒܸܠܘ ܛܲܟܼܣܵܐ ܕܒܸܣܪܵܐ ܘܪܘܼܚܵܐ܁܁>
    text <܃ܘܢܸܚܙܹܐ ܕܡܲܢܘܼ ܕܛܵܒܲܗ ܒܸܣܪܹܗ ܘܩܲܪܸܒܼ ܕܼܒܼܚ̈ܬܐ>
    text <ܐܸܢܗܘ̤ ܕܡܸܠܬܼܵܐ ܫܲܚܠܸܦ ܝܵܬܹܗ ܘܲܗܘ̤ܵܐ ܒܸܣܪܵܐ܁>
    text <܃ܡܵܢܐ ܗ̣ܝ ܕܐܲܠܨܵܬ̤ ܕܢܼܛܒܘܿܥ ܢܲܦܫܵܐ ܒܛܲܒܼܥܵܐ ܕܐ̄ܢܵܫ̈ܐ>
    text <ܕܩܲܒܸܠ ܓܙܘܼܪܬܵܐ ܒܦܲܓܼܪܹܗ ܒܗܘ̇ ܡܵܐ ܕܲܗܘ̤ܵܐ܁܁>
    text <܃ܒܡ̇ܢ ܐܸܫܬܲܠܲܡ ܫܘܼܘܕܵܝ ܡܸܠܵܘ̈ܗܝ ܕܲܠܘܵܬܼ ܟܸܐܢܹ̈ܐ>
    text <ܐܲܝܟܵܘ ܕܲܗܘ̤ܵܘ ܐ̄ܚܢܹ̈ܐ ܥܲܡܡܹ̈ܐ ܕܒܹܝܬܼ>
    text <ܘܐܸܢܗܘ̤ ܐܲܒܼܪܵܗܵܡ܁>
    text <ܕܗ̇ܘ ܠܵܘ ܦܲܓܼܪܵܐ ܕܒܹܝܬܼ ܐܲܒܼܪܵܗܵܡ ܩܲܒܸܠ ܛܲܒܼܥܵܐ܃>
  block
    text <ܕܲܓܵܠ ܡܵܕܹܝܢ ܐܵܦ ܡܘܼܠܟܵܢܵܐ ܕܲܠܘܵܬܼ ܐܲܒܼܪܵܡ܁܁>
    text <܃ܕܠܵܘ ܒܲܪ ܕܵܘܝܼܕ ܝܸܠܕܲܬ̤ ܡܲܪܝܼܡ ܐܸܠܵܐ ܡܸܠܬܼܵܐ>
    text <ܐܘܿ ܒܲܕܸܩ ܠܲܢ ܕܡܲܢܘܼ ܦܲܓܼܪܵܐ ܕܩܲܒܸܿܠ ܛܲܒܼܥܵܐ܁>
    text <܃ܐܘ ܬܵܘ ܝܼܠܲܦܘ ܘܦܘܼܫܘ ܡ̣ܢ ܚܘܼܬܼܪܵܐ ܕܪܸ̈ܥܝܵܢܲܒܘܿܢ>
    text <ܡܵܐ ܛܵܥܝܼܢ ܐ̄ܢܬܘܿܢ ܒܲܫܒܼܝܼܠ ܙܹܐܦܵܐ ܕܲܡܠܹܐ܁܁>
    text <܃ܬܵܘ ܒܲܠܘܼܝܼܬܲܢ ܘܲܢܚܘܝܼܟܼܘܿܢ ܐܘܼܪܚܵܐ ܕܫܲܝܢܵܐ>
    text <ܡ̇ܢ ܚܵܢܹܝܢ ܐ̄ܢܬܘܿܢ ܠܲܘܼܩܒܼܵܠ ܢܝܼܫܵܐ ܕܲܩܒܵܠ ܒܝܼܫܵܐ܁>
    text <܃ܡܬܘܿܚܘ ܪܸܥܝܵܢܟܘܿܢ ܘܕܲܡܵܘ ܥܲܡܲܢ ܬܪܹܝܢ ܕܲܗܘ̤ܵܘ ܚܲܕ>
    text <ܡܸܠܬܼܵܐ ܘܦܲܓܼܪܵܐ ܩܒܲܗ ܠܲܢ ܢܝܼܫܵܐ ܪܵܚܡܹܗ ܕܚܲܬܢܵܐ܁܁>
    text <܃ܬܵܘ ܢܸܬܼܝܲܠܦ ܫܙܵܘܥܝܲ ܢܲܦܫܵܐ ܚܕܵܐ ܬܵܘܕܝܼܬܵܐ>
    text <ܡܸܠܬܼܵܐ ܐܲܟܼܬܸܒܼ ܕܲܗܘ̤ܵܐ ܒܸܣܪܵܐ ܠܵܘ ܒܲܟܼܝܵܢܵܐ܁>
    text <܃ܐܸܠܵܐ ܕܐܲܓܸܢ ܡܸܠܬܐ ܒܒܸܣܪܵܐ ܟܲܣܝܵܐ ܒܓܸܠܝܵܐ>
    text <ܕܐܲܓܼܢ ܐܸܡܲܪ ܠܵܘ ܕܐܸܫܬܿܚܠܲܦ ܡ̣ܢ ܡܵܐ ܕܐܝܼܬܵܘܗܝ܁܁>
    text <܃ܠܵܐ ܓܹܝܪ ܡܵܨܝܵܐ ܕܢܸܗܘܹܐ ܘܢܲܓܸܢ ܗܘ̤ ܒܲܟܼܝܵܢܹܗ>
    text <ܚܲܕ ܒܲܐ̄ܚܪܹܢܵܐ ܡܨܝܵܐ ܕܢܲܓܸܢ ܒܚܘܼܒܵܐ ܫܲܠܡܵܐ܁>
    text <܃ܘܚܲܕ ܒܲܠܚܘܿܕܵܘܗܝ ܐܲܝܟܵܢ ܡܲܓܢ ܗܘ̤ ܒܲܩܢܘܿܡܹܗ>
    text <ܡܸܠܬܹܗ ܕܐܲܒܼܵܐ ܬܲܚܬܝܼ ܢܲܦܫܹܗ ܒܝܲܕ ܨܒܼܝܵܢܵܐ܁܁>
    text <܃ܘܐܲܓܸܢ ܚܲܝܠܹܗ ܒܦܲܓܼܪܵܐ ܕܲܟܼܝܵܐ ܕܝܲܠܕܲܬ̤ ܡܲܪܝܼܡ>
    text <ܠܵܐ ܒܐܝܼܬܘܼܬܹܗ ܬܲܚܬܝܼ ܢܲܦܫܹܗ ܘܐܸܬܼܵܐ ܠܝܲܠܕܵܐ܁>
    text <܃ܨܒܼܝܵܢ ܚܘܼܒܹܗ ܥܡܲܢ ܒܲܐܚܙܹܢܵܐ ܘܲܩ̣ܪܵܝܗܝ ܒܲܫܡܹܗ>
    text <ܠܵܘ ܐܝܼܬܼܘܼܬܼܵܐ ܕܟܲܣܝܵܐ ܡ̣ܢܟܠ ܝܸܠܕܲܬ̤ ܡܲܪܝܲܡ܁܁>
    text <܃ܐ̄ܢܵܫܵܐ ܝܸܠܕܲܬ̤ ܕܕܵܡܹܐ ܟܠܹܗ ܠܲܒܼܢܲܝ̈ ܓܸܢܣܹܗ>
    text <ܠܵܘ ܪܘܼܚܵܢܵܐ ܕܠܵܐ ܪܘܼܟܸܒܼܵܐ ܓܙܵܪ ܐܝܼܕܲܝܵܐ܁>
    text <܃ܦܲܓܼܪܵܢܵܝܐ ܗ̄ܘ̣ ܕܓܙܪ̈ܝܗܝ ܐܝܼ̈ܕܹܐ ܕܦܲܓܼܪ̈ܵܢܝܹܐ>
    text <ܐ̄ܢܵܫܵܐ ܗ̣ܝ ܡܲܪܝܲܡ ܡ̣ܢ ܐ̄ܢܵܫܘܼܬܼܵܐ ܕܛܘܿܗܡܹܗ ܕܐܵܕܼܵܡ܁܁>
    text <܃ܘܠܵܗ̇ ܗ̄ܘ̣ ܕܵܡܹܐ ܝܼܠܲܕܵܐ ܕܡܸܢܵܗ̇ ܒܦܲܓܼܪܵܐ ܘܢܲܦܫܵܐ>
    text <ܫܲܘܝܵܐ ܗ̄ܝ̣ ܡܲܪܝܲܡ ܥܲܡ ܢܸܩܒܼܵܬܐ ܒܝܲܕ ܬܘܼܩܵܢܵܗ̇܁>
    text <܃ܪܲܒ ܕܹܝܢ ܝܲܠܕܵܗ̇ ܡ̣ܢ ܟܠ ܝܲܠܕܝܼ̈ܢ ܕܲܒܼܢ̈ܬ ܚܵܘܐ>
    text <ܕܵܡܹܐ ܝܲܠܕܵܗ̇ ܠܦܲܓܼܪ̈ܵܢܵܝܹܐ ܒܦܲܓܼܪܵܐ ܘܢܲܦܫܵܐ܁܁>
    text <ܩܲܝ̣ ܝܼܫ ܘܲܫܒܼܚ ܡ̣ܢ ܦܲܓܼܪ̈ܵܢܹܐ ܒܝܲܕ ܬܘܼܩܵܢܹܗ܁>
    text <ܕܵܡܹܐ ܟܝܵܢܹܗ ܠܲܕܝܵܠܸܕܬܹܗ ܕܡܸܢܵܗ̇ ܐܝܼܬܵܘܗܝ܁>
    text <܃ܘܥܸܠܵܝ ܡܸܢܵܗ̇ ܕܠܵܐ ܡ̣ܢ ܙܲܪܥܵܐ ܗܘ̤ܵܐ ܪܘܼܟܵܒܹܗ>
    text <ܐ̄ܢܵܫܵܐ ܗ̄ܘ̣ ܟܠܹܗ ܒܝܲܕ ܫܘܼܡܠܵܝܵܐ ܕܦܲܓܼܪܵܐ ܘܢܲܦܫܵܐ܁܁>
    text <܃ܐܵܦ ܐܲܠܵܗܵܐ ܗ̄ܘ̣ ܕܲܗ̄ܘ̣ܵܐ ܥܘܡܪܵܐ ܠܲܐܠܵܗ ܟܠܵܐ>
    text <ܒܲܪ ܒܲܪܬ ܐ̄ܢܵܫܵܐ ܗ̄ܝ̣ ܡܸܢܵܗ̇ ܐܝܼܬܼܵܘܗܝ ܟܝܵܢ ܪܘܼܟܵܒܹܗ܁>
    text <܃ܘܒܲܪ ܐܝܼܬܘܼܬܼܵܐ ܗ̄ܘ̣ ܕܫܵܘܹܐ ܠܗܵܕܹܐ ܒܚܹܝܠ ܢܵܣܘܿܒܹܗ>
    text <ܒܲܦܓܪܵܐ ܘܢܲܦܫܵܐ ܕܵܡܹܐ ܠܐܲܚܵܘ̈ܗܝ ܦܲܓܼܪ̈ܵܢܵܝܹܐ܁܁>
    text <܃ܘܲܒܼܫܘܼܠܛܵܢܵܐ ܫܘܹܐ ܥܲܡ ܡܸܠܬܹܐ ܝܲܠܕܹܗ ܕܲܐܒܼܵܐ>
    text <ܒܝܲܠܕܵܐ ܘܒܲܛܢܵܐ ܘܚܲܫܲܝ̈ ܦܲܓܼܪܵܐ ܐ̄ܢܵܫܵܐ ܗ̄ܘ̣ ܟܠܹܗ܁>
    text <܃ܘܒܲܫܒܝܼܚܵܝܵܬ̈ܐ ܕܩܲܒܸܿܠ ܘܝܼܪܸܬܼ ܐܲܠܵܗ ܟܠܵܐ ܗ̄ܘ̣>
    text <ܠܵܘ ܦܘܼܠܵܓܼܵܐ ܕܲܒܼܪܵܐ ܘܲܒܼܪܵܐ ܒܛܢܘ ܚܘܼܫܵܒܲܝ̈܁܁>
    text <܃ܠܵܐ ܢܸܬܥܲܕܲܠ ܗܲܪ̈ܛܝܼܩܵܐ ܒܦܘܼܪܫܵܢ ܡܸܠܲܝ̈>
    text <ܟܝܵܢܹ̈ܐ ܐܸܡܪܸܬܼ ܬܪܹܝܢ ܕܲܦܪܝܼܫܝܼܢ ܚܲܕ ܡ̣ܢ ܚܲܒܼܪܹܗ܁>
    text <܃ܠܵܘ ܦܲܪ̈ܨܘܿܦܹܐ ܬܪܹܝܢ ܡܲܢܲܥ ܐ̄ܢܵܐ ܐܲܝܟ ܛܵܠܘܿܡܹ̈ܐ>
    text <ܚܲܕ ܗܘ̣ ܝܵܕܲܥ ܠܡܸܠܬܹܗ ܕܐܲܒܼܵܐ ܘܦܲܓܼܪܵܐ ܕܡܸܢܲܢ܁܁>
    text <܃ܟܲܕ ܣܵܓܸܕ ܐ̄ܢܵܐ ܒܦܲܓܼܪܵܢܵܝܵܐ ܠܪܘܼܚܵܢܵܝܵܐ>
    text <ܚܲܕ ܬܵܘܕܝܼܬܼܵܐ ܕܠܵܐ ܦܘܼܠܵܓܵܐ ܡܩܲܪܸܒ ܪܸܥܝܵܢܝ܁>
    text <܃ܘܲܡܢܲܫܸܩ ܐ̄ܢܵܐ ܠܲܠܒܼܘܿܫ ܡܲܠܟܵܐ ܡܸܛܠ ܡܲܠܟܵܐ>
    text <ܟܝܵܫܹ̈ܐ ܦܸܪܫܸ̇ܬ ܡܸܛܠ ܚܲܫܹ̈ܐ ܘܲܫܒܼܚ̈ܝܬܐ܀>
    text <܃ܚܲܕ ܚܵܫܘܿܫܵܐ ܘܠܵܐ ܚܵܫܘܿܫܵܐ ܡܸܠܬܼܵܐ ܘܦܲܓܼܪܵܐ>
    text <ܡܸܛܠ ܡܲܪܝܲܡ ܕܲܠܡ̇ܢ ܝܸܠܕܲܬ̤ ܗܘ̤ܘ ܚܸܪ̈ܚܐ܁>
    text <܃ܘܡܸܛܠ ܗܵܕܹܐ ܓܠܹܝܬ ܬܲܚܦܝܼܬܼܵܐ ܒܦܘܼܪܫܵܢ ܡܸܠܲܝ̈>
    text <ܠܲܝܬ ܠܐܝܼܬܘܼܬܼܵܐ ܐܸܡܵܐ ܕܒܸܣܙܵܐ ܗܕܲܝܘܿܛܵܐ܁܁>
    text <܃ܡ̇ܢ ܕܵܠܚ ܐܲܢ̄ܬ ܫܲܦܝܘܼܬ ܩܘܼܫܬܼܵܐ ܒܬܸܛܪܹ̈ܐ ܕܥܵܘܠܵܟ>
    text <ܠܵܘ ܠܲܗܘܵܝܵܐ ܚܲܕ ܬܵܐ ܐܸܬ̣ܵܐ ܟܣܹܐ ܡ̣ܢ ܟܠܵܐ܁>
  block
    text <ܕܠܵܐ ܡܸܣܬܲܝܲܟ ܐܲܚܝܼܕܼ ܟܠܵܐ ܠܓܼܵܘ ܡ̣ܢ ܣܵܟ̣ܵܐ܁>
    text <ܐܸܡܵܐ ܗ̄ܝ̣ ܡܲܪܝܲܡ ܕܐܵܕܼܵܡ ܕܲܬܼܪܹܝܢ ܠܵܘ ܕܐܝܼܬܼܘܼܬܼܵܐ܀>
    text <ܒܲܕܼܡܘܼܬܼ ܐܲܪܥܵܐ ܝܸܥܕܲܬ̤ ܐܵܦ ܗ̤ܝ ܕܠܵܐ ܙܘܼܘܵܓܼܵܐ>
    text <ܗܵܘ̇ ܦܘܼܩܕܵܢܵܐ ܕܲܪܡܲܙ ܠܲܐܪܥܵܐ ܘܝܼܠܕܲܬ̤ ܠܐܵܕܼܵܡ܁>
    text <܃ܗܘ̤ ܨܵܪܲܨܲܠܡܵܐ ܒܓܼܵܘ ܗܲܕܵ ܡܹ̈ܝܗ̇ ܒܲܕܼܡܘܼܬܼ ܐܵܕܼܵܡ>
    text <ܠܲܓܼܙܪܵ ܕܝܼܢܵܐ ܕܚܲܝܸܒܼ ܠܐܵܕܼܵܡ ܨܒ̣ܵܐ ܕܲܢܒܲܛܸܠ܀>
    text <܃ܘܡ̣ܢ ܚܲܝܵܒܹ̈ܐ ܥܒ݂ܲܕܼ ܙܲܟܵܝܵܐ ܘܙܲܟܿܝܼ ܠܐܕܼܵܡ>
    text <ܒܪܸܓܲܬܼ ܢܹܐܪܵܐ ܚܵܒ̣ ܩܲܕܼܡܵܝܵܐ ܘܚܲܝܸܒܼ ܠܲܒܼܢܵܘ̈ܗܝ܁>
    text <܃ܘܲܒܼܚܘܼܡܣܵܢܵܐ ܢܣ݂ܲܒܼ ܙܵܟܼܘܼܬܼܵܐ ܐܵܕܼܵܡ ܒܵܐܕܼܵܡ>
    text <ܒܡܲܪܝܲܡ ܒܲܛܸܠ ܗܵܝ̇ ܒܲܪܬܼ ܩܵܠܵܐ ܕܒܸܐܕܼܢܲܝ̈ ܚܵܘܵܐ܀>
    text <܃ܬܲܡ̇ܢ ܡܵܘܬܿܐ ܘܗܵܪܟܿܐ ܚܲܝܹ̈ܐ ܕܡܲܚܝܼܢ ܠܐܵܕܼܵܡ>
    text <ܒܐܸܕܼܢܲܝ̈ ܚܵܘܵܐ ܙܪܲܥ̣ ܡܵܪܘܕܼܵܐ ܡܸܪܲܢܼܡܵܘܬܿܐ܁>
    text <܃ܘܒܼܐܸܕܼܢܲܝ̈ ܡܲܪܝܲܡ ܐܲܟܼܪܸܙ ܥܝܼܪܵܐ ܩܵܠ ܬܲܪܥܘܼܬܼܵܐ>
    text <ܒܒܹܝܬܼ ܐܲܣܝܼܪܹ̈ܐ ܕܟܹܐܒܹܐ ܕܝܲܠܕܵܐ ܚܲܒܼܫܵܗ̇ ܠܚܵܘܵܐ܀>
    text <܃ܘܲܒܼܒܼܘܼܪ̈ܟܵܬܼܵܐ ܕܲܠܘܵܬܼ ܡܲܪܝܲܡ ܫܪ̣ܵܝܗܝ ܠܠܘܼܚܵܡܵܐ>
    text <ܡܸܛܠ ܐܵܕܼܵܡ ܠܵܛܵܗ̇ ܠܐܲܪܢܵܐ ܕܬܲܘܥܵܐ ܟܘܼܒܹ̈ܐ܁>
    text <܃ܘܲܒܼܒܲܪ ܐܵܕܼܵܡ ܦܲܠܚܵܗ̇ ܒܫܘܼܒܼܚܵܐ ܕܬܸܬܸܿܠ ܫܘܼܒܼܚܵܐ>
    text <ܠܨܠܡܵܐ ܕܐܲܫܚܸܬܼ ܒܨܵܐܬܼ̇ܐ ܕܥܵܘܠܵܐ ܨܒ̣ܵܐ ܕܲܢܚܕܼܬܼ܀>
    text <܃ܘܢܲܣܟܵܗ̇ ܒܪܘܼܚܵܐ ܘܩܲܕܼܡܵܗ̇ ܕܼܵܗܒܼܵܐ ܪܘܼܚܵܢܵܝܵܐ>
    text <ܒܢܲܦ̣ܫܵܐ ܘܦܲܓܼܪܵܐ ܚܛ̣ܵܘ ܡܵܝܘܿܬܹ̈ܐ ܘܚܵܒ̣ܘ ܠܲܚܛܝܼܬܼܵܐ܁>
    text <܃ܘܚܲܪܲܪ ܐܢܘܿܢ ܒܝܲܕܼ ܒܲܪ̈ܢܵܫܐ ܒܲܦܓܼܪܵܐ ܘܢܲܦ̣ܫܵܐ>
    text <ܒܗܵܕܹܐ ܬܸܢܘܲܝ ܫܩ݂ܲܠ ܒܲܪܢܵܫܵܐ ܡ̣ܢ ܒܲܪܬܼ ܐ̄ܢܵܫܵܐ܀>
    text <܃ܘܲܙܝܢܵܗ ܒܪܘܼܚܵܐ ܕܢܸܦܪܘܿܩ ܓܸܢܣܹܗ ܡ̣ܢ ܚܲܣܝܼܢܵܐ>
    text <ܘܡܸܟܹܝܠ ܙܵܕܹܿܩ ܕܲܢܟܲܢܹܐ ܠܵܗ̇ ܫܡܵܐ ܠܲܕܼܟܼܝܼܬܼܵܐ܁>
    text <܃ܐܸܡܵܐ ܕܨܠܡܵܠ ܕܡܸܬܼܒܲܕܲܩ ܒܹܗ ܠܸܡ[܁܁܁] ܟܲܣܝܘܼܬܼܵܐ>
    text <ܠܝܲܠܕܵܐ ܢܸܩܪܹܝܗܝ ܡܫܝܼܚܵܐ ܘܲܒܼܪܵܐ ܡܲܠܟܵܐ ܘܿܡܵܪܵܐ܀>
    text <܃ܕܡܘܼܬܼܵܐ ܕܥܲܒܼܕܵܐ ܕܲܗܘ̤ܵܐ ܡܵܪܵܐ ܒܝܲܕ ܢܵܣܘܿܒܹܗ>
    text <ܘܐܸܢ ܡܸܬܿܬܲ ܩܠܝܼܢ ܗܲܪ̈ܵܛܝܼܩܹܐ ܒܲܫܒܼܝܼܠ ܡܸܢܲܝ̈܁>
    text <܃ܥܲܡܹܗ ܢܕܼܘܼܢܘܢ ܕܗܵܗ̇ ܕܲܩܪܹܝܬܹܗ ܡܸܠܬܼܵܐ ܘܦܲܓܼܪܵܐ>
    text <ܡܸܢܹܗ ܝܼ̇ܦܹܬܼ ܕܐܸܩܪܹܝܘܗܝ ܒܲܫܡܵܐ ܕܥܲܒܼܕܵܐ ܘܲܒܼܪܵܐ܀>
    text <܃ܟܲܕܼ ܐܵܡܲ݁ܪ ܗ̄ܘ̣ܵܐ ܕܗܵܐ ܐܵܙܸܠ̇ ܐ̄ܢܵܐ ܠܘܵܬܼ ܐܵܒ̣ܝ ܘܐܲܠܵܗܝ>
    text <ܐܸܢ ܐܲܠܵܗܵܐ ܗ̄ܘ̣ ܐܲܝܟܲܢ ܐܵܙܹ̇ܠ ܠܘܵܬܼ ܐܲܠܵܗܹܗ܁>
    text <ܘܐܸܢ ܥܵܒܼܘܿܕܼܵܐ ܗ̄ܘ̣ ܐܲܝܟܲܢ ܩܲܒܸܿܠ ܗܘܝܵܐ ܕܲܬܪܹܝܢ܁>
    text <ܠܲܝܬܿܐܲܠܵܗܵܐ ܠܲܐܠܵܗܘܼܬܼܵܐ ܗܲܪܵܣܝܘܿܛܵܐ܀>
    text <܃ܠܲܝܬܿ ܥܵܒ̣ܘܿܕܼܵܐ ܠܡܲܬܼܩܸܢ ܟܠܵܐ ܟܠܝܼ ܓܘܼܕܼܵܦܝ̈ܟ>
    text <ܫܠܵܘ̣ ܠܵܐ ܬܸܩܥܘܿܢ ܒܲܕ ܡܘܼܬܼܠܵܓܸܝܘܿܢ ܪܹܫ ܣܸܕܼܪ̈ܲܝܟܿܘܿܢ܁>
    text <܃ܙܹܠܘܢܘܼܚܘ ܩܲܠܝܼܠ ܡ̣ܢ ܬܲܟܼܬܿܘܼܫܵܐ ܕܓܼܘܼܕܼܵܦܲܝ̈ܟܿܘܿܢ>
    text <ܠܲܢ ܠܵܐ ܢܸܗܘܹܐ ܕܲܠܟܼܘܿܢ ܢ̣ܫܠܲܡ ܐܸܠܵܐ ܠܩܘܼܫܬܐ܀>
    text <܃ܘܡܵܘܬܿܐ ܘܚܲܝܹ̈ܐ ܠܵܐ ܦܪܫܝܼܢ ܠܲܢ ܡ̣ܢ ܬܘܼܟܼܠܵܢܲܢ>
    text <ܠܵܐ ܡܸܬܼܡܲܙܲܓܼ ܢܘܼܗܪܵܐ ܒܚܸܫܟܿܐ ܕܢܘܼܟܼܪܵܝ ܗ̄ܘ̣ ܠܹܗ܁>
    text <܃ܘܠܵܐ ܡܸܬܼܚܲܠܛܵܐ ܬܵܘܕܼܝܼܬܼ ܢܲܦ̣ܫܲܢ ܥܲܡ ܙܹܐܦܵܢܹ̈ܐ>
    text <ܚܕܼܵܐ ܬܵܘܕܼܝܼܬܼܵܐ ܕܚܲܕܼ ܐܲܠܵܗܵܐ ܩܒ̣ܝܼܥܵܐ ܒܢܲܦ̣ܫܲܢ܀>
    text <܃ܕܐܝܼܬܼܵܘܗܝ ܡܸܡܬܘܿܡ ܐܲܟܼܡܵܐ ܕܐܝܼܬܼܵܘܗܝ ܕܠܵܐ ܫܘܼܚܠܵܦܐ>
    text <ܘܕܼܐܝܼܬܼ ܠܹܗ ܝܲܠܕܵܐ ܕܝܼܠܝܼܕ ܡܸܢܹܗ ܟܬܼܝܼܒܼܵܐ ܒܠܸܒܲܢ܁>
    text <܃ܘܲܕܼܠܲܝܬܿ ܙܲܒܼܢܵܐ ܒܹܝܬܼ ܠܹܗ ܠܝܲܠܕܹܗ ܫܲܪܝܼܪܵܐ ܠܲܢ>
    text <ܕܐܝܼܬܼܬܘܼܒܼ ܪܘܼܚܵܐ ܩܢܘܿܡܵܐ ܕܡܸܢܹܗ ܠܵܐ ܦܠܝܼܠܓܼܝܼܢ܀>
    text <܃ܘܲܫܘܹܐ ܥܲܡܹܗ ܒܟܼܠܗܹܝܢ ܕܲܩܢܹܐ ܐܲܠܵܗܵܐܝܼܬܼ>
    text <ܡܵܘܕܝܼܢܲܢ ܬܘܼܒܼ ܒܗܵܕܹܐ ܕܲܗܘ̤ܵܬܼ ܒܫܘܼܠܵܡ ܙܲܒܼܢܹ̈ܐ܁>
    text <ܕܦܲܪܩܲܢ ܒܲܒܼܪܹܗ ܘܫܝܹܢ ܥܡܲܢ ܪܵܘܡܵܐ ܘܥܘܼܡܩܵܐ܃>
  block
    text <ܒܲܒܼܪܹܗ ܐܸܡ̇ܪܹܬܼ ܡܸܠܬܼܵܐ ܕܡܸܢܹܗ ܘܦܲܓܼܪܵܐ ܕܡܸܢܲܢ܀>
    text <܃ܚܲܕܼ ܪܘܼܚܵܢܵܐ ܘܚܲܕܼ ܦܲܓܼܪܵܢܵܐ ܟܲܣܝܵܐ ܒܓܸܠܝܵܐ>
    text <ܬܪܹܝܢ ܒܲܟܼܝܵܢܹ̈ܐ ܕܡܘܼܬܼܵܐ ܕܥܲܒܼܕܵܐ ܘܲܕܼܥܵܒܼܘܿܕܼܵܐ܁>
    text <܃ܚܲܕܒܐܝܼܬܼܘܼܬܼܵܐ ܕܲܨܒ̣ܵܐ ܘܝܲܩܲܪ̣ ܕܝܼܠܹܗ ܒܕܼܝܼܠܹܗ>
    text <܃ܠܹܗ ܗܘ̤ ܦܲܐܝ̈ܢ ܟܠ ܝܼܕܹ̈ܐܥܵܬܼܵܐ ܐܠܡܲܬܼܩܸܢ ܟܠܵܐ>
    text <ܕܚܲܟܿܝܼܡܵܐܝܼܬܼ ܕܲܒܲܪܕ ܝܼܠܹܗ ܠܘܵܬܼܝܼܕܲ ܥܬܹܗ܀>
text <ܥܲܠ ܝܵܘܣܸܦ ܟܲܕܼ ܙܲܒܿܢܘܼܗܝ ܐܲܚܵܘ̈ܗܝ>
  block
    text <ܥܲܠ ܝܵܘܣܸܦ ܟܲܕܼ ܙܲܒܿܢܘܼܗܝ ܐܲܚܵܘ̈ܗܝ>
  block
    text <ܡܐܡܪܐ ܕܬܪܒܥܝܢ ܘܢܝܕ>
  block
    text <ܥܲܠ ܝܵܘܣܸܦ ܟܲܕܼ ܙܲܒܿܢܘܼܗܝ ܐܲܚܵܘ̈ܗܝ ܘܠܵܚܹ̇ܡ>
    text <ܠܚܲܫܵܐ ܘܡܸܬܼ ܐܲܡܲܪ ܒܲܬܼܠܵܬܼܒܫܲܒܵܐ>
    text <ܥܘܼܢܵܝܵܐ>
    text <ܐܲܝܢܵܐ ܕܠܵܚܹܡ>
  block
    text <܃ܪܸܚܡܲܬܼ ܟܹܐܢܹ̈ܐ ܩܪܵܬܲܢܝܼ ܕܐܸܚܙܘܿܩ ܒܲܫܒܼܝܼܠ ܟܹܐܢܹ̈ܐ>
    text <ܘܐܸܪܕܸܿܐ ܒܗܵܘܢܵܐ ܒܐܘܼܪܚܵܐ ܫܦܝܼܪܬܼܵܐ ܕܕܼܘܼܒܵܪ̈ܲܝܗܘܿܢ ܀>
    text <܃ܚܘܼܒܿܗܘܿܢ ܓܲܪܓܲܢܝ ܐܲܝܟ ܕܲܠܫܲܒܼܪܵܐ ܠܘܵܬܼ ܝܘܼܠܦܵܢܵܐ>
    text <ܕܩܘܼܡ ܒܲܛܝܼܠܵܐ ܚܙܘܿܩ ܒܲܠܘܝܼܬܼܵܐ ܕܥܲܡ ܟܲܫܝܼܪܹ̈ܐ ܀>
    text <܃ܨܼܡܚܵܐ ܦܲܐܝܝܵܐ ܕܕܘܼܒܵܪ̈ܲܝܗܘܿܢ ܬܪܝܼܨ ܠܝܼ ܢܝܼܫܵܐ>
    text <ܕܐܸܚܢܸܐ ܠܩܘܼܒܼܠܹܗ ܒܝܲܕܼ ܦܸܬܼܓܼܵܡܲܝ̈ ܐܸܢ ܡܸܫܟܲܚ ܐ̄ܢܵܐ ܀>
    text <܃ܒܢܸܨܚܵܢܲܝ̈ܗܘܿܢ ܪ̈ܘܼܚܵܢܵܝܹܐ ܬܗܲܪܘ ܚܘܼܫܵܒܲܝ̈>
    text <ܕܲܟܼܡܵܐ ܥܲܙܝܼܘ ܘܠܵܐ ܐܸܬܼܪܲܦܝܼܘ ܩܕܼܵܡ ܕܲܡܥܝܼ̈ܩܵܢ ܀>
    text <܃ܒܡܵܝܘܿܬܼܘܼܬܼܵܐ ܕܲܠܒܼܝܼܫܝܼܢ ܗ̄ܘ̣ܵܘ ܡܸܬܼܒܲܩܸܐ ܗ̄ܘܹ̇ܝܬܼ>
    text <ܕܐܲܝܟܲܢ ܙܵܟܹ̇ܐ ܦܲܓܼܪܵܐ ܫܝܼܛܵܐ ܘܚܵܣܹ̇ܢ ܚܲܫܵܘ̈ܗܝ ܀>
    text <܃ܠܲܝܬܿ ܠܲܟܼܝܵܢܵܐ ܥܲܦܪܵܢܵܝܵܐ ܠܡܸܙܟܵܐ ܒܕܼܝܼܠܹܗ>
    text <ܘܐܲܝܟܲܢ ܥܲܙܝܼܘ ܦܲܓܼܪ̈ܵܢܵܝܹܐ ܒܐܵܓܼܘܿܢ ܪܘܼܚܵܐ ܀>
    text <܃ܠܵܐ ܡܨܸܐ ܒܸܣܪܵܐ ܠܡܸܬܼܢܲܨܵܚܘܼ ܒܚܹܝܠ ܗܲܕܵܡܹ̈ܐ>
    text <ܘܡܲܢ ܟܲܝ ܚܲܗ̣̄ܒܼ ܠܹܗ ܠܲܡܚܝܼܠ ܚܲܝܠܵܐ ܙܵܟܼܘܼܬܼܵܐ ܀>
    text <܃ܪܸܡܙܵܐ ܕܓܼܒܼܠܹܗ ܡ̣ܢ ܕܲܚܝܼܚܵܐ ܘܲܩܪ̣ܵܝܗܝ ܨܲܠܡܹܗ>
    text <ܗܘ̤ ܐܲܫܪܝܼ ܒܹܗ ܚܹܝܠ ܟܸܪܼ̈ܡܵܬܼܵܐ ܘܚܵܣܹ̇ܝܢ ܚܲܫܵܘ̈ܗܝ ܀>
    text <܃ܡ̇ܪܵܐ ܕܥܲܒܼ݂ܕܕܹܿܗ ܕܢܸܗܘܸܐ ܡ̇ܪܵܐ ܠܲܟܼܢܵܘܵܬܹ̈ܐ>
    text <ܗܘ̤ ܝܲܗ̣̄ܒܼ ܚܲܝܠܵܐ ܒܲܡܝܼܠܘܼܬܹܗ ܘܙܲܟܿܝܹܗ ܒܚܲܝܠܹܗ ܀>
    text <܃ܒܚܹܝܠ ܥܘܼܕܼܪܵܢܵܐ ܐܲܠܵܗܵܝܵܐ ܢܨܲܚ̣ܘ ܐܲܬܼܠܹܝܛܹ̈ܐ>
    text <ܘܝܲܗ̣̄ܒܼ ܠܹܗ ܛܵܒܼܵܐ ܠܚܹܝܠ ܥܘܼܕܼܪܵܢܹܗ ܠܨܸܒܼܝܵܢܲܝ̈ܗܘܿܢ ܀>
    text <܃ܒܕܼܝܼܠܹܗ ܙܲܟܿܝܼ ܠܲܒܼܢܲܝ̈ ܒܲܝܬܹܿܗ ܕܲܪܚܸܡ̣ܘ ܚܘܼܒܹܿܗ>
    text <ܘܐܲܩܨܹܗ ܒܚܘܼܒܵܐ ܠܪܲܒܿܘܼܬܼ ܚܲܝܠܹܗ ܥܲܠ ܥܲܡܠܲܝ̈ܗܘܿܢ ܀>
  block
    text <܃ܐܲܪܡܝܼ ܡܠܘܿܠܵܐ ܕܙܵܘܥܹܗ ܟܲܣܝܵܐ ܒܙܵܘܥܹ̈ܐ ܕܲܒܼܗܘܿܢ>
    text <ܘܚܲܦܸܛ ܐܸܢܘܿܢ ܠܡܸܬܿܬܲܓܵܪܘܼ ܒܟܸܣܦܵܐ ܕܡܸܠܵܘ̈ܗܝ ܀>
    text <܃ܩܲܨ̣ ܕܹܝܢܵܪܵܐ ܠܐܲܒܼܪܵܡ ܘܠܐܝܼܣܚܵܦܩ ܘܲܒܼܪܹܗ ܝܲܥܩܘܿܒܼ>
    text <ܕܢܸܗܘܘܿܢ ܦܵܠܚ̇ܝܼܢ ܪܘܼܚܵܢܵܐܝܼܬܼ ܒܟܲܪܡ̇ܐ ܕܚܘܼܒܹܿܗ ܀>
    text <܃ܬܠܵܬܼܵܐ ܦܵܥܠܹ̈ܐ ܓܼܒ̣ܵܐ ܒܵܪܘܿܝܵܐ ܠܦܘܼܠܚܵܢ ܟܲܪܡܹܗ>
    text <ܘܲܒܼܡܸܢܝܵܢܗܘܿܢ ܓܠ̣ܵܐ ܒܘܼܕܵܩܵܐ ܕܫܸܡ ܐܝܼܬܼܘܼܬܹܗ ܀>
    text <܃ܐܲܠܸܦ ܐܸܢܘܿܢ ܠܡܸܦܠܲܚ ܥܲܡܹܗ ܐܲܝܟ ܨܼܒܼܝܵܢܹܗ>
    text <ܘܐܲܡܝܼܘ ܟܸܣܦܹܗ ܥܲܠ ܦܵܬܼܘܿܪܵܐ ܕܙܵܘܥܲܝ̈ ܢܲܦܫܵܐ ܀>
    text <܃ܟܲܢܸܫܘ ܦܹܐܪܹ̈ܐ ܪ̈ܘܼܚܵܢܸܵܝܹܐ ܒܝܲܕܼ ܡܸܠܵܝ̈ܗܘܿܢ>
    text <ܘܝܲܗ̣̄ܒܼܘ ܠܲܒܼܢܲܝ̈ܗܘܿܢ ܦܘܼܠܚܵܢܲܝ̈ܗܘܿܢ ܘܡܝܼܬܼܘ ܟܲܕܼ ܠܵܐ ܡܝܼܬܼܘ ܀>
    text <܃ܐܲܒܼܪܵܡ ܐܲܫܠܹܗ ܪܲܗܛܹܗ ܠܐܝܼܪܚܵܩ ܕܢܸܬܿܬܲܓܲܪ ܒܹܗ>
    text <ܘܐܝܼܣܚܵܩ ܚܵܘܝܼ ܫܒܼܝܼܠ ܦܘܼܠܚܵܢܹܗ ܠܝܲܥܩܘܿܒܼ ܓܼܒܼܝܵܐ ܀>
    text <܃ܝܲܥܩܘܿܒܼ ܐܲܦܪܝܼ ܡ̣ܢ ܗܲܕܵܡ̇ܘ̈ܗܝ ܬܪܸܥܣܲܪ ܦܹܐܪܹ̈ܐ>
    text <ܘܩܲܪܸܒܼ ܐܸܢܘܿܢ ܐܲܝܟ ܪܹ̈ܫܝܵܬܼܵܐ ܠܡܵܪܹܡ̇ܐ ܀>
    text <܃ܬܪܸܥܣܲܪ ܐܵܘܠܸܕܼ ܡ̣ܢ ܥܸܩܵܪܵܐ ܫܲܘܝܵܐ ܕܦܲܓܼܪܹܗ>
    text <ܘܟܲܕܼ ܗܘ̤ ܫܘܸܐ ܗ̄ܘ̣ܵܐ ܠܦܝܼܓܼ ܗ̄ܘ̣ܵܐ ܠܸܒܵܐ ܕܦܹܐܪܹ̈ܐ ܕܡܸܢܹܗ ܀>
    text <܃ܡܸܢܗܘܿܢ ܕܲܡܝܼܘ ܘܲܪܕܼܵܘ ܒܐܘܼܪܚܵܐ ܕܦܘܼܠܚܵܢ ܥܲܡܠܵܘ̈ܗܝ>
    text <ܒܬܸܢܘܲܝ ܕܐܲܓܼܪܵܐ ܕܫܸܡ ܕܸܝܢܵܪܵܐ ܕܚܲܝܹ̈ܐ ܡܠܝܼܟܹ̈ܐ ܀>
    text <܃ܝܵܘܣܸܦ ܐܲܠܲܚ ܪܘܼܚܵܢܵܐܝܼܬܼ ܒܛܘܼܦܣܵܐ ܕܐܲܒܼܘܼܗܝ>
    text <ܘܲܛܒ݂ܲܥ ܢܲܦܫܹܗ ܒܛܲܒܼܥܵܐ ܕܪܘܼܚܵܐ ܠܡܸܬܼܟܲܬܵܫܘܼ ܀>
    text <܃ܒܕܲܪܓܼܵܐ ܕܪܘܼܚܵܐ ܨܒܼܵܐ ܒܲܪ ܪܵܚܹܝܠ ܠܲܡܫܲܡܵܫܘܼ>
    text <ܘܐܲܝܟ ܐܲܒܼܵܗܵܘ̈ܗܝ ܕܲܡܝܼ ܒܚܘܼܒܹܿܗ ܠܘܵܬܼ ܒܵܪܘܿܝܵܐ ܀>
    text <܃ܒܗܘܿܢ ܐܸܬܿܕܲܡܝܼ ܒܪܲܗܛܵܐ ܕܐܘܼܪܚܹܗ ܠܘܵܬܼ ܟܹܐܢܘܼܬܼܵܐ>
    text <ܘܒܲܫܒܼܝܼܠܲܝ̈ܗܘܿܢ ܬܦܲܩ̣ ܒܲܒܼܥܵܬܼܵܐ ܕܗܲܝܡܵܢܘܼܬܼܵܐ ܀>
    text <܃ܚܘܼܒܵܐ ܬܪܲܨ ܠܹܗ ܢܝܼܫܵܐ ܠܥܲܡܠܹ̈ܐ ܪ̈ܘܼܚܵܢܹܵܐ>
    text <ܘܲܚ̣ܢܵܐ ܒܣܲܒܼܪܵܐ ܠܘܵܬܼ ܣܘܼܟܵܝܵܐ ܕܲܥܬܼܝܼ̈ܕܼܵܬܼܵܐ ܀>
    text <܃ܒܗܲܝܡܵܢܘܼܬܼܵܐ ܡܸܬܼܚܲܙܲܩ ܗ̄ܘ̣ܵܐ ܐܲܝܟ ܕܲܒܼܙܲܝܢܵܐ>
    text <ܘܲܒܼܪܸܥܝܵܢܹܗ ܠܒܼܝܼܟ ܗ̄ܘ̣ܵܐ ܣܲܝܦܵܐ ܕܡܸܠܲܬܼ ܡ̇ܪܹܗ ܀>
    text <܃ܐܵܦ ܝܵܠܘܿܕܹܗ ܚ̣ܙܵܝܗܝ ܕܲܡܙܲܝܲܢ ܒܕܼܘܼܡܝܵܐ ܕܝܼܠܹܗ>
    text <ܘܐܲܫܦܲܥ ܚܘܼܒܵܐ ܘܡܲܫܚܹܗ ܒܪ̈ܲܚܡܹܐ ܕܬܼܘܼܒܼ ܢܸܬܼܓܲܢ̄ܒܲܪ ܀>
    text <܃ܒܪ̈ܲܚܡܹܐ ܡܲܫܚ̣ܹܗ ܐܲܝܟ ܕܲܒܼܡܸܫܚܵܐ ܠܡܹܐܚܲܕܼ ܕܲܪܵܐ>
    text <ܘܲܙܟܼܵܐ ܠܚܲܫܹ̈ܐ ܕܪܸܓܲܬܼ ܦܲܓܼܪܵܐ ܒܪܸܚܡܲܬܼ ܡ̇ܪܹܗ ܀>
    text <܃ܠܡܵܢ ܟܲܝ ܦܲܠܓܹܗ ܟܹܐܢܵܐ ܠܚܘܼܒܹܿܗ ܠܘܵܬܼ ܝܲܠܕܵܬܹ̈ܗ>
    text <ܘܲܠܚܲܕܼ ܡܲܫܚܹܗ ܒܡܸܫܚܵܐ ܕܚܘܼܒܵܐ ܛܵܒܼ ܡ̣ܢ ܚܲܒܼܪ݁ܵܘܗܝ ܀>
    text <܃ܠܡܵܢ ܟܲܝ ܦܲܪܫܵܗ̇ ܠܐܵܘܝܘܼܬܼ ܚܘܼܒܵܐ ܕܣܝܼܡ ܒܲܟܼܝܵܢܵܐ>
    text <ܘܐܲܪܡܝܼ ܗܸܪܬܼܵܐ ܒܲܬܼܪܸܥܣܲܪܬܵܐ ܕܦܹܐܪ̈ܲܝ ܟܲܪܣܹܗ ܀>
    text <ܠܡܵܢܵܐ ܝܲܩܲܪ ܚܲܕܼ ܗܲܕܵܡ̇ܐ ܘܲܩܪ̣ܵܝܗܝ ܕܝܼܠܹܗ܃>
  block
    text <ܘܗܵܐ ܕܝܼܠܹܗ ܗ̄ܘ̣ ܟܠܹܗ ܓܘܼܫܡܵܐ ܕܪܘܼܟܵܒܼ ܝܲܠܕܵܘ̈ܗܝ ܀>
    text <܃ܠܡܵܢܵܐ ܣܲܕܿܩܵܗ̇ ܠܐܲܣܝܼܪܘܼܬܼܵܐ ܕܪ̈ܲܚܡܹܐ ܘܫܲܝܵ̈ܐ>
    text <ܘܲܠܚܲܕܼ ܐܵܘܪܸܬܼ ܝܼܵܬܿܘܼܬܼ ܚܘܼܒܵܐ ܕܥܵܠܹ̇ܒܼ ܠܐܲܚܵܘ̈ܗܝ ܀>
    text <܃ܚܲܕܼ ܗ̄ܘ̣ ܟܝܵܢܵܐ ܐܘܿ ܙܲܕܿܝܼܩܵܐ ܘܚܲܕܼ ܗ̄ܘ̣ ܝܲܠܕܵܐ>
    text <ܘܚܲܕܼ ܗ̄ܘ̣ ܪܸܡܙܵܐ ܕܨܵܪ ܝܵܠܹܕܿܬܵܟ ܒܣܲܡܵܐ ܕܙܲܪܥܵܟ ܀>
    text <܃ܕܚܲܕܼ ܗ̄ܘ̣ ܟܝܵܢܵܐ ܐ̄ܢܵܐ ܝܵܕܲ݁ܥ ܐ̄ܢܵܐ ܘܲܟܼܝܵܢܝ ܣܵܗܹ̇ܕܼ>
    text <ܐܸܠܵܐ ܠܵܐ ܫܘܸܐ ܨܼܒܼܝܵܢ ܢܲܦܫܵܐ ܥܲܡ ܬܘܼܩܵܢܵܐ ܀>
    text <܃ܖܼܒܼܝܵܢ ܢܲܦܫܵܐ ܗ̄ܘ̣ ܕܲܡܫܲܚܠܸܦ ܠܹܗ ܠܚܘܼܒܵܐ ܫܲܘܝܵܐ>
    text <ܘܗܘ̤ ܥܵܒܹ̇ܕܼ ܠܹܗ ܕܲܠܚܲܕܼ ܢܸܣܢܸܐ ܘܲܠܚܲܕܼ ܢܸܪܚܲܡ ܀>
    text <܃ܚܲܝܠܵܐ ܪܲܒܵܐ ܕܦܵܪܘܿܫܘܼܬܼܵܐ ܪܟܼܝܼܒܼ ܠܲܟܼܝܵܢܵܐ>
    text <ܘܲܡܕܲܒܲܪ ܠܹܗ ܐܲܝܟ ܗܸܢܘܿܟܼܵܐ ܠܐܲܝܝܟܵܐ ܕܨܵܒܹ̇ܐ ܀>
    text <܃ܚܹܝܝܠ ܨܼܒܼܝܵܢܲܢ ܥܵܨܹ̇ܐ ܠܚܘܼܒܵܐ ܒܚܹܝܠ ܨܸܒܼܝܵܢܹܗ>
    text <ܘܗܘ̤ ܢܵܓܹ̇ܕܼ ܠܹܗ ܐܲܝܟ ܗܲܕܿܝܼܠܵܐ ܠܲܠܡܹܐܝܢ ܫܲܝܢܵܐ ܀>
    text <܃ܗܵܢܵܐ ܚܲܝܠܵܐ ܪܡ݂ܲܙ ܠܝܼ ܒܟܸܣܝܵܐ ܦܵܪܘܿܫܵܐܝܼܬܼ>
    text <ܕܚܘܼܪ ܬܲܩܢܵܐܝܼܬܼ ܘܲܚܙܲܝܼ ܟܝܵܢܵܐ ܕܲܫܘܸܐ ܘܲܦܠܝܼܓܼ ܀>
    text <܃ܫܘܸܐ ܒܲܟܼܝܵܢܹܗ ܕܚܲܕܼ ܗ̄ܘ̣ ܟܝܵܢܵܐ ܘܪܸܡܙܵܐ ܕܓܼܒܼ݂ܠܹܗ>
    text <ܘܲܣܕܼܝܼܩ ܘܲܦܠܝܼܓܼ ܨܼܒܼܝܵܢ ܢܲܦܫܹܗ ܒܝܲܕܼ ܚܹܐܪܘܼܬܹܗ ܀>
    text <܃ܫܲܠܝܼܛ ܡ̇ܕܹܝܢ ܥܲܠ ܨܸܒܼܝܵܢܹܗ ܟܡܵܐ ܕܲܡܠܝܼܠܵܐ ܗ̄ܘ̣>
    text <ܘܲܒܼܚܹܐܪܘܼܬܹܗ ܓܵܒܹ̇ܐ ܘܡܲܣܠܸܐ ܠܐܲܝܢܵܐ ܕܨܵܒܹ̇ܐ ܀>
    text <܃ܚܘܼܒܹܿܗ ܕܟܹܐܢܵܐ ܕܲܠܘܵܬܼ ܝܲܠܕܵܘ̈ܗܝ ܓܠ̣ܵܐ ܘܒܲܕܸܿܩ ܠܝܼ>
    text <ܕܦܵܪܘܿܫܘܼܬܼܵܐ ܕܒܲܢ ܫܲܠܝܼܛܵܐ ܗ̄ܝܼ ܒܙܵܘܥܹ̈ܐ ܘܪܸܓܵܬܼܵܐ ܀>
    text <܃ܠܵܐ ܗ̄ܘ̣ܵܐ ܚܘܼܒܹܿܗ ܕܝܲܥܗܥܩܘܿܒܼ ܟܹܐܢܵܐ ܦܠܝܼܓܼ ܗ̄ܘ̣ܵܐ ܘܲܣܕܼܝܼܩ>
    text <ܚܹܝܠ ܨܸܒܼܝܵܢܵܐ ܢܲܓܼܕܹܿܗ ܠܚܘܼܒܵܐ ܠܵܘ ܛܘܼܝܵܒܹܗ ܀>
    text <܃ܠܵܐ ܫܲܘܝܝܘܼܬܼܵܐ ܕܨܸܒܼܝܵܢ ܝܲܠܕܵܘ̈ܗܝ ܣܕܲܩܬܹܗ ܠܚܘܼܒܹܿܗ>
    text <ܘܪܵܚܹ̇ܡ ܘܣܵܢܹ̇ܐ ܒܦܵܪܘܿܫܘܼܬܼܵܐ ܕܨܸܒܼܝܵܢ ܢܲܦܫܹܗ ܀>
    text <܃ܛܢܵܢܵܐ ܐܲܪܡܝܼ ܒܪܸܥܝܵܢ ܝܲܠܕܵܘ̈ܗܝ ܠܘܵܬܼ ܟܹܐܢܘܿܬܼܵܐ>
    text <ܕܐܸܢ ܡܸܙܕܲܕܲܩܝܼܢ ܐܵܦ ܡܸܬܼܪܲܚܡܝܼܢ ܒܲܕܼܡܘܼܬܼ ܝܵܘܣܸܦ ܀>
    text <܃ܚܘܼܒܹܿܗ ܕܝܵܘܣܸܦ ܥܲܒܼ݂ܕܹܿܗ ܪܚܝܼܡܵܐ ܠܨܸܒܼܝܵܢ ܐܲܒܼܘܼܗܝ>
    text <ܘܕܲܪܚܸܡ ܩܘܼܫܬܵܐ ܪܲܚ̣ܡܹܗ ܟܹܐܢܵܐ ܛܵܒܼ ܡ̣ܢ ܐܲܚܵܘ̈ܗܝ ܀>
    text <܃ܚܘܼܒܹܿܗ ܥܲܒܼܕܹܿܗ ܠܙܲܥܘܿܪ ܐܲܚܵܘ̈ܗܝ ܠܥܸܠ ܡ̣ܢ ܐܲܚܵܘ̈ܗܝ>
    text <ܘܗܘ̤ ܐܲܪܝܼܡܹܗ ܠܕܲܪܓܼܵܐ ܕܲܟܼܣܸܐ ܒܦܘܼܪܥܵܢ ܐܲܓܼܪܵܐ ܀>
    text <܃ܚܘܼܒܵܐ ܕܚܵܘܝܼ ܠܘܵܬܼ ܝܵܠܘܿܕܹܗ ܘܨܹܝܕܼ ܓܵܒܼܘܼܠܹܗ>
    text <ܗܘ̤ ܦܲܢܝܼ ܠܹܗ ܟܠܝܼܠ ܙܵܟܼܘܼܬܼܵܐ ܕܓܲܕܼܠܘܼܗܝ ܪ̈ܲܚܡܹܐ ܀>
    text <܃ܟܝܵܢܵܐ ܪܡ݂ܲܙ ܠܹܗ ܕܢܸܪܚܲܡ ܠܐܲܒܼܘܼܗܝ ܘܲܠܓܼܵܒܼܘܿܠܹܗ>
    text <ܘܲܒܼܕܼܘܼܒܵܪ̈ܵܘܗܝ ܦܪ݂ܲܥ ܠܐܲܠܵܗܵܐ ܘܲܠܝܵܠܘܿܕܹܗ ܀>
  block
    text <܃ܒܫܲܘܝܘܼܬܼ ܚܘܼܒܹܿܗ ܦܲܠܓܹܗ ܠܚܘܼܒܵܐ ܕܣܝܼܡ ܒܲܟܼܝܵܢܵܐ>
    text <ܘܪܸܚܡܲܬܼ ܢܲܦܫܹܗ ܥܨܵܬܹܗ ܠܝܲܨܪܵܐ ܠܡܸܪܚܲܡ ܣܲܓܿܝܼ ܀>
    text <܃ܕܵܡܹ̇ܐ ܚܘܼܒܵܐ ܕܲܠܘܵܬܼ ܝܵܘܣܸܦ ܡ̣ܢ ܝܵܠܘܿܕܹܗ>
    text <ܠܗܵܘ̇ ܕܲܡܫܝܼܚܵܐ ܠܘܵܬܼ ܝܘܿܚܲܢܵܢ ܪܵܚܹ̇ܡ ܡ̇ܪܹܐ ܀>
    text <܃ܬܪܸܥܣܲܪ ܐܵܘܠܸܕܼ ܐܵܦ ܦܵܪܘܿܩܲܢ ܪܘܼܚܵܢܵܐܝܼܬܼ>
    text <ܘܲܠܚܲܕܼ ܡܸܢܗܘܿܢ ܝܲܩܲܪ ܒܚܘܼܒܹܿܗ ܛܵܒܼ ܡ̣ܢ ܚܲܒܼܪ݁ܵܘܗܝ ܀>
    text <܃ܒܛܲܟܼܣܵܐ ܕܝܲܥܩܘܿܒܼ ܕܐܵܘܠܸܕܼ ܫܲܒܼܛܹ̈ܐ ܒܡܸܢܝܵܢ ܝܲܪ̈ܚܹܐ>
    text <ܒܹܗ ܐܵܦ ܡ̇ܪܲܢ ܓܒܼ݂ܵܐ ܬܲܠܡܝܼܕܹ̈ܐ ܠܝܘܼܦܵܢ ܐ̄ܢܵܫܵܐ ܀>
    text <܃ܐܲܝܟ ܡܸܢܝܵܢܵܐ ܕܲܒܼܢܲܝ̈ ܝܲܥܩܘܿܒܼ ܛܲܟܸܿܣ ܐܸܢܘܿܢ>
    text <ܕܢܸܗܘܘܿܢ ܕܵܡܹ̇ܿܝܢ ܐ̄ܪ̈ܵܙܹܐ ܕܥܲܡܵܐ ܠܦܘܼܪܩܵܢ ܥܲܡܡܹ̈ܐ ܀>
    text <܃ܒܐ̄ܪܵܙ ܦܵܪܘܿܩܲܢ ܐܵܘܠܸܕܼ ܝܲܥܩܘܿܒܼ ܬܪܸܥܣܲܪ ܫܲܒܼܛܝܼ̈ܢ>
    text <ܘܨܵܪ ܦܸܠ̈ܐܵܬܼܵܐ ܕܲܬܼܥܣܲܪܬܵܐ ܕܲܓܼܒܼܵܐ ܡܫܝܼܚܵܐ ܀>
    text <܃ܕܲܡܝܼ ܒܚܘܼܒܹܿܗ ܕܲܠܘܵܬܼ ܝܵܘܣܸܦ ܐܲܝܟ ܪܹܫܝܼܬܲܢ>
    text <ܕܲܥܠ݂ܲܒܼ ܚܘܼܒܹܿܗ ܠܘܵܬܼ ܨܼܒܼܝܵܢܵܐ ܕܪܵܚܹ̇ܡ ܚܘܼܒܵܐ ܀>
    text <܃ܒܚܘܼܒܵܐ ܕܲܒܼܪܹܗ ܪܫܲܡ̣ ܬܲܚܘܝܼܬܼܵܐ ܕܪܵܚܡܹܗ ܕܚܲܬܼܢܵܐ>
    text <ܕܲܪܚܸܡ ܐܵܦ ܗܘ̤ ܠܚܲܕܼ ܡ̣ܢ ܝܲܠܕܵܘ̈ܗܝ ܒܐ̄ܪܵܙ ܝܘܿܚܲܢܵܢ ܀>
    text <܃ܚܘܼܒܵܐ ܠܝܵܘܣܸܦ ܢܲܟܼܦܵܐ ܪܚܝܼܡ ܥܲܠ ܐܲܒܼܘܼܗܝ>
    text <ܗܘ̤ ܐܲܪܝܼܡܹܗ ܐܵܦ ܠܲܫܠܝܼܚܵܐ ܠܥܸܠ ܡ̣ܢ ܚܲܒܼܪ݁ܵܘܗܝ ܀>
    text <܃ܚܘܼܒܹܿܗ ܕܝܵܘܣܸܦ ܢܲܓܼܕܹܿܗ ܠܐܲܒܼܘܼܗܝ ܒܵܬܲܪ ܚܘܼܒܹܿܗ>
    text <ܘܲܓܼܠ̣ܵܐ ܘܒܲܕܸܿܩ ܕܚܘܼܒܵܐ ܗ̄ܘ̣ ܦܵܪܲ̇ܥ ܚܘܼܒܵܐ ܠܚܘܼܒܵܐ ܀>
    text <܃ܒܝܵܘܣܸܦ ܡ̇ܕܹܝܢ ܢܚܘܼܪ ܐܵܦ ܐܲܝܢܵܐ ܕܫܵܐܹ̇ܠ ܪ̈ܲܚܡܹܐ>
    text <ܕܲܪܚܸܡ ܡ̇ܪܹܗ ܦܲܪ݂ܥܹܗ ܚܘܼܒܵܐ ܕܛܵܒܼ ܡ̣ܢ ܕܝܼܠܹܗ ܀>
    text <܃ܐܵܦ ܝܵܠܘܿܕܼ ܡܸܛܠ ܗܵܕܹܐ ܐܲܣܓܿܝܼ ܪܲܚ̣ܡܹܗ>
    text <ܕܲܚ̣ܙܵܐ ܕܐܲܣܝܼܪ ܚܘܼܒܵܐ ܕܢܲܦܫܹܗ ܠܘܵܬܼ ܥܵܒܼܘܿܕܹܗ ܀>
    text <܃ܪܲܚ̣ܡܹܗ ܣܲܓܿܝܼ ܛܵܒܼ ܡ̣ܢ ܐܲܚܵܘ̈ܗܝ ܘܐܲܛܸܢ ܠܐܲܝܵܘ̈ܗܝ>
    text <ܕܢܸܗܘܘܿܢ ܪܵܗ̇ܛܝܼܢ ܠܲܬܼܪܲܥ ܟܲܣܝܵܐ ܕܢܸܪܚܲܡ ܐܸܢܘܿܢ ܀>
    text <܃ܘܟܲܕܼ ܚܲܕܼ ܐܲܒܼܵܐ ܘܚܲܕܼ ܒܵܪܘܿܝܵܐ ܕܦܲܓܼܪܵܐ ܘܢܲܦܫܵܐ>
    text <ܢܬ݂ܲܥ ܨܼܒܼܝܵܢܵܐ ܕܚܲܕܼ ܗܲܕܵܡ̇ܐ ܘܙܲܠ̣ܘ ܣܲܓܿܝܼ̈ܠܹܐ ܀>
    text <܃ܚܦܝܼܛ ܗ̄ܘ̣ܵܐ ܝܵܘܣܸܦ ܘܐܲܡܝܼܢ ܟܠܫܵܥ ܒܲܬܼܪܲܥ ܟܲܣܝܵܐ>
    text <ܕܲܢܦܲܢܸܐ ܠܹܗ ܐܲܝܟ ܐܲܓܼܪܵܐ ܠܥܲܡܠܵܘ̈ܗܝ ܚܘܼܒܵܐ ܘܪ̈ܲܡܹܐ ܀>
    text <܃ܒܚܘܼܒܵܐ ܘܪ̈ܲܚܡܹܐ ܟܕܼܝܼܢ ܗ̄ܘ̣ܵܐ ܚܘܼܒܹܿܗ ܒܢܝܼܪܵܐ ܕܡ̇ܪܹܐ>
    text <ܘܲܒܼܝܵܠܕܹܗ ܡܙܲܝܲܚ ܗ̄ܘ̣ܵܐ ܠܵܗ̇ ܠܡܸܠܲܬܼ ܟܲܣܝܵܐ ܀>
    text <܃ܒܐܝܼܩܵܪ ܐܲܒܼܘܼܗܝ ܡܸܬܼܪܲܥܸܐ ܗ̄ܘ̣ܵܐ ܦܵܪܲ̇ܥ ܗ̄ܘ̣ܵܐ ܠܹܗ>
    text <ܠܚܘܼܒܹܿܗ ܚܘܼܒܵܐ ܕܦܵܪܲܥ ܟܠܫܵܥ ܠܲܡܬܲܩܢܵܢܹܗ ܀>
    text <ܩܲܕܸܿܡ ܒܲܟܲܪ ܨܼܒܼܝܵܢ ܢܵܦܫܹܗ ܩܕܼܵܡ ܢܵܡܘܿܣܵܐ܃>
  block
    text <ܕܒܼܵܬܲܪ ܙܲܒܼܢܵܐ ܥܬܼܝܼܕܼ ܗ̄ܘ̣ܵܐ ܕܲܢܣܝܼܡ ܙܘܼܗܪܵ ܡܸܠܵܘ̈ܗܝ ܀>
    text <܃ܡ̇ܕܹܝܢ ܓܼܠܝܵܐ ܗ̄ܝܼ ܕܠܵܘ ܢܵܡܘܿܣܵܐ ܐܲܠܸܦ ܟܹܐܢܹ̈ܐ>
    text <ܐܸܠܵܐ ܗܘ̤ܵܘ ܢܵܡܘܿܣܵܐ ܠܦܘܼܠܚܵܢ ܩܘܼܫܬܵܐ ܀>
    text <܃ܫܲܦܝܼܪ ܬܲܪܓܸܿܡ ܐܵܦ ܟܵܪܘܿܙܵܐ ܕܡܼܠܲܬܼ ܩܘܼܫܬܵܐ>
    text <ܕܲܠܥܵܘܠܹ̈ܐ ܣܝܼܡ ܢܵܡܘܿܣܵܐ ܠܵܐ ܗ̄ܘ̣ܵܐ ܠܟܹܐܢܹ̈ܐ ܀>
    text <܃ܟܹܐܢܹ̈ܐ ܠܘܼܩܕܸܿܡ ܗܘ̤ܵܘ ܢܵܡܘܿܣܵܐ ܠܪܸ̈ܥܝܵܢܲܝܗܘܿܢ>
    text <ܘܗܸܢܘ̣ܿܢ ܚܵܘܝܼܘ ܫܒܼܝܼܠ ܢܵܡܘܿܣܵܐ ܒܕܼܘܼܒܵܪ̈ܲܝܗܘܿܢ ܀>
    text <܃ܩܲܕܿܝܼܡ ܝܲܨܪܵܐ ܕܦܵܪܘܿܫܘܼܬܼܵܐ ܠܟܼܠ ܢܵܡܘܿܣܝܼ̈ܢ>
    text <ܗܘ̤ܝܘܼ ܪܲܒܵܐ ܕܟܼܵܬܹ̇ܒܼ ܘܡܲܗܓܸܿܐ ܠܡܲܠܝܼܠܘܼܬܼܵܐ ܀>
    text <܃ܝܲܨܪܵܐ ܟܬ݂ܲܒܼ ܠܹܗ ܣܸܦܪܵܐ ܠܝܵܘܣܸܦ ܥܲܠ ܪܸܥܝܵܢܹܗ>
    text <ܘܲܩܪ̣ܵܐ ܒܗܵܘܢܵܐ ܘܦܲܫܸܩ ܣܸܦܪܵܐ ܕܣܸܓܼܕܲܬܼ ܟܲܣܝܵܐ ܀>
    text <܃ܬܲܪܬܹܿܝܢ ܝܼܠܸܦ̣ ܡ̣ܢ ܢܵܡܘܿܣܵܐ ܕܦܵܪܘܿܫܘܼܬܼܵܐ>
    text <ܕܚܲܝܵܒܼ ܐ̄ܢܵܫܵܐ ܦܘܼܪܥܵܢ ܚܘܼܒܵܐ ܠܡܵܪܹܗ ܘܐܲܒܼܘܼܗܝ ܀>
    text <܃ܬܲܪܬܹܿܝܢ ܦܲܢܝ̣ ܐܵܦ ܗܘ̤ ܒܚܘܼܒܹܿܗ ܐܲܝܟ ܦܵܪܘܿܫܵܐ>
    text <ܣܸܓܼܕܲܬܼ ܚܘܼܒܵܐ ܠܡܵܪܵܐ ܕܥܲܕܕܹܿܗ ܘܲܠܝܵܠܘܿܕܹܗ ܀>
    text <܃ܘܕܲܚ̣ܙܵܐ ܐܲܒܼܘܼܗܝ ܕܲܚܦܝܼܛ ܦܵܪܲܥ ܐܲܝܟ ܚܲܝܒܼܵܐ>
    text <ܦܲܪ̣ܥܹܗ ܐܵܦ ܗܘ̤ ܐܲܓܼܪܵܐ ܕܚܘܼܒܵܐ ܠܘܵܬܼ ܨܸܒܼܝܵܢܹܗ ܀>
    text <܃ܪܲܚ̣ܡܹܗ ܒܟܸܣܝܵܐ ܕܲܚ̣ܙܵܐ ܕܲܟܼܣܸܐ ܒܚܘܼܒܹܿܗ>
    text <ܘܝܲܩܪܹܗ ܒܓܸܠܝܵܐ ܕܢܲܟܸܿܦ ܪܼ̈ܓܼܫܵܘܗܝ ܥܲܡ ܨܼܒܼܝܵܢܹܗ ܀>
    text <܃ܒܢܲܚ̈ܬܹܿܐ ܨܲܒܸܿܬܼ ܦܲܓܼܪܹܗ ܠܦܘܼܬܼ ܨܸܒܼܝܵܢܹܗ>
    text <ܘܲܒܼܚܘܼܫܵܒܼܵܘ̈ܗܝ ܙܲܝܲܚ ܢܲܦܫܹܗ ܡܲܠܝܲܬܼ ܚܘܼܒܵܐ ܀>
    text <܃ܐܵܦ ܒܵܪܘܿܝܵܐ ܐܲܣܓܿܝܼ ܪܲܚ̣ܡܹܗ ܛܵܒܼ ܡ̣ܢ ܐܲܚܵܘ̈ܗܝ>
    text <ܕܲܚܙ̣ܲܐ ܕܐܲܣܝܼܪ ܚܘܼܒܵܐ ܕܢܲܦܫܹܗ ܠܘܵܬܼ ܟܲܣܝܘܼܬܹܗ ܀>
    text <܃ܝܲܗ̣̄ܒܼ ܒܹܗ ܚܲܝܠܵܐ ܡ̣ܢ ܟܲܣܝܘܼܬܹܗ ܠܡܸܚܙܵܐ ܕܟܲܣ̈ܝܵܢ>
    text <ܘܚܲܝܸܠ ܙܵܘܥܵܘ̈ܗܝ ܠܡܸܬܼܒܲܩܵܝܘܼ ܒܲܥܬܼܝܼ̈ܕܼܵܬܼܵܐ ܀>
    text <܃ܟܲܣܝܵܐ ܬܲܪܓܸܿܡ ܪܸܡܙܵܐ ܕܚܲܝܠܹܗ ܒܙܵܘܥܲܝ̈ ܢܲܦܫܵܐ>
    text <ܘܒܲܕܿܩܹܗ ܒܓܸܠܝܵܐ ܠܚܹܝܠ ܟܲܣܝܘܼܬܹܗ ܕܲܓܼܠܸܐ ܠܹܗ ܟܠ ܀>
    text <܃ܒܚܸܠܡܹܗ ܓܠ̣ܵܐ ܠܹܗ ܥܲܠ ܪܘܼܡܪܵܡܹܗ ܘܡܘܼܟܵܟ ܐܲܚܵܘ̈ܗܝ>
    text <ܘܚܵܘܝܹܗ ܒܟܸܣܝܵܐ ܕܲܡܪܝܼܡ ܫܲܒܼܛܹܗ ܥܲܠ ܣܵܩܘܿܪ̈ܵܘܗܝ ܀>
    text <܃ܚ̣ܙܵܐ ܠܲܡ ܝܵܘܣܸܦ ܚܸܠܡܵܐ ܒܟܸܣܝܵܐ ܘܚܵܘܝܼ ܠܐܲܝܵܘ̈ܗܝ>
    text <ܘܐܲܠܸܦ ܐܸܢܘܿܢ ܥܲܠ ܫܘܼܠܛܵܢܹܗ ܕܪܵܕܹܐ ܘܕܼܵܐܹ̇ܝܢ ܀>
    text <܃ܚܙܹ̇ܝܬܼ ܠܲܡ ܕܐܝܼܬܲܝ ܐܸܢܵܐ ܘܐܲܢ̄ܬܿܘܿܢ ܒܦܘܼܠܚܵܢ ܐܲܪܥܵܐ>
    text <ܟܲܕܼ ܐܵܣ̇ܪܝܼܢܲܢ ܟܲܦܹ̈ܿܐ ܒܚܲܩܠܵܐ ܠܡܵܙܘܿܢ ܙܲܒܼܢܵܐ ܀>
    text <܃ܚܙܹ̇ܝܬܼ ܕܐܸܙܕܲܩܦܲܬ̤ ܟܲܦܵܐ ܕܲܩܢܘܿܡܝ ܘܬܸܪܨܲܬ̤ ܩܵܡܲܬ̤>
    text <ܘܲܚܙܹ̇ܝܬܼ ܟܲܦܹ̈ܐ ܕܲܩܢܘܿܡܲܝ̈ܟܿܘܿܢ ܟܲܕܼ ܣܵܓܼ̈ܕܵܢ ܠܝܼ ܀>
  block
    text <܃ܒܟܲܦܹ̈ܐ ܚܵܘܝܹܗ ܟܲܦܢܵܐ ܕܪܵܕܹܐ ܘܲܡܩܲܦܲܚ ܟܠ>
    text <ܘܲܒܼܣܸܓܼ̈ܕܵܬܼܗܹܝܢ ܫܘܼܥܒܵܕܼ ܐܲܚܵܘ̈ܗܝ ܕܲܣܓܸܕܼܘ ܩܘܼܕܸܡܵܘܗܝ ܀>
    text <܃ܚܕܲܥܣܲܪ ܟܲܦܝܼ̈ܢ ܟܲܦ̣ ܪܹ̈ܫܲܝܗܘܿܢ ܘܲܣܓܸܕܼ ܠܲܚܕܼܵܐ>
    text <ܘܦܸܫܛܲܬ̤ ܐܝܼܕܼܵܐ ܘܲܪܕܵܬܼ ܐܸܢܹܝܢ ܘܲܙܟܼܵܬ̤ ܐܹܢܝܢ ܀>
    text <܃ܐܘܿ ܬܸܕܼܡܘܼܪܬܵܐ ܕܲܒܼܝܲܕܼ ܟܲܦܹ̈ܐ ܡܸܬܼܚܵܘܝܵܐ ܗ̄ܘ̣ܵܬܼ>
    text <ܕܟܲܦܢܵܐ ܘܣܲܒܼܥܵܐ ܬܪܸܥܣܲܪ ܡܸܬܼܒܲܕܲܩ ܗ̄ܘ̣ܵܐ ܀>
    text <܃ܐܹܝܘ ܡܸܢܝܵܢܵܐ ܕܝܲܪ݁ܚܹܐ ܚܕܲܥܣܲܪ ܕܚܵܒܼܘ ܘܐܸܬܼܡܲܣܟܲܢܘ>
    text <ܘܐܲܣܢܸܩ ܐܸܢܘܿܢ ܪܸܡܙܵܐ ܟܲܣܝܵܐ ܥܲܠ ܚܲܕܼ ܝܲܪܝܵܐ ܀>
    text <܃ܐܘܿ ܡ̇ܙܘܿܢܵܐ ܕܟܲܕܼ ܗܘ̤ ܙܵܐܹ̇ܢ ܫܐܸ݂ܠ ܡ̇ܙܘܿܢܵܐ>
    text <ܒܟܲܦܹ̈ܐ ܬܪܸܥܣܲܪ ܕܡܸܬܼܟܲܫ̈ܦܵܢ ܗ̣̄ܘܲܝ̈ ܟܲܦܵܐ ܀>
    text <܃ܐܹܝܘ ܠܲܟܼܝܵܢܵܐ ܕܲܫܘܸܐ ܟܠܹܗ ܘܲܦܠܝܼܓܼ ܟܠܹܗ>
    text <ܘܡܸܢܹܗ ܟܲܦܢܵܐ ܐܵܦ ܡܵܙܘܿܢܵܐ ܚܲܣܝܼܪ ܘܲܓܼܡܝܼܪ ܀>
    text <܃ܚܲܕܼ ܗ̄ܘ̣ ܟܝܵܢܵܐ ܘܲܫܘܸܐ ܟܠܹܗ ܒܟܼܠܡܵܐ ܕܲܩܢܸܐ>
    text <ܘܲܦܠܝܼܓܼ ܟܠܹܗ ܒܝܲܕܼ ܨܸܒܼܝܵܢܵܐ ܕܦܵܪܘܿܫܘܼܬܹܗ ܀>
    text <܃ܡ̣ܢ ܚܲܕܼ ܢܸܒܼܥܵܐ ܪܕܼܵܘ ܗܲܕܵܡܹ̈ܐ ܐܲܝܟ ܡܲܒܿܘܼܥܹ̈ܐ>
    text <ܘܲܚܕܲܥܣܲܪ ܓܵܙ̣ܘ ܘܚܲܕܼ ܐܸܫܬܲܦܲܥ ܒܪܸܕܼܝܵܐ ܕܚܘܼܒܹܿܗ ܀>
    text <܃ܒܲܕܼܡܘܼܬܼ ܓܝܼܚܘܿܢ ܚܵܘܝܼ ܪܸܕܼܝܹܗ ܒܐܲܪܲܥ ܡܸܨܪܹܝܢ>
    text <ܘܚܲܕܿܝܼ ܫܸܩܝܵܐ ܕܲܡܠܝܼܠܘܼܬܹܗ ܛܵܒܼ ܡ̣ܢ ܚܲܪܫܵܐ ܀>
    text <܃ܓܝܼܚܘܿܢ ܝܼܒܸܫ̣ ܕܲܟܼܠܵܝܗܝ ܥܵܘ̣ܠܵܐ ܠܪܸܕܼܝܹܗ ܪܲܒܵܐ>
    text <ܘܝܵܘܣܸܦ ܐܲܪܕܲܝܼ ܫܸܦܥܵܐ ܚܲܠܝܵܐ ܒܝܲܕܼ ܡ̇ܙܘܿܢܵܐ ܀>
    text <܃ܒܚܸܠܡܵܐ ܕܲܚܙ̣ܵܐ ܒܲܕܸܿܩ ܠܐܲܚܵܘ̈ܗܝ ܥܲܠ ܬܲܪ̈ܬܲܝܗܹܝܢ>
    text <ܕܕܲܡ ܢܸܬܼܟܲܚܕܼܘܼܢ ܡ̣ܢ ܒܘܼܕܵܩܵܐ ܕܲܒܼܝܲܕܼ ܟܲܦܹ̈ܐ ܀>
    text <܃ܗܘ̤ܵܐ ܝܲܬܿܝܼܪܵܐ ܒܘܼܕܵܩ ܐ̄ܪ݁ܵܙܹܐ ܠܒܼܝܼܫܘܼܬܼ ܝܲܨܵܪܵܐ>
    text <ܘܲܛܠܲܡ̣ܘ ܐܸܢܹܝܢ ܠܲܣܬܼܝܼܪ݁ܵܬܼܵܐ ܕܲܓܼܠ̣ܵܐ ܒܟܲܦܹ̈ܐ ܀>
    text <܃ܠܵܐ ܐܸܬܼܥܲܕܵܪܘ ܐܲܚܲܝ̈ ܝܵܘܣܸܦ ܡ̣ܢ ܒܘܼܕܵܩܵܘ̈ܗܝ>
    text <ܐܸܠܵܐ ܕܐܵܘܣܸܦܘ ܡܸܪܲܬܼ ܢܲܦܫܵܐ ܠܘܼܩܒܲܠ ܚܸܠܡܵܘ̈ܗܝ ܀>
    text <܃ܐܲܣܓܿܝܼܘ ܣܲܩ̣ܪܘܼܗܝ ܡܸܛܠ ܫܘܼܦܪ̈ܵܘܗܝ ܐܲܝܟ ܚܲܣܵܡܹ̈ܐ>
    text <ܕܡܸܛܠ ܡ̇ܢܵܐ ܦܠܸܐ ܥܲܡ ܫܘܼܦܪܹܗ ܐܵܦ ܪܸܥܝܵܢܹܗ ܀>
    text <܃ܘܲܟܼܡܵܐ ܕܗܸܢܘ̣ܿܢ ܐܲܣܓܿܝܼܘ ܣܲܩ̣ܪܘܼܗܝ ܥܲܠ ܪܘܼܡܪܵܡܹܗ>
    text <ܥܲܒܼ݂ܕܹܿܗ ܡܵܪܹܗ ܢܸܒܼܥܵܐ ܕܡܲܪܕܸܿܐ ܚܹܝܠ ܟܲܣ̈ܝܵܬܼܵܐ ܀>
    text <܃ܗܦ݂ܲܟ ܘܲܓܼܠ̣ܵܐ ܒܹܗ ܒܚܸܙܘܵܐ ܕܲܬܼܪܹܝܢ ܐ̄ܪܵܙܵܐ ܐ̄ܚܪܹܢܵܐ>
    text <ܕܩܵܥܹ̇ܐ ܒܚܲܝܠܹܗ ܐܲܝܟ ܟܵܪܘܿܙܵܐ ܥܲܠ ܫܘܼܠܛܵܢܹܗ ܀>
    text <ܚܙܹ̇ܝܬܼ ܠܲܡ ܚܸܠܡܵܐ ܬܢ̣ܵܐ ܡܲܟܼܝܼܟܼܵܐ ܠܐܲܒܼܘܼܗܝ ܘܠܐܲܚܵܘ̈ܗܝ܃>
  block
    text <ܘܗܵܐ ܢܲܗܝܼܪܹ̈ܐ ܫܸܡܫܵܐ ܘܣܲܗܪܵܐ ܣܵܓܼ̇ܕܲܝܼܢ ܩܘܼܕܼܡܲܝ ܀>
    text <܃ܥܲܡ ܐܸܣܦܹܪܵܐ ܕܫܸܡܫܵܐ ܪܲܒܵܐ ܘܣܲܗܪܵܐ ܪܲܓܼܝܵܐ>
    text <ܚܕܲܥܣܲܪ ܟܵܘܟܿܒܹ̈ܐ ܚܙܹ̇ܝܬܼ ܕܲܟܼܕܼܝܼܢܝܼܢܝܼܢ ܒܢܝܼܪܵܐ ܕܣܸܓܼܕܲܬܼܝ ܀>
    text <܃ܚܙܹ̇ܐ ܝܵܠܘܿܕܹܗ ܕܚܸܠܡܹܗ ܐܵܬܼܵܐ ܗ̄ܘ̣ ܕܫܸܡ ܫܘܼܠܛܵܢܹܗ>
    text <ܘܲܬܼܡܲܗ ܣܲܓܿܝܼ ܕܪܲܒܵܐ ܗ̄ܝܼ ܡܸܢܹܗ ܐܲܝܕܵܐ ܕܒܲܕܸܿܩ ܀>
    text <܃ܓܠ̣ܵܐ ܠܹܗ ܠܲܒܼܪܹܗ ܚܲܝܠܵܐ ܕܲܟܼܣܸܐ ܒܓܼܵܘ ܦܸܠܐܬܼܵܐ>
    text <ܕܐ̄ܢܵܐ ܠܲܡ ܘܐܸܡ̇ܟ ܘܐܲܚܲܝ̈ܟ ܢܹܐܬܸܐ ܘܢܸܣܓܿܘܿܕܼ ܩܘܼܕܼܡܲܝܟ ܀>
    text <܃ܒܬܲܗܪܵܐ ܪܲܒܵܐ ܩܵܡ̣ ܙܲܕܼܝܼܩܵܐ ܒܐܲܝܠܹܝܢ ܕܲܡܫܲܥ̣>
    text <ܘܲܪܢ̣ܵܐ ܣܲܓܿܝܼ ܕܕܲܠܡܵܐ ܚܣܵܡܵܐ ܢܥܵܘܸܟ ܚܘܼܒܵܐ ܀>
    text <܃ܒܨܸܒܼܝܵܢ ܐܲܚܵܘ̈ܗܝ ܡܸܬܼܒܲܩܸܐ ܗ̄ܘ̣ܵܐ ܐܲܝܟ ܝܵܕܼܘܿܥܵܐ>
    text <ܕܕܲܠܡܵܐ ܡܸܪܬܼܵܐ ܘܒܼܝܼܫܘܼܬܼ ܢܸܟܼܠܵܐ ܫܵܪܹܐ ܠܚܸܠܡܹ̈ܐ ܀>
    text <܃ܘܲܟܼܡܵܐ ܕܝܲܩܘܿܒ ܒܐܲܝܕܵܐ ܕܟܹܐܢܵܐ ܡܸܬܼܒܲܩܸܐ ܗ̄ܘ̣ܵܐ>
    text <ܝܲܨܪܵܐ ܕܲܒܼܢܵܘ̈ܗܝ ܢܸܟܼܠܵܐ ܒܟܸܣܝܵܐ ܡܸܨܛܲܢܲܥ ܗ̄ܘ̣ܵܐ ܀>
    text <܃ܚܣܲܡ̣ܘ ܡܲܪ̈ܵܚܹܐ ܘܲܣܢ̣ܵܘ ܣܲܓܿܝܼ ܠܡܲܡܝܼܡ ܢܲܦܫܵܐ>
    text <ܕܲܚܙ̣ܵܘ ܕܝܼܪܸܒܼ ܒܝܲܕܼ ܓܸܠܝܵܢܹ̈ܐ ܪ̈ܘܼܚܵܢܵܝܹܐ ܀>
    text <܃ܗܘ̤ ܥܲܡ ܐܲܚܵܘ̈ܗܝ ܡܸܬܼܪܲܒܸܿܐ ܗ̄ܘ̣ܵܐ ܘܐܲܚܵܘ̈ܗܝ ܥܲܡܹܗ>
    text <ܘܟܲܕܼ ܗܘ̤ ܫܘܸܐ ܗ̄ܘ̣ܵܐ ܠܸܒܵܐ ܕܐܲܚܵܘ̈ܗܝ ܠܦܝܼܓܼ ܗ̄ܘ̣ܵܐ ܘܲܣܕܼܝܼܩ ܀>
    text <܃ܗܘ̤ ܐܲܣܝܼܪ ܗ̄ܘ̣ܵܐ ܒܚܘܼܒܵܐ ܕܐܲܒܼܘܼܗܝ ܘܕܲܩܢܘܿܡܲܝ̈ܗܘܿܢ>
    text <ܘܗܸܢܘ̣ܿܢ ܥܵܩ̇ܪܝܼܢ ܒܸܢܝܵܢ ܚܘܼܒܵܐ ܒܢܲܝ̈ܐ ܕܢܸܟܼܠܵܐ ܀>
    text <܃ܗܘ̤ ܥܲܡ ܐܲܒܼܘܼܗܝ ܚܙܝܼܩ ܒܐܵܘܝܘܼܬܼܵܐ ܕܣܘܼܢܩܵܢܲܝ̈ܗܘܿܢ>
    text <ܘܗܸܢܘ̣ܿܢ ܣܵܬܼ̇ܪܝܼܢ ܚܘܼܒܵܐ ܕܝܼܠܹܗ ܘܲܕܼܝܵܠܘܿܕܹܗ ܀>
    text <܃ܚܣܵܡܵܐ ܣܲܡܝܵܐ ܣܲܡܝܼ ܐܸܢܘܿܢ ܠܐܲܚܲܝ̈ ܝܵܘܣܸܦ>
    text <ܘܠܵܐ ܚܙ̣ܵܘ ܢܘܼܗܪܵܐ ܕܙܲܕܿܝܼܩܘܼܬܼܵܐ ܕܲܟܼܣܸܐ ܒܚܸܠ̈ܡܵܘܗܝ ܀>
    text <܃ܚܣܵܡܵܐ ܗܘ̤ܵܐ ܠܗܘܿܬ ܐܲܝܟ ܬܲܚܦܝܼܬܼܵܐ ܩܕܼܵܡ ܥܲܝܢܲܝ̈ܗܘܿܢ>
    text <ܘܠܵܐ ܐܸܬܼܒܲܩܝܼܘ ܕܥܸܠܲܬܼ ܚܸܠܡܵܐ ܠܗܘܿܢ ܥܘܼܕܼܪܵܢܵܐ ܗ̄ܝܼ ܀>
    text <܃ܚܣܵܡܵܐ ܡܝܼܬܼܵܐ ܕܡܝܼܬܼ ܟܲܕܼ ܠܵܐ ܡܝܼܬܼ ܘܚܲܝ ܟܲܕܼ ܠܵܐ ܚܲܝ>
    text <ܡܝܼܬܼ ܠܲܫܪܵܪܵܐ ܘܚܲܝ ܠܲܚܛܝܼܬܼܵܐ ܘܠܲܝܬܵܘܗܝ ܘܐܝܼܬܼܵܘܗܝ ܀>
    text <܃ܐܲܝܢܵܘ ܒܝܼܫܵܐ ܕܒܼܝܼܫ ܘܲܡܕܲܪܲܡ ܡ̣ܢ ܒܝܼܫܘܼܬܹܗ>
    text <ܘܡܲܢ̣ܘܼ ܕܲܓܼܠܝܼܙ ܡ̣ܢ ܢܲܗܝܼܪܵܐ ܐܲܝܟ ܣܲܟܼܠܘܼܬܹܗ ܀>
    text <܃ܩܪ̣ܵܐ ܠܲܡ ܝܲܥܩܘܿܒܼ ܘܐܸܡ݂ܲܪ ܠܲܒܼܪܹܗ ܝܵܘܣܸܦ ܢܲܟܼܦܵܐ>
    text <ܕܬܼܵܐ ܙܸܠ ܘܲܚܙܝܼ ܫܠܵܡܵܐ ܕܐܲܚܲܝ̈ܟ ܘܲܕܡܲܪܥܝܼܬܼܵܐ ܀>
    text <܃ܚ̣ܙܲܩ ܬܲܡܼܝܼܡܵܐ ܐܲܝܟ ܕܐܸܬܼܦܲܩܲܕܼ ܡ̣ܢ ܝܵܠܘܿܕܹܗ>
    text <ܘܥܲܡ ܗܲܕܵܡ̇ܘ̈ܗܝ ܐܵܦ ܪܸܥܝܵܢܹܗ ܒܲܦܫܝܼܛܘܼܬܼܵܐ ܀>
    text <܃ܚܙ̣ܵܐܘܼܗܝ ܕܐܵܬܹ̇ܐ ܘܲܚܘܝܼܚ ܟܹܐܢܵܐ ܫܦܝܼܥܵܐ>
    text <ܘܲܠܛܲܫܘ̣ ܣܲܝܦܵܐ ܕܪܸ̈ܥܝܵܢܲܝܗܘܿܢ ܕܲܢܡܝܼܬܼܘܢܵܝܗܝ ܀>
    text <ܗܵܐ ܠܲܡ ܐܵܬܹ̇ܐ ܚܵܠܹ̇ܡ ܚܸܠܡܹ̈ܐ ܥ̣ܢܵܘ ܡܲܪ̈ܵܚܹܐ܃>
  block
    text <ܬܵܘ ܕܲܢܪܝܼܡܝܼܘܗܝ ܡ̣ܢ ܚܲܝܘܼܬܼܵܐ ܘܢܸܫܪܸܐ ܚܸܠܡܵܘ̈ܗܝ ܀>
    text <܃ܢܫܲܬܸܿܩ ܚܲܝܵܘ̈ܗܝ ܕܠܵܐ ܬܘܼܒܼ ܢܸܗܪܘܿܓܼ ܒܲܫܒܼܝܼ̈ܚܵܬܼܵܐ>
    text <ܕܕܲܠܡܵܐ ܢܲܡܠܸܟ ܘܲܢܫܲܥܒܸܿܕܼ ܠܲܢ ܐܲܝܟ ܡ̇ܐ ܕܲܚܙ̣ܵܐ ܀>
    text <܃ܩ̣ܪܸܒܼ ܬܲܡܝܼܡܵܐ ܫܐܸܠ̣ ܒܲܫܠܵܡܵܐ ܕܡܲܠܝܲܝ̈ ܪܘܼܓܼܙܵܐ>
    text <ܘܠܵܐ ܦܲܢܝܼܘ ܠܹܗ ܐܲܝܕܵܐ ܕܦܲܐܝܵܐ ܠܚܘܼܒܵܐ ܕܐܲܚܹ̈ܐ ܀>
    text <܃ܩܲܒܸܿܠܘ ܡܸܢܹܗ ܡܙܘܿܢ ܙܲܒܼܢܵܐ ܕܚܲܝܹ̈ܐ ܕܙܲܒܼܢܵܐ>
    text <ܘܛܲܒܲܥܘ ܓܘܼܫܡܹܗ ܒܢܸܟܼܠܵܐ ܕܡ̇ܘܬܵܐ ܕܲܢܡܝܼܬܼܘܢܵܝܗܝ ܀>
    text <܃ܫܐܸ݂ܠ ܒܲܫܠܵܡܗܘܿܢ ܒܚܘܼܒܵܐ ܘܪ̈ܲܚܡܹܐ ܘܢܲܫܸܩ ܐܸܢܘܿܢ>
    text <ܘܠܵܐ ܦܲܢܝܼܘܼ ܠܹܗ ܫܠܵܡܵܐ ܕܝܲܗ̣̄ܒܼ ܠܗܘܿܢ ܐܲܟܼܡܵܐ ܕܘܵܠܹ̇ܐ ܀>
    text <܃ܐܸܟܲܠ̣ܘ ܠܲܚܡܵܐ ܕܐܸܫܬܲܕܲܪ ܠܗܘܿܢ ܡ̣ܢ ܐܲܒܼܘܼܗܘܿܢ>
    text <ܘܫܲܪܝܼܘ ܡܪܲܟܿܒܼܝܼܢ ܦܘܼܪ̈ܣܹܐ ܨܢܝܼܥܹ̈ܐ ܐܲܝܟ ܕܢܵܘܒܿܘܼܢܵܝܗܝ ܀>
    text <܃ܟܲܕܼ ܚܙ̣ܵܐܘܼܗܝ ܗ̄ܘ̣ܵܘ ܟܠܗܘܿܢ ܐܲܚܵܘ̈ܗܝ ܗܵܟܲܢ ܐܸܡ݂ܲܪܘ>
    text <ܕܗܵܐ ܠܲܡ ܡܲܛܝܼ ܝܵܠܹ̇ܡ ܚܸܠܡܹ̈ܐ ܘܡ̇ܘܕܲܥ ܐ̄ܪ̈ܵܙܹܐ ܀>
    text <܃ܗܵܢܵܘ̇ ܝܵܪܬܵܐ ܕܒܲܣܝܼܡ ܪܹܝܚܹܗ ܩܕܼܵܡ ܝܵܠܘܿܕܹܗ>
    text <ܢܢܲܛܪ ܐܸܒܼܠܹܗ ܒܓܼܵܘ ܣܵܚܪ̈ܵܬܲܢ ܘܲܩܕܼܵܡ ܐܲܒܼܘܼܗܝ ܀>
    text <܃ܗܵܢܵܘ̇ ܕܲܥܬܼܝܼܕܼ ܕܢܸܗܘܸܐ ܡ̇ܪܵܐ ܘܲܢܫܲܥܒܸܿܕܼ ܠܲܢ>
    text <ܘܒܲܕܼܡܘܼܬܼ ܡ̇ܪܵܐ ܢܸܣܓܿܘܿܕܼ ܩܘܼܕܼܡ̇ܘܗܝ ܘܢܸܫܬܲܥܒܲܕܼ ܠܹܗ ܀>
    text <܃ܐܸܬܼܚܲܫܲܒܼܘ ܗ̄ܘ̣ܵܘ ܐܲܚܵܘ̈ܗܝ ܕܝܵܘܣܸܦ ܟܲܕܼ ܐܵܡ̇ܪܝܼܢ ܗ̄ܘ̣ܵܘ>
    text <ܕܒܲܐܝܼܠܹܝܢ ܦܘܼܪ̈ܣܹܐ ܢܸܕܼܚܩܘܼܢܵܝܗܝ ܡ̣ܢ ܒܹܝܬܼ ܐܲܒܼܘܼܗܝ ܀>
    text <܃ܘܕܲܚ̣ܙܵܐ ܐܸܢܘܿܢ ܝܵܘܣܸܦ ܠܐܲܚܵܘ̈ܗܝ ܕܲܟܼܡܝܼܪܝܼܢ ܗ̄ܘ̣ܵܘ>
    text <ܩ̣ܪܸܒ ܨܹܐܕܲܝܗܘܿܢ ܘܫܲܐܸܠ ܐܸܢܘܼܢ ܕܡ̇ܢ ܟܵܪܝܵܐ ܠܟܼܘܿܢ ܀>
    text <܃ܕܲܠܡܵܐ ܐܲܪܝܵܐ ܢܦ݂ܲܠ ܒܲܓܼܙܵܪܵܐ ܘܐܲܥܕܲܝܼ ܓܸܙܪܵܐ>
    text <ܘܕܲܠܡܵܐ ܕܹܐܒܹ̈ܐ ܦܣܲܩ̣ܘ ܒܲܛ̈ܢܵܬܼܵܐ ܘܦܲܪܪܸܬܘܼ ܐܸܢܹܝܢ ܀>
    text <܃ܕܲܠܡܵܐ ܓܼܝܣܵܐ ܦܣܲܩ̣ ܡ̣ܢ ܥܵܢ̈ܵܐ ܘܲܕܼܒܲܪ ܘܐܸܙܲܠ>
    text <ܘܡܸܛܠ ܗܵܕܹܐ ܕܲܗܘ̤ܵܬܼ ܝܵܘܡ̇ܢ ܗܵܐ ܟܲܪܝܵܐ ܠܟܼܘܿܢ ܀>
    text <܃ܠܵܐ ܐܸܟܼܪܸܐ ܠܟܼܘܿܢ ܐܸܢܗܘ̤ ܕܓܼܕܼܫܲܬ̤ ܗܵܕܹܐ ܥܸܠܬܼܵܐ>
    text <ܕܐܝܼܬܼ ܒܹܝܬܼ ܐܲܒܼܘܼܢ ܥܘܼܬܼܪܵܐ ܪܲܒܵܐ ܕܠܵܐ ܡܸܣܬܲܝܲܟ ܀>
    text <܃ܙܲܠܝܼܠܵܐܝܼܬܼ ܦܩܲܪܘ ܙܲܠܝܼܠܹ̈ܐ ܒܗܵܢܵܐ ܫܲܪܒܵܐ>
    text <ܘܲܙܥܝܼܦܵܐܝܼܬܼ ܡܦܲܢܹܝܢ ܗ̄ܘ̣ܵܘ ܠܹܗ ܦܸܬܼܓܼܵܡ ܥܵܘ̣ܠܵܐ ܀>
    text <܃ܒܲܪ ܓܼܢܵܒܼܬܵܐ ܠܡܵܢ ܡܡܲܠܸܠ ܐܲܢ̄ܬܿ ܩܵܠܹ̈ܐ ܚܢܝܼܓܹ̈ܐ>
    text <ܕܡܸܛܠܵܬܼܵܟ ܗܵܐ ܡܸܬܿܬܿܥܝܼܩܝܼܢ ܥܸܣܪܵܐ ܓܼܒܼܪ̈ܝܼܢ ܀>
    text <܃ܩܪܝܼ ܠܗܘܿܢ ܠܚܸܠܡܹ̈ܐ ܗܵܢܘܿ݁ܢ ܕܲܚܠܲܡ̣ܐܼ ܒܟܼܠܗܘܿܢ ܝܵܘܡܲܝ̈ܟ>
    text <ܘܲܢܦܲܨܘܿܢܵܟ ܡ̣ܢ ܐܘܼܠܨܵܢܹ̈ܐ ܕܗܵܐ ܡܲܛܝܼ ܠܵܟ ܀>
    text <܃ܪܗܸܛ ܝܼܗܘܼܕܼܵܐ ܘܲܫܡ݂ܲܛ ܣܲܝܦܵܐ ܐܲܝܟ ܕܢܡܝܼܬܼܝܼܘܼܗܝ>
    text <ܘܪܘܼܒܹܝܠ ܛܲܝܸܒܼ ܓܘܼܒܵܐ ܣܦܝܼܩܵܐ ܕܢܸܣܬܲܬܲܪ ܒܹܗ ܀>
    text <ܫܕܼܵܐܘܼܗܝ ܐܲܚܵܘ̈ܗܝ ܟܲܕܼ ܒܵܟ݂ܹ̇ܐ ܗ̄ܘ̣ܵܐ ܘܲܡܪܝܼܡ ܩܵܠܹܗ܃>
  block
    text <ܕܡ̇ܢܵܐ ܥܸܒܼ̇ܕܹܿܬܼ ܘܡ̇ܢܵܐ ܗ̄ܝܼ ܣܲܟܼܠܘܼܬܼܗܝ ܕܗܵܐ ܦܪܲܥܬܿܘܿܢܵܢܝ ܀>
    text <܃ܨܲܠܝܼ ܝܵܘܣܸܦ ܒܐܸܫܬܹܿܗ ܕܓܼܘܼܒܵܐ ܘܲܩ̣ܪܵܐ ܠܡܵܪܹܗ>
    text <ܕܵܐܹ̇ܝܢ ܒܩܘܼܫܬܵܐ ܕܘܼܢ ܟܹܐܢܵܐܝܼܬܼ ܒܹܝܬܼ ܠܝܼ ܘܠܲܐܚܲܝ̈ ܀>
    text <܃ܚܵܪ̣ ܗ̄ܘ̣ܵܐ ܝܵܘܣܸܦ ܠܪܵܘܡ̇ܐ ܘܥܘܼܡܩܵܐ ܘܠܲܝܬܿ ܕܲܡܥܲܕܲܪ>
    text <ܘܗܵܐ ܬܲܓܵܪܹ̈ܐ ܐܸܬܿܛܲܝܲܒܼܘ ܠܹܗ ܡ̣ܢ ܐܲܠܵܗܵܐ ܀>
    text <܃ܗܝ̤ ܟܹܐܢܘܼܬܼܵܐ ܛܲܝܒܲܬ̤ ܐܸܢܘܿܢ ܠܐܲܦܲܝ̈ ܓܘܼܒܵܐ>
    text <ܕܢܹܐܬܼܘܿܢ ܢܦܲܝܓܼܘܼܢ ܬܲܡ̇ܢ ܛܲܗܪܵܐ ܡܸܛܠܵܬܹܗ ܀>
    text <܃ܩ̣ܪܸܒܼܘ ܬܲܓܵܪܹ̈ܐ ܠܐܲܦܲܝ̈ ܓܘܼܒܵܐ ܘܐܲܩܲܪܘ ܛܲܗܪܵܐ>
    text <ܪܗܸܛܘ̣ ܣܵܪ̈ܘܿܚܹܐ ܠܐܲܦܲܝ̈ ܓܘܼܒܵܐ ܕܢܸܙܘܿܢ ܐܸܢܘܿܢ ܀>
    text <܃ܐܲܣܩܘܼܗܝ ܠܝܵܘܣܸܦ ܡ̣ܢ ܓܵܘ ܓܘܼܒܵܐ ܘܕܲܒܼܪܘܼܗܝ ܘܐܸܙܲܠܘ̣>
    text <ܘܫܲܪܝܼܘ ܒܵܥܹ̇ܝܢ ܠܘܸܝܵܐ ܒܐܘܼܪܚܵܐ ܕܢܹܐܙܲܠ ܥܲܡܗܘܿܢ ܀>
    text <܃ܩ̣ܪܸܒܼܘ ܣܵܪ̈ܘܿܚܹܐ ܠܘܵܬܼ ܬܲܓܵܪܹ̈ܐ ܘܫܲܐܸܠܘ ܐܸܢܘܿܢ>
    text <ܕܐܸܢ ܒܵܥܹ̇ܝܢ ܐ̄ܢܬܿܘܿܢ ܥܲܒܼܕܵܐ ܠܡܸܙܒܲܢ ܐܝܼܬܼ ܗ̄ܘ̣ ܨܹܐܕܲܝܢ ܀>
    text <܃ܛܲܠܝܵܐ ܥܠܲܝܡܵܐ ܕܫܲܦܝܼܪ ܚܸܙܘܹܗ ܘܲܪܓܼܝܼܓܼ ܣܲܓܿܝܼ>
    text <ܕܚܲܟܿܝܼܡ ܘܝܵ̇ܕܲܥ ܠܲܡܫܲܡܵܫܘܼ ܥܒܝܼܪܵܐ ܘܐ̄ܢܵܫܵܐ ܀>
    text <܃ܡܲܝܬܹܿܝܢܲܢ ܠܹܗ ܘܚܵܙܹ̇ܝܢ ܐ̄ܢܬܿܘܿܢ ܠܹܗ ܩܘܿܨܘܼܢ ܛܝܼܡܵܘ̈ܗܝ>
    text <ܗܲܒܼܘ ܠܲܢ ܛܝܼܡܹ̈ܐ ܘܲܕܼܒܲܪܘ ܥܲܒܼܕܵܐ ܘܙܸܠܘ ܒܲܫܠܵܡܵܐ ܀>
    text <܃ܪܗܸܛܘ̣ ܡܲܪ̈ܲܚܹܐ ܥܲܠ ܡܲܟܿܝܼܟܼܵܐ ܕܲܢܙܲܒܿܢܘܼܢܵܝܗܝ>
    text <ܐܲܝܟ ܡ̇ܐ ܕܲܪܗܸܛܘ ܐܵܦ ܝܗ̄ܘܼܕܵܝܹ̈ܐ ܥܲܠ ܦܵܪܘܿܩܲܢ ܀>
    text <܃ܣܲܓܿܝܼ ܕܵܡܹ̇ܐ ܫܲܪܒܹܿܗ ܕܝܵܘܣܸܦ ܠܲܕܼܦܵܘܿܩܲܢ>
    text <ܕܟܲܕܼ ܠܵܐ ܐܲܣܟܸܿܠ ܬܠܵܐ̣ܘܼܗܝ ܒܝܼܫܹ̈ ܠܥܸܠ ܡ̣ܢ ܩܲܝܣܵܐ ܀>
    text <܃ܚܲܪܡ̇ܢܵܐܝܼܬܼ ܣܥ݂ܲܪܘ ܡܲܪ̈ܵܚܹܐ ܒܗܵܘ̇ ܬܲܡܝܼܡܵܐ>
    text <ܘܲܕܼܠܵܐ ܚܵܘܣܵܢ ܨܵܕܼܘ ܗ̄ܘ̣ܵܘ ܘܐܲܝܬܿܝܘܼܗܝ ܨܹܝܕܼ ܬܲܓܵܪܹ̈ܐ ܀>
    text <܃ܚܙ̣ܵܘ ܬܲܓܵܪܹ̈ܐ ܠܫܘܼܦܪܹܗ ܕܝܵܘܣܸܦ ܘܐܸܬܼܪܲܓܼܪܲܓܼܘ ܠܹܗ>
    text <ܟܲܕܼ ܣܵܒܲܪܝܼܢ ܗ̄ܘ̣ܵܘ ܕܟܸܣܦܵܐ ܣܲܓܿܝܼ ܒܵܥܹ̇ܝܢ ܗ̄ܘ̣ܵܘ ܒܹܗ ܀>
    text <܃ܥܢ̣ܵܘ ܡܲܪ̈ܵܚܹܐ ܕܥܸܣܪܝܼܢ ܕܟܸܣܦܵܐ ܒܵܥܹ̇ܝܢܲܢ ܒܹܗ>
    text <ܘܠܵܐ ܣܲܓܿܝܼܐܝܼܢ ܐܘܼܟܼܠܵܐ ܗ̄ܘ̣ ܕܝܵܘܡ̇ܐ ܗܲܒܼܘܼܢ ܘܣܲܒܼܘܼܢ ܀>
    text <܃ܡ̣ܢ ܕܲܚܙ̣ܵܐ ܗ̄ܘ̣ܵܐ ܝܵܘܣܸܦ ܛܲܠܝܵܐ ܕܗܵܕܹܐ ܦܣܲܩ̣ܘ ܠܹܗ>
    text <ܘܡܸܬܼܢܲܟܼܪܸܐ ܠܹܗ ܡ̣ܢ ܒܹܝܬܼ ܐܲܒܼܘܼܗܝ ܘܡ̣ܢ ܒܹܝܬܼ ܐܲܚܵܘ̈ܗܝ ܀>
    text <܃ܒܪܲܟ ܗ̄ܘ̣ܵܐ ܘܲܣܓܸܕܼ ܩܘܼܕܼܡܲܬܼ ܐܲܚܵܘ̈ܗܝ ܟܲܕܼ ܒܵܟܹ̇ܐ ܗ̄ܘ̣ܵܐ>
    text <ܘܫܵܦ̈ܥܵܢ ܕܸܡܥܵܘ̈ܗܝ ܥܲܠ ܟܲܬܼܦܵܬܼܗܘܿܢ ܘܒܼܵܥܹܐ ܡܸܢܗܘܿܢ ܀>
    text <܃ܐܹܡܘܼܬܼ ܗܵܪܟܵܐ ܡ̣ܢ ܐܝܼܕܲܝ̈ܟܿܘܿܢ ܒܗܵܢ ܥܸܕܵܢܵܐ>
    text <ܘܠܵܐ ܐܸܙܕܲܒܲܢ ܘܐܸܗܘܸܐ ܥܲܒܼܪܵܐ ܒܒܹܝܬܼ ܢܘܼܟܼܪ̈ܵܝܹܐ ܀>
    text <܃ܡ̇ܘܡܸܐ ܐ̄ܢܵܐ ܠܟܼܘܿܢ ܒܗܵܘ̇ ܐܲܠܵܗܵܐ ܕܒܝܹܬܼ ܐܲܒܼܪܵܗܵܡ>
    text <ܠܵܐ ܬܫܲܕܿܪܘܼܢܵܢܝ ܠܐܲܬܼܪ̈ܵܘܵܬܼܵܐ ܕܠܵܐ ܡܕܲܪܲܫ ܐ̄ܢܵܐ ܀>
    text <ܡܸܛܠ ܝܲܥܩܘܿܒܼ ܗܵܐ ܟܲܪܝܵܐ ܠܝܼ ܕܫܵܒܹ̇ܩ ܐ̄ܢܵܐ ܠܹܗ܃>
  block
    text <ܘܓܼܵܥ̇ܝܵܐ ܥܠܲܝܟܿܘܿܢ ܐܵܦ ܣܲܝܒܲܘܼܬܹܗ ܘܛܲܠܝܘܼܬܼܝ ܥܲܡܹܗ ܀>
    text <܃ܪܘܼܒܹܝܠ ܒܘܼܟܼܪܵܐ ܝܵ̇ܕܪܬܵܐ ܪܚܝܼܡܵܐ ܚܘܼܣ ܥܲܠ ܐܲܚܘܼܟ>
    text <ܘܠܵܐ ܬܲܚܬܼܘܼܢܵܝܗܝ ܠܐܲܒܼܘܼܢ ܣܵܒܼܵܐ ܒܒܼܝܼܫܬܵܐ ܠܲܫܝܘܿܠ ܀>
    text <܃ܫܸܡܥܘܿܢ ܫܡܲܥܲܝܢܝ ܘܚܘܼܣ ܥܲܠ ܐܲܚܘܼܟ ܒܗܵܢ ܥܸܕܵܢܵܐ>
    text <ܘܠܵܐ ܐܸܙܕܲܒܲܢ ܘܐܸܗܘܸܐ ܥܲܒܼܕܵܐ ܠܒܹܝܬܼ ܢܘܼܟܼܪ̈ܵܝܹܐ ܀>
    text <܃ܝܗ̄ܘܼܕܼܵܐ ܙܪܝܼܙܵܐ ܘܓܼܘܼܪܝܵܐ ܕܐܲܝܵܐ ܢܛܘܼܠܘܼܢ ܪ̈ܲܚܡܲܝܟ>
    text <ܘܠܵܐ ܬܥܝܼܩܘܼܢܵܝܗܝ ܠܐܲܒܼܘܼܢ ܣܵܒܼܵܐ ܒܒܼܝܼܫܬܵܐ ܩܫܝܼܬܼܵܐ ܀>
    text <܃ܣܲܚܦܹܗ ܪܘܼܒܹܝܠ ܕܲܚܩܹܗ ܫܸܡܥܘܿܢ ܙܥܲܩ̣ ܒܹܗ ܝܗ̄ܘܼܕܵܐ>
    text <ܐܵܦ ܢܲܦܬܵܠܝ ܛܲܝܸܒܼ ܘܐܲܝܬܿܝܼ ܦܟܼܵܪܹ̈ܐ ܠܐܝܼܕܼܵܘ̈ܗܝ ܀>
    text <܃ܙܒܼܘܼܠܘܿܢ ܐܸܵܡܲ݁ܪ ܕܠܵܐ ܡܸܬܼܒܲܥ̈ܝܵܢ ܣܘܿܓܼܠܵܐ ܕܡܸܠܹ̈ܐ>
    text <ܦܘܼܟܼܪܘܼܗܝ ܠܛܲܠܝܵܐ ܘܐܲܫܠܡܘܼܢܵܝܗܝ ܘܦܘܼܫܘܼܢ ܡܸܢܹܗ ܀>
    text <܃ܡ̣ܢ ܕܲܚܙ̣ܵܐ ܗ̄ܘ̣ܵܐ ܝܵܘܣܸܦ ܛܲܠܝܵܐ ܕܠܲܝܬܿ ܬܘܼܒܼ ܡܸܠܹ̈ܐ>
    text <ܬܠ̣ܵܐ ܗ̄ܘ̣ܵܐ ܥܲܝܢܵܘ̈ܗܝ ܠܐܲܦܲܝ̈ ܪܵܘܡ̇ܐ ܘܗܵܟܲܢ ܐܸܡ̣ܲܪ ܀>
    text <܃ܡܲܢ ܕܹܝܢ ܥܲܒܼ݂ܕܲܢܝ ܐܲܝܟ ܦܵܪܲܚܬܼܵܐ ܩܲܠܝܼܠ ܓܸܦܹ̈ܐ>
    text <ܘܦܸܪܚܹ̇ܬܼ ܘܫܲܪܹܝܬܼ ܘܲܚܙܹ̇ܬܼ ܝܘܼܩܢܵܐ ܕܗܵܝ̇ ܣܲܝܒܲܘܼܬܼܵܐ ܀>
    text <܃ܡܲܢ ܕܹܝܢ ܝܲܗ̣̄ܒ ܠܝܼ ܩܵܠܵܬ ܕܪܲܥܡܵܐ ܕܚܲܣܝܼܢ ܡ̣ܢ ܟܠ>
    text <ܘܲܩܥܹ̇ܝܬܼ ܡ̣ܢ ܫܹܠܝ ܘܲܫܡ݂ܲܥ ܐܲܒܼܘܼܢ ܩܵܠ ܪ̈ܘܼܥܵܡܲܝ ܀>
    text <܃ܡܲܢ̣ܘܼ ܢܹܐܙܲܠ ܢܲܦܸܠ ܒܐܸܕܼܡܵܗ̇ ܕܗܵܝ̇ ܣܲܝܒܿܘܼܬܼܵܐ>
    text <ܕܗܵܐ ܒܲܪ ܢܸܕܪ̈ܲܝܟ ܗܵܐ ܡܸܬܿܛܲܪܲܦ ܒܐܲܢܼܪ̈ܵܘܵܬܼܵܐ ܀>
    text <܃ܡܲܢ̣ܘܼ ܩܵܪܸܒܼ ܠܪܵܘܡ̇ܐ ܪܲܒܵܐ ܕܙܲܠܝܼܠܘܼܬܼܵܐ>
    text <ܘܲܡܚܵܙܹܐ ܠܵܗ̇ ܠܗܵܝ̇ ܟܘܿܬܿܝܼܢܵܐ ܩܕܼܵܡ̇ܘܗܝ ܕܝܲܥܩܘܼܒܼ ܀>
    text <܃ܫܩ݂ܲܠܘ ܣܵܪ̈ܘܿܚܹܐ ܠܟܼܘܿܬܿܝܼܢ ܝܵܘܣܸܦ ܘܲܢܟ݂ܲܣܘ ܓܲܕܼܝܵܐ>
    text <ܘܲܠܟܼܘܿܬܿܝܼܢܵܐ ܦܲܠܦܲܠܘܗ̇ ܒܲܕܼܡ̇ܐ ܘܫܲܕܿܪܘܼܗ̇ ܠܐܲܒܼܘܼܗܝ ܀>
    text <܃ܟܲܕܼ ܥܸܠܲܬ̤ ܗ̄ܘ̣ܵܬܼ ܗܵܒ̇ ܟܘܿܬܿܝܼܢܵܐ ܩܕܼܵܡ̇ܘܗܝ ܕܝܲܥܩܘܿܒܼ>
    text <ܘܐܸܡ݂ܲܪܘ ܗ̄ܘ̣ܵܘ ܠܹܗ ܣܲܒܼ ܐܸܫܬܵܘܕܲܥ ܠܵܟ ܟܘܿܬܿܝܼܢܵܐ ܀>
    text <܃ܐܸܢ ܕܲܒܼܪܵܟ ܗ̄ܝܼ ܘܐܸܢ ܕܚܲܒܿܝܼܒܼܵܟ ܠܵܐ ܝܵ̇ܕܲܥܝܼܢܲܢ>
    text <ܕܲܒܼܓܼܵܘ ܚܘܼܪܒܐ ܚܢܲܢ ܐܸܫܟܲܚܢܵܗ̇ ܟܲܕܼ ܦܵܗܹ̇ܝܢܲܢ ܀>
    text <܃ܡܸܕܼܡ̇ܐ ܠܟܼܘܿܬܿܝܼܢ ܝܵܘܣܸܦ ܠܵܐ ܝܵܕܼܥ̇ܝܼܢܲܢ>
    text <ܘܐܸܠܘܼܗܵܕܿܐ ܗ̄ܝܼ ܠܵܐ ܬܸܬܼܚܲܡܲܬܼ ܥܲܠ ܕܣܲܒܲܪܢܵܟ ܀>
    text <܃ܚܙ̣ܵܐ ܗ̄ܘ̣ܵܐ ܝܲܥܩܘܿܒܼ ܠܟܼܘܿܬܿܝܼܢ ܝܵܘܣܸܦ ܕܒܲܕܼܡ̇ܐ ܨܒܼܝܼܥܵܐ>
    text <ܘܐܲܚܕܹܿܗ ܓܘܼܢܚܵܐ ܘܐܲܝܠܸܠ ܘܲܒܼܟܼܵܐ ܡܲܪܝܼܪܵܐܝܼܬܼ ܀>
    text <܃ܡܲܢ̣ܘܼ ܬܲܒܿܪܹܗ ܠܚܘܼܛܪܵܐ ܕܣܲܝܒܿܘܼܬܼܝ ܣܵܡܹ̇ܟ ܠܐܲܒܼܘܼܗܝ>
    text <ܕܢܸܦܠܹ̇ܬܼ ܡܸܟܹܿܝܠ ܘܠܲܝܬܿ ܬܘܼܒܼ ܕܐܵܚܹ̇ܕܼ ܘܲܡܥܲܕܿܪ ܠܝܼ ܀>
    text <܃ܡܲܢ̣ܘܼ ܕܲܥܸܟ ܫܪܵܓܼܵܐ ܕܐܲܒܼܘܼܗܝ ܕܲܦܠܸܐ ܢܘܼܗܪܹܗ>
    text <ܘܲܒܼܟܲܪܝܘܼܬܹܗ ܡܸܬܿܬܲܩܲܠ ܐ̄ܢܵܐ ܐܲܝܟ ܕܲܒܼܚܸܫܟܵܐ ܀>
  block
    text <܃ܡܲܢ̣ܘܼ ܩܲܛܦܹܗ ܠܦܸܩܚܵܐ ܪܓܼܝܓܼܵܐ ܕܒܲܣܝܼܡ ܪܹܚܹܗ>
    text <ܘܲܓܼܕܲܠ ܝܲܗ̣̄ܒ ܠܝܼ ܟܠܝܼܠܵܐ ܕܟܼܘܼ̈ܒܹܿܐ ܒܟܼܠܗܘܿܢ ܝܵܘܡܲܝ̈ ܀>
    text <܃ܡܲܢ̣ܘܼ ܢܩ݂ܲܫ ܠܝܼ ܓܢܘܿܢܵ ܕܐܸܒܼܠܵܐ ܒܗܵܢܵܐ ܙܲܒܼܢܵܐ>
    text <ܘܲܚܠܵܦ ܪܸܩܕܼܵܐ ܗܵܐ ܡܲܪܩܸܕܼ ܐ̄ܢܵܐ ܘܲܡܒܲܟܸܿܐ ܐ̄ܢܵܐ ܀>
    text <܃ܣܕܲܩ ܗ̄ܘ̣ܵܐ ܡ̇ܐܢܵܘ̈ܗܝ ܘܲܠܒܸ݂ܫ ܣܲܩܵܐ ܘܝܼܬܼܒܼ ܒܐܸܒܼܠܵܐ>
    text <ܘܲܦܪ݂ܲܣ ܩܕܼܵܡ̇ܘܗܝ ܠܟܼܘܿܬܼܝܼܢ ܝܵܘܣܸܦ ܘܡܸܬܼܝܒܲܩܸܐ ܒܵܗ̇ ܀>
    text <܃ܐܲܝܟܲܢ ܐܸܣܒܲܪ ܥܲܠ ܡܲܦܲܩܬܵܟ ܠܵܐ ܝܵ̇ܕܲܥ ܐ̄ܢܵܐ>
    text <ܘܒܲܐܝܠܹܝܢ ܦܘܼܪ̈ܣܹܐ ܦܪܲܫܬܿ ܒܲܪ ܢܸܕܼܪ̈ܲܝ ܡ̣ܢ ܒܹܝܬܼ ܐܲܒܼܘܼܟ ܀>
    text <܃ܐܸܢ ܗܘ̤ ܕܐܲܝܵܐ ܬܲܒܼܪܵܟ ܒܐܘܼܪܚܵܐ ܠܵܐ ܫܲܪܝܼܪܵܐ>
    text <ܕܥܲܡ ܟܘܿܬܿܝܼܢܵܟ ܐܵܦ ܥܲܠ ܡ̇ܘܬܵܟ ܥܲܠ ܐܸܬܼܒܲܕܲܩ ܀>
    text <܃ܕܲܠܡܵܐ ܕܓܼܣܵܐ ܦܲܪܫܹܗ ܠܲܪܘܼܡܝ ܡ̣ܢ ܒܹܝܬܼ ܐܲܒܼܘܼܗܝ>
    text <ܘܠܵܐ ܐܸܫܬܿܡܥܲܬ̤ ܕܐܸܬܵܐ ܓܼܝܣܵܐ ܠܐܲܬܼܪܵܐ ܗܵܢܵܐ ܀>
    text <܃ܕܲܠܡܵܐ ܚܣܵܡܵܐ ܦܲܪ̣ܫܹܗ ܠܚܲܒܿܝܼܒܼܝ ܡ̣ܢ ܒܹܝܬܼ ܐܲܒܼܘܼܗܝ>
    text <ܐܝܼܬܼ ܬܘܼܟܼܠܵܢܵܐ ܥܲܠ ܟܹܐܢܘܼܬܼܵܐ ܕܬܼܵܒܼ̇ܥܵܐ ܕܝܼܠܵܗ̇ ܀>
    text <܃ܫܲܕܲܪ ܝܼܥܩܘܿܒܼ ܘܐܲܝܬܿܝܼ ܠܲܒܼܢܵܘ̈ܗܝ ܡ̣ܢ ܠܘܵܬܼ ܥܵܢܵܐ>
    text <ܘܫܲܐܸܠ ܐܸܢܘܿܢ ܡܸܛܠ ܝܵܘܣܸܦ ܕܡ̇ܢܵܐ ܓܲܕܼܫܹܗ ܀>
    text <܃ܓܲܙ̣ ܗ̄ܘ̣ܵܐ ܘܲܫܕܼܵܐ ܚܸܘܵܪ̈ܵܬܹܗ ܩܕܼܵܡ ܥܲܝܢܲܝ̈ܗܘܿܢ>
    text <ܟܲܕܼ ܒܵܟܹ̇ܐ ܗ̄ܘ̣ܵܐ ܘܡܸܬܼܟܲܫܲܦ ܗ̄ܘ̣ܵܐ ܘܒܼܵܥܹ̇ܐ ܡܸܢܗܘܿܢ ܀>
    text <܃ܡ̇ܘܡܸܐ ܐ̄ܢܵܐ ܠܟܼܘܿܢ ܒܗܵܘ̇ ܐܲܠܵܗܵܐ ܕܠܵܐ ܡܸܬܿܕܲܓܼܠ>
    text <ܕܡ̇ܢܵܐ ܓܼܕܫܹܗ ܠܝܵܘܸܣܦ ܕܐܸܬܼܵܐ ܨܹܝܕܼ ܡܲܪܥܝܼܬܼܵܐ ܀>
    text <܃ܥܢ̣ܵܐܘܼܗܝ ܗܸܢܘ̣ܿܢ ܟܲܕܼ ܒܵܪܹܝܢ ܗ̄ܘ̣ܵܘ ܕܲܓܵܠܵܐܝܼܬܼ>
    text <ܘܲܒܼܡܵܘ̈ܡܵܬܼܵܐ ܡܸܬܼܚܲܫܚܝܼܢ ܠܹܗ ܕܠܵܐ ܝܵ̇ܕܲܥܝܼܢܲܢ ܀>
    text <܃ܥܵܘܠܵܐܝܼܬܼ ܒܵܟܹ̇ܝܢ ܐܸܢܘܿܢ ܩܕܼܵܡ ܐܲܒܼܘܼܗܘܿܢ>
    text <ܘܗܲܝܡܸܢ ܐܸܢܘܿܢ ܝܲܥܩܘܿܒܼ ܣܵܒܼܵܐ ܕܠܵܐ ܝܵ̇ܕܲܥܝܼܢܲܢ ܀>
    text <܃ܠܬ̣ܵܐ ܗ̄ܘ̣ܵܐ ܝܲܥܩܘܿܒܼ ܥܲܝܢܵܘ̈ܗܝ ܘܚܵܪ̣ ܗ̄ܘ̣ܵܐ ܠܐܲܦܲܝ̈ ܪܵܘܡ̇ܐ>
    text <ܘܲܡܨܲܠܸܐ ܗ̄ܘ̣ܵܐ ܩܕܼܵܡ ܐܲܠܵܗܵܐ ܘܒܼܵܥܹ̇ܐ ܡܸܢܹܗ ܀>
    text <܃ܐܲܢ̄ܬܿ ܐܲܠܵܗܵܐ ܥܵܢܹ̇ܐ ܠܟܹܐܢܹ̈ܐ ܐܲܝܟ ܛܲܝܒܿܘܼܬܹܗ>
    text <ܥܢܝܼܘܗܝ ܐܲܢ̄ܬܿ ܠܲܪܚܘܼܡܝ ܐܵܦ ܢܲܛܲܪܲܝܗܝ ܐܲܝܟܵܐ ܕܐܝܼܬܼܵܘܗܝ ܀>
    text <܃ܦܪܘܿܣ ܠܹܗ ܟܸܢܦܵܟ ܕܢܸܣܬܲܬܲܪ ܒܹܗ ܡ̣ܢ ܢܸܟܼܝܵܢܹ̈ܐ>
    text <ܘܥܲܕܼ ܩܲܝܵܡ ܐ̄ܢܵܐ ܐܲܫܘܵܢܝ ܕܐܸܚܙ̣ܐ ܩܢܘܿܡܹܗ ܦܲܬܝܵܐ ܀>
    text <܃ܥܲܕܼܠܵܐ ܐܸܚܘܿܬܼ ܠܘܵܬܼ ܥܲܢܝܼ̈ܕܹܐ ܐܲܫܘܵܢܝ ܕܐܸܚܙܹܝܘܗܝ>
    text <ܘܐܹܣܝܼܡ ܣܸܦܘܵܬܼܝ ܥܲܠ ܣܸܦܘܿܬܹܗ ܘܗܵܝܕܹܿܝܢ ܐܹܡܘܼܬܼ ܀>
  block
    text <܃ܥܲܠ̣ܘ ܬܲܠܵܪܹ̈ܐ ܠܒܹܝܬܼ ܡܸܨܪ̈ܵܝܹܐ ܘܝܵܘܣܸܦ ܥܲܡܗܘܿܢ>
    text <ܟܲܕܼ ܚܵܕܹܝܢ ܗ̄ܘ̣ܵܘ ܘܡܸܬܿܕܲܡܪܝܼܢ ܗ̄ܘ̣ܵܘ ܡܸܛܠܵܬܹܗ ܀>
    text <܃ܫܲܝܢܵܐ ܚܙ݂ܲܩ ܒܵܗ̇ ܒܐܘܼܪܚܲܢ ܡ̣ܢ ܗܵܘ̇ ܝܵܘܡ̇ܐ>
    text <ܕܗܵܢܵܐ ܥܲܒܼܕܵܐ ܕܐܸܣܬܲܩܒܲܠ ܠܲܢ ܕܢܹܐܙܲܠ ܥܲܡܲܢ ܀>
    text <܃ܥܒܼܵܕܵܘ̈ܗܝ ܕܡ̇ܪܝܵܐ ܐܝܼܬܼ ܒܲܠܝܘܼܬܹܗ ܕܗܵܢܵܐ ܛܲܠܝܵܐ>
    text <ܕܡܸܬܼܢܲܛܪܝܼܢܲܢ ܡ̣ܢ ܢܸܟܼܝܵܢܹ̈ܐ ܡܸܛܠܵܬܹܗ ܀>
    text <܃ܕܠܵܐ ܗܘ̤ܵܐ ܥܲܒܼܕܵܐ ܗ̄ܘ̣ ܚܢܲܢ ܝܵܕܼܥ̇ܝܼܢܲܢ ܫܲܪܝܼܪܵܐܝܼܬܼ>
    text <ܘܠܵܐ ܘܵܠܹ̇ܐ ܠܹܗ ܕܒܲܕܡܘܼܬܼ ܥܲܒܼܕܸܵܐ ܢܸܫܬܲܥܒܲܕܼ ܠܹܗ ܀>
    text <܃ܥܲܠ̣ܘ ܬܲܓܼܵܪܹ̈ܐ ܠܲܩܕܼܵܡ ܝܵܘܣܸܦ ܘܲܒܼܥ̣ܵܘ ܡܸܢܹܗ>
    text <ܕܐܲܟܼܘܿܠ ܝܵܘܣܸܦ ܘܐܸܫܬܲܝ ܥܲܡܲܢ ܘܐܲܥܒܲܪ ܐܸܒܼܠܵܐ ܀>
    text <܃ܠܵܐ ܬܸܟܼܪܸܐ ܠܵܟ ܡܸܛܠ ܙܲܒܼܢܵܐ ܕܐܸܣܬܲܩܒܲܠ ܠܵܟ>
    text <ܕܒܲܪ ܚܹܐܪܹ̈ܐ ܐܲܢ̄ܬܿ ܘܠܵܘ ܦܠܼܓܼܝܼܢܲܢ ܐܵܦ ܥܲܠ ܗܵܕܹܐ ܀>
    text <܃ܢܦܲܩ̣ ܦܘܼܛܝܼܦܵܪ ܘܲܚܙ̣ܵܝܗܝ ܠܝܵܘܣܸܦ ܨܹܝܕܼ ܬܲܓܵܪܹ݁ܐ>
    text <ܘܐܸܬܼܪܲܓܼܪܲܓܼ ܠܹܗ ܠܫܘܼܦܪܹܗ ܦܲܐܝܵܐ ܘܫܲܪܝܼ ܕܢܹܐܡܲܪ ܀>
    text <܃ܕܲܠܡܵܐ ܥܲܒܼܕܵܐ ܗ̄ܘ̣ ܗܵܢܵܐ ܛܲܠܝܵܐ ܗܲܒܼܘܼܢܵܝܗܝ ܠܝܼ>
    text <ܘܐ̄ܢܵܐ ܝܵܗܹ̇ܒܼ ܐ̄ܢܵܐ ܛܝܼܡܵܘ̈ܗܝ ܣܲܓܿܝܼ ܒܚܲܕܼܘܵܐ ܪܲܒܵܐ ܀>
    text <܃ܐ̄ܡܲܪܘ ܬܲܓܵܪܹ̈ܐ ܕܐܸܢ ܗܘ̤ ܕܨܵܒܹ̇ܐ ܕܢܹܐܙܲܠ ܥܲܡܵܟ>
    text <ܡ̇ܢ ܟܵܠܹ̇ܐ ܠܹܗ ܥܸܣܪܝܼܢ ܕܟܸܣܦܵܐ ܗ̄ܘ̣ ܢܹܐܙܲܠ ܥܲܡܵܟ ܀>
    text <܃ܫܩܲܠܘ̣ ܬܲܓܵܪܹ̈ܐ ܛܝܼܡܵܘ̈ܗܝ ܕܝܵܘܣܸܦ ܡ̣ܢ ܦܘܿܛܝܼܦܵܪ>
    text <ܘܲܩ̣ܪܸܒܼܘ ܨܹܐܕܼܵܘܗܝ ܘܲܡܢܲܫܩܝܼܢ ܠܹܗ ܘܒܼܵܥܹ̇ܝܢ ܡܸܢܹܗ ܀>
    text <܃ܠܵܐ ܬܸܟܼܪܸܐ ܠܵܟ ܝܵܘܣܸܦ ܛܲܠܝܵܐ ܡܸܛܠ ܗܵܕܹܐ>
    text <ܘܠܵܐ ܬܸܬܼܚܲܡܲܬܼ ܕܲܫܩ݂ܲܠܢ ܛܝܼܡܲܝ̈ܟ ܕܲܨܪܝܼܟܼܝܼܢܲܢ ܀>
    text <܃ܐܸܡ̣ܲܪ ܝܵܘܣܸܦ ܐܘܿ ܬܲܓܼܵܪܹ̈ܐ ܙܸܠܘ ܒܲܫܠܵܡܵܐ>
    text <ܡ̇ܪܝܵܐ ܢܒܲܪܸܟ ܡܲܪ̈ܗܵܛܲܝܟܿܘܿܢ ܥܕܲܡ̇ܐ ܠܥܵܠܲܡ ܀>
    text <܃ܗ̤ܝ ܟܹܐܢܘܼܬܼܵܐ ܩܪܵܬ̤ ܠܦܘܿܛܝܼܦܵܪ ܡ̣ܢ ܓܵܘ ܒܲܝܬܹܿܗ>
    text <ܕܢܹܐܬܸܐ ܘܢܸܙܒܸܿܢ ܥܲܒܼܕܵܐ ܕܡܲܡܐܠܸܟ ܥܲܠ ܡܸܨܪ̈ܵܝܹܐ ܀>
    text <܃ܕܒܲܪ̣ ܦܘܿܛܝܼܦܵܪ ܥܲܒܼܕܵܐ ܘܲܢܦܼ݂ܩ ܡ̣ܢ ܒܹܝܬܼ ܫܘܼܩܹ̈ܐ>
    text <ܘܐܲܫܠܸܡ ܒܐܝܼܕܹܗ ܟܠܹܗ ܒܲܝܬܹܿܗ ܠܲܡܕܲܒܵܪܘܼ ܀>
    text <܃ܝܲܗ̣̄ܒܼܠܹܗ ܘܙܲܗܪܹܗ ܕܟܼܠܹܗ ܓܲܙܹܗ ܕܫܲܠܝܼܛ ܗ̄ܘ̣ܵܐ ܒܹܗ>
    text <ܕܲܚܙܝܼ ܘܕܲܒܲܪ ܚܲܟܿܝܼܡܵܐܝܼܬܼ ܐܲܝܟ ܨܸܒܼܝܵܢܵܟ ܀>
    text <܃ܪܗܸܛ ܗ̄ܘ̣ܵܐ ܘܣܲܒܲܪ ܠܲܒܼܢܲܝ̈ ܒܲܝܬܹܿܗ ܟܲܕܼ ܐܵܡܲ݁ܪ ܠܗܘܿܢ>
    text <ܕܬܼܵܘ ܦܘܼܩܘ ܘܲܚܙܵܘ ܥܲܒܼܕܵܐ ܦܲܐܝܵܐ ܕܐܸܣܬܲܩܒܲܠ ܠܲܢ ܀>
    text <܃ܫܲܦܝܼܪ ܚܸܙܘܹܗ ܘܲܦܠܸܐ ܓܵܘܢܹܗ ܡܗܝܼܪ ܦܲܪܨܘܿܦܹܗ>
    text <ܠܘܲܪܕܵܐ ܕܵܡܹ̇ܐ ܘܲܠܫܘܿܫܲܢܹ̈ܐ ܒܙܲܒܼܢܲܝ̈ ܢܝܼܣܵܢ ܀>
    text <ܚܙܵܬ̤ ܫܵܛܝܼܬܼܵܐ ܠܫܘܼܦܪܹܗ ܕܝܵܘܣܸܦ ܘܐܸܬܼܪܲܓܼܪܓܲܬ̤ ܠܹܗ܃>
  block
    text <ܘܒܲܕܼܡܘܼܬܼ ܢܘܼܪܵܐ ܣܸܦܲܬ̤ ܗ̄ܘ̣ܵܬܼ ܒܵܗ̇ ܪܸܓܲܬܼ ܦܲܓܼܪܹܗ ܀>
    text <܃ܐܲܝܟ ܐܲܪܝܘܿܬܼܵܐ ܫܸܘܪܲܬ̤ ܥܲܠ ܬܲܡܝܼܡܵܐ>
    text <ܠܲܡܢܲܟܵܬܼܘܼ ܦܲܓܼܪܹܗ ܘܢܲܦܫܹܗ ܒܙܲܠܝܼܠܘܼܬܼܵܗ̇ ܀>
    text <܃ܕܼܚܠܲܬ̤ ܥܲܝܢܵܢ̈ܗ̇ ܒܚܸܟܼܠܵܐ ܨܕܼܝܼܕܼܵܐ ܕܢܲܗܝܼܪ ܣܲܓܿܝܼ>
    text <ܘܓܸܕܼܠܲܬ̤ ܪܹܫܵܗ̇ ܒܐܘܼܡ̇ܢܘܼܬܼܵܐ ܘܩܵܡܲܬ̤ ܩܘܼܕܼܡ̇ܘܗܝ ܀>
    text <܃ܡܲܪܩܲܬ̤ ܓܘܼܫܡܵܗ̇ ܣܵܡܲܬ̤ ܪܹܝܚܵܗ̇ ܘܲܬܼܠܵܬ̤ ܕܲܗܒܼܵܐ>
    text <ܘܩܵܡܲܬ̤ ܩܘܼܡ̇ܘܗܝ ܕܠܵܐ ܟܘܼܚܵܕܼܵܐ ܒܙܲܠܝܼܠܘܼܬܼܵܐ ܀>
    text <܃ܠܸܒܲܫܲܬ̤ ܒܘܼܨܵܐ ܥܲܡ ܫܹܐܪ̈ܝܹܐ ܬܠܵܬܼ ܗܲܡܢܝܼܪܹ̈ܐ>
    text <ܘܬܸܪܨܲܬ̤ ܠܩܘܼܒܼܠܹܗ ܘܲܡܫܲܓܿܫܵܐ ܠܹܗ ܟܲܕܼ ܐܵܡܪܵܐ ܠܹܗ ܀>
    text <܃ܚܘܼܪ ܒܝܼ ܝܵܘܣܸܦ ܕܫܲܦܝܼܪܵܐ ܐ̄ܢܵܐ ܘܛܵܒܼ ܦܲܐܝܵܐ ܐ̄ܢܵܐ>
    text <ܘܲܪܓܼܝܼܓܼܵܐ ܐ̄ܢܵܐ ܘܲܛܥܝܼ ܥܲܡܵܟ ܘܲܕܼܒܹܝܬܼ ܐܲܒܼܘܼܟ ܀>
    text <܃ܩܪܵܬܹܗ ܕܢܹܐܟܼܘܿܠ ܘܠܵܐ ܒܸܣܡܲܬ̤ ܠܹܗ ܕܢܹܐܟܼܘܿܠ ܥܲܡܵܗ̇>
    text <ܘܡܸܙܓܲܬ̤ ܚܲܡܪܵܐ ܘܒܲܣܲܪ ܘܲܫܕܼ݂ܵܗ̇ ܠܙܲܠܝܼܠܘܼܬܼܵܗ̇ ܀>
    text <܃ܡ̇ܐ ܕܩܵܪܝܵܐ ܗ̄ܘ̣ܵܬܼ ܘܠܵܐ ܥܵܢܹ̇ܐ ܠܵܗ̇ ܚܵܪܲܬ̤ ܒܐܲܪܥܵܐ>
    text <ܘܡ̇ܐ ܕܐܵܡܪܵܐ ܠܹܗ ܘܠܵܐ ܡܦܲܢܸܐ ܠܵܗ̇ ܐܲܝܠܸܠ ܦܘܼܡ̇ܗ̇ ܀>
    text <܃ܡ̇ܐ ܕܚܵܝܪܵܐ ܒܹܗ ܬܠܸܐ ܗ̄ܘ̣ܵܐ ܚܝܵܪܹܗ ܠܐܲܦܲܝ̈ ܪܵܘܡ̇ܐ>
    text <ܘܡ̇ܐ ܕܪܵܡܙܵܐ ܠܹܗ ܐܲܢܝܼܕܼ ܪܹܫܹܗ ܢܦܲܩ̣ ܠܲܥܒܼܵܕܹܗ ܀>
    text <܃ܥܵܐܹ̇ܠ ܘܢܵܦܹ̇ܩ ܫܵܪܹܐ ܘܫܵܩܹ̇ܠ ܗܝ̤ ܒܲܠܘܝܼܬܹܗ>
    text <ܘܠܵܐ ܡܸܫܬܲܐܠܵܐ ܠܡܸܦܲܫ ܡܸܢܹܗ ܐܵܦܠܵܐ ܩܲܠܝܼܠ ܀>
    text <܃ܫܲܪܝܲܬ̤ ܕܬܹܐܡܲܪ ܗܵܝ̇ ܫܵܛܝܼܬܼܵܐ ܕܠܵܐ ܟܘܼܚܵܕܼܵܐ>
    text <ܟܲܕܼ ܠܵܐ ܒܵܗ̇ܬܵܐ ܙܲܠܝܼܠܘܼܬܼܵܗ̇ ܡ̣ܢ ܫܡܘܿܥܹ̈ܐ ܀>
    text <܃ܝܵܘܣܸܦ ܠܵܐ ܬܸܒܼܣܸܐ ܒܝܼ ܕܡ̇ܪܬܵܟ ܐܝܼܬܲܝ>
    text <ܘܠܵܐ ܬܸܬܼܚܲܡܲܬܼ ܕܥܲܒܼܕܲܢ ܐܝܼܬܿܝܟ ܕܠܵܐ ܦܘܼܠܵܓܼܵܐ ܀>
    text <܃ܐܸܢܗܘ̤ ܕܬܸܬܿܟܦܝܼܣ ܘܬܸܥܒܸܿܕܼ ܨܼܒܼܝܵܢܝ ܕܐܸܡ̇ܪܹܬܼ ܠܵܟ>
    text <ܥܒܼ̇ܕܵܐ ܐ̄ܢܵܐ ܠܵܟ ܡ̇ܪܵܐ ܠܢܸܟܼܣܲܝ̈ ܘܲܠܩܸܢܝܵܢܲܝ̈ ܀>
    text <܃ܐܸܢ ܕܵܚܹ̇ܠ ܐܲܢ̄ܬܿ ܡ̣ܢ ܦܘܿܛܝܼܦܵܪ ܡ̇ܪܹܗ ܕܒܲܝܬܵܐ>
    text <ܥܵܒܼ̇ܕܵܐ ܐ̄ܢܵܐ ܠܵܟ ܦܘܼܪܣܵܐ ܐ̄ܚܪܹܢܵܐ ܘܠܵܐ ܕܵܚܹ̇ܠ ܐܲܢ̄ܬܿ ܀>
    text <܃ܐܹܫܲܕܲܪ ܠܹܗ ܣܲܡܵܐ ܘܐܸܩܛܠܝܼܘܗܝ ܐܲܝܟܵܐ ܕܐܝܼܬܼܵܘܗܝ>
    text <ܘܐܲܢ̄ܬܿ ܬܸܗܘܸܐ ܠܝܼ ܓܲܒܼܪܵܐ ܘܡ̇ܪܵܐ ܘܐܵܦ ܝܵܪܘܿܬܼܵܐ ܀>
    text <܃ܐܵܡ̇ܪܵܐ ܐ̄ܢܵܐ ܠܵܟ ܐ̄̇ܪܵܙܵܐ ܐ̄ܚܪܹܢܵܐ ܕܒܹܝܬܼ ܠܝܼ ܘܐܵܦ ܠܵܟ>
    text <ܕܐܝܼܬܼ ܗ̄ܘ̣ ܨܹܐܕܲܝ ܓܲܙܵܐ ܪܲܒܵܐ ܕܠܵܐ ܡܸܣܬܲܝܲܟ ܀>
    text <܃ܫܡ݂ܲܥ ܗ̄ܘ̣ܵܐ ܝܵܘܣܸܦ ܫܲܪܒܵܐ ܗܵܢܵܐ ܘܙܵܥܲܬ̤ ܢܲܦܫܹܗ>
    text <ܘܫܲܪܝܼ ܡܢܲܦܸܨ ܡ̇ܐܢܵܘ̈ܗܝ ܘܩܵܥܹ̇ܐ ܕܠܵܐ ܒܵܥܹ̇ܢܵܐ ܀>
    text <܃ܠܵܐ ܡ̇ܘܬܲܪ ܠܝܼ ܥܘܼܬܼܪܵܐ ܕܲܕܡ̇ܐ ܡܸܬܼܐܫܵܕܼ ܒܹܗ>
    text <ܘܠܵܐ ܩܵܢܹ̇ܐ ܐ̄ܢܵܐ ܩܸܢܝܵܢ ܥܵܘ̣ܠܵܐ ܕܠܵܐ ܡܸܬܼܩܲܕܹܿܐ ܀>
  block
    text <܃ܟܦܝܼܪ ܒܹܗ ܒܥܘܼܬܼܪܵܐ ܕܥܵܘ̣ܠܵܐ ܡܫܲܟܸܿܢ ܠܲܕܼܚܵܐܲ݁ܪ ܒܹܗ>
    text <ܘܠܵܐ ܡܸܬܼܩܲܕܲܝܵܢ ܐܵܦ ܣܝܼ̈ܡܵܬܼܵܐ ܕܲܕܡ̇ܐ ܝܵܗ̈ܒܵܢ ܀>
    text <܃ܠܵܐ ܚܵܫܹ̇ܠ ܐ̄ܢܵܐ ܢܸܟܼܠܵܐ ܕܥܵܘ̣ܠܵܐ ܥܲܠ ܬܲܡܝܼܡܵܐ>
    text <ܘܠܵܐ ܡܛܲܡܲܐ ܐܢܵܐ ܥܲܪܣܵܐ ܕܟܼܝܼܬܼܵܐ ܕܫܵܘܬܵܦܘܼܬܼܵܐ ܀>
    text <܃ܐܝܼܬܼ ܗ̄ܘ̣ ܨܹܐܕܲܝ ܡܲܠܟܵܐ ܫܒܼܝܼܚܵܐ ܕܥܵܡܲ݁ܪ ܒܪܵܘܡ̇ܐ>
    text <ܕܐܸܢ ܗܘ̤ ܕܚܵܙܹ̇ܐ ܕܐܸܥܒܸܿܕܼ ܗܵܕܹܐ ܗܵܐ ܫܵܐܹ̇ܛ ܠܝܼ ܀>
    text <܃ܬܠܵܐ̣ ܗ̄ܘ̣ܵܐ ܝܵܘܣܸܦ ܥܲܝܢܵܘ̈ܗܝ ܘܚܵܪ̣ ܗ̄ܘ̣ܵܐ ܠܐܲܦܲܝ̈ ܪܲܘܡ̇ܐ>
    text <ܘܲܡܨܲܠܸܐ ܗ̄ܘ̣ܵܐ ܩܕܼܵܡ ܐܲܠܵܗܵܐ ܘܒܼܵܥܹ̇ܐ ܡܸܢܹܗ ܀>
    text <܃ܐܲܢ̄ܬܿ ܐܲܣܸܩܬܵܢܝ ܡ̣ܢ ܓܵܘ ܓܼܘܒܵܐ ܕܲܫܕܼܵܢܝ ܪܘܼܒܹܝܠ>
    text <ܘܐܲܢ̄ܬܿ ܦܲܨܝܼܬܵܢܝ ܡ̣ܢ ܣܲܦܣܹܪܵܐ ܕܲܠܛܝܼܫܵܐ ܗ̄ܘ̣ܵܬܼ ܀>
    text <܃ܐܲܢ̄ܬܿ ܐܲܥܸܠܬܵܢܝ ܠܒܹܝܬܼ ܡܸܨܪ̈ܵܝܹܐ ܒܚܲܝܠܵܟ ܪܲܒܵܐ>
    text <ܩܘܼܡ ܠܝܼ ܗܵܫܵܐ ܐܵܦ ܥܲܕܲܪܲܝܢܝ ܡ̣ܢ ܡܸܨܪܵܝܬܵܐ ܀>
    text <܃ܥܲܠ̣ ܗ̄ܘ̣ܵܐ ܝܵܘܣܸܦ ܠܲܡܨܲܠܵܝܘܼ ܒܓܼܵܘ ܬܵܘܢܵܐ>
    text <ܘܥܸܠܲܬ̤ ܒܵܬܼܪܹܗ ܗܝ̤ ܫܵܛܝܼܬܼܵܐ ܘܐܸܚܕܲܬ̤ ܬܲܪܥܵܐ ܀>
    text <܃ܥܦܲܩܬܹܗ ܢܫܲܩܬܹܗ ܘܒܼܵܟܼܝܵܐ ܩܘܼܕܼܡ̇ܘܗܝ ܘܒܼܵܥ̇ܝܵܐ ܡܸܢܹܗ>
    text <ܕܐܸܠܵܐ ܪܚܸܡܬܼܵܟ ܚܙܝܼ ܠܵܐ ܬܲܣܠܹܝܢܝ ܒܲܪ ܥܸܒܼܪ̈ܵܝܹܐ ܀>
    text <܃ܘܐܸܢ ܠܵܐ ܬܸܬܿܛܦܝܼܣ ܘܬܸܥܒܸܿܕܼ ܨܼܒܼܝܵܢ ܒܡܵܢ ܕܐܹܡ݂ܲܪ ܠܵܟ>
    text <ܚܵܒܲܫܵܐ ܐ̄ܢܵܐ ܠܵܟ ܒܓܼܘܼܒܵܐ ܪܲܒܵܐ ܕܒܹܝܬܼ ܐܲܣܝܼܪܹ̈ܐ ܀>
    text <܃ܘܐܸܢ ܗܘ̤ ܕܬܸܬܿܛܦܝܼܣ ܘܬܲܪܟܸܿܢ ܪܹܫܵܟ ܠܡܸܠܲܝ̈ ܘܲܦܝܵܣܝ>
    text <ܥܵܒܼ̇ܕܵܐ ܐ̄ܢܵܐ ܠܵܟ ܪܹܫܵܐ ܘܡ̇ܪܵܐ ܠܟܼܠܵܗ̇ ܡܸܨܪܹܝܢ ܀>
    text <܃ܚܵܪ̣ ܗ̄ܘ̣ܵܐ ܝܵܘܣܸܦ ܠܪܵܘܡ̇ܐ ܘܥܘܼܡܩܵܐ ܘܠܲܝܬܿ ܕܲܡܥܲܕܲܪ>
    text <ܘܗܵܐ ܥܘܼܕܼܪܵܢܵܐ ܐܸܬܿܛܲܝܲܒܼ ܠܹܗ ܡ̣ܢ ܐܲܠܵܗܵܐ ܀>
    text <܃ܢܲܦܨܵܗ̇ ܘܫܲܕܼ݂ܵܗ̇ ܠܲܡܫܵܘܚܲܕܿܬܵܐ ܒܚܲܝܠܵܐ ܕܦܲܓܼܪܹܗ>
    text <ܘܐܲܪܦܝܼ ܘܲܫܕܼܵܗ̇ ܘܲܦܬ݂ܲܚ ܬܲܪܥܵܐ ܘܲܦܠܲܛ ܡܸܢܵܗ̇ ܀>
    text <܃ܚܙܵܬ̤ ܐܲܪܝܘܿܬܼܵܐ ܕܐܸܬܼܦܲܠܲܛ ܠܹܗ ܓܸܙܪܵܐ ܡܸܢܵܗ̇>
    text <ܘܫܲܪܝܲܬ̤ ܢܵܗ̇ܡ̇ܐ ܩܵܠܹ̈ܐ ܚܢܝܼܓܹ̈ܐ ܒܓܼܵܘ ܬܵܘܢܵܐ ܀>
    text <܃ܫܡ݂ܲܥܘ ܗ̄ܘ̣ܵܘ ܥܲܒܼ̈ܕܹܿܐ ܘܲܒܼܢܲܝ̈ ܚܹܐܪܹ̈ܐ ܒܩܵܠܵܗ̇ ܪܵܡ̇ܐ>
    text <ܘܲܟܼܢܲܫ̣ܘ ܟܠܗܘܿܢ ܘܲܡܫܲܐܠܝܼܢ ܠܵܗ̇ ܕܡ̇ܢܵܐ ܓܼܕܼܫܹܟܼܝ ܀>
    text <܃ܫܲܪܝܲܬ̤ ܕܬܹܐܡܲܠ ܗܵܝ̇ ܫܵܛܝܼܬܼܵܐ ܕܠܵܐ ܟܘܼܚܵܕܼܵܐ>
    text <ܟܲܕܼ ܠܵܐ ܒܵܗ̇ܬܵܐ ܙܲܠܝܼܠܘܼܬܼܵܗ̇ ܡ̣ܢ ܚܲܒܼܪ̈ܵܬܼܵܗ̇ ܀>
    text <܃ܚܵܐܹ̇ܐ ܥܲܒܼܕܵܐ ܕܲܙܒܸܢ ܘܐܲܝܬܿܝܼ ܡ̇ܪܹܐ ܒܲܝܬܵܐ>
    text <ܘܐܲܝܟ ܙܵܢܝܼܬܼܵܐ ܚܲܫܒ݂ܲܢܝ ܘܲܨܒܼܵܐ ܕܲܢܓܲܚܸܟ ܒܝܼ ܀>
    text <܃ܐܲܝܟ ܢܲܟܼ̈ܦܵܬܼܵܐ ܝܲܬܿܝܼܒܼܵܐ ܗ̄ܘܹ̇ܝܬܼ ܒܓܼܵܘ ܬܵܘܢܵܐ>
    text <ܘܲܦܬ݂ܲܚ ܬܲܪܥܵܐ ܕܢܸܥܘܿܠ ܥܠܲܝ ܠܲܡܨܲܥܵܪܘܼܬܼܝ ܀>
    text <܃ܐܸܢܵܐ ܚܙܹ̇ܝܬܹܗ ܕܲܦܬ݂ܲܚ ܬܲܪܥܵܐ ܕܢܸܥܘܿܠ ܥܠܲܝ>
    text <ܘܫܲܪܝܼܬܼ ܘܨܸܘ̇ܚܹܝܬܼ ܘܢܸܦܒܹ̇ܬܼ ܠܐܘܼܪܥܹܗ ܐܲܝܟ ܝܵܪܘܿܪܵܐ ܀>
    text <ܡ̇ܐ ܕܲܚܙ̣ܵܐ ܗ̄ܘ̣ܵܐ ܥܲܒܼܕܵܐ ܢܟܼܝܼܠܵܐ ܕܗܵܐ ܐܸܬܼܚܒܸܫ ܠܹܗ܃>
  block
    text <ܣܵܡ̣ ܠܲܠܒܼܘܼܫܹܗ ܘܲܦܬ݂ܲܚ ܘܲܢܦܲܩ̣ ܐܲܝܟ ܙܲܟܵܝܵܐ ܀>
    text <܃ܚܙ̣ܵܘ ܡ̇ܢ ܦܲܪܥܹܗ ܗܵܢܵܐ ܥܲܒܼܕܵܐ ܠܡܵܪܵܐ ܛܵܒܼܵܐ>
    text <ܚܠܵܦ ܐܝܼܩܵܪܵܐ ܘܟܼܠܹܗ ܒܲܝܬܹܿܗ ܕܐܲܫܠܸܡ ܒܐܝܼܕܼܵܘ̈ܗܝ ܀>
    text <܃ܐ̄ܡ݂ܲܪ ܦܘܿܛܝܼܦܵܪ ܕܡܲܢ̣ܘܼ ܣܵܗܕܹܿܟܼܝ ܕܲܥܒ݂ܲܕܼ ܗܵܕܹܐ>
    text <ܕܐܹܕܿܘܼܢ ܥܲܡܹܗ ܥܵܘ̇ܠܵܐܝܼܬܼ ܠܵܐ ܨܵܒܹ̇ܐ ܐ̄ܢܵܐ ܀>
    text <܃ܠܒܼܵܫܹܗ ܒܐܝܼܕܲܝ̈ܟܿܝ ܘܐܲܢ̄ܬܿܝ ܗܵܐ ܩܵܥ̇̄ܝܵܐ ܕܚܲܝܵܒܼܵܐ ܐܲܢ̄ܬܿܝ>
    text <ܘܠܵܐ ܨܵܒܹ̇ܐ ܕܠܹܟܼܝ ܐܹܗܲܝܡܸܢ ܕܠܵܐ ܫܲܪܝܼܪܵܐ ܐ̄ܢܬܿܝ ܀>
    text <܃ܫܡ݂ܲܥ ܡܸܨܪܵܝܵܐ ܡܸܠܹ̈ܐ ܕܐܲܢ̄ܬܿܬܹܗ ܘܛܲܢ ܘܐܸܬܼܥܲܙܲܙ>
    text <ܘܚܲܒܼ݂ܫܹܗ ܠܝܵܣܸܦ ܒܹܝܬܼ ܐܲܣܝܼܪܹ̈ܐ ܐܲܝܟ ܣܵܣܘܿܚܵܐ ܀>
    text <܃ܢܦ݂ܲܠ ܙܲܕܿܝܼܩܵܐ ܒܓܼܘܼܒܵܐ ܩܲܫܝܵܐ ܕܚܲܦܪܹ݂ܗ ܢܸܟܼܠܵܐ>
    text <ܘܲܛܒ݂ܲܥ ܦܲܓܼܪܹܗ ܘܠܵܐ ܛܒ݂ܲܥ ܚܘܼܒܹܿܗ ܒܩܲܫܝܘܼܬܼ ܚܲܫܹ̈ܐ ܀>
    text <܃ܥܲܠ̣ ܗ̄ܘ̣ܵܐ ܝܵܘܣܸܦ ܠܒܹܝܬܼ ܚܸܫܘܿܟܹ̈ܐ ܘܐܲܦܨܲܚ ܐܸܢܘܿܢ>
    text <ܘܐܲܩܸܠ ܡܸܢܗܘܿܢ ܝܘܼܩܪܵܐ ܕܚܲܫܹ̈ܐ ܘܟܲܪܝܘܼܬܼ ܢܲܦܫܵܐ ܀>
    text <܃ܝܵܘܣܸܦ ܒܲܠܚܘܿܕܼ ܠܵܐ ܫܵܘܹ̇ܐ ܗ̄ܘ̣ܵܐ ܠܗܵܢ ܣܘܼܟܵܝܵܐ>
    text <ܘܡܲܓܵܢ ܚܲܒܼܫܹܗ ܚܣܵܡܵܐ ܣܲܡܝܵܐ ܕܠܵܐ ܒܘܼܝܵܢܵܐ ܀>
    text <܃ܚܒܼܝܼܫ ܗ̄ܘ̣ܵܐ ܢܲܟܦܵܐ ܘܲܡܕܲܝܲܪ ܗ̄ܘ̣ܵܐ ܥܲܡ ܙܲܠܝܼ̈ܠܹܐ>
    text <ܐܲܝܟ ܦܵܪܘܿܩܲܢ ܫܲܦܝܵܐ ܘܕܲܟܼܝܵܐ ܒܹܝܬܼ ܓܲܝܵܣܹ̈ܐ ܀>
    text <܃ܬܪܹܝܢ ܣܵܪ̈ܘܿܚܹܐ ܥܲܒܼ̈ܕܲܝ ܡܲܠܟܵܐ ܥܲܡ ܙܲܕܿܝܼܩܵܐ>
    text <ܐܲܝܟ ܓܼܝܵܣܵܐ ܕܡ̣ܢ ܝܲܡܝܼܢܵܐ ܘܡ̣ܢ ܣܸܡܵܠܵܐ ܀>
    text <܃ܪܡܹܝܢ ܗ̄ܘ̣ܵܘ ܥܲܒܼ̈ܕܹܿܐ ܒܹܝܬܼ ܐܲܣܝܼܪܹ̈ܐ ܡܸܛܠ ܕܐܲܣܟܸܿܠ>
    text <ܐܲܝܟ ܓܼܝܵܣܹ̈ܐ ܕܲܙܩܲܦܘ̣ ܐܸܢܘܿܢ ܣܘܼܥܪ݁ܵܢܲܝܗܘܿܢ ܀>
    text <܃ܝܵܘܣܸܦ ܒܲܠܚܘܿܕܼ ܚܒܼܝܼܫ ܗ̄ܘ̣ܵܐ ܬܲܡ̇ܢ ܕܠܵܐ ܪܹܫܝܵܢܵܐ>
    text <ܒܐ̄ܪܵܙ ܡܲܚܸܐ ܟܠ ܕܲܕܼܠܵܐ ܣܲܟܼܠܘܼ ܨܲܠܒܹ݂ܗ ܚܣܵܡܵܐ ܀>
    text <܃ܚܠܲܡ̣ܘ ܡܸܨܪ̈ܵܝܹܐ ܬܪ̈ܲܝܗܘܿܢ ܐܲܟܲܚ̄ܕܼ ܚܸܠܡܹ̈ܐ ܦܪ̈ܝܼܫܹܐ>
    text <ܒܚܲܕܼ ܦܘܼܪܩܵܢܵܐ ܘܒܲܐ̄ܚܪܹܝܢ ܡ̇ܘܬܵܐ ܕܲܒܼܪܹܫ ܩܲܝܣܵܐ ܀>
    text <܃ܐܲܟܼܡܲܪܘ ܐܸܢܘܿܢ ܚܸܠܡܹ̈ܐ ܕܲܚܙ̣ܵܘ ܠܒܲܪ ܡ̣ܢ ܛܲܟܼܣܵܐ>
    text <ܘܥܲܠ̣ ܥܸܒܼܪܵܝܵܐ ܕܢܲܦܨܲܚ ܐܸܢܘܿܢ ܒܣܘܼܟܵܠ ܡܸܠܵܘ̈ܗܝ ܀>
    text <܃ܚܙ̣ܵܐ ܕܲܟܼܡܝܼܪܝܼܢ ܡ̣ܢ ܥܘܼܗܕܵܢܵܐ ܕܚܸܠܡܹ̈ܐ ܕܲܚܙ̣ܵܘ>
    text <ܘܡ̣ܢ ܐܲܦܲܝ̈ܗܘܿܢ ܐܲܕܼܪܸܟ ܚܲܫܹ̈ܐ ܕܪܸ̈ܥܝܵܢܲܝܗܘܿܢ ܀>
    text <܃ܫܲܐܸܠ ܐܸܢܘܿܢ ܐܲܝܟ ܠܵܐ ܝܵ̇ܕܲܥ ܕܠܵܐ ܗ̄ܘ̣ܵܐ>
    text <ܘܝܼܠܸܦ ܡܸܢܗܘܿܢ ܘܐܲܠܸܦ ܐܸܢܘܿܢ ܒܪܘܼܚ ܓܸܠܝܵܢܵܐ ܀>
    text <܃ܒܫܲܩܝܵܐ ܕܣܲܬܵܐ ܘܚܲܡܪܵܐ ܕܡܸܢܵܗ̇ ܚܙ̣ܵܐ ܦܘܼܪܩܵܢܹܗ>
    text <ܘܚܲܕܿܝܹܗ ܝܵܘܣܸܦ ܐܲܝܟ ܕܲܒܼܚܲܡܪܵܐ ܒܦܲܪܨܘܿܦ ܡܸܠܵܘ̈ܗܝ ܀>
    text <܃ܐܵܦ ܢܲܚܬܿܘܼܡܵܐ ܒܐܘܼܟܼܠܵܐ ܕܡܲܠܟܵܐ ܚܙ̣ܵܐ ܫܘܼܢܵܩܹܗ>
    text <ܘܐܲܠܦܹܗ ܟܹܐܢܵܐ ܕܲܒܼܝܲܕܼ ܐܘܼܟܼܠܵܐ ܐܘܼܟܼܠܵܐ ܗܵܘܹ̇ܐ ܀>
    text <ܬܠܵܐܼ ܠܲܡ ܫܒܸܫ̈ܬܿܝܼܢ ܬܠܵܬܼܵܐ ܝܵܘܡܝܼ̈ܢ ܨܵܪ ܙܲܕܿܝܼܩܵܐ܃>
  block
    text <ܘܣܲܠܹ̈ܐ ܬܠܵܬܼܵܐ ܝܵܘܡܹ̈ܐ ܬܠܵܬܼܵܐ ܕܚܲܝܹ̈ܐ ܘܡ̇ܘܬܵܐ ܀>
    text <܃ܐܹܝܘ ܚܸܟܼܡܬܼܵܐ ܕܡܲܫܪܸܐ ܟܲܣܝܵܐ ܒܲܒܼܢܲܝ̈ ܒܲܝܬܹܿܗ>
    text <ܘܲܒܼܓܲܠܝܘܼܬܼܗܘܿܢ ܡܚܵܘܸܐ ܚܲܝܠܵܐ ܕܪܸܡܙܹܗ ܟܲܣܝܵܐ ܀>
    text <܃ܫܠܸ݂ܡ ܒܲܥܒܼܵܕܼܵܐ ܡܸܠܲܝ̈ ܝܵܘܣܸܦ ܐܲܝܟ ܡ̇ܐ ܕܦܲܫܸܩ>
    text <ܘܲܚܝ̣ܵܐ ܫܵܩܝܵܐ ܘܡܝܼܬܼ ܢܲܚܬܿܘܼܡ̇ܐ ܐܲܝܟ ܡܸܠܲܝ̈ܗܘܿܢ ܀>
    text <܃ܛܥ̣ܵܝܗܝ ܠܲܬܼܪܝܼܨܵܐ ܫܵܩܝܵܐ ܕܲܛܥ̣ܵܐ ܐܲܝܟ ܛܵܠܘܿܡ̇ܐ>
    text <ܥܕܲܡ̇ܐ ܕܐܲܥܝܼܪ ܚܸܠܡܵܐ ܠܡܲܠܟܵܐ ܘܟܸܢ ܐܸܬܿܕܲܟܼܪܹܗ ܀>
    text <܃ܚܙ̣ܵܐ ܠܲܡ ܦܸܪܥܘܿܢ ܡܲܠܟܵܐ ܕܡܸܨܪܹܝܢ ܚܸܠܡܵܐ ܘܲܬܼܡܲܗ>
    text <ܘܫܲܐܸܠ ܠܥܲܒܼܕܼܵܘ̈ܗܝ ܘܠܵܐ ܦܲܢܝܼܘ ܠܹܗ ܦܘܼܫܵܩ ܡܸܠܵܘ̈ܗܝ ܀>
    text <܃ܚܙ̣ܵܐ ܬܵܘܪ̈ܵܬܼܵܐ ܫܲܡܝܼ̈ܢܵܬܼܵܐ ܥܲܠ ܓܹܢ̄ܒܼ ܢܲܗܪܵܐ>
    text <ܕܦܲܐ̈ܝܵܢ ܗ̣̄ܘܲܝ̈ ܛܵܒܼ ܘܲܪ̈ܓܼܝܼܓܼܵܢ ܗ̣̄ܘܲܝ̈ ܠܥܹܝܢ ܚܲܙܵܝܹ̈ܐ ܀>
    text <܃ܫܒܲܥ ܬܵܘܪ̈ܵܬܼܵܐ ܫܲܡܝܼ̈ܢܵܬܼܵܐ ܚܙ̣ܵܐ ܩܲܕܼܡ̇ܝܲܬܼ>
    text <ܘܡ̣ܢ ܒܵܬܲܪܗܹܝܢ ܫܒܲܥ ܒܝܼ̈ܫܵܬܼܵܐ ܣܲܓܿܝܼ ܀>
    text <܃ܚܙ̣ܵܐ ܡܚܝܼ̈ܠܵܬܼܵܐ ܕܲܣܥܲܝ̈ ܘܲܒܼܠ݂ܲܥ ܠܫܲܡܝܼ̈ܢܵܬܼܵܐ>
    text <ܘܥܲܠ̣ ܘܐܸܬܿܛܲܠܲܩ ܘܠܵܐ ܦܵܫ̣ ܫܲܪܟܵܐ ܡ̣ܢ ܓܘܼܫܡܗܹܝܢ ܀>
    text <܃ܚܙ̣ܵܐ ܬܘܼܒܼ ܫܸܒܿܠܹ̈ܐ ܫܒ݂ܲܥ ܟܲܕܼ ܣܵܠ̈ܩܵܢ ܒܪܹܫܹܗ ܕܩܲܢܝܵܐ>
    text <ܘܫܲܡܝܼ̈ܢܵܢ ܗ̣̄ܘܲܝ̈ ܐܲܝܟ ܬܵܘܪ̈ܵܬܬܼܵܐ ܩܲܕܼ̈ܡܵܝܵܬܼܵܐ ܀>
    text <܃ܒܫܘܼܠܵܡ ܚܸܠܡܹܗ ܚܙ̣ܵܐ ܬܘܼܒܼ ܫܸܒܿܠܹ̈ܐ ܕܲܫܩܝܼ̈ܦܵܢ ܗ̣̄ܘܲܝ̈>
    text <ܘܕܼܵܡ̇ܝܵܐ ܚܙܵܬܼܗܹܝܢ ܠܲܕܿܬܵܘܪ̈ܵܬܼܵܐ ܕܲܡܚܝܼ̈ܠܵܢ ܗ̣̄ܘܲܝ̈ ܀>
    text <܃ܚܙ̣ܵܐ ܟܲܕܼ ܒܵܠ̈ܥܵܢ ܫܸܒܿܠܹ̈ܐ ܠܫܸܒܿܠܹ̈ܐ ܐܘܼܟܼܠܵܐ ܠܐܘܼܟܼܠܵܐ>
    text <ܐܲܝܟ ܬܵܘܪ̈ܵܬܼܵܐ ܕܲܒܼܠ݂ܲܥ ܒܸܣܪܵܐ ܠܒܸܫܪܵܐ ܟܢܵܬܹܗ ܀>
    text <܃ܬܡܲܗ ܘܐܸܬܿܕܲܡܲܪ ܦܸܪܥܘܿܢ ܡܲܠܟܵܐ ܒܚܸܠܡܵܐ ܕܲܚܙ̣ܵܐ>
    text <ܕܲܡܫܲܓܼܢܲܝ ܗ̄ܘ̣ܵܐ ܡ̣ܢ ܟܠ ܚܸܠܡ̈ܝܼܢ ܕܲܒܼܝܲܕܼ ܦܸܗܝܵܐ ܀>
    text <܃ܩܪ̣ܵܐ ܚܲܪ̈ܲܫܹܐ ܘܝܵ̇ܕܼܥܲܝ̈ ܢܸܚܫܹ̈ܐ ܘܫܲܐܸܠ ܐܸܢܘܿܢ>
    text <ܘܟܲܣܝܹܗ ܪܸܡܙܵܐ ܠܚܹܝܠ ܣܘܼܟܵܠܵܐ ܡ̣ܢ ܥܲܝܢܲܝ̈ܗܘܿܢ ܀>
    text <܃ܐܲܟܼܪܝܼ ܡܲܠܟܵܐ ܘܝܼܬܸܒܼ ܒܐܸܒܼܠܵܐ ܕܠܵܐ ܒܘܼܝܵܢܵܐ>
    text <ܕܲܚ̣ܙܵܐ ܕܡ̣ܪܲܕܼ ܚܲܝܠܵܐ ܕܚܸܠܡܵܘ̈ܗܝ ܡ̣ܢ ܚܲܪ̈ܵܫܹܐ ܀>
    text <܃ܫܵܩܝܵܐ ܕܡܲܠܟܵܐ ܚܙ̣ܵܐ ܟܲܪܝܘܼܬܹܗ ܕܡܲܠܟܵܐ ܘܲܥܗ݂ܲܕܼ>
    text <ܘܫܲܪܝܼ ܡܲܕܼܟܲܪ ܥܲܠ ܣܘܼܪܚܵܢܹܗ ܟܲܕܼ ܠܵܐ ܨܵܒܹ̇ܐ ܀>
    text <܃ܓܠ̣ܵܐ ܣܘܼܪܚܵܢܹܗ ܥܲܒܼܕܵܐ ܠܡܵܪܹܗ ܘܚܸܠܡܵܐ ܕܲܚܙ̣ܵܐ>
    text <ܘܐܸܫܬܲܥܝܼ ܠܹܗ ܥܲܠ ܥܸܒܼܪܵܝܵܐ ܕܦܲܫܸܩ ܚܸܠܡܵܘ̈ܗܝ ܀>
    text <܃ܡ̇ܪܝ ܠܲܡ ܦܸܪܥܘܿܢ ܪܓܸܙ ܥܲܠ ܥܲܒܼܕܵܘ̈ܗܝ ܡܸܛܠ ܕܐܲܣܟܸܿܠܘ>
    text <ܘܲܚܒ݂ܲܫ ܐܸܢܘܿܢ ܒܒܹܝܠ ܐܲܣܝܼܪܹ̈ܐ ܒܹܝܬܼ ܪܲܒܿ ܕܲܚܫܹ̈ܐ ܀>
    text <܃ܚܙ݂ܲܝܢ ܠܲܡ ܚܸܠܡܹ̈ܐ ܕܲܡܠܹܝܢ ܚܲܫܹ̈ܐ ܐܸܢܵܐ ܘܲܟܼܢܵܬܼܝ>
    text <ܘܩܲܪܸܒܼܢ ܐܸܢܘܿܢ ܠܚܲܕ ܥܸܒܼܪܵܝܵܐ ܘܦܲܫܸܩ ܐܸܢܘܿܢ ܀>
  block
    text <܃ܫܲܪܝܼܪ ܗ̄ܘ̣ܵܐ ܛܵܒܼ ܚܹܝܠ ܦܘܼܫܵܩܵܐ ܒܐܸܕܼܢܲܝ̈ܢ>
    text <܃ܘܫܸܠܡܲܬ̤ ܡܸܠܬܹܗ ܒܝܲܕܼ ܣܘܼܥܪ̈ܵܢܹܐ ܕܚܲܝܹ̈ܐ ܘܡܵܘܬܵܐ>
    text <܃ܐܸܬܿܬܿܥܝܼܪ ܦܸܪܥܘܿܢ ܐܲܝܟ ܕܡ̣ܢ ܫܸܢܬܼܵܐ ܠܘܵܬܼ ܥܸܒܼܪܵܝܵܐ>
    text <ܘܣܲܪܗܸܒܼ ܐܸܢܘܿܢ ܠܲܡܫܲܡܫܵܢܵܘ̈ܗܝ ܠܡܸܩܪܵܐ ܠܝܵܘܣܸܦ ܀>
    text <܃ܚܸܠܡܵܐ ܕܲܚܙ̣ܵܐ ܢܵܓ݂̇ܕܼ ܗ̄ܘ̣ܵܐ ܠܹܗ ܒܵܬܲܪ ܚܲܝܠܹܗ>
    text <ܘܒܲܕܼܡܘܼܬܼ ܟܲܦܢܵܐ ܡܚܲܬܼܚܸܬܼ ܗ̄ܘ̣ܵܐ ܠܹܗ ܠܘܵܬܼ ܣܘܼܟܵܠܹܗ ܀>
    text <܃ܫܲܕܲܪ ܒܲܪ ܚܵܡ ܘܲܩܪ̣ܵܐ ܠܒܲܪ ܫܹܝܡ ܥܲܒܼܕܵܐ ܠܡܵܪܵܐ>
    text <ܕܢܹܐܬܸܐ ܢܸܓܼܠܸܐ ܚܹܝܠ ܦܸܠ̈ܐܵܬܼܵܐ ܡܒܲܪܟܼܵܐ ܠܠܝܼܛܵܐ ܀>
    text <܃ܥܲܠ̣ ܒܲܪ ܐܲܒܼܪܵܡ ܥܲܠ ܡܸܨܪܵܝܵܐ ܘܲܚܙ̣ܵܝܗܝ ܕܲܟܼܡܝܼܪ>
    text <ܘܲܪܕܲܦ ܡܸܢܹܗ ܟܲܪܝܘܼܬܼ ܢܲܦܫܵܐ ܒܩܵܠ ܦܸܬܼܓܼܵܡܘ̈ܗܝ ܀>
    text <܃ܬܢܵܐ ܠܹܗ ܒܲܪ ܚܵܡ ܠܒܲܪ ܐܲܒܼܪܵܗܵܡ ܚܸܠܡܵܐ ܕܲܚܙ̣̰ܵܐ>
    text <ܘܒܲܕܸܿܩ ܠܹܗ ܬܘܼܒܼ ܕܲܡܪܲܕܼܘ ܚܸܠܡܵܘ̈ܗܝ ܚܲܪ݁ܵܫܵܘܗܝ ܀>
    text <܃ܫܲܪܝܼ ܝܵܘܣܸܦ ܒܪܘܼܚ ܓܸܠܝܵܢܵܐ ܕܲܢܦܲܫܸܩ ܠܹܗ>
    text <ܘܢܲܕܼܢܲܚ ܚܲܝܠܵܐ ܕܲܣܬܼܝܼܪ̈ܵܬܼܵܐ ܩܕܼܵܡ ܪܸܥܝܵܢܹܗ ܀>
    text <܃ܫܡܲܥ ܠܲܡ ܡܲܠܟܵܐ ܘܝܼܠܲܦ ܚܲܝܠܵܐ ܕܚܹܝܠ ܒܵܪܘܿܝܵܐ>
    text <ܕܕܝܼܠܹܗ ܐܸܢܘܿܢ ܚܸܠܡܹ̈ܐ ܘܚܸܙܘܹ̈ܐ ܠܲܡܒܲܕܵܩܘ̣ ܀>
    text <܃ܠܵܘ ܕܝܼܠܝ ܐܝܼܬܹܝܗ̇ ܕܐܸܓܼܠܸܐ ܚܲܝܠܵܐ ܕܲܟܼܣܸܐ ܒܚܸܠܟܲܝ̈ܟ>
    text <ܗܘ̤ ܒܲܕܸܿܩ ܠܝܼ ܕܐܲܠܦܵܟ ܚܲܝܠܵܐ ܕܲܣܬܼܝܼܪ̈ܵܬܹܗ ܀>
    text <܃ܫܡܲܥ ܚܹܝܠ ܚܸܠܡܲܝ̈ܟ ܡܸܢܹܗ ܒܐܝܼܕܲܝ̈ ܐܲܝܟ ܡܸܨܥܵܝܵܐ>
    text <ܘܕܲܥ ܘܐܸܬܼܒܲܝܲܢ ܕܪܸܡܙܹܗ ܡܚܲܟܸܿܡ ܠܲܒܼܢܲܝ̈ ܒܲܝܬܹܿܗ ܀>
    text <܃ܫܒܲܥ ܬܵܘܪ̈ܵܬܼܵܐ ܫܢܲܝ̈ܵܐ ܐܸܢܹܝܢ ܫܒܲܥ ܛܵܒܼܵܬܼܵܐ>
    text <ܘܲܡܚܝܼ̈ܠܬܼܵܐ ܫܒܲܥ ܒܝܼ̈ܫܬܼܵܐ ܫܢܲܝ̈ܵܐ ܕܟܲܦܢܵܐ ܀>
    text <܃ܫܒܲܥ ܬܘܼܒܼ ܫܸܒܿܠܹ̈ܐ ܫܲܡܝܼ̈ܢܵܬܼܵܐ ܫܢܲܝ̈ܵܐ ܐܸܢܹܝܢ>
    text <ܘܲܫܒܲܥ ܕܝܼܒܸܫ ܒܪܘܼܚܵܐ ܕܫܵܘܒܵܐ ܟܲܦܢܵܐ ܕܲܫܒܲܥ ܀>
    text <܃ܒܝܲܕܼ ܬܵܘܪ̈ܵܬܼܵܐ ܫܲܡܝܼ̈ܢܵܬܼܵܐ ܓܠ̣ܵܐ ܥܲܠ ܣܲܒܼܥܵܐ>
    text <ܘܒܲܡܚܝܼ̈ܠܵܬܼܵܐ ܕܲܒܼܠ݂ܲܥ ܐܸܢܹܝܢ ܒܲܕܸܿܩ ܟܲܦܢܵܐ ܀>
    text <܃ܒܵܗ̇ ܒܬܼܵܘܕܲܝܼܬܼܵܐ ܨܵܪ ܐܵܦ ܫܸܒܿܠܹ̈ܐ ܫܲܡܝܼ̈ܢܵܬܼܵܐ>
    text <ܕܟܲܕܼ ܛܵܒܼ ܛܵܒܼ̈ܢ ܡܸܬܿܛܲܠ̈ܩܵܢ ܗ̣̄ܘܲܝ̈ ܒܲܡܚܝܼ̈ܠܵܬܼܵܐ ܀>
    text <܃ܒܫܸܒܿܠܹ̈ܐ ܕܚܲܩܠܵܐ ܪܲܫܡܹ݂ܗ ܠܣܲܒܿܥܵܐ ܐܵܦ ܠܹܗ ܠܟܲܦܢܵܐ>
    text <ܘܐܲܠܸܦ ܐ̄ܢܵܫܵܐ ܕܠܵܐ ܡܨܸܝܢ ܚܵܐܹ̇ܝܢ ܒܸܠܥܵܕܼ ܪܸܡܙܵܐ ܀>
    text <܃ܐܸܢܗܘ̤ ܕܠܲܚܡܵܐ ܝܵܗܹ̇ܒܼ ܚܲܝܹ̈ܐ ܗܘ̤ ܒܲܟܼܵܢܹܗ>
    text <ܡܸܛܠܡܵܢܵܐ ܠܵܐ ܫܘܸܐ ܚܲܝܠܹܗ ܒܣܲܒܼ ܥܵܐ ܘܟܲܦܢܵܐ ܀>
    text <܃ܠܵܐ ܗ̄ܘ̣ܵܐ ܠܲܚܡܵܐ ܡܲܚܸܐ ܒܚܲܝܠܹܗ ܠܡܵܝܘܿܬܼܘܼܬܼܵܐ>
    text <ܐܸܠܵܐ ܪܸܡܙܵܐ ܝܵܗܹ̇ܒܼ ܚܲܝܠܹܗ ܒܥܸܠܲܬܼ ܠܲܚܡܵܐ ܀>
    text <܃ܣܲܒܼܥܵܐ ܘܟܲܦܢܵܐ ܕܲܥܬܼܝܼܕܼ ܕܢܹܐܬܸܐ ܒܲܕܸܿܩ ܝܵܘܣܸܦ>
    text <ܒܚܹܝܠ ܗܵܘ̇ ܪܸܡܙܵܐ ܕܡܲܚܸܐ ܘܲܡܡܝܼܬܼ ܒܝܲܕܼ ܥܸܠ̈݁ܠܵܬܼܵܐ ܀>
    text <ܗܵܐ ܠܲܡ ܣܲܒܼܥܵܐ ܪܲܒܵܐ ܗܵܘܹ̇ܐ ܓܠ̣ܵܐ ܙܲܕܲܝܼܩܵܐ܃>
  block
    text <ܘܐܸܬܹ̇ܐ ܟܲܦܢܵܐ ܒܵܬܲܪ ܙܲܒܼܢܵܐ ܫ̈ܢܲܝܵܐ ܕܐܸܡ̇ܪܹܬܼ ܀>
    text <܃ܐܲܝܟ ܬܵܘܪ̈ܵܬܼܵܐ ܕܲܡܚܝܼ̈ܠܵܢ ܗ̣̄ܘܲܝ̈ ܘܲܒܼܠܲܥ̣ ܠܲܫܒܲܥ>
    text <ܗܵܟܲܢ ܒܵܠܲ݁ܥ ܟܲܦܢܵܐ ܠܣܲܒܼܥܵܐ ܘܲܡܛܲܠܸܩ ܠܹܗ ܀>
    text <܃ܘܡܸܛܠ ܗܵܕܹܐ ܥܲܦܹܗ ܠܚܸܠܡܵܐ ܠܬܲܪܬܹܿܝܢ ܙܲܒܼܢܝܼ̈ܢ>
    text <ܘܲܡܣܲܪܗܸܒܼ ܗ̄ܘ̣ܵܐ ܛܵܒܼ ܦܸܬܼܓܸܵܡܵܐ ܘܲܥܬܼܝܼܕܼ ܕܢܸܗܘܸܐ ܀>
    text <܃ܘܗܵܫܵܐ ܢܸܚܙܸܐ ܦܸܪܥܘܿܢ ܓܲܒܼܪܵܐ ܐܸܡ݂ܲܪ ܝܵܘܣܸܦ>
    text <ܐܲܝܢܵܐ ܕܝܵ̇ܕܲܥ ܠܲܡܦܲܪܢܵܣܘܼ ܟܲܦܢܵܐ ܒܣܲܒܼܥܵܐ ܀>
    text <܃ܢܦܲܠ݂ ܡܸܨܪܵܝܵܐ ܕܲܩܛܝܼܪ ܬܵܓܼܵܐ ܩܕܵܡ ܥܸܒܼܪܵܐ>
    text <ܘܲܣܓܸܕܼ ܒܲܪ ܚܵܡ ܠܒܲܪ ܐܲܒܼܪܵܗܵܡ ܟܲܕܼ ܠܵܐ ܨܵܒܹ̇ܐ ܀>
    text <܃ܠܲܝܬܿ ܠܲܡ ܓܲܒܼܪܵܐ ܕܚܲܟܿܝܼܡ ܘܲܨܢܝܼܥ ܝܲܬܿܝܼܪ ܡܸܢܵܟ>
    text <ܘܠܵܐ ܐ̄ܢܵܫ ܝܵ̇ܕܲܥ ܠܲܡܦܲܪܢܵܣܘܼ ܐܲܝܟ ܚܸܟܼܡܬܼܵܟ ܀>
    text <܃ܐܲܢ̄ܬܿ ܠܲܡ ܬܸܗܘܸܐ ܡ̇ܪܵܐ ܥܲܠ ܒܲܝܬܿܝ ܐܵܦ ܫܲܠܝܼܛܵܐ>
    text <ܘܡܸܠܲܬܼ ܦܘܼܡ̇ܟ ܬܲܡܠܸܟ ܘܲܬܿܕܼܘܼܢ ܥܲܒܼ̈ܕܹܿܐ ܘܚܹܐܪܹ̈ܐ ܀>
    text <܃ܒܲܠܚܘܿܕܼ ܒܲܫܡܵܐ ܕܫܸܡ ܡܲܠܟܿܘܼܬܼܵܐ ܐܲܪܲܒܼ ܡܸܢܵܟ>
    text <ܘܐܲܢ̄ܬܿ ܬܸܫܬܲܠܲܛ ܠܲܡܕܲܒܵܪܘܼ ܐܲܝܟ ܨܸܒܼܝܵܢܵܟ ܀>
    text <܃ܓܡ݂ܲܪ ܫܘܼܘܕܵܝܹܗ ܡܲܠܟܵܐ ܕܡܸܨܪܹܝܢ ܘܥܲܒܼ݂ܕܹܿܗ ܡ̇ܪܵܐ>
    text <ܘܙܲܝܚܹܗ ܒܢܲܚ̈ܬܹܿܗ ܕܲܠܒܼܘܼܫ ܡܲܠܟܵܐ ܐܲܝܟ ܒܲܪ ܡܲܠ̈ܟܹܿܐ ܀>
    text <܃ܪܟܸܒܼ ܒܲܪ ܝܲܥܩܘܿܒܼ ܥܲܠ ܡܲܪܟܲܒܼܬܼܵܐ ܕܲܡܠܸܟ ܡܸܨܪܹܝܢ>
    text <ܘܫܲܪܝܼ ܡܦܲܩܸܕܼ ܒܲܪ ܐܲܒܼܪܵܗܵܡ ܠܲܒܼܢܵܘ̈ܗܝ ܕܲܟܼܢܲܥܢ ܀>
    text <܃ܫܠܸܡ̣ܘ ܒܲܥܒܼܵ̇ܕܼܵܐ ܚܸܠܡܹ̈ܐ ܕܲܚܠ݂ܲܡ ܒܹܝܬܼ ܐܲܒܼܵܗܵܘ̈ܗܝ>
    text <ܘܐܲܝܼܡ ܫܲܒܼܛܹܗ ܒܲܕܼܡܘܼܬܼ ܟܲܦܵܐ ܕܙܲܩܦܲܬ̤ ܢܲܦܫܵܐ ܀>
    text <܃ܫܩ݂ܲܠ ܫܘܼܠܵܡܵܐ ܐܵܦ ܦܸܠ̈ܐܬܼܵܐ ܕܦܘܼܫܵܩ ܡܸܠܵܘ̈ܗܝ>
    text <ܣܲܒܼܥܵܐ ܘܟܲܦܢܵܐ ܕܐܸܬܼܵܐ ܠܓܸܠܝܵܐ ܐܲܝܟ ܕܐܸܫܬܵܘܕܲܝܼ ܀>
    text <܃ܟܲܦܢܵܐ ܥܸܠܬܼܵܐ ܗ̄ܘ̣ ܕܗܵܝ̇ ܒܲܪ̄ܬܼ ܩܵܠܵܐ ܕܲܠܘܵܬܼ ܐܲܒܼܪܵܡ>
    text <ܕܡܸܕܲܥ ܬܸܕܲܥ ܕܥܲܒܼ̈ܕܹܿܐ ܢܸܗܘܘܿܢ ܝܲܠ̈ܕܹܿܐ ܕܙܲܪܥܵܟ ܀>
    text <܃ܒܗܵܕܹܐ ܢܸܢܘܲܝ ܐܸܫܬܿܕܲܪ ܗ̄ܘ̣ܵܐ ܐܵܦ ܒܲܪ ܝܲܥܩܘܿܒܼ>
    text <ܕܢܸܚܘܿܬܼ ܢܲܬܼܩܸܢ ܐܲܬܼܪܵܐ ܕܲܦܠܸܐ ܠܙܲܪܥܹܗ ܕܐܲܒܼܪܵܡ ܀>
    text <܃ܐܵܦܸܢ ܐܲܚܵܘ̈ܗܝ ܠܒܼܝܼܫܘܼ ܫܕܼܵܐܘܼܗܝ ܐܲܝܟ ܕܲܠܒܼܝܼܫܵܐ>
    text <ܐܸܠܵܐ ܪܸܡܙܵܐ ܕܲܓܼܠܸܐ ܠܹܗ ܟܠ ܣܲܥܪܵܗ̇ ܠܗܵܕܹܐ ܀>
    text <܃ܒܝܼܫܹ̈ܐ ܡܲܠܝܼܘ ܪܸܓܼܬܼ ܢܲܦܫܵܐ ܕܚܘܼܫܵܒܲܝ̈ܗܘܿܢ>
    text <ܘܝܵܕܲܥ ܟܠܵܐ ܓܡ݂ܲܪ ܨܒܼܝܵܢܵܐ ܕܣܵܥܘܿܪܘܼܬܹܗ ܀>
    text <܃ܓܲܠ݁̈ܠܝܵܢ ܗ̣̄ܘܲܝ̈ ܠܹܗ ܗܠܹܝܢ ܕܲܣܥ݂ܲܪ ܒܐܝܼ̈ܕܲܝ ܝܵܘܣܸܦ>
    text <ܘܦܲܫܸܩ ܐܸܢܹܝܢ ܒܝܲܕܼ ܒܲܪ ܒܲܝܬܹܿܗ ܐܲܝܟ ܚܲܟܿܝܼܡܵܐ ܀>
    text <܃ܒܟܼܠܵܗ̇ ܐܲܪܥܵܐ ܐܲܡܠܸܟ ܟܲܦܢܵܐ ܘܐܸܚܲܕܼ ܢܘܼܡܹܗ>
    text <ܘܐܲܣܸܩ ܐܸܢܘܿܢ ܠܲܒܼܢܵܘ̈ܗܝ ܕܐܲܒܼܪܵܡ ܥܲܠ ܡܸܨܪ̈ܵܝܹܐ ܀>
    text <ܫܲܥܒܸܿܕܼ ܐܸܢܘܿܢ ܟܲܦܢܵܐ ܩܲܫܝܵܐ ܠܲܒܼܢܲܝ̈ ܝܲܥܩܘܿܒܼ܃>
  block
    text <ܘܟܲܕܼ ܠܵܐ ܨܵܒܹ̇ܝܢ ܢܚܸܬܼܘ ܕܲܢܡܲܠܘܿܢ ܚܵܘܒܲܬܼ ܚܸܠܡܹ̈ܐ ܀>
    text <܃ܕܠܵܐ ܦܲܢܝܼܘ ܠܹܗ ܐܲܓܼܪܵܐ ܠܟܹܐܢܵܐ ܚܠܵܦ ܦܸܠ̈ܐܵܬܹܗ>
    text <ܦܲܪܥܘܼܗܝ ܪܹܫܵܐ ܐܵܦ ܪܸܒܿܝܼܬܼܵܐ ܕܬܲܪܬܹܿܝܢ ܙܲܒܼܢܝܼ̈ܢ ܀>
    text <܃ܬܲܪܬܹܿܝܢ ܙܲܒܼܢܝܼ̈ܢ ܦܪܲܥ̣ܘ ܒܘܼܕܵܩܵܐ ܕܲܬܼܪܹܝܢ ܚܸܠܡܵܘ̈ܗܝ>
    text <ܒܟܼܵܘܟܿܒܹ̈ܐ ܘܟܲܦܹ̈ܐ ܕܚܵܘܝܼ ܐܸܢܘܿܢ ܐ̄ܪܵܙܵܢܵܐܝܼܬܼ ܀>
    text <܃ܢܚܸܬܼܘ ܥܸܒܼܪ̈ܵܝܹܐ ܠܘܵܬܼ ܡܸܨܪ̈ܵܝܹܐ ܠܡܸܙܒܲܢ ܠܲܚܡܵܐ>
    text <ܘܨܵܕܲܬ̤ ܐܸܢܘܿܢ ܗܵܝ̇ ܟܹܐܢܘܼܪܵܐ ܕܛܲܠܡ̣ܘܼܗ̇ ܒܝܵܘܣܸܦ ܀>
    text <܃ܦܸܟܼܪܲܬ̤ ܐܸܢܘܼܢ ܠܲܡܙܲܒܿܢܵܢܹ̈ܐ ܩܕܼܵܡ ܚܲܒܿܝܼܒܼܵܗ̇>
    text <ܘܫܸܡܛܲܬ̤ ܣܲܝܦܵܐ ܕܢܸܓܼܕܵܗ̇ ܩܲܫܝܵܐ ܥܲܠ ܨܵܘܪ̈ܲܝܗܘܿܢ ܀>
    text <܃ܫܵܘܕܲܥ ܐܸܢܘܿܢ ܩܛܝܼܠ ܒܲܚܣܵܡܵܐ ܠܲܡܙܲܒܿܢܵܢܵܘ̈ܗܝ>
    text <ܘܠܑܵܐ ܦܪ݂ܲܥ ܐܸܢܘܿܢ ܚܘܼܒܼܠܵܐ ܕܫܵܘܹ̇ܐ ܠܣܘܼܥܪ̈ܵܢܲܝܗܘܿܢ ܀>
    text <܃ܐܸܣܟܹܿܝܡ ܩܘܼܫܬܵܐ ܠܒܸ݂ܫ ܙܲܕܲܝܩܵܐ ܠܘܼܩܒܲܠ ܐܲܚܵܘ̈ܗܝ>
    text <ܘܐܲܥܸܠ ܐܸܢܘܿܢ ܐܲܝܟ ܕܲܠܟܼܘܼܪܵܐ ܠܒܼܘܼܚܪܵܢ ܡܸܠܵܘ̈ܗܝ ܀>
    text <܃ܓܵܫܘܿܫܹ̈ܐ ܐ̄ܢܬܿܘܿܢ ܐܸܡ݂ܲܪ ܝܵܘܣܸܦ ܠܘܵܬܼ ܙܵܒܼܘܿܢܹ̈ܐ>
    text <ܠܡܸܓܲܫ ܠܐܲܪܥܵܐ ܢܚܸܬܿܬܿܘܿܢ ܐ̄ܢܵܫܵܐ ܠܵܘ ܥܲܠ ܠܲܡܚܵܐ ܀>
    text <܃ܒܚܲܝܲܝ̈ ܦܸܪܥܘܿܢ ܚ̣̄ܡܵܐ ܗ̄ܘ̣ܵܐ ܢܲܟܼܦܵܐ ܘܐܲܪܗܸܒܼ ܐܸܢܘܿܢ>
    text <ܘܙܵܘܥܘ̣ ܘܐܸܬܼܒܲܠܗܝܼܘ ܕܠܲܝܬܿ ܬܘܼܒܼ ܣܲܒܼܪܵܐ ܠܡܸܦܲܨܵܝܘܼ ܀>
    text <܃ܟܹܐܢܹ̈ܐ ܚܢܲܢ ܠܲܡ ܠܵܘ ܥܵܘܵܠܹ̈ܐ ܥܢ̣ܵܘ ܚܲܣܵܡܹ̈ܐ>
    text <ܘܟܲܕܼ ܡܸܬܼܓܵܘܣܝܼܢ ܒܫܸܡ ܐܝܼܬܼܘܼܬܼܵܐ ܨܵܕܲܬ̤ ܐܸܢܘܿܢ ܀>
    text <܃ܓܠܵܘ̣ ܕܲܚܕܲܥܣܲܪ ܗܵܘܹ̇ܝܢ ܐܸܢܘܿܢ ܘܚܲܕܼ ܐܲܒܼܘܼܗܘܿܢ>
    text <ܘܚܲܕܼ ܠܲܡ ܕܐܸܒܲܕܼ ܘܲܚܣ݂ܲܪ ܒܐܝܼܕܹܗ ܡܸܢܝܵܢ ܝܲܪ̈ܚܹܐ ܀>
    text <܃ܥܸܣܪܵܐ ܢܚܸܬܼܢܲܢ ܠܡܸܙܒܲܢ ܠܲܚܡܵܐ ܘܦܵܫ̣ ܚܲܕܼ ܙܥܘܿܪܵܐ>
    text <ܥܲܩܸܒܼ ܘܲܚܙܝܼ ܕܗܵܟܲܢ ܐܝܼܬܹܝܗ̇ ܐܲܝܟ ܕܐܸܡܪ̣ܢܲܢ ܀>
    text <܃ܢܦܲܠ̣ܘ ܗ̄ܘ̣ܵܘ ܒܦܲܚܵܐ ܕܲܨܠܵܘ ܗܸܢܘ̣ܿܢ ܒܝܲܕܼ ܡܸܠܲܝ̈ܗܘܿܢ>
    text <ܘܲܦܟ݂ܲܪ ܐܸܢܘܿܢ ܪܸܡܙܵܐ ܟܲܣܝܵܐ ܡ̣ܢ ܟܠ ܓܼܒܿܝܼ̈ܢ ܀>
    text <܃ܠܦܘܼܬܼ ܡܸܠܲܝ̈ܗܘܿܢ ܬܒܲܥ̣ ܒܐܝܼ̈ܕܲܝܗܘܿܢ ܐܲܝܟ ܕܐܸܫܬܵܘܕܲܝܼܘ>
    text <ܘܚܵܘܝܼ ܕܟܹܐܢܵܐ ܗ̄ܘ̣ ܘܠܲܐܠܵܗ ܟܠܵܐ ܕܵܚܹ̇ܠ ܐܵܦ ܗܘ̤ ܀>
    text <܃ܗܵܟܲܢ ܬܸܗܘܸܐ ܐܲܝܟ ܕܐܸܡܲܪ̣ܬܿܘܿܢ ܥܢ̣ܵܐ ܙܲܕܿܝܼܩܵܐ>
    text <ܚܵܘܵܘ ܒܘܼܩܝܵܐ ܕܗܘܼܦܵܟܲܝ̈ܟܿܘܿܢ ܘܡܸܬܼܦܲܨܹܝܢ ܐ̄ܢܬܿܘܿܢ ܀>
    text <܃ܙܸܠܘ ܐܲܝܬܵܘ ܠܝܼ ܐ̄ܚܘܼܟܼܘܿܢ ܙܥܘܿܪܵܐ ܕܐܸܡ݂ܲܪܬܿܘܿܢ ܕܐܝܼܬܼ>
    text <ܘܫܵܪܹܐ ܐ̄ܢܵܐ ܠܟܼܘܿܢ ܥܲܡ ܐܲܚܘܼܟܼܘܿܢ ܠܘܵܬܼ ܐܲܒܼܘܼܟܼܘܿܢ ܀>
    text <܃ܣܝܼܡܘ ܡܸܫܟܵܢܵܐ ܠܦܘܼܬܼ ܣܘܼܥܪܵܢܵܐ ܕܲܢܦܲܠ̣ܬܿܘܿܢ ܒܹܗ>
    text <ܘܐܲܢ̄ܬܿܘܿܢ ܐܵܘܒܸܿܠܘ ܠܲܚܡܵܐ ܠܟܲܦܢܹ̈ܐ ܕܲܒܼܒܼܵܬܲܝ݁ܟܿܘܿܢ ܀>
    text <܃ܟܠ̣ܵܐ ܚܲܕܼ ܡܸܢܗܘܿܢ ܘܐܲܣܪܹ݂ܗ ܒܙܲܝܢܵܐ ܒܲܡܠܸܐ ܙܲܒܼܢܵܐ>
    text <ܘܙܵܘܕ ܐܸܢܘܿܢ ܒܟܸܣܦܵܐ ܘܠܲܚܡܵܐ ܕܲܒܼܛܲܥܢܲܝ̈ܗܘܿܢ ܀>
    text <܃ܚܙ݂ܲܩܘ ܡ̣ܢ ܡܸܨܪܹܝܢ ܘܐܸܬܼܵܘ ܘܲܦܢ̣ܵܘ ܠܘܵܬܼ ܐܲܒܼܘܼܗܘܿܢ>
    text <ܘܐܸܫܬܲܥܝܼܘ ܠܹܗ ܡܸܕܹܿܡ ܕܲܓܼܕܲܫ̣ ܘܬܸܢܘܲܝ ܕܲܗܘ̤ܵܬܼ ܀>
  block
    text <܃ܬ̣ܡܲܗ ܙܲܕܿܝܼܩܵܐ ܘܐܸܬܿܕܲܡܲܪ ܗ̄ܘ̣ܵܐ ܡ̣ܢ ܡܸܠܲܝ̈ܗܘܿܢ>
    text <ܘܲܪܫܵܐ ܠܲܒܼܢܵܘ̈ܗܝ ܕܡܸܛܠ ܡܵܢܵܐ ܓܠ݂ܲܝܬܿܘܿܢ ܗܵܕܹܐ ܀>
    text <܃ܠܡܵܢ ܚܵܘܝܼܬܿܘܿܢ ܡܸܢܝܵܢ ܝܲܠܕܲܝ̈ ܕܲܟܼܡܵܐ ܗܵܘܹ̇ܝܢ>
    text <ܕܲܥܬܼܝܼܕܼ ܓܲܒܼܪܵܐ ܕܢܸܬܼܒܲܥ ܡܸܢܟܼܘܿܢ ܐܵܦ ܗܵܘ̇ ܕܐܸܒܲܕܼ ܀>
    text <܃ܢܵܚ̣ܘ ܡ̣ܢ ܡܸܠܹ̈ܐ ܘܟܲܦܢܵܐ ܠܵܐ ܢܵܚ̣ ܡ̣ܢ ܩܲܫܝܘܼܬܹܗ>
    text <ܘܫܲܥܒܸܿܕܼ ܐܸܢܘܿܢ ܠܡܸܦܢܵܐ ܠܡܸܨܪܹܝܢ ܟܲܕܼ ܠܵܐ ܨܵܠܒܹ̇ܝܢ ܀>
    text <܃ܕܒܲܪ̣ܘ ܠܐܲܚܘܼܗܘܿܢ ܐܲܝܟ ܕܐܸܫܬܵܘܕܲܝܼܘ ܕܠܵܐ ܢܸܬܿܕܲܓܿܠܘܼܢ>
    text <ܘܛܲܝܸܒܼܘ ܕܵܫܢܹ̈ܐ ܠܝܵܘܣܸܦ ܟܹܐܢܵܐ ܕܕܲܡ ܢܸܬܼܪܲܥܸܐ ܀>
    text <܃ܫܩܲܠ̣ܘ ܡ̣ܢ ܛܘܼܒܼܵܐ ܕܐܲܪܥܵܐ ܕܲܟܼܢܲܥܢ ܨܲܪܘܵܐ ܘܕܸܒܼܫܵܐ>
    text <ܘܟܸܦܵܐ ܐܲܥܦܵܐ ܥܲܠ̣ ܩܲܕܼܡܵܝܵܐ ܕܝܲܗ̣̄ܒܼܘ ܘܐܸܬܼܦܲܢܝܼ ܀>
    text <܃ܚ̣ܙܲܩܘ ܟܲܕܼ ܪܵܕܹܝܢ ܒܐܲܝܕܵܐ ܕܲܗܘ̤ܵܬܼ ܕܚܸܒܼܫܲܬ̤ ܐܸܢܘܿܢ>
    text <ܕܲܠܡܵܐ ܬܸܫܠܲܡ ܒܝܲܕܼ ܣܘܼܥܪ݁ܵܢܹܐ ܘܬܼܵܘܒܸܿܕܼ ܐܸܢܘܿܢ ܀>
    text <܃ܩܸܢܛܵܐ ܡܠܹܝܢ ܗ̄ܘ̣ܵܘ ܟܲܕܼ ܪܵܕܹܝܢ ܗ̄ܘ̣ܵܘ ܐܲܝܟ ܚܲܝܵܒܹ̈ܐ>
    text <ܕܕܲܡ ܠܵܐ ܢܸܣܦܲܩ ܦܝܵܣܵܐ ܘܡܸܠܹ̈ܐ ܠܘܵܬܼ ܬܲܪܥܘܼܬܼܵܐ ܀>
    text <܃ܟܡܵܐ ܕܩܵܪܒܿܝܼܢ ܗ̄ܘ̣ܵܘ ܠܐܲܦܲܝ̈ ܡܸܨܪܹܝܢ ܬܘܼܒܼ ܚܵܫ̇ܝܼܢ ܗ̄ܘ̣ܵܘ>
    text <ܘܡܸܬܼܒܲܗܹܝܢ ܗ̄ܘ̣ܵܘ ܚܘܼܫܵܒܲܝ̈ܗܘܿܢ ܒܝܲܕܼ ܣܘܼܥܪ݁ܵܢܹܐ ܀>
    text <܃ܡܲܛܝܼܘ ܠܐܲܬܼܪܵܐ ܘܡܲܛܝܼܘ ܐܸܢܘܿܢ ܚܸܒܼܠܹ̈ܐ ܕܡ̇ܘܬܵܐ>
    text <ܘܚܲܫ̣ܘ ܘܐܸܬܼܒܲܠܗܘܿܝܼܘ ܐܲܝܟ ܝܵܠܹܕܿܬܵܐ ܕܚܲܣܢܘܼܗ̇ ܟܹܐܒܹ̈ܝܗ̇ ܀>
    text <܃ܛܲܝܼܒܼܘ ܕܵܫܢܹ̈ܐ ܘܥܲܠ̣ܘ ܕܲܢܦܲܝܼܣܘܼܢ ܩܕܼܵܡ ܬܲܪܥܘܼܬܼܵܐ>
    text <ܘܐܲܥܸܠܘ ܥܲܡܗܘܿܢ ܐܵܦ ܒܸܢܝܵܡܹܝܢ ܠܫܘܼܪܵܪ ܡܸܠܹ̈ܐ ܀>
    text <܃ܢܦܲܠ̣ܘ ܥܲܠ ܐܲܪܥܵܐ ܚܕܲܥܣܲܪ ܟܲܦܹ̈ܐ ܡܲܠܵܠܵܬܼܵܐ>
    text <ܘܲܫܠܸܡ̣ܘ ܚܸܠܡܹ̈ܐ ܕܲܚܠ݂ܲܡ ܟܸܐܢܵܐ ܒܝܲܕܼ ܣܘܼܥܪ̈ܵܢܹܐ ܀>
    text <܃ܦܪܲܥ̣ܘ ܚܲܣܡܹ̈ܐ ܟܲܕܼ ܠܵܐ ܨܵܒܹ̇ܝܢ ܚܵܘܒܲܬܼ ܚܘܼܒܵܐ>
    text <ܘܫܲܡܠܝܼܘ ܐ̄ܪܵܙܵܐ ܕܐ̄ܪܵܙ ܓܸܠܝܵܢܵܐ ܒܐܵܬܼܵܐ ܕܟܲܦܹ̈ܐ ܀>
    text <܃ܡܲܠܸܠ ܥܲܡܗܘܿܢ ܚܲܟܿܝܼܡܵܐܝܼܬܼ ܐܲܝܟ ܚܲܟܿܝܼܡܵܐ>
    text <ܕܲܚܙ̣̱ܵܐ ܕܲܢܩܸ݂ܦ ܥܒܼܵܕܹ̈ܐ ܠܡܸܠܹ̈ܐ ܒܩܘܼܫܬܵܐ ܠܚܸܘܙܵܐ ܀>
    text <܃ܫܲܐܸܠ ܐܸܢܘܿܢ ܥܲܠ ܐܲܒܼܘܼܗܘܿܢ ܕܩܲܝܵܡ ܟܹܐܢܵܐ>
    text <ܘܲܚ̣ܙܵܐ ܠܐܲܚܘܼܗܝ ܘܐܸܡ݂ܲܪ ܗܵܢܵܘ̇ ܗܵܘ̇ ܕܐܸܡ݂ܲܪܬܿܘܿܢ ܀>
    text <܃ܐܸܚܲܕܼ ܪ̈ܵܚܡܵܘܗܝ ܘܲܥܨ̣ܵܐ ܟܝܵܢܹܗ ܕܢܸܒܼܩܸܐ ܐܸܢܘܿܢ>
    text <ܘܲܒܼܢܸܣܝܵܢܵܐ ܢܹܐܠܲܦ ܢܝܼܫܵܐ ܕܪܸ̈ܥܝܵܢܲܝܗܘܿܢ ܀>
    text <܃ܝܲܩܲܪ ܐܸܢܘܿܢ ܒܐ̄ܢܵܫܵܝ̈ܬܼܵܐ ܐܲܝܟ ܪܸܓܲܬܼܗܘܿܢ>
    text <ܘܚܵܘܝܼ ܐܸܢܘܿܢ ܕܝܵ̇ܕܲܥ ܛܲܟܼܣܵܐ ܕܩܲܫܝܼܫ ܘܲܛܠܸܐ ܀>
    text <܃ܦܩܲܕܼ ܠܪܲܒܿܒܲܝܬܹܿܗ ܕܢܸܫܪܸܐ ܐܸܢܘܿܢ ܒܐܸܣܟܹܿܝܡ ܚܘܼܒܵܐ>
    text <ܘܲܢܣܝܼܡ ܟܵܣܵܐ ܒܦܘܼܡ ܛܲܥܢܲܝ̈ܗܘܿܢ ܘܢܲܚܸܫ ܐܸܢܘܿܢ ܀>
  block
    text <܃ܟܵܣܵܐ ܕܝܼܠܹܗ ܦܩ݂ܲܕ ܕܲܢܣܝܼܡܝܼܘܗܝ ܒܛܲܥܢܵܐ ܕܐܲܚܘܼܗܝ>
    text <ܕܲܒܼܝܲܕܼ ܟܠܗܹܝܢ ܢܸܒܼܩܸܐ ܚܘܼܒܵܐ ܕܐܲܚܹ̈ܐ ܢܟܼܝ̈ܠܹܐ ܀>
    text <܃ܚܙܲܩܘ̣ ܡ̣ܢ ܨܹܐܕܼܵܘܗܝ ܟܲܕܼ ܚܵܕܹܝ̇ܢ ܗ̄ܘ̣ܵܘ ܐܲܝܟ ܙܲܟܵܝܹ̈ܐ>
    text <ܘܥܲܕܼ ܡܸܬܼܝܲܐܒܼܝܼܢ ܪܗܸܛ ܦܘܼܩܕܵܢܵܐ ܘܐܲܪܗܸܒܼ ܐܸܢܘܿܢ ܀>
    text <ܘܥܲܦ ܗ̄ܘ̣ܵܐ ܐܸܒܼܠܵܐ ܒܲܕܼܡܘܼܬܼ ܢܲܚ̈ܬܹܿܐ ܥܲܠ ܪܸܥܝܵܢܵܐ ܀>
    text <܃ܠܡܵܢܵܐ ܦܪ݂ܲܥܬܿܘܿܢ ܚܘܼܒܼܠܹ̈ܐ ܕܨܲܥܪܵܐ ܚܠܵܦ ܐܝܼܩܵܪܵܐ>
    text <ܘܠܵܐ ܩܵܘܝܼܬܵܢ ܒܐܲܝܕܵܐ ܕܦܲܐܝܵܐ ܠܲܒܼܢܲܝ̈ ܚܹܐܪܹ̈ܐ ܀>
    text <܃ܒܲܨܝܼ ܐܸܢܘܿܢ ܐܲܝܟ ܠܵܐ ܝܵ̇ܕܲܥ ܒܐܲܝܕܵܐ ܕܲܗܘ̤ܵܬܼ>
    text <ܘܐܸܫܟܲܚ ܟܵܣܵܐ ܐܲܝܟܵܐ ܕܣܵܡܹ݂ܗ ܠܘܵܬܼ ܒܸܢܝܵܡܹܝܢ ܀>
    text <܃ܥܛܲܦܘ ܟܲܕܼ ܒܵܟܹ̇ܝܢ ܘܲܦܪܝܼܣ ܐܸܒܼܠܵܐ ܥܲܠ ܪܹ̈ܫܲܝܗܘܿܢ>
    text <ܕܗܲܦܟ݂ܵܗ̇ ܐܸܒܼܠܵܐ ܠܚܲܕܼܘܲܬܼ ܠܸܒܵܐ ܠܘܵܬܼ ܟܲܪ ܝܘܼܬܼܵܐ ܀>
    text <܃ܢܦܲܠܘ̣ ܘܐܸܬܼܓܲܪܓܲܚܘ ܟܲܕܼ ܡܸܬܼܟܲܫܦܝܼܢ ܥܲܠ ܡ̇ܐ ܕܓܼܕܲܫ>
    text <ܘܐܵܘܕܲܝܼܘ ܘܐܸܡ̣ܪܘ ܕܠܲܝܬܿ ܙܵܟܼܘܼܬܼܵܐ ܠܚܲܝܵܒܼܘܼܬܲܢ ܀>
    text <܃ܚܙ̣ܵܐ ܙܲܕܲܝܼܩܵܐ ܚܲܫܵܐ ܕܐܲܚܵܘ̈ܗܝ ܘܚܲܫ̣ ܠܘܼܩܒܲܠܗܘܿܢ>
    text <ܘܠܵܐ ܬܘܼܒܼ ܚܲܡܣܸܢ ܡ̣ܢ ܟܲܪܝܘܼܬܼܵܐ ܕܫܸܚܩܲܬ̤ ܢܲܦܫܹܗ ܀>
    text <܃ܥܨ̣ܵܝܗܝ ܓܹܝܪ ܚܘܼܒܵܐ ܕܦܵܪܘܿܫܘܼܬܼܵܐ ܕܣܝܼܡ ܒܲܟܼܝܵܢܵܐ>
    text <ܘܲܗ̤ܘܲܝ̈ ܕܸܡܥܹ̈ܐ ܐܲܝܟ ܫܘܼܒܼܩܵܢܵܐ ܠܘܵܬܼ ܟܲܪܝܘܼܬܼܵܐ ܀>
    text <܃ܒܟ݂ܵܐ ܠܘܼܩܒܲܠܗܘܿܢ ܕܲܟܼܡܵܐ ܚܲܫ̣ܘ ܗ̄ܘ̣ܵܘ ܒܠܵܐ ܝܼܕܲܥܬܼܵܐ>
    text <ܘܚܵܘܝܼ ܚܘܼܒܹܿܗ ܕܠܵܐ ܦܪ݂ܲܥ ܐܸܢܘܿܢ ܣܘܼܥܪ̈ܵܢܲܝܗܘܿܢ ܀>
    text <܃ܪ̈ܲܚܡܹܐ ܙܲܩܬ̣ܿܘܼܗܝ ܒܲܕܼܡܘܼܬܼ ܥܘܼܖܣܵܐ ܠܘܵܬܼ ܬܲܪܥܘܼܬܼܵܐ>
    text <ܘܐܵܘܕܲܥ ܐܸܢܘܿܢ ܕܗܘ̤ܝܘܼ ܕܙܲܒܿܢܹܗ ܚܣܵܡܵܐ ܢܟܼܝܼܠܵܐ ܀>
    text <܃ܐ̄ܢܵܐ ܐ̄ܢܵܐ ܝܵܘܣܸܦ ܥܲܒܼܕܵܐ ܚܣܵܡܵܐ ܕܲܒܼܟܼܘܿܢ>
    text <ܘܗܵܐ ܐܲܪܝܼܡܲܢܝ ܨܸܒܼܝܵܢ ܟܲܣܝܵܐ ܕܲܓܼܠܸܐ ܠܹܗ ܟܠ ܀>
    text <܃ܐ̄ܢܵܐ ܐ̄ܢܵܐ ܚܣܝܼܡܵܐ ܕܛܲܪܕܲܢܝ ܢܸܟܼܠܵܐ ܠܒܲܪ ܡ̣ܢ ܫܲܝܢܵܐ>
    text <ܘܗܵܐ ܫܲܝܸܢ ܒܝܼ ܐܲܠܵܗ ܟܠܵܐ ܥܲܡܵܐ ܦܠܝܼܓܼܵܐ ܀>
    text <܃ܐ̄ܢܵܐ ܗ̄ܘ̣ ܗܲܕܵܡܵܐ ܕܲܦܣܲܩܬܿܘܿܢܵܢܝ ܡ̣ܢ ܓܘܼܫܡܲܝ̈ܟܿܘܿܢ>
    text <ܬܵܘ ܢܸܬܼܚܲܢܲܢ ܐܵܦܸܢ ܗܵܫܵܐ ܠܘܵܬܼ ܫܲܘܝܘܼܬܼܵܐ ܀>
    text <܃ܐ̄ܢܵܐ ܐ̄ܢܵܐ ܕܲܚܙܹ̇ܝܬܼ ܟܲܦܹ̈ܐ ܚܕܲܥܣܲܪ ܘܲܚܕܼܵܐ ܕܲܩܬܢܘܿܡܝ>
    text <ܘܗܵܐ ܐܸܬܼܦܲܫܲܩ ܚܲܝܠܵܐ ܕܡܸܠܲܝ̈ ܒܕܲܣܓܸܕܿܬܿܘܿܢ ܠܝܼ ܀>
    text <܃ܙܸܠܘ ܠܹܗ ܠܟܹܐܢܵܐ ܝܲܥܩܘܿܒܼ ܕܩܲܝܵܡ ܝܵܘܣܸܦ>
    text <ܬܵܐ ܚܘܿܬܼ ܒܲܥܓܲܠ ܘܲܦܪܘܿܥ ܐܵܦ ܐܲܢ̄ܬܿ ܚܵܘܒܲܬܼ ܚܸܠܡܹ̈ܐ ܀>
    text <܃ܙܸܠܘ ܐܸܡܲܪܘ ܠܹܗ ܕܩܲܝܵܡ ܫܲܒܼܛܵܐ ܕܣܵܡ̇ܟ ܗ̄ܘ̣ܵܐ ܠܵܟ>
    text <ܬܵܐ ܠܒܼܘܿܟ ܒܐܝܼܕܼܵܐ ܚܘܼܛܪܵܐ ܕܲܩܢܘܿܡܝ ܘܐܸܬܼܒܲܝܲܐ ܒܹܗ ܀>
    text <܃ܙܸܠܘ ܒܲܕܹܿܩܘ ܠܹܗ ܐܝܼܩܵܪܝ ܘܫܘܼܠܛܵܢܝ ܕܒܹܝܬܼ ܡܸܨܪ̈ܵܝܹܐ>
    text <ܘܐܲܢܝܼܚܘ ܢܲܦܫܹܗ ܒܲܠܡܹܐܝܢ ܛܸܒܵܐ ܕܚܲܝܹ̈ܐ ܕܲܩܢܘܿܡܝ ܀>
  block
    text <܃ܙܸܠܘ ܐܸܡܲܪܘ ܠܹܗ ܕܥܲܒܼ݂ܕܲܢܝ ܐܲܠܵܗܝ ܡܵܪܵܐ ܠܡܸܨܪܹܝܢ>
    text <ܘܡܲܡܠܸܟ ܫܘܼܠܛܵܢܝ ܘܪܵܕܹܐ ܠܥܲܒܼ̈ܕܹܿܐ ܘܠܲܒܼܢܲܝ̈ ܚܹܪܹ̈ܐ ܀>
    text <܃ܓܠܵܘ ܚܵܘܵܘ ܠܹܗ ܐܵܦ ܚܹܝܠ ܟܲܣܝܵܐ ܙܵܘܥܲܝ̈>
    text <ܘܐܲܫܪܝܼ ܒܡܲܕܲܥܝ ܚܸܟܼܡܲܬܼ ܩܘܼܫܬܵܐ ܕܲܣܬܼܝܼܪ݁ܵܬܼܵܐ ܀>
    text <܃ܙܸܠܘ ܐܸܡܲܪܘ ܠܹܗ ܕܩܲܝܵܡ ܟܲܦܢܵܐ ܫ̈ܢܲܝܵܐ ܚܲܡܸܫ>
    text <ܬܵܐ ܐܹܬܲܪܣܹܝܟ ܕܲܠܡܵܐ ܬܹܐܒܲܕܼ ܐܲܢ̄ܬܿ ܥܲܡ ܕܝܼܠܵܟ ܀>
    text <܃ܐܵܦ ܗܘ̤ ܝܵܘܣܸܦ ܒܗܵܕܹܐ ܡܸܠܬܼܵܠ ܒܲܝܲܐ ܠܐܲܚܵܘ̈ܗܝ>
    text <ܕܐܲܠܵܗܵܝ ܫܲܕܲܪܲܢܝ ܕܐܸܗܘܸܐ ܙܵܐܹ̇ܢ ܠܟܼܘܿܢ ܡ̣ܢ ܟܲܦܢܵܐ ܀>
    text <܃ܒܗܵܕܹܐ ܬܸܢܘܲܝ ܡܓܲܪܸܓܼ ܗ̄ܘ̣ܵܐ ܠܹܗ ܠܝܲܩܘܿܒܼ ܐܲܒܼܘܼܗܝ>
    text <ܕܲܒܼܡܲܚܲܬܿܬܹܿܗ ܢܚܲܬܸܿܡ ܡܸܠܹ̈ܐ ܕܲܠܘܵܬܼ ܐܲܒܼܪܵܡ ܀>
    text <܃ܒܝܲܕܼ ܫܘܼܘܕܵܝܵܐ ܕܲܢܒܼܝܼܘܼܬܼܵܐ ܐܲܦܝܼܣ ܠܐܲܚܵܘ̈ܗܝ>
    text <ܕܠܵܐ ܢܸܬܼܥܵܘܟܼܘܼܢ ܡ̣ܢ ܡܹܐܬܼܝܼܬܼܵܐ ܕܲܠܘܵܬܼ ܚܘܼܒܹܿܗ ܀>
    text <܃ܐܲܪܡܝܼ ܥܠܲܝܗܘܿܢ ܩܸܢܛܵܐ ܕܟܲܦܢܵܐ ܘܕܲܚܸܠ ܐܸܢܘܿܢ>
    text <ܕܬܼܘܼܒܼ ܠܲܡ ܩܲܝܵܡ ܫܲܒܼܛܵܐ ܕܟܲܦܢܸܵܐ ܫܢܲܝܵ̈ܐ ܚܲܡܸܫ ܀>
    text <܃ܒܗܵܠܹܝܢ ܩܵܠܹ̈ܐ ܫܲܓܲܫ ܐܸܢܘܿܢ ܠܡܸܚܲܬܼ ܨܖܹܕܼܵܘܗܝ>
    text <ܘܲܟܼܬ݂ܲܒܼ ܐܸܢܘܿܢ ܒܪܸ̈ܥܝܵܢܲܝܗܘܿܢ ܐܲܝܟ ܕܲܒܼܠܘܼܚܹ̈ܐ ܀>
    text <܃ܫܡ݂ܲܥ ܡܸܨܪܵܝܵܐ ܦܸܪܥܘܿܢ ܡܲܠܟܵܐ ܒܗܵܠܹܝܢ ܕܲܗ̤ܘܲܝ̈>
    text <ܘܲܚܕܼܝܼ ܣܲܓܿܝܼ ܒܛܸܒܵܐ ܕܓܸܢܣܹܗ ܕܒܲܪ ܥܸܒܼܪ̈ܵܝܹܐ ܀>
    text <܃ܩܪ̣ܵܐ ܠܲܡ ܦܸܪܥܘܿܢ ܠܝܵܘܣܸܦ ܘܐܸܡ݂ܲܪ ܕܲܥܒܸܕܼ ܗܵܕܹܐ>
    text <ܘܐܲܝܬܵܐ ܠܥܲܡܵܟ ܘܐܲܢܝܼܚ ܐܸܢܘܿܢ ܒܛܘܼܒܹ̈ܐ ܕܡܲܠܟܿܘܼܬܼܝ ܀>
    text <܃ܙܵܘܸܕܼ ܠܐܲܚܲܝ̈ܟ ܘܫܲܕܲܪ ܐܸܢܘܿܢ ܠܒܹܝܬܼ ܐܲܒܼܘܼܗܘܿܢ>
    text <ܕܢܹܐܬܸܐ ܢܸܚܙܸܐ ܘܢܸܚܕܹܿܐ ܒܚܲܝܲܝ̈ܟ ܘܲܒܼܫܘܼܠܛܵܢܵܟ ܀>
    text <܃ܩܲܒܸܿܠܘ ܘܲܫܠܸܡ̣ܘ ܐܲܚܵܘ̈ܗܝ ܕܝܵܘܣܸܦ ܒܗܵܕܹܐ ܕܲܗܘ̤ܵܬܼ>
    text <ܘܲܚܙ݂ܲܩܘ ܠܐܲܬܼܪܵܐ ܕܒܹܝܬܼ ܡܲܥܡܲܪܗܘܿܢ ܟܲܕܼ ܚܵ̇ܕܹܝܢ ܗ̄ܘ̣ܵܘ ܀>
    text <܃ܡܲܢܲܥܘ ܘܲܡ̣ܛܵܘ ܫܲܒܼܛܲܝ̈ ܟܹܐܢܵܐ ܠܘܵܬܼ ܐܲܒܼܘܼܗܘܿܢ>
    text <ܘܲܛܥܝܼܢܝܼܢ ܗ̄ܘ̣ܵܘ ܥܘܼܬܼܪܵܐ ܕܙܲܒܼܢܵܐ ܘܐܵܬܼܵܐ ܕܫܲܝܢܵܐ ܀>
    text <܃ܚܵܕܝܼܘ ܕܵܫܢܹ̈ܐ ܕܫܲܕܲܪܘ ܝܵܘܣܸܦ ܘܦܸܪܥܘܿܢ ܡܲܠܟܵܐ>
    text <ܘܝܲܗ̣̄ܒܼܘ ܠܹܗ ܣܒܲܪܬܼܵܐ ܕܚܲܝܹ̈ܐ ܕܲܒܼܪܹܗ ܘܲܕܼܫܘܼܠܛܵܢܹܗ ܀>
    text <܃ܬܗܲܪ ܘܐܸܕܲܡܲܪ ܒܐܲܝܕܵܐ ܕܲܗܘ̤ܵܬܼ ܕܠܵܐ ܣܘܼܟܵܝܵܐ>
    text <ܘܐܵܘܚܸܠ ܘܐܸܡ݂ܲܪ ܕܪܲܒܵܐ ܗ̄ܝܼ ܣܲܓܿܝܼ ܐܸܢ ܫܲܪܝܼܪܵܐ ܀>
    text <܃ܚܙ̣ܵܐ ܥܸܓܼ̈ܠܵܬܼܵܐ ܕܫܲܕܲܪ ܦܸܪܥܘܿܢ ܘܢܵܚ̣ ܪܸܥܝܵܢܹܗ>
    text <ܘܲܩܢ̣ܵܐ ܣܲܒܼܪܵܐ ܠܘܵܬܼ ܣܘܼܟܵܝܵܐ ܕܐܲܝܠܹܝܢ ܕܲܫܡ݂ܲܥ ܀>
    text <܃ܪܲܒܵܐ ܗܝ̤ ܠܲܡ ܕܩܲܝܵܡ ܝܵܘܣܸܦ ܐܸܡ݂ܲܪ ܟܹܐܢܵܐ>
    text <ܐܸܚܘܿܬܼ ܐܸܚܙܹܝܘܗܝ ܘܐܸܚܕܸܿܐ ܒܚܵܝܵܘ̈ܗܝ ܥܲܕܼܠܵܐ ܐܹܡܘܼܬ ܀>
    text <܃ܐܹܙܲܠ ܐܲܢܚ̣ ܚܲܫܲܝ̈ ܥܲܝܢܲܝ̈ ܒܲܠܡܹܐܝܢ ܦܲܓܼܪܹܗ>
    text <ܘܐܲܫܠܲܚ ܟܲܪܝܘܼܬܼܝ ܒܝܲܕܼ ܥܸܢܝܵܢܵܐ ܕܡܸܠܲܝ̈ ܦܘܼܡܹܗ ܀>
  block
    text <܃ܐܹܙܠ ܐܸܦܪܘܿܥ ܚܵܘܒܲܬܼ ܚܸܠܡܹ̈ܐ ܕܚܲܝܵܒܼ ܐ̄ܢܵܐ ܠܹܗ>
    text <ܘܐܹܡܲܠܸܐ ܠܹܗ ܣܸܓܼܓܲܬܼ ܚܘܼܒܵܐ ܕܲܚܙ̣ܵܐ ܒܫܸܡܫܵܐ ܀>
    text <܃ܐܹܙܲܠ ܐܸܚܙܹܝܘܗܝ ܟܲܕܼ ܡܸܬܼܝܲܩܲܪ ܒܹܝܬܼ ܡܸܨܪ̈ܵܝܹܐ>
    text <ܘܬܼܘܼܒܼ ܢܸܫܬܲܪܲܪ ܒܝܼ ܡܘܼܠܟܵܢܵܐ ܕܐܲܒܼܪܵܡ ܘܕܐܝܼܣܚܵܩ ܀>
    text <܃ܚܙ݂ܲܩ ܝܼܣܪܵܝܹܠ ܒܐܘܼܪܚܵܐ ܕܐܲܚܙ̣ܩ ܟܲܣܝܵܐ ܠܐܲܒܼܘܼܗܝ>
    text <ܘܥܲܠ̣ ܥܲܡ ܙܲܪܥܹܗ ܠܐܲܪܥܵܐ ܕܡܸܨܪܹܝܢ ܘܫܲܪ̣ ܡܘܼܠܟܵܢܵܐ ܀>
    text <܃ܚܙ̣ܵܘ ܠܲܚܕܼܵܕܹ̈ܐ ܐܲܒܼܵܐ ܠܲܒܼܪܹܗ ܟܹܐܢܵܐ ܠܟܹܐܢܵܐ>
    text <ܘܲܦܪܲܥܘ̣ ܚܘܼܒܵܐ ܘܫܲܡܠܝܼܘ ܐ̄ܪ݁ܵܙܹܐ ܕܲܒܼܝܲܕܼ ܚܸܠܡܹ̈ܐ ܀>
    text <܃ܣܓܸܕܼ ܙܲܕܿܝܼܩܵܐ ܩܕܼܵܡ ܙܲܕܿܝܼܩܵܐ ܗܘ̤ ܥܲܡ ܝܲܠܕܵܘ̈ܗܝ>
    text <ܘܟܲܕܼܢܹܗ ܒܢܝܼܪܵܐ ܬܚܹܝܬܼ ܥܲܒܼܕܿܘܼܬܼܵܐ ܕܡܪܹܗ ܘܲܒܼܪܹܗ ܀>
    text <܃ܒܣܸܓܼܕܲܬܼ ܝܵܘܣܸܦ ܟܕܲܢ ܒܵܪܘܿܝܵܐ ܟܠܝܼܠܹ̈ܐ ܘܚܲܪ݁ܫܹܐ>
    text <ܒܐ̄ܪܵܙ ܦܵܪܘܿܩܲܢ ܕܩܲܒܸܿܠ ܡ̣ܢ ܟܠ ܣܸܓܼܕܲܬܼ ܚܘܼܒܵܐ ܀>
    text <܃ܒܗܵܕܹܐ ܬܸܢܘܲܝ ܝܲܩܪܹܗ ܠܟܹܐܢܵܐ ܒܣܸܓܼܕܲܬ ܓܸܢܣܹܗ>
    text <ܕܠܵܐ ܐ̄ܢܵܫ ܢܸܬܼܡܲܗ ܒܣܸܓܼܕܲܬܼ ܟܠܵܐ ܕܨܹܝܕܼ ܪܹܫܝܼܬܲܢ ܀>
    text <܃ܒܝܵܘܣܸܦ ܐܲܠܸܦ ܣܸܓܼܕܲܬܼ ܟܠܵܐ ܕܲܠܘܵܬܼ ܐ̄ܢܵܫܵܐ>
    text <ܕܣܵܓ̇ܿܕܲܝܼܢ ܐܲܟܲܚ̄ܕܼ ܥܝܼܪܹ̈ܐ ܘܐܵܢܵܫܵܐ ܠܲܨܠܸܡ ܐ̄ܢܵܫܵܐ ܀>
    text <܃ܐ̄ܢܵܫܵܐ ܥܬܼܝܼܕܼ ܗ̄ܘ̣ܵܐ ܕܢܸܣܲܒܼ ܟܲܣܝܵܐ ܘܢܸܣܥܘܿܪ ܒܹܗ ܟܠ>
    text <ܘܒܲܐܦܲܝ̈ ܢܩܲܒܸܿܠ ܡ̣ܢ ܟܠ ܣܸܓܼܕܲܬܼ ܟܠܵܐ ܀>
    text <܃ܒܗܵܕܹܐ ܨܵܐܲܪ ܐܵܦ ܦܸܠ̈ܐܵܬܼܵܐ ܒܕܼܘܼܒܵܪ ܟܹܐܢܹ̈ܐ>
    text <ܕܠܵܐ ܢܸܬܼܢܲܟܼܪܸܐ ܟܲܕܼ ܡܸܬܼܒܲܕܲܩ ܫܪܵܪ ܓܸܠܝܵܢܹܗ ܀>
    text <܃ܓܠ̣ܵܐ ܥܲܠ ܕܸܒܼܚܹܗ ܒܕܼܒܼܚܵܐ ܕܐܸܡܪܵܐ ܕܦܲܨܝܼ ܠܐܝܼܣܚܵܩ>
    text <ܕܗܵܟܲܢ ܦܵܪܹܩ ܐܵܦ ܗܘ̤ ܠܓܸܢܣܹܗ ܒܕܸܒܼܚܵܐ ܕܦܲܓܼܪܹܗ ܀>
    text <ܚܵܘܝܼ ܒܝܵܘܣܸܦ ܕܠܹܗ ܡܸܬܼܩܲܪܒܼܵܐ ܣܸܓܼܕܲܬܼ ܟܠܵܐ ܀>
    text <܃ܨܵܪ ܪܲܒܿܘܼܬܹܗ ܘܲܪܫܲܡ̣ ܐ̄ܪ̈ܵܙܵܘܗܝ ܒܟܹܐܢܹ̈ܐ ܘܡܲܠ݁̈ܟܹܿܐ>
    text <ܘܚܵܘܝܹܗ ܠܚܲܪܬܼܵܐ ܘܒܲܝܐܹܗ ܒܹܗ ܟܠ ܐ̄ܚܪ̈ܵܝܹܐ ܘܩܲܕܼܡܹ̈ܐ ܀>
    text <܃ܡܲܢ ܠܵܐ ܢܸܬܼܗܲܪ ܒܕܼܘܼܒܵܪ ܟܹܐܢܹ̈ܐ ܘܚܘܼܡܣܵܢܲܝ̈ܗܘܿܢ>
    text <ܕܲܕܼܪܲܫܘ ܐܘܼܪܚܵܐ ܒܝܲܕܼ ܥܲܡܠܲܝ̈ܗܘܿܢ ܠܘܵܬܼ ܐܝܼܬܼܘܼܬܼܵܐ ܀>
    text <܃ܡܲܢ ܠܵܐ ܢܸܫܠܲܡ ܠܐ̄ܪ̈ܵܙܹܐ ܘܛܘܼܦܣܹ̈ܐ ܕܲܩܢܘܿܡܲܝ̈ܗܘܿܢ>
    text <ܘܢܵܘܕܸܿܐ ܒܚܲܝܠܵܐ ܕܚܲܝܵܠ ܐܸܢܘܿܢ ܒܲܥܬܼܝܼ̈ܕܼܵܬܼܵܐ ܀>
    text <܃ܡܲܢ ܠܵܐ ܢܵܘܕܸܿܐ ܐܲܝܟ ܬܲܪܥܝܼܬܼܵܐ ܕܪܸ̈ܥܝܵܢܲܝܗܘܿܢ>
    text <ܕܗܲܝܡܸܢܘ ܘܐܲܚܸܒܼܘ ܘܲܣܒ݂ܲܪܘ ܘܲܫܠܸܡ̣ܘ ܠܗܵܘ̇ܡ̇ܐ ܕܣܲܟܿܝܼܘ ܀>
    text <܃ܡܲܢ ܠܵܐ ܢܸܩܘܿܫ ܒܲܬܼܪܲܥ ܚܘܼܒܵܐ ܕܒܹܗ ܥܲܠ̣ܘ ܘܐܲܡܠܸܟܼܘ>
    text <ܘܢܲܡܠܸܟ ܐܵܦ ܗܘ̤ ܒܕܼܘܼܡܝܵܐ ܢܲܟܼܦܵܐ ܕܚܵܘܝܼܘ ܒܐܲܪܥܵܐ ܀>
    text <܃ܒܝܵܘܣܸܦ ܢܹܚܘܼܪ ܐܲܝܢܵܐ ܕܨܵܒܹ̇ܬܼ ܠܡܸܬܼܢܲܟܵܦܘܼ>
    text <ܘܢܸܚܙܸܐ ܩܢܘܿܡܹܗ ܕܠܵܐ ܢܸܬܼܟܲܬܲܡ ܒܪܸܓܲܬܼ ܦܲܓܼܪܵܐ ܀>
  block
    text <܃ܒܹܗ ܢܸܬܼܒܲܩܸܐ ܐܲܝܢܵܐ ܕܪܵܗܹ̇ܛ ܪܘܼܚܵܢܵܐܝܼܬܼ>
    text <ܘܢܲܪܡܸܐ ܦܓܼܘܼ̈ܕܹܐ ܒܪܸ̈ܓܼܫܲܝ ܦܲܓܼܪܹܗ ܕܠܵܐ ܢܸܬܼܒܲܥܪܲܪ ܀>
    text <܃ܒܕܘܼܡܝܵܐ ܕܝܼܠܹܗ ܢܹܐܚܘܿܕܼ ܕܲܪܵܐ ܥܲܡ ܚܘܼ̈ܬܼܚܵܬܹܐ>
    text <ܕܬܸܕܲܥܲܟ ܢܘܼܪܵܐ ܕܲܒܼܗܲܕܵܡܵܘ̈ܗܝ ܒܚܘܼܡܣܵܢ ܢܲܦܫܹܗ ܀>
    text <܃ܥܲܡܹܗ ܢܸܚܘܿܬܼ ܠܐܸܣܛܵܕܼܝܼܘܿܢ ܡܲܠܝܲܬܼ ܚܲܫܹ̈ܐ>
    text <ܕܢܸܣܲܩ ܥܲܡܹܗ ܠܘܵܬܼ ܙܵܟܼܘܼܬܼܵܐ ܕܦܘܼܪܥܵܢ ܐܲܓܼܪܵܐ ܀>
    text <܃ܫܘܼܒܼܚܵܐ ܠܡܵܪܝܵܐ ܕܲܒܼܝܲܕܼ ܚܘܼܒܹܿܗ ܫܲܡܠܝܼ ܘܲܓܼܡܲܪ>
    text <ܐ̄ܪܵܙ ܦܸܠ̈ܐܵܬܼܵܐ ܕܲܚܙ̣ܵܘ ܥܒܼܵܕܵܘ̈ܗܝ ܒܫܸܡ ܐܝܼܬܼܘܼܬܼܵܐ ܀>
text <ܥܲܠ ܡܝܲܬܿܪܘܼܬܼܵܐ ܕܢܲܦܫܵܐ ܘܕܲܐܝܼܟܲܢܵܐ ܡܦܲܪܢܣܵܐ>
  block
    text <ܥܲܠ ܡܝܲܬܿܪܘܼܬܼܵܐ ܕܢܲܦܫܵܐ ܘܕܲܐܝܼܟܲܢܵܐ ܡܦܲܪܢܣܵܐ>
  block
    text <ܡܐܡܪܐ ܕܬܠܬܝܢ ܘܬܫܥܐ>
    text <ܥܲܠ ܡܝܲܬܿܪܘܼܬܼܵܐ ܕܢܲܦܫܵܐ ܘܕܲܐܝܼܟܲܢܵܐ ܡܦܲܪܢܣܵܐ>
    text <ܠܦܲܓܼܪܵܐ ܕܐܝܼܬܼܵܘܗܝ ܒܲܝܬܵܗ̇>
  block
    text <܃ܪܹܫ ܚܸܟܼܡܬܼܵܐ ܚܸܟܼܡܲܬܼ ܩܘܼܫܬܵܐ ܗ̄ܝܼ ܕܚܹܝܠ ܒܼܵܘܿܝܵܐ>
    text <ܕܡ̣ܢ ܠܵܐ ܡܸܕܼܿܡ ܒܪ̣ܵܐ ܟܠܡܸܕܸܿܡ ܕܲܟܼܣܸܐ ܘܲܓܼܠܸܐ ܀>
    text <܃ܪܹܫ ܣܘܼܟܵܠܵܐ ܠܡܸܣܬܲܟܵܠܘܼ ܒܒܼܵܪܘܿܝܘܼܬܹܗ>
    text <ܕܠܵܐ ܠܲܢܝܵܚܹܗ ܒܪ̣ܵܐ ܒܸܪ̈ܝܵܬܼܵܐ ܐܸܠܵܐ ܒܚܘܼܒܹܿܗ ܀>
    text <܃ܪܹܫ ܒܘܼܝܵܢܵܐ ܠܡܸܬܼܒܲܩܵܝܘܼ ܒܪܲܒܿܘܼܬܼ ܚܲܝܠܹܗ>
    text <ܕܲܛܥܝܼܢ ܥܵܠܡܵܐ ܘܲܡܕܲܒܲܪ ܠܹܗ ܐܲܝܟ ܨܸܒܼܝܵܢܹܗ ܀>
    text <܃ܪܹܫ ܝܼܕܲܥܬܼܵܐ ܠܡܸܕܲܥ ܚܘܼܒܹܿܗ ܕܨܹܝܕܼ ܬܘܼܩܵܢܵܘ̈ܗܝ>
    text <ܕܟܲܕܼ ܛܵܠܘܿܡܝܼܢ ܠܵܐ ܡܸܬܼܢܲܩܲܡ ܡ̣ܢ ܛܵܠܘ̇ܘ̈ܗܝ ܀>
    text <܃ܪܹܫ ܟܹܐܢܘܼܬܼܵܐ ܠܲܡܙܲܕܵܩܘܼ ܠܒܼܘܼܚܪܵܢ ܕܝܼܢܹܗ>
    text <ܕܟܲܕܼ ܛܵܒܼ ܡܲܗܡܸܐ ܠܵܐ ܛܵܥܹ̇ܐ ܠܹܗ ܪܸܡܙܵܐ ܕܥܲܝܢܹ̈ܐ ܀>
    text <܃ܪܹܫ ܛܲܝܒܿܘܼܬܼܵܐ ܠܡܸܣܪܲܓܼ ܣܲܓܿܝܼ ܒܒܲܣܝܼܡܘܼܬܹܗ>
    text <ܕܟܲܕܼ ܛܵܒܼ ܢܵܒܲܥ̇ ܡܙܝܼܓܼ ܚܵܘܣܵܢܵܐ ܒܩܲܫܝܼܘܼܬܼ ܢܸܓܼܕܘ̈ܗܝ ܀>
    text <܃ܪܹܫ ܦܘܼܪܫܵܢܵܐ ܕܦܵܪܘܿܫܘܼܬܼܵܐ ܠܡܸܦܪܲܫ ܫܲܦܝܼܪ>
    text <ܕܐܲܝܕܵܐ ܦܲܐܝܵܐ ܠܲܡܠܝܼܠܘܼܬܼܵܐ ܡ̇ܪܲܬܼ ܚܲܪ̈ܫܹܐ ܀>
    text <܃ܪܹܫ ܟܠܡܸܕܸܿܡ ܠܡܸܟܲܪ ܛܲܟܼܣܵܐ ܕܣܝܼܡ ܒܲܟܼܝܵܢܵܐ>
    text <ܕܢܸܗܘܸܐ ܫܵܠܹ̇ܡ ܟܝܵܢ ܡܲܠܵܠܹ̈ܐ ܠܡܸܠܬܼܵܐ ܕܲܒܼܗܘܿܢ ܀>
    text <܃ܪܹܫ ܢܵܡܘܿܣܵܐ ܠܡܸܬܼܗܲܓܵܝܘܼ ܒܢܵܡܘܿܣ ܪܘܼܚܵܐ>
    text <ܠܲܡܫܲܡܠܵܝܘܼ ܟܠ ܕܲܟܼܬܼܝܼ̈ܒܼܵܢ ܡ̣ܢ ܦܘܼܡ ܟܲܣܝܵܐ ܀>
    text <܃ܪܹܫ ܦܘܼܪܥܵܢܵܐ ܠܡܸܦܪܲܥ ܚܘܼܒܵܐ ܠܡܲܬܼܩܸܢ ܟܠܵܐ>
    text <ܕܝܲܩܲܪ ܡ̣ܢ ܟܠ ܨܠܸܡ ܒܲܪܢܵܫܵܐ ܘܲܩܪ̣ܵܝܗܝ ܀>
    text <܃ܚܵܘܼܒܵܐ ܚܲܝܵܒܼ ܟܠܢܵܫ ܠܡܬܲܩܢܵܢܹܗ>
    text <ܕܝܲܗ̣̄ܒܼ ܢܵܡܘܿܣܵܐ ܘܥܲܒܼ݂ܕܹܿܗ ܡ̇ܪܵܐ ܥܲܠ ܩܸܢܝܵܢܵܘ̈ܗܝ ܀>
    text <܃ܒܐܲܥܦܹ̈ܐ ܚܲܝܵܒܼ ܠܡܸܦܪܲܥ ܫܘܼܒܼܚܵܐ ܡ̣ܢ ܟܠ ܕܲܗܘ̤ܵܘ>
    text <ܕܗܘ̤ ܒܲܠܚܘܿܕܼܵܘܗܝ ܡܫܲܡܲܗ ܒܲܫܡܵܐ ܕܪܵܡ ܡ̣ܢ ܟܠܵܐ ܀>
    text <ܠܹܗܘ̣ ܘܵܠܹ̇ܐ ܠܡܸܕܲܥ ܚܲܝܠܵܐ ܕܪܸܡܙܵܐ ܕܲܒܼܪ̣ܵܝܗܝ܃>
  block
    text <ܕܩܵܡ̣ ܘܐܸܬܼܡܲܠܲܟ ܥܲܠ ܬܘܼܩܵܢܹܗ ܘܐܲܟܸܿܢ ܓܲܒܼܠܹܗ ܀>
    text <܃ܠܹܗܘ̣ ܦܲܐܝܵܐ ܠܲܡܙܲܕܵܩܘ̣ ܠܚܹܝܠ ܓܵܒܼܘܼܠܹܗ>
    text <ܕܒܼܐܝܼܕܼܘ ܓܲܒܼܠܹܗ ܘܡ̣ܢ ܪܘܼܚ ܦܘܼܡܹܗ ܢܦܲܚ̣ ܒܹܗ ܢܲܦܫܵܐ ܀>
    text <܃ܡܵܐܢܵܐ ܥܦܝܼܪܵܐ ܪܲܟܸܿܒܼ ܥܲܒܼ݂ܕܹܿܗ ܐܘܼܡ̇ܢܵܐܝܼܬܼ>
    text <ܦܲܓܼܪܵܐ ܓܼܠܝܵܐ ܘܢܲܦܫܵܐ ܟܣܝܼܬܼܵܐ ܚܲܕܼ ܒܲܪܢܵܫܵܐ ܀>
    text <܃ܒܲܕܼܡܘܼܬܼ ܨܲܠܡܵܐ ܨܵܪ ܒܹܗ ܚܲܝܠܵܐ ܕܒܼܵܪܘܿܝܘܼܬܹܗ>
    text <ܚܲܪ݁ܫܹܐ ܒܦܲܓܼܪܹܗ ܐܵܦ ܡܲܠܵܠܹ̈ܐ ܒܬܼܘܼܩܵܢ ܢܲܦܫܹܗ ܀>
    text <܃ܒܦܲܓܼܪܹܗ ܣܲܝܸܟ ܟܝܵܢ ܟܠܡܸܕܸܿܡ ܡܸܬܼܚܲܙܝܵܢܵܐ>
    text <ܘܲܒܼܓܼܵܘ ܢܲܦܫܹܗ ܟܸܬܫܲܝ̈ ܪܵܘܡ̇ܐ ܕܠܵܐ ܪܘܼܟܵܒܼܵܐ ܀>
    text <܃ܐ̄ܚܝܵܢܵܐ ܥܲܒܼ݂ܕܹܿܗ ܠܲܡܫܲܝܵܢܹ̈ܐ ܘܠܲܐܪ̈ܥܵܢܵܝܹܐ>
    text <ܘܐܲܝܟ ܕܲܒܼܢܵܘܣܵܐ ܐܲܡܥܲܪ ܒܹܗ ܟܠܝܼܠܹ̈ܐ ܘܚܲܪ̈ܫܹܐ ܀>
    text <܃ܡܲܫܟܿܢܵܐ ܕܚܘܼܒܵܐ ܢܲܩ̣ܫܹܗ ܒܐܲܪܥܵܐ ܚܲܟܿܝܼܡܵܐܝܼܬܼ>
    text <ܘܐܲܣܸܢ ܘܲܡ̣ܠܵܝܗܝ ܚܹܝܠ ܚܸܟܼ̈ܡܸܵܬܼܵܐ ܠܲܕܼܥܵܡܲ݁ܪ ܒܹܗ ܀>
    text <܃ܒܢܲܦܫܹܗ ܣܵܡܹ݂ܗ ܠܓܲܙܵܐ ܪܲܒܵܐ ܕܒܼܵܪܘܿܝܘܼܬܹܗ>
    text <ܕܡܸܢܵܗ̇ ܢܸܫܐܲܠ ܟܠ ܕܲܥܒܼܝܼܕܼܵܐ ܗ̄ܘ̣ ܣܘܼܢܩܵܢ ܚܲܝܵܘ̈ܗܝ ܀>
    text <܃ܣܝܼܡܲܬܼ ܓܲܙܵܐ ܗ̄ܝܼ ܕܲܣܬܼܝܼܪ̈ܵܬܼܵܐ ܢܲܦܫܵܐ ܕܐ̄ܢܵܫܵܐ>
    text <ܕܒܼܵܗ̇ ܗ̄ܘ̣ ܡܣܲܝܲܟ ܚܹܝܠ ܒܵܪܘܿܝܵܐ ܕܠܵܐ ܡܸܣܬܲܝܲܟ ܀>
    text <܃ܐ̄ܪ̈ܵܙܹܐ ܟܣܲܝܵ̈ܐ ܟܣܹܝܢ ܒܲܒܼܥܵܬܼܵܗ̇ ܕܥܲܠ ܬܘܼܩܵܢܵܗ̇>
    text <ܘܠܵܐ ܡܸܬܼܒܲܕܿܩܝܼܢ ܐܸܠܵܐ ܒܚܲܝܠܵܐ ܕܒܼܵܪܘܿܝܘܼܬܼܵܗ̇ ܀>
    text <܃ܐ̄ܪܵܙ ܒܘܼܕܵܩܵܐ ܕܫܸܡ ܐܝܼܬܼܘܼܬܼܵܐ ܐܝܼܬܼ ܒܹܗ ܒܫܲܪܒܵܗ̇>
    text <ܘܲܬܼܠܝܼܬܼܵܐܝܼܬܼ ܨܝܼܪ ܬܘܼܩܵܢܵܗ̇ ܒܡܸܠܬܼܵܐ ܘܚܲܝܠܵܐ ܀>
    text <܃ܕܵܡܹ̇ܐ ܗ̄ܘ̣ ܕܘܼܡܝܵܗ̇ ܒܡܸܕܸܿܡ ܩܲܠܝܼܠ ܠܒܼܘܼܕܵܩ ܩܢܘܿܡܹ̈ܐ>
    text <ܟܝܢܵܗ̇ ܠܐܲܒܼܵܐ ܘܡܸܠܬܼܵܗ̇ ܠܲܒܼܪܵܐ ܘܚܲܝܹܝܗ̇ ܠܪܘܼܚܵܐ ܀>
    text <܃ܠܵܘ ܒܲܟܼܝܵܢܵܗ̇ ܕܵܡܹ̇ܐ ܟܝܵܢܵܗ̇ ܠܲܟܼܝܵܢ ܟܲܣܝܵܐ>
    text <ܐܸܠܵܐ ܒܐ̄ܪܵܙܵܐ ܠܦܘܼܬܼ ܬܲܚܘܝܼܬܼܵܐ ܕܝܲܩܝܼܪܘܼܬܼܵܗ̇ ܀>
    text <܃ܒܨܝܼܪܵܐ ܗ̄ܝܼ ܣܲܓܿܝܼ ܡ̣ܢ ܐܝܼܬܼܘܼܬܼܵܐ ܕܠܵܐ ܡܘܼܫ̈ܚܵܬܼܵܐ>
    text <ܐܲܝܟ ܡ̇ܐ ܕܲܒܼܨܝܼܪ ܛܸܠܵܠ ܓܘܼܫܡܵܐ ܡܸܢܹܗ ܕܓܼܘܼܫܡܵܐ ܀>
    text <܃ܐܝܼܬܼܝܵܐ ܐܝܼܬܼܵܘܗܝ ܘܠܲܝܬܿ ܫܘܼܪܵܝܵܐ ܠܐܲܡܝܼܢܘܼܬܹܗ>
    text <ܘܗ̤ܝ ܡܲܣܲܝܲܕܼܬܵܐ ܗ̄ܝܼ ܘܲܬܼܚܹܝܬܼ ܙܲܒܼܢܵܐ ܚܒܼܝܼܫ ܪܘܼܟܵܒܼܵܗ̇ ܀>
    text <܃ܚܹܝܠ ܒܵܪܘܿܝܵܐ ܝܲܗ̣̄ܒܼ ܒܵܗ̇ ܚܲܝܠܵܐ ܕܲܡܠܝܼܠܘܼܬܼܵܐ>
    text <ܕܬܸܚܸܐ ܘܬܲܚܸܐ ܠܦܲܓܼܪܵܐ ܡܝܼܬܼܵܐ ܕܲܡܕܲܝܪܵܐ ܒܹܗ ܀>
    text <܃ܒܲܕܼܡܘܼܬܼ ܢܸܒܼܥܵܐ ܕܡܲܪܕܸܿܐ ܚܲܝܹ̈ܐ ܣܵܡ̣ܵܗ̇ ܒܓܼܘܼܫܡܵܐ>
    text <ܒܵܗ̇ ܡܸܬܼܪܲܓܸܿܝܢ ܪܸ̈ܓܼܫܹܐ ܚܲܪ̈ܫܹܐ ܠܡܸܬܲܠ ܦܹܐܪܹ̈ܐ ܀>
    text <܃ܒܝܲܕܼ ܫܵܩܘܼܬܼܵܐ ܕܲܡܠܝܼܠܘܼܬܼܵܗ̇ ܡܪܲܟܲܒܼ ܦܲܓܼܪܵܐ>
    text <ܘܡܲܦܪܲܥ ܝܵܗܹ̇ܒܼ ܩܵܠ ܬܵܘܕܲܝܼܬܼܵܐ ܠܲܡܬܲܩܢܵܢܹܗ ܀>
    text <܃ܒܚܹܝܠ ܚܲܝܘܼܬܼܵܗ̇ ܚܲܝ ܘܲܡܗܲܠܸܟ ܒܚܲܝܹ̈ܐ ܕܙܲܒܼܢܵܐ>
    text <ܘܥܲܡܸܗ̇ ܡܣܲܟܸܿܐ ܕܢܹܐܪܲܬܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ܃>
  block
    text <܃ܒܢܘܼܗܪܵܗ̇ ܚܵܙܹ̇ܐ ܢܘܼܗܪܵܐ ܦܲܐܝܵܐ ܕܫܸܡ ܒܵܪܼܘܿܝܵܐ>
    text <ܘܥܲܡ ܗܲܠ̈ܟܼܵܬܼܵܗ̇ ܚܵܙܹ̇ܩ ܘܡ̇ܛܹ̇ܐ ܠܘܵܬܼ ܐܝܼܬܘܼܬܼܵܐ ܀>
    text <܃ܒܲܡܗܝܼܪܘܼܬܼܵܗ̇ ܩܵܢܹ̇ܐ ܛܲܥܡܵܐ ܠܡܸܦܪܲܫ ܫܲܦܝܼܪ>
    text <ܘܐܲܝܟ ܡܲܠܵܠܵܐ ܡܛܲܟܸܿܣ ܪܲܗܛܵܐ ܕܡܲܠܝܼܠܘܼܬܹܗ ܀>
    text <܃ܫܸܡܫܵܐ ܗ̄ܝ̣ ܕܲܬܼܪܹܝܢ ܒܲܡܫܲܝ̈ ܓܘܼܫܡܵܐ ܡܸܬܼܚܲܒܿܠܵܢܵܐ>
    text <ܘܲܒܼܙܲܠܝܼܩܹܝ̈ܗ̇ ܦܵܠܲ݁ܚ ܒܐܲܪܥܵܐܠ ܘܪܵܕܹܐ ܒܐܘܼܪܚܵܐ ܀>
    text <܃ܡܸܠܚܵܐ ܗ̄ܘ̣ ܗܵܘܢܵܗ̇ ܠܦܲܟܿܝܼܗܘܼܬܼܵܐ ܕܲܪ̈ܓܼܝܼܓܼܵܬܹܗ>
    text <ܘܒܼܵܗ̇ ܡܸܬܼܡܲܕܲܟ ܘܐܲܟܸܿܢ ܚܵܫܲ̇ܚ ܒܲܪܢܵܫܵܐ ܀>
    text <܃ܥܘܼܬܼܪܵܐ ܗ̄ܘ̣ ܝܲܨܪܵܐ ܪܵܗ̇ ܠܡܸܣܟܹܿܢܘܼܬܼܵܐ ܕܥܲܦܪܹܗ ܫܝܼܛܵܐ>
    text <ܘܲܒܼܚܸܟܼ̈ܡܵܬܼܵܗ̇ ܡܦܲܪܢܸܣ ܚܲܝܵܘ̈ܗܝ ܐܲܝܟ ܥܲܬܿܝܼܪܵܐ ܀>
    text <܃ܒܡܸܠܬܼܵܐ ܕܡܸܢܵܗ̇ ܡܪܝܼܡ ܒܲܪ̄̇ܬܼ ܩܵܠܹܗ ܥܲܠ ܒܸܪ̈ܝܵܬܼܵܐ>
    text <ܘܲܒܼܫܘܼܠܛܵܢܵܗ̇ ܡܬܼܝܼܚ ܫܘܼܠܛܵܢܹܗ ܥܲܠ ܘܲܒܼܟܼܠ ܀>
    text <܃ܒܪܸܡܙܵܗ̇ ܦܵܩܹ̇ܕܼ ܠܐܲܪ̈ܗܵܢܵܝܹܐ ܕܢܸܫܬܲܡܥܘܼܢ ܠܹܗ>
    text <ܘܲܒܼܣܘܼܟܼܠܵܗ̇ ܡܲܪܟܸܿܢ ܨܹܐܕܼܵܘܗܝ ܠܲܫܡܲܝܵܢܹ̈ܐ ܀>
    text <܃ܒܩܲܠܝܼܠܘܼܬܼܵܗ̇ ܥܵܒܲ̇ܪ ܝܲܡܵܐ ܐܲܝܟ ܕܲܒܼܝܲܒܼܫܵܐ>
    text <ܘܠܵܐ ܡܸܬܿܛܲܒܲܥ ܝܘܼܩܪܵܐ ܕܦܲܓܼܪܹܗ ܒܹܝܬܼ ܡܲܚܫܘܼܠܹ̈ܐ ܀>
    text <܃ܠܲܝܟ ܐܹܘܩܝܼܢܵܐ ܬܲܠܝܵܐ ܒܐܸܠܦܵܐ ܕܦܲܓܼܪܵܢܘܼܬܹܗ>
    text <ܘܲܡܢܲܛܪܵܐ ܠܹܗ ܡ̣ܢ ܢܸܟܼܝܵܢܹ̈ܐ ܕܠܵܐ ܢܸܬܼܚܲܒܲܠ ܀>
    text <܃ܠܘܲܥܕܵܗ̇ ܪܵܕܹܐ ܐܲܝܟ ܡܲܠܵܝܵܐ ܒܟܼܵܘܟܿܒܼ ܢܘܼܗܪܵܐ>
    text <ܘܗ̤ܝ ܬܵܪܨܵܐ ܠܹܗ ܫܒܼܝܼܠ ܡܲܪܕܲܝܼܬܵܐ ܠܲܠܡܹܐܝܢ ܫܲܝܢܵܐ ܀>
    text <܃ܒܐܘܼܡ̇ܢܘܿܬܼܵܗ̇ ܡܲܠܸܦ ܚܲܪ̈ܫܹܐ ܕܲܢܫܲܡܫܘܼܢܵܝܗܝ>
    text <ܘܲܒܼܒܼܘܼܝܵܢܵܗ̇ ܡܲܩܢܸܐ ܛܲܟܼܣܵܐ ܠܲܕܼܠܵܐ ܛܲܟܼܣܵܐ ܀>
    text <܃ܒܲܥܪܝܼܡܘܼܬܼܵܗ̇ ܡܚܲܟܸܿܡ ܗܘ̤ ܠܹܗ ܥܲܠ ܫܲܬܿܝܼܩܹ̈ܐ>
    text <ܘܲܒܼܨܸܢ̈ܥܵܬܼܵܗ̇ ܡܲܪܡܸܐ ܦܓܼܘܼ̈ܕܹܐ ܒܒܲܥܪܝܼܪ̈ܵܝܹܐ ܀>
    text <܃ܐܲܝܟ ܗܸܢܝܘܿܟܼܵܐ ܪܟܼܝܼܒܼ ܥܲܠ ܥܠܵܡܵܐ ܒܲܥܪܝܼܪܵܝܵܐ>
    text <ܘܲܡܛܲܟܸܿܣ ܠܹܗ ܕܠܵܐ ܢܸܬܼܒܲܥܪܵܪ ܬܚܹܝܬܼ ܗܲܠܟܼܵܬܹ̈ܐ ܀>
    text <܃ܢܲܦܫܵܐ ܟܕܲܢܬܼܵܗ̇ ܠܟܼܠܵܗ̇ ܒܪܝܼܬܼܵܐ ܬܚܹܝܬܼ ܫܘܼܠܛܵܢܹܗ>
    text <ܘܗ̤ܝ ܐܵܘܬܸܿܒܼܬܹܗ ܒܲܕܼܡܘܼܬܼ ܡܲܠܟܵܐ ܥܲܠ ܡܲܪܟܲܒܼܬܼܵܐ ܀>
    text <܃ܒܥܲܪ̈ܩܹܐ ܕܙܵܘܥܹ̈ܝܗ̇ ܐܲܚܝܼܕܼ ܒܐܝܼܕܼܵܘ̈ܗܝ ܫܡܲܝܵܐ ܘܐܲܪܥܵܐ>
    text <ܘܠܲܐܝܟܵܐ ܕܨܒܹ̇ܐ ܡܚܝܼܪ ܨܸܒܼܝܵܢܵܐ ܕܪܹܫܢܘܼܬܹܗ ܀>
    text <܃ܐܘܿ ܒܲܪܢܵܫܵܐ ܕܲܫܡܹܗ ܥܲܦܪܵܐ ܗ̄ܘ̣ ܡ̣ܢ ܟܠܵܐ>
    text <ܟܡܵܐ ܐܸܬܼܥܲܠܝܼ ܡܸܕܼܪܵܟ ܫܝܼܛܵܐ ܠܥܸܠ ܡ̣ܢ ܟܠܵܐ ܀>
    text <܃ܐܘܿܢ ܒܵܪܘܿܝܵܐ ܕܪܲܒܿ ܘܲܡܥܲܠܲܝ ܡ̣ܢ ܟܠ ܒܸܪ̈ܝܵܢ>
    text <ܟܡܵܐ ܐܸܬܼܢܲܚܲܬܼ ܨܸܒܼܝܵܢ ܚܘܼܒܵܟ ܨܹܝܕܼ ܡܘܼܟܵܟܼܵܢ ܀>
    text <܃ܪܸܡܙܵܟ ܪܲܡܪܸܡ ܫܝܼܛܘܼܬܼ ܡܸܕܼܪܲܢ ܠܥܸܠ ܡ̣ܢ ܟܠܵܐ>
    text <ܘܐܲܢ̄ܬܿ ܐܵܘܚܸܕܲܬܵܢ ܫܲܒܼܛܵܐ ܕܪܸܡܙܵܟ ܠܡܸܪܕܵܐ ܠܟܼܠܵܐ ܀>
  block
    text <܃ܚܹܝܠ ܚܸܟܼ̈ܡܵܬܼܵܟ ܣܵܡ̣ܬܿ ܒܲܟܼܝܵܢܲܢ ܡܸܣܟܹܿܝܢ ܚܲܝܹ̈ܐ>
    text <ܘܫܲܪܝܼ ܡܲܪܸܕܸܿܐ ܬܲܦܹ̈ܐ ܕܡܸܠܹ̈ܐ ܒܕܼܘܼܡܝܵܐ ܕܝܼܠܵܟ ܀>
    text <܃ܕܝܼܠܵܟ ܐܝܼܬܼܵܘܗܝ ܓܵܙܵܐ ܕܡܸܠܹ݁̈ܐ ܕܲܒܼܓܼܵܘ ܢܲܦܫܵܐ>
    text <ܘܒܼܵܟ ܡܬܼܚܲܟܿܡܵܐ ܠܲܡܕܲܡ̇ܝܘܼ ܡܸܠܹ̈ܝܗ̇ ܒܡܸܠܬܼܵܟ ܀>
    text <܃ܡܸܠܬܼܵܟ ܐܲܡܫܲܥܬܿ ܒܪܵܫܝܼܬܼ ܕܲܒܼܪ̣ܵܝܬܿ ܠܵܗ̇ ܘܲܠܟܼܠܵܐ>
    text <ܘܢܵܕܲܬ̤ ܩܵܡܲܬ̤ ܠܩܵܠ ܦܘܼܩܕܵܢܵܟ ܘܲܩܢܵܬ̤ ܚܲܝܹ̈ܐ ܀>
    text <܃ܚܲܝܹ̈ܐ ܡܲܕܸܿܟܼܬܿ ܥܲܡ ܬܘܼܩܵܢܵܗ̇ ܟܲܕܼ ܬܲܩܸܢܬܵܗ̇>
    text <ܘܟܲܣܝܼܬܿ ܐܸܢܘܿܢ ܒܢܲܚܬܵܐ ܕܦܲܓܼܪܵܐ ܡܸܬܼܚܲܙܝܵܢܵܐ ܀>
    text <܃ܗܲܝܟܲܠ ܦܲܓܼܪܵܐ ܒܢ̣ܵܐ ܨܸܒܼܝܵܢܵܟ ܝܵܬܼܵܗ̇>
    text <ܘܥܸܠܲܬ̤ ܩܵܡܲܬ̤ ܒܲܕܼܡܘܼܬܼ ܡܲܠܟܵܐ ܒܓܼܵܘ ܦܵܠܵܛܝܼܢ ܀>
    text <܃ܐܲܝܟ ܟܸܢܵܪܵܐ ܪܲܟܿܒܲܬ̤ ܪܸ̈ܓܼܫܹܐ ܡܸܬܼܚܲܙܝܵܢܹ̈ܐ>
    text <ܘܢܸܩܫܲܬ̤ ܨܸܒܼܥܵܐ ܕܲܡܗܝܼܪܘܼܬܼܵܗ̇ ܒܡܸܠܬܼܵܐ ܘܫܸܡܥܵܐ ܀>
    text <܃ܐܲܝܟ ܐܲܒܿܘܼܒܼܵܐ ܡܚܲܒܸܿܠ ܪܘܼܚܵܐ ܗܘ̤ܵܐ ܠܵܗ̇ ܦܘܼܡ̇ܐ>
    text <܃ܘܙܸܡܪܲܬ̤ ܒܹܗ ܗܝ̤ ܩܵܠ ܢܸܥ̈ܡܵܬܼܵܐ ܒܲܣܝܼ̈ܡܵܬܼܵܐ>
    text <܃ܒܩܲܢܝܵܐ ܚܠܝܼܠܵܐ ܙܵܡ̇ܪܵܐ ܟܠܫܵܥ ܩܵܠܹ̈ܐ ܪ̈ܓܼܝܼܓܹܐ>
    text <ܘܲܡܚܲܕܲܝܵܐ ܠܹܗ ܠܲܟܼܪܸܐ ܚܲܝܹ̈ܐ ܒܚܲܝܘܼܬܼ ܚܲܚܹ̈ܝܗ̇ ܀>
    text <܃ܒܪܘܼܚ ܚܲܝܘܼܬܼܵܗ̇ ܡܗܲܠܸܠ ܡܝܼܬܼܵܐ ܩܵܠܹ̈ܐ ܚܠܲܝ̈ܵܐ>
    text <ܘܐܲܝܟ ܕܲܒܼܕܼܝܼܠܹܗ ܚܬܼܝܼܪ ܒܲܐ̄ܚܪܹܢܵܐ ܕܲܡܬܲܪܓܸܿܡ ܒܹܗ ܀>
    text <܃ܗܘ̤ ܐܲܝܟ ܩܲܢܝܵܐ ܓܠܝܼܙ ܡ̣ܢ ܩܵܠܵܐ ܘܡ̣ܢ ܚܲܝܘܼܬܼܵܐ>
    text <ܘܡ̇ܐ ܕܙܸܡܪܲܬ̤ ܒܹܗ ܢܲܦܫܵܐ ܚܲܝܬܼܵܐ ܩܢ̣ܵܐ ܚܲܝܘܼܬܼܵܐ ܀>
    text <܃ܢܦܫܵܐ ܗ̄ܝܼ ܚܲܝܵܘ̈ܗܝ ܘܗ̤ܝ ܢܵܛ̇ܪܵܐ ܠܹܗ ܒܚܲܝܹ̈ܐ ܕܙܲܒܼܪܵܐ>
    text <ܘܡ̇ܐ ܕܐܲܪܦܝܵܬܹܗ ܢܦ݂ܲܟ ܠܲܟܼܝܵܢܹܗ ܘܲܗܘ̤ܵܐ ܡܸܕܼܪܵܐ ܀>
    text <܃ܠܵܐ ܩܢܸܐ ܡܸܕܸܿܡ ܒܐܲܝܠܹܝܢ ܕܲܩܢܹܐ ܕܠܵܘ ܕܝܼܠܗ̇ ܗ̄ܘ̣>
    text <ܘܠܵܐ ܡܸܢܼܩܲܝܲܡ ܒܸܠܥܵܕܼ ܚܲܝܠܵܐ ܕܣܵܥܘܿܪܘܼܬܼܵܥܗ̇ ܀>
    text <܃ܒܲܕܼܡܘܼܬܼ ܡ̇ܪܬܵܐ ܝܵܬܲܒܵܐ ܒܓܼܵܘܘܹܗ ܘܠܵܐ ܚܵܙܹ̇ܐ ܠܵܗ̇>
    text <ܘܗܘ̤ ܐܲܝܟ ܥܲܒܼܪܵܐ ܡܫܲܡܸܫ ܘܫܵܠܹ̇ܐ ܩܕܼܵܡ ܚܹܐܪܘܼܬܼܵܗ̇ ܀>
    text <܃ܫܲܦܝܼܪ ܡ̇ܕܹܝܢ ܒܢ̣ܵܝܗܝ ܒܵܪܘܿܝܵܐ ܐܲܝܟ ܕܲܠܒܲܝܬܵܐ>
    text <ܘܟܸܢ ܥܸܠܲܬ̤ ܗ̤ܝ ܕܲܬܿܕܲܝܲܪ ܒܹܗ ܐܲܝܟ ܒܲܪ̄ܬܼ ܡܲܠܟܵܐ ܀>
    text <܃ܦܲܓܼܪܵܐ ܠܘܼܩܵܕܼܵܡ ܡܪܲܟܸܿܒܼ ܪܸܡܙܵܐ ܒܬܼܘܼܩܵܢ ܐ̄ܢܵܫܵܐ>
    text <ܘܒܼܵܬܲܪ ܙܲܒܼܢܵܐ ܨܵܐܲܪ ܢܲܦܫܵܐ ܘܡܲܫܪܸܐ ܒܓܼܵܘܹܗ ܀>
    text <܃ܒܹܝܬܼ ܡܲܠܟܿܘܼܬܼܵܐ ܡܪܲܫܸܡ ܒܵܢܹ̇ܐ ܒܐܲܦܲܝ̈ ܒܸܣܪܵܐ>
    text <ܘܡ̇ܐ ܕܐܸܫܬܲܟܼܠܲܠ ܩܪ̣ܵܐ ܥܵܡܘܿܪܹܗ ܕܲܢܟܲܝܲܪ ܒܹܗ ܀>
    text <܃ܒܥܲܪ̈ܩܲܝ ܦܲܓܼܪܵܐ ܒܵܢܹ̇ܐ ܒܲܝܬܵܐ ܦܲܓܼܪܵܢܵܝܵܐ>
    text <ܘܒܹܝܬܼ ܫܸܪ̈ܝܵܢܘܵܗܝ ܡܲܪܡܸܐ ܡܠܵܛܵܐ ܕܡ̇ܐ ܪܲܛܝܼܒܼܵܐ ܀>
    text <܃ܐܲܝܟ ܫܲܬܼܐܸܣܬܼܵܐ ܣܵܐܹ̇ܡ ܙܲܪܥܵܐ ܒܡܲܪܒܲܥ ܓܘܼܫܡܵܐ>
    text <ܘܲܡܕܲܪܸܓܼ ܠܹܗ ܐܲܝܟ ܒܸܢܝܵܢܵܐ ܠܘܵܬܼ ܫܘܼܟܼܠܵܠܵܐ ܀>
    text <܃ܡܠܘܿܠܵܐ ܗܵܘܹ̇ܐ ܙܲܪܥܵܐ ܠܦܲܓܼܪܵܐ ܘܐܲܟܸܿܢ ܗܵܘܹ̇ܐ>
    text <ܘܡܸܢܹܗ ܕܦܲܓܼܪܵܐ ܝܵܥܹ̇ܐ ܦܲܓܼܪܵܐ ܕܕܼܵܡܹ̇ܐ ܠܦܲܓܼܪܵܐ ܀>
  block
    text <܃ܠܢܲܦܫܵܐ ܠܲܝܬܿ ܠܵܗ̇ ܙܲܪܥܵܐ ܕܬܼܵܘܥܸܐ ܐ̄ܚܪܹܬܼܵܐ>
    text <ܘܠܵܘ ܒܲܡܠܘܿܐܵܗ̇ ܝܵܥܹ̇ܐ ܟܝܵܢܵܗ̇ ܒܓܼܵܘ ܗܲܕܵܗܹ̈ܐ ܀>
    text <܃ܡ̣ܢ ܠܵܐ ܡܸܕܸܿܡ ܨܵܐܲܪ ܝܵܬܼܵܗ̇ ܪܸܡܙܵܐ ܟܲܣܝܵܐ>
    text <ܘܒܵܘ̇ ܐܸܣܟܹܿܡܵܐ ܕܨܵܪ ܗܵܝ̇ ܕܐܵܕܼܵܡ ܒܪܘܼܚ ܨܼܒܼܝܵܢܹܗ ܀>
    text <܃ܡ̣ܢ ܠܵܐ ܡܸܕܸܿܡ ܐܵܬܹ̇ܐ ܟܝܵܢܵܗ̇ ܠܘܵܬܼ ܬܘܼܩܵܢܵܐ>
    text <ܟܡܵܐ ܐܸܢ ܐܝܼܬܹܝܗ̇ ܐ̄ܚܝܵܢܬܵܐ ܕܥܝܼܪܹ̈ܐ ܘܪ̈ܘܼܚܵܢܵܝܹܐ ܀>
    text <܃ܪܘܼܚܵܐ ܗܝܼ ܐܵܦ ܗܝ̤ ܐܲܝܟ ܪ̈ܘܼܚܵܢܹܐ ܕܠܵܐ ܪܘܼܟܵܒܼܵܐ>
    text <ܘܲܫܘܸܐ ܟܝܵܢܵܗ̇ ܐܵܦ ܬܘܼܩܵܢܵܗ̇ ܠܗܵܘ̇ ܕܲܗܘ̤ܵܘ ܒܹܗ ܀>
    text <܃ܡ̣ܢ ܠܵܐ ܡܸܕܸܿܡ ܗܘ̤ܵܘ ܪ̈ܘܼܚܵܢܹܐ ܒܪܵܫܝܼܬܼ ܕܵܗܘ̤ܵܘ>
    text <ܘܡ̣ܢ ܠܵܐ ܡܸܕܸܿܡ ܪܵܕܹܐ ܗܘܵܝܵܗ̇ ܒܟܼܠܗܘܿܢ ܕܵܪܹ̈ܐ ܀>
    text <܃ܒܵܬܲܪ ܦܲܓܼܪܵܐ ܗܘ̤ܵܐ ܬܘܼܩܵܢܵܗ̇ ܒܬܼܘܼܩܵܢ ܐܵܕܼܵܡ>
    text <ܘܗܘ̤ ܗܵܘ̇ ܛܲܟܼܣܵܐ ܪܵܕܹܐ ܟܠܝܘܿܡ ܒܵܗ̇ ܘܲܒܼܦܲܓܼܪܵܐ ܀>
    text <܃ܨܠܸܡ ܗܲܕܿܡܹ̈ܐ ܨܵܐܲܪ ܠܘܼܩܕܼܵܡ ܪܲܒܿ ܨܲܝܵܪܹ̈ܐ>
    text <ܘܟܸܢ ܢܵܦܲܚ̇ ܒܹܗ ܪܘܼܚ ܚܲܝܘܼܬܼܵܐ ܘܗܵܘܹ̇ܐ ܠܲܢܦܸܫ ܀>
    text <܃ܢܲܚܬܵܐ ܕܒܸܣܪܵܐ ܙܵܩܲܪ ܒܐܝܼܕܼܵܐ ܪܘܼܚܵܢܵܝܬܼܵܐ>
    text <ܘܟܸܢ ܦܵܪܹܣ ܠܹܗ ܐܲܝܟ ܐܲܪ̈ܓܿܘܵܢܹܐ ܠܥܸܠ ܡ̣ܢ ܢܲܦܫܵܐ ܀>
    text <܃ܒܓܼܵܘ ܚܸܫܘܿܟܼܵܐ ܡܪܲܟܼܵܒܼ ܦܲܓܼܪܵܐ ܘܒܼܵܪܹ̈ܐ ܢܲܦܫܵܐ>
    text <ܐܲܟܼܡܵܐ ܕܲܒܼܪ̣ܵܐ ܒܪܵܫܝܼܬܼ ܘܣܵܡ̣ܵܗ̇ ܒܚܸܫܟܵܐ ܀>
    text <܃ܐܲܝܟ ܕܲܒܼܐ̄ܪܵܙܵܐ ܡܚܵܘܸܐ ܠܐ̄ܢܵܫܵܐ ܒܬܼܘܼܩܵܢ ܐ̄ܢܵܫܵܐ>
    text <ܥܲܠ ܗܵܘ̇ ܛܲܟܼܣܵܐ ܕܒܼܵܪܘܿܝܘܼܬܹܗ ܕܡ̣ܢ ܠܵܐ ܡܸܕܸܿܡ ܀>
    text <܃ܪܲܒܿܘܼܬܼ ܚܲܝܠܹܗ ܡܲܟܼܪܸܙ ܟܠܫܵܥ ܒܲܓܼܒܼܝܼܠܘܼܬܲܢ>
    text <ܒܝܲܕܼ ܬܘܸܩܵܢܵܐ ܕܦܲܓܼܪܵܐ ܘܢܲܦܫܵܐ ܕܗܵܘܹ̇ܐ ܟܠܝܘܿܡ ܀>
    text <܃ܒܪܘܼܟܵܒܼ ܦܲܓܼܪܵܐ ܡܚܵܘܸܐ ܒܪܝܼܬܼܵܐ ܕܡܸܬܼܪ̈ܲܓܼܫܵܢܹܐ>
    text <ܘܒܲܗܘܵܝ ܢܲܦܫܵܐ ܗܘܵܝܵܐ ܕܟܸܢܫܹ̈ܐ ܡܸܬܼܝܲܕܼܥܵܢܹ̈ܐ ܀>
    text <܃ܟܠܵܗ̇ ܒܪܝܼܬܼܵܐ ܡܚܲܕܸܿܬܼ ܟܠܫܵܥ ܒܝܲܕܼ ܬܘܼܩܵܢܲܢ>
    text <ܘܲܡܚܲܕܹܿܐ ܠܵܗ̇ ܐܲܝܟ ܝܵܠܹܕܿܬܵܐ ܒܝܘܿܡ ܡ̇ܘܠܵܕܲܢ ܀>
    text <܃ܒܲܢ ܡܸܬܼܒܲܩܹܝܢ ܟܝܢܹ̈ܐ ܚܲܪ̈ܫܹܐ ܐܵܦ ܡܲܠܵܠܹ̈ܐ>
    text <ܒܚܹܝܠ ܥܵܒܼܘܿܕܼܵܐ ܕܲܡܚܲܕܸܿܬܼ ܒܲܢ ܠܲܟܼܝܵܢܲܝ̈ܗܘܿܢ ܀>
    text <܃ܬܲܗܪܵܐ ܪܲܒܵܐ ܚܵܙܹ̇ܝܢ ܟܠܫܵܥ ܒܲܓܼܒܼܝܼܠܘܼܬܲܢ>
    text <ܕܝܵܥܹ̇ܝܢ ܐ̄ܢܵܫܵܐ ܒܲܕܼܡܘܼܬܼ ܐ̄ܢܵܫܵܐ ܡ̣ܢ ܓܵܘ ܙܲܪ̈ܥܹܐ ܀>
    text <܃ܚܵܙܹ̇ܝܢ ܙܲܪܥܵܐ ܕܡܲܪܡܹܝܢ ܐ̄ܢܵܫܵܐ ܒܐܲܪܥܵܐ ܕܐ̄ܢܵܫܵܐ>
    text <ܘܟܲܕܼ ܫܝܼܛ ܘܲܒܼܣܸܐ ܗܵܦܹ̇ܟ ܗܵܘܹ̇ܐ ܡ̇ܐܢܵܐ ܫܒܼܝܼܚܵܐ ܀>
    text <܃ܚܵܙܹ̇ܝܢ ܦܲܓܼܪܵܐ ܟܲܕܼ ܡܸܬܼܪܲܟܲܒܼ ܐܲܝܟ ܗܵܘ̇ ܩܲܕܼܡ̇ܐ>
    text <ܘܬܼܘܼܒܼ ܐܵܦ ܢܲܦܫܵܐ ܕܥܵܡ̇ܪܵܐ ܒܓܼܵܘܹܗ ܐܲܝܟ ܗܵܝ̇ ܕܐܵܕܼܵܡ ܀>
    text <܃ܘܗܵܝܲܢ ܣܵܗܹ̇ܕܼ ܥܲܠ ܗܵܘ̇ ܩܵܠܵܐ ܕܝܵܘܡ̇ܐ ܕܸܫܬܵܐ>
    text <ܟܲܕܼ ܡܸܬܼܡܲܠܲܠ ܒܟܼܠܗܘܿܢ ܝܵܘܡܹ̈ܐ ܕܢܸܥܒܸܿܕܼ ܐ̄ܢܵܫܵܐ ܀>
    text <܃ܗܘ̤ܝܘܼ ܟܲܕܼ ܗܘ̤ ܗܵܘ̇ ܦܘܼܩܕܵܢܵܐ ܕܲܓܼܒ݂ܲܠ ܠܐܵܕܼܵܡ>
    text <ܕܓܼܵܒܹ̇ܠ ܦܲܓܼܪܵܐ ܘܐܵܦܲ݁ܚ ܒܐܲܦܲܘ̈ܗܝ ܪܘܼܚ ܚܲܝܘܼܬܼܵܐ ܀>
    text <ܪܘܼܚܵܐ ܚܲܝܬܼܵܐ ܒܵܪܹܐ ܒܦܲܓܼܪܵܐ ܡ̇ܐ ܕܡܸܬܼܪܲܟܲܒܼ܃>
  block
    text <ܘܪܵܚ̇ܫܝܼܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܒܡܵܝܘܿܬܼܘܼܬܹܗ ܀>
    text <܃ܝܲܪ̈ܚܹܐ ܬܸܫܥܵܐ ܒܒܲܝܬܵܐ ܥܵܡܲ̇ܪ ܕܲܠܡܸܐ ܚܸܫܟܵܐ>
    text <ܘܒܼܵܬܲܪ ܙܲܒܼܪܵܐ ܢܵܦܹ̇ܩ ܘܚܵܙܹ̇ܐ ܒܪܝܼܬܼܵܐ ܦܐܝܼܬܼܵܐ ܀>
    text <܃ܡ̣ܢ ܚܸܫܘܿܟܼܵܐ ܢܵܦܹ̇ܿܩ ܐ̄ܢܵܫܵܐ ܡ̣ܢ ܓܵܘ ܐ̄ܢܵܫܵܐ>
    text <ܘܚܵܘܹ̇ܐ ܢܘܼܗܪܵܐ ܘܡܲܫܡܲܥ ܩܵܠܵܐ ܘܡܲܒܲܥ ܡܸܠܹ̈ܐ ܀>
    text <܃ܒܚܲܠܕܹܿܗ ܬܵܗ̇ܪܝܼܢ ܟܸܢܫܲܝ̈ ܪܵܘܡ̇ܐ ܕܲܟܼܡܵܐ ܝܲܩܝܼܪ>
    text <ܐܲܟܼܟܵܐ ܕܲܬܼܗܲܪܘ ܒܝܵܘܡ̇ܐ ܩܲܕܼܡ̇ܐ ܕܲܗܘ̤ܵܐ ܢܘܼܗܪܵܐ ܀>
    text <܃ܐܲܝܟ ܢܲܗܝܼܪܵܐ ܐܲܦܨܲܚ ܠܐܲܪܥܵܐ ܕܟܼܡܝܼܪܵܐ ܗ̄ܘ̣ܵܬܼ>
    text <ܕܪܵܕܿܦ ܐܵܦ ܗܘ̤ ܚܸܫܟܵܐ ܕܚܲܫܹ̈ܐ ܡ̣ܢ ܓܵܠܹܕܼܬܹܿܗ ܀>
    text <܃ܒܦܲܓܼܪܵܐ ܘܢܲܦܫܵܐ ܢܵܦܹ̇ܩ ܐ̄ܢܵܫܵܐ ܡ̣ܢ ܓܵܘ ܟܲܪܣܵܐ>
    text <ܦܲܓܼܪܵܐ ܓܲܠܝܵܐ ܘܢܲܦܫܵܐ ܟܣܝܼܬܼܵܐ ܡ̇ܐܢܵܐ ܥܦܝܼܦܵܐ ܀>
    text <܃ܐܘܼܡ̇ܢܵܐܝܼܬܼ ܨܝܼܪ ܪܘܼܟܵܒܹܗ ܒܬܲܪܬܹܿܝܢ ܕܸܡ̈ܘܵܢ>
    text <ܦܲܓܼܪܵܐ ܥܲܦܪܵܐ ܘܢܲܦܫܵܐ ܪܘܼܚܵܐ ܬܪܹܝܢ ܚܲܕܼ ܐ̄ܢܵܫܵܐ ܀>
    text <ܚܲܕܼ ܒܲܪܢܵܫܵܐ ܡܟܲܢܹܝܢ ܐ̄ܢܵܫܵܐ ܠܦܲܓܼܪܵܐ ܘܢܲܦܫܵܐ ܀>
    text <ܡܸܛܠ ܚܘܼܒܵܐ ܕܗܵܘ̇ ܒܵܪܘܿܝܵܐ ܕܙܵܘܸܓܼ ܐܵܢܘܿܢ ܀>
    text <܃ܚܲܕܼ ܗ̄ܘ̣ ܦܲܓܼܪܵܐ ܘܲܚܕܵܐ ܢܲܦܫܵܐ ܕܚܲܕܼ ܒܲܪܢܵܫܵܐ>
    text <ܘܚܲܕܼ ܗ̄ܘ̣ ܪܸܡܙܵܐ ܕܨܵܐܲܪ ܟܠܝܘܿܡ ܐ̄ܢܵܫܵܐ ܒܐ̄ܢܵܫܵܐ ܀>
    text <܃ܡܸܢܹܗ ܕܦܲܓܼܪܵܐ ܨܵܐܲܪ ܪܸܡܙܵܐ ܦܲܓܼܪܵܐ ܐ̄ܚܪܹܢܵܐ>
    text <ܘܐܲܝܟ ܗܵܝ̇ ܢܲܦܫܵܐ ܕܚܲܕܼ ܒܲܪܢܵܫܵܐ ܟܠ ܢܲܦ̈ܫܵܬܼܵܐ ܀>
    text <܃ܣܲܓܿܝܼ ܕܵܡܹ̇ܐ ܦܲܓܼܪܵܐ ܠܦܲܓܼܪܵܐ ܘܢܲܦܫܵܐ ܠܢܲܦܫܵܐ>
    text <ܐܲܟܼܡܵܐ ܕܕܼܵܡܹ̇ܐ ܗܘܵܝܵܐ ܕܟܼܠܝܘܿܡ ܠܝܵܘܡܵܐ ܩܲܕܼܡ̇ܐ ܀>
    text <܃ܠܵܘ ܚܲܕܼܬܼܵܐܝܼܬܼ ܒܵܪܹܐ ܐ̄ܢܵܫܵܐ ܡܲܬܼܩܸܢ ܟܠܵܐ>
    text <ܕܗܵܐ ܡ̣ܢ ܐ̄ܢܵܫܵܐ ܕܲܒܼܪ̣ܵܐ ܒܪܵܫܝܼܬܼ ܪܵܕܹܝܢ ܐ̄ܢܵܫܵܐ ܀>
    text <܃ܡ̣ܢ ܚܲܕܼ ܦܲܓܪܵܐ ܗܘ̤ܵܘ ܟܠ ܦܲܓܼܪ̈ܝܼܢ ܕܲܗܘ̤ܵܘ ܘܗܵܘܹ̇ܝܢ>
    text <ܐܵܦ ܢܲܦܫܵܬܼܵܐ ܚܲܕܼܘ ܟܝܵܢܗܹܝܢ ܐܲܝܟ ܗܵܝ̇ ܕܲܗܘ̤ܵܬܼ ܀>
    text <܃ܚܲܕܼܘܼ ܪܡܙܵܐ ܕܲܒܼܪ̣ܵܐ ܒܪܵܫܝܼܬܼ ܦܲܓܼܪܵܐ ܘܢܲܦܫܵܐ>
    text <ܘܚܲܝܠܹܗ ܪܵܗܹ̇ܛ ܥܲܡ ܬܘܼܩܵܢܵܘ̈ܗܝ ܥܕܲܡ̇ܐ ܠܚܲܪܬܼܵܐ ܀>
    text <܃ܫܘܸܐ ܗ̄ܘ̣ ܬܘܼܩܵܢܹܗ ܕܲܒܼܟܼܠ ܝܵܘܡܝܼ̈ܢ ܐܲܝܟ ܕܲܒܼܩܲܕܼܡ̇ܐ>
    text <ܘܣܵܗܹ̇ܕܼ ܦܲܓܼܪܵܐ ܕܕܼܵܡܹ̇ܐ ܠܦܲܓܼܪܵܐ ܘܢܲܦܫܵܐ ܠܢܲܦܫܵܐ ܀>
    text <܃ܐܲܝܟ ܟܲܪܘܿܙܵܐ ܩܵܥ̇ܝܵܐ ܢܲܦܫܵܐ ܒܓܼܵܘ ܗܲܕܼܡܹ̈>
    text <ܕܲܚܙܵܘ ܐ̄ܢܵܫܵܐ ܕܲܟܼܡܵܐ ܕܵܡܹ̇ܝܢ ܐ̄̇ܢܵܫܵܐ ܠܐ̄ܢܵܫܵܐ ܀>
    text <܃ܚܒܼܝܼܫܵܐ ܒܦܲܓܼܪܵܐ ܘܠܵܐ ܡܸܬܼܚܲܙܝܵܐ ܓܘܼܫܡܵܢܵܐܝܼܬܼ>
    text <ܘܢܲܗܝܼܪ ܩܵܠܵܗ̇ ܛܵܒܼ ܡ̣ܢ ܫܸܡܫܵܐ ܠܥܲܝܢܲܝ̈ ܦܲܓܼܪܵܐ ܀>
    text <܃ܠܓܼܵܘ ܡ̣ܢ ܦܲܓܼܪܵܐ ܟܲܣܝܵܐ ܚܙܵܬܼܵܐ ܕܝܲܩܝܼܪܘܼܬܼܵܗ̇>
    text <ܘܲܡܢܲܟܿܦܵܐ ܠܹܗ ܕܠܵܐ ܢܸܙܕܲܠܲܠܐ ܠܥܹܝܢ ܚܲܙܵܝܹ̈ܐ ܀>
    text <܃ܫܲܪܝܵܐ ܒܓܼܵܘܹܗ ܘܟܲܣܝܵܐ ܡܸܢܹܗ ܒܥܵܬܼܵܐ ܕܲܥܠܹܝܗ̇>
    text <ܘܲܟܼܕܼ ܚܲܙܝܵܐ ܠܹܗ ܠܵܐ ܚܲܙܝܵܐ ܠܹܗ ܕܐܲܝܟܲܢ ܘܲܟܼܡܵܐ ܗ̄ܝܼ ܀>
    text <ܟܝܵܢܵܗ̇ ܒܓܼܵܘܵܗ̇ ܘܣܵܥܘܿܪܘܼܬܼܵܗ̇ ܠܒܲܪ ܒܲܥܒܼܵܕܹ̈ܐ܃>
  block
    text <ܘܟܲܕܼ ܛܵܒܼ ܒܵܗ̇ ܗ̄ܝܼ ܦܪܝܼܫ ܗ̄ܘ̣ ܡܸܢܵܗ̇ ܘܗ̤ܝ ܬܘܼܒܼ ܡܸܢܹܗ ܀>
    text <܃ܠܵܐ ܗ̄ܘ̣ܵܐ ܒܟܼܠܹܗ ܡܙܝܼܓܼ ܬܘܼܩܵܢܵܐ ܕܩܲܛܝܼܢܘܼܬܼܵܗ̇>
    text <ܕܗܘ̤ ܚܲܕܼ ܐܝܼܬܼܵܘܗܝ ܘܗ̤ܝ ܚܲܕܼ ܐܝܼܬܹܝܗ̇ ܕܠܵܐ ܡܘܼܙܵܓܼܵܐ ܀>
    text <܃ܨܹܝܕܼ ܗܲܕܸܵܡܹ̈ܐ ܟܣܲܝܵܐ ܟܲܣܝܵܐ ܒܲܚܕܼܵܐ ܕܘܼܟܵܐ>
    text <ܘܚܹܝܠ ܚܲܝܘܼܬܼܵܗ̇ ܦܪܝܼܣ ܥܲܠ ܪܸ̈ܓܼܫܹܐ ܕܠܵܓܼܵܘ ܘܕܲܠܒܲܪ ܀>
    text <܃ܒܠܸܒܵܐ ܝܵ̇ܬܼܒܵܐ ܐܲܝܟ ܕܲܒܼܢܵܘܣܵܐ ܒܡܸܨܥܲܬܼ ܒܲܝܬܵܐ>
    text <ܕܢܸܢܗܘܘܿܢ ܨܵܝ̇ܬܿܝܼܢ ܥܸܢܝܵܢ ܚܘܼܒܵܗ̇ ܟܠܗܘܿܢ ܪܸ̈ܓܼܫܹܐ ܀>
    text <܃ܒܡܸܨܥܲܬܼ ܒܲܝܬܵܐ ܝܵ̇ܬܼܒܵܐ ܒܒܲܝܬܵܗ̇ ܡ̇ܪܲܬܼ ܒܲܝܬܵܐ>
    text <ܘܲܟܼܪܝܼܟܼܝܼܢ ܠܵܗ̇ ܪܸ̈ܓܼܫܲܝ ܦܲܓܼܪܵܐ ܐܲܝܟ ܝܲܠܘܼܕܹ̈ܐ ܀>
    text <܃ܚܲܠܒܼܵܐ ܕܙܵܘܥܹ̈ܝܗ̇ ܝܵ̇ܢܹܩ ܦܲܓܼܪܵܐ ܫܒܲܪ ܪܸܥܝܵܢܵܐ>
    text <ܘܐܲܝܟ ܕܥܲܠ ܒܘܼܪ̈ܟܹܿܐ ܡܸܬܼܪܲܒܸܿܐ ܒܵܗ̇ ܕܠܵܐ ܩܘܼܛܵܥܵܐ ܀>
    text <܃ܐܲܝܟ ܡܲܝܢܲܩܬܵܐ ܛܥܝܼܢܵܐ ܥܲܝܛܹ̈ܐ ܕܫܲܒܼܪܘܼܬܼ ܠܸܒܵܐ>
    text <ܘܲܠܦܘܼܬܼ ܚܲܝܠܹܗ ܝܵܗ̇ܒܵܐ ܐܘܼܟܼܠܵܐ ܕܢܸܬܿܬܲܪܣܸܐ ܒܹܗ ܀>
    text <܃ܥܲܡ ܡܘܼܫܚܵܬܹ̈ܗ ܪܵܒܼܝܵܐ ܐܵܦ ܗܝ̤ ܟܲܕܼ ܠܵܐ ܪܵܒܼܝܵܐ>
    text <ܘܐܲܝܟ ܝܲܠܘܼܕܼܵܐ ܡܠܲܓܼܠܸܓܼ ܚܘܼܒܵܗ̇ ܫܲܒܼܪܘܼܬܹܗ ܀>
    text <܃ܓܡܝܼܪ ܬܘܼܩܵܢܵܗ̇ ܡ̣ܢ ܫܘܼܪܵܝܵܐ ܟܲܕܼ ܡܸܬܼܪܲܒܿܝܵܐ>
    text <ܘܠܵܐ ܡܸܬܼܚܲܫܚܵܐ ܒܲܓܼܡܝܼܪܘܼܬܼܵܗ̇ ܒܸܠܥܵܕܼ ܦܲܓܼܪܵܐ ܀>
    text <܃ܒܵܗ̇ ܗ̄ܝܼ ܡܸܠܬܼܵܐ ܕܲܡܠܝܼܠܘܼܬܼܵܗ̇ ܡ̣ܢ ܝܘܿܡ ܕܲܗܘ̤ܵܬܼ>
    text <ܘܲܚܓܼܝܼܪ ܪܲܗܛܵܐ ܕܩܲܠܝܼܠܘܼܬܼܵܗ̇ ܠܦܘܼܬܼ ܗܲܕܿܡܹ̈ܐ ܀>
    text <܃ܝܵ̇ܕܼܥܵܐ ܠܡܸܙܡܲܪ ܩܵܠ ܢܸܥ̈ܡܵܬܼܵܐ ܒܲܣܝܼ̈ܡܵܬܼܵܐ>
    text <ܘܲܟܼܡܵܐ ܕܲܡܚܝܼܠ ܐܲܒܿܘܼܒܼ ܒܸܣܪܵܐ ܡܚܝܼܠܵܐ ܐܵܦ ܗܝ̤ ܀>
    text <܃ܠܒܼܝܼܟܼܵܐ ܗ̄ܝܼ ܛܲܟܼܣܵܐ ܠܡܸܩܲܫ ܫܲܦܝܼܪ ܒܟܸܢܵܪ ܝܵܬܼܵܗ̇>
    text <ܘܕܼܵܚ̇ܠܵܐ ܕܬܸܡܬܿܘܿܚ ܡܸܢܲܝ̈ ܦܲܓܼܪܵܐ ܕܠܵܐ ܢܸܬܼܦܲܣ̈ܩܵܢ ܀>
    text <܃ܩܲܢܝܵܐ ܗ̄ܝܼ ܚܲܝܠܵܐ ܕܦܵܪܘܿܫܘܼܬܼܵܐ ܠܡܸܬܲܟܵܠܘܼ>
    text <ܘܠܵܐ ܥܵܢܹ̇ܝܢ ܠܵܗ̇ ܪܸ̈ܓܼܫܲܝ ܦܲܓܼܪܵܐ ܠܡܸܩܲܫ ܫܲܦܝܼܪ ܀>
    text <܃ܚܲܟܿܝܼܡܵܐܝܼܬܼ ܢܵܛ̇ܪܵܐ ܓܲܙܹ̈ܝܗ̇ ܠܒܲܪ ܡ̣ܢ ܫܸܬܼܩܵܐ>
    text <ܥܲܕܼ ܡܸܬܪܲܒܸܿܐ ܦܲܓܼܪܵܐ ܫܲܒܼܪܵܐ ܘܝܵܪܹܬܼ ܢܸܟܼܣܵܘ̈ܗܝ ܀>
    text <܃ܐܲܝܟ ܐܲܒܼܵܗܹ̈ܐ ܣܵܥ̇ܪܵܐ ܐܵܦ ܗܝ̤ ܨܹܝܕܼ ܗܲܕܿܡܹ̈ܐ>
    text <ܕܲܟܼܡܵܐ ܕܲܛܠܹܝܢ ܝܵܪ̈ܘܿܬܲܝܗܘܿܢ ܠܵܐ ܡܸܫܬܿܠܛܝܼܢ ܀>
    text <܃ܒܐܲܠܵܗ ܟܠܵܐ ܡܕܲܡܝܵܐ ܒܟܸܣܦܵܐ ܕܣܵܥܘܼܪܘܼܬܼܵܗ̇>
    text <ܕܡ̣ܢ ܡ̇ܟܵܬܼ̈ܐ ܪ̈ܡ̇ܬܼܵܐ ܡܕܸܿܪܸܓܼ ܐ̄ܢܵܫܵܐ ܀>
    text <ܥܲܡ ܬܲܪܒܿܝܼܢܬܹܗ ܣܵܠ̇ܩܵܐ ܠܕܲܪܓܼܵܐ ܕܲܥܠܲܝܡܘܼܬܼܵܐ܃>
  block
    text <ܘܥܲܡ ܣܲܝܒܿܘܼܬܹܗ ܢܵܚ̇ܬܵܐ ܠܕܲܪܓܼܵܐ ܕܲܡܚܝܼܠܘܼܬܼܵܐ ܀>
    text <܃ܥܲܡ ܚܘܼܠܡܵܢܹܗ ܚܠܝܼܡ ܒܘܼܚܪܵܢܵܐ ܕܦܵܪܘܿܫܘܼܬܼܵܗ̇>
    text <ܘܥܲܡ ܟܘܼܪܗܢܹܗ ܟܪܝܼܗ ܒܘܼܝܵܢܵܗ̇ ܡ̣ܢ ܘܵܠܝܼܬܼܵܐ ܀>
    text <܃ܒܝܘܿܡ ܛܵܒܼܵܬܹ̈ܗ ܡܢܵܚ ܪܸܥܝܵܢܵܗ̇ ܘܢܲܗܝܼܪ ܩܵܠܵܗ̇>
    text <ܘܲܒܼܝܘܿܡ ܐܸܒܼܠܹܗ ܟܡܝܼܪ ܚܘܼܫܵܒܼܵܗ̇ ܘܲܙܥܘܿܪ ܩܵܠܵܗ̇ ܀>
    text <܃ܣܵܒܲܥܵܐ ܒܣܲܒܼܥܹܗ ܟܲܕܼ ܠܵܐ ܡܩܲܒܸܿܠ ܟܝܵܢܵܗ̇ ܐܘܼܟܼܠܵܐ>
    text <ܘܟܼܵܦ̇ܢܵܐ ܒܟܲܦܢܹܗ ܟܲܕܼ ܠܵܐ ܣܢܝܼܩܵܐ ܥܲܠ ܡܹܐܟܼܘܼܠܬܵܐ ܀>
    text <܃ܥܝܼܪܵܐ ܒܥܲܡܠܹܗ ܟܲܕܼ ܡܸܬܼܗܲܦܲܟ ܒܐܲܪ̈ܥܵܢܝܵܬܼܵܐ>
    text <ܘܕܼܵܡ̇ܟܵܐ ܒܫܸܢܬܹܗ ܟܲܕܼ ܠܵܐ ܕܵܡܹ̇ܝܟ ܗܵܘܢܵܗ̇ ܥܝܼܪܵܐ ܀>
    text <܃ܚܵܕܼ̇ܝܵܐ ܒܚܲܝܵܘ̈ܗܝ ܟܲܕܼ ܗܘ̤ ܡܝܼܬܼ ܗ̄ܘ̣ ܕܠܵܐ ܚܲܝܘܼܬܼܵܐ>
    text <ܘܲܡܥܵܩܵܐ ܬܘܼܒܼ ܒܝܘܿܡ ܥܘܼܢܕܵܢܹܗ ܟܲܕܼ ܗܝ̤ ܚܲܝܬܼܵܐ ܗ̄ܝܼ ܀>
    text <܃ܡܲܝܒܼܵܐ ܚܘܼܒܹܿܗ ܟܲܕܼ ܛܵܒܼ ܦܲܟܿܝܼܗ ܡ̣ܢ ܒܘܼܝܵܢܵܐ>
    text <ܘܣܵܢ̇ܝܵܐ ܚܲܫܵܘ̈ܗܝ ܟܲܕܼ ܠܵܐ ܚ̇ܵܫܵܐ ܒܚܵܫܘܿܫܘܼܬܹܗ ܀>
    text <܃ܒܚܘܼܒܵܐ ܗ̄ܘ̣ ܚܵܫܹ̇ܐ ܥܲܡ ܚܲܒܿܝܼܒܼܵܗ̇ ܠܵܘ ܒܲܟܼܝܵܢܵܐ>
    text <ܕܪܵܡ ܗ̄ܘ̣ ܟܝܵܢܵܗ̇ ܡ̣ܢ ܟܠ ܚܲܫܝܼ̈ܢ ܦܲܓܼܪ̈ܵܢܵܝܹܐ ܀>
    text <܃ܒܚܘܼܒܵܐ ܛܥܝܼܢܵܐ ܥܲܣܩܘܼܬܼ ܟܹܐܒܼܵܐ ܕܡ̇ܝܘܿܬܼܘܼܬܹܗ>
    text <ܘܐܲܝܟ ܡܲܟܼܐܲܒܼܬܵܐ ܡܢܵܘܲܠ ܩܠܵܗ̇ ܒܝܘܿܡ ܟܘܼܪܢܹܗ ܀>
    text <܃ܒܚܘܼܒܵܐ ܟܕܼܝܼܢܵܐ ܠܓܼܵܘ ܡ̣ܢ ܪܸ̈ܓܼܫܵܘܗܝ ܐܲܝܟ ܕܲܒܼܢܝܼܪܵܐ>
    text <ܘܠܵܐ ܗܲܢܝܼ ܠܵܗ̇ ܦܘܼܠܚܵܢ ܥܲܡܠܵܐ ܕܲܪ̈ܓܼܝܼܓܼܵܬܹܗ ܀>
    text <܃ܡܸܛܠ ܚܘܿܒܹܿܗ ܪܚܝܼܡ ܠܵܗ̇ ܚܘܼܒܵܐ ܐܲܪܥܵܢܵܝܵܐ>
    text <ܘܟܲܕܼ ܗܝ̤ ܪܘܼܚܵܐ ܗ̄ܝܼ ܗܲܢܝܼ̈ܐܵܢ ܠܵܗ̇ ܦܲܓܼܪ̈ܵܢܝܵܬܼܵܐ ܀>
    text <܃ܡܸܛܠ ܚܘܼܒܹܿܗ ܢܵܚ̇ܬܵܐ ܥܲܡܹܗ ܠܘܵܬܼ ܫܝܼ̈ܛܵܬܼܵܐ>
    text <ܘܟܲܕܼ ܠܵܐ ܣܵܥ̇ܪܵܐ ܡܸܕܸܿܡ ܕܢܘܼܟܼܪܵܝ ܠܲܫܡܵܗ̇ ܀>
    text <܃ܠܲܝܬܿ ܠܲܟܼܝܵܢܵܗ̇ ܪܸܓܲܬܼ ܒܸܣܪܵܐ ܕܫܵܘܬܵܦܘܼܬܼܵܐ>
    text <ܘܡܵܐ ܕܐܸܬܼܪܲܓܼܪܲܓܼ ܒܸܣܪܵܐ ܠܒܹܣܪܵܐ ܗܘ̤ܵܬܼ ܠܵܗ̇ ܡܸܢܹܗ ܀>
    text <܃ܠܲܝܬܿ ܠܵܗ̇ ܕܬܹܐܟܼܘܿܠ ܐܘܼܟܼܠܵܐ ܓܫܝܼܡܵܐ ܒܲܕܼܡܘܼܬܼ ܦܲܓܼܪܵܐ>
    text <ܘܐܸܢ ܗܘ̤ ܕܟܼܵܦܹ̇ܝܢ ܟܸܦܢܲܬ̤ ܥܲܡܹܗ ܘܐܸܟܼܠܲܬ̤ ܥܲܡܹܗ ܀>
    text <܃ܠܵܐ ܕܡܸܟ ܡܸܡܬܼܘܿܡ ܗܵܘܢܵܗ̇ ܥܝܼܪܵܐ ܘܠܵܐ ܬܘܼܒܼ ܕܵܡܹ̇ܟ>
    text <ܘܡ̇ܐ ܕܐܸܬܿܛܲܒܲܥܘ ܪܸ̈ܓܼܫܵܘܗܝ ܒܫܸܢܬܼܵܐ ܦܗ̣ܵܘ ܚܘܼܫܵܒܹ̈ܗ̇ ܀>
    text <܃ܕܲܡܝܼܟ ܦܲܓܼܪܵܐ ܘܕܼܵܡ̇ܟܵܐ ܗ̄ܝܼ ܥܲܡܹܗ ܟܲܕܼ ܠܵܐ ܕܵܡ̇ܟܵܐ>
    text <ܕܲܡܝܼܟ ܩܵܠܵܗ̇ ܘܥܝܼܪ ܪܸܥܝܵܢܵܗ̇ ܘܪܵܦܹ̇ܬܼ ܗܵܘܢܵܗ̇ ܀>
    text <܃ܕܦܲܓܼܪܵܐ ܗ̄ܝܼ ܫܸܢܬܼܵܐ ܐܵܦ ܡܹܐܟܼܘܼܠܬܵܐ ܐܵܦ ܙܘܼܘܵܓܼܵܐ>
    text <ܘܒܲܫܡܵܐ ܫܐܝܼܠܵܐ ܡܫܵܘܬܲܦ ܝܲܨܪܵܗ̇ ܒܲܕܼܠܵܐ ܕܝܼܠܵܗ̇ ܀>
    text <܃ܦܪܝܼܫܝܼܢ ܚܲܫܹ̈ܐ ܕܐܝܼܬܼ ܠܲܟܼܝܵܢܵܗ̇ ܘܠܲܟܼܝܵܢ ܦܲܓܼܪܵܐ>
    text <ܘܡܸܛܠ ܚܘܼܒܵܐ ܗܵܐ ܡܸܬܼܐܲܡܪܝܼܢ ܕܚܲܕܼܘܼ ܐ̄ܢܵܫܵܐ ܀>
    text <܃ܕܝܼܠܵܗ̇ ܚܣܵܡܵܐ ܓܵܪܣܵܐ ܕܪܲܒܿܝܼܥ ܒܹܝܬܼ ܚܘܼܫܵܒܹ̈ܐ>
    text <ܘܕܼܝܼܠܵܗ̇ ܚܸܡܬܼܵܐ ܡܬܼܝܼܠܲܬܼ ܒܐܸܣܦܸܣ ܚܲܪܡܵܢܝܼܬܼܵܐ ܀>
    text <ܕܝܼܠܵܗ̇ ܚܘܼܬܼܪܵܐ ܥܪܵܕܼܵܐ ܕܲܡ̣ܪܵܕܼ ܡ̣ܢ ܫܘܼܥܒܵܕܼܵܐ܃>
  block
    text <ܘܪܸܚܡܲܬܼ ܫܘܼܒܼܚܵܐ ܬܲܥܠܵܐ ܡܲܗܸܠ ܒܐܲܪ̈ܝܵܘܵܬܼܵܐ ܀>
    text <܃ܕܝܼܠܵܗ̇ ܪܸܛܢܵܐ ܣܵܣܵܐ ܕܒܼܵܪܹܡ ܢܲܚܬܵܐ ܕܚܘܼܒܵܐ>
    text <ܘܡܹܐܟܲܠܩܲܪܨܵܐ ܦܲܚܵܐ ܕܨܵܐܹ̇ܕܼ ܠܫܲܦܝܲܝ̈ ܠܸܒܵܐ ܀>
    text <܃ܕܝܼܠܵܗ̇ ܐܲܟܿܬܼܵܐ ܘܕܝܼܠܵܗ̇ ܪܘܼܓܼܙܵܐ ܘܕܝܼܠܵܗ̇ ܩܸܛܠܵܐ>
    text <ܘܗ̤ܝ ܡܸܨܛܲܢܥܵܐ ܠܡܸܦܪܲܥ ܚܘܼܒܼܠܹ̈ܐ ܠܕܼܡܲܒܼܐܸܫ ܠܵܗ̇ ܀>
    text <܃ܕܝܼܠܵܗ̇ ܚܲܫܵܐ ܘܲܬܼܘܵܬܼ ܢܲܦܫܵܐ ܕܥܲܠ ܣܘܼܥܪ̈ܵܢܹܝܗ̇>
    text <ܘܗ̤ܝ ܡܸܬܼܟܲܫܦܵܐ ܠܡܸܫܐܲܠ ܪ̈ܲܚܡܹܐ ܚܠܵܦ ܚܵܘ̈ܒܵܬܼܵܗ̇ ܀>
    text <܃ܕܦܲܓܼܪܵܐ ܐܘܼܟܼܠܵܐ ܕܦܲܓܼܪܵܐ ܫܸܢܬܼܵܐ ܘܫܵܘܬܵܦܘܼܬܼܵܐ>
    text <ܘܗ̤ܝܘܼ ܕܐܲܣܝܼܪ ܒܐܲܪ̈ܥܵܢܝܵܬܼܵܐ ܠܦܘܼܬܼ ܣܘܼܢܩܵܢܹܗ ܀>
    text <܃ܕܝܼܠܹܗ ܐܸܢܘܿܢ ܚܲܫܹ̈ܐ ܘܟܹܐܒܹ̈ܐ ܕܡ̇ܝܘܿܬܼܘܼܬܼܵܐ>
    text <ܘܗ̤ܘ ܬܘܼܒܼ ܗܵܦܹ̇̄ܝܟ ܘܗܵܘܹ̇ܐ ܡܼܕܼܪܵܐ ܒܝܘܿܡ ܥܘܼܕܵܢܹܗ ܀>
    text <܃ܗܘ̤ ܥܲܡ ܢܲܦܫܵܐ ܗ̄ܘ̣ ܘܠܵܐ ܡܸܬܼܚܲܠܲܛ ܒܩܲܛܝܼܢܘܼܬܼܵܗ̇>
    text <ܘܢܲܦܫܵܐ ܒܓܼܵܘܹܗ ܘܠܵܐ ܡܼܬܼܦܲܓܿܕܼܵܐ ܥܲܡ ܪܘܼܟܵܒܹܗ ܀>
    text <܃ܛܥܝܼܢ ܠܵܗ̇ ܒܪܸ̈ܓܼܫܵܘܗܝ ܘܠܵܐ ܪܓܼܝܼܫ ܕܐܲܝܕܼܵܐ ܗ̄ܝܼ ܒܲܕܼܠܵܐ ܝܵ̇ܕܲܥ>
    text <ܘܛܲܥܝܼܢܵܐ ܠܹܗ ܘܠܵܐ ܡܸܬܼܒܲܩܸܐ ܒܩܲܠܝܼܠܘܼܬܼܵܗ̇ ܀>
    text <܃ܒܲܕܼܡܘܼܬܼ ܪ̈ܲܟܼܫܵܐ ܟܕܼܝܼܢܝܼܢ ܪܸ̈ܓܼܫܵܘܗܝ ܬܚܹܝܬܼ ܫܘܼܠܛܵܢܵܗ̇>
    text <ܘܠܵܐ ܡܸܣܬܲܟܲܠ ܕܡ̇ܢܲܐ ܗ̄ܝܼ ܥܸܠܬܼܵܐ ܕܲܟܼܕܼܝܼܢܘܼܬܹܗ ܀>
    text <܃ܐܲܝܟ ܗܸܢܝܘܿܟܼܵܐ ܪܟܼܝܼܒܼ ܨܼܒܼܝܵܢܵܗ̇ ܠܥܸܠ ܡ̣ܢ ܦܲܓܼܪܹܗ>
    text <ܘܠܲܐܝܟܵܐ ܕܨܵܒܼ̇ܝܵܐ ܡܚܝܼܪܵܐ ܐܸܠܦܵܐ ܕܦܲܓܼܪܵܢܘܼܬܹܗ ܀>
    text <܃ܐܲܝܟ ܕܲܒܼܥܲܪ̈ܩܹܐ ܠܒܼܝܼܟܼܵܐ ܒܙܵܘܥܹ̈ܐ ܫܒܼܝܼܠ ܣܘܼܥܪ݁ܵܢܵܘܗܝ>
    text <ܘܲܡܛܲܟܿܣܵܐ ܠܹܗ ܕܠܵܐ ܢܸܬܿܬܲܩܲܠ ܒܲܪ̈ܓܼܝܼܓܼܵܬܼܵܐ ܀>
    text <܃ܡܸܠܬܼܵܐ ܕܡܸܢܵܗ̇ ܪܵܡܝܵܐ ܒܦܘܼܡܹܗ ܒܲܕܼܡܘܼܬܼ ܩܹܐܡ̇ܐ>
    text <ܘܠܵܘ ܝܵܗ̇ܒܵܐ ܠܹܗ ܕܢܲܟܸܿܐ ܗܘ̤ ܠܹܗ ܘܠܲܟܼܢܵܘܵܬܹ̈ܗ ܀>
    text <܃ܫܲܒܼܛܵܐ ܕܕܝܼܢܵܐ ܡܪܝܼܡܵܐ ܟܠܫܵܥ ܥܲܠ ܫܲܒܼܪܘܼܬܹܗ>
    text <ܘܲܡܥܲܗܕܼܵܐ ܠܹܗ ܥܲܠ ܠܘܼܚܵܡܹ̈ܐ ܘܢܸܓܼ̈ܕܹܿܐ ܕܲܠܗܲܠ ܀>
    text <܃ܣܦܪ ܥܘܼܗܕܵܢܵܐ ܕܛܘܼܒܹ̈ܐ ܘܢܸܓܼ̈ܕܹܿܐ ܠܒܼܝܼܟܼܵܐ ܒܐܝܼܕܼܵܗ̇>
    text <ܘܲܡܗܲܓܿܝܵܐ ܠܹܗ ܒܲܣܬܼܝܼܪ̈ܵܬܼܵܐ ܕܠܵܐ ܚܲܙ̈ܝܵܡ ܠܹܗ ܀>
    text <܃ܕܚܲܠ ܡ̇ܝܘܿܬܼܵܐ ܩܵܥܝܵܐ ܒܦܘܼܡܹܗ ܘܲܡܙܲܗܪܵܐ ܠܹܗ>
    text <ܕܗܵܐ ܫܘܼܢܵܩܵܐ ܕܠܵܐ ܫܘܼܠܵܡܵܐ ܢܛܝܼܪ ܠܲܕܼܡܲܥܘܸܠ ܀>
    text <܃ܒܚܘܼܒܵܐ ܡܚܲܦܛܵܐ ܗܝ̤ ܠܲܩܢܘܿܡ̇ܗ̇ ܘܲܠܫܵܘܬܵܦܵܗ̇>
    text <ܕܠܵܐ ܢܸܬܼܪܲܦܘܿܢ ܡ̣ܢ ܬܲܟܼܬܿܘܼܫܵܐ ܕܲܚܠܵܦ ܩܘܼܫܬܵܐ ܀>
    text <ܒܲܕܼܡܘܼܬܼ ܕܵܘܩܵܐ ܩܵܥ̇ܝܵܐ ܠܪܸ̈ܓܼܫܹܐ ܘܲܠܚܘܼܫܵܒܹ̈ܐ ܀>
    text <ܕܩܘܼܡܘ ܐܸܬܼܟܲܫܲܪܘ ܥܲܠ ܦܘܼܠܚܵܢܵܐ ܕܫܲܦܝܝܼܪ݁ܵܬܼܵܐ ܀>
    text <܃ܥܕܲܡ̇ܐ ܠܐܸܡܲܬܼܝ ܕܵܡ̇ܟܲܬܿ ܦܲܓܼܪܵܐ ܘܝܲܨܪܵܐ ܥܝܼܪܵܐ>
    text <ܩܘܼܡܘ ܐܸܬܼܚܲܡܘ ܘܲܚܙܵܘ ܨܲܦܪܵܐ ܕܙܲܕܿܝܼܩܘܬܼܵܐ ܀>
    text <܃ܒܩܵܠ ܠܘܼܚܵܡܹ̈ܐ ܡܥܝܼܪܵܐ ܗܝ̤ ܠܵܗ̇ ܘܲܠܗܲܕܵܡܹ̈ܐ>
    text <ܕܠܵܐ ܢܸܬܿܛܲܒܿܥܘܼܢ ܒܲܪ̈ܓܼܝܼܓܵܬܼܵܐ ܐܲܝܟ ܕܲܒܼܫܸܢܬܼܵܐ ܀>
  block
    text <܃ܫܸܢܬܼܵܐ ܕܥܵܘ̣ܠܵܐ ܪܵܕܹܦܵܐ ܡܸܢܵܗ̇ ܘܡ̣ܢ ܚܲܒܿܝܼܒܼܵܗ̇>
    text <ܕܢܸܗܘܘܿܢ ܥܝܼܪܝܼܢ ܠܲܡܟܲܢܵܫܘ̣ ܦܹܐܪܹ̈ܐ ܡܠܝܼܠܹ̈ܐ ܀>
    text <܃ܒܲܡܠܝܼܠܘܼܬܼܵܗ̇ ܐܝܼܬܼܵܘܗܝ ܗܸܪܓܵܗ̇ ܠܹܠܲܝ ܐܝܼܡܵܡ>
    text <ܘܚܹܝܠ ܚܲܝܘܼܬܼܵܐ ܡܲܪܕܹܿܝܢ ܙܵܘܥܹ̈ܝܗ̇ ܕܠܵܐ ܫܘܼܠܵܡܵܐ ܀>
    text <܃ܢܸܒܼܥܵܐ ܕܚܲܝܹ̈ܐ ܣܵܡ̣ ܒܲܟܼܝܵܢܵܗ̇ ܡ̇ܪܹܐ ܟܝܵܢܹ̈ܐ>
    text <ܘܠܵܐ ܬܘܼܒܼ ܩܵܛ̇ܲܥ ܪܸܕܸܝܵܐ ܕܚܲܝܹ̈ܐ ܡ̣ܢ ܚܲܝܘܼܬܼܵܗ̇ ܀>
    text <܃ܚܡܝܼܪ ܚܲܝܘܼܬܼܵܐ ܕܠܵܐ ܡ̇ܝ̈ܘܿܬܹ̈ܐ ܛܡܝܼܪ ܒܲܒܼܪܝܼܬܼܵܗ̇>
    text <ܕܢܵܓܹ̇ܕܼ ܗܘ̤ ܠܹܗ ܠܦܲܓܼܪܵܐ ܡܝܼܬܼܵܐ ܠܘܵܬܼ ܚܲܝܘܼܬܼܵܐ ܀>
    text <܃ܚܹܝܠ ܚܲܝܘܼܬܼܵܗ̇ ܪܵܕܹܐ ܒܬܲܦܹ̈ܐ ܕܡ̇ܝܘܿܬܼܘܼܬܼܵܗ̇>
    text <ܘܡܲܪܕܹܿܐ ܡܸܠܹ̈݁ܐ ܢܘܼܟܼܪ̈ܵܝܵܬܼܵܐ ܕܢܘܼܟܼܪܵܝܝܼܢ ܠܹܗ ܀>
    text <܃ܐܲܝܟ ܡܲܠܵܠܵܐܠ ܡܡܲܠܸܠ ܚܲܪܫܵܐ ܒܲܕܼܠܵܐ ܕܝܼܠܹܗ>
    text <ܘܲܛܥܝܼܢ ܦܹܐܪܹ̈ܐ ܕܲܡܠܝܼܠܘܼܬܼܵܐ ܒܣܘܼܟܵܝ ܦܲܓܼܪܹܗ ܀>
    text <܃ܦܹܐܪܹ̈ܐ ܕܢܲܦܫܵܐ ܛܥܝܼܢ ܫܲܬܿܝܼܩܵܐ ܒܪܹܫ ܗܲܕܵܡܵܘ̈ܗܝ>
    text <ܘܦܵܐ̇ܲܚ ܡܸܢܹܗ ܪܹܝܚ ܚܲܝܘܼܬܼܵܐ ܕܠܵܐ ܚܲܙܝܵܐ ܠܹܗ ܀>
    text <܃ܨܸܒܼܥܵܐ ܕܚܲܝܹ̈ܐ ܢܲܩ̇ܫܵܐ ܟܠܫܵܥ ܒܪܘܼܟܵܒܼ ܦܲܓܼܪܹܗ>
    text <ܘܲܡܚܲܕܹܿܐ ܠܹܗ ܠܥܵܠܡܵܐ ܟܡܝܼܪܵܐ ܒܩܵܠ ܚܸܟܼܡܵܬܹ̈ܐ ܀>
    text <܃ܐܘܿ ܟܸܢܵܪܵܐ ܕܡܸܢܲܝ̈ ܒܸܣܪܵܐ ܡܸܬܼܚܲܒܿܠܵܢܵܐ>
    text <ܕܟܲܕܼ ܗܘ̤ ܒܸܣܪܵܐ ܗ̄ܘ̣ ܙܵܡܲ݁ܪ ܩܵܠܹ̈ܐ ܪ̈ܘܼܚܵܢܵܝܹܐ ܀>
    text <܃ܐܘܿ ܐܲܒܿܘܼܒܼܵܐ ܕܩܲܢܝܵܐ ܪܥܝܼܪܵܐ ܡܠܸܐ ܩܸܛܪ̈ܵܬܼܵܐ>
    text <ܕܡܸܬܼܝܲܒܿܠܝܼܢ ܒܹܗ ܩܵܠܹ̈ܐ ܦܫܝܼܛܹ̈ܐ ܕܠܵܐ ܥܘܼܟܵܪܵܐ ܀>
    text <܃ܐܘܿ ܟܘܿܬܿܝܼܢܵܐ ܡܲܠܝܲܬܼ ܣܵܣܵܐ ܕܚܲܫܹ̈ܐ ܫܝܛܹ̈ܐ>
    text <ܕܲܠܒܼܝܼܫܵܐ ܠܵܗ̇ ܢܲܦܫܵܐ ܚܲܝܬܼܵܐ ܐ̄ܚܝܵܢܬܼܵܐ ܕܥܝܼܪܹ̈ܐ ܀>
    text <܃ܐܘܿ ܚܲܝܘܼܬܼܵܐ ܕܟܲܕܼ ܠܵܐ ܣܢܝܼܩܵܐ ܥܲܠ ܬܲܟܼܣܝܼܬܼܵܐ>
    text <ܥܛܝܼܦܵܐ ܠܒܼܘܼܫܵܐ ܡܸܬܼܚܲܒܿܠܵܢܵܐ ܘܲܚܬܼܝܼܪܵܐ ܒܹܗ ܀>
    text <܃ܐܘܿ ܦܵܪܲܚܬܼܵܐ ܕܩܲܠܝܼܠ ܓܸܦܵܗܗ̇ ܡ̣ܢ ܦܲܪܲܚܬܼܵܐ>
    text <ܕܡܲܩܢܵܐ ܒܓܼܘܼܫܡܵܐ ܘܠܵܐ ܪܵܓܵܐ ܠܵܗ̇ ܠܡܸܦܪܲܚ ܡܸܢܹܗ ܀>
    text <܃ܐܘܿ ܕܲܚܒܼܝܼܫܵܐ ܒܒܹܝܬܼ ܐܲܣܝܼܪܹ̈ܐ ܡܠܸܐ ܚܸܫܘܿܟܼܵܐ>
    text <ܘܗܲܢܝܼܐܝܼܢ ܠܵܗ̇ ܟܲܒܼ̈ܠܹܐ ܩܫܲܝܵ̈ܐ ܕܚܵܫܘܿܫܘܼܬܼܵܐ ܀>
    text <܃ܐܘܿ ܦܘܼܩܵܕܵܢܵܐ ܕܲܚ̣ܒܲܫ ܚܲܝܵܐ ܒܒܲܝܬܵܐ ܡܝܼܬܼܵܐ>
    text <ܘܦܵܚ̣ ܪܹܝܚܵܐ ܕܚܲܝܘܼܬܼ ܓܲܝܹ̈ܐ ܘܲܩܢ̣ܵܐ ܩܵܠܵܐ ܀>
    text <܃ܐܘܿ ܐܘܼܡܵܢܵܐ ܕܨܵܪ ܚܲܝܘܼܬܼܵܐ ܒܢܲܚܬܵܐ ܪܲܦܝܵܐ>
    text <ܘܲܛܒ݂ܲܥ ܒܐܲܦ̈ܝܗ̇ ܕܠܵܐ ܢܸܚܙܘܿܢܵܗ̇ ܦܲܓܼܪܵܢܵܝܹܐ ܀>
    text <܃ܐܘܿ ܨܲܝܵܪܵܐ ܟܡܵܐ ܚܲܟܿܝܼܡܵܐ ܒܵܪܘܿܝܘܼܬܼܵܟ>
    text <ܕܼܒܼܒܲܪܢܵܫܵܐ ܓܠ݂ܲܝܬܿ ܪܲܒܿܘܼ܁ܬܼܵܟ ܠܲܥܒܼܵܕܼ ܐܝܼܕܼܵܝ̈ܟ ܀>
    text <܃ܐܲܝܟ ܕܲܒܼܕܲܦܵܐ ܨܵܪܬܵܝܗܝ ܠܥܵܠܡܵܐ ܒܦܲܓܼܪܹܗ ܘܢܲܦܫܹܗ>
    text <ܕܢܸܬܼܒܲܩܘܿܢ ܒܵܟ ܫܡܲܝ̈ܵܐ ܘܐܲܪܥܵܐ ܒܝܲܕܼ ܓܼܠܝܘܼܬܹܗ ܀>
    text <ܒܹܗ ܚܵܙܹ̇ܝܢ ܠܵܟ ܐܲܪ̈ܥܵܢܵܝܹܐ ܘܲܫܡܲܝܵܢܹ̈ܐ܃>
  block
    text <ܘܟܲܕܼ ܪܲܚܝܼܩ ܐܲܢ̄ܬܿ ܒܹܗ ܡܸܣܬܲܓܼܕܿܬܿ ܐܲܝܟ ܩܲܪܝܼܒܼܵܐ ܀>
    text <܃ܒܦܲܓܼܪܵܐ ܘܢܲܦܫܵܐ ܨܵܪܬܿ ܖܲܒܸܿܬܿܬܵܝܗܝ ܠܲܨܠܸܡ ܨܲܠܡܲܢ>
    text <ܘܡ̣ܢ ܟܠ ܒܸܪ̈ܝܵܢ ܡܲܕܸܿܟ ܪܸܡܙܵܟ ܥܲܡ ܬܘܼܩܵܢܹܗ ܀>
    text <܃ܡܲܫܟܿܢܵܐ ܕܚܘܼܒܵܐ ܢܩܲܫܬ̣ܵܝܗܝ ܒܐܲܪܥܵܐ ܒܲܬܼܪܹܝܢ ܛܘܼܢ̈ܒܹܿܐ>
    text <ܕܲܢܕܲܝܪܘܼܢ ܒܹܗ ܐܲܪ̈ܥܵܢܵܝܹܐ ܘܲܡܫܲܝܵܢܹ̈ܐ ܀>
    text <܃ܒܦܲܓܼܪܵܐ ܘܢܲܦܫܵܐ ܒܢܲܝܬܿ ܫܲܟܼܠܸܠܬܵܝܗܝ ܠܗܲܝܟܲܠ ܚܲܝܵܘ̈ܗܝ>
    text <ܕܲܢܩܲܪܒܼܘܼܢ ܒܹܗ ܡܠܝܼܠܹ̈ܐ ܘܚܲܪ̈ܫܹܐ ܚܕܹܵܐ ܬܵܘܕܲܝܼܬܼܵܐ ܀>
    text <܃ܢܲܚܬܵܐ ܕܦܲܓܼܪܹܗ ܙܩܲܪ̣ ܨܸܒܼܝܒܵܢܵܟ ܡ̣ܢ ܕܲܚܝܼܚܵܐ>
    text <ܘܒܲܕܼܡܘܼܬܼ ܛܲܒܼܥܵܐ ܛܒܲܥܬ̣ܿ ܒܹܗ ܢܲܦܫܵܟ ܦܲܢܝܼܬܼ ܚܲܝܹ̈ܐ ܀>
    text <܃ܒܚܲܝܘܼܬܼ ܢܲܦܫܹܗ ܚܲܝ ܘܲܡܗܲܠܸܟ ܥܵܠܡܵܐ ܡܝܼܬܼܵܐ>
    text <ܘܲܒܼܢܲܗܝܼܪܵܗ̇ ܪܵܕܹܐ ܠܘܲܥܕܵܐ ܕܲܠܡܹܐܝܢ ܫܲܝܢܵܐ ܀>
    text <܃ܐܲܝܟ ܩܲܢܕܹܿܝܠܵܐ ܬܲܠܝܵܐ ܢܲܦܫܵܐ ܒܗܲܝܟܲܠ ܦܲܓܼܪܵܐ>
    text <ܘܕܼܵܠܩܵܐ ܒܡܸܫܚܵܐ ܕܚܲܝܹ̈ܐ ܡܠܝܼܠܹ̈ܐ ܘܠܵܐ ܡܵܝ̈ܘܿܬܹܐ ܀>
    text <܃ܛܲܟܼܣܵܐ ܕܢܘܼܗܪܵܐ ܡܡܲܠܹܝܢ ܚܲܝܹܝܗ̇ ܠܦܲܓܼܪܵܐ ܡܝܼܬܼܵܐ>
    text <ܘܡ̇ܐ ܕܐܲܪܝܼܡܘܼܬܹܗ ܐܲܡܠܸܟ ܚܸܫܟܵܐ ܥܲܠ ܗܲܕܵܡ̇ܘ̈ܗܝ ܀>
    text <܃ܫܪܵܓܼܵܐ ܗ̄ܝܼ ܡܸܠܬܼܵܗ̇ ܘܲܡܚܵܘܝܵܐ ܠܹܗ ܢܘܼܗܪܵܐ ܕܚܲܝܹ̈ܐ>
    text <ܘܲܒܼܪܹܫ ܕܘܼܫܡܹܗ ܕܵܠܹ݂̇ܩ ܩܵܠܵܗ̇ ܐܲܝܟ ܠܲܗܦܹܝܕܼܵܐ ܀>
    text <܃ܒܢܘܼܗܪܵܗ̇ ܚܵܙܹ̇ܐ ܒܩܵܠܵܗ̇ ܫܵܡܲ݁ܪ ܒܡܸܠܵܬܼܵܗ̇ ܡܬܲܪܓܸܿܡ>
    text <ܘܒܼܐܘܼܡ̇ܢܘܼܬܼܵܗ̇ ܦܵܠܲܚ ܒܐܲܪܥܵܐ ܒܟܼܠ ܐܘܼܡ̇ܢ̈ܘܵܢ ܀>
    text <܃ܒܚܲܝܠܵܗ̇ ܡܲܩܪܸܒܼ ܚܘܼܬܼܚܵܬܹ̈ܐ ܕܲܪ̈ܓܼܝܼܓܼܵܬܹܗ>
    text <ܘܲܒܼܥܘܼܕܼܪܵܢܵܗ̇ ܙܟܹ̇ܐ ܠܚܲܫܹ̈ܐ ܕܡܵܝܝܘܿܬܹܗ ܀>
    text <܃ܒܵܗ̇ ܡܸܬܼܢܲܨܲܚ ܒܐܵܓܼܘܿܢ ܥܲܡܠܹ̈ܐ ܕܙܲܕܿܝܼܩܘܼܬܼܵܐ>
    text <ܘܗ̤ܝ ܝܵܗ̇ܒܵܐ ܠܹܗ ܟܠܝܼܠ ܙܵܟܼܘܼܬܼܵܐ ܚܠܵܦ ܚܘܼܡܣܵܢܹܗ ܀>
    text <܃ܗܝ̤ ܡܲܠܦܵܐ ܠܹܗ ܠܡܹܐܚܲܕܼ ܕܲܪܵܐ ܪܘܼܚܵܢܵܐܝܼܬܼ>
    text <ܘܲܡܠܲܒܿܒܼܵܐ ܠܹܗ ܕܠܵܐ ܢܸܬܼܪܲܦܸܐ ܩܕܼܵܡ ܕܲܠܩܘܼܒܼܠܵܐ ܀>
    text <܃ܟܠܝܼܠܵܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ ܠܒܼܝܼܟܼܵܐ ܒܗܵܘܢܵܗ̇>
    text <ܘܲܡܓܲܪܓܼܵܐ ܠܹܗ ܐܲܝܟ ܕܲܠܫܲܒܼܪܵܐ ܕܲܩܪܘܿܒܼ ܘܩܲܒܸܿܠ ܀>
    text <܃ܥܲܡܹܗ ܢܵܚ̇ܬܵܐ ܠܟܼܠ ܬܲܟܼܬܿܘܼܫܝܼ̈ܢ ܕܲܪ̈ܓܼܝܼܓܼܵܬܼܵܐ>
    text <ܘܐܲܝܟ ܐܲܬܼܠܹܝܛܹ̈ܐ ܡܫ̇ܚܵܐ ܪܸ̈ܓܼܫܵܘܗܝ ܕܠܵܐ ܢܸܬܿܬܲܚܕܲܘܼܢ ܀>
    text <܃ܡ̇ܘܬܵܐ ܒܲܠܚܘܿܕܼ ܡܨܸܐ ܦܵܪܹܫ ܠܵܗ̇ ܡ̣ܢ ܥܸܢܝܵܢܹܗ>
    text <ܘܠܵܐ ܡܸܬܼܡܲܨܝܵܐ ܠܡܹܐܚܲܕܼ ܕܲܪܵܐ ܥܲܡ ܕܵܒܼܘܿܪܵܗ̇ ܀>
    text <܃ܩܲܣܛܘܼܢܪܵܐ ܕܪܸܡܙܵܐ ܟܲܣܝܵܐ ܡܕܝܼܩ ܡ̣ܢ ܫܸܠܝܵܐ>
    text <ܘܲܡܒܲܠܗܸܐ ܠܵܗ̇ ܐܲܝܟ ܝܵܠܹܕܿܬܵܐ ܒܝܘܼܡ ܡܵܘܠܵܕܵܗ̇ ܀>
    text <܃ܚܸܒܼܠܹ̈ܐ ܕܚܝܼܠܹ̈ܐ ܡ̇ܚܹ̇ܝܢ ܐܵܦ ܠܵܗ̇ ܒܥܸܕܵܢ ܡܲܘܬܵܐ>
    text <ܟܲܕܼ ܟܵܪܕܲܝܿܢ ܠܵܗ̇ ܐܲܝܟ ܕܲܠܥܘܸܠܵܐ ܡ̣ܢ ܓܵܘ ܦܲܓܼܪܵܐ ܀>
    text <܃ܐܲܝܟ ܫܲܒܵܝܵܐ ܥܵܐܹ̇ܠ ܡ̇ܘܬܵܐ ܠܗܲܝܟܲܠ ܥܘܼܡܪܵܗ̇>
    text <ܘܲܡܫܲܠܲܚ ܠܵܗ̇ ܡ̣ܢ ܓܵܘ ܦܲܓܼܪܵܐ ܕܲܟܼܢܝܼܟܼܘܼܬܼܵܗ̇ ܀>
  block
    text <܃ܥܲܪܛܸܠ ܢܵܦܩܵܐ ܡ̣ܢ ܓܵܘ ܒܲܝܬܵܗ̇ ܡ̇ܪܲܬܼ ܦܲܓܼܪܵܐ>
    text <ܘܐܲܝܟ ܓܼܠܵܘܝܵܬܵܐ ܡܫܲܢܝܵܐ ܡܵܢܹܗ ܠܐܲܬܼܪܵܐ ܐ̄ܚܪܹܢܵܐ ܀>
    text <܃ܐܸܒܼܠܵܐ ܪܲܒܵܐ ܛܥܝܼܢ ܪܸܥܝܵܢܵܗ̇ ܒܝܘܿܡ ܡܲܦܲܩܬܵܗ̇>
    text <ܕܚܵܙ̇ܝܵܐ ܥܘܼܡܪܵܗ̇ ܕܲܡܚܲܒܸܿܠ ܠܹܗ ܡ̇ܘܬܵܐ ܪܗܝܼܒܼܵܐ ܀>
    text <܃ܒܩܵܠ ܚܸܢ̈ܓܼܬܼܵܐ ܡܒܲܟܿܝܵܐ ܗܝ̤ ܠܵܗ̇ ܘܲܠܚܲܒܿܝܼܒܼܵܗ̇>
    text <ܕܗܵܘ̇ ܡܸܬܼܚܲܒܲܠ ܘܕܝܼܠܵܗ̇ ܒܵܛܹ̇ܠ ܩܵܠ ܢܸܥ̈ܡܵܬܼܵܗ̇ ܀>
    text <܃ܪܵܥܘܿܡ̇ܐܝܼܬܼ ܒܵܟܲܝܵܐ ܒܫܸܬܼܩܵܐ ܥܲܠ ܡ̇ܐ ܕܲܗܘ̤ܵܗ̇>
    text <ܕܠܵܐ ܬܘܼܒܼ ܙܵܡ̇ܪܵܐ ܩܵܠܹ̈ܐ ܚܢܝܼܓܹ̈ܐ ܒܟܸܢܵܪ ܚܘܼܒܵܗ̇ ܀>
    text <܃ܣܲܓܼܝܼ ܡܥܵܩܵܐ ܡ̇ܐ ܕܡܸܬܼܦܲܣ̈ܩܵܢ ܡܸܢܲܝ̈ ܪܸ̈ܓܼܫܵܘܗܝ>
    text <ܘܲܚܠܵܦ ܗܵܘܢܵܗ̇ ܙܵܡܲ݁ܪ ܣܵܣܵܐ ܒܓܼܵܘ ܗܲܕܵܡ̇ܘ̈ܗܝ ܀>
    text <܃ܛܵܒܼ ܟܵܪܝܵܐ ܠܵܗ̇ ܥܲܠ ܦܘܼܪܫܵܢܵܗ̇ ܕܡ̣ܢ ܨܹܝܕܼ ܚܘܼܒܹܿܗ>
    text <ܘܟܲܕܼ ܛܵܒܼ ܝܵ̇ܕܲܥܵܐ ܕܩܲܝܵܡ ܣܲܒܼܪܵܐ ܕܬܸܦܢܸܐ ܨܹܐܕܼܵܘܗܝ ܀>
    text <܃ܪܸܡܙܵܐ ܕܲܒܼܪ̣ܵܗ̇ ܝܲܗ̣̄ܒܼ ܒܵܗ̇ ܚܲܝܠܵܐ ܠܡܸܕܲܥ ܗܵܠܹܝܢ>
    text <ܘܗܘ̤ ܐܲܫܪܝܼ ܒܵܗ̇ ܚܹܝܠ ܚܸܟܼ̈ܡܵܬܼܵܐ ܕܦܵܘܿܫܘܼܬܼܵܐ ܀>
    text <܃ܗܵܘ̇ ܦܘܼܩܕܵܢܵܐ ܕܐܲܥܸܠ ܚܵܒܼܫܵܗ̇ ܒܓܼܵܘܼ ܗܲܕܵܡܹ̈ܐ>
    text <ܗܘ̤ ܡܲܦܸܩ ܠܵܗ̇ ܐܲܟܼܡܵܐ ܕܥܸܠܲܬ̤ ܕܠܵܐ ܢܸܟܼܝܵܢܵܐ ܀>
    text <܃ܠܵܐ ܡܸܬܼܡܲܟܿܝܵܐ ܒܚܵܫܘܿܫܘܼܬܼܵܐ ܕܚܲܫܲܝܝ̈ ܦܲܓܼܪܵܐ>
    text <ܘܠܵܐ ܡܸܬܼܚܲܒܿܠܵܐ ܟܲܕܼ ܡܸܬܼܚܲܒܲܠ ܠܒܼܘܼܫ ܬܲܟܼܣܝܼܬܼܵܗ̇ ܀>
    text <܃ܪܵܡܲܐ ܗ̄ܝܼ ܣܲܓܿܝܼ ܠܥܸܠ ܡ̣ܢ ܡ̇ܘܬܵܐ ܘܡ̣ܢ ܢܸܟܼܝܵܢܹ̈ܐ>
    text <ܘܠܵܐ ܡܸܬܼܚܲܙܝܵܐ ܘܠܵܐ ܡܸܬܿܬܿܚܕܼܵܐ ܓܘܼܫܡܵܢܵܐܝܼܬܼ ܀>
    text <܃ܪܘܼܚܵܐ ܗ̄ܝܼ ܚܲܝܵܐ ܘܩܲܠܝܼܠ ܓܸܦܵܗ̇ ܠܡܸܦܪܲܚ ܒܐܵܐܲܪ>
    text <ܘܠܵܐ ܡܸܬܿܬܿܚܕܵܐ ܒܢܸܫܒܲܝ̈ ܡ̇ܘܬܵܐ ܐܲܝܟ ܗܲܕܵܡܹ̈ܐ ܀>
    text <܃ܚܲܕܼ ܡ̣ܢ ܥܝܼܪܹ̈ܐ ܢܵܚܹ̇ܬܼ ܨܹܐܕܹܝܗ̇ ܒܝܘܿܡ ܥܘܼܢܕܵܢܵܗ̇>
    text <ܘܲܡܫܲܢܸܐ ܠܵܗ̇ ܠܐܲܝܵܟܵܐ ܕܲܦܩܝܼܕܼ ܡ̣ܢ ܒܵܪܘܿܝܵܐ ܀>
    text <܃ܐܲܝܟ ܗܲܕܿܝܼܠܵܐ ܡܕܲܒܲܪ ܪܘܼܚܵܐ ܠܪܘܼܚܵܢܝܼܬܼܵܐ>
    text <ܥܕܲܡܵܐ ܕܥܵܐܠܵܐ ܠܒܹܝܬܼ ܐܵܘܢܹ̈ܐ ܠܘܵܬܼ ܚܲܒܼܪ̈ܵܬܼܵܗ̇ ܀>
    text <܃ܗܵܘ̇ ܡܲܠܲܐܟܼܵܐ ܕܢܵܛ̇ܲܪ ܗ̄ܘ̣ܵܐ ܠܵܗ̇ ܒܚܲܝܹ̈ܐ ܕܲܬܼܢܵܢ>
    text <ܗܘ̤ ܡܚܵܘܹܐ ܠܵܗ̇ ܕܐܲܝܟܵܐ ܬܕܲܝܲܪ ܥܲܕܼ ܢܘܼܚܵܡܵܐ ܀>
    text <܃ܒܐܲܪܥܵܐ ܦܩܝܼ̈ܕܵܢ ܠܲܡܕܲܝܵܪܘܼ ܟܠ ܢܲܦܫܵܬܼ̈ܐ>
    text <ܡܸܢܗܹܝܢ ܒܲܥܕܹܢ ܘܡܸܢܗܹܝܢ ܒܐܲܬܼܪܵܐ ܕܐܸܫܬܲܕܲܪ ܠܹܗ ܀>
    text <܃ܒܐܲܬܼܪܵܐ ܕܲܥܕܹܢ ܫܵܪܝܵܐ ܢܲܦܫܵܐ ܕܪ̈ܵܚܡܲܝ ܩܘܼܫܬܵܐ>
    text <ܘܲܕܼܥܵܘ̇ܠܹ̈ܐ ܒܐܲܬܼܪ̈ܵܘܵܬܼܵܐ ܕܠܗܲܠ ܡܸܢܹܗ ܀>
    text <܃ܒܓܼܵܘ ܦܲܪܕܲܝܣܵܐ ܫܪܹܝܢ ܙܲܕܿܝܼܩܹ̈ܐ ܒܪܘܼܚ ܠܵܘ ܒܲܦܓܲܪ>
    text <ܟܲܕܼ ܡܸܢܼܝܲܐܒܼܝܼܢ ܠܗܵܘ̇ ܬܘܼܩܵܢܵܐ ܕܡܲܠܟܿܘܼܬܼ ܪܵܘܡ̇ܐ ܧ>
    text <܃ܒܐܲܬܼܪܵܐ ܦܲܐܬܝܵܐ ܨܒܼܵܠ ܕܲܢܕܲܝܪܘܼܢ ܒܢܲܝ̈ ܡܲܠܟܿܘܼܬܼܵܐ>
    text <ܕܢܹܐܠܲܦ ܟܠܢܵܫ ܕܫܲܪܝܼܪ ܣܲܒܼܪܵܐ ܕܲܡܣܲܟܹܿܝܢ ܠܹܗ ܀>
    text <܃ܠܵܐ ܗ̄ܘ̣ܵܐ ܕܐܲܓܼܪܵܐ ܢܵܣ̇ܒܿܚܢ ܬܲܡ̇ܢ ܚܠܵܦ ܥܲܡܠܲܝ̈ܗܘܿܢ>
    text <ܐܸܠܵܐ ܕܢܸܓܼܠܸܐ ܥܲܠ ܦܘܼܪܫܵܢܵܐ ܕܗܵܘܹ̇ܐ ܒܚܲܪܬܼܵܐ ܀>
  block
    text <܃ܐܵܦܠܵܐ ܠܒܼܝܼܫܹ̈ܐ ܠܵܘ ܫܘܼܢܵܫܵܐ ܗ̄ܘ̣ ܐܲܬܼܪܵܐ ܕܲܠܒܲܪ>
    text <ܐܸܠܵܐ ܕܢܵܘܕܲܥ ܕܠܵܐ ܡܸܬܼܥܲܠܹܝܢ ܠܐܲܦܲܝ̈ ܪܵܘܡ̇ܐ ܀>
    text <܃ܐܲܝܟ ܪܲܗܒܼܘܿܢܵܐ ܝܲܗ̣̄ܒܼ ܦܲܪܕܲܝܣܵܐ ܠܫܘܼܪܵܪ ܡܸܵܠܵܘ̈ܗܝ>
    text <ܕܲܒܼܫܝܼ̈ܛܵܬܼܵܐ ܢܫܲܪܲܪ ܚܲܝܠܵܐ ܕܲܫܒܼܝܼ̈ܚܵܬܹܗ ܀>
    text <܃ܠܦܘܼܬܼ ܫܲܒܼܪܘܼܬܼܵܐ ܕܚܲܝܹ̈ܐ ܕܙܲܒܼܢܵܐ ܝܲܩܲܪ ܙܲܒܼܢܹܗ>
    text <܃ܕܲܒܼܝܲܕܼ ܥܸܠܬܹܗ ܢܓܲܪܸܓܼ ܐ̄ܢܵܫܵܐ ܠܘܵܬܼ ܕܲܥܬܼܝܼ̈ܕܼܵܢ>
    text <܃ܡܢܵܬܼܵܐ ܗ̄ܘ̣ ܕܐܲܪܥܵܐ ܐܵܦ ܦܲܪܕܲܝܣܵܐ ܟܡܵܐ ܐܸܢ ܫܲܦܝܼܪ>
    text <ܘܡܸܬܼܚܲܒܿܠܵܢܵܐ ܗ̄ܘ̣ ܐܘܼܟܼܠܵܐ ܕܦܹܐܪ̈ܵܘܗܝ ܐܲܝܟ ܟܠ ܦܹܐܪ̈ܝܼܢ ܀>
    text <܃ܛܢܵܢܵܐ ܐܲܡܪܝܼ ܒܹܝܬܼ ܡ̇ܝܘܿܬܹ̈ܐ ܒܝܲܕܼ ܬܲܫܥܝܼܬܹܗ>
    text <ܘܚܲܦܸܛ ܐܸܢܘܿܢ ܠܡܸܪܲܓܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀>
    text <܃ܒܗܵܕܹܐ ܬܸܢܘܲܝ ܦܬ݂ܲܚ ܡܲܥܲܠܬܹܿܗ ܩܕܼܵܡ ܦܵܪܘܿܩܲܢ>
    text <ܕܗܘ̤ ܩܲܕܼܡ̇ܝܑܬܼ ܢܸܕܪܘܿܫ ܐܘܼܪܚܵܐ ܩܕܼܵܡ ܥܵܠܘܼܠܹ̈݁ܐ ܀>
    text <܃ܐܵܕܼܵܡ ܩܲܕܼܡ̇ܐ ܐܸܚܲܕܼ ܬܲܪܥܹܗ ܒܐܲܦܲܝ̈ ܐ̄ܢܵܫܵܐ>
    text <ܘܐܵܕܼܵܡ ܕܲܬܼܪܹܝܢ ܦܲܬܼ̣ܚܹܗ ܠܬܲܪܥܹܗ ܘܥܲܠ̣ ܓܼܝܵܣܵܐ ܀>
    text <܃ܬܲܪܬܹܿܝܢ ܢܲܦܫܵ̈ܢ ܥܲܠ̣ ܠܹܗ ܠܘܼܩܕܹܿܡ ܐܲܝܟ ܕܲܒܼܐ̄ܪܵܙܵܐ>
    text <܃ܒܗܵܘ̇ ܐܸܣܟܹܿܡܵܐ ܕܲܢܦܲܩ̣ܘ ܡܸܢܹܗ ܚܵܘܵܐ ܘܐܵܕܼܵܡ>
    text <܃ܬܪܹܝܢ ܕܲܝܲܪܘ ܒܹܗ ܒܪܹܫ ܬܘܼܩܵܢܵܐ ܐܲܪܥܵܢܵܝܵܐ>
    text <ܘܲܬܪܹܝܢ ܥܲܠ̣ܘ ܠܹܗ ܒܐ̄ܪܵܙܵܐ ܬܲܩܝܵܐ ܕܠܵܐ ܡܸܬܼܚܲܒܲܠ ܀>
    text <܃ܠܲܬܼܪܹܝܢ ܐܲܦܸܩ ܥܒܼܵܪ ܦܘܼܩܕܵܢܵܐ ܕܪܸܓܲܬܼ ܦܹܐܪܵܐ>
    text <ܘܠܲܬܼܪܹܝܢ ܐܲܥܸܠ ܢܛܵܪ ܦܘܼܩܕܵܢܵܐ ܕܙܲܕܼܝܼܩܘܼܬܼܵܐ ܀>
    text <܃ܚܛܝܼܬܵܐ ܣܵܓܼܬܹܗ ܩܕܼܵܡ ܚܲܛܵܝܹ̈ܐ ܕܕܼܵܡܹ̇ܝܢ ܠܐܵܕܼܵܡ>
    text <ܘܙܲܕܿܝܼܩܘܼܬܼܵܐ ܦܬܲܚܬܹܗ ܠܐܵܕܼܵܡ ܘܲܠܓܲܝܵܣܵܐ ܀>
    text <܃ܥܲܡ ܙܲܕܿܝܼܩܵܐ ܥܲܠ̣ ܚܲܛܵܝܵܐ ܠܓܼܵܘ ܦܲܪܕܿܝܣܵܐ>
    text <ܕܢܸܬܸܿܠ ܐܝܼܕܼܵܐ ܠܲܚܒܸܢܵܢܹܐ ܠܡܸܬܼܟܲܫܵܪܘܼ ܀>
    text <܃ܒܝܲܕܼ ܓܲܝܵܣܵܐ ܚܵܘܝܼ ܕܡܲܨܝܵܐ ܗ̄ܝܼ ܠܡܸܙܕܲܕܵܩܘܼ>
    text <ܕܠܵܐ ܥܵܘܸܟܼܬܹܗ ܪܲܒܿܘܼܬܼ ܥܵܘ̣ܠܹܗ ܡ̣ܢ ܕܲܠܡܸܥܲܠ ܀>
    text <܃ܒܲܚܕܼܵܐ ܢܲܦܫܵܐ ܕܥܸܠܲܬ̤ ܥܲܡܹܗ ܓܠ̣ܵܐ ܥܲܠ ܟܠܢܵܫ>
    text <ܕܐܸܢܗܘ̤ ܕܨܵܒܹ̇ܝܢ ܠܵܐ ܡܸܬܼܥܵܘܟܼܝܼܢ ܡ̣ܢ ܕܲܠܡܸܥܲܠ ܀>
  block
    text <܃ܢܲܦܫܹܗ ܕܡܪܲܢ ܘܕܓܲܝܵܣܵܐ ܥܲܠ̣ ܩܲܕܡ̇ܝܑܬܼ>
    text <ܘܟܸܢ ܐܸܬܿܕܵܪܫܲܬ̤ ܐܘܼܪܚܵܐ ܠܡܸܪܕܵܐ ܠܐܲܬܼܪܵܐ ܕܲܥܕܹܢ ܀>
    text <܃ܠܲܥܕܹܢ ܥܵܐ̈ܠܵܢ ܟܠ ܢܲܦܫ̈ܬܼܵܢ ܕܣܲܝܒܲܪ ܚܲܫܹ̈ܐ>
    text <ܘܬܲܡ̇ܢ ܢܵܚ̈ܢ ܐܲܝܟ ܕܲܒܼܥܲܪܣܵܐ ܕܗܲܢܝܼܐܘܼܬܼܵܐ ܀>
    text <܃ܐܲܝܟ ܕܲܒܼܫܸܢܬܼܵܐ ܫܲܠ݁̈ܝܵܢ ܬܲܡ̇ܢ ܡ̣ܢ ܣܘܼܥܪ̈ܵܢܹܐ>
    text <ܘܠܵܐ ܡܼܬܼܚܲܫ̈ܚܵܢ ܒܲܡܠܝܼܠܘܼܬܼܵܐ ܕܚܲܝܠܵܐ ܕܲܒܼܗܹܝܢ ܀>
    text <܃ܡܸܫܠܵܐ ܫܵ̈ܠ̈ܝܵܢ ܡ̣ܢ ܥܸܢܝܵܢܵܐ ܕܫܲܦܝܼܪ ܘܲܣܢܸܐ>
    text <ܘܠܵܐ ܡܸܬܼܟܲܬܿܫܵܢ ܒܐܵܓܼܘܿܢ ܥܵܡܠܹ̈ܐ ܕܙܲܕܿܝܼܩܘܼܬܼܵܐ ܀>
    text <܃ܠܵܐ ܗ̄ܘ̣ܵܐ ܕܒܲܛܝܼܠ ܚܲܝܠܵܐ ܕܲܒܼܗܹܝܢ ܡ̣ܢ ܚܲܝܘܼܬܼܵܐ>
    text <ܐܸܠܵܐ ܕܠܲܝܬܵܘܗܝ ܡ̇ܐܢܵܐ ܕܓܼܘܼܫܡܵܐ ܡܝܲܒܸܿܠ ܡܸܠܹ̈ܐ ܀>
    text <܃ܠܵܐ ܗ̄ܘ̣ܵܐ ܪܸܕܝܵܐ ܕܦܵܪܘܿܫܘܼܬܼܵܐ ܓܵܙ ܘܐܸܬܼܝܲܒܲܫ>
    text <ܐܸܠܵܐ ܕܠܲܝܬܵܘܗܝ ܐܝܼܠܵܢ ܦܲܓܼܪܵܐ ܣܢܝܼܩ ܥܲܠ ܫܸܩܝܵܐ ܀>
    text <܃ܠܵܐ ܗ̄ܘ̣ܵܐ ܝܲܨܪܵܐ ܙܥܲܪ̣ ܚܸܟܼܡܵܬܹ̈ܗ ܘܐܵܘܦܝܼܘ ܓܲܙܵܘ̈ܗܝ>
    text <ܐܸܠܵܐ ܕܠܲܝܬܵܘܗܝ ܐܲܦܸܛܪܘܿܦܵܐ ܕܢܸܬܸܿܠ ܒܐܝܼܕܼܵܘ̈ܗܝ ܀>
    text <܃ܠܐܵ ܗ̄ܘ̣ܵܐ ܗܵܘܢܵܐ ܒܛܸܠ̣ ܡ̇ܢ ܪܲܗܛܵܐ ܕܩܲܠܝܼܠܘܼܬܹܗ>
    text <ܐܸܠܵܐ ܕܠܲܝܬܵܘܗܝ ܦܲܓܼܪܵܐ ܪܟܼܘܼܒܼܵܐ ܕܲܛܥܝܼܢ ܗ̄ܘ̣ܵܐ ܠܹܗ ܀>
    text <܃ܠܵܐ ܗ̄ܘ̣ܵܐ ܙܵܘܥܹ̈ܐ ܨܸܡܚܹ̈ܐ ܕܢܘܼܗܪܵܐ ܚ̣ܫܸܟܼܘ ܕܸܠܩܲܝ̈ܗܘܿܢ>
    text <ܕܗܵܐ ܒܒܼܵܬܼ̈ܐ ܠܵܐ ܥܢܲܝ̈ ܐܼܢܹܝܢ ܠܡܸܚܙܵܐ ܫܲܦܝܼܪ ܀>
    text <܃ܠܵܐ ܗ̄ܘ̣ܵܐ ܡܸܫܬܲܩ ܫܸܬܼܩܲܬ̤ ܡܸܠܬܼܵܐ ܫܝܼܦܘܿܪ ܩܵܠܹ̈ܐ>
    text <ܐܸܠܵܐ ܕܦܘܼܡ̇ܐ ܡܝܲܒܸܿܠ ܡܸܠܹ̈ܐ ܣܲܟܼܪܹܗ ܡ̇ܘܬܵܐ ܀>
    text <܃ܠܵܘ ܚܹܐܪܘܼܬܼܵܗ̇ ܛܥܵܬ̤ ܒܲܪ̄ܬܼ ܚܹܐܪܹ̈ܐ ܥܲܠ ܗܵܝ̇ ܫܸܬܼܩܲܬ̤>
    text <ܐܸܠܵܐ ܕܲܫܬܸܩ ܦܲܓܼܪܵܐ ܕܚܘܼܒܵܗ̇ ܥܲܠ ܗܵܝ̇ ܫܸܬܼܦܲܬ̤ ܀>
    text <܃ܐܸܒܼܠܵܐ ܠܒܼܝܼܟܼܵܐ ܥܲܠ ܚܲܒܿܝܼܒܼܵܗ̇ ܕܲܦܪܲܫ ܡܸܢܸܗ̇>
    text <ܘܠܵܐ ܡܸܬܼܚܲܫܚܵܐ ܒܲܪ̈ܓܼܝܼܓܼܵܬܼܵܐ ܐܲܪ̈ܥܵܢܵܝܵܬܼܵܐ ܀>
    text <܃ܫܸܬܼܩܵܐ ܢܵܛ̇ܪܵܐ ܥܲܠ ܥܘܼܢܕܵܢܹܗ ܚܲܟܿܝܼܡܵܐܝܼܬܼ>
    text <ܥܕܲܡ̇ܐ ܕܫܵܡ̇ܥܵܐ ܩܵܠܵܐ ܕܩܵܪܹܐ ܠܡܵܝܘܿܬܼܘܼܬܹܗ ܀>
    text <܃ܠܵܐ ܓܹܝܪ ܡܲܨܝܵܐ ܕܬܸܣܥܥܘܿܪ ܡܕܸܿܡ ܡ̣ܢ ܒܸܠܥܵܕܵܘܗܝ>
    text <ܐܲܟܼܡܵܐ ܕܐܵܦ ܗܘ̤ ܠܲܝܬܵܘܗܝ ܡܸܕܸܿܡ ܡ̣ܢ ܒܸܠܥܵܕܼܝܹܗ̇ ܀>
    text <܃ܚܲܕܼ ܒܲܪܢܵܫܵܐ ܐܲܬܼܩܸܢ ܐܸܢܘܿܢ ܡܲܬܼܩܸܢ ܟܠܵܐ>
    text <ܡܸܫܬܲܡܠܸܐ ܦܸܠܓܿܘܼܬܼ ܐ̄̇ܢܵܫܵܐ ܒܸܠܥܵܕܼ ܦܸܠܓܹܿܗ ܀>
    text <܃ܦܸܠܓܿܘܼܬܼ ܐ̄ܢܵܫܵܐ ܗ̄ܝܼ ܢܲܦܫܵܐ ܟܡܵܐ ܐܸܢ ܚܲܝܵܐ ܗ̄ܝܼ>
    text <ܘܠܵܐ ܡܸܬܼܩܲܝܡܵܐ ܣܵܥܘܿܪܘܼܬܼܵܗ̇ ܒܸܠܥܵܕܼ ܓܘܼܫܡܵܐ ܀>
    text <܃ܠܵܗ̇ ܘܲܠܓܼܘܼܫܡܵܐ ܨܒܼܵܐ ܒܼܵܘܿܝܵܐ ܕܢܸܩܪܸܐ ܨܲܠܡܹܗ>
    text <ܘܐܲܝܟܲܢ ܡܲܨܝܵܐ ܕܒܸܠܥܵܕܼ ܓܘܼܫܡܵܐ ܬܨܘܼܪ ܣܘܼܥܪ̈ܵܢܹܐ ܀>
    text <ܒܓܼܘܼܫܡܵܐ ܝܲܗ̣̄ܒܼ ܠܵܗ̇ ܠܲܡܚܵܘܵܝܘܼ ܚܹܝܠ ܚܸܟܼ̈ܡܵܬܼܵܗ̇܃>
  block
    text <ܘܠܵܐ ܐܵܦܸܣ ܠܵܗ̇ ܐܵܦܠܵܐ ܒܫܸܢܬܹܗ ܕܬܸܣܥܘܿܪ ܡܸܕܸܿܡ ܀>
    text <܃ܕܵܡܝܼܟ ܦܲܓܼܪܵܐ ܐܵܦ ܗܝ̤ ܥܲܡܹܗ ܟܲܕܼ ܠܵܐ ܕܵܡ̇ܝܵܐ>
    text <ܥܕܲܡ̇ܐ ܕܩܵܐܹ̇ܡ ܠܵܐ ܡܸܬܿܬܿܥܝܼܪܵܐ ܠܵܘܵܬܼ ܦܘܼܠܚܵܢܵܗ̇ ܀>
    text <܃ܘܐܸܢܗܘ̤ ܕܕܲܡܝܼܟ ܠܵܐ ܐܸܬܼܡܲܨܝܲܬ̤ ܕܐܸܣܥܘܿܪ ܡܸܕܸܿܡ>
    text <ܐܲܝܟܲܢ ܡܲܨܝܵܐ ܗܵܫܵܐ ܕܵܛܒܼܝܼܥ ܒܫܸܢܬܼܵܐ ܕܡ̇ܘܬܵܐ ܀>
    text <܃ܐܸܢ ܟܲܕܼ ܫܲܪܝܼܪ ܪܘܼܟܵܒܼ ܦܲܓܼܪܹܗ ܠܵܐ ܙܸܡܪܲܬ ܒܹܗ>
    text <ܠܲܝܟܲܢ ܙܵܡ̇ܪܵܐ ܗܵܫܵܐ ܕܥܒܼܝܼܕܼ ܡܸܕܼܪܵܐ ܫܝܼܛܵܐ ܀>
    text <܃ܐܸܢ ܟܲܕܼ ܒܹܗ ܗ̄ܘ̣ܵܬܼ ܚܓܝܼܪ ܗ̄ܘ̣ܵܐ ܪܵܗܛܵܗ̇ ܒܫܸܢܬܼܵܐ ܕܟܹܿܐܒܹ̈ܐ>
    text <ܟܡܵܐ ܟܲܝ ܫܵܠ̇ܝܵܐ ܗܵܫܵܐ ܕܢܸܦܩܲܬ̤ ܡ̣ܢ ܗܲܕܵܡ̇ܘ̈ܗܝ ܀>
    text <܃ܕܫܵܠ̇ܝܵܐ ܐܸܡ̇ܪܹܬܼ ܡ̣ܢ ܣܘܼܥܪ݁ܵܢܹܐ ܠܵܘ ܡ̣ܢ ܚܲܝܹ̈ܐ>
    text <ܕܠܲܝܬܿ ܠܲܟܼܝܵܢܵܗ̇ ܕܢܵܘܦܸܐ ܡܸܢܵܗ̇ ܚܹܝܠ ܚܲܝܘܼܬܼܵܐ ܀>
    text <܃ܒܵܗ̇ ܗ̄ܘ̣ ܥܘܼܬܼܪܵܐ ܟܡܵܐ ܐܸܢ ܢܸܦܩܲܬ̤ ܡ̣ܢ ܓܵܘ ܒܲܝܬܵܗ̇>
    text <ܡܸܣܟܹܿܢܵܐ ܠܲܝܬܿ ܕܲܬܼܦܲܪܢܸܣ ܒܹܗ ܐܲܝܟ ܕܲܒܼܩܲܕܼܡ̇ܐ ܀>
    text <܃ܒܵܗ̇ ܗ̄ܝܼ ܡܸܠܬܼܵܐ ܟܡܵܐ ܐܸܢ ܫܵܠ̇ܝܵܐ ܡ̣ܢ ܣܘܼܥܪ݁ܵܢܹܐ>
    text <ܠܸܫܢܵܐ ܠܲܝܬܼܿ ܕܲܬܿܬܲܪܓܸܿܡ ܒܹܗ ܚܹܝܠ ܚܸܟܼ̈ܡܵܬܼܵܗ̇ ܀>
    text <܃ܒܵܗ̇ ܗ̄ܘ̣ ܗܵܘܢܵܐ ܢܸܫܪܵܐ ܕܲܩܢܸܐ ܦܵܪܘܿܚܘܼܬܼܵܐ>
    text <ܗܲܕܵܡܹ̈ܐ ܠܲܝܬܿ ܕܢܸܗܘܘܿܢ ܓܸܦܹ̈ܐ ܠܩܲܠܝܼܠܘܼܬܼܵܗ̇ ܀>
    text <܃ܒܵܗ̇ ܗ̄ܘ̣ ܒܲܨܪܵܐ ܩܹܘܒܲܪܢܹܝܛܵܐ ܡܗܝܼܪ ܒܹܝܬܼ ܓܼܠܠܹ̈ܐ>
    text <ܐܲܪܡܹܢܘܿܢ ܠܲܝܬܿ ܕܚܵܒܹ̇ܫ ܪܘܼܚܵܐ ܠܓܼܵܘ ܡ̣ܢ ܥܘܼܒܹܿܗ ܀>
    text <܃ܒܵܗ̇ ܐܝܼܬܲܝܗܘܿܢ ܙܵܘܥܹ̈̄ܐ ܥܘܼ̈ܒܹܿܗ ܩܲܢܝܲܝ̈ ܪܘܼܚܵܐ>
    text <ܡܲܠܵܚܵܐ ܠܲܝܬܿ ܕܢܚܘܼܪ ܫܲܦܝܼܪ ܠܘܵܬܼ ܘܲܥܕܲܝ̈ܗܘܿܢ ܀>
    text <܃ܒܵܗ̇ ܟܠ ܡܸܕܸܿܡ ܕܐܝܼܬܼ ܠܲܟܼܝܵܢܵܗ̇ ܕܠܵܐ ܫܘܼܓܼܢܵܝܵܐ>
    text <ܟܝܵܢܵܐ ܘܡܸܠܬܼܵܐ ܘܚܹܝܠ ܚܲܝܘܼܬܼܵܐ ܟܲܕܸ ܫܲܬܿܝܼܩܝܼܢ ܀>
    text <܃ܟܲܕ ܫܲܬܿܝܼܩܼܝܼܢ ܠܵܘ ܟܠ ܟܠܹܗ ܒܲܕܼܡܘܼܬܼ ܦܲܓܼܪܵܐ>
    text <ܐܸܠܵܐ ܕܲܫܠܹܝܢ ܡ̣ܢ ܣܘܼܥܪ̈ܵܢܹܐ ܕܲܒܼܝܲܕܼ ܪ̈ܚܼܫܹܐ ܀>
    text <܃ܫܠܹܝܢ ܠܵܘ ܫܵܠܵܝܵܐ ܕܠܵܐ ܦܘܼܪܫܵܢܵܐ ܐܲܝܟ ܗܲܕܵܡܹ̈ܐ>
    text <ܐܸܠܵܐ ܥܝܼܪܝܼܢ ܘܐܵܦ ܡܸܬܼܚܲܫܒܼܝܼܢ ܘܠܲܝܬܼ ܦܘܼܠܚܵܢܵܐ ܀>
    text <܃ܕܠܵܐ ܦܘܼܠܚܵܢܵܐ ܡܩܵܘܝܵܐ ܢܲܦܫܵܐ ܡ̇ܐ ܕܐܸܬܿܕܲܒܼܪܲܬ̤>
    text <ܒܲܕܼ ܠܲܝܬܿ ܡ̇ܐܝܣܵܐ ܕܐܘܼܡ̇ܢܘܼܬܼܵܐ ܕܬܸܬܼܚܲܫܲܚ ܒܹܗ ܀>
    text <܃ܠܲܝܬܿ ܢܲܓܵܪܵܐ ܕܲܡܨܸܐ ܦܵܠܲܚ̇ ܒܸܠܥܵܕܼ ܥܸܫܦܵܐ>
    text <ܘܠܵܘ ܩܲܝܢܵܝܵܐ ܕܐܵܪܹܫ ܒܐܝܼܕܼܵܘ̈ܗܝ ܕܠܵܐ ܐܲܪܙܲܦܬܵܐ ܀>
    text <܃ܠܲܝܬܿ ܡܲܠܵܚܵܐ ܕܪܵܕܹܐ ܒܝܲܡܵܐ ܒܸܠܥܵܕܼ ܐܸܠܦܵܐ>
    text <ܘܠܵܐ ܨܵܝܵܕܼܵܐ ܕܨܵܐܹ̇ܕ ܢܘܼܢܹ̈ܐ ܕܠܵܐ ܟܸܬܵܢܹ̈ܐ ܀>
    text <܃ܠܵܐ ܐܝܼܬܼ ܠܢܲܦܫܵܐ ܐܸܠܦܵܐ ܕܩܲܝܣܹ̈ܐ ܦܲܓܼܪ̈ܵܢܵܝܹܐ>
    text <ܥܲܠ ܗܵܝ̇ ܫܲܠܝܵܐ ܡ̣ܢ ܡܲܪܕܿܝܼܬܼܵܐ ܕܝܲܡܵܐ ܡܠܝܼܠܵܐ ܀>
    text <܃ܠܲܝܬܿ ܠܵܗ̇ ܥܸܫܦܵܐ ܒܸܣܪܵܢܵܝܬܵܐ ܨܒܼܝܼܥܲܬܼ ܒܲܕܼܡ̇ܐ>
    text <ܥܲܠ ܗܵܝ̇ ܒܲܛܝܼܠ ܪܘܼܟܵܒܼ ܩܲܝܣܹ̈ܐ ܕܦܵܪܘܿܫܘܼܬܼܵܗ̇ ܀>
    text <ܒܵܗ̇ ܩܲܝܡܵܐ ܐܘܼ ܡ̇ܢܘܼܬܼܵܗ̇ ܐܲܝܟ ܕܲܒܼܦܲܓܼܪܵܐ܃>
  block
    text <ܐܲܝܟ ܐܘܿ ܡ̇ܢܵܐ ܕܢܵܛܲܪ ܗܵܘܢܹܗ ܠܐܘܼܡ̇ܢܘܼܬܹܗ ܀>
    text <܃ܗܵܟܲܢ ܫܸܦܪܵܬ̤ ܠܗܵܘ̇ ܠܐܘܼܡ̇ܢܵܐ ܪܲܒܿ ܐܘܼ ܡ̇ܢܹ̈ܐ>
    text <ܕܒܸܠܥܵܕܼ ܦܲܓܼܪܵܐ ܠܵܐ ܬܸܬܲܓܲܪ ܒܐܲܪ̈ܥܵܢܝܵܬܼܵܐ ܀>
    text <܃ܠܵܗ̇ ܘܲܠܦܲܓܼܪܵܐ ܡ̣ܠܲܟ ܦܘܼܪܥܵܢܵܐ ܘܲܓܼܙܵܪ ܕܝܼܢܵܐ>
    text <ܘܐܲܟܚ̄ܕܼ ܚܵܪܬܿܝܼܢ ܛܘܼܒܹ̈ܐ ܕܪܵܘܡ̇ܐ ܘܢܸܓܼ̈ܕܹܿܐ ܕܐܲܪܥܵܐ ܀>
    text <܃ܠܗܵܘ̇ ܦܘܼܪܥܵܢܵܐ ܡܣܲܟܹܿܝܢ ܐܲܟܲܚ̄ܕܼ ܗܝ̤ ܘܲܪܚܘܼܡ̇ܗ̇>
    text <ܘܲܟܼܡܵܐ ܕܫܲܬܿܝܼܩ ܦܲܓܼܪܵܐ ܒܩܲܒܼܪܵܐ ܐܵܦ ܗܝ̤ ܒܚܲܝܹ̈ܐ ܀>
    text <܃ܒܚܲܝܹ̈ܐ ܚܓܼܝܼܪܹ̈ܐ ܫܲܠܝܵܐ ܗܵܫܵܐ ܕܠܵܐ ܗܲܠ̈ܟܼܵܬܼܵܐ>
    text <ܒܗܵܘ̇ ܐܸܣܟܹܿܡܵܐ ܕܟܲܕܼ ܐܝܼܬܲܝܗܘܿܢ ܥܘܸܠܹ̈ܐ ܒܟܲܪܣܵܐ ܀>
    text <܃ܗܘ̤ܝܘܼ ܟܲܕܼ ܗܘ̤ ܚܲܝܠܵܐ ܕܩܲܢܝܵܐ ܒܟܲܪܣܵܐ ܘܲܠܒܲܪ>
    text <ܘܲܟܼܡܵܐ ܕܐܲܚܝܼܕܼ ܬܪܲܥ ܡܲܦܲܩܬܵܐ ܟܠܝܵܐ ܐܵܦ ܗܝ̤ ܀>
    text <܃ܗܝ̤ ܗ̄ܝܼ ܒܟܲܪܣܵܐ ܘܲܒܼܓܼܵܘ ܫܸܢܬܼܵܐ ܘܲܒܼܓܼܵܘ ܩܲܒܼܪܵܐ>
    text <ܘܚܲܟܿܝܼܡܵܐܝܼܬܼ ܢܵܛ̇ܪܵܐ ܛܲܟܼܣܵܐ ܕܝܼܠܵܗ̇ ܘܕܼܝܼܠܹܗ ܀>
    text <܃ܠܲܝܬܼ ܠܵܗ̇ ܕܬܸܚܛܹܐ ܘܠܵܐ ܕܬܸܙܕܲܕܲܩ ܐܸܠܵܐ ܐܸܢ ܒܹܗ>
    text <ܘܠܵܐ ܕܲܬܼܪܲܟܸܿܒܼ ܦܚܵܣܵܐ ܘܡܸܠܹ̈ܐ ܡ̣ܢ ܒܸܠܥܵܕܵܘܗܝ ܀>
    text <܃ܐܸܠܘܼ ܡܲܨܝܵܐ ܗܝ̤ ܒܲܠܚܘܿܕܹܝܗ̇ ܠܡܸܙܕܲܕܵܩܘ̣>
    text <ܗܵܐ ܡ̣ܢ ܟܲܕܿܘܼ ܦܪ݂ܲܥ ܗ̄ܘ̣ܵܐ ܥܵܘ̣ܠܵܐ ܕܕܼܵܪܹ̈ܐ ܩܲܕܼܡܹ̈ܐ ܀>
    text <܃ܐܸܠܘ̣ ܦܫܝܼܩ ܗ̄ܘ̣ܵܐ ܠܢܲܦܫܹܗ ܕܐܵܕܼܵܡ ܠܡܸܦܪܲܥ ܕܲܚܛܵܬ̤>
    text <ܠܲܝܬܿ ܗ̄ܘ̣ܵܐ ܫܲܪܒܵܐ ܡ̣ܢ ܣܲܟܼܠܘܼܬܼܵܐ ܕܲܒܼܦܲܪܣܣܵܐ ܀>
    text <܃ܘܐܸܠܘ̣ ܦܪ݂ܲܥ ܗ̄ܘ̣ܵܐ ܐ̄ܫܛܵܪ ܝܵܘ̈ܒܵܬܼܵܐ ܕܐܲܝܠܹܝܢ ܕܲܥܢܲܕܘ>
    text <ܠܲܝܬܿ ܗ̄ܘ̣ܵܐ ܕܝܼܢܵܐ ܘܠܵܐ ܬܲܒܼ̈ܥܵܬܼܵܐ ܥܲܡ ܩܲܕܼܡ̇ܝܹ̈ܐ ܀>
    text <ܕܩܲܝܵܡ ܕܝܼܢܵܐ ܣܸܦܪܹ̈ܐ ܩܵܥܹ̇ܝܢ ܐܲܝܟ ܫܝܼܦܘܼܪܹ̈ܐ܃>
  block
    text <ܘܲܕܼܠܲܝܬܿ ܥܲܡܠܹ̈ܐ ܠܢܲܦܫܵܐ ܠܚܘܿܕܹܝܗ̇ ܟܝܵܢܵܐ ܣܵܗܹ̇ܕܼ ܀>
    text <܃ܡ̇ܕܹܝܢ ܚܲܝܵܒܼ ܦܲܓܼܪܵܐ ܘܢܲܦܫܵܐ ܠܡܸܦܪܲܥ ܕܲܚܛܵܘ>
    text <ܥܲܕܼܠܵܐ ܦܵܪ݁ܫܝܼܢ ܚܲܕܼ ܡ̣ܢ ܚܵܒܼܪܹܗ ܘܒܼܵܛܹ̇ܠ ܥܲܡܠܵܐ ܀>
    text <܃ܡ̇ܕܹܝܢ ܙܵܕܹܿܩ ܠܡܸܙܕܲܕܵܩܘܼ ܠܟܼܠܹܗ ܐ̄ܢܵܫܵܐ>
    text <ܥܲܕܼܠܵܐ ܐܵܬܹܿܐ ܡ̇ܘܬܵܐ ܝܲܥܢܵܐ ܘܒܼܵܠܲܥ ܦܲܓܼܪܹܗ ܀>
    text <܃ܬܵܘ ܡ̇ܝܘܼܿܬܹ̈ܐ ܠܦܘܼܚܘ ܙܸܕ̈ܩܵܬܼܵܐ ܥܲܕܼ ܚܲܝܝܼܢ ܐ̄̇ܢܬܿܘܿܢ>
    text <ܕܒܼܵܬܲܪ ܡ̇ܘܬܵܐ ܠܲܝܬܿ ܦܘܼܠܚܵܢܵܐ ܕܫܲܦܝܼܪ ܘܲܣܢܹܐ ܀>
    text <܃ܬܵܘ ܢܸܬܼܟܲܫܲܦ ܒܦܲܓܼܪܵܐ ܘܢܲܦܫܵܐ ܠܪ̈ܲܚܡܹܐ ܕܓܲܒܼ݂ܠܘܼܢ>
    text <ܕܲܢܦܲܨܘܿܢܵܢ ܡ̣ܢ ܫܘܼܢܵܩܵܐ ܕܠܵܐ ܫܘܼܠܵܡܵܐ ܀>
text <ܥܲܠ ܡܲܓܕܠܵܐ ܕܒܵܒܸܠ ܘܥܲܠ ܦܘܼܠܵܓܼ ܠܸܫܢܹ̈ܐ>
  block
    text <ܥܲܠ ܡܲܓܕܠܵܐ ܕܒܵܒܸܠ ܘܥܲܠ ܦܘܼܠܵܓܼ ܠܸܫܢܹ̈ܐ>
  block
    text <܀ ܢܒ܀ ܕܥܲܠ ܦܘܠܓ ܠܫܢ̈ܐ܀>
    text <ܕܝܼܠܹܗ ܟܲܕ ܕܝܼܠܹܗ܁>
    text <ܡܸܐܡܪܵܐ ܕܚܲܡܫܝܼܢ ܘܲܬܼܪܹܝܢ ܕܥܲܠ ܡܲܓܕܠܵܐ ܕܒܵܒܸܠ ܘܥܲܠ ܦܘܼܠܵܓܼ ܠܸܫܢܹ̈ܐ܀>
  block
    text <܃ܐܬܸܐ ܕܫܲܝܵܢܵܐ ܝܗ̣ܒ ܒܵܪܝܵܐ ܠܲܟܼܝܵܢ ܐ̄ܢܫܵܐ>
    text <ܕܠܵܐ ܢܸܬܼܪܲܗܒܼܘܢ ܡ̣ܢ ܛܘܦܢܵܐ ܕܚܒܼܵܠ ܐܢܫܐ܃>
  block
    text <܃ܩܝܵܡܵܐ ܕܚܘܼܒܵܐ ܐܩܝܼܡ ܥܡܗܘܿܢ ܕܒܢܲܝ̈ ܒܸܣܪܵܐ>
    text <ܕܠܵܐ ܬܘܼܒܼ ܪܵܓܙ ܘܪܕܐ ܒܡܲܝ̈ܐ ܠܣܘܼܥܪ̈ܢܝܗܘܿܢ܁>
    text <܃ܒܐܬ̤ܐ ܓܠܝܵܬܐ ܚܘܝܼ ܐܸܢܘܿܢ ܪܒܘܼܬ ܚܘܼܒܹܗ>
    text <ܕܟܼܡܵܐ ܪܚ̇ܡ ܪܚ̇ܡ ܠܒܢܲܝ̈ ܒܲܝܢܹܗ ܘܣ̇ܢܐ ܠܥܘ̣ܠܐ܁>
    text <܃ܐܬ̤ܐ ܕܩܫܬܵܐ ܡܬ̣ܚ ܒܥܢܢܹ̈ܐ ܩܕܵܡ ܥܲܝܢܲܝ̈ܗܘܿܢ>
    text <ܕܢܚܘܼܪܘܢ ܒܗ̇ ܘܢܣܢܘܿܢ ܠܥܘ̣ܠܵܐ ܕܚܒܸܠ ܐܸܢܘܿܢ܁>
    text <܃ܒܩܫܬܼܵܐ ܓܠ̣ܐ ܠܗܘܿܢ ܩܫܝܘܼܬܹܗ ܘܒܲܣܝܼܡܘܼܬܗ>
    text <ܕܗܘ̤ܝܘ ܕܪܕܐ ܘܗܘܝ̣ܘ ܕܩ̇ܢܐ ܚܲܕܝܼܡܵܐܝܼܬ܁>
    text <܃ܩܸܫܬܵܐ ܟܦܝܼܦܵܬܐ ܚܘܝ̣ ܐܢܘܿܢ ܕܠܲܝܬܿ ܒܗ̇ ܝܬܪܵܐ>
    text <ܕܢܲܠܦ ܐܢܘܿܢ ܕܠܵܐ ܫ̇ܕܐ ܒܗܘܿܢ ܓܸܐܪܹ̈ܐ ܕܡܝ̈ܐ܁>
    text <܃ܒܠܥܕ ܐܝܕܐ ܘܒܠܥܕ ܝܬܼܪܐ ܚܘܝܗ̇ ܠܩܸܫܬܼܵܐ>
    text <ܕܢܘܕܲܥ ܐܢܘܿܢ ܕܠܵܐ ܪܓܼܝܼܓ ܠܡܸܫܕܵܐ ܒܒܢܲܝ̈ ܐ̄ܢܫܵܐ܁>
    text <܃ܠܘ ܠܲܫܕܝܐ ܡܸܬܚܵܗ̇ ܒܐܐܲܪܘܐܘܪܸܒܼ ܚܸܙܘܵܗ̇>
    text <ܐܠܵܐ ܕܢܪܡܹܐ ܩܸܢܛܵܐ ܘܚܘܼܒܵܐ ܒܪܸܥܝܵܢ ܐ̄ܢܫܐ܁>
    text <܃ܩܢܛܵܐ ܘܚܘܼܒܵܐ ܩܒ̣ܥ ܒܥܢܢ̈ܐ ܐܝܟ ܡܚܙܝܼܬܼܵܐ>
    text <ܕܢܚܘܿܪܘܢ ܒܗ ܘܢܣܢܘܢ ܥܘ̣ܠܵܐ ܘܢܓܒܼܘܢ ܚܘܼܒܵܐ܁>
    text <܃ܚܙܬܵܐ ܕܕܡܐ ܘܙܗܪܐ ܕܢܘܼܪܵܐ ܨܝܼܪܝܼܢ ܗ̄ܘ̣ܵܘ ܒܗ̇>
    text <ܕܡܒܕ ܩܝܼܢ ܗ̄ܘ̣ܵܘ ܕܟܼܡܵܐ ܠܚܝܼܡܵܐ ܥܲܠ ܥܘ̈̇ܠܐ܁>
    text <܃ܫܝܢܵܐ ܘܢܓܼܪ̈ܐ ܘܚܝܹܠ ܐܝܼܬܘܼܬܹܗ ܟܣܐ ܗ̄ܘ̣ܵܐ ܒܚܸܙܘܵܗ̇>
    text <ܕܠܦܘܼܬ ܩܫܬܵܐ ܐܦ ܐܚܘܕܗ̇ ܘܓܐܪ̈ܐ ܕܪܘܓܼܙܗ܁>
    text <܃ܐܝܟ ܕܒܨܒܥܵܐ ܡܚܘܐ ܗ̄ܘ̣ܵܐ ܠܗܘܿܢ ܒܐܬ̤̈ܐ ܩܫܝܼܬܼܵܐ>
    text <ܕܗܕܐ ܕܐܚܕܬ ܒܕܪܥܝ ܪܡܵܐ ܒܝܘܿܡ ܛܵܘܦܬܢܵܐ܁>
    text <܃ܒܗܕܐ ܡܬܼܚ̇ܬ ܪܡܙܵܐ ܕܨܒܝܵܢܒ ܒܕܡܘܼܬ ܝܲܬܼܪܵܐ>
    text <ܘܫܪ̣ܝܬ ܘܚ̇ܢܝܬ ܠܘܼܩܒܼܵܠ ܥܘ̣ܠܵܐ ܛܪܘܢܵܐ ܕܒܼܟܘܿܢ܁>
    text <܃ܗܕܐ ܠܒܪܬ ܒܐܝܕܵܐ ܕܨܒܼܝܵܢܝ ܓܲܢ̄ܒܵܪܵܐܝܼܬ>
    text <ܘܲܫܕܝܬ ܓܸܐܪܹ̈ܐ ܕܡܝ̈ܐ ܪ̈ܗܝܼܒܹܐ ܒܣܕܪ̈ܝ ܐ̄ܢܫܐ܆>
    text <܃ܒܗܵܕܹܐ ܚܨܕܬܵܗ̇ ܠܚܩܠܵܐ ܕܒܝܼ̈ܫܹܐ ܡܠܝܬ̤ ܝܥܪܵܐ>
    text <ܘܡܩܒܪ̈ܢܐ ܗܘ̤ܘ ܠܝܼ ܓܠ̈ܠܐ ܘܫܡܠܝܼܘ ܨܒܼܝܵܢܝܼ܁>
    text <܃ܐܢ̄ܐ ܐܢ̄ܐ ܕܚܨܕܸܬ ܥܡ ܐܢܫܘܼܬܐ ܐܦ ܚܝܘ̈ܬܐ>
    text <ܘܥܒ̇ܕܬ ܐܢܘܿܢ ܓܲܫܪܵܐ ܕܡܕܪܐ ܡܸܬܚܒܠܵܢܐ܁>
    text <܃ܐ̄ܢܐ ܐ̄ܢܐ ܕܫܒ̇ܩܬ ܐܦ ܫܘܟܢܵܐ ܥܲܡ ܢܘܚ ܪܵܘܚܡܝ>
    text <ܘܐܚܝܼܬ ܥܲܡ ܢܘܚ ܓܸܢܣ̈ܐ ܚܲܪ̈ܫܹܐ ܠܦܘܠܚܵܢ ܐ̄ܢܫܐ܁>
    text <܃ܐ̄ܢܐ ܐ̄ܢܐ ܕܢܛܪܸܬ ܒܩܝܣ̈ܐ ܡܝܼ̈ܬܐ ܚ̈ܝܐ ܕܟܠܐ>
    text <ܘܠܵܐ ܐܬܛܒܲܥܘ ܒܹܝܬ ܡܚܫ̈ܘܠܐ ܘܓܲܠܠܹ̈ܐ ܪ̈ܗܝܒܐ܁>
    text <܃ܨܒܝܼܢܝܼ ܩܝܼܡ ܗ̄ܘ̣ܵܐ ܐܝܟ ܡܲܠܚܵܐ ܒܓܼܵܘ ܩܒܹܘܼܬܼܵܐ>
    text <ܘܐܲܝܟ ܕܲܒܼܠܸܩܹܐ ܡܕܲܒܲܪ ܗ̄ܘ̣ܵܐ ܠܹܗ ܠܲܠܡܐܹܝܢ ܫܲܝܢܵܐ܁>
    text <܃ܠܫܝܢܵܐ ܢܓܕܗ ܨܒܼܝܵܢܝ ܟܣܝܐ ܐܝܟ ܕܒܕܒܼ̈ܠܹܐ>
    text <ܘܐܦܩܗ̇ ܣܡܵܗ̇ ܒܡܨܥܲܬ ܐܪܥܵܐ ܕܠܵܐ ܢܸܟܼܝܵܢܵܐ܁>
    text <܃ܗܵܐ ܐܦܩܬܟܼܘܿܢ ܠܲܠܡܹܐܝܢ ܫܲܝܫܵܐ ܐܝܟ ܕܐܫܬܘܕܝܼܬ>
    text <ܚܙ̣ܵܘ ܠܵܐ ܬܒܣܪܘܿܢ ܥܲܠ ܦܘܼܩܕܢܲܝ̈ ܐܲܝܟ ܩܲܕܡܵܝܹ̈ܐ܁>
    text <܃ܗܵܐ ܚܘܼܝܼܬܟܘܿܢ ܩܫܝܘܼܬ ܢܓܕ̈ܐ ܕܒܠܥ̣ܘ ܒܝܼܫܹ̈ܐ>
    text <ܦܘܫܘ ܡ̣ܢ ܥܘ̣ܠܐ ܕܠܵܐ ܬܬܢܓܼܕܼܘܢ ܐܝܟ ܥܘ̈̇ܠܐ܁>
    text <܃ܗܵܐ ܐܲܠܸܦܬܟܘܿܢ ܙܢܲܝ̈ ܟܹܐܢܘܼܬܵܐ ܘܫܸܡ ܛܝܒܘܬܐ>
    text <ܚܙ̣ܵܘ ܐܬܕܒܲܪܘ ܚܟܝܡܐܝܬ ܥܲܡ ܬܪܬܲܝܗܹܝܢ܁>
    text <܃ܗܵܐ ܐܩܝ̇ܡܬ ܩܝܵܡܵܐ ܕܫܝܢܵܐ ܒܹܝܬܼ ܠܝܼ ܘܠܟܼܘܼܢ>
    text <ܠܵܐ ܬܸܫܪܘܢܵܝܗܝ ܒܪܦܝܘܼܬ ܥܘ̣ܠܵܐ ܕܐܗܦܘܿܟ ܐܪܓܙ܁>
    text <܃ܗܵܐ ܚܙܵܘ ܩܫܬܵܐ ܕܡܬܝܼܚܵܐ ܠܝܼ ܒܐܦܲܝ̈ ܪܵܘܡܵܐ>
    text <ܘܠܲܝܬ ܒܵܗ̇ ܝܬܪܐ ܐܦܠܵܐ ܐܝܼܕܵܐ ܕܡܕܒܪܵܐ ܠܗ̇܁>
    text <܃ܚܘܿܪܘ ܘܐܬܒܼܩܵܘ ܕܠܝܘܿܡ ܩܸܐܪܣܵܐ ܚܫܚܵܐ ܩܸܫܬܐ>
    text <ܘܐ̄ܢܐ ܗܵܐ ܥܒܕܬܵܗ̇ ܐܬ̤ܐ ܕܫܲܝܢܵܐ ܒܹܝܬܼ ܠܝܼ ܠܐ̄ܢܫ̈ܐ܁>
    text <ܠܫܝܢܵܐ ܪܓܝܼܓ ܐ̄ܢܵܐ ܘܠܵܘ ܠܩܵܪܒܼܵܐ ܕܥܲܡ ܐ̄ܢܫܘܵܬܐ܃>
  block
    text <ܘܡܸܛܠܗܵܢܵܐ ܠܵܐ ܪܡ̇ܝܬ ܝܬܪܵܐ ܒܩܫܬܼܵܐ ܕܚܘܝܼܬ܁>
    text <܃ܗܵܐ ܚܵܘܝܬܼܟܘܿܢ ܪܓܬ ܨܒܝܼܵܢܝ ܕܪܚ̇ܡ ܐ̄ܢܫܐ ܗ̄ܘ̣>
    text <ܠܵܐ ܬܥܨܘܢܵܢܝ ܠܒܲܪ ܡ̣ܢ ܨܒܼܝܵܢܝ ܠܡܣܥܲܪ ܪܘܓܼܙܵܐ܁>
    text <܃ܫܡܝܵܐ ܘܐܪܥܵܐ ܢܗܘܘܿܢ ܣܗܕ̈ܐ ܒܹܝܬܼ ܠܝܼ ܘܠܟܼܘܿܢ>
    text <ܕܠܵܐ ܪܓ̇ܐ ܠܝܼ ܠܡܩܛܵܠ ܐ̄ܢܫܵܐ ܕܠܵܐ ܣܟܼܠܘܼܬܼܵܐ܁>
    text <܃ܗܠܹܝܢ ܩ̈ܠܐ ܐܟܪܸܙ ܟܲܣܝܵܐ ܒܟܸܣܝܵܐ ܠܐ̄ܢܫܐ>
    text <ܘܟܬܒܼ ܐܢܘܿܢ ܒܕܝܬܩܹܐ ܕܐܬ̤ܵܐ ܕܩܸܫܬܵܐ܁>
    text <܃ܒܗܘܿܢ ܐܬܒܩܝܼ ܢܘܿܚ ܗܘ̤ ܘܲܒܼܢܵܘ̈ܗܝ ܐܲܝܟ ܕܒܣܦܪܐ>
    text <ܘܒܬܲܪ ܙܒܢܵܐ ܛܥ̣ܵܘ ܝܠܕ̈ܬܹܗ ܒܬܲܪ ܛܘܥܝܲܝ܁>
    text <܃ܒܡܠܹܐ ܙܒܼܢܵܐ ܩܘܝܼ ܫܝܢܵܐ ܨܹܝܕ ܐܪ̈ܥܢܹܐ>
    text <ܘܒܬܲܪ ܩܲܠܝܼܠ ܥܲܠ ܚܸܪܝܢܵܐ ܘܐܡܠܸܟ ܒܐܪܥܵܐ܁>
    text <܃ܦܢܵܐ ܫܪܟܢܵܐ ܕܦܫ ܡ̣ܢ ܡܲܝ̈ܐ ܨܝܕ ܚܘܼܒܵܠܹܗ>
    text <ܘܫܪܝܼ ܪܕܐ ܒܐܘܼܪܚܵܐ ܕܬܘܫܐ ܐܲܝܟ ܩܕܡܝܹ̈ܐ܁>
    text <܃ܫܒ̣ܩܘ ܝܪܬܘܼܬܼܵܐ ܕܦܘܼܩܕܵܢ ܕܫܲܝܢܵܐ ܕܩܒܸܠܘ ܡ̣ܢ ܢܘܚ>
    text <ܘܛܥ̣ܘ ܐܬ̤ܐ ܕܝܗܒ̣ ܒܵܪܘܿܝܵܐ ܒܹܝܬܼ ܠܹܗ ܘܠܗܘܿܢ܁>
    text <܃ܢܦ̣ܩܘ ܡ̣ܢ ܐܬܼܪܐ ܘܲܫܒܒܘܼܬܼܵܐ ܕܨܝܕ ܩܹܒܘܼܬܼܵܐ>
    text <ܘܫܪܝܼܘ ܦܗܝܼܢ ܠܲܡܓܲܒܵܝܘܼ ܐܬܪ̈ܘܵܬܼܵܐ܁>
    text <܃ܚܙܲܩܘ ܡ̣ܢ ܩܲܪܕܘܼ ܐܝܟܵܐ ܕܢܦ̣ܩܘ ܠܠܡܹܐܝܢ ܫܲܝܢܵܐ>
    text <ܘܬܪܲܨܘ ܐܘܼܪܚܵܐ ܠܡܸܪܕܵܐ ܠܒܵܒܸܠ ܫܸܡ ܒܘܼܠܒܵܠܐ܁>
    text <܃ܚܙ̣ܵܩܘ ܡ̣ܢ ܫܲܝܢܵܐ ܕܫܸܡ ܒܵܪܘܿܝܵܐ ܕܥܬܝܼܪ ܚܘܼܒܹܗ>
    text <ܘܢܦ̣ܩܘ ܒ̇ܥܝܢ ܝܪܬܘܼܬ ܐܪܥܵܐ ܕܡܣܟܹܝܢ ܥܘܼܒܵܗ̇܁>
    text <܃ܒܪܓܬ ܐܪܥܵܐ ܢܦܩ̣ܘ ܐܪ̈ܥܢܹܐ ܡ̣ܢ ܨܝܕ ܫܲܝܢܵܐ>
    text <ܠܡܐ ܚܲܕ ܢܘܡ̈ܐ ܒܐܬܪ̈ܘܬܵܐ ܕܛܒܝܼ̈ܢ ܘܦܹܐܝܢ܁>
    text <܃ܫܘܹܝܢ ܗ̄ܘ̣ܵܘ ܟܠܗܘܿܢ ܟܲܕ ܪܕܹܝܢ ܗ̄ܘ̣ܵܘ ܠܐܦܝ̈ ܒܵܒܸܠ>
    text <ܘܚܲܕ ܗ̄ܘ̣ܵܐ ܥܡܵܐ ܘܚܲܕ ܠܸܫܢܵܐ ܘܚܲܕ ܚܘܼܫܵܒܼܵܐ܁>
    text <܃ܚܲܕ ܨܒܼܝܢܵܐ ܕܒܲܪ ܐܸܢܘܿܢ ܥܕܲܡܵܐ ܠܒܵܒܸܠ>
    text <ܘܒܓܘܼ ܒܵܒܸܠ ܪܵܓܘ ܗ̄ܘ̣ܵܘ ܪܓܬܐ ܕܥܲܡܠܵܐ ܘܥܘܼܠܵܐ܁>
    text <܃ܪܓܬܐ ܣܢܝܬܼܵܐ ܪܓܼܘ ܡܲܪ̈ܚܹܐ ܡܲܪܚܐܝܼܬ>
    text <ܒܕܡܘܼܬ ܐܕܼܵܡ ܕܪܓ ܘܐܸܬܝܥܢ ܦܠܐܪܵܐ ܘܕܲܪܓܼܵܐ܁>
    text <܃ܚܘܼܬܼܪܵܐ ܣܲܟܼܠܵܐ ܚܦܛ ܐܢܘܿܢ ܠܒܼܢܵܘ̈ܗܝ ܕܐܵܕܼܵܡ>
    text <ܘܒܼܗܝ̇ ܛܘܥܝܲܝ ܛܥ̣ܘ ܐܦ ܗܸܢܘܿܢ ܐܲܝܟ ܐܒܼܘܗܘܿܢ܁>
    text <܃ܗܘ̇ ܚܘܫܒܼܵܐ ܕܗܘ̤ܵܐ ܠܐܕܡ ܕܢܗܘܹܐ ܐܠܗ>
    text <ܗܘ̤ ܗܘ̤ܐ ܠܲܒܼܢܵܘ̈ܗܝ ܠܡܚܛܲܦ ܕܪܓܼܵܐ ܐܲܠܗܵܝܵܐ܁>
    text <܃ܒܐܘܪܚܵܐ ܕܐܕܼܵܡ ܪܕܵܘ ܐܵܦ ܝܲܠܕܵܘ̈ܗܝ ܡܲܪܚܐܝܼܬ>
    text <ܘܡܪܕܐ ܕܥܘ̣ܠܵܐ ܒܥ̣ܘ ܕܢܩܝܼܡܘܿܢ ܥܲܠ ܒܵܪܘܿܝܵܐ܁>
    text <܃ܥܲܠ ܥܒܘܿܕܵܐ ܡܪܲܕܘ ܥܲܦܪ݁ܢܹܐ ܒܢܲܝ̈ ܕܚܝܼܚܵܐ>
    text <ܘܥܬܕܘܙܝܲܢܵܐ ܠܡܬܟܬܫܘܼ ܥܲܡ ܚܲܝܲܝ̈ܗܘܿܢ܁>
    text <܃ܙܝܢܵܐ ܕܥܘ̣ܠܐ ܠܒܸܫܘ ܥܘ̈̇ܠܐ ܥܘ̇ܠܐܝܼܬ>
    text <ܘܫܪܝܼܘ ܫ̇ܕܹܝܢ ܓܐܪ̈ܐ ܕܚܘܼܬܪܐ ܠܘܩܒܼܵܠ ܩܘܼܫܬܼܵܐ܁>
    text <܃ܚܘܬܪܐ ܣܟܼܠܵܐ ܠܒܸܫܘ ܗ̄ܘ̣ܵܘ ܣܟܼ̈ܠܹܐ ܒܕܡܘܼܬ ܙܝܢܵܐ>
    text <ܘܐܲܝܟ ܣܢܘܿܪܬܐ ܣܡ̣ܘ ܫܘܼܒܼܗܪܐ ܒܪܸܫ ܡܕܥܗܘܿܢ܁>
    text <܃ܪܘܡܵܐ ܘܥܘܼܡܩܵܐ ܣܒ̣ܪܘ ܕܡܟܒܫܝܼܢ ܬܚܹܝܬ ܐܝܼܕ̈ܝܗܘܿܢ>
    text <ܘܣܵܠܩܝܼܢ ܘܗܘܹܝܢ ܒܕܪܓܼܐ ܪܡܵܐ ܕܐܲܠܗܘܼܬܵܐ܁>
    text <܃ܗܕܝܘܛܐܝܼܬ ܪܢܵܘ ܗܕܝܘ̈ܛܹܐ ܐܝܕܐ ܕܪܢܘ>
    text <ܘܠܵܐ ܚܪܘ ܫܦܝܼܪ ܠܘܵܬܼ ܫܘܼܠܡܵܐ ܕܣܘܼܥܪ̈ܢܲܝܗܘܿܢ܁>
    text <܃ܕܠܵܐ ܒܘܼܝܢܵܐ ܚ̣ܙܲܩܘ ܡ̣ܢ ܐܲܬܼܪܵܐ ܕܫܕܹܝܢ ܗ̄ܘ̣ܵܘ ܒܹܗ>
    text <ܘܕܠܵܐ ܛܟܼܣܵܐ ܒܥ̣ܵܘ ܕܢܫܪܘܢ ܒܒܸܢܝܵܢ ܥܘ̣ܠܵܐ܁>
    text <܃ܡܢܐ ܗܘ̤ܬ ܟܲܝ ܪܓܬܐ ܕܕܠܩܲܬ̤ ܒܚܘܼܫܒܲܝ̈ܗܘܿܢ>
    text <ܘܡ̇ܢ ܐܬܪܥܝܼܘ ܕܢܪܡܘܢ ܥܲܡܠܵܐ ܕܠܐ ܒܲܡܫܘܚܬ̈ܐ܁>
    text <܃ܠܡ̇ܢ ܟܲܝ ܐܪܝܡܘ ܪ̈ܥܝܢܲܝܗܘܿܢ ܠܐܦܝ̈ ܪܵܘܡܵܐ>
    text <ܘܥܲܠܡܵܢܵܐ ܚܙ̣ܩܘ ܒܐܘܼܪܚܵܐ ܕܥܣܩܵܐ ܡ̣ܢ ܡܝܘ̈ܬܹܐ܁>
    text <܃ܪܓܬܐ ܒܝܫܬܼܵܐ ܫܚܩܬ̤ ܐܸܢܘܿܢ ܠܥܛܠܲܝ̈ ܠܸܒܵܐ>
    text <ܘܥܵܪܥܵܐ ܒܥ̣ܵܘ ܕܢܪܝܡܘܿܢ ܓܦܹ̈ܐ ܠܪܵܘܡܵܐ܁>
    text <܃ܚܨܪܵܐ ܕܒܼܗܘܿܢ ܐܥܝܼܪ ܐܸܢܘܿܢ ܐܲܝܟ ܕܡ̣ܢ ܫܸܢܬܼܵܐ>
    text <ܘܫܪܝܼܘ ܗܵܪܓܝܼܢ ܚܘܼܫܵܒܲܝ̈ܗܘܿܢ ܒܲܕ ܠܵܐ ܦܲܐ̈ܝܵܢ܁>
  block
    text <܃ܐܲܝܟ ܕܒܫܸܢܵܬܐ ܛܒ̣ܥܘ ܪ̈ܓܿܫܲܝܗܘܿܢ ܡ̣ܢ ܘܠܝܼܬܼܵܐ>
    text <ܘܐܲܝܟ ܟܲܫܝܼܪܹ̈ܐ ܩܡ̣ܘ ܘܐܸܬܼܚܲܦܛܘ ܠܦܘܠܚܵܢ ܐܪܥܵܐ܁>
    text <܃ܫܒܼܩܘ ܦܘܼܠܚܢܵܐ ܐܠܗܝܵܐ ܕܡܲܩܢܹܐ ܚܲܝܹ̈ܐ>
    text <ܘܐܪܡܝܼܘ ܥܡܠܵܐ ܕܠܐ ܝܘܼܬܼܪܢܵܐ ܠܦܓܼܪܐ ܘܢܲܦܫܵܐ܁>
    text <܃ܫܛܘ ܡܵܘܡ̈ܬܐ ܕܐܲܠܵܗ ܟܠܐ ܕܠܐ ܡܫܬܪܝܵܐ>
    text <ܘܕܵܓܠܘܿܗ̇ ܠܐܬ̤ܐ ܡܠܝܼܬ̤ ܫܲܝܢܵܐ ܕܚܵܘܝܼ ܐܸܢܘܿܢ܁>
    text <܃ܪܢܵܘ ܕܡܕܓܸܠ ܘܠܵܐ ܡܩܝܼܡ ܡܠܬܹܗ ܐܝܟ ܕܐܸܫܬܵܘܕܝܼ>
    text <ܘܗ̇ܦܟ ܡܲܝܬܐ ܡܝ̈ܐ ܕܚܝܼ̈ܠܹܐ ܘܡܚܲܒܸܠ ܠܲܢ܁>
    text <܃ܠܵܐ ܫܪܝܼܪܵܐ ܚܲܫܒܘܼܗܝ ܣܟܼ̈ܠܐ ܠܫܪܝܼܪ ܡ̣ܢ ܟܠ>
    text <ܘܥܲܠܗ̇ܝ ܫܪܝܼܘ ܠܡܒܼܢܵܐ ܡܪܕܐ ܥܲܠ ܒܵܪܘܿܝܵܐ܁>
    text <܃ܒܗܕܹܐ ܬܸܢܘܵܝ ܫܠܸܡܘ ܠܚܕܪܹ̈ܐ ܚܬܝܼܪ̈ܝ ܠܸܒܵܐ>
    text <ܘܐܪܡܝܼܘ ܥܡܠܵܐ ܕܠܵܐ ܣ̇ܠܸܩ ܗ̄ܘ̣ܵܐ ܠܘܵܬ ܫܘܼܠܵܡܵܐ܁>
    text <܃ܗܵܢ ܚܘܫܒܵܐ ܐܘܸܠܕܘ ܣܟܼܠܹ̈ܐ ܕܠܵܐ ܒܘܼܝܼܢܵܐ>
    text <ܕܢܒܼܢܘܿܢ ܒܲܝܬܵܐ ܕܢܬܦܨܘܢ ܒܹܗ ܡ̣ܢ ܡܵܡܘܵܠܵܐ܁>
    text <܃ܒܗܵܢ ܪܥܝܢܐ ܐܸܙܕܝܲܢܘ ܗ̄ܘ̣ܵܘ ܐܝܟ ܕܒܙܲܝܢܵܐ>
    text <ܕܢܸܣܕܪܘܢ ܩܸܐܪܣܵܐ ܥܲܡ ܥܒܼܘܕܐ ܒܐܦܝ̈ ܪܘܡܵܐ܁>
    text <܃ܬܠܬ ܐܬܚܫܲܒܼܘ ܓܠܝܼܙ̈ܝ ܗܵܘܢܵܐ ܕܛܵܒܼ ܦܟܝܼ̈ܗܵܢ>
    text <ܘܒܥܠܬܗܝܢ ܥܬܸܕܘ ܙܲܝܢܵܐ ܕܕܵܡ ܙܟ̇ܝܢ ܒܹܗ܁>
    text <܃ܚܕܵܐ ܕܢܸܬܦܲܨܘܢ ܡ̣ܢ ܛܘܦܢܵܐ ܕܕܠܡܵܐ ܢܸܗܘܹܐ>
    text <ܘܚܕܵܐ ܕܢܐܚܕܘܢ ܕܲܪܵܐ ܒܪܵܘܡܵܐ ܥܲܡ ܒܪ̈ܘܿܝܵܐ܁>
    text <܃ܗ̇ܝ ܕܹܝܢ ܕܬܠܬܼ ܕܡܵܐ ܕܐܸܬܼܟܲܬܲܫܘ ܘܙܟܼܵܘ ܘܐܡܠܸܟ>
    text <ܢܪܦܘܢ ܒܐܪܥܵܐ ܫܡ ܫܘܒܼܗܪܵܐ ܐܝܟ ܙܟ̈ܝܹܐ܁>
    text <܃ܥܲܠ ܙܟܼܘܬܐ ܡܬܟܬܫܝܼܢ ܗ̄ܘ̣ܵܘ ܒܢܲܝ̈ ܚܝܒ̣ܵܐ>
    text <ܘܠܵܐ ܝܕܥܝܼܢ ܗ̄ܘ̣ܵܘ ܕܡܚܝܒܼ ܚ̇ܝܒܝܼܢ ܐܝܟ ܐܒܘܼܗܘܿܢ܁>
    text <܃ܪܓܘ ܘܐܬܚܫܒܼܘ ܠܡܸܙܟܵܐ ܒܙܲܝܢܵܐ ܕܚܬܝܼܪܘܼܬܼܵܐ>
    text <ܘܐܦܩܘܼܗܝ ܠܓܠܝܐ ܠܢܟܠܐ ܟܣܝܐ ܕܪ̈ܥܝܵܢܲܝܗܘܿܢ܁>
    text <܃ܬܵܘ ܠܲܡ ܢܪܡܐ ܠܒܼܢ̈ܐ ܕܡܸܕܪܵܐ ܘܢܩܩܸܕ ܐܸܢܘܿܢ>
    text <ܘܢܒܢܹܐ ܡܓܼܕܠܐ ܕܡܵܛܹܐ ܪܫܹܗ ܠܪܘܡܵܐ ܕܲܠܥܸܠ܁>
    text <܃ܬܵܘ ܢܬܟܬܲܫ ܥܲܡ ܦܘܼܠܚܢܵܐ ܘܦܘܼܨܵܝ ܚܲܝܲܝ̈ܢ>
    text <ܬܵܘ ܢܥܒܕ ܠܲܢ ܫܡܵܐ ܒܒܼܪܝܬܐ ܕܛܵܒܼ ܡ̣ܢ ܟܠܢܵܫ܁>
    text <܃ܕܢܬܢܘܼܢܵܗ̇ ܕܪ̈ܐ ܕܐܵܬܝܢ ܠܐܟܼܘܬ ܚܲܝܠܲܢ>
    text <܃ܬܘ ܢܬܓ̄ܒܪ ܥܲܠ ܬܟܬܘܫܵܐ ܕܫܸܡ ܥܵܒܼܘܿܕܵܐ>
    text <ܘܢܥܸܒܼܕ ܥܡܗ ܩܐܪܣܐ ܕܚܝܼܠܵܐ ܒܐܦܝ̈ ܪܵܘܡܵܐ܁>
    text <܃ܬܵܘ ܢܙܕܝܲܢܘ ܒܙܝܢܵܐ ܕܦܐܹܐ ܠܩܪ̈ܒܬܼܵܟܹܐ>
    text <ܘܢܫܕܐ ܓܐܪܹ̈ܐ ܒܐܠܗ ܟܠܐ ܕܚܒܠ ܓܢܣܲܢ܁>
    text <܃ܬܘ ܢܬܢܩܡ ܥܝܪܬܐ ܕܕܡܵܐ ܕܟܢܘ̈ܬܢ>
    text <ܕܚܪܒܼ ܐܢܘܿܢ ܒܣܝܦܐ ܕܡܝ̈ܐ ܕܠܵܐ ܚܵܟܣܵܢܵܐ܁>
    text <܃ܬܘ ܢܥܒܸܕ ܠܹܗ ܐܲܝܟ ܡܵܐ ܕܣܥܪ ܒܒܢܲܝ̈ ܥܡܲܢ>
    text <ܡܬܒܥ ܒܐܝܕܘ̈ܗܝ ܕܡܵܐ ܕܟܝܢܢ ܕܐܫ̣ܕܗ ܡܓܢ܁>
    text <܃ܬܵܘ ܢܐܡܪ ܠܹܗ ܡܵܐ ܕܙ̇ܟܝܢܢ ܐܝܟ ܕܒܕܝܼܢܵܐ>
    text <ܕܥܲܠ ܡ̇ܢ ܚܒܠܬ ܟܝ̈ܢܐ ܚܲܪ̈ܫܹܐ ܥܲܡ ܐ̄ܢܫܘܼܬܼܵܐ܁>
    text <܃ܒܕܝܢܵܐ ܘܙܝܢܵܐ ܢܲܩܪܸܒܼ ܥܡܗ ܓܲܢ̄ܒܵܪܐܝܼܬ>
    text <ܘܢܣܒܼ ܕܪܓܹܗ ܘܫܸܡ ܫܘܠܛܢܹܗ ܘܢܗܘܹܐ ܕܝܼܠܲܢ܁>
    text <܃ܢܪܡܐ ܠܒ̈ܢܐ ܘܢܘܩܕ ܐܢܹܝܢ ܒܫܠܗܒܝܼܵܬܐ>
    text <ܕܠܵܐ ܢܬܬܪ̈ܝܢ ܡܵܐ ܕܡܬܢܣܟܼܝܢ ܡܝ̈ܐ ܥܠܲܝܗܹܝܢ܁>
    text <܃ܢܒܢܐ ܚܣܢܐ ܘܢܼܟܼܒܘܿܫ ܢܡܠܝܼܘܗܝ ܙܝܢܵܐ ܘܚܲܝܵܐܐ>
    text <ܕܢܗܘܹܐ ܣ̇ܦܩ ܠܝܘܿܡ ܬܲܟܼܬܘܼܫܵܐ ܕܡܛܝܲܒܼ ܠܲܢ܁>
    text <܃ܢܦܬܐ ܬܣܵܘ̈ܗܝ ܘܢܵܘܪܸܒܼ ܐܢܹܝܢ ܠܦܘܼܬ ܪܲܒܘܼܬܹܗ>
    text <ܕܠܵܐ ܢܙܝܼܥܘܼܢܵܝܗܝ ܓ̈ܠܠܐ ܕܡܝ̈ܐ ܘܡܫܒܹ̈ܐ ܕܪܘܼܚܵܐ܁>
    text <܃ܢܫܪܲܪ ܢܸܒܢܝܼܘܗܝ ܐܘܼܡܢܐܝܬ ܐܲܝܟ ܕܦܲܐܹܐ ܠܲܢ>
    text <ܕܠܵܐ ܬܬܓܢܐ ܐܘܡܢܘܼܬܲܢ ܒܬܲܪ ܙܒܼܢܵܐ܁>
    text <܃ܒܚܨܦ̈ܐ ܫܓܼܝܼܪܹ̈ܐ ܢܒܢܝܼܘܗܝ ܟܠܗ ܐܝܟ ܕܒܟܸܐܦܹ̈ܐ>
    text <ܘܲܚܠܵܦ ܛܝܼܢܵܐ ܢܪܡܹܐ ܟܸܠܫܵܐ ܒܹܝܬܼ ܫܸܪ̈ܝܵܢܵܘܗܝ܁>
  block
    text <܃ܟܸ̇ܠܫܵܐ ܘܚܸܨܦܹ̈ܐ ܢܚܠܛ ܐܟ̄ܚܕ ܒܒܸܢܝܵܢ ܥܡܠܲܢ>
    text <ܕܠܵܐ ܢܟܘܢܵܝܗܝ ܫܘܼܚܠܵܦ ܙܒܢܹ̈ܐ ܕܩܘܼܪܵܐ ܘܚܘܼܡܵܐ܁>
    text <܃ܘܥܲܡ ܒܢܝܼܢܲܢ ܢܫܲܪܲܪ ܐܟ̄ܚܕ ܐܵܦ ܪܥܝܼܢܲܢ>
    text <ܘܠܵܐ ܢܬܪܦܐ ܩܕܼܵܡ ܗ̇ܘ ܕܐܬ̇ܐ ܕܢܲܩܪܸܒܼ ܥܡܲܢ܁>
    text <܃ܚܙ̣ܵܘ ܠܵܐ ܢܗܡܹܐ ܚܲܕ ܡ̣ܢ ܚܒܼܪܹܗ ܒܥܸܕܵܢ ܩܸܐܪܣܵܐ>
    text <ܕܠܡܵܐ ܢܒܕܪܢ ܒܲܐܪܥܵܐ ܟܠܵܗ̇ ܗ̇ܘ ܕܠܩܘܒܼܠܲܢ܁>
    text <܃ܐܹܝܘ ܠܚܬܝܼܪܹ̈ܐ ܕܟܲܕ ܠܵܐ ܨܵܒܹܝܢ ܦܪܫܘ ܘܬܐܢܒܝܼܘ>
    text <ܘܩܕܸܡܘ ܒܕܩܘ ܥܲܠ ܒܘܕܵܪܗܘܿܢ ܕܒܬܲܪ ܙܒܼܢܵܐ܁>
    text <܃ܐܘ ܠܣܡ̈ܝܐ ܕܟܕ ܠܑܵܐ ܚ̇ܙܝܢ ܚܙ̣ܵܘ ܬܲܩܢܵܐܝܼܬ>
    text <ܘܚܵܪܘ ܘܬܐܒܝܲܢܘ ܒܗ̇ܝ ܕܲܥܬܝܼܕܵܐ ܐܲܝܟ ܗ̇ܘ ܕܗܘ̣ܬ̤܁>
    text <܃ܐܘ ܕܫܘܝܢ ܗ̄ܘ̣ܵܘ ܒܚܲܕ ܚܘܼܫܒܼܵܐ ܒܒܢܝܵܢ ܥܘ̣ܠܵܐ>
    text <ܕܐܪܡܝܼܘ ܐܝܼܕܵܐ ܒܠܵܐ ܫܲܘܝܘܼܬܵܐ ܕܠܸܫܢܲܝ̈ܗܘܿܢ܁>
    text <܃ܗܢܘܿܢ ܐܟܪܸܙܘ ܒܲܕ ܠܵܐ ܕܝܼܠܗܘܿܢ ܥܲܠ ܚܘܒܵܬܼܗܘܿܢ>
    text <ܘܓܼܠܘ ܘܚܘܝܼܘ ܥܲܠ ܫܘܼܢܲܝܗܘܿܢ ܕܠܟܼܠ ܦܸܢ̈ܝܵܢ܁>
    text <܃ܐܪܡܝܼܘ ܐܝܼܕܵܐ ܘܟܬܒܼܘ ܘܫܠܸܡܘ ܕܐܸܢ ܡܬܒܼܕܪܝܼܢ>
    text <ܘܠܵܐ ܐܬܒܩܝܼܘ ܒܓܹܙܪ ܕܝܼܢܵܐ ܕܐܨܲܚ ܦܘܼܡܗܘܿܢ܁>
    text <܃ܟܬܲܒܼܘ ܩܘܼܛܪܓܼܗܘܿܢ ܒܩܢܝܵܐ ܫܪܝܐ ܕܠܸܫܵܢܲܝ̈ܗܘܿܢ>
    text <ܘܠܵܐ ܦܫܘ ܘܐܲܗܡܝܼܘ ܡ̣ܢ ܚܘܫܒܼܵܐ ܣܟܼܠܐ ܕܐܵܘܠܕܘ܁>
    text <܃ܥܡܸܩܘ ܘܚܲܦܪܘ ܘܣܡ̣ܘ ܫܬܐܣܹ̈ܐ ܐܝܟ ܕܠܥܠܲܡ>
    text <ܘܠܵܐ ܝ̇ܕܥܝܼܢ ܗ̄ܘ̣ܵܘ ܕܩܪܝܼܒ ܙܒܼܢܵܐ ܕܡܣܬܚܦܝܼܢ ܗ̄ܘ̣ܵܘ܁>
    text <܃ܫܓܼܪܘ ܩܪ̈ܡܝܕܹܐ ܘܐܘܩܸܕܘ ܟܸܠܫܵܐ ܘܫܲܪܝܼܘ ܒܵܢܝܢ>
    text <ܘܥܲܡ ܒܢܝܢܗܘܿܢ ܡܬܥܠܝܼܢ ܗ̄ܘ̣ܵܘ ܚܘܼܫܵܒܲܝ̈ܗܘܿܢ܁>
    text <܃ܟܡܵܐ ܕܒܢܝܢܵܐ ܡܬܥܠܹܐ ܗ̄ܘ̣ܵܐ ܠܐܦܝ̈ ܪܵܘܡܵܐ>
    text <ܠܒܗܘܿܢ ܝܲܬܝܼܪ ܡܬܥܠܐ ܗ̄ܘ̣ܵܐ ܒܲܚܬܝܪܘܼܬܼܵܐ܁܆>
    text <܃ܟܡܵܐ ܕܝܘܿܡ ܡ̣ܢ ܝܘܿܡ ܡܬܬܟܣܲܦ ܗ̄ܘ̣ܵܐ ܥܲܠ ܡܘܫܚ̈ܬܹܗ>
    text <ܥܵܘ̣ܠܵܐ ܕܒܼܗܘܿܢ ܡܬܪܒܹܐ ܗ̄ܘ̣ܵܐ ܕܠܵܐ ܡܘܫܚ̈ܬܐ܁>
    text <܃ܥܝܼܪ ܗ̄ܘ̣ܵܐ ܠܸܒܗܘܿܢ ܘܠܵܐ ܕܵܡܸ̇ܟ ܗ̄ܘ̣ܵܐ ܠܠܝ ܐܝܼܡܵܡ>
    text <ܘܟܲܕ [ܠܐ] ܠܐܹܝܢ ܗ̄ܘ̣ܵܘ ܠܵܐ ܪܓܝܼܫܝܼܢ ܗ̄ܘ̣ܵܘ ܐܲܝܟܵܢ ܠܲܐܹܝܢ܁>
    text <܃ܚܦܝܼܛܝܼܢ ܗ̄ܘ̣ܵܘ ܛܵܒܼ ܕܐܡܲܬܝ ܬܣܩ ܠܪܸܫ ܕܓܲܬܗܘܿܢ>
    text <ܘܡܣܟܝܼܢ ܗ̄ܘ̣ܵܘ ܕܐܸܡܬܝ ܢܚܙܘܿܢ ܫܘܼܠܵܡ ܥܲܡܠܵܐ܁>
    text <܃ܠܐܣܒ̣ܥܐ ܗ̄ܘ̣ܵܬ ܪܓܬܐ ܕܒܼܗܘܿܢ ܡ̣ܢ ܕܠܡܸܒܼܢܵܐ>
    text <ܘܠܵܐ ܡܲܗܡܝܼܢ ܗ̄ܘ̣ܵܘ ܪ̈ܓܫܹܐ ܘܙܵܘܥܹ̈ܐ ܡ̣ܢ ܦܘܼܠܚܵܢܵܐ܁>
    text <܃ܚܙ̣ܵܐ ܥܒܘܿܕܵܐ ܗ̇ܘ ܕܚܙܝܢ ܠܹܗ ܥܕܠܵܐ ܢܸܗܘܘܿܢ>
    text <ܕܣܪܝܩܐܝܼܬ ܠܐܝ̇ܢ ܒܢ̇ܝܢ ܘܡܣܓܝܼܢ ܚܛܝܼܢ܁>
    text <܃ܚܙ̣ܵܐ ܕܐܸܢ ܒ̇ܢܝܢ ܠܵܐ ܡܨܝܢ ܒ̇ܢܝܢ ܐܝܟ ܡܵܐ ܕܐܣܒܲܪܘ>
    text <ܘܚܣܟ ܐܢܘܿܢ ܕܠܵܐ ܢܬܦܫܚܘܿܢ ܒܥܲܡܠܵܐ ܘܥܘ̣ܠܵܐ܁>
    text <܃ܚܣ ܘܐܬܪܚܡ ܐܝܟ ܡܵܐ ܕܡܥܕ ܠܡܪܚܡܘܼ>
    text <ܘܫܪܝܼ ܡܬܪܓܸܡ ܩ̈ܠܐ ܕܚܘܼܒܵܐ ܘܕܠܚܡܵܐ܁>
    text <܃ܚܘܒܵܐ ܡܕܟ ܒܓܼܙ ܪܕܝܼܢܵܐ ܕܥܲܠ ܡܪ̈ܚܐ>
    text <ܘܒܚܘܣܢܵܐ ܓܲܙܪܹܗ ܠܟܹܐܒܵܐ ܕܪ̈ܥܝܢܲܝܗܘܿܢ܁>
    text <܃ܡܚܣ ܓܹܝܪ ܚܣ ܥܲܠ ܗ̇ܘ ܥܲܡܠܵܐ ܕܕܠܵܐ ܒܘܼܝܵܢ>
    text <ܘܒܐܣܟܸܝܡ ܚܡܬܐ ܐܢܝܼܚ ܐܸܢܘܿܢ ܡ̣ܢ ܛܵܘܦܢܐ܁>
    text <܃ܐܣܟܝܡܵܐ ܕܪܘܓܼܙܵܐ ܡܠܐ ܗ̄ܘ̣ܵܐ ܩܵܠܐ ܕܐܫܡܲܥ ܐܸܢܘܿܢ>
    text <ܘܠܓܼܵܘ ܡܢܗ ܟܣܐ ܗ̄ܘ̣ܵܐ ܚܘܼܒܵܐ ܕܠܐ ܡܸܬܼ ܡܠܲܠ܁>
    text <܃ܩܵܠܵܐ ܓܠܝܵܐ ܐܫܡܲܥ ܡ̣ܢܫܸܠܝ ܠܐܩܢܐ ܩܵܠܵܐ>
    text <ܕܡܬܛܝܲܒܼ ܗ̄ܘ̣ܵܐ ܗܘ̤ ܘܕܥܡܹܗ ܡ̣ܢ ܕܠܡܚܬܼ܁>
    text <܃ܒܒܢܝ̈ ܡܸܠܟܹܗ ܡܬܡܠܟ ܗ̄ܘ̣ܐ ܝ̇ܕܥ ܟܠܐ>
    text <ܘܐܲܝܟ ܕܠܥܸܕܪܵܐ ܩ̇ܪܐ ܗ̄ܘ̣ܵܐ ܠܗܘܿܢ ܠܡܸܚܲܬ ܥܲܡܹܗ܁>
    text <܃ܗܵܐ ܠܲܡ ܐ̄ܢܫܐ ܗܘ̤ܘ ܚܲܕ ܥܲܡܵܐ ܘܚܲܕ ܠܫܢܵܐ>
    text <ܘܟܢܫܘ ܐܟ̄ܚܕ ܠܡܸܬܼܡܬܫܘܼ ܠܘܼܩܒܼܵܠ ܨܒܼܝܵܢܝ܁>
    text <ܗܵܐ ܒܢܲܝ̈ ܐܵܕܼܵܡ ܣܥ̣ܵܘ ܥܲܠ ܡܵܪܘܼܬܝ ܐܲܝܟ ܐܒܘܗܘܿܢ܃>
  block
    text <ܘܒ̇ܥܹܝܢ ܠܡܸܣܲܩ ܠܕܲܪܓܼܐ ܪܵܡܵܐ ܕܐܲܠܗܘܼܬܼܵܐ܁>
    text <܃ܗܵܐ ܡܝܘ̈ܬܹܐ ܕܚܸܠܘ ܡ̣ܢ ܡܵܘܬܼܵܐ ܕܚܘܼܒܵܐ ܕܚܘܼܒܵܠ ܡܲܝ̈ܵܐ>
    text <ܘܒ̣ܢܵܘ ܚܸܣܢܵܐ ܕܢܸܣܬܬܪܘܿܢ ܒܹܗ ܡ̣ܢ ܛܵܘܦܢܵܐ܁>
    text <܃ܗܵܐ ܐܪ̈ܥܢܹܐ ܥܲܬܸܕܘ ܙܝܢܵܐ ܘܩܛܲܪܘ ܐ̄ܪܙܵܐ>
    text <ܕܢܣܩܘܢ ܢܪܡܘܿܢ ܗܪܬܵܐ ܒܪܘܡܵܐ ܒܹܝܬ ܠܝܼ ܘܠܗܘܿܢ܁>
    text <܃ܗܵܐ ܣܡ̣ܘ ܬܸܢܵܘܝ ܕܠܵܐ ܢܬܦܠܓܼܘܢ ܚܲܕ ܥܲܠ ܚܒܼܪܹܗ>
    text <ܥܕܡܵܐ ܕܙ̇ܟܝܢ ܘܗ̇ܘܹܐ ܕܝܠܗܘܿܢ ܪܘܡܵܐ ܘܥܘܼܡܩܵܐ܁>
    text <܃ܗܵܐ ܬܢܒܝܼܘ ܟܲܕ ܠܵܐ ܨܒ̇ܝܹܢ ܥܲܠ ܒܘܼܕܵܪܗܘܿܢ>
    text <ܘܙܵܕܸܩ ܕܬܫܠܡ ܡܠܬܐ ܕܡܠܸܠܘ ܒܝܲܕ ܣܘܥܪ̈ܢܹܐ܁>
    text <܃ܬܵܘ ܠܲܡ ܢܚܸܘܬ ܢܦܠܓܼ ܐܢܘܿܢ ܚܲܕ ܡ̣ܢ ܚܒܼܪܹܗ>
    text <ܕܠܵܐ ܬܘܼܒܼ ܢܨܘܬܘܢ ܡܲܡܠܠܐ ܘܠܸܥܙܵܐ ܕܠܫܢܲܝ̈ܗܘܿܢ܁>
    text <܃ܬܵܘ ܢܪܡܐ ܒܗܘܿܢ ܗܪܬܵܐ ܒܫܬܩܵܐ ܟܲܕ ܠܵܐ ܪܓܝܼܫܝܼܢ>
    text <ܘܢܓܢܘܿܒܼ ܡܢܗܘܢ ܣܝܦܵܐ ܕܡܠܬܐ ܕܚܬܝܼܪܝܢ ܒܹܗ܁>
    text <܃ܬܵܘ ܫܘܝܐܝܼܬ ܢܚܘܿܬ ܠܐܪܥܵܐ ܕܠܵܐ ܫܘܼܢܝܵܐ>
    text <ܘܢܥܒܕ ܩܐܪܣܵܐ ܥܲܡ ܒܣܪ̈ܢܹܐ ܕܠܐ ܒܐܝܼܪ̈ܝܐ܁>
    text <܃ܬܵܘ ܢܬܸܠ ܠܗܘܿܢ ܠܥܙܵܐ ܦܪܝܼܫܵܐ ܕܟܼܠ ܠܫܢܝܼ̈ܢ>
    text <ܘܗܵܐ ܡܬܦܠܓܼܝܢ ܘܒ̇ܛܠ ܩܸܐܪܣܵܐ ܕܚܘܼܫܒܲܝ̈ܗܘܿܢ܁>
    text <܃ܬܵܘ ܢܩܠܹܐ ܒܗܘܿܢ ܩܠܵܐ ܚܲܕܬܵܐ ܕܠܵܐ ܡܦܣܝܢ ܒܹܗ>
    text <ܘܢܫܕܐ ܡܸܢܗܘܿܢ ܠܐܸܟܣܘܪܝܐ ܕܐܬܪ̈ܬܐ܁>
    text <܃ܐܘܿܢ ܒܪܘܿܝܵܐ ܡܢܵܘ ܗܢܵܐ ܕܡܬܪܓܸܡ ܐ̄ܢܬ>
    text <ܕܚܕ̈ܬܹܝܢ ܩ̈ܠܐ ܕܡܫܡܲܥ ܪܸܡܙܵܟ ܥܲܠ ܐܝܼܬܘܼܬܵܟ܁>
    text <܃ܠܡ̇ܢ ܩ̇ܪܐ ܐܲܢ̄ܬ ܠܡܚܲܬ ܥܲܡܵܟ ܠܒܹܝܬ ܐܪ̈ܥܬܹܐ>
    text <ܘܠܡ̇ܢ ܒ̇ܥܐ ܐ̄ܢܬ ܕܢܸܗܘܹܐ ܥܕܪܵܐ ܠܬܩܝܼܦܘܼܬܵܟ܁>
    text <܃ܒܡ̇ܢ ܡܬܡܠܟܿܬ ܕܢܗܘܹܐ ܥܡܵܟ ܡܲܡܠܠܵܐ ܠܐ̄ܢܫܵܐ>
    text <ܘܠܡ̇ܢ ܬܢܐ ܐܲܢ̄ܬ ܕܬܵܘ ܥܲܡܝ ܢܚܘܬ ܢܦܠܓ ܐܸܢܘܿܢ܁>
    text <܃ܡܢܘܼ ܗܘ̤ܐ ܠܵܟ ܡ̇ܠܟ ܡܸܠܟܵܐ ܡܸܠܟܵܐ ܒܪܫܝܼܬ ܕܒܪܝܼܬ>
    text <ܘܠܡ̇ܢ ܒܕܒܬܿ ܐ̄ܪ̈ܙܐ ܟܣܝ̈ܐ ܕܐܠܗܘܼܬܵܟ܁>
    text <܃ܡܢܘܼ ܥܕܪܵܟ ܟܕ ܒ̇ܪܐ ܗܘ̣ܝ̇ܬ ܫܡܲܝܵܐ ܘܐܲܪܥܵܐ>
    text <ܘܡܢܘܼ ܚܝܠܵܟ ܕܬܬܠ ܚܝܠܵܐ ܒܥ̇ܒܕ ܐܝܼܕܲܝ̈ܟ܁>
    text <܃ܠܡܢܘܼ ܡܡܬܘܡ ܩ̣ܪܝܬܿ ܐܘ ܩܪܒܬܿ ܠܡܲܡܠܵܠܐ ܕܥܲܡܵܟ>
    text <ܘܠܡ̇ܢ ܐܫܘܝܼܬ ܠܡܦܣܲܩ ܕܝܼܢܵܐ ܐܲܝܟ ܒܘܚܪܵܢܵܟ܁>
    text <܃ܕܡ̇ܐ ܗ̄ܘ̣ ܩܠܵܟ ܠܗ̇ܘ ܩܲܕܡܵܝܵܐ ܕܝܘܡܵܐ ܕܫܬܼܵܐ>
    text <ܟܕ ܨ̇ܐܪ ܗܘ̣ܝ̇ܬ ܨܠܡܹܗ ܕܐܕܼܵܡ ܒܨܒܼܥܵܐ ܕܪܸܡܙܵܟ܁>
    text <܃ܬܡ̇ܢ ܒܲܠܚܘܿܕ ܐܫܡܲܥܬ ܩܠܵܐ ܕܕܡ̇ܐ ܠܗܵܢܵܐ>
    text <ܗ̇ܝ ܕܬܵܘ ܢܥܒܕ ܐ̄ܢܫܐ ܒܨܠܡܲܢ ܐܲܝܟ ܒܲܕ ܡܘܼܬܲܢ܁>
    text <܃ܚܲܕ ܗ̄ܘ̣ ܩܠܵܐ ܘܚܲܕ ܣܘܼܟܵܠܵܐ ܕܗ̇ܝ ܘܲܕܗܵܕܹܐ>
    text <܃ܠܗܠ ܬܵܘ ܢܸܥܒܸܕܼ ܘܗܪܟܵܐ ܢܸܚܘܿܬ ܕܡ̇ܐ ܘܫܪܝܼܪ>
    text <܃ܚܲܕ ܗ̄ܘ̤ ܪܡܙܵܐ ܕܐܟܸܪܙ ܐܸܢܹܝܢ ܠܗ̇ܝ ܘܠܗܵܕܹܐ>
    text <ܘܚܲܕ ܗ̄ܘ̣ ܟܝܢܵܐ ܕܬܩܢ ܬܡ̇ܢ ܘܦܠܓܼ ܗܪܟܵܐ܁>
    text <܃ܠܒܢܲܝ̈ ܡܠܟܹܗ ܩ̣ܪܐ ܒܗ̇ܝ ܕܢܸܚܘܵܬ ܘܒܗܝ̇ ܕܢܸܥܒܸܕ>
    text <ܘܗܢܘܿܢ ܐܢܘܿܢ ܕܥܒܸܕܘ ܐ̄ܢܫܐ ܘܠܦܓܼܘ ܐ̄ܢܫܐ܁>
    text <܃ܐܒܼܐ ܗ̄ܘ̣ ܕܩܪ̣ܐ ܠܒܼܪܐ ܘܪܘܼܚܵܐ ܒܬܘܼܩܵܢ ܐܕܼܵܡ>
    text <ܘܠܗܘܿܢ ܙܡܢ ܠܘܵܬܼ ܦܘܠܓܼܐ ܕܗ̇ܘ ܡܵܐ ܕܒܼܪܵܘ܁>
    text <܃ܒܬܘܼܩܵܢ ܐ̄ܢܫܐ ܘܦܘܠܵܓܼ ܐ̄ܢܫܐ ܨܒܼܐ ܒܵܪܘܿܝܵܐ>
    text <ܕܢܓܼܠܐ ܐ̄ܪܙܐ ܕܒܘܼܕܵܩ ܩܢܘܿܡܹ̈ܐ ܕܟܣܹܝܢ ܥܲܡܹܗ܁>
    text <܃ܠܓܝܵܐ ܗ̇ܝ̣ ܡܕܝܢ ܕܠܲܝܬ ܒܲܥܒܝܼ̈ܕܹܐ ܕܪܲܒܼ ܡ̣ܢ ܐ̄ܢܫܵܐ>
    text <ܕܗܵܐ ܟܣܝ̈ܬܐ ܕܟܣܝ̈ܢ ܡ̣ܢ ܟܠ ܒܹܗ ܡܬܓܠܝ̈ܢ܁>
    text <܃ܘܐܠܵܐ ܢܒܼܥܐ ܕܡܢܐ ܗ̄ܝ̣ ܥܸܠܬܐ ܗ̇ܝ ܕܬܵܘ ܕܐܡܪ>
    text <ܕܒܬܘܩܢܹܗ ܘܒܦܘ ܠܓܹܗ ܪܫܝܼܘܵܢܐ ܒܲܠܚܘܿܕ܁>
    text <܃ܐܸܢ ܠܵܘ ܠܒܼܪܵܐ ܘܪܘܼܚܵܐ ܕܡܸܢܹܗ ܩܪ̣ܐ ܒܬܲܪܬܹܝܗܹܝܢ>
    text <ܡܢܘܼ ܡܕܝܢ ܕܫܘܐ ܥܲܡܹܗ ܕܡܸܬܡܠܟ ܒܹܗ܁>
  block
    text <܃ܠܫܡܝ̈ܢܹܐ ܠܐ ܦܐܝܵܐ ܗ̄ܘ̣ܵܐ ܗ̇ܝ ܒܪܬ ܩܵܠܵܐ>
    text <ܕܬܵܘ ܥܡܝ ܢܥܒܸܕ ܘܬܵܘ ܥܲܡܝ ܢܚܘܿܬ ܐܲܝܟ ܫܘܬܦܵܘ̈ܗܝ܁>
    text <܃ܐܠܘ ܐܡ̣ܪ ܕܙܸܠܘ ܚܘܬܘ ܦܠܓܼܘ ܠܫܵܢ ܐ̄ܢܫܐ>
    text <܃ܟܒܲܪ ܕܡܝܵܐ ܗ̄ܘ̣ܵܬ ܕܠܪ̈ܘܚܢܹܐ ܩܪ̣ܐ ܐܵܦ ܫܕܪ>
    text <܃ܕܠܵܐ ܚܸܪܝܢܵܐ ܡܕܹܝܢ ܐܝܬܹܝܗ̇ ܕܬܵܘ ܢܸܚܘܿܬ>
    text <ܕܠܒܼܪܐ ܘܪܘܚܵܐ ܩܢܘܡܹ̈ܐ ܕܥܲܡܹܗ ܡܬܐܡܪܵܐ ܗ̄ܘ̣ܵܬ܁>
    text <܃ܠܒܼܪܐ ܘܪܘܼܚܵܐ ܦܐܹܐ ܬܘܩܢܵܐ ܐܵܦ ܦܘܼܠܵܓܐ>
    text <ܘܥܡܹܗ ܕܐܒܼܵܐ ܒܪܵܘ ܟܠܡܸܕܡ ܘܦܠܓܘ ܐ̄ܢܫ̈ܐ܁>
    text <܃ܗܢܘܿܢ ܬܩܸܢܘ ܘܗܢܘܢ ܦܠܓܼܘ ܚܲܟܝܼܡܵܐܝܼܬ>
    text <ܐܒܼܐ ܘܒܼܪܐ ܘܪܘܼܚܵܐ ܕܩܘܼܕܫܵܐ ܟܝܵܢܵܐ ܫܘܝܵܐ܁>
    text <܃ܗܢܘܿܢ ܐܢܘܿܢ ܕܲܢܚܸܬܘ ܗܫܵܐ ܕܠܵܐ ܫܘܼܢܝܵܐ>
    text <ܕܢܣܒܼܘܢ ܡܡܠܠܵܐ ܘܢܬܠܘܿܢ ܡܡܠܠܵܐ ܠܟܼܝܵܢ ܐ̄ܢܫܐ܁>
    text <܃ܒܦܘܠܓܼ ܐ̄ܢܫܐ ܪܫܡܘܼܗܝ ܠܐ̄ܪܙܐ ܕܦܢܘܡܲܝ̈ܗܘܿܢ>
    text <ܘܦܫܩܘܼܗܝ ܠܚ̇ܪܬܐ ܒܝܲܕ ܡܘܗܒܼܬܐ ܕܒܠܫܢܹ̈ܐ܁>
    text <܃ܩܪ̣ܘ ܠܚܕܕܹ̈ܐ ܠܘܵܬܼ ܬܘܼܩܵܢܵܐ ܘܨܝܕ ܦܘܼܠܵܓܼܐ>
    text <ܕܢܐܠܲܦ ܟܠܢܵܫ ܕܚܲܕ ܗ̄ܘ̣ ܟܝܵܢܵܐ ܕܬܠܬܲܝ̈ܗܘܿܢ܁>
    text <܃ܢܚܸܬܘ ܕܬܦܠܓܘܢ ܠܵܘ ܡܚܬ̇ܬܿܐ ܕܒܫܘܼܢܵܝܵܐ>
    text <ܐܠܵܐ ܒܪܸܡܙܵܐ ܕܠܵܐ ܡܸܬܡܠܠܵܐ ܩܠܝܼܠܘܼܬܹܗ܁>
    text <܃ܪܹܡܙܵܐ ܫܪܲܪ ܐܝܟ ܐܝܙܓܕܵܐ ܨܝܕ ܡܲܪ̈ܚܹܐ>
    text <ܘܩ̣ܥܐ ܡ̣ܢܫܸܠܝܼ ܘܐܪܗܸܒܼ ܐܸܢܘܿܢ ܠܡܠܚ̈ ܚܘܼܬܪܵܐ܁>
    text <܃ܪܡܙܵܐ ܗ̄ܘ̣ ܕܢܚܸܬ ܘܫܩܠ ܡܢܗܘܿܢ ܙܲܝܢܵܐ ܕܡܲܡܠܠܐ>
    text <ܘܐܠܒܸܫ ܐܢܘܿܢ ܙܝܢܵܐ ܐܚܪܹܢܵܐ ܕܡܲܠܠܸܐ ܐ̄ܚܪܹܢܵܐ܁>
    text <܃ܒܣܲܝܦܵܐ ܩܲܫܝܵܐ ܦܲܣܩܹܗ ܠܡܲܡܠܠܐ ܕܠܫܢܲܝ̈ܗܘܿܢ>
    text <ܘܣܡ ܒܗܘܿܢ ܡܡܠܠܵܐ ܕܡܫܓܢܝ ܗ̄ܘ̣ܵܐ ܡ̣ܢ ܩܲܕܼܡܵܝܵܐ܁>
    text <܃ܫܩ̣ܠ ܩܲܕܡܵܝܵܐ ܕܢܠܦ ܐܸܢܘܿܢ ܕܗܘ̤ ܬܩܢ ܟܠ>
    text <ܬܘܼܒܼ ܕܬܪܹܝܢ ܕܢܘܕܲܥ ܐܸܢܘܿܢ ܕܫܲܠܝܼܛ ܥܲܠ ܟܠ܁>
    text <܃ܚܲܢܝܼܡܐܝܼܬ ܐܲܩܪܸܒܼ ܥܲܡܗܘܿܢ ܐܲܝܟ ܪܓܲܬܼܗܘܿܢ>
    text <ܘܚܠܦ ܦܓܼܪܐ ܥܲܡ ܥܢܝܢܵܐ ܥܒܲܕ ܬܟܬܘܼܫܵܐ܁>
    text <܃ܐܘܼܡܵܢܵܐܝܼܬ ܐܚܲܕ ܕܪܐ ܥܲܡ ܙܵܘܥܲܝ̈ܗܘܿܢ>
    text <ܘܦܟܪ ܐܢܘܿܢ ܒܚܒܼ̈ܠܐ ܩܫܝ̈ܐ ܕܠܫܢܲܝ̈ܗܘܿܢ܁>
    text <܃ܬܡܝܼܗ ܗ̄ܘ̣ܵܐ ܩܪܒܼܵܐ ܕܥܒܼܕ ܟܲܣܝܵܐ ܥܲܡ ܐܪ̈ܥܢܹܐ>
    text <ܘܠܵܐ ܡܨܐ ܗܘܢܵܐ ܕܢܬܢܹܐ ܬܗܪܗ ܟܡܵܐ ܐܸܢ ܢܬܢܹܐ܁>
    text <܃ܡܢܵܐ ܗ̄ܘ̣ܵܬ ܟܲܝ ܗܵܝ ܣܦܣܪ̈ܐ ܕܐܚܲܕ ܒܐܝܼܕܹܗ>
    text <ܘܚܪܒܼ ܡܡܠܠܐ ܚܠܦ ܗܕܡܹ̈ܐ ܘܠܵܐ ܚܫ ܦܓܼܪܐ܁>
    text <܃ܐܝܟܵܢ ܟܲܝ ܥܲܠ ܪܡܙܵܐ ܟܣܝܵܐ ܠܚܘܼܫܒܲܝ̈ܗܘܿܢ>
    text <ܘܚܠܨ ܫܩܸܠܹܗ ܠܓܙܵܐ ܕܒܼܗܘܿܢ ܘܠܵܐ ܐܪܓܹܫܘ ܒܹܗ܁>
    text <܃ܐܝܟܵܢ ܚܛܦܗ̇ ܠܡܠܬܼܵܐ ܕܦܘܼܡܗܘܿܢ ܩܢܝܼܬ ܚܝܠܵܐ>
    text <ܘܥܒ̣ܕ ܐܢܘܿܢ ܠܥ̈ܓܐ ܘܦܹܐܩܹ̈ܐ ܚܲܕ ܠܘܩܒܼܵܠ ܚܲܕ܁>
    text <܃ܐܝܟܵܢ ܓܝܙ ܡܥܝܼܢ ܚܝܘܼܬܵܐ ܡܡܠܠܵܐ ܩܲܕܡܵܐ>
    text <ܘܠܵܐ ܪ̈ܕܝ ܡܠ̈ܐ ܒܬܦܐ ܕܦܘܡܵܐ ܐܝܟ ܕܡܥܪ̈ܢ܁>
    text <܃ܐܝܟܵܢ ܦܣܩܗ̇ ܠܗ̇ܝ ܡܲܪܕܝܵܬܼܵܐ ܕܚܲܕ ܠܫܢܵܐ>
    text <ܘܕܪܫ̣ ܐܘܼܪܚܵܐ ܠܗܘܢܵܐ ܠܡܪܕܵܐ ܒܩܵܠ̈ܐ ܚܕܬܹ̈ܐ܁>
    text <܃ܐܝܟܵܢ ܘܟܼܡܐ ܢܹܐܡܲܪ ܕܗܘܬ̤ ܗܸܝ̇ ܕܗܘܸܬ>
    text <ܕܦܣܩ ܡܸܠܬܼܵܐ ܘܐܘܥܝܼ ܡܠܬܼܵܐ ܒܫܘܚܠܦ ܩܵܠܵܐ܁>
    text <܃ܠܹܗ ܠܗ̇ܘ ܪܸܡܙܵܐ ܕܣܥ̣ܪ ܗܵܕܹܐ ܢܬܸܠ ܚܝܠܗ̇>
    text <ܕܗܘ̤ܝܘ ܝ̇ܕܥ ܕܐܲܝܟܵܢ ܣܥܪܗ̇ ܩܲܠܝܼܠܐܝܼܬ܁>
    text <܃ܠܹܗܘ̤ ܓܲܠܝܵܐ ܕܐܝܟܵܢ ܚܠܝܸܨ ܡܠܲܬ ܐ̄ܢܫܐ>
    text <ܘܝܟܵܢ ܬܘܼܒ ܝܗܒ̣ ܥܘܼܬܪܵܐ ܐܚܪܢܵܐ ܕܦܪܝܫ ܡ̣ܢ ܗ̇ܘ܁>
    text <܃ܕܝܼܠܹܗ ܐܝܼܬܵܘܗܝ ܥܘܼܬܪܐ ܕܡܸܠܬܼܵܐ ܐ̄ܚܪܢܵܐ ܘܩܕܡܵܐ>
    text <ܘܗܘ̤ ܦܣܩ ܡܠܬܐ ܘܐܛܥܸܡ ܡܸܠܬܐ ܒܹܗ ܒܟܼܝܵܢܐ܁>
    text <ܨܒܼܢܵܐ ܕܪܡܙܹܗ ܢܩܫܲܬ̤ ܡ̣ܢܫܸܠܝ ܒܟܸܢܪ ܢܦܫܵܐ܃>
  block
    text <ܘܫܪܝܼܬ̤ ܙܡܪܵܐ ܩ̈ܠܐ ܚܲܕ̈ܬܹܐ ܕܢܘܟܪ̈ܝܝܼܢ ܠܗ̇܁>
    text <܃ܗ̇ܘ ܦܘܼܩܕܵܢܵܐ ܕܢܦܚܵܗ̇ ܒܪܫܝܼܬ ܘܢܩܬ̤ ܩܠܵܐ>
    text <ܗܘ̤ ܠܥܸܙ ܥܡܗ̇ ܒܡܲܡܠܠܵܐ ܐ̄ܚܪܢܐ ܘܨܬܬ̤ ܩܵܠܹܗ܁>
    text <܃ܠܵܘ ܠܟܼܝܢܗ̇ ܫܚܠܸܦ ܘܥܒܲܕ ܟܝܵܢܵܐ ܐ̄ܚܪܹܢܵܐ>
    text <ܐܸܠܵܐ ܡܡܠܠܵܐ ܩ̣ܢܵܐ ܫܘܼܚܠܦܵܐ ܒܹܗ ܒܕܝܢܹܗ܁>
    text <܃ܠܡܠܬܐ ܨܒܼܥ ܦܘܼܩܕܵܢܵܐ ܒܣܡܵܐ ܐܚܪܢܵܐ>
    text <ܘܩܢܬ̤ ܓܵܘܢܵܐ ܘܚܠܦܬ̤ ܩܠܵܐ ܘܬܗܪܬ̤ ܗ̤ܝ ܒܗ̇܁>
    text <܃ܢܚܸܬ ܗ̇ܘ ܩܠܵܐ ܕܐܡ̣ܪ ܢܚܘܬ ܗܘ̤ ܘܕܥܲܡܹܗ>
    text <ܘܐܪܗܸܒܼ ܐܢܘܿܢ ܠܣܕܪ̈ܝ ܐ̄ܢܫ̈ܐ ܕܒܗ̣ܝܠܝܼܢ ܗ̄ܘ̣ܵܘ܁>
    text <܃ܢܚܬ ܟܲܕ ܠܵܐ ܢܚܸܬ ܕܠܲܝܬ ܠܹܗ ܐܬܼܪܐ ܕܢܗܠܸܟ ܒܹܗ>
    text <ܢܚܸܬ ܦܘܩܕܢܹܗ ܘܫܲܡܠܝܼ ܡܠܬܹܗ ܘܗܘ̤ ܐܝܟ ܕܐܝܼܬܼܵܘܗܝ܁>
    text <܃ܢܚܸܬ ܟܲܕ ܐܝܼܬܘܗܝ ܨܝܕ ܟܠ ܘܒܼܟܼܠ ܕܠܵܐ ܣܘܼܝܟܼܵܐ>
    text <ܕܒܡܝܬܬܹܗ ܢܡܟܟ ܐ̄ܢܫܵܐ ܡ̣ܢ ܪܵܡܘܼܬܵܐ܁>
    text <܃ܢܚܸܬ ܘܐܲܙܝܼܥܵܗ̇ ܠܚܬ ܠܚܬܝܼܪܘܼܬܼܵܐ ܘܪ̈ܥܝܢܲܝܗܘܿܢ>
    text <ܘܫܩ̣ܠ ܡܢܗܘܢ ܙܝܢܵܐ ܕܚܘܼܬܪܵܐ ܕܠܒܼܝܼܫܝܼܢ ܗ̄ܘ̣ܵܘ܁>
    text <܃ܬܡܗܵܐ ܪܒܵܐ ܢܦ̣ܠ ܡ̣ܢ ܫܠܝܵܐ ܡܲܪ̈ܚܐ>
    text <ܘܬܸܒܘ ܟܲܕ ܡܬܕܡܪܝܼܢ ܒܐܝܕܐ ܕܓܸܕܫܲܬ̤܁>
    text <܃ܚܪܘ ܒܚܕܕ̈ܐ ܟܲܕ ܬܘܝܼܪܝܼܢ ܚܲܕ ܠܘܼܩܵܒܼܵܠ ܚܲܕ>
    text <ܕܗܢܘܿܢ ܐܢܘܿܢ ܐܘ ܠܲܠܡܵܐ ܟܝ ܚܙܬܵܐ ܐܚ̄ܪܬܼܵܐ܁>
    text <܃ܠܥܸܙܘ ܚܲܕ ܥܲܡ ܚܲܕ ܩܠܐ ܕܢܘܟܼܪܵܝ ܠܡܸܠܬܼܵܐ ܕܒܼܗܘܿܢ>
    text <ܘܠܵܐ ܐܬܡܨܝܬ̤ ܐܕܢܵܐ ܠܡܸܫܡܲܥ ܚܲܝܠܗ ܕܩܵܠܵܐ܁>
    text <܃ܫܡܥܝܼܢ ܗ̄ܘ̣ܵܘ ܓܹܝܪ ܫܡܥܵܐ ܕܐܕܢܵܐ ܕܠܐ ܣܘܼܟܵܠܵܐ>
    text <ܘܚܵܙܝܢ ܗ̄ܘ̣ܵܘ ܬܘܼܒܼ ܪܬܡܵܐ ܕܦܘܼܡܵܐ ܕܠܵܐ ܒܘܼܝܢܵܐ܁>
    text <܃ܒܹܝܬ ܦܘܼܠܓܹ̈ܐ ܩܡ̣ܘ ܚܲܠܫܹ̈ܐ ܥܲܠܡܵܐ ܕܗܘ̤ܵܐ>
    text <ܘܒܟܼܝܢ ܦܓܼܪܐ ܡܬܒܩܝܼܢ ܗ̄ܘ̣ܵܘ ܕܕܵܡ ܠܵܘ ܗܘ̤ܝܘ܁>
    text <܃ܚܙܬܐ ܕܦܓܼܪܐ ܫܪܝܼܪܵܐ ܗ̣̄ܘܵܬ ܠܥܝܢܝ̈ ܦܓܼܪܐ>
    text <ܘܩܠܵܐ ܕܡܠܬܼܵܐ ܢܘܟܪܼܝ ܗ̄ܘ̣ܵܐ ܛܵܒܼ ܠܫܡܥܵܐ ܕܐܸܕܢܵܐ܁>
    text <܃ܬܡܝܼ̈ܗܵܢ ܗܘ̣̈ܝ ܥܝ̈ܢܐ ܘܐܕܢ̈ܐ ܚܕܵܐ ܒܚܒܪܬܵܗ̇>
    text <ܕܚܕܵܐ ܚܙܝܐ ܘܚܕܐ ܣܡܝܐ ܡ̣ܬ ܒܘܼܝܵܢܵܐ܁>
    text <܃ܦܘܼܡܵܐ ܒܫܬܩܵܐ ܡܬܕܡܲܪ ܗ̄ܘ̣ܵܐ ܒܟܢܝ̈ܬܹܗ>
    text <ܕܐܲܝܟܵܢ ܠܥܙܝܼܢ ܠܥܙܹ̈ܐ ܦܪ̈ܝܫܐ ܘܗܘ̤ ܠܵܐ ܝ̇ܕܥ܁>
    text <܃ܬܗܪܵܐ ܘܬܡܗܵܐ ܪܡܹܐ ܗ̄ܘ̣ܵܐ ܒܙܘ̈ܥܐ ܘܒܗܕܡܹ̈ܐ>
    text <ܘܡܬܕܡܪܝܼܢ ܗ̄ܘ̣ܵܘ ܢܦܫܵܐ ܒܦܓܼܪܐ ܘܦܓܼܪܐ ܒܢܲܦܫܵܐ܁>
    text <܃ܢܦܫܵܐ ܒܦܓܼܪܐ ܬܡܝܗܵܐ ܗ̄ܘ̣ܵܬ ܕܫܡ̇ܥ ܘܫܠܹܐ>
    text <ܘܦܲܓܼܪܵܐ ܒܢܦܫܵܐ ܡܬܕܡܲܪ ܗ̄ܘ̣ܵܐ ܒܢܘܟܼܪܝ ܠܸܥܙܵܗ̇܁>
    text <܃ܢܦܫܵܐ ܝܲܬܝܼܪ ܬܡܝܗܵܐ ܗ̄ܘ̣ܵܬ ܗ̤ܝ ܒܩܬܥ ܡܵܗ̇>
    text <ܕܡ̇ܢ ܟܲܝ ܫܚܠܸܦ ܩܵܠ ܢܸܥܡ̈ܬܐ ܕܡܠܝܼܠܘܼܬܵܗ̇܁>
    text <܃ܐܢܐ ܐܢܐ ܢܦܫܵܐ ܐܘ ܠܵܐ ܐܢܐ ܐܢܐ ܐܡܪܬ̤ ܗ̤ܝ ܠܗ̇>
    text <ܕܠܡܵܐ ܐܒܲܪ ܩܢܘܿܡܝ ܩܲܕܡܝܵܐ ܘܒܡ̇ܬ ܒܐܚܪܝܢ܁>
    text <܃ܐܘ ܬܕܡܘܼܪܬܵܐ ܕܪܒܐ ܗ̣̄ܝ ܣܲܓܼܝ ܘܟܼܠܵܗ̇ ܬܗܪܐ ܗ̣̄ܝ>
    text <܃ܕܫܡܥܵܐ ܢܦܫܵܐ ܩܵܠ ܢܥܡ̈ܬܹܗ ܘܠܐ ܡܸܣܬܟܠܵܐ>
    text <܃ܐܘ ܚܕܬܬ̈ܐ ܕܨܝܕ ܡܝܘ̈ܬܹܐ ܡܣܬܥܪ݁ܢ ܗܘ̣̈ܝ>
    text <ܕܟܲܕ ܐܢܘܿܢ ܒܢܲܦܫܵܐ ܘܦܓܼܪܐ ܗ̄ܘ̣ܵܘ ܣܓܼܝ̈ܠܹܐ܁>
    text <܃ܐܘ ܡܠ̈ܠܹܐ ܕܐܵܘܒܸܕܘ ܡܸܠܬܐ ܘܐܫܘܲܚܘ ܡ̈ܠܹܐ>
    text <ܘܡ̣ܢ ܚܲܕ ܡܡܠܠܐ ܕܚܲܕ ܠܫܢܵܐ ܩܢܵܘ ܣܓܝ̈ܐܐ܁>
    text <܃ܩ̈ܠܐ ܚܲܕܬܹܐ ܡܬܡܠܠܝܢ ܗ̄ܘ̣ܵܘ ܒܹܝܬ ܐܪ̈ܥܢܹܐ>
    text <ܘܡܬܕ ܡܪܝܼܢ ܗ̄ܘ̣ܵܘ ܐ̄ܢܫܐ ܒܐ̄ܬܫܵܐ ܒܫܘܼܚܠܵܦ ܩ̈ܠܐ܁>
    text <܃ܩܪ̣ܵܘ ܠܚܕ̈ܕܐ ܐ̄ܢܫܐ ܠܐ̄ܢܫܐ ܘܠܐ ܐ̄ܢܫ ܨܵܐܬ̇>
    text <ܘܗܘ̤ܬ ܡܠܬܐ ܐܲܝܟ ܠܵܐ ܡܸܠܬܐ ܠܘܵܬ ܡܲܠܠܹ̈ܐ܁>
    text <܃ܩܥ̣ܵܐ ܣܘܼܪܚܵܐ ܠܘܵܬ ܝܘܢܝܵܐ ܕܒܥܢܝܼܘܗܝ ܡܸܠܬܐ>
    text <ܘܠܐ ܦܢܝܼ ܠܹܗ ܡܸܠܲܬ ܦܘܼܡܵܐ ܠܦܘܼܡܵܐ ܚܒܼܪܗ܁>
    text <ܠܥܸܙ ܪܗܘܿܡܵܝܵܐ ܥܲܡ ܡܸܨܪܵܝܵܐ ܠܒܸܫܵܢ ܒܸܣܪܵܐ܃>
  block
    text <܃ܘܠܵܐ ܣܦ̣ܩ ܠܡܦܪܲܫ ܠܸܠܙܵܐ ܕܒܸ̇ܣܪܵܐ ܟܢܵܬܹܗ>
    text <܃ܪܡܲܙ ܡܕܝܵܐ ܠܐ ܠܢܝܵܐ ܕܒܪܘܿܒܼ ܨܐܕܲܝ>
    text <ܘܫܬܸܩ ܘܐܲܗܡܝܼ ܐܲܝܟ ܠܵܐ ܫܡܲܥ ܕܠܵܐ ܫܡ̇ܥ ܗ̄ܘ̣ܵܐ܁>
    text <܃ܩܪܸܒܼ ܗܢܕܘܝܵܐ ܠܘܵܬ ܗܘܢܝܐ ܕܢܣܬܘܕ ܠܹܗ>
    text <ܘܗܘ̣̈ܝ ܡܠܲܘ̈ܗܝ ܝܬܝܼܪ̈ܬܐ ܘܠܵܐ ܐܬܘܩܲܠ܁>
    text <܃ܗܘ̤ ܥܲܡ ܢܦܲܫܹܗ ܬܪܓܸܡ ܟܠܢܵܫ ܐܲܝܟ ܠܸܫܵܢܹܗ>
    text <ܘܗ̤ܘ ܦܫܸܩ ܠܹܗ ܚܹܝܠ ܣܘܼܟܠܵܐ ܕܣܡ ܒܹܗ ܪܸܡܙܵܐ܁>
    text <܃ܠܐܝܘ ܘܐܬܦܫܚܘ ܟܲܕ ܩ̇ܥܹܝܢ ܗ̄ܘ̣ܵܘ ܚܲܕ ܨܝܕ ܚܒܼܪܹܗ>
    text <ܘܠܵܐ ܝܗܒ̣ܘ ܐܓܼܪܐ ܕܡܠܲܬܼ ܦܘܼܡܵܐ ܩܠܵܐ ܠܩܠܵܐ܁>
    text <܃ܒܚܸܒܠܵܐ ܕܚܲܫܵܐ ܡܬܢܓܼܕܝܢ ܗ̄ܘ̣ܵܘ ܐܲܝܟ ܝܵܠܕܬܵܐ>
    text <ܘܠܵܐ ܣܦܩܵܐ ܗ̄ܘ̣ܵܐ ܢܦܫܵܐ ܕܬܵܘܠܸܕ ܥܘ̤ܠܐ ܕܡܸܠܬܐ܁>
    text <܃ܒܕܡܘܼܬ ܥܘ̤ܠܐ ܡܬܗܦܟ ܗ̄ܘ̣ܵܐ [ܡܕܡ] ܡܡܠܠܵܐ ܒܢܲܦܫܵܐ>
    text <ܘܐܚܝܼܕܝܢ ܗ̄ܘ̣ܵܘ ܬܪ̈ܥܲܝ ܦܘܼܡܵܐ ܩܕܼܵܡ ܡܲܦܩܬܹܗ܁>
    text <܃ܗ̇ܘ ܦܘܼܩܕܢܵܐ ܕܐܘܠܸܕ ܡܠܬܼܵܐ ܒܪܸܥܝܵܢ ܢܦܫܵܐ>
    text <ܗܘ̤ܝܘ ܕܐܲܚܕܹܗ ܠܬܪܥܵܐ ܒܲܐܦܹܝ̈ܗ̇ ܕܠܐ ܬܘܼܒܼ ܬܸܦܘܿܩ܁>
    text <܃ܡܠܬܐ ܫܬܩ ܒܓܼܵܘ ܚܘܫ̈ܒܐ ܘܐܘܥܝܼ ܡܸܠܬܼܵܐ>
    text <ܗܘ̤ܝ ܗ̣̄ܝ ܕܫܬܩܲܬ̤ ܗܘ̤ܝ ܗ̣̄ܝ ܕܥܬ̤ ܒܓܼܵܘܢܵܐ ܐ̄ܚܪܹܢܵܐ܁>
    text <܃ܚܕܵܐ ܗ̄ܘ̣ܵܬ ܡܠܵܬܐ ܗ̇ܝ ܕܐܬܠܓܲܬ̤ ܠܡܢܘ̈ܬܐ>
    text <ܘܡܸܢܗ̇ ܐܦܪܲܥ ܠܫܵܢ ܥܲܡܡܹ̈ܐ ܒܕܡܘܼܬ ܫܲܒܸܛܵܐ܁>
    text <܃ܒܕܡܘܼܬ ܣ̇ܬܐ ܦܪܣܬ̤ ܣܘܟܹ̈ܝܗ̇ ܠܟܼܠ ܐܲܬܼܪ̈ܘܵܢ>
    text <ܘܗ̤ܝ ܐܝܟ ܕܐܝܼܬܹܝܗ̇ ܩܘܝܼ ܚܲܝܠܵܗ̇ ܒܥܸܩܵܪ ܢܲܦܫܵܐ܁>
    text <܃ܐܝܟ ܥܸܩܪܵܐ ܩܘܝܼ ܡܲܡܠܠܵܐ ܨܝܕ ܚܲܕ ܥܲܡܵܐ>
    text <ܘܗܘ̤ ܒܠܚܘܼܕܵܘܗܝ ܐܬܚܫܲܝܝ ܒܹܗ ܒܗ̇ܘ ܩܕܡܝܵܐ܁>
    text <܃ܐܝܟ ܕܒܦܨ̈ܐ ܦܠܠܓܼ ܐܸܢܘܿܢ ܦܘܼܩܕܵܢ ܟܲܣܝܵܐ>
    text <ܘܡܲܠܸܠ ܟܠܢܵܫ ܒܦܨܬܵܐ ܕܡܸܠܬܐ ܕܣܠܩܲܬ̤ ܒܲܫܡܹܗ܁>
    text <܃ܚܘܼܒܵܐ ܘܪ̈ܲܚܡܹܐ ܡܙܝܼܓܼܝܼܢ ܗ̄ܘ̣ܵܘ ܒܗ ܒܗ̇ܘ ܘܟܼܠܦܓܼܵܐ>
    text <ܘܟܲܕ ܛܵܒܼ ܦܲܠܸܓܼ ܠܵܐ ܣܕܩ̣ ܚܘܼܒܵܐ ܕܣܝܼܡ ܒܲܟܼܝܢܵܐ܁>
    text <܃ܚܕܵܐ ܓܝܪ ܦܨܬܵܐ ܡܛܬ̤ ܠܐܒܗܹ̈ܐ ܘܠܝܠܕܲܝܗ̈ܘܿܢ>
    text <ܘܒܚܕܵܐ ܡܸܠܬܵܐ ܡܲܠܸܠ ܕܲܒܼܪܐ ܘܐܲܢ̄ܬܬܹܗ ܘܲܒܼܢܵܘ̈ܗܝ܁>
    text <܃ܒܚܵܟܼܡܵܐ ܘܚܘܼܒܵܐ ܣܲܥܪܗ̇ ܠܗܵܕܹܐ ܗܘ̤ ܡܬܩܢ ܟܠ>
    text <ܕܠܵܐ ܢܸܫܬܚܲܛ ܟܝܢܵܐ ܘܛܟܼܣܐ ܕܫܵܘܬܦܘܼܬܵܐ܁>
    text <܃ܒܛܟܼܣܵܐ ܪܲܒܵܐ ܦܠܓܼ ܐܸܢܘܿܢ ܘܐܲܫܘܝܼ ܐܸܢܘܿܢ>
    text <ܒܕܡܘܼܬ ܐܲܒܼܵܐ ܕܡܘܪܸܬ ܠܲܒܢܵܘ̈ܗܝ ܥܘܼܬܼܪܵܐ ܕܩܢܐ܁>
    text <܃ܒܐܣܟܝܡ ܓܡܬܐ ܝܲܗ̄ܒܹܗ ܠܥܘܼܬܪܐ ܕܒܲܣܝܼܡܘܼܬܗ>
    text <ܕܢܪܡܹܐ ܩܸܢܛܵܐ ܒܝܪ̈ܬܹܐ ܕܢܣܒܼܘ ܚܹܝܠ ܚܟܼܡ̈ܬܹܗ܁>
    text <܃ܘܟܲܕ ܛܵܒܼ ܪܘܓܼܙܵܐ ܡܠܹܐ ܗ̄ܘ̣ܵܐ ܩܵܠܵܐ ܗ̇ܘ ܕܬܵܘ ܢܸܚܘܿܬ>
    text <ܫܝܢܵܐ ܠܦܓ ܠܲܒܢܝ̈ܫܵܐ ܒܝܲܕ ܡܲܚܬܬܹܗ܁>
    text <܃ܐܬ̤ܐ ܕܫܲܝܢܵܐ ܐܫܬܘܕܝܼ ܗ̄ܘ̣ܵܐ ܠܢܘܿܝܝ ܘܠܙܪܥܹܗ>
    text <ܘܫܚܠܸܦ ܩܵܠܵܐ ܒܐܣܢܹܝܡ ܪܘܼܓܼܙܵܐ ܠܕܘܼܚܵܠ ܐ̄ܢܫ̈ܐ܁>
    text <܃ܐܣܟܝܡ ܣܲܝܦܲܐ ܘܩܣܛܘܢܪܵܐ ܥܛܝܼܦ ܗ̄ܘ̣ܵܐ ܩܵܠܵܐ>
    text <ܘܡ̣ܢ ܕܐܪܝܼܡܹܗ ܐܝܟ ܕܠܡܩܛܠ ܚܲܡܠܹܗ ܒܪ̈ܲܚܡܹܐ܁>
    text <܃ܠܵܐ ܗ̄ܘ̣ܵܐ ܠܡܩܛܠ ܐܪܝܼܡ ܣܲܝܦܹܗ ܘܚܲܘܝܼ ܐܸܢܘܿܢ>
    text <ܐܠܵܐ ܕܢܵܘܕܲܥ ܕܠܵܐ ܗܢܝܼ ܠܹܗ ܕܢܸܚܙܹܐ ܥܘ̣ܠܵܐ܁>
    text <܃ܠܵܘ ܥܲܠ ܕܒܢ̣ܘ ܒܢܝܵܢ ܥܘ̣ܠܐ ܦܠܓܼ ܐܸܢܘܿܢ>
    text <ܐܠܵܐ ܕܢܸܪܕܘܿܦ ܥܵܘܼܠܵܐ ܕܒܼܗܘܿܢ ܒܝܲܕ ܦܘܼܠܵܓܼܵܐ܁>
    text <܃ܡܼܢ ܫܘܼܪܝܵܐ ܣܝܼܡܵܐ ܗ̄ܘܼܵܬ ܠܹܗ ܗܕܐ ܕܣܥ݂ܪ>
    text <ܘܣܥܪܗܿ ܒܚܟܼܡܵܐ ܐܝܟ ܡܵܐ ܕܡܼܥܵܕ ܠܡܣܥܪ ܫܲܦܝܼܪ܁>
    text <܃ܝܵܕܥ ܗܼ̄ܘܵܐ ܓܹܝܪ ܩܕܵܡ ܕܢܬܩܸܢ ܡܠܬܵܐ ܒܢܲܦܫܵܐ>
    text <ܕܡܪܕܐ ܡܢܗܿ ܒܬܲܪ ܙܒܼܢܵܐ ܬܦܵܐ ܕܡܠܹ̈ܐ܁>
    text <ܡܦܠܓܼ ܗ̄ܘܼܵܐ ܠܹܗ ܗܵܢ ܦܘܼܠܵܓܼܵܐ ܩܕܵܡ ܟܠܡܸܕܸܡ܃>
  block
    text <ܘܒܹܗ ܚܿܐܪ ܗܼ̄ܘܵܐ ܥܲܕܠܵܐ ܢܸܗܘܘܿܢ ܫܡܲܝܵܐ ܘܐܲܪܥܵܐ܁>
    text <܃ܠܵܘ ܚܘܫܒܼܵܐ ܚܲܕܬܵܐ ܢܓܼܕܗ ܠܘܵܬ ܦܘܼܠܓܵܐ>
    text <ܘܠܵܐ ܗ̄ܘܼܵܐ ܚܡܬܵܐ ܙܟܼܬܹܗ ܘܢܚܸܬܼ ܘܝܗܼܒܼ ܠܸܫܢ̈ܐ܁>
    text <܃ܒܐܸܣܟܹܝܡ ܚܡܬܵܐ ܡܥܵܕ ܕܢܕܚܸܠ ܠܒܢܲܝ̈ ܒܲܝܬܹܗ>
    text <ܐܝܟ ܡܵܐ ܕܣܥ̣ܪ ܡ̣ܢ ܫܘܼܪܝܵܐ ܠܕܒܹܝܬ ܐܵܕܼܵܡ܁>
    text <܃ܐܵܦ ܓܹܝܪ ܬܲܡ̇ܢ ܒܥܠܬܼ ܦܐܪܐ ܐܥܸܠ ܡܵܘܬܵܐ>
    text <ܕܢܐܠܸܦ ܐܢܘܿܢ ܠܡܹܐ ܚܲܕ ܥܲܡ ܕܲܪܵܐ>
    text <܃ܚܘܬܚ̈ܬܹܐ ܐܦ ܛܘܦܢܵܐ ܒܥܠܲܬ ܥܘ̣ܠܵܐ ܐܡ̣ܪ ܕܥܒܼܕ>
    text <ܕܢܪܡܐ ܦܓܘܕ̈ܐ ܒܟܼܝܵܢ ܐ̄ܢܫܵܐ ܕܠܵܐ ܢܸܬܒܥܲܪܲܪ܁>
    text <܃ܡܸܛܠ ܥܘ̣ܠܵܐ ܠܵܛܹܗ ܠܟܼܢܥܢ ܘܥܲܒܼܕܗ ܥܲܒܼܕܵܐ>
    text <ܕܠܵܐ ܐ̄ܢܫ ܢܗܸܠ ܡܲܪܚܐܝܼܬ ܒܐܒܼܵܐ ܕܝܠܕܹܗ܁>
    text <܃ܒܗܕܐ ܬܢܘܵܝ ܢܚܸܬ ܐܵܦ ܗܵܫܵܐ ܨܝܕ ܥܲܦܪ̈ܢܹܐ>
    text <ܕܒܐܣܟܝܡ ܩܠܵܐ ܕܦܘܼܠܵܓܼ ܐܢܫܵܐ ܢܫܝܢ ܐ̄ܢܫܐ܁>
    text <܃ܡܸܛܠ ܫܲܝܢܵܐ ܢܚܸܬ ܨܒܝܢܹܗ ܐܝܛ ܗ̇ܘ ܕܲܢܚܸܬ>
    text <ܘܫܝܢ ܐ̄ܢܫ̈ܐ ܕܟܢܝܼܫܝܼܢ ܗ̄ܘ̣ܵܘ ܐܲܝܟ ܕܠܪܘܓܼܙܵܐ܁>
    text <܃ܚܙ̣ܵܐ ܕܚܦܝܼܛܝܼܢ ܠܡܒܼܢܵܐ ܡܸܪܕܵܐ ܡܲܪܚܵܐܝܼܬ>
    text <ܘܢܚܸܬ ܣܬܪܹܗ ܠܒܢܝܵܢ ܥܘ̣ܠܵܐ ܥܲܕܠܵܐ ܢܥܫܢ܁>
    text <܃ܚܙ̣ܵܐ ܕܪܗܝܼܒܝܼܢ ܠܡܣܥܐ ܠܪܵܘܡܵܐ ܠܡܸܣܲܩ ܨܐܕܵܘܗܝ>
    text <ܘܐܫܡܲܥ ܩܠܐ ܘܒܲܕܲܪ ܐܢܘܿܢ ܕܠܵܐ ܢܸܫܬܲܚܩܘܼܢ܁>
    text <܃ܦܩ̣ܕ ܐܲܝܟ ܡܲܠܟܵܐ ܕܝܼܢܵܐ ܥܲܠ ܣܵܪ̈ܘܿܚܹܐ>
    text <ܘܫܕܼܵܐ ܐܢܘܿܢ ܠܐܟܣܘܼ[܁܁܁] ܕܐܬܪ̈ܘܬܼܵܐ܁>
    text <܃ܢܦ̣ܩ ܦܘܼܩܕܢܵܐ ܕܪܸܡܙܵܐ ܟܣܝܵܐ ܐܲܝܟ ܫܲܠܝܼܛܵܐ>
    text <܃ܘܐܸܣܲܪ ܐܢܘܿܢ ܒܙܲܝܢܵܐ ܩܲܫܝܵܐ ܕܠܲܫܢܲܝ̈ܗܘܿܢ>
    text <܃ܡܠܬܼܵܐ ܐ̄ܚܪܬܵܐ ܐܪܡܝܼ ܒܦܘܼܡܗܘܿܢ ܐܲܝܟ ܫܫܠܬܐ>
    text <ܘܚܒܲܫ ܐܢܘܿܢ ܒܒܹܝܬ ܐܣܝܪ̈ܐ ܕܠܫܢܲܝ̈ܗܘܿܢ܁>
    text <܃ܐܝܟ ܕܠܚܣܢܹ̈ܐ ܫܕܲܪ ܐܢܘܿܢ ܠܐܢܪ̈ܘܵܬܼܵܐ>
    text <ܕܠܵܐ ܬܘܼܒܼ ܢܩܝܼܡܘܿܢ ܡܸܪܕܵܐ ܕܥܘ̣ܠܵܐ ܥܲܠ ܡܪܘܬܹܗ܁>
    text <܃ܡܡܠܠܐ ܚܕܬܵܐ ܠܒܝܼܟ ܗ̄ܘ̣ܵܐ ܪܸܡܙܵܐ ܒܲܕܡܘܼܬ ܫܒܼܛܵܐ>
    text <ܘܛܲܪܕ ܗ̄ܘ̣ܵܐ ܠܗܘܿܢ ܡ̣ܢ ܓܘܒܵܒܸܠ ܐܲܝܟ ܕܒܪܘܼܓܼܙܵܐ܁>
    text <܃ܟܡܵܐ ܕܡ̇ܐ ܗ̄ܘ̣ܵܐ ܗܵܢ ܦܘܼܩܕܵܢܵܐ ܕܥܲܠ ܡܪ̈ܚܹܐ>
    text <ܠܗ̇ܘ ܦܘܼܩܕܵܢܵܐ ܕܐܲܦܸܩ ܠܐܕܵܡ ܡ̣ܢ ܦܪܕܝܣܵܐ܁>
    text <܃ܐܝܟ ܕܒܼܚܡܬܼܵܐ [܁܁܁] ܐܦܸܩ ܐܸܢܘܿܢ ܠܗܘܿܢ ܥܲܡ ܐܵܕܸܵܡ>
    text <ܕܒܼܐܕܵܡ ܘܒܼܗܘܿܢ ܢܫܝܼܢ ܐܪܥܵܐ ܠܚ̈ܝܹܐ ܕܐ̄ܢܫܐ܁>
    text <܃ܒܗܕܐ ܬܹܢܘܝܵ ܒܕܲܪ ܐܢܘܿܢ ܒܐܬܪ̈ܘܵܬܼܵܐ>
    text <ܕܠܵܐ ܢܸܙܕܠܗܲܝ ܥܘܡܪܐ ܕܐܪܵܥܵܐ ܡܣܓܐ ܩܛܠܐ܁>
    text <܃ܐܠ̣ܘ ܩܘܝܼܘ ܒܲܚܕܵܐ ܕܘܼܟܵܐ ܐܲܝܟ ܕܐܬܪܥܝܼܘ>
    text <ܣܵܓ̇ܝܹܢ ܗ̄ܘ̣ܵܘ ܛܵܒܼ ܘܣܵܥܹ̇ܝܢ ܠܕܡܵܐ ܒܪܓܲܬܼ ܐܪܥܵܐ܁>
    text <܃ܐܠ̣ܘ ܟܬܪܘ ܒܐܪܥ ܒܵܒܸܠ ܡܓܕܠ ܡܪܕܐ>
    text <ܡܪܕܝܼܢ ܗ̄ܘ̣ܵܘ ܒܵܗ̇ ܥܲܠ ܟܐܢܘܼܬܼܵܐ ܐܝܟ ܪܓܲܬܗܘܿܢ܁>
    text <܃ܐܠ̣ܘ ܠܵܐ ܝܗ̣ܒ ܐܦܦܣܝܼܣ ܥܲܠ ܒܘܼܕܪܗܘܿܢ>
    text <ܥܘ̣ܠܵܐ ܥܦܝܼܦܵܐ ܡܬܬܘܣܲܦ ܗ̄ܘ̣ܵܐ ܒܒܹܝܬ ܡܥܡܪܗܘܿܢ܁>
    text <܃ܫܦܝܼܪ ܡܕܝܢ ܠܦܲܓ ܐܢܘܿܢ ܘܒܲܕܲܪ ܐܸܢܘܿܢ>
    text <ܕܠܵܐ ܟܢܝܼܫܘܼܬܗܘܿܢ ܬܣܓܹܐ ܥܘ̣ܠܵܐ ܘܬܸܕܠܘܿܝܝ ܫܝܢܵܐ܁>
    text <܃ܒܦܩ̣ܘ ܡ̣ܢ ܒܒܸܠ ܠܡܦܠܲܝܝ ܐܪܥܵܐ ܕܐܫܬܕܲܪܘ ܠܵܗ̇>
    text <ܘܟܼܠ ܚܲܕ ܡܸܢܗܘܿܢ ܐܫܩܸܠ ܠܐܬܪܵܐ ܕܣܵܡܹܗ ܪܸܡܙܵܐ܁>
    text <܃ܐܝܟ ܗܕܝܼܠܵܐ ܗܘ̤ܵܐ ܠܗܘܿܢ ܕܲܡܙܵܐ ܐܲܠܵܗܵܝܵܐ>
    text <ܘܚܵܘܝܼ ܐܢܘܿܢ ܫܒܝܼܠ ܡܪܕܝܼܬܼܵܐ ܕܠܟܼܠ ܦܸܢ̈ܝܵܢ܁>
    text <܃ܠܗܘܿܢ ܐܬܠܘܝܼ ܗ̇ܘ ܦܘܼܫܕܵܢܵܐ ܕܦܠܸܓ ܐܸܢܘܿܢ>
    text <ܡܡܗܘܿܢ ܫܢܝܼ ܠܐܬܼܪ̈ܘܬܐ ܕܒܹܝܬܼ ܡܲܥܡܪܗܘܿܢ܁>
    text <܃ܒܕܡܘܼܬ ܪܲܒܵܐ ܗܘ̤ܵܐ ܠܗܘܿܢ ܪܡܙܵܐ ܠܫܒܼܪ̈ܝ ܠܸܒܵܐ>
    text <ܘܚܟܸܡ ܐܢܘܿܢ ܠܡܥܡܪ ܒܐܲܪܥܵܐ ܕܐܫܬܕܲܪܘ ܠܵܗ̇܁>
    text <܃ܣܦܪܐ ܡܗܝܪܐ ܟܬܲܒܼ ܥܲܠ ܠܘܚܹ̈ܐ ܕܪ̈ܥܝܢܲܝܗܘܿܢ>
    text <ܘܐܠܸܦ ܐܢܘܿܢ ܠܡܸܩܪܵܐ ܫܲܦܝܼܪ ܒܡܸܠܬܼܵܐ ܕܒܼܗܘܿܢ܁>
    text <ܩܪ̣ܘ ܘܐܸܬܼܗܓܵܘ ܒܟܬܝܼܒ̈ܬܐ ܕܚܘܼܫܒܲܝ̈ܗܘܿܢ܃>
  block
    text <ܘܦܫܩܘ ܚܲܝܠܵܐ ܕܟܼܣܐ ܒܡܲܡܡܠܠܵܐ ܕܠܫܢܲܝ̈ܗܘܿܢ܁>
    text <܃ܗܘ̤ܘ ܪ̈ܒܢܹܐ ܠܡܡܠܠܵܐ ܚܲܕܬܵܐ ܕܐܵܘܠܸܕ ܠܸܒܗܘܿܢ>
    text <ܘܣܡ̣ܘ ܩܢܘܢܹ̈ܐ ܠܕܘܒܵܪ ܚܝܹ̈ܐ ܐܪ̈ܥܢܝܹܐ܁>
    text <ܥܲܡܹܗ ܕܡܡܠܠܐ ܩܢܵܘ ܢܘܣܦܬܼܵܐ ܠܡܚܐ ܒܛܟܼܣܵܐ܁>
    text <ܘܫܪܝܼܘ ܗܪܓܝܼܢ ܒܫܦܝܼܪ̈ܬܐ ܕܦܓܼܪܐ ܘܢܲܦܫܵܐ܁>
    text <܃ܠܝܘܬܪܢ ܡܕܝܢ ܗܘ̤ܬ ܗ̇ܝ ܕܲܗܘ̤ܬ ܒܐܣܟܹܝܡ ܚܡܵܬܐ>
    text <ܘܚܟܝܡܐܝܼܬ ܣܥܪܵܗ̇ ܛܒܼܵܐ ܨܝܕ ܒܝܼܫܘܬܢ܁>
    text <܃ܚܘܼܒܵܐ ܘܪ̈ܚܡܹܐ ܡܠܝܵܐ ܟܠܗ̇ ܘܠܵܐ ܐ̄ܢܫ ܝ̇ܕܥ>
    text <ܘܥܠܲܬܼ ܫܝܢܵܐ ܗ̣̄ܝ ܠܒܢܝ̈ܢܫܐ ܘܠܪ̈ܘܚܢܹܐ܁>
    text <܃ܡܠܘܠܵܐ ܕܫܲܝܢܵܐ ܝܗ̣ܒ ܦܘܠܓܼܐ ܕܒܠܫܢܹ̈ܐ>
    text <ܘܥܬܲܪܘ ܡܢܹܗ ܐܪ̈ܥܢܝܹܐ ܘܫܡܝܢܹ̈ܐ܁>
    text <܃ܚܙ̣ܵܘ ܪ̈ܘܚܢܹܐ ܚܘܼܒܵܐ ܕܚܵܘܝܼ ܛܒܼܵܐ ܠܓܸܢܣܲܢ>
    text <ܘܩܢ̣ܘ ܣܒܼܪܐ ܕܐܝܬ ܗ̄ܘ̣ ܣܒܼܪܐ ܠܐܒܼܝܼܕܘܼܬܲܢ܁>
    text <܃ܚ̣ܙܵܘ ܕܬܫܢܚܠܦ ܩܵܠ ܠܘܵܚܵܡܵܐ ܠܘܵܬ ܢܝܼܚܘܼܬܵܐ>
    text <ܘܗܦܟܼܘ ܢܓܼܕܹ̈ܐ ܗܘ̤ܘ ܒܘܣܡܵܐ ܠܡܬܢܓܕܢܹ̈ܐ܁>
    text <܃ܢܓܕ̈ܐ ܩܫܝ̈ܐ ܡܠܹܐ ܗ̄ܘ̣ܵܐ ܩܠܐ ܗ̇ܘ ܕܬܵܘ ܢܚܘܬ>
    text <ܘܗܦܟܘܼܗܝ ܪ̈ܚܡܹܐ ܘܢܚܸܬܘ ܦܠܓܼܘ ܕܫܢܹ̈ܐ ܕܫܲܝܢܵܐ܁>
    text <܃ܫܝܢܵܐ ܦܠܓܼ ܒܐܸܣܟܹܝܡ ܚܡܬܼܵܐ ܪܵܚ̇ܡ ܐ̄ܢܵܫܐ>
    text <ܕܕܠܡܵܐ ܢܪܢܘܲܢ ܒܢܲܝ̈ ܚܸܪܝܒܵܐ ܕܪܚ̇ܡ ܥܘ̣ܠܵܐ ܗ̄ܘ̣܁>
    text <܃ܪܗܒܼܘܢ ܚ̈ܝܐ ܡܙܓ ܥܲܡ ܩܵܠܵܐ ܘܐܫܩܝܼ ܐܸܢܘܿܢ>
    text <ܕܢܨܘܪ ܐܪܙܐ ܕܗ̇ܝ ܕܥܬܼܝܼܕܼܵܐ ܒܫܘܼܠܵܡ ܙܘܒܼܢܹ̈ܐ܁>
    text <܃ܐ̄ܪܙܐ ܨܵܪ ܒܹܗ ܒܗܵܢ ܦܘܼܠܓܼܵܐ ܕܒܐܣܟܹܝܡ ܚܸܡܥܬܼܵܐ>
    text <ܕܗ̇ܝ ܡܘܗܲܒܼܬܼܵܐ ܕܝܼܗܒ̣ ܠܫܠܝܼܚܹ̈ܐ ܒܐܣܟܹܝܡ ܢܘܼܪܵܐ܁>
    text <܃ܗ̇ܝ ܕܥܬܼܝܼܕܼܵܐ ܩܕܡ ܒܕܸܩ ܒܗܵܕܹܐ ܕܗܘ̤ܬ>
    text <ܕܡܵܐ ܕܡܬܥܓܝܐ ܠܵܐ ܬܬܢܟܼܪܹܐ ܠܥܝܢ ܚܙ̈ܝܹܐ܁>
    text <܃ܥܬܝܼܪ ܗ̄ܘ̣ܵܐ ܕܢܓܠܐ ܩܢܘܿܡܹ̈ܐ ܕܥܲܡܹܗ ܒܠܫܵܢ ܐ̄ܢܵܫܵܐ>
    text <ܘܝܗܒ̣ ܠܫܢܹ̈ܐ ܐܝܟ ܠܫܢܹ̈ܐ ܐܝܟ ܪܗܒ̣ܘܢܵܐ܁>
    text <܃ܐܘܼܪܚܵܐ ܕܫܵܝܢܵܐ ܕܪܫ̣ ܠܲܢ ܩܵܠܵܐ ܕܦܠܓ ܐ̄ܢܫܐ>
    text <ܕܢܪܕܹܐ ܠܘܥܕܵܐ ܕܠܡܐܹܝܢ ܫܝܢܵܐ ܕܐܲܠܗܘܼܬܼܵܐ܁>
    text <܃ܒܘܿܕܵܩ ܩܢܘܿܡܹ̈ܐ ܕܒܼܪܐ ܘܪܘܼܚܵܐ ܓ̣ܠܐ ܘܐܠܸܦ ܠܲܢ>
    text <ܕܥܡܹܗ ܕܐܒܼܵܐ ܦܠܓܼܘ ܥܡܡܹ̈ܐ ܘܝܗ̣ܒܘ ܠܫܢܹ̈ܐ܁>
    text <܃ܗܢܘܿܢ ܦܠܓܼܘ ܗ̇ܘ ܦܘܼܠܓܼܵܐ ܕܒܐܣܟܹܝܡ ܪܘܼܓܼܙܵܐ>
    text <ܘܗܢܘܿܢ ܬܘܼܒ ܝܗܒ̣ܘ ܚܲܝܠܵܐ ܕܡܢܗܘܿܢ ܒܚܸܙܘܵܐ ܕܢܘܼܪܵܐ܁>
    text <܃ܚܹܝܠ ܐܝܼܬܘܬܐ ܝܼܠܸܦܘ ܡܝܘ̈ܬܹܐ ܡ̣ܢ ܬܪܬܝܗܹܝܢ>
    text <ܕܕܝܼܠܹܗ ܐܢܹܝܢ ܩܕܡܝ̈ܬܐ ܘܐ̄ܚܪ̈ܝܬܐ܁>
    text <܃ܠܹܗ ܚܝܒܝܼܢ ܚܕܵܐ ܬܵܘܕܝܼܬܼܵܐ ܠܗ̇ܘ ܡܬܩܸܢ ܟܠ>
    text <ܕܚܘܝܼ ܚܘܼܒܹܗ ܘܚܲܟܸܡ ܐܢܘܿܢ ܒܲܣܬܝܼܪ̈ܬܹܗ܀>
text <ܥܲܠ ܡܲܟܼܝܼܟܘܼܬܼܵܐ>
  block
    text <ܥܲܠ ܡܲܟܼܝܼܟܘܼܬܼܵܐ>
  block
    text <܃ܕܝܼܠܹܗ ܟܲܕ ܕܝܼܠܹܗ ܡܸܐܡܪܵܐ ܕܸܫܬܝܼܢ ܩܸܫܬܼܵܐ>
    text <܃ܕܥܲܠ ܡܲܟܼܝܼܟܘܼܬܼܵܐ>
  block
    text <܃ܒܡܸܠܲܬ ܫܲܝܢܵܐ ܨܵܕܹܗ ܠܥܵܠܡܵܐ ܡܵܪܹܗ ܕܥܵܠܡܵܐ>
    text <ܘܟܒܸܫ ܟܲܕܢܹܗ ܒܢܝܼܪܵܐ ܢܚܝܼܵܐ ܕܒܲܣܝܼܡܘܼܬܹܗ܁>
    text <܃ܒܡܲܟܝܼܟܘܼܬܼܵܐ ܡܲܟܸܟ ܥܘܼܫܢܵܐ ܕܪܵܘܡܵܐ ܘܥܘܼܡܩܵܐ>
    text <ܘܐܲܠܸܦ ܐܸܢܘܿܢ ܕܢܸܪܕܘܿܢ ܒܐܘܼܪܚܵܐ ܕܡܲܟܝܼܟܘܼܬܼܵܐ܁>
    text <܃ܡܨܝܼܕܬܵܐ ܕܫܲܝܢܵܐ ܐܲܪܡܝܼܢ ܥܲܠ ܟܠ ܘܨܵܕܲܬ̤ ܟܠܵܐ>
    text <ܘܲܬܪܣܝܼ ܐܸܢܘܿܢ ܒܐܘܼܟܼܠܵܐ ܢܝܼܚܵܐ ܕܡܸܠܲܬܼ ܦܘܼܡܹܗ܁>
    text <܃ܢܘܼܪܵܐ ܕܚܘܼܒܹܗ ܐܲܪܡܝܼ ܒܐܲܪܥܵܐ ܡܲܠܝܲܬ̤ ܟܘܼܒܹ̈ܐ>
    text <ܘܛܠܸܩ ܝܲܪܵܐ ܕܡܵܝܘܿܬܼܘܵܬܼܵܐ ܘܐܵܘܥܝܼܘ ܚܲܝܹ̈ܐ܀>
    text <܃ܒܢܘܼܗܪܵܐ ܕܲܫܡܹܗ ܪܵܕܦܹܗ ܠܚܸܫܟܵܐ ܕܠܵܐ ܝܼܕܲܥܵܬܐ>
    text <ܘܲܚܙܵܘ ܐ̄ܢܫܵܐ ܚܹܝܠ ܐܝܼܬܼܘܬܹܗ ܘܗܲܝܡܸܡܘ ܒܲܫܡܹܗ܁>
    text <܃ܒܩܵܠ ܦܘܼܩܵܕܵܟܵܘ̈ܗܝ ܡܲܕܟܹܗ ܠܥܵܠܡܵܐ ܚܲܣܝܼܪ ܗܵܘܢܵܐ>
    text <ܘܩܢܐ ܛܥܡܵܐ ܕܚܲܠܝܘܼܬܼ ܚܲܝܹ̈ܐ ܕܚܲܕ ܒܵܪ[܁܁܁]ܐ܁>
    text <܃ܒܡܲܝܵ̈ܐ ܕܪ̈ܲܚܡܹܐ ܐܲܫܝܼܓܼ ܐ̄ܢܫ̈ܐ ܕܐܣܢܝܼ ܥܵܘ̣ܠܵܐ>
    text <ܘܐܲܩܢܝܼ ܐܸܢܘܿܢ ܫܘܼܦܪܵܐ ܥܲܐܝܵܐ ܕܙܲܕܝܼܩܘܼܬܼܵܐ܁>
    text <ܒܢܘܼܪܵܐ ܕܪܘܼܚܵܐ ܢܲܣܟܹܗ ܠܨܲܠܡܹܗ ܡܲܬܩܸܢ ܟܠܵܐ܃>
  block
    text <ܘܚܲܕܸܬ ܨܵܪܹܗ ܪܘܼܚܵܢܵܐܝܼܬ ܕܠܵܐ ܬܘܼܒܼ ܢܫܚܬ܁>
    text <܃ܩܲܪܡܹܗ ܕܲܗܒܼܵܐ ܪܘܼܚܵܢܵܝܵܐ ܕܫܸܡ ܐܝܼܬܘܼܬܹܗ>
    text <ܘܣܵܡܹܗ ܒܪܵܘܡܵܐ ܕܠܵܐ ܢܸܬܼܚܲܒܲܠ ܡ̣ܢ ܢܸܟܼܝܵܢܹ̈ܐ܁>
    text <܃ܒܚܘܼܕܲܬܼ ܨܠܲܡܹܗ ܓܠ̣ܐ ܠܲܥܒܼܵܕܵܘ̈ܗܝ ܚܹܝܠ ܚܸܟܼܡܵܬܹ̈ܗ>
    text <ܕܚܲܟܼܝܵܡܐܝܼܬ ܐܲܦܫܝܼ ܠܕܝܼܠܹܗ ܠܘܵܬܼ ܝܼܕܲܥܬܹܗ܁>
    text <܃ܒܚܸܟܼܡܵܐ ܥܲܒܼܕܵܗ̇ ܕܒܼܝܲܕ ܨܲܠܡܹܗ ܢܚܲܕܸܬ ܟܠܵܐ>
    text <ܘܢܹܐܣܘܿܪ ܐ̄ܢܵܫܵܐ ܥܲܡ ܪ̈ܘܼܚܵܢܹܐ ܒܫܲܝܢܵܐ ܕܲܫܡܹܗ܁>
    text <܃ܐܘܼܪܚܵܐ ܚܲܕܬܵܐ ܕܡܲܟܝܼܟܘܼܬܼܵܐ ܕܪܲܫ ܩܕܼܵܡ ܥܲܒܼܕܵܘ̈ܗܝ>
    text <ܕܗܘ̤ ܩܲܕܡܵܝܲܬ ܚܙܲܩ ܒܵܗ̇ ܘܐܸܬܼܵܐ ܠܘܵܬܼ ܬܘܼܩܵܢܵܘ̈ܗܝ܁>
    text <܃ܡܸܠܬܹܗ ܕܐܲܒܼܵܐ ܕܐܝܼܬܼܵܘܗܝ ܟܠܹܗ ܕܡܘܼܬܼܵܐ ܕܐܲܒܼܘܼܗܝ>
    text <ܒܡܲܟܝܼܟܘܼܬܼܵܐ ܨܒܼܵܐ ܕܲܢܫܲܝܸܢ ܠܥܵܠܡܵܐ ܦܠܝܼ̈ܓܹܐ܁>
    text <܃ܕܡܘܼܬܼܵܐ ܕܥܲܒܼܕܵܐ ܫܩܲܠ ܒܵܪܘܿܝܵܐ ܡ̣ܢ ܡܵܝܘܿܬܹ̈ܐ>
    text <ܘܲܡܟܼܝܵܟܼܐܝܼܬ ܬܚܵܘܝܼ ܢܦܲܫܹܗ ܟܣܝܐ ܒܓܸܠܝܵܐ܁>
    text <܃ܠܵܐ ܓܹܝܪ ܚܵܘܝܼ ܟܝܵܢ ܐܝܬܘܼܬܹܗ ܠܥܹܝܢ ܚܲܙܵܝܹ̈ܐ>
    text <ܕܕܲܠܡܵܐ ܢܸܪܢܘܿܢ ܕܚܘܼܬܼܪܵܐ ܚܲܛܦܹܗ ܒܕܓܠܐ ܝܵܬܹܗ܁>
    text <܃ܐܸܣܟܹܝܡ ܥܲܒܼܕܵܐ ܠܒܸܫ ܨܒܼܝܵܢܹܗ ܘܐܬܼܚܵܘܝܼ ܒܹܗ>
    text <ܘܩܵܘܝܼ ܟܝܵܢܹܗ ܒܗ̇ܝ ܕܐܝܼܬܼܵܘܗܝ ܗ̄ܘ̣ܵܐ ܕܠܵܐ ܫܘܼܚܠܵܦܵܐ܁>
    text <ܟܲܣܝܼ ܝܵܬܹܗ ܕܠܵܐ ܡܸܬܕܲܪܟܐ ܡ̣ܢ ܬܘܼܩܵܢܵܘ̈ܗܝ܁>
    text <ܘܲܓܼܠܵܐ ܫܘܼܒܼܚܹܗ ܘܚܵܘܝܼ ܚܲܝܠܹܗ ܒܝܲܕ ܡܲܟܝܼܟܵܐ܁>
    text <܃ܡܲܟܝܼܟܘܼܬܼܵܐ ܐܸܬܼܵܐ ܕܢܠܦ ܠܲܒܼܢܲܝ̈ ܒܲܝܬܹܗ>
    text <ܘܡܲܟܸܟ ܢܲܦܫܹܗ ܒܝܲܕ ܡܲܟܝܼܟܼܵܐ ܕܲܢܣܲܒܼ ܠܲܫܡܹܗ܁>
    text <܃ܒܕܝܼܠܲܢ ܚܵܘܝܼ ܡܲܟܼܝܼܟܘܼܬܹܗ ܘܚܹܝܠ ܚܸ̈ܟܼܡܵܬܹܗ>
    text <܃ܘܠܵܘ ܒܲܟܼܝܵܢܹܗ ܘܠܵܐ ܡܸܬܼܡܲܟܲܟ ܘܠܵܐ ܡܸܬܼܝܲܬܲܪ>
    text <܃ܕܡܘܼܬܼܵܐ ܕܥܲܒܼܕܵܐ ܡܲܟܸܟ ܢܦܲܫܹܗ ܠܦܘܼܬܼ ܗ̇ܝ ܕܝܼܪܸܒܼ>
    text <ܘܠܵܐ ܐܸܫܬܲܒܼܗܲܪ ܒܲܫܒܝܼܚܹ̈ܐ ܕܪܵܡܘܼܬܼ ܟܲܣܝܵܐ܁>
    text <܃ܒܢܲܦܫܹܗ ܩܲܒܼܥܵܗ̇ ܠܡܲܟܼܝܼܟܼܘܼܬܼܵܐ ܐܲܝܟ ܡܲܚܙܝܼܬܼܵܐ>
    text <ܕܢܸܚܙܘܿܢ ܐ̄ܢܵܫܵܐ ܠܲܩܢܘܿܡܲܝ̈ܗܘܿܢ ܘܢܸܣܢܘܿܢ ܚܘܼܬܼܪܵܐ܁>
    text <܃ܥܕܲܡܵܐ ܠܡܵܘܬܐ ܡܲܟܸܟ ܢܲܦܫܹܗ ܡܸܛܠ ܐ̄ܢܫ̈ܐ>
    text <ܘܨܲܠܒܼܵܗ̇ ܥܲܡܹܗ ܠܡܵܝܘܿܬܘܼܬܼܵܐ ܕܲܝܸܢܝܼ ܓܸܢܣܹܗ܁>
    text <܃ܡܝܼܬ ܡܛܠ ܟܠ ܘܐܲܝܼܚ ܠܟܼܠܵܐ ܒܚܝܠ ܢܵܣܘܿܒܹܗ>
    text <ܘܪܲܥܝܼ ܠܥܵܠܡܵܐ ܥܲܡ ܨܒܼܝܵܢܵܐ ܕܫܲܝܸܢ ܒܹܗ ܟܠ܁>
    text <܃ܡܛܠ ܗܵܕܹܐ ܡ̇ܟܸܟ ܢܦܲܫܹܗ ܘܢܲܚܸܬ ܠܲܫܝܘܿܠ>
    text <ܕܲܢܪܝܼܡ ܐܢܵܫܵܐ ܡ̣ܢ ܡܘܼܟܵܟܼܵܐ ܕܡܵܝܘܿܬܘܼܬܼܵܐ܁>
    text <܃ܘܡܛܠ ܕܲܫܕܵܐ ܢܲܦܫܹܗ ܠܡܵܘܬܼܵܐ ܘܐܲܝܼܚ ܠܟܼܠܵܐ>
    text <ܐܵܦ ܒܵܪܘܿܝܵܐ ܝܩܲܪܹܗ ܒܲܫܡܵܐ ܕܥܠܵܝ ܡ̣ܢ ܟܠ܁>
    text <܃ܒܡܲܟܝܼܟܘܼܬܼܵܐ ܢܨܲܚ ܘܐܸܬܼܪܲܡܪܲܡ ܠܥܠ ܡ̣ܢ ܡܵܘܘܬܵܐ>
    text <ܘܐܲܠܸܦ ܐܵܦ ܠܲܢ ܕܲܒܼܡܘܼܟܵܟܼܵܐ ܢܙܟܐ ܠܚܲܫܹ̈ܐ܁>
    text <܃ܘܐܸܢ ܡܲܟܼܝܼܟܼܵܐ ܕܠܲܒܼܫܹܗ ܪܵܡܵܐ ܡܲܟܟ ܢܲܦܫܹܗ>
    text <ܡ̇ܢ ܢܫܬܩܠ ܒܚܘܼܬܼܪܵܐ ܣܲܟܼܵܐܐ ܕܡܵܘܒܸܕ ܢܦܲܫܹܗ܁>
    text <܃ܐܸܢ ܥܬܝܼܪܵܐ ܡܣܟܢ ܥܘܼܬܼܪܵܐ ܕܲܫܒܝܼܚܵ̈ܬܹܗ>
    text <ܡ̇ܢ ܢܸܬܫܲܒܼܗܲܪ ܒܲܕܠܵܐ ܕܝܼܠܹܗ ܐܲܝܟ ܕܲܒܕܼܝܼܠܹܗ܁>
    text <܃ܐܸܢ ܒܲܪ ܚܹܐܪܹ̈ܐ ܡܲܟܸܿܟ ܢܦܲܫܹܗ ܘܦܘܿܩ ܥܒ̈ܕܹܐ>
    text <ܡ̇ܢ ܠܵܐ ܢܸܦܠܘܝܝ ܥܲܒܕܘܼܬ ܚܘܼܒܵܠ ܠܲܢܚܲܪܪܵܢܹܗ܁>
    text <܃ܐܸܢ ܙܲܕܝܼܩܵܐ ܡܢ̣ܵܐ ܠܲܩܢܘܿܡܹܗ ܥܲܡ ܚܲܛܵܝܹܐ>
    text <ܡ̇ܢ ܠܵܐ ܢܫܦܥ ܥܲܡ̈ܠܹܐ ܕܢܲܦܫܹܗ ܚܠܵܦ ܗܲܕܵܡܵܘ̈ܗܝ܁>
    text <܃ܗܘ̤ ܒܲܩܢܘܿܡܹܗ ܕܪܲܫ ܠܲܢ ܐܘܼܪܚܵܐ ܕܡܲܟܼܝܼܟܘܼܬܼܵܐ>
    text <ܬܵܘ ܢܸܬܼܡܲܟܲܟ ܕܠܵܐ ܢܸܬܼܢܲܟܼܪܹܐ ܠܡܘܼܠܟܵܢ ܚܲܝܹ̈ܐ܁>
    text <܃ܗܘ̤ ܚܵܘܝܼ ܠܲܢ ܕܲܒܼܡܘܼܟܵܟܼܵܐ ܫܩܲܠ ܙܵܟܼܵܘܼܬܼܵܐ>
    text <ܘܪܲܡܪܸܡ ܗܘ̤ ܠܹܗ ܘܠܲܟܼܢܵܘ̈ܬܹܗ ܡ̣ܢ ܡܘܼܟܵܟܼܵܐ܁>
    text <ܗܘ̤ ܐܲܠܸܦ ܠܲܢ ܢܝܼܫܵܐ ܚܲܝܵܐ ܕܲܢܕܲܡܹܐ ܒܹܗ܃>
  block
    text <ܢܸܚܢܹܐ ܒܙܵܥܹܐ ܘܲܒܼܗܲܕܵܡܹ̈ܐ ܠܘܵܬܼ ܡܘܼܟܵܟܼܵܐ܁>
    text <܃ܒܡܲܟܝܼܟܘܼܬܼܵܐ ܙܪܲܥ ܝܘܼܠܦܵܢܹܗ ܒܐܲܪܥܵܐ ܕܐ̄ܢܵܫܵܐ>
    text <ܘܐܵܘܥܝܼܘ ܐ̄ܢܵܫ̈ܐ ܦܸܐܪܹ̈ܐ ܚܠܲܝ̈ܐ ܕܡܲܟܝܼܟܘܼܬܼܵܐ܁>
    text <܃ܒܡܲܟܝܼܟܘܼܬܼܵܐ ܨܵܕܹܗ ܠܥܵܠܡܵܐ ܒܲܥܪܝܼܪܵܝܵܐ>
    text <ܘܐܲܥܸܠ ܚܵܒܼܫܹܗ ܠܓܼܘ ܡ̣ܢ ܚܸܣܢܹ̈ܐ ܕܡܲܟܝܼܟܘܼܬܼܵܐ܁>
    text <܃ܒܡܲܟܝܼܟܘܼܬܼܵܐ ܫܕܵܗ̇ ܠܲܡܨܝܼܕܬܹܗ ܒܝܲܡܵܐ ܕܐ̄ܢܵܫ̈ܐ>
    text <ܘܚܡܠܬ̤ ܨܲܝܼܕܵܐ ܕܡܲܟܿܝܟܘܼܬܼܵܐ ܕܨܵܕܘܼܗܝ ܪ̈ܚܡܹܐ܁>
    text <܃ܒܡܲܛܝܼܟܘܼܬܼܵܐ ܐܲܟܼܪܸܙ ܡܸܠܵܘ̈ܗܝ ܒܐܸܕܢܲܝ̈ ܟܠܢܵܫ>
    text <ܕܠܵܐ ܢܬܥܣܲܩ ܩܵܠ ܝܘܠܦܵܢܵܐ ܥܲܠ ܝܵܠܘܿܦܹ̈ܐ܁>
    text <܃ܢܝܼܪܵܐ ܢܝܼܚܵܐ ܩܪܵܗ̇ ܠܲܣܒܲܪܬܹܗ ܩܕܼܵܡ ܫܵܡܘܿܥ̈ܐ>
    text <ܕܠܵܐ ܢܬܪܦܹܐ ܕܲܥܝܵܢ ܐ̄ܢܵܫܵܐ ܡ̣ܢ ܦܘܼܠܚܵܢܵܗ̇܁>
    text <܃ܢܝܼܪܝ ܠܲܡ ܒܲܣܝܼܡ ܠܐܲܝܢܵܐ ܕܦܠܚ ܡܲܟܼܝܼܟܼܵܐܝܼܬܼ>
    text <ܘܛܵܒܼ ܩܲܠܝܼܠܵܐ ܡܘܒܲܠ ܡܸܠܲܝ̈ ܠܕܛܥܢ ܠܵܗ̇܁>
    text <܃ܘܐܸܢܗܘ̤ ܕܥܣܲܩܵܐ ܒܲܡܠܹܐ ܙܲܒܼܢܵܐ ܩܕܼܵܡ ܚܘܼ̈ܬܚܵܬܹܗ>
    text <ܗܵܐ ܠܘܼܒܵܒܼܵܐ ܕܦܘܼܪܥܵܢ ܐܲܓܼܪܵܐ ܛܵܒܼ ܡ̣ܢ ܥܲܡ̈ܠܹܐ܁>
    text <܃ܒܝܼ ܢܸܬܼܕܲܡܹܐ ܐܲܝܢܵܐ ܕܡܲܡܐܸܢ ܡ̣ܢ ܦܘܠܚܵܢܵܐ>
    text <ܕܦܸܠܚܲܬ ܒܲܩܢܘܿܡܝ ܐܲܪܥܵܐ ܕܐ̄ܢܫ̈ܐ ܘܲܕܪ̈ܘܼܚܢܐ܁>
    text <܃ܒܝܼ ܢܸܬܕܲܡܹܐ ܐܲܝܢܵܐ ܕܡܫܦܠ ܡ̣ܬ ܥܣܩ̈ܬܐ>
    text <ܕܕܵܫܸܬ ܥܘܼܩܣܵܐ ܕܡܵܘܬܼܵܐ ܝܲܥܢܵܐ ܒܗܲܢܝܼܐܘܼܬܼܵܐ܁>
    text <܃ܡ̣ܢ ܕܝܠܝܼ ܢܹܐܠܲܦ ܐܲܝܢܵܐ ܕܚܵܢܹܐ ܠܢܝܼܫܵܐ ܢܝܼܚܵܐ>
    text <ܘܗܵܐ ܡܸܬܼܥܲܐܹܐ ܠܘܵܬܼ ܪܘܼܡܪܵܡܵܐ ܕܠܵܐ ܡܸܬܼܡܪܲܟ܁>
    text <܃ܒܡܲܟܝܼܟܘܼܬܼܵܐ ܙܟܲܝ ܡܲܟܝܼܟܵܐ ܠܥܵܠܡܵܐ ܪܵܡܵܐ>
    text <ܬܵܘ̇ ܐܸܬܼܡܲܟܲܟܼܘ ܒܢܲܝ̈ ܕܲܝܼܚܵܐ ܘܣܲܒܼܘ ܪܘܼܡܪܵܡܵܐ܁>
    text <܃ܒܡܲܟܝܼܟܘܼܬܼܵܐ ܫܒܲܝܗܝ ܠܲܛܪܘܼܢܵܐ ܕܫܲܠܒܸܕ ܐ̄ܢܫ̈ܐ>
    text <ܬܵܘ ܢܸܓܼܕܘܿܠ ܠܹܗ ܟܠܝܼܠ ܙܵܟܼܘܬܼܵܐ ܒܡܲܟܝܼܟܘܼܬܼܵܐ܁>
    text <܃ܒܡܲܟܝܼܟܘܼܬܼܵܐ ܕܵܫܹܗ ܠܡܵܘܬܵܐ ܕܕܵܫ ܠܲܟܝܵܢܲܢ>
    text <ܢܕܘܿܫ ܚܘܼ̈ܬܚܵܬܹܗ ܒܡܲܟܼܝܼܟܘܼܬܼܵܐ ܒܕܘܼܡܝܵܐ ܕܝܼܠܹܗ܁>
    text <܃ܒܡܲܟܝܼܟܘܼܬܵܐ ܢܹܐܣܘܿܪ ܚܘܼܒܲܢ ܠܘܵܬܼ ܡܘܼܟܵܟܹܗ>
    text <ܕܠܵܐ ܢܬܪܦܹܐ ܡ̣ܢ ܡܘܼܠܟܵܢܹ̈ܐ ܕܥܬܝܼܪܵܬܼܵܐ܁>
    text <܃ܒܡܲܟܝܼܟܘܼܬܼܵܐ ܓܡܲܪܘ ܨܒܼܝܵܢܹܗ ܓܲܡܪ̈ܝ ܚܘܼܒܹܗ>
    text <܃ܘܫܵܘܬܸܦ ܐܸܢܘܿܢ ܒܲܫܒܝܼܚ̈ܬܵܐ ܕܩܲܒܸܠ ܘܝܼܪܸܒ̣>
    text <܃ܒܡܟܝܼܟܘܼܬܼܵܐ ܩܪܒܼ ܗܵܒܹܝܠ ܐܸܡܪܵܐ ܕܡܲܟܝܼܟ>
    text <ܘܡܲܟܝܼܟ ܗ̄ܘ̣ܵܐ ܛܵܒܼ ܨܒܼܝܵܢ ܢܲܦܫܹܗ ܡ̣ܢ ܩܘܼܪܒܵܢܗ܁>
    text <܃ܡܲܟܝܼܟ ܢܲܦܫܵܐ ܕܒܝܼܝ ܨܸܒܼܝܵܢܹܗ ܥܲܡ ܩܘܼܪܒܵܢܹܗ>
    text <ܘܣܲܠܸܩ ܕܸܒܚܹܗ ܘܨܸܒܼܝܵܢ ܢܲܦܫܹܗ ܠܘܵܬ ܬܲܪܥܘܼܬܼܵܐ܁>
    text <܃ܡܟܝܟܘܼܬܵܐ ܥܒܲܕܼܬܹܗ ܠܲܚܫܘܿܟ ܠܥܸܠ ܡ̣ܢ ܡܵܘܵܬܼܵܐ>
    text <ܘܐܵܘܥܝܼ ܓ̈ܦܹܐ ܠܐ ܡܝܘܿܬܹ̈ܐ ܠܘܵܬܼ ܚܲܝܘܼܬܵܐ܁>
    text <܃ܐܘ ܡܝܘܬܿܐ ܕܟܼܠܹܗ ܐܘܼܟܠܐ ܗ̄ܘ̣ ܕܡܵܝܘܿܬܘܼܬܼܵܐ>
    text <ܕܦܠܛ ܢܦܫܹܗ ܡ̣ܢ ܦܘܼܡ ܡܵܘܬܼܵܐ ܐܲܪܝܵܐ ܝܲܥܢܵܐ܁>
    text <܃ܐܵܦ ܢܘܿܚ ܢܝܼܚܵܐ ܒܡܲܟܝܼܟܼܘܼܬܼܵܐ ܟܒܸܫ ܝܲܨܪܹܗ>
    text <ܘܲܒܼܚܘܼ ܡܣܵܢܹܗ ܙܟܼܵܐ ܠܲܩܪܵܒܼܵܐ ܕܡܲܝܵ̈ܐ ܟܬܝܼ̈ܫܹܐ܁>
    text <܃ܐܘ ܝܲܩܝܼܪܵܐ ܕܲܛܒܲܥ ܡܸܕܪܹܗ ܒܡܲܝܵܐ ܕܚܫܹ̈ܐ>
    text <ܕܛܲܥܢܘܼܗ̇ ܓܲܠܠܹ̈ܐ ܠܝܲܩܝܼܪܘܼܬܹܗ ܘܠܵܐ ܐܬܛܒܲܥ܁>
    text <܃ܒܗܵܕܹܐ ܐܘܼܪܚܵܐ ܕܡܲܟܝܟܼܘܼܬܼܵܐ ܪܕܵܐ ܐܵܦ ܐܲܒܼܪܵܡ>
    text <ܘܲܡܢܲܥ ܘܲܡܛܵܐ ܠܘܵܬܼ ܫܘܼܠܵܡܵܐ ܕܦܘܼܪܥܵܢ ܐܲܓܼܪܵܐ܁>
    text <܃ܠܡܲܟܝܼܟܘܼܬܼܵܐ ܐܲܫܠܸܡ ܢܲܦܫܹܗ ܐܲܝܟ ܕܲܠܪܵܒܵܐ>
    text <ܘܝܼܠܸܦ ܡܸܢܵܗ̇ ܠܡܸܬܗܲܓܵܝܘܼ ܠܫܸܡ ܒܵܪܘܿܝܵܐ܀>
    text <܃ܐܘ ܬܠܡܲܝܼܕܵܐ ܕܝܼܠܸܦ ܘܐܲܠܸܦ ܠܹܗ ܘܲܠܕܝܼܠܹܗ>
    text <ܘܦܲܫܸܩ ܐ̄ܪ̈ܙܹܐ ܕܫܸܡ ܐܝܼܬܘܼܬܼܵܐ ܠܲܒܼܢܲܝ̈ ܓܸܢܣܹܗ܁>
    text <ܐܘ ܥܲܬܝܼܪܵܐ ܕܲܩܢܵܐ ܥܘܼܬܼܪܵܐ ܘܡܲܟܝܼܟܘܼܬܼܵܐ܃>
  block
    text <ܘܠܵܐ ܐܸܬܼܪܵܘܪܲܒܼ ܒܐܪ̈ܥܢܚܵܬܐ ܐܝܟ ܕܲܒܼܕܝܼܠܹܗ܁>
    text <܃ܥܲܦܪܵܐ ܫܝܼܛܵܐ ܩܪܵܐ ܠܲܩܢܘܿܡܹܗ ܩܕܼܵܡ ܒܵܪܘܿܝܹܗ>
    text <ܘܕܐܙܥܲܪ ܢܲܦܫܹܗ ܥܲܒܼܕܹܗ ܪܹܫܵܐ ܕܚܲܝܹ̈ܐ ܡܠܝܼ̈ܟܹܐ܁>
    text <܃ܐܲܒܼܪܵܡ ܢܸܗܘܹܐ ܐܲܝܟ ܡܲܚܙܝܼܬܼܵܐ ܠܩܲܢܝܲܝ̈ ܥܘܼܬܼܪܵܐ>
    text <ܘܠܵܐ ܢܸܬܬܪܝܼܡܘܿܢ ܒܥܸܠܲܬܼ ܥܘܼܬܼܪܵܐ ܥܲܠ ܡܲܟܼܝܼܟܹ̈ܐ܁>
    text <܃ܠܵܐ ܬܸܫܬܲܒܲܗܲܪ ܩܢܹܐ ܩܸܢܝܵܢܹ̈ܐ ܒܩܸܢܝܵܢ ܙܲܒܼܢܵܐ>
    text <ܕܗܵܐ ܗܘ̤ ܙܒܲܢܵܐ ܡܲܟܸܣ ܚܘܼܬܼܪܵܟ ܒܝܲܕ ܫܘܼܚܵܠܵܘ̈ܗܝ܁>
    text <܃ܘܥܒ̇ܪ ܙܲܒܼܢܵܐ ܘܥܵܒ̇ܪ ܥܘܼܬܼܪܵܐ ܥܲܡ ܩܸܢܝܵܢܵܘ̈ܗܝ>
    text <ܘܒܵܛܸܠ ܚܘܼܬܪܵܐ ܘܢܵܚܸܬ ܠܲܫܝܘܿܠ ܨܵܘܪܵܐ ܪܵܡܵܐ܁>
    text <܃ܠܡܵܢܵܐ ܚܬܝܼܪ ܐܲܢ̄ܬ ܒܲܕܠܵܐ ܕܝܠܵܟ ܒܲܪ ܡܵܝܘܿܬܹܗ>
    text <ܠܡ̇ܢ ܡܸܬܓܼܐܹܐ ܐܲܢ̄ܬܿ ܒܐܲܪ̈ܥܵܢܝܵܬܼܵܐ ܕܠܵܐ ܡܘ̈ܝܢ ܠܵܟ܁>
    text <܃ܐܢ̄ܬ ܥܲܦܪܵܐ ܐܲܢ̄ܬ ܘܲܠܕܲܝܚܝܼܵܐ ܗܵܦܸܟ ܡܸܕܪܵܟ>
    text <ܪܢܝܼ ܕܲܟܝܵܢܵܟ ܕܕܼܵܡ ܢܸܬܼܚܲܕܲܝܬ ܡ̣ܢ ܚܘܼܒܵܠܹܗ܁>
    text <܃ܕܲܥ ܠܲܟܼܝܵܢܵܟ ܘܡܲܟܸܟ ܢܲܦܫܹܟ ܩܕܼܵܡ ܚܵܙܹܐ ܟܠ>
    text <ܘܲܒܼܠܝܼ ܘܐܲܦܝܼܣ ܕܲܢܪܝܼܡ ܥܲܦܪܵܟ ܡ̣ܢ ܡܘܼܟܵܟܼܵܐ܁>
    text <܃ܠܒܸܫ ܡܘܼܟܵܟܼܵܐ ܒܲܕܼܡܘܼܬ ܢܲܚܬܼܵܐ ܥܲܠ ܗܲܕܲܡܲܝ̈ܟ>
    text <ܕܢܠܒܫ ܦܲܓܼܪܵܟ ܢܲܚܬܵܐ ܦܲܪܝܵܐ ܕܚܵܝܲܬܼ ܡܝܼ̈ܬܹܗ܁>
    text <܃ܩܢܝܼ ܡܘܼܟܵܟܼܵܐ ܥܘܼܬܼܪܵܐ ܪܲܒܵܐ ܕܠܵܐ ܡܸܬܡܲܣܟܿܢ>
    text <ܕܢܠܒܫ ܦܲܓܼܪܵܟ ܢܲܚܬܵܐ ܦܲܐܝܵܐ ܕܚܵܝܲܬܼ ܡܝܼ̈ܬܹܐ܁>
    text <܃ܩܢܝܼ ܡܘܼܟܵܟܼܵܐ ܥܘܼܬܼܪܵܐ ܪܲܒܵܐ ܕܠܵܐ ܡܸܬܡܲܣܟܲܢ>
    text <ܕܬܫܘܐ ܠܡܣܒܼ ܥܘܼܬܼܪܵܐ ܕܚܲܝܹ̈ܐ ܕܠܵܐ ܫܘܼܠܵܡܵܐ܁>
    text <܃ܚܘܪ ܒܲܐܒܲܪܵܗܵܡ ܕܩܢ̣ܵܐ ܥܘܼܬܼܪܵܐ ܘܡܲܟܝܼܟܘܼܬܼܵܐ>
    text <ܘܥܲܬܼܪ ܘܐܲܡܸܠܸܟ ܒܐܲܪ̈ܥܵܝܵܬܐ ܘܪ̈ܘܼܚܵܢܵܝܵܬܼܵܐ܁>
    text <܃ܕܲܡܵܐ ܒܝܲܥܩܘܿܒܼ ܕܡܲܟܸܟ ܢܲܦܫܹܗ ܒܲܐܪ̈ܥܵܢܝܵܬܵܐ>
    text <ܘܲܩܢ̣ܵܐ ܕܲܪܓܼܵܐ ܕܡܲܟܝܼܟܘܼܬܼܵܐ ܘܩܲܫܝܼܫܘܼܬܼܵܐ܁>
    text <ܚܙܝܼ ܬܸܕܡܘܼܪܬܵܐ ܕܣܸܥܪܲܬ̤ ܒܐܝܼܕܹܗ>
    text <܃ܡܲܟܝܼܟܘܼܬܼܵܐ>
    text <ܕܗܦܟܹܗ ܠܛܲܟܼܣܵܐ ܕܣܡ ܒܪܘܿܝܵܐ ܐ̄ܢܵܫܵܐ܁>
    text <ܡܟܝܟܘܼܬܹܗ ܥܨܬ̣ ܠܟܝܢܐ܁>
    text <܃ܠܒܲܪ ܡ̣ܢ ܛܲܟܼܣܵܐ>
    text <ܘܝܸܗܒܲܬ̤ ܕܲܪܓܼܵܐ ܕܩܲܫܝܼܫܘܼܬܼܵܐ ܠܲܙܥܘܿܪܘܼܬܼܵܐ܁>
    text <܃ܡ̇ܢ ܠܵܐ ܢܸܪܚܲܡ ܡܲܟܝܼܟܘܼܬܼܵܐ ܩܢܝܼܬ̤ ܚܲܝܠܵܐ>
    text <ܕܚܣܢܐ ܒܚܲܝܠܵܗ̇ ܟܝܵܢܝ̈ܬܐ ܘܫܘܼܠܵܛܢܲܝ̈ܗܘܿܢ܁>
    text <܃ܡ̇ܢ ܠܵܐ ܢܸܥܪܘܿܩ ܡ̣ܢ ܪܵܡܘܼܬܼܵܐ ܡܚܝܠܲܬܼ ܚܲܝܠܵܐ>
    text <ܕܙܥܲܪ ܚܲܝܠܵܗ̇ ܒܐܝܼܕܲܝ̈ ܥܣܹܘܼ ܩܕܼܵܡ ܡܲܟܼܝܼܟܼܵܐ܁>
    text <܃ܚܘܼܬܼܪܹܗ ܕܥܸܣܘܼ ܡܲܟܸܟ ܢܲܦܫܹܗ ܘܚܵܒܼ ܘܐܸܬܼܡܲܣܟܲܢ>
    text <ܘܐܸܫܠܸܡ ܕܲܪܓܼܐ ܕܩܲܫܝܼܫܘܼܬܵܐ ܠܲܕܲܙܥܘܿܪ ܡܸܢܹܗ܁>
    text <܃ܢܸܥܪܘܿܩ ܟܠܢܵܫ ܡ̣ܢ ܣܵܡܘܼܬܼܵܐ ܙܲܝܢܵܐ ܢܟܼܝܼܠܵܐ>
    text <ܕܠܵܐ ܡܨܐ ܡܙܟܐ ܒܓܼܵܘ ܬܟܼܬܘܼܫܵܐ ܠܲܕܠܵܒܸܫ ܠܹܗ܁>
    text <܃ܢܸܠܒܲܫ ܟܠܢܵܫ ܡܲܟܝܼܟܘܼܬܵܐ ܙܲܝܼܢܵܐ ܛܵܒܼܵܐ>
    text <ܕܐܵܦ ܠܲܪ̈ܦܲܝܵܐ ܡܲܩܢܹܐ ܚܲܝܠܵܐ ܘܝܗܸܒܼ ܐܲܓܼܪܵܐ܁>
    text <܃ܒܗܵܢܵܐ ܙܲܝܢܵܐ ܕܡܲܟܝܼܟܘܼܬܼܵܐ ܢܨܝܲܝ ܐܵܦ ܝܵܘܣܸܦ>
    text <ܘܲܙܟܼܵܐ ܩܪܵܒܼܵܐ ܕܲܪ̈ܓܼܝܼܓܼܵܬܼܵܐ ܒܝܲܕ ܚܘܼܡܣܵܢܐ܁>
    text <܃ܡܲܟܝܼܟܘܼܬܼܵܐ ܠܒܸܫ ܐܵܦ ܡܘܼܫܹܐ ܒܲܕܼܡܘܼܬ ܙܲܝܼܢܵܐ>
    text <ܘܚܵܒܼܘ ܡ̣ܢ ܩܵܠܹܗ ܠܒܼܝܼܫܲܝ̈ ܙܲܝܢܵܐ ܕܚܲܪܵܫܘܼܬܼܵܐ܁>
    text <܃ܒܡܲܟܝܼܘܼܬܼܵܐ ܡܫܲܚ ܪܸܥܝܵܢܹܗ ܐܲܝܟ ܐܲܬܼܠܹܝܛܵܐ>
    text <ܘܐܒܼܗܸܬ ܐܸܢܘܿܢ ܠܵܐ ܓܼܘܿܢܸ̈ܣܛܹܐ ܕܡܸܫܚܲܬ̤ ܛܘܼܥܝܲܝ܁>
    text <܃ܒܡܲܟܝܼܟܘܼܬܼܵܐ ܕܟܲܝ ܦܲܓܼܪܹܗ ܘܩܲܕܸܫ ܢܲܦܫܹܗ>
    text <ܘܬܲܪܓܸܡ ܦܘܼܡܹܗ ܩܵܠ ܒܘܼܕܵܩܵܐ ܕܲܣܬܝܼܪ݁ܵܬܵܐ܁>
    text <܃ܡܲܟܝܼܟܘܼܬܵܐ ܪܚܸܡ ܦܵܪܘܿܫܵܐ ܡ̣ܢ ܟܠ ܡܸܕܹܡ>
    text <ܘܒܵܗ̇ ܐܸܬܼܥܲܠܝܼ ܠܕܲܪܓܼܵܐ ܪܵܡܵܐ ܠܥܸܠ ܡ̣ܬ ܟܠܢܵܫ܁>
    text <܃ܗܵܐ ܣܵܗܕܘܼܬܼܵܐ ܕܡܲܟܝܼܟܘܼܬܹܗ ܠܓܼܵܘ ܡ̣ܢ ܣܸܦܪ̈ܘܗܝ>
    text <ܕܡܲܟܝܼܟ ܗ̄ܘ̣ܵܐ ܠܲܡ ܓܲܒܼܪܵܐ ܡܘܼܫܹܐ ܛܵܒܼ ܡ̣ܢ ܟܠܢܵܫ܁>
    text <܃ܐܵܦ ܚܵܙܹܐ ܟܠ ܚܵܙܝܗܝ ܕܡܟܣܝ ܢܲܚܬܵܐ ܢܲܟܼܦܵܐ>
    text <ܘܙܲܚܝܹܗ ܒܫܘܼܒܼܚܵܐ ܘܗܘܐ ܐܲܠܵܗ ܒܹܝܬܼ ܡܵܝ̈ܘܬܹܐ܁>
    text <܃ܐܘ ܡܲܟܝܼܟܼܵܐ ܕܡܲܟܸܟ ܢܲܦܫܹܗ ܦܵܪܘܿܫܵܐܝܼܬ>
    text <ܘܲܢܣܲܒܼ݂ ܐܲܓܼܪܵܐ ܕܪܲܒ ܡ̣ܢ ܥܲܡܠܵܐ ܕܡܲܟܝܼܟܼܘܼܬܹܗ܁>
  block
    text <܃ܐܘ ܒܲܪ ܛܘܼܗܡܵܐ ܕܐܲܪ̈ܥܵܢܵܝܹܐ ܟܝܵܢܵܐ ܫܝܼܛܵܐ>
    text <ܕܲܠܒܸܫ ܫܘܼܒܼܚܵܐ ܕܢܘܼܟܪܵܝ ܠܲܡܫܵܐ ܕܡܵܝܘܿܬܘܼܬܵܐ܁>
    text <܃ܐܘ ܡܸܣܟܹܢܵܐ ܡܙܠܗܙ ܚܲܝܹ̈ܐ ܘܲܒܼܨܝܼܪ ܥܘܼܡܪܵܐ>
    text <ܕܩܵܢܐ ܥܘܼܬܼܪܵܐ ܪܘܼܚܵܢܝܵܐ ܘܫܸܡ ܐܲܠܵܗܵܐ܁>
    text <܃ܒܡܘܼܫܹܐ ܢܸܚܙܝܼܗ̇ ܠܡܲܟܼܝܼܟܘܼܬܼܵܐ ܟܡܵܐ ܬܸܢܢܪܝܼܡܲܬ̤>
    text <ܕܢܸܬܸܠ ܐܝܼܕܵܐ ܠܙܵܟܼܘܼܬܼ ܚܲܝܠܹܗ ܕܚܹܝܠ ܟܠ ܡܸܫܟܲܚ܁>
    text <܃ܒܹܗ ܢܸܬܼܒܲܩܘܿܢ ܒܢܲܝ̈ ܦܲܠܚܘܼܬܼܵܐ ܕܡܲܟܼܝܼܟܼܘܼܬܼܵܐ>
    text <ܘܠܵܐ ܢܸܬܪܦܘܢ ܡ̣ܢ ܬܲܟܼܬܘܼܫܵܐ ܕܠܘܼܩܵܒܼܵܠ ܚܘܼܬܼܪܵܐ܁>
    text <܃ܠܘܩܒܼܵܐ ܚܘܼܠܪܵܐ ܢܙܲܝܢ ܢܲܦܫܹܗ ܡܲܟܝܼܟ ܢܲܦܫܵܐ>
    text <ܐܲܝܟ ܐܲܬܼܠܹܝܛܵܐ ܕܢܵܛܲܪ ܢܲܦܫܹܗ ܡ̣ܢ ܕܲܠܩܘܼܒܼܠܹܗ܁>
    text <܃ܣܵܢܐܵܐ ܗ̄ܘ̣ ܚܘܼܬܼܪܵܐ ܐܵܦ ܣܵܩܘܿܪܵܐ ܕܡܲܟܝܼܟܘܼܬܼܵܐ>
    text <ܘܠܵܐ ܙܵܕܸܩ ܠܹܗ ܠܡܲܟܝܼܟ ܢܦܲܫܵܐ ܠܡܬܪܦܝܘ܁>
    text <܃ܛܪܡܟܝܼܟܼܵܐ ܚܸܣܢܹ̈ܐ ܕܢܲܦܫܵܟ ܡ̣ܢ ܫܘܼܒܼܗܵܪܐ>
    text <ܕܕܲܠܡܵܐ ܢܸܣܥܹܐ ܘܢܸܒܘܿܙ ܓܲܙܵܐ ܕܡܲܟܝܼܟܘܼܬܵܟ܁>
    text <܃ܐܲܓܝܼܪ ܙܵܘ̈ܥܹܐ ܕܦܵܪܘܿܫܘܼܬܵܟ ܘܛܪ ܣܝܼ̈ܡܵܬܵܟ>
    text <ܘܲܪܕܘܿܦ ܫܸܢܬܼܵܐ ܕܡܲܐܝܼܢܘܼܬܼܵܐ ܡ̣ܢ ܚܘܼܫܵܒܲܝ̈ܟ܁>
    text <܃ܠܒܼܵܫ ܫܸܪܝܵܢܵܐ ܕܡܲܟܼܝܼܟܘܼܬܼܵܐ ܠܘܼܩܒܼܵܠ ܚܘܼܬܼܪܵܐ>
    text <ܘܐܲܚܘܿܕ ܣܲܝܦܵܐ ܕܡܸܠܲܬܼ ܫܲܝܢܵܐ ܒܪܸܫ ܣܸܦܘ̈ܬܵܟ܁>
    text <܃ܠܵܐ ܬܸܬܸܠ ܠܹܗ ܠܲܒܼܥܸܠܕܪܵܐ ܕܢܬܼܒܲܩܹܐ ܒܵܟ>
    text <ܕܠܵܐ ܢܸܬܼܠܒܲܒ ܥܲܠ ܬܲܟܼܬܘܼܫܵܐ ܘܢܸܣܥܹܐ ܠܩܸܛܠܵܐ܁>
    text <܃ܩܵܛܹܠ ܐ̄ܢܵܫܵܐ ܗ̄ܘ̣ ܚܘܼܬܼܪܵܐ ܣܲܟܼܠܵܐ ܕܠܵܐ ܒܘܼܝܵܢܵܐ>
    text <ܘܠܵܐ ܐ̄ܢܵܫ ܚܵܐܲܪ ܒܪܲܒܘܼܢ ܩܸܛܠܵܐ ܕܡܲܪܵܚܘܼܬܹܗ܁>
    text <܃ܛܪܘܢܵܐ ܗ̄ܘ̣ ܕܬܪܹܝܢ ܕܠܵܐ ܡܬܪܟܟ ܒܩܵܠ ܟܘܼܘܵܢܵܐ>
    text <ܘܒܕܡܘܼܬ ܐܲܪܝܵܐ ܢܵܗ̇ܡ ܟܠܫ̇ܥ ܠܡܬܒܲܪ ܐ̄ܢܵܫܵܐ܁>
    text <܃ܗܘ̤ܝܘ ܬܲܒܼܪܹܗ ܠܩܵܐܹܝܢ ܒܘܼܟܼܪܵܐ ܕܲܚܬܝܼܪܘܼܬܼܵܐ>
    text <ܘܐܲܪܥܸܠ ܦܲܓܼܪܹܗ ܘܐܲܦܗܝܼ ܠܢܲܦܫܹܗ ܡ̣ܢ ܬܲܩܢܘܼܬܼܵܐ܁>
    text <ܗܘ̤ ܡܲܠܸܠ ܒܹܗ ܒܚܵܡ ܙܲܠܝܼܠܵܐ ܘܨܥܪ ܠܐܲܒܘܼܗܝ܁>
    text <ܘܲܗܦܲܟ ܟܲܕܢܹܗ ܒܫܝܼܪܵܐ ܩܲܫܝܵܐ ܕܠܵܘܛܲܬ ܟܹܐܢܵܐ܁>
    text <܃ܡܸܠܟܹܗ ܥܒܼܕܹܗ ܠܥܸܣܘܼ ܪܲܦܝܵܐ ܕܢܵܘܒܸܕ ܕܲܪܓܹܗ>
    text <ܘܲܒܼܥܸܢܝܵܢܹܗ ܝܼܠܸܦ ܕܢܒܼܦܪ ܥܲܠ ܘܲܠܝܲܬܵܐ܁>
    text <܃ܒܹܗ ܐܸܙܕܲܝ̈ܢ ܦܸܪܥܘܿܢ ܡܲܠܟܵܐ ܠܘܼܩܒܼܵܠ ܡܘܼܫܸܐ>
    text <ܘܕܐܡܲܪܲܝܝ ܣܲܓܿܝܼ ܢܚܸܬܼ ܠܲܬܼܗܘܿܡܵܐ ܕܠܵܐ ܚܵܘܣܵܢܵܐ܁>
    text <܃ܥܲܡܹܗ ܐܦܠܲܚܘ ܐܵܦ ܡܲܪ̈ܵܚܹܐ ܕܪܲܓܼ ܟܵܗܢܘܼܬܼܵܐ>
    text <ܘܲܢܚܸܬܼ ܠܲܫܝܘܿܠ ܟܲܕ ܠܵܐ ܡܝܬܝܬ ܠܒܲܪ ܡ̣ܢ ܛܲܟܼܣܵܐ܁>
    text <܃ܒܚܹܝܠ ܫܘܼܒܼܗܵܪܹܗ ܓܙܲܗ ܣܲܢܚܝܼܪܸܒܼ ܥܲܠ ܚܙܲܩܝܵܐ>
    text <ܘܐܲܙܥܸܩ ܡ̣ܢ ܫܸܠܝ ܩܵܠ ܟܹܐܢܘܼܬܼܵܐ ܘܥܲܒܼܕܹܗ ܓܘܼܚܟܵܐ܁>
    text <܃ܚܘܼܬܼܪܵܐ ܬܲܪܓܸܡ ܒܩܵܠ ܓܘܼܕܵܦܵܐ ܒܦܘܿܡ ܪ̈ܲܒܫܵܩܹܐ>
    text <ܘܣܲܟܼܪܹܗ ܠܦܘܼܡܹܗ ܩܵܠ ܒܘܼܕܵܩܐ ܕܲܢܒܼܝܼܘܼܬܼܵܐ܁>
    text <܃ܚܘܼܬܪܵܐ ܣܲܟܼܐܵܐ ܫܒܲܝܗܝ ܠܲܪܚܸܒܼܥܲܡ ܡܲܠܟܵܐ ܣܲܟܼܠܵܐ>
    text <ܘܲܕܫ̇ܛ ܡܸܠܟܵܐ ܗܘ̤ܵܐ ܢܘܼܟܼܪܵܝܵܐ ܠܝܵܪܬܘܼܬܼ ܫܲܒ̈ܛܹܐ܁>
    text <܃ܐܵܦ ܒܲܒܼܠܵܝܵܐ ܒܙܲܝܼܢܵܐ ܕܚܘܬܼܪܐ ܟܒܫ ܥܲܡܡܹ̈ܐ>
    text <ܘܲܗܦܲܟ ܚܘܼܬܼܪܹܗ ܟܲܕܢܹܗ ܒܢܝܼܪܵܐ ܥܲܡ ܚܲܝܘܬܵܐ܁>
    text <܃ܥܲܠ ܟܠ ܥܲܡܡܝܼ̈ܢ ܐܲܪܝܼܡ ܫܲܒܼܛܹܗ ܘܲܪܕܵܐ ܠܟܼܠܢܵܫ>
    text <ܘܠܵܐ ܐܸܬܼܒܲܝܲܢ ܕܡ̇ܢ ܪܵܕܹܐ ܒܗ ܠܲܟܼܢܘܵܬܹ̈ܗ܁>
    text <܃ܘܲܕܠܵܐ ܙܵܕܸܩ ܚܹܝܠ ܙܵܟܼܘܬܵܐ ܠܲܡܙܲܟܼܝܵܢܹܗ>
    text <ܐܲܣܠܝܼ ܘܲܫܕܵܝܗܝ ܠܐܸܟܣܘܿܪܝܵܐ ܕܥܲܡ ܚܲܝ̈ܘܵܬܼܵܐ܁>
    text <܃ܗܵܐ ܦܘܼܪܥܵܢܵܐ ܕܦܵܪܲܥ ܚܘܼܬܼܪܵܐ ܠܲܕܵܪܵܚܹܡ ܠܹܗ>
    text <ܥܪܘܿܩܘ ܚܲܠܫܹ̈ܐ ܡ̣ܢ ܦܠܚܘܼܬܹܗ ܕܩܵܛܸܠ ܐ̄ܢܵܫܵܐ܁>
    text <܃ܗܵܐ ܐܸܬܼܦܲܪܣܝܼ ܢܸܟܼܠܹܗ ܟܲܣܝܵܐ ܒܣܵܗܕܘܼܬܼ ܪܘܼܚܵܐ>
    text <ܠܐ̄ܢܫ ܢܛܥܐ ܒܵܬܲܪ ܡܸܠܵܘ̈ܗܝ ܟܲܕ ܒ̈ܬܐ܃>
  block
    text <܃ܗܵܐ ܐܸܬܚܘܝܼ ܕܫܘܼܠܵܡ ܐܘܼܪܚܹܗ ܒܸܗܬܲܬ ܐܦܹ̈ܐ ܗ̄ܝ̣>
    text <ܘܒܓܘܡܨܵܐ ܡܛܒܲܥ ܠܐܝܢܵܐ ܕܪܵܕܹܐ ܥܲܡܹܗ܁>
    text <܃ܠܵܐ ܟܹܝܬ ܬܪܕܹܐ ܒܐܘܼܪܚܵܐ ܕܚܘܼܬܪܵܐ ܐܘ ܒܲܪܢܵܫܵܐ>
    text <ܫܒܘܿܩ ܪܡܘܼܬܼܵܐ ܘܙܸܠ ܒܠܘܝܼܬܼܵܐ ܕܡܲܟܝܟܘܼܬܵܐ܁>
    text <܃ܠܵܐ ܬܫܬܒܗܲܪ ܒܩܸܢܝܵܢ ܙܒܼܢܵܐ ܕܠܵܐ ܡܬܩܕܹܐ>
    text <ܚܙܝܼ ܣܓܼܝ̈ܠܹܐ ܕܟܲܢܸܫܘ ܥܘܼܬܪܵܐ ܘܫܲܒܼܩܘܼܗܝ ܒܐ̄ܪܥܵܐ܁>
    text <܃ܠܵܐ ܬܬܪܘܿܪܲܒܼ ܒܫܸܡ ܫܘܠܛܢܵܐ ܕܡܥܒܪ ܥܒ̇ܪ>
    text <ܚܘܪ ܘܐܬܒܩܵܐ ܒܣܝܡܲܝ̈ ܬ̈ܓܹܐ ܕܣܝܼܡܝܼܢ ܒܫܲܝܘܿܠ܁>
    text <܃ܡ̇ܢ ܡ̣ܢ ܡܠܟ̈ܐ ܦܪܩܹܗ ܬܵܓܹܗ ܡ̣ܢ ܦܘܼܡ ܡܵܘܬܼܵܐ>
    text <ܘܡ̇ܢ ܝܗ̣ܒ ܥܘܼܬܼܪܵܐ ܘܙܒܼܢ ܚܝܐ ܕܠܵܐ ܫܘܼܠܵܡܵܐ܁>
    text <܃ܠܵܐ ܒܪܢܫܵܐ ܠܵܐ ܬܫܬܒܗܲܪ ܘܬܛܠܐ ܢܦܫܵܟ>
    text <ܕܠܲܝܬ ܡܵܘܬܵܐ ܕܠܵܘ ܠܲܟܼܝܢܵܐ ܕܥܦܪܹܗ ܗ̇ܦܟ܁>
    text <܃ܚܲܝܹ̈ܐ ܕܙܒܼܢܵܐ ܩܢܹܐ ܒܲܪܢܫܵܐ ܘܠܵܘ ܕܠܥܲܠܲܡ>
    text <ܘܗܵܐ ܬܲܚܘܝܼܬܼܵܐ ܕܟܪܝܘܼܬ ܚܲܝܵܘ̈ܗܝ ܒܲܬܪܥ ܡܵܘܬܼܵܐ܁>
    text <܃ܠܦܘܼܬ ܚܲܝܘܼܬܹܗ ܚܝܵܒܼ ܡܵܕܝܼܢ ܕܢܚܵܐ ܕܐ̄ܢܫܐ>
    text <ܘܒܐܝܕܐ ܕܦܐܝܐ ܢܕܪܲܫ ܚܝܵܘ̈ܗܝ ܠܘܵܬܼ ܫܘܼܠܵܡܵܐ܁>
    text <܃ܒܫܝܛܘܼܬ ܡܸܕܪܹܗ ܢܚܘܿܪ ܥܦܪܢܵܐ ܕܟܼܡܵܐ ܡܲܟܝܟ>
    text <ܘܢܲܡܟ ܢܦܫܹܗ ܕܠܵܐ ܢܬܚܣܕ ܐܵܦ ܡ̣ܢ ܡܸܕܪܹܗ܁>
    text <܃ܡܟܝܼܟܘܼܬܼܵܐ ܦܐܝܵܐ ܠܲܫܡܟ ܐܘܿ ܥܲܦܪܢܵܐ>
    text <ܠܡ̇ܢ ܡܬܓܐܹܐ ܐܲܢ̄ܬ ܒܕܠܵܐ ܦܐ̈ܝܵܢ ܠܫܸܡ ܕܚܝܼܚܵܐ܁>
    text <܃ܒܲܪ ܓܸܢܣܵܐ ܐܲܢ̄ܬ ܐܘܿ ܒܲܪܢܵܫܵܐ ܕܐ̄ܢܫ̈ܐ ܟܐܢܹ̈ܐ>
    text <ܪܕܝܼ ܒܫܒܝܼܐܵܐ ܕܡܟܝܟܘܼܬܼܵܐ ܕܕܲܪܲ ܫܘ̣ ܟܐܢܹ̈ܐ܁>
    text <܃ܚܙܘܩ ܒܠܘܼܝܼܬܼܵܐ ܡܠܝܼܬ ܘܫܲܝܢܵܐ ܥܲܡ ܩܲܕܡ̈ܝܼܵܐ>
    text <ܘܚܙܝܼ ܕܢܚܝܵܐ ܠܘܼܝܼܬܼܵܐ ܕܥܲܡ̈ܠܹܐ ܕܡܟܝܼܟܘܼܬܼܵܐ܁>
    text <܃ܕܲܡܵܐ ܒܕܘܝܼܕ ܕܟܼܡܵܐ ܡܟܟ ܨܒܼܝܵܢ ܢܲܦܫܹܗ>
    text <ܘܠܵܐ ܐܫܬܒܗܲܪ ܒܪܒܘܼܬ ܥܲܡܠܵܐ ܕܡܟܝܼܟܘܼܬܹܗ܁>
    text <܃ܚܙܝܼ ܕܓܼܒܬܗ ܡܠܬܼ ܫܲܝܢܵܐ ܠܕܪܓܼܐ ܪܡܵܐ>
    text <ܘܠܵܐ ܐܬܪܦܝܼ ܒܕܗܘ̤ܐ ܪܲܦܝܵܐ ܡ̣ܢ ܫܘܼܠܛܵܢܹܗ܁>
    text <܃ܡܫܝܼܚ ܡ̣ܢ ܪܘܼܚܵܐ ܕܢܗܘܹܐ ܡܠܟܵܠ ܘܡܒܲܕܩܢܵܐ>
    text <ܘܢܦܝܼܩ ܦܗ̇ܐ ܠܒܲܪ ܡ̣ܢ ܥܲܡ̇ܐ ܐܲܝܟ ܣܪܘܿܚܵܐ܁>
    text <܃ܥܒܼܝܼܕ ܨܒܝܼܢܹܗ ܗܝܟܲܠ ܩܘܼܕܫܵܐ ܠܪܘܼܚ ܓܸܠܝܢܵܐ>
    text <ܘܪܕܝܼܦ ܟܠܫܵܥ ܡ̣ܢ ܪܘܼܚ ܫܘܼܩܪܵܐ ܕܫܪܝܵܐ ܫܒܐܘܿܠ܁>
    text <܃ܢ̇ܩܫ ܟܠܫܵܥ ܪܸܡܙܵܐ ܟܲܣܝܵܐ ܒܟܸܢܵܪ ܢܦܫܹܗ>
    text <ܘܪܕܦ ܫܐܕܹ̈ܐ ܡ̣ܢ ܚܣܡܵܐ ܕܪܘܝܼܦ ܡܢܹܗ܁>
    text <܃ܡܵܐ ܕܐܫܬܚܝܢ ܘܦܩܪ ܫܐܘܿܠ ܒܐܫܕܵܐ ܦܲܩܪܵܐ>
    text <ܢܩܲܫ ܒܲܪ ܐܝܼܫܝ ܒܟܸܢܵܪ ܪܘܼܚܵܐ ܘܫܲܢܝܼ ܢܟܼܝܼܠܵܐ܁>
    text <܃ܡܵܐ ܕܐܬܒܥܪܲܪ ܩ̇ܛܠ ܐ̄ܢܫܐ ܒܓܼܵܘ ܚܣܡܵܐ>
    text <ܐܙܥܩ ܕܘܝܼܕ ܒܪܘܼܚ ܓܸܠܝܢܵܐ ܘܙܵܥ ܡܵܪܘܿܕܵܐ܁>
    text <܃ܘܡܵܐ ܬܘܼܒܼ ܕܐܗܓܼܝ ܫܸܓܝܼܪ ܒܚܣܡܵܐ ܡ̣ܢ ܫܘܢܩܹܗ>
    text <ܠܛܫ ܣܦܣܪܐ ܕܢܐܫܘܼܕ ܠܕܡܵܐ ܕܡܥܕܪܢܹܗ܁>
    text <܃ܟܪܝܼܗܵܐ ܣܟܼܠܐ ܕܪܡܹܐ ܒܟܹܐܒܵܐ ܕܫܐܕܼܵܐ ܘܥܵܘ̣ܠܵܐ>
    text <ܫܪܝܼ ܡܨܚܐ ܠܣܝܵܐ ܕܪܘܼܚܵܐ ܕܥܨܒܹܗ ܒܪ݁ܲܚܡܹܐ܁>
    text <܃ܒܬܪܹܝܢ ܟܐܒܝܼ̈ܢ ܕܠܵܐ ܒܘܼܝܵܢܵܐ ܪܡܹܐ ܗ̄ܘ̣ܵܐ ܫܵܐܘܿܠ>
    text <ܚܣܡܐ ܣܡܝܵܐ ܘܫܐܕܵܐ ܦܲܩܪܵܐ ܕܢ̇ܟܠ ܐ̄ܢܫܵܐ܁>
    text <܃ܣܡܵܐ ܕܪܘܼܚܵܐ ܣܡ ܠܹܗ ܕܵܘܝܼܕ ܠܦܘܼܬ ܡܘܼܪܗܵܢܹܗ>
    text <ܘܕܓ̣ܠܝܨ ܡܢܹܗ ܣܪܝܼ ܘܐܬܒܣܒܲܣ ܘܡܝܼܬ ܒܲܚܛܝܼܬܹܗ܁>
    text <܃ܠܫܐܘܿܠ ܢܚܸܙܘܿܢ ܚܬܪ݁ܲܝ ܠܸܒܵܐ ܕܪܵܡܹܝܢ ܘܵܣܡܹܝܢ>
    text <ܕܣܡܝܹܗ ܚܣܡܵܐ ܘܩܛܠܹܗ ܚܘܼܬܪܵܐ ܒܣܝܦܵܐ ܕܥܘܼܪ̈ܠܹܐ܁>
    text <ܒܕܘܝܼܕ ܢܚܪܘܿܢ ܐܦ ܡܟܼܝܼ̈ܟܹܐ ܪ̈ܚܡܲܝ ܫܲܝܢܵܐ܁>
    text <ܕܠܵܐ ܢܬܪܦܘܿܢ ܒܩܵܠ ܨܘܚ̈ܬܐ ܕܡ̣ܢ ܡܲܪ̈ܚܹܐ܁>
  block
    text <܃ܠܵܐ ܬܟܼܪܹܐ ܠܵܟ ܡܟܝܼܟ ܢܦܲܫܵܐ ܡܵܐ ܕܡܨܛܚܐ ܐܢܬ>
    text <ܚܙܝܼ ܒܲܪ ܐܝܼܫܲܝ ܕܦܸܪܥܹܗ ܫܐܘܿܠ ܚܣ̇ܕܐ ܘܨܲܥܼܪܵܐ܁>
    text <܃ܠܵܐ ܬܦܪܥܝܼܘܗܝ ܠܕܡܒܹܐܫ ܠܵܟ ܐܲܝܟ ܣܘܼܪܚܢܹܗ>
    text <ܕܠܵܐ ܬܬܚܣܕ ܡ̣ܢ ܗܘ̇ ܩܵܠܵܐ ܕܐܡ̇ܪ ܕܫܒܼܘܿܩ܁>
    text <܃ܐܲܣܘܿܪ ܚܘܼܒܵܟ ܒܢܝܼܪܵܐ ܢܝܼܚܵܐ ܕܡܲܟܝܼܘܬܼܵܐ>
    text <ܘܠܵܐ ܬܬܪܦܹܐ ܡ̣ܢ ܦܘܼܠܚܢܵܐ ܪܘܼܚܢܝܵܬܐ܁>
    text <܃ܚܙܘܿܩ ܒܠܘܼܝܵܬܐ ܕܡܠܲܝ̈ ܪܘܼܚܵܐ ܒܐܘܪܚܵܐ ܕܣܸܦܪܹ̈ܐ>
    text <ܘܕܪܝܼ ܒܗܡܵܐ ܒܝܼܢܬ ܚܘܩܹ̈ܐ ܕܡܟܝܼܟܘܼܬܼܵܐ܁>
    text <܃ܩܪܝܼ ܘܐܣܬܟܲܠ ܒܚܝܹܠ ܦܠܐܬ̈ܐ ܕܟܼܪܵܘܙܘܼܬܼܵܐ>
    text <ܘܝܲܠܦ ܡܬܠܹ̈ܐ ܘܦܘܼܫܵܩ ܐ̄ܪ̈ܙܐ ܕܲܣܬܝܪ̈ܬܵܐ܁>
    text <܃ܒܥܝܼ ܦܣܘܿܩܵܐ ܕܡܬܐܵܐ ܕܲܪܫܝܼܡ ܠܘܩܒܼܵܠ ܚܘܼܬܪܵܐ>
    text <ܘܚܙܝܼ ܬܡ̇ܢ ܬܪܹܝܢ ܕܲܡܨܲܠܝܼܢ ܩܕܼܵܡ ܚ̇ܙܹܐ ܟܠ܁>
    text <܃ܚܘܪ ܒܦܪܝܼܫܵܐ ܚܬܝܼܪܵܐ ܣܲܟܼܠܵܐ ܕܫܒܼܗܪ ܢܦܫܹܗ>
    text <܃ܘܕܐܪܝܼܡ ܩܠܹܗ ܥܲܒܼܕܹܗ ܚܘܼܬܪܹܗ ܕܠܵܐ ܦܘܼܪܥܢܵܐ>
    text <܃ܠܐ ܕܓܠ ܗ̄ܘ̣ܵܐ ܒܡܕܡ ܕܐܡ̣ܪ ܕܠܵܐ ܓܪ ܡܲܠܒ̣>
    text <ܐܸܠܵܐ ܒܕܒ̣ܥܐ ܢܚܵܘܹܐ ܥܲܡܠܵܘ̈ܗܝ ܢܚܸܬ ܒܲܗܝܼܬ܁>
    text <܃ܗܵܐ ܦܘܼܪܥܢܹܗ ܕܚܘܼܬܪܵܐ ܣܟܼܠܵܐ ܠܕܠܒܸܫ ܠܹܗ>
    text <ܕܡܣܪܸܩ ܠܹܗ ܡ̣ܢ ܦܘܠܚܢܵܐ ܕܥܡ̈ܠܹܐ ܟܸܐܢܹ̈ܐ܁>
    text <܃ܟܐܝܢ ܗ̄ܘ̣ܵܐ ܦܪܫܵܐ ܒܐܝܼܠܹܝܢ ܕܬܢ̣ܐ ܕܨܡ ܘܐܸܙܕܕܲܩ>
    text <ܘܕܚܠܛ ܚܘܼܬܪܵܐ ܥܲܡ ܙܕܩ̈ܬܐ ܒܛܸܠ ܙܸܕܩܬܹ̈ܗ܁>
    text <܃ܡܟܣ[܁܁܁] ܕܫܡܲܥ ܩܵܠ ܫܘܒܼܗܪܵܐ ܕܬܒ̇ܠ ܐܲܓܼܪܵܐ>
    text <܃ܚܵܪ ܒܩܢܘܿܡܹܗ ܘܬܚܬܝܼ ܢܲܦܫܹܗ ܠܘܬ ܡܘܟܟܼܵܐ>
    text <܃ܚ̣ܙܵܐ ܕܠܲܝܬܿ ܥܡ̈ܠܹܐ ܕܝܗܒܝܼܢ ܐ̄ܢܫܵܐ ܠܡܠܲܬ ܦܘܼܡܵܐ>
    text <ܘܐܪܟܢ ܥܝܢܵܘ̈ܗܝ ܕܠܵܐ ܢܬܒܩܹܐ ܒܐܦܲܝ̈ ܪܘܡܵܐ܁>
    text <܃ܐܪܟܸܢ ܪܫܹܗ ܘܟܲܣܝܼ ܐܵܦܘ̈ܗܝ ܡ̣ܢ ܚܙ̈ܝܹܐ>
    text <ܘܫܲܪܝܼ ܕܢܦܝܼܣ ܐܲܝܟ ܚܲܝܵܒܼܵܐ ܕܚܒܼ ܘܐܬܡܫܟܢ܁>
    text <܃ܦܟܪ ܗܕܡܵܘ̈ܗܝ ܥܲܡ ܪܥܝܢܹܗ ܩܕܼܵܡ ܚ̇ܙܐ ܟܠ>
    text <ܘܫܪܝܼ ܡܢܓܼܕ ܗܘ̤ ܠܲܩܢܘܿܡܹܗ ܒܬܘܬ ܬܦܫܵܐ܁>
    text <܃ܚܙܵܐ ܕܡܟܬܡ ܟܠܗ ܒܟܼܠܹܗ ܒܡܘܼܡܹ̈ܐ ܕܥܵܘ̣ܠܵܐ>
    text <ܘܐܫܦܲܥ ܕܡܸܠܹ̈ܐ ܘܐܫܝܼܓ ܦܲܓܼܪܹܗ ܘܙܘܥܲܝ̈ ܢܫܦܹܗܘ>
    text <܃ܐܪܝܼܡ ܐܝܼܕܹܗ ܘܢܓܼܕ ܗܘ̤ ܠܹܗ ܒܫܝܼܛܵܐ ܕܚܲܫܵܐ>
    text <ܘܚܝܵܒܼ ܢܦܫܹܗ ܐܲܝܟ ܦܪܘܿܫܵܐ ܒܐܝܠܹܝܢ ܕܐܲܣܟܸܠ܁>
    text <܃ܒܩܠܵܐ ܚܢܝܓܼܐ ܡܬܟܫܲܦ ܗ̄ܘ̣ܵܐ ܩܕܼܵܡ ܕܝ̇ܫܵܐ>
    text <ܕܚܘܢܲܝܢܝ ܕܚ̇ܛܝܬ ܘܠܵܐ ܠܝܼ ܕܛܠܡܸ̇ܬ ܚܘܼܒ̇ܟ܁>
    text <܃ܒܩܵܠ ܚܸܢܓ̈ܬܹܗ ܬܗܲܪ ܝܼܝ̇ܢܵܐ ܘܛܟܣܝ̈ ܡܲܠܟܵܐ>
    text <ܘܫܲܕܲܪ ܪ̈ܚܡܹܐ ܕܫܠܘܢܵܝܗܝ ܡ̣ܢ ܩܵܠ ܒܟܼܝܵܐ܁>
    text <܃ܫܠܝܼ ܚܛܝܵܐ ܩܥ̣ܵܘ ܠܹܗ ܪ̈ܚܡܹܐ ܕܪܸܡܙܵܐ ܟܲܣܝܵܐ>
    text <ܗܵܐ ܦܩܲܕ ܡܲܠܟܵܐ ܕܢܲܬܠܚܘܼܢܵܝܗܝ ܠܫܛܪ ܚܘܒܲܝ̈ܟ܁>
    text <܃ܒܐܡܝܢ ܝܡܐ ܕܫܒܝܼܩ ܥܘ̣ܠܵܟ ܚܠܦ ܡܘܟܟܵܟ>
    text <ܙܸܠ ܟܲܕ ܚܕܐ ܐܢ̄ܬ ܒܫܘܼܒܼܩܵܢ ܥܘ̣ܠܵܐ ܕܝܲܗ̣ܒܘ ܠܵܟ ܪ̈ܲܚܡܹܐ܁>
    text <܃ܬܵܘ ܡܲܟܝ̈ܟܹܐ ܚܙܵܘ ܡܘܼܟܵܟܼܵܐ ܟܡܵܐ ܐܬܪܡܝܼܪܡ>
    text <ܘܩܒܸܠ ܕܪܓܼܐ ܕܪܫܢܘܼܬܵܐ ܕܛܒܝܼܠ ܒܐܡܝܢ܁>
    text <܃ܬܵܘ ܠܬܒܩܵܘ ܦܪܘܿܫܐܝܼܐ ܒܡܠܹܐ ܡܘܡܹ̈ܐ>
    text <ܕܕܢܝܼ ܡܘܡܵܘ̈ܗܝ ܒܡܲܥܡܘܿܕܼܝܼܵܬܐ ܕܡܘܼܟܵܟ ܢܦܫܹܗ܁>
    text <܃ܡܢܘܼ ܕܙܟܼܵܐ ܐܲܝܟ ܙܕܘܬܹܗ ܕܚܵܝܒܼ ܟܠܹܗ>
    text <ܕܚ̇ܙܐ ܒܓܠܝܵܐ ܣܡ ܠܹܗ ܟܠܝܼܠܵܐ ܕܓܼܕܝܼܠ ܒܵܐܡܹܝܢ܁>
    text <܃ܡ̇ܢ ܐܙܕܕܲܩ ܐܲܝܟ ܚܲܛܝܵܐ ܕܫܡܹܗ ܥܘ̣ܠܵܐ ܗ̄ܘ̣>
    text <ܕܥܛܵܝܗܝ ܠܲܫܡܹܗ ܥܲܡ ܚܘܒ̈ܬܹܗ ܒܝܲܕ ܡܘܟܟܼܵܐ܁>
    text <܃ܡ̇ܢ ܠܵܐ ܢܚܢܹܐ ܠܢܝܼܫܵܐ ܢܝܼܚܵܐ ܕܡܟܼܝܟܘܼܬܼܵܐ>
    text <ܕܐܸܦܵܢ ܗܸܕܝܘܿܠ ܗܘ̤ ܡܠܸܦ ܠܹܗ ܙܢܲܝ̈ ܙܟܼܘܬܵܐ܁>
  block
    text <܃ܡ̇ܢ ܠܵܐ ܢܗܪܘܿܓܼ ܒܥܢܝܵܢ ܚܘܼܒܹܗ̇ ܕܡܠܝܬ ܫܝܵܢܵܐ>
    text <ܕܡܚܦܛܵܐ ܠܹܗ ܠܐܝܢܵܐ ܕܚܲܛܵܝ ܠܡܫܐܲܠ ܪ̈ܚܡܹܐ܁>
    text <܃ܗ̤ܝ ܐܠܦܬܹܗ ܙܢܝ̈ ܒܵܥܘܬܵܐ ܠܡܟܣܵܐ ܫܒܪܐ>
    text <ܘܗ̤ܝ ܨܪܬ̤ ܠܹܗ ܬܘܬܼ ܪܸܥܝܵܐ ܚܠܸܦ ܐܬܘ̈ܬܐ܁>
    text <܃ܬܵܙ ܢܬܗܓܹܐ ܒܣܦܪ̈ܲܝ ܡܸܠܝܹܗ̇ ܕܩܢܝܬ ܚܲܝܠܵܐ>
    text <ܘܢܸܩܪܸܐ ܒܗܘܢܵܐ ܘܢܩܢܹܐ ܚܲܝܐܵܐ ܠܡܸܙܟܵܐ ܥܵܘ̣ܠܵܐ܁>
    text <܃ܚܝܹܠ ܥܘܕܪܢܗ̇ ܡܨܐ ܕܢܙܕܩ ܠܐܝܢܵܐ ܕܚܲܝܵܒܼ>
    text <ܘܪܒܘܼ ܥܘ̣ܠܵܐ ܐܝܟ ܠܐ ܡܸܕܸܡ ܚܫܝܼܒܼ ܠܦܝܣܵܗ̇܁>
    text <܃ܦܘܠܘܿܣ ܣܗ̇ܕ ܘܡܩܠܸܣ ܠܹܗ ܠܚܹܝܠ ܥܘܕܪܢܵܗ̇>
    text <ܕܗܘ̤ ܐܪܝܡܹܗ ܘܩܵܢ̣ܵܐ ܕܪܓܼܐ ܕܪܫܢܘܼܬܵܐ܁>
    text <܃ܒܡܝܟܘܼܬܹܗ ܚܪ ܨܒܼܝܵܢܵܐ ܕܓܼܥܐ ܠܹܗ ܟܠ>
    text <ܘܩܕܡ ܦܪܫܹܗ ܠܘܬ ܝܘܠܦܢܵܐ ܕܕܼܵܪܘܿܙܘܼܬܹܗ܁>
    text <܃ܩܠ̈ܐ ܢܝܼܚ̈ܐ ܐܟܼܪܸܙ ܩܵܠܹܗ ܒܐܕܢܲܝ̈ ܐ̄ܢܫ̈ܐ>
    text <ܘܥܝܼܪ ܐܢܘܿܢ ܠܡܫܡܲܥ ܩܠܵܐ ܕܡܠܲܬܼ ܚܲܝܹ̈ܐ܀>
    text <܃ܒܒܣܝܡܘܼܬܼܵܐ ܦܲܠܵܚܵܗ̇ ܠܐܲܪܥܵܐ ܕܲܡܠܝܼܠܘܼܬܼܵܐ>
    text <ܘܝܗܒܲܬ̤ ܦܲܐܪ̈ܐ ܕܙܕܝܼܩܘܼܬܼܵܐ ܠܡܪܹܐ ܟܲܪܡ̇ܐ܁>
    text <܃ܡܟܝܟܘܼܬܼܵܐ ܐܠܸܦ ܘܐܲܪܬܝܼ ܘܟܼܵܘܸܢ ܘܩܢ̣ܵܐ>
    text <ܘܟܕܢ ܐ̄ܢܫܐ ܒܢܝܼܪܵܐ ܢܚܝܵܐ ܕܡܲܟܝܼܟܘܼܬܼܵܐ܁>
    text <܃ܒܝܲܕ ܢܝܼܚܘܼܬܹܗ ܕܪܒܵܐ ܕܓܼܒܵܝܗܝ ܡܬܕܡܹܐ ܗ̄ܘ̣ܵܐ>
    text <ܟܲܕ ܡܲܟܸܪܸܙ ܗ̄ܘ̣ܵܐ ܚܕܵܐ ܬܘܕܝܼܬܼܵܐ ܕܚܲܕ ܒܪܵܘܿܝܵܐ܁>
    text <܃ܒܡܟܝܟܘܼܬܵܐ ܥܩܲܪ ܚܢܦܘܼܬܵܐ ܘܒܢ̣ܵܐ ܩܘܼܫܬܐ>
    text <ܐܦ ܗܘ̤ ܩܘܼܫܬܐ ܩܪܵܝܗܝ ܚܟܝܡܵܐ ܕܫܲܦܝܼܪ ܒ̇ܢܹܐ܁>
    text <܃ܬܵܘ ܡܟܝܟܹ̈ܐ ܒܢ̣ܵܘ ܒܢܝܢܵܐ ܕܕܘܒܪ̈ܝܟܘܿܢ>
    text <ܥܲܠ ܫܬܐ ܣܬܼܵܐ ܕܡܟܝܟܘܼܬܼܵܐ ܕܒܿܢ̣ܐ ܦܘܠܘܿܣ܁>
    text <܃ܡܢܹܗ ܝܠܦܘ ܕܐܝܟܢ ܙ̇ܕܩ ܠܡܫܪܝܘܼ>
    text <ܘܐܝܠܹܝܢ ܥܡ̈ܐܐ ܢܣܝܼܡ ܥܲܠ ܟܐܦܐ ܕܗܲܝܡܢܘܼܬܼܵܐ܁>
    text <܃ܢܗܘܹܐ ܩܠܹܗ ܐܲܝܟ ܡܚܙܝܼܬܐ ܩܕܼܵܡ ܥܝܢܲܝ̈ܟܘܿܢ>
    text <ܕܩܥ̇ܐ ܘܡܟܼܪܸܙ ܕܢܚܙܹܐ ܟܠܢܵܫ ܐܝܟܵܢ ܒܢ̇ܐ܁>
    text <܃ܐܝܢܵܐ ܕܒ̇ܢܐ ܕܗܒ̣ܵܐ ܫܪܪܐ ܡܩܘܐ ܥܡܠܹܗ>
    text <ܘܐܝܢܵܐ ܕܒ̇ܫܐ ܥܡܝܪܐ ܘܚܒܬܐ ܝܩܕ ܥܲܡܠܹܗ܁>
    text <܃ܗܵܐ ܒܕܸܩ ܠܲܢ ܕܐܝܟܵܢ ܢܒܼܢܹܐ ܒܒܸܢܝܵܢ ܩܘܼܫܬܼܵܐ>
    text <ܘܢܒܼܚܘܪ ܕܝܢܵܐ ܕܒ̇ܚܪ ܥܡܵܐܐ ܕܬܪܝܢ ܓܲܒܼ̈ܐ܁>
    text <܃ܡܟܝܟܘܼܬܼܵܐ ܡܨܝܵܐ ܕܬܐܠܵܦ ܠܡܒܼܒܵܐ ܫܲܦܝܼܪ>
    text <ܘܒܵܗ̇ ܡܫܬܟܠܲܠ ܒܸܢܝܵܢ ܐ̄ܢܫܵܐ ܐܲܦܸܢ ܚܲܣܝܼܪ܁>
    text <܃ܠܲܝܬ ܚܣܝܼܪܐ ܕܠܵܐ ܡܫܬ ܡܠܹܐ ܒܓܡܝܼܪܘܼܬܵܗ̇>
    text <ܘܠܲܝܬܿ ܗܕܝܘܛܵܐ ܕܠܐ ܡܬܚܟܲܡ ܒܲܥܪܝܡܘܬܵܗ̇܁>
    text <܃ܠܡܐܢܵܐ ܗ̄ܝ̣ ܢܝܼܚܵܐ ܕܡܢܝܼܚ ܢܲܦܫܵܐ ܥܲܡ ܗܕܡܹ̈ܐ>
    text <ܘܕܠܵܐ ܩܢܛܵܐ ܢܛܪܵܐ ܥܡܠܹ̈ܐ ܕܙܕܝܼܩܘܼܬܼܵܐ܁>
    text <܃ܒܗ̇ ܡܬܕܟܹܐ ܗܝܟܠ ܦܓܼܪܵܬ ܘܨܒܼܝܵܢ ܢܦܲܫܵܐ>
    text <ܘܗ̇ܘܐ ܐ̄ܢܫܐ ܥܘܼܡܪܵܐ ܕܟܼܝܵܐ ܠܚܹܝܠ ܟܲܣܝܘܼܬܵܐ܁>
    text <܃ܒܡ̇ܢ ܠܲܡ ܐܚܘܿܪ ܘܐܓܼܒܐ ܥܘܼܡܪܵܐ ܠܨܒܝܵܢܝ ܟܲܣܝܵܐ>
    text <ܐܠܵܐ ܒܢܝܼܚܵܐ ܘܒܡܟܼܝܼܟܼܵܐ ܕܫܡܥ ܡܸܠܲܝ̈܁>
    text <܃ܐܘܢ ܒܪܘܿܝܵܐ ܕܡܠܹܝܢ ܡܸܢܹܗ ܫܡܝܵܐ ܘܐܲܪܥܵܐ>
    text <ܐܲܝܟܵܢ ܣܦ̇ܩ ܐ̄ܢܫܐ ܫܝܼܛܵܐ ܠܥܘܼܡܪܵܐ ܕܚܘܸܒܵܟ܁>
    text <܃ܐܝܢ ܠܡ ܐܝܬܝ ܒܪܘܡܵܐ ܘܥܘܼܡܩܵܐ ܘܠܵܐ ܣܦܩܝܼܢ ܠܝܼ>
    text <ܘܸܒܡܟܝܟܼܵܐ ܡܢܚ ܐ̄ܢܐ ܕܐܥܒܼܕܼ ܥܘܼܡܪܵܐ ܠܨܒܼܝܵܢܝ܁>
    text <܃ܡܟܝܼܘܘܼܬܼܵܐ ܪܚ̇ܡ ܨܒܼܝܵܢܝ ܛܒܼ ܡ̣ܢ ܕܒܼܚܹ̈ܐ>
    text <ܘܟܲܕ ܠܵܬ ܣܢܝܼܩ ܐ̄ܢܵܐ ܪܓ̇ܬ ܕܐܸܚܙܹܐ ܕܒܼܚܹ̈ܐ ܕܚܘܼܒܵܗ̇܁>
    text <ܗ̤ܝ ܩܪܒܼ ܠܝܼ ܢܘܿܚ ܡܲܟܝܟܼܵܐ ܥܲܡ ܩܘܼܪ̈ܒܵܢܘܗܝ ܐܘܢܚ ܒܗ̇ ܨܒܝܼܵܢܝ>
  block
    text <ܘܩܒ̇ܠܬ ܡܢܗ ܕܒܼܚܹ̈ܐ ܓ̈ܠܝܵܐ܁>
    text <܃ܒܗ̇ ܐܬܚܟܸܿܡ ܡܘܸܫܹܐ ܦܐܩܵܐ ܘܩܢ̣ܵܐ ܗܘܢܵܐ>
    text <ܘܲܒܠܥܓܘܿܬܹܗ ܬܪܓܼܡ ܨܒܝܵܢܝ ܟܣܝ̈ܬܐ܁>
    text <܃ܒܵܗ̇ ܐܬܥܬܲܕ ܦܘܼܠܘܿܣ ܓܲܒܼܝܵܐ ܠܘܩܒܵܠ ܚܫ̈ܐ>
    text <ܘܕܚܙܬ̤ ܕܡܨܐ ܠܡܐ ܚܲܕ ܕܪܵܐ ܡܫܚܬܹܗ ܒܪܘܼܚܵܐ܁>
    text <܃ܗܵܐ ܚܘܝܼ ܠܲܢ ܪܡܙܵܐ ܟܲܣܝܵܐ ܕܟܼܡܢ ܨ̇ܒܐ>
    text <ܘܐܸܝܘܵܢ ܥܡ̇ܪ ܒܐܝܢܵܐ ܕܥܡ̇ܪ ܨܒܝܼܢܐܝܼܬ܁>
    text <܃ܒܡܟܝܟ ܪܘܼܚܵܐ ܓܒܼܵܐ ܠܹܗ ܥܘܡܪܵܐ ܡܬܩܸܢ ܟܠܵܐ>
    text <ܘܟܲܕ ܟܠ ܕܝܼܠܹܗ ܫܒܲܩ ܟܠܡܸܕܸܡ ܘܫ̣ܪܐ ܒܢܝܼܚܵܐ܁>
    text <܃ܠܛܘܼܒܹ̈ܐ ܫܘ̇ܐ ܡܟܝܟ ܢܦܫܵܐ ܡ̣ܢ ܟܠ ܕܗܘ̤ܵܘ>
    text <ܕܗܘ̤ ܒܠܚܘܼܕܵܘܗܝ ܫܘܐ ܕܢܕܝܪ ܟܣܝܵܐ ܒܢܦܫܹܗ܁>
    text <܃ܐܸܢܠܲܝܬ ܡܸܕܡ ܕܪܲܒ ܡ̣ܢ ܚܲܝܠܐ ܕܠܬܩܢ ܟܠܵܐ>
    text <ܠܲܝܬ ܬܘܼܒ ܡܵܕܹܝܢ ܕܪܲܒ ܡ̣ܢ ܥܘܡܪܵܐ ܕܣ̇ܦܩ ܠܫܡܹܗ܁>
    text <܃ܡ̇ܢ ܠܐ ܢܨܒܸܬ ܗܝܟܲܠ ܢܦܫܹܗ ܒܡܲܟܝܟܘܼܬܼܵܐ>
    text <ܕܲܢܗܘܹܐ ܥܘܼܡܪܵܐ ܘܢܕܝܲܪ ܒܹܗ ܨܒܼܝܵܢ ܒܲܣܝܵܐ܁>
    text <܃ܡ̇ܢ ܠܵܐ ܢܣܢܹܐ ܥܢܝܵܢ ܚܘܼܬܪܵܐ ܚܲܣܝܼܪ ܗܵܘܢܵܐ>
    text <ܕܐܡܝܢ ܦܵܪܥ ܚܘܼܒܼ̈ܠܹܐ ܒܝܼܫܹ̈ܐ ܠܡܝܩܪ̈ܢܵܘܗܝ܁>
    text <܃ܟܠ ܠܲܡ ܐܲܝܟܵܐ ܕܢܡܟ ܢܦܫܹܗ ܗܘ̤ ܢܬܪܡܪܵܡ>
    text <ܘܐܝܢܵܐ ܕܲܚܬܝܼܪ ܒܪܡܘܼܬ ܠܸܒܹܗ ܠܨܥܪܵܐ ܢܸܚܘܬ܁>
    text <܃ܢܕܝܼܕ ܗ̄ܘ̣ ܣܲܓܝܼ ܚܬܝܼܪ ܪܥܝܢܵܐ ܩܕܼܵܡ ܐܠܗܵܐ>
    text <ܘܡܣܠܝܼ ܘܲܣܢܹܐ ܕܘܼܒܵܪ ܚܝܵܘ̈ܗܝ ܠܚܙܐ ܒܟܸܣܝܵܐ܁>
    text <܃ܚܙܵܘ ܡܟܼܝܼܪܹ̈ܐ ܠܵܐ ܬܬܪܦܘܿܢ ܒܨܥܝܼܪ̈ܬܼܵܐ>
    text <ܕܕܠܡܵܐ ܬܸܗܘܘܢ ܣܢ̈ܐܹܐ ܠܟܣܝܵܐ ܣܢ̇ܐ ܠܚܘܼܬܪܐ܁>
    text <܃ܚܡܣܢܘ ܩܲܠܝܼܠ ܒܡܥܝܼܟܘܼܬܼܵܐ ܕܬܚܘܢ ܣܓܼܝ>
    text <ܕܠܦܘܼܬ ܥܡ̈ܐܐ ܢܛܝܼܪ ܦܘܼܪܥܢܵܐ ܠܕܡܟܝܼܟܝܼܢ܁>
    text <܃ܫܡ̣ܥܘ ܠܒܲܪܬ ܩܵܠܹܗ ܕܡܪܗ ܐܓܼܪܵܐ ܠܘܼܬ ܡܟܼܝܼ̈ܕܹܐ>
    text <ܕܡܩܫܐ ܢܓܼܕܐ ܥܲܠ ܡ̇ܢ ܕܡܥܝܼܩ ܠܢܝܼܝ̈ ܢܦܫܵܐ܁>
    text <܃ܟܠ ܠܲܡ ܐܝܢܵܐ ܕܡܟܫܠ ܘܡܥܝܼܩ ܠܐܝܢܵܐ ܕܙܥܘܿܪ>
    text <ܦܩܚ ܗ̄ܘ̣ܵܐ ܠܹܗ ܕܢܗܘܹܐ ܡܛܒܲܥ ܒܥܘܼܡܩܵܐ ܕܝܼܡܵܐ܁>
    text <܃ܠܡܥܝܟ ܢܦܫܵܐ ܕܡܙܥܲܪ ܢܦܫܹܗ ܟܢܝܼ ܙܥܘܪܵܐ>
    text <ܕܠܵܐ ܡܫܬܒܗܲܪ ܒܫܒܝܼܚܹ̈ܐ ܕܪܒܘܼܬ ܥܲܡܠܘܼ̈ܗܝ܁>
    text <܃ܠܹܗ ܠܙܥܘܼܪܵܐ ܩ̣ܪܵܐ ܠܥܥܙܲܪ ܒܡܠܬܵܐ ܕܐܟܬܸܒܼ>
    text <ܕܡܬܢܘܠ ܗ̄ܘ̣ܵܐ ܒܬܪܹܝܢ ܟܐܒܹ̈ܐ ܕܡܟܝܼܟܘܼܬܼܵܐ܁>
    text <܃ܒܝܲܕ ܟܘܪ̈ܗܢܹܐ ܘܡܣܟܼܢܘܼܬܼܵܐ ܡܫܬܢܲܩ ܗ̄ܘܑ̣ܵܐ>
    text <ܘܡܬܝܐܒ ܗ̄ܘ̣ܵܐ ܘܠܐ ܐ̄ܢܵܫ ܡܪܘܲܚ ܠܐܠܨܘܼܬܹܗ܁>
    text <܃ܘܕܗܘ̣ܐ ܨܪܝܟܼܐ ܠܐܪ̈ܥܢܝܵܬܐ ܒܡܐܹܐ ܙܒܢܵܐ>
    text <ܥܬܲܪ ܘܐܸܬܒܣܲܡ ܒܫܝܼܚ̈ܬܼܵܐ ܕܠܐ ܫܘܠܡܵܐ܁>
    text <܃ܒܲܠܡܹܐܝܢ ܚܲܝܹ̈ܐ ܕܥܘܒܗ ܕܐܒܼܪܡ ܢܚ ܠܥܙܪ>
    text <ܘܕܪܫ̣ ܐܘܼܪܚܵܐ ܠܕܡܲܟܝܼܟܝܼܢ ܠܡܣܲܩ ܨܐܕܵܘ̈ܗܝ܁>
    text <܃ܬܵܘ ܡܟܼܝܼ̈ܟܹܿܐ ܚܙܘܩܘ ܒܠܘܼܝܵܬܼܵܐ ܕܡܲܟܝܟ ܢܦܫܵܐ>
    text <ܘܢܘܚܘ ܒܲܠܡܹܐܢܵܐ ܕܥܘܒܹܗ ܕܠܒܼܪܡ ܥܲܡ ܠܥܙܲܪ܁>
    text <܃ܗܵܐ ܕܪܫ̣ ܐܘܼܪܚܵܐ ܡܬܠܹܗ ܕܡܵܪܲܢ ܐܝܟ ܗܕܝܼܚܵܐ>
    text <ܕܠܵܐ ܢܬܪܦܹܐ ܐܝܢܵܐ ܕܵܪܕܹܐ ܡܲܟܝܼܟܼܵܐܝܼܬܼ܁>
    text <܃ܒܕܡܘܼܬܼ ܕܘܩܵܐ ܩ̇ܥܐ ܡܬܠܵܐ ܒܐܕܢܲܝ̈ ܐ̄ܢܫ̈ܐ>
    text <ܕܩܘܡܘ ܐܬܠܒܲܒܼܘ ܘܚܙܘܩܘ ܒܐܘܼܪܚܵܐ ܕܡܲܟܝܼܟܘܼܬܼܵܐ܁>
    text <܃ܐܲܝܟ ܫܝܦܘܼܪܵܐ ܡܫܡܲܥ ܩܠܹܗ ܠܟܼܠ ܕܲܚܬܝܼܪܝܼܢ>
    text <ܕܚܙܵܘ ܐ̄ܢܫ̈ܐ ܠܵܐ ܬܬܓܐܘܢ ܐܝܟ ܥܬܝܼܪܐ܁>
    text <܃ܚܙܵܘ ܛܒ̈ܬܹܗ ܕܗܘ̇ ܚܲܪܡܵܢܵܐ ܕܦܵܫ ܥܲܠ ܐܲܪܥܵܐ>
    text <ܘܠܵܐ ܚܲܙܩ ܥܲܡܹܗ ܥܘܼܬܼܪܵܐ ܠܲܫܝܘܿܠ ܠܲܝܟ ܡܵܐ ܕܣܒܲܪ܁>
  block
    text <܃ܚܙ̣ܵܘ ܕܐܸܬܼܟܲܫܲܦ ܘܠܵܐ ܐܲܪܘܲܝܝ ܠܹܗ ܡ̣ܢ ܫܘܼܢܵܩܵܐ>
    text <܃ܘܲܒܼܥܵܐ ܕܢܸܗܦܘܿܟ ܢܣܲܗܸܕ ܠܐܲܚܵܘ̈ܗܝ ܠܐ ܐܲܦܸܣ ܠܹܗ>
    text <܃ܣܓܗ̇ ܪܸܡܙܵܐ ܠܐܘܼܪܚܵܐ ܒܲܐܦܵܘ̈ܗܝ ܡ̣ܢ ܟܠ ܓܒܝܼ̈ܢ>
    text <ܘܐܲܚܕܹܗ ܠܬܲܪܥܵܐ ܩܕܼܵܡ ܒܵܥܘܿܬܹܗ ܕܠܵܐ ܢܸܬܼܩܲܒܲܠ܁>
    text <܃ܗܵܐ ܒܕܸܩ ܠܲܢ ܒܝܲܕ ܠܵܥܵܙܲܪ ܘܲܒܼܥܲܬܝܼܪܵܐ>
    text <ܕܲܟܡܵܐ ܪܚܝܡܵܐ ܡܲܟܝܼܟܘܼܬܼܵܐ ܘܡܲܣܠܝܼ ܚܘܼܬܼܪܵܐ܁>
    text <܃ܗܵܐ ܐܲܠܸܦ ܠܲܢ ܥܲܠ ܦܘܼܪܥܵܢܵܐ ܕܗ̇ܘ ܥܲܬܼܝܼܪܵܐ>
    text <ܕܒܲܐ ܝܠܹܝܢ ܛܘܼܒܹ̈ܐ ܡܢܝܼܚ ܠܲܠܐܝ̈ܐ ܠܦܘܼܬܼ ܥܲܡܠܲܝ̈ܗܘܿܢ܁>
    text <܃ܥܘܼܒܹܗ ܕܐܲܒܼܪܵܐ ܕܐܲܒܼܪܵܐ ܢܸܗܘܹܐ ܢܝܼܫܵܐ ܠܨܒܼܝܵܢ ܢܲܦܫܲܢ>
    text <ܕܒܹܗ ܢܸܬܼܕܲܡܹܐ ܒܝܲܕ ܚܘܼܡܣܵܢܵܐ ܕܗܲܝܡܵܢܘܼܬܲܢ܁>
    text <܃ܢܸܩܪܝܼܘܗܝ ܐܲܒܼܵܐ ܒܝܲܕ ܣܘܼܥܪ̈ܵܢܹܐ ܘܠܵܘ ܒܲܫܡܵܗܹ̈ܐ>
    text <ܕܢܸܦܢܲܚ ܬܲܪܥܵܐ ܕܠܲܡܹܐܝܢ ܚܘܼܒܹܗ ܘܲܡܩܲܒܸܠ ܠܲܢ܀>
text <ܥܲܠ ܡܲܟܼܣܵܢܘܼܬܼܵܐ ܕܒܼܢܵܬܼ̈ ܚܵܘܵܐ ܘܥܲܒܠ>
  block
    text <ܥܲܠ ܡܲܟܼܣܵܢܘܼܬܼܵܐ ܕܒܼܢܵܬܼ̈ ܚܵܘܵܐ ܘܥܲܒܠ>
  block
    text <ܡܐܡܪܐ ܕܐܪܒܥܝܢ ܘܫܒܥܐ>
    text <ܥܲܠ ܡܲܟܼܣܵܢܘܼܬܼܵܐ ܕܒܼܢܵܬܼ̈ ܚܵܘܵܐ ܘܥܲܒܠ ܦܘܼܪ̈ܣܹܐ>
    text <ܘܨܸܢ̈ܥܵܬܼܵܐ ܕܥܵܒܼ̈ܕܵܢ>
  block
    text <܃ܚܵܘܵܐ ܡܥܝܼܢܵܐ ܕܲܪܕܼܵܘ ܡܸܢܵܗ̇ ܚܲܝܹ̈ܐ ܠܐ̄ܢܵܫܵܐ>
    text <ܗܦܲܟܼܬܹܗ ܠܫܸܩܝܵܐ ܕܒܲܣܝܼܡܘܼܬܼܵܗ̇ ܠܡܸܪܲܬܼ ܡ̇ܘܬܵܐ ܀>
    text <܃ܐܸܠܥܵܐ ܕܲܗܘ̤ܵܬܼ ܥܸܕܼܪܵܐ ܠܐܵܕܼܵܡ ܝܼܚܝܼܕܼܵܝܵܐ>
    text <ܗܘ̤ܵܬܼ ܠܵܗ̇ ܩܸܫܬܵܐ ܒܐܝܼܕܲܝ̈ ܒܝܼܫܑܵܐ ܠܩܘܼܒܼܠܹܗ ܕܐܵܕܼܵܡ ܀>
    text <܃ܚܲܝܹ̈ܐ ܟܲܢܝܵܗ̇ ܗܵܘ̇ ܦܘܼܩܕܵܢܵܐ ܕܣܵܡ̣ ܒܵܗ̇ ܚܲܝܹ̈ܐ>
    text <ܘܫܲܚܠܸܦܬܹܗ ܗ̤ܝ ܠܫܸܡ ܚܲܝܘܼܬܼܵܐ ܠܡܵܝܘܿܬܼܘܼܬܼܵܐ ܀>
    text <܃ܒܸܣܪܵܐ ܡ̣ܢ ܒܸܣܪܝ ܩܪܵܗ̇ ܐܵܦ ܠܵܕܼܵܡ ܒܲܢܒܼܝܼܘܼܬܼܵܐ>
    text <ܘܪܓܸܿܠܬܼܵܗ̇ ܗ̤ܝ ܠܲܢܒܼܝܼܘܼܬܹܗ ܒܠܵܐ ܫܲܘܝܘܼܬܼܵܐ ܀>
    text <܃ܐܲܢ̄ܬܿܬܼܵܐ ܐܸܡ݂ܲܪ ܕܢܸܩܪܹܝܗ̇ ܟܠܢܵܫ ܒܫܸܡ ܫܲܝܘܼܬܼܵܐ>
    text <ܘܲܣܕܲܩܬܹܗ ܗ̤ܝ ܠܫܲܝܢܵܐ ܕܐ̄ܢܵܫܵܐ ܒܚܸܪܚܵܘܼܬܼܵܗ̇ ܀>
    text <܃ܥܲܡܹܗ ܕܐܵܕܼܵܡ ܥܠܲܬ̤ ܠܲܥܕܹܢ ܒܪܵܫܝܼܬܼ ܕܲܗܘ̤ܵܬܼ>
    text <ܘܥܲܡܹܗ ܩܲܒܿܠܲܬ̤ ܦܘܼܩܕܵܢ ܚܲܝܹ̈ܐ ܕܥܲܠ ܐܝܼܠܵܢܵܐ ܀>
    text <܃ܚܲܝܹ̈ܐ ܡܠܸܐ ܗ̄ܘ̣ܵܐ ܗܵܘ̇ ܦܘܼܩܕܵܢܵܐ ܕܣܵܡ̣ ܒܵܪܘܿܝܵܐ>
    text <ܘܲܒܼܪܲܦܝܘܼܬܼܵܗ̇ ܥܒܲܕܼܬܹܗ ܢܸܒܼܥܵܐ ܕܡܲܪܕܸܿܐ ܡ̇ܘܬܵܐ ܀>
    text <܃ܥܸܠܲܬܼ ܡ̇ܘܬܵܐ ܘܚܲܒܪܲܬܼ ܒܝܼܫܵܐ ܗܘ̤ܵܬܼ ܡ̣ܢ ܕܲܗܘ̤ܵܬܼ>
    text <ܘܡ̣ܢ ܗܲܕܵܡܹܝ̈ܗ̇ ܢܒܲܥܘ ܠܲܢ ܦܲܚܹ̈ܐ ܘܲܡܨܝܼ̈ܕܼܵܬܼܵܐ ܀>
    text <܃ܠܵܐ ܫܲܘܝܘܼܬܵܐ ܐܸܬܼܚܲܙܝܲܬ̤ ܒܵܗ̇ ܡ̣ܢ ܫܘܼܪܵܝܵܐ>
    text <ܘܡܲܪܝܼܪܘܼܬܼܵܐ ܒܛܸܢܘ ܚܘܼܫܵܒܹܝ̈ܗ ܘܐܵܘܠܸܕܼ ܠܸܒܵܗ̇ ܀>
    text <܃ܟܪܘܿܡ̇ܐ ܕܚܘܼܨܦܵܐ ܛܵܫܲܬ̤ ܒܐܲܦܹܝ̈ܗ ܒܐܲܬܼܪܵܐ ܦܲܐܝܵܐ>
    text <ܘܠܵܐ ܐܸܬܼܟܲܚܕܲܬ̤ ܠܲܡܡܲܠܵܠܘܼ ܥܲܡ ܢܵܟܼܘܿܠܵܐ ܀>
    text <܃ܐܲܝܟ ܙܵܢܝܼܬܵܐ ܩܵܡܲܬ̤ ܒܲܥܕܹܢ ܥܲܪܛܸܠܵܐܝܼܬܼ>
    text <ܘܕܲܚܙ̣ܵܗ̇ ܒܝܼܫܵܐ ܪܗܸܛ ܠܲܚܙܵܬܼܵܗ̇ ܘܙܲܢܝܼ ܥܲܡܵܗ̇ ܀>
    text <܃ܒܪܸ̈ܓܼܫܹܐ ܓܠܲܝܵ̈ܐ ܙܲܢܝܼ ܥܲܡܵܗ̇ ܐܵܟܹ̇ܠܩܲܪܨܲܐ>
    text <ܘܲܡ̣ܛܵܐ ܙܲܪܥܹܗ ܥܕܲܡ̇ܐ ܠܢܲܦܫܵܐ ܘܐܸܣܬܲܬܲܬܼ ܒܵܗ̇ ܀>
    text <܃ܒܫܸܡܥܵܐ ܓܵܪܲܬ̤ ܟܲܠܲܬܼ ܡܲܠܟܵܐ ܡܟܼܝܼܪܲܬܼ ܠܐܵܕܼܵܡ>
    text <ܘܥܲܕܼܠܵܐ ܢܸܡܛܹܐ ܝܘܿܡ ܡܸܫܬܿܘܼܬܼܵܗ̇ ܒܸܛܢܲܬ̤ ܥܘܸܠܵܐ ܀>
    text <܃ܥܘܸܠܵܐ ܢܕܼܝܼܕܼܵܐ ܛܸܥܢܲܬ̤ ܢܲܦܫܵ̇ܗ̇ ܡ̣ܢ ܫܘܼܚܵܛܵܐ>
    text <ܘܠܵܘ ܨܒܼܵܬ̤ ܕܬܼܛܲܪ ܛܲܟܼܣܵܐ ܬܲܩܢܵܐ ܕܦܵܪܘܿܫܘܼܬܼܵܐ ܀>
    text <܃ܪܸܓܼܬܼܵܐ ܒܝܼܫܬܵܐ ܫܒܼܵܬܹܗ ܠܗܵܘܢܵܗ̇ ܙܲܠܝܼܠܵܐܝܼܬܼ>
    text <ܘܲܕܼܠܵܐ ܟܘܼܚܵܕܼ ܦܸܫܛܲܬ̤ ܐܝܼܕܹܝ̈ܗ̇ ܥܲܠ ܐܝܼܠܵܢܵܐ ܀>
  block
    text <܃ܢܸܟܼܠܵܐ ܪܲܟܿܒܲܬ̤ ܥܲܡ ܢܵܟܼܘܿܠܵܐ ܟܲܕܵܒܼܵܐܝܼܬܼ>
    text <ܘܠܵܐ ܓܠܵܬ̤ ܠܐܵܕܼܵܡ ܐ̄ܪܵܙ ܒܝܼܫܘܼܬܹܗ ܥܕܲܡ̇ܐ ܕܐܸܟܼܠܲܬ̤ ܀>
    text <܃ܠܥܸܠ ܡ̣ܢ ܒܲܥܠܵܗ̇ ܒܥܵܬ̤ ܡܲܪܵܚܬܵܐ ܠܡܸܫܬܲܩܵܠܘܼ>
    text <ܥܲܠ ܗܵܝ̇ ܐܸܟܼܠܲܬ̤ ܘܐܵܦ ܝܸܗ̄ܒܲܬ̤ ܠܹܗ ܠܒܲܥܠܵܗ̇ ܘܐܸܟܲܠ ܀>
    text <܃ܠܲܡܫܲܚܛܵܢܵܗ̇ ܫܠܸ݂ܡ ܨܸܒܼܝܵܢܵܗ̇ ܛܵܒܼ ܡ̣ܢ ܕܐܵܕܼܵܡ>
    text <ܘܛܵܟ ܗܘ̤ ܡܲܠ̣ܟܵܗ̇ ܕܗܝ̤ ܩܲܕܼܡ̇ܝܲܬܼ ܬܹܐܟܼܘܿܠ ܦܹܐܪܵܐ ܀>
    text <܃ܠܡܸܠܟܹܿܗ ܫܸܡܥܲܬ̤ ܡ̣ܢ ܫܘܼܪܵܝܵܐ ܥܕܲܡ̇ܐ ܠܗܵܫܵܐ>
    text <ܘܠܵܐ ܦܪ݂ܲܫ ܠܸܒܵܗ̇ ܡ̣ܢ ܥܸܢܝܵܢܵܐ ܕܲܫܟܼܝܼܪ݁ܵܬܹܗ ܀>
    text <܃ܬܸܢܘܲܝ ܒܝܼܫܬܵܐ ܗܘ̤ܵܬܼ ܠܵܗ̇ ܥܲܡܹܞ ܕܩܵܛܹ̇ܠ ܐ̄ܢܵܫܵܐ>
    text <ܘܠܵܐ ܪܵܓܵܐ ܠܵܗ̇ ܕܬܸܦܪܘܿܩ ܡܸܢܹܗ ܥܕܲܡ̇ܐ ܠܚܲܪܬܼܵܐ ܀>
    text <܃ܥܲܡܹܗ ܪܓܼܝܼܓܼܵܐ ܠܲܡܙܲܢܵܝܘܼ ܒܲܫܟܼܝܼܪ݁ܵܬܼܵܐ>
    text <ܘܠܵܐ ܡܢܵܚ ܝܲܨܪܵܗ̇ ܠܡܸܫܬܵܘܬܵܦܘܼ ܒܫܲܦܝܼܪ݁ܵܬܼܵܐ ܀>
    text <܃ܕܠܵܐ ܣܲܒܼܥܘܼܬܼܵܐ ܪܚܝܼܡ ܠܵܗ̇ ܚܘܼܒܹܿܗ ܕܲܡܚܲܒܿܠܵܢܵܐ>
    text <ܘܲܕܼܠܵܐ ܛܲܟܼܣܵܐ ܪܵܗܹ̇ܛ ܠܸܒܵܗ̇ ܒܵܢܲܪ ܢܸܩܦܹܗ ܀>
    text <܃ܒܟܼܠ ܐܸܣܟܹܿܝܡܝܼ̈ܢ ܕܒܼܝܼܪ ܪܸܥܝܵܢܵܗ̇ ܨܹܝܕܼ ܥܸܢܝܵܢܹܗ>
    text <ܘܲܒܼܡܟܼܠ ܥܸܠ̈ܠܵܢ ܪܓܼܝܼܓܼܵܬܐ ܕܬܸܗܥܘܿܪ ܪܸܓܲܬܼ ܢܲܦܫܵܗ̇ ܀>
    text <܃ܪܸܓܲܬܼ ܒܝܼܫܵܐ ܪܚܝܼܡܵܐ ܠܢܲܦܫܵܗ̇ ܛܵܒܼ ܡ̣ܢ ܐܵܕܼܵܡ>
    text <ܘܠܲܫܟܼܝܼܪ݁ܵܬܹܗ ܡܥܲܦܸܩ ܗܵܘܢܵܗ̇ ܕܠܵܐ ܣܲܒܼܥܘܼܬܼܵܐ ܀>
    text <܃ܒܗܵܘܢܵܐ ܡܙܲܢܝܵܐ ܥܲܡ ܩܵܛ̇ܘܿܠܵܐ ܓܠܝܼܙܲܬܼ ܗܵܘܢܵܐ>
    text <ܘܠܵܐ ܡܸܬܼܒܲܝܢܵܐ ܕܫܵܘܬܵܦܘܼܬܹܗ ܡܸܪܲܬܼ ܡ̇ܘܬܵܐ ܗ̄ܝ ܀>
    text <܃ܒܪܓܲܬܼ ܒܸܣܪܵܐ ܨܪܝܼܟ ܪܸܥܝܵܢܵܗ̇ ܠܹܠܲܝ ܐܝܼܡܵܡ>
    text <ܘܒܼܥܸܢܝܵܢܵܐ ܕܙܲܠܝܼܠܘܼܬܼܵܐ ܥܢܹܝܢ ܚܘܼܫܸܵܒܹܝ̈ܗ̇ ܀>
    text <܃ܗܸܪܓܵܐ ܣܲܢܝܵܐ ܕܙܲܠܝܼܠܘܼܬܼܵܐ ܪܡܸܐ ܠܵܗ̇ ܟܠܫܵܥ>
    text <ܘܠܵܐ ܗܲܢܝܼ ܠܵܗ̇ ܥܸܢܝܵܢ ܚܲܝܹ̈ܐ ܪ̈ܘܼܚܵܢܝܹܐ ܀>
    text <܃ܟܠܵܗ̇ ܒܟܼܠܵܗ̇ ܗܘ̤ܵܬܼ ܠܵܗ̇ ܐܲܟܲܚ̄ܕܼ ܙܲܠܝܼܠܘܼܬܼܵܐ>
    text <ܘܠܲܝܬܿ ܒܗ̇ ܕܘܼܟܿܬܼܵܐ ܕܬܸܫܪܸܐ ܒܓܼܵܘܵܗ̇ ܩܲܕܿܝܼܫܘܼܬܼܵܐ ܀>
    text <܃ܒܝܼܫܵܐ ܫܪܸܐ ܒܵܗ̇ ܘܲܡܕܲܝܲܪ ܒܵܗ̇ ܐܲܡܝܼܢܵܐܝܼܬܼ>
    text <ܘܠܵܐ ܝܵܗܹ̇ܒܼ ܠܹܗ ܐܲܬܼܪܵܐ ܠܩܘܼܫܬܵܐ ܠܡܸܥܲܠ ܨܹܐܕܹܝ̈ܗ̇ ܀>
    text <܃ܠܲܝܬܿ ܝܘܼܬܼܪܵܢܵܐ ܠܐܲܝܢܵܐ ܕܡܲܥܢܸܐ ܢܵܦܫܹܗ ܒܥܘܼܡܪܵܗ̇>
    text <ܕܐܲܡܝܼܢ ܠܵܠܹ̇ܐ ܘܲܡܣܲܪܸܩ ܠܹܗ ܒܝܼܫܵܐ ܠܥܲܡܠܹܗ ܀>
    text <܃ܥܘܼܡܪܵܐ ܦܲܐܝܵܐ ܥܲܒܼܕܵܗ̇ ܒܪܵܫܝܼܬܼ ܡܲܬܼܩܸܢ ܟܠܵܐ>
    text <ܘܫܲܟܲܪܬܼܵܗ̇ ܗ̤ܝ ܠܦܲܐܝܘܼܬܼ ܢܲܦܫܵܗ̇ ܒܲܫܟܼܝܼܪ̈ܵܬܼܵܐ ܀>
    text <܃ܦܠܸܐ ܗ̄ܘ̣ܵܐ ܚܸܙܘܵܗ̇ ܘܲܪܓܼܝܼܓܼܵܐ ܗ̄ܘ̣ܵܬܼ ܥܲܕܼܠܸܵܐ ܬܸܚܛܸܐ>
    text <ܘܒܼܵܬܲܪ ܕܲܚܛܵܬ̤ ܢܸܕܲܬ̤ ܡܸܢܵܗ̇ ܠܥܝܼܪܹ̈ܐ ܘܐ̄ܢܵܫܵܐ ܀>
  block
    text <܃ܒܫܵܘܼܦܪܵܗ̇ ܬܗܲܪܘ ܗ̄ܘ̣ܵܘ ܟܸܢܫܲܝ̈ ܪܵܘܡ̇ܐ ܟܲܕܼ ܐܸܬܼܒܲܪܝܲܬ̤>
    text <ܘܡ̣ܢ ܕܐܸܣܬܲܢܚܲܬ̤ ܗܦܲܟܼܘ ܘܐܸܬܿܕܲܡܲܪܘ ܒܲܫܟܼܝܼܪ݁ܵܬܼܵܗ̇ ܀>
    text <܃ܣܲܢܝܘܼܬܼ ܢܲܦܫܵܐ ܚܙ̣ܵܘ ܪ̈ܘܼܚܵܢܹܐ ܘܲܥܪܲܩ̣ܘ ܡܸܢܲܢ>
    text <ܘܠܵܐ ܨܒܼܵܘ ܩܵܘܝܘܼ ܒܲܐܚܝܵܢܘܼܬܼܗܘܿܢ ܕܲܠܘܵܬܼ ܓܸܢܣܲܢ ܀>
    text <܃ܡܸܛܠܵܬܼܵܗ̇ ܣܢ̣ܵܘ ܥܸܢܝܵܢܵܐ ܕܥܲܡ ܐ̄ܢܵܫܘܼܬܿܢ>
    text <ܘܐܲܪܚܸܩܘ ܘܲܫܪܵܘ ܒܐܲܦܲܝ̈ ܪܵܘܡ̇ܐ ܕܠܵܐ ܢܚܘܼܪܘܼܢ ܒܲܢ ܀>
    text <܃ܥܡܠܵܐ ܡܪܝܼܩܵܐ ܚܲܫܒ̣ܿܘܼܗܝ ܠܥܲܡܠܗܘܿܢ ܕܡܸܛܠܵܬܲܢ>
    text <ܘܠܵܐ ܨܵܒܹ̇ܝܢ ܗ̄ܘ̣ܵܘ ܠܲܡܫܲܡܵܫܘܼ ܨܼܒܼܝܵܢ ܟܲܣܝܵܐ ܀>
    text <܃ܟܡܵܐ ܕܲܒܼܥܵܘ̣ܠܵܐ ܕܲܫܟܼܝܼܪ݁ܵܬܲܢ ܡܸܬܼܒܲܩܹܝܢ ܗ̄ܘ̣ܵܘ>
    text <ܒܙܲܝܢܵܐ ܕܚܸܡܬܼܵܐ ܡܸܙܕܲܝܢܝܼܢ ܗ̄ܘ̣ܵܘ ܠܘܼܩܒܲܠ ܥܲܡܲܢ ܀>
    text <܃ܟܡܵܐ ܕܲܠܚܵܘܵܐ ܕܩܸܛܦܲܬ̤ ܦܹܐܪܵܐ ܡܸܬܼܥܲܗܕܼܝܼܢ ܗ̄ܘ̣ܵܘ>
    text <ܥܝܵܪܬܵܐ ܕܥܵܘ̣ܠܵܗ̇ ܡܸܬܼܢܲܩܡܝܼܢ ܗ̄ܘ̣ܵܘ ܒܦܹܐܪܹ̈ܐ ܘܙܲܪ̈ܥܹܐ ܀>
    text <܃ܟܡܵܐ ܕܲܒܼ̈ܢܵܬܼܵܗ̇ ܒܚܘܼܨܦܵܐ ܕܝܼܠܵܗ̇ ܡܸܬܿܕܲܡ̈ܝܢ ܗ̣̄ܘܲܝ̈>
    text <ܗܸܢܘ̣ܿܢ ܝܲܬܿܝܼܪ ܡܸܫܬܲܐܠܝܼܢ ܗ̄ܘ̣ܵܘ ܡ̣ܢ ܬܸܫܡܸܫܬܲܢ ܀>
    text <܃ܟܡܵܐ ܕܝܼܘܿܡ ܡ̣ܢ ܝܘܿܡ ܥܵܘ̣ܠܵܐ ܕܡܸܢܗܹܝܢ ܡܸܬܼܪܲܒܸܿܐ ܗ̄ܘ̣ܵܐ>
    text <ܛܢܵܢܵܐ ܕܲܒܼܗܘܿܢ ܠܒܲܪ ܡ̣ܢ ܛܲܟܼܣܵܐ ܡܸܬܼܓܵܘܙܲܠ ܗ̄ܘ̣ܵܐ ܀>
    text <܃ܟܡܵܐ ܕܒܼܵܪܘܿܝܵܐ ܡܸܨܛܲܥܲܪ ܗ̄ܘ̣ܵܐ ܒܣܘܼܥܪ݁ܵܢܲܝܗܹܝܢ>
    text <ܠܩܹܐܪܣܵܐ ܕܥܲܡܲܢ ܡܸܬܼܥܲܬܿܕܼܝܼܢ ܗ̄ܘ̣ܵܘ ܓܲܢ̄ܒܵܪܵܐܝܼܬܼ ܀>
    text <܃ܟܡܵܐ ܕܒܲܦܬܿܟܼܪܹ̈ܐ ܕܬܲܩܸܢܘ ܫܹܐܕܹ̈ܐ ܡܸܫܬܿܚ̈ܛܵܢ ܗ̣̄ܘܲܝ̈>
    text <ܐܵܦܠܵܐ ܕܢܲܝܬܿܘܿܢ ܡܸܛܪܵܐ ܘܛܲܠܵܐ ܡܸܬܿܛܦܝܼܣܝܼܢ ܗ̄ܘ̣ܵܘ ܀>
    text <܃ܒܐܸܒܼܠܵܐ ܪܲܒܵܐ ܝܲܬܿܝܼܒܼܝܼܢ ܗ̄ܘ̣ܵܘ ܥܲܠ ܒܝܼ̈ܫܵܬܲܢ>
    text <ܘܲܡܣܲܟܹܿܝܢ ܗ̄ܘ̣ܵܘ ܕܐܵܘ ܢܸܬܿܛܲܠܲܩ ܐܵܘ ܢܸܬܼܚܲܕܲܬܼ ܀>
    text <܃ܚܸܒܼܠܹ̈ܐ ܕܚܲܫܹ̈ܐ ܡ̇ܚܹ̇ܝܢ ܗ̄ܘ̣ܵܘ ܠܵܗ̇ ܠܦܵܪܘܿܫܘܼܬܼܗܘܿܢ>
    text <ܘܲܡܚܲܒܿܠܝܼܢ ܗ̄ܘ̣ܵܘ ܠܡܹܐܠܲܕܼ ܡ̇ܘܬܲܢ ܐܵܘ ܢܘܼܚܵܡܲܢ ܀>
    text <܃ܩܲܫܝܘܼܬܼ ܚܲܫܗܘܿܢ ܚܙ̣ܵܐ ܒܵܪܘܿܝܵܐ ܕܲܚܙ̣ܐ ܠܹܗ ܟܠ>
    text <ܘܫܲܕܲܪ ܪܸܡܙܹܗ ܘܒܲܝܲܐ ܐܸܢܘܿܢ ܡ̣ܢ ܟܲܪܝܘܼܬܼܵܐ ܀>
    text <܃ܪܸܡܙܹܗ ܫܲܕܲܪ ܨܹܝܕܼ ܒܲܪ̄ܬܼ ܚܵܘܵܐ ܕܐܲܥܠܲܬ̤ ܡ̇ܘܬܵܐ>
    text <ܘܨܵܪ ܒܵܗ̇ ܥܘܸܠܵܐ ܘܲܡ̣ܠܵܝܗܝ ܚܲܝܹ̈ܐ ܡ̇ܝܘܿܬܹ̈ܐ ܀>
    text <܃ܚܲܝܹ̈ܐ ܡܲܕܹܿܟ ܒܲܓܼܒܼܝܼܠܘܼܬܹܗ ܕܝܲܠܕܵܐ ܕܡܸܢܵܗ̇>
    text <ܕܲܒܼܚܲܝܘܼܬܹܗ ܢܟܲܦܲܪ ܡ̇ܘܬܵܐ ܡ̣ܢ ܐ̄ܢܵܫܘܼܬܲܢ ܀>
    text <܃ܠܥܸܠܲܬܼ ܫܲܝܢܵܐ ܨܵܪ ܒܹܗ ܨܲܠܡܵܐ ܡܚܲܕܸܿܬܼ ܫܲܝܢܵܐ>
    text <ܕܲܢܫܲܝܹܢ ܒܹܗ ܥܝܼܪܹ̈ܐ ܘܐ̄ܢܵܫܵܐ ܥܲܡ ܪܲܒܿܘܼܬܹܗ ܀>
    text <܃ܒܹܗ ܫܲܝܸܢ ܟܠ ܐܲܪ̈ܥܵܢ̇ܝܹܐ ܘܫܲܡܲܝܵܢܹ̈ܐ>
    text <ܘܒܲܠܡܹܐܝܢ ܦܲܓܼܪܹܗ ܢܵܚ̣ ܒܸܪ̈ܝܵܬܼܵܐ ܕܫܲܚܝܼ̈ܩܵܢ ܗ̣̄ܘܲܝ̈ ܀>
    text <܃ܡ̣ܢ ܟܲܪ ܕܲܢܒ݂ܲܥ ܡ̇ܘܬܵܐ ܝܲܥܢܵܐ ܡܚܲܒܸܿܠ ܐ̄̈ܢܵܫܵܐ>
    text <ܢܒ݂ܲܥ ܣܲܡ ܚܲܝܹ̈ܐ ܕܡܲܚܸܐ ܡܲܓܵܢ ܠܲܒܼܢܲܝ̈ܢܵܫܵܐ ܀>
    text <ܡ̣ܢ ܒܲܪ̄ܬܼ ܐ̄ܢܵܫܵܐ ܫܲܪܝܼ ܡ̇ܘܬܵܐ ܠܲܡܚܲܒܵܠܘܼ܃>
  block
    text <ܘܡ̣ܢ ܒܲܪ̄ܬܼ ܐ̄ܢܵܫܵܐ ܫܲܪܝܼܘ ܚܲܝܹ̈ܐ ܠܲܡܚܲܕܵܬܼܘܼ ܀>
    text <܃ܐܲܝܟܵܐ ܕܣܸܓܼܝܲܬ̤ ܚܛܝܼܬܼܵܐ ܣܲܓܿܝܼ ܠܒܲܪ ܡ̣ܢ ܛܲܟܼܣܵܐ>
    text <ܬܲܡ̇ܢ ܥܸܫܢܲܬ̤ ܙܲܕܿܝܼܩܘܼܬܼܵܐ ܕܠܵܐ ܡܸܬܼܫܲܚܵܐ ܀>
    text <܃ܐܲܝܟܵܐ ܕܲܙܪܲܥ ܐܵܟܹ̇ܠܩܲܨܵܐ ܡܸܪܲܬܼ ܢܸܟܼܠܹܗ>
    text <ܬܲܡ̇ܢ ܫܸܘܚܲܬ̤ ܫܸܒܿܠܲܬ̤ ܚܲܝܹ̈ܐ ܡܲܚܝܲܬܼ ܐ̄ܢܵܫܵܐ ܀>
    text <܃ܒܚܵܘܵܐ ܚܲܒܸܿܠ ܣܵܢܵܢܵܐ ܕܐ̄̈ܢܵܫܵܐ ܠܲܒܼܢܲܝ̈ܢܵܫܵܐ>
    text <ܘܲܒܼܒܲܪ̄ܬܼ ܐ̄ܢܵܫܵܐ ܨܵܕܼܘܼܢ ܪ̈ܲܚܡܹܐ ܪܘܼܚܵܢܵܐܝܼܬܼ ܀>
    text <܃ܗ̤ܝ ܐܲܠܒܸܫܬܲܢ ܢܲܚܬܵܐ ܕܛܲܪ̈ܦܹܐ ܡܸܬܼܚܲܒܿܠܵܢܹ̈ܐ>
    text <ܘܗ̤ܝ ܟܲܣܝܵܬܲܢ ܐܸܣܛܲܠ ܫܘܼܒܼܚܵܐ ܕܠܵܐ ܡܸܬܼܚܲܒܿܠܵܐ ܀>
    text <܃ܥܲܠ ܫܝܼܛܘܼܬܼܵܗ̇ ܚܵܣ̣ ܗܵܘ̇ ܪܸܡܙܵܐ ܡܠܸܐ ܚܵܘܣܵܢܵܐ>
    text <ܘܲܙܩܲܪ ܢܲܚܬܵܐ ܒܓܼܵܘ ܗܲܕܵܡܹ̈ܝܗ̇ ܘܟܲܣܝܼ ܨܲܥܪܵܗ̇ ܀>
    text <܃ܢܲܚܬܵܐ ܕܡܸܢܵܗ̇ ܠ̣ܒܸܫ ܨܸܒܼܝܵܢܹܗ ܨܸܒܼܝܵܢܵܐܝܼܬܼ>
    text <ܘܚܲܕܹܿܬܼ ܒܐܝܼܕܼܵܘ̈ܗܝ ܒܪܝܼܬܼܵܐ ܕܚܲܒܸܿܠ ܥܒܼܵܪ ܦܘܼܩܕܵܢܵܐ ܀>
    text <܃ܗܵܐ ܛܵܒܼܵܬܹ̈ܐ ܕܛܵܒܼܵܐ ܕܲܒܼܪ̣ܵܐ ܒܪܝܼܬܼܵܠܐ ܒܛܲܝܒܿܘܼ>
    text <ܕܚܲܕܿܬܼ ܠܲܢ ܒܲܢ ܘܫܲܝܸܢ ܠܲܢ ܒܲܢ ܘܚܲܣܝܼ ܠܲܢ ܒܲܢ ܀>
    text <܃ܢܦܲܚܸܡ ܗܵܟܹܝܠ ܕܘܼܒܵܪ ܚܲܝܲܝ̈ܢ ܥܲܡ ܡ̇ܘܗܲܒܼܬܹܗ>
    text <ܘܢܸܚܙ̣ܐ ܐܸܢ ܐܝܼܬܼ ܕܘܼܡܝܵܐ ܕܪ̈ܲܚܡܵܘܗܝ ܒܦܘܼܠܚܵܢ ܢܲܦܫܵܐ ܀>
    text <܃ܢܸܒܼܩܸܐ ܥܲܡܠܲܝ̈ܢ ܒܟܼܘܼܪ ܒܘܼܚܪܵܢܵܐ ܕܦܵܪܘܿܫܘܼܬܲܢ>
    text <ܘܗܵܐ ܡܸܬܼܓܼܠܝܵܐ ܛܵܠܘܿܡܘܼܬܲܢ ܕܲܟܼܡܵܐ ܛܸܠܡܲܬ̤ ܀>
    text <܃ܥܲܡܠܹ݁̈ܐ ܕܚܵܘܵܐ ܢܸܒܼܩܸܐ ܠܘܼܩܕܲܡ ܦܵܪܘܿܢܵܐܝܼܬܼ>
    text <ܘܲܠܣܲܢܝܘܼܬܼܵܗ̇ ܢܕܲܟܸܿܐ ܒܡܸܠܹ̈ܐ ܐܲܝܟ ܕܲܒܼܟܼܘܼܪܵܠ ܀>
    text <܃ܠܟܼܘܼܪܵܐ ܕܡܸܠܹ̈ܐ ܢܲܥܸܠ ܐܸܢܹܝܢ ܠܲܒܼ̈ܢܵܬܼ ܚܵܘܵܐ>
    text <ܘܲܚܠܵܦ ܪܸܬܼܚܵܐ ܢܸܨܪܘܿܦ ܐܸܢܹܝܢ ܒܢܘܼܪ ܦܸܬܼܓܼܵܡܲܝ̈ܢ ܀>
    text <܃ܡܸܠܹ̈ܐ ܢܚܲܝܸܕܼ ܒܣܘܼܥܪ݁ܵܢܲܝܗܹܝܢ ܕܲܕܠܵܐ ܢܵܡܘܿܣ>
    text <ܘܢܘܵܩܸܕܼ ܝܲܥܪܵܐ ܕܲܟܼܣܸܐ ܒܨܸܒܼܬܵܐ ܕܗܲܕܵܡܲܝ̈ܗܹܝܢ ܀>
    text <܃ܣܘܼܥܪ̈ܵܢܲܝܗܹܝܢ ܓܲܪܓܼܘܼܢܝ ܕܐܸܪܕܸܿܐ ܒܐܘܼܪܚܵܐ ܕܡܸܠܹ̈݁ܐ>
    text <ܘܗܸܢܘ̣ܿܢ ܫܲܚܩ̣ܘܼܢܝ ܕܐܹܡܲܪ ܥܲܡܗܹܝܢ ܚܠܵܦ ܟܹܐܢܘܼܬܼܵܐ ܀>
    text <܃ܗ̤ܝ ܟܹܐܢܘܼܬܼܵܐ ܥܨܵܬܲܢܝ ܣܲܓܝܼ ܠܒܲܪ ܡ̣ܢ ܛܲܟܼܣܵܐ>
    text <ܕܐܸܓܼܠܸܐ ܙܹܐܦܵܐ ܓܐܸܣܟܹܿܡܲܝ̈ܗܹܝܢ ܠܥܹܝܢ ܚܲܙܵܝܹ̈ܐ ܀>
    text <܃ܙܹܐܦܵܐ ܢܕܝܼܕܼܵܐ ܟܣܸܐ ܒܲܚܙܵܬܼܵܐ ܕܗܲܕܵܡܲܝ̈ܗܹܝܢ>
    text <ܘܐܸܢ ܡܸܬܼܦܲܪܣܸܐ ܠܲܝܬܿ ܦܵܪܘܿܫܵܐ ܕܠܵܐ ܡܸܬܿܬܲܢܲܚ ܀>
    text <܃ܥܵܘ̣ܠܵܐ ܛܲܡܠܵܐ ܡܠܹܝܬ ܬܵܘܢܹ̈ܐ ܕܚܘܼܫܵܒܲܝ̈ܗܹܝܢ>
    text <ܘܐܸܢ ܡܸܬܼܒܲܕܲܩ ܩܕܼܵܡ ܚܲܙܵܝܹ̈ܐ ܢܵܕܲܝܼܢ ܡܸܢܹܗ ܀>
    text <܃ܙܲܠܝܼܠܘܼܬܼܵܐ ܚܲܝܘ̄ܬܼܵܐ ܕܬܲܪܬܹܿܝܢ ܫܲܪܝܵܐ ܒܓܼܵܘܗܹܝܢ>
    text <ܘܐܸܢ ܗܘ̤ ܕܢܵܦ̇ܩܵܐ ܥܵܪ̈ܩܵܢ ܡܸܢܵܗ̇ ܐܵܦ ܚܲܝܵܘ̈ܬܼܵܐ ܀>
    text <܃ܢܲܚܬܵܐ ܕܚܘܼܪܵܐ ܠܒܼܝܼܫ ܪܸܥܝܵܢܗܹܝܢ ܘܲܚܬܼܝܼܪ݁ܵܡ ܒܹܗ>
    text <ܘܐܸܢ ܗܘ̤ ܕܡܸܣܬܿܕܼܩ ܥܲܪܛܸܠ ܩܵܝ̈ܡܵܢ ܒܲܕܼܡܘܼܬܼ ܚܵܘܵܐ ܀>
    text <܃ܒܚܸܡܬܼܵܐ ܫܓܼܝܼܪ݁ܵܢ ܛܢܵܢܵܐ ܪܘܼܓܼܙܵܐ ܡܥܝܼܪ̈ܵܢ>
    text <ܘܡܲܢ̣ܘ ܡܸܫܟܲܚ ܠܡܸܟܼܠܵܐ ܚܹܐܦܵܐ ܕܲܩܪ̈ܵܒܲܝܗܹܝܢ ܀>
  block
    text <܃ܠܨܲܥܪܵܐ ܠܒܼܝܼ̈ܒܼܵܢ ܠܦܲܟܹܿܐ ܠܛܝܼ̈ܫܵܢ ܠܚܸܣܕܵܐ ܥܬܼܝܼ̈ܕܼܵܢ>
    text <ܘܐܲܝܢܵܘ ܬܲܩܢܵܐ ܕܲܡܸܨܐ ܠܲܡܨܵܐ ܓܘܼܕܵܦܲܣܝ̈ܗܹܝܢ ܀>
    text <܃ܒܐܘܼܟܼܠܵܐ ܝܲܥ̈ܢܵܢ ܒܫܸܩܝܵܐ ܠܗܝܼ̈ܩܵܢ ܒܪܸܓܿܬܼܵܐ ܨܲܚ̈ܢܵܢ>
    text <ܘܡܲܢ̣ܘܼ ܕܲܩܢܸܐ ܚܹܐܪܘܼܬܼ ܢܲܦܫܵܐ ܕܢܲܗܡܸܐ ܘܢܸܫܬܿܘܿܩ ܀>
    text <܃ܒܒܲܝܬܵܐ ܩܪܵܒܼܗܹܝܬ ܒܫܘܼܩܵܐ ܫܓܼܵܫܗܹܝܬܢ ܒܥܹܕܿܬܵܐ ܟܡܹܐܢܗܹܝܢ>
    text <ܘܒܲܠܝܠܹܝܢ ܓܸܦܹ̈ܐ ܢܸܦܪܲܚ ܐܲܝܢܵܐ ܕܒܼܵܥܹ̇ܐ ܠܡܸܥܜܪܲܩ ܀>
    text <܃ܦܲܘܼܡܗܹܝܢ ܕܓܵܠ ܚܝܵܪܗܹܝܢ ܙܲܠܝܼܠ ܫܸܡܥܗܹܝܢ ܟܲܕܵܒܼ>
    text <ܘܡܲܢ̣ܘܼ ܣܵܦܹ̇ܩ ܠܡܸܫܬܲܥܵܝܘܼ ܥܲܠ ܡܘܼܡܲܝ̈ܗܹܝܢ ܀>
    text <܃ܟܪܘܿܡܗܹܝܢ ܚܲܨܝܼܦ ܣܘܵܕܗܹܝܢ ܡܪܲܚ ܦܸܓܼܥܗܹܝܢ ܡܲܚܛܸܐ>
    text <ܘܡܲܢ ܠܵܐ ܢܸܚܲܫ ܥܲܠ ܚܲܫܲܝ̈ܗܹܝܢ ܕܲܟܼܡܵܐ ܢܕܝܼܕܼܝܼܢ ܀>
    text <܃ܠܒܼܘܼܫܗܹܝܢ ܙܲܠܝܼܠ ܣܐܘܿܢܗܹܝܢ ܡܲܣܠܲܝ ܗܠܲܟܼܬܼܗܹܝܢ ܛܲܡܠܵܐ>
    text <ܘܛܵܟ ܐܵܦ ܐܲܪܥܵܐ ܝܲܩܝܼܪ ܗ̄ܘ̣ ܠܵܗ̇ ܠܡܸܛܥܲܢ ܐܸܢܹܝܢ ܀>
    text <܃ܢܸܟܼܠܹ̈ܐ ܡܪ̈ܲܟܼܒܼܵܢ ܦܲܚܹ̈ܐ ܛܵܡܪ݁ܵܢ ܢܸܫ̈ܒܹܿܐ ܦܵܪ̈ܣܵܢ>
    text <ܘܠܲܐܝܟܵܐ ܢܸܥܪܘܿܩ ܐܲܝܢܵܐ ܕܣܵܢܹ̇ܐ ܥܸܢܝܵܢܲܝ̈ܗܘܿܢ ܀>
    text <܃ܠܢܲܦܫܵܐ ܫܵܒܼܝ̈ܢ ܠܗܵܘܢܵܐ ܨܵܝ̈ܕܵܢ ܠܙܵܘܥܹ̈ܐ ܐܵܣܪ̈ܵܢ>
    text <ܘܐܲܝܟܲܢ ܡܲܨܝܵܐ ܠܡܸܬܼܦܲܠܵܛܘܼ ܡ̣ܢ ܢܸܟܼܠܲܝ̈ܗܹܝܢ ܀>
    text <܃ܠܢܲܟܼܦܹ̈ܐ ܡܲܙ̈ܠܵܢ ܠܬܲܩܢܹ̈ܐ ܡܕܼܵܘ̈ܕܼܵܢ ܠܟܹܐܢܹ̈ܐ ܡܲܪ̈ܦܝܵܢ>
    text <ܘܵܝ ܠܲܕܼܢܸܦܹ̇ܠ ܒܲܡܨܝ̈ܕܵܬܼܵܐ ܕܫܘܼܓܵܫܲܝ̈ܗܹܝܢ ܀>
    text <܃ܫ̈ܦܲܝܵܐ ܕܵܠ̈ܚܵܢ ܕܟܲܝܵ̈ܐ ܡܟܲܬ̈ܡ̇ܢ ܥܪ̈ܝܸܡܹܐ ܡܦܲܟܿܪ̈ܵܢ>
    text <ܘܡ̇ܢܵܐ ܢܸܥܒܸܿܕܼ ܐܲܝܢܵܐ ܕܒܼܵܥܹ̇ܐ ܠܡܸܚܵܐ ܒܕܲܟܼܝܘܼ ܀>
    text <܃ܩܪܵܒܼܗܹܝܢ ܚܲܣܝܼܢ ܙܲܝܢܗܹܝܢ ܬܲܩܝܼܦ ܢܘܼܗܹܝܢ ܩܲܫܝܵܐ>
    text <ܘܵܝ ܠܲܟܼܝܵܢܲܢ ܡ̣ܢ ܢܸܟܼܝܵܢܹ̈ܐ ܕܐܲܡܝܼܢܝܼܢ ܠܹܗ ܀>
    text <܃ܟܝܵܢܵܐ ܬ̇ܒܲܥ̇ ܝܲܨܪܵܐ ܡܚܲܬܼܚܸܬܼ ܪܸܓܼܬܼܵܐ ܕܠܸܒܵܐ>
    text <ܡ̇ܪܹܐ ܟܝܵܢܹ̈ܐ ܟܐܝܼ ܒܲܟܼܝܵܢܵܐ ܕܠܵܐ ܢܵܘܒܸܿܕܼ ܠܲܢ ܀>
    text <܃ܟܝܵܢܵܐ ܗ̄ܘ̣ ܟܲܦܢܵܐ ܟܝܵܢܲܢ ܫܝܼܛܵܐ ܕܐܵܟܹ̇ܠ ܘܟܼܵܦܹ̇ܢ>
    text <ܘܲܟܼܡܵܐ ܕܢܹܐܟܼܘܿܠ ܬܘܼܒܼ ܡܸܬܼܝܲܥܲܢ ܘܬܼܵܒܲܥ̇ ܐܘܼܟܼܿܠܵܐ ܀>
    text <܃ܐܘܼܛܼܠܵܐ ܗ̄ܝ ܕܲܬܼܪܹܝܢ ܪܸܓܲܬܼ ܦܲܓܼܪܵܐ ܕܫܲܪܝܵܐ ܒܓܼܵܘܹܗ>
    text <ܘܐܲܝܟ ܡܹܐܟܼܘܼܠܬܵܐܠ ܢܵܒܲܥ̇ ܦܲܓܼܪܵܐ ܐܘܼܟܼܠܵܐ ܕܦܲܓܼܪܹܗ ܀>
    text <܃ܚܵܘܵܐ ܝܲܬܼܝܼܪ ܬܵܒܼܥ̇̄ܐ ܬܒܲܥܬܹܗ ܕܗܵܢܵܐ ܐܘܼܟܼܠܵܐ>
    text <ܘܒܲܐܡܝܼܢܘܼܬܼܵܐ ܕܠܵܐ ܣܲܒܼܥܘܼܬܼܵܐ ܥܵܢ̇ܝܵܐ ܒܗܸܪܓܹܿܗ ܀>
    text <܃ܩܪܵܒܼܵܐ ܥܵܒܼ̇ܕܵܐ ܐܸܢ ܠܵܐ ܬܡܲܠܸܐ ܪܸܓܲܬܼ ܢܲܦܫܵܗ̇>
    text <ܘܲܒܼܬܲܟܼܬܿܘܼܫܵܐ ܕܠܵܐ ܣܲܒܼܥܘܼܬܼܵܐ ܒܵܥ̇ܝܵܐ ܒܥܵܬܹܗ ܀>
    text <܃ܩܪܵܒܼܵܐ ܩܲܫܝܵܐ ܥܵܒܼ̈ܕܵܢ ܥܲܡܲܢ ܒܢܵܬܼܵܗ̇ ܟܠܝܘܿܡ>
    text <ܘܐܲܝܟ ܕܲܒܼܙܲܝܢܵܐ ܡܙܲܝ̈ܢܵܢ ܠܩܘܼܒܼܠܲܢ ܒܫܘܼܓܼܵܫܲܝ̈ܗܹܝܢ ܀>
    text <ܐܲܝܟ ܕܲܒܼܩܹܐܪܣܵܐ ܪ̈ܲܡܝܵܢ ܥܲܡܲܢ ܠܹܠܲܝ ܐܝܼܡܵܡ܃>
  block
    text <ܘܲܡ̈ܫܲܕܿܝܵܢ ܒܲܢ ܓܹܐܪܹ̈ܐ ܫܢܝܼܢܹ̈ܐ ܕܠܸܫܵܢܲܝ̈ܗܘܿܢ ܀>
    text <܃ܚܲܪܝܼܦ ܦܘܼܡܗܹܝܢ ܡ̣ܢ ܣܲܦܣܹܪܵܐ ܕܲܬܼܪܹܝܢ ܦܘܼܡ̇ܘ̈ܗܝ>
    text <ܘܥܵܐܠܵܐ ܡܚܘܿܬܼܗܹܝܢ ܥܕܲܡ̇ܐ ܠܢܲܦܫܵܐ ܘܠܵܐ ܡܸܬܼܟܲܠܝܵܐ ܀>
    text <܃ܠܵܐ ܣܲܓܿܝܼܐܝܼܢ ܩܛܝܼܠܲܝ̈ ܣܲܝܦܵܐ ܐܲܝܟ ܩܛܝܼܠܲܝ̈ܗܹܝܢ>
    text <ܘܠܵܐ ܚܘܼܒܵܠܵܐ ܕܚܲܝܘܲܬܼ ܫܸܢܵܐ ܐܲܝܟ ܚܘܼܒܵܠܗܹܝܢ ܀>
    text <܃ܒܝܼܫ ܚܘܼܒܵܠܗܹܝܢ ܡ̣ܢ ܚܲܝ̈ܘܵܬܼܵܐ ܣܵܪ̈ܘܿܚܵܬܼܵܐ>
    text <ܘܥܲܣܩܝܼܢ ܟܹܐܢܹ̈ܐ ܕܡ̣ܢ ܢܘܼܟܼܬܲܬܼܗܹܝܢ ܠܐܵܣܵܘܬܼܵܐ ܀>
    text <܃ܠܢܲܦܫܵܐ ܡܚܲܒܿܠܵܢ ܘܲܒܼܪܸܥܝܵܢܵܐ ܣܵܝ̈ܡܵܢ ܡܘܼܡܹ̈ܐ>
    text <ܘܐܸܠܵܐ ܒܪܘܼܚܵܐ ܠܵܐ ܡܸܬܼܐܲܣܹܝܢ ܫܘܼܚܢܹ̈ܐ ܕܡܸܢܗܹܝܢ ܀>
    text <܃ܕܵܘܝܼܕܼ ܣܵܗܹ̇ܕܼ ܕܲܟܼܡܵܐ ܥܲܣܩܵܐ ܡܚܘܿܬܼܵܐ ܕܟܹܐܒܼܗܹܝܢ>
    text <ܕܐܲܓܲܪ ܨܹܐܕܼܵܘܗܝ ܫܘܼܚܵܐ ܕܓܼܵܘܪܵܐ ܥܕܲܡ̇ܐ ܠܡܵܘܬܹܿܗ ܀>
    text <܃ܒܢܝܼܒܼܵܐ ܕܓܼܵܘܪܵܐ ܢܟܲܬܿܬܹܗ ܚܵܘܵܐ ܠܲܚܠܝܼܡ ܢܲܦܫܵܐ>
    text <ܘܲܗܘ̤ܸܵܐ ܟܪܝܗܵܐ ܘܲܢܣܝܼܣ ܦܲܓܼܪܵܐ ܒܟܼܠܗܘܿܢ ܚܲܝܵܘ̈ܗܝ ܀>
    text <܃ܢܘܼܓܼܪܵܐ ܪܲܒܵܐ ܢܦ݂ܲܠ ܒܐܸܫܵܬܼܵܐ ܡ̣ܢ ܢܘܼ̈ܟܼܬܵܬܼܵܗ̇>
    text <ܟܲܕܼ ܩܵܥܹ̇ܐ ܗ̄ܘ̣ܵܐ ܘܡܲܝܠܸܠ ܟܠܝܘܿܡ ܡ̣ܢ ܟܘܼܪܗܵܢܹܗ ܀>
    text <܃ܣܪܝܼ ܠܲܡ ܘܐܸܬܼܡܣܝܼ ܚܒܼܵܪ̈ܵܬܼܝ ܟܠܗܹܝܢ ܗܘ̤ ܬܵܢܹ̇ܐ ܗ̄ܘ̣ܵܐ>
    text <ܘܗܵܐ ܢܵܗܹ̇ܓ ܐ̄ܢܵܐ ܡ̣ܢ ܢܸܗܡܬܼܵܐ ܒܟܹܐܒܹܗ ܕܪܸܥܝܵܢܝ ܀>
    text <܃ܘܐܸܢܗܘ̤ ܕܕܼܲܘܝܼܕܼ ܟܸܢܵܪ ܪܘܼܚܵܐ ܬܒܲܪܬܹܗ ܚܵܘܵܐ>
    text <ܡܲܢ̣ܘܼ ܕܲܡܨܸܐ ܠܲܡܥܲܙܵܝܘܼ ܩܕܼܵܡ ܬܲܟܼܬܿܘܼܫܹܝ̈ܗ̇ ܀>
    text <܃ܐܸܢ ܚܲܙܵܝܵܐ ܕܲܣܬܼܝܼܪ̈ܵܬܼܵܐ ܚܙ̣ܵܐ ܘܐܸܬܿܕܵܘܲܕܸ>
    text <ܢܥܲܡܸܨ ܟܠܢܵܫ ܥܲܝܢܲܝ̈ ܢܲܦܫܹܗ ܡ̣ܢ ܥܸܢܝܵܢܹܝ̈ܗ̇ ܀>
    text <܃ܐܸܢ ܗܘ̤ ܕܐܲܝܵܐ ܡܲܪܗܸܒܼ ܥܲܡܡܹ̈ܐ ܙܵܥ ܡ̣ܢ ܩܵܠܵܗ̇>
    text <ܢܣܲܟܲܪ ܐܸܕܢܲܝ̈ܢ ܕܠܵܐ ܢܸܬܼܪ̈ܲܗܒܵܢ ܒܩܵܠ ܫܘܼܓܵܫܹܝܗ̇ ܀>
    text <܃ܗܵܐ ܡ̇ܢ ܥܸܒܼܕܲܬ̤ ܒܲܪܬܼܵܗ̇ ܕܚܵܘܵܐ ܒܲܒܼܪܹܗ ܕܐܵܕܼܵܡ>
    text <ܢܙܲܗܲܪ ܟܠܢܵܫ ܠܲܕܼܦܵܓܲܥ ܒܹܗ ܕܠܵܐ ܬܸܦܓܲܥ ܒܹܗ ܀>
    text <܃ܗܸܐ ܡ̇ܢ ܣܸܥܪܲܬ̤ ܐܸܠܥܵܐ ܪܦܝܼܬܼܵܐ ܒܓܲܢ̄ܒܵܪ ܚܲܝܠܵܐ>
    text <ܢܹܐܡܲܪ ܓܼܒܼܪܵܐ ܠܓܲܒܼܪܵܐ ܚܲܒܼܪܹܗ ܕܚܲܠ ܡ̣ܢ ܚܵܘܵܐ ܀>
    text <܃ܡ̣ܢ ܒܲܪ̄ܬܼ ܚܵܘܵܐ ܢܸܕܼܚܲܠ ܟܠܢܵܫ ܘܝܲܬܿܝܼܪ ܟܹܐܢܹ̈ܐ>
    text <ܕܲܠܡܵܐ ܬܪܲܦܸܐ ܚܘܼܫܵܒܲܝ̈ܗܘܿܢ ܒܲܕܼܡܘܼܬܼ ܕܵܘܝܼܕܼ ܀>
    text <܃ܩܸܢܛܵܐ ܗ̄ܘ̣ ܡܸܢܵܗ̇ ܟܡܵܐ ܐܸܢ ܐܝܼܬܹܝܗ̇ ܡܸܢܹܗ ܕܓܸܢܣܲܢ>
    text <ܘܠܵܐ ܫܲܪܝܼܪܵܐ ܫܲܪܝܼܪܘܼܬܼܵܗ̇ ܟܡܵܐ ܐܸܢ ܕܲܟܼܝܵܐ ܀>
    text <܃ܠܵܐ ܐ̄ܢܵܫ ܢܲܫܲܪ ܠܫܘܼܘܕܵܝ ܡܸܠܹ̈ܝܗ̇ ܕܠܵܐ ܢܸܣܝܵܢܵܐ>
    text <ܕܗܵܐ ܠܲܝܬܿ ܟܹܐܢܵܐ ܕܨܵܬܼ ܫܘܼܓܵܫܹܝ̈ܗ̇ ܕܠܵܐ ܐܲܦܸܠܬܹܗ ܀>
    text <܃ܥܵܘ̣ܠܵܐ ܡܲܠܝܵܐ ܘܟܲܕܵܒܼܘܼܬܼܵܐ ܫܲܪܝܵܐ ܒܓܼܵܘܵܗ̇>
    text <ܘܠܲܝܬܿ ܬܘܼܟܼܠܵܢܵܐ ܥܲܠ ܬܘܼܟܼܠܵܢܵܗ̇ ܐܵܦܸܢ ܩܲܠܝܼܠ ܀>
    text <܃ܚܲܠ̈ܝܵܢ ܡܸܠ̈ܝܗ̇ ܠܲܕܼܠܵܐ ܝܵ̇ܕܲܥ ܡܲܪܝܼܪܘܼܬܼܵܗ̇>
    text <ܘܗܲܢܝܼ ܣܘܵܕܲܗ̇ ܠܲܕܼܠܵܐ ܦ̇ܪܹܫ ܦܲܟܿܝܼܗܘܼܬܼܵܗ̇ ܀>
  block
    text <܃ܦܲܐܝܵܐ ܚܙ̇ܬܼܵܗ̇ ܠܲܕܼܠܵܐ ܒܩܸܐ ܠܹܗ ܢܸܟܼܠܵܐ ܕܠܸܒܵܗ̇>
    text <ܘܲܪܓܼܝܼܓܼ ܦܸܓܼܥܵܗ̇ ܠܲܕܼܠܵܐ ܫܩܝܼܠ ܠܹܗ ܢܸܣܪܝܵܢ ܚܲܫܝܹ̈ܗ̇ ܀>
    text <܃ܚܲܫܹ̈ܐ ܩܫܲܝ̈ܵܐ ܢܵܦ̇ܩܝܼܢ ܡܸܢܵܗ̇ ܐܲܝܟ ܚܲܝ̈ܘܵܬܼܵܐ>
    text <ܘܲܡܢܲܟܿܬܼܝܼܢ ܠܲܢ ܒܣܘܼܗܪ̈ܵܢܲܝܗܘܿܢ ܐܲܝܟ ܕܲܒܼܢܝܼܒܹ̈ܐ ܀>
    text <܃ܘܟܲܕܼ ܛܵܒܼ ܒܟܼܠܹܗ ܟܝܵܢ ܡ̇ܝܘܿܬܹ̈ܐ ܡܟܲܢܹܝܢ ܚܲܫܹ̈ܐ>
    text <ܒܚܵܘܵܐ ܝܲܬܿܝܼܪ ܡܚܵܘܹܝܢ ܚܲܝܠܵܐ ܕܣܘܼܥܪ݁ܵܢܲܝܗܘܿܢ ܀>
    text <܃ܒܵܗ̇ ܡܸܫܬܲܓܼܫܝܼܢ ܠܡܸܬܼܟܲܬܵܫܘܼ ܥܲܡ ܚܹܐܪܘܼܬܼܵܐ>
    text <ܘܠܵܐ ܡܨܸܐ ܝܲܨܪܵܗ̇ ܠܲܡܥܲܙܵܝܘܼ ܩܕܼܵܡ ܚܹܐܦܲܝ̈ܗܘܿܢ ܀>
    text <܃ܥܓܲܠ ܡܸܬܼܪܲܦܝܵܐ ܩܕܼܵܡ ܚܘܼ̈ܚܵܬܹܐ ܕܚܲܫܲܝ̈ ܦܲܓܼܪܵܐ>
    text <ܘܠܲܝܬܿ ܒܵܗ̇ ܚܲܝܠܵܐ ܠܡܹܐܪܲܥ ܩܹܐܪܣܵܐ ܕܲܪ̈ܓܼܝܼܓܼܵܬܼܵܐ ܀>
    text <܃ܗ̤ܝ ܡܸܫܬܿܚܩܵܐ ܒܲܪ݁ܓܼܝܼܓܼܵܬܼܵܐ ܛܵܒܼ ܡ̣ܢ ܓܲܒܼܪܹ̈ܐ>
    text <ܘܲܥܠܹܝܗ̇ ܬܵܩܹ̇ܦ ܩܹܐܪܣܵܐ ܕܚܲܫܹ̈ܐ ܒܲܥܪܝܼܪ̈ܵܝܹܐ ܀>
    text <܃ܠܵܗ̇ ܗ̄ܘ̣ ܙܵܩ̇ܬܿܝܼܢ ܥܘܼܩܣܹ̈ܐ ܩܫܲܝܵ̈ܐ ܕܫܵܘܬܵܦܘܼܬܼܵܐ>
    text <ܘܲܡܥܝܼܪܝܼܢ ܒܵܗ̇ ܪܸܓܲܬܼ ܒܸܣܪܵܐ ܩܲܠܝܼܠܵܐܝܼܬܼ ܀>
    text <܃ܥܵܠ̇ܒܿܝܼܢ ܨܹܐܕܹܝܗ̇ ܚܲܫܲܝ̈ ܦܲܓܼܪܵܐ ܒܡܸܕܹܿܡ ܩܲܠܝܼܠ>
    text <ܘܣܵܗܕܵܐ ܐܵܦ ܗ̤ܝ ܕܲܟܼܡܵܐ ܫܚܝܼܩܵܐ ܒܲܩܪ̈ܵܒܲܝܗܘܿܢ ܀>
    text <܃ܚܲܝܵܒܼܘܼܬܼܵܗ̇ ܩܵܥ̇ܝܵܐ ܟܠܢܵܫ ܥܲܠ ܬܲܟܼܬܿܘܼܫܹܝ̈ܗ̇>
    text <ܘܐܲܝܟ ܕܲܒܼܨܸܒܼܥܵܐ ܡܚܵܘܝܵܐ ܩܪ̈ܵܒܹܐ ܕܐܲܡܝܿܢܝܼܢ ܠܵܗ̇ ܀>
    text <܃ܪܲܦܝܵܐ ܗ̄ܝܼ ܣܲܓܿܝܼ ܠܡܸܬܼܟܲܬܵܫܘܼ ܥܲܡ ܚܘܼܬܼܚܵܬܹ̈ܝܗ̇>
    text <ܥܲܠ ܗܵܝ̇ ܚܵܝ̇ܒܵܐ ܘܲܡܚܲܝܒܼܵܐ ܠܲܢ ܒܚܲܝܵܒܼܘܼܬܼܵܗ̇ ܀>
    text <܃ܒܪܸܚܡܲܬܼ ܟܸܣܦܵܐ ܗ̤ܝ ܐܲܚܝܼܕܵܐ ܕܠܵܐ ܣܲܒܼܥܘܼܬܼܵܐ>
    text <ܒܪܸܚܡܲܬܼ ܫܘܼܒܼܚܵܐ ܗ̤ܝ ܐܲܣܝܼܪܵܐ ܕܠܵܐ ܒܲܡܫܘܼܚܬܼܵܐ ܀>
    text <܃ܒܪܸܓܲܬܼ ܒܸܣܪܵܐ ܗ̤ܝ ܦܲܩܝܼܪܵܐ ܕܠܵܐ ܟܘܼܚܵܕܼܵܐ>
    text <ܘܲܒܚ̈ܘܼܬܼܚܵܬܹܐ ܗ̤ܝ ܡܸܬܿܬܿܨܝܼܕܼܵܐ ܕܠܑܵ ܒܘܼܝܵܢܵܐ ܀>
    text <܃ܚܣܵܡܵܐ ܣܲܢܝܵܐ ܒܵܗ̇ ܡܸܬܼܗܲܦܲܟ ܐܲܝܟ ܬܲܢܝܼܢܵܐ>
    text <ܘܚܘܼܬܼܪܵܐ ܛܪܘܼܢܵܐ ܒܵܗ̇ ܡܸܫܬܲܩܲܠ ܒܲܕܼܡܘܼܬܼ ܐܲܪܝܵܐ ܀>
    text <܃ܬܲܠܝܼܠܘܼܬܼܵܐ ܥܠܹܝܗ̇ ܐܲܫܝܼܕܼܵܐ ܒܲܕܼܡܘܼܬܼ ܡܲܝܵ̈ܐ>
    text <ܘܥܵܠܘܿܒܼܘܼܬܼܵܐ ܒܵܗ̇ ܟܗܝܼܢܵܐ ܐܲܝܟ ܛܘܼܪ ܠܸܒܼܢܵܢ ܀>
    text <܃ܝܵ̇ܕܲܥܵܐ ܠܡܸܥܠܲܒܼ ܘܠܲܝܬܿ ܥܵܠܘܿܒܼܵܐ ܕܥܵܠܹ̇ܒܼ ܡܸܢܵܗ̇>
    text <ܘܣܵܗܹ̇ܕ ܢܵܒܼܘܿܬܼ ܕܲܟܼܡܵܐ ܥܠܲܒܼܬܹܗ ܥܵܘ̇ܠܵܐܝܼܬܼ ܀>
    text <܃ܥܠܲܒܼ ܗ̄ܘ̣ܵܐ ܐܵܚܵܒܼ ܘܠܵܐ ܝ̄ܕܲܥ ܦܘܼܪ̈ܣܹܐ ܕܥܵܠܘܿܒܼܘܼܬܼܵܐ>
    text <ܥܕܲܡ̇ܐ ܕܡܸܢܵܗ̇ ܝ̄ܠܸܦ ܨܸܵܢ̈ܥܵܬܼܵܐ ܠܡܹܐܫܲܕ ܠܲܕܼܡ̇ܐ ܀>
    text <ܨܢܝܼܥܵܐ ܗ̄ܝܼ ܣܲܓܿܝܼ ܘܠܲܝܬܿ ܒܲܨܢܝܼܥܹ̈ܐ ܕܲܨܢܝܼܥ ܡܸܢܵܗ̇܃>
  block
    text <ܘܫܲܒܼܪܵܐ ܗ̄ܝܼ ܣܲܓܿܝܼ ܘܠܵܐ ܡܸܬܼܡܲܫܚܵܐ ܗܸܕܼܝܘܿܛܘܼܬܼܵܗ̇ ܀>
    text <܃ܥܪܝܼܡܵܐ ܣܲܓܼܿܝܼ ܠܲܡܟܲܣܵܝܘܼ ܥܲܠ ܣܘܼܥܪ݁ܵܢܿܝܗ>
    text <ܘܣܲܟܼܠܵܐ ܗ̄ܝܼ ܣܲܓܿܝܼ ܠܘܵܬܼ ܥܘܼܗܕܵܢܵܐ ܕܲܬܼܘܵܬܼ ܢܲܦܫܵܐ ܀>
    text <܃ܠܒܼܝܼܫܬܵܐ ܒܲܠܚܘܿܕܼ ܚܲܟܿܝܼܡ ܠܸܒܵܗ ܘܲܨܪܵܗ̇>
    text <ܘܛܵܟ ܐܵܦ ܫܹܐܕܹ̈ܐ ܢܝܼܩܝܼܢ ܐܸܢܘܿܢ ܥܲܠ ܨܸܢ̈ܥܵܬܼܵܗ̇ ܀>
    text <܃ܗ̤ܝ ܐܲܠܸܦܬܹܗ ܠܪܹܫ ܣܸܕܼܪ̈ܲܝܗܘܿܢ ܕܐܲܝܟܲܢ ܢܲܛܥܸܐ>
    text <ܘܗ̤ܝ ܦܸܬܼܚܲܬ̤ ܠܹܗ ܬܪܲܥ ܡܲܚܫܲܒܼܬܹܗ ܘܐܲܡܝܼ ܙܲܪܥܹܗ ܀>
    text <܃ܡܸܢܵܗ̇ ܝܵܠܹ̇ܦ ܙܢܲܝ̈ ܒܝܼ̈ܫܵܬܼܵܐ ܘܐܲܟܸܿܢ ܡܲܒܼܐܸܫ>
    text <ܘܒܼܵܗ̇ ܡܸܬܼܚܲܫܲܚ ܐܲܝܟ ܕܲܒܼܙܲܝܢܵܐ ܠܘܼܩܒܲܠ ܩܘܼܫܬܵܐ ܀>
    text <܃ܙܲܝܢܵܐ ܕܝܼܠܵܗ̇ ܠܒܸ݂ܫ ܒܲܩܪܵܒܼܵܐ ܕܠܘܼܩܒܲܠ ܝܵܘܣܸܦ>
    text <ܘܲܒܼܗܲܕܵܡܹ̈ܝܗ̇ ܐܸܚܲܕܼ ܕܲܪܵܐ ܥܲܡ ܕܲܟܼܝܘܼܬܹܗ ܀>
    text <܃ܒܐܝܼܕܼܵܐ ܕܒܸܣܪܵܐ ܠܒ݂ܲܟ ܪܘܼܚܵܢܵܐ ܠܦܲܓܼܪܵܢܵܝܵܐ>
    text <ܘܦܸܕܲܬ̤ ܐܝܼܕܵܐ ܕܒܸܣܪܵܐ ܘܪܘܼܚܵܐ ܡ̣ܢ ܒܸܣܪܵܢܵܐ ܀>
    text <܃ܠܐܸܣܛܵܕܼܝܼܘܿܢ ܕܲܪ̈ܓܼܝܼܓܼܵܬܼܵܐ ܢܚܸ݂ܬܼ ܥܲܡ ܢܲܟܼܦܵܐ>
    text <ܘܐܲܩܸܬܼ ܙܵܘܥܵܘ̈ܗܝ ܒܪܸ݁ܓܼܫܲܝ ܦܲܓܼܪܹܗ ܘܠܵܐ ܣܦ݂ܲܩ ܠܲܒܼ݂ܟܹܿܗ ܀>
    text <܃ܐܲܝܟ ܐܲܪܝܘܿܬܼܵܐ ܩܥܵܬ̤ ܫܵܛܝܼܬܼܵܐ ܥܲܠ ܩܲܕܿܝܼܫܵܐ>
    text <ܘܠܵܐ ܩܲܬܼ݂ ܛܦܸܪܹ̈ܝܗ̇ ܙܲܠܝܼ̈ܠܵܬܼܵܐ ܒܦܲܓܼܪܵܐ ܕܲܟܼܝܵܐ ܀>
    text <܃ܒܲܕܼܡܘܼܬܼ ܕܼܒܵܐ ܢܸܗܡܲܬ̤ ܕܼܒܵܐ ܡܚܲܒܿܠܵܢܝܼܬܼܵܐ>
    text <ܘܠܵܐ ܐܲܙܝܼܥܹܗ ܠܲܠܒܼܝܼܒܼ ܢܲܦܫܵܐ ܩܵܠ ܦܲܩܪܘܼܬܼܵܥܗ̇ ܀>
    text <܃ܢܲܚܬܵܘ̈ܗܝ ܒܲܠܚܘܿܕܼ ܚܸܛܦܲܬ̤ ܡܸܢܹܗ ܢܸܡܪܵܢܝܼܬܼܵܐ>
    text <ܘܲܠܗܲܕܵܡ̇ܘ̈ܗܝ ܠܵܐ ܡ̣ܛܵܐ ܦܲܟܵܐ ܕܦܲܩܝܼܪܘܼܬܼܵܗ̇ ܀>
    text <܃ܒܲܕܼܡܘܼܬܼ ܛܲܒܼܝܵܐ ܫܘ݂ܲܪ ܩܲܠܝܼܠܵܐ ܘܥܲܒܼܪܹܗ ܠܦܲܚܵܗ̇>
    text <ܘܚܲܪܩܲܬ̤ ܢܝܼܒܹ̈ܝܗ̇ ܕܲܦܠܲܛ ܡܸܢܵܗ̇ ܨܲܝܕܵܐ ܕܦܲܓܼܪܵܗ̇ ܀>
    text <܃ܠܵܘ ܟܹܝܬܼ ܡܲܓܵܢ ܐܸܟܼܠܹ̇̄ܬܼ ܩܲܪ̈ܨܹܝܗ̄ ܕܚܵܘܵܐ ܚܲܝܘ̄ܬܼܵܐ>
    text <ܕܗܵܐ ܣܘܼܥܪ̈ܵܢܹܝܗ̇ ܩܵܥܹ̇ܝܢ ܥܠܹܝܗ̇ ܕܚܲܝܘ̄ܬܼܵܐ ܐܝܼܬܹܝܗ̇ ܀>
    text <܃ܠܵܘ ܐ̄ܢܵܐ ܩܪܹܝܬܼܵܗ̇ ܒܲܫܡܵܐ ܕܢܘܼܟܼܪܵܝ ܠܲܡܠܝܼܠܘܼܬܼܵܐ>
    text <ܙܲܠܝܼܠܘܼܬܼܵܗ̇ ܥܒܲܕܼܬܵܗ̇ ܕܬܼܕܡܸܐ ܠܚܲܝܘܲܬܼ ܫܸܢܵܐ ܀>
    text <܃ܘܐܸܠܵܐ ܬܹܐܡܲܪ ܠܘܼܩܒܲܠ ܡܸܠܲܝ̈ ܐܸܢܗܘ̤ ܕܡܲܨܝܵܐ>
    text <ܕܠܵܐ ܐܝܼܬܲܝܗܹܝܢ ܗܵܠܹܝܢ ܕܲܬܼܢܹ̇ܝܬܼ ܥܲܠ ܒܝܼܫܘܼܬܼܵܗ̇ ܀>
    text <܃ܐܸܡܲܪܝ ܚܵܘܵܐ ܐܸܢܗܘ̤ ܕܐܝܼܬܼ ܒܹܟܼܝ ܚܲܝܠܵܐ ܠܡܹܐܡܲܪ>
    text <ܘܲܡܩܲܒܸܿܠ ܐ̄ܢܵܐ ܫܪܵܝܵܐ ܕܡܸܠܲܝ̈ܟܿܝ ܐܸܢ ܫܲܪܝܼܪ̈ܵܢ ܀>
    text <܃ܫܲܪܝܼܪ ܡܘܼܫܹܐ ܐܵܘ ܠܵܐ ܫܲܪܝܼܪ ܥܲܠ ܪܸܥܝܵܢܹܟܼܝ>
    text <ܫܪܵܪܵܐ ܗ̄ܘ̣ ܕܲܟܼܬ݂ܲܒܼ ܐܵܘ ܬܲܫܥܝܼܬܼܵܐ ܕܕܲܓܵܠܘܼܬܼܵܐ ܀>
    text <܃ܗܘ̤ ܟܬ݂ܲܒܼ ܩܹܐܪܣܵܐ ܕܥܸܒܼܕܲܬ̤ ܚܵܬܹܿܟܼܝ ܥܲܡ ܒܲܪ ܝܼܥܩܘܿܒܼ>
    text <ܘܗ̤ܘ ܐܸܫܬܿܥܝܼ ܕܐܲܝܟܲܢ ܚܲܣܢܵܗ̇ ܚܝܼܨ ܪܸܥܝܵܢܵܐ ܀>
    text <܃ܥܲܡܹܗ ܩܵܥܹ̇ܝܢ ܐܵܦ ܟܠ ܣܸܦܪ̈ܝܼܢ ܥܲܠ ܒܝܼܫܘܼܬܹܟܼܝ>
    text <ܘܲܡܚܲܣܕܼܝܼܢ ܠܵܗ̇ ܠܡܲܪܵܚܘܼܬܹܟܼܝ ܒܣܲܓܿܝܼ̈ܐܬܼܵܐ ܀>
  block
    text <܃ܠܫܸܡܫܘܿܢ ܪܲܒܵܐ ܡܲܢ̣ܘܼ ܦܲܟܼܪܹܗ ܒܙܲܝܢܵܐ ܕܣܲܥܪܹܗ>
    text <ܘܡܲܢ̣ܘܼ ܫܲܦܸܠ ܓܲܢ̄ܒܵܪܘܼܬܹܗ ܒܐܝܼܕܲܝ̈ ܥܘܼܪ̈ܠܹܐ ܀>
    text <܃ܠܵܘ ܐܲܢ̄ܬܿܝ ܡܲܟܸܿܬܿܝ ܥܘܼܫܢܵܐ ܕܚܲܝܠܹܗ ܩܕܼܵܡ ܪ̈ܵܕܼܘܿܦܵܘܗܝ>
    text <ܘܠܵܘ ܐܲܢ̄ܬܿܝ ܣܲܡܝܼܬܿܝ ܢܘܼܗܪܵܐ ܕܥܲܝܢܵܘ̈ܗܝ ܘܲܕܼܪܸܥܝܵܢܹܗ ܀>
    text <܃ܠܵܐ ܗ̄ܘ̣ܵܐ ܟܪܘܿܡܹܟܼܝ ܛܲܡܲܐ ܩܘܼܕܼܫܵܐ ܕܲܢܙܝܼܪܘܼܬܹܗ>
    text <ܘܐܲܗܸܠܘ ܙܲܓܼܚܸܟܼܘ ܛܲܡ̈ܐܲܝ ܢܲܦܫܵܐ ܥܲܠ ܕܲܟܼܝܘܼܬܹܗ ܀>
    text <܃ܠܵܘ ܦܲܩܪܘܼܬܹܟܼܝ ܟܕܲܢܬܹܗ ܒܪܲܚܝܵܐ ܚܲܪܡ̇ܢܵܐܝܼܬܼ>
    text <ܘܲܗܘ̤ܵܐ ܫܥܵܬܼܵܐ ܒܥܲܕܼܥܹܕܼ ܫܹܐܕܹ̈ܐ ܠܫܹ̈ܐܕܹܐ ܘܐ̄ܢܵܫܵܐ ܀>
    text <܃ܐܵܠܹܦ ܓܼܒܼܪ݁ܝܼܢ ܩܛ݂ܲܠ ܓܼܢ̄ܒܵܪܵܐ ܒܓܲܪܡ̇ܐ ܫܝܼܛܵܐ>
    text <ܘܐܸܠܥܵܐ ܫܡܝܼܛܵܐ ܕܩܲܪܬܹܗ ܘܲܢܦ݂ܲܠ ܘܠܵܐ ܐܸܫܟܲܚ ܩܵܡ̣ ܀>
    text <܃ܠܐܲܪܝܵܐ ܦܲܫܲܚ ܘܲܠܫܸܫ̈ܠܵܬܼܵܐ ܦܲܣܸܩ ܘܲܫܕܼܵܐ>
    text <ܘܚܘܼܛܵܐ ܪܲܦܝܵܐ ܦܲܟܼܪܹܗ ܘܲܫܕܵܝܗܝ ܐܲܝܟ ܕܲܠܫܝܼܛܵܐ ܀>
    text <܃ܫܡܲܥ̣ܘ ܓܼܢ̄ܒܵܪܹ̈ܐ ܨܘܼܬܼܘ ܙܲܕܿܝܼܩܹ̈ܐ ܬܡܲܗܘ ܝܵܕܲܘܿܥܹ̈ܐ>
    text <ܕܓܼܘܼܢܚܹ̈ܐ ܕܚܝܼܠܹ̈ܐ ܥܸܒܼܕܲܬ̤ ܚܵܘܵܐ ܒܕܼܵܪ݁ܝܼܢ ܕܵܪ̈ܝܼܢ ܀>
    text <܃ܠܝܵܘܣܸܦ ܚܸܒܼܫܲܬ̤ ܠܫܸܡܫܘܿܢ ܦܸܟܼܪܲܬ̤ ܠܕܵܘܝܼܕܼ ܪܸܕܼܦܲܬ̤>
    text <ܘܗܵܐ ܐܲܚܘܼܝܼܬܼܵܐ ܕܐܘܼܐܠܨܵܢܲܝ̈ܗܘܿܢ ܒܣܸܦܪ̈ܲܝ ܪܘܼܚܵܐ ܀>
    text <܃ܘܐܸܢ ܫܲܪܝܼܪܹ݁ܐ ܘܩܲܢ̈ܝܲܝ ܚܲܝܠܵܐ ܢܦܲܠ̣ܘ ܒܲܩܪ̈ܵܒܹܝܗ̇>
    text <ܡܲܢ̣ܘܼ ܡܸܫܟܲܚ ܠܲܡܥܲܙܵܝܘܼ ܩܕܼܵܡ ܢܸܟܼܝܵܢܹ̈ܝܗ̇ ܀>
    text <܃ܒܝܼܫ ܢܸܟܼܝܵܢܵܗ̇ ܘܡܲܟܸܿܐ ܣܲܓܿܝܼ ܠܲܕܼܡܲܟܸܿܐ ܠܹܗ>
    text <ܘܠܵܐ ܒܝܼܫ ܒܝܼܫܵܐ ܐܲܝܟ ܒܝܼܫܘܼܬܼܵܗ̇ ܟܡܵܐ ܐܸܢ ܒܝܼܫܵܐ ܗ̄ܘ̣ ܀>
    text <܃ܒܝܼܫܵܐ ܒܟܸܣܝܵܐ ܡܲܟܸܿܐ ܠܐ̄ܢܵܫܵܐ ܒܲܕܼ ܡܸܬܼܩܲܢܲܛ>
    text <ܘܗ̤ܝ ܕܠܵܐ ܩܸܢܛܵܐ ܡܲܟܿܝܵܐ ܟܠܢܵܫ ܠܛܵܒܹ̈ܐ ܘܒܼܝܼܫܹ̈ܐ ܀>
    text <܃ܒܵܗ̇ ܗ̄ܘ̣ ܡܲܒܸܐܫ ܐܵܦ ܗܘ̤ ܒܝܼܫܵܐ ܐܸܡܲܬܼܝ ܕܡܲܒܼܐܸܫ>
    text <ܘܛܵܟ ܠܵܐ ܡܨܸܐ ܗ̄ܘ̣ܵܐ ܕܢܲܒܼܐܸܫ ܣܲܓܿܝܼ ܐܸܠܘܼܠܵܐ ܗ̤ܝ ܀>
    text <܃ܒܵܗ̇ ܐܲܒܼܐܸܫ ܠܲܢ ܡ̣ܢ ܫܘܼܪܵܝܵܐ ܟܲܕܼ ܐܲܒܼܐܸܫ ܠܲܢ>
    text <ܘܲܒܼܠܸܫܵܬܵܗ̇ ܕܲܒܼܨܲܢ ܥܘܼܩܣܵܐ ܕܡܲܪܝܼܪܘܼܬܼܵܗ̇ ܀>
    text <܃ܗ̤ܝ ܙܲܝܸܢܬܹܗ ܒܙܲܝܢܵܐ ܕܥܵܘ̣ܠܵܐ ܠܘܼܩܒܲܠ ܥܲܡܲܢ>
    text <ܘܗܵܐ ܚܵܪܹܒܼ ܠܲܢ ܒܙܲܠܝܼܠܘܼܬܼܵܗ̇ ܐܲܝܟ ܕܲܒܼܣܲܝܦܵܐ ܀>
    text <܃ܐܘܿܗ ܡ̣ܢ ܚܵܘܵܐ ܢܹܐܡܲܪ ܓܸܢܣܲܢ ܠܲܒܼܢܲܝ̈ ܒܲܝܬܹܿܗ>
    text <ܕܐܝܼܬܹܝܗ̇ ܥܲܡܲܢ ܘܐܲܣܝܼܪ ܚܘܼܒܵܗ̇ ܥܲܡ ܩܵܛ̇ܘܿܠܲܢ ܀>
    text <܃ܚܲܒܼܪܘܼܬܼ ܒܝܼܫܵܐ ܪܚܝܼܡܵܐ ܣܲܓܿܝܼ ܥܲܠ ܪܸܥܝܵܢܵܗ̇>
    text <ܘܒܲܬܼܪܲܥ ܩܸܨܡ̇ܘ̈ܗܝ ܢܵܩܹ̇ܫ ܠܸܒܵܗ̇ ܠܹܠܲܝ ܐܝܼܡܵܡ܁>
    text <܃ܡܸܢܹܗ ܫܵܐ̇̄ܠܵܐ ܒܲܛܢܵܐ ܘܝܲܠܕܵܐ ܓܠܝܼܙܲܬܼ ܗܵܘܢܵܐ>
    text <ܘܠܹܗ ܡܸܬܼܟܲܫܦܵܐ ܕܲܢܦܲܢܸܐ ܠܵܗ̇ ܦܹܐܪܹ̈ܐ ܕܟܲܪܣܵܐ ܀>
    text <܃ܥܲܠ ܬܘܼܟܼܠܵܢܵܐ ܕܩܲܢܝܵܐ ܪܥܝܼܥܵܐ ܣܝܼܡ ܬܘܼܟܼܠܵܢܵܗ̇>
    text <ܘܠܵܐ ܡܸܬܼܒܲܝܢܵܐ ܕܗܘ̤ܝܘܼ ܣܲܚܦܵܗ̇ ܡ̣ܢ ܫܘܼܪܵܝܵܐ ܀>
    text <ܐܘܿ ܟܡܵܐ ܣܲܡܝܵܬ ܡ̣ܢ ܒܘܼܝܵܢܵܐ ܕܦܵܪܘܿܫܘܼܬܼܵܐ܃>
  block
    text <ܘܠܵܐ ܡܸܣܬܲܟܿܠܵܐ ܠܡܸܦܪܲܫ ܣܲܢܝܵܐ ܡ̣ܢ ܫܲܦܝܼܪܵܐ ܀>
    text <܃ܐܘܿ ܕܵܘܝܼܬܼܵܐ ܠܡܵܢ ܠܵܐ ܕܵܝ̇ܢܲܬܿܝ ܦܵܪܘܿܫܵܐܝܼܐܼ>
    text <ܘܥܲܠ ܡ̇ܢ ܠܵܐ ܣܝܼܡ ܕܝܼܢܵܐ ܟܹܐܢܵܐ ܩܕܼܵܡ ܪܸܥܝܵܢܹܟܼܝ ܀>
    text <܃ܠܡܵܢ ܩܵܪܝܵܐ ܐܲܢ̄ܬܿܝ ܠܒܼܝܼܫܵܐ ܛܵܒܼܵܐ ܟܲܕܵܒܼܵܐܝܼܬܼ>
    text <ܘܥܲܠ ܡ̇ܢ ܫܵܐ̇ܠܲܬܿܝ ܥܸܕܼܪܵܐ ܠܚܲܝܲܝ̈ܟܿܝܼ ܡ̣ܢ ܩܵܟܘܿܠܹܟܼܝ ܀>
    text <܃ܐܲܝܟܲܢ ܡܸܫܟܲܚ ܠܲܡܥܲܕܵܪܘܼ ܡܠܸܐ ܣܘܼܓܼܦܵܢܹ̈ܐ>
    text <ܘܐܲܝܟܲܢ ܚܵܟܹ̇ܐ ܒܛܵܒܼܬܼܵܐ ܕܐ̄ܢܵܫܵܐ ܣܵܢ̇ܠܵܐ ܕܐ̄ܢܵܫܵܐ ܀>
    text <܃ܡܸܛܥܵܐ ܛܵܥܵܝܵܐ ܚܵܘܵܐ ܒܛܘܼܥܝܲܝ ܕܲܢܟܼܝܼܠܘܼܬܹܗ>
    text <ܘܲܣܪܝܼܩܵܐܝܼܬܼ ܡܸܬܼܓܵܘܣܵܐ ܒܹܗ ܒܓܼܵܘܣܵܐ ܣܪܝܼܩܵܐ ܀>
    text <܃ܛܘܼܥܝܲܝ ܪܵܚ̇ܡܵܐ ܥܲܠ ܗܵܝ̇ ܛܵܥ̇ܝܵܐ ܒܵܬܲܪ ܛܲܥܝܵܐ>
    text <ܘܲܥܝܵܕܼܲܗ̇ ܗ̄ܘ̣ ܕܬܸܦܗܸܐ ܒܛܘܼܥܝܲܝ ܕܲܪ̈ܓܼܝܼܓܼܵܬܼܵܐ ܀>
    text <܃ܦܸܗܝܵܐ ܪܵܚ̇ܡܵܐ ܘܠܲܣܪܝܼܩܘܼܬܼܵܐ ܕܲܝ̈ܩܵܢ ܥܲܝܢܹ̈ܝܗ̇>
    text <ܘܐܸܢ ܐ̄ܢܵܫ ܢܸܨܪܹܝܗ̇ ܦܗܵܝܵܐ ܡܸܫܟܲܚ ܒܓܼܵܘ ܪܸܥܝܵܢܵܗ̇ ܀>
    text <܃ܒܬܲܪ̈ܥܹܐ ܘܫܘܼܩܹ̈ܐ ܪܓܼܝܼܓܼܵܐ ܠܲܡܩܵܡ ܙܲܠܝܼܠܵܐܝܼܬܼ>
    text <ܘܠܲܡܨܵܬܼ ܫܸܡܥܵܐ ܕܟܲܕܵܒܼܘܼܬܼܵܐ ܨܲܠ̈ܝܵܢ ܐܸܕܼܢܹܝ̈ܗ̇ ܀>
    text <܃ܒܨܸܒܼܬܵܐ ܥܵܢ̇ܝܵܐ ܘܒܲܣܩܝܼܾܘܼܬܼܵܐ ܗܵܪܹܓܼ ܠܸܒܵܗ̇>
    text <ܠܵܐ ܗ̄ܘ̣ܵܐ ܕܬܸܫܦܲܪ ܐܸܠܵܐ ܕܬܲܣܢܸܐ ܦܐܲ݁ܝܵܐ ܒܫܘܼܦܪܵܗ̇ ܀>
    text <܃ܠܲܣܪܝܼܩܘܼܬܼܵܐ ܡܨܲܒܿܬܼܵܐ ܢܲܦܫܵܗ̇ ܣܲܢܝܲܬܼ ܬܲܦܫܵܐ>
    text <ܕܲܒܼܝܲܕܼ ܨܸܒܼܬܵܐ ܬܨܘܼܕܼ ܠܵܗ̇ ܨܲܝܕܼܵܐ ܕܵܪ̈ܓܼܝܼܓܼܵܬܼܵܐ ܀>
    text <܃ܠܲܡܨܵܕܼ ܐ̄ܢܵܫܵܐ ܦܵܪܣܵܐ ܨܸܒܼܬܵܐ ܥܲܠ ܗܲܕܵܡܹ̈ܝܗ̇>
    text <ܘܐܲܝܟ ܕܲܒܼܦܲܚ̈ܐ ܢܵܦܠܝܼܢ ܐ̄ܢܵܫܵܐ ܒܨܸܒܼܬܵܐ ܕܐܲܦܹܝ̈ܗ̇ ܀>
    text <܃ܐܲܝܟ ܨܲܝܵܕܼܵܐ ܟܲܡܝܼܢ ܝܲܨܪܵܗ̇ ܒܓܼܵܘ ܗܲܕܵܡܹܝ̈ܗ̇>
    text <ܘܨܲܒܼܬܼܵܐ ܕܐܲܦܹܝ̈ܗ̇ ܒܲܕܼܡܘܼܬܼ ܠܸܩܛܵܐ ܠܥܸܠܐ ܡ̣ܢ ܦܲܚܵܐ ܀>
    text <܃ܗܘ̤ ܡܲܠܸܦ ܠܵܗ̇ ܠܡܸܛܡܲܪ ܦܲܚܹ̈ܐ ܒܪܸ̈ܓܼܫܲܝ ܦܲܓܼܪܵܐ>
    text <ܘܗܘ̤ ܡܚܵܘܹܐ ܠܵܗ̇ ܠܡܸܦܪܲܣ ܢܸܫ̈ܒܹܿܐ ܒܪܸܡܙܵܐ ܕܥܲܝܢܹ̈ܝܗ̇ ܀>
    text <܃ܗܘ̤ܝܘܼ ܡܚܝܼܪ ܒܵܗ̇ ܚܵܘܪܵܐ ܣܲܢܝܵܐ ܕܙܲܠܝܼܠܘܼܬܼܵܐ>
    text <ܘܗܘ̤ ܩܵܒܲ݁ܥ ܠܹܗ ܠܢܝܼܫܵܐ ܨܲܚܢܵܐ ܩܕܼܵܡ ܒܵܒܼܵܬܼ̈ܗ̇ ܀>
    text <܃ܪܸܓܬܼܵܐ ܣܢܝܼܬܼܵܐ ܨܵܐܲܪ ܩܘܼܕܼܡܹܝܗ̇ ܕܲܬܿܕܲܡܸܐ ܒܵܗ̇>
    text <ܘܚܵܢ̇ܝܵܐ ܣܲܓܿܝܼ ܒܟܼܠܗܘܿܢ ܪܸ̈ܓܼܫܹܝܗ̇ ܠܘܵܬܼ ܨܲܚܢܘܼܬܼܵܐ ܀>
    text <܃ܠܙܲܠܝܼܠܘܼܬܼܵܐ ܚܵܢܹ̇ܝܢ ܪܸ̈ܓܼܫܹܝܗ̇ ܘܙܵܘܥܲܝ̈ ܢܲܦܫܵܗ̇>
    text <ܘܒܲܕܼܡܘܼܬܼ ܟܲܦܝܵܐ ܝܲܐܝܼܒܼ ܠܸܒܵܗ̇ ܠܐܘܼܟܼܠܵܐ ܨܲܚܢܵܐ ܀>
    text <܃ܒܪܸܓܲܬܼ ܒܸܣܪܵܐ ܗܵܪܹܓܼ ܠܸܒܵܗ̇ ܐܲܡܝܼܢܵܐܝܼܬܼ>
    text <ܘܐܵܟܼ̇ܠܵܐ ܟܠܝܘܿܡ ܘܠܵܐ ܡܸܬܼܡܲܠܝܵܐ ܪܸܓܲܬܼ ܢܲܦܫܵܗ̇ ܀>
    text <܃ܝܲܥܢܵܐ ܗ̄ܝܼ ܣܲܓܼܝܼ ܘܲܟܼܡܵܐ ܕܬܹܐܟܼܘܿܠ ܬܘܼܒܼ ܡܸܬܼܝܲܥܢܵܐ>
    text <ܘܟܲܕܼ ܛܵܒܼ ܐܵܟܼ̇ܠܵܐ ܐܵܟܼ̇ܠܵܐ ܘܟܼܵܦ̇ܪܵܐ ܕܠܵܐ ܐܲܟܼܝܼܠ ܠܝܼ ܀>
    text <܃ܠܐܸܡ̇ܝܵܐ ܟܪܘܿܡܬܼܵܢܝܼܬܼܵܐ ܒܲܪ̄ܬܼ ܚܲܨܝܼܦܬܵܐ>
    text <ܕܓܸܢܒܲܬ̤ ܦܹܐܪܵܐ ܘܪܲܟܿܒܲܬ̤ ܥܸܠܠܹ̈ܐ ܕܚܸܘܝܵܐ ܐܲܛܥܝܲܢܝ ܀>
  block
    text <܃ܥܝܵܕܵܗ̇ ܕܐܸܡ̇ܗ̇ ܪܵܕܹܐ ܥܲܡܵܗ̇ ܒܟܼܠܗܘܿܢ ܕܵܪܹ̈ܐ>
    text <ܘܲܡܚܲܒܿܒܼܵܐ ܠܹܗ ܐܲܝܟ ܕܲܠܥܘܸܠܵܐ ܠܥܘܸܠܵܐ ܢܕܼܝܼܕܼܵܐ ܀>
    text <܃ܠܥܸܠ ܡ̣ܢ ܓܼܒܼܪܵܐ ܪܓܼܝܼܓܼܵܐ ܕܬܸܗܘܸܐ ܐܲܝܟ ܝܵܠܹܕܿܬܵܗ̇>
    text <ܘܐܸܠܘܼ ܡܲܨܝܵܐ ܪܵܓܵܐ ܗ̄ܘ̣ܵܬܼ ܠܵܗ̇ ܕܓܼܒܼܪܵܐ ܬܸܗܘܸܐ ܀>
    text <܃ܫܘܼܠܛܵܢ ܓܼܒܼܪܹ̈ܐ ܒܵܥ̇ܝܵܐ ܠܡܸܚܛܲܦ ܡܲܪܵܚܵܐܝܼܬܼ>
    text <ܘܠܲܡܕܼܘܵܕܼܘܼ ܛܲܟܼܣܵܐ ܬܲܩܢܵܐ ܕܒܼܵܪܘܿܝܘܼܬܼܵܐ ܀>
    text <܃ܒܡܲܪܚܘܼܬܼܵܗ̇ ܚܵܪ̣ ܟܵܪܘܿܙܵܐ ܦܵܘܠܘܿܣ ܓܼܒܼܝܵܐ>
    text <ܘܩܲܕܸܿܡ ܐܲܚܕܹܿܗ ܠܬܲܪܥܵܐ ܒܐܵܦܹܝ̈ܗ̇ ܕܠܵܐ ܬܸܫܠܲܛ ܀>
    text <܃ܐܲܢ̄ܬܿܬܼܵܐ ܒܫܸܠܝܵܐ ܗܘ̤ܵܬܼ ܠܲܡ ܝܠܦܐ ܡ̣ܢ ܡܲܠܦܵܢܵܐ>
    text <ܘܠܵܐ ܗܘ̤ܵܬܼ ܩܵܝ̇ܡܵܐ ܡܲܪܵܚܵܐܝܼܬܼ ܒܛܲܟܼܣܵܐ ܕܓܼܒܼܪܹ̈ܐ ܀>
    text <܃ܒܙܲܝܢܵܐ ܕܡܸܠܬܹܗ ܐܲܣܪ̣ܵܗ̇ ܦܵܘܠܘܿܣ ܠܡܲܪܵܚܘܼܬܼܵܗ̇>
    text <ܘܟܲܕܼ ܛܵܒܼ ܗܵܟܲܢ ܗ̤ܝ ܠܵܐ ܦܵܝ̇ܫܵܐ ܡ̣ܢ ܦܲܩܪܘܼܬܼܵܗ̇ ܀>
    text <܃ܐܵܦ ܡ̣ܢ ܨܸܒܼܬܵܐ ܕܙܲܠܝܼܠܘܼܬܼܵܐ ܬܲܚܸܡ ܘܲܟܸܠܵܗ̇>
    text <ܘܗ̤ܝ ܕܲܠܩܘܼܒܼܠܵܐ ܕܡܸܠܬܹܗ ܣܵܥ̇̄ܪܵܐ ܒܪܲܒܿܘܼܬܼ ܨܸܒܼܬܵܐ ܀>
    text <܃ܗܵܫܵܐ ܥܲܦ̣ܬܹܗ ܠܨܸܒܼܬܵܗ̇ ܣܲܓܿܝܼ ܠܒܲܪ ܡ̣ܢ ܛܲܟܼܣܵܐ>
    text <ܕܬܸܗܘܸܐ ܒܟܼܠܗܹܝܢ ܣܵܬܼܪܲܬܼ ܛܲܟܼܣܵܐ ܕܫܲܦܝܼܪ̈ܵܬܼܵܐ ܀>
    text <܃ܘܸܟܼܒܲܪ ܐܸܠܘܼܝܵ̇ܕܼܥܵܐ ܠܡܸܩܪܵܐ ܒܣܸܦܪ݁ܲܝ ܪܘܼܚܵܐ>
    text <ܥܵܛ̇ܝܵܐ ܗ̄ܘ̣ܵܬܼ ܠܗܘܿܢ ܠܲܓܼܙܵܪ ܕܝܼܢܹ̈ܐ ܕܥܲܠ ܣܘܼܪ̈ܚܵܢܹܝܗ̇ ܀>
    text <܃ܘܸܟܼܒܲܪ ܐܸܠܘܼ ܡܦܵܣܵܐ ܐܵܦ ܒܝܼ ܕܲܓܼܠܹ̇ܝܬܼ ܡܘܼܡܹܝ̈ܗ̇>
    text <ܢܵܗ̇ܡ̇ܐ ܗ̣̄ܘܵܬܼ ܒܝܼ ܒܲܕܼܡܘܼܬܼ ܐܝܼܙܒܹܠ ܒܒܲܪܬܿܘܬܵܒܹ̈ܐ ܀>
    text <܃ܘܸܟܼܒܲܪ ܐܸܠܘܼ ܝܸܓܕܼܥܲܬ̤ ܡܲܢ ܐ̄ܢܵܐ ܐܵܘ ܕܲܡܚܝܼܠ ܐ̄ܢܵܐ>
    text <ܠܵܐ ܣܵܒܲܥܵܐ ܗ̣̄ܘܵܬܼ ܡ̣ܢ ܕܲܠܡܸܫܕܵܐ ܓܹܐܪܹ̈ܐ ܕܨܲܥܪܵܐ ܀>
    text <܃ܘܸܟܼܒܲܪ ܐܸܢ ܐܝܼܬܼ ܕܨܵܪ ܚܵܘܝܼ ܠܵܗ̇ ܝܘܼܩܢܵܐ ܕܲܩܢܘܿܡܝ>
    text <ܪܵܓܼܡ̇ܐ ܗ̄ܘ̣ܵܬܼ ܠܹܗ ܒܟܹܐܦܹ̈ܐ ܕܒܸܙܚܵܐ ܐܲܝܟ ܕܲܠܢܵܒܼܘܼܬܼ ܀>
    text <܃ܟܒܲܪ ܐܵܦ ܗܵܫܵܐ ܫܵܡ̇ܛܵܐ ܣܲܝܦܵܐ ܥܲܠ ܦܸܬܼܓܼܵܡܲܝ̈>
    text <ܘܲܡܦܲܣܩܵܐ ܠܗܘܿܢ ܐܲܝܟ ܕܲܠܪܹܫܵܐ ܕܪܵܚܹܗ ܕܚܲܬܼܢܵܐ ܀>
    text <܃ܙܸܠܝ ܠܹܟܼܝ ܐܲܢ̄ܬܿܬܼܵܐ ܠܵܘ ܟܹܐܢܵܐ ܐ̄ܢܵܐ ܘܠܵܘ ܒܲܪ ܟܹܐܢܹ̈ܐ>
    text <ܡ̇ܢ ܛܵܢܲܬܿ݁ܝ ܒܝܼ ܐܲܝܟ ܕܲܒܼܟܹܐܢܵܐ ܕܠܵܘ ܟܹܐܢܵܐ ܐ̄ܢܵܐ ܀>
    text <܃ܠܵܐ ܬܸܫܕܹܿܝܢ ܒܝܼ ܓܹܐܪܹ̈ܐ ܕܨܲܥܪܵܐ ܐܲܝܟ ܕܲܡܥܵܕܵܬܿܝ>
    text <ܘܠܵܐ ܬܸܬܼܢܲܩܡܝܼܢ ܥܝܵܪܵܬܵܐ ܕܨܲܥܪܹܟܼܝ ܡ̣ܢ ܦܸܬܼܓܼܵܡܲܝ̈ ܀>
    text <܃ܠܘܵ ܡ̣ܢ ܒܝܼܫܘܼ ܓܠܹ̇ܝܬܼ ܬܲܚܦܝܼܬܼܵܐ ܕܲܫܟܼܝܼܪ݁ܵܬܹܟܼܝ>
    text <ܘܠܵܘ ܒܲܚܣܵܡܵܐ ܦܲܪܣܝܼܬܼ ܡܘܼܡܹܟܼܝ ܠܥܹܝܢ ܚܲܙܝܹ̈ܐ ܀>
    text <܃ܡܸܚܙܵܐ ܚܙܹ̇ܝܬܹܟܼܝ ܕܲܡܟܲܬܿܡ̇ܐ ܐܲܢ̄ܬܿܝ ܒܲܫܟܼܝܼܪ݁ܵܬܼܵܐ>
    text <ܘܡܲܠܟܲܢܝ ܪܥܝܵܢܝ ܕܐܲܫܝܼܓܼ ܡܸܢܹܟܼܝ ܨܵܐܬܼܵܐ ܕܥܵܘ̣ܠܵܐ ܀>
    text <ܥܵܘ̣ܠܵܐ ܣܲܢܝܵܐ ܚܙܹ̇ܝܬܼ ܕܵܡܟܲܬܲܡ ܥܲܠ ܗܲܕܵܡܲܝ̈ܟܿܝ܃>
  block
    text <ܘܲܒܼܥܹ̇ܝܬܼ ܕܐܸܪܘܿܣ ܡܲܝ̈ܵܐ ܕܡܸܠܲܝ̈ ܥܲܠ ܛܲܡܐܘܼܬܹܟܼܝ ܀>
    text <܃ܒܟܹܐܒܼܵܐ ܩܲܫܝܵܐ ܕܙܲܠܝܼܠܘܼܬܼܵܐ ܚܙܹ̇ܝܬܼ ܕܲܟܼܪܝܼܗܵܬܿܝ>
    text <ܘܡܲܕܿܟܹ̇ܬܼ ܡܸܠܹ̈ܐ ܐܲܝܟ ܣܲܡܡܵܢܹ̈ܐ ܕܛܵܟ ܬܸܬܼܐܲܣܹܝܢ ܀>
    text <܃ܪܸܓܲܬܼ ܒܸܣܪܵܐ ܐܲܚܝܼܕܼܵܐ ܠܹܟܼܝ ܐܲܝܟ ܐܸܫܵܬܼܵܐ>
    text <ܘܲܒܼܦܸܬܼܓܼܵܡܲܝ̈ ܨܒܹ̇ܝܬܼ ܕܐܸܦܲܝܸܓܼ ܢܘܼܪ ܚܘܼܬܼܚܵܬܹܟܼܝ̈ ܀>
    text <܃ܣܲܝܦܵܐ ܕܡܸܠܬܹܟܼܝ ܚܙܹ̇ܝܬܼ ܟܲܕܼ ܚܵܪܹܒ ܣܸܕܼܪܹ̈ܐ ܕܐ̄ܢܵܫܵܐ>
    text <ܘܢܸܦܩܲܬܼ ܕܐܸܟܼܠܹܝܘܼܗܝ ܕܲܢܦܘܼܫ ܩܲܠܝܼܠ ܣܪܝܼܕܼܵܐ ܠܥܲܡܲܢ ܀>
    text <܃ܚܝܵܪܵܐ ܕܥܲܝܢܲܝ̈ܟܿܝ ܚܙܹ̇ܝܬܼ ܟܲܕܼ ܛܵܡܲ݁ܪ ܦܲܚܹ̈ܐ ܠܓܸܢܣܲܢ>
    text <ܘܲܟܼܠܹ̇ܝܬܼ ܐ̄ܢܵܫܵܐ ܕܠܵܐ ܢܸܬܿܬܲܚܕܿܘܼܢ ܒܲܡܨܝܼ̈ܕܼܵܬܹܟܼܝ ܀>
    text <܃ܨܸܒܼܬܵܐ ܕܐܲܦܲܝ̈ܟܿܝ ܚܙܹ̇ܝܬܼ ܕܲܦܪܝܼܣܵܐ ܒܲܕܼܡܘܼܬܼ ܢܸܫ̈ܒܹܿܐ>
    text <ܘܐܲܪܝܼܡܹ̇ܬܼ ܩܵܠܝ ܕܢܸܫܡܲܥ ܨܲܝܕܵܐ ܘܢܸܥܪܘܿܩ ܡܸܢܹܟܼܝ ܀>
    text <܃ܛܢܵܢܹܟܼܝ ܒܝܼܫܵܐ ܚܙܹ̇ܝܬܼ ܟܲܕܼ ܪܵܗܹ̇ܛ ܒܝܲܡܵܐ ܘܝܲܒܼܫܵܐ>
    text <ܘܛܸܢܹ̇ܬܼ ܕܐܸܟܼܠܹܝܘܗܝ ܕܠܵܐ ܢܸܬܿܕܵܘܲܕܼ ܥܵܡܠܵܐ ܒܪܲܗܛܹܗ ܀>
    text <܃ܚܣܵܡܹܟܼܝ ܦܲܩܪܵܐ ܚܙܹ̇ܝܬܼ ܟܲܕܼ ܫܵܓܹ̇ܫ ܠܛܵܒܹ̈ܐ ܘܒܼܝܼܫܹ̈ܐ>
    text <ܘܲܪܢܹ̇ܝܬܼ ܕܸܟܼܒܲܪ ܡܲܨܝܵܐ ܕܐܸܟܼܠܹܝܘܗܝ ܕܲܢܦܘܼܫ ܩܲܠܝܼܠ ܀>
    text <܃ܡܸܛܠܵܬܹܟܼܝ ܢܦ݂ܲܠܘ ܒܲܩܪܵܒܼܵܐ ܟܵܗܢܹ̈ܐ ܘܡܲܠ̈ܟܹܿܐ>
    text <ܘܗܵܐ ܡܸܬܼܟܲܬܿܫܝܼܢ ܘܠܲܝܬܿ ܫܘܼܠܵܡܵܐ ܠܲܩܪ̈ܵܒܲܝܗܘܿܢ ܀>
    text <܃ܒܩܹܐܪܣܵܐ ܕܲܥܠܲܝܟܿܝ ܬܸܡܗܹ̇ܬܼ ܣܲܓܿܝܼ ܕܲܟܼܡܵܐ ܬܲܩܝܼܦ>
    text <ܘܡܸܛܠܗܵܕܹܐ ܩܪܹܝ̇ܬܹܟܼܝ ܥܸܠܬܼܵܐ ܕܟܼܠ ܒܝܼ̈ܫܬܼܵܐ ܀>
    text <܃ܠܵܘ ܒܲܟܼܝܵܢܵܐ ܐܲܣܝܼܪܵܐ ܒܹܟܼܝ ܒܝܼܫܘܼܬܼ ܝܲܨܪܵܐ>
    text <ܨܸܒܼܝܵܡܢܹܟܼܝ ܗ̄ܘ̣ ܕܚܵܛܹ̇ܐ ܘܡܲܚܛܸܐ ܐܲܝܟ ܨܸܒܼܝܵܢܹܗ ܀>
    text <܃ܨܸܒܼܝܵܢܹܟܼܝ ܗ̄ܘ̣ ܕܲܡܕܲܒܲܪ ܠܹܟܼܝ ܠܐܲܝܟܵܐ ܕܨܵܒܹ̇ܿܐ>
    text <ܘܠܵܘ ܒܲܩܛܝܼܪܵܐ ܕܒܼܝܼܪܲܬܿܝ ܡ̣ܢ ܐ̄ܢܵܫ ܨܹܝܕܼ ܒܝܼ̈ܫܵܬܼܵܐ ܀>
    text <܃ܕܝܼܠܹܟܼܝ ܛܵܒܼܬܼܵܐ ܘܒܼܝܼܫܬܵܐ ܟܠܵܗ̇ ܕܡܸܣܬܲܪܵܐ ܒܹܟܼܝ>
    text <ܘܐܲܢ̄ܬܿܝ ܫܲܠܝܼܛܲܬܿܝ ܥܲܠ ܬܲܪ̈ܬܲܝܗܹܝܢ ܐܲܝܟ ܒܲܪ̄ܬܼ ܚܹܐܪܹ̈ܐ ܀>
    text <܃ܕܚܹܐܪܘܼܬܼܟܼܝ ܗ̄ܝ̣ ܠܡܸܣܥܲܪ ܫܲܦܝܼܪ ܘܲܠܡܲܒܼܐܫܘܼ>
    text <ܘܐܸܢ ܗܵܟܲܢܵܐ ܗ̄ܝܼ ܠܲܝܬܿ ܠܹܟܼܝ ܐܲܬܼܪܵܐ ܠܡܸܬܼܥܲܕܵܠܘܼ ܀>
    text <܃ܦܫܝܼܩ ܠܹܟܼܝ ܡ̇ܕܹܝܢ ܠܡܸܪܕܵܐ ܒܐܘܼܪܚܵܐ ܕܲܬܼܝܵܒܼܘܼܬܼܵܐ>
    text <ܘܲܕܼܠܝܼܠܵܐ ܠܹܟܼܝ ܠܡܸܦܪܲܥ ܚܵܘ̈ܒܲܝܟܿܝ ܒܲܬܼܘܵܬܼ ܢܵܦܫܵܐ ܀>
    text <܃ܬܵܝ ܐܸܢ ܨܵܒܼܝܲܬܿܝ ܒܵܬܲܪ ܡܸܠܟܵܐ ܕܡ̇ܠܹܟ ܐ̄ܢܵܐ ܠܹܟܼܝ>
    text <ܘܦܘܼܫܝ ܡ̣ܢ ܬܵܘܫܵܐ ܘܲܪܕܼܵܝ ܒܐܘܼܪܚܵܐ ܕܕܼܵܪܹܫ ܐ̄ܢܵܐ ܠܹܟܼܝ ܀>
    text <ܐ̄ܢܵܐ ܪܵܕܹܐ ܐ̄ܢܵܐ ܩܕܼܵܡ ܨܸܒܼܝܵܢܹܟܼܝ ܐܸܢܗܘ̤ ܕܢܼܨܒܹܿܝܢ܃>
  block
    text <ܘܡܲܥܸܠ ̄ܐ̄ܢܵܐ ܠܹܟܼܝ ܠܲܠܡܹܐܝܢ ܫܲܝܢܵܐ ܕܠܲܝܬܿ ܒܹܗ ܩܸܢܛܵܐ ܀>
    text <܃ܫܡܲܥܝ ܐܸܢ ܨܸܒܼܝܲܬܿܝ ܬܲܫܥܝܼܬܼ ܫܲܪܒܵܐ ܕܵܒܼ̈ܬܢܵܬܼ ܓܸܢܣܹܟܼܝ>
    text <ܕܥܲܙܝܼ ܒܚܲܫܹ̈ܐ ܘܠܵܐ ܐܸܬܼܪܲܦܝܼ ܩܕܼܵܡ ܢܸܣܝܘܿܢܹ̈ܐ ܀>
    text <܃ܨܘܼܪܝ ܠܹܟܼܝ ܨܲܠܡܵܐ ܕܕܘܼܒܵܪ݁ܲܝܗܹܝܢ ܒܓܼܵܘ ܪܸܥܝܵܢܹܟܼܝ>
    text <ܘܲܒܼܕܲܟܼܝܘܼܬܗܹܝܢ ܡܪܘܿܩܝ ܨܵܐܘܼܬܼܵܐ ܡ̣ܢ ܚܘܼܫܵܒܲܝ̈ܟܿܝ ܀>
    text <܃ܒܣܲܪܵܐ ܘܪܲܦܩܵܐ ܚܘܼܪܝ ܘܐܸܬܼܒܲܩܵܝ ܦܵܪܘܿܫܵܐܝܼܬܼ>
    text <ܕܣܲܝܒܲܪ ܟܹܐܒܹ̈ܐ ܕܥܲܩܪܘܼܬܼ ܦܲܓܼܪܵܐ ܕܠܵܐ ܩܘܼܛܵܥܵܐ ܀>
    text <܃ܚܲܢܵܐ ܬܸܗܘܸܐ ܐܲܝܟ ܡܲܚܙܝܼܬܼܵܐ ܠܥܲܝܢܲܝ̈ ܢܲܦܫܹܟܼܝ>
    text <ܘܲܒܼܚܘܼܡܣܵܢܵܗ̇ ܩܢܵܝ ܚܘܼܡܣܵܢܵܐ ܒܝܘܿܡ ܢܸܣܝܵܢܵܐ ܀>
    text <܃ܡ̣ܢ ܓܸܢܣܵܐ ܐܲܢ̄ܬܿܝ ܕܗܵܠܹܝܢ ܢܸܫܹ̈ܐ ܐܘܿ ܒܲܪ̄ܬܼ ܐ̄ܢܵܫܵܐ>
    text <ܪܕܸܵܝ ܒܲܫܒܼܝܼܠܵܐ ܕܚܘܼܡܣܵܢܲܝ̈ܗܹܝܢ ܘܦܘܼܫܝ ܡ̣ܢ ܩܸܢܛܵܐ ܀>
    text <܃ܘܡ̇ܢ ܐܲܡܲ݁ܪ ܐ̄ܢܵܐ ܕܡ̣ܢ ܛܘܿܗܡ̇ܐ ܐܲܢ̄ܬܿܝ ܕܲܟܼܢܝܼ̈ܟܼܵܬܼܵܐ>
    text <ܕܗܵܐ ܡܸܢܹܟܼܝ ܗ̄ܝܼ ܐܲܢ̄ܬܿܬܼܵܐ ܕܝܸܠܕܲܬ̤ ܚܲܝܹ̈ܐ ܠܐ̄ܢܵܫܵܐ ܀>
    text <܃ܡ̣ܢ ܒܲܪ̄ܬܼ ܓܸܢܣܹܟܼܝ ܢܒܲܥ̣ܘ ܠܲܢ ܚܲܝܹ̈ܐ ܕܠܵܐ ܫܘܼܠܵܡܵܐ>
    text <ܠܵܐ ܬܡܝܼܬܼܝܼܢܵܢ ܒܵܬܲܪ ܕܲܚܝ݂ܲܢ ܒܚܲܝܹ̈ܐ ܕܡܸܢܹܟܼܝ ܀>
    text <܃ܚܘܼܣܝ ܥܲܠ ܢܲܦܫܹܟܼܝ ܕܐܝܼܬܹܝܗ̇ ܢܸܒܼܠܵܐ ܕܡܲܪܕܹܿܐ ܚܲܝܹ̈ܐ>
    text <ܠܵܐ ܬܛܲܡܐܝܼܢܵܗ̇ ܠܲܡܥܝܼܢ ܚܲܝܹ̈ܐ ܒܲܫܟܼܝܼܪ݁ܵܬܼܵܐ ܀>
    text <܃ܫܒܼܘܿܩܝ ܥܸܢܝܵܢܹ̈ܐ ܕܲܣܪ݁ܝܼܩܵܬܼܵܐ ܕܲܥܬܸܩܘ ܨܹܐܕܲܝܟܿܝ>
    text <ܘܐܲܥܢܵܝ ܢܲܦܫܹܟܼܝ ܒܗܸܪܓܵܐ ܛܵܒܼܵܐ ܕܡܸܠܲܬܼ ܚܲܝܹ̈ܐ ܀>
    text <܃ܥܪܘܿܩܝ ܡ̣ܢ ܛܘܼܥܝܲܝ ܕܩܸܨܡܹ̈ܐ ܘܢܸܚܫܹ̈ܐ ܘܝܘܼܠܦܵܢ ܫܹܐܕܹ̈ܐ>
    text <ܘܨܘܼܪܝ ܥܲܠ ܠܸܒܹܿܟܼܝ ܫܡܵܗܹ̈ܐ ܬܠܵܬܼܵܐ ܕܫܸܡ ܐܝܼܬܼܘܼܬܼܵܐ ܀>
    text <܃ܫܸܡ ܐܝܼܬܼܘܼܬܼܵܐ ܩܒܼܘܿܥܝ ܠܹܟܼܝ ܢܝܼܫܵܐ ܩܕܼܵܡ ܪܸܥܝܵܢܹܟܼܝ>
    text <ܘܗܵܐ ܡܸܬܼܝܲܠܦܲܬܿܝ ܠܡܸܚܢܵܐ ܫܲܦܝܼܪ ܠܘܵܬܼ ܕܲܟܼܝܘܼܬܼܵܐ ܀>
    text <܃ܬܠܝܼܬܼܵܝܘܼܬܼܵܐ ܢܸܬܼܢܸܐ ܦܘܼܡܹܟܼܝ ܚܠܵܦ ܟܠ ܡܸܠܝܼ̈ܢ>
    text <ܘܲܬܼܠܝܼܬܼܵܐܝܼܬܼ ܦܪܘܿܥܝ ܬܵܘܕܿܝܼܬܼܵܐ ܠܡܲܬܼܩܸܢ ܟܠܵܐ ܀>
text <ܥܲܠ ܡܲܟܿܣܵܢܘܼܬܼܵܐ ܕܟܼܵܗܢܹ̈ܐ>
  block
    text <ܥܲܠ ܡܲܟܿܣܵܢܘܼܬܼܵܐ ܕܟܼܵܗܢܹ̈ܐ>
  block
    text <ܡܐܡܪܐ ܕܐܪܒܥܝܢ ܘܚܡܫܐ>
    text <ܥܲܠ ܡܲܟܿܣܵܢܘܼܬܼܵܐ ܕܟܼܵܗܢܹ̈ܐ>
    text <ܘܠܵܚܹ̇ܡ ܠܙܲܒܼܢܵܐ ܥܲܣܩܵܐ>
  block
    text <܃ܙܲܒܼܢܵܐ ܒܝܼܫܵܐ ܥܨ̣ܵܢܝ ܕܐܹܡܲܠܸܠ ܥܲܠ ܒܝܼܫܘܼܬܹܗ>
    text <ܘܠܵܐ ܫܲܘܝܘܼܬܹܗ ܥܒ݂ܲܕܼܬܲܢܝ ܕܐܹܡ݂ܲܪ ܥܲܠ ܒܘܼܠܒܵܠܹܗ ܀>
    text <܃ܠܒܲܪ ܡ̣ܢ ܛܲܟܼܣܵܐ ܚܙܹ̇ܝܬܼ ܕܲܡܕܼܵܘܲܕܼ ܛܲܟܼܣܵܐ ܕܐܘܼܪܚܹܗ>
    text <ܘܲܪܗܸܛ ܪܸܥܝܵܢܝ ܠܡܸܬܼܒܲܩܵܝܘܼ ܒܲܒܼܠܝܼܠܘܼܬܹܗ ܀>
    text <܃ܒܲܥܪܝܼܪܵܐܝܼܬܼ ܚܙܹ̇ܝܬܹܗ ܕܐܵܙܹ̇ܠ ܒܲܫܒܼܝܼܠ ܬܵܘܫܵܐ>
    text <ܘܬܸܘܪܹܬܼ ܣܲܓܿܝܼ ܒܡܲܪܵܚܘܼܬܹܗ ܕܲܕܠܵܐ ܢܵܡܘܿܣ ܀>
    text <܃ܐܲܝܟ ܚܲܝ̈ܘܵܬܼܵܐ ܣܵܪ̈ܘܿܚܵܬܼܵܐ ܡܸܬܼܒܲܥܪܲܪ ܗ̄ܘ̣ܵܐ>
    text <ܘܠܵܐ ܝܵܗܹ̇ܒܼ ܗ̄ܘ̣ܵܐ ܐܝܼܕܼܵܐ ܠܐ̄ܢܵܫܵܐ ܠܡܸܩܪܲܒܼ ܨܹܐܕܼܵܘܗܝ ܀>
    text <܃ܒܲܟܼܬܼܝܼܫܘܼܬܹܗ ܦܗ̣ܵܘ ܚܘܼܫܵܒܲܝ̈ ܐܲܝܟ ܕܲܒܼܚܸܠܡܵܐ>
    text <ܘܲܪܢܹ̇ܝܬܼ ܕܲܟܼܒܲܪ ܚܸܠܡܵܐ ܗ̄ܘ̣ ܪܲܗܛܹܗ ܘܠܵܘ ܣܘܼܥܪܵܢܵܐ ܗ̄ܘ̣ ܀>
    text <܃ܚܸܠܡܵܐ ܚܫ݂ܲܒܼܬܹܿܗ ܠܫܘܼܚܠܵܦ ܙܲܒܼܢܹ̈ܐ ܕܲܗܘ̤ܵܐ ܒܝܵܘ̈ܡܲܝ>
    text <ܠܵܐ ܗ̄ܘ̣ܵܐ ܕܚܸܠܡܵܐ ܗ̄ܘ̣ ܐܸܠܵܐ ܕܕܲܓܵܠ ܛܵܒܼ ܡ̣ܢ ܚܸܠܡܵܐ ܀>
    text <܃ܠܵܐ ܫܲܘܝܘܼܬܹܗ ܥܨ̣ܵܬܲܢܝ ܕܐܸܩܪܹܝܘܗܝ ܦܸܗܝܵܐ ܕܚܸܠܡܵܐ>
    text <ܘܐܲܝܟ ܕܲܒܼܚܸܠܡܵܐ ܡܲܦܗܸܐ ܠܐ̄ܢܵܫܵܐ ܡ̣ܢ ܘܵܠܝܼܬܼܵܐ ܀>
    text <܃ܐܲܝܟ ܕܲܒܼܫܸܢܬܼܵܐ ܛܲܒܿܥܹܗ ܠܥܵܠܡܵܐ ܒܝܲܩܝܼܪܘܼܬܹܗ>
    text <ܘܠܵܐ ܐ̄ܢܵܫ ܨܵܒܹ̇ܐ ܠܡܸܦܲܨ ܡܸܢܹܗ ܝܘܼܩܪܵܐ ܕܥܵܘ̣ܠܵܐ ܀>
    text <܃ܠܚܸܫܟܵܐ ܕܠܸܠܝܵܐ ܕܵܡܹ̇ܐ ܚܸܫܟܵܐ ܕܠܵܐ ܝܼܕܲܥܬܹܗ>
    text <ܘܲܥܣܸܩ ܣܲܓܿܝܼ ܠܡܸܪܕܼܵܐ ܫܲܦܝܼܪ ܒܥܲܡܘܼܛܘܼܬܹܗ ܀>
    text <ܚܸܫܘ̇ܟ ܙܲܒܼܢܹܗ ܕܙܲܒܼܢܵܐ ܗܵܢܵܐ ܡ̣ܢ ܟܠ ܙܲܒܼܢܝܼ̈ܢ܃>
  block
    text <ܘܸܟܼܒܲܪ ܠܵܐ ܗܘ̤ܵܐ ܙܲܒܼܢܵܐ ܐ̄ܚܪܹܢܵܐ ܕܚܸܫܘܿܟ ܡܸܢܹܗ ܀>
    text <܃ܥܲܠ ܟܠ ܘܲܒܼܟܼܠ ܡ̣ܬܲܚ ܫܘܼܠܛܵܢܹܗ ܒܚܸܫܘܿܟܼܘܼܬܼܵܐ>
    text <ܘܚܲܣܢܹܗ ܠܢܘܼܗܪܵܐ ܕܦܵܪܘܿܫܘܼܬܼܵܐ ܒܡܲܪܝܼܪܘܼܬܹܗ ܀>
    text <܃ܦܵܫ̣ܘ ܗܲܠܵܟܹ̈ܐ ܡ̣ܢ ܕܲܠܡܸܪܕܵܐ ܠܘܲܥܕܵܐ ܕܫܲܝܢܵܐ>
    text <ܕܩܵܡ̣ ܠܹܗ ܙܲܒܼܢܵܐ ܒܲܕܼܡܘܼܬܼ ܚܸܫܟܵܐ ܩܕܼܵܡ ܥܲܝܢܲܝ̈ܗܘܿܢ ܀>
    text <܃ܒܛܸܠܘ ܟܠ ܡܘܼܫ̈ܚܵܢ ܡ̣ܢ ܥܸܢܝܵܢܵܐ ܕܫܲܦܝܼܪ̈ܵܬܼܵܐ>
    text <ܘܲܚܒ݂ܲܫ ܟܠܢܵܫ ܝܲܨܪܹܗ ܒܓܼܵܘܹܗ ܐܲܝܟ ܕܲܒܼܣܲܬܼܘܵܐ ܀>
    text <܃ܟܪܲܟܼܘ ܦܵܪ̈ܘܿܫܹܐ ܪܸ̈ܥܝܵܢܲܝܗܘܿܢ ܐܲܝܟ ܕܲܒܼܢܲܚܬܵܐ>
    text <ܘܥܲܠ̣ܘ ܘܐܸܣܬܲܬܲܪܘ ܕܠܵܐ ܢܸܫܬܲܚܩܘܼܢ ܒܥܲܪܝܹܗ ܕܙܲܒܼܢܵܐ ܀>
    text <܃ܡܲܐܝܼܢܘܼܬܼܵܐ ܐܸܚܕܲܬ̤ ܐܸܢܘܿܢ ܐܲܝܟ ܐܸܫܵܬܼܵܐ>
    text <ܘܠܑܵ ܨܒܼܵܘ ܬܲܪܓܸܿܡܘ ܩܵܠܹ̈ܐ ܟܣܲܝܵܐ ܒܐܸܕܢܲܝ̈ ܐ̄ܢܵܫܵܐ ܀>
    text <܃ܒܚܲܕܼ ܟܘܼܪܗܵܢܵܐ ܕܠܵܐ ܝܼܕܲܥܬܼܵܐ ܢܦܲܠ̣ܘ ܟܠ ܬܸܓܼܡܝܼ̈ܢ>
    text <ܘܠܲܝܬܼ ܕܲܡܛܲܦܸܐ ܡܸܠܲܬܼ ܩܘܼܫܬܵܐ ܠܟܹܐܒܼܵܐ ܕܚܲܒܼܪܹܗ ܀>
    text <܃ܠܫܘܼܚܢܵܐ ܕܢܘܼܦܚܹ̈ܐ ܕܵܡܹ̇ܐ ܟܹܐܒܼܵܐ ܕܣܘܼܗܪ̈ܵܢܲܝܗܘܿܢ>
    text <ܘܠܵܐ ܐ̄ܢܵܫ ܝܵܕܲ݁ܥ ܠܡܸܥܨܲܒܼ ܫܲܦܝܼܪ ܒܗܲܝܡܵܢܘܼܬܼܵܐ ܀>
    text <܃ܥܣܸܩ ܟܘܼܪܗܵܢܵܐ ܕܢܲܦܝܼܠܝܼܢ ܒܹܗ ܡ̣ܢ ܟܠ ܟܹܐܒܼܝܼ̈ܢ>
    text <ܘܠܲܝܬܿ ܣܲܡܡܵܢܹ̈ܐ ܕܲܡܨܹܝܢ ܡܲܐܣܹܝܢ ܠܲܚܒܼܵܪ̈ܵܬܹܗ ܀>
    text <܃ܒܢܲܦܫܵܐ ܟܣܝܼܬܼܵܐ ܚܠ݂ܲܕܼ ܟܘܼܪܗܵܢܹܗ ܕܗܵܢܵܐ ܙܲܒܼܢܵܐ>
    text <ܘܗܵܐ ܡܚܲܠܚܸܠ ܠܹܗ ܠܲܟܼܝܵܢ ܐ̄ܢܵܫܵܐ ܒܲܕܼܡܘܼܬܼ ܣܵܣܵܐ ܀>
    text <܃ܒܲܢܣܝܼܡܘܼܬܹܗ ܪܡܹܝܢ ܟܠ ܬܸܓܼܡܝܼ̈ܢ ܥܲܡ ܟܠ ܡܘܼܫ̈ܚܵܢ>
    text <ܘܗܵܢܵܘ̇ ܬܸܡܗܵܐ ܕܲܟܼܪܝܼܗ ܟܠܢܵܫ ܘܠܵܐ ܐ̄ܢܵܫ ܡܲܪܓܸܿܫ ܀>
    text <܃ܟܪܝܼܗܝܼܢ ܡܲܠ̈ܟܹܿܐ ܘܲܢܣܝܼܣ ܬܵܓܼܵܐ ܕܲܒܼܪܹ̈ܫܲܝܗܘܿܢ>
    text <ܘܠܲܝܬܿ ܫܘܼܠܛܵܢܵܐ ܕܲܚܠܝܼܡ ܕܲܪܓܹܗ ܘܪܵܕܹܐ ܒܛܲܟܼܣܵܐ ܀>
    text <܃ܟܪܝܼܗܝܼܢ ܟܵܗܢܹ̈ܐ ܘܲܡܚܝܼܠ ܫܲܒܼܛܵܐ ܕܦܘܼܩܕܵܢܲܝ̈ܗܘܿܢ>
    text <ܘܠܲܝܬܿ ܩܵܢܘܿܢܵܐ ܕܩܲܝܵܡ ܨܹܐܕܼܵܘܗܝ ܚܘܼܠܡܵܢ ܪܘܼܚܵܐ ܀>
    text <܃ܪܘܼܚܵܢܵܐܝܼܬܼ ܟܪܝܼܗܝܼܢ ܟܵܗܢܹ̈ܐ ܡܲܐܣܲܝ̈ ܢܲܦܫܵܐ>
    text <ܘܲܒܼܢܲܦܫܵܬܼ̈ܗܘܿܢ ܪܡܹܝܢ ܒܐܸܫܵܬܼܵܐ ܕܚܲܫܲܝ̈ ܦܲܓܼܪܵܐ ܀>
    text <܃ܚܲܫܹ̈ܐ ܣܢܲܝܵ̈ܐ ܕܟܼܠ ܐܸܣܟܹܿܡܝܼ̈ܢ ܡܕܼܝܼܩܝܼܢ ܡܸܢܗܘܿܢ>
    text <ܘܚܲܕܼ ܡ̣ܢ ܚܲܒܼܪܹܗ ܢܣܝܼܣ ܘܲܡܚܲܒܲܠ ܒܲܫܟܼܝܼܪ̈ܵܬܼܵܐ ܀>
    text <܃ܚܣܵܡܵܐ ܢܵܚ̇ܟܹܬܼ ܚܘܼܬܼܪܵܐ ܒܵܥܹ̇ܛ ܟܪܘܿܡ̇ܐ ܡܲܩܠܸܐ>
    text <ܘܟܲܕܼ ܠܲܝܬܿ ܥܸܠܠܹ̈ܐ ܩܛܝܼܪ̈ܵܢ ܥܸܠܠܹ̈ܐ ܘܠܵܐ ܡܸܫܬܿܪ̈ܝܵܢ ܀>
    text <܃ܚܸܡܬܼܵܐ ܫܓܼܝܼܫܵܐ ܗܸܪܬܼܵܐ ܝܵܩ̇ܕܵܐ ܣܸܢܐܬܼܵܐ ܠܚܝܼܡܵܐ>
    text <ܘܛܵܐܹ̇ܢ ܟܠܢܵܫ ܕܢܵܘܒܸܿܕܼ ܚܲܒܼܪܹܗ ܐܲܝܟ ܕܲܒܼܢܘܼܪܵܐ ܀>
    text <܃ܦܲܚܹ̈ܐ ܒܢܸܟܼܠܵܐ ܢܸܫ̈ܒܹܿܐ ܒܙܹܐܦܵܐ ܟܡܹܢܹ̈ܐ ܒܛܘܼܫܝܵܐ>
    text <ܘܡܲܢ̣ܘܼ ܕܲܡܨܸܐ ܠܡܸܬܼܦܲܠܵܛܘܼ ܡ̣ܢ ܥܵܩ̈ܬܼܵܐ ܀>
  block
    text <܃ܣܲܝܦܹ̈ܐ ܠܛܝܼܫܝܼܢ ܓܹܐܪܹ̈ܐ ܫܢܝܼܢܝܼܢ ܢܲܝܙܟܹ̈ܐ ܬܪܝܼܨܝܼܢ>
    text <ܘܛܵܟ ܠܵܐ ܦܵܐܹ̇ܫ ܣܪܝܼܕܼܵܐ ܠܐ̄ܢܵܫܵܐ ܕܠܵܐ ܡܸܬܼܚܲܒܲܠ ܀>
    text <܃ܩܪܵܒܼܵܐ ܡܥܲܬܲܕܼ ܩܹܐܪܣܵܐ ܡܛܲܝܲܒܼ ܣܸܕܼܪܹ̈ܐ ܠܚܝܼܡܝܼܢ>
    text <ܘܗܵܢܵܘ̇ ܓܘܼܢܚܵܐ ܕܲܠܡܲܢ ܘܥܲܡ ܡܲܢ ܐܝܼܬܼ ܬܲܟܼܬܿܘܼܫܵܐ ܀>
    text <܃ܬܵܘ ܐܸܬܿܕܲܡܲܪܘ ܟܝܵܢܹ̈ܐ ܡܠܝܼ̈ܠܹܐ ܐܵܦ ܫܲܬܿܝܼܩܹ̈ܐ>
    text <ܒܩܹܐܪ̈ܣܹ ܩ̈ܫܲܝܵܐ ܕܣܵܕܼܪܝܼܢ ܟܵܗܢܹ̈ܐ ܚܲܕܼ ܠܘܼܩܒܲܠ ܚܲܕܼ ܀>
    text <܃ܬܵܘ ܪ̈ܘܼܚܵܢܹܐ ܚܘܼܪܘ ܘܐܸܬܼܒܲܩܵܘ ܦܵܪܘܿܫ̇ܐܝܼܬܼ>
    text <ܕܲܟܼܡܵܐ ܥܸܫܢܲܬ̤ ܡܲܪܵܚܘܼܬܿܢ ܒܗܵܢܵܐ ܙܲܒܼܢܵܐ ܀>
    text <܃ܬܵܐ ܐܸܬܿܬܲܢܲܚ ܟܝܵܢ ܒ̇ܝܘܿܬܹ̈ܐ ܐܲܢ̄ܬܿ ܥܲܠ ܢܲܦܫܵܟ>
    text <ܘܐܲܝܠܸܠ ܘܲܒܼܟܼܝܼ ܥܲܠ ܒܝܼ̈ܫܵܬܼܵܟ ܕܲܕܼܠܵܐ ܢܵܡܘܿܣ ܀>
    text <܃ܕܠܵܐ ܢܵܡܘܿܣܵܐ ܥܫܸ݂ܢ ܒܝܼ̈ܫܵܢܼܵܟ ܟܝܵܢܵܐ ܫܝܼܛܵܐ>
    text <ܘܲܕܼܠܵܐ ܛܲܟܼܣܵܐ ܪܕܲܝܬܿ ܒܲܫܒܼܝܼ̈ܠܹܐ ܕܩ̇ܪܘܿܕܼܘܼܬܼܵܐ ܀>
    text <܃ܡܲܪܵܚܵܐܝܼܬܼ ܣܥ̣ܵܐ ܨܸܒܼܝܵܢܵܟ ܠܘܼܩܒܲܠ ܩܘܼܫܬܵܐ>
    text <ܘܗܵܐ ܬܲܚܘܝܼܬܼܵ ܕܡܲܪܵܚܘܼܬܼܵܟ ܒܪܹ̈ܫܲܝ ܥܲܡܵܟ ܀>
    text <܃ܪܹ݁ܫܲܝ ܥܲܡܵܟ ܣܕܲܩܘ ܐܵܘܝܘܼܬܼܵܐ ܕܣܝܼܡܵܐ ܗ̄ܘ̣ܵܬܼ ܒܵܟ>
    text <ܘܗܸܢܘ̣ܿܢ ܦܲܠܓܼܘܼܟ ܠܲܡ̈ܢܘܿܬܼܵܐ ܕܟܼܠ ܐܸܣܟܹܿܡܝܼ̈ܢ ܀>
    text <܃ܙܵܪ̈ܥܲܝ ܫܲܝܢܵܐ ܕܲܠܚܘܼܗܝ ܠܫܲܝܢܵܐ ܒܚܸܪ݁ܝܵܢܲܝܗܘܿܢ>
    text <ܘܐܲܪܡܝܼܘ ܗܸܪܬܼܵܐ ܒܹܝܬܼ ܐܲܪ̈ܥܵܢܹܐ ܠܲܫܡܲܝܵܢܹ̈ܐ ܀>
    text <܃ܗܸܪܬܼܵܐ ܒܝܼܫܬܵܐ ܐܲܪܡܝܼܘ ܡܵܗܢܹ̈ ܒܹܝܬܼ ܟܠ ܘܲܠܟܼܠ>
    text <ܘܗܵܐ ܡܸܬܼܟܲܬܲܫ ܥܵܠܡܑܵܐ ܫܓܼܝܼܫܵܐ ܗܘ̤ ܥܲܡ ܢܲܦܫܹܗ ܀>
    text <܃ܛܢܵܢܵܐ ܒܝܼܫܵܐ ܠܒܸ݂ܫܘ ܐܲܝܟ ܙܲܝܢܵܐ ܚܲܕܼ ܠܘܼܩܒܲܠ ܚܲܕܸ>
    text <ܘܲܕܠܵܐ ܚܵܘܣܵܢ ܫܲܕܿܝܼܘ ܡܸܠܹ̈ܐ ܒܲܕܼܡܘܼܬܼ ܓܹܐܪܹ̈ܐ ܀>
    text <܃ܓܹܐܪܹ̈ܐ ܕܨܲܥܪܵܐ ܫܕܼܵܘ ܝܵܕܼܘܿܥܹ̈ܐ ܒܗܲܕܵܡܲܝ̈ܗܘܿܢ>
    text <ܘܠܵܐ ܐܸܣܬܲܟܲܠܘ ܕܲܠܡܲܢ ܡ̇ܚܹ̇ܝܢ ܒܦܸܬܼ ܓܼܵܡܲܝܗ̈ܘܿܢ ܀>
    text <܃ܚܣܵܡܵܐ ܣܲܡܝܵܐ ܣܲܡܝܼ ܐܸܢܘܿܢ ܡ̣ܢ ܒܘܼܝܵܢܵܐ>
    text <ܘܠܵܐ ܐܸܬܼܒܲܝܲܢܘ ܕܲܠܡܲܢ ܐܲܟܿܝܼܘ ܒܢܸܟܼܝܵܢܲܝ̈ܗܘܿܢ ܀>
    text <܃ܚܘܼܬܼܪܵܐ ܣܲܟܼܠܵܐ ܐܲܛܥܝܼ ܐܸܢܘܿܢ ܡ̣ܢ ܒܘܼܝܵܢܵܐ>
    text <ܘܠܵܐ ܦܪܲܫ̣ܘ ܘܝܼܕܲܥܘ ܕܐܲܝܕܵܐ ܦܲܐܝܵܬ ܠܫܸܡܗܘܿܢ ܪܲܒܵܐ ܀>
    text <܃ܪܸܚܡܲܬܼ ܟܸܣܦܵܐ ܐܸܣܪܲܬ̤ ܐܸܢܘܿܢ ܒܐܲܪ̈ܥܵܢܝܵܬܼܵܐ>
    text <ܘܠܵܐ ܐܸܬܼܝܲܐܲܒܼܘ ܠܡܘܼܠܟܵܢ ܚܲܝܹ̈ܐ ܕܲܥܬܼܝܼ̈ܕܵܬܼܵܐ ܀>
    text <܃ܥܵܠܘܿܒܼܘܼܬܼܵܐ ܫܸܓܼܪܲܬ̤ ܐܸܢܘܿܢ ܒܢܘܼܪ ܚܘܼܬܼܚܵܬܹ̈ܐ>
    text <ܘܲܙܥ݂ܲܪ ܥܵܠܡܵܐ ܡ̣ܢ ܛܵܒܼܵܬܼ̈ܐ ܠܣܘܼܢܩܵܢܲܝ̈ܗܘܿܢ ܀>
    text <܃ܪܸܚܡܲܬܼ ܫܘܼܒܼܚܵܐ ܨܵܕܲܬ̤ ܐܸܢܘܿܢ ܒܦܲܚܵܐ ܕܫܘܼܒܼܚܵܐ>
    text <ܘܐܲܝܟ ܦܵܪܲܚܬܼܵܐ ܢܦ݂ܲܠܘ ܡ̣ܢ ܪܵܘܡ̇ܐ ܕܕܼܒܵܪ݁ܲܝܗܘܿܢ ܀>
    text <܃ܪܲܒܿܘܼܬܼ ܟܲܪܣܵܐ ܥ̣ܠܲܬ̤ ܚܸܠܕܲܬ̤ ܒܚܘܼܫ̇ܒܲܝ̈ܗܘܿܢ>
    text <ܘܟܲܢܸܫܘ ܡ̣ܢ ܟܠ ܘܠܵܐ ܐܸܬܼܡܲܠܝܲܬ̤ ܪܸܓܿܬܼܵܐ ܕܲܒܼܗܘܿܢ ܀>
    text <܃ܠܵܐ ܚܲܣܝܼܪܹ̈ܐ ܗܘ̤ܵܘ ܚܲܣܝܼܪܹ݁ܐ ܡ̣ܢ ܟܠ ܡ̣ܕܹܿܡ>
    text <ܘܟܲܕܼ ܟܠ ܕܝܼܠܗܘܿܢ ܦܲܕܼ ܐܝܼܕܲܝ̈ܗܘܿܢ ܡ̣ܢ ܟܠ ܡܸܕܸܿܡ ܀>
    text <ܨܪܲܟܼܘ ܡ̣ܢ ܕܝܼܠܗܘܿܢ ܩܲܢܝܲܝ̈ ܥܘܼܬܼܪܵܐ ܕܡܲܪ̈ܗܵܛܲܝܗܘܿܢ܃>
  block
    text <ܘܗܵܐ ܡܸܬܼܟܲܫܦܝܼܢ ܠܡܸܫܐܲܠ ܙܸܕܩܵܐ ܐܲܝܟ ܚܵܕܼܘܿܪܹ̈ܐ ܀>
    text <܃ܚܵܣܘܿܡܘܼܬܼܗܘܿܢ ܥ̣ܒܼܕܲܬ̤ ܐܸܢܘܿܢ ܨܪ̈ܝܼܟܲܝ ܡ̣ܢ ܟܠ>
    text <ܘܚܪܚ̇ܘܼܬܼܗܘܿܢ ܟܠܵܬ̤ ܛܵܒܼܵܬܼܵܐ ܡ̣ܢ ܦܵܘܼܡܲܝ̈ܗܘܿܢ ܀>
    text <܃ܗܸܢܘ̣ܿܢ ܐܲܫܝܼܛܘ ܠܲܩܢܘܿܡܲܝ̈ܗܘܿܢ ܒܲܕܼܠܵܐ ܦܲܐ̈ܝܵܢ>
    text <ܘܗܸܢܘ̣ܿܢ ܐܲܙܥܲܪܘ ܠܕܲܪܓܼܵܐ ܪܵܡ̇ܐ ܕܩܵܝ̇ܡܝܼܢ ܗ̄ܘ̣ܵܘ ܒܹܗ ܀>
    text <܃ܪ̈ܵܥܘܵܬܼܵܐ ܕܲܡܠܝܼܠܘܼܬܼܵܐ ܡܸܬܼܟܲܢܹܝܢ ܗ̄ܘ̣ܵܘ>
    text <ܘܲܫܒܲܩ̣ܘ ܐ̄ܢܵܫܵܐ ܘܲܢܦܲܩ̣ܘ ܛܵܥܹ̇ܝܢ ܒܵܬܲܪ ܚܲܪ̈ܫܹܐ ܀>
    text <܃ܠܠܵܐ ܦܵܪ݁ܘܿܫܹܐ ܪܚܸܡ̣ܘ ܦܵܪ݁ܘܿܫܹܐ ܡ̣ܢ ܦܵܪ̈ܘܿܫܹܐ>
    text <ܘܲܠܫܲܬܿܝܼܩܹ̈ܐ ܩ̣ܢܵܘ ܩܸܢܝܵܢܵܐ ܕܝܘܼܬܼܪ̈ܵܢܲܝܗܘܿܢ ܀>
    text <܃ܒܪܸܚܡܲܬܸ ܐܲܪܥܵܐ ܛܥ̣̇ܘ ܥܸܢܝܵܢܵܐ ܕܪ̈ܘܼܚܵܢܝܵܬܼܵܐ>
    text <ܘܲܒܼܫܝܼܛ̈ܬܼܵܐ ܚܲܠܸܦܘ ܥܘܼܬܼܪܵܐ ܕܝܲܩܝܼܪ݁ܵܬܼܵܐ ܀>
    text <܃ܠܡܲܡܟܿܘܼܬܼ ܪܵܘܡ̇ܐ ܙܲܡܸܢ ܐܸܢܘܿܢ ܚܲܬܼܢܵܐ ܕܪܵܘܡ̇ܐ>
    text <ܘܕܲܓܸܿܠܘ ܐܸܢܹܝܢ ܠܲܒܼ̈ܢܵܬܼ ܩܵܠܵܘ̈ܗܝ ܫܲܪܝܼܪ݁ܵܬܼܵܐ ܀>
    text <܃ܫܪܵܪܵܐ ܢܸܗܘܸܐ ܣܵܗܕ̇ܐ ܒܕܼܝܼܢܵܐ ܒܹܝܬܼ ܠܹܗ ܘܲܠܗܘܿܢ>
    text <ܘܢܸܬܼܒܲܥ ܡܸܢܗܘܿܢ ܥܝܵܪܬܵܐ ܕܨܲܥܪܵܐ ܕܫܲܪܝܼܪܘܼܬܹܗ ܀>
    text <܃ܒܕܼܝܼܢܵܐ ܟܹܐܢܵܐ ܢܲܟܸܿܣ ܐܸܢܘܿܢ ܠܟܼܵܗܢܹ̈ܐ ܢܟܼܝܼܠܹ̈ܐ>
    text <ܕܫܵܛ̣ܘ ܡ̇ܘܗܲܒܼܬܹܗ ܘܨܲܥܲܪܘ ܐ̄ܪ̈ܵܙܹܐ ܕܝܲܩܝܼܪ݁ܵܬܹܗ ܀>
    text <܃ܕܝܼܢܵܐ ܢܹܐܡܲܪ ܥܲܡ ܢܸܟܼܠܲܝ̈ܗܘܿܢ ܕܢܲܟܿܘܼܠܬܼܵܢܹ̈ܐ>
    text <ܕܟܼܵܡ̣ܘ ܥܲܠ ܥܘܼܬܼܪܹܗ ܘܠܵܐ ܦܲܪܢܸܣܘ ܒܹܗ ܣܘܼܢܩܵܢ ܐ̄ܢܵܫܵܐ ܀>
    text <܃ܠܗܘܿܢ ܝܲܗ̣̄ܒܼ ܡܸܠܬܹܗ ܕܲܢܦܲܠܓܼܘܼܢ ܒܵܗ̇ ܚܲܝܹ̈ܐ ܠܐ̄ܢܵܫܵܐ>
    text <ܘܗܸܢܘ̣ܿܢ ܛܲܫܝܘܼܗ̇ ܠܓܼܵܘ ܡ̣ܢ ܢܲܚܬܵܐ ܕܣܘܼܥܪ̈ܵܢܲܝܗܘܿܢ ܀>
    text <܃ܠܘܵܬܼܗܘܿܢ ܐܸܡ݂ܲܪ ܗܵܝ̇ ܒܲܪ̄ܬܼ ܩܵܠܵܐ ܕܲܠܘܵܬܼ ܫܸܡܥܘܿܢ>
    text <ܘܫܲܡ̣ܥܘܼܗ̇ ܘܲܫܬܸܩܘ ܡ̣ܢ ܣܘܼܟܵܠܵܐ ܕܲܟܼܣܸܐ ܒܓܼܵܘܵܗ̇ ܀>
    text <܃ܠܗܘܿܢ ܗ̄ܘ̣ ܐܲܓܼܥܸܠ ܩܲܝܵܡܘܼܬܼܵܐ ܕܥܵܢ̈ܐ ܕܐ̄ܢܵܫܑܵ>
    text <ܘܐܸܟܲܠ̣ܘ ܒܸܣܪܵܐ ܕܫܲܡܝܼ̈ܢܵܢܼܵܐ ܘܫܵܛ̣ܘ ܕܲܡܚ̈ܝܼܠܵܢ ܀>
    text <܃ܥܠܲܝܗܘܿܢ ܦܲܐܝܵܐ ܠܡܸܬܼܢܵܐ ܡܸܠܬܼܵܐ ܕܲܢܒܼܝܼܘܼܬܼܵܐ>
    text <ܕܐܘܿܢ ܟܵܗܢܹ̈ܐ ܪ̈ܵܥܵܘܵܬܼܵܐ ܒܘܿܪܹ̈ܐ ܘܣܲܟܼܠܹ̈ܐ ܀>
    text <܃ܕܠܵܐ ܒܲܟܼܝܵܢܵܐ ܪܥܵܘ̣ ܠܲܟܼܝܵܢܲܢ ܪ̈ܵܥܵܘܵܬܼܵܐ>
    text <ܘܲܕܼܠܵܐ ܚܵܘܣܵܢ ܒܲܕܿܪܘ ܚܲܝܲܝ̈ܢ ܒܛܘܼܪܹ̈ܐ ܕܛܘܥܝܲܝ ܀>
    text <܃ܐܲܝܟ ܡܲܪܥܝܼܬܼܵܐ ܕܠܲܝܬܿ ܠܵܗ̇ ܪܵܥܝܵܐ ܗܘ̤ܵܬܼ ܐ̄ܢܵܫܘܼܬܲܢ>
    text <ܘܥܲܠ̣ ܚܲܝ̈ܘܵܬܼܵܐ ܥܝܵܪܹ݁ܐ ܒܝܼܫܹ̈ܐ ܘܚܲܒܸܿܠܘ ܓܸܢܣܲܢ ܀>
    text <܃ܒܒܹܝܬܼ ܐܘܼܪ̈ܚܵܬܼܵܐ ܕܠܑܵ ܝܼܕܲܥܬܼܵܐ ܛܥ̣ܵܘ ܡܲܠܵܠܹ̈ܐ>
    text <ܘܠܵܐ ܐ̄ܢܵܫ ܐܲܦܢܝܼ ܠܪܸ̈ܥܝܵܢܵܝܗܘܿܢ ܨܹܝܕܼ ܕܲܟܼܬܼܝܼ̈ܒܼܵܢ ܀>
    text <܃ܪ̈ܵܥܵܘܵܬܼܵܐ ܦܵܫ̣ܘ ܡ̣ܢ ܢܝܼܫܵܐ ܕܕܼܚܠܲܬܼ ܩܘܼܫܬܵܐ>
    text <ܘܲܛܥܵܬ̤ ܥܵܢ̈ܐ ܒܲܫܒܼܝܼܠ ܙܹܐܦܵܐ ܕܣܘܼܥܪ݁ܵܢܲܝܗܘܿܢ ܀>
    text <ܒܣܘܼܥܪ݁ܵܢܲܝܗܘܿܢ ܕܵܘܕܼܘܼܗ̇ ܠܐܘܼܪܚܵܐ ܕܗܲܝܡܵܢܘܼܬܼܵܐ܃>
  block
    text <ܘܲܒܼܢܼܟܼܠܲܝ̈ܗܘܿܢ ܡ̣ܠܵܐܘܼܗ̇ ܩܸܢܛܵܐ ܕܠܵܐ ܫܲܘܝܘܼܬܼܵܐ ܀>
    text <܃ܠܵܐ ܫܲܘܝܘܼܬܼܵܐ ܫܕܼܵܘ ܐܲܝܟ ܟܹܐܦܵܐ ܩܕܼܵܡ ܗܲܠܵܟܹ̈ܐ>
    text <ܘܲܣܓܼܝܼ ܩܸܢܛܵܐ ܘܠܵܐ ܐ̄ܢܵܫ ܪܵܕܹܐ ܫܲܪܝܼܪܵܐܝܼܬܼ ܀>
    text <܃ܡܝܼܠܹ̈ܐ ܕܫܲܝܢܵܐ ܫܲܢܝܼܘ ܘܐܲܪܚܸܩܘ ܡ̣ܢ ܕܘܼܟܲܬܼܗܘܿܢ>
    text <ܘܐܸܬܿܕܵܘܲܕܼ ܠܹܗ ܒܹܝܬܼ ܐܵܘܢܵܐ ܕܣܲܒܼܪܵܐ ܘܚܘܼܒܑܵܐ ܀>
    text <܃ܐܲܝܟ ܓܲܝܵܣܹ̈ܐ ܟܡܸܢ̣ܘ ܪܸ̈ܥܝܵܢܹܐ ܥܲܠ ܪܸ̈ܥܝܵܢܹܐ>
    text <ܘܫܲܠܲܚܘ ܐ̄ܢܵܫܵܐ ܠܲܒܼܢܲܝ̈ܢܵܫܵܐ ܡ̣ܢ ܛܵܒܼܵܬܼ̈ܐ ܀>
    text <܃ܥܘܼܬܼܪܵܐ ܪܲܒܵܐ ܡܠܸܐ ܗ̄ܘ̣ܵܐ ܓܼܙܵܐ ܕܗܲܝܡܵܢܘܼܬܼܵܐ>
    text <ܘܒܲܙ̣ܘܼܗܝ ܐ̄ܢܵܫܵܐ ܠܵܐ ܗ̄ܘ̣ܵܐ ܒܚܘܼܒܵܐ ܐܸܠܵܐ ܒܢܸܟܼܠܵܐ ܀>
    text <܃ܢܸܟܼܠܵܐ ܪܲܟܸܿܒܼܘ ܢܲܟܿܘܼܠܬܼܵܢܹ̈ܐ ܥܲܡ ܢܵܟܼܵܘܿܠܵܐ>
    text <ܘܒܲܙܘ ܬܵܘܕܿܝܼܬܼܵܐ ܕܠܵܐ ܦܘܼܠܵܓܼܵܐ ܒܦܸܬܼܓܼܵܡܲܝ̈ܗܘܿܢ ܀>
    text <܃ܐ̄ܪ̈ܵܙܹܐ ܕܥܵܘ̣ܠܵܐ ܩ̣ܛܲܪܘ ܡܲܪ̈ܵܚܹܐ ܥܲܠ ܡ̇ܪܘܿܕܼܵܐ>
    text <ܘܕܲܠܚܘܼܗܝ ܠܫܲܝܢܵܐ ܕܫܸܡ ܒܵܪܘܿܝܵܐ ܕܒܹܝܬܼ ܠܲܢ ܘܲܠܗܘܿܢ ܀>
    text <܃ܟܵܗܢܹ̈ܐ ܒܝܼܫܹ̈ܐ ܗܘ̤ܵܘ ܫܵܘܬܵܦܹ̈ܐ ܒܠܵܐ ܫܲܘܝܘܼܬܼܵܐ>
    text <ܘܐܲܩܝܼܡܘ ܡܸܪܕܵܐ ܕܠܵܐ ܢܸܬܼܛܦܝܼܣܘܼܢ ܠܡܸܠܲܬܼ ܫܲܝܢܵܐ ܀>
    text <܃ܠܡܹܐܢܵܐ ܕܫܲܝܢܵܐ ܣܵܡܲܬ̤ ܐܸܢܘܿܢ ܡܸܠܲܬܼ ܫܲܝܢܵܐ>
    text <ܘܪܲܕܼܦܘܼܗܝ ܠܫܲܝܢܵܐ ܡ̣ܢ ܓܵܘ ܫܲܝܢܵܐ ܠܚܘܼܪܒܵܐ ܕܲܠܒܲܪ ܀>
    text <܃ܒܚܘܼܪܒܵܐ ܕܲܠܒܲܪ ܦܵܗܹ̇ܐ ܫܲܝܢܵܐ ܕܫܸܡ ܒܵܪܘܿܝܵܐ>
    text <ܘܠܲܝܬܿ ܠܹܗ ܐܲܬܼܪܵܐ ܕܢܸܥܘܿܠ ܢܸܫܪܸܐ ܨܹܝܕܼ ܝܵܕܲܘܿܥܵܘ̈ܗܝ ܀>
    text <܃ܐܲܝܟ ܡܸܣܟܹܿܢܵܐ ܛܪܝܼܕܼ ܡ̣ܢ ܥܵܘܼܡܪܵܐ ܕܫܲܪܝܼܪܘܼܬܹܗ>
    text <ܘܥܲܠܝܼܠ ܙܹܐܦܵܐ ܠܒܹܝܬܼ ܝܵܪܬܿܘܼܬܹܗ ܘܒܼܵܐܹ̇ܙ ܢܼܟܼܣܵܘ̈ܗܝ ܀>
    text <܃ܢܘܼܡܹܐ ܕܫܲܝܢܵܐ ܠܒܼܝܼܟ ܚܸܪܝܵܢܵܐ ܘܲܡܕܲܝܲܪ ܒܹܗ>
    text <ܘܲܡܪܝܼܡ ܩܵܠܹܗ ܘܡܲܩܠܸܐ ܒܚܘܼܬܼܪܵܐ ܥܲܠ ܟܹܐܢܘܼܬܼܵܐ ܀>
    text <܃ܠܵܐ ܕܚܝܼܠ ܚܘܼܪܒܵܐ ܥܲܠ ܓܲܝܵܣܹ̈ܐ ܕܲܡܕܲܝܪܝܼܢ ܒܹܗ>
    text <ܐܲܟܼܡܵܐ ܕܩܢܹ̇ܛ ܓܼܒܵܐ ܕܫܲܝܢܵܐ ܡ̣ܢ ܚܸܪ̈ܝܵܢܹܐ ܀>
    text <܃ܠܵܐ ܡܸܣܬܲܪܕܼܝܼܢ ܥܵܡ̇ܪ̈ܲܝ ܚܘܼܪܒܵܐ ܡ̣ܢ ܚܲܝ̈ܘܼܬܼܵܐ>
    text <ܐܲܟܼܡܵܐ ܕܙܵܝ̇ܥܝܼܢ ܪ̈ܵܚܡܲܝ ܚܘܼܒܵܐ ܡ̣ܢ ܡܸܗܢܘܼܬܼܵܐ ܀>
    text <܃ܓܘܼܢܚܵܐ ܪܲܒܵܐ ܗܘ̤ܵܐ ܒܹܗ ܒܕܼܵܪܲܢ ܡܲܪܝܼܪ ܝܲܨܪܵܐ>
    text <ܕܥܸܠܲܬܼ ܫܲܝܢܵܐ ܗܘ̤ܵܬܼ ܠܵܗ̇ ܥܸܠܬܼܵܐ ܕܟܼܠ ܒܝܼܫ̈ܬܼܵܐ ܀>
    text <܃ܠܥܸܠܲܬܼ ܫܲܝܢܵܐ ܗܘ̤ܵܬܼ ܟܵܗܢܘܼܬܼܵܐ ܒܹܝܬܼ ܐܲܪ̈ܥܵܢܹܐ>
    text <ܘܟܼܵܗܢܹ̈ܐ ܗܲܦ̣ܟܿܘܼܗܝ ܠܛܲܟܼܣܵܐ ܕܫܲܝܢܵܐ ܠܘܵܬܼ ܚܸܪܝܵܢܵܐ ܀>
    text <܃ܒܕܼܘܼܟܲܬܼ ܢܘܼܗܪܵܐ ܘܲܚܠܵܦ ܡܸܠܚܵܐ ܐܸܬܼܝܲܗ̄ܒܲܬ̤ ܠܲܢ>
    text <ܘܲܚܫܸܟ ܢܘܼܗܪܵܗ̇ ܘܲܦܟ݂ܲܗ ܛܲܥܡܵܗ̇ ܘܗܲܦܟܲܬ̤ ܠܐܲܪܥܵܐ ܀>
    text <܃ܡܚܲܣܝܲܬܼ ܥܵܘ̣ܠܵܐ ܘܝܵܗ̇ܒܲܬܼ ܚܲܝܹ̈ܐ ܩ̣ܪܵܗ̇ ܝܵܗܘܿܒܼܵܗ̇>
    text <ܘܲܣܓܼܝܼ ܥܵܘ̣ܠܵܗ̇ ܘܲܦܟ݂ܲܗ ܡܸܢܵܗ̇ ܪܹܚܝ ܚܲܝܘܼܬܼܵܐ ܀>
    text <܃ܩܠܝܼܕܲܝ̈ ܪܵܘܡ̇ܐ ܝܲܗ̣̄ܒܼ ܠܵܗ̇ ܪܸܡܙܵܐ ܐܲܠܵܗܵܝܵܐ>
    text <ܘܠܑܵ ܗ̤ܝ ܥܸܠܲܬ̤ ܘܠܵܐ ܠܬܲܝܵܒܹ̈ܐ ܦܬܼܚܲܬ̤ ܬܲܪܥܵܐ ܀>
  block
    text <܃ܟܵܗܢܹ̈ܐ ܐܲܚܕܿܘܼܗܝ ܠܲܬܼܪܲܥ ܪ̈ܲܚܡܹܐ ܒܐܲܦܲܝ̈ ܐ̄ܢܵܫܵܐ>
    text <ܘܠܵܐ ܩܲܒܸܿܠܘ ܬܵܘܬܼܵܐ ܘܕܸܡܥܹ̈ܐ ܕܲܡܦܝܼܣܵܢܹ̈ܐ ܀>
    text <܃ܟܵܗܢܹ̈ܐ ܛܲܫܝܘܼܗ̇ ܠܡܸܠܲܬܼ ܚܲܝܹ̈ܐ ܡ̣ܢ ܡܵܝܘܿܬܹ̈ܐ>
    text <ܘܠܵܐ ܝܲܗ̣̄ܒܼܘ ܐܝܼܕܼܵܐ ܠܡܝܼܬܹ̈ܐ ܕܥܵܘ̣ܠܵܐ ܕܢܸܚܘܿܢ ܡܲܓܵܢ ܀>
    text <܃ܕܠܵܐ ܚܵܘܣܵܢܵܐ ܓܼܙܲܪܘ ܠܘܼܚܵܡܵܐ ܥܲܠ ܚܲܛܵܝܹ̈ܐ>
    text <ܘܠܵܐ ܣܵܡ̣ܘ ܣܲܡܵܐ ܕܲܬܼܝܵܒܼܘܼܬܼܵܐ ܥܲܠ ܫܘܼܚܢܲܝ̈ܗܘܿܢ ܀>
    text <܃ܒܡܲܐܝܼܢܘܼܬܼܵܐ ܩܪܸܒܼܘ ܠܲܥܒܼܵܕܵܐ ܕܣܝܼܡܝܼܢ ܗ̄ܘ̣ܵܘ ܠܹܗ>
    text <ܘܲܒܼܩܘܼܛܵܢܵܐ ܦܪ݂ܲܥܘ ܬܵܘ ܕܲܝܼܬܼܵܐ ܕܚܲܝܵܒܼܝܼܢ ܗ̄ܘ̣ܵܘ ܀>
    text <܃ܥܒܼܵܕܹ݁ܵܐ ܟܲܢܝܹܗ ܟܵܪܘܿܙ ܪܘܼܚܵܐ ܠܕܲܪܓܼܵܐ ܕܟܼܵܗܢܹ̈ܐ>
    text <ܘܗܸܢܘ̣ܿܢ ܗܲܦ̣ܟܿܘܼܗܝ ܠܫܸܡ ܫܘܼܠܛܵܢܵܐ ܐܲܪܥܵܢܵܝܵܐ ܀>
    text <܃ܐܲܪܥܵܢܵܐܝܼܬܼ ܣܒܲܪ̣ܘ ܕܐܝܼܬܿܝܗܘܿ ܛܲܟܼܣܹ̈ܐ ܕܥܹܕܿܬܵܐ>
    text <ܘܐܲܝܟ ܒܲܪ݁ܲܝܹܐ ܬܒܲܥ̣ܘ ܛܲܟܼܣܲܝ̈ܗܘܿܢ ܡ̣ܢ ܐ̄ܢܵܫܘܼܬܼܵܐ ܀>
    text <܃ܐܲܝܟ ܕܲܝܵܢܵܐ ܝܵ̇ܬܹܒܼ ܟܵܗܢܵܐ ܒܲܬܼܪܲܥ ܒܲܝܬܹܿܗ>
    text <ܘܐܲܝܟ ܫܲܠܝܼܛܵܐ ܡܪܝܼܡ ܒܲܪ̄ܬܼ ܩܵܠܹܗ ܘܬܵܒܲܥ ܫܸܩܠܹ̈ܐ ܀>
    text <܃ܫܸܡ ܫܘܼܠܛܵܢܵܐ ܡܪܝܼܡ ܗܸܕܼܝܘܼܛܵܐ ܥܲܠ ܫܵܡ̇ܘܿܥܵܘ̈ܗܝ>
    text <ܘܠܵܐ ܡܸܬܼܒܲܝܲܢ ܕܕܲܪܓܹܗ ܪܲܚܝܼܩ ܡ̣ܢ ܫܘܼܠܛܵܢܵܐ ܀>
    text <܃ܠܵܘ ܫܘܼܠܛܵܢܵܐ ܗ̄ܘ̣ ܕܲܪܓܼܵܟ ܣܲܟܼܠܵܐ ܡ̇ܢ ܛܵܥܹ̇ܐ ܐܲܢ̄ܬܿ>
    text <ܥܲܒܼܕܵܐ ܐܝܼܬܲܝܟ ܘܲܡܫܡܫܵܢܵܐ ܕܲܟܼܢܵܘ̈ܬܼܵܟ ܀>
    text <܃ܠܵܘ ܠܲܬܼܒܲܥܬܼܵܐ ܣܝܼܡ ܐܲܢ̄ܬܿ ܓܲܒܼܪܵܐ ܡ̇ܢ ܒܵܥܹ̇ܐ ܐܲܢ̄ܬܿ>
    text <ܠܲܡܚܵܢ ܡܲܓܵܢ ܩܪ̣ܵܐܘܼܟ ܪ̈ܲܚܡܹܐ ܠܲܬܼܪܲܥ ܡܲܠܟܵܐ ܀>
    text <܃ܠܵܘ ܕܝܼܠܵܟ ܗ̄ܘ̣ ܓܲܙܵܐ ܪܲܒܵܐ ܕܡܲܓܼܥܲܐ ܒܐܝܼܕܲܝ̈ܟ>
    text <ܡܵܢܵܐ ܚܬܝܼܪ ܐܲܢ̄ܬܿ ܒܲܕܼܠܵܐ ܕܝܼܠܵܟ ܐܲܝܟ ܕܲܒܼܕܼܝܼܠܵܟ ܀>
    text <܃ܓܹܐܙܲܒܼܪܵܐ ܐܲܢ̄ܬܿ ܒܲܪ ܡ̇ܝܘܿܬܹ̈ܐ ܕܡܲܠܟܵܐ ܕܥܲܠ ܟܠ>
    text <ܠܵܐ ܬܸܫܬܲܒܼܗܲܪ ܡ̇ܐ ܕܝܵܗܹ̇ܒܼ ܐܲܢ̄ܬܿ ܡ̣ܢ ܒܹܝܬܼ ܡ̇ܪܵܟ ܀>
    text <܃ܡ̇ܪܵܟ ܝܲܗ̣̄ܒܼ ܠܵܟ ܡ̣ܢ ܒܹܝܬܼ ܓܲܙܹܗ ܠܲܡܦܲܪܢܵܣܘܼ>
    text <ܚܙܝܼ ܠܵܐ ܬܸܛܠܘܿܡ ܠܲܟܼ̈ܢܵܘܵܬܼܵܟ ܒܡܲܣܲܒܼ ܒܐܲܦܹ̈ܐ ܀>
    text <܃ܫܡܲܥ ܩܵܠ ܡ̇ܪܵܟ ܕܲܡܩܲܛܪܸܓܼ ܠܹܗ ܠܥܲܒܼܕܵܐ ܒܝܼܫܵܐ>
    text <ܦܲܪܢܸܣ ܫܲܦܝܼܪ ܕܠܵܐ ܬܸܗܘܸܐ ܠܹܗ ܚܲܒܼܪܵܐ ܒܕܼܝܼܢܵܐ ܀>
    text <܃ܒܕܼܝܼܢܵܐ ܟܹܐܢܵܐ ܥܬܼܝܼܕܼ ܒܵܪܘܿܝܵܐ ܕܢܸܒܼܚܘܿܪ ܥܲܒܼܕܵܘ̈ܗܝ>
    text <ܘܵܝ ܠܲܕܿܛܲܫܝܼ ܟܸܣܦܵܐ ܕܡ̇ܪܹܗ ܡ̣ܢ ܢܵܣܘܼܒܹ̈ܐ ܀>
    text <܃ܒܪܸ̈ܓܼܫܹܐ ܘܙܵܘܥܹ̈ܐ ܥܵܐ̇ܠܵܐ ܒܨܵܬܼܵܐ ܕܕܲܝܵܢܘܼܬܹܗ>
    text <ܘܵܝ ܠܲܕܼܠܵܐ ܚܲܢ ܠܲܟܼ̈ܢܵܘܵܬܹܗ ܚܘܼܒܵܢܵܐܝܼܬܼ ܀>
    text <܃ܒܢܘܼܪܵܐ ܒܵܚܲ̇ܪ ܥܒܼܵܕܹ̈ܐ ܘܡܸܠܹ̈ܐ ܕܦܲܓܼܪܵܐ ܘܢܲܦܫܵܐ>
    text <ܘܵܝ ܠܲܕܼܠܵܐ ܒܢ̣ܵܐ ܥܲܡܠܹ̈ܐ ܕܟܲܝܵ̈ܐ ܒܒܸܢܝܵܢ ܩܘܼܫܬܵܐ ܀>
    text <܃ܕܠܵܐ ܒܘܼܣܪܵܢܵܐ ܡܲܦܸܩ ܕܝܼܢܵܐ ܥܲܠ ܟܠ ܬܸܓܼܡܝܼ̈ܢ>
    text <ܘܠܵܐ ܡܸܬܼܟܲܚܲܕܼ ܡ̣ܢ ܫܘܼܠܛܵܢܵܐ ܕܟܼܵܗܢܹ̈ܐ ܘܡܲܠ̈ܟܹܿܐ ܀>
    text <ܠܟܼܵܗܢܹ̈ܐ ܝܲܬܿܝܼܪ ܡܲܨܪܸܦ ܢܸܓܼܕܹܿܗ ܥܲܙܝܼܙܵܐܝܼܬܼ܃>
  block
    text <ܠܦܘܼܬܼ ܡ̇ܘܗܲܒܼܬܼܵܐ ܘܪܲܒܿܘܼܬܼ ܚܲܝܠܵܐ ܕܩܲܒܸܿܠܘ ܡܸܢܹܗ ܀>
    text <܃ܥܠܲܝܗܘܿܢ ܡܩܲܫܸܐ ܢܸܓܼܕܵܐ ܥܦܝܼܦܵܐ ܕܠܵܐ ܚܵܘܣܵܢܵܐ>
    text <ܠܦܘܼܬܼ ܕܐܸܫܬܲܠܲܛܘ ܠܲܡܚܲܣܵܝܘܼ ܘܠܵܐ ܚܲܢ̣ܘܼ ܘܫܲܒܲܩ̣ܘ ܀>
    text <܃ܩܕܼܵܡ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܕܵܐܹ̇ܢ ܥܲܡܗܘܿܢ>
    text <ܠܦܘܼܬܼ ܕܐܸܬܼܝܲܩܲܪܘ ܠܥܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܀>
    text <܃ܠܥܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ ܝܲܩܲܪ ܐܸܢܘܿܢ>
    text <ܘܗܸܢܘ̣ܿܢ ܫܵܛ̇ܘܼܗ̇ ܒܲܕܼܠܵܐ ܦܲܐ̈ܝܵܢ ܠܝܲܩܝܼܪܘܼܬܹܗ ܀>
    text <܃ܠܥܸܠ ܡ̣ܢ ܟܸܢܫܹ̈ܐ ܕܲܫܡܲܝܵܢܹ̈ܐ ܝܲܩܲܪ ܐܸܢܘܿܢ>
    text <ܘܠܵܐ ܦܪܲܫܘ ܘܝܼܕܲܥܘ ܕܠܲܐܝܢܵܐ ܕܲܪܓܼܵܐ ܣܠܸ̣ܩܘ ܬܵܚܘܿܒܹ̈ܐ ܀>
    text <܃ܠܕܲܪܓܼܵܐ ܪܵܡ̇ܐ ܕܪܵܡ ܡ̣ܢ ܥܝܼܪܹ̈ܐ ܐܵܣܸܩ ܐܸܢܘܿܢ>
    text <ܘܠܵܐ ܐܸܬܼܒܲܝܲܢܘ ܕܲܟܼܡܵܐ ܝܸܪܒܲܬ̤ ܫܝܼܛܘܼܬܼ ܐ̄ܢܵܫܵܐ ܀>
    text <܃ܕܲܪܓܼܵܐ ܕܩܲܒܸܿܠܘ ܣܵܗܹ̇ܕܼ ܕܲܟܼܡܵܐ ܝ̄ܪܸܒܼܘ ܡ̣ܢ ܟܠܵܐ>
    text <ܕܐܵܦ ܪ̈ܘܼܚܵܢܹܐ ܕܪܵܡܝܼܢ ܡܸܢܹܗܘܿܢ ܡ̇ܟܿܝܼܢ ܡܸܢܗܘܿܢ ܀>
    text <܃ܠܵܐ ܫܲܠܝܼܛܝܼܢ ܥܝܼܪܹ̈ܐ ܠܡܸܣܲܩ ܠܕܲܪܓܼܵܐ ܕܲܢܣ݂ܲܒܼܘ>
    text <ܘܠܵܐ ܡܨܹܝܢ ܣܵܦ̇ܩܝܼܢ ܠܲܡܫܲܡܵܫܘܼ ܒܲܩܢܘܿܡܲܝ̈ܗܘܿܢ ܀>
    text <܃ܕܚܝܼܠܝܼܢ ܟܸܢܫܹ̈ܐ ܕܲܫܡܲܝܵܢܹ̈ܐ ܘܫܘܼܠܛܵܢܲܝ̈ܗܘܿܢ>
    text <ܘܡ̇ܐ ܕܡܸܬܼܦܲܚܡܝܼܢ ܒܨܝܼܪܝܼܢ ܣܲܓܿܝܼ ܡ̣ܢ ܟܵܗܢܘܼܬܼܵܐ ܀>
    text <܃ܫܒܼܝܼܚ ܓܲܒܼܪܝܹܠ ܘܪܲܒܿ ܡܝܼܟܼܵܐܹܝܠ ܘܫܸܡܗܘܿܢ ܣܵܗܹ̇ܕܼ>
    text <ܘܟܲܕܼ ܛܵܒܼ ܗܵܟܲܢ ܒܨܝܼܪ ܟܘܼܢܵܝܗܘܿܢ ܡ̣ܢ ܟܵܗܢܘܼܬܼܵܐ ܀>
    text <܃ܫܸܡ ܟܵܗܢܘܼܬܼܵܐ ܪܲܒܿ ܟܘܼܢܵܝܹܗ ܡ̣ܢ ܟܠ ܡܸܕܹܿܡ>
    text <ܘܐܸܢ ܐܝܼܬܼ ܡܸܕܹܿܡ ܕܪܲܒܿ ܡ̣ܢ ܡܸܕܹܿܡ ܬܚܹܝܬܼ ܡܵܗܢܘܼܬܼܵܐ ܗ̄ܘ̣ ܀>
    text <܃ܟܵܗܢܹ̈ܐ ܫܵܛ̣ܘܼܗܝ ܠܕܲܪܓܼܵܐ ܪܵܡ̇ܐ ܕܝܲܩܲܪ ܐܸܢܘܿܢ>
    text <ܘܐܲܣܢܝܼܘ ܫܘܼܦܪܹܗ ܒܲܫܟܼܝܼܪ̈ܵܬܼܵܐ ܕܣܘܼܥܪ݁ܵܢܲܝܗܘܿܢ ܀>
    text <܃ܒܟܼܠ ܐܸܣܟܿܡܝܼ̈ܢ ܫܵܛ̣ܘܼܗܝ ܠܲܫܡܵܐ ܕܝܲܩܝܼܪܘܼܬܹܗ>
    text <ܥܕܲܡ̇ܐ ܕܐܲܗܸܠܘ ܘܲܓܼܚܸܟܼܘ ܫܝܼܛܹ̈ܐ ܥܲܠ ܫܝܼܛܘܼܬܹܗ ܀>
    text <܃ܒܛܝܼܡܹ̈ܐ ܙܲܒܿܢܘܼܗ̇ ܠܗܵܝ̇ ܡ̇ܘܗܵܒܼܬܼܵܐ ܕܠܵܐ ܡܸܙܕܲܒܿܢܵܐ>
    text <ܘܟܲܕ ܠܵܐ ܣܵܦ݂̇ܩ ܥܵܠܡܵܐ ܠܛܝܼܡܹ̈ܝܗ̇ ܩܲܨ̣ܘ ܠܵܗ̇ ܛܝܼܡܹ̈ܐ ܀>
    text <܃ܒܥܵܒܼܘܿܪ̈ܝܵܬܼܵܐ ܚܲܠܦܘܼܗܝ ܠܕܲܪܓܼܵܐ ܕܠܵܐ ܡܸܬܼܚܲܠܲܦ>
    text <ܘܟܲܕܼ ܠܲܝܬܿ ܡܸܕܸܿܡ ܕܕܼܵܡܹ̇ܐ ܠܲܫܡܹܗ ܣܵܡ̣ܘ ܠܹܗ ܦܸܚܡܵܐ ܀>
    text <܃ܐܘܿ ܝܼܥܢܘܼܬܼܵܐ ܟܪܘܿܡܬܼܵܢܝܼܬܼܵܐ ܕܠܵܐ ܡܸܬܼܟܲܚܕܼܵܐ>
    text <ܕܣܵܡܲܬ̤ ܛܝܼܡܹ̈ܐ ܠܡܸܕܹܿܡ ܕܲܥܣܸܩ ܠܡܸܙܕܲܒܵܢܘܼ ܀>
    text <܃ܐܘܿ ܟܵܗܢܘܼܬܼܵܐ ܕܚܲܠܦܲܬ̤ ܠܲܫܡܵܗ̇ ܒܲܨܥܝܼܪ̈ܵܬܼܵܐ>
    text <ܘܟܲܕܼ ܟܠ ܕܝܼܠܵܗ̇ ܝܸܗܒܲܬ̤ ܕܝܼܠܵܗ̇ ܒܲܕܼܠܵܐ ܝܘܼܬܼܪܵܢ ܀>
    text <܃ܒܲܕܼܠܵܐ ܕܝܼܠܵܗ̇ ܙܸܒܼܢܲܬ̤ ܕܝܼܠܵܗ̇ ܗܸܕܼܝܘܿܛܵܐܝܼܬܼ>
    text <ܘܗܵܐ ܡܸܬܼܓܲܚܟܼܵܐ ܒܹܝܬܼ ܙܵܒܼܘܿܢܵܐ ܠܲܡܙܲܒܿܢܵܢܵܐ ܀>
    text <܃ܚܲܕܼ ܡܲܥܘܸܠ ܒܵܗ̇ ܟܲܕܼ ܝܵܗܹ̇ܒܼ ܠܵܗ̇ ܒܛܝܼܡܹ̈ܐ ܫܝܼܛܹ̈ܐ>
    text <ܘܚܲܕܼ ܫܵܐܲܛ ܒܲܕܼ ܢܲܣܹ̇ܒܼ ܠܵܗ̇ ܒܦܲܟܿܝܼ̈ܗܵܬܼܵܐ ܀>
  block
    text <܃ܒܹܝܬܼ ܙܵܒܼܘܿܢܵܐ ܠܲܡܙܲܒܿܢܵܢܵܐ ܨܲܥܪܵܗ̇ ܣܵܓܹ̇ܐ>
    text <ܒܲܕܼܠܵܐ ܪܓܼܝܼܫܝܼܢ ܕܡܵܢ̇ܵܘ ܚܲܝܠܵܐ ܕܲܟܼܣܸܐ ܒܓܼܵܘܼܵܗ̇ ܀>
    text <܃ܐܵܪܵܐ ܒܘܿܪܹ̈ܐ ܕܠܵܐ ܡܸܣܬܲܟܿܠܝܼܢ ܒܹܝܬܼ ܛܵܒܼ ܘܲܠܒܼܝܼܫ>
    text <ܠܡܵܢ ܙܲܒܸܿܢܬܿܘܿܢ ܪܵܘܡ̇ܐ ܘܥܘܼܡܩܵܐ ܒܠܵܐ ܝܼܕܲܥܬܼܵܐ ܀>
    text <܃ܐܵܪܵܐ ܚܬܼܝܼܪܹ̈ܐ ܕܐܲܛܥܝܼ ܐܸܢܘܿܢ ܚܘܼܬܼܪܵܐ ܣܲܟܼܠܵܐ>
    text <ܠܡܵܢ ܚܲܠܸܦܬܿܘܿܢ ܫܲܡܝܵܢ̈ܝܵܬܼܵܐ ܒܡܸܕܼܪܵܐ ܫܝܼܛܵܐ ܀>
    text <܃ܡܲܪܓܵܢܝܼܬܼܵܐ ܠܵܐ ܡܸܙܕܲܒܿܢܵܐ ܕܠܵܐ ܝܵܕܼܘܿܥܹ̈ܐ>
    text <ܘܗܵܢܵܘ̇ ܓܘܼܚܟܵܐ ܕܲܠܟܼܵܗܢܘܼܬܼܲܐ ܙܲܒܿܢܘܼܗ̇ ܣܲܟܼܠܹ̈ܐ ܀>
    text <܃ܛܲܒܼܥܹ̈ܐ ܕܟܹܐܦܹ̈ܐ ܒܓܲܙܵܐ ܕܡܲܠ̈ܟܹܿܐ ܫܟܼܝܼܚܝܼܢ ܒܲܠܚܘܿܕܼ>
    text <ܘܗܵܢܵܘ̇ ܬܸܡܗܵܐ ܕܩܘܼܕܼܫܵܐ ܕܩܘܼܕܼܫܹ̈ܐ ܒܟܼܝܼܪ ܒܹܝܬܼ ܫܘܼܩܹ̈ܐ ܀>
    text <܃ܕܲܪ̈ܓܹܐ ܕܥܵܠܡܵܐ ܠܵܐ ܡܸܬܼܝܼܗ̄ܒܿܝܼܢ ܕܠܵܐ ܒܘܼܝܵܢܵܐ>
    text <ܘܚܸܟܼܡܲܬܼ ܩܘܼܫܬܵܐ ܠܲܝܬܿ ܫܘܼܐܵܠܵܐ ܥܲܠ ܦܘܼܪܢܵܣܵܗ̇ ܀>
    text <܃ܗܵܕܹܐ ܒܲܠܚܘܿܕܼ ܡܫܲܐܸܠ ܟܵܗܢܵܐ ܡ̇ܐ ܕܝܵܗܹ̇ܒܼ ܠܵܗ̇>
    text <ܕܐܸܢ ܐܝܼܬܼ ܕܲܗܒܼܵܐ ܘܐܸܢ ܠܵܐ ܠܵܐ ܦܠܸܐ ܠܲܡܙܲܒܵܢܘܼ ܀>
    text <܃ܠܦܘܼܬܼ ܡ̇ܘܗܲܒܼܬܼܵܐ ܚܵܐܲ݁ܪ ܟܵܗܢܵܐ ܘܟܸܢ ܝܵܗܹ̇ܒܼ ܠܵܗ̇>
    text <ܕܐܸܢ ܣܲܓܿܝܼܠܵܐ ܐܵܦ ܗܘ̤ ܡܲܣܓܸܿܐ ܘܲܡܫܲܦܲܥ ܠܵܗ̇ ܀>
    text <܃ܠܦܘܼܬܼ ܚܘܼܣܪܵܢܵܐ ܡܸܬܿܬܲܓܼܪ ܒܵܗ̇ ܐܵܦ ܙܵܒܼܘܿܢܵܐ>
    text <ܟܲܕܼ ܡܸܬܼܦܲܪܲܣ ܕܢܸܥܩܘܿܒܼ ܕܐܵܘܒܸܿܕܼ ܒܐܘܼܡ̇ܢܘܼܬܹܗ ܀>
    text <܃ܐܘܼܡ̇ܢܘܼܬܼܵܐ ܚܫܝܼܒܼ ܦܘܼܠܚܵܢܵܗ̇ ܠܲܡܙܲܒܿܢܵܢܵܗ̇>
    text <ܘܐܲܝܟ ܬܹܐܓܼܘܼܪܬܵܐ ܡܸܬܼܗܲܦܟܼܝܼܢ ܒܵܗ̇ ܐܵܦ ܙܵܒܼܘܿܢܹ̈ܝܗ̇ ܀>
    text <܃ܠܲܝܬܿ ܣܘܼܦܣܵܪܵܐ ܥܲܠ ܬܹܐܓܼܘܼܪܬܵܐ ܕܐܲܪ݁ܥܵܢܝܵܬܼܵܐ>
    text <ܐܲܝܟ ܣܘܼܦܣܵܪܵܐ ܕܡܲܣܒܼܵܐ ܘܡܲܬܿܠܵܐ ܕܪ̈ܘܼܚܵܢܝܵܬܼܵܐ ܀>
    text <܃ܠܲܝܬܿ ܡܲܨܘܼܬܼܵܐ ܥܲܠ ܩܸܢܝܵܢܹ̈ܐ ܡܸܬܼܚܲܒܿܠܵܢܹ̈ܐ>
    text <ܐܲܝܟ ܬܲܟܼܬܿܘܼܫܵܐ ܕܲܪܡܸܐ ܠܐ̄ܢܵܫܵܐ ܥܲܠ ܕܲܥܢܼܝܼ̈ܕܼܵܢ ܀>
    text <܃ܠܵܐ ܥܒ݂ܲܕܼܘ ܩܹܐܪ̈ܣܹܐ ܡܲܠ̈ܟܹܿܐ ܛܪ̈ܘܼܢܹܐ ܚܲܕܼ ܠܘܼܩܒܲܠ ܚܲܕܼ>
    text <ܐܲܟܼܡܵܐ ܕܟܼܵܗܢܹ̈ܐ ܣܥ̣ܵܘ ܥܲܠ ܟܵܗܢܹ̈ܐ ܚܲܪܡ̇ܢܵܐܝܼܬܼ ܀>
    text <܃ܚܲܪܡ̇ܢܵܐܝܼܬܼ ܐܲܩܠܝܼܘ ܟܵܗܢܹ̈ܐ ܥܲܠ ܟܵܗܢܘܼܬܼܵܐ>
    text <ܘܲܕܼܠܵܐ ܚܵܘܣܵܢ ܕܵܫܘ̣ ܠܲܚܕܼܵܕܹ̈ܐ ܒܚܸܪܝܵܝܘܼܬܼܗܘܿܢ ܀>
    text <܃ܒܚܸܪܝܵܝܘܼܬܼܗܘܿܢ ܕܲܠܚܘܼܗܝ ܠܥܵܠܡܵܐ ܕܲܡܫܲܝܲܢ ܗ̄ܘ̣ܵܐ>
    text <ܘܗܵܐ ܡܸܬܼܟܲܬܲܫ ܠܹܠܲܝ ܐܝܼܡܵܡ ܕܠܵܐ ܫܘܼܠܵܡܵܐ ܀>
    text <܃ܒܦܘܼܠܵܓܲܝ̈ܗܘܿܢ ܣܲܕܿܩܘܼܗܝ ܠܢܲܚܬܵܐ ܕܗܲܝܡܵܢܘܼܬܼܵܐ>
    text <ܘܲܣܓܼܝܼ ܒܐܲܪܥܵܐ ܗܲܝܡܵܢ̈ܘܵܬܼܵܐ ܕܠܵܐ ܡܸܢܝܵܢܵܐ ܀>
    text <܃ܒܚܵܣܘܿܡܘܼܬܼܗܘܿܢ ܐܲܪܡܝܼܘ ܐܲܪܡܝܼܘ ܣܸܕܼܩܹ̈ܐ ܒܹܝܬܼ ܥܹ̈ܕܼܵܬܼܵܐ>
    text <ܘܗܵܐ ܦܠܝܼܓܼ ܟܠܢܵܫ ܘܠܵܐ ܐ̇̄ܢܵܫ ܫܵܠܹ̇ܡ ܠܡܸܠܲܬܼ ܚܲܒܼܪܹܗ ܀>
    text <܃ܚܲܕܼ ܗ̄ܘ̣ ܓܘܼܫܡܵܐ ܟܢܘܼܫܝܵܐ ܕܟܲܢܸܫ ܡܫܝܼܚܵܐ ܒܚܲܫܹܗ>
    text <ܘܟܼܵܗܢܹ̈ܐ ܦܲܠܓܼܘܼܗܝ ܠܲܡ̈ܢܵܘܵܬܼܵܐ ܕܠܵܐ ܡܸܬܼܡܲܢ̈ܝܵܢ ܀>
  block
    text <܃ܚܲܕܼ ܗ̄ܘ̣ ܦܲܓܼܪܵܐ ܕܲܗܘ̤ܵܐ ܕܸܒܼܚܵܐ ܚܠܵܦ ܬܲܪܥܘܼܬܲܢ>
    text <ܘܛܲܠܩܘܼܗܝ ܣܲܟܼܠܹ̈ܐ ܒܝܲܕܼ ܡܘܼܙܵܓܼܵܐ ܕܚܲܕܼ ܒܲܐ̄ܚܪܹܢܵܐ ܀>
    text <܃ܚܲܕܼ ܗ̄ܘ̣ ܟܝܵܢܵܐ ܕܐܝܼܬܼܵܘܗܝ ܘܐܝܼܬܼܵܘܗܝ ܐܲܟܼܡܵܐ ܕܐܝܼܬܼܵܘܗܝ>
    text <ܘܡܲܙܓܼܘܼܗܝ ܥܲܛܠܹ̈ܐ ܥܲܡ ܬܘܼܩܵܢܵܐ ܕܲܥܒܼܵܕܼ ܐܝܼܕܼܵܘ̈ܗܝ ܀>
    text <܃ܒܦܲܓܼܪܵܐ ܘܢܲܦܫܵܐ ܓܡܝܼܪ ܗ̄ܘ̣ܵܐ ܕܸܒܼܚܵܐ ܕܦܘܼܪܩܵܢ ܚܲܝܲܝ̈ܢ>
    text <ܘܥܲܒܼ݂ܕܿܘܼܗܝ ܚܲܪ̈ܡܹܐ ܚܲܣܝܼܪ ܢܲܦܫܵܐ ܘܲܕܼܠܵܐ ܗܵܘܢܵܐ ܀>
    text <܃ܚܲܕܼ ܗ̄ܘ̣ ܡܸܠܬܼܵܐ ܒܪܵܐ ܕܐܲܠܵܗܵܐ ܥܲܡ ܝܵܠܘܿܕܹܗ>
    text <ܘܣܲܕܩܵܗ̇ ܚܘܼܬܼܪܵܐ ܠܗܵܝ̇ ܫܲܘܝܘܼܬܼܵܐ ܟܲܕܼ ܠܵܐ ܣܲܕܼܩܵܗ̇ ܀>
    text <܃ܕܠܵܐ ܣܘܼܝܵܟܼܵܐ ܗ̄ܘ̣ ܘܲܕܼܠܵܐ ܚܙܵܬܼܵܐ ܗ̄ܘ̣ ܟܝܵܢ ܐܝܼܬܼܘܼܬܼܵܐ>
    text <ܘܚܲܒܼܫܘܼܗܝ ܦܲܩܪܹ̈ܐ ܒܓܼܵܘ ܗܲܕܵܡܹ̈ܐ ܟܲܕܼ ܠܵܐ ܚܲܒܼ݂ܫܘܼܗܝ ܀>
    text <܃ܟܝܵܢܹ̈ܐ ܦܪ̈ܝܼܫܹܐ ܗܘ̤ܵܘ ܒܐܝܼܬܼܘܼܬܼܵܐ ܚܲܕܼ ܦܲܪܨܘܿܦܵܐ>
    text <ܘܠܵܐ ܡܸܣܬܲܟܿܠܝܼܢ ܥܲܛ̈ܠܲܝ ܠܸܒܵܐ ܙܢܵܐ ܕܲܗܘ̤ܵܘ ܒܹܗ ܀>
    text <܃ܗܘ̤ܵܘ ܒܹܗ ܐܸܡ̇ܪܹܬܼ ܠܵܘ ܒܲܟܼܝܵܢܵܐ ܐܸܠܵܐ ܒܚܘܼܒܵܐ>
    text <ܘܟܲܕܼ ܛܵܒܼ ܗܵܟܲܢ ܦܪܝܼܫ ܚܲܕܼ ܡ̣ܢ ܐܲܝܟ ܡ̇ܐ ܕܲܦܪܝܼܫ ܀>
    text <܃ܦܪܝܼܫ ܒܵܪܘܿܝܵܐ ܘܠܵܐ ܡܸܬܼܚܲܠܲܛ ܒܲܥܵܒܼ̇ܕܼ ܐܝܼܕܼܵܘ̈ܗܝ>
    text <ܘܡ̇ܟܵܐ ܒܪܝܼܬܼܵܐ ܡ̣ܢ ܪܲܒܿܘܼܬܼܵܐ ܕܚܲܝܠܵܐ ܕܲܒܼܪ̣ܵܗ̇ ܀>
    text <܃ܒܪܝܼܬܼܵܐ ܒܪܝܼܬܼܵܐ ܗ̄ܝܼ ܟܡܵܐ ܐܸܢ ܬܹܐܪܲܒܼ ܒܝܲܕܼ ܥܸܠ̈ܠܵܬܼܵܗ̇>
    text <ܘܐܝܼܬܼܝܵܐ ܐܝܼܬܼܝܵܐ ܗ̄ܘ̣ ܟܡܵܐ ܐܸܢ ܢܸܙܥܲܪ ܒܲܫܡܵܐ ܫܐܝܼܠܵܐ ܀>
    text <܃ܒܲܫܡܵܐ ܫܐܝܼܠܵܐ ܙܥܲܪ̣ ܥܵܒܼܘܿܕܼܵܐ ܟܲܕܼܚܵܣ ܕܲܙܥܲܪ̣>
    text <ܕܐܵܦ ܗ̤ܝ ܗܵܕܹܐ ܕܲܫܡܵܐ ܫܐܝܼܠܵܐ ܕܡܲܪܵܚܘܼܬܼܵܐ ܗ̄ܝܼ ܀>
    text <܃ܕܡܲܪܵܚܘܼܬܼܵܐ ܗ̄ܝܼ ܕܐ̄ܢܵܫ ܥܲܠ ܐܝܼܬܼܝܵܐ ܢܣܝܼܡ ܫܘܼܠܵܦܵܐ>
    text <ܘܲܕܼܫܘܼܥܠܵܝܵܐ ܗ̄ܝܼ ܕܢܹܐܡܲܪ ܕܲܡܥ݂ܲܪ ܐܵܦܸܢ ܒܲܫܡܵܐ ܀>
    text <܃ܠܲܝܬܿ ܠܐܝܼܬܼܘܼܬܼܵܐ ܠܡܸܙܥܲܪ ܡܸܡܬܼܘܿܡ ܡ̣ܢ ܡܵܐ ܕܐܝܼܬܹܝܗ̇>
    text <ܠܵܐ ܫܐܝܼܠܵܐܝܼܬܼ ܘܠܵܐ ܒܣܘܼܥܪ̈ܵܢܹܐ ܘܠܵܐ ܟܠ ܟܠܹܗ ܀>
    text <܃ܝܲܨܪܵܐ ܕܒܼܝܼܫܹ̈ܐ ܣܥ̣ܵܐ ܠܡܲܙܥܵܪܘܼ ܠܲܟܼܝܵܢ ܟܲܣܝܵܐ>
    text <ܘܗܵܕܹܐ ܥܝܵܪܬܵܐ ܐ̄ܢܵܫ ܠܵܐ ܚܲܝܵܒܼ ܐܸܠܵܐ ܟܵܗܢܹ̈ܐ ܀>
    text <܃ܟܵܡܢܹ̈ܐ ܐܸܠܘܼ ܒܢܵܘ̣ ܬܲܩܢܵܐܝܼܬܼ ܚܕܼܵܐ ܬܵܘܕܿܝܼܬܼܵܐ>
    text <ܠܵܐ ܒܵܢܹ̇ܝܢ ܗ̄ܘ̣ܵܘ ܣܲܟܼܠܹ̈ܐ ܥܡܝܼܪܵܐ ܒܒܸܢܝܵܢ ܩܘܼܫܬܵܐ ܀>
    text <܃ܟܵܗܢܹ̈ܐ ܐܸܠܘ ܚܢ̣ܵܘ ܙܵܘܥܲܝ̈ܗܘܿܢ ܠܢܝܼܫܵܐ ܬܪܝܼܨܵܐ>
    text <ܠܵܐ ܫܵܟܹ̇ܝܢ ܗ̄ܘ̣ܵܘ ܥܲܛܠܲܝ̈ ܠܸܒܵܐ ܡܸܠܹ̈ܐ ܕܨܲܥܪܵܐ ܀>
    text <܃ܟܵܗܢܹ̈ܐ ܐܸܠܘܼ ܪܚܸܡ̣ܘ ܫܲܘܝܘܼܬܼܵܐ ܕܓܼܘܼܫܡܵܐ ܡܫܝܼܚܵܐ>
    text <ܠܵܐ ܢܵܒܼܥ̇ܝܢ ܗ̄ܘ̣ܵܘ ܣܸܕܼܩܹ̈ܐ ܦܠܝܼܓܹ̈ܐ ܒܓܼܵܘ ܥܹ̈ܕܵܬܼܵܐ ܀>
    text <ܟܵܗܢܹ̈ܐ ܐܸܠܘܼ ܗܪܲܓܼ ܪܸܥܝܵܢܗܘܿܢ ܒܪ̈ܘܼܚܵܢܝܵܬܼܵܐ܃>
  block
    text <ܠܵܐ ܦܵܟܲ̇ܗ ܗ̄ܘ̣ܵܐ ܚܘܼܒܵܐ ܕܐ̄ܢܵܫܵܐ ܡ̣ܢ ܕܲܥܬܼܝܼ̈ܕܼܵܢ ܀>
    text <܃ܟܵܗܢܹ̈ܐ ܗܘ̤ܵܘ ܠܲܢ ܥܸܠܲܬܼ ܚܲܝܹ̈ܐ ܘܥܸܠܲܬܼ ܡ̇ܘܬܵܐ>
    text <ܘܐܸܠܘܼ ܩܵܘܝܘܼ ܒܛܲܟܼܣܵܐ ܕܚܲܝܹ̈ܐ ܛܘܼܒܼ ܗܘ̤ܵܐ ܠܓܸܢܣܲܢ ܀>
    text <܃ܥܸܠܲܬܼ ܡ̇ܘܬܵܐ ܥܸܠܒܲܬ̤ ܗܵܫ̇ܐ ܒܣܘܼܥܪ̈ܵܢܲܝܥܗܘܿܢ>
    text <ܘܗܵܐ ܚܦܝܼܛ ܟܠܢܵܫ ܠܡܸܩܛܲܠ ܚܲܒܼܪܹܗ ܕܠܵܐ ܚܵܘܣܵܢܵܐ ܀>
    text <܃ܡܸܢܗܘܿܢ ܝܼܠܸܦܘ ܐ̄̈ܢܵܫܵܐ ܠܡܸܚܣܲܡ ܒܲܒܼܢܲܝ̈ܢܵܫܵܐ>
    text <ܘܗܵܐ ܠܒܼܝܼܫ ܟܠܢܵܫ ܛܢܵܢܵܐ ܕܪܘܼܓܼܙܵܐ ܥܲܠ ܩܲܪܝܼܒܹܗ ܀>
    text <܃ܗܸܢܘ̣ܿܢ ܫܲܪܝܼܘ ܒܝܲܕܼ ܬܲܒܼܥ̈ܬܼܵܐ ܕܲܥܝܵܪ݁ܵܬܼܵܐ>
    text <ܘܗܵܐ ܠܚܝܼܡ ܟܠܢܵܫ ܠܡܸܬܼܒܲܥ ܥܝܵܪܬܼܵܐ ܡ̣ܢ ܒܲܪ ܙܵܘܓܹܿܗ ܀>
    text <܃ܗܸܢܘ̣ܿܢ ܕܵܘܸܕܼܘ ܛܲܟܼܣܹ̈ܐ ܬܲܩܢܹ̈ܐ ܕܪܵܕܹܝܢ ܗ̄ܘ̣ܵܘ ܒܲܢ>
    text <ܘܗܵܐ ܒܠܝܼܠ ܥܘܼܡܪܲܢ ܘܠܲܝܬܿ ܒܲܢ ܛܲܟܼܣܵܐ ܕܕܼܵܡܹ̇ܐ ܠܐ̄ܢܵܫܵܐ ܀>
    text <܃ܠܗܘܿܢ ܙܵܕܹܩ ܗ̄ܘ̣ܵܐ ܕܲܢܚܲܟܿܡܘܼܢܵܗ̇ ܠܫܲܒܼܪܘܼܬܼ ܐ̄ܢܵܫܵܐ>
    text <ܘܢܲܩܢܘܿܢ ܛܲܥܡܵܐ ܠܲܕܼܠܵܐ ܛܲܥܡܵܐ ܒܝܲܕܼ ܡܸܠܲܝ̈ܗܘܿܢ ܀>
    text <܃ܠܗܘܿܢ ܘܵܠܹ̇ܐ ܗ̄ܘ̣ܵܐ ܠܡܸܪܕܵܐ ܫܲܦܝܼܪ ܠܘܲܥܕܵܐ ܕܲܠܗܲܠ>
    text <ܘܲܒܼܥܲܡܠܲܝ̈ܗܘܿܢ ܠܲܡܚܵܘܵܝܹܘ ܫܒܼܝܼܠ ܡܲܠܟܿܘܼܬܼܵܐ ܀>
    text <܃ܡܲܠܟܿܘܼܬܼ ܪܵܘܡ̇ܐ ܡ̣ܠܲܟ ܒܵܪܘܿܝܵܐ ܠܲܟܼܝܵܢ ܐ̄ܢܵܫܵܐ>
    text <ܘܣܵܓܼܘܼܗ̇ ܟܵܗܢܹ̈ܐ ܠܐܘܼܪܚܵܐ ܕܪܵܡ̇ܐ ܘܠܵܐ ܐ̄ܢܵܫ ܪܵܕܹܐ ܀>
    text <܃ܒܛ̣ܠܘ ܚܵܙܘܿܩܹ̈ܐ ܡ̣ܢ ܡܲܪܕܲܝܼܬܼܵܐ ܕܫܲܦܝܼܪ݁ܵܬܼܵܐ>
    text <ܘܠܵܐ ܐ̄ܢܵܫ ܚܵܙܹ̇ܩ ܒܲܫܒܼܝܼܠ ܣܲܒܼܪܵܐ ܕܗܲܝܡܵܢܘܼܬܼܵܐ ܀>
    text <܃ܘܐܸܢ ܐܝܼܬܼ ܕܚܵܙܹ̇ܩ ܐܵܘ ܡ̣ܢ ܚܘܼܒܵܐ ܐܵܘ ܒܲܟܼܝܵܢܵܐ>
    text <ܠܵܐ ܡܲܪܦܸܐ ܠܹܗ ܩܹܐܪܣܵܐ ܕܟܼܵܗܢܹ̈ܐ ܠܡܸܪܕܼܵܐ ܫܲܦܝܼܪ ܀>
    text <܃ܩܸܢܛܵܐ ܪܲܒܵܐ ܕܬܲܟܼܬܿܘܼܫܲܝ̈ܗܘܿܢ ܪܡܸܐ ܥܲܠ ܟܠܢܵܫ>
    text <ܘܠܲܝܬܿ ܕܲܡܗܲܝܡܸܢ ܘܐܵܦܠܵܐ ܠܐܲܝܢܵܐ ܕܫܲܪܝܼܪ ܚܘܼܒܹܿܗ ܀>
    text <܃ܒܹܝܬܼ ܦܘܼܠܵܓܼܵܐ ܕܠܵܐ ܫܲܘܝܘܼܬܼܵܐ ܪܡܸܐ ܗ̄ܘ̣ܵܐ ܟܠܢܵܫ>
    text <ܘܠܲܝܬܿ ܬܘܼܟܼܠܵܢܵܐ ܐ̄ܢܵܫ ܥܲܠ ܚܲܒܼܪܹܗ ܐܵܦܠܵܐ ܒܡܸܠܬܼܵܐ ܀>
    text <܃ܐܸܢ ܐܝܼܬܼ ܕܲܬܼܟܼܝܼܠ ܗܘ̤ ܬܘܼܟܼܠܵܢܹܗ ܠܵܘ ܬܘܼܟܼܠܵܢܵܐ ܗ̄ܘ̣>
    text <ܕܲܨܠܹܝܢ ܦܲܚܹ̈ܐ ܡ̣ܢ ܟܠ ܓܼܒܿܝܼ̈ܢ ܩܕܼܵܡ ܬܘܼܟܼܠܵܢܹܗ ܀>
    text <܃ܒܡܸܠܬܼܵܐ ܨܵܝ̇ܕܲܝܢ ܐ̄ܢܵܫܵܐ ܠܐ̄ܢܵܫܵܐ ܐܲܝܟ ܕܲܒܼܦܲܚܹ̈ܐ>
    text <ܘܛܵܟ ܥܵܗܹ̇ܢ ܗ̄ܘ̣ܵܐ ܫܸܬܼܩܵܐ ܘܫܸܠܝܵܐ ܘܠܵܐ ܥܸܢܝܵܢܐ ܀>
    text <܃ܡܸܠܬܼܵܐ ܗ̄ܝܼ ܐܵܬܼܵܐ ܕܲܡܠܝܼܠܘܼܬܼܵܐ ܕܐܝܼܬܼ ܒܲܟܼܝܵܢܲܢ>
    text <ܘܡ̇ܢܵܐ ܢܸܥܒܸܿܕܼ ܕܲܟܼܠܵܗ̇ ܚܣܵܡܵܐ ܠܣܵܥܘܿܪܘܼܬܼܵܗ̇ ܀>
    text <܃ܚܣܵܡܵܐ ܕܟܼܵܗܢܹ̈ܐ ܙܩܝܼܦ ܐܲܝܟ ܐܲܪܝܵܐ ܒܲܥܪܝܼܪܵܝܵܐ>
    text <ܘܗܵܐ ܡܢܲܟܸܿܬܼ ܠܵܗ̇ ܠܲܡܠܝܼܠܘܼܬܼܵܐ ܒܢܝܼܒܼܵܐ ܕܪܘܼܓܼܙܵܐ ܀>
    text <܃ܢܝܼܒܹ̈ܐ ܕܚܲܝܘܬܼܵܐ ܩܢܵܬ̤ ܟܵܗܢܘܼܬܼܵܐ ܡ̇ܫܚܲܬܼ ܐ̄ܢܵܫܵܐ>
    text <ܘܫܲܪܝܲܬ̤ ܢܵܟܼܬܵܐ ܘܒܼܵܥ̇ܛܵܐ ܠܐ̄ܢܵܫܵܐ ܕܠܵܐ ܒܘܼܝܵܢܵܐ ܀>
    text <ܒܵܗ̇ ܐܲܣܝܼܪ ܗ̄ܘ̣ܵܐ ܫܲܝܢܵܐ ܕܐ̄̈ܢܵܫܵܐ ܘܲܕܼܪ̈ܘܼܚܵܢܹܐ܃>
  block
    text <ܘܗܵܐ ܕܲܚܝܼܠܝܼܢ ܥܝܼܪܹ̈ܐ ܘܐ̄ܢܵܫܵܐ ܠܡܸܩܪܲܒܼ ܨܹܐܕܹܝܗ̇ ܀>
    text <܃ܓܘܼܢܚܵܐ ܪܲܒܵܐ ܗܘ̤ܵܐ ܒܹܗ ܒܕܼܵܪܲܢ ܡܠܸܐ ܚܵܘ̈ܒܵܬܼܵܐ>
    text <ܕܡ̣ܢ ܬܘܼܟܼܠܵܢܵܗ̇ ܢܒ݂ܲܥ ܠܲܢ ܩܸܢܛܵܐ ܘܲܦܣܵܩ ܣܲܒܼܪܵܐ ܀>
    text <܃ܥܲܠ ܟܵܗܢܘܼܬܼܵܐ ܣܝܼܡ ܗ̄ܘ̣ܵܐ ܣܲܒܼܪܵܢ ܘܗܲܝܡܵܢܘܼܬܲܢ>
    text <ܘܗܵܐ ܢܸܦܠܲܬ̤ ܠܵܗ̇ ܘܲܢܦ݂ܲܠ ܥܲܡܵܗ̇ ܬܘܼܟܼܠܵܢ ܢܲܦܫܵܢ ܀>
    text <܃ܐܲܝܟ ܫܲܬܸܐܣܬܼܵܐ ܛܥܝܼܢܵܐ ܗ̄ܘ̣ܵܐ ܠܹܗ ܠܒܸܢܝܵܢ ܚܲܝܲܝ̈ܢ>
    text <ܘܲܢܫ݂ܲܒܼ ܪ̈ܘܼܚܹܐ ܕܲܪ̈ܓܼܝܼܓܼܵܬܼܵܐ ܘܙܵܥܲܬ̤ ܢܵܕܲܬ̤ ܀>
    text <܃ܠܵܘ ܟܵܗܢܘܼܬܼܵܐ ܙܵܥܲܬ̤ ܘܢܵܕܲܬ̤ ܐܲܟܼܡܵܐ ܕܐܸܡܪܹܬܼ>
    text <ܟܵܗܢܹ̈ܐ ܪ̈ܦܲܝܵܐ ܙܵܥܘ̣ ܡ̣ܢ ܩܵܠܵܐ ܕܪܘܼܚ ܚܘܼܬܼܚܵܬܹ̈ܐ ܀>
    text <܃ܠܵܘ ܗܝ̤ ܙܵܥܲܬ̤ ܒܐܲܝܠܹܝܢ ܕܲܬܼܢܹܝܬܼ ܥܲܠ ܫܲܡܵܫܹ̈ܝܗ̇>
    text <ܪܸ̈ܥܝܵܢܲܝܗܘܿܢ ܙܥܲܪܘ ܘܐܸܬܼܒܲܨܲܪܘ ܡ̣ܢ ܘܵܠܝܼܬܼܵܐ ܀>
    text <܃ܠܵܘ ܗܝ̤ ܕܠܲܚܬܼܵܗ̇ ܠܡܸܠܲܬܼ ܫܲܝܢܵܐ ܕܫܲܪܝܵܐ ܗ̄ܘ̣ܵܐ ܒܵܗ̇>
    text <ܒܢܲܝ̈ ܝܲܡܝܼܢܵܗ̇ ܠܵܐ ܨܒܼܵܘ ܩܵܘܝܘܼ ܒܒܸܢܝܵܢ ܚܘܼܒܵܗ̇ ܀>
    text <܃ܠܵܘ ܗܝ̤ ܫܵܛܲܬ̤ ܠܝܲܩܝܼܪܘܼܬܼܵܗ̇ ܩܕܼܵܡ ܒܲܪ̈ܲܝܹܐ>
    text <ܢܵܛܪܲܝ ܓܼܙܵܗ̇ ܦܲܣܝܼܘ ܐ̄ܪܵܘܵܗ̇ ܒܣܘܼܥܪ̈ܵܢܲܝܗܘܿܢ ܀>
    text <܃ܫܝܼܛܘܼܬܼ ܐ̄ܪ̈ܵܙܹܝܗ̇ ܚܙܹ̇ܝܬܼ ܟܲܕܼ ܬܵܢܹ̇ܐ ܦܘܼܡ̇ܐ ܕܣܲܟܼܠܹ̈ܐ>
    text <ܘܐܲܚܢܝ ܬܲܗܪܵܐ ܕܡܲܢܘܼ ܠܡܲܢ̣ܘܼ ܡܨܲܚܸܐ ܒܓܼܘܼܡܕܸܵܐ ܀>
    text <܃ܥܝܵܪܬܵܐ ܕܨܲܥܪܵܗ̇ ܒܥܹ̇̄ܝܬܼ ܕܐܸܬܼܢܲܩܲܡ ܒܝܲܕܼ ܦܸܬܼܓܼܵܡܲܝ̈>
    text <ܡ̣ܢ ܡܲܪ̈ܵܚܹܐ ܕܫܵܛܘ̣ ܚܹܐܪܘܼܬܼܵܗ̇ ܘܨܲܥܲܪܘ ܕܲܪ̈ܓܹܝܗ̇ ܀>
    text <܃ܒܪܲܒܿܘܼܬܼ ܕܲܪ̈ܚܹܝܗ̇ ܚܙܹ̇ܝܬܼ ܟܲܕܼ ܡܲܗܠܝܼܢ ܥܲܛܠܲܝ̈ ܠܸܒܵܐ>
    text <ܘܛܸܢܹ̇ܬܼ ܣܲܓܿܝܼ ܕܐܵܘܠܸܕܼ ܡܸܠܹ݁̈ܐ ܕܡܲܪܵܚܘܼܬܼܵܐ ܀>
    text <܃ܡܲܪܵܚܘܼܬܼܵܐ ܗ̄ܝܼ ܕܐ̄̈ܢܵܫ ܢܸܬܼܥܲܕܲܠ ܒܪܲܒܵܢܘܼܬܼܵܐ>
    text <ܘܐܸܢܵܐ ܕܥܸܕܼܠܹ̇ܬܼ ܠܵܐ ܛܲܥܝܵܐ ܠܝܼ ܕܐܲܝܟܲܢ ܥܸܕܼܠܹ̇ܬܼ ܀>
    text <܃ܛܢܵܢܵܐ ܕܟܼܵܗܢܹ̈ܐ ܥܨ̣ܵܢܝ ܕܐܸܬܼܥܲܕܲܠ ܒܣܘܼܥܪ̈ܵܢܲܝܗܘܿܢ>
    text <ܕܲܫܒܲܩ̣ܘ ܐܘܼܪܚܵܐ ܕܗܲܝܡܵܢܘܼܬܼܵܐ ܘܲܕܼܪܲܫܘ̣ ܙܹܐܦܵܐ ܀>
    text <܃ܠܣܘܼܥܪ̈ܵܢܲܝܗܘܿܢ ܕܲܕܠܵܐ ܢܵܡܘܿܣ ܥܸܕܼܠܲܬ̤ ܡܸܠܲܬܼܝ>
    text <ܘܟܲܕܼ ܛܵܒܼ ܥܸܕܼܠܹ̇ܬܼ ܠܵܐ ܫܵܐܹ̇ܛ ܐ̄ܢܵܐ ܠܛܲܟܼܣܵܐ ܕܲܒܼܗܘܿܢ ܀>
    text <܃ܠܵܘ ܒܲܚܣܵܡܵܐ ܥܸܕܼܠܹ̇ܬܼ ܐܸܢܘܿܢ ܐܲܟܼܡܵܐ ܕܥܸܕܼܠܹ̇ܬܼ>
    text <ܘܠܵܘ ܡ̣ܢ ܒܝܼܫܘܼ ܐܸܟܼܠܹ̇̄ܬܼ ܩܲܪܨܵܐ ܕܣܘܼܥܪ̈ܵܢܲܝܗܘܿܢ ܀>
    text <܃ܩܘܼܫܬܵܐ ܣܵܗܹ̇ܕܼ ܕܠܵܐ ܣܢܹ̇ܝܬܼ ܐܸܢܘܿܢ ܘܠܵܐ ܣܵܢܹ̇ܐ ܐ̄ܢܵܐ>
    text <ܠܥܵܘ̣ܠܵܐ ܕܲܒܼܗܘܿܢ ܣܢܹ̇ܝܬܼ ܕܐܲܪܡܝܼ ܠܲܢ ܗܸܪܬܼܵܐ ܒܝܼܫܬܵܐ ܀>
    text <܃ܪܚܝܼܡܝܼܢ ܠܝܼ ܛܵܒܼ ܡܸܛܠ ܕܲܪܓܼܵܐ ܕܣܝܼܡ ܒܐܝܼܕܲܝ̈ܗܘܿܢ>
    text <ܘܲܣܢܹܝܢ ܠܝܼ ܛܵܒܼ ܡܸܛܠ ܥܵܘ̣ܠܵܐ ܕܐܲܪܡܝܼܘ ܒܐܲܪܥܵܐ ܀>
    text <܃ܪܵܚܹ̇ܡ ܐ̄ܢܵܐ ܠܗܘܿܢ ܡܸܛܠ ܚܘܼܒܵܐ ܚܘܼܒܵܐ ܘܡܸܛܠ ܛܲܟܼܣܵܐ>
    text <ܘܣܵܢܹ̇ܐ ܐ̄ܢܵܐ ܠܗܘܿܢ ܡܸܛܠ ܥܵܘ̣ܠܵܐ ܘܡܲܣܲܒܼ ܒܐܲܦܹ̈ܿܐ ܀>
    text <ܠܵܐ ܡ̇ܠܹܝܢ ܐ̄ܢܵܐ ܕܐ̄ܢܵܫ ܢܸܫܬܲܥܠܸܐ ܥܲܠ ܕܲܪ̈ܓܲܝܗܘܿܢ܃>
  block
    text <ܕܠܵܐ ܢܸܬܿܬܿܫܝܼܛܘܼܢ ܟܡܵܐ ܐܸܢ ܒܝܼܫܝܼܢ ܕܘܼܒܵܪ̈ܲܝܗܘܿܢ ܀>
    text <܃ܒܚܘܼܒܵܐ ܕܲܦܠܸܐ ܢܸܦܪܘܿܥ ܐܸܢܘܿܢ ܚܸܘܒܲܬܼ ܚܘܼܒܵܐ>
    text <ܘܐܸܢ ܠܵܐ ܫܵܘܹ̇ܝܢ ܚܢܲܢ ܠܵܐ ܢܸܛܠܘܿܡ ܐܲܝܕܵܐ ܕܦܲܐܝܵܐ ܀>
    text <܃ܪܲܒܵܐ ܕܪ̈ܲܒܹܿܐ ܣܵܡ̣ ܩܵܢܘܿܢܵܐ ܥܲܠ ܕܲܪ̈ܓܼܝܗܘܿܢ>
    text <ܘܠܵܐ ܡܲܦܲܣ ܠܲܢ ܠܲܡܫܵܛ ܛܲܟܼܣܵܐ ܕܩܵܢܘܿܢܲܝ̈ܗܘܿܢ ܀>
    text <܃ܠܕܼܘܼܒܵܪ̈ܲܝܗܘܿܢ ܕܲܕܼܠܵܐ ܢܵܡܘܼܣ ܢܫܘܼܛ ܫܵܝܘܿܛܵܐ>
    text <ܟܲܕܼ ܠܵܐ ܡܲܗܡܸܐ ܡ̣ܢ ܘܵܠܝܼܬܼܵܐ ܕܦܲܐܝܵܐ ܠܫܸܡܗܘܿܢ ܀>
    text <܃ܫܡܵܐ ܝܲܩܝܼܪܵܐ ܕܥܸܠܵܝ ܡ̣ܢ ܟܠ ܣܝܼܡ ܥܲܠ ܪܹܫܗܘܿܢ>
    text <ܘܠܵܐ ܙܵܕܹܩ ܠܲܢ ܕܲܢܫܘܼܛ ܐܸܢܘܿܢ ܐܲܝܟ ܕܲܠܒܼܝܼܫܹ̈ܐ ܀>
    text <܃ܩܠܝܼܕܹ̈ܐ ܕܪܵܘܡ̇ܐ ܠܒܼܝܼܟܼܝܼܢ ܒܐܝܼܕܼܵܐ ܕܪܸ̈ܥܝܵܢܲܝܗܘܿܢ>
    text <ܘܠܵܐ ܐ̄ܢܵܫ ܥܵܐܹ̇ܠ ܠܗܵܘ̇ ܬܘܼܩܵܢܵܐ ܒܸܠܥܵܕܲܝܗܘܿܢ ܀>
    text <܃ܒܗܵܕܹܐ ܬܸܢܘܲܝ ܢܝܲܩܲܪ ܐܸܢܘܿܢ ܚܘܼܒܵܢܵܐܝܼܬܼ>
    text <ܐܲܝܟ ܓܹܐܙܲܒܼܪܹ̈ܐ ܘܢܵܛܪ̈ܲܝ ܚܘܼܒܵܐ ܕܪ̈ܘܼܚܵܢܝܵܬܼܵܐ ܀>
    text <܃ܒܗܵܢܵܐ ܢܝܼܫܵܐ ܫܸܬܼܩܹ̇ܬܼ ܐܵܦ ܐ̄ܢܵܐ ܡ̣ܢ ܩܘܼܛܪܵܓܼܗܘܿܢ>
    text <ܕܠܵܐ ܐ̄ܢܵܫ ܢܸܣܥܸܐ ܠܲܡܒܲܙܵܚܘܼ ܒܫܸܢܗܘܿܢ ܪܲܒܵܐ ܀>
    text <܃ܐܵܦܠܵܐ ܩܘܼܛܪܵܓܼܝ ܗܘ̤ ܩܘܼܛܪܵܓܼܵܐ ܗ̄ܘ̣ ܕܡܟܹܠܩܲܨܵܐ>
    text <ܐܸܠܵܐ ܢܝܼܫܵܐ ܗ̄ܘ̣ ܕܲܡܠܸܐ ܚܘܼܒܵܐ ܘܣܵܗܹ̇ܕܼ ܚܘܼܒܠܵܐ ܀>
    text <܃ܚܘܼܒܵܬ ܣܵܗܹ̇ܕܼ ܕܚܘܼܒܵܢܵܐܝܼܬܼ ܥܸܕܼܠܹ̇ܬܼ ܐܸܢܘܿܢ>
    text <ܘܗܘ̤ ܐܲܦܸܣ ܠܝܼ ܕܐܹܕܿܘܼܢ ܥܲܡܗܘܿܢ ܡ̣ܢ ܢܵܡܘܿܣܵܘ̈ܗܝ ܀>
    text <܃ܢܵܡܘܿܣܵܐܝܼܬܼ ܕܵܢܹ̇ܬܼ ܥܲܡܗܘܿܢ ܕܟܼܵܗܢܹ̈ܐ ܕܥܹܕܿܬܵܐ>
    text <ܕܲܚܙܹ̇ܝܬܼ ܕܲܣܛ̣ܵܘ ܡ̣ܢ ܩܵܢܘܿܢܵܐ ܢܵܡܘܿܣܵܝܵܐ ܀>
    text <܃ܒܲܫܒܼܝܼܠ ܡܸܠܵܘ̈ܗܝ ܚܸܙܩܲܬ̤ ܡܸܠܲܬܼܝ ܡ̣ܢ ܫܘܼܪܵܝܵܐ>
    text <ܘܠܵܐ ܦܵܐܹ̇ܫ ܐ̄ܢܵܐ ܡ̣ܢ ܕܐܹܬܿܢܹܝܘܗܝ ܥܕܲܡ̇ܐ ܠܚܲܪܬܼܵܐ ܀>
    text <܃ܠܘܝܼܬܼܵܐ ܕܚܘܼܒܹܿܗ ܗܢܵܬ̤ ܠܝܼ ܣܲܓܿܝܼ ܡ̣ܢ ܟܠ ܡܸܕܹܿܡ>
    text <ܘܚܵܣ ܠܝܼ ܕܐܸܛܥܹܝܘܗܝ ܘܐܲܗܡܸܐ ܘܐܸܫܬܿܘܿܩ ܡ̣ܢ ܥܸܢܝܵܢܹܗ ܀>
text <ܥܲܠ ܡܲܟܿܣܵܢܘܼܬܼܵܐ>
  block
    text <ܥܲܠ ܡܲܟܿܣܵܢܘܼܬܼܵܐ>
  block
    text <ܡܐܡܪܐ ܕܐܪܒܥܝܢ ܘܫܬܐ>
    text <ܥܲܠ ܡܲܟܿܣܵܢܘܼܬܼܵܐ>
  block
    text <܃ܒܹܝܬܼ ܐܲܣܝܼܪܹ̈ܐ ܕܡ̇ܝܘܿܬܼܘܼܬܼܵܐ ܚܒܼܝܼܫ ܒܲܪܢܵܫܵܐ>
    text <ܘܠܵܐ ܪܵܓܵܐ ܠܹܗ ܕܢܸܦܘܿܩ ܡܸܢܹܗ ܐܵܦܠܵܐ ܒܡܵܘܬܹܿܗ ܀>
    text <܃ܒܓܼܵܘ ܢܵܡܲܪܬܵܐ ܕܚܵܫܘܿܫܘܼܬܼܵܐ ܪܡܸܐ ܚܲܠܵܫܵܬܐ>
    text <ܘܠܵܐ ܗܲܢܝܼ ܠܹܗ ܠܡܸܬܼܦܲܠܵܛܘܼ ܡ̣ܢ ܩܲܫܝܘܼܬܼܵܗ̇ ܀>
    text <܃ܒܚܲܒܼܠܹ̈ܐ ܩ̈ܫܲܝܵܐ ܕܲܪ̈ܓܼܝܼܓܼܵܬܼܵܐ ܦܟܼܝܼܪ ܗ̄ܘ̣ ܘܲܫܕܹܐ>
    text <ܘܠܵܐ ܡܢܵܚ ܕܲܢܩܘܼܡ ܡ̣ܢ ܡܲܦܘܼܠܬܵܐ ܕܲܪ̈ܓܼܝܼܓܼܵܬܹܗ ܀>
    text <܃ܪܸܚܡܲܬܼ ܪܸܓܿܬܼܵܐ ܕܲܪ̈ܓܼܝܼܬܼܵܐ ܫܲܪܝܵܐ ܒܓܼܵܘܹܗ>
    text <ܘܣܲܦܝܼܦܵܐ ܒܹܗ ܒܲܕܼܡܘܼܬܼ ܢܘܼܪܵܐ ܒܩܲܝܣܹ̈ܐ ܕܥܵܒܼܵܐ ܀>
    text <܃ܒܢܘܼܪ ܚܘܼܬܼܚܵܬܹ̈ܐ ܕܵܠܹܩ ܟܠܹ̈ܗ ܒܟܼܠܥܸܕܵܢܝܼ̈ܢ>
    text <ܘܠܲܝܬܿ ܥܸܕܵܢܵܐ ܕܠܵܐ ܡܸܫܬܿܠܗܲܒܼ ܒܚܲܕܼ ܡ̣ܢ ܚܲܫܝܼ̈ܢ ܀>
    text <܃ܒܓܼܵܘ ܗܲܕܵܡ̇ܘ̈ܗܝ ܛܡܝܼܪܵܐ ܢܘܼܪܵܐ ܕܲܪ̈ܓܼܝܼܓܼܵܬܹܗ>
    text <ܘܠܵܐ ܡܸܬܼܕܲܥܟܵܐ ܥܕܲܡ̇ܐ ܕܕܼܵܥܟܵܐ ܡ̇ܝܘܿܬܼܘܼܬܹܗ ܀>
    text <܃ܐܲܝܟ ܫܸܫܠܬܵܐ ܪܲܡܝܵܐ ܒܢܲܦܫܹܗ ܪܸܚܡܲܬܼ ܟܣܸܦܵܐ>
    text <ܘܠܑܵܐ ܡܸܫܬܲܪܝܵܐ ܥܕܲܡ̇ܐ ܕܫܵܪܹܐ ܡ̇ܘܬܵܐ ܠܦܲܓܼܪܹܗ ܀>
    text <܃ܒܢܝܼܪܵܐ ܕܫܘܼܒܼܚܵܐ ܟܕܼܝܼܢܝܼܢ ܙܵܘܥܹ̈ܐ ܕܦܵܪܘܿܫܘܼܬܹܗ>
    text <ܘܐܸܠܵܐ ܬܲܒܼܪܹܗ ܝܘܿܡ ܥܘܼܢܕܵܢܵܐ ܠܵܐ ܡܸܬܼܚܲܪܲܪ ܀>
    text <܃ܩܹܐܡ̇ܐ ܩܲܫܝܵܐ ܕܪܸܓܼܬܼ ܒܸܣܪܵܐ ܪܡܸܐ ܒܗܲܕܵܡ̇ܘ̈ܗܝ>
    text <ܘܲܡܫܲܥܒܸܿܕܼ ܠܹܗ ܐܲܝܟ ܕܲܠܚܲܝܘ̄ܬܼܵܐ ܕܠܵܐ ܒܘܼܝܵܢܵܐ ܀>
    text <܃ܙܲܝܢܵܐ ܗ̄ܝܼ ܩܲܫܝܵܐ ܡ̇ܝܘܿܬܼܘܼܬܼܵܐ ܘܠܹܗ ܠܵܐ ܩܲܫܝܵܐ>
    text <ܘܒܹܝܬܼ ܐܲܣܝܼܪܹ̈ܐ ܗ̄ܝܼ ܕܚܵܫܘܿܫܘܼܬܼܵܐ ܘܠܹܗ ܠܵܐ ܚܫܝܼܒܼܵܐ ܀>
    text <܃ܡ̇ܘܬܵܐ ܟܣܸܐ ܒܵܗ̇ ܒܪܸܚܡܲܬܼ ܟܸܣܦܵܐ ܘܠܹܗ ܐܲܝܟ ܚܲܝܹ̈ܐ ܗ̄ܝܼ>
    text <ܘܢܸܓܼ̈ܕܹܿܐ ܥܦܝܼܦܹ̈ܐ ܪܸܚܡܲܬܼ ܫܘܼܒܼܚܵܐ ܘܠܹܗ ܒܘܼܣܵܡܵܐ ܗ̄ܝܼ ܀>
    text <܃ܢܘܼܪܵܐ ܘܬܵܘܠܥܵܐ ܢܸܒܼܥ̈ܢ ܡܸܢܵܗ̇ ܕܪܸܓܲܬܼ ܒܸܣܪܵܐ>
    text <ܘܠܹܗ ܐܲܝܟ ܚܸܠܡܵܐ ܚܫܝܼܒܼ ܫܘܼܢܵܩܵܐ ܕܣܝܼܡ ܒܲܟܼܬܼܵܒܹ̈ܐ ܀>
  block
    text <܃ܐܲܝܟ ܠܵܐ ܡܝܼܠܵܐ ܪܵܕܹܐ ܒܐܘܼܪܚܵܐ ܕܲܡܠܝܼܠܘܼܬܹܗ>
    text <ܘܐܲܝܟ ܫܲܬܿܝܼܩܵܐ ܕܵܐܹ̇ܫ ܛܲܟܼܣܵܐ ܕܦܵܪܘܿܫܘܼܬܹܗ ܀>
    text <܃ܚܲܝܘ̄ܬܼܢܵܐܝܼܬܼ ܡܕܲܡܸܐ ܒܲܙܢܵܘ̈ܗܝ ܘܲܒܼܗܘܼ̈ܦܵܟܼܵܘܗܝ>
    text <ܘܲܒܼܨܝܼܪ ܩܲܠܝܼܠ ܠܵܐ ܒܨܝܼܪ ܡܸܕܸܿܡ ܡ̣ܢ ܚܵܝ̈ܘܵܬܼܵܐ ܀>
    text <܃ܠܚܲܝܘ̄ܬܼܵܐ ܕܵܡܹ̇ܐ ܠܵܐ ܗ̄ܘ̣ܵܐ ܕܕܼܵܡܹ̇ܐ ܐܸܠܵܐ ܕܨܵܒܹ̇ܐ>
    text <ܕܐܸܠܘܼ ܕܨܵܒܹ̇ܐ ܠܲܝܬܿ ܕܥܵܨܹ̇ܐ ܠܹܗ ܐܲܝܟ ܕܲܠܚܪܫܵܐ ܀>
    text <܃ܠܵܘ ܐܲܝܟ ܚܲܪ̈ܫܹܐ ܟܕܼܝܼܢ ܒܲܬܼܥܵܫܐ ܕܐܲܪ̈ܥܵܢܝܵܬܼܵܐ>
    text <ܘܠܵܐ ܟܲܕܼ ܠܵܐ ܪܓܼܝܼܫ ܛܵܥܹ̇ܐ ܒܛܘܼܥܝܲܝ ܕܲܪ̈ܓܼܝܼܓܼܵܬܼܵܐ ܀>
    text <܃ܡܦܵܣ ܕܲܡܠܝܼܠܵܐ ܗ̄ܘ̣ ܘܠܵܐ ܡܸܬܿܛܦܝܼܣ ܠܵܗ̇ ܠܲܡܠܝܼܠܘܼܬܹܗ>
    text <ܪܓܼܝܼܫ ܕܲܥܪܝܼܡܵܐ ܗ̄ܘ̣ ܘܠܵܐ ܡܸܬܼܥܲܪܲܡ ܠܘܼܩܒܲܠ ܚܲܫܵܘ̈ܗܝ ܀>
    text <܃ܥܪܝܼܡ ܕܲܢܣܲܓܸܿܦ ܘܲܦܫܝܼܛ ܠܲܡܦܵܫ ܡ̣ܢ ܣܘܼܓܼܦܵܢܵܐ>
    text <ܨܢܝܼܥ ܕܲܢܕܲܓܸܿܠ ܘܒܼܘܿܪ ܕܲܢܬܲܪܓܸܿܡ ܫܲܪܝܼܪ̈ܵܬܼܵܐ ܀>
    text <܃ܡܠܝܼܠ ܕܲܢܡܲܠܸܠ ܐܲܝܠܹܝܢ ܕܥܵܕܼܪ̈ܵܢ ܠܲܡܚܝܼܠܘܼܬܹܗ>
    text <ܘܫܲܬܿܝܼܩ ܘܲܚܪܸܫ ܠܲܡܵܟܼܵܘܵܢܘܼ ܙܢܲܝ̈ ܒܝܼܫܘܼܬܹܗ ܀>
    text <܃ܦܵܪܘܿܫ ܙܲܡܗܝܼܪ ܠܡܸܦܪܲܫ ܐܲܝܕܵܐ ܕܫܲܦܝܼܪܵܐ ܠܹܗ>
    text <ܘܠܸܠ ܘܲܡܕܼܵܘܲܕܼ ܠܡܸܒܼܣܲܪ ܡܘܼܡܹ̈ܐ ܕܲܫܟܼܝܼܪ݁ܵܬܹܗ ܀>
    text <܃ܚܬܝܼܪ ܒܝܼܕܲܥܬܹܗ ܘܥܵܕܹ̇ܠ ܠܚܲܪ̈ܫܹܐ ܕܠܵܐ ܝܵܕܼܘܿܥܝܼܢ>
    text <ܘܗܘ̤ ܠܵܐ ܡܸܡܬܼܘܿܡ ܥ̣ܕܲܠ ܠܲܩܢܘܿܡܹܗ ܒܐܲܝܠܹܝܢ ܕܲܥܕܼܝܼܠ ܀>
    text <ܥܕܼܝܼܠ ܡ̣ܢ ܟܠ ܘܠܵܐ ܡܸܬܼܪܲܥܸܐ ܕܥܲܠ ܡ̇ܢ ܗܵܟܲܢ ܀>
    text <܃ܕܵܐܹܢ ܥܵܘ̣ܠܵܐ ܕܲܠܒܲܪ ܡܸܢܹܗ ܚܲܬܿܝܼܬܼܵܐܝܼܬܼ>
    text <ܘܲܒܼܣܲܢ̈ܝܵܬܼܵܐ ܕܲܠܓܼܵܘ ܡܸܢܹܗ ܠܵܐ ܡܸܬܼܒܲܩܸܐ ܀>
    text <܃ܐܘܿ ܕܲܝܵܢܵܐ ܕܕܼܵܐܹ̇ܢ ܟܠܵܐ ܒܟܼܘܼܪ ܒܘܼܚܵܢܹܗ>
    text <ܒܚܘܿܪ ܟܲܪ̈ܝܵܬܼܵܟ ܐܲܝܟ ܓܼܠ̈ܝܵܬܼܵܐ ܕܲܟܼ̈ܢܵܘܵܬܼܵܟ ܀>
    text <܃ܡܚܲܝܸܒܼ ܚܲܒܼܪ݁ܵܘܗܝ ܡ̇ܐ ܕܚܲܝܵܒܼܝܼܢ ܚܵܘܒܲܬܼ ܚܵܘ̈ܒܹܿܐ>
    text <ܚܲܝܸܒܼ ܐܲܢ̄ܬܿ ܠܵܟ ܒܚܲܝܵܒܼܘܼܬܼܵܐ ܕܚܵܘܒܲܬܼ ܚܲܘܒܲܝ̈ܟ ܀>
    text <܃ܡܛܲܟܸܿܣ ܚܲܪ̈ܫܹܐ ܕܢܸܬܿܕܲܡܘܿܢ ܠܹܗ ܒܲܡܠܝܼܠܘܼܬܼܵܐ>
    text <ܛܲܟܸܿܣ ܚܲܝܲܝ̈ܟ ܕܢܸܗܘܘܿܢ ܕܵܡܹ̇ܝܢ ܠܲܕܼܡܲܠܵܠܹ̈ܐ ܀>
    text <܃ܥܵܨܹ̇ܐ ܟܝܵܢܹ̈ܐ ܠܵܐ ܦܲܪ̈ܘܿܫܹܐ ܒܦܵܪܘܿܫܘܼܬܹܗ>
    text <ܥܨܝܼ ܠܲܟܼܝܵܢܵܟ ܕܢܸܦܪܘܿܫ ܫܲܦܝܼܪ ܫܲܦܝܼܪ̈ܵܬܼܵܐ ܀>
    text <܃ܡܲܩܢܸܐ ܥܝܵܕܼܵܘ̈ܗܝ ܠܲܕܼܠܵܐ ܝܵ̇ܕܼܥܝܼܢ ܡܸܠܲܬܼ ܐ̄ܢܵܫܵܐ>
    text <ܥܲܝܸܕܼ ܐܲܢ̄ܬܿ ܠܵܟ ܒܐܲܠܹܝܢ ܕܲܩܢܸܐ ܟܝܵܢ ܚܹܐܪܘܼܬܼܵܟ ܀>
    text <܃ܡܲܪܡܸܐ ܦܓܼܘܼ̈ܕܹܐ ܒܦܘܼܡ ܫܲܬܿܝܼܩܹ̈ܐ ܕܢܸܪܕܿܘܿܢ ܫܲܦܝܼܪ>
    text <ܦܲܓܸܕܼ ܙܵܘܥܲܝ̈ܟ ܕܢܸܗܘܸܐ ܡܫܲܝܲܢ ܪܲܗܛܵܐ ܕܐܘܼܪܚܵܟ ܀>
  block
    text <܃ܦܵܠܲ݁ܚ ܐܲܪܥܵܐ ܘܦܵܣܹ̇ܠ ܛܘܼܪܹ̈ܐ ܒܟܲܫܝܼܪܘܼܪܬܹܗ>
    text <ܦܠܘܿܚ ܪܸܥܝܵܢܵܟ ܕܢܸܛܥܲܢ ܦܹܐܪܹ̈ܐ ܕܕܸܚܠܲܬܼ ܩܘܼܫܬܵܐ ܀>
    text <܃ܡܟܲܒܸܿܫ ܓܼܠ̈ܠܹܐ ܘܚܵܣܹ̇ܢ ܪ̈ܘܼܚܹܐ ܒܐܘܼܡ̇ܢܘܼܬܹܗ>
    text <ܟܲܒܸܿܫ ܗܵܘܢܵܟ ܕܠܵܐ ܢܸܬܼܒܲܥܪܲܪ ܒܡܲܫܒܼܵܐ ܕܥܵܘ̣ܠܵܐ ܀>
    text <܃ܨܵܐܹ̇ܕܼ ܪ̈ܲܚܫܵܐ ܘܛܵܡܲ݁ܪ ܦܲܚܹ̈ܐ ܠܚܲܝܘܲܬܼ ܫܵܢܵܐ>
    text <ܨܘܼܕܼ ܠܲܥܝܵܕܹ̈ܐ ܣܢܲܝܵ̈ܐ ܕܢܲܦܫܵܟ ܐܲܝܟ ܕܲܠܚܲܪ̈ܫܹܐ ܀>
    text <܃ܥܵܩܲ݁ܪ ܟܘܼ̈ܒܹܿܐ ܡ̣ܢ ܚܲܩ̈ܠܵܬܼܵܐ ܫܲܬܿܝܼ̈ܩܵܬܼܵܐ>
    text <ܥܩܘܿܪ ܒܝܼ̈ܫܵܬܼܵܟ ܐܲܝܟ ܙܝܼܙܵܢܹ̈ܐ ܡ̣ܢ ܓܵܘ ܚܲܩܠܵܐ ܀>
    text <܃ܡܫܲܝܸܢ ܥܵܠܡܵܐ ܒܡܸܠܲܬܼ ܫܲܝܢܵܐ ܕܫܲܪܝܵܐ ܒܓܼܵܘܹܗ>
    text <ܫܲܝܹܢ ܝܲܨܪܵܟ ܒܹܗ ܒܐܸܣܟܹܿܡܵܐ ܕܲܡܫܲܝܢܘܼܬܼܵܟ ܀>
    text <܃ܥܸܠܲܬܼ ܫܲܝܢܵܐ ܐ̄ܢܬܿ ܐܘܿ ܒܲܪܢܵܫܵܐ ܫܡܵܐ ܝܲܩܝܼܪܵܐ>
    text <ܝܲܩܲܪ ܠܲܫܡܵܟ ܕܠܐ ܢܸܬܿܕܵܘܲܕܼ ܫܲܝܢܵܐ ܒܲܫܡܵܟ ܀>
    text <܃ܒܫܲܝܢܵܐ ܕܲܫܡܵܟ ܢܛܝܼܪ ܘܲܡܫܲܝܲܢ ܥܵܠܡܵܐ ܕܙܲܒܼܢܵܐ>
    text <ܛܲܪ ܚܹܐܪܘܼܬܼܵܟ ܕܠܵܐ ܬܸܬܼܒܲܙܲܚ ܒܠܵܐ ܚܹܐܪܘܼܬܼܵܐ ܀>
    text <ܩܪܵܒܼܵܐ ܟܲܣܝܵܐ ܐܝܼܬܼ ܠܵܟ ܥܲܡ ܟܠ ܘܲܠܟܼܠ ܥܲܡܵܟ܁>
    text <ܠܵܐ ܬܸܬܼܪܲܦܸܐ ܕܠܵܐ ܬܸܬܼܚܲܝܲܒܼ ܘܲܬܼܚܲܝܸܒܼ ܟܠ ܀>
    text <܃ܩܪܵܒܼܵܟ ܐܲܠܨܲܢܝ ܕܐܹܡܲܪ ܥܲܡܵܟ ܡܹܐܡܪܵܐ ܕܡܸܠܹ̈ܐ>
    text <ܘܠܵܐ ܚܝܼܨܘܼܬܼܵܟ ܥܨܵܬܲܢܝ ܕܐܸܪܫܹܝܟ ܐܲܝܟ ܕܲܠܪܲܦܝܵܐ ܀>
    text <܃ܬܵܐ ܫܡܲܥ ܫܸܡܥܵܐ ܕܚܲܝܵܒܼܘܼܬܼܵܟ ܡ̣ܢ ܚܲܝܵܒܼܘܼܬܝ>
    text <ܘܕܼܘܼܢ ܟܹܐܢܵܐܝܼܬܼ ܐܸܢ ܟܹܐܢܵܐܝܼܬܼ ܡܚܲܝܸܒܼ ܐܲܢ̄ܬܿ ܠܵܟ ܀>
    text <܃ܒܟܼܘܼܪ ܒܘܼܚܪܵܢܵܐ ܕܦܵܪܘܿܫܘܼܬܼܵܟ ܒܚܘܿܪ ܦܸܬܼܓܼܵܡܲܝ̈>
    text <ܘܲܚܙܝܼ ܫܲܦܝܼܪ ܓܸܠܝܵܢ ܙܹܐܦܵܐ ܕܙܹܐܦܵܢܘܼܬܼܵܟ ܀>
    text <܃ܐܲܝܟ ܕܲܒܼܕܼܝܼܢܵܐ ܒܩܘܼܡ ܐܵܡ̇ܘܿܪܵܐ ܐܵܦ ܫܵܡ̇ܘܿܥܵܐ>
    text <ܘܐܲܝܢܵܐ ܕܚܵܐܹ̇ܒܼ ܠܵܐ ܢܸܬܼܥܲܣܲܩ ܠܡܸܒܼܣܲܪ ܥܵܘ̣ܠܹܗ ܀>
    text <܃ܫܡܲܥ ܟܹܝܬܼ ܘܐܹܡܲܪ ܡܹܐܡܪܵܐ ܕܲܥܠܲܝܟ ܐܘܿ ܒܲܪܢܵܫܵܐ>
    text <ܕܡܸܛܠ ܡ̇ܢܵܐ ܡܕܼܵܘܲܕܼ ܥܘܼܡܪܵܟ ܘܒܲܛܝܼܠ ܪܲܗܛܵܟ ܀>
    text <܃ܠܡܢܵܐ ܕܵܡܹ̇ܐ ܕܘܼܒܵܪ ܚܲܝܲܝ̈ܟ ܠܲܕܼܚܲܝ̈ܘܵܬܼܵܐ>
    text <ܘܢܘܼܟܼܪܵܝ ܛܲܟܼܣܵܐ ܠܛܲܟܼܣܵܐ ܬܲܩܦܢܵܐ ܕܲܡܠܝܼܠܘܼܬܼܵܐ ܀>
    text <܃ܠܡܵܢܵܐ ܕܠܝܼܚܵܐ ܒܪܝܼܬܼܵܐ ܒܬܸܛܪܵܐ ܕܡܲܪܝܼܪܘܼܬܼܵܟ>
    text <ܘܠܲܝܬܿ ܣܘܼܥܪܵܢܵܐ ܕܲܚܠܸܐ ܛܲܥܡܹܗ ܒܦܘܼܡ ܣܵܥܘܿܪ̈ܵܘܗܝ ܀>
    text <܃ܠܡܵܢܵܐ ܡܫܲܚܠܲܦ ܫܘܼܠܚܵܦ ܙܲܒܼܢܹ̈ܐ ܡ̣ܢ ܟܠ ܙܲܒܼܢܝܼ̈ܢ>
    text <ܘܠܲܝܬܿ ܠܹܗ ܕܘܼܡܝܵܐ ܕܕܼܵܡܹ̇ܐ ܠܙܲܒܼܢܹ̈ܐ ܕܲܩܕܼܵܡܲܝܗܘܿܢ ܀>
    text <܃ܠܡܵܢܵܐ ܠܵܐ ܫܘܸܐ ܪܲܗܛܵܐ ܫܲܘܝܵܐ ܕܫܘܼܚܠܵܦܲܝ̈ܗܘܿܢ>
    text <ܘܥܲܠ ܡ̇ܢ ܥܵܠ̇ܒܿܝܼܢ ܐܵܘ ܡܸܬܼܥܲܠܒܿܝܼܢ ܠܒܲܪ ܡ̣ܢ ܛܲܟܼܣܵܐ ܀>
    text <܃ܠܡܵܢ ܕܸܡܹ̇ܐ ܩܲܝܛܵܐ ܠܩܲܝܛܵܐ ܘܣܲܬܼܘܵܐ ܠܣܲܬܼܘܵܐ>
    text <ܘܡܸܛܠ ܡ̇ܢܵܐ ܡܝܲܬܿܪ ܘܲܒܼܨܝܼܪ ܥܲܪܝܵܐ ܘܚܘܼܡ̇ܐ ܀>
    text <܃ܠܡܵܢ ܟܲܕܼ ܚܲܕܼ ܗ̄ܘ̣ ܪܸܗܛܵܐ ܕܝܲܪ̈ܚܹܐ ܘܲܕܼܝܵܘ̈ܡ̇ܬܼܵܐ>
    text <ܠܵܐ ܡܸܬܼܡܲܠܸܐ ܡ̇ܙܘܿܢ ܚܲܝܲܝ̈ܢ ܐܲܝܟ ܕܲܒܼܩܲܕܼܡ̇ܐ ܀>
  block
    text <܃ܠܡܵܢ ܚܲܣܝܼܪ݁ܵܢ ܐܲܪ̈ܥܵܢܝܵܬܼܵܐ ܒܥܘܼܡܪܵܐ ܕܐ̄ܢܵܫܵܐ>
    text <ܘܠܵܐ ܡܸܬܼܦܲܢܸܐ ܐܲܓܼܪܵܐ ܛܵܒܼܵܐ ܠܥܲܡܠܹ̈ܐ ܫܚܝܼܩܹ̈ܐ ܀>
    text <܃ܠܡܵܢܵܐ ܡܙܲܠܗܲܙ ܥܘܼܡܪܵܐ ܕܙܲܒܼܢܵܐ ܥܲܡ ܕܲܠܥܵܠܲܡ>
    text <ܘܠܲܝܬܿ ܒܹܗ ܒܕܼܵܪܲܢ ܕܲܩܢܸܐ ܕܐܲܪܥܵܐ ܐܵܘ ܕܲܡܡܲܝܵܐ ܀>
    text <܃ܠܡܵܢ ܣܲܓܿܝܼܐܝܼܢ ܟܹܐܢܹ̈ܐ ܕܦܲܓܼܪܵܐ ܘܲܕܼܪܥܝܵܢܵܐ>
    text <ܘܠܲܝܬܿ ܒܲܢ ܕܲܚܠܝܼܡ ܦܲܓܼܪܵܢܵܐܝܼܬܼ ܘܪܘܼܚܵܢܵܐܝܼܬܼ ܀>
    text <܃ܠܡܵܢܵܐ ܣܒܼܝܼܣܵܐ ܠܵܐ ܝܼܕܲܥܬܼܵܐ ܒܟܼܠܗܘܿܢ ܬܸܓܼܡܹ̈ܐ>
    text <ܘܠܲܝܬܿ ܚܲܟܿܝܼܡܵܐ ܕܡܲܐܣܸܐ ܟܹܐܢܹ̈ܐ ܕܗܸܕܼܝܘܿܛܘܼܬܼܵܐ ܀>
    text <܃ܒܛܸܠܘ̣ ܡ̣ܢ ܥܲܡܲܢ ܐܵܣܵܘ̈ܬܼܵܐ ܕܦܲܓܼܪܵܐ ܘܢܲܦܫܵܐ>
    text <ܘܠܲܝܬܿ ܕܲܒܼܛܝܼܠ ܠܹܗ ܥܲܠ ܚܘܼܠܡܵܢܲܢ ܐܵܦܠܵܐ ܒܡܸܠܬܼܵܐ ܀>
    text <܃ܓܲܪܕܲܝܼܘ ܡܸܢܲܢ ܝܵܕܼܥܲܝ̈ ܚܲܫܹ̈ܐ ܕܚܵܫܘܿܫܘܼܬܼܵܐ>
    text <ܘܩܲܪܝܼܒܼ ܓܸܢܣܲܢ ܕܲܢܢܲܓܿܕܼܘܼܢܵܝܗܝ ܚܲܫܹ̈ܐ ܘܟܹܐܒܹ̈ܐ ܀>
    text <܃ܚܫܸܟ ܠܹܗ ܥܵܠܡܵܐ ܒܚܸܫܘܿܟܼܘܼܬܼܵܐ ܕܠܵܐ ܝܼܕܲܥܬܼܵܐ>
    text <ܘܛܵܟ ܡܝ̇ܫܝܼܢܲܢ ܐܸܣܹ̈ܐ ܒܛܲܗܪܵܐ ܐܲܟܼܡܵܐ ܕܲܟܼܬܼܝܼܒܼ ܀>
    text <܃ܥܒ݂ܲܪ ܣܘܼܿܟܵܠܵܐ ܕܕܸܚܠܲܬܼ ܩܘܼܫܬܵܐ ܡ̣ܢ ܪܸܥܝܵܢܲܢ>
    text <ܘܠܵܐ ܦܵܫ̣ ܡܸܕܸܿܡ ܕܠܵܐ ܡܲܢܲܥ ܠܹܗ ܠܘܵܬܼ ܠܵܐ ܡܸܕܸܿܡ ܀>
    text <܃ܐܘܿ ܟܡܵܐ ܩܲܫܝܵܐ ܩܲܫܝܘܼܬܼ ܠܸܒܲܢ ܡ̣ܢ ܟܠ ܕܲܩܫܸܐ>
    text <ܕܠܵܐ ܡܸܬܼܒܲܝܢܵܐ ܒܝܲܕܼ ܩܲܫ̈ܝܵܬܼܵܐ ܕܲܡ̈ܢܲܓܿܕܵܢ ܠܵܗ̇ ܀>
    text <܃ܐܘܿ ܟܡܵܐ ܣܲܡܝܵܐ ܥܲܝܢܵܐ ܕܢܲܦܫܲܢ ܡ̣ܢ ܘܵܠܝܼܬܵܐ>
    text <ܕܠܵܐ ܡܸܬܼܪܲܟܼܢܵܐ ܠܡܸܚܙܵܐ ܡܘܼܡܹ̈ܐ ܕܐܲܡܝܼܢܝܼܢ ܒܵܗ̇ ܀>
    text <܃ܐܘܿ ܟܡܵܐ ܝܲܩܝܼܪ ܫܸܡܥܹܗ ܕܗܵܘܢܲܢ ܩܲܠܝܼܠ ܫܸܡܥܵܐ>
    text <ܕܫܵܡܲ݁ܥ ܘܲܫܠܸܐ ܘܠܵܐ ܡܲܫܡܲܥ ܠܲܢ ܐܲܝܕܵܐ ܕܦܲܐܝܵܐ ܀>
    text <܃ܐܘܿ ܟܡܵܐ ܡܲܗܡܸܐ ܟܝܵܢ ܚܹܐܪܘܼܬܿܢ ܡ̣ܢ ܚܹܐܪܘܼܬܹܗ>
    text <ܕܠܵܐ ܡ̇ܘܕܲܥ ܠܲܢ ܙܸܕܼܩܹ̈ܐ ܕܦܲܐܝܼܝܼܢ ܠܲܒܼܢܲܝ̈ ܚܹܐܪܹ̈ܐ ܀>
    text <܃ܐܘܿ ܟܡܵܐ ܣܵܢܹ̇ܐ ܝܲܨܪܲܢ ܗܘ̤ ܠܹܗ ܕܠܵܐ ܒܲܡܫܘܼܚܬܼܵܐ>
    text <ܕܠܵܐ ܡܲܬܼܘܸܐ ܠܲܢ ܕܲܢܬܼܘܼܒܼ ܩܲܠܝܼܠ ܡ̣ܢ ܒܝܼ̈ܫܵܬܲܢ ܀>
    text <܃ܒܵܠܲܥ ܦܲܓܼܪܲܢ ܘܠܵܐ ܟܲܪܝܵܐ ܠܹܗ ܥܲܠܐ ܒܘܼܣܒܵܣܹܗ>
    text <ܘܗܵܦܹ̇ܟ ܠܐܲܪܥܵܐ ܘܠܵܐ ܡܸܬܼܚܲܫܲܒܼ ܕܡ̇ܢܲܐ ܗ̄ܝܼ ܥܸܠܬܼܵܐ ܀>
    text <܃ܠܵܐ ܪܵܢ݂̇ܝܢܲܢ ܕܡܵܢܲܐ ܗ̄ܝܼ ܥܸܠܬܼܵܐ ܕܢܸܓܼܕܲܝ̈ ܦܲܓܼܪܲܢ>
    text <ܘܠܵܐ ܒܵܥܹ̇ܝܢܲܢ ܒܥܵܬܼܵܐ ܕܚܲܫܹ̈ܐ ܕܲܡܥܝܼܩܝܼܢ ܠܲܢ ܀>
    text <܃ܠܟܹܐܦ ܛܲܪܵܢܵܐ ܕܵܡܹ̇ܐ ܠܸܒܵܢ ܩܕܼܵܡ ܡܲܚ̈ܘܵܬܼܵܐ>
    text <ܘܲܕܼܠܵܐ ܚܵܐܹ̇ܫ ܗܵܐ ܡܲܚܫܝܼܢ ܠܹܗ ܚܲܫܹ̈ܐ ܣܒܼܝܼܣܹ̈ܐ ܀>
    text <܃ܟܹܐܒܹ̈ܐ ܣܒܼܝܼܣܝܼܢ ܘܚܲܫܹ̈ܐ ܡܥܝܼܩܝܼܢ ܘܡ̇ܘܬܵܐ ܡܣܲܪܗܸܒܼ>
    text <ܘܗܘ̤ ܠܵܐ ܕܵܡܹ̇ܐ ܐܲܝܟ ܕܲܫܡܝܼܥ ܠܹܗ ܚܕܼܵܐ ܡ̣ܢ ܗܵܠܹܝܢ ܀>
    text <ܟܲܦܢܵܐ ܟܵܐܹ̇ܦ ܫܸܒܼܝܵܐ ܕܵܒܲܪ ܘܚܲܪܒܵܐ ܡܣܝܼܦܵܐ܃>
  block
    text <ܘܗܵܘܢܲܢ ܡܲܓܲܣ ܐܲܝܟ ܕܲܒܼܥܲܪܣܵܐ ܕܗܲܢܝܼܐܘܼܬܼܵܐ ܀>
    text <܃ܩܪܵܒܼܵܐ ܬܵܩܹ̇ܦ ܩܹܐܪܣܵܐ ܣܵܓܹ̇ܐ ܕܡ̇ܐ ܡܸܫܬܲܦܲܥ>
    text <ܘܲܠܪܸܥܝܵܢܲܢ ܐܲܝܟ ܠܵܐ ܡܸܕܸܿܡ ܚܫܝܼܒܼ ܟܠ ܡܸܕܸܿܡ ܀>
    text <܃ܣܸܕܼܩܹ̈ܐ ܒܥܹܕܿܬܵܐ ܫܓܼܘܼܫܝܹ̈ܐ ܒܚܲܢܦܹ̈ܐ ܘܗܸܪܬܼܵܐ ܒܟܼܠ ܕܘܼܟ>
    text <ܘܐܸܢ ܐ̄ܢܵܫ ܬܸܒܲܥ̇ ܕܲܪܓܼܝܼܫܝܼܢܲܢ ܠܵܐ ܪܓܼܝܼܫܝܼܢ ܚ̄ܢܲܢ ܀>
    text <܃ܠܲܝܬܿ ܥܘܼܗܕܵܢܵܐ ܕܢܸܓܼܕܲܝ̈ ܦܲܓܼܪܲܢ ܒܓܼܵܘ ܪܸܥܝܵܢܲܢ>
    text <ܘܐܸܢ ܠܵܐ ܐܝܼܬܼ ܕܠܵܘ ܒܲܫܪܵܪܵܐ ܢܛܝܼܪ ܨܹܝܕ ܒܲܪܢܵܫ ܀>
    text <܃ܠܵܘ ܒܲܫܪܵܪܵܐ ܢܛܝܼܪ ܥܘܼܗܕܵܢܵܐ ܕܫܲܪܝܼܪ݁ܵܬܼܵܐ>
    text <ܒܲܕܼܠܵܐ ܫܵܠ̈ܡܵܢ ܡܸܠܲܝ̈ ܦܘܼܡ̇ܐ ܠܗܵܘܢܵܐ ܕܲܠܓܼܵܘ ܀>
    text <܃ܐܝܼܬܼ ܗ̄ܘ̣ ܕܬܼܵܢܹ̇ܐ ܥܘܼܗܕܵܢ ܡܸܠܹ݁̈ܐ ܒܡܸܠܹ̈ܐ ܒܲܠܚܘܿܕܼ>
    text <ܘܡ̣ܢ ܪܸܥܝܵܢܹܗ ܠܚܸܐ ܥܘܼܗܕܵܢܵܐ ܕܫܲܦܝܼܪ݁ܵܬܼܵܐ ܀>
    text <܃ܐܝܼܬܼ ܗ̄ܘ̣ ܕܲܡܗܝܼܪ ܙܢܲܝ̈ ܛܵܒܼ̈ܬܼܵܐ ܠܡܸܫܬܲܥܵܝܘܼ>
    text <ܘܲܒܼܚܘܼܫܵܒܼܵܘ̈ܗܝ ܣܒܼܝܼܣ ܩܸܢܝܵܢܵܐ ܕܲܫܟܼܝܼܪ݁ܵܬܼܵܐ ܀>
    text <܃ܐܝܼܬܼ ܗ̄ܘ̣ ܕܛܲܢܵܢ ܠܡܸܬܼܒܲܥ ܗܵܘ̣ܠܵܐ ܥܲܙܝܼܙܵܐܝܼܬܼ>
    text <ܘܥܵܘ̣ܠܵܐ ܕܢܲܦܫܹܗ ܐܸܦܠܵܐ ܒܡܸܠܬܼܵܐ ܡܨܸܐ ܪܵܫܹ̇ܐ ܠܹܗ ܀>
    text <܃ܐܝܼܬܼ ܕܲܡܨܲܚܸܐ ܠܓܲܝܵܪܘܼܬܼܵܐ ܘܓܼܢܵܒܼܘܼܬܼܵܐ>
    text <ܘܐܲܬܲܝܗܹܝܢ ܒܹܗ ܘܠܵܐ ܡܸܬܼܪ̈ܲܫܝܵܢ ܡ̣ܢ ܚܹܐܪܘܼܬܹܐ ܀>
    text <܃ܐܝܼܬܼ ܗ̄ܘ̣ ܕܲܠܒܼܝܼܫ ܐ̄ ܣܟܹܿܝܡ ܢܲܟܼܦܘܼܬܼܵܐ ܘܲܟܼܢܝܼܟܼܘܼܬܼܵܐ>
    text <ܘܠܲܝܬܿ ܙܲܠܝܼܠ ܣܲܓܼܝܼ ܐܲܝܟ ܪܸܥܝܵܢܹܗ ܀>
    text <܃ܐܝܼܬܼ ܕܲܡܚܵܘܸܐ ܐܲܦܹ̈ܐ ܕܚܘܼܒܵܐ ܨܹܝܕܼ ܚܲܒܿܝܼܒܹܗ>
    text <ܘܝܲܨܪܹܗ ܕܲܠܓܼܵܘ ܠܵܛܹ̇ܫ ܣܲܝܦܵܐ ܠܲܕܼܡ̇ܐ ܀>
    text <܃ܐܝܼܬܼ ܗ̄ܘ̣ ܕܡܲܟܼܪܸܐ ܥܲܠ ܥܵܩܵܬܼܵܐ ܟܲܕܼ ܠܵܠ ܡܲܟܼܪܸܐ>
    text <ܘܕܵܡܹ̇ܐ ܠܕܹܐܒܼܵܐ ܕܲܠܒܼܝܼܫ ܕܘܼܡܵܐ ܕܥܸܪܒܵܐ ܒܢܸܟܼܠܵܐ ܀>
    text <܃ܐܝܼܬܼ ܗ̄ܘ̣ ܕܝܵܕܲܥ ܠܲܡܩܲܟܪܵܓܼܘܼ ܠܲܫܟܼܝܼܪ݁ܵܬܼܵܐ>
    text <ܘܲܫܟܼܝܼܪ݁ܵܬܼܵܐ ܕܲܐܓܼܵܘ ܡܸܢܹܗ ܠܵܐ ܫܟܼܝܼܪ̈ܵܢ ܠܹܗ ܀>
    text <܃ܐܝܼܬܼ ܗ̄ܘ̣ ܕܩܵܪܹܿܐ ܒܣܸܦܪ̈ܲܝ ܪܘܼܚܵܐ ܪܗܸܛܪܵܪܵܐܝܼܬܼ>
    text <ܘܲܠܥܸܓܼ ܗܵܘܢܹܗ ܠܡܸܓܼܡܲܪ ܡܸܠܹ̈ܐ ܒܝܲܕܼ ܣܘܼܥܪ̈ܵܢܹܐ ܀>
    text <܃ܐܝܼܬܼ ܕܲܡܦܲܫܸܩ ܐܵܦ ܣܘܼܟܵܠܵܐ ܕܲܣܬܼܝܼܪ̈ܵܬܼܵܐ>
    text <ܘܠܵܐ ܡܸܬܼܒܲܝܲܢ ܒܢܸܟܼܠܹ̈ܐ ܣܬܼܝܼܪܹ̈ܐ ܕܲܒܼܪܸܥܝܵܢܹܗ ܀>
    text <܃ܐܝܼܬܼ ܕܲܡܥܲܗܸܕܼ ܥܲܠ ܬܲܒܼܥ̈ܬܼܵܐ ܕܕܼܝܼܢܵܐ ܕܲܥܬܼܝܼܕܼ>
    text <ܘܠܹܗ ܠܵܐ ܫܲܪܝܼܪ ܐܵܦܠܵܐ ܕܐܝܼܬܼܵܘܗܝ ܡ̇ܪܹܗ ܕܕܼܝܼܢܵܐ ܀>
    text <܃ܐܝܼܬܼ ܕܲܡܙܲܗܲܪ ܕܠܵܐ ܐ̄ܢܵܫ ܢܲܥܘܸܠ ܒܲܕܼܠܵܐ ܕܝܼܠܹܗ>
    text <ܘܡܲܣܓܸܿܐ ܛܵܡܲܪ ܦܲܚܹ̈ܐ ܢܟܼܝܼܠܹ̈ܐ ܕܢܸܥܠܘܿܒܼ ܚܲܒܼܪ̈ܵܘܗܝ ܀>
    text <܃ܐܝܼܬܼ ܕܲܡܓܲܢܸܐ ܠܪܸܚܡܲܬܼ ܟܸܣܦܵܐ ܓܲܢ̄ܒܵܪܵܐܝܼܬܼ>
    text <ܘܲܡܣܲܬܿܬܼܵܐ ܒܹܗ ܐܲܝܟ ܥܸܩܵܪܵܐ ܒܥܘܼܡܩܵܐ ܕܐܲܪܥܵܐ ܀>
    text <܃ܐܝܼܬܼ ܕܲܡܟܲܐܲܪ ܠܪܸܚܡܲܬܼ ܫܘܼܒܼܚܵܐ ܐܘܼܡ̇ܢܵܐܝܼܬܼ>
    text <ܘܟܲܡܝܼܢܵܐ ܒܹܗ ܐܲܝܟ ܐܵܟܹܕܼܢܵܐ ܒܢܸܩܥܹ̈ܐ ܕܫܘܿܥܵܐ ܀>
  block
    text <܃ܐܝܼܬܼ ܕܲܡܛܲܢܸܦ ܒܪܸܓܲܬܼ ܒܸܪܪܵܐ ܐܲܝܟ ܙܲܟܵܝܵܐ>
    text <ܘܲܡܛܲܒܲܥ ܒܵܗ̇ ܐܲܝܟ ܕܲܒܼܗܵܘܬܼܵܐ ܕܠܵܐ ܡܸܬܼܥܲܒܼܪܵܐ ܀>
    text <܃ܐܝܼܬܼ ܕܢܵܕܵܐ ܠܹܗ ܡ̣ܢ ܚܲܣܵܡܹ̈ܐ ܘܢܲܟܿܘܼܠܬܼܵܢܹ̈ܐ>
    text <ܘܣܲܦܝܼܦܵܐ ܒܹܗ ܢܘܼܪܵܐ ܕܪܘܼܓܼܙܵܐ ܠܘܼܩܒܲܠ ܚܲܒܼܪ݁ܵܘ̈ܗܝ ܀>
    text <܃ܐܝܼܬܼ ܕܲܡܒܲܙܲܚ ܒܚܘܼܬܼܪܵܐ ܢܕܝܼܕܼܵܐ ܘܲܒܼܪܵܡܘܼܬܼܵܐ>
    text <ܘܠܵܐ ܡܸܬܼܡܲܫܚܵܐ ܪܵܡܘܼܬܼ ܪܘܼܚܹܗ ܕܲܟܼܡܵܐ ܪܵܡ̇ܐ ܀>
    text <܃ܐܝܼܬܼ ܕܲܡܡܲܝܸܩ ܒܪ݁ܲܓܿܘܼܙܬܼܵܢܹܐ ܘܲܒܼܚܸܡܬܼܵܢܹ̈ܐ>
    text <ܘܡ̇ܐ ܕܡܸܬܼܚܲܡܲܬܼ ܠܵܘ ܚܸܡܘܼܬܼܵܢܵܐ ܗ̄ܘ̣ ܐܸܠܵܐ ܕܲܝܘܵܐ ܗ̄ܘ̣ ܀>
    text <܃ܐܝܼܬܼ ܕܲܡܩܲܛܪܸܓܼ ܢܵܛܪ̈ܲܝ ܐܲܟܿܬܼܵܐ ܠܩܲܪ̈ܝܼܒܲܝܗܘܿܢ>
    text <ܘܗܘ̤ ܠܕܼܵܪܕܵܪ̈ܝܼܢ ܠܵܐ ܡܲܥܒܲܪ ܠܵܗ̇ ܠܐܲܟܿܬܼܵܐ ܕܪܘܼܓܼܙܹܐ ܀>
    text <܃ܐܝܼܬܼ ܗ̄ܘ̣ ܕܚܲܪܝܼܦ ܚܵܘܪܵܐ ܕܥܲܝܢܵܘ̈ܗܝ ܠܡܸܚܙܵܐ ܓܸܠܹ̈ܐ>
    text <ܘܲܒܼܩܵܪ̈ܝܵܬܼܵܐ ܕܲܒܼܒܼܵܒܼܵܬܹ̈ܗ ܠܵܐ ܡܸܬܼܒܲܩܸܐ ܀>
    text <܃ܐܝܼܬܼ ܕܟܲܪܝܵܐ ܠܹܗ ܘܐܲܒܼܝܼܠ ܘܲܡܥܵܩ ܥܲܠ ܣܲܢ̈ܝܵܬܼܵܐ>
    text <ܘܥܘܼܗܕܵܢ ܥܵܘ̣ܠܹܗ ܠܵܐ ܣܠܸ̣ܩ ܡܸܡܬܼܘܿܡ ܥܲܠ ܪܸܥܝܵܢܹܗ ܀>
    text <܃ܐܝܼܬܼ ܕܡܸܬܿܬܲܢܲܚ ܥܲܠ ܒܝܼ̈ܫܬܼܵܐ ܪܵܥܘܿܡ̇ܐܝܼܬܼ>
    text <ܘܥܲܠ ܒܝܼܫܵܬܹ̈ܗ ܠܵܐ ܚܲܫ̣ ܘܐܲܟܼܪܝܼ ܡ̣ܢ ܝܘܿܡ ܕܲܗܘ̤ܵܐ ܀>
    text <܃ܘܐܝܼܬܼ ܕܲܡܦܲܠܸܓܼ ܐܵܦ ܙܸܕܼܩܵܬܼ̈ܐ ܡ̣ܢ ܐܸܢ̈ܩܵܬܼܵܐ>
    text <ܘܐܸܢ ܦܵܓܲܥ ܒܹܗ ܝܲܬܼܡ̇ܐ ܒܫܘܼܩܵܐ ܡܪܝܼܡ ܡܲܪܛܘܼܛܹܗ ܀>
    text <܃ܐܝܼܬܼ ܕܲܡܬܲܪܓܸܿܡ ܪ̈ܘܼܚܵܢܝܵܬܼܵܐ ܩܕܼܵܡ ܫܵܡܘܿܥܹ̈ܐ>
    text <ܘܐܲܣܝܼܪ ܘܲܚܢܝܼܩ ܒܦܲܓܼܪ̈ܵܢܝܵܬܼܵܐ ܕܠܵܐ ܣܲܒܼܥܘܼܬܼܵܐ ܀>
    text <܃ܐܝܼܬܼ ܕܲܡܨܲܠܸܠ ܒܵܩܹ̈ܐ ܫܝܼܛܹ̈ܐ ܡܘܼܡܹ̈ܐ ܕܚܲܒܼܪ̈ܵܘܗܝ>
    text <ܘܒܼܵܠܲܥ̇ ܓܼܿܡܠܹ̈݁ܐ ܚܵܘ̈ܒܹܿܐ ܫܟܼܝܼܪܹ̈ܐ ܕܡ̇ܘܠܸܕܼ ܠܸܒܹܿܗ ܀>
    text <܃ܐܝܼܬܼ ܗ̄ܘ̣ ܕܲܣܒܼܝܼܪ ܕܒܹܗ ܗ̄ܘ̣ ܡܣܲܝ̈ܟܼܵܢ ܫܲܦܝܼܪ̈ܵܬܼܵܐ>
    text <ܘܪܲܚܝܼܩ ܡܸܢܗܹܝܢ ܐܲܟܼܡܵܐ ܕܪܲܚܝܼܩ ܛܵܘܪܵܐ ܕܪܲܚܝܼܩ ܀>
    text <܃ܐܝܼܬܼ ܕܡܸܬܼܩܲܠܲܣ ܟܲܕܵܒܼܵܐܝܼܬܼ ܡ̣ܢ ܟܲܕܵܒܹ̈ܐ>
    text <ܘܐܸܠܘܼ ܐܝܼܬܼ ܗ̄ܘ̣ܵܐ ܦܘܼܡ̇ܐ ܠܟܹܐܦܹ̈ܐ ܩܥܲܝ̈ ܕܐܘܿܗ ܡܸܢܹܗ ܀>
    text <܃ܟܡܵܐ ܐܝܼܬܼ ܕܝܼܪܸܒܼܘ ܘܲܩ̣ܢܵܘ ܕܲܪܓܼܵܐ ܕܪܹܫܵܢܘܼܬܼܵܐ>
    text <ܘܠܵܐ ܫܵܘܹ̇ܝܢ ܗ̄ܘ̣ܵܘ ܕܢܸܗܘܘܿܢ ܥܲܒܼ̈ܕܹܿܐ ܠܥܲܒܼ̈ܕܹܿܐ ܕܥܲܒܼ̈ܕܹܿܐ ܀>
    text <܃ܟܡܵܐ ܐܝܼܬܼ ܕܲܚ̣ܝܵܘ ܒܟܲܗܝܼܢܘܼܬܼܵܐ ܘܚܘܼܠܡܵܢ ܦܲܓܼܪܵܐ>
    text <ܘܠܵܐ ܘܵܠܹ̇ܐ ܗ̄ܘ̣ܵܐ ܕܢܸܕܼܢܲܚ ܫܵܡܫܵܐ ܥܲܠ ܚܲܝܲܝ̈ܗܘܿܢ ܀>
    text <܃ܟܡܵܐ ܐܝܼܬܼ ܕܐܲܛܥܝܼܘ ܒܲܡ̈ܢܵܘܵܬܼܵܐ ܕܐܸܣܟܹܿܝܡ ܐܸܣܟܹܿܝܡ>
    text <ܘܲܥܬܼܝܼܕܼ ܝܵܘܡ̇ܐ ܕܢܸܓܼܠܸܐ ܙܹܐܦܵܐ ܕܐܸܣܟܹܿܡܲܝ̈ܗܘܿܢ ܀>
    text <܃ܟܡܵܐ ܐܝܼܬܼ ܕܲܗܘ̤ܵܘ ܒܹܝܬܼ ܡ̇ܘ̈ܡ̇ܬܼܵܐ ܠܫܲܒܼܪ̈ܲܝ ܠܸܒܵܐ>
    text <ܘܲܒܼܝܘܿܡ ܕܝܼܢܵܐ ܗܵܘܹ̇ܝܢ ܓܘܼܚܟܵܐ ܠܚܲܙܵܚܲܝ̈ܗܘܿܢ ܀>
    text <ܟܡܵܐ ܫܘܼܚ̈ܠܵܦܝܼܢ ܕܠܵܐ ܡܸܬܼܡܢܹܝܢ ܒܹܝܬܼ ܒܢܲܝ̈ܢܵܫܵܐ܃>
  block
    text <ܘܠܲܝܬܿ ܒܲܪܢܵܫܵܐ ܕܪܵܢܹ̇ܐ ܒܥܵܘ̣ܠܵܐ ܕܲܒܼܢܲܝ̈ܢܵܫܵܐ ܀>
    text <܃ܒܟܹܐܢܹ̈ܐ ܣܢܲܝ̈ܵܐ ܕܥܵܘ̣ܠܵܐ ܣܲܢܝܵܐ ܟܪܝܼܗܝܼܢ ܐ̄̈ܢܵܫܵܐ>
    text <ܘܠܵܐ ܝܲܨܝܼܦܝܼܢ ܕܲܚܒܼܵܪ̈ܵܬܼܵܐ ܕܪܸ̈ܥܝܵܢܲܝܗܘܿܢ ܀>
    text <܃ܒܪܸ̈ܥܝܵܢܲܝܗܘܿܢ ܡܣܲܬܲܪ ܟܹܐܒܼܵܐ ܕܪܸ̈ܥܝܵܢܲܝܗܘܿܢ>
    text <ܘܠܵܐ ܡܸܬܼܦܲܣܝܼܢ ܕܲܢܣܝܼܡܘܼܢ ܠܹܗ ܣܲܡܵܐ ܕܥܵܗܹ̇ܢ ܀>
    text <܃ܠܵܐ ܝܼܕܲܥܬܼܵܐ ܥܵܘܪܲܬ̤ ܐܸܢܘܿܢ ܡ̣ܢ ܘܵܠܝܼܬܼܵܐ>
    text <ܘܚܵܪ̣ܘ ܒܲܚܕܼܵܕܹ̈ܐ ܟܲܕܼ ܡܸܬܼܚܲܪܒܿܝܼܢ ܡ̣ܢ ܚܲܒܼܪ̈ܲܝܗܘܿܢ ܀>
    text <܃ܬܵܘ ܫܲܬܿܝܼܩܹ̈ܐ ܚܙܵܘ ܡܲܠܠܹ݁̈ܐ ܟܡܵܐ ܐܸܫܬܲܬܲܩܘ>
    text <ܕܡܝܼܬܼܘ ܒܲܚܛܝܼܬܼܵܐ ܘܠܑܵܐ ܢܵܕܼܘ ܘܐܲܪܓܸܿܫܘ ܒܥܘܼܢܕܵܢܲܝ̈ܗܘܿܢ ܀>
    text <܃ܡܲܢ ܡܝܼܬܼ ܡ̇ܘܬܵܐ ܕܕܼܵܡܹ̇ܐ ܠܡܵܘܬܵܐ ܕܡܝܼܬܼܵܐ ܕܕܼܵܪܲܢ>
    text <ܕܡܲܚܬܼ ܟܠܢܵܫ ܘܠܵܐ ܐ̄ܢܵܫ ܝܵ̇ܕܲܥ ܕܡ̇ܢܵܘ̇ ܡܵܘܬܹ̇ܐ ܀>
    text <܃ܒܐܲܝܢܵܐ ܕܵܪܵܐ ܥܫܸ̣ܢ ܒܝܼ̈ܫܵܬܼܵܐ ܐܲܝܟ ܒܝܼ̈ܫܬܲܢ>
    text <ܕܟܲܕܼ ܣܲܓܿܝܼ̈ܐܢ ܠܵܐ ܡܸܣ̈ܬܲܒܼܥܵܢ ܠܣܵܥܘܿܪ̈ܲܝܗܹܝܢ ܀>
    text <܃ܕܠܵܐ ܣܲܒܼܥܘܼܬܼܵܐ ܪܚܝܼܡܵܐ ܒܝܼܫܬܵܐ ܠܪܸܥܝܵܢ ܒܝܼܫܹ̈ܐ>
    text <ܘܗܵܢܵܘ̇ ܬܸܡܗܵܐ ܕܲܟܼܡܵܐ ܒܝܼܫܵܐ ܘܲܟܼܡܵܐ ܪܚܝܼܡܵܐ ܀>
    text <܃ܒܝܼܫܘܼܬܼ ܒܝܼܫܬܵܗ̇ ܥܨܵܬܲܢܝ ܕܐܸܒܼܥܸܐ ܥܲܠ ܒܝܼܫܘܼܬܼܵܗ̇>
    text <ܕܲܒܼܓܲܠܝܘܼܬܼܵܗ̇ ܢܸܚܙܘܿܢ ܐ̄ܢܵܫܵܐ ܠܲܩܢܘܿܡܲܝ̈ܗܘܿܢ ܀>
    text <܃ܣܲܢܝܘܼܬܼ ܒܝܼܫܬܵܗ̇ ܥܸܒܼܕܲܬ̤ ܐ̄̈ܢܵܫܵܐ ܣܲܢܝܲܝ̈ ܚܸܙܘܵܐ>
    text <ܘܨܵܪܬܵܗ̇ ܒܡܸܠܹ̈ܐ ܕܲܢܚܘܼܪܘܼܢ ܒܵܗ̇ ܕܲܟܼܡܵܐ ܣܲܢܝܵܐ ܀>
    text <܃ܠܲܫܟܼܝܼܪܘܼܬܼܵܗ̇ ܓܲܢܝܲܬ̤ ܡܸܠܲܬܼܝ ܘܲܡܓܲܢܸܐ ܦܘܼܡܝ>
    text <ܕܢܸܕܲܥ ܟܠܢܵܫ ܠܲܡܓܲܢܵܝܘܼ ܙܲܢܲܝ̈ ܒܝܼ̈ܫܬܼܵܐ ܀>
    text <܃ܙܢܲܝ̈ ܒܝܼ̈ܫܬܼܵܐ ܚܙܹ̇ܝܬܼ ܕܲܡܓܲܢܹܝܢ ܠܲܒܼܢܲܝ̈ܢܵܫܵܐ>
    text <܃ܘܚܸܫܹ̇ܬܼ ܣܲܓܿܝܼ ܥܲܠ ܓܘܼܢܵܝܵܐ ܕܪܲܒܿܘܼܬܼ ܛܘܿܗܡܲܢ>
    text <ܛܘܿܗܡ̇ܐ ܪܲܒܵܐ ܩܪ̣ܵܝܗܝ ܒܵܪܘܿܝܵܐ ܠܛܘܿܗܡܲܢ ܪܲܒܵܐ ܀>
    text <܃ܒܗܵܝ̇ ܕܐܲܪܝܼܡܹܗ ܠܘܵܬܼ ܫܘܼܡ̇ܗܵܐ ܕܪܲܒܿܘܼܬܼ ܝܵܬܹܗ>
    text <܃ܒܗܵܢ ܫܘܼܡ̇ܗܵܐ ܫܲܡܗܹܗ ܪܹܫܵܐ ܕܪܹܫܝܼܬܼ ܚܲܝܲܝ̈ܢ>
    text <ܟܲܕܼ ܚܵܙܹ̇ܩ ܗ̄ܘ̣ܵܐ ܕܢܹܐܙܲܠ ܢܲܡܠܸܟ ܒܐܲܬܼܪܵܐ ܕܪܵܘܡ̇ܐ ܀>
    text <܃ܓܲܒܼܪܵܐ ܠܲܡ ܚܲܕܼ ܕܐܝܼܬܼܵܘܗܝ ܛܘܿܗܡܹܗ ܛܘܿܗܡ̇ܐ ܪܲܒܵܐ>
    text <ܐܸܙܲܠ ܠܐܲܬܼܪܵܐ ܕܪܵܚܝܼܩ ܣܲܓܿܝܼ ܕܢܲܡܠܸܟ ܬܲܡ̇ܢ ܀>
    text <܃ܒܐܲܬܼܪܵܐ ܕܪܵܘܡ̇ܐ ܐܲܡܠܸܟ ܓܸܢܣܲܢ ܒܝܲܕܼ ܒܲܪ ܓܸܢܣܲܢ>
    text <ܘܲܛܥ̣ܵܝܗܝ ܓܸܢܣܲܢ ܠܫܘܼܘܕܵܝ ܡܸܠܹ̈ܐ ܕܲܠܘܵܬܼ ܓܸܢܣܲܢ ܀>
    text <܃ܐܲܣܩܲܢ ܐܲܡܝܼܪ ܘܐܵܘܬܿܒܲܢ ܥܲܡܹܗ ܠܥܸܠ ܒܲܫܡܲܝܵܐ>
    text <ܘܠܲܝܬܿ ܥܘܼܗܕܵܢܵܐ ܕܗܵܝ̇ ܡܲܣܲܩܬܵܐ ܒܓܼܵܘ ܪܸܥܝܵܢܲܢ ܀>
    text <܃ܕܒܼܵܥܹ̇ܐ ܚܠܵܦܲܝܢ ܟܬܿܒܼ ܟܵܪܘܿܙܵܐ ܕܟܼܵܪܘܿܙܘܼܬܹܗ>
    text <ܘܐܸܢ ܐ̄ܢܵܫ ܢܸܒܼܥܸܐ ܠܵܐ ܐ̄ܢܵܫ ܝܵ̇ܕܲܥ ܕܐܲܝܟܵܐ ܟܬܼܝܼܒܼܵܐ ܀>
    text <܃ܠܲܝܬܿ ܥܘܼܗܕܵܢܵܐ ܕܲܟܼܬܼܝܼ̈ܒܼܵܬܼܵܐ ܒܪܸܥܝܵܢ ܐ̄ܢܵܫܵܐ>
    text <ܘܐܸܢ ܐܝܼܬܼ ܠܵܐ ܐܝܼܬܼ ܕܦܸܠܓܿܘܼܬܼ ܐ̄ܢܵܫܵܐ ܥܢܸܐ ܒܲܬܼܘܵܬܼܵܐ ܀>
    text <ܒܦܸܠܓܼܘܼܬܼ ܐ̄ܢܵܫܵܐ ܗܵܪܓܼܝܼܢ ܐ̄ܢܵܫܵܐ ܒܡܸܠܲܝ̈ ܪܘܼܚܵܐ܃>
  block
    text <ܒܗܵܘ̇ ܒܲܪܢܵܫܵܐ ܕܫܝܼܛܵܐ ܡܢܵܬܹܗ ܘܲܒܼܨܝܼܪ ܗܸܪܓܹܿܗ ܀>
    text <܃ܦܲܓܼܪܵܐ ܗ̄ܘ̣ ܫܝܼܛܵܐ ܕܲܥܢܸܐ ܒܗܸܪܓܵܐ ܕܝܲܩܝܼܪ݁ܵܬܼܵܐ>
    text <ܘܢܲܦܫܵܐ ܦܐܝܼܬܼܵܐ ܕܲܡܟܵܐ ܘܫܲܠܝܵܐ ܡ̣ܢ ܦܘܼܠܚܵܢܵܐ ܀>
    text <܃ܘܵܝ ܠܹܗ ܠܓܸܢܣܲܢ ܠܐܲܝܢܵܐ ܫܸܦܠܵܐ ܢܚܸܬܼ ܐܝܼܩܵܪܹܗ>
    text <ܕܲܫܒ݂ܲܩ ܕܲܠܥܸܠ ܘܐܲܥܢܝܼ ܢܲܦܫܹܗ ܒܐܲܪ̈ܥܵܢܝܬܼܵܐ ܀>
    text <܃ܘܵܝܠܹܗ ܠܥܲܡܲܢ ܕܐܲܝܟܵܐ ܫܸܪܟܲܬ̤ ܛܵܒܼܬܼܵܐ ܕܛܘܼܒܹܗ>
    text <ܕܛܥ̣ܵܐ ܩܝܵܡܵܐ ܕܲܥܬܼܝܼ̈ܕܼܵܬܼܵܐ ܒܲܕܼܡܸܬܼܚܲܙ̈ܝܵܢ ܀>
    text <܃ܠܲܕܼܡܸܬܼܚܲܙ̈ܝܵܢ ܪܚܸܡ̣ܘ ܡ̇ܝ̈ܘܿܬܹܐ ܪ̈ܵܚܡܲܝ ܦܸܗܝܵܐ>
    text <ܘܐܲܝܟ ܠܵܐ ܡܸܕܸܿܡ ܚ̣ܫܲܒܼܘ ܝܘܼܬܼܪ݁ܵܢܹܐ ܕܫܲܪܝܼܪ݁ܵܬܼܵܐ ܀>
    text <܃ܐܘܿ ܗܲܦܟܵܝܹ̈ܐ ܕܗܲܦ̣ܟܿܘܼܗܝ ܠܛܲܟܼܣܵܐ ܕܫܲܦܝܼܪ݁ܵܬܼܵܐ>
    text <ܘܲܣܢ̣ܵܘ ܛܘܼܒܹ̈ܐ ܘܲܪܚܡ̣ܘ ܢܸܓܼ̈ܕܹܿܐ ܕܠܵܐ ܫܘܼܠܵܡܵܐ ܀>
    text <܃ܐܘܿ ܡܲܪ̈ܝܼܕܹܐ ܕܲܕܠܚ̣ܘܼܗܝ ܠܫܲܝܢܵܐ ܒܚܸܪ̈ܝܵܢܲܝܗܘܿܢ>
    text <ܘܫܲܪܝܼܘ ܥܵܒܼ̇ܕܲܝܼܢ ܩܪܵܒܼܵܐ ܟܲܣܝܵܐ ܥܲܡ ܐܲܚܲܝ̈ܗܘܿܢ ܀>
    text <܃ܠܡܲܚܣܸܢ ܝܲܠܦܘܼܗ̇ ܠܐܘܼܪܚܵܐ ܕܫܲܝܢܵܐ ܒܚܲܕܼ ܡ̣ܢ ܐ̄ܢܵܫܵܐ>
    text <ܘܩܲܠܝܼܠܵܐܝܼܬܼ ܛܥ̣ܵܐܘܼܗܝ ܠܢܝܼܫܵܐ ܕܚܵܘܝܼ ܐܸܢܘܿܢ ܀>
    text <܃ܕܠܵܐ ܒܨܸܒܼܝܵܢܗܘܿܢ ܐܲܦܢܝܼ ܐܸܢܘܿܢ ܡ̣ܢ ܨܹܝܕܼ ܛܘܼܥܝܲܝ>
    text <ܘܲܒܼܨܸܒܼܝܵܢܗܘܿܢ ܫܵܛ̣ܘ ܦܘܼܩܕܵܢܹ̈ܐ ܕܦܲܩܸܕܼ ܐܸܢܘܿܢ ܀>
    text <܃ܚܘܿܒܵܐ ܘܫܲܝܢܵܐ ܐܲܠܸܦ ܐܸܢܘܿܢ ܠܡܸܛܲܪ ܨܹܐܕܼܵܘܗܝ>
    text <ܘܐܲܝܟ ܕܲܠܛܲܒܼܥܵܐ ܐܲܪܡܝܼ ܐܸܢܘܿܢ ܥܲܠ ܪ̈ܓܼܫܲܝܗܘܿܢ ܀>
    text <܃ܒܗܵܠܹܝܢ ܐܸܡ݂ܲܪ ܕܢܸܕܲܥ ܥܵܠܡܵܐ ܕܬܲܠܡܝܼܕܲܝ̈ ܐ̄ܢܬܿܘܿܢ>
    text <ܒܚܘܼܒܵܐ ܘܫܲܝܢܵܐ ܕܲܡܚܵܘܿܝܬܿܘܿܬ ܚܲܕܼ ܨܹܝܕܼ ܚܲܒܼܪܹܗ ܀>
    text <܃ܢܸܒܼܥܸܐ ܡ̇ܕܹܝܢ ܐܸܢ ܐܝܼܬܼ ܗܵܠܹܝܢ ܒܕܼܵܪܲܢ ܥܲܣܩܵܐ>
    text <ܘܢܸܚܙܸܐ ܨܹܝܕܼ ܡܲܢ ܩܲܝܵܡ ܢܝܼܫܵܐ ܕܚܘܼܒܵܐ ܘܫܲܝܢܵܐ ܀>
    text <܃ܒܥܹܕܿܬܵܐ ܢܸܒܼܓܹܝܗ̇ ܠܗܵܕܹܐ ܒܥܵܬܵܐ ܕܚܘܼܒܵܐ ܘܫܲܝܢܵܐ>
    text <ܐܲܝܟܵܐ ܕܝܲܗ̣̄ܒܵܗ̇ ܗܵܘ̇ ܡܲܠܦܵܢܵܐ ܕܫܲܦܝܼܪ݁ܵܬܼܵܐ ܀>
    text <܃ܡ̣ܢ ܒܲܝܬܵܝܹ̈ܐ ܢܹܐܠܲܦ ܢܝܼܫܵܐ ܕܡ̇ܪܹܐ ܒܲܝܬܵܐ>
    text <ܕܗܸܢܘ̣ܿܢ ܝܵ̇ܕܼܥܝܼܢ ܠܡܸܚܢܵܐ ܫܲܦܝܼܪ ܠܫܲܦܝܼܪ̈ܵܬܼܵܐ ܀>
    text <܃ܓܠܵܝ ܠܲܢ ܥܹܕܿܬܵܐ ܠܐ̄ܪ̈ܵܙܹܐ ܕܝܼܠܸܦܬܿܝ ܡ̣ܢ ܡ̇ܟܼܘܿܪܹܟܼܝ>
    text <ܕܢܸܠܸܦ ܐܸܢܘܿܢ ܠܲܕܼܒܼܵܥܹ̇ܝܢ ܠܲܢ ܒܥܵܬܼܵܐ ܕܲܥܒܠܲܝܟܿܝܼ ܀>
    text <܃ܡܟܼܝܼܪܲܬܼ ܡܲܠܟܵܐ ܕܡܲܟܼܪܵܗ̇ ܡܲܠܟܵܐ ܒܕܸܒܼܚܵܐ ܕܦܲܓܼܪܹܗ>
    text <ܦܲܫܸܩܝ ܠܲܒܼܢܲܝ̈ܟܿܝ ܬܸܡܘܲܝ ܕܲܗܘ̤ܵܬܼ ܒܲܡܟܼܝܼܪܘܼܬܹܟܼܝ ܀>
    text <܃ܛܥ݂ܲܝܬܿܝ ܠܹܟܼܝ ܟܲܠܬܼܵܐ ܩܝܵܡܵܐ ܕܐܲܩܝܼܡܬܿܝ ܥܲܡ ܡ̇ܟܼܘܿܪܟܼܝ>
    text <ܘܕܲܓܸܿܠܬܿܝ ܐܸܢܘܿܢ ܠܕܵܫܢܹ̈ܐ ܕܪܘܼܚܵܐ ܕܝܲܗ̣̄ܒܼ ܠܹܟܼܝ ܒܚܘܼܒܹܿܗ ܀>
    text <܃ܒܕܼܵܫܢܹ̈ܐ ܫܒܼܝܼ̈ܚܹܐ ܘܚܲܝܠܹ̈ܐ ܕܚܝܼܠܹ̈ܐ ܝܲܩܪܹܟܼܝ ܡܲܠܟܵܐ>
    text <ܐܲܝܟܵܐ ܐܸܢܘܿܢ ܚܵܘܵܝ ܡܸܕܹܿܡ ܕܐܲܩܝܼܡ ܨܹܐܕܲܝܟܿܝ ܀>
    text <܃ܐܲܝܟܵܐ ܗ̄ܝܼ ܐܸܣܛܠܵܐ ܕܲܙܩܲܪ ܝܲܗ̣̄ܒܼ ܠܹܟܼܝ ܡ̣ܢ ܓܵܘܡܲܝܵ̈ܐ>
    text <ܐܸܨܛܲܐܝܲܬ̤ ܠܵܗ̇ ܒܨܵܐܬܼܵܐ ܣܢܝܼܬܼܵܐ ܕܲܫܟܼܝܼܪ݁ܵܬܹܟܼܝ ܀>
  block
    text <܃ܐܲܝܟܵܘ ܛܲܒܼܥܵܐ ܕܪܘܼܚ ܓܸܠܝܵܢܵܐ ܕܣܵܡ̣ ܠܹܟܼܝ ܒܐܝܼܕܲܝܟܿܝ̈>
    text <ܢܦ݂ܲܠ ܠܹܗ ܘܐܸܒܲܕܼ ܠܵܘ ܡ̣ܢ ܕܲܪܓܹܗ ܐܸܠܵܐ ܡܸܢܹܟܼܝ ܀>
    text <܃ܐܲܝܟܵܘ ܬܵܓܼܵܐ ܘܫܘܼܠܛܵܢ ܪܵܘܡ̇ܐ ܕܡܲܓܼܥܲܠ ܗ̄ܘ̣ܵܐ ܠܹܟܼܝ>
    text <ܠܲܝܬܵܘܗܝ ܨܸܐܕܲܝܟܿܝ ܒܲܕܼܠܵܐ ܩܵܘܝܼܬܿܝܼ ܒܚܘܼܒܵܐ ܨܹܐܕܼܵܘܗܝ ܀>
    text <܃ܡܲܢ ܒܲܙ ܥܘܼܬܼܪܹܟܼܝ ܩܲܢܝܲܬܼ ܥܘܼܬܼܪܵܐ ܐܲܠܵܗܵܝܵܐ>
    text <ܚܲܫܹ̈ܐ ܠܙܝܼܙܹ̈ܐ ܘܫܹ̈ܐܕܹܐ ܛܪ̈ܘܼܢܹܐ ܐܘܿܗ ܡ̇ܢ ܓܲܕܼܫܹܟܼܝ ܀>
    text <܃ܚܲܫܹ̈ܐ ܘܫܹܐܕܹ̈ܐ ܒܲܙܘܼܗܝ ܠܓܲܙܵܐ ܕܲܒܼܢܲܝ̈ ܥܹܕܿܬܵܐ>
    text <ܘܗܥܵܐ ܡܸܬܼܟܲܪܟܿܝܼܢ ܐܲܝܟ ܚܵܕܼܘܿܪܹ݁ܐ ܠܡܸܫܐܲܠ ܙܸܕܼܩܵܐ ܀>
    text <܃ܐܲܝܟ ܓܲܝܵܣܹ̈ܐ ܥܲܠ̣ܘ ܚܲܫܲܝ̈ܗܘܿܢ ܠܪܸ݁ܥܝܵܢܲܝܗܘܿܢ>
    text <ܘܚܲܠܸܨܘ ܐܸܢܘܿܢ ܘܠܵܐ ܢܵܕܼܘ ܘܐܲܪܓܸܿܫܘ ܒܬܲܚܠܘܼܨܲܝ̈ܗܘܿܢ ܀>
    text <܃ܒܫܸܢܬܼܵܐ ܕܥܵܘ̣ܠܵܐ ܛܒܲܥ̣ܘ ܙܵܘܥܲܝ̈ܗܘܿܢ ܥܲܡ ܪܸ̈ܓܼܫܲܝܗܘܿܢ>
    text <ܘܐܸܒܲܕܼܘ ܡܸܢܗܘܿܢ ܚܘܿܒܵܐ ܘܣܲܒܼܪܵܐ ܘܗܲܝܡܵܢܘܼܬܼܵܐ ܀>
    text <܃ܬܠܵܬܼܵܐ ܐܵܕܼܫܹ̈ܐ ܩܢܹܝܢ ܗ̄ܘ̣ܵܘ ܒܐܲܪܥܵܐ ܕܒܹܝܬܼ ܡܲܥܡܲܪܗܘܿܢ>
    text <ܘܐܵܘܒܸܿܕܼܘ ܐܸܢܘܿܢ ܒܠܵܐ ܝܼܕܲܥܬܼܵܐ ܕܣܘܼܥܪ̈ܵܢܲܝܗܘܿܢ ܀>
    text <܃ܠܲܝܬܿ ܕܲܡܗܲܝܡܸܢ ܠܲܝܬܿ ܕܲܡܣܲܒܲܪ ܐܵܦܠܵܐ ܕܡܲܚܸܒܼ>
    text <ܘܐܸܢ ܗܵܠܹܝܢ ܠܲܝܬܿ ܐܲܒܿܝܼܕܼ ܡܸܢܲܢ ܣܲܒܼܪܹܗ ܕܓܸܢܣܲܢ ܀>
    text <܃ܒܗܲܝܡܵܢܘܼܬܼܵܐ ܘܣܲܒܼܪܵܐ ܘܚܘܼܒܵܐ ܚܝܵܬ̤ ܡܝܼܬܼܘܼܬܲܢ>
    text <ܘܐܲܝܟܲܢ ܢܸܚܸܐ ܟܲܕܼ ܪܲܚܝܼܩܝܼܢ ܚܲܝܲܝ̈ܢ ܡܸܢܲܢ ܀>
    text <ܠܵܐ ܫܲܘܝܘܼܬܼܵܐ ܚ̣ܙܵܘ ܡܲܚܝܵܢܲܝ̈ܢ ܘܲܥܪܲܩܘ ܡܸܢܲܢ ܀>
    text <ܘܦܵܫ̣ܘ ܒܲܪܢܵܫܲܢ ܐܲܝܟ ܒܲܪܢܵܫܵܐ ܕܠܲܝܬܿ ܒܹܗ ܢܲܦܫܵܐ ܀>
    text <܃ܕܠܵܐ ܚܲܝܘܼܬܼܵܐ ܕܗܲܝܡܵܢܘܼܬܼܵܐ ܚܵܐܹ̇ܝܢ ܐ̄ܢܵܫܵܐ>
    text <ܘܒܸܠܥܵܕܼ ܣܲܒܼܪܵܐ ܘܚܘܼܒܵܐ ܪܵܕܹܝܢ ܒܣܘܼܥܪ̈ܵܢܲܝܗܘܿܢ ܀>
    text <܃ܢܸܟܼܠܵܐ ܕܠܸܒܿܗܘܿܢ ܣܲܕܼܩܹܗ ܠܢܲܚܬܵܐ ܕܗܲܝܡܵܢܘܼܬܼܵܐ>
    text <ܘܩܵܡ̣ܘ ܐܲܝܟ ܐܵܕܼܵܡ ܥܲܪܛܸܠܵܐܝܼܬܼ ܕܠܵܐ ܬܲܟܼܣܝܼܬܼܵܐ ܀>
    text <܃ܥܲܪܛܸܠ ܩܵܝ̇ܡܝܼܢ ܝܲܠ̈ܕܹܿܝܗ̇ ܕܥܹܕܿܬܵܐ ܕܠܵܐ ܢܲܟܼܦܘܼܬܼܵܐ>
    text <ܘܡܲܗܠܝܼܢ ܫܹܐܕܹ̈ܐ ܐܲܝܟ ܡ̇ܐ ܕܐܲܗܸܠܘ ܒܐܵܕܼܵܡ ܒܲܥܕܹܢ ܀>
    text <܃ܓܘܼܚܟܵܐ ܪܲܒܵܐ ܗܘ̤ܵܬܼ ܡܲܫܪܝܼܬܼܵܐ ܕܓܸܢܣܹܗ ܕܐܵܕܼܵܡ>
    text <ܘܗܵܢ̇ܘ ܓܘܼܚܟܵܐ ܕܒܼܵܬܲܪ ܚܲܝܲܝ̈ܢ ܡܝܼܬܼܢ ܒܲܚܛܝܼܬܼܵܐ ܀>
    text <܃ܚܛܝܼܬܼܵܐ ܘܡ̇ܘܬܵܐ ܠܒܼܝܼܟܼܝܼܢ ܗ̄ܘ̣ܵܘ ܠܲܢ ܐܲܝܟ ܡܸܫܟܵܢܵܐ>
    text <ܘܩܵܡ̣ ܚܲܕܼ ܡܸܢܲܢ ܘܡܲܫܟܸܿܢ ܦܲܓܼܪܹܗ ܘܚܲܪܲܪ ܦܲܓܼܪܲܢ ܀>
    text <܃ܒܲܡܠܸܐ ܙܲܒܼܢܵܐ ܡܲܫܟܸܿܢ ܦܲܓܼܪܹܗ ܠܵܘ ܟܠ ܟܠܹܗ>
    text <ܬܠܵܬܼܵܐ ܝܵܘܡܝܼ̈ܢ ܩܵܘܝܼ ܒܡܵܘܬܵܐ ܘܲܚ̣ܵܐ ܘܐܲܚܝܼ ܀>
    text <܃ܬܠܵܬܼܵܐ ܝܵܘܡܝܼ̈ܢ ܦܣ݂ܲܩ ܠܹܗ ܕܢܸܗܘ̤ܐ ܒܡܸܫܟܵܢܘܼܬܼܵܐ>
    text <ܘܲܦܢ̣ܵܐ ܘܢܲܣܒ̣ܵܗ̇ ܠܡܸܫܟܵܢܘܼܬܼܵܐ ܕܟܼܠܹܗ ܓܸܢܣܹܗ ܀>
    text <ܒܢܘܼܚܵܡ ܦܲܓܼܪܹܗ ܢܲܚܸܡ ܦܲܓܼܪܹ̈ܐ ܕܲܟܼܢܵܘܵܬܹ̈ܐ܃>
  block
    text <ܘܫܵܘܬܸܿܦ ܐܸܢܘܿܢ ܒܛܵܒܼܬܼܵܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀>
    text <܃ܚܲܝܘܼܬܼ ܚܲܝܹ̈ܐ ܚܠ݂ܲܛ ܒܲܟܼܝܵܢܲܢ ܡܠܸܐ ܡܝܼܬܼܘܼܬܼܵܐ>
    text <ܘܲܪܦܲܬܼܘ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܒܡܵܝܘܿܬܼܘܼܬܲܢ ܀>
    text <܃ܒܗܵܠܹܝܢ ܚܲܝܹ̈ܐ ܚܝܵܬ̤ ܐ̄ܢܵܫܘܼܬܲܢ ܒܒܲܪ ܐ̄ܢܵܫܘܼܬܲܢ>
    text <ܘܗ̣ܦܟܲܬ̤ ܡܝܼܬܲܬ̤ ܒܐ̄ܢܵܫܵܝܵܬܼܵܐ ܐܲܝܟ ܕܲܒܼܩܲܕܼܡ̇ܐ ܀>
    text <܃ܡ̇ܘܬܵܐ ܥܦܝܼܦܵܐ ܡܝܼܬܼܘ ܡ̇ܝܘܿܬܹ̈ܐ ܒܗܵܢܵܐ ܙܲܒܼܢܵܐ>
    text <ܚܲܕܼ ܕܲܟܼܝܵܢܵܐ ܘܚܲܕܼ ܕܲܚܛܝܼܬܼܵܐ ܘܵܝܵܐ ܥܦܝܼܦܵܐ ܀>
    text <܃ܒܦܲܓܼܪܵܐ ܘܢܲܦܫܵܐ ܡ̇ܝ̇ܬܿܝܼܢ ܡܝܼܬܹ̈ܐ ܕܲܒܼܝ̈ܘܡ̇ܬܲܢ>
    text <ܘܠܲܝܬܿ ܕܲܒܼܛܝܼܠ ܠܹܗ ܥܲܠ ܢܘܼܚܵܡܵܐ ܕܒܲܬܼܘܵܬܼ ܢܲܦܫܵܐ ܀>
    text <܃ܬܘܵܬܼܵܐ ܕܢܲܦܫܵܐ ܡܢܲܚܡܵܐ ܠܦܲܓܼܪܹ݁ܐ ܘܲܠܗܲܕܵܡܹ̈ܐ>
    text <ܘܫܲܠܝܵܐ ܢܲܦܫܵܐ ܘܠܵܐ ܡܸܬܿܬܵܘܝܵܐ ܥܲܠ ܣܘܼܥܪ̈ܵܢܹܝܗ̇ ܀>
    text <܃ܘܵܝܠܹܟܼܝ ܢܲܦܫܵܐ ܘܝܲܬܿܝܼܪ ܘܵܝܠܹܟܼܝ ܢܲܦܫܵܐ ܕܟܼܵܗܢܹ̈ܐ>
    text <ܕܠܵܐ ܡܸܬܿܬܿܥܝܼܪܲܬܿܝ ܠܲܡܪܲܚܵܡܘܼ ܥܲܠ ܒܢܲܝ̈ ܓܸܢܣܹܟܼܝ ܀>
    text <܃ܟܵܗܢܹ̈ܐ ܢܼܬܿܠܘܼܢ ܕܝܼܢܵܐ ܥܦܝܼܦܵܐ ܕܗܵܠܹܝܢ ܡ̇ܘ̈ܬܹܿܐ>
    text <ܕܐܸܠܘܼ ܩܵܘܝܼܘ ܒܗܲܝܡܵܢܘܼܬܼܵܐ ܚܲܝ ܗ̄ܘ̣ܵܐ ܟܠܢܵܫ ܀>
    text <܃ܗܸܢܘ̣ܿܢ ܫܠܚ̣ܘܼܗ̇ ܠܗܲܝܡܵܢܘܼܬܼܵܐ ܢܵܚܬܵܐ ܪܓܼܝܼܓܼܵܐ>
    text <ܘܕܲܚܙ̣ܵܘ ܫܹܐܕܹ̈ܐ ܪܗܸܛܘ ܨܹܝܕܼ ܟܠܢܵܫ ܕܲܢܫܲܠܚܘܼܢܵܝܗܝ ܀>
    text <܃ܗܸܢܘܿܢ ܣܲܕܼܩܘܼܗܝ ܠܚܘܼܒܵܐ ܫܲܘܝܵܐ ܒܠܵܐ ܫܲܘܝܘܼܬܼܗܘܿܢ>
    text <ܘܗܸܢܘ̣ܿܢ ܦܲܣܩ̣ܘܼܗ̇ ܠܐܘܼܪܚܵܐ ܕܫܲܝܢܵܐ ܒܡܲܐܝܼܢܘܼܬܼܗܘܿܢ ܀>
    text <܃ܡܸܢܗܘܿܢ ܢܸܒܼܥܲܬ̤ ܡ̇ܝܘܿܬܼܘܼܬܼܵܐ ܒܚܲܝܘܼܬܼ ܚܲܝܲܝ̈ܢ>
    text <ܒܕܼܣܥ̇ܘ ܘܐܸܡܲܪܘ ܕܝܵܗܹ̇ܒܼ ܚܲܝܹ̈ܐ ܡܝܼܬܼ ܒܲܙܩܝܼܦܵܐ ܀>
    text <܃ܠܗܵܝ̇ ܚܲܝܘܼܬܼܵܐܕܝܸܗܒܲܬ̤ ܚܲܝܹ̈ܐ ܠܗܵܘ̇ ܕܐܲܚܝ̣ ܠܲܢ>
    text <ܡܡܝܼܬܼܝܼܢ ܟܵܗܢܹ̈ܐ ܒܓܼܘܼܕܵܦܲܝ̈ܗܘܿܢ ܕܲܕܼܠܵܐ ܢܵܡܘܿܣ ܀>
    text <܃ܗܵܢ ܓܘܼܕܵܦܵܐ ܕܲܠܚܵܗ̇ ܠܐܲܪܥܵܐ ܘܲܠܥܵܡܘܿܪܹ̈ܝܗ̇>
    text <ܘܗܵܐ ܙܩܝܼܦ ܟܠܢܵܫ ܥܲܠ ܡܲܢ ܕܐܸܡܲܪ ܕܚܲܝܵܐ ܠܵܐ ܡܝܼܬܼ ܀>
    text <܃ܡ̇ܘܬܵܐ ܥܦܝܼܦܵܐ ܡܡܝܼܬܼ ܠܲܟܼܢܵܬܹܗ ܡܡܝܼܬܼ ܠܐܲܠܵܗܵܐ>
    text <ܐܸܢ ܠܵܐ ܡ̇ܘܕܹܿܐ ܐܲܝܟ ܬܵܘܕܿܝܼܬܼܵܐ ܕܗܲܦܟܵܝܘܼܬܹܗ ܀>
    text <܃ܐܵܪܵܐ ܣܲܟܼܠܵܐ ܐܲܝܟܵܐ ܚܙ̣ܵܐ ܠܵܟ ܐܝܼܬܼܝܵܐ ܕܡ̇ܐܹ̇ܬܼ>
    text <ܘܡܲܢ̣ܘܼ ܐܲܠܦܵܟ ܕܬܸܩܛܘܿܠ ܚܲܒܼܪܵܟ ܕܠܵܐ ܩܵܛܹ̇ܠ ܠܵܟ ܀>
    text <܃ܩܛܝܼܠ ܒܲܚܛܵܗܵܘ̈ܗܝ ܠܡܵܢ ܩܵܛܹ̇ܠ ܐܲܢ̄ܬܿ ܠܲܕܼܠܵܐ ܡ̇ܐܹܬܼ>
    text <ܫܢܝܵܐ ܒܚܘܼܬܼܪܵܐ ܠܡܵܢ ܡܸܫܬܿܢܹܝܬܿ ܠܡܸܚܪܲܒܼ ܚܲܒܼܪ̈ܲܝܟ ܀>
    text <܃ܚܲܪܒܵܐ ܕܣܲܟܼܠܹ̈ܐ ܪ̈ܵܕܼܦܲܝ ܫܲܝܢܵܐ ܫܸܠܛܲܬ̤ ܒܐܲܪܥܵܐ>
    text <ܘܗܵܐ ܚܵܪܒܵܐ ܠܹܗ ܠܥܵܠܡܵܐ ܒܣܲܝܦܵܐ ܕܡ̇ܝܘܿܬܼܘܼܬܼܵܐ ܀>
    text <܃ܣܲܝܦܵܐ ܕܚܲܫܹ̈ܐ ܛܥܝܼܢ ܡܲܚܫܵܢܵܐ ܒܪܹܫ ܠܸܫܵܢܹܗ>
    text <ܘܚܵܪܹܒܼ ܣܸܕܼܪܹ̈ܐ ܕܠܵܐ ܫܵܠ̇ܡܝܼܢ ܠܹܗ ܒܚܵܫܘܿܫܘܼܬܼܵܐ ܀>
    text <ܩܪܵܒܼܵܐ ܚܲܕܼܬܼܵܐ ܕܚܵܫܘܿܫܘܼܬܼܵܐ ܦܓܲܠ ܒܝܼ ܗܵܫܵܐ܃>
  block
    text <ܘܗܵܐ ܡܓܲܪܸܓܼ ܠܝܼ ܕܐܸܫܕܹܿܐ ܡܸܠܲܝ̈ ܒܲܡܥܲܬܿܕܼܵܢܵܘ̈ܗܝ ܀>
    text <܃ܡܸܠܹ̈ܐ ܪܓܼܝܼܓܼ ܐ̄ܢܵܐ ܕܐܸܫܕܹܿܐ ܒܣܸܪܹ̈ܐ ܕܲܡܥܲܬܿܕܵܢܵܘ̈ܗܝ>
    text <ܕܛܵܟ ܢܸܬܼܒܲܕܿܪܘܼܢ ܡ̣ܢ ܐܵܘܝܘܼܬܼܵܐ ܕܚܵܫܘܿܫܘܿܬܼܵܐ ܀>
    text <܃ܗܝ̤ ܟܬܼܝܼܫܘܼܬܼܗܘܿܢ ܠܵܐ ܫܵܒܼܩܵܐ ܠܝܼ ܕܐܲܗܡܸܐ ܡܸܢܗܘܿܢ>
    text <ܘܗ̤ܝ ܥܵܨ̇ܝܵܐ ܠܝܼ ܕܐܸܚܠܘܿܛ ܫܸܡܗܘܿܢ ܒܟܼܠܗܘܿܢ ܫܲܪ̈ܒܲܝ ܀>
    text <܃ܒܫܲܪܒܵܐ ܕܚܲܫܹ̈ܐ ܕܚܵܫܘܿܫܘܼܬܲܢ ܚܸܙܩܲܬ̤ ܡܸܠܲܬܼܝ>
    text <ܫܸܡܥܹ̇̄ܬܼ ܚܲܫܵܐ ܘܚܸܠܛܹ̇ܬܼ ܫܲܪܒܹܿܗ ܒܫܲܪܒܵܐ ܕܚܲܫܲܝ̈ܢ ܀>
    text <܃ܒܚܲܫܲܝ̈ܢ ܚܸܫܹ̇ܬܼ ܘܪܲܟܿܒܹܬܼ ܡܸܠܹ̈ܐ ܕܡܲܠ̈ܝܵܢ ܚܲܫܹ̈ܐ>
    text <ܘܲܦܓܲܥ ܠܹܗ ܒܝܼ ܫܲܪܒܵܐ ܕܚܲܫܵܐ ܕܪܲܒܿ ܡ̣ܢ ܚܲܫܹ̈ܐ ܀>
    text <܃ܒܝܼܫܹ̈ܐ ܢܲܬܼܦܲܢܝ ܚܲܫܵܐ ܪܲܒܵܐ ܕܥܲܠ ܥܵܒܼܘܿܕܼܵܐ>
    text <ܘܫܸܒܼܩܹ̇ܬܼ ܕܐܸܬܼܢܸܐ ܚܲܫܝ̈ ܢܲܦܲܫܲܢ ܘܬܸܡܗܹܬܼ ܠܝܼ ܒܹܗ ܀>
    text <܃ܬܸܡܗܵܐ ܐܲܚܕܲܢܝ ܥܲܠ ܗܵܢ ܚܲܫܵܐ ܕܒܲܐܠܵܗܘܼܬܼܵܐ>
    text <ܘܲܙܥܲܪ̣ ܠܹܗ ܒܝܼ ܪܸܢܝܵܐ ܕܚܲܫܲܝ̈ܢ ܒܦܸܚܡܵܐ ܕܝܼܠܹܗ ܀>
    text <܃ܟܒܲܪ ܕܹܝܢ ܥܝܵܪܬܹܿܗ ܕܗܵܢܵܐ ܚܲܫܵܐ ܡܸܬܿܬܲܒܼܥܝܼܢܲܢ>
    text <ܥܲܠ ܗܵܝ̇ ܬܲܩܝܼܦ ܩܪܵܒܼܵܐ ܕܥܲܡܲܡ ܡ̣ܢ ܟܠ ܙܲܒܼܢܝܼ̈ܢ ܀>
    text <܃ܟܒܲܪ ܗܘ̤ ܨܲܥܪܵܐ ܕܚܵܫܘܿܫܘܼܬܼܵܐ ܕܛܵܫܘ ܒܐܝܼܬܼܘܼܬܼܵܐ>
    text <ܗܘ̤ ܡܣܲܪܗܸܒܼ ܠܹܗ ܠܟܲܦܢܵܐ ܘܫܸܒܼܝܵܐ ܥܲܠ ܢܲܦܫܵܬܲܢ ܀>
    text <܃ܟܒܲܪ ܓܘܼܕܵܦܵܐ ܕܛܵܠܘܿܡܘܼܬܼܵܐ ܕܦܲܓܼܪܵܐ ܕܡܸܢܲܢ>
    text <܃ܡܥܝܼܪ ܟܘܼܪ̈ܗܵܢܹܐ ܘܡܲܒܲܥ ܟܹܐܒܹ̈ܐ ܥܲܠ ܗܲܕܵܡܲܝܼ̈ܢ>
    text <܃ܟܒܲܪ ܡܘܼܙܵܓܼܵܐ ܕܥܵܛܹ̇ܐ ܟܝܵܢܹ̈ܐ ܚܲܕܼ ܒܲܐ̄ܚܪܹܢܵܐ>
    text <ܗܘ̤ ܥܵܒܹ̇ܕܼ ܠܹܗ ܠܫܘܼܚܠܵܦ ܙܲܒܼܢܹ̈ܐ ܕܠܵܐ ܢܸܬܿܛܲܟܲܣ ܀>
    text <܃ܟܒܲܪ ܨܘܿܚ̈ܝܵܬܼܵܐ ܕܨܲܚܝܼܘ ܣܲܟܼܠܹ̈ܐ ܠܝܵܕܼܥܲܝ̈ ܩܘܼܫܬܵܐ>
    text <ܗܸܢܹܝܢ ܐܸܢܹܝܢ ܕܲܡ̈ܢܲܕܿܕܼܵܢ ܠܲܢ ܒܟܼܠ ܐܸܣܟܹܿܡܝܼ̈ܢ ܀>
    text <܃ܕܡ̇ܐ ܙܲܟܵܝܵܐ ܕܐܸܫܲܕܼܘ ܥܲܛܠܹ̈ܐ ܡܲܪܲܚܵܐܝܼܬܼ>
    text <ܗܘ̤ ܡܚܲܦܸܛ ܠܹܗ ܠܡܵܘܬܵܐ ܕܢܸܒܲܪ ܩܲܠܝܼܠܵܐܝܼܬܼ ܀>
    text <܃ܛܢܵܢܵܐ ܣܲܟܼܠܵܐ ܕܛܲܢ̣ܘ ܗܸܕܼܝܘܿܛܹ̈ܐ ܒܣܲܟܿܘܼܠܬܼܵܢܹ̈ܐ>
    text <ܗܘ̤ ܡܥܝܪܼ ܪܘܼܓܼܙܵܐ ܘܡܲܒܲܥ ܚܸܡܬܼܵܐ ܘܡܲܝܬܸܿܐ ܩܲܡܨܵܐ ܀>
    text <܃ܗܵܐܠܹܝܢ ܕܲܠܚܵܝ̈ܗܘܿܢ ܠܫܲܝܢܵܐ ܠܪܲܓܿܝܼܙܘܼܬܲܢ>
    text <ܘܗܵܐ ܫܓܼܝܼܫ ܥܵܠܡܵܐ ܒܲܕܼܡܘܼܬܼܝܲܡܵܐ ܒܝܲܕܼ ܡܲܚܫܘܼܠܹ̈ܐ ܀>
    text <܃ܚܲܫܹ̈ܐ ܩܫܲܝܵ̈ܐ ܢܵܩ̇ܫܝܼܢ ܠܐܸܠܦܵܐ ܕܡ̇ܝܘܿܬܼܘܼܬܲܢ>
    text <ܘܠܲܝܬܿ ܡܲܠܵܚܵܐ ܕܝܵ̇ܕܲܥ ܦܘܼܪ̈ܣܹܐ ܕܲܠܡܹܐܝܢ ܫܲܝܢܵܐ ܀>
    text <܃ܒܒܹܝܬܼ ܡܲܚܫܘܼܠܹ̈ܐ ܕܠܵܐ ܝܼܕܲܥܬܼܵܐ ܩܵܐܹ̇ܡ ܓܸܢܣܲܢ>
    text <ܘܠܲܝܬ ܒܹܗ ܒܓܸܢܣܲܢ ܩܹܘܒܲܪܢܹܝܛܵܐ ܡܫܲܠܸܐ ܪܘܼܓܼܙܵܐ ܀>
    text <܃ܠܲܝܬܿ ܕܲܡܫܲܝܸܢ ܪܘܼܓܼܙܵܐ ܕܚܲܫܹ̈ܐ ܕܠܘܼܩܒܲܠ ܐ̄ܢܵܫܵܐ>
    text <ܘܠܲܝܬܿ ܕܲܡܪܲܟܸܿܟ ܟܹܐܒܼܵܐ ܩܲܫܝܵܐ ܕܚܸܡܬܼܵܐ ܩܫܝܼܬܼܵܐ ܀>
    text <܃ܒܚܸܡܬܼܵܐ ܩܫܝܼܬܼܵܐ ܠܚܝܼܡܝܼܢ ܐ̄ܢܵܫܵܐ ܠܲܒܼܢܲܝ̈ܢܵܫܵܐ>
    text <ܘܗܵܘ̇ ܡܸܫܬܲܒܲܚ ܕܝܵ̇ܕܲܥ ܦܘܼܪ̈ܣܹܐ ܠܡܸܓܼܡܲܪ ܪܘܼܓܼܙܹܗ ܀>
  block
    text <܃ܒܢܸܟܼܠܵܐ ܢܵܨ̇ܚܝܼܢ ܐܵܦ ܡܸܬܼܩܲܠܣܝܼܢ ܢܲܟܿܘܼܠܬܼܵܢܹ̈ܐ>
    text <ܘܕܲܨܢܝܼܥ ܣܲܓܿܝܼ ܡܝܲܩܲܪ ܣܲܓܿܝܼ ܒܹܝܬܼ ܟܲܕܵܒܹ̈ܿܐ ܀>
    text <܃ܙܹܐܦܵܐ ܡܲܨܠܲܚ ܛܵܒܼ ܡ̣ܢ ܩܘܼܫܬܵܐ ܒܙܲܒܼܢܲܢ ܒܝܼܫܵܐ>
    text <ܘܟܲܕܵܒܼܘܼܬܼܵܐ ܪܚܝܼܡܵܐ ܝܲܬܿܝܼܪ ܡ̣ܢ ܟܹܐܢܘܼܬܼܵܐ ܀>
    text <܃ܠܲܝܬܿ ܟܹܐܢܘܼܬܼܵܐ ܘܠܵܐ ܟܠ ܟܠܹܗ ܘܠܵܐ ܒܚܲܕܼ ܬܸܓܼܡܵܐ>
    text <ܕܐܵܦ ܫܲܪܝܼܪܹ̈ܐ ܠܵܐ ܫܲܪܝܼܪܝܼܢ ܠܦܘܼܬܼ ܕܲܣܒܼܝܼܪܝܼܢ ܀>
    text <܃ܫܸܓܼܡܵܐ ܕܵܒܲܪ ܠܟܼܠܗܘܿܢ ܬܸܓܼܡܹ̈ܐ ܛܵܒܹ̈ܐ ܘܒܼܝܼܫܹ̈ܐ>
    text <ܐܵܦ ܗ̤ܝ ܛܵܒܼܬܼܵܐ ܡܙܝܼܓܼܵܐ ܗ̄ܝ ܒܝܼܫܬܵܐ ܥܲܡ ܛܵܒܼܘܼܬܼܵܗ̇ ܀>
    text <܃ܠܲܝܬܿ ܒܲܫܪܵܪܵܐ ܫܪܵܪܵܐ ܕܲܕܟܸܐ ܡ̣ܢ ܟܘܼ̈ܬܼܡ̇ܬܼܵܐ>
    text <ܟܲܕܼ ܠܲܝܬܼܿ ܐ̄ܢܵܫܵܐ ܕܠܵܘ ܒܲܪ ܐ̄ܢܵܫܵܐ ܗ̄ܘ̣ ܘܚܲܫܵܘ̈ܗܝ ܥܲܡܹܗ ܀>
    text <܃ܒܚܲܫܹ̈ܐ ܡܟܲܬܿܡ ܟܠܹܗ ܓܸܢܣܵܐ ܐܵܕܼܵܡ̇ܝܵܐ>
    text <ܘܐܲܝܢܵܘ ܐܵܕܼܵܡ ܕܠܵܘ ܐܲܕܿܡܬܼܵܐ ܗ̄ܘ̣ ܪܘܼܕܵܒܼ ܦܲܓܼܪܹܗ ܀>
    text <܃ܚܲܕܼ ܗ̄ܘ̣ ܐܵܕܼܵܡ ܕܠܵܐ ܐܸܬܼܟܲܬܲܡ ܒܐܵܕܼܵܡ̇ܬܹ̈ܗ>
    text <ܗܵܘ̇ ܕܲܫܓܼܝܼܫܝܼܢ ܣܲܟܼܠܹ̈ܐ ܒܫܲܪܒܵܐ ܕܦܲܓܼܪܵܢܘܼܬܹܗ ܀>
    text <܃ܚܲܕܼ ܗ̄ܘ̣ ܕܚܲܣܢܹ̣ܗ ܠܩܹܐܪܣܵܐ ܩܲܫܝܵܐ ܕܚܵܫܘܿܫܘܼܬܼܵܐ>
    text <ܗܵܘ̇ ܕܲܒܼܚܲܫܹܗ ܡܲܚܝܼܢ ܥܲܛܠܹ̈ܐ ܠܠܵܐ ܚܵܫܘܿܫܵܐ ܀>
    text <܃ܚܲܕܼ ܗ̄ܘ̣ ܕܲܙܟܼܵܐ ܘܣܵܗܹ̇ܕܼ ܦܘܼܡܹܗ ܕܗܘ̤ܝܘܼ ܕܲܙܟܼܵܐ>
    text <ܡ̇ܕܹܝܢ ܓܼܠܝܵܐ ܗ̄ܝܼ ܕܠܲܝܬܿ ܙܲܟܝܵܐ ܐܸܠܵܐ ܐܸܢ ܚܲܕܼ ܀>
    text <܃ܠܲܝܬܿ ܙܲܟܸܝܵܐ ܘܝܲܬܼܝܼܪܵܐܝܼܬܼ ܒܗܵܢܵܐ ܙܲܒܼܢܵܐ>
    text <ܕܙܲܒܿܢܵܗ̇ ܟܠܢܵܫ ܠܫܲܪܝܼܪܘܼܬܼܵܐ ܒܡܲܣܲܒ ܒܐܲܦܹ̈ܐ ܀>
    text <܃ܒܡܲܣܲܒܼ ܒܐܲܦܹ̈ܐ ܩܵܐܹ̇ܡ ܟܠܢܵܫ ܒܐܲܦܲܝ̈ ܚܲܒܼܪܹܗ>
    text <ܘܐܲܝܟ ܛܼܠܵܠܵܐ ܥܸܵܒܼܪ̈ܵܢ ܥܵܒܼܪ̈ܵܢ ܡܸܠܹ̈ܐ ܕܠܵܐ ܣܘܼܥܪ̈ܵܢܹܐ ܀>
    text <܃ܡܸܠܹ̈ܐ ܡܙ̇ܘܸܕܼ ܪܵܚܡܵܐ ܠܪܵܚܡܹܗ ܘܚܲܒܼܪܵܐ ܠܚܲܒܼܪܹܗ>
    text <ܫܠܵܡ ܠܝܼ ܫܠܵܡ ܠܵܟ ܘܠܲܝܬܿ ܣܘܼܥܪܵܢܵܐ ܕܐܝܼܬܼ ܒܹܗ ܫܠܵܡܵܐ ܀>
    text <܃ܒܦܘܼܡ̇ܐ ܒܲܚܚܘܿܕܼ ܡܫܲܠܸܡ ܦܘܼܡ̇ܐ ܠܦܘܼܡ̇ܐ ܟܢܵܬܹܗ>
    text <ܘܗܵܘܢܵܐ ܠܵܐ ܪܓܼܝܼܫ ܕܐܸܡܲܬܼܝ ܫܲܠܸܡ ܦܘܼܡ̇ܐ ܠܦܘܼܡ̇ܐ ܀>
    text <܃ܗܵܟܲܢ ܐܝܼܬܼܵܘܗܝ ܚܘܼܒܵܐ ܒܕܼܵܪܲܢ ܢܲܟܿܘܼܠܬܼܵܢܵܐ>
    text <ܘܲܢܟܼܝܼܠܵܐܝܼܬܼ ܫܵܪܹܐ ܘܚܵܙܹ̇ܩ ܒܟܼܠ ܣܘܼܥܪ݁ܵܢܝܼܢ ܀>
    text <܃ܒܗܵܕܹܐ ܐܵܬ̇ܐ ܕܨܵܪܲܬ̤ ܡܸܠܲܬܼܝ ܨܹܝܕܼ ܕܘܼܒܵܪܲܢ>
    text <ܘܛܵܟ ܠܵܐ ܣܸܦܩܲܬ̤ ܠܲܡܕܲܡ̇ܘ ܕܘܼܡܝܵܐ ܠܕܼܘܼܡܝܵܐ ܀>
    text <܃ܠܲܝܬܿ ܨܲܝܵܪܵܐ ܕܣܵܦܹ̇ܩ ܕܲܢܨܘܼܪ ܕܘܼܡܝܹܗ ܕܥܵܘ̣ܠܲܢ>
    text <ܒܲܕܼܣܲܓܿܝܼ̈ܐܵܢ ܙܢܲܝ̈ ܒܝܼܫܵܬܹ̈ܗ ܡ̣ܢ ܣܲܡܡܵܢܵܘ̈ܗܝ ܀>
    text <܃ܠܵܐ ܡܸܬܼܡܲܢ̈ܝܵܢ ܐܘܼ ܡ̇ܢ̈ܘܵܬܼܵܐ ܕܲܫܟܼܝܼܪ̈ܵܬܲܢ>
    text <ܒܲܕܼܠܲܝܬܿ ܣܵܦܪܵܐ ܕܢܹܐܚܘܿܕܼ ܣܵܟܼܗܹܝܢ ܒܓܼܵܘ ܨܸܒܼܥܵܬܹ̈ܗ ܀>
    text <܃ܒܨܝܼܪܵܐ ܐܝܼܕܼܵܐ ܕܬܹܐܚܘܿܕܼ ܩܸܫܬܹܿܗ ܕܕܼܵܪܲܢ ܒܝܼܫܵܐ>
    text <ܘܲܡܚܝܼܠ ܦܘܼܡ̇ܐ ܕܢܸܬܼܢܸܐ ܡܸܠܹ̈ܐ ܕܟܲܕܵܒܼܘܼܬܹܗ ܀>
    text <ܟܲܕܵܒܼܘܼܬܼܵܐ ܡܲܠ݁̈ܝܵܢ ܡܸܠܹ̈ܐ ܕܠܵܐ ܣܘܼܥܪ̈ܵܢܝܼܢ܃>
  block
    text <ܘܲܕܼܠܵܐ ܡܟܲܕܸܿܒܼ ܠܵܐ ܡܸܬܼܐܲܫܪܵܐ ܟܲܕܵܒܼܘܼܬܹܗ ܀>
    text <܃ܚܣܵܡܵܐ ܘܚܘܼܪܵܐ ܠܒܼܝܼܫܝܼܢ ܢܘܼܡܹܐ ܕܟܼܠ ܐܲܬܼܪ̈ܵܘܵܢ>
    text <ܘܠܲܝܬܿ ܣܘܼܥܪܵܢܵܐ ܕܠܵܐ ܒܹܗ ܐܸܢܘܿܢ ܘܗܘ̤ ܨܹܐܕܲܝܗܘܿܢ ܀>
    text <܃ܚܲܪܡ̇ܢܵܐ ܚܵܙ̇ܩܝܼܢ ܘܫܵܪܹܝܢ ܒܣܘܼܥܪ݁ܵܢܲܝܗܘܿܢ>
    text <ܘܐܲܝܟ ܨܸܒܼܝܵܢܗܘܿܢ ܨܵܒܹ̇ܝܢ ܕܲܢܩܘܼܡ ܥܵܠܡܵܐ ܘܥܲܡܠܹܐ ܀>
    text <܃ܒܚܘܼܬܼܪܵܐ ܣܵܥܲ݁ܪ ܚܬܝܼܪ ܪܸܥܝܵܢܵܐ ܐܲܝܕܵܐ ܕܣܵܥ̇ܲܪ>
    text <ܘܚܵܣܘܿܡܘܼܬܼܵܐ ܡܠܸܐ ܚܲܣܵܡܵܐ ܠܘܼܩܒܲܠ ܟܠܢܵܫ ܀>
    text <܃ܬܪܹܝܢ ܐܲܪ̈ܝܵܘܵܢ ܒܲܥܪܝܼܪ݁ܵܝܹܐ ܫܪܹܝܢ ܥܲܡ ܐ̄ܢܵܫܵܐ>
    text <ܘܠܵܐ ܐ̄ܢܵܫ ܝܵ̇ܕܲܥ ܕܲܢܚܘܼܪ ܫܲܦܝܼܪ ܒܣܘܼܪ̈ܚܵܢܲܝܗܘܿܢ ܀>
    text <܃ܚܒܼܵܠܵܐ ܪܲܒܵܐ ܥܒ݂ܲܕܼܘ ܒܲܒܼܪܝܼܬܼܵܐ ܘܬܼܘܼܒܼ ܥܵܒܼ̇ܕܿܝܼܢ ܒܵܗ̇>
    text <ܘܠܲܝܬܿ ܕܡܸܬܼܒܲܝܲܢ ܘܪܵܢܹ̇ܐ ܘܚܵܐܹ̇ܫ ܥܲܠ ܚܘܼܒܵܠܗܘܿܢ ܀>
    text <܃ܒܲܥܪܝܼܪܵܐܝܼܬܼ ܢܵܗ̇ܡܝܼܢ ܟܠܢܵܫ ܒܚܘܼܒܵܠܲܝ̈ܗܘܿܢ>
    text <ܘܙܵܝܥ̇ܝܼܬ ܘܢܵܝ̇ܕܲܝܼܢ ܒܲܝܢܵܬܼ ܐ̄ܢܵܫܵܐ ܐܲܝܟ ܚܲܝ̈ܘܵܬܼܵܐ ܀>
    text <܃ܠܵܐ ܚܝܼܠ ܩܵܠܵܐ ܕܐܲܪ̈ܝܵܘܵܬܼܵܐ ܥܲܠ ܚܲܝ̈ܘܵܬܼܵܐ>
    text <ܐܲܝܟ ܕܲܕܚܝܼܠܝܼܢ ܚܣܵܡܵܐ ܘܚܘܼܬܼܪܵܐ ܥܲܠ ܐ̄ܢܵܫܵܘܼܬܼܵܐ ܀>
    text <܃ܠܵܐ ܣܲܓܸܿܦܬܼܵܗ̇ ܚܲܝܘܲܬܼ ܫܸܢܵܐ ܠܚܲܝܘܲܬܼ ܫܸܢܵܐ>
    text <ܐܲܝܟ ܣܘܼܓܼܦܵܢܹ̈ܐ ܕܣܲܓܸܿܦܘ ܐ̄ܢܵܫܵܐ ܠܲܒܼܢܲܝ̈ܢܵܫܵܐ ܀>
    text <܃ܠܵܐ ܐܸܬܼܢܲܟܲܝܲܬ̤ ܬܘܼܒܼ ܦܵܪܲܚܬܼܵܐ ܡ̣ܢ ܦܵܪܲܚܬܼܵܐ>
    text <ܐܲܝܟ ܢܸܟܼܝܵܢܵܐ ܕܐܲܟܿܝܼܘ ܪ̈ܵܚܡܹܐ ܠܚܒܿܝܼܒܲܝ̈ܗܘܿܢ ܀>
    text <܃ܡܝܲܬܲܪ ܫܲܝܢܵܐ ܕܠܵܐ ܡܲܠܵܠܹ̈ܐ ܡ̣ܢ ܕܲܡܠܝܼܠܹ̈ܐ>
    text <ܘܲܢܛܝܼܪ ܚܘܼܒܵܐ ܒܲܟܼܝܵܢܲܝ̈ܗܘܿܢ ܛܵܒܼ ܡ̣ܢ ܨܹܐܕܲܝܢ ܀>
    text <܃ܒܸܕܼܝܵܐ ܡܲܠܝܵܐ ܡܸܠܬܼܵܐ ܕܐܸܡ̇ܪܹܬܼ ܐܸܢ ܫܲܪܝܼܪܵܐ>
    text <ܕܲܒܼܫܲܬܼܿܝܼܩܹ̈ܐ ܩܲܝܵܡ ܚܘܼܒܵܐ ܘܒܲܢ ܠܵܐ ܐܝܼܬܼܵܘܗܝ ܀>
    text <܃ܘܬܼܘܼܒܼ ܢܸܬܼܒܲܝܲܢ ܒܡܸܠܬܼܵܐ ܕܲܥܠܲܝܢ ܘܐܵܦܸܢ ܗܵܫܵܐ>
    text <ܘܢܲܥܸܠ ܚܲܫܹ̈ܐ ܥܲܠ ܣܘܼܥܪ݁ܵܢܹܐ ܕܚܵܫܘܿܫܘܼܬܲܢ ܀>
    text <܃ܒܚܲܫܵܐ ܢܸܒܼܣܘܿܪ ܠܚܲܫܲܝ̈ ܢܲܦܫܲܢ ܘܡܘܿܡܲܝ̈ ܦܲܓܼܪܲܢ>
    text <ܘܛ̇ܟ ܢܸܬܼܐܲܣܸܐ ܡ̣ܢ ܚܵܘ̈ܒܵܬܼܵܐ ܕܦܲܓܼܪܵܐ ܘܢܲܦܫܑܵܐ ܀>
    text <܃ܒܟܹܐܢܘܼ ܢܹܐܡܲܪ ܕܝܼܢܵܐ ܟܹܐܢܵܐ ܥܲܡ ܪܸܥܝܵܢܲܢ>
    text <ܕܸܟܼܒܲܪ ܢܸܓܼܗܸܐ ܡ̣ܢ ܗܵܘ̇ ܕܝܼܢܵܐ ܕܠܵܐ ܫܘܼܠܵܡܵܐ ܀>
    text <܃ܕܝܼܢܵܐ ܕܢܲܦܫܲܢ ܟܬܼܝܼܒܼ ܕܲܡܒܲܛܸܠ ܕܝܼܢܵܐ ܕܲܥܬܼܝܼܕܼ>
    text <ܡ̇ܕܹܝܢ ܝܲܨܪܲܢ ܠܒܼܝܼܟ ܒܹܝܬܼ ܕܝܼܢܵܐ ܕܲܬܼܢܵܢ ܘܕܲܠܗܲܠ ܀>
    text <܃ܬܵܐ ܒܲܪܢܵܫܵܐ ܡܲܠܟܵܐ ܕܐܲܚܝܼܕܼ ܬܪܹܝܢ ܒܹܝܬܼ ܕܝܼܢܹ̈ܐ>
    text <ܫܪܝܼ ܣܘܼܥܪ̈ܵܢܲܝܟ ܘܚܲܪܲܪ ܢܲܦܫܵܟ ܡ̣ܢ ܥܸܕܼܠܵܝܵܐ ܀>
    text <܃ܒܕܼܝܼܢܵܐ ܕܲܢܼܢܵܢ ܚܲܝܸܒܼ ܐܲܢ̄ܬܿ ܠܵܟ ܐܲܝܟ ܨܼܒܼܝܵܢܵܟ>
    text <ܕܠܵܐ ܬܸܬܼܚܲܝܲܒܼ ܒܕܼܝܼܢܵܐ ܕܠܲܝܬܿ ܒܹܗ ܨܸܒܼܝܵܢ ܢܲܦܫܵܟ ܀>
text <ܥܲܠ ܡܲܥܡܘܿܕܼܝܼܬܼܵܐ>
  block
    text <ܥܲܠ ܡܲܥܡܘܿܕܼܝܼܬܼܵܐ>
  block
    text <ܡܐܡܪܐ ܕܥܣܪܝܢ ܘܬܪܝܢ>
    text <ܥܲܠ ܡܲܥܡܘܿܕܼܝܼܬܼܵܐ>
    text <ܥܘܼܢܵܝܵܐ>
    text <ܒܪܝܼܟ ܡܲܒܿܘܼܥܵܐ ܕܲܪܕܼܵܐ ܥܲܠ ܝܘܿܪܕܿܢܵܢ܃ ܘܐܸܫܬܼܝܼ ܐܵܕܼܵܡ ܘܥܸܒܼܪܲܬ̤>
    text <܃ܨܲܗܝܘܼܬܹܗ܃ ܐܲܚܲܝ̈>
  block
    text <܃ܡܲܢ̣ܘ ܣܵܦܹ̇ܩ ܕܢܸܦܪܘܿܥ ܚܘܼܒܵܐ ܠܡܲܬܼܩܸܢ ܟܠܵܐ>
    text <ܕܐܸܬܼܵܐ ܒܚܘܼܒܹܿܗ ܕܢܵܘܠܸܕܼ ܐ̄ܢܵܫܵܐ ܪܘܼܚܵܢܵܐܝܼܬܼ ܀>
    text <܃ܙܥܘܿܪ ܗ̄ܘ̣ ܦܘܼܡ̇ܐ ܘܥܘܼܡܩܵܐ ܕܢܵܘܕܸܿܐ ܥܲܡܲܢ>
    text <ܠܚܹܝܠ ܒܵܪܘܿܝܵܐ ܕܚܲܕܸܿܬܼ ܨܲܠܡܲܢ ܘܲܥ̣ܛܵܐ ܥܵܘ̣ܠܲܢ ܀>
    text <܃ܐܲܝܟ ܕܲܒܼܟܼܘܼܪܵܐ ܢܲܣܟܹܿܗ ܠܨܲܠܡܲܢ ܒܡܲܥܡܘܿܕܼܝܼܬܼܵܐ>
    text <ܘܲܚܠܵܦ ܡܸܕܼܪܲܢ ܥܲܒܼܕܲܢ ܕܲܗܒܼܵܐ ܪܘܼܚܵܢܵܝܵܐ ܀>
    text <܃ܪܘܼܚܵܢܵܐܝܼܬܼ ܨܒܼܵܐ ܕܲܢܨܘܼܪܲܢ ܕܠܵܐ ܣܲܡܡܵܢܹ̈ܐ>
    text <ܕܠܵܐ ܬܘܼܒܼ ܬܸܫܚܲܬܼ ܦܲܐܝܘܼܬܼ ܨܲܠܡܵܢ ܒܡܵܝܘܿܬܼܘܼܬܼܵܐ ܀>
    text <܃ܐܘܿ ܨܲܝܵܪܵܐ ܕܨܵܐܲܪ ܨܲܠܡܹ̈ܐ ܒܕܲܦܵܐ ܕܡܲܝܵ̈ܐ>
    text <ܘܠܵܐ ܡܸܬܼܥܵܘܟܼܵܐ ܐܘܼܡܵܢܘܼܬܹܗ ܡ̣ܢ ܕܲܠܩܘܼܒܼܠܵܐ ܀>
    text <܃ܐܘܿ ܐܘܼܡ̇ܢܵܐ ܕܢܵܦܲ̄̇ܚ ܪܘܼܚܵܐ ܕܠܵܐ ܒܐܝܼ̈ܕܝܵܐ>
    text <ܘܙܵܪܲܥ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܒܡܵܝܘܿܬܘܼܬܼܵܐ ܀>
    text <܃ܐܹܝܘ ܦܘܼܩܕܵܢܵܐ ܕܲܦܫܝܼ̈ܩܵܢ ܠܹܗ ܟܠ ܥܲܣ̈ܩܵܬܼܵܐ>
    text <ܘܡܲܩܢܸܐ ܚܲܝܠܵܐ ܠܲܡܚܝܼ̈ܠܵܬܼܵܐ ܒܚܹܝܠ ܪܲܒܿܘܼܬܹܗ ܀>
    text <܃ܐܹܝܘ ܨܸܒܼܝܵܢܵܐ ܕܩܵܕܹ̇ܡ ܪܸܡܙܹܗ ܠܣܵܥܘܿܪܘܼܬܹܗ>
    text <ܘܥܲܕܼܠܵܐ ܢܸܵܒܼܪܸܐ ܚܙ̣ܵܝܗܝ ܒܝܼܕܲܥܬܹܗ ܠܗܵܘ̇ ܡ̇ܐ ܕܲܒܼܪܵܐ ܀>
    text <܃ܚܙܸܐ ܗ̄ܘ̣ܵܐ ܠܪܸܡܙܹܗ ܗܵܢ ܨܸܒܼܝܵܢܵܐ ܕܚܵܘܝܼ ܨܹܐܕܲܝܢ>
    text <ܘܒܹܗ ܚܵܐ̇ܪ ܗ̄ܘ̣ܵܐ ܥܲܕܼܠܐ ܢܸܒܼܪܹܝܢ ܒܪܵܫܝܼܬܼ ܕܲܒܼܪܵܢ ܀>
    text <܃ܩܕܼܵܡ ܬܘܼܩܵܢܹܗ ܨܝܼܪ ܗ̄ܘ̣ܵܐ ܩܕܼܵܡܘܗܝ ܨܠܸܡ ܚܘܼܕܵܬܲܢ>
    text <ܘܥܲܡ ܐܝܼܬܼܘܼܬܹܗ ܐܝܼܬܼ ܗ̄ܘ̣ܵܐ ܒܠܸܒܹܿܗ ܕܗܵܕܹܐ ܢܸܥܒܸܿܕܼ ܀>
  block
    text <܃ܒܚܸܟܼܡܵܐ ܣܲܥܪܵܗ̇ ܐܲܝܟ ܡ̇ܐ ܕܲܦܐܹܐ ܠܝܵܕܲܥ ܟܠܵܐ>
    text <ܘܚܲܟܿܝܼܡܵܐܝܼܬܼ ܓܡ݂ܲܪ ܨܸܒܼܝܵܢܹܗ ܘܚܵܘܝܼ ܚܲܝܠܹܗ ܀>
    text <܃ܒܪܝܼܬܼܵܐ ܕܬܸܢܝܵܐ ܒܪ̣ܵܐ ܠܲܒܼܪܝܼܬܼܵܐ ܕܲܒܼܪܵܐ ܒܪܵܫܝܼܬܼ>
    text <ܘܢܲܦܸܨ ܡܸܢܵܗ̇ ܥܲܬܿܝܼ̈ܩܵܬܼܵܐ ܕܡ̇ܝܘܬܼܘܼܬܼܵܐ ܀>
    text <܃ܫܘܼܚܬܵܐ ܕܥܵܘ̣ܠܵܐ ܨܒܼ݂ܵܐ ܕܲܢܟܲܦܲܪ ܡ̣ܢ ܡ̇ܝܘܿܬܹ̈ܐ>
    text <ܘܐܵܘܚܸܕܼ ܪܸܡܙܹܗ ܐ̄ܣܦܘܼܓܵܐ ܕܪܘܼܚܵܐ ܒܐܝܼܕܼܵܐ ܕܦܲܓܼܪܲܢ ܀>
    text <܃ܡܲܢ ܗ̄ܘ̣ ܣܵܡܹ݂ܗ ܠܨܸܒܼܝܵܢ ܚܘܼܒܹܿܗ ܕܲܠܘܵܬܼ ܓܸܢܣܲܢ>
    text <ܘܲܠܫܝܼܛܘܼܬܲܢ ܥܒ݂ܲܕܼ ܫܲܠܝܼܛܹ̈ܐ ܚܸܟܼ̈ܡܵܬܹܗ ܀>
    text <܃ܡܸܢܹܗ ܕܡܸܕܼܪܲܢ ܥܒ݂ܲܕܼ ܓܹܐܙܲܒܼܪܹ̈ܐ ܕܲܣܬܼܝܼܪ̈ܵܬܹܗ>
    text <ܘܡܸܢܹܗ ܐܲܩܝܼܡ ܐܲܦܸܛܪ̈ܘܿܦܹܐ ܠܡܸܬܲܠ ܚܲܝܹ̈ܐ ܀>
    text <܃ܟܵܡܢܹ̈ܐ ܓܒܼ݂ܵܐ ܠܹܗ ܐܲܝܟ ܡܸܨܥܵܝܹ̈ܐ ܒܹܝܬܼ ܠܹܗ ܠܥܲܡܲܢ>
    text <ܘܫܲܕܿܪ ܐܸܢܘܿܢ ܒܐܝܼܙܓܲܕܿܘܼܬܼܵܐ ܕܲܠܘܵܬܼ ܐ̄ܢܵܫܵܐ ܀>
    text <܃ܠܗܘܿܢ ܗ̄ܘ̣ ܝܲܗ̣̄ܒܼ ܗ̄ܘ̣ܵܐ ܛܲܒܼܥܵܐ ܪܲܒܵܐ ܕܐܲܠܵܗܘܼܬܹܗ>
    text <ܕܲܢܚܲܬܿܡܘܼܢ ܒܹܗ ܣܵܥܘܿܪܘܼܬܼܵܐ ܕܚܘܼܕܵܬܼ ܟܠܵܐ ܀>
    text <܃ܠܗܘܿܢ ܗ̄ܘ̣ ܐܲܓܼܥܸܠ ܥܘܼܬܼܪܵܐ ܕܪܘܼܚܵܐ ܕܠܵܐ ܡܸܣܬܲܝܒܲܟ>
    text <ܕܲܢܦܲܠܓܼܘܼܢܵܝܗܝ ܚܘܼܒܵܢܵܐܝܼܬܼ ܠܦܘܼܬܼ ܪܲܒܿܘܼܬܹܗ ܀>
    text <܃ܐܘܼܡ̇ܢܘܼܬܼܵܐ ܪܘܼܚܵܢܝܵܬܵܐ ܐܲܠܸܦ ܐܸܢܘܿܢ>
    text <ܕܢܸܗܘܘܿܢ ܨܵܝ̇ܪܝܼܢ ܨܠܸܡ ܚܲܝܘܼܬܼܵܐ ܒܪܲܦܵܐ ܕܡܲܝ̈ܵܐ ܀>
    text <܃ܐܹܝܘ ܦܲܓܼܪ̈ܵܢܹܐ ܨܵܝܪ̈ܲܝ ܪܘܼܚܵܐ ܕܠܵܐ ܒܐܝܼ̈ܕܲܝܵܐ>
    text <ܐܹܝܘ ܡ̇ܝܘܿܬܹ̈ܐ ܡܡܲܕܲܟܲܝ̈ ܚܲܝܹ̈ܐ ܒܡܵܝܘܿܬܼܘܼܬܼܵܐ ܀>
    text <܃ܐܹܝܘ ܟܵܗܢܘܼܬܼܵܐ ܟܡܵܐ ܐܸܬܼܥܲܠܝܲܬ̤ ܠܥܸܠ ܡ̣ܢ ܟܠܵܐ>
    text <ܘܐܸܚܕܲܬ̤ ܢܘܼܡܹܐ ܒܪܵܘܡ̇ܐ ܘܥܘܼܡܩܵܐ ܒܚܹܝܠ ܗܵܘ̇ ܕܲܓܼܒܼܵܗ̇ ܀>
    text <܃ܐܹܝܘ ܬܸܕܡܘܼܪܬܵܐ ܕܪܲܒ ܗ̄ܘ̣ ܬܲܗܪܵܗ̇ ܡ̣ܢ ܬܲܫܥܝܼܬܼܵܐ>
    text <ܕܡ̇ܝܘܿܬܼܘܼܬܼܵܐ ܬܚܸܐ ܗܝ̤ ܠܵܗܿ ܐܲܝܟ ܕܲܒܼܕܼܝܼܠܵܗ̇ ܀>
    text <܃ܐܹܝܘ ܨܸܒܼܝܵܢܵܐ ܕܬܲܚܬܿܝܼ ܢܲܦܫܵܗ ܨܝܕܼ ܬܘܼܩܵܢܵܘ̈ܗܝ>
    text <ܘܣܵܡܹ݂ܗ ܠܥܬܼܪܹܗ ܒܐܝܼܕܼܵܐ ܕܒܸܣܪܵܐ ܕܬܲܥܬܲܪ ܗܝ̤ ܠܵܗ̇ ܀>
    text <܃ܐܹܝܘ ܒܵܪܘܿܝܵܐ ܕܐܸܬܼܵܐ ܘܚܲܪܲܕܼ ܒܵܪܘܿܝܘܼܬܹܗ>
    text <ܘܐܵܘܚܸܕܼ ܩܲܢܝܵܐ ܠܲܥ̇ܒܼܵܕܼ ܐܝܼܕܼܵܘ̈ܗܝ ܕܲܢܨܘܼܪ ܗܘ̤ ܠܹܗ ܀>
    text <܃ܡܲܢ ܠܵܐ ܢܸܬܼܗܲܪ ܒܪܲܘܼܬܼ ܚܘܼܒܵܐ ܕܒܲܣܝܼܡܘܼܬܹܗ>
    text <ܕܥܲܒܼܕܹܿܗ ܠܡܸܕܼܪܲܢ ܒܵܪܹܐ ܒܪܝܼܬܼܵܐ ܒܕܼܘܼܡܝܵܐ ܕܝܼܠܹܗ ܀>
    text <܃ܡܲܢ ܠܵܐ ܢܵܘܕܸܐ ܠܲܒܼܛܝܼܠܘܼܬܹܗ ܕܲܠܘܵܬܼ ܓܸܢܣܲܢ>
    text <ܕܪܲܡܪܸܡ ܫܸܦܠܲܢ ܥܲܡ ܐܝܼܬܿܘܼܬܹܗ ܕܠܵܐ ܡܸܬܿܕܵܪܟܵܐ ܀>
    text <܃ܠܹܗ ܠܲܟܼܝܵܢܲܢ ܝܲܗ̣̄ܒܼ ܫܘܼܠܛܵܢܵܐ ܥܲܡ ܚܘܼܕܵܬܹܗ>
    text <ܕܗܘ̤ ܠܹܗ ܢܸܒܼܪܵܐ ܒܪܝܼܬܼܵܐ ܚܕܲܬܵܐ ܕܠܠܵܐ ܡܵܝܘܿܬܹ̈ܐ ܀>
    text <܃ܚܹܝܠ ܚܲܝܘܼܬܼܵܐ ܢܦܲܚ̣ ܒܹܗ ܒܦܲܓܼܪܲܢ ܡ̇ܘܠܸܕܼ ܚܲܫܹ̈ܐ>
    text <ܘܫܲܪܝܼ ܡܬܲܪܓܸܿܡ ܪ̈ܘܼܚܵܢܝܼܬܼܵܐ ܕܠܵܐ ܚܲܙ̈ܝܵܢ ܠܹܗ ܀>
    text <܃ܐܘܼܡ̇ܢܘܼܬܼܵܐ ܕܒܼܵܪܘܿܝܘܼܬܹܗ ܚܵܘܝܼ ܠܢܲܦܫܲܢ>
    text <ܘܲܩܢܵܬ̤ ܚܲܝܠܵܐ ܕܬܸܒܼܪܸܐ ܒܪܝܼܬܼܵܐ ܐܲܝܟ ܒܵܪܘܿܝܵܐ ܀>
  block
    text <܃ܒܡܸܠܬܼܵܐ ܕܡܸܢܹܗ ܨܵܝܪܵܐ ܐ̄ܢܵܫܵܐ ܒܥܘܼܒܵܐ ܕܡܲܝ̈ܵܐ>
    text <ܘܡܲܪܲܟܿܒܼܵܐ ܠܗܘܿܢ ܪܘܼܚܵܢܵܐܝܼܬܼ ܕܠܵܐ ܒܐܝܼ̈ܕܲܝܵܐ ܀>
    text <܃ܦܘܼܪܣܵܐ ܗ̄ܘ̣ ܗܵܢܵܐ ܕܪܵܡ ܒܘܼܕܵܩܹܗ ܡ̣ܢ ܬܲܫܥܝܼܬܼܵܐ>
    text <ܘܨܸܒܼܝܵܢ ܟܲܣܝܵܐ ܡܨܸܐ ܕܲܢܬܲܢܹܝܘܗܝ ܐܲܟܼܡܵܐ ܐܝܼܿܬܼܵܘܗܝ ܀>
    text <܃ܒܫܲܦܝܘܼܬܼ ܢܵܦܫܵܐ ܡܨܸܐ ܪܸܥܝܵܢܵܐ ܕܢܸܬܼܒܲܩܸܐ ܒܹܗ>
    text <ܘܲܚܠܵܦ ܥܲܝܢܹ̈ܐ ܒܗܵܘܢܵܐ ܚܵܙܹ̇ܐ ܠܝܲܩܝܼܪܘܼܬܹܗ ܀>
    text <܃ܝܲܩܝܼܪ ܫܲܪܒܹܿܗ ܘܠܵܐ ܡܸܬܼܡܲܠܲܠ ܦܲܓܼܪܵܢܵܐܝܼܬܼ>
    text <ܘܪܵܡ̇ܐ ܒܥܵܬܹܐ ܘܠܵܐ ܡܸܬܿܕܲܪܟܵܐ ܐܲܪܥܵܢܵܐܝܼܬܼ ܀>
    text <܃ܪܘܼܚܵܢܵܐܝܼܬܼ ܡܪܲܟܲܒܼ ܫܲܪܒܵܐ ܕܚܘܼܕܵܬܼ ܨܲܠܡܲܢ>
    text <ܘܐܸܠܵܐ ܒܪܘܼܚܵܐ ܠܵܐ ܡܨܸܐ ܦܘܼܡ̇ܐ ܡܬܲܓܸܿܡ ܫܲܪ̈ܒܵܘܗܝ ܀>
    text <܃ܫܡܲܝܵܢܵܐܝܼܬܼ ܡܲܕܸܿܟ ܣܲܡ̇ܐ ܠܟܹܐܒܹܗ ܕܥܵܘ̣ܠܲܢ>
    text <ܘܐܸܢ ܠܵܐ ܣܵܠܹ̇ܩ ܗܵܘܢܵܐ ܠܪܵܘܡ̇ܐ ܠܵܐ ܚܵܙܹ̇ܐ ܠܹܗ ܀>
    text <܃ܠܪܲܒܿ ܪ̈ܲܒܵܢܹܐ ܛܬܼܝܼܒܼ ܦܘܼܪܩܵܢܵܐ ܕܗܸܓܼܝܵܢ ܚܲܝܲܝ̈ܢ>
    text <ܘܐܸܢ ܠܵܐ ܡܕܲܡܸܐ ܐܲܝܢܵܐ ܕܝܵܠܹܦ ܠܵܐ ܡܸܣܬܲܟܲܠ ܀>
    text <܃ܬܵܘ ܬܲܠܡܝܼ̈ܕܹܐ ܕܪܲܒܵܐ ܡܫܝܼܚܵܐ ܢܚܘܼܪ ܬܲܩܢܵܐܝܼܬܼ>
    text <ܒܲܟܼܬܼܝܼ̈ܒܼܵܬܼܵܐ ܪ̈ܘܼܚܵܢܝܵܬܼܵܐ ܕܡܲܥܡܘܿܕܼܝܼܬܼܵܐ ܀>
    text <܃ܬܵܘ ܝܵܪ̈ܘܿܬܹܐ ܕܲܕܝܵܬܹܩܹܐ ܟܬܼܝܼܒܲܬܼ ܒܲܕܼܡ̇ܐ>
    text <ܚܙܵܘ ܡܲܪ̈ܗܵܛܹܐ ܕܝܘܼܬܼܪ̈ܵܢܲܝܿܘܿܢ ܒܥܲܝܢܵܐ ܕܪܘܼܚܵܐ ܀>
    text <܃ܬܵܘ ܐܸܬܼܒܲܩܵܘ ܒܪܸܚܡܲܬܼ ܚܘܼܒܵܐ ܕܡܲܪ̈ܗܵܛܲܝܟܿܘܿܢ>
    text <ܘܩܲܠܸܣܘ ܘܐܵܘܪܸܒܼܘ ܠܡܲܥܬܲܪ ܐ̄ܢܵܫܵܐ ܡ̣ܢ ܣܝܼܡܵܬܹ̈ܐ ܀>
    text <܃ܬܵܘ ܫܲܘܝܵܐܝܼܬܼ ܒܢܲܝܵ̈ܐ ܕܟܲܝ̈ܵܐ ܕܡܲܥܡܘܿܕܼܝܼܬܼܵܐ>
    text <ܢܨܘܼܪ ܒܲܪܬܼ ܩܵܠܵܐ ܕܩܵܥ̇ܝܵܐ ܒܡܲܝ̈ܵܐ ܘܩܵܢܹ̇ܝܢ ܚܲܝܠܵܐ ܀>
    text <܃ܬܵܘ ܢܸܬܼܒܲܩܸܐ ܦܵܪܘܿܫܵܐܝܼܬܼ ܒܐܝܼܕܼܵܐ ܕܒܸܣܪܵܐ>
    text <ܕܩܵܒܼ̇ܪܵܐ ܦܲܓܼܪܹ̈ܐ ܘܲܡܢܲܚܡܵܐ ܠܗܘܿܢ ܩܲܠܝܼܠܵܐܝܼܬܼ ܀>
    text <܃ܢܸܬܿܛܲܝܲܒܼ ܢܸܚܙܸܐ ܬܲܗܪܵܐ ܒܗܲܝܟܲܠ ܩܘܼܫܵܐ>
    text <ܘܚܲܝ̈ܠܲܝ ܪܵܘܡ̇ܐ ܕܲܡܙܲܚܝܼܢ ܠܹܗ ܠܐ̄ܪܵܙ ܦܘܼܪܩܵܢܲܢ ܀>
    text <܃ܗܵܐ ܥܸܕܼܢܵܐ ܕܬܼܵܒܲܥ̇ ܛܲܟܼܣܵܐ ܡ̣ܢ ܚܲܙܵܝܹ̈ܐ>
    text <ܢܲܩܸܬܼ ܟܠܢܵܫ ܚܝܵܪܵܐ ܕܗܵܘܢܹܗ ܒܲܕܼܡܸܬܼܡܲܠ̈ܠܵܢ ܀>
    text <܃ܗܵܐ ܡܸܬܿܛܲܝܲܒܼ ܟܵܗܢܵܐ ܕܢܸܥܘܿܠ ܠܲܩܕܼܘܿܫ ܩܘܼܕܼܫܹ̈ܐ>
    text <ܕܢܸܦܬܲܚ ܬܲܪܥܵܐ ܕܡܲܠܟܿܘܼܬܼ ܪܵܘܡ̇ܐ ܩܕܼܵܡ ܥܵܠܘܿܠܹ̈ܐ ܀>
    text <܃ܗܵܐ ܡܸܬܼܩܲܪܲܒܼ ܠܐܲܦܲܝ̈ ܬܲܪܥܵܐ ܕܒܹܝܬܼ ܡܲܠܟܿܘܼܬܼܵܐ>
    text <ܕܢܸܣܲܒܼ ܚܲܝܠܵܐ ܠܫܘܼܡܠܵܝ ܐ̄ܪ̈ܵܙܹܐ ܕܗܵܘܹ̇ܝܢ ܒܐܼܕܹܗ ܀>
    text <܃ܗܵܐ ܦܵܫܹ̇ܛ ܠܹܗ ܡܲܠܟܵܐ ܕܪܵܘܡ̇ܐ ܐܝܼܕܼܵܐ ܕܪܘܼܚܵܐ>
    text <ܘܣܵܐܹ̇ܡ ܒܐܝܼܕܹܗ ܛܲܒܼܥܵܐ ܕܲܫܡܹܗ ܕܢܸܛܒܿܘܿܥ ܥܸܪ̈ܒܵܘܗܝ ܀>
    text <ܗܵܐ ܡܲܐܒܸܿܫ ܠܹܗ ܐܸܣܛܲܠ ܫܘܼܒܼܚܵܐ ܕܠܵܐ ܡܵܝܘܿܬܹ̈ܐ܃>
  block
    text <ܕܲܢܟܲܣܸܐ ܒܵܗ̇ ܨܲܥܪܵܐ ܕܐ̄ܢܵܫܵܐ ܕܚܵܒܼܘ ܘܐܸܬܼܦܲܪܣܝܼܘ ܀>
    text <܃ܗܵܐ ܡܲܢܲܥ ܠܹܗ ܠܡܸܣܥܲܪ ܥܵܢ̈ܵܐ ܕܐܸܬܼܓܲܥܠܲܬ̤ ܠܹܗ>
    text <ܘܲܡܪܝܼܡ ܩܵܠܹܗ ܘܩܵܪܹܐ ܠܥܸܪ̈ܒܵܘܗܝ ܒܲܫܡܵܗܲܝ̈ܗܘܿܢ ܀>
    text <܃ܗܵܐ ܡܸܬܼܟܲܢܫܝܼܢ ܥܸܪ̈ܒܹܿܐ ܘܐܸܡܪܹ̈ܐ ܘܲܢ̈ܩܵܘܵܬܼܵܐ>
    text <ܘܡܲܪܡܸܐ ܥܠܲܝܗܘܿܢ ܛܲܒܼܥܵܐ ܕܚܲܝܹ̈ܐ ܕܡܸܠܲܬܼ ܡ̇ܪܹܗ ܀>
    text <܃ܗܵܐ ܡܲܥܸܠ ܠܗܘܿܢ ܐܲܝܟ ܕܲܠܟܼܘܼܪܵܐ ܒܝܲܕܼ ܡܸܠܲܝ̈ܗܘܿܢ>
    text <ܘܬܼܵܒܲܥ̇ ܡܸܢܗܘܿܢ ܚܕܼܵܐ ܬܵܘܕܿܝܼܬܼܵܐ ܕܫܸܡ ܒܵܪܘܿܝܵܐ ܀>
    text <܃ܒܲܕܡܘܼܬܼ ܩܲܢܝܵܐ ܠܒܼܝܼܟ ܠܹܗ ܪܸܡܙܵܐ ܪܘܼܚܵܢܵܐܝܼܬܼ>
    text <ܘܡܲܨܲܚ ܟܵܬܹ̇ܒ ܦܲܓܼܪܵܐ ܘܢܲܦܫܵܐ ܒܲܣܦܲܪ ܚܲܝܹ̈ܐ ܀>
    text <܃ܐܲܝܟ ܕܲܒܼܫܲܒܼܛܵܐ ܪܵܕܹܦ ܡܸܢܗܘܿܢ ܒܡܸܠܲܬܼ ܦܘܼܡܹܗ>
    text <ܚܸܫܟܵܐ ܕܛܘܼܥܝܲܝ ܕܣܲܡܝܼ ܐܸܢܘܿܢ ܡ̣ܢ ܒܘܼܝܵܢܵܐ ܀>
    text <܃ܡܪܝܼܡ ܒܲܪܬܼ ܩܵܠܹܗ ܘܐܵܡܲ݁ܪ ܕܲܟܼܦܘܿܪ ܒܒܼܝܼܫܵܐ ܘܚܲܝܠܹܗ>
    text <ܘܲܒܼܡܲܠܲܐܟܼܵܘ̈ܗܝ ܘܲܒܼܬܸܫܡܸܫܬܹܿܗ ܘܲܒܼܛܵܥܝܼܘܼܬܹܗ ܀>
    text <܃ܟܵܦ̇ܪܝܼܢ ܠܘܼܩܵܕܼܵܡ ܒܡܵܪܘܼܬܼ ܒܝܼܫܵܐ ܕܫܲܥܒܸܿܕܼ ܐܸܢܘܿܢ>
    text <ܘܐܲܟܸܿܢ ܡ̇ܘܕܹܿܝܢ ܒܚܹܝܠ ܒܵܪܘܿܝܵܐ ܕܚܲܪܲܪ ܐܸܢܘܿܢ ܀>
    text <܃ܬܲܪܬܹܿܝܢ ܐܵܡܲ݁ܪ ܐܲܝܢܵܐ ܕܩܵܪܸܒܼ ܠܐ̄ܪ̈ܵܙܲܝ ܥܹܕܿܬܵܐ>
    text <ܟܦܘܼܪܝܵܐ ܕܒܼܝܼܫܵܐ ܘܗܲܝܡܵܢܘܼܬܼܵܐ ܕܲܒܼܥܵܒܼܘܿܕܵܐ ܀>
    text <܃ܟܦܝܼܪ ܒܹܗ ܒܒܼܝܼܫܵܐ ܘܲܒܼܡܲܠܲܐܟܼܵܘ̈ܗܝ ܩܵܥܹ̇ܐ ܒܩܵܠܵܐ>
    text <ܘܠܲܝܬܿ ܠܝܼ ܥܲܡܹܗ ܫܵܘܬܵܦܘܼܬܼܵܐ ܘܐܵܦܠܵܐ ܒܡܸܠܬܼܵܐ ܀>
    text <܃ܐܲܝܟ ܡܸܨܥܵܝܵܐ ܩܵܐܹ̇ܡ ܟܵܗܢܵܐ ܘܲܡܫܲܐܸܠ ܠܹܗ>
    text <ܕܲܕܡܲܢ ܨܵܒܹ̇ܝܬܿ ܕܬܸܗܘܸܐ ܥܲܒܼܕܵܐ ܡܸܟܹܿܝܠ ܘܲܠܗܲܠ ܀>
    text <܃ܡܸܢܹܗ ܝܵܠܹ̇ܦ ܕܲܠܡܲܢ ܨܵܒܹ̇ܐ ܕܢܸܩܪܸܐ ܡܵܪܵܐ>
    text <ܘܟܸܢ ܟܵܬܹ̇ܒ ܠܹܗ ܥܲܡ ܡܸܢܝܵܢܵܐ ܕܒܼܘܼܟܼܪܹ̈ܐ ܕܪܵܘܡܵܐ ܀>
    text <܃ܡ̣ܢ ܣܵܛܵܢܵܐ ܘܡ̣ܢ ܡܲܠܲܐܟܼܵܘ̈ܗܝ ܡܲܗܦܸܟ ܐܲܦܵܘ̈ܗܝ>
    text <ܘܟܸܢ ܨܵܐܲܪ ܠܹܗ ܨܠܸܡ ܐܝܼܬܼܘܼܬܼܵܐ ܥܲܠ ܒܹܝܬܼ ܥܲܝܢܵܘ̈ܗܝ ܀>
    text <܃ܒܒܼܝܼܫܵܐ ܟܵܦܲ݁ܪ ܐܲܝܟ ܕܲܒܼܒܼܝܼܫܵܐ ܕܒܼܝܼܫ ܥܸܢܝܵܢܹܗ>
    text <ܘܲܒܼܡܲܠܲܐܟܼܵܘ̈ܗܝ ܐܲܝܟ ܕܲܒܼܣܵܢ̈ܐܹܐ ܕܡܸܠܲܬܼ ܩܘܼܫܬܵܐ ܀>
    text <܃ܠܡܸܠܲܬܼ ܩܘܼܫܬܵܐ ܣܵܢܹ̇ܐ ܒܝܼܫܵܐ ܘܲܒܼܢܲܝ̈ ܓܲܒܹܿܗ>
    text <ܘܙܵܕܹܩ ܠܐܲܝܢܵܐ ܕܪܵܚܹ̇ܡ ܩܘܼܫܬܵܐ ܕܢܸܣܢܹܐ ܐܸܢܘܿܢ ܀>
    text <܃ܠܣܵܢ̈ܐܲܝܟ ܡ̇ܪܝܵܐ ܣܢܹ̇ܝܬܼ ܢܸܬܼܢܸܐ ܠܹܗ ܥܲܡ ܒܲܪ ܐܝܼܫܲܝ>
    text <ܘܢܸܬܼܒܲܥ ܡܸܢܹܗ ܥܝܵܪܬܵܐ ܕܨܲܥܪܹ̈ܐ ܕܫܸܡ ܒܵܪܘܿܝܵܐ ܀>
    text <܃ܩܪܵܒܼܵܐ ܐܝܼܬܼ ܠܹܗ ܠܐܲܝܢܵܐ ܕܩܵܪܹܒܼ ܠܲܡܥܡܘܿܕܼܝܼܬܼܵܐ>
    text <ܥܲܡ ܣܵܛܵܢܵܐ ܘܥܲܡ ܡܲܠܲܐܟܼܵܘ̈ܗܝ ܘܥܲܡ ܬܸܫܡܸܫܬܹܿܗ ܀>
    text <܃ܡܵܠܲܐܟܼܵܘ̈ܗܝ ܕܹܝܢ ܐ̄ܢܵܫܵܐ ܐܸܢܘܿܢ ܠܒܼܝܼܫܲܝ̈ ܙܹܐܦܵܐ>
    text <ܕܲܡܫܲܡܫܝܼܢ ܠܹܗ ܒܲܫܟܼܝܼܪ̈ܵܬܼܵܐ ܕܡܲܠ̈ܝܼܵܢ ܪܘܼܫܥܵܐ ܀>
    text <܃ܚܲܕܼ ܡܲܠܲܐܟܹܗ ܐܝܼܬܼܵܘܗܝ ܡ̇ܐܢܝܼ ܕܹܐܒܼܵܐ ܢܟܼܝܼܠܵܐ>
    text <ܕܲܠܒܼܝܼܫ ܕܘܼܡܝܵܐ ܕܐܸܡܪܹ̈ܐ ܕܥܵܢ̈ܵܐ ܘܡܲܛܥܹܐ ܠܥܵܢ̈ܵܐ ܀>
  block
    text <܃ܐ̄ܚܪܹܝܢ ܡܲܠܲܐܟܹܗ ܘܵܠܲܢܛܝܵܢܘܿܣ ܛܵܠܹܡ ܩܘܼܫܬܵܐ>
    text <ܕܡܲܚܲܦܸܐ ܠܵܗ̇ ܠܚܵܝܑܬܼ ܡܝܼܬܹ̈ܐ ܒܣܵܪܘܿܒܼܘܼܬܹܗ ܀>
    text <܃ܡܲܠܲܐܟܹܗ ܗ̄ܘ̣ ܐܵܦ ܐܵܘܪܝܼܘܿܣ ܫܟܼܝܼܪ ܪܸܥܝܵܢܵܐ>
    text <ܕܲܪܡܸܐ ܒܟܹܐܒܼܵܐ ܕܠܵܐ ܫܲܘܝܘܼܬܼܵܐ ܕܒܼܝܼܫ ܡܼܢ ܐܲܪܝܵܐ܀>
    text <܃ܡܲܠܲܐܟܹܗ ܗ̄ܘܼ ܐܵܦ ܐܹܘܢܹܡܝܼܣ ܚܸܘܝܵܐ ܨܢܝܼܥܵܐ>
    text <ܕܲܒܼܢܘܼܟܼ̈ܬܵܬܹܗ ܡܚܲܒܸܿܠ ܢܲܦܫܵܐ ܕܡܸܫܬܲܡܥܵܢܵܘ̈ܗܝ ܀>
    text <܃ܡ̣ܢ ܡܲܠܲܐܟܼܵܘ̈ܗܝ ܐܝܼܬܼܵܘܗܝ ܣܲܟܼܠܵܐ ܐ̄ܦܘܿܠܝܼܢܵܪܝܼܣ>
    text <ܕܒܼܵܢܹ̇ܐ ܙܸܐܦܵܐ ܒܒܸܢܝܵܢ ܩܘܼܫܬܵܐ ܘܠܵܐ ܡܸܬܼܟܲܚܲܕܼ ܀>
    text <܃ܡ̣ܢ ܡܲܠܵܐܟܼܵܘ̈ܗܝ ܐܝܼܬܼܵܘܗܝ ܦܵܘܠܹܐ ܥܛܸܠ ܪܸܥܝܵܢܵܐ>
    text <ܕܡܲܩܠܸܐ ܒܓܼܘܼܡܕܼܵܐ ܠܘܼܩܒܲܠ ܚܲܝܠܵܐ ܕܡܸܠܬܹܗ ܕܐܲܒܼܵܐ ܀>
    text <܃ܡ̣ܢ ܡܲܠܲܐܟܼܵܘ̈ܗܝ ܢܸܡܢܹܝܘܗܝ ܐܲܟܲܚ̄ܕܼ ܐܵܦ ܐܹܘܛܹܝܟܹܐ>
    text <ܫܵܢܝܵܐ ܕܲܫ̣ܢܵܐ ܒܪܸܚܡܲܬܼ ܚܲܫܵܐ ܕܠܵܐ ܚܵܫܘܿܫܵܐ ܀>
    text <܃ܐܘܼܡ̇ܢܘܼܬܼܵܐ ܕܩܹܐܦܵܠܘܼܬܼܵܐ ܝ̄ܦܸܠ ܩܹܐܦܵܠܲܐ>
    text <ܕܡܙܹ̇ܓܼ ܟܠܢܵܫ ܟܝܵܢܵܐ ܚܲܝܵܐ ܒܚܲܫܲܝ̈ ܦܲܓܼܪܵܐ ܀>
    text <܃ܪܲܒܿܘܼ ܪܘܼܫܥܹܗ ܛܵܒܼ ܡ̣ܢ ܪܘܼܫܥܵܐ ܕܲܟܼܢܵܘܵܬܹ̈ܐ>
    text <ܘܗܘ̤ ܡܣܲܝܲܥ ܠܹܗ ܠܐܵܟܹܠܩܲܪܨܵܐ ܛܵܒܼ ܡ̣ܢ ܚܲܒܼܪ̈ܵܘܗܝ ܀>
  block
    text <܃ܒܗܵܠܹܝܢ ܡܲܛܥܹܐ ܣܵܢ̇ܐܐ ܕܐ̄ܢܵܫܵܐ ܠܲܒܼܢܲܝ̈ܢܵܫܵܐ>
    text <ܘܲܒܼܗܘܿܢ ܡܲܪܡܸܐ ܡܸܪܲܬܼ ܢܸܟܼܠܹܗ ܒܪܸܥܝܵܢ ܐ̄ܢܵܫܵܐ ܀>
    text <܃ܗܸܢܘ̣ܿܢ ܓܵܡ̇ܪܝܼܢ ܙܢܲܝ̈ ܬܸܫܡܸܫܬܵܐ ܕܲܫܟܼܝܼܪ݁ܵܬܹܐ>
    text <ܐܵܦ ܡܪܲܒܹܿܝܢ ܠܵܗ̇ ܒܲܫ̈ܟܼܵܚܵܬܼܵܐ ܕܲܓܵܠܵܬܼܐ ܀>
    text <܃ܬܸܫܡܸܫܬܹܿܗ ܗ̄ܝܼ ܗܵܝ̇ ܬܸܫܡܸܫܬܵܐ ܕܲܚܬܼܝܼܪܝܼܢ ܒܵܗ̇>
    text <ܘܐ̄ܪ̈ܵܙܹܐ ܕܝܼܠܹܗ ܡܸܬܼܡܲܠܠܝܼܢ ܒܵܗ̇ ܘܠܵܘ ܕܲܫܪܵܪܵܐ ܀>
    text <܃ܠܹܗܘܼ ܡܫܲܟܫܝܼܢ ܗܲܪ̈ܣܝܘܿܛܹܐ ܒܟܼܠ ܐܸܣܟܹܿܡܝܼ̈ܢ>
    text <ܘܲܒܼܨܸܢ̈ܥܵܬܹܗ ܛܵܥܹ̇ܝܢ ܘܡܲܛܥܹܝܢ ܒܫܵܢܘܿܥܲܝ̈ܗܘܿܢ ܀>
    text <܃ܙܵܕܹܩ ܗܵܟܹܝܠ ܕܢܸܥܪܘܿܩ ܡܸܢܗܘܿܢ ܐܲܝܟ ܕܡ̣ܢ ܛܲܡ̈ܐܹܐ>
    text <ܘܠܵܐ ܢܸܬܼܚܲܠܲܛ ܒܲܫܟܼܝܼܪ̈ܵܬܼܵܐ ܕܣܘܼܥܪ̈ܵܢܲܝܗܘܿܢ ܀>
    text <܃ܛܲܡ̈ܐܹܐ ܘܒܼܝܼܫܹ̈ܐ ܢܸܩܪܸܐ ܐܸܢܘܿܢ ܠܗܘܿܢ ܘܲܠܒܼܝܼܫܵܐ>
    text <ܘܢܲܗܦܸܟ ܐܲܦܲܝ̈ܢ ܡ̣ܢ ܐ̄ܪ݁ܵܙܲܝܗܘܿܢ ܡܲܠܝܲܝ̈ ܪܘܼܫܥܵܐ ܀>
    text <܃ܪܘܼܫܥܵܐ ܡܲܠܝܵܐ ܫܟܼܵܚܬܹܿܗ ܕܒܼܝܼܫܵܐ ܘܲܕܼܫܵܡܘܿܥܵܘ̈ܗܝ>
    text <ܘܟܹܐܒܹ̈ܐ ܕܥܵܘ̣ܠܵܐ ܟܣܹܝܢ ܒܵܗ̇ ܒܛܘܼܥܝܲܝ ܕܐܘܼܡ̇ܢܘܼܬܹܗ ܀>
    text <܃ܫܟܼܵܚܬܹܿܗ ܩܲܪܩܝܼܣ ܘܐܸܣܛܵܕܝܼܘܿܢ ܘܒܹܝܬܼ ܚܸܙܘܵܢܹ̈ܐ>
    text <ܘܩܵܠܹ̈ܐ ܫܓܼܝܼܫܹ̈ܐ ܕܲܙܝܼܪ̈ܵܬܼܵܐ ܕܪܲܟܸܿܒܼ ܘܲܟܼܬ݂ܲܒܼ ܀>
    text <܃ܛܘܼܥܝܲܝ ܕܝܼܠܹܗ ܢܸܚܫܹ̈ܐ ܘܩܸܨܡܹ̈ܐ ܕܟܼܠ ܐܸܣܟܹܿܡܝܼ̈ܢ>
    text <ܪܦܵܦܵܐ ܕܥܲܝܢܹ̈ܐ ܨܠܵܠܵܐ ܕܐܸܕܢܹ̈ܐ ܦܸܓܼܥܵܐ ܕܐܘܼܪܚܵܐ ܀>
    text <܃ܒܗܵܠܹܝܢ ܟܵܦ̇ܲܪ ܬܲܠܡܝܼܕܼ ܩܘܼܫܬܵܐ ܡ̇ܐ ܕܡܸܬܿܬܿܠܡܲܪ>
    text <ܘܟܸܢ ܡܸܬܼܩܲܪܲܒܼ ܠܘܵܬܼ ܬܵܘܕܲܝܼܬܼܵܐ ܕܗܲܝܡܵܢܘܼܬܼܵܐ ܀>
    text <܃ܫܪܵܪܵܐ ܕܢܲܦܫܹܗ ܓܵܠܹ̇ܐ ܒܩܵܠܵܐ ܡܸܬܼܪܲܓܼܫܵܢܵܐ>
    text <ܕܗܵܐ ܠܲܡ ܫܲܢܝܼܬܼ ܡ̣ܢ ܨܹܝܕܼ ܒܝܼܫܵܐ ܠܘܵܬܼ ܒܵܪܘܿܝܵܐ ܀>
    text <܃ܠܫܹܐܕܹ̈ܐ ܡܲܒܼܗܸܬܼ ܒܝܲܕܼ ܒܲܪ̄ܬܼ ܩܵܠܵܐ ܕܡܸܠܲܬܼ ܦܘܼܡܹܗ>
    text <ܕܨܘܼܬܼܘ ܡ̇ܪ̈ܵܘܿܕܹܐ ܠܲܝܬܿ ܠܝܼ ܥܲܡܟܼܘܿܢ ܫܵܘܬܵܦܘܼܬܼܵܐ ܀>
    text <܃ܠܟܸܢܫܲܝ̈ ܪܵܘܡ̇ܐ ܡܚܲܕܹܿܐ ܒܩܵܠܹ̈ܐ ܕܗܲܝܡܵܢܘܼܬܹܗ>
    text <܃ܕܬܼܵܘ ܪ̈ܘܼܚܵܢܹܐ ܚܕܼܵܘ ܥܲܡܝܼ ܕܲܚܹ̇ܝܬܼ ܡ̣ܢ ܐܲܒܼܕܵܢܵܐ>
    text <܃ܟܢܵܬܼܟܼܘܿܢ ܐܝܼܬܲܝ ܘܒܲܪ ܦܵܠܚܘܼܬܼܵܐ ܕܣܘܼܥܪ̈ܵܢܲܝܟܿܘܿܢ>
    text <ܘܲܠܗܵܘ̇ ܡ̇ܪܵܐ ܕܲܡܫܲܡܫܝܼܢ ܐ̄ܢܬܿܘܿܢ ܪܓܼܝܼܓܼ ܐ̄ܢܵܐ ܕܐܸܦܠܘܿܚ ܀>
    text <܃ܒܲܪ ܦܵܠܚܘܼܬܼܵܐ ܕܡܲܠܟܿܘܼܬܼ ܪܵܘܡ̇ܐ ܡܟܲܢܸܐ ܢܲܦܫܹܗ>
    text <ܛܵܥ̇ܵܝܵܐ ܕܲܦܢ̣ܵܐ ܠܡܸܬܼܓܵܘܵܣܘܼ ܒܲܡܠܸܟ ܡܲܠ̈ܟܹܿܐ ܀>
    text <ܠܪ̈ܲܒܲܝ ܒܵܬܹ̈ܐ ܕܥܹܕܲܬܼ ܩܘܼܕܼܫܵܐ ܡܦܝܼܣ ܩܲܕܼܡ̇ܝܑܬܼ܃>
  block
    text <ܕܲܢܩܲܪܒܼܘܼܢܵܝܗܝ ܠܲܬܼܪܲܥ ܡܲܠܟܵܐ ܕܢܹܐܡܲܪ ܡܸܠܵܘ̈ܗܝ ܀>
    text <܃ܪ̈ܲܒܲܝ ܒܵܬܹܿܐ ܟܵܗܢܹ̈ܐ ܐܸܢܘܿܢ ܡܫܲܡܫܲܝ̈ ܐ̄ܪ̈ܵܙܹܐ>
    text <ܕܲܠܗܘܿܢ ܓܲܙܵܐ ܕܪܘܼܚܵܐ ܠܲܡܦܲܪܢܵܣܘܼ ܀>
    text <܃ܨܹܝܕܼ ܚܲܕܼ ܡܸܢܗܘܿܢ ܩܵܪܸܒܼ ܛܵܥ̇ܝܵܐ ܒܲܪ ܓܵܠܘܼܬܼܵܐ>
    text <ܕܲܢܚܲܪܪܘܼܢܵܝܗܝ ܡ̣ܢ ܫܘܼܥܒܵܕܼܵܐ ܕܒܼܝܼܫܵܐ ܕܲܫܒܼ݂ܵܝܗܝ ܀>
    text <܃ܐܲܝܟ ܓܲܠܘܵܝܵܐ ܩܵܐܹ̇ܡ ܥܲܪܛܸܠ ܕܠܵܐ ܬܲܟܼܣܝܼܬܼܵܐ>
    text <ܘܲܡܚܵܘܸܐ ܠܹܗ ܥܬܵܫܹܗ ܘܥܲܡܠܹܗ ܕܒܹܝܬܼ ܫܲܒܵܝܵܘ̈ܗܝ ܀>
    text <܃ܒܓܼܵܢܲܝܟ ܡܲܠܟܵܐ ܩܵܥܹ̇ܐ ܫܲܒܼܝܵܐ ܠܥܲܒܼܕܲܝ̈ ܡܲܠܟܵܐ>
    text <ܩܪܘܿܒܼܘ ܨܹܝܕܼ ܡܲܠܟܵܐ ܘܐܲܦܝܼܣܘ ܚܠܵܦܲܝ ܕܢܸܬܼܪܲܥܸܐ ܠܝܼ ܀>
    text <܃ܥܘܿܠܘ ܘܐܸܡܲܪܘ ܠܹܗ ܕܚܲܕܼ ܡ̣ܢ ܥܲܒܼܕܲܝ̈ܟ ܦܢ̣ܵܐ ܡ̣ܢ ܫܸܒܼܝܵܐ>
    text <ܘܗܵܐ ܡܸܬܼܟܲܫܲܦ ܕܢܵܚܙ̣ܐ ܐܲܦܲܝ̈ܟ ܚܘܼܒܵܢܵܐܝܼܬܼ ܀>
    text <܃ܡܸܫܒܵܐ ܫܒܸܐ ܐ̄ܢܵܐ ܠܥܲܒܼܕܵܐ ܕܡܲܪܝܼܕܼ ܡ̣ܢ ܡܵܪܘܼܬܼܵܟ>
    text <ܚܲܪܲܪ ܚܲܝܲܝ̈ ܡ̣ܢ ܫܘܼܥܒܵܕܹܗ ܕܠܵܐ ܢܲܦܸܠ ܒܝܼ ܀>
    text <܃ܥܲܒܼܕܵܟ ܐܝܼܬܲܝ ܡ̇ܪܵܐ ܛܵܒܼܵܐ ܘܲܒܼܪܵܗ̇ ܕܐܲܡܬܼܵܟ>
    text <ܠܡܵܢ ܦܵܠܲܚ ܐ̄ܢܵܐ ܠܥܲܒܼܕܵܐ ܒܝܼܫܵܐ ܕܡܲܪܝܼܪ ܡܸܢܵܟ ܀>
    text <܃ܡܲܕܿܘܼ ܦܠܲܚ̇ܬܹܿܗ ܥܵܘ̇ܠܵܐܝܼܬܼ ܠܥܵܘ̇ܠ ܟܠܹܗ>
    text <ܦܪܘܿܩܲܝܢܝ ܡܸܢܹܗ ܕܐܸܗܘܸܐ ܕܝܼܠܵܟ ܕܕܝܼܠܵܟ ܐܝܼܬܲܝ ܀>
    text <܃ܗܵܠܹܝܢ ܡܸܠܹ̈ܐ ܡܪܲܟܸܿܒܼ ܛܵܥܝܵܐ ܒܝܘܿܡ ܦܘܼܢܵܝܹܗ>
    text <ܒܗܵܘ̇ ܐܸܣܟܹܿܡܵܐ ܕܗܵܝ̇ ܬܲܫܥܝܼܬܼܵܐ ܕܲܒܼܪܵܐ ܙܥܘܿܪܵܐ ܀>
    text <܃ܡܸܛܠܵܬܹܗ ܗ̤ܘܲܝ̈ ܦܸܠ̈ܐܬܼܵܐ ܒܝܲܕܼ ܣܘܼܥܪܵܢܵܐ>
    text <ܘܙܵܕܹܩ ܗ̄ܘ̣ܵܐ ܠܹܗ ܕܢܹܐܡܲܪ ܡܸܠܵܘ̈ܗܝ ܠܦܘܼܬܼ ܕܲܟܼܝܼ̈ܒܼܵܢ ܀>
    text <܃ܗܘ̤ܝܘܼ ܕܲܟܼܬܼܝܼܒܼ ܕܲܛܥ̣ܵܐ ܘܲܢܦ݂ܲܩ ܘܲܦܢ̣ܵܐ ܘܐܸܬܼܵܐ>
    text <ܘܝܘܿܡ ܡܲܦܩܬܹܿܗ ܘܲܬܼܝܵܒܼܘܼܬܹܗ ܪܫܝܼܡ ܒܲܣܒܲܪܬܼܵܐ ܀>
    text <܃ܒܗܵܢܵܐ ܝܵܘܡ̇ܐ ܗܵܘ̇ܝܵܐ ܒܩܘܼܫܬܵܐ ܗܵܝ̇ ܕܲܟܼܬܼܝܼܒܼܵܐ>
    text <ܘܢܵܦ̇ܩܝܼܢ ܠܐܘܼܪܥܹܗ ܪ̈ܲܚܡܹܐ ܫܦܝܼܥܹ̈ܐ ܕܲܢܩܲܒܿܠܘܼܢܵܝܗܝ ܀>
    text <܃ܒܲܬܼܝܵܒܼܘܼܬܹܗ ܚܵܟܹ̇ܝܢ ܟܸܢܫܹ̈ܐ ܕܲܫܡܲܝܵܢܹ̈ܐ>
    text <ܘܲܡܙܲܚܝܼܢ ܠܹܗ ܐܲܝܟ ܕܲܠܡܝܼܬܼܵܐ ܕܵܦܢ̣ܵܐ ܠܚܲܝܹ̈ܐ ܀>
    text <܃ܐܸܟܹ̇ܠܩܲܪܨܵܐ ܡܲܟܼܪܸܐ ܒܲܠܚܘܿܕܼ ܥܲܠ ܦܘܼܢܵܝܹܗ>
    text <ܕܲܦܪ݂ܲܩ ܢܸܫܒܵܘ̈ܗܝ ܘܬܲܒܲܪ ܦܲܚܵܘ̈ܗܝ ܘܫܲܒܼܩܹܗ ܘܲܥܪܲܩ̣ ܀>
    text <܃ܡ̣ܢ ܫܘܼܥܒܵܕܼܵܐ ܕܡܲܪܝܼܪܘܼܬܹܗ ܥܪ݂ܲܩ ܚܲܛܵܝܵܐ>
    text <ܘܐܸܚܲܕ݂ ܓܵܘܣܵܐ ܒܡܵܪܵ ܛܵܒܼܵܐ ܕܒܲܣܝܼܡ ܚܘܼܒܹܿܗ ܀>
    text <܃ܡ̣ܢ ܓܵܠܘܼܬܹܗ ܦܢ̣ܵܐ ܓܲܠܘܵܝܵܐ ܠܘܵܬܼ ܓܵܒܼܘܼܠܹܗ>
    text <ܘܗܵܐ ܡܸܬܼܟܲܫܲܦ ܕܢܸܥܘܿܠ ܢܚܸܙ̣ܐ ܐܲܦܲܝ̈ ܡܲܠܟܵܐ ܀>
    text <܃ܩܪܘܼܒܼܝܵܐ ܥܵܒܹ̇ܕܼ ܒܝܲܕܼ ܒܵܥܘܼܬܹܗ ܥܲܡ ܫܲܒܵܝܹܗ>
    text <ܘܲܡܩܲܛܪܸܓܼ ܠܹܗ ܡ̣ܢ ܢܵܡܘܿܣܵܐ ܐܲܠܵܗܵܝܵܐ ܀>
    text <܃ܠܥܲܒܼܕܲ̈ܝ ܡܲܠܟܵܐ ܝܵܗܹ̇ܒܼ ܩܲܢܝܵܐ ܕܡܸܠܲܬܼ ܦܘܼܡܹܗ>
    text <ܘܗܸܢܘ̣ܿܢ ܟܵܬܹ̇ܒܿܝܼܢ ܘܲܡܩܲܪܒܼܝܼܢ ܠܹܗ ܩܕܼܵܡ ܕܲܝܢܵܐ ܀>
  block
    text <܃ܠܟܼܵܗܢܹ̈ܐ ܫܵܐܹ̇ܠ ܣܢܹܐܓܼܪܵܐ ܒܕܼܝܼܗܵܐ ܐܘܼܩܒܲܠ ܕܝܼܢܵܐ>
    text <ܘܗܸܢܘ̣ܿܢ ܐܵܡ̇ܪܝܼܢ ܕܝܼܢܵܐ ܚܠܵܦܵܘܗܝ ܟܲܕܼ ܗܘ̤ ܫܲܬܿܝܼܩ ܀>
    text <܃ܐܲܝܟ ܕܲܒܼܕܼܝܼܢܵܐ ܩܵܐܹ̇ܡ ܟܵܗܢܵܐ ܒܥܸܕܵܢ ܐ̄ܪ̈ܵܙܹܐ>
    text <ܘܲܡܩܲܛܪܸܓܼ ܠܹܗ ܠܐܵܟܹ̇ܠܩܲܪܨܵܐ ܚܠܵܦ ܚܲܛܵܝܹ̈ܐ ܀>
    text <܃ܐܲܝܟ ܡܸܣܟܹܿܢܵܐ ܕܲܛܠܝܼܡ ܩܵܐܹ̇ܡ ܐܵܦ ܚܲܛܵܝܵܐ>
    text <ܘܒܼܵܥܹ̇ܐ ܘܲܡܦܝܼܣ ܕܲܢܥܲܕܿܪܘܼܢܵܝܗܝ ܪ̈ܲܚܡܹܐ ܒܕܼܝܼܢܵܐ ܀>
    text <܃ܥܲܪܛܸܠܵܐܝܼܬܼ ܩܵܐܹ̇ܡ ܘܲܫܠܝܼܚ ܩܕܼܵܡ ܕܲܝܵܢܵܐ>
    text <ܕܒܲܨܥܝܼܪܘܼܬܹܗ ܢܪܲܥܸܐ ܠܪ̈ܲܚܡܹܐ ܕܲܢܟܲܣܘܿܢܵܝܗܝ ܀>
    text <܃ܕܠܵܐ ܬܲܟܼܣܝܼܬܼܿܐ ܐܵܡܲ݁ܪ ܕܝܼܢܵܐ ܥܲܡ ܣܵܺܩܘܿܪܹܗ>
    text <ܕܢܸܚܙܹܝܘܗܝ ܡܲܠܟܵܐ ܘܢܸܬܼܒܲܥ ܕܝܼܢܹܗ ܩܲܠܝܼܠܵܐܝܼܬܼ ܀>
    text <܃ܒܘܼܪ̈ܟܵܘܗܝ ܟܵܐܹ̇ܦ ܘܡܲܪܟܸܿܢ ܪܹܫܹܗ ܡ̣ܢ ܟܘܼܚܵܕܹܗ>
    text <ܕܒܼܵܗܹ̇ܬܼ ܕܲܢܚܘܼܪ ܠܐܲܦܲܝ̈ ܪܵܘܡܐ ܠܘܵܬܼ ܕܲܝܵܢ̇ܵܐ ܀>
    text <܃ܣܲܩܵܐ ܡ̇ܐܹ̇ܟ ܘܐܲܟܸܿܢ ܩܵܪܹܒܼ ܠܡܸܫܐܲܠ ܪ̈ܲܚܡܹܐ>
    text <ܟܲܕܼ ܡܸܬܼܥܲܗܲܕܼ ܥܲܠ ܫܘܼܥܒܵܕܹܗ ܕܲܠܘܵܬܼ ܒܝܼܫܵܐ ܀>
    text <܃ܬܲܪܬܹܿܝܢ ܨܵܐܲܪ ܒܒܼܘܼܪܟܵܐ ܕܣܵܐܹ̇ܡ ܒܥܸܕܵܢ ܐ̄ܪ̈ܵܙܹܐ>
    text <ܚܕܼܵܐ ܕܡܲܦܘܼܠܬܹܿܗ ܘܲܚܕܼܵܐ ܕܦܵܪܲܥ̇ ܐܲܝܟ ܚܲܝܵܒܼܵܐ ܀>
    text <܃ܗܵܝ̇ ܡܲܦܘܼܠܬܵܐ ܕܲܒܼܦܲܪܕܲܝܣܵܐ ܡܥܲܗܸܕܼ ܗܵܫܵܐ>
    text <ܘܥܲܡ ܣܵܛܵܢܵܐ ܕܐܲܛܥܝܼ ܠܐܲܒܼܘܼܗܝ ܐܵܡܲ݁ܪ ܕܝܼܢܵܐ ܀>
    text <܃ܡܸܢܹܗ ܩܵܢܹ̇ܛ ܥܲܠ ܗܵܝ̇ ܚܵܝܪ̈ܵܢ ܐܲܦܵܘ̈ܗܝ ܒܐܲܪܥܵܐ>
    text <ܥܕܲܡܵܐ ܕܫܵܡܲ݁ܥ ܩܵܠ ܫܘܼܒܼܩܵܢܵܐ ܘܟܸܢ ܡܸܬܼܠܲܒܲܒܼ ܀>
    text <܃ܠܟܼܵܗܢܵܐ ܡܩܵܘܸܐ ܕܢܲܥܸܠ ܡܸܠܵܘ̈ܗܝ ܩܕܼܵܡ ܕܲܝܵ̇ܢܵܐ>
    text <ܘܲܡܦܲܢܸܐ ܠܹܗ ܫܛܵܪ ܚܹܐܪܘܼܬܼܵܐ ܒܡܸܫܚܵܐ ܘܡܲܝ̈ܵܐ ܀>
    text <܃ܘܐܵܦ ܥܲܪܵܒܼܵܐ ܕܵܒܲܪ ܥܲܡܹܗ ܠܒܹܝܬܼ ܢܵܡܘܿܣܹ̈ܐ>
    text <ܕܢܸܥܘܿܠ ܢܲܣܗܸܕܼ ܥܲܠ ܛܘܼܝܵܒܼܵܐ ܕܪܸܚܡܲܬܼ ܢܲܦܫܹܗ ܀>
    text <܃ܒܪܸܚܡܲܬܼ ܢܲܦܫܵܐ ܡܦܝܼܣ ܕܲܢܩܵܘܸܐ ܒܪܸܚܡܲܬܼ ܩܘܼܫܬܵܐ>
    text <ܘܥܵܪܹܒܼ ܚܲܒܼܪܹܗ ܕܐܹܝܢ ܫܲܪܝܼܪ ܗ̄ܘ̣ ܒܘܼܩܝܵܐ ܕܢܲܦܫܹܗ ܀>
    text <܃ܐܲܝܟ ܗܲܕܿܝܼܐܵܐ ܗܵܘܹ̇ܐ ܠܡܸܠܵܘ̈ܗܝ ܘܲܠܣܘܼܥܪ̈ܵܢܵܘܗܝ>
    text <ܘܲܡܚܵܘܸܐ ܠܹܗ ܕܘܼܒܵܪ ܚܲܝܹ̈ܐ ܪ̈ܘܼܚܵܢܵܝܹܐ ܀>
    text <܃ܒܲܫܡܹܗ ܩܵܪܹܐ ܘܲܡܩܲܪܸܒܼ ܠܹܗ ܩܕܼܵܡ ܢܵܛܘܼܪܹ̈ܐ>
    text <ܕܲܢܫܲܡܗܘܼܢܵܝܗܝ ܝܵܪܬܵܐ ܘܲܒܼܪܵܐ ܘܒܲܪ ܡܲܠܟܿܘܼܬܼܵܐ ܀>
    text <܃ܒܲܟܼܬܼܝܼ̈ܒܼܵܬܼܵܐ ܬܵܒܲ̇ܥ ܟܵܗܢܵܐ ܫܡܹܗ ܕܐܲܒܿܝܼܕܼܵܐ>
    text <ܘܡܲܥܸܠ ܣܵܐܹ̇ܡ ܒܓܼܵܘ ܒܹܝܬܼ ܐܲܪ̈ܟܹܿܐ ܕܣܸܦܪ̈ܲܝ ܡܲܠܟܿܐ ܀>
    text <܃ܐܲܝܟ ܕܲܠܥܸܪܒܵܐ ܡܩܝܼܡ ܠܹܗ ܒܬܲܪܥܵܐ ܕܲܛܝܵܪ ܥܵܢ̈ܐ>
    text <ܘܪܵܫܹ̇ܡ ܦܲܓܼܪܹܗ ܘܲܡܚܲܠܸܛ ܠܹܗ ܥܲܡܟ ܡܲܪܥܝܼܬܼܵܐ ܀>
    text <܃ܪܘܼܫܡܵܐ ܕܡܸܫܚܵܐ ܠܵܒܹܿܟ ܒܐܝܼܕܹܗ ܩܕܼܵܡ ܚܲܙܵܝܹ̈ܐ>
    text <ܘܲܒܼܓܲܠ̈ܝܵܬܼܵܐ ܡܲܟܼܪܸܙ ܚܲܝܠܵܐ ܕܸܲܬܼܚܝܼܪ̈ܵܬܼܵܐ ܀>
  block
    text <܃ܘܐܲܝܟ ܕܲܒܼܛܘܼܦܣܵܐ ܡܚܵܘܸܐ ܠܥܲܝܢܹ̈ܐ ܕܪ̈ܓܼܫܲܝܼ ܦܲܓܼܪܵܐ>
    text <ܚܲܝܠܵܐ ܟܲܣܝܵܐ ܕܲܟܼܣܸܐ ܒܪܘܼܫܡܵܐ ܡܸܬܼܚܲܙܝܵܢܵܐ ܀>
    text <܃ܐܘܿ ܥܲܦܪܵܐ ܕܪܵܫܹ̇ܡ ܥܵܢܹ̈ܐ ܒܪܘܼܫܡܵܐ ܕܡ̇ܪܹܗ>
    text <ܘܲܡܚܲܬܸܿܡ ܠܵܗ̇ ܠܫܸܡ ܟܲܣܝܘܼܬܹܗ ܒܐܵܬ̤ܐ ܓܠܝܼܬܼܵܐ ܀>
    text <܃ܐܹܝܘ ܥܲܦܪܵܢܵܐ ܕܐܲܚܝܼܕܼ ܪܘܼܚܵܐ ܒܪܹܫ ܠܸܫܵܢܹܗ>
    text <ܘܓܼܵܙܲܪ ܥܵܘ̣ܠܵܐ ܕܢܲܦܫܵܐ ܘܦܲܓܼܪܵܐ ܒܡܸܠܲܬܼ ܦܘܼܡܹܗ ܀>
    text <܃ܐܹܝܘ ܡ̇ܝܘܿܬܼܵܐ ܕܲܩܒܼܝܼܥ ܒܦܘܼܡܹܗ ܢܸܒܼܥܵܐ ܪܲܒܵܐ>
    text <ܘܡܲܫܩܸܐ ܚܲܝܹ̈ܐ ܠܵܐ ܡ̇ܝ̈ܘܿܬܹܐ ܠܲܒܼܢܲܝ̈ ܓܸܢܣܹܗ ܀>
    text <܃ܐܹܝܘ ܡܸܣܟܹܿܢܵܐ ܒܲܪ ܡܸܣܟܹܿܢܹ̈ܐ ܕܲܥ̣ܬܲܪ ܡܸܢܫܹܠܝ>
    text <ܘܲܫܪܝܼ ܡܦܲܠܸܓܼ ܥܘܼܬܼܪܵܐ ܕܪܘܼܚܵܐ ܕܠܲܝܬܿ ܠܐܲܒܼܵܗܵܘ̈ܗܝ ܀>
    text <܃ܐܹܝܘ ܥܲܦܪܵܢܵܐ ܕܥܲܦܪܹܗ ܣܵܗܹ̇ܕܼ ܥܲܠ ܫܝܼܛܘܼܬܹܗ>
    text <ܕܩܲܒܸܿܠ ܚܲܝܠܵܐ ܕܢܸܒܼܪܸܐ ܗܘ̤ ܠܹܗ ܒܪܝܼܬܼܵܐ ܚܕܲܬܵܐ ܀>
    text <܃ܒܪܝܼܬܼܵܐ ܚܕܲܬܵܐ ܐܲܠܸܦ ܛܵܒܼܵܐ ܠܲܒܼܢܲܝ̈ ܒܲܝܬܹܿܗ>
    text <ܕܲܢܚܲܕܿܬܼܘܼܢܵܗ̇ ܠܐܘܼܡܵܢܘܼܬܼܵܐ ܕܒܼܵܪܘܿܝܘܼܬܹܗ ܀>
    text <܃ܥܵܘ̣ܠܵܐ ܕܐ̄ܢܵܫܵܐ ܣܲܬܼܪܹܗ ܠܪܵܘܡܐ ܕܲܥܒ݂ܲܕܼ ܐܝܼܕܼܵܘ̈ܗܝ>
    text <ܘܝܲܗ̣̄ܒܼ ܫܘܼܠܛܵܢܵܐ ܠܲܒܼܢܲܝ̈ܢܵܫܵܐ ܕܬܼܘܼܒܼ ܢܸܒܼܢܘܿܢܵܝܗܝ ܀>
    text <܃ܚ̣ܙܵܝܗܝ ܠܲܥܒܼܵܕܹ̈ ܕܲܥܬܸ݂ܩ ܘܲܒܼܠܝܼ ܒܡܵܝܘܿܬܼܘܼܬܼܵܐ>
    text <ܘܐܸܬܼܦܲܪܲܣ ܠܹܗ ܦܘܼܪܣܵܐ ܕܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀>
    text <܃ܚ̣ܙܵܐ ܕܪ̈ܵܥܠܵܢ ܗ̣̄ܘܲܝ̈ ܐܸܣܲܝ̈ ܒܲܝܬܹܿܗ ܒܚܵܫܘܿܫܘܼܬܼܵܐ>
    text <ܘܣܵܡ̣ ܫܲܬܸܐܣܵܘ̈ܗܝ ܒܥܘܼܡܩܵܐ ܕܡܲܝ̈ܵܐ ܘܫܲܪܲܪ ܐܸܢܹܝܢ ܀>
    text <܃ܒܡܲܝ̈ܵܐ ܪ̈ܦܲܝܵܐ ܨܒܼܵܐ ܕܲܢܫܲܪܲܪ ܠܓܼܘܼܫܡܹ̈ܐ ܪ̈ܦܲܝܵܐ>
    text <ܘܲܒܼܚܹܝܠ ܪܘܼܚܵܐ ܢܚܲܝܸܠ ܙܵܘܥܹ̈ܐ ܡܸܨܛܲܠܝܵܢܹ̈ܐ ܀>
    text <܃ܟܘܼܪܵܐ ܕܡܲܝ̈ܵܐ ܬܲܩܸܢ ܪܸܡܙܹܗ ܐ̄ܪܵܙܵܢܵܐܝܿܬܼ>
    text <ܘܲܚܠܵܦ ܢܘܼܪܵܐ ܫܲܓܼܪܹܗ ܒܪܘܼܚܵܐ ܕܚܹܝܠ ܨܸܒܼܝܵܢܹܗ ܀>
    text <܃ܠܹܗ ܠܲܥܲܒܼܵܕܵܐ ܥܒ݂ܲܕܼ ܐܘܼܡ̇ܢܵܐ ܥܲܠ ܬܘܼܩܵܢܹܗ>
    text <ܕܗܘ̤ ܠܹܗ ܢܸܣܘܿܟ ܒܟܼܘܼܪܵܐ ܕܡܲܝ̈ܵܐ ܘܪܸܬܼܚܵܐ ܕܪܘܼܚܵܐ ܀>
    text <܃ܬܵܘ ܚܙܵܘ ܬܸܕܼܡܘܼܪܬܵܐ ܒܡܵܝܘܿܬܼܘܼܬܼܵܐ>
    text <ܘܡ̇ܝ̇ܬܵܐ ܘܚܵܝ̇ܐ ܒܡܸܨܥܵܝܘܼܬܼܵܐ ܕܣܵܥܘܿܪܘܼܬܼܵܗ̇ ܀>
    text <܃ܬܵܘ ܢܸܬܼܒܲܩܸܐ ܒܐ̄ܪܵܙ ܡܝܼܬܼܘܼܬܲܢ ܕܲܒܼܓܼܵܘ ܡܲܝ̈ܵܐ>
    text <ܘܢܸܚܙܸܐ ܬܲܗܪܵܐ ܕܡܸܫܬܲܡܲܫ ܒܲܢ ܐ̄ܪܵܙܵܢܵܐܝܼܬܼ ܀>
    text <܃ܬܵܘ ܢܸܬܼܩܲܪܲܒܼ ܨܹܝܕܼ ܓܹܐܙܲܒܼܪܹ̈ܐ ܕܓܲܙܲܝ̈ ܥܹܕܿܬܵܐ>
    text <ܘܢܸܫܡܲܥ ܡܸܢܗܘܿܢ ܕܐܲܝܟܲܢ ܝܵܗ̇ܒܿܝܼܢ ܚܲܝܹ̈ܐ ܒܡܲܝ̈ܵܐ ܀>
    text <܃ܢܸܥܘܿܠ ܥܲܡܗܘܿܢ ܠܲܩܕܼܘܿܫ ܩܘܼܕܼܫܹ̈ܐ ܐ̄ܪܵܙܵܢܵܝܵܐ>
    text <ܘܢܹܐܠܲܦ ܡܸܢܗܘܿܢ ܦܘܼܫܵܩ ܐ̄ܪ̈ܵܙܹܐ ܕܡ̇ܘܬܵܐ ܘܚܲܝܹ̈ܐ ܀>
    text <܃ܡܵܘܬܵܐ ܘܚܲܝܹ̈ܐ ܐܝܼܬܼܵܘܗܝ ܐ̄ܪ̈ܵܙܵܐ ܕܡܲܥܡܘܿܕܼܝܼܬܼܵܐ>
    text <ܘܬܲܪܬܹܿܝܢ ܒܲܚܕܼܵܐ ܡܸܣܬܲܥܪ̈ܵܢ ܒܹܗ ܒܚܲܕܼ ܟܵܗܢܘܼܬܼܵܐ ܀>
    text <ܒܝܲܕܼ ܟܵܗܢܘܼܬܼܵܐ ܨܒܼܵܐ ܒܵܪܘܿܝܵܐ ܕܢܸܓܼܠܸܐ ܚܲܝܠܹܗ܃>
  block
    text <ܘܠܵܗ̇ ܗ̄ܘ̣ ܐܲܓܼܥܸܠ ܥܘܼܬܼܪܵܐ ܪܲܒܵܐ ܕܒܲܣܝܼܡܘܼܬܹܗ ܀>
    text <܃ܠܟܼܵܗܢܹ̈ܐ ܐܲܩܝܼܡ ܐܲܦܸܛܪ̈ܵܘܿܦܹܐ ܥܲܠ ܡܲܪ̈ܗܵܛܵܘܗܝ>
    text <ܕܐܲܝܟ ܫܲܪܝܼܪܹ̈ܐ ܢܦܲܠܓܼܘܼܢ ܥܘܼܬܼܪܵܐ ܠܲܒܼܢܲܝ̈ ܒܲܝܬܹܿܗ ܀>
    text <܃ܠܗܘܿܢ ܝܲܗ̣̄ܒܼ ܛܲܒܼܥܵܐ ܕܫܸܡ ܐܝܼܬܼܘܼܬܹܗ ܕܠܵܐ ܡܸܬܿܕܲܪܟܵܐ>
    text <ܕܢܸܗܘܘܿܢ ܛܵܒܼܥ̇ܝܼܢ ܠܲܒܼܢܲܝ̈ܢܵܫܵܐ ܒܲܫܡܵܐ ܕܩܘܼܕܼܫܵܐ ܀>
    text <܃ܛܲܒܼܥܵܐ ܕܲܫܡܹܗ ܡܲܪܡܹܝܢ ܟܠܢܵܫ ܥܲܠ ܡܲܪܥܝܼܬܹܗ>
    text <ܘܲܬܼܠܝܼܬܼܵܐܝܼܬܼ ܪܵܡܫ̇ܝܼܢ ܐ̄ܢܵܫܵܐ ܠܲܒܼܢܲܝ̈ܢܵܫܵܐ ܀>
    text <܃ܦܲܪܙܠܵܐ ܕܡܸܫܚܵܐ ܐܵܚܹ̇ܕܼ ܟܵܗܢܵܐ ܒܪܹܫ ܨܼܒ̈ܥܵܬܹܗ>
    text <ܘܪܵܫܹ̇ܡ ܦܲܓܼܪܵܐ ܘܪ̈ܓܼܫܹܐ ܕܢܲܦܫܵܐ ܒܚܲܪܝܼܦܘܼܬܹܗ ܀>
    text <܃ܡܸܫܚܵܐ ܠܵܛܹ̇ܫ ܒܲܪ ܡ̇ܝܘܿܬܹ̈ܐ ܒܡܸܠܲܝ̈ ܦܘܼܡܹܗ>
    text <ܘܲܡܚܲܪܸܦ ܠܹܗ ܐܲܝܟ ܕܲܠܦܲܪܙܠܵܐ ܠܡܸܓܼܙܲܪ ܥܵܘ̣ܠܵܐ ܀>
    text <܃ܫܡܵܗܹ̈ܐ ܬܠܵܬܼܵܐ ܬܵܢܹ̇ܐ ܒܛܲܟܼܣܵܐ ܚܲܕܼ ܒܵܬܲܪ ܚܲܕܼ>
    text <ܘܲܬܼܠܝܼܬܼܵܐܝܼܬܼ ܡܫܲܡܠܸܐ ܘܓܼܵܡܲ݁ܪ ܐ̄ܪܵܙ ܦܘܼܪܩܵܢܲܢ ܀>
    text <܃ܐܹܝܘ ܚܲܠܵܫܵܐ ܟܡܵܐ ܪܲܒܿ ܬܲܗܪܵܐ ܕܡܸܫܬܲܡܲܫ ܒܵܟ>
    text <ܘܲܙܥܘܿܪ ܦܘܼܡ̇ܐ ܕܢܹܐܡܲܪ ܕܲܟܼܡܵܐ ܗ̄ܘ̣ ܚܹܝܠ ܒܘܼܕܵܩܹܗ ܀>
    text <܃ܐܹܘܝ ܬܲܚܬܵܝܵܐ ܟܡܵܐ ܐܸܬܼܥܲܠܲܬ̤ ܬܵܚܘܿܒܼܘܼܬܼܵܟ>
    text <ܘܠܵܐ ܡܨܸܐ ܗܵܘܢܵܐ ܕܢܸܣ̣ܿܩ ܥܲܡܵܟ ܠܐܲܝܟܵܐ ܕܡܲܛܝܼܬܿ ܀>
    text <܃ܐܹܝܘ ܒܲܪܢܵܫܵܐ ܠܟܼܵܗܢܵܐ ܗ̄ܘ̣ ܐܸܡ̇ܪܹܬܼ ܗܵܠܹܝܢ ܕܐܸܡ̇ܪܹܬܼ>
    text <ܟܡܵܐ ܐܸܫܬܼܠܲܛܬܿ ܕܐܝܼܬܼ ܠܵܟ ܕܬܸܗܘܸܐ ܝܵܗܹ̇ܒܼ ܚܲܝܹ̈ܐ ܀>
    text <܃ܚܲܝܹ̈ܐ ܝܵܗܹ̇ܒܼ ܟܵܗܢܵܐ ܠܚܲܒܼܪ̈ܵܘܗܝ ܒܝܲܕܼ ܬܸܫܡܸܫܬܹܿܗ>
    text <ܘܐܘܼܪܚܵܐ ܕܵܪܹܫ ܠܲܟܼܢܵܘܵܬܹ̈ܗ ܠܘܵܬܼ ܕܲܥܬܼܝܼ̈ܕܼܵܢ ܀>
    text <܃ܛܲܟܼܣܵܐ ܕܦܘܼܡ̇ܐ ܡܡܲܠܸܠ ܠܙܵܘܥܹ̈ܐ ܘܲܠܗܲܕܵܡܹ̈ܐ>
    text <ܘܲܚܠܵܦ ܟܠܢܵܫ ܡܲܬܼܪܓܸܿܡ ܩܵܠܹ̈ܐ ܕܫܘܼܒܼܩܵܢ ܥܵܘ̣ܠܵܐ ܀>
    text <܃ܡܸܫܚܵܐ ܘܡܲܝܵ̈ܐ ܣܵܐܹ̇ܡ ܠܘܼܩܕܼܵܡ ܐܲܝܟ ܫܲܬܼܐܸܣܹ̈ܐ>
    text <ܘܲܒܼܦܸܬܼܓܼܵܡܵܘ̈ܗܝ ܡܫܲܟܼܠܸܠ ܒܵܢܹ̇ܐ ܫܸܡ ܐܝܼܬܼܘܼܬܼܵܐ ܀>
    text <܃ܒܡܸܫܚܵܐ ܫܲܪܝܵܐ ܘܡܲܝ̈ܵܐ ܪ̈ܦܲܝܵܐ ܢܵܣܹ̇ܿܟ ܦܲܓܼܪܵܐ>
    text <ܘܲܚܠܵܦ ܡܸܕܼܪܵܐ ܡܫܲܚܠܸܦ ܥܵܒܹ̇ܕܼ ܕܲܗܒܼܵܐ ܕܲܟܼܝܵܐ ܀>
    text <܃ܡܲܡ ܠܵܐ ܢܸܬܼܗܲܪ ܒܚܲܝܠܵܐ ܕܲܩܢܵܬ̤ ܡܸܣܟܹܿܝܢܘܼܬܼܵܢ>
    text <ܕܗܝ̤ ܠܵܗ̇ ܬܲܥܬܲܪ ܡ̣ܢ ܡ̇ܘܗܲܒܼܬܼܵܐ ܕܠܵܐ ܡܸܬܿܕܿܪܟܵܐ ܀>
    text <܃ܐܲܝܟ ܓܹܐܙܲܒܼܪܵܐ ܩܵܐܹ̇ܡ ܟܵܗܢܵܐ ܒܲܬܼܪܲܥ ܩܘܼܕܼܫܵܐ>
    text <ܘܡܲܪܡܸܐ ܩܠܝܼܕܹ̈ܐ ܕܡܸܠܲܬܼ ܦܘܼܡܹܗ ܘܦܵܬܲ̇ܚ ܚܲܝܹ̈ܐ ܀>
    text <܃ܫܡܵܗܹ̈ܐ ܬܠܵܬܼܵܐ ܡܲܪܡܸܐ ܒܡܸܫܚܵܐ ܘܲܡܩܲܕܹܿܫ ܠܹܗ>
    text <ܕܢܸܗܘܸܐ ܡܩܲܕܹܿܫ ܛܲܡܐܘܼܬܼ ܐ̄ܢܵܫܵܐ ܒܩܲܕܼܝܼܫܘܼܬܹܗ ܀>
    text <܃ܒܫܸܡ ܟܲܣܝܘܼܬܹܗ ܪܵܫܹ̇ܡ ܦܲܓܼܪܵܐ ܡܸܬܼܚܲܙܝܵܢܵܐ>
    text <ܘܥܵܐܹ̇ܠ ܚܲܝܠܵܐ ܕܚܘܼܪܦܹܗ ܕܲܫܡܵܐ ܥܕܲܡ̇ܐ ܠܢܲܦܫܵܐ ܀>
    text <܃ܐܹܝܘ ܬܸܕܡܘܼܪܬܵܐ ܕܣܵܥܲ݁ܪ ܐ̄ܢܵܫܵܐ ܒܲܕܼܠܵܐ ܕܝܼܠܹܗ>
    text <ܕܪܵܫܹ̇ܡ ܦܲܓܼܪܹܐ ܡܸܨܛܲܠܝܵܢܹ̈ܐ ܘܚܵܫܝܼܢ ܕܲܠܓܼܵܘ ܀>
  block
    text <܃ܒܛܲܟܼܣܵܐ ܕܐܵܣܝܵܐ ܣܵܥ̇ܲܪ ܐܵܦ ܗܘ̤ ܨܹܝܕܼ ܗܲܕܵܡܹ̈ܐ>
    text <ܕܓܸܵܐܹ̇ܫ ܕܼܠܒܲܪ ܘܡܲܕܼܪܸܟ ܚܲܫܵܐ ܕܹܝܕܼ ܓܵܘܝܹ̈ܐ ܀>
    text <܃ܠܦܲܓܼܪܵܐ ܘܢܲܫܵܐ ܡܩܲܪܸܒܼ ܦܘܼܪ̈ܣܹܐ ܕܐܘܼܡܵܢܘܼܬܹܗ>
    text <ܘܓܲܠܝܵܐ ܘܟܲܣܝܵܐ ܡܲܐܣܸܐ ܒܚܲܝܠܵܐ ܐܲܠܵܗܵܝܵܐ ܀>
    text <܃ܐܲܠܵܗܵܐܝܼܬܼ ܡܡܲܪܸܟ ܣܲܡܵܐ ܕܡܲܓܼܥܲܠ ܒܐܝܼܕܼܵܘ̈ܗܝ>
    text <ܘܲܠܟܼܠ ܟܹܐܒܼܝܼ̈ܢ ܡܲܐܣܸܐ ܒܚܲܝܠܹܗ ܘܠܵܐ ܡܸܬܼܒܲܨܲܪ ܀>
    text <܃ܐܲܝܟ ܚܵܢܘܼܬܼܵܐ ܦܬܲܚ̣ ܠܹܗ ܬܲܪܥܵܐ ܕܗܲܝܟܲܠ ܩܘܼܕܫܵܐ>
    text <ܘܣܵܥܲ݁ܪ ܡܲܪ̈ܥܹܐ ܘܥܵܨ̇ܒܼ ܟܹܐܒܹ̈ܐ ܕܲܟܼ̈ܢܵܘܵܬܹܗ ܀>
    text <܃ܒܪܘܼܫܡܵܐ ܕܲܠܒܲܪ ܓܵܐܹ̇ܫ ܟܹܐܒܹ̈ܐ ܟܣܲܝ̈ܵܐ ܕܠܓܼܵܘ>
    text <ܘܐܲܪܟܸܿܢ ܣܵܐܹ̇ܡ ܣܲܡܵܐ ܕܪܘܼܚܵܐ ܒܐܵܬ̤ܐ ܕܡܲܝ̈ܵܐ ܀>
    text <܃ܒܩܵܠܵܐ ܓܲܠܝܵܐ ܡܲܟܼܪܸܙ ܚܲܝܠܵܐ ܕܲܣܬܼܝܼܪ̈ܵܬܹܗ>
    text <ܘܲܒܼܠܸܫܵܢܹܗ ܡܦܲܠܸܓܼ ܥܘܼܬܼܪܵܐ ܪܘܼܚܵܢܵܝܵܐ ܀>
    text <܃ܩܵܠܹ̈ܐ ܡܲܫܡܲܥ ܒܐܸܕܢܲܝ̈ ܥܵܢ̈ܐ ܟܲܕܼ ܪܵܫܹ̇ܡ ܠܵܗ̇>
    text <ܘܨܵܝ̇ܬܵܐ ܒܚܘܼܒܵܐ ܫܡܵܗܹ̈ܐ ܬܠܵܬܼܵܐ ܟܲܕܼ ܡܸܬܼܟܲܪܙܝܿܢ ܀>
    text <܃ܒܲܫܡܵܐ ܕܐܲܒܼܵܐ ܘܕܲܒܼܪܵܐ ܘܪܘܼܚܵܐ ܡܚܲܬܸܿܡ ܡܸܠܵܘ̈ܗܝ>
    text <ܘܲܡܫܲܪܲܪ ܠܹܗ ܠܐܲܝܢܵܐ ܕܥܵܡܹ̇ܕܼ ܒܲܫܡܵܗܲܝ̈ܗܘܿܢ ܀>
    text <܃ܫܡܵܗܹ̈ܐ ܬܠܵܬܼܵܐ ܨܵܐܲܪ ܒܐܲܦܵܘ̈ܗܝ ܒܲܕܼܡܘܼܬܼ ܣܲܟܿܪܵܐ>
    text <ܕܢܸܚܙܹܐ ܛܪܘܼܢܵܐ ܨܠܸܡ ܐܝܼܬܼܘܼܬܼܵܐ ܒܪܹܫ ܒܲܪܢܵܫܵܐ ܀>
    text <܃ܠܒܸܗܬܲܬܼ ܫܹܐܕܹ̈ܐ ܗ̄ܝܼ ܥܸܠܲܬܼ ܪܘܼܫܡܵܐ ܕܲܒܼܒܹܝܬܼ ܥܲܝܢܹ̈ܐ>
    text <ܕܡ̇ܐ ܕܡܸܬܼܒܲܩܹܝܢ ܒܪܹܫ ܒܲܪܢܵܫܵܐ ܢܚܘܼܒܼܘܼܢ ܡܸܢܹܗ ܀>
    text <܃ܡܸܛܠܵܬܼܗܘܿܢ ܗܵܘܹ̇ܝܢ ܐ̄ܪ̈ܵܙܹܐ ܕܡܸܫܚܵܐ ܘܡܲܝ̈ܵܐ>
    text <ܕܢܸܗܘܘܿܢ ܙܷܲܢܵܐ ܠܘܼܩܒܲܠ ܩܹܐܪܣܵܐ ܕܬܲܟܼܬܿܘܼܫܲܝ̈ܗܘܿܢ ܀>
    text <܃ܙܲܝܢܵܬ ܗ̄ܘ̣ ܡܸܫܚܵܐ ܕܡܸܬܼܡܲܫܚܝܼܢ ܒܹܗ ܐܲܪ̈ܥܵܢܵܝܹܐ>
    text <ܕܠܵܐ ܢܸܬܿܬܲܚܕܿܘܼܢ ܡ̣ܢ ܪ̈ܘܼܚܵܢܹܐ ܒܕܲܪܵܐ ܟܲܣܝܵܐ ܀>
    text <܃ܛܲܒܼܥܵܐ ܗ̄ܘ̣ ܪܲܒܵܐ ܕܲܡܠܸܟ ܡܲܠ̈ܟܹܿܐ ܕܡܸܬܿܛܲܒܼܥܝܼܢ ܒܹܗ>
    text <ܕܢܸܗܘܘܿܢ ܦܵܠ̇ܚܝܼܢ ܒܐܸܣܛܵܕܼܝܼܘܿܢ ܪܘܼܚܵܢܵܝܬܵܐ ܀>
    text <܃ܒܒܹܝܬܼ ܥܲܝܢܵܝ̈ܗܘܿܢ ܡܩܲܒܿܠܝܼܢ ܛܲܒܼܥܵܐ ܪܘܼܚܵܢܝܵܐ>
    text <ܕܢܸܗܘܸܐ ܢܲܗܝܼܪ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܀>
    text <܃ܒܲܕܼܡܘܼܬܼ ܦܵܥܠܹ̈ܐ ܚܦܝܼܛܹ̈ܐ ܩܵܝ̇ܡܝܼܢ ܒܲܬܼܪܲܥ ܡܲܠܟܵܐ>
    text <ܘܟܼܵܗܢܵܐ ܒܪܹܫܗܘܿܢ ܐܲܝܟ ܪܲܒܿ ܚܲܝܠܵܐ ܒܪܹܫ ܡܲܪܥܝܼܬܹܗ ܀>
    text <܃ܐܲܝܟ ܕܲܠܩܹܐܪܣܵܐ ܡܩܝܼܡ ܣܸܕܼܪ̈ܲܝܗܘܿܢ ܒܥܸܕܼܵܢ ܐ̄ܪ̈ܵܙܹܐ>
    text <ܕܢܸܗܘܘܿܢ ܫܵܕܹܝܢ ܓܹܐܪܹ̈ܐ ܫܢܝܼܢܹ̈ܐ ܒܲܒܼܥܸܠܕܲܪܵܐ ܀>
    text <܃ܓܐܪܹ̈ܐ ܕܡܸܠܹ̈ܐ ܡܪܲܟܸܿܒܼ ܣܵܐܹ̇ܡ ܒܓܼܵܘ ܦܘܼܡܲܝ̈ܗܘܿܢ>
    text <ܕܢܸܗܘܘܿܢ ܚܵܠܝܼܢ ܠܘܼܩܒܲܠ ܒܝܼܫܵܐ ܕܫܲܥܒܸܿܕܼ ܐܸܢܘܿܢ ܀>
    text <܃ܢܝܼܫܵܐ ܬܵܪܹܝܨ ܩܕܼܵܡ ܥܲܝܢܲܝ̈ܗܘܿܢ ܕܢܸܬܿܕܲܡܘܿܢ ܒܹܗ>
    text <ܘܐܲܝܟ ܕܲܒܼܝܲܬܼܪܵܐ ܡ̇ܬܲܚ ܡܸܠܹ̈ܐ ܒܠܸܫܵܢܲܝ̈ܗܘܿܢ ܀>
    text <܃ܠܒܼܘܼܩܝܵܐ ܥܵܐ̇ܠܝܼܢ ܒܫܘܼܪܵܝ ܩܹܐܪܣܵܐ ܕܐܸܙܕܲܡܲܢܘ ܠܹܗ>
    text <ܟܲܕܼ ܡܸܬܼܒܲܚܪܝܼܢ ܒܝܲܕܼ ܬܵܘܕܿܝܼܬܼܵܐ ܕܪܸ̈ܥܝܵܢܲܝܗܘܿܢ ܀>
  block
    text <܃ܐܲܝܟ ܕܲܒܼܩܘܼܫܬܵܐ ܩܵܐܹ̇ܡ ܟܵܗܢܵܐ ܒܪܹܫ ܣܸܕܼܪ̈ܲܝܗܘܿܢ>
    text <ܘܡܲܚܵܘܸܐ ܠܗܘܿܢ ܢܝܼܫܵܐ ܕܩܘܼܫܬܵܐ ܕܢܸܚܢܘܿܢ ܫܲܦܝܼܪ ܀>
    text <܃ܟܵܦ̇ܪܝܼܢ ܒܢܝܼܫܵܐ ܒܢܝܼܫܵܐ ܘܚܲܝܠܹܗ ܘܲܕܼܡܲܠܲܐܟܼܵܘ̈ܗܝ>
    text <ܘܐܲܟܸܿܢ ܨܐܲ݁ܪ ܢܝܼܫܵܐ ܕܡܲܠܟܵܐ ܒܒܹܝܬܼ ܥܲܝܢܲܝ̈ܗܘܿܢ ܀>
    text <܃ܟܵܦ̇ܪܝܼܢ ܘܡ̇ܘܕܹܿܝܢ ܬܲܪܬܹܿܝܢ ܒܲܚܕܼܵܐ ܕܠܵܐ ܦܘܼܠܵܓܼܵܐ>
    text <ܟܦܘܼܪܝܵܐ ܒܒܼܝܼܫܵܐ ܘܬܼܵܘܕܲܝܼܬܼ ܠܸܒܵܐ ܒܫܸܡ ܐܝܼܬܼܘܼܬܼܵܐ ܀>
    text <܃ܩܝܵܡܵܐ ܡܩܝܼܡܝܼܢ ܒܝܲܕܼ ܟܵܗܢܘܼܬܼܵܠ ܨܹܝܕܼ ܐܝܼܬܼܘܼܬܼܵܐ>
    text <ܕܠܵܐ ܬܘܼܒܼ ܗܵܦܟܿܝܼܢ ܨܹܝܕܼ ܣܵܛܵܢܵܐ ܒܣܘܼܥܪ݁ܵܢܲܝܗܘܿܢ ܀>
    text <܃ܠܟܼܵܣܢܵܐ ܝܵܗ̇ܒܿܝܼܢ ܫܘܼܘܕܵܝ ܡܸܠܹ̈ܐ ܕܪܸ̈ܥܝܵܢܲܝܗܘܿܢ>
    text <ܘܡܲܥܸܠ ܩܵܪܹܐ ܨܕܼܵܡ ܨܸܒܼܝܵܢܵܐ ܐܲܠܵܗܵܝܵܐ ܀>
    text <܃ܬܪܲܥ ܩܲܪܛܲܝܣܵܐ ܕܒܹܝܬܼ ܡܲܠܟܿܘܼܬܼܵܐ ܐܲܚܝܼܕܼ ܒܐܝܼܕܼܵܘ̈ܗܝ>
    text <ܘܫܲܠܝܼܛ ܗ̄ܘ̣ ܠܹܗ ܕܢܸܟܼܬܿܘܿܒܼ ܐ̄ܢܵܫܵܐ ܒܝܲܕܼ ܦܵܠܵܛܝܼܢ ܀>
    text <܃ܒܲܫܡܵܗܲܝ̈ܗܘܿܢ ܩܵܪܹܐ ܘܲܡܩܝܼܡ ܥܲܒܼ̈ܕܲܝ ܡܲܠܟܵܐ>
    text <ܘܡܲܥܒܲܪ ܚܲܕܼ ܚܲܕܼ ܘܛܵܒܲ݁ܥ ܒܐܲܦܵܘ̈ܗܝ ܛܲܒܼܥܵܐ ܕܡܸܫܚܵܐ ܀>
    text <܃ܒܩܵܠ ܦܸܬܼܓܼܵܡܵܘ̈ܗܝ ܡܲܟܼܪܸܙ ܚܲܝܠܵܐ ܕܲܟܼܣܸܐ ܒܡܸܠܵܘ̈ܗܝ>
    text <ܕܲܕܼܡܲܢ ܐܸܢܘܿܢ ܘܲܫܡܵܐ ܕܡܲܢ̣ܘܼ ܕܡܸܬܿܛܲܒܼܥܝܼܢ ܒܹܗ ܀>
    text <܃ܦܠܵܢ ܠܲܡ ܥܲܒܼܕܵܐ ܗ̄ܘ̣ ܕܲܡܠܸܟ ܡܲܠ̈ܟܹܿܐ ܕܲܠܥܸܠ ܘܕܲܠܬܲܚܬܿ>
    text <ܘܒܲܫܡܹܗ ܡܛܲܒܲܥ ܕܢܸܗܘܸܐ ܦܵܠ̇ܲܚ ܐܲܝܟ ܨܸܒܼܝܵܢܹܗ ܀>
    text <܃ܫܸܡ ܐܝܼܬܼܘܼܬܼܵܐ ܡܡܲܕܸܿܟ ܒܐܝܼܕܼܵܘ̈ܗܝ ܥܲܡܹܗ ܕܡܸܫܚܵܐ>
    text <ܘܪܸܫܹ̇ܡ ܘܐܲܡܲ݁ܪ ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܀>
    text <܃ܡܸܬܼܪܫܸܡ ܐܲܡܲ݁ܪ ܠܦܵܢ ܒܲܫܡܵܗܹ̈ܐ ܬܠܵܬܼܵܐ ܕܲܫܘܹܝܢ>
    text <ܕܠܲܝܬܿ ܦܘܼܪܫܵܢܵܐ ܕܩܲܫܝܼܫ ܘܲܙܥܘܿܪ ܒܹܝܬܼ ܚܲܕܼ ܠܲܐ̄ܚܪܹܝܢ ܀>
    text <܃ܠܵܘ ܪܵܫܹ̇ܡ ܐ̄ܢܵܐ ܐܵܡܲ݁ܪ ܟܵܗܢܵܐ ܐܸܠܵܐ ܕܡܸܬܼܪܫܸܡ>
    text <ܕܠܵܐ ܕܝܼܠܹܗ ܗ̄ܘ̣ ܛܲܒܼܥܵܐ ܕܡܲܪܡܸܐ ܐܸܠܵܐ ܕܡ̇ܪܹܗ ܀>
    text <܃ܗܘ̤ ܡܸܨܥܵܝܵܐ ܗ̄ܘ̣ ܕܲܓܼܒܸܐ ܒܛܲܝܒܿܘܼ ܠܲܡܫܲܡܵܫܘܼ>
    text <ܘܒܲܕܼܠܵܐ ܕܝܼܠܹܗ ܪܵܕܹܦ ܥܵܘ̣ܠܵܐ ܘܝܵܗܹ̇ܒܼ ܪܘܼܚܵܐ ܀>
    text <܃ܒܫܸܡܚܵܐ ܓܼܠܝܵܐ ܡܚܵܘܸܐ ܚܲܝܠܵܐ ܕܐܝܼܬܼ ܒܲܫܡܵܗܹ̈ܐ>
    text <ܕܲܡܨܸܐ ܡܫܲܪܲܪ ܪܲܦܝܘܼܬܼ ܐ̄ܢܵܫܵܐ ܒܲܕܼܠܵܐ ܓܼܠ̈ܝܵܢ ܀>
    text <܃ܫܡܵܗܹ̈ܐ ܬܠܵܬܼܵܐ ܬܵܢܹ̇ܐ ܒܡܸܫܚܵܐ ܒܐ̄ܢܵܫܵܐ ܟܠܹܗ>
    text <ܕܠܵܐ ܢܲܟܿܘܿܢܵܝܗܝ ܫܹܐܕܹ̈ܐ ܛܪ̈ܘܼܢܹܐ ܘܚܲܫܹ̈ܐ ܠܙܝܼ̈ܙܹܐ ܀>
    text <܃ܠܵܐ ܗ̄ܘ̣ܵܐ ܒܡܸܫܚܵܐ ܗ̄ܘ̣ ܕܢܵܛܲܪ ܐ̄ܢܵܫܵܐ ܡ̣ܢ ܢܸܟܼܝܵܢܹ̈ܐ>
    text <ܚܹܝܠ ܐܝܼܬܼܘܼܬܼܵܐ ܗ̄ܘ̣ ܕܘܒܲܩܢܹܐ ܚܲܝܠܵܐ ܠܲܡܚܝܼܠܘܼܬܼܵܐ ܀>
    text <܃ܡܸܫܚܵܐ ܐܵܬ̤ܐ ܗ̄ܘ̣ ܕܡܲܟܼܪܸܙ ܚܲܝܠܵܐ ܐܲܠܵܗܵܝܵܐ>
    text <ܘܲܒܼܓܲܥ̈ܝܵܬܼܵܐ ܡܫܲܪܲܪ ܥܲܒܼܕܼܵܐ ܗ̄ܘ̣ ܒܲܣܬܼܝܼܪ̈ܵܬܼܵܐ ܀>
    text <܃ܒܚܲܝܠܵܐ ܕܝܼܠܹܗ ܩܵܢܹ̇ܝܢ ܚܲܝܠܵܐ ܦܲܓܼܪܵܐ ܘܢܲܦܫܵܐ>
    text <ܘܠܵܐ ܬܘܼܒܼ ܩܵܢ̇ܛܝܼܢ ܡ̣ܢ ܢܸܟܼܝܵܢܹ̈ܐ ܕܡ̇ܝܘܿܬܼܘܼܬܼܵܐ ܀>
  block
    text <܃ܐܲܝܟ ܐܲܬܼܠܹܝܛܹ̈ܐ ܢܵܚ̇ܬܿܝܼܢ ܩܵܝ̇ܡܝܼܢ ܒܐܸܣܛܵܕܼܝܘܿܢ>
    text <ܘܐܵܚ̇ܕܿܝܼܢ ܕܲܪܵܐ ܥܲܡ ܚܘܼܬܼܚܵܬܹ̈ܐ ܪ̈ܦܲܝܵܐ ܕܒܼܗܘܿܢ ܀>
    text <܃ܗܵܢܵܐ ܚܲܝܠܵܐ ܡܲܩܢܸܐ ܡܸܫܚܵܐ ܕܲܡܫܝܼܚܘܼܬܼܵܐ>
    text <ܠܵܐ ܗ̄ܘ̣ܵܐ ܡܸܫܚܵܐ ܐܸܠܵܐ ܪܘܼܚܵܐ ܕܲܡܚܲܝܸܠ ܠܹܗ ܀>
    text <܃ܪܘܼܚܵܐ ܡܚܲܝܠܵܐ ܠܲܡܫܝܼܚܘܼܬܼܵܐ ܕܡܸܫܚܵܐ ܪܲܦܚܵܐ>
    text <ܘܗܵܘܹ̇ܐ ܚܝܼܨܵܐ ܒܝܲܕ ܣܘܼܥܪܵܢܵܐ ܕܡܸܫܬܲܡܲܫ ܒܹܗ ܀>
    text <܃ܒܲܚܠܝܼܨܘܼܬܹܗ ܡܚܲܝܸܨ ܦܲܓܼܪܵܐ ܘܙܵܘܥܲܝ̈ ܢܲܦܫܵܐ>
    text <ܘܲܠܒܼܝܼܒܼܵܐܝܼܬܼ ܐܵܪܥܝܼܢ ܩܹܐܪ̈ܣܹܐ ܠܘܼܩܒܲܠ ܒܝܼܫܵܐ ܀>
    text <܃ܪܘܼܫܡܵܐ ܕܲܫܡܹܗ ܚܵܙܹ̇ܝܢ ܫܹܐܕܹ̈ܐ ܥܲܠ ܒܲܪܢܵܫܵܐ>
    text <ܘܪܵܥ̇ܠܝܼܢ ܡܸܢܹܗ ܕܚܵܙܹ̇ܝܢ ܒܲܫܡܹܗ ܫܡܵܐ ܝܲܩܝܼܪܵܐ ܀>
    text <܃ܫܸܡ ܐܝܼܬܼܘܼܬܼܵܐ ܡܕܼܝܼܩ ܡ̣ܢ ܘܼܫܡܵܐ ܕܲܒܼܒܹܝܬܼ ܥܲܝܢܹ̈ܐ>
    text <ܘܒܼܵܗ̈ܬܵܢ ܥܲܝܢܹ̈ܐ ܕܢܲܟܿܘܼܠܬܼܵܢܹ̈ܐ ܕܲܢܚܘܼܘܼܢ ܒܹܗ ܀>
    text <܃ܫܸܡܫܵܐ ܕܲܬܼܪܹܝܢ ܕܢܲܚ̣ ܡ̣ܢ ܪܵܘܡ̇ܐ ܒܪܹܫ ܒܲܪܢܵܫܵܐ>
    text <ܘܲܒܼܙܲܠܝܼܩܵܘ̈ܗܝ ܪܕܹܦ ܛܘܼܥܝܲܝ ܚܸܫܟܵܐ ܕܲܬܼܪܹܝܢ ܀>
    text <܃ܬܵܐ ܒܲܪܢܵܫܵܐ ܩܲܠܸܣ ܘܐܵܘܪܸܒܼ ܠܲܡܝܲܩܪܵܢܵܟ>
    text <ܕܥܲܒܼ݂ܕܹܿܗ ܠܦܲܓܼܪܵܟ ܫܸܡܫܵܐ ܕܲܬܼܪܹܝܢ ܒܝܲܕܼ ܡ̇ܘܗܲܒܼܬܹܗ ܀>
    text <܃ܬܵܐ ܚܲܝܵܒܼܵܐ ܦܪܘܿܥ ܬܵܘܕܿܝܼܬܼܵܐ ܠܲܡܚܲܪܪܵܢܵܟ>
    text <ܕܦܲܪܩܵܟ ܘܚܲܪܪܵܟ ܡ̣ܢ ܫܘܼܥܒܵܕܼܵܐ ܕܒܼܝܼܫܵܐ ܘܡ̇ܘܬܵܐ ܀>
    text <܃ܬܵܐ ܡ̇ܝܘܿܬܼܵܐ ܗܲܒܼ ܬܸܫܒܿܘܿܚܬܵܐ ܠܚܹܝܠ ܐܝܼܬܼܘܼܬܼܵܐ>
    text <ܕܝܲܗ̣̄ܒܼ ܒܵܟ ܚܲܝܠܵܟ ܕܬܸܙܪܘܿܥ ܚܲܝܹ̈ܐ ܒܡܵܝܘܿܬܼܘܼܬܼܵܐ ܀>
    text <܃ܩܢܝܼ ܒܟܼܠ ܦܘܼܡܝܼ̈ܢ ܓܸܢܣܹܗ ܕܐܵܕܼܵܡ ܥܲܦܪܵܢܵܝܵܐ>
    text <ܠܗܵܘ̇ ܕܐܲܪܝܼܡܵܟ ܡ̣ܢ ܕܲܚܝܼܚܵܐ ܠܘܵܬܼ ܪܲܒܿܘܼܬܹܗ ܀>
text <ܥܲܠ ܡܵܪܝ ܝܘܿܚܲܢܵܢ ܡܲܥܡܕܵܢ̇ܐ>
  block
    text <ܥܲܠ ܡܵܪܝ ܝܘܿܚܲܢܵܢ ܡܲܥܡܕܵܢ̇ܐ>
  block
    text <ܡܸܐܡܪܵܐ܃ ܘ܀ ܕܡܵܪܝ ܝܘܿܚܲܢܵܢ܀>
    text <܃ܕܝܼܠܹܗ ܟܲܕ ܕܝܼܠܹܗ ܡܸܐܪܵܐ ܕܫܬܿܐ>
    text <ܕܡܵܪܝ ܝܘܿܚܲܢܵܢ ܡܲܥܡܕܵܢ̇ܐ܀>
    text <܃ܥܘܼܢܵܝܵܐ>
    text <܃ܫܘܼܒ̣ܚܵܐ ܠܗܵܘ̇ ܕܲܓܠܵܐ ܐ̄ܪܙܵܐ ܕܨܒܼܝܵܢܹܗ ܠܪܵܚܡܵܐ ܕܨܒܼܝܵܢܹܗ>
    text <ܐܲܝܲܝ̈܀>
  block
    text <ܥܕܲܡܵܐ ܕܲܙܟܼܵܐ ܘܚܲܕܼ ܙܲܟܝܵܐ ܙܲܟܲܝ ܐܸܢܘܿܢ܁>
    text <܃ܒܦܸܨܬܼܵܐ ܕܥܲܡ̈ܠܹܐ ܕܲܣܬܝܼܪ̈ܵܬܼܵܐ ܡܸܬܼܦܲܫܘܼܝܢ ܗ̄ܘ̣ܵܘ>
    text <ܥܕܲܡܵܐ ܕܐܸܝܬܼܵܐ ܫܪܵܪܵܐ ܠܓܸܠܝܵܐ ܘܐܲܢܝܼܚ ܐܸܢܘܿܢ܁>
    text <܃ܒܗܸܪܓܿܐ ܕܣܲܒܼܪܵܐ ܕܥܲܠ ܗܢ ܣܲܒܼܪܵܐ ܡܸܬܼܗ̣ܓܝܢ ܗ̄ܘ̣ܵܘ>
    text <ܥܕܲܡܵܐ ܕܓܼܵܫܘܼܗܝ ܒܪܸ̈ܓܼܫܹܐ ܓܲܠܝ̈ܐ ܘܟܸܢ ܐܸܬܼܒܲܝܲܐܘ܁>
    text <܃ܒܟܼܠ ܐܸܣܟܹܿܝܡܝܼ̈ܢ ܡܸܬܼܝܲܐܒܼܝܼܢ ܗ̄ܘ̣ܵܘ ܠܗܕ ܐܕܲܗܘ̤ܵܬܼ>
    text <ܥܕܡܐ ܕܗܘܸܬ ܘܟܢ ܢܵܚ̣ܝ ܪܗܛܵܐ ܕܐܓܼܘ̈ܢܲܝܗܘܿܢ܁>
    text <܃ܡ̣ܢ ܚܕ ܠܐܚܪܝܼܢ ܝܲܒܿܘܼܗܝ ܠܣܲܒܼܪܵܐ ܕܡܘܠܟܝ̈ܗܘܿܢ>
    text <ܥܕܡܐ ܕܣܝܟܹܗ ܚܲܕ ܓܸܠܝܢܐ ܕܥܠ ܚܲܕ ܟܹܐܢܵܐ܁>
    text <܃ܚܲܕ ܓܸܠܝܵܢܐ ܣܲܝܸܟ ܐܸܢܘܿܢ ܠܓܸܠܝܵܢܲܘ̈ܗܢ>
    text <ܘܣܵܗܸ̈ܕ ܩܠܐ ܕܐܲܢܚ̣ܝ ܩܵܠܵܐ ܕܓܸܠܝܵܢܝ̈ܗܘܿܢ܁>
    text <܃ܡ̣ܢ ܒܲܪܬܼ ܩܵܠܵܐ ܫܲܡܗܘܼܗ̇ ܠܗܵܕܹܐ ܒܩܵܠܵܐ ܓܲܐܝܵܐ>
    text <ܕܲܒܼܝܘܿܚܲܒܵܢ ܫܠܸܡܘ ܓܸܠܝ̈ܢܹܐ ܕܲܢܒܼܝܼܘܼܬܼܵܐ܁>
    text <܃ܐܘܿܪܝܬܐ ܠܲܡ ܘܐܪܵܙ ܓܸܠܝ̈ܢܐ ܕܲܢܒܼܝܼܘܼܬܼܵܐ>
    text <ܒܲܝܕܼ ܝܘܿܚܲܢܵܢ ܫܩ݂ܲܠܘ ܫܘܼܠܵܡܵܐ ܕܒܼܘܼܕܩܲܝ̈ܗܘܿܢ܁>
    text <܃ܝܲܠܕܗ ܫܠܝܗ ܠܪܗܛܵܐ ܕܐܪ̈ܙܐ ܘܲܕܼ ܦܠܐܬܼ̈ܐ>
    text <ܘܓܼܠ̣ܐ ܘܒܲܕܸܩ ܐܪܙ ܒܘܼܕܩܐ ܪܘܼܚܵܢܵܝܵܐ܁>
    text <܃ܒܝܲܠܕܹܗ ܕܟܹܐܢܵܐ ܓܠܵܬ̤ ܛܲܝܒܿܘܬܼܵܐ ܚܹܝܠ ܛܵܒܼܘܼܬܹܗ>
    text <ܘܕܼܪܫܲܬ̤ ܐܘܼܪܚܵܐ ܕܢܸܪܕܘܢ ܐܢܫ̈ܐ ܠܘܲܥܕ ܕܚܲܝܹ̈ܐ܁>
    text <܃ܐܲܝܟ ܗܲܕܝܼܵܠܐ ܗܘ̤ ܒܲܪ ܥܲܒܪܵܐ ܠܥܲܩܪܘܼܬܼ ܐ̄ܢܵܫ̈ܐ>
    text <ܘܫܲܪܝܼܘ ܡܦܪܝܢ ܦܹܐܪܹ̈ܐ ܕܫܘܼܒܼܚܵܐ ܠܢܸܩ ܒܵܪܘܿܝܵܐ܁>
    text <܃ܪܘܼܚ ܓܸܠܝܢܐ ܓܠ̣ܐ ܠܹܗ ܠܲܐܒܼܘܼܗܝ ܐܪܵܙ ܟܲܣܝ̈ܬܼܵܐ>
    text <ܘܐܵܘܕܝܼ ܘܐܸܡ݂ܲܪ ܒܪܝܼܟ ܒܵܪܘܿܝܵܐ ܕܲܣܥܲܪ ܥܲܡܹܗ܁>
    text <܃ܪܘܼܚܵܐ ܚܲܟܼܡܸܗ ܠܟܼܵܗܢܵܐ ܙܲܗܝܵܐ ܒܲܪ ܥܸܒܼܪ̈ܵܝܹܐ>
    text <ܘܓܼܠ̣ܵܐ ܘܚܵܘܝܼ ܕܲܩܪܸܒܼ ܙܒܼܢܵܐ ܕܦܘܼܪܩܵܢ ܐ̄ܢܫܵܐ܁>
    text <܃ܒܩܲܪܢܵܐ ܕܡܢܹܗ ܠܦܘܼܪܩܵܢ ܐ̄̈ܢܫܐ ܕܐܸܬܼܒܕܩ ܠܹܗ>
    text <ܕܒܼܵܗ̇ ܡܸܬܿܕܲܩܪܝܼܢ ܫܹܐܕܹ̈ܐ ܛܲܡܐܹ̈ܐ ܕܕܲܩܪܘܼܗܝ ܠܓܸܢܣܲܢ܁>
    text <܃ܒܥܸܠܲܬܼܝܲܠܕܗ ܓܠ̣ܐ ܠܲܢ ܐ̄ܪܙܵܐ ܕܦܘܼܪܒܵܢ ܚܲܝܲܝ̈ܢ>
    text <[ܝܣܝܼܪ܁܁܁] ܓܠ̣ܵܐ ܠܲܢ ܐ̄ܪܵܙܵܐ ܕܦܘܼܪܩܵܢ ܚܲܝ̈ܢ ܒܡܵܪܵܐ ܕܟܼܠܵܐ܁>
    text <ܘܟܲܢܹܝܗ ܠܲܒܼܪܹܗ ܚܢܵܢܵܐ ܚܵܐܸܢ ܠܲܕ ܚܲܝܵܒܼܝܼ̈ܢ>
    text <܃ܫܸܡ ܝܼܘܿܚܲܢܵܢ ܫܡܵܐ ܕܚܢܵܢܵܐ ܕܚܵܐܸ̇ܢ ܐܢܫ̈ܐ>
    text <ܘܐܝܼܙܓܲܕܘܼܬܹܗ ܨܵܝܪܵܐ ܨܲܠܡܵܐ ܕܲܡܸܠܟ ܡܲܠܟܹ̈ܐ܁>
    text <܃ܐܲܝܟ ܐܝܼܙܓܲܕܵܐ ܢܦ̣ܩ ܟܵܪܘܿܙܵܐ ܩܕܼܵܡ ܗܵܘ̇ ܕܐܵܬܹ̇ܐ>
    text <ܘܚܵܘܝܹܗ ܠܕܸܢܚܹܗ ܠܲܫܡܝܢܹ̈ܐ ܘܠܐ ܪ̈ܥܢܝܐ܁>
    text <܃ܠܒܲܪ ܡ̣ܢ ܛܲܟܼܣܐ ܚܙ̣̰ܩ ܒܲܫܒܼܝܠܐ ܕܟܼܵܪܘܿܙܘܼܬܼܵܐ>
    text <ܘܟܕܼ ܝܲܠܘܕܐ ܗ̄ܘ̣ ܫܲܪܝܼ ܒܥܲܡ̈ܠܹܐ ܕܲܓܼܡܝܼܪܘܼܬܼܵܐ܁>
    text <܃ܐܹܝܘ ܠܲܓܼܡܝܼܪܵܐ ܕܟܲܕܼ ܠܵܐ ܓܡܝܼܪ ܗ̄ܘ̣ ܒܪܸ̈ܓܼܫܝ ܦܲܓܼܪܵܐ>
    text <ܕܓܲܡܪܹܗ ܪܘܼܚܵܐ ܠܐܝܼܙ ܓܲܕܘܼܬܼܵܐ ܕܲܩܕܼܵܡ ܡܲܠܟܿܐ܁>
    text <܃ܐܸ̇ܘ ܠܠܵܐ ܪܕܝܐ ܕܟܕ ܠܵܐ ܪܕܐ ܗ̄ܘ̣ܵܐ ܒܗܪ ܕܣܸܦܪܹ̈ܐ>
    text <ܚܲܟܸܿܡ ܗܵܘ ܢܹܗ ܠܲܡܚܲܟܿܡܵܢܹ̈ܐ ܘܒܪ̈ܝܲܝ ܣܸܦܪܹ̈ܐ܁>
    text <܃ܐܸܝܘ ܠܕܲܩܢܹܐ ܗܘ̣ܵܐ ܡܫܘܿܚܬܼܵܐ ܕܥܘ̤̈ܠܐ ܠܵܐܝܕܘ̈ܥܐ>
    text <ܕܐܲܩܢܝܼ ܛܲܥܡܵܐ ܕܡܗܵܢܘܼܬܼܵܐ ܠܟܼܠ ܡܘܼܫܚ̈ܵܬܐ܁>
    text <܃ܐܸܝܘ ܝܘܿܚܲܢܵܢ ܒܛܝܼܢ ܒܲܟܼܝܵܢܵܐ ܕܠܵܐ ܒܲܟܼܝܵܢܵܐ>
    text <ܕܗܘ̤ ܒܛܢܵܟ ܡܲܟܼܪܸܙ ܒܛܢܐ ܕܠܐ ܙܘܼܘܵܓܼܵܐ܁>
    text <܃ܕܠܵܐ ܙܘܼܘܵܓܼܵܐ ܒܛܝܼܢ ܗܘ̣ܐ ܡܐܟܿܐ ܕܐܢ̄ܬ ܐܝܼܙܓܼܕܹܗ>
    text <ܘܲܕܼܠܵܐ ܛܲܟܼܣܵܐ ܓܠܲܝܬܿܝܗܝ ܠܛܲܟܼܣܵܐ ܒܟܼܪܣܵܐ ܕܐܸܡܵܟ܁>
    text <܃ܒܟܲܪܣܵܐ ܕܐܸܡܵܟ ܚܙܝܬܿܗ̇ ܠܐܡܗ ܕܡܠܟ ܡܲܠܟܹ̈ܐ>
    text <ܘܲܓܠܲܝܬܿ ܠܐܸܡܵܟ ܕܬܸܒܪܹܝܗ̇ ܠܐܸܡܹܗ ܐܸܡܵܐ ܕܡܵܪ̈ܐ܁>
    text <܃ܐܡܵܐ ܕܡܪܵܐ ܩܪܬܗ̇ ܐܸܡܟ ܠܡܲܪܝܲܡ [܁܁܁]ܗ>
    text <ܘܦܸܪܥܲܬ̤ ܛܲܝܒܿܘ ܒܵܗ̇ ܕܲܓܼܠ̣ܵܐ ܠܵܗ̇ ܐ̄ܪܙ ܟܣ̈ܬܐ܁>
    text <܃ܐܹܝܘ ܠܬܸܕܼܡܘܼܪܬܐ ܕܒܲܒܼܢ̈ܬܼܚܵܘܵܐ ܡܸܣܬܲܥܪܐ ܗ̄ܘ̣ܵܬܼ>
    text <ܕܡܸܬܼܪ̈ܟܼܢܢ ܗܘ̤̈ܝ ܠܡܸܦܪܲܥ ܛܲܝܒܿܘ ܠܥܘ̤̈ ܠܐ ܕܒܼܗܹܝܢ܁>
  block
    text <܃ܡܲܢ̣ܘ ܡ̣ܢ ܡܬܼܘܡ ܚܙ̣ܵܐ ܒܲܛܢ̈ܬܐ ܕܠܵܐ ܒܲܥܝܵܕܼܵܐ>
    text <ܕܡܸܬܼܢܒܝ̈ܢ ܗ̄ܘ̤̈ܝ ܥܲܠ ܕܲܒܿܘܼܬܼܵܐ ܕܲܒܥܘ̤̈ܠܝܗܝܢ܁>
    text <܃ܡ̇ܢ ܐܸܬܼܒܲܩܝܼ ܒܚܲܕ ܬܿܘܼܬܼ ܬܲܗܪܵܐ ܕܬܲܪ̈ܬܝܢ ܢܸܫܝܼ̈ܢ>
    text <ܕܲܒܛ̣ܢ ܡ̣ܢ ܫܠܝ ܠܒܲܪ ܡܢ ܛܲܟܸܣܵܐ ܕܪܕܐ ܒܢܸܫܹ̈ܐ܁>
    text <܃ܬܲܗܪܵܐ ܕܲܒܼܗܹܝܢ ܡܸܬܼ ܡܲܠܲܠ ܗ̄ܘ̣ܵܐ ܒܹܝܬܼ ܥܒܪ̈ܝܐ>
    text <ܘܬܼܡܝܼܗܝܼܢ ܗ̄ܘ̣ܵܘ ܒܒܛܢ̈ܐ ܚܕܬ̈ܐ ܕܠܐ ܒܲܥܝܵܕܵܐ܁>
    text <܃ܕܠܵܐ ܣܒ̣̱ܪ ܒܛܢܬ̤ ܐܸܡܹܗ ܕܥܒܕܐ ܘܐܸܡܹܗ ܕܡܵܪܵܐ>
    text <ܚܕܼܵܐ ܒܥܲܒܪܘܼܬܼܵܐ ܘܚܲܕܼܵܐ ܒܲܙܢܵܐ ܕܠܵܐ ܙܘܼܘܓܼܵܐ܁>
    text <܃ܗܵܪܟܿ ܫܸܠܡܲܬ̤ ܗܵܝ̇ ܕܲܟܼܬܼܝܼܒܼܵܐ ܥܲܠ ܐܲܒܼܪܵܗܵܡ>
    text <ܕܲܕܼܠܵܐ ܣܲܒܼܪܵܐ ܣܲܟܿܝܼ ܠܲܣܒܼܪܵܐ ܒܢ̈ܬܼ ܐܲܒܼܪܵܗܵܡ܁>
    text <܃ܣܲܒܼܪܵܠ ܛܵܒܼܵܐ ܩܢܬ̤ ܐܠܫܒܥ ܒܝܠܕܐ ܕܠܐ ܣܒ̣ܪ>
    text <ܘܗܘ̤ܐ ܝܲܥܕܗ̇ ܡܲܩܢܹܐ ܣܒܼܪܐ ܠܲܕܼܠܵܐ ܣܲܒܼܪܵܐ܁>
    text <܃ܣܒܲܪܬܼܵܐ ܛܵܒܼܬܼܵܐ ܛܥܝܼܢ ܝܘܿܚܲܢܵܢ ܒܪܸܫ ܠܸܫܵܢܹܗ>
    text <ܘܲܩ̣ܪܵܐ ܠܐ̄ܢܵܫ̈ܐ ܕܩ[܁܁܁]ܘܼܡܘ ܐܸܬܼܠܲܒܲܒ̣ܘ ܘܲܩ̣ܢܵܘ ܣܲܒܼܪܵܐ܁>
    text <܃ܠܲܕܼܠܵܐ ܣܲܒܼܪܵܐ ܡܣܒ̇ܪ ܗܘ̣ܐ ܠܹܗ ܣܒܪܬܼܐ ܕܚܲܝܹ̈ܐ>
    text <ܘܲܡܬܿܪܓܸܡ ܗ̄ܘ̣ܵܐ ܙܢܲܝ̈ ܛܵܒܼܵܬܼܵܐ ܕܠܵܐ ܚܲܙܝ̈ܢ ܠܹܗ܁>
    text <܃ܐܸܝܘ ܝܘܿܚܲܢܵܢ ܫܒܼܝܼܪ ܗܕܡ̈ܐ ܘܲܓܼܡܝܼܪ ܢܲܣܲܫܵܐ>
    text <ܕܗ̄ܘ̤ܵܐ ܩܵܠ̇ܐ ܠܚܲܘܸܿܡ ܐ̄ܢܵܫ̈݁ܐ ܘܫܡܝܢ̈ܐ܁>
    text <܃ܐܸܝܘ ܠܵܟ ܓܲܒܼܪܵܐ ܕܟܲܕܼ ܠܵܐ ܓܡܝܼܪ ܐܲܢ̄ܬܿ ܒܛܲܟܼܣܵܐ ܕܓܼܒܼܪܹ̈ܐ>
    text <ܗܘܲܝܬ̇ ܐܝܼܙܓܲܕܵܐ ܡ̣ܢ ܐܲܠܵܗܵܐ ܠܘܵܬܼ ܐܢܫܘܬܢ܁>
    text <܃ܐܸܝܘ ܟܵܡܐ ܬܗܝܼܪܵܐ ܬܲܫܥܝܼܬ ܫܲܪܒܿܐ ܕܡܸܠܬܐ ܕܲܥܠܲܝܟ>
    text <ܘܠܵܐ ܐ̄ܢܵܫ ܝܵܕ̇ܥ ܠܡܸܫܬܲܥܵܝܘܼ ܙܢܲܝ̈ ܬܲܫܠܝܼܬܼܵܟ܁>
    text <܃ܙܢܲܝ̈ ܕܘܼܒܪ̈ܲܝܟ ܨܒܝ̇ܬܼ ܕܐܹܬܲܢܹܐ ܩܕܼܵܡ ܫܵܡܘܿܥܹܐ>
    text <ܘܩܲܢܝܛ ܪܸܥܝܵܢܝ ܕܕܼܵܡ ܠܵܐ ܢܸܣܦܲܩ ܠܛܲܟܼܣܵܐ ܕܫܲܪܒܵܟ܁>
    text <܃ܒܸܢܛܵܐ ܗ̄ܘ̣ ܪܲܒܿܐ ܠܡܸܫܬܲܥܵܝܘܼ ܙܢܲܝ̈ ܬܲܫܥܝܼܬܼܵܟ>
    text <ܘܡܲܪܵܚܘܼܬܼܵܐ ܗ̣̄ܝ ܠܡܸܬܼ ܥܲܠܵܝܘܼ ܠܪܵܘܡ̇ܐ ܕܫܲܪܒܵܟ܁>
    text <܃ܪܲܒܿ ܗ̄ܘ̣ ܫܲܪܒܵܟ ܡ̣ܢ ܟܠ ܫܲܪ̈ܒܲܝܢ ܕܲܒܼܢܲܝ̈ ܒܸܣܪܵܐ>
    text <ܘܪܵܡ̣ܵܐ ܒܥܵܬܼܵܟ ܠܦܘܼܬܼ ܕܡܵܥ̇ܠܝܬ ܡܢ ܝܠܘ̈ܕܐ܁>
    text <܃ܠܝܬܿ ܠܲܥܒܼܝܼܕܹ̈ܐ ܕܲܡܨܐ ܕܢܸܬܢܝܟ ܐܝܟ ܡܵܐ ܕܐܝܬܝܟ>
    text <ܐܸܠܵܐ ܐܸܢ ܚܕܼ ܗܵܘ̇ ܕܐܲܟܼܪܸܙ ܬܝܗܝ ܩܕܼܵܡ ܣܓܝ̈ܐܐ܁>
    text <܃ܩܵܕܼܵܡ ܣܲܓܿܝܼܐܹ̈ܐ ܓܠܲܝܬܝܗܝ ܠܐܪܵܙܵܐ ܕܦܘܼܪܩܵܢ ܐ̄ܢܵܫܵܐ>
    text <ܘܐܲܝܟ ܕܠܨܲܠܡܵܐ ܨܪܬܝܗܝ ܠܝܘܼܢܵܐ ܕܲܕܼܒܼܚܘܼܬܹܗ܁>
    text <܃ܠܚܘܼܪܒܿܐ ܢܲܓܼܕܵܟ ܪܘܼܚ ܓܸܠܝܢܐ ܥܲܠ ܗܢ ܫܪܒܿܐ>
    text <ܘܲܒܼܥܹ̇ܝܬܼ ܕܐܸܕܲܥ ܕܡܵܢܲܐ ܗ̣̄ܝ ܥܸܠܬܼܵܐ ܕܫܲܢܝܬ̇ ܠܚܘܼܪܒܵܐ܁>
    text <܃ܒܢܲܝ̈ ܦܲܠܚܘܼܬܼܵܟ ܫܸܡ̇ܥܹܬܼ ܕܬ̇ܝܢܢ ܫܲܪܒܿܐ ܕܲܥܠܲܝܟ>
    text <ܘܚܛܦܢܝ ܪܸܥܝܵܢܝ ܠܲܡܨܵܬܼ ܫܲܦܝܼܪ ܠܲܕܼ ܫܲܦܪ̈ܢ܁>
    text <܃ܨܠܸܡ ܕܘܼܒܵܪ̈ܲܝܟ ܚܙܹ̇ܝܬܼ ܟܲܕܼ ܨܵܝ̇ܪܝܢ ܨܝܕܝ̈ ܢܘܼܢܹ̈ܐ>
    text <ܘܝܸܗ̇ܒܹܬܼ ܬܲܪܥܝܼܬܼܝ ܠܡܸܬܼܒܲܩܵܝܘܼ ܒܲܦܐܝܘܼܬܼ ܥܲܡܠܲܝ̈ܟ܁>
    text <܃ܒܥܲܡ̈ܠܹܐ ܥܡܝܼ̈ܠܹܐ ܠܦܵܟ ܪܘܼܚܵܐ ܠܡܸܬܼ ܕܲܒܵܪܘ>
    text <ܘܟܲܕܼ ܡܵܝܘܿܬܼܵܐ ܐܲܢ̄ܬܿ ܨܵܪܬ̇ ܕܡܘ̈ܬܐ ܕܠܐ ܡܝܘ̈ܬܐ܁>
    text <܃ܚܲܝܠܵܐ ܕܪܘܼܚܵܐ ܗܘ̣ܵܐ ܠܟ ܪܒܐ ܘܡܚܥܡܢܐ>
    text <ܘܐܲܠܦܟ ܛܲܛܼܣܵܐ ܕܪܒܿ ܡ̣ܢ ܛܲܟܼܣܐ ܕܡܛܟܿܣ̈ܢܹܐ܁>
    text <܃ܠܪܲܒܵܢܘܼܬܼܵܐ ܪܘܚܢܵܝܬܿܐ ܗܘܲܝ̣ܬܿ ܬܲܠܡܝܼܕܵܐ>
    text <ܘܗ̤ܝ ܝܸܗܒܲܬ̤ ܠܵܟ ܕܪܓܼܵܐ ܪܵܡܵܐ ܕܡܲܠܦܵܢܘܼܬܼܵܐ܁>
    text <܃ܬܵܘ ܫܵܡܘ̈ܥܹܐ ܫܡ݂ܲܥܘ ܬܸܕܼܡܘܼܪܬܿܐ ܕܥܲܠ ܝܘܿܚܲܢܵܢ>
    text <ܕܡܸܬܼܪܲܒܿܐ ܗ̄ܘ̣ܵܐ ܕܠܵܐ ܬܲܪܒܿܝܼܬܼܵܐ ܕܲܡܪ̈ܲܒܿܝܵܢܹܐ>
    text <܃ܐܢܵܫܐ ܠܐܢܵܫܵܐ ܡܥܕܝܢ ܡܩܢܝܢ ܥܝܼܕܹ̈ܐ ܘܛܲܟܼܣܹ̈ܐ>
    text <ܘܗܢ̇ܘ ܢܗܪܐ ܕܠܝܬܿ ܐܢܫܐ ܗܘܵܐ ܟܠܡܸܕܲܡ܁>
    text <܃ܛܵܒܼ ܡ̣ܢ ܟܠܢܵܫ ܓܡܝܼܪ ܗ̄ܘ̣ܵܐ ܛܲܟܼܣܐ ܕܪܲܒܵܐ ܒܚܘܼܪܒܿܐ>
    text <ܘܛܵܟ ܐܵܦ ܚܘܼܪܒܿܐ ܒܬܼܗܪܵܐ ܕܲܥܠܵܘܗܝ ܡܸܬܿܕܡܪ ܗ̄ܘ̣ܵܐ܁>
    text <ܒܬܲܗܪܐ ܪܲܒܵܐ ܫܪܹܐ ܒܚܘܪܼܒܵܐ ܗ̄ܘ̣ܵܐ ܕܠܵܐ ܒܘܼܝܵܐܐ܃>
  block
    text <ܘܐܲܝܟ ܦܪܵܘܿܫܵܐ ܡܸܬܿܬܲܡܲܗ ܗ̄ܘ̣ܵܐ ܒܫܲܝܢܵܐ ܕܫܝܢܹܗ܁>
    text <܃ܐܹܝܘ ܝܘܿܚܲܢܵܢ ܡܫܲܝܸܢ ܚܘܼܪܒܿܐ ܠܵܐ ܦܵܪܘܿܫܵܐ>
    text <ܘܐܲܦܢܝܼ ܘܫܲܝܸܢ ܠܦܵܪܘܿܫܘܼܬܼܵܐ ܕܲܡܕܘܕܐ ܗ̄ܘ̣ܵܬܼ܁>
    text <܃ܠܚܘܼܪܒܿܐ ܕܠܵܐ ܢܦܸܫ ܡܸܬܿܕܲܡܹܐ ܗ̄ܘ̣ܵܐ ܥܘܼܡܪܵܐ ܕܐ̄ܢܵܫ̈ܐ>
    text <ܘܲܡܓܲܙܝ ܗ̄ܘ̣ܵܐ ܡ̣ܢ ܛܵܒܼ̈ܬܼܵܐ ܕܪܸܚܡܲܬܼ ܩܘܼܫܬܿܐ܁>
    text <܃ܝܲܥܪܵܐ ܕܥܵܘܠܵܐ ܘܟܼܘܼܒ̈ܐ ܕܪܘܼܫܥܵܐ ܡܠܹܝܢ ܗ̄ܘ̣ܵܘ ܐܢܫ̈ܐ>
    text <ܘܲܚܢܝܼܩܵܐ ܗ̄ܘ̣ܵܬܼ ܚܲܝܘܼܬ ܐ̄ܢܫܵܐ ܘܠܵܐ ܐ̄ܢܵܫ ܐܲܪܓܸܿܫ܁>
    text <܃ܬܪܝܼܥ ܗ̄ܘ̣ܵܐ ܟܝܵܢܵܐ ܘܲܡܣܲܝܸܦ ܗ̄ܘ̣ܵܐ ܢܵܡܘܿܣ ܪܘܼܚܵܐ>
    text <ܘܕܼܵܝ̇ܒܝܼܢ ܗ̄ܘ̣ܵܘ ܠܹܗ ܚܲܫܹ̈ܐ ܘܫܹܐܕܹ̈ܐ ܒܲܥܪܝܼܪ̈ܝܹܐ܁>
    text <܃ܩܵܠ ܝܘܿܚܲܢܵܢ ܦܲܠܚܹܗ ܠܥܵܠܡܵܐ ܒܩܸܩܢܵܐ ܕܲܬܼܪܹܝܢ>
    text <ܘܲܚܠܵܦ ܙܲܪܥܵܐ ܙܪܲܥ ܒܹܗ ܣܲܒܼܪܵܐ ܕܫܘܼܒܼܩܵܢ ܥܵܘܠ̇ܐ܁>
    text <܃ܒܵܥܘܠܵܐ ܡܝܼܬܵܪܐ ܡܝܼܬܼ ܗ̄ܘ̣ܵܐ ܓܸܢܣܵܐ ܐܕܼܵܡܵܝܵܐ>
    text <ܘܢܵܕܼ ܡ̣ܢ ܥܵܘ ܠܹܗ ܐܲܝܟ ܕܡ̣ܢ ܫܸܢ̄ܬܿܐ ܒܩܵܠ ܫܘܼܒܼܩܵܢܵܐ܁>
    text <܃ܩܵܠ ܫܘܼܒܼܩܵܢܵܐ ܫܡ݂ܲܥܘ ܚܲܝܵܒܹ̈ܐ ܒܢܲܝ̈ ܚܲܝ̈ܒܹܐ>
    text <ܘܩܵܡ̣ܘ ܕܢܸܬܠܚܘܢ ܫܛܵܪ ܚܵܘܒ̈ܬܐ ܕܚܵܒ̣ܘ ܒܲܚܛܝܼܬܼܵܐ܁>
    text <܃ܫܛܵܪܵܐ ܕܚܵܘܒܹ̈ܐ ܘܬܲܒܼ ܗ̄ܘ̣ܵܐ ܐܕܼܵܡ ܒܲܥܕܢ ܐܲܬܼܪ̈ܐ>
    text <ܘܲܒܼܢܵܘ̈ܗܝ ܪܲܒܿܝܘܼܗܝ ܒܝܲܕܼ ܪܒܝܬܐ ܕܫܟܼܝܼܪ̈ܬܼܐ܁>
    text <܃ܒܫܘܝܪ̈ܬܼܐ ܡܸܬܼܗܦܟ ܗ̄ܘ̣ܵܐ ܓܸܢܵܣܐ ܕܐܢܵܫܵܐ>
    text <ܥܕܡܵܐ ܕܫܡ݂ܲܥܘ ܩܵܠ ܝܘܿܚܲܢܵܢ ܘܟܸܢ ܐܸܬܼܢܟܸܦܘ܁>
    text <܃ܒܗܵܕܹܐ ܬܸܢܘܲܝ ܓܒܵܝ̣ܗܝ ܗܵܘ̇ ܕܲܓܼܒ̣ܝܗܝ ܠܐܝܼܙܓܲܕܼܘܼܬܹܗ>
    text <ܕܢܸܗܘܹܐ ܡܫܲܝܢ ܗܸܪܬܼܵܐ ܕܥܵܠܡܹ̈ܐ ܢܒܝܼܫܵܐ ܕܫܲܝܢܵܐ܁>
    text <܃ܒܗܵܢܵܐ ܦܘܼܪܣܵܐ ܪܲܒܿܝܹܗ ܒܚܘܼܪܒܿܐ ܠܒܲܪ ܡ̣ܢ ܐܢܵܫܵܐ>
    text <ܕܢܸܗܘܹܐ ܝܵܕ̇ܥ ܠܡܫܝܢܘ ܦܠܝܼܓܼܘܼܬܼ ܐ̄̈ܢܵܫܵܐ܁>
    text <܃ܐܘܡܵܐܝܼܬܼ ܣܲܥܪܵܗ ܠܗܵܕܹܐ ܗܵܘ̇ ܝܵܕܲܥ ܟܠ>
    text <ܕܲܒܼܝܲܕܼ ܥܒܼܕܗ ܢܲܦܫܹܐ ܠܥܒܕܘ̈ܗܝ ܠܘܵܬܼ ܡܵܪܘܼܬܼܵܐ܁>
    text <܃ܢܝܼܫܵܐ ܕܫܲܝܢܵܐ ܣܵܡ̣ ܠܹܗ ܪܸܡܙܵܐ ܐܲܠܵܗܵܝܵܐ>
    text <ܕܢܸܚܢܹܐ ܠܩܘܼܒܼܠܹܗ ܒܙܵܘܥܲܝ̈ ܢܲܦܫ̣ܵܐ ܘܪܸ̈ܓܼܫܲܝ ܦܲܓܼܪܵܐ܁>
    text <܃ܠܟܼܠܹܗ ܒܟܼܠܹܗ ܐܲܠܒܸܿܫ ܪܘܼܚܵܐ ܙܲܝܢܵܐ ܕܪܘܼܚܵܐ>
    text <ܕܠܵܐ ܢܸܒܼܪܲܨ ܒܹܗ ܚܲܕܼ ܡ̣ܢ ܓܹܐܪ̈ܘܗܝ ܕܐܵܟܸ̇ܠ ܒܲܪܨܵܐ܁>
    text <܃ܐܵܟܸ̇ܠ ܩܲܪܨܵܐ ܥܬܼܝܼܕܼ ܗ̄ܘ̣ܵܐ ܕܢܲܩܪܸܒܼ ܥܲܡ ܚܘܼܫܒܼܵܘ̈ܗܝ>
    text <ܘܚܲܙ ܒܹܗ ܒܪܘܼܚܵܐ ܐܲܝܟ ܓܲܢܒܵܪܵܐ ܒܡܵܐ ܢܲܝ̈ ܙܲܝܢܵܐ܁>
    text <܃ܓܲܢ̄ܒܵܪܵܐܝܼܬܼ ܝܲܗ̣̄ܒܼ ܗ̄ܘ̣ܵܠ ܢܲܦ̣ܫܹܗ ܠܘܵܬܼ ܬܲܟܼܬܘܼܫܵܐ>
    text <ܥܕܲܡܵܐ ܠܡܵܘܬܵܐ ܥܲܙܝܼ ܢܲܦ̣ܫܹܗ ܒܩܸܐܪܣܵܐ ܕܠܘܼܩܒܲܠ܁>
    text <܃ܒܲܚܠܝܼܨܘܼܬܹܗ ܬܼܡܝܗܝܼܢ ܗ̄ܘ̣ܵܘ ܟܸܢܫܲܝ̈ ܪܵܘܡܵܐ>
    text <ܕܲܟܼܡܵܐ ܡܥܲܙܹܐ ܘܠܵܐ ܡܸܬܼܪܲܦܹܐ ܒܐܵܓܘܢ ܥܲܡ̈ܠܘܗܝ܁>
    text <܃ܒܲܠܒܼܝܒܼܘܼܬܹܗ ܬܲܡܝܼܗܝܼܢ ܗ̄ܘ̣ܵܘ ܫܹܐܕܹ̈ܐ ܛܪ̈ܘܼܢܹܐ>
    text <ܕܐܲܝܟܲܢ ܚܵܣܸ̇ܢ ܠܚܲܝܠܵܐ ܕܲܒܗܘܿܢ ܒܚܘܼܬܼ ܚܲܬܼ ܦܲܓܼܪܹܗ܁>
    text <܃ܒܲܬܼܪܹܝܢ ܩܸܐܪ̈ܣܹܐ ܩܫ̈ܝܐ ܪܡܹܐ ܗ̄ܘ̣ܵܐ ܒܪܡܵܝܘ̈ܬܐ>
    text <ܩܪܵܒܼܵܐ ܕܕܲܝܘܹ̈ܐ ܒܲܥܪ̈ܝܼܪܵܝܹܐ ܘܚܲܫܹ̈ܐ ܕܦܲܓܼܪܹܗ܁>
    text <܃ܕܲܝܘܹ̈ܐ ܒܢܸܟܼܠܵܐ ܡܸܨ ܛܲܢܥܝܼܢ ܗ̄ܘ̣ܵܘ ܕܲܢܪܲܦܘܢܝܗܝ>
    text <ܘܙܵܘܢܲܝ̈ ܢܲܦ̣ܫܵܐ ܒܝܲܕܼ ܚܘܼܬܼ̈ܚܵܬܵܐ ܕܲܪ̈ܓܼܝܼܓܼܵܬܼܵܐ܁>
    text <܃ܒܚܲܝܠܵܐ ܕܪܘܼܚܵܐ ܡܸܬܼܚܲܝܲܠ ܗ̄ܘ̣ܵܐ ܒܦܲܓܼܪܹܗ ܘܢܲܦ̣ܫܹܗ>
    text <ܘܒܹܗ ܚ̇ܣܢ ܗ̄ܘ̣ܵܐ ܠܲܪ̈ܓܼܝܼܓܼܵܬܹܗ ܘܪܸܓܲܬܼ ܒܝܼܫܵܐ܁>
    text <܃ܟܝܵܢܵܐ ܒܫܸܬܼܩܵܐ ܬܵܒܲ̇ܥ ܗ̄ܘ̣ܵܐ ܠܹܗ ܟܝܵܢ̈ܝܵܬܼܵܐ>
    text <ܘܕܲܝܘܹ̈ܐ ܒܢܸܟܼܠܵܐ ܨ̇ܠܝܢ ܗ̄ܘ̣ܵܘ ܠܹܗ ܦܲܚܹ̈ܐ ܕܢܸܟܼܠܵܐ܁>
    text <܃ܬܪܹܝܢ ܕܲܠܩܘܼܒܼ̈ܠܹܐ ܡܸܬܼܟܲܬܼܫܝܼܢ ܗ̄ܘ̣ܵܘ ܥܲܡ ܚܹܐܪܘܼܬܹܗ>
    text <ܘܗܘ̤ ܒܲܠܚܘܿܕܼܵܘܗܝ ܠܵܐ [ܐܲ]ܫܦܸܠ ܗ̄ܘ̣ܵܐ ܡ̣ܢ ܬܲܟܼܬܘܼܫܵܐ܁>
    text <܃ܒܲܥܡ̈ܝܼܠܵܬܼܵܐ ܡܸܬܼܥܡܸܠ ܗ̄ܘ̣ܵܐ ܒܦܲܓܼܪܹܗ ܘܢܲܦ̣ܫܹܗ>
    text <ܘܗܵܢܵܘ̇ ܬܸܡܗܵܐ ܕܲܥܡܝܼܠ ܘܲܫܚܝܼܩ ܘܐܲܩܪܸܒܼ ܘܲܙܟܼܵܐ܁>
  block
    text <܃ܡܲܙܠܗܸܙ ܘܲܒܨܝܼܪ ܬܘܼܪܣܵܝ ܦܲܓܼܪܹܗ ܡ̣ܢ ܕܲܥܝܵܕܼܵܐ>
    text <ܘܪܵܡ ܘܲܡܥܲܠܲܝ ܕܘܼܒܵܪ ܚܲܝܵܘ̈ܗܝ ܡ̣ܢ ܦܲܓܼܪ̈ܢܐ܁>
    text <܃ܒܩܡܨ̈ܐ ܫܝܼ̈ܛܹܐ ܘܼܕܒܼܫܵܐ ܕܒܼܪܵܐ ܡܸܬܿܬܲܪܣܹܐ [ܗ̣̄ܘܵܐ]>
    text <ܘܢܵܛ̇ܪ ܗ̄ܘ̣ܵܐ ܠܹܗ ܚܲܝܠܵܐ ܕܪܘܼܚܵܐ ܒܐܘܼܟܼܠܵܐ ܒܨܝܼܪܵܐ܁>
    text <܃ܚܲܝܠܵܐ ܕܚܲܝܠܹܗ ܠܡܘܼܫܹܐ ܪܲܒܿܐ ܒܨܵܘܡܵܐ ܥܦܝܼܦܵܐ>
    text <ܗܘ̤ ܐܲܫܪܝܼ ܒܹܗ ܚܘܼܡܣܵܢ ܢܲܦ̣ܫܵܐ ܩܕܼܵܡ ܚܘܼܬܼ̈ܚܵܬܹܐ܁>
    text <܃ܗܵܘ̇ ܦܘܼܩܕܵܢܵܐ ܕܝܲܗ̄ܒ̣ ܠܐܹܠܝܼܵܐ ܚܲܝܠܵܐ ܒܐܘܼܟܼܠܵܐ>
    text <ܗܘ̤ܝܘܼ ܚܝܲܠܹܗ ܠܡܸܝܣܲܢ ܚܲܫܹ̈ܐ ܕܲܪ̈ܓܼܝܼܓܼܵܬܼܵܐ܁>
    text <܃ܐܲܪܒܿܥܝܼܢ ܝܵܘܡܝܼ̈ܢ ܪܕܵܐ ܐܹܠܝܼܵܐ ܒܐܘܼܟܼܠܵܐ ܒܨܝܼܪܵܐ>
    text <ܝܘܿܚܲܢܵܢ ܕܹܝܢ ܫܢ̈ܝܐ ܬܠܬܼܝܼܢ ܒܐܘܼܟܼܠܵܐ ܙܥܘܿܪܐ܁>
    text <܃ܫܢ̈ܝܐ ܬܠܬܼܝܼܢ ܪܕܵܐ ܙܕܝܩܐ ܒܐܘܼܪܚܐ ܠܐܝܼܬܼܵܐ>
    text <ܘܟܲܕܼ ܠܐܹ̇ܐ ܗܘ̣ܐ ܗܘ̤ܵܬܼ ܠܹܗ ܐܘܼܪܚܵܐ ܐܲܝܟ ܠܵܐ ܥܣܲܩܬܼܵܐ܁>
    text <܃ܐܸܝܘܠܵܟ ܓܲܒܼܪܵܐ ܕܪ̈ܕܹܐ ܒܐܘܼܪܵܐ ܕܡܲܠܝܵܐ ܩܸܢܛܵܐ>
    text <ܕܠܵܐ ܐܲܙܝܼܥܘܼܟ ܙܢܲܝ̈ ܒܝܼܫܵܬܼ̈ܐ ܕܩܸܢܛܵܐ ܕܐܘܼܪܚܵܐ܁>
    text <܃ܐܹܝܘ ܠܚܲܡܝܼܡܵܐ ܕܡܸܬܼܓܵܘܙܹܿܠ ܗ̄ܘ̣ܵܐ ܒܚܘܼܒܵܐ ܕܡܵܪܹܗ>
    text <ܘܠܵܐ ܩܪ̣ܚܘܼ ܒܹܗ ܡ̣ܢ ܬܲܟܼܬܿܘܪܫܵܐ ܕܲܚܠܵܦ ܡܵܪܹܗ܁>
    text <܃ܐܹܝܘ ܠܦܪܵܘܘܿܫܵܐ ܕܲܡܙܹܝܢ ܗ̄ܘ̣ܵܐ ܒܙܲܝܢܵܐ ܕܥܲܡ̈ܠܹܐ>
    text <ܘܠܵܐ ܫܠܲܚ̣ܝ ܙܲܝܢܹܗ ܠܸܠܲܝ ܘܐܝܼܡܵܡ ܫܢܝ̈ܐ ܬܠܵܬܼܝܼܢ܁>
    text <܃ܐܸܘ̇ ܠܲܐܬܼܠܝܼܛܵܐ ܕܐܸܚܲܕ ܕܲܪܵܐ ܥܲܡ ܠܵܐ ܓܫܝܼܡܹ̈ܐ>
    text <ܘܠܵܐ ܩܲܬܼ ܛܸܦܪܹ̈ܐ ܪ̈ܘܼܚܢܝܵܬܼܐ ܒܪܘܼܟܵܒܼ ܦܲܓܼܪܹܗ>
    text <܃ܐܹܝܘ ܠܬܲܟܼܬܘܫܵܐ ܕܠܲܝܬܿ ܠܹܗ ܦܸܚܡܵܐ ܒܹܝܬܼ ܐܲܪ̈ܥܵܢܹܐ>
    text <ܘܛܵܟ ܐܵܦ ܟܸܢܒܹ̈ܐ ܕܫܡܝ̈ܢܐ ܒܨܝܪܝܢ ܡܸܢܹܗ܁>
    text <܃ܐܸܝܘ ܠܪܸܥܝܵܢܵܐ ܕܲܟܼܡܵܐ ܚܲܡܣܸܢ ܒܲܥܡܝܼ̈ܠܵܬܼܵܐ>
    text <ܘܠܵܐ ܐܸܬܼܪܲܦܝܼ ܒܢܘܓܼܪܵܐ ܕܙܲܒܼܢܵܐ ܕܲܡܬܼܚܼܝ ܘܲܫܚܝܼܩ܁>
    text <܃ܐܸܝܘ ܠܹܗ ܪܡܵܐ ܟܡ̇ܐ ܛܥܢܢܘ ܝܘܼܩܪܵܐ ܕܚܘܼܬܼ ܚܵܬܼܝܗܘ̈ܢ>
    text <ܘܠܵܐ ܚܵܒ̣ܘ ܘܐܲܫܠܸܦܘ ܒܬܲܟܼܬܘܼܫ ܥܲܡ̈ܠܹܐ ܕܠܵܐ ܒܲܥܝܵܕܼܵܐ܁>
    text <܃ܕܠܵܐ ܒܲܥܝܵܕܵܐ ܪܕܵܐ ܝܘܿܚܲܢܵܢ ܒܐܘܼܪܚܵܐ ܕܥܲܡ̈ܠܹܐ>
    text <ܘܢܘܼܟܼܪ̈ܚܢ ܗ̄ܘ̣ܵܘ ܙܢܲܝ̈ ܕܘܼܒܵܪ̈ܵܘܗܝ ܠܲܕܼ ܡܵܝܘܿܬܹ̈ܐ܁>
    text <܃ܠܲܝܬܿ ܡܵܝܘܿܬܼܵܐ ܕܪ̈ܵܕܹܐ ܒܐܘܼܪܚܵܐ ܕܕܼܵܡܝܵܐ ܠܗܵܕܹܐ>
    text <ܘܠܵܐ ܐܲܪܥܵܢܵܐ ܕܥܲܙܝܼ ܒܩܸܐܪܣܵܐ ܕܥܲܙܝܼ ܒܹܗ ܗܘ̤܁>
    text <܃ܕܠܵܐ ܥܸܢܝܵܢܵܐ ܐܲܢܝܼ ܢܲܦ̣ܫܹܗ ܒܗܸܪܓܵܐ ܛܵܒܼܵܐ>
    text <ܘܠܵܐ ܡ̇ܢ ܢܸܬܼܗܲܪ ܕܠܵܐ ܚܲܠܨܬܗ ܡܲܐܝܢܘܼܬܼܵܐ܁>
    text <܃ܕܠܵܐ ܒܘܼܝܵܠܵܐ ܒܝܲܐ ܗܘ̤ ܠܹܗ ܒܲܕ ܠܵܐ ܓܲܠܝ̈ܢ>
    text <ܘܡ̇ܢ ܠܵܐ ܢܹܐܡܲܪ ܕܪܘܼܚܵܐ ܐܲܣܪܹܗ ܒܲܣܬܝܼܪ̈ܵܬܼܵܐ܁>
    text <܃ܐܲܝܟܵܐ ܗܘ̤ܵܘ ܟܲܝ ܚܲܫܹ̈ܐ ܠܙܝܼܙܹ̈ܐ ܕܲܒܼܢܝ̈ܢܫܐ>
    text <ܕܠܵܐ ܐܸܫܟܲܚܘ ܩܵܡ̣ܘ ܠܘܼܩܒܲܠ ܚܲܝܠܵܐ ܕܡܩܪܸܒܼ ܗ̄ܘ̣ܵܐ ܒܹܗ܁>
    text <܃ܐܝܟܢ ܩܸܪܬ̤ ܪܸܓܲܬܼ ܦܲܓܼܪܵܐ ܢܘܼܪܵܐ ܕܬܲܪ̈ܬܹܝܢ>
    text <ܘܠܵܐ ܒ̣ܪܲܨ ܪܹܚܝܵܐ ܕܚܲܡܝܼܡܘܼܬܹܗ ܒܦܲܓܼܪܹ̈ܐ ܕܟܹܐܢܹ̈ܐ܁>
    text <܃ܐܲܝܟܿܐ ܓܙܝܲܬ̤ ܪܸܚܡܲܬܼ ܟܸܣܦܵܐܡܥܝܼܢ ܒܝܼܫܬܹ̈ܐ>
    text <ܘܠܵܐ ܡܛ̣ܵܐ ܪܕܝܗ̇ ܠܪܵܘܡܵܐ ܕܢܲܦܫܹܗ ܕܚܠܝܼܨ ܢܲܦ̣ܫܵܐ܁>
    text <܃ܡܵܓܼܘܼ ܦܟܼܪܗ̇ ܠܪܸܚܡܲܬܼ ܟܸܣܦܵܐ ܢܸܨܐ ܨܢܝܥܐ>
    text <ܘܠܵܐ ܒܲܬܼ ܛܸܦܪ̈ܵܘܗܝ ܒܗܵܘ̇ ܪܸܥܝܵܢܵܐ ܩܲܠܝܼܝ̇ ܓܸܦܹ̈ܐ܁>
    text <܃ܡܲܢ̣ܘ ܫܠܝܗ̇ ܠܲܒܓܼܝܼܫܘܼܬܹܗ ܕܚܘܼܬܼܪܵܐ ܫܓܼܝܼܫܵܐ>
    text <ܘܠܵܐ ܢܕܬܼܘܲܒܼܠܲܛ ܠܗܵܘܢܵܐ ܬܲܩܢܵܐ ܕܓܲܒܼܪܵܐ ܬܲܩܢܵܐ܁>
    text <܃ܡ̇ܢ ܐܲܪܡܝܼ ܒܹܗ ܦܓܼܘܼ̈ܕܹܐ ܕܫܸܬܼܒܵܐ ܒܚܲܫܵܐ ܕܚܸܡܬܼܵܐ>
    text <ܘܠܵܐ ܐܸܬܼܒܲܥܪܲܪ ܐܲܝܟ ܡܵܐ ܕܲܡܢܵܕ ܠܡܸܕ ܠܲܚ ܢܲܦ̣ܫܵܐ܁>
    text <܃ܡܲܢ̣ܘ ܒܲܛܠܵܗ̇ ܠܚܵܣܘܿܡܘܼܬܼܵܐ ܩܵܛܠܲܬܼ ܐ̄ܢܵܫܵܐ>
    text <ܘܲܗܘ̤ܵܬܼ ܡܝܼܬܬܿܐ ܒܓܼܵܘ ܝܘܿܚܢܵܢ ܐܲܝܟ ܕܲܒܩܒܼܪܵܐ܁>
    text <ܐܲܝܟ ܕܲܒܼܩܲܒܼܪܵܐ ܩܒܼܝܼܪܝܼܢ ܗ̄ܘ̣ܵܘ ܒܹܗ ܚܲܫܹ̈ܐ ܫܓܼܝܼܫܹ̈ܐ܃>
  block
    text <ܟܲܕܼ ܚܲܝܼܢ ܗ̄ܘ̣ܵܘ ܠܵܐ ܚܲܝܼܢ ܗ̄ܘ̣ܵܘ ܠܚܹܐܪܘܼܬܼ ܢܲܦ̣ܫܹܗ܁>
    text <܃ܐܲܝܟ ܠܵܐ ܚ̈ܝܐ ܡܕܝܪܝܼܢ ܗ̄ܘ̣ܵܘ ܒܵܗ̇ ܒܡܵܝܘܿܬܼܘܼܬܹܗ>
    text <ܘܠܵܐ ܡܫܲܠ̣ܛ ܗ̄ܘ̣ܵܐ ܠܪܓܿܬܼܵܐ ܕܲܒܼܗܘܢ ܥܲܠ ܗܲܕܡܵܘ̈ܗܝ܁>
    text <܃ܫܲܠܝܼܛܝܼܢ ܗ̄ܘ̣ܵܘ ܕܲܢܙܝܼܥܘܢܵܝܗܝ ܐܲܝܟ ܕܲܠܐܢܵܫܵܐ>
    text <ܘܢܵܗܸ̇ܡ ܗ̄ܘ̣ܵܐ ܒܗܘܿܢ ܚܲܝܠܵܐ ܕܪܘܼܚܵܐ ܘܪܵܥ̇ܠܝܼܢ ܡܸܢܹܗ܁>
    text <܃ܙܵܘܥܵܐ ܘܩܸܢܵܐ ܪܡܹܐ ܗ̄ܘ̣ܵܐ ܒܚܲܫܹ̈ܐ ܕܲܒܼܝܘܿܚܲܢܵܢ>
    text <ܘܡܵܣܬܲܪܕܝܼܢ ܗ̄ܘ̣ܵܘ ܠܡܸܩܪܲܒܼ ܨܹܐܕܵܘܗ ܒܲܥܝܵܕܸܵܝ̈ܗܘܿܢ܁>
    text <܃ܚܵܐܸ̇ܫ ܗ̄ܘ̣ܵܐ ܒܗܘܿܢ ܐܲܝܟ ܚܵܫܘܿܫܵܐ ܒܚܲܫܲܝ̈ ܢܲܦ̣ܫܹܗ>
    text <ܘܡܸܬܼ ܥܲܠܐ ܗ̄ܘ̣ܵܐ ܒܝܲܕܼ ܚܘܼܡܣܵܢܹܗ ܡ̣ܢ ܚܲܫ̈ܝܗܘܿܢ܁>
    text <܃ܒܝܲܕܼ ܚܘܼܡܣܵܢܵܐ ܙܵܟܹ̇ܐ ܗ̄ܘ̣ܵܐ ܠܗܘܿܢ ܠܚܫܝ̈ ܐܢܫܐ>
    text <ܘܟܲܕ ܐܫܢܐ ܗ̄ܘ̣ܵܐ ܗܘ̤ܵܐ ܒܕܼܘܼܒܵܪ̈ܵܘܗܝ ܐܲܝܟ ܠܵܐ ܐܢܵܫܵܐ܁>
    text <܃ܐܝܟ ܠܵܐ ܐܢܵܫܵܐ ܗܘ̤ܵܐ ܙܲܕܲܝܩܵܐ ܠܒܲܪ ܡ̣ܢ ܐܢܫ̈ܐ>
    text <ܥܕܲܡܵܐ ܕܲܡܛ̣ܵܐ ܙܲܒܵܢܵܐ [ܕ]ܕܢܚܹܗ ܕܡܲܠܟܿܐ ܕܲܓܼܒ̣ܵܝܗܝ܁>
    text <܃ܒܫܘܼܠܵܡ ܙܲܒܼܢܹ̈ܐ ܕܢܲܚ̣ ܡ̣ܢ ܫܸܠܝܵܐ ܡܫܲܠܸܡ ܙܲܒܼܢܹ̈ܐ>
    text <ܘܫܲܪܝܼ ܩܵܥܹ̇ܐ ܕܫܠܸܡ ܙܲܒܼܢܵܐ ܕܡܵܝܘܿܬܼܘܼܬܼܵܐ܁>
    text <܃ܫܠܸܡ ܠܹܗ ܙܲܒܼܢܵܐ ܩܥ̣ܵܐ ܟܵܪܘܿܙܵܐ ܠܙܲܒܼܢܹܗ ܕܥܵܠܡܵܐ>
    text <ܘܡܲܛܝܼ ܙܲܒܼܢܵܐ ܕܡܸܦܛܲܪ ܙܲܒܼܢܵܐ ܕܲܡܠܹܐ ܙܲܒܼܢܵܐ܁>
    text <܃ܬܘܼܒܼܘ ܠܚܲܛܵܝܹ̈ܐ ܒܪ̣ܵܐ ܚܲܛܝܹ̈ܐ ܒܪܹܗ ܕܲܙܟܲܪܝܵܐ>
    text <ܘܐܲܠܸܦ ܐܸܢܘܿܢ ܕܢܸܥܛܘܢ ܥܵܘܠܵܐ ܒܡܲܥܡܘܿܕܼܝܼܬܼܵܐ܁>
    text <ܡܲܥܡܘܿܕܝܼܬܼܵܐ ܕܚܘܼܣܵܝ ܚܵܒܹ̈ܐ ܦܬܲܚ ܒܲܪ ܥܩܪܹ̈ܐ>
    text <ܘܫܲܪܝܼ ܡܵܘ ܠܕ ܐ̄ܢܵܫ̈ܐ ܚܕܬܹ̈ܐ ܡ̣ܢ ܓܵܘ ܡܲܝ̈ܵܐ܁>
    text <܃ܐ̄ܪܵܙܚܘܼܕܵܬܼܵܐ ܐܲܟܼܪܸܙ ܩܵܠܵܐ ܕܫܝܼܦܘܿܪ ܩܵܠܹܗ>
    text <ܘܢܵܕܼܘ ܡ̣ܢ ܥܵܘܠܵܐ ܡܝܼܬܹ̈ܐ ܕܥܵܘܠܵܐ ܐܲܝܟ ܕܡ̣ܢ ܫܸܢܬܵܐ܁>
    text <܃ܒܫܸܢܬܐ ܕܥܵܘܠܵܐ ܘܛܲܒܿܝܼܠܝܼܢ ܗ̄ܘ̣ܵܘ ܒܢܲܝ̈ܐ ܒܼܪܵܗܵܡ>
    text <ܘܐܲܥܝܼܪ ܐܸܢܘܿܢ ܩܵܠ ܟܵܪܘܿܙܵܐ ܒܪܹܗ ܕܐܲܒܼܪܵܗܡ܁>
    text <܃ܒܫܸܡ ܐܲܒܼܪܵܗܵܡ ܚܬܼܝܼܪ ܗ̄ܘ̣ܵܐ ܥܲܡܵܐ ܥܛܸܠ ܪܸܥܝܵܢܵܐ>
    text <ܘܐܲܟܿܣܹܐ ܟܹܐܢܵܐ ܕܠܵܘ ܟܹܐܢܵܐܝܼܬܼ ܚܬܝܼܪ ܒܲܫܡܵܗܹ̈ܐ܁>
    text <܃ܠܵܐ ܬܸܬܼܚܲܬܪܘܢ ܒܫܸܡ ܐܲܒܼܪܵܗܵܡ ܒܢܲܝ̈ ܐܲܒܼܪܵܗܵܡ>
    text <ܘܠܵܐ ܬܸܬܲܟܠܘܢ ܥܲܠ ܫܘܼܡܵܗܵܐ ܓܠܝܼܙ ܡ̣ܢ ܪ̈ܚܡܹܐ܁>
    text <܃ܦܹܐܪ̈ܐ ܕܥܲܡ̈ܠܹܐ ܚܲܝ̇ܒܼܝܼܢ ܐܢ̄ܬܿܘܿܢ ܠܲܡܚܵܘܝܘܼ>
    text <ܦܪܘܿܥܘ ܕܲܟܼܝܵܐܝܼܬ ܚܵܘܲܬܼ ܚܘܒܹ̈ܐ ܠܗܵܘ̇ ܕܐܲܚܸܒܼܟܘܿܢ܁>
    text <܃ܗܵܠܹܝܢ ܩܵܠܹ̈ܐ ܙܪܲܥ̣ܘ ܝܘܿܚܲܢܵܢ ܒܐܸܕܼܢܲܝ̈ ܥܲܡܵܐ>
    text <ܘܫܲܪܝܼ ܟܠܢܵܫ ܠܡܬܼܠܚܘ ܫܛܵܪ ܚܘܒ̈ܵܬܗ܁>
    text <܃ܫܛܵܪ ܚܵܘܒ̈ܬܼܵܐ ܚܵܘܝܼ ܐܸܢܘܿܢ ܠܡܸܥܛܐ ܒܡܲܝ̈ܵܐ>
    text <ܥܲܕܼ ܐܵܬܹ̇ܐ ܗܵܘ̇ ܕܥܵܛܹ̇ܐ ܥܵܘܠܵܐ ܘܝܵܗܸ̇ܒܼ ܪܘܼܚܵܐ܁>
    text <܃ܒܡ̈ܝܵܐ ܒܲܠܚܘܿܕܼ ܥ̇ܛܐ ܗ̄ܘ̣ܵܐ ܠܗ ܠܥܵܘܠܵܐ ܕܥܲܡܵܐ>
    text <ܘܡܲܠܸܦ ܗ̄ܘ̣ܵܐ ܠܗܘܿܢ ܥܲܠ ܗܵܘ̇ ܕܐܵܬܹ̇ܐ ܒܵܬܲܪ ܡܠܵܘ̈ܗܝ܁>
    text <܃ܒܵܬܲܪ ܡܸܠܵܘ̈ܗܝ ܕܢܲܚ̣ ܗ̄ܘ̣ܵܐ ܕܸܢܚܵܐ ܡܲܦܨܲܚ ܟܠܵܐ>
    text <ܘܫܲܪܝܼ ܒܵܥܹ̇̄ܐ ܘܲܡܚܵܘܹܐ ܠܹܗ ܠܥܹܝܢ ܚܲܙ̈ܝܹܐ܁>
    text <܃ܒܓܸܠܝܐ ܚܘܝܗ̇ ܠܪܲܒܿܘܼܬܼ ܕܲܪܓܹܗ ܕܲܟܼܡܵܐ ܪܲܒܿܐ>
    text <ܘܲܟܼܡܵܐ ܒܨܝܼܪ ܗ̄ܘ̣ܵܐ ܐܸܢ ܡܸܬܼܦܲܚܲܡ ܥܲܡ ܪܲܒܼܘܼܬܹܗ܁>
    text <܃ܪܲܒܿ ܗ̄ܘ̣ ܠܲܡ [ܡܝ] ܐܲܝܟ ܡܵܐ ܕܪܵܡܝܼ̇ܢ ܫܡܲܝܵܐ ܡܸܢܲܢ>
    text <ܘܠܵܐ ܫܘ̇ܐ ܐܢܵܐ ܐܦܠܐ ܕܐܸܫܪܹܐ ܣܐܘܿܢܵܐ ܕܪܸܓܼܠܵܘܗܝ܁>
    text <܃ܡܲܠܟܐ ܗ̄ܘ̣ ܕܥܲܠ ܟܠ ܘܐܦ ܕܢܢܵܐ ܕܠܝܼܪܹ̈ܐ ܘܐ̄ܢܵܫܵܐ>
    text <ܘܠܲܝܬܿ ܒܲܥܒܼܝܼ̈ܕܹܐ ܕܠܵܘ ܠܹܗ ܣܵܓܸܕ ܐܲܝܟ ܕܲܠܡܵܪܵܐ܁>
    text <܃ܚܹܝܠ ܐܝܼܬܼܘܼܬܵܐ ܝܲܗ̣ܒܼ ܠܹܗ ܫܡܵܗܹ̈ܐ ܕܪܡܹ̇ܝܢ ܡܸܢܹܗ>
    text <ܥܲܠ ܗܵܝ̇ ܐܸܡ̇ܪܹܬܼ ܕܠܹܗ ܗ̄ܘ̣ ܣܵܓܼܕܝܼܢ ܥܝܼܪܹ̈ܐ ܘܐ̄ܢܵܫܵܐ܁>
    text <ܠܵܘ ܒܲܟܼܝܵܢܵܐ ܩܢܹܐ ܟܘܼܢܵܝܵܐ ܕܣܸܓܼܕܲܬܼ ܟܠܵܐ܁>
    text <ܟܝܵܢ̇ܐ ܕܥܲܠ ܟܠ ܥܲܒܼܪܹܗ ܕܢܸܗܘܹܐ ܡܝܲܩܲܪ ܡ̣ܢ ܟܠ܃>
  block
    text <܃ܒܪܲܒܿܘܼܬܼ ܕܲܪܓܹܗ ܬܸܗ̇ܪܹܬܼ ܐܸܢܵܐ ܕܐܝܼܬܲܝ ܥܲܒܼܕܹܗ>
    text <ܗܵܐ ܡܛܲܝܲܒ ܐ̄ܢܵܐ ܕܐܸܓܼܠܹܐ ܠܐ̄ܢܵܫܵܐ ܪܲܒܿܘܼܬܼ ܕܲܪܓܹܗ܁>
    text <܃ܡܸܛܠ ܐܢܵܫܵܐ ܝܲܩܪܹܗ ܒܲܫܡܵܐ ܪܵܚܸܡ ܐܢܵܫܵܐ>
    text <ܕܢܸܗܘܹܐ ܡܚܲܣܹܐ ܥܵܘܠܵܐ ܕܐ̄̈ܢܵܫܵܐ ܒܕܸܒܼܚܵܐ ܕܦܲܓܼܪܹܗ܁>
    text <܃ܥܵܘܠܵܐ ܕܐ̄ܢܵܫܵܐ ܕܲܠܚܹܗ ܠܫܲܝܢܵܐ ܕܲܒܼܢܲܝܢܵܫ̈ܐ>
    text <ܘܲܨܒ̣ܵܐ ܕܲܒܼܚܲܕܼ ܐ̄ܢܵܫܵܐ ܢܫܝܢ ܠܥܝܼܪܹ̈ܐ ܐ̄ܢܵܫܵܐ܁>
    text <܃ܗܵܠܹܝܢ ܐܲܟܼܪܸܙ ܥܲܒܼܕܵܐ ܛܵܒܼܵܐ ܩܕܼܵܡ ܡܵܪܹܟܿܠ>
    text <ܘܐܲܝܟ ܚܲܝܵܒܼܵܐ ܦܪܲܥ̣ ܬܵܘܕܲܝܼܬܼܵܐ ܠܡܵܪܵܐ ܕܲܓܼܒ̣ܵܝܗܝ܁>
    text <܃ܗ̇ܠܹܝܢ ܩܵܠܹ̈ܐ ܕܪܥ̣ ܥܸܒܼܪܵܝܵܐ ܒܲܒܼܢܲܝ̈ ܥܲܡܹܗ>
    text <ܘܛܲܝܸܒܼ ܐܸܢܘܿܢ ܠܲܡܩܒܼܵܠܘܼ ܠܡܲܠܟܿܐ ܕܲܕܼܢܲܚ̣܁>
    text <܃ܗܵܠܹܝܢ ܦܘܼܪ̈ܣܹܐ ܪܲܟܸܿܒܼ ܟܹܐܢܵܐ ܩܕܼܵܡ ܥܘ̈ܠܐ>
    text <ܕܲܒܼܟܼܠ ܦܘܼܪ̈ܣܝܼܢ ܢܸܣܢܘܢ ܥܵܘܠܵܐ ܕܐܲܣܢܝܼ ܐܸܢܘܿܢ܁>
    text <܃ܠܣܲܢܝܘܼܬܼ ܐܢܵܫܵܐ ܨܒ̣ܐ ܕܲܢܫܲܚܠܸܦ ܒܫܘܼܦܪܵܐ ܕܡܸܠܵܘ̈ܗܝ>
    text <ܘܩܲܕܫ ܡ̈ܝܐ ܘܚܲܣܝܼ ܐܸܢܘܿܢ ܡ̣ܢ ܚܵܘܒܲܝ̈ܗܘܿܢ܁>
    text <܃ܡܚܲܣܹܐ ܚܵܘܒܹ̈ܐ ܐܲܠܦܹܗ ܛܲܟܼܣܵܐ ܕܚܘܼܣܝ ܚܵܘܒܹ̈ܐ>
    text <ܕܢܸܕܪܘܿܫ ܐܘܼܪܚܵܐ ܠܗܵܘ̇ ܚܘܼܣܵܝܵܐ ܓܡܝܼܪܵܐ ܘܛܵܒ̣̱ܵܐ܁>
    text <܃ܠܵܐ ܓܡܝܼܪ ܗ̄ܘ̣ܵܐ ܛܵܒܼ ܗܵܘ̇ ܚܘܼܣܵܝܵܐ ܕܝܼܗ̣̄ܒܼ ܝܘܿܚܲܢܵܢ>
    text <ܒܲܕܼ ܠܵܐ ܡܨܐ ܗ̄ܘ̣ܵܐ ܠܡܸܬܲܠ ܪܘܼܚܵܐ ܥܲܡ ܚܘܼܣܵܝܵܐܘ>
    text <܃ܒܡܝ̈ܐ ܒܲܠܚܘܿܕܼ ܡܸܫܬܵܘܕܹܐ ܗ̄ܘ̣ܵܐ ܠܡܚܲܣܵܝܘܼ>
    text <ܘܲܡܚܵܘܹܐ ܗ̄ܘ̣ܵܐ ܕܐܝܼܬܼ ܚܘܼܣܵܝܵܐ ܕܪܲܒܿ ܡ̣ܢ ܟܝܼܠܹܗ܁>
    text <܃ܗܵܐ ܠܲܡ ܐܵܬܹ̇ܐ ܓܲܒܪܵܐ ܒܵܬܲܪ ܪܲܒܼ ܗ̄ܘ̣ ܣܲܓܲܝܼ>
    text <ܕܫܵܒܸ̇ܩ ܥܵܘܠܵܐ ܘܡܲܩܢܹܐ ܪܘܼܚܵܐ ܘܝܵܗ̇ܒܼ ܚܲܝܹ̈ܐ܁>
    text <܃ܩܸܢܝܵܢ ܚܲܝܹ̈ܐ ܠܵܐ ܡܝܘܿܬܹ̈ܐ ܡܲܩܢܹܐ ܠܐ̄ܢܵܫܵܐ>
    text <ܘܠܵܐ ܬܘܼܒܼ ܩܵܢ̇ܛܝܼܢ ܡ̣ܢ ܫܘܼ ܚܠܵܦܐ ܕܡܵܝܘܿܬܼܘܼܬܼܵܐ܁>
    text <܃ܒܡܵܘܬܹܿܗ ܫ̇ܪܹܐ ܫܘܠܛܵܢ ܡܵܘܬܐ ܕܚܲܒܸܿܠ ܐ̄ܢܵܫܵܐ>
    text <ܘܣܚ̇ܦ ܪܵܘܡܵܐ ܕܚܬܝܪܘܬܐ ܕܫܹܐܕܹ̈ܐ ܛܪ̈ܘܼܢܹܐ܁>
    text <܃ܫܹܐܕܹ̈ܐ ܣܲܚܦܘܼܗܝ ܠܓܸܢܣܵܐ ܕܐ̄ܢܵܫܵܐ ܒܗܵܘܬܐ ܕܡܵܘܬܐ>
    text <ܘܩ̣ܵܡ ܒܲܪܢܵܫܵܐ ܘܣܚܦ ܐܢܘܢ ܒܗܵܘܬܼܵܐ ܕܲܚ̣ܦܲܪܘ>
    text <܃ܒܥܘܡܩܵܐ ܕܥܵܘܠܵܐ ܡܚܵܝܗܝ ܣܵܛܵܢܵܐ ܠܪܹܫ ܐ̄ܢܵܫܘܼܬܲܢ>
    text <ܘܲܗܦ݂ܲܟ ܐ̄ܢܵܫܵܐ ܘܬܲܒܼܪܹܗ ܠܥܘܼܩܣܵܐ ܕܡܲܪܝܼܪܘܼܬܹܗ܁>
    text <܃ܒܟܼܠܹܗ ܓܸܢܣܵܐ ܦܸܪܚܲܬ̤ ܡܸܪܬܼܵܐ ܕܡܲܪܝܼܪܘܼܬܹܗ>
    text <ܘܡܸܢܹܗ ܕܓܸܢܣܲܢ ܗܘ̤ܵܐ ܡܐܣܝܢܐ ܘܐܲܣܝܼ ܠܟܹܐܒܲܝ̈ܢ܁>
    text <܃ܐܵܣܝܵܐ ܡܗܝܼܪܵܐ ܓܒ̣ܵܐ ܡ̣ܢ ܓܸܢܣܲܢ ܪܵܚܸ̇ܡܓܸܢܣܲܢ>
    text <ܘܐܲܠܦܹܗ ܕܢܲܐܣܹܐ ܟܹܐܒܹ̈ܐ ܕܓܸܢܣܹܗ ܒܣܲܡܵܐ ܕܪܘܼܚܵܐ܁>
    text <܃ܣܲܡܵܐ ܕܪܘܼܚܵܐ ܝܲܗܒ̣ ܠܹܗ ܪܸܡܙܵܐ ܐܲܠܵܗܵܝܵܐ>
    text <ܘܐܲܠܵܗܵܐܝܼܬܼ ܡܲܐܣܹܐ ܗ̄ܘ̣ܵܐ ܒܹܗ ܙܢܲܝ̈ ܒܝܼܫ̈ܬܐ܁>
    text <܃ܒܲܕܼ ܡܘܼܬܼ ܫܸܡܫܵܐ ܕܼܢܲܚ̣ ܓܸܠܝܵܢܹܗ ܒܹܝܬܼ ܚܸܫܘ̈ܟܹܐ>
    text <ܘܪܲܕܦܵܗ̇ ܠܛܘܥܝܲܝ ܕܲܦܪܝܼܣܵܐ ܗ̄ܘ̣ܵܬܼ ܥܲܠ ܟܠ ܘܲܒܼܟܼܠ܁>
    text <܃ܩܵܠ ܝܘܿܚܲܢܵܢ ܐܲܙܥܸܩ ܒܐܪܥܵܐ ܥܲܠ ܡܹܐܬܼܝܼܬܹܗ>
    text <ܘܪܸܥܠܲܬ̤ ܛܘܼܥܝܲܝ ܘܙܵܥ̣̈ ܫܲܬܼ ܐ̱ܣܸ̈ܐ ܕܒܸܢܝܵܢ ܥܵܘܠܵܐ܁>
    text <܃ܒܲܕ ܡܘܼܬܼ ܣܲܝܦܵܐ ܐܲܒܼܪܸܩ ܡ̣ܠܬܹܗ ܒܪܹܗ ܕܲܙܟܲܪܝܵܐ>
    text <ܘܲܬܼܡܲܗܘ ܫܹܐܕܹ̈ܐ ܒܚܲܪܝܼܦܘܼܬܼܵܐ ܕܡܸ̈ܠܝ ܦܘܼܡܹܗ܁>
    text <܃ܐܲܝܟ ܕܲܒܼܣܲܝܦܵܐ ܚܵܪܸܒܼ ܗ̄ܘ̣ܵܐ ܠܹܗ ܠܓܒܐ ܕܛܘܼܥܝܲܝ>
    text <ܘܡܸܬܼ ܚܲܝܠܝܼܢ ܗ̄ܘ̣ܵܘ ܣܸܕܼܪ̈ܲܝ ܩܘܼܫܬܐ ܒܲܠܒܼܝܼܒܼܘܼܬܹܗ܁>
    text <܃ܦܠܚܵܐ ܠܒܼܝܼܒܼܵܐ ܓܒ̣ܵܐ ܠܹܗ ܡܲܠܟܿܐ ܘܫܲܕܲܪ ܩܘܼܕܡܵܘܗܝ>
    text <ܘܚܲܙܩܹܗ ܒܚܲܝܠܵܐ ܕܠܵܐ ܡܸܬܼܚܲܣܢܵܐ ܚܲܣܝܼܢܘܼܬܹܗ܁>
    text <܃ܒܲܙܝܢܹܗ ܚܬܼܝܼܪ ܗ̄ܘ̣ܵܐ ܠܦܚܐ ܚܝܼܨܵܐ ܒܲܪ ܥܸܒܼܪ݁ܝܹܐ>
    text <ܘܠܵܐ ܡܲܫܦܸܠ ܗ̄ܘ̣ܵܐ ܡ̣ܢ ܬܲܟܼܬܘܼܫܵܐ ܕܥܲܡ ܕܲܠܩܘܼܒܠܵܐ܁>
    text <܃ܒܟܼܠ ܬܲܟܼܬܘܼܫ̈ܝܼܢ ܗ̄ܘ̣ ܙܵܟܹ̇ܐ ܗ̄ܘ̣ܵܐ ܠܲܒܥܸܠܕܵܪܪܵܐ>
    text <ܘܲܟ̣ܡܵܐ ܕܙܵܟܹ̇ܐ ܥܲܡ ܙܵܟܼܘܼܬܼܵܐ ܡܸܬܼܟܲܬܲܫ ܗ̄ܘ̣ܵܐ܁>
    text <ܕܠܵܐ ܣܲܒܼܥܘܼܬܼܵܐ ܪܵܗܸ̇ܛ ܗ̄ܘ̣ܵܐ ܒܵܗ̇ ܒܐܘܼܪܚܵܐ ܕܥܲܡ̈ܠܹܐ܃>
  block
    text <ܘܠܵܐ ܡܲܡܐܸܢ ܗ̄ܘ̣ܵܐ ܡ̣ܢ ܬܲܟܼܬܘܼܫܵܐ ܕܠܘܼܩܒܲܠ ܥܵܘܠܵܐ܁>
    text <܃ܠܘܼܩܒܲܠ ܥܵܘܠܵܐ ܛܠܝܼܢ ܗ̄ܘ̣ܵܐ ܙܲܝܢܹܗ ܠܸܠܝ ܐܝܼܡܵܡ>
    text <ܘܗܲܢܝܼ ܗ̄ܘ̣ܵܐ ܠܹܗ ܩܸܐܪܣܵܐ ܕܥܲܡ̈ܠܹܐ ܡ̣ܢ ܒܘܼܣܵܡܵܐ܁>
    text <܃ܠܥܘܠܘܬܹܗ ܕܥܵܘܠܵܐ ܣܢܝܐ ܣܢܹܐ ܕܲܕܝܼܩܵܐ>
    text <ܘܡܸܬܼܦܲܪܣ ܗ̄ܘ̣ܵܐ ܕܢܥܛܝܘܗܝ ܠܲܫܡܹܗ ܡ̣ܢ ܐܢܵܫܘܼܬܼܵܐ܁>
    text <܃ܐܢܵܫܵܐ ܪܚܸܡ ܗ̄ܘ̣ܵܐ ܡܸܛܠ ܚܘܼܒܹܿܗ ܪܵܚܸܡ ܐܢܵܫܵܐ>
    text <ܘܡܸܬܼܝܲܐܒܼ ܗ̄ܘ̣ܵܐ ܕܢܹܐܣܘܿܪ ܐ̄ܢܵܫܵܐ ܒܪܸܚܡܲܬ ܡܵܪܹܗ܁>
    text <܃ܒܪܸܚܡܲܬܼ ܡܵܪܹܗ ܟܕܝܼܢ ܗ̄ܘ̣ܵܐ ܚܘܼܒܹܗ ܕܥܲܒܼܕܵܐ ܛܵܒܼܵܐ>
    text <ܘܲܡܣܲܟܹܿܐ ܗ̄ܘ̣ܵܐ ܠܗܵܝ̇ ܒܲܪܬܼ ܩܵܠܵܐ ܕܥܲܒܼܕܵܐ ܛܵܒܼܵܐ܁>
    text <܃ܥܲܒܼܕܵܐ ܛܵܒܼܵܐ ܗܘ̤ܵܐ ܝܘܿܚܲܢܵܢ ܠܡܵܪܵܐ ܛܵܒܼܵܐ>
    text <ܘܛܵܒܼܵܐ ܕܲܚ̣ܙܵܐ ܛܵܒܼܘܼܬ ܥܲܡܠܹܗ ܛܲܒܼܥܹܗ ܒܲܫܡܹܗ܁>
    text <܃ܒܲܫܡܹܗ ܛܲܒܼܥܹܗ ܠܒܲܪ ܐܲܒܼܪܵܗܵܡ ܛܒܸܝܥ ܒܲܓܼܙܘܼܪܬܐ>
    text <ܘܐܵܘܚܸܕܼ ܒܐܝܼܕܹܗ ܣܲܝܦܵܐ ܕܪܘܼܚܵܐ ܠܡܸܚܪܲܒܼ ܥܵܘܠܵܐ܁>
    text <܃ܥܵܘܠܵܐ ܕܐ̄ܢܵܫܵܐ ܐܲܩܝܼܡ ܡܸܪܕܵܐ ܥܲܠ ܟܹܐܢܘܼܬܼܵܐ>
    text <ܘܲܒܼܝܘܿܚܲܢܵܢ ܨܒ̣ܵܐ ܕܲܢܡܲܟܿܟܼܵܗ̇ ܠܲܛܪܘܼܢܘܼܬܹܗ܁>
    text <܃ܠܩܸܛܠܹܗ ܕܥܵܘܠܵܐ ܪܓܼܝܼܓܼ ܟܹܐܢܵܐ ܣܵܢ̇ܐ ܥܵܘܠܵܐ>
    text <ܘܠܵܐ ܫܠ̇ܐ ܗ̄ܘ̣ܵܐ ܡ̣ܢ ܬܲܟܼܬܘܼܫܵܐ ܕܥܲܡ ܒܝܼܫ̈ܬܼܵܐ܁>
    text <܃ܥܕܲܡܵܐ ܠܡܵܘܬܿܐ ܝܗ̣ܒܼ ܗܘ̣ܵܐ ܢܲܦ̣ܫܹܗ ܠܡܸܬܼܟܲܬܵܫܘܼ>
    text <ܘܡܝܼܬܼ ܟܲܕ ܠܵܐ ܡܝܼܬܼ ܕܡܢܘܬܗ ܣܲܒܼܪܐ ܗ̄ܘ̣ ܕܚܵܝܲܬܼ ܡܝܼܬܹ̈ܐ܁>
    text <܃ܒܩܸܐ ܪܣܵܐ ܕܥܵܘܠܵܐ ܡܝܼܬܼ ܙܲܕܿܝܼܩܵܐ ܥܵܘܠܵܐܝܼܬ>
    text <ܘܲܗܘ̤ܐ ܡܵܘܬܹܗ ܣܵܗܕܐ ܐܒܚ[܁܁܁]ܐ ܕܟܼܵܪܘܿܙܘܼܬܹܗ܁>
    text <܃ܠܘܼܩܒܲܠ ܡܲܠܟܿܐ ܛܪܘܼܢܵܐ ܕܥܵܘܠܵܐ ܐܸܙܕܝܢ ܗ̄ܘ̣ܵܐ>
    text <܃ܘܐܲܪܝܼܡ ܡܸܠܬܹܗ ܘܦܲܪܣܝܼ ܘܲܓܼܠܵܗ̇̄ ܠܙܲܠܝܼܠܘܼܬܹܗ>
    text <܃ܙܲܠܝܠܵܐܝܼܬ ܡܸܬܼܗܲܦܟ ܗ̄ܘ̣ܵܐ ܙܲܠܝܼܠ ܢܦ̣ܫܐ>
    text <ܘܠܲܒܼܝܼܒܼܵܐܝܼܬܼ ܩܵܡ̣ ܩܲܕܲܝܼܫܵܐ ܠܘܼܩܒܲܠ ܥܵܘܠܹܗ܁>
    text <܃ܥܲܠ ܢܵܡܘܿܣܵܐ ܐܲܠܵܗܵܝܵܐ ܡܸܫܬܲ ܥܠܹܐ ܗ̄ܘ̣ܵܐ>
    text <ܕܡܚܬܡ ܗ̄ܘ̣ܵܐ ܕܠܐ ܬܸܬܼ ܚܠܲܟ ܫܘܵܬܦܘܼܬܼܵܐ܁>
    text <܃ܠܫܵܘܬܵܦܘܼܬܼܵܐ ܕܐܲܢ̄ܬܼܬܼ ܐܲܚܘܼܗܝ ܥܠ̣݂ܲܫ ܥܘܠܐ>
    text <ܘܛܲܢ ܝܘܚܢܢ ܚܠܵܦ ܢܡܘܣܐ ܕܬܚܡ ܗܕܐ܁>
    text <܃ܚܠܵܦ ܢܵܡܘܿܣܵܐ ܛܲܢ ܗ̄ܘ̣ܵܐ ܛܢܵܢܵܐ ܡܵܢܘܿܣܵܝܵܐ>
    text <ܒܲܕ ܡܘܼܬܼ ܦܝܼܬܚܸܣ ܕܛܲܢ ܘܐܸܬܼ ܥܲܙܲܙ ܥܲܠ ܙܲܢܝ̈ܐ܁>
    text <܃ܥܲܠ ܙܲܢ̈ܝܐ ܠܚܝܼܡ ܢܵܡܘܿܣܵܐ ܒܦܘܼܡ ܙܲܕܝܼܩܹ̈ܐ>
    text <ܘܐܲܡܝܼܢ ܚ̇ܪܒܼ ܙܢܲܝ̈ ܙܢܝܘܼܬܼܵܐ ܒܐܝܼܕܼܵܐ ܕܟܹܐܢܹ̈ܐ܁>
    text <܃ܠܙܲܡܪܝܼ ܕܙܲܢܝܼ ܩܲܛܠܹܗ ܒܣܲܝܦܵܐ ܢܵܡܘܿܣܵܝܵܐ>
    text <ܘܲܠܹܗ ܪܘܿܕܲܣ ܒܡܲܪܣܵܢܘܼܬܼܵܐ ܕܡܸܠܲܬܼ ܪܘܼܚܵܐ܁>
    text <܃ܒܦܝܼܢܚܸܣ ܚܵܘܝܼ ܛܢܵܢܵܐ ܪܲܒܿܐ ܢܵܡܘܿܣ ܪܘܼܚܵܐ>
    text <ܘܲܒܼܝܘܿܚܲܢܵܢ ܥܲܙܝܼܙܘܼܬܼܵܐ ܕܡܲܟܣܵܢܘܼܬܼܵܐ܁>
    text <܃ܬܲܡ̇ܢ ܒܲܕܼܡܵܐ ܬܲܒܼܥܹܗ ܠܥܵܘ ܠܵܐ ܕܲܒܼܥܵܘܵܠܹ̈ܐ>
    text <ܘܗܵܪܟܿܐ ܒܡܸܠܬܼܵܐ ܕܚܲܪܝܼܦܐ ܗ̄ܘ̣ܵܬܼ ܛܵܒܼ ܡ̣ܢ ܣܲܝܦܵܐ܁>
    text <܃ܣܲܝܦܵܐ ܕܡܸܠܬܹܿܗ ܐܲܪܝܼܡ ܟܹܐܢܵܐ ܥܲܠ ܗܹܪܘܕܣ>
    text <ܘܠܵܐ ܐܸܬܼܟܲܚܲܕܼ ܡ̣ܢ ܫܘܼܠܛܵܢܵܐ ܘܬܵܓܼܵܐ ܕܲܥܠܵܘܗܝ܁>
    text <܃ܠܗܵܘ̇ ܦܸܬܼܓܼܡܵܐ ܕܬܲܪܓܸܿܡ ܕܵܘܝܼܕܼ ܥܗܲܕܼ ܝܘܿܚܲܢܵܢ>
    text <ܘܲܠܒ̣ܝܼܒ̣ܵܐܝܼܬܼ ܐܲܟܼܣܹܗ ܠܡܲܠܟܿܐ ܠܒܼܝܼܒ̣ ܒܲܚܛܝܼܬܼܵܐ܁>
    text <܃ܚܛܝܼܬܼܵܐ ܒܝܼܫܬܼܵܐ ܕܒܸܝܫܵܐ ܡ̣ܢ ܟܠ ܣܓܲܪ ܗܪܘܕܲܣ>
    text <ܕܲܥܠ݂ܲܒܼ ܐܲܚܘܼܗܝ ܒܫܵܘܬܵܦܘܼܬܼܵܐ ܕܐܲܢ̄ܬܲܬܼ ܐܲܚܘܼܗܝ܁>
    text <܃ܒܲܐܢ̄ܬܲܬܼ ܐܲܚܼܗܝ ܡܸܫܬܲܛܹܐ ܗ̄ܘ̣ܵܐ ܫܝܼܛܵܐ ܣܲܟܼܠܵܐ>
    text <ܘܕܲܚܙ̣ܵܐ ܟܹܐܢܵܐ ܛܲܢ ܘܐܸܬܼ ܥܲܙܲܙ ܥܲܠ ܫܝܼܛܘܼܬܹܗ܁>
    text <܃ܐܹܝܘ ܠܲܬܼܕܲܨ̇ܐ ܟܡܵܐ ܚܢܵܐ ܠܢܝܼܫܵܐ ܕܲܬܼܪܝܼܨܘܼܬܼܵܐ>
    text <ܘܦܲܪܣܝܼ ܘܐܲܟܿܣܗ̇ ܠܕܲܓܵܠܘܼܬܼܵܐ ܠܥܹܝܢ ܣܲܓܿܝܼ̈ܐܹܐ܁>
    text <ܝܵܕܲܥ̇ ܗ̄ܘ̣ܵܐ ܠܵܗ̇ ܠܕܲܓܵܠܘܼܬܼܵܐ ܕܐܕܘܡܝܐ܃>
  block
    text <ܘܩܲܕܡ ܩܲܓܠܗ̇ ܥܕܲ ܩܛܠܐ ܠܗ ܡܪܚܵܐܝܼܬܼ܁>
    text <܃ܒܒܹܝܬܼ ܐܲܣܝܪܹ̈ܐ ܚܒܫܗ ܠܟܹܐܢܵܐ ܥ̇ܘܠ ܡ̣ܢ ܟܠ>
    text <ܘܡܸܨ ܛܲܢܲܥ ܗ̄ܘ̣ܵܐ ܕܐܲܝܟܲܢ ܢܸܓܼܡܘܿܪܪܸܓܼܬܼ ܝܲܨܪܹܗ܁>
    text <܃ܠܩܸܛܠܹܗ ܪܓܼܝܼܓܼ ܗ̄ܘ̣ܵܐ ܘܲܡܣܟܹܿܐ ܗ̄ܘ̣ܐ ܠܝܵܘܡܵܐ ܕܡܵܘܬܹܗ>
    text <ܕܡܵܐ ܕܡܝܼܬܼ ܟܹܐܢܵܐ ܢܲܝܬܹܿܐ ܠܓܼܠܝܵܐ ܙܲܠܝܼܠܘܼܬܹܗ܁>
    text <܃ܬܢܘܲܝ ܒܝܼܫܬܿܐ ܗܹܪܙܹܕܣ ܥܒ݂ܲܕ ܘܗܪܘܕܲܝܵܐ>
    text <ܕܲܢܕܲܥܟܿܘܢܝܗܝ ܠܢܘܼܗܪܐ ܕܦܲܪܣܝ ܠܥܵܘܠܵܐ ܕܲܒܗܘܿܢ܁>
    text <܃ܐܪܵܙܐ ܕܥܵܘܠܵܐ ܚܫ݂ܲܠܘ ܥܘ̈ܠܐ ܒܹܝܬܼ ܚܲܕܼ ܠܲܐܚܪܹܝܢ>
    text <ܕܲܢܫܲܬܿ ܩܘܢܝܗܝ ܠܩܵܠ ܫܝܦܘܪܵܐ ܡܫܲܬܸܩ ܥܵܘܠܵܐ܁>
    text <܃ܦܲܚܹ̈ܐ ܕܢܟܼܠܵܐ ܨܠܘ ܢܟܼܘ̈ܠܐ ܠܬܲܡܝܼܩ ܢܵܦ̣ܫܵܐ>
    text <ܘܠܵܐ ܝܵܕܥܝܼܢ ܗ̄ܘ̣ܵܘ ܕܡܵܐ ܕܨܵܝ̇ܪܝܼܢ ܠܗ ܬܘܼܒܼ ܡܬܿܬܿܨܝܼܕܝܼܢ܁>
    text <܃ܠܝܵܘܡܵܐ ܕܝܲܠܕܗ ܢܛܪܗ ܡܠܟܐ ܠܟܼܠܵܐ ܕܠܒܲܗ>
    text <ܕܲܒܼܝܘܿܡ ܥܹܐܕܵܐ ܢܸܓܠܐ ܢܟܼܠܵܐ ܕܲܡܣܲܬܿ ܪܒܹܗ܁>
    text <܃ܢܸܟܠܵܐ ܢܕܼܝܼܕܼܵܐ ܟܣܹܐ ܗ̄ܘ̣ܵܐ ܒܠܸܒܹܿܗ ܕܐܕܘܡܝܐ>
    text <ܘܲܡܣܲܘܿܝܝ ܗ̄ܘ̣ܵܐ ܕܐܡܲܬܼܝ ܢܸܓܼܠܹܐ ܒܝܫܘܼܬܼ ܝܲܨܪܹܗ܁>
    text <܃ܒܣܵܡܵܐ ܕܥܵܘܠܵܐ ܥܒܲܕ ܥܵܘܠܵܐ ܠܚܝܼܠܵܘ̈ܬܹܗ>
    text <ܘܙܲܡܸܢ ܘܲܩ̣ܪܵܐ ܠܪܹ̈ܫܲܝ ܥܲܡܵܐ ܕܢܚܕܘܢ ܥܲܡܹܗ܁>
    text <܃ܐܣܟܿܝܡ ܪܸܩܕܵܐ ܦܪܵܣ ܥܵܘܠܵܐ ܥܲܠ ܨܲܚܢܘܼܬܹܗ>
    text <ܘܥܲܠܲܬ̤ ܪܸܩܕܲܬ̤ ܒܲܪܵܬܼ ܫܵܛܝܬܼܵܐ ܕܡܸܫܬܼ ܛܹܐ ܒܵܗ̇܁>
    text <܃ܪܸܩܕܵܐ ܨܲܚܢܵܐ ܒܣܡ ܠܗ ܠܨܲܚܢܵܐ ܩܕܼܵܡ ܕܲܣܡܝܼܟܼܝܼܢ>
    text <ܘܲܒܼܫܘܼ[ܘ]ܕܵܝܵܘ̈ܗܝ ܡܸܫܬܲܒܼܗܲܪ ܗ̄ܘ̣ ܠܒܲܪ ܡ̣ܢ ܛܲܟܼܣܵܐ܁>
    text <܃ܦܠܓܿܘܼܬܼ ܢܸܟܼܣܵܘ̈ܗܝ ܩܲܨ ܠܵܗ̇ ܫܛܝܐ ܠܒܲܪܬܼ ܫܵܛܝܼܬܼܵܐ>
    text <ܘܠܵܐ ܨܒܲܬ̤ ܕܬܸܣܒ ܐܠܐ ܠܐܝܢܐ ܕܠܲܗ ܪܓܐ ܗܘ̤̇ܬ܁>
    text <܃ܪܸܓܬ̣ܐ ܒܝܼܫܬܐ ܪܓܲܬ̤ ܒܝܼܫܵܐ ܐܲܝܟ ܕܲܡܢܵܟ̣ܵܐ>
    text <ܕܦܸܬܼܚܲܬ̤ ܦܘܡܵܗ̇ ܘܫܐܠܲܬ̤ ܪܸܫܹܗ ܕܣܵܢܹ̇ܐ ܠܥܵܠܘܠܐ܁>
    text <܃ܐܘ ܠܵܟ ܥܵܘܠܵܐ ܟܡܵܐ ܥܵܘ̇ܠ ܐܢ̄ܬܿ ܘܲܓܼܠܹܐ ܥܵܘܠܵܟ>
    text <ܘܠܵܐ ܡܸܬܼܟܚܲܬܿ ܡ̣ܢ ܣܢܝܘܬܐ ܕܥܵܘܠܘܼܬܼ ܗ̄ܘ̣ܵܢ܁>
    text <܃ܐܘܵܟܡܵܐ ܡܲܩܠܹܐ ܟܪܘܡܵܐ ܕܚܘܼ ܨܦܟ ܒܡܸܫܬ ܡܥܬܲܝ̈ܟ>
    text <ܘܲܕܼܠܵܐ ܟܘܚܵܕܼ ܓܵܢܡ̇ܪܝܼܢ ܪܸܓܿܬܼܵܐ ܕܙܲܠܝܼܠܘܼܬܵܟ܁>
    text <܃ܗܲܒܼ ܠܝܼ ܒܦܝܼܢܟܼܵܐ ܪܫܹܗ ܕܟܹܐܢܵܐ ܒܥܵܬ̤ ܫܵܛܝܼܬܼܵܐ>
    text <ܘܠܵܐ ܐܸܬܼܟܲܚܕܲܬ̤ ܕܬܹܐ ܡܲܪ ܡܸܠܬܐ ܕܡܲܠܝܵܐ ܓܘܼܢܚܵܐ܁>
    text <܃ܓܘܼܢܚܵܐ ܪܲܒܿܐ ܘܥܵܘܠܵܐ ܥܦܲܝܼܦܵܐ ܟܣܐ ܗ̄ܘ̣ܵܐ ܒܡܸܠܬܼܵܗ̇>
    text <ܘܗܵܢ̇ܘ ܢܸܡܗܵܐ ܘܲܬܼܡܲܗܘ ܘܲܬܼܘܲܗܘ ܨܝܬ̈ܝ ܡܠܬܼܵܗ̇܁>
    text <ܡܵܘܬܹܗ ܕܟܹܐܢܵܐ ܫܐܲܠܵܬ̤ ܐܲܓܼܪܵܐ ܕܙܲܠܝܼܠܘܼܬܼܵܗ̇܁>
    text <ܘܟܼܪܝܲܬ̤ ܠܹܗ ܠܲܡ ܠܡܲܠܟܿܐ ܕܲܫܡܲܥ ܫܲܡܥܵܐ ܕܡܵܘܬܿܐ܁>
    text <܃ܐܘ ܟܲܪ ܝܘܼܬܼܵܐ ܘܠܵܐ ܟܲܪܝܘܼܬܵܐ ܕܸܠܸܒܵܐ ܢܟܼܝܼܠܵܐ>
    text <ܕܲܥܛܝܼܦܵܐ ܗ̄ܘ̣ܵܬܼ ܐ̄ܣܟ̇ܝܡ ܟܲܪܝܘܼܬܼܵܐ ܚܵܕܼܝܵܐ ܘܕܼܵܝܨܵܐ܁>
    text <܃ܐܘ ܐܣܟܝܡܐ ܕܲܡܟܲܣܹܐ ܗ̄ܘ̣ܵܐ ܒܐܸܣܟܹܿܝܡ ܚܲܫ̇ܐ>
    text <ܘܡܣܪ̈ܗܒܼ ܗ̄ܘ̣ܵܐ ܕܢܹܐ ܫܘܕܲܠܲܕܼܡܵܐ ܚܲܪܡܵܢܵܐܝܼܬܼ܁>
    text <܃ܕܲܓܵܠܵܐܝܼܬܼ ܐܲܟܼܪܝܼ ܡܲܠܟܿܐ ܥܲܠ ܗܵܝ̇ ܕܐܲܟܼܪܝ>
    text <ܘܠܵܐ ܨܒܼܵܐ ܟܬܵܒܵܐ ܕܢܓܼܠܹܐ ܢܸܟ̣ܠܹܗ ܕܢܲܟܘܼܠܬܵܢܵܐ܁>
    text <܃ܗܵܟܲܢ ܝܵܕܼܵܥܵܐ ܕܲܓܵܠܘܼܬܼܵܐ ܕܬܲܛܥܹܐ ܒܐ̄ܢܵܫܵܐ>
    text <ܘܒܸܐ ܣܟܝܡ ܛܵܒܼܬܼܵܐ ܡܚܦܝܐ ܙܹܐܦܵܐ ܕܕܓܵܠܘܼܬܼܵܗ܁>
    text <܃ܕܲܓܵܠܘܼܬܼܵܐ ܦܪܲܣ̣ ܕܲܓܵܠܵܐ ܥܲܠ ܒܝܫܘܼܬܹܗ>
    text <ܘܫܲܕܲܪ ܦܘܩܹܗ ܠܪܹܫܹܗ ܕܟܹܐܢܵܐ ܟܼ̇ܕܼ ܠܵܐ ܨܵܒܹ̇ܐ܁>
    text <܃ܛܵܒܼ ܨܵܒܹ̇ܐ ܗ̄ܘ̣ܵܐ ܒܐܝܼܕܼܵܐ ܕܲܗ̣ܵܬ̤ ܐܲܝܟ ܨܒܼܝܵܢܹܗ>
    text <ܘܟܣܝܵܗ ܠܒܼܝܼܫܬܹܿܗ ܒܝܲܕ ܐܸܣܟܹܿܝܡܵܐ ܐܲܝܟ ܕܲܒܼܢܲܚܬܿܐ܁>
    text <܃ܡܸܛܠ ܕܝܼܡܵܐ ܡܸܬܢܟܠ ܗ̄ܘ̣ܵܐ ܦܬܼܝܼܠ ܪܸܥܝܵܢܵܐ>
    text <ܕܠܐ ܠܲܡ ܦܲܐܝܵܐ ܐܘ ܥܵܘܠܵܐ ܕܥܵܘ̇ܠ ܟܠܹܗ܁>
    text <ܕܡܸܠܬܼܵܟ ܐܘ ܕܲܬܼܫܲܦܲܥ ܕܡܵܐ ܙܲܟܵܝܵܐ܁>
    text <ܐܪܵܐ ܢܟܼܝܼܠܐ ܕܠܲܝܬܿ ܒܹܗ ܕܲܘܟܲܬܼܵܐ ܘܫܲܦܝܵܐ ܘܕܘܼܐ܃>
  block
    text <ܐܲܝܕܐ ܒܝܼܫܵܐ ܕܲܓܵܠܘܼܬܼܵܐ ܐܵܘ ܫܸܩ ܩܸܛܠܵܐ܁>
    text <܃ܕܲܓܸܠ ܕܵܘܝܵܐ ܐܵܦܸܢ ܥܵܘܠܵܐ ܗ̄ܘ̣ ܕܲܢܕܲܓܸܿܠ ܐ̄ܢܵܫ>
    text <ܘܠܵܐ ܬܸܫܬܿܥܠܹܐ ܠܡܹܐ ܫܲܕܼ ܠܲܕܡܵܐ ܕܓܲܒܼܪܵܐ ܚܲܣܝܵܐ܁>
    text <܃ܐ̄ܣܟܹܿܝܡ ܡܵܘܡ̈ܬܼܵܐ ܠܒܸܫ ܥܵܘܠܵܐ ܒܲܕ ܡܘܼܬܼ ܢܲܚܬܿܐ>
    text <ܘܛܲܫܝܼ ܘܐܲܛܥܝܼ ܟܕܲ ܓܠܝܐ ܗ̄ܘ̣ܵܬܼ ܥܵܘܠܵܘܼܬܹܗ܁>
    text <܃ܐܘ ܐܸܣܣܟܹܝ[܁܁܁]ܡܵܐ ܢܲܕܼܘܼܠܬܵܢܵܐ ܕܘܠܐ ܢܒܼܝܼܠܵܐ>
    text <ܕܠܵܐ ܒܗܸܬܼ ܘܲܐܟܼܪܝܼ ܥܲܠ ܣܘܼܪܚܵܢܵܐ ܡܠܹܐ ܛܲܢܦܘܼܬܼܵܐ܁>
    text <܃ܐܘ ܚܲܪ ܡܘܼܬܐ ܕܠܸܒܵܐ ܩܲܫܝܵܐ ܕܕܼܵܡܹ̇ܐ ܠܟܹܐܦܵܐ>
    text <ܕܠܵܐ ܐܸܬ̣ܪܟܸܿܟ ܓܘܼܢܚܵܐ ܕܲܩܫܹܐ ܡ̣ܢ ܟܠ ܓܘܼܢܚ̈ܝܼܢ܁>
    text <܃ܐܘܗ̇ ܡ̣ܢ ܐܲܢ̄ܬܿܬܼܵܐ ܕܡܲܠܝܵܐ ܚܘܼܨܦܵܐ ܕܙܲܠܝܼܠܘܬܼܵܐ>
    text <ܕܠܵܐ ܐܸܬܼܟܲܚܕܲܬ̤ ܕܬܹܐܫܘܕܲ ܠܲܕܼܡܵܐ ܩܕܼܵܡ ܣܲܓܿܝܼܠܹ̈ܐ܁>
    text <܃ܐܘ ܠܐܝܕ̈ܝܐ ܙܲܠܝܼܠܬ̈ܐ ܕܨܲܚܢܲܬܼ ܢܲܦ̣ܫܵܐ>
    text <ܕܛܲܥܝܼܢ̈ܵܢ ܗ̄ܘ̣ܲܝ̈ ܠܪܹܫܹܗ ܕܟܹܐܢܵܐ ܛܥܝܼܢ ܙܵܟܼܘܬܼܵܐ܁>
    text <܃ܐܘ ܠܒܼܒܼ̈ܬܼܵܐ ܡܲܪ̈ܵܚܵܬܼܵܐ ܕܪܸܡܲܬܼ ܥܲܝܢ̈ܐ>
    text <ܕܠܵܐ ܒܗ̈ܬܵܢ ܗ̄ܘ̣ܝ[ܢ] ܘܲܕܼܚܵܝܪ̈ܵܢ ܗ̄ܘ̣ܲܝ̈ ܒܲܕܼ ܡܹܗܕܟܹܐܢܵܐ܁>
    text <܃ܐܘ ܠܲܟܼܪܘܡܐ ܕܡܲܠܟܿܐ ܘܐܲܢ̄ܬܬܼܵܐ ܡܲܠܝ̈ܝ ܚܘܼܨܦܵܐ>
    text <ܕܲܢܗܲܦܟܿܝܼܢ ܗ̄ܘ̣ܵܘ [ܗܘܘ] ܕܡܵܐ ܙܲܟܵܝܵܐ ܒܬܼܘܼܩܵܢܲܝ̈ܗܘܿܢ܁>
    text <܃ܥܲܡ ܬܘܼܩܵܢ̈ܐ ܛܥܝܼܢܝܼܢ ܗ̄ܘ̣ܵܘ ܠܹܗ ܠܪܹܿܫܗ ܕܟܹܐܢܵܐ>
    text <ܘܠܵܐ ܙܵܝ̇ܥܝܼܢ ܗ̄ܘ̣ܵܘ ܡ̣ܢ ܟܹܐܢܘܼܬܼܵܐ ܕܟܣܝܵܐ ܗ̄ܘ̣[ܬܼ] ܒܹܗ̇܁>
    text <܃ܐܘ ܟܡܵܐ ܫܸܬܼܩܲܬ̤ ܐܵܦ ܟܹܐܢܘܼܬܼܵܐ ܒܗܵܢܵܐ ܪܘܼܫܥܵܐ>
    text <ܘܠܵܐ ܓܠܵܬ̤ ܚܲܝܠܵܐ ܕܛܲܢܵܢܗ̇ ܐܲܝܟ ܕܲܡܥܵܕܼܵܐ܁>
    text <܃ܡܵܨܝܵܐ ܗ̄ܘ̣ܵܬܼ ܓܝܼܪ ܕܲܬܼܙܝܼܥ ܠܲܐܪܥܵܐܘܬܸ ܒܼܠܲܠܝܵܐ ܐܸܢܘܿܢ>
    text <ܐܲܝܟ ܡܵܐ ܕܣܸܥܪܲܬ̤ ܠܗܵܝ̇ ܡܲܫܪܝܼܚܼܵܐ ܕܕܼܬܼܵܢ ܘܲܕܼܩܘܪܚ܁>
    text <܃ܫܵܘܹ̇ܝܢ ܗ̄ܘ̣ܵܘ ܓܹܝܪ ܠܗܵܝ̇ ܡܲܪ ܕܘܼܬܼܵܐ ܚܕܲܬܵܐ ܕܲܗܘ̤ܵܬ>
    text <ܘܬܼܘܼܒܼ ܫܵܪܹܝܢ ܗ̄ܘ̣ܵܘ ܠܦܘܼܬܼ ܗܵܘ̇ ܥܵܘܠܵܐ ܕܠܲܝܬܼ ܠܹܗ ܦܸܚܡܵܐ܁>
    text <܃ܠܲܝܬܿ ܠܹܗ ܦܲܚܡܵܐ ܠܥܵܘܠܵܐ ܢܕܼܝܼܕܼܵܐ ܕܲܣܓܲܪܘ ܝܲܨܚܢܹ̈ܐ>
    text <ܠܦܘܼܬܼ ܕܐܵܦܠܵܐ ܐܝܼܬܼ ܕܪܲܒ ܡ̣ܢ ܓܲܒܼܪܵܐ ܕܐܲܥܘܸܠܘ ܒܲܕܼܡܹܗ܁>
    text <܃ܠܲܝܬܿ ܒܝܼܠܝܼܕ̈ܐ ܕܪܲܒܿ ܘܲܡܥܲܠܝܼ ܡ̣ܢ ܝܘܿܚܲܢܵܢ>
    text <ܡܵܕܝܢ ܩܲܫܝܵܐ ܬܒܲܥܬܼܵܐ ܕܲܕܼܡܹܗ ܡ̣ܢ ܟܠ ܬܲܒܼ̈ܥܵܢ܁>
    text <܃ܠܲܕܲܡܹܗ ܕܲܚ̣ܣܝܵܐ ܚܙܝܹ̇ܬܼ ܟܲܕ ܪܵܕܹܐ ܒܐܝܼܕܲܝ̈ ܛܲܡ̈ܐܹܐ>
    text <ܘܐܲܚܕܢܝ ܓܘܼܢܚܵܐ ܕܡܲܢ̣ܘܼ ܠܡܲܢܘܼ ܕܟ̣ܵܐ ܒܲܛܠܘܼܡܝܵܐ܁>
    text <܃ܐܲܢ̄ܬܿܬܼܵܐ ܛܲܢܦܬܼܵܐ ܛܠܝܼܢܵܐ ܗ̄ܘ̣ܵܬܼ ܠܹܗ ܠܪܹܫܹܗ ܕܟܹܐܢܵܐ>
    text <ܘܡܲܗܠܵܐ ܗ̄ܘ̣ܵܬܼ ܒܹܗ ܕܐܲܝܟܵܐ ܗ̄ܝ̣ ܟܠܵܗ̇ ܛܲܢܵܢܘܼܬܼܵܟ܁>
    text <܃ܒܦܝܼܢܟܼܵܐ ܕܐܵܘ ܟܼܠܵܐ ܥܲܠ ܥܲܡ ܐܘܼܟܼܠܵܐ ܡܘܟܠ ܚܹܝ̈ܐ>
    text <ܘܗܵܢ̇ܘ ܓܘܼܢܚܵܐ ܕܐܲܝܟܲܢ ܐܲܟܼܠܘܗ̇ ܠܗܵܝ̇ ܫܵܪܘܼܬܼܵܐ܁>
    text <܃ܐܘ ܠܫܵܪܘܼܬܼܵܐ ܕܲܡܙܝܼܓܼܵܐ ܗ̄ܘ̣ܬܼ ܒܕܼܡ ܙܲܟܵܝܵܐ>
    text <ܘܐܲܝܟ ܕܲܠܚܡܪܵܐ ܡܸܬܼܠܲܗܩܝܼܢ ܗ̄ܘ̣ܵܘ ܠܲܕܼܡܹܗ ܕܟܲܣܝܵܐ܁>
    text <܃ܠܵܐ ܨܗܝܵܐ ܗ̄ܘ̣ܵܬܼ ܗܪܘܕܝܵܐ ܠܒܸܩܝܵܐ ܕܚܲܡܪܵܐ>
    text <ܐܲܝܟ ܕܲܪܓܼܝܼܬܼܵܐ ܕܬܹܐ ܚܘܕܼ ܪܹܫܹܗ ܕܟܹܐܢܐ ܒܐܝܕܝ̈ܗ̇܁>
    text <܃ܠܲܝܬܿ ܗ̄ܘ̣ܵܐ ܪܸܓܿܬܼܵܐ ܕܗܲܓܝܢܵܐ ܗ̄ܘܵܬܼ ܠܙܲܠܝܼܠܘܼܬܼܵܗ̇>
    text <ܐܲܝܟ ܗܵܝ̇ ܪܸܓܼܬܼܵܐ ܕܬܸܚܙܹܝܗܝ ܠܲܕܼܡܹܗ ܕܪܵܕܹܐ ܒܐܲܪܥܵܐ܁>
    text <܃ܒܡܹܐܫܲܕܼ ܠܲܕܼ ܡܹܗ ܓܸܡܪܲܬ̤ ܪܓܬܼܵܗ̇ ܚܲܝܘܘܵܬܼܵܢܝܼܬܐ>
    text <ܘܒܲܕܼ ܡܘܼܬܼ ܚܲܝܘܼܬ̤ ܚܲܝܘܬܼܵܐ ܡܸܒܬܿܬܿ ܓܘܼܫܡܗ ܒܐܝܼܕܹ̈ܿܝܗ̇ ܘܵܙܘ̈ܥܹܝܗ̇܁>
    text <܃ܐܵܘ ܠܦܲܩܪܘܼܬܼܵܐ ܕܲܦܩܝܼܪܵܐ ܗ̄ܘ̣ܵܬܼ ܒܪܸܓܲܬ ܒܣܪܵܐ>
    text <ܘܕܲܓܵܐ ܣܲܒܼܥܲܬ̤ ܫܪܝܼܬ̤ ܕܬܹܐܟܘܠ ܒܸܣܪܵܐ ܕܐܢܵܫܵܐ܁>
    text <܃ܐܘ ܠܲܟܼܬܝܼܫܬܿܐ ܕܲܟܼܬܝܼܫܵܐ ܗ̄ܘ̣ܵܬܼ ܠܘܼܩܒܲܠ ܩܘܼܫܬܿܐ>
    text <[ܘ]ܠܵܐ ܬܼܬܸܪܚܝܬ̤ ܥܕܲܡܵܐ ܕܢܵܚܬ̤ ܒܕܼܡ ܫܲܪܝܼܪܵܐ܁>
  block
    text <܃ܐܵܘ ܠܫܵܛܝܼܬܼܵܐ [ܒ]ܡܸܫܬܲܛܝܵܐ ܗ̄ܘ̣ܵܬܼ ܢܲܪ̈ܓܸܝܼܵܓܬܵܐ>
    text <ܕܐܫܕܲܬ̤ ܡܸܪܬܼܵܗ̇ ܥܲܠ ܗܵܘ̇ ܕܲܕܠܵܗ̇ ܡ̣ܢ ܫܵܛܝܘܼܬܼܵܐ܁>
    text <ܫܡ݂ܲܥ ܢܸܩܒܼ̈ܬܼܵܐ ܢܘܼܢܚܵܐ ܕܣܸܥܪܲܬ̤ ܐܲܢ̄ܬܿܬܵܐ ܦܩܲܪܬܵܐ܁>
    text <ܕܲܗܘ̤ܵܬܼ ܟܲܠܒܿܬܼܵܐ ܘܢܸܟܼܬܲܬܼ ܦܲܓܼܪܹܗ ܕܓܲܒܼܪܵܐ ܟܸܐܢܵܐ>
    text <܃[ܙܘܿܘ̈ܝ ܫܵܛܝܵ̈ܬܼܵܐ ܡ̣ܢ ܫܛܝܘܼܬܼܵܐ ܕܕܼܡܵܝܵܐ ܠܲܕܼܗܵܝ̇>
    text <ܕܠܵܐ ܬܸܬܼܟܲܢܝܼ̈ܢ ܗܪܹܘܕܲܝܵܐ ܩܸܛܠܲܬ̤ ܟܹܐܢܵܐ܁]>
    text <܃ܬܡܲܗ ܘܐܬܼܕܲܪܢܸܫܹ̈ܐ ܕܫܒܼܝܼ̈ܢ ܠܲܪ̈ܓܼܝܼܓܼܵܬܼܵܐ>
    text <ܕܠܵܐ ܢܸܫܒܹܿܝܟܹܝܢ ܫܸܒܿܝܵܐ ܕܲܫܒܵܗ̇ ܠܚ̣ܵܘܵܐ ܒܲܥܕܢ܁>
    text <܃ܪܓܲܬܼ ܦܐܪܵܐ ܫܒܬܹܗ̇ ܠܚ̇ܘܵܐ ܐܲܝܟ ܕܲܠܒܼܒܼܒܼܝܵܐ>
    text <ܘܗ̤ܝ ܢܲܟܼܪܝܲܬܢ ܡ̣ܢ ܒܘܼܣܵܡܵܐ ܕܲܒܼܦܲܪ ܕܲܝܣܵܐ܁>
    text <܃ܠܲܝܬܿ ܓܲܠܝܘܼܬܼܵܐ ܕܠܵܐ ܗ̄ܘ̣ܵܐ ܐܢ̄ܬܿܝܢ ܗܘܲܝܼܬܹܿܝܢ ܥܸܠܬ̣ܵܗ̇>
    text <܃ܘܠܵܐ ܫܒ̣ܢ ܫܸܒܝܵܐ ܕܲܪ̈ܓܼܝܵܓܼܵܬܵܐ ܒܠܥܵܕܟܹܝܢ>
    text <܃ܡܲܢܘ ܕܲܚܩܹܗ ܠܪܹܫ ܫܲܪ̈ܒܼܵܬܲܢ ܡ̣ܢ ܦܲܪܕܲܝܣܵܐ>
    text <ܠܵܐ ܗ̄ܘ̣ܵܐ ܪܸܓܬܼܵܐ ܕܠܵܐ ܒܘܼܝܵܢܵܐ ܕܐܸܡܟܹܝܢ ܚܵܘܵܐ܁>
    text <܃ܡܲܢ̣ܘܼ ܕܚܒܲܠ ܒܡܲܝ̈ܐ ܕܚ̈ܝܼܠܹܐ ܟܠ ܥܲܡ ܟܠܵܐ>
    text <ܠܵܘ ܨܲܚܢܘܼܬܼܵܐ ܘܙܲܠܝܠܘܼܬܼܵܐ ܕܲܒܼܢ̈ܬܼ ܩܵܐܹܝܢ܁>
    text <܃ܡܲܫ̣ܘ ܚܲܒܼܫܹܗ ܠܝܵܘܣܸܦ ܟܹܐܢܵܐ ܒܹܝܬܼ ܐܲܣܝܼܪܹ̈ܐ>
    text <܃ܠܵܘ ܦܲܩܪܘܼܬܼܵܐ ܕܲܚܕܵܐ ܡܸܢܟܹܝܢ ܡܲܠܝܲܬܼ ܚܘܸܨܦܵܐ>
    text <܃ܡܲܢ̣ܘܼ ܡܲܠܟܗ ܠܐܝܼܘܲܒܼ ܟܹܐܢܵܐ ܕܢܵܘܠܸܕܼ ܪܸܛܢܵܐ>
    text <ܠܵܘ ܒܲܪܬ ܚܵܘ̇ܐ ܕܕܵܡ̇ܐ ܡܸܠܟܵܗ̇ ܠܚܵܘܵܐ ܐܡܵܗ̇܁>
    text <܃ܡܲܢ̣ܘܼ ܥܲܒܼܕܹܗ ܓܘܼܚܟܵܐ ܠܫܸܡܫܘܿܢ ܓܲܢܒܲܪ ܒܚܲܝܠܵܐ>
    text <ܠܵܘ ܐܵܢܝܼܬܼܵܐ ܟܪ ܘܡܬܼܢܵܝܬܼܵܐ ܕܠܵܐ ܡܸܬܼܟܚܲܕܵܐ܁>
    text <܃ܡܲܢ̣ܘ ܣܵܡ̣ ܒܹܗ ܡܘܼܡܵܐ ܒܕܼܵܘܝܼܕ ܕܟܹܐܪܥܝܵܢܵܐ>
    text <ܠܵܐ ܗ̄ܘ̣ܵܐ ܚܙܬܼܵܐ ܕܐܸܠܥܵܐ ܪܦܝܼܬܼܵܐ ܕܡ̣ܢ ܣܸܕܪ̈ܝܼܟܹܝܢ܁>
    text <܃ܡܲܢ̣ܘܼ ܣܲܟܠܹܗ ܠܚܲܟܿܝܼܡ ܡ̣ܢ ܟܠ ܡܲܠܟܿܐ ܫܠܹܝܡܘܿܢ>
    text <ܠܵܘ ܫܘܼܓܼܵܫܵܐ ܕܙܲܠܝܼܠܬܼܵܐ ܕܐܸܬܼܢܲܩܲܦܝ̈ ܠܹܗ܁>
    text <܃ܡܲܢ̣ܘ ܥܲܒܼܕܗ ܠܐܚܵܒܼ ܣܵܢܐܐ ܕܫܲܦܝܼܪ̈ܵܬܵܐ>
    text <ܠܵܐ ܗ̄ܘ̣ܵܐ ܐܝܼܙܒܸܠ ܢܒܼܥܵܐ ܣ̇ܢܝܵܐ ܕܲܫܟܼܝܼܪܵܬܐ܁>
    text <܃ܛܲܟܿܣܝ ܪܗܛܵܐ ܕܝܲܨܪܵܐ ܕܢܲܦ̣ܫܹܟܼܝ ܘܲܕܼܒܼܵܒܼܵܬܹ̈ܟܼܝ>
    text <܃ܕܠܵܐ ܢܸܬܿܬܲܩܠܘܼܢ ܪ̈ܵܕܝܲܝ ܒܐܘܼܪܚܵܐ ܒܲܫܒܼܝܠ ܥܲܝܢܲܝ̈ܟ>
    text <܃ܚܘܼܪܝ ܬܲܩܢܵܐܝܼܬ ܘܨܲܒܸܿܬܼܝ ܢܲܦ̣ܫܟܼܝ ܒܲܟܼܢܝܼܟܼܘܼܬܼܵܐ>
    text <ܕܲܠܡܵܐ ܬܦܘܼܫܝܼܢ ܠܒܲܪ ܡ̣ܢ ܬܲܪܥܵܐ ܥܲܡ ܣܲܟܼܠ̈ܬܼܵܐ܁>
    text <܃ܛܲܝܒܼܝ ܡܸܫܚܵܐ ܘܦܘܿܩܝ ܒܲܠܘܝܼܬܼܵܐ ܕܚܲܟܿܝܼ̈ܡܵܬܼܵܐ>
    text <ܕܲܠܡܵܐ ܢܕܥܟ ܠܲܡܦܹܝܕܼ ܚܘܼܒܹܟܼܝ ܘܬܸܗܘܹܝܢ ܓܘܼܚܟܵܐ܁>
    text <ܠܵܐ ܬܸܨܛܲܒܿܬܼܝܼܢ ܒܨܒܼܬܵܐ ܕܐܦܹ̈ܐ ܒܲܪ̈ܲܬܐ܁>
    text <ܕܠܵܐ ܢܲܗܠܘܢ ܒܹܗ ܚܲܝܪ̈ܝ ܫܲܦܝܼܪ ܒܫܘܼܦܪܵܐ ܕܢܲܦ̣ܫܟܼܝ܁>
    text <܃ܟܠܵܝ ܗܼ̈ܠܟܼܵܬܲܡܼܝ ܥܲܡ ܒܵܒܼ̈ܬܼܟܼܝ ܡ̣ܢ ܣܢܝܵ̈ܬܼܵܐ>
    text <ܕܠܵܐ ܢܩܸܪܘܢܹܟܼܝ ܟܹܐܦܵܐ ܨܚܲܢܬܼܐ ܐܟܫܲܕܝܵܐ ܒܫܘܼܩܵܐ܁>
    text <܃ܚܘܼܪܝ ܘܐܬܒܝܢܲܝ ܕܦܲܚܵܐ ܗ̣̄ܝ ܥܲܝܢܹܟܼܝ ܘܨܒܼܬܐ ܕܐܲܦܲܝ̈ܟܝ>
    text <ܘܒܟܼܝ ܡܸܬܿܬܲܨܝܼܕܝܼܢ ܪܸ̈ܓܼܫܹܐ ܘܙܵܘܥܹ̈ܿܐ ܐܝܟ ܕܒܼܢܫܒܹ̈ܐ܁>
    text <܃ܦܚܐ ܐܢܵܬܝ ܟܠܹܟܼܝ ܕܛܡܝܼܪ ܒܐܲܪܥܵܐ ܩܕܼܵܡ ܗܲܠܘܼ̈ܬܼܵܐ>
    text <ܘܠܵܐ ܐ̄ܢܵܫ ܝܵܕܲܥ̇ ܕܐܲ[܁܁܁] ܢܦ̇ܠ ܒܡܨܝܼܕܵܬ̈ܟܼܝ܁>
    text <܃ܒܩܸܛܪܹ̈ܐ ܨܢܝ̈ܥܹܐ ܙܩܝܼܪܝܼܢ ܢܸܫܒܹ̈ܐ ܕܲܪ̈ܓܼܝܼܓܼܵܬܼܟܼܝ>
    text <ܘܣܲܓܿܝܼ ܥܲܣܩܵܐ ܠܡܸܬܼ ܦܲܠܵܛܘܼ ܡ̣ܢ ܨܢܥܵܬܹܟ̈ܝ܁>
    text <܃ܠܚܲܓܼܠܵܐ ܕܵܡܵܝܵܐ ܐܢ̄ܬܝ ܕܩܵܪܹܐ ܠܡܵܘܬܼܵܐ ܠܲܒܼܢܲܝ̈ ܓܢܣܗ>
    text <ܘܲܒܥܸܥܡܵܬܹ̈ܗ ܩ̇ܛܸܠ ܚܲܒܼܪ̈ܘܗܝ ܘܡܼܐܸܬܼ ܐܵܦ ܗܘ̤܁>
    text <܃ܒܲܕܼ ܡܘܼܬܼ ܚܲܓܠܵܐ ܡܵܬ̇ܚܵܐ ܐܢ̄ܬܝ ܚܸܙܘܹܟܼܝ ܠܲܕܚܵܐ̇ܪ ܒܹܟܼܝ>
    text <܃ܘܲܒܼܫܘܿܓܼܫܟܼܝ ܨܵܝ̇ܕܵܐ ܐܢ̄ܬ̇ܝ ܫܲܒܼܪܹ̈ܐ ܐܝܟ ܦܪܚܬܵܐ>
    text <܃ܡܵܘܬܿܐ ܥܦܝܼܦܵܐ ܚܒܼܝܼܫ ܒܲܩܠܘܒܼܝܵܐ ܕܝܲܨܪܟܼܝ ܒܝܼܫܵܐ>
    text <ܘܩܵܪܹܐ ܠܐܢܵܫܵܐ ܠܘܵܬܼ ܐܲܒܼܕܵܢܵܐ ܐܲܝܟ ܕܲܠܫܲܝܢܵܐ܁>
    text <ܠܠܸܩܛܵܐ ܕܵܡܹ̇ܐ ܡܲܡܠܠܐ ܕܦܘܼܡܹܟܼܝ ܩܕܼܵܡ ܗܸܕܝܘ̈ܛܹܐ܃>
  block
    text <ܘܡܵܐ ܕܐܸܬܼܪܲܓܼܪܲܓܼܘ ܠܡܹܐ ܟܠ ܡܸܢܹܗ ܡܝܼܬܼ [ܘ]ܒܲܚܛܝܼܬܼܵܐ܁>
    text <܃ܠܲܝܬܿ ܨܲܝܵܕܵܐ ܕܲܡܩܝ[܁܁܁] ܡܸܢܹܟܼܝ ܠܲܡܨܵܕܼ ܐܢܵܫ̈ܐ>
    text <ܘܠܲܝܬܿ ܦܵܪܲܚܬܼܵܐ ܕܩܵܪܝܵܐ ܫܲܦܝܼܪ ܐܲܝܟ ܫܘܼܓܫܟܼܝ܁>
    text <܃ܥܪܝܼܡܵܐܬ[܁܁܁] ܣܲܓܝ ܠܐܘܼܡܵܢܘܼܬܼܵܐ ܕܨܵܝܕܵܐ ܐܢܵܫܵܐ>
    text <ܘܠܵܐ ܐ̄ܢܵܫ ܝܵܪܲܥ ܠܲܡܬܼܢܵܝܘܼ ܥܲܠ ܨܸܢ̈ܥܵܬܹܟܼܝ܁>
    text <܃ܚܲ[ܟܿܝܼܡ] ܝܲܨܪܹܟܼܝ ܠܡܸܩܪܵܐ ܒܣܸܦܪ̈ܵܘܗܝ ܕܩܵܛܹ̇ܠ ܐ̄ܢܵܫܵܐ>
    text <ܘܫܒ̣ܪ ܠܒܼܟܼܝ ܠܡܸܬܼܗܲܓܵ ܘܼܒܚܟܼܡܲܬܼ ܩܘܼܫܬܿܐ܁>
    text <܃ܗܘ̤ ܝܘܼܗܘ̤ܵܐ ܠܟܹܝ ܪܲܒܿܐ ܢܕܝܼܠܵܐ ܡ̣ܢ ܫܘܼܪܵܝܵܐ>
    text <ܘܒܲܟܼܬܼܝܼܒ̈ܬܹܗ ܩܪܝܬܿܝ ܘܐܸܬܼܗܲܓܝܼܬܿܝ ܘܲܚܛܲܝܬܿܝ ܘܐܲܚܛܝܼܬܿܝ܁>
    text <܃ܦܘܼܫ ܡ̣ܢ ܗܸܪܓܹܿܗ ܕܣܵܦܪܵܐ ܢܟܼܝܼܠܵܐ ܕܡܠܦ ܙܐܵܦܐ>
    text <ܘܬܼܵܝ ܘܐܸܬܼܗܲܓܵܝ ܒܣܸܦܪ̈ܲܝ ܪܘܼܚܵܐ ܕܡܩܢܝܢ ܚܲܝܹ̈ܐ܁>
    text <܃ܠܵܐ ܬܸܬܕܡܹܝܢ ܠܚܵܘܵܐ ܐܸܡܹܟܼܝ ܕܫܸܡܠܲܬ̤ ܡܸܠܟܹܿܗ>
    text <ܘܐܲܟܲܠܲܬ̤ ܦܸܐܪܸܵܐ ܘܝܸܠܕܲܬ̤ ܡܵܘܬܿܐ ܠܲܕܼܒܹܝܬܼ ܐܵܕܼܵܡ܁>
    text <܃ܗܵܐ ܦܣܝܼܩ ܣܲܒܼܪܵܐ ܘܲܩܛܝܼܠ ܡܵܘܬܵܐ ܒܦܹܐܪܵܐ ܕܡܸܢܹܟܼܝ>
    text <ܠܵܐ ܬܲܘܥܹܝܢ ܬܘܼܒܼ ܡܸܪܲܬܼ ܡܵܘܬܐ ܒܝܲܕܼ ܨܢܥܵܬܹ̈ܟܹܝ>
    text <܃ܟܲܕܘ ܩܛܠܬܿܝܢ ܒܐܘܼܟܼܠܵܐ ܕܦܹܐܪܵܐ ܕܪܸܓܼܬܼ ܐܸܡܹܕܝ>
    text <ܠܵܐ ܬܡܝܼܬܼܝܼܢܵܢ ܒܪܸܓܲܬܼ ܦܲܓܼܪܹܟܼܝ ܐܲܝܟ ܕܒܼܦܹܐܪܵܐ܁>
    text <܃ܦܘܼܫܝ ܠܵܐ ܬܸܗܘܹܝܢ ܡܨܝܼܕܬܿܐ ܕܥܵܘܠܵܐ ܩܕܼܵܡ ܚܲܙ̈ܝܹܐ>
    text <ܕܗܵܐ ܐܸܬܼܦܲܟܲܪ̈ܝ ܟܠ ܡܘܼܫܚ̈ܵܬܼܵܐ ܒܢܸܫܒܵܐ ܕܐܲܦܲܝܟ̈ܝ܁>
    text <܃ܠܘܲܝ ܣܢܝܐ ܗܘܲܝ̣ܬܿܝ ܒܚܸܙܘܵܐ ܕܐܲܦܲܝ̈ܟܝ ܐܲܝܟ ܪܸܥܝܵܢܹܟܼܝ>
    text <ܕܕܼܵܡ ܓܵܥ̇ܨܝܼܢ ܗ̄ܘ̣ܵܘ ܫܲܒܼܪ̈ܲܝ ܠܸܒܵܐ ܡ̣ܢ ܣܢܝܘܬܹܟܼܝ܁>
    text <܃ܠܘܲܝ ܠܵܐ ܣܓܼܝ ܠܹܟܼܝ ܨܒܼܬܵܐ ܕܕܲܗܒܼܵܐ ܘܡܲܪ̈ܓܢܝܵܬܼܵܐ>
    text <ܟܒܲܪ ܡܲܗܡܝܼܢ ܗ̄ܘ̣ܵܘ ܪ̈ܵܚܡܲܝ ܨܒܼܬܵܐ ܡ̣ܢ ܥܢܝܵܢܵܟܼܝ܁>
    text <܃ܡ̇ܢ ܕܹܝܢ ܐܲܪܡܝܼ ܩܹܐܡܵܐ ܒܥܲܝܼܢ̈ܝܟܿܝ ܘܲܒܼܗܲܠܟܼܵܬܹܟܼܝ>
    text <ܘܐܲܥܸܠ ܚܲܒ̣ܫܹܟܝ ܒܓܼܵܘ ܢܝܡܪܬܿܐ ܥܲܡ ܚܝܘ̈ܬܼܵܐ܁>
    text <܃ܡ̇ܢ ܕܹܝܢ ܐܲܪܡܝܼ ܛܵܒܼܥܵܐ ܕܫܸܬܼ ܩܵܐ ܥܲܠ ܠܸܫܵܢܹܟܼܝ>
    text <ܟܒܲܪ ܦܐܸ̇ܫ ܗ̄ܘ̣ܵܐ ܡ̣ܢ ܕܲܠܡܸܚܪܲܒܼ ܣܸܕܼܪ̈ܲܝ ܩܘܪܫܬܿܐ܁>
    text <܃ܛܘܼܒܼܵܘ̈ܗܝ ܠܲܐܝܢܵܐ ܕܣܟܲܪ ܐܸܕܢܵܘ̈ܗܝ ܘܠܵܐ ܨܵܬܼܘ ܡܸܠܲܝ̈ܟܿܝ>
    text <ܘܲܗܘ̤ܵܐ ܚܲܪܫܵܐ ܠܘܵܬܼܥܸܢܝܵܢܵܐ ܕܙܲܠܝܼܠܘܼܬܼܟܼܝ܁>
    text <܃ܛܘܼܒܼܵܘ̈ܗܝ ܠܐܲܝܢܵܐ ܕ[܁܁܁]ܕܼ ܥܲܡܹܟܼܝ ܗ̄ܘ̣ ܠܵܘ ܥܲܡܹܟܼܝ ܗ̄ܘ̣>
    text <ܘܥܲܡ݂ܲܪ ܥܲܡܸܟܼܝ ܘܲܢܛܲܪ ܢܲܦ̣ܫܹܗ ܡ̣ܢ ܢܸܟܼܝܵܢܹ̈ܟܼܝ ܛܘܼ[܁܁܁]>
    text <܃ܠܲܐܝܵܢܵܐ ܕܠܵܐ ܛܥ̣ܵܐ ܒܫܲܪ ܒܹܟܼܝ ܢܝܼܫܵܐ ܕܡܸܠܵܘ̈ܗܝ>
    text <ܘܠܵܐ ܐܸܬܿܬܿܕܵܘܲܕ ܒܲܗܦܘܼ̈ܬܐ ܕܠܝܼܠܘܼܬܼܟܼܝ>
    text <܃ܡܲܢ̣ܘܼ ܕܲܗܘ̤ܵܐ ܥܸܠܬܼܵܐ ܕܗܵܕܹܐ ܕܗܵܠܹܝܢ ܕܐܸܡ̇ܪܹܬܼ>
    text <ܠܵܐ ܗ̄ܘ̣ܵܐ ܚܘܼܨܦܵܐ ܕܗܪܘ̇ܕܝܵܐ ܕܲܥܠܲܒܼ ܠܲܕܟܼܠ܁>
    text <܃ܒܥܸܠܬܼܵܐ ܕܗܵܕܹܐ ܬܢܹ̇ܝܬܼ ܠܸܠܬܼ̈ܐ ܕܣܘܼܪ̈ܚܵܢܲܝܟܹܿܝܢ>
    text <ܕܐܸܓܼܠܹܐ ܠܐ̄ܢܵܫ̈ܐ ܕܲܟܼܡܵܐ ܒܝܼܫܵܐ ܒܝܼܫܬܐ ܕܢܸܫܹ̈ܐ܁>
    text <܃ܒܝܼܫܬܿܐ ܕܢܸܫܹ̈ܐ ܣܥܵܬ̤ ܘܐܸܬܿܬܿܪܝܼܡܲܬ̤ ܠܫܪ ܡ̣ܢ ܛܲܟܼܣܵܐ>
    text <ܘܚܸܠܛܹ̇ܬܼ ܫܲܪܒܿܐ ܕܲܫܟܼܝܼܪ̈ܵܬܼ ܟܹܝܢ ܒܫܲܪܒܹܿܗ ܕܟܹܐܢܵܐ܁>
    text <܃ܫܲܪܒܹܗ ܕܟܹܐܢܵܐ ܥܨܢܝ ܕܐܹܬܿܢܹܐ ܙܢܲܝ̈ ܣܲܟܼ̈ܠܵܬܼܵܐ>
    text <ܕܲܟܼܡܵܐ ܣܵܟ̈ܠܢ ܘܲܕܡܵܐ ܥܪ̈ܝܼܡܵܢ ܠܲܫܟܼܝܼܪ̈ܬܵܐ܁>
    text <܃ܡܵܘܬܹܿܗ ܕܟܹܐܢܵܐ ܩܪܵܢܝ ܘܐܲܥܝܼܪܵܢܝ ܐܲܝܟ ܕܡ̣ܢ ܫܸܢܬܼܵܐ>
    text <ܕܩܘܼܡ ܒܲܪ ܢܵܫܵܐ ܚܙܝܼ ܒܲܪܢܵܫܵܐ ܕܡܝܼܬܼ ܒܣܡܵܪܵܐ܁>
    text <܃ܣܡܵܕܵܐ ܕܥܵܘܠܵܐ ܥܒ݂ܲܕ ܥܵܘܠܵܐ ܠܚܲܝܠܵܘ̈ܬܹܗ>
    text <ܘܐܲܝܟ ܕܲܠܚܡܪܵܐ ܡ̣ܙܵܕܼ ܕܡ ܟܹܐܢܵܐ ܚܲܪ ܡܵܢܵܐܝܼܬܼ܁>
    text <ܡܙܵܓܼܵܐ ܕܲܕܼܡܹܗ ܚܙ̣ܵܐ ܗܵܘ̇ ܕܲܓܼܒ̣ܵܝܗܝ ܠܐܝܙܲܓܼܕܘܼܬܹܗ܃>
  block
    text <ܒܗܵܘ̇ ܐܣܟܹܿܝܡܵܐ ܕܡܸܬܼܒܲܩܹܐ ܗ̄ܘ̣ܵܐ ܒܲܕܼܡܹܗ ܕܗܵܒܹܝܠ܁>
    text <܃ܩܵܠܵܐ ܕܲܕܼܡܹܗ ܕܗܵܒܹܠ ܐܸܡ̣ܲܪ ܕܓܼܥ̇ܐ ܨܐܕܲܝ>
    text <ܘܛܵܟ ܓܵܥܹ̇ܐ ܗ̄ܘ̣ܵܐ ܕܡܹܗ ܕܝܘܿ ܚܲܢܵܢ ܝܲܬܝܼܪ ܡ̣ܢ ܕܗܵܘ̇܁>
    text <܃ܪܲܒܿ ܝܘܿܚܲܢܵܢ ܡ̣ܢ ܟܠ ܟܹܐܢܹ̈ܐ ܕܲܗܘ̤ܵܘ ܘܗܵܘܹ̇ܝܢ>
    text <ܡܵܕܹܝܢ ܝܲܩܝܼܪ ܡܵܘܬܹܗ ܚܢܝܼܓܼܵܐ ܡ̣ܢ ܟܠ ܡܵܘܬܿܝܼ̈ܢ܁>
    text <܃ܚܢܝܼܓܼ ܗ̄ܘ̣ ܡܵܘܬܹܿܗ ܕܡܝܼܬܼ ܒܲܣܡܵܟܵܐ ܡܠܹܐ ܨܲܚܢܘܼܬܼܵܐ>
    text <ܘܡܲܗ̈ ܠܵܢ ܗ̄ܘ̤̈ܝ ܒܹܗ ܙܲܠܝܼܠܵܬܼ̈ܐ ܒܲܪܬܼܵܐ ܘܐܸܡܵܗ̇܁>
    text <܃ܒܲܪܬܼܵܐ ܘܐܸܡܵܗ̇ ܛܥܝܼܢ̈ܢ ܗܘܲܝ̣̈ ܠܹܗ ܠܪܹܫܹܗ ܕܟܹܐܢܵܐ>
    text <ܘܲܡܨܲ ܥܪ̈ܵܢ ܗ̄ܘܲܝ̣̈ ܠܝܲܩܝܼܪܘܼܬܹܗ ܚܲܪܡܵܢܵܐܝܼܬܼ܁>
    text <܃ܐܘܚܲܪ̈ܡܵܬܼܵܐ ܟܡܵܐ ܣܥܲܝ̈ ܘܲܦܩܲܪ̈ܝ ܚܲܪܡܵܢܵܐܝܼܬܼ>
    text <ܕܒܲܙܚܝ̈ ܘܐܲܗܸܠܝ̈ ܒܟܼܗܢܵܐ ܕܫܲܡܸܫ ܬܲܪ̈ܬܹܝܢ ܒܲܚܕܼܵܐ܁>
    text <܃ܬܲܪ̈ܬܹܝܢ ܒܲܚܕܼܵܐ ܣܲܥ݂ܲܪ ܝܘܿܚܲܢܵܢ ܒܐܝܼܙܓܲܕܘܬܹܗ>
    text <ܕܫܲܠܸܡ ܪܲܗܛܵܐ ܐܲܪܥܵܢܵܝܵܐ ܘܲܓܼܠ̣ܵܐ ܪܘܼܚܵܐ܁>
    text <܃ܒܲܝܢܵܬܼ ܬܲܪ̈ܬܹܝܢ ܩܵܡ̣ ܟܵܪܘܿܙܵܐ ܘܡܲܠܸܠ ܩܘܼܫܬܼܵܐ>
    text <ܘܚܲܬ̣ܿܡ ܠܲܚܕܼܵܐ ܘܝܲܗ̣̄ܒܼ ܫܘܼܪܵܝܵܐ ܠܗܵܝ̇ ܕܲܥܬܼܝܼܕܵܐ܁>
    text <܃ܒܛܲܒܼܥܵܐ ܕܡܸܠܬܹܗ ܛܲܒܼܢܹܗ ܠܪܲܗܛܵܐ ܢܵܡܘܿܣܵܝܵܐ>
    text <ܘܲܦܬܲܚ̣ ܣܸܦܪܵܐ ܕܲܕܼܝܵܬܹܩܹܐ ܪܘܼܚܵܢܵܝܬܼܵܐ܁>
    text <܃ܣܸܦܪܵܐ ܒܣܸܦܪܵܐ ܚܲܠܸܦ ܣܵܦܪܵܐ ܡܗܝܼܪܵܐ ܕܣܵܦܵܦܪܹ̈ܐ>
    text <ܘܐܲܟܼܪܸܙ ܚܲܝܹ̈ܐ ܚܠܵܦ ܬܲܒܼ̈ܥܵܬܼܵܐ ܕܲܒܢܵܡܘܿܣܵܐ܁>
    text <܃ܢܚܹ̈ܐ ܚܲܕܬܹ̈ܐ ܓܠ̣ܵܐ ܠܲܢ ܣܦܵܪܵܐ ܡܚܲܟܸܿܡ ܣܵܦܪܹ̈ܐ>
    text <ܘܲܕܼܪܲܫ ܐܘܼܪܚܵܐ ܩܕܼܵܡ ܗܵܘ̇ ܕܐܵܬܹ̇ܐ ܕܢܲܚܸܐ ܠܐܢܫ̈ܐ܁>
    text <܃ܒܲܕܼ ܡܘܼܬ ܨܲܠܡܵܐ ܨܵܪܹܗ ܠܐܪܵܙܵܐ ܕܦܘܼܩܵܢ ܚܲܝܹ̈ܢ>
    text <ܘܩܲܕܼܡ ܘܲܩܪ̣ܵܝܗܝ ܒܲܫܡܵܐ ܕܐܸܡܪܵܐ ܡܸܛܠ ܕܸܒܼܚܹܗ܁>
    text <܃ܒܕܸܒܼܚܵܐ ܕܡܵܘܬܹܗ ܡܸܬܼܒܲܛܲܠ ܗ̄ܘ̣ܵܐ ܡܵܘܬܵܐ ܘܥܵܘܠܵܐ>
    text <ܘܒܲܕܩ ܐܸܢܹܝܢ ܩܕܼܵܡ ܣܘܼܥܪ̈ܵܢܹܐ ܐܲܝܟ ܗܵܘ̇ ܕܲܗܘ̤̈ܝ܁>
    text <܃ܐܹܝܘ ܝܘܚܲܢܵܢ ܡܒܲܕܸܩ ܐ̄ܪ̈ܙܹܐ ܓܼܠܹ̇ܐ ܕܟܲܣܝ̈ܵܢ>
    text <ܕܓܼܠ̣ܵܐ ܠܐܢܵܫܵܐ ܕܡܘܼܬܼܵܐ ܕܐ̄ܢܵܫܵܐ ܡܒܲܛܸܠ ܡܵܘܬܿܐ܁>
    text <܃ܐܸܝܘ ܪܲܒܵܐ ܪܲܒܿܘܼܬܼ ܛܵܒܼܬܼܵܐ ܕܐܸܬܼܝܲܗ ܒܲܬ̤ܝܲܗ ܠܵܟ>
    text <ܕܲܓܼܠܲܝ̇ܬ ܐ̄ܪܵܙܵܐ ܕܲܡܟܲܣܲܝ ܗ̄ܘ̣ܵܐ ܡ̣ܢ ܟܠ ܒܸܪ̈ܝܵܢ܁>
    text <܃ܫܒ̣ܝܼܚ ܨܒܼܝܵܢܹܗ ܕܲܨܒ̣̰ܵܐ ܘܥܲܒܼܕܵܟ ܒܲܪ ܨܒܼܝܵܢܹܗ>
    text <ܘܫܲܡܸܫ ܒܐܝܼܕܲܝ̈ܟ ܟܠܹܗ ܚܲܝܠܵܐ ܕܣܥ̇ܘܪܘܼܬܹܗ܁>
    text <܃ܫܵܘܹ̇ܐ ܠܫܘܼܒܼܚܵܐ ܗܵܘ̇ ܕܲܓܼܠܵܐ ܠܵܟ ܐܪܵܙ ܨܒܼܝܵܢܹܗ>
    text <ܘܢܲܪܡܘܢ ܐܝܼܕܵܐ ܥܝܼܪܹ̈ܐ ܘܐ̄ܢܵܫ̈ܐ ܕܫܵܘܹ̇ܐ ܠܫܘܼܒܼܚܵܐ܀>
text <ܥܲܠ ܡܵܪܬܿܝ ܡܲܪܝܲܡ>
  block
    text <ܥܲܠ ܡܵܪܬܿܝ ܡܲܪܝܲܡ>
  block
    text <ܡܸܐܡܪܵܐ܀ ܕ܀ ܕܡܵܪܬܿܝ ܡܲܪܝܲܡ܀>
    text <ܕܝܼܠܹܗ ܟܲܕ ܕܝܼܠܹܗ ܡܸܐܡܪܵܐ ܕܐܲܪܒܿܥܵܐ܀>
    text <ܕܡܸܬܼ ܐܡܲܪ ܒܲܥܪܘܼܒܼܬܵܐ ܕܕܘܼܕܪܢܵܗ̇ ܕܡܵܪ ܚܬܿܝ ܡܲܪܝܲܡ܀>
    text <ܥܘܼܢܵܝܵܐ܀>
    text <ܛܘ̣ܒܲܝܕܲܢ ܡܲܪܝܲܡ ܐܸܡܵܐ ܒܢܼܘܼܠܬܵܐ ܕܟ̣ܠ ܒܸܪ̈ܝܵܬܼܵܐ ܒܹܟܼܝ>
    text <ܐܸܬܼܦܲܨܲܚ̈ ܘܥܝܼܪܹ̈ܐ ܘܐ̄ܢܵܫ̈ܐ ܒܝܲܠܕܼܟܼܝ ܐܸܬܼܦܪܹܩܘ܀>
    text <ܐܲܚܲܝ̈܀>
  block
    text <ܪܲܒܿܘܼܬܼ ܚܘܼܒܲܗ ܨܒܼܵܐ ܒܵܪܘܿܝܵܐ ܕܢܸܓܼܠܹܐ ܒܐ̄ܢܵܫ̈ܐ܆>
    text <ܘܐܲܫܡܲܪ ܩܵܠܵܐ ܠܲܫܘܿܒܲܝ̈ܢܹܐ ܕܢܸܥܒܸܿܕ ܐ̄ܢܵܫ̈ܐ܁>
    text <܃ܒܪ̣ܵܐ ܟܠܡܸܕܼܡ ܡ̣ܢ ܠܵܐ ܡܸܕܲܡ ܘܠܵܐ ܐܸܬܼܡܲܠܲܟ>
    text <ܘܨܝܕܼ ܒܲܪܢܵܫܵܐ ܬܵܘ ܠܲܡ ܢܸܥܒܸܿܕ ܐ̄ܢܵܫ̈ܐ ܒܨܲܠܡܲܢ܁>
    text <܃ܥܒ݂ܲܕ ܪ̈ܘܼܚܵܢܹܐ ܘܠܵܐ ܨܒܼܵܐ ܒܲܕܨ ܨܠܸܡ ܐܝܲܬܘܼܬܹܗ>
    text <ܘܲܒܼܬܼܘܼܩܵܢܹܗ ܕܥܲܦܪܵܐ ܫܝܼܛܵܐ ܓܠ̣ܵܐ ܟܲܣܝܘܼܬܹܗ܁>
    text <܃ܒܬܘܼܒܵܢ ܟܠܵܐ ܠܵܐ ܒ̣ܥܵܐ ܥܸܕܼܪܵܐ ܘܠܵܐ ܡܵܠܘܿܕܵܐ>
    text <ܘܲܒܼܕܲܚܝܼܚܵܐ ܕܫܝܼܠ ܡ̣ܢ ܟܠܵܐ ܥܸܕܼܪܵܐ ܘܡܸܠܟܵܐ܁>
    text <܃ܐܝܲܬܼܝ ܒܪܝܼܬܼܵܐ ܕܠܵܐ ܐܝܼܬܹܝܗ̇ ܗ̄ܘ̣ܵܬܼ ܘܠܵܐ ܩܪ̣ܵܗ̇ ܨܲܠܡܹܗ>
    text <ܘܲܫܩ݂ܲܠ ܡܸܢܵܗ̇ ܡܢܵܬܐ ܟܣܚܵܬܐ ܘܲܩܪ̣ܵܗ̇ ܨܲܠܡܹܗ܁>
    text <܃ܒܚܸܕܡܵܐ ܣܲܓܪܵܗ̇ ܠܐܝܕܵܐ ܕܲܣܥܲܪ ܚܲܟܿܝܼܡܵܐܝܼܬܼ>
    text <ܕܲܢܚܲܟܸܿܡ ܒܵܗ̇ ܠܲܥܒܼ̈ܕܼ ܐܝܼܕܼܵܘ̈ܗܝ ܠܡܸܕܲܥ ܠܲܫܡܹܗ܁>
    text <܃ܫܸܡ ܐܝܼܬܼܘܼܬܹܗ ܨܒ̣ܵܐ ܕܲܢܒܲܕܸܡ ܒܲܨܠܸܡ ܐ̄ܢܵܫܵܐ>
    text <ܕܟܲܕܼ ܛܵܒܼ ܚܲܕܼ ܗ̄ܘ̣ ܐܝܼܬܼ ܗ̄ܘ̣ ܥܲܡܹܗ ܩܢܘܿܡ̈ܐ ܕܲܫܘܹܝܢ܁>
    text <܃ܐ̄ܪܵܙܵܢܵܐܝܼܬܼ ܓܠ̣ܵܐ ܠܲܥܒܼܵܕ̈ܘܗܝ ܚܹܝܠ ܟܲܣܝܘܼܬܹܗ>
    text <ܘܲܕܼܠܵܐ ܡܲܨܝܵܐ ܚܵܘܝܼ ܐܸܢܘܿܢ ܒܨܲܠܡܵܐ ܓܲܠܝܵܐ܁>
    text <ܕܐܝܼܬܼܵܘܗܝ ܒܲܠܚܘܿܕܲ ܐܲܠܦܹܗ ܠܥܵܠܡܵܐ ܒܝܲܕܼ ܬܘܼܩܵܢܵܘ̈ܗܝ܁>
    text <ܘܕܼܐܝܟܲܢ ܐܝܼܬܼܵܘܗܝ ܠܵܐ ܨܒ̣ܵܐ ܕܢܸܓܼܠܹܐ ܥܕܲܡܵܐ ܐܗܵܫܵܐ܁>
    text <܃ܠܚܲܪܬܼܵܐ ܕܥܲܡܠܹܗ ܢܲܛܪܹܗ ܠܐ̄ܪܵܙܵܐ ܕܒܼܘܼܕܵܩ ܒܢܘ̈ܡܹܐ>
    text <ܘܐܲܠܸܦ ܟܠܵܐ ܚܹܝܠ ܐܝܼܬܼܘܼܬܹܗ ܘܚܲܝܠܵܐ ܕܥܲܡܹܗ܁>
    text <܃ܠܥܹܝܢ ܟܠ ܐܲܫܡܲܥ ܗܵܝ̇ ܒܲܪܬܼ ܩܵܠܵܐ ܕܢܸܥܒܸܿܕ ܐ̄ܢܵܫܵܐ>
    text <ܘܐܸܬܿܕ ܡܲܪܘ ܒܵܗ̇ ܚܲܝܠܲܝ̈ ܪܵܘܡܵܐ ܕܡܵܢܲܐ ܗ̄ܝ̣ ܘܥܲܠ ܡ̇ܢ܁>
    text <܃ܒܬܲܗܪܵܐ ܪܲܒܵܐ ܩܵܡ̣ܘ ܪ̈ܘܼܚܵܢܹܐ ܟܲܕ ܨܵܬܼܘܫܲܡ̣ܢܘܼܗ̇>
    text <ܘܲܒܼܚܲܕ ܬܿܘܼܬܼܵܗ̇ ܡܸܬܿܕܡܪܝܼܢ ܗ̄ܘ̣ܵܘ ܕܠܵܐ ܣܲܒܼܥܘܼܬܼܵܐ܁>
    text <܃ܡܵܢܲܐ ܗ̄ܝ̣ ܗܵܕܹ ܐܚܕܲܬܵܐ ܕܐܲܫܡܲܥ ܟܝܵܢܵܐ ܟܲܣܝܵܐ>
    text <ܘܲܠܡ̇ܢ ܩܵܪܹܐ ܥܸܕܪܵܐ ܥܲܡܹܗ ܒܬܼܘܼܩܵܢ ܨܲܠܡܹܗ܁>
    text <܃ܒܡ̇ܢ ܡܸܬܼܡܲܠܲܟ ܘܐܲܟܸܿܢ ܥܵܒܸ̇ܕ ܨܠܸܡ ܐܝܼܬܼܘܼܬܹܗ>
    text <ܘܐܲܝܟܲܢ ܡܲܨܝܵܐ ܕܢܸܬܿܕܲܡܹܐ ܠܹܗ ܥܒܼܵܕܼܵܐ ܕܐܝܼܕܼܵܘ̈ܗܝ܁>
    text <܃ܡ̇ܢ ܐܝܼܬܼ ܥܲܡܹܗ ܕܲܩܢܹܐ ܚܲܝܠܵܐ ܕܥܵܒܼܘܿܕܼܘܼܬܼܵܐ>
    text <ܕܲܡܙܡܸܢ ܠܹܗ ܠܘܬ ܬܘܼܩܵܢܵܐ ܕܲܨܠܸܡ ܨܲܠܡܹܗ܁>
    text <܃ܕܲܡܝܵܐ ܕܐܝܼܬܼܠܹܗ ܥܲܡ ܐܝܼܬܼܘܼܬܹܗ ܩܢܘܿܡܹ̈ܐ ܐ̄ܚܪ̈ܢܹܐ>
    text <܃ܘܐܸܠܵܐ ܡ̇ܢܲܐ ܗ̄ܝ̣ ܗܵܝ̇ ܕܐܸܬܼܵܐ ܡܪܲܬ̤ ܕܬܼܵܘ ܥܲܡܝ ܢܸܥܒܸܿܕ>
    text <܃ܐܸܠܘܼ ܐܸܡ݂ܲܪ ܕܬܼܵܐ ܐܲܝܟ ܕܲܠܚܲܕܼ ܡܸܣܬܲܒܼܪܵܐ ܗ̄ܘ̣ܵܬܼ>
    text <ܗܵܫܵܐ ܕܐܸܡ݂ܲܪ ܕܬܼܵܘ ܡܸܣܬܲ ܒܼܪܵܐ ܕܲܬܼܪܝܢ ܗܵܝܹ̇ܢ܁>
    text <܃ܠܵܘ ܓܲܠܝܵܐܝܼܬܼ ܝܠܸܦܘ ܪ̈ܘܼܚܵܢܹܐ ܗܵܕܹܐ ܕܐܸܡ̇ܪܹܬ>
    text <ܡ̣ܪܢܵܐ ܪܢܵܐܘܼܗ̇ ܕܡܲܢܵܘ ܚܲܝܠܵܐ ܕܲܟܼܣܹܐ ܒܫܸܡܢܵܐ܁>
    text <ܡܸܫܡܲܥ ܒܲܠܚܘܿܕܼ ܫܲܡܢܘܼܗ̇ ܒܗܵܘܢܵܐ ܐ̄ܪܵܙܵܢܵܐܝܼܬܼ܃>
    text <ܘܚܹܝܠ ܣܘܼܟܼܠܵܗ̇ ܠܵܐ ܣܦ݂ܲܩܘ ܐܲܕܼܪܸܟ̣ܘ ܚܲܬܿܝܼܬܼܵܐܝܼܬ܁>
  block
    text <܃ܗܵܕܹܐ ܒܲܠܚܘܿܕܼ ܨܒ̣ܵܐ ܒܵܪܘܿܚܵܐ ܕܢܵܘܕܲܥ ܐܸܢܘܿܢ>
    text <ܕܐܝܼܬܼ ܗ̄ܘ̣ ܥܲܡܹܗ ܡܸܕܹܗ ܕܲܟܼܣܹܐ ܥܲܡ ܟܲܣܝܘܼܬܹܗ܁>
    text <܃ܐ̄ܪܵܙܵܐ ܓܠ̣ܵܐ ܠܗܘܿܢ ܠܵܘ ܦܘܼܫܵܩܵܐ ܕܝܠܹܗ ܕܐ̄ܪܵܙܵܐ>
    text <ܕܡܵܐ ܕܡܸܬܼܒܲܕܲܩ ܠܵܐ ܢܸܬܼܟܼܪܹܐ ܩܕܼܵܡ ܥܲܝܢܲܝ̈ܗܘܿܢ܁>
    text <܃ܡܸܛܠܵܬܼܗܘܿܢ ܐܲܫܡ݂ܲܥ ܩܵܠܵܐ ܕܠܵܐ ܒܲܪܬܼ ܩܵܠܵܐ>
    text <ܘܠܲܝܘܼܠܦܢܗܘܿܢ ܬܲܗܝܼ ܥܲܡܠܹܗ ܠܸܫܬܿܐ ܝܵܘܡܝܼ̈ܢ܁>
    text <܃ܠܸܫܬܿܐ ܝܵܘܡܝܼ̈ܢ ܓܡ݂ܲܪܓܘܼ ܩܵܢܹܗ ܘܚܲܬܸܿܡ ܡܸܠܵܘ̈ܗܝ>
    text <ܘܒܲܫܒܼܝܼܥܵܝܵܐ ܢܵܚ̣ܵ ܟܲܕ ܠܵܐ ܢܚܲܚ̣ ܐܦܠܵܐ ܠܵܐܹ̇ܐ܁>
    text <܃ܒܝܵܘܡܵܐ ܕܫܬܿ ܐܲܫ̣ܡܲܥ ܩܵܠܵܐ ܗܵܘ̇ ܕܬܼܵܘܢܸܥܒܸܿܕܼ>
    text <ܘܥ̣ܒܲܕ ܨܲܠܡܵܐ ܘܐܸܣܲܪ ܒܹܗ ܡ̈ܠܝܼܠܹܗ ܘܚܲܪ̈ܫܹܐ܁>
    text <ܒܲܦܓܼܪܵܐ ܘܢܲܦ̣ܫܵܐ ܪܲܟܸܿܒ̣ ܥܒܼܵܕܗ ܐܘܼܡܵܢܵܐܝܼܬܼ>
    text <ܕܢܸܗܘܹܐ ܕܵܡܹ̇ܐ ܠܲܫܡܲܝܵܫܹ̈ܐ ܘܠܲܐܪ݁ܥܵܢܵܝܹܐ܁>
    text <܃ܐܲܝܟ ܕܲܠܨܲܠܡܵܐ ܣܵܡܹܗ ܒܥܵܠܡܵܐ ܡܕܼܝܼܢܲܬܼ ܡܠܟܿܐ>
    text <ܕܲܢܚܘܪܘܼܢ ܒܹܗ ܡܠܝܼ̈ܠܹܐ ܘܚܲܪ̈ܫܹܐ ܚܘܼܒܵܢܵܐܝܼܬܼ܁>
    text <܃ܒܲܕܼ ܡܘܼܬܼ ܟܘܼܪܵܐ ܒܢ̣ܵܝܗܝ ܠܲܦܫܝܼܛܵܐ ܠܒܼܘܼܚܪܵܢ ܟܠܵܐ>
    text <ܕܢܸܒܼܩܹܐ ܒܪܸܬܼܚܹܗ ܦܵܪܘܿܫܘܼܬܼܐܕܣܵܡ̣ ܒܲܡ̈ܠܝܼܠܹܐ܁>
    text <܃ܒܐܲܬܼܪܵܐ ܦܲܐܝܵܐ ܐܸܥܸܠ ܣܵܡܹܗ ܕܢܲܛܸܢ ܒܹܗ ܟܠ>
    text <ܕܢܸܚܙܹܐ ܡܲܢ̣ܘܼ ܕܚܵܕܹ̇ܐ ܒܚܘܼܒܹܿܗ ܘܡܟܼܪܸܐ ܒܕܲܪܓܗ܁>
    text <܃ܠܟܸܢܫܲܝ̈ ܪܵܘܡܵܐ ܒܩ̣ܵܐ ܒܐܝܼܩܵܪܹܗ ܕܥܲܦܪܵܢܵܝܵܐ>
    text <ܘܐܸܫܪܚܢ ܡܸܢܗܘܿܢ ܕܙܹܐܦܵܐ ܗ̄ܘ̣ ܕܲܗܒܼܵܐ ܕܪܸ̈ܥܝܵܢܲܝܗܘܿܢ܁>
    text <܃ܬܚܘܼܡܵܐ ܣܵܡ̣ ܠܹܗ ܟܲܕܼܝܵܕܲܥ̇ ܠܹܗ ܕܠܵܐ ܢܵܛܲܪ ܗ̄ܘ̣ܵܐ>
    text <ܕܲܒܼܝܲܕ ܗܵܕܹܐ ܢܸܓܼܠܹܐ ܝܲܨܪܹܗ ܘܨܒܼܵܝܢ ܒܝܼܵܫܐ܁>
    text <܃ܡ̣ܢ ܚܲܕܼ ܦܹܐܪܵܐ ܟܠܝܗܝ ܕܐܝܼܠܵܢܵܐ ܕܠܵܐ ܢܸܩܪܘܿܒܼ ܠܹܗ>
    text <ܘܕܐܲܪܓܸܫ ܒܝܼܫܵܐ ܚ̣ܣܲܡ ܘܐܲܛܥܝܼܢ ܒܹܗ ܘܥܲܒܼܕܼ ܗܓܘܼܚܟܵܐ܁>
    text <܃ܚܣܵܡܵܐ ܥܵܘܪܵܗ̇ ܠܦܵܪܘܿܫܘܼܬܸܗ ܕܪܹܫܵܐ ܕܐܵܐܲܪ>
    text <ܘܠܵܐ ܨܒ̣ܵܐ ܕܢܸܚܙܵܐ ܫܘܼܦܪܵܐܦܲܐܝܵܐ ܕܒܲܨܠܸܡ ܐ̄ܢܵܫܵܐ܁>
    text <܃ܠܵܐ ܗ̄ܘ̣ܵܐ ܒܐ̄ܢܵܫܵܐ ܚܣ݂ܲܡ ܚܲܣܵܡܵܐ ܕܠܝܼܚ ܒܲܚܣܵܡܵܐ>
    text <ܐܸܠܵܐ ܒܐܝܼܬܼܝܵܐ ܕܟܲܢܝܼ ܠܐ̄ܢܵܫܵܐ ܒܲܨܠܸܡ ܨܲܠܡܹܗ܁>
    text <܃ܒܐܝܼܬܼܝܵܐ ܟܲܣܝܵܐ ܚܣ݂ܲܡ ܡܵܪܘܿܕܼܵܐ ܡܲܪܵܚܵܐܝܼܬܼ>
    text <ܘܲܕܼܠܵܐ ܐܸܫܟܲܚ ܕܢܲܟܹܿܐ ܠܥܲܣܝܵܐ ܐܲܟܿܝܼ ܠܨܲܠܡܹܗ܁>
    text <܃ܐܲܝܟ ܓܵܫܘܿܫܵܐ ܥ̣ܵܠ ܢܵܟܼܘܿܠܵܐ ܠܘܵܬܼ ܬܲܡܝܼܡܵܐ>
    text <ܘܒܲܙܲܗ ܠܥܘܼܬܼܪܹܗ ܘܲܫܠܲܚ̣ ܫܲܒܼܩܹܗ ܥܲܪܛܸܠܵܐܝܼܬܼ܁>
    text <܃ܒܨܲܥܪܹܗ ܐܲܣܒܲܪ ܕܲܡܨܲܥܲܪ ܗ̄ܘ̣ܵܐ ܠܫܸܡ ܒܵܪܘܿܝܵܐ>
    text <ܘܠܵܐ ܝܵܕܲܥ ܗ̄ܘ̣ܵܐ ܥܘܝܼܪ ܒܲܚܣܵܡܵܐ ܕܠܹܗ ܗܘ̤ ܡܲܒܼܐܸܫ܁>
    text <܃ܐܲܝܟ ܠܨܲ[܁܁܁]ܡܵܐ ܕܲܡܠܸܟ ܡܲܠܟܹ̈ܐ ܪܵܓܸ̇ܡ ܗ̄ܘ̣ܵܐ ܠܹܗ>
    text <ܘܲܚܠܵܦ ܟܹܐܦܹܐ ܡܫܲܕܹܐ ܗ̄ܘ̣ܵܐ ܒܹܗ ܡܸ̈ܠܹܐ ܕܨܲܥܪܵܐ܁>
    text <܃ܒܲܚܣܵܡܵܐ ܠܲܡ ܟܠܵܟ ܒܵܪܘܿܝܵܐ ܡ̣ܢ ܐܝܼܠܵܢܵܐ>
    text <ܕܠܵܐ ܬܸܗܘܹܐ ܠܹܗ ܒܲܪܝܲܪܬܿܘܼܬܹܗ ܒܐܲܠܗܘܼܬܹܗ܁>
    text <܃ܐܲܠܵܗܘܼܬܼܵܐ ܩܢܹܐ ܐܝܼܠܵܢܵܐ ܕܲܟܼܠܵܟ ܡܸܢܹܗ>
    text <ܐܸܢ ܐܵܟܸ̇ܠ ܐܲܢ̄ܬ ܗܘ݂ܲܬܿ ܐܲܠܵܗܵܐ ܐܲܝܟ ܐܲܠܵܗܹ̈ܐ܁>
    text <܃ܗܵܠܹܝܢ ܡܸ̈ܠܹܐ ܫ̣ܕܵܐ ܒܹܗ ܒܝܼܫܵܐ ܒܲܨܠܸܡ ܛܵܒܼܵܐ>
    text <ܘܣܲܚܦܹܗ ܘܲܫ̣ܕܵܝܗܝ ܘܐܲܗܸܠ ܘܲܓܸܿܚܟ ܥܲܠ ܡܲܦܘܼܥܬܹܗ̇>
    text <܃ܒܗܵܢܵܐ ܒܸܙܚܵܐ ܚ̣ܵܪ ܐܵܦ ܛܵܒܼܵܐ ܡܠܹܐ ܛܵܒܼܘܼܬܼܵܐ>
    text <ܘܚܵܣ̣ ܥܲܠ ܨܲܠܡܹܗ ܕܠܵܐ ܒܲܙܲܚ ܡ̣ܢ ܡܵܪܘܿܕܼܵܐ܁>
    text <܃ܪܕܵܝܗܝ ܥܲܠ ܕܐܲܣܟܸܿܠ ܘܲܗܦܸܟ ܚܵܢܹ̇ܗ ܪܵܚܡܵܢܵܐܝܼܬܼ>
    text <ܕܠܵܐ ܢܸܫܬܲܒܼܗܲܪܢܐܵܐ ܕܣܲܚܦܹܗ ܚܲܪܡܵܢܵܐܝܼܬܼ܁>
    text <܃ܓܙܲܪ̣ ܠܚܘܼܡܵܐ ܕܡܠܙ ܡܵܘܬܿܐ ܥܲܠ ܣܲܟ̣ܠܘܼܬܹܗ>
    text <ܘܥܲܒܼܕܹܗ ܠܦܲܓܼܪܹܗ ܢܸܒܼܥܵܐ ܕܡܸܪܕܵܐ ܚܲܝܹ̈ܐ ܠܓܸܢܣܹܗ܁>
    text <ܬܲܦܹ̈ܐ ܕܐ̄ܢܵܫܵܐ ܪܕܵܘ ܡ̣ܢ ܦܲܓܼܪܹܗ ܠܲܐܪܒܲܥ ܦܸܢ̈ܝܵܢ܃>
  block
    text <ܘܲܡܠܵܗ̇ ܠܲܐܪܥܵܐ ܦܹܐܪܹ̈ܐ ܡܠܝܼ̈ܠܹܐ ܡ̣ܢ ܗܲܕܵܡܵܘ̈ܗܝ܁>
    text <܃ܦܹܐܪܹ̈ܐ ܚܲܝܹ̈ܐ ܐܲܦܪܝܼܘ ܡܸܢܹܗ ܕܲܩܛܝܼܠ ܒܐܘܼܟܠܵܐ>
    text <ܘܲܚ̣ܙܵܐ ܣܵܢܵܐܵܐ ܘܐܲܚܕܹܗ ܓܘܼܢܚܵܐ ܥܲܠ ܫܘܼܚܠܵܦܹܗ܁>
    text <܃ܣܒ݂ܲܪ ܕܐܸܢ ܐܵܟܸ̇ܠ ܡ̣ܢ ܐܝܼܠܵܢܵܐ ܡܝܼܬܼ ܘܲܠܥܵܠܲܡ>
    text <ܘܠܵܐ ܨܒ̣ܵܐ ܛܵܒܼܵܐ ܕܬܸܣܲܩ ܪܸܓܿܬܹܗ ܠܘܵܬܼ ܫܘܼܠܵܡܵܐ܁>
    text <܃ܣܲܡ ܚܲܝܘܼܬܼܵܐ ܕܡ̣ܢ ܚܲܝܘܼܬܹܗ ܣܡ ܒܹܗ ܦܲܓܼܪܵܐ>
    text <ܕܢܸܗܘܹܐ ܪܵܗܸ̇ܛ ܥܲܡ ܝܘܼܒܵܠܹܗ ܕܠܵܐ ܫܘܼܠܵܡܵܐ܁>
    text <܃ܒܙܲܪܥܵܐ ܕܡܸܢܹܗ ܝܲܒܸܿܠ ܢܲܛܪܹܗ ܠܲܫܡܵܐ ܕܝܲܗ̄ܒ̣ ܠܹܗ>
    text <ܕܠܵܐ ܢܸܬܼܓܲܪܕܹܐ ܡ̣ܢ ܝܲܠܕܹ̈ܬܹܗ ܫܸܡ ܪܲܒܿܘܼܬܹܗ܁>
    text <܃ܫܸܡ ܪܲܒܿܘܼܬܹܗ ܨܵܪ ܥܲܠ ܕܲܦܵܐ ܕܲܓܼܒܼܝܼܠܘܼܬܹܗ>
    text <ܘܕܲܠܚܲܝܗܝ ܒܝܼܫܵܐ ܗܦ݂ܲܟ ܬܘܼܒܼ ܨܵܪܹܿܗ ܒܫܹܝܬܼ ܬܸܢܵܝܵܢܘܼܬܼ܁>
    text <܃ܥܲܠ ܫܹܝܬܼ ܐܸܡ݂ܲܪ ܕܲܒܼܟܼܠ ܡܸܕܸܡ ܕܵܡܹ̇ܐ ܠܐܵܕܼܵܡ>
    text <ܒܗܵܝ̇ ܕܲܒܼܦܲܓܼܪܹܗ ܟܣܹܐ ܗ̄ܘ̣ܵܐ ܐ̄ܪܵܙܵܐ ܕܝܘܼܒܵܠ ܓܸܢܣܹܗ܁>
    text <܃ܠܩܵܐܹܝܢ ܘܗܵܒܹܝܠ ܠܵܐ ܩܪ̣ܵܐ ܐܸܢܘܿܢ ܨܲܠܡܹܗ ܕܐܵܕܼܵܡ>
    text <ܕܚܲܕܼ ܡܵܐܸ̇ܬܼ ܗ̄ܘ̣ܵܐ ܘܲܐܚܪܹܝܢ ܐܵܒܼ̇ܕܼ ܒܲܓܼܙܵܪ ܕܝܼܢܵܐ܁>
    text <܃ܒܲܬܼ ܠܝܼܬܼܵܝܵܐ ܕܐܵܘ ܠܸܕܼ ܐܵܕܼܵܡ ܫܪܵܬ̤ ܚܲܝܘܼܬܼܵܐ>
    text <ܘܫܲܦܝܼܪ ܟܲܢܝܹܗ ܐܵܦ ܒܲܪ ܥܲܡܪܲܡ ܨܲܠܡܹܗ ܕܐܵܕܼܵܡ܁>
    text <܃ܨܲܠܡܹܗ ܕܐܵܕܼܵܡ ܥܬܼܝܼܕ ܗ̄ܘ̣ܵܐ ܕܢܸܣܲܒܼ ܡܵܪܹܗ ܕܐܵܕܼܵܡ>
    text <ܩܲܕܲܡ ܣܵܡܹܗ ܡ̣ܢ ܫܘܼܪܵܝܵܐ ܒܵܐܕܼܵܡ ܘܲܒܼܢܵܘ̈ܗܝ܁>
    text <܃ܐܲܝܟ ܫܲܬܼܐ̱ܣܬܼܵܐ ܣܵܡܹܗ ܠܲܫܡܹܗ ܒܒܸܢܝܵܢ ܐ̄ܢܵܫܵܐ>
    text <ܕܢܸܗܘܘܿܢ ܒܵܢܹ̇ܝܢ ܚܲܕܼ ܥܲܠ ܚܲܒܼܪܹܗ ܨܠܸܡ ܗܵܘ̇ ܕܐܵܬܹ̇ܐ܁>
    text <܃ܒܗܵܕܹܐ ܬܸܢܘܲܝ ܡܸܬܼܡܲܠܲܟ ܗ̄ܘ̣ܵܐ ܢܸܥܒ[܁܁܁] ܐ̄ܢܵܫܵܐ>
    text <ܘܲܒܼܗܵܢ ܛܲܟܼܣܵܐ ܩܵܪܹ̇ܐ ܗ̄ܘ̣ܵܐ ܠܹܗ ܨܠܸܡ ܟܲܣܝܘܼܬܹܗ܁>
    text <܃ܚܲܕ ܡ̣ܢ ܐ̄ܢܵܫܵܐ ܥܬܼܝܼܕ ܗ̄ܘ̣ܵܐ ܕܢܸܥܒܸܿܕ ܥܘܼܡܪܵܐ ܠܚܘܼܒܹܿܗ>
    text <ܘܩܲܕܡ ܘܲܩܪ̣ܵܝܗܝ ܠܬܼܘܼܩܵܢ ܐ̄ܢܵܫܵܐ ܨܠܸܡ ܟܲܣܝܘܼܬܼܵܐ܁>
    text <܃ܡ̣ܢ ܫܘܼܪܵܝܵܐ ܣܵܡ̣ ܥܲܠ ܐ̄ܢܵܫܵܐ ܫܸܡ ܐܝܼܬܼܘܼܬܹܗ>
    text <ܕܠܵܐ ܢܸܬܼܦܲܠܲܓܼ ܡܵܐ ܕܓܼܵܡܲ݁ܪ ܠܹܗ ܒܝܲܕ ܣܘܼܥܪ݁ܵܢܐ܁>
    text <܃ܠܫܘܼܠܵܡ ܙܲܒܼܢܹ̈ܐ ܢܛܝܼܪܵܐ ܗ̄ܘ̣ܵܬܼ ܠܹܗ ܗܵܕܹܐ ܕܲܣܥ݂ܲܪ>
    text <ܘܩܲܕܡ ܣܲܥܪܵܗ̇ ܐ̄ܪܵܙܵܢܵܐܝܼܬܼ ܥܲܕܓܵܡܲ݁ܪ ܠܵܗ̇܁>
    text <܃ܘܐܸܢ ܠܵܐ ܢܹܐܡܲܪ ܟܠ ܡ̇ܢ ܕܐܵܡܲܪ ܠܘܼܩܒܲܠ ܡܸܠܲܝ̈>
    text <ܕܒܲܡ̇ܢ ܕܵܡܹ̇ܐ ܨܠܸܡ ܒܲܪܢܵܫܵܐ ܠܐܲܠܵܗܘܼܬܼܵܐ܁>
    text <܃ܐܲܝܟܲܢ ܡܲܨܝܵܐ ܕܝܵܢ ܟܲܣܝܵܐ ܕܠܵܐ ܪܘܼܟܵܒ̣ܵܐ>
    text <ܢܸܬܿܕܲܡܹܐ ܠܹܗ ܟܝܵܢܵܐ ܥܒܼܝܼܕܼܵܐ ܘܡܸܬܼ ܪܲܟܵܒܼܵܢܵܐ܁>
    text <܃ܐܲܝܟܲܢ ܡܸܫܟܲܚ ܠܡܸܗܘܵܐ ܥܒܼܝܼܕܼܵܐ ܐܲܝܟ ܥܵܒܼܘܿܕܼܵܐ>
    text <ܘܐܲܝܟܲܢ ܣܵܦܹ̇ܩ ܡܸܣܬܲܝܟܵܢܵܐ ܠܲܕܼܠܵܐ ܣܵܟܼܵܐ܁>
    text <܃ܐܲܝܟܲܢ ܢܲܫܲܪ ܕܨܲܠܡܵܐ ܗ̄ܘ̣ ܐ̄ܢܵܫܵܐ ܕܐܲܠܵܗܘܼܬܼܵܐ>
    text <ܕܗܵܐ ܠܲܝܬܿ ܣܵܟܼܵܐ ܘܠܵܐ ܪܘܼܟܵܒܼܵܐ ܠܲܐܠܗܘܼܬܼܵܐ܁>
    text <܃ܘܢܸܗܘܹܐ ܕܢܸܗܘܹܐ ܨܠܸܡ ܟܲܣܝܘܼܬܼܵܐ ܐܲܝܟ ܡܵܐ ܕܟܼܬܼܝܼܒܼ>
    text <ܐܲܝܟܵܘ ܕܲܗܘ̤ܵܐ ܕܗܵܐ ܐܸܬܼܚܲܒܲܠ ܘܲܗܦ݂ܲܟ ܠܲܐܪܥܹܗ܁>
    text <܃ܘܗܵܐ ܠܟܼܠ ܕܵܪ̈ܝܼܢ ܚܲܒܸܿܠ ܡܵܘܬܿܐ ܘܬܼܘܼܒܼ ܡܸܬܼ ܚܲܒܿܠܝܼܢ>
    text <ܘܐܲܝܟܵܘ ܨܲܠܡܵܐ ܕܗܵܐ ܠܲܝܬܿܕܘܡܝܵܐ ܒܲܒܼܢܲܝܵܢܵܫ̈ܐ܁>
    text <܃ܘܐܸܢ ܐ̄ܢܵܫ ܢܹܐܡܲܪ ܕܲܥܬܼܝܼܕܼ ܕܢܸܗܘܹܐ ܡܵܐ ܕܡܸܬܼ ܚܲܕܼܬܼ>
    text <ܗܵܐ ܐܵܦ ܬܲܡ̇ܢ ܠܵܘܒܐܝܼܬܼܘܼܬܼܵܐ ܡܨܐܡܸܬܿܕܲܡܹܐ܁>
    text <܃ܠܵܐ ܒܲܪܢܵܫܵܐ ܠܲܝܬܿ ܠܐܝܼܬܼܘܼܬܼܵܐ ܨܲܠܡܵܐ ܓܲܠܝܵܐ>
    text <ܘܠܵܐ ܕܠܵܐ ܠܲܥܒܼܝܼܪܹ̈ܐ ܕܢܸܗܘܘܿܢ ܕܲܡܹ̇ܝܢ ܠܲܕܼܠܵܐ ܡܵܘܬܿܐ܁>
    text <܃ܒܚܘܼܒܵܐ ܗ̄ܘ̣ ܒܲܠܚܘܿܕܲ ܡܨܹܐ ܕܢܸܬܿܕܲܡܘܿܢ ܐ̄ܢܵܫ̈ܐ ܕܲܣܝܵܐ>
    text <ܘܐܵܦ ܥܵܒܼܘܿܕܼܵܐ ܒܚܘܼܒܵܐ ܡܕܡܹܐ ܕܝܼܠܹܗ ܒܕܼܝܼܠܹܗ܁>
    text <܃ܒܚܘܼܒܵܐ ܟܲܢܝܹܗ ܠܲܨܠܸܡ ܐ̄ܢܵܫܵܬ ܨܠܸܡ ܟܲܣܝܘܼܬܹܗ>
    text <ܘܲܒܛܲܝܒܿܘܼܬܼܵܐ ܩܪ̣ܵܝܗܝ ܒܲܫܡܵܗܹ̈ܐ ܕܪܵܡܹܝܢ ܡܸܢܹܗ܁>
    text <܃ܒܛܲܝܒܿܘܼ ܝܲܗ̣̄ܒܼ ܠܹܗ ܒܫܘܼܪܵܝ ܙܲܒܼܢܹ̈ܐ ܫܸܡ ܐܝܼܬܼܘܼܬܹܗ>
    text <ܕܲܢܨܘܼܪ ܐ̄ܪܵܙܵܐ ܕܗܵܝ̇ ܕܲܥܬܝܼܪܵܐ ܒܫܘܼܠܵܡ ܙܲܒܼܢ̈ܐ܁>
    text <ܒܫܘܼܠܵܡ ܙܲܒܼܢܹ̈ܐ ܡܫܲܪܲܪ ܗ̄ܘ̣ܵܐ ܠܹܗ ܠܲܫܡܵܐ ܕܨܲܠܡܵܐ܃>
  block
    text <ܥܲܠ ܗܵܝ̇ ܩܲܕܲܡ ܨܵܪܦܸܠܵܐܬܹ̈ܐ ܒܲܥܬܝܼܕܼܵܬܹ̈ܐ܁>
    text <܃ܒܗܵܢ ܫܘܼܠܵܡ̇ܐ ܡܸܬܼܩܹܐ ܗ̄ܘ̣ܵܐ ܡ̣ܢ ܫܘܼܪܵܝܵܐ>
    text <ܘܥܲܠ ܗܵܢ ܣܲܒܼܪܵܐ ܡܪܲܡܪܸܡ ܗ̄ܘ̣ܵܐ ܠܵܗ̇ ܠܲܓܼܒܼܝܼܠܘܼܬܹܗ܁>
    text <܃ܡܸܛܠ ܗܵܕܹܐ ܓܒ̣ܵܐ ܠܹܗ ܥܲܡܵܐ ܚܲܕܼ ܡ̣ܢ ܥܲܡܡܹ̈ܐ>
    text <ܘܦܪܲܫܹܗ ܡ̣ܢ ܟ̇ܠ ܕܢܗܘܹܐ ܢܛܝܼܪ ܒܹܗ ܚܡܝܼܪ ܚܲܝܘܼܬܼܵܐ܁>
    text <܃ܡܸܛܠ ܗܵܕܹܐ ܝܲܩܲܪ ܟܹܐܢܹ̈ܐ ܚܲܕܼ ܒܵܬܲܪ ܚܲܕ>
    text <ܕܢܸܗܘܘܿܢ ܢܵܛ̇ܪܝܼܢ ܐ̄ܪܵܙܵܐ ܕܲܟܼܣܹܐ ܒܗܲܕܵܡܲܝ̈ܗܘܿܢ܁>
    text <܃ܐܵܦ ܙܲܕܲܝܩܹ̈ܐ ܒܗܵܕܹܐ ܬܸܢܘܲܝ ܫܠܸܡܘ ܠܲܚ̈ܕܵܕܼܵܐ>
    text <ܘܝܲܒܸܿܠ ܘܐܲܫܠܸܡܘ ܚܡܝܼܪܵܐ ܕܲܒܼܗܘܿܢ ܡ̣ܢ ܚܲܕܼܠܲܐܚܪܹܝܢ܁>
    text <܃ܐܵܕܼܵܡ ܝܲܗܒܹܿܗ ܠܫܹܝܬܼ ܕܐܸܬܼܟܲܢܝܼ ܒܲܫܡܵܐ ܕܨܲܠܡܵܐ>
    text <ܘܡ̣ܢ ܫܹܝܬܼ ܠܲܚܢܘܿܟ ܘܲܠܠܡܟ ܘܲܠܢܘܿܚ ܡܢܝܼܚ ܠܲܐܠܵܗܵܐ܁>
    text <܃ܢܘܿܚ ܐܸܬܼܢܲܒܲܝܼ ܘܝܲܗ ܒܹܿܗ ܠܲܒܼܪܹܗ ܒܝܲܕ ܒܘܼܪ̈ܟܵܬܼܵܐ>
    text <ܒܪܝܼܟ ܠܲܡ ܡܵܪܝܵܐ ܐܲܠܵܗܹܗ ܕܫܹܝܡ ܕܫܲܝܢܸܢ ܒܲܒܡܹܗ܁>
    text <܃ܡ̣ܢ ܫܹܝܡ ܫܲܢܝܼ ܒܝܲܕ ܝܘܼܒܵܠܵܐ ܠܘܵܬܼܐܲܒܼܪܵܗܵܡ>
    text <ܘܐܲܒܼܪܵܡ ܢܵܛܪܹܗ ܒܲܚܦܝܼܛܘܼܬܼܵܐ ܛܵܒܼ ܡ̣ܢ ܛܠܢܵܫ܁>
    text <܃ܐܵܦ ܒܵܪܘܿܝܵܐ ܕܲܚ̣ܙܵܝܗܝ ܕܲܚܦܝܼܛ ܠܡܸܛܲܪ ܨܲܠܡܹܗ>
    text <ܓܒܼܵܝܗܝ ܘܐܲܩܝܼܡܹܗ ܐܲܦܸܛܪܘܿܦܵܐ ܠܓܲܙܵܐ ܕܲܫܡܹܗ܁>
    text <܃ܒܹܗ ܨܒ̣ܵܐ ܕܢܸܓܼܠܹܐ ܓܲܙܵܐ ܪܲܒܿܐ ܕܣ̣ܵܡ ܒܐܲܒܼܵܗܵܘ̈ [܁܁܁]>
    text <ܘܒܹܗ ܐܸܫܬܵܘܕܝܼ ܕܲܢܒܲܪܸܟ ܟܠ ܒܙܲܪܥܵܐ ܕܡܸܢܹܗ܁>
    text <܃ܠܙܲܪܥܹܗ ܐܲܩܝܼܡ ܩܝܵܡܵܐ ܪܲܒܿܐ ܕܠܵܐ ܡܸܬܿܕܲܓܲܠ>
    text <ܘܚܲܬܸܿܡ ܩܝܲܡܒܹܿܗ ܒܝܲܕܼ ܡܵܘܡ̈ܬܼܵܐ ܕܠܵܐ ܡܸܫܬܲܪܝܵܐ܁>
    text <܃ܗܵܕܲܐ ܗ̄ܝ̣ ܥܸܠܬܼܵܐ ܕܓܲܒܼܝܘܼܬܼܐܲܒܼܪܵܡ ܘܲܕܼܝܲܠܕܼܵܘ̈ܗܝ>
    text <ܕܢܸܗܘܹܐ ܢܵܛܲ̇ܪ ܣܝܼܡܲܬܼ ܚܲܝܹ̈ܐ ܥܲܕ ܡܸܬܓܲܠܝܵܐ܁>
    text <܃ܘܐܸܠܵܢܹܐ ܡܲܪܒܲܪ ܐܲܒܼܵܪܗܵܡ ܣܵܢܹ̇ܐ ܠܥܲܡܡܹ̈ܐ>
    text <ܕܡܸܛܠ ܡܵܢܵܐ ܕܒܼܵܝܗܝ ܒܵܪܘܿܝܵܐ ܝܲܬܿܝܼܪ ܡ̣ܢ ܟܠ܁>
    text <܃ܠܡ̇ܢ ܠܹܗ ܒܲܠܚܘܿܕܲ ܝܲܗ̣̄ܒܼ ܢܵܡܘܿܣܵܐ ܕܡܲܩܢܹܐ ܚܲܝܹ̈ܐ>
    text <ܘܢܲܟܼܪܝܼ ܠܥܲܡܡܹ̈ܐ ܡ̣ܢ ܢܵܡܘܿܣܵܐ ܕܲܟܼܣܹܐ ܒܓܼܵܘܹܗ܁>
    text <܃ܐܸܢ ܕܝܼܠܹܗ ܗܘ̤ ܟܠܹܗ ܓܸܢܣܵܐ ܐܕܼܵܡܵܝܵܐ>
    text <ܠܡ̇ܢ ܚܲܕܼ ܓܵܒܹ̇ܐ ܘܠܲܐ ܚܪܹܝܢ ܡܲܣܠܹܐ ܒܡܲܣܲܒܼ ܒܐܲܦܹ̈ܐ܁>
    text <܃ܡܲܣܲܒܼ ܒܲܐܢܹ̈ܐ ܗ̄ܝ̣ ܕܲܠܚܲܕܼ ܡܵܘܪܸܒܼ ܘܠܲܐܚܪܹܝܢ ܡܲܙܥܲܪ>
    text <ܘܠܵܐ ܟܹܐܢܘܼܬܼܵܐ ܕܟܲܪ̣ ܚܲܕܼ ܐܸܢܘܿܢ ܠܵܘ ܚܲܕ ܐܸܢܘܿܢ܁>
    text <܃ܐܸܢ ܒܵܪܘܿܝܵܐ ܗ̄ܘ̣ ܕܝܼܠܹܗ ܐܸܢܘܿܢ ܥܲܡܵܐ ܘܥܲܡܡܹ̈ܐ>
    text <ܠܡ̇ܢ ܫܵܘܝܵܐ ܒܵܪܘܿܝܘܼܬܹܗ ܐܲܝܟ ܕܲܫܘܹܐ ܗܘ̤܁>
    text <܃ܠܵܐ ܫܲܘܝܘܼܬܼܵܐ ܡܸܬܼܚܲܙܝܵܐ ܒܵܗ̇ ܒܓܲܒܼܝܘܼܬܼ ܥܲܡܵܐ>
    text <ܐܸܢ ܠܵܐ ܫܲܠܝܼܛ ܠܡܸܬܼܒܲܣܵܡܘܼ ܠܥܲܡܡܹ̈ܐ ܒܛܘܼܒܼܵܗ̇܁>
    text <܃ܠܵܐ ܒܲܪܐܲܒܼܪܵܡ ܠܵܐ ܬܸܦܠܓܹܝܗ̇ ܠܫܵܘܝܘܼܬܼܓܸܢܣܲܢ>
    text <ܘܠܵܐ ܬܲܪܡܹܐ ܠܲܢ ܗܸܪܬܼܵܐ ܒܹܝܬܼ ܠܲܢ ܘܲܠܥܵܒܼܘܿܕܲܢ܁>
    text <܃ܓܒܼܝܼܬܼܵܟ ܥܸܠܬܐ ܗ̄ܝ̣ ܕܟܲܣܝܵܐ ܒܓܼܵܘܗ̇ ܣܝܼܡܲܬܼ ܚܲܝܹ̈ܐ>
    text <ܫܒܼܘܿܩ ܡܸܬܼܢܲܚܡܵܐ ܡܵܝܘܿܬܼܘܼܬܲܢ ܒܝܲܚܹ̈ܐ ܕܡܸܢܵܟ܁>
    text <܃ܠܚܲܝܹ̈ܐ ܕܐ̄ܢܵܫ̈ܐ ܓܒ̣ܵܟ ܒܵܪܘܿܝܵܐ ܘܣ̣ܵܘ ܒܵܟ ܚܲܝܹ̈ܐ>
    text <ܡ̇ܢ ܟܲܪܝܵܐ ܠܵܟ ܕܚܵܐܹ̇ܝܢ ܐ̄ܢܵܫ̈ܐ ܒܚܲܘܼܬܼ ܚܲܝܹ̈ܟ܁>
    text <܃ܡܸܛܠ ܟܠܵܐ ܗ̄ܘ̣ܵܬܼ ܓܲܒܼܝܘܼܬ ܕܐܲܒܼܪܵܡ ܘܲܒܼܢܵܘ̈ܗܝ>
    text <ܕܐܲܝܟ ܗܲܕܲܝܵܐܐ ܢܚܵܘܘܿܢ ܐܘܼܪܚܵܐ ܠܐ̄ܢܵܫ̈ܐ ܠܚܲܝܹ̈ܐ܁>
    text <܃ܚܲܝܹ̈ܐ ܟܣܹܝܢ ܗ̄ܘ̣ܵܘ ܒܗܵܘ̇ ܕܘܼܒܵܪ̈ ܐܢܵܡܘܿܣܵܝܵܐ>
    text <ܘܡܸܬܼܝܲܒܠܝܼܢ ܗ̄ܘ̣ܵܘ ܡ̣ܢ ܚܲܕ ܠܲܐܚܪܹܝܢ ܐ̄ܪܵܙܵܟܵܐܝܼܬܼ܁>
    text <܃ܡ̣ܢ ܐܲܒܼܪܵܗܵܡ ܚ̣ܙܲܩ ܡܘܼܠܟܵܢܵܐ ܘܲܫ̣ܪܵܐ ܒܕ̈ܘܝܼܕܼ>
    text <ܘܡ̣ܢ ܨܹܝܕܼ ܕܵܘܝܼܕ ܡܲܢܲܥ ܘܲܡܛ̣ܵܐ ܥܕܲܡܵܐ ܠܡܲܪܝܲܡ܁>
    text <܃ܒܡܲܪܝܲܡ ܣܲܝܸܟ ܪܲܗܛܵܐ ܕܐܘܼܪܚܹܗ ܡܘܼܠܟܵܢ ܚܲܝܹ̈ܐ>
    text <ܘܲܒܼܗܲܕܵܡ̈ܝܹܗ̇ ܥܵܠ̣ ܢܵܚ̣ ܘܲܫܪ̣ܵܐ ܐܲܝܟ [܁܁܁] ܒܲܠܡܹܐܢܵܐ܁>
    text <܃ܠܡܹܐܢܵܐ ܕܫ̣ܵܝܢܵܐ ܗܘ̤ܵܬܼ ܒܲܪܬܼ ܐ̄ܢܵܫܵܐ ܠܓܸܢܣܵܐ ܕܐ̄ܢܵܫܵܐ>
    text <ܘܠܵܐ ܬܘܼܒܼ ܫܲܚܸܩܘܼܗܝ ܓܲܠ̈ܠܹܐ ܒܫ̈ܝܼܵܐ ܕܡܵܝܘܿܬܼܘܼܬܼܵܐ܁>
    text <܃ܒܲܕܼ ܡܘܼܬܼ ܐܸܠܦܵܐ ܛܥܲܢܬܹܗ ܒܥܘ̣ ܒܵܗ̇ ܠܟܼܠܹܗ ܓܸܢܣܲܢ>
    text <ܘܐܲܦܩܲܬ̤ ܘܣܵܡܬܹܗ ܒܲܣܦܲܪܝܲܡܵܐ ܕܡܲܠܟܿܘܼܬܼܪܵܘܡܵܐ܁>
    text <ܚܲܕ ܪܘܼ ܚܵܢܵܐ ܢܚܸܬܼ ܡ̣ܢ ܪܵܘܡܵܐ ܡ̣ܢ ܨܹܝܕ ܟܲܣܝܵܐ܆>
    text <ܘܬܲܪܨܵܗ̇ ܕܬܸܪܕܐ ܩܲܠܝܼܠܐܝܼܬ ܠܘܲܥܕܼܵܐ ܕܪܘܡܐ܁>
  block
    text <ܣܒܼܪܬܐ ܘܚܵܕܲܬܵܐ ܐܲܦܸܠ ܒܐܸܕܢ̈ܝܹܗ̇ ܘܒܲܪܬܼ ܡܝܘ̈ܬܹܐ܆>
    text <ܘܬܸܗܪܲܬ̤ ܣܲܓܝܼ ܒܚܲܕܬ ܘܲܬܼ ܩܵܠܵܐ ܕܡܲܠܸܠ ܥܲܡܵܗ̇܁>
    text <܃ܒܲܛܢܵܐ ܚܲܕܬܵܐ ܕܠܵܐ ܙܘܼܘܵܓܼܵܐ ܐܲܟܪܸܙ ܥܝܼܪܵܐ>
    text <ܘܩܲܒܸܠܬܹܗ ܗ̤ܝ ܒܗܲܝܡܵܢܘܼܬܼܵܐ ܕܠܵܐ ܦܘܼܠܵܓܼܵܐ܁>
    text <܃ܒܗܲܝܡܢܘܼܬܼܵܐ ܫܸܠܡܲܬ̤ ܡܲܪܝܲܡ ܠܲܫܡܲܝܢܵܐ>
    text <ܐܝܟ ܡܵܐ ܕܫܸܠܡܲܬ̤ ܐܲܪܥܵܐ ܒܵܪ̈ܫܹܝܬ ܠܩܵܠ ܒܵܪܘܿܝܵܐ܁>
    text <܃ܗ̇ܘ ܦܘܼܩܕܵܢܵܐ ܕܪܲܡܲܙ ܠܐܲܪܥܵܐ ܘܒܸܛܢܲܬ̤ ܠܐܵܕܼܵܡ>
    text <ܗܘ̤ ܨܪ ܒܐܲܪܥܵܐ ܕܡܲܪܒܲܥ ܓܘܼܫܡܵܗ̇ ܠܐܵܕܼܵܡ ܕܲܬܼܪܹ̈ܝܢ܁>
    text <܃ܗ̇ܘ ܐܘܼܡܵܢܵܐ ܕܲܫܩ݂ܲܠ ܥܲܦ[ܪܵ]ܐ ܕܠܵܐ ܒܐܝܼ̈ܕܼܵܝܵܐ>
    text <ܗܘ̤ ܪܲܟܸܿܒܼ ܒܵܗ̇ ܦܲܓܼܪܵܐ ܕܲܕܡܐ ܠܗ̇ܘ ܩܲܕܡܵܝܵܐ܁>
    text <܃ܗܵܝ̇ ܐܝܼܬܼܘܼܬܼܵܐ ܕܢܸܦܚܲܬ̤ ܒܐܵܕܼܵܡ ܪܘܼܚ ܚܲܝܘܼܬܼܵܐ>
    text <ܗ̤ܝ ܒܲܪܬܼ ܐ̄ܢܵܫ̈ܐ ܕܐܝܼܬܹܝܗ̇ ܐ̄ܚܵܢܵܬܵܐ ܠܗܵܝ̇ ܕܲܒܼܪܵܫܝܼܬܼ܁>
    text <܃ܒܲܙܢܵܐ ܚܲܕܬܵܐ ܕܕܼܵܡܹ̇ܐ ܠܵܐ ܕܼܵܡ ܓܼܒ̣ܠܹܗ ܠܐܵܕܼܵܡ>
    text <ܕܢܸܗܘܸܐ ܕܵܡܹ̇ܐ ܐܵܕܼܵܡ ܠܐܵܕܼܵܡ ܒܟܼܠܗܹܝܢ ܕܐܵܕܼܵܡ܁>
    text <܃ܡܸܢܹܗ ܕܡܸܕܼܪܵܐ ܐܵܕܼܵܡܝܵܐ ܫܩ݂ܲܠ ܨܒܼܝܵܢܹܗ>
    text <ܘܪܲܟܸܿܒܿ ܘܥܲܒܼܕܹܗ ܐܘܼܡܵܢܵܐܝܼܬܼ ܒܦܲܓܼܪܵܐ ܐܘܢܲܦ̣ܫܵܐ܁>
    text <܃ܨܠܸܡ ܗܵܘ̇ ܨܲܠܡܵܐ ܕܚܲܒܸܿܠ ܡܵܘܬܵܐ ܚܲܕ ܬܵܐܒܐܝܼܕܹܗ>
    text <ܘܒܼܵܗ̇ ܒܲܕ ܡܘܼܬܼܵܐ ܨܲܪܹܗ ܒܕܲܦܵܐ ܦܲܓܼܪܵܢܵܝܵܐ܁>
    text <܃ܣܲܡ ܚܲܝܘܼܬܼܵܐ ܡܲܕܟ ܪܸܡܙܹܗ ܥܲܡ ܨܘܼܪ̈ܬܹܗ>
    text <ܕܢܗܘܹܐ ܣܵܦܸܩ̇ ܕܢܸܬܸܿܠ ܚܲܝܹ̈ܐ ܒܦܲܓܼܪܹ̈ܐ ܡܝܼ̈ܬܹܐ܁>
    text <܃ܐܲܝܟ ܕܲܠܢܵܘܣܵܐ ܒܢ̣ܵܝܗܝ ܠܥܡܘܼܪܝܵܐ ܕܐܲܠܵܗܘܼܬܹܗ>
    text <ܕܲܢܩܲܒܸܿܠ ܒܹܗ ܣܸܓܼܕܲܬܼ ܚܘܼܒܵܐ ܡ̣ܢ ܟܠ ܒܸܪ̈ܝܵܢ܁>
    text <܃ܡ̣ܢ ܟܠ ܒܸܪ̈ܝܵܢ ܚ̣ܠܲܛ ܒܹܗ ܒܡܸܕܼܪܵܐ ܕܲܓܼܒܼܝܼܠܘܼܬܹܗ>
    text <ܕܢܹܐܣܘܿܪ ܒܹܗ ܟܠ ܒܫܲܝܢܵܐ ܫ̣ܪܵܐ ܥܒ̣ܵܪ ܦܘܼܩܕܵܢܵܐ܁>
    text <܃ܡܠܝܼ̈ܠܹܐ ܘܚܲܪ̈ܫܹܐ ܚܒ݂ܲܫ ܒܲܣܝܵܓܼܵܐ ܕܦܲܓܼܪܹܗ ܘܢܲܦ̣ܫܹܗ>
    text <ܕܲܢܚܘܼܪܘܼܢ ܒܹܗ ܐܲܝܟ ܕܲܒܼܨܠܡܵܐ ܩܢܹܐ ܟܠ ܕܡܘ̈ܢ܁>
    text <ܐܲܝܟ ܕܲܠܡܲܫܟܿܢܵܐ ܕܚܘܼܒܵܐ ܥܲܒܼܕܗ ܠܹܗ ܘܲܠܟܼܠܵܐ܁>
    text <ܕܲܢܕܲܝܪܘܼܢ ܒܹܗ ܥܒܼܝܼ̈ܕܹܐ ܒܚܘܼܒܵܐ ܘܗ̤ܘ ܒܨܒܼܝܵܢܵܐ܁>
    text <܃ܐܲܠܵܗܘܼܬܹܗ ܓ̣ܠܵܐ ܠܥܒܼܕܵܘ̈ܗܝ ܒܗܵܕܹܐ ܕܲܥܒ݂ܲܕ>
    text <ܕܢܗܘܘܿܢ ܚܵܢܹ̇ܝܢ ܠܢܝܼܫܵܐ ܬܪܝܼܨܵܐ ܕܒܼܘܼܕܵܩ ܒܢܘܿܡܹ̈ܐ܁>
    text <܃ܩܢܘܿܡܹ̈ܐ ܕܥܲܡܹܗ ܕܲܟܼܣܹܝܢ ܗ̄ܘ̣ܵܘ ܒܹܗ ܒܲܕܩ ܒܐܝܼܕܹܗ>
    text <ܘܐܲܝܟ ܕܲܒܼܨܒܼܥܵܐ ܚܵܘܝܼ ܐܸܢܘܿܢ ܒܝܲܕܼ ܪܘܼܟܵܒܹܗ܁>
    text <܃ܝܠܕܹܗ ܟܲܣܝܵܐ ܐܲܟܼܪܸܙ ܒܲܐܪܥܵܐ ܒܚܲܕ ܬܘܼܬܼ ܒܲܛܢܵܗ̇>
    text <ܘܐܲܠܸܦ ܕܐܝܼܬܼ ܠܹܗ ܝܲܠܕܵܐ ܕܲܫܘܹܐ ܥܲܡ ܐܝܼܬܼܘܼܬܹܗ܁>
    text <܃ܒܲܫܡܵܐ ܕܝܲܠܕܹܗ ܟܲܢܝܹܗ ܠܝܲܠܕܹܗ ܕܐܵܕܼܵܡ ܕܲܬܼܪܹܝܢ>
    text <ܕܢܸܕܪܘܿܫ ܐܘܼܪܚܵܐ ܕܐܲܒܼܵܗܘܼܬܼܵܐ ܘܕܼܝܼܠܝܼܕܼܘܼܬܼܵܐ܁>
    text <܃ܒܲܪ ܥܸܠܝܵܐ ܩܪ̣ܵܝܗܝ ܐܵܦ ܥܝܼܪܵܐ ܐܲܝܟ ܕܐܸܬܼܦܲܩܲܕ>
    text <ܕܢܸܓܼܠܹܐ ܒܲܫܡܹܗ ܥܲܠ ܗܵܘ̇ ܝܲܠܕܵܐ ܕܠܵܐ ܡܸܬܼܗܲܩܲܒܼ܁>
    text <܃ܠܕܲܪܓܼܵܐ ܪܵܡܵܐ ܕܡܸܠܬܹܗ ܕܐܲܒܼܵܐ ܥܬܼܝܼܕ ܗ̄ܘ̣ܵܐ ܕܢܸܣܲܩ>
    text <ܘܩܲܕܸܡ ܨܵܪܹܗ ܠܕܲܪܓܼܵܐ ܒܲܫܡܹܗ ܩܕܼܵܡ ܣܘܼܥܪ̈ܵܢܹܐ܁>
    text <܃ܚܲܕ ܥܲܡ ܝܲܠܕܵܐ ܕܠܵܐ ܫܘܼܪܵܝܵܐ ܥܬܼܝܼܕܼ ܗ̄ܘ̣ܵܐ ܕܢܸܗܘܹܐ>
    text <ܘܣܵܡ̣ ܥܲܠ ܪܹܫܹܗ ܫܸܡ ܐܝܼܬܼ ܘܼܬܹܗ ܒܲܕܼܡܘܼܬܼ ܬܵܓܼܵܐ܁>
    text <܃ܬܵܓܼܵܐ ܘܕܲܪܓܼܵܐ ܝܲܗ̣ܒܼ ܠܹܗ ܒܛܲܝܒܿܘܼ ܠܒܲܪ ܡܵܘܝܬܹ̈ܐ>
    text <ܘܐܲܠܵܗܵܐܝܼܬܼ ܪܲܡܪܸܡ ܒܲܛܢܹܗ ܘܝܼܠܝܼܕܼܘܼܬܹܗ܁>
    text <܃ܡܸܛܠ ܟܠܵܐ ܓܒܼܵܝܗܝ ܡ̣ܢ ܟܠܵܐ ܐܲܝܟ ܪܹܫܝܼܬܼܵܐ>
    text <ܕܲܢܪܲܥܹܐ ܒܹܗ ܟܠ ܥܲܡ ܝܵܬܹܗ ܘܗ̤ܘ ܟܠܵܐ܁>
    text <܃ܠܥܸܠܲܬܼ ܫܲܝܢܵܐ ܩܪ̣ܵܝܗܝ ܘܐܲܩܝܼܡܹܗ ܒܹܝܬܼ ܠܹܗ ܠܐ̄ܢܵܫ̈ܐ>
    text <ܕܢܸܗܘܹܐ ܡܫܲܝܸܢ ܦܠܝܼܓܼܘܼܬܼ ܐ̄ܢܵܫܵܐ ܒܫܲܝܢܵܐ ܕܲܫܡܹܗ܁>
    text <܃ܫܠܵܡܵܐ ܝܲܗ̣̄ܒܼ ܠܵܗ̇ ܐܵܦ ܓܲܒܼܪܝܼܠ ܠܐܸܡܹܗ ܒܒܲܛܢܹܗ>
    text <ܘܚܹܝܠ ܥܸܠܵܝܵܐ ܙܲܡܸܢ ܘܲܩ̣ܪܵܐ ܕܢܸܚܘܬܲ ܨܹܐܕܝܗ̇܁>
  block
    text <܃ܪܘܼܚܵܐ ܘܚܲܝܠܵܐ ܐܲܓܸܿܢ ܐܲܟܼܚܲܕܼ ܥܲܠ ܝܵܠܸܕܼܬܼܗ>
    text <܃ܘܓܲܡܪܘܼܗܝ ܨܐܕܼܵܘܗܝ ܠܲܫܡܵܐ ܪܲܒܵܐ ܕܥܲܡ ܒܲܪܟܲܣܝܵܐ>
    text <܃ܠܵܘ ܒܲܪܟܲܣܝܵܐ ܐܸܬ̣ܵܐ ܠܝܲܠܕܵܐ ܦܲܓܼܪܢܵܝܵܐ>
    text <ܒܲܪܒܲܪܬܼ ܐ̄ܢܵܫܵܐ ܗ̄ܘ̣ ܕܲܢܚܸܬܼ ܨܐܕܵܘܗܝ ܨܒܼܝܵܢ ܟܣܲܝܵܐ܁>
    text <܃ܨܒܼܝܵܢ ܟܲܣܝܵܐ ܢܚܸܬܼ ܡ̣ܢ ܪܵܘܡܵܐ ܠܵܘ ܟܲܣܝܘܼܬܼܵܐ>
    text <ܘܲܫ̣ܪܵܐ ܒܟܲܪܣܵܐ ܠܵܘ ܒܲܟܼܝܵܢܵܐ ܐܸܠܵܐ ܒܚܘܼܒܿܐ܁>
    text <܃ܕܲܢܨܘܼܪܵ ܨܲܠܡܵܐ ܦܲܓܼܪܵܢܵܝܵܐ ܢܚܸܬܼ ܨܒܼܝܵܢܹܗ>
    text <ܠܵܐ ܗ̄ܘ̣ܵܐ ܕܲܢܨܘܼܪ ܗܘ̤ ܠܲܩܢܘܿܡܹܗ ܕܐܝܼܬܼܵܘܗܝ ܡܸܡܬܘܿܡ܁>
    text <܃ܕܢܸܙܪܘܲܥ ܚܲܝܹ̈ܐ ܒܡܵܝܘܿܬ ܬܘܼܬܼܵܐ ܐܲܓܸܢ ܒܐܲܚܪܹܝܢ>
    text <ܘܠܵܘ ܕܲܢܓܿܝܸܢ ܡܢܝܼܢ ܚܲܝܘܼܬܼܵܐ ܒܝܲܕܼ ܬܘܼܩܵܢܵܐ܁>
    text <܃ܘܐܸܢ ܠܵܐ ܐܲܝܟܿܐ ܡܲܨܝܵܐ ܕܢܸܗܘܸܐ ܗܵܘ̇ ܡܵܐ ܕܗܵܘܹ̇ܐ>
    text <ܘܠ̇ܐ ܡܸܣܬܲܪܲܩ ܡ̣ܢ ܗܵܝ̇ ܕܐܝܼܬܼܵܘܗܝ ܘܐܲܟܸܢ ܗܵܘܹ̇ܐ܁>
    text <܃ܗܘܵܝܵܐ ܚܲܕܼܬܵܐ ܫܪܵܝܵܐ ܗ̄ܘ̣ ܟܠܹܗ ܕܗܵܘ̇ ܩܲܕܼܡܵܝܵܐ>
    text <ܕܠܵܐ ܡܹܨܐ ܕܲܢܦܘܼܫ ܟܲܕ ܡܸܬܿܬܲܩܲܢ ܐܲܝܟ ܕܐܝܼܬܼܵܘܗܝ ܗ̄ܘ̣ܵܐ܁>
    text <܃ܐܝܼܬܼܝܵܐ ܐܝܼܬܼܵܘܗܝ ܝܲܠܕܹܗ ܕܐܲܒܼܵܕܼ ܠܵܐ ܙܲܒܼܬܢܵܐ>
    text <ܘܐܸܢ ܗܘ̤ ܕܐܸܬܼܵܐ ܠܝܲܠܕܵܐ ܕܲܬܼܪܹܝܢ ܒܛܲܠ ܡ̣ܢ ܕܐܝܼܬܼܵܘܗܝ܁>
    text <܃ܕܠܵܐܪܘܼܟܵܒܼܵܐ ܗ̄ܘ̣ ܘܲܕܼܠܵܐ ܣܵܟܼܵܐ ܐܲܝܟ ܝܵܠܘܿܕܹܗ>
    text <ܘܐܸܢ ܐܸܣܬܲܝܲܟ ܒܟܲܪ ܣܵܐ ܕܲܒܸܣܪܵܐ ܗܘ̤ܵܐ ܐܲܝܟ ܟܠ ܐ̄ܢܵܫ܁>
    text <܃ܟܠ ܕܐܝܼܬܼ ܠܲܐܒܼܵܐ ܐܝܼܬܼܠܹܗ ܐܵܦ ܠܹܗ ܕܠܵܐ ܫܘܼܪܵܝܵܐ>
    text <ܘܐܸܢ ܐܸܬܿܬܲܩܲܢ ܡ̣ܢ ܪܘܿܚܩܘܼܕܼܫܵܐ ܥܒܼܝܼܕܼܵܐ ܗ̄ܘ̣ ܟܠܹܗ܁>
    text <ܪܘܼܚܵܐ ܐܸܡ݂ܲܪ ܕܓܲܒܼܠܹܗ ܒܟܲܪܣܵܐ ܠܗܵܘ̇ ܕܲܒܼܟܲܪܣܵܐ܁>
    text <ܐܸܢ ܗܵܟܲܢܵܐ ܗ̄ܘ̣ ܓܒ̣ܝܼܕܼܵܐ ܗ̄ܘ̣ ܡܵܕܝܢ ܘܠܵܘ ܥܒܼܘܕܼܵܐ܁>
    text <܃ܠܵܐ ܒܲܪܢܵܫܵܐ ܠܲܝܬܿ ܥܵܒܼܘܕܼܵܐ ܕܥܵܒܸ̇ܕܼ ܗܘ̤ ܠܹܗ>
    text <ܘܠܵܐ ܒܲܪ ܦܸܡܹܗ ܡܨܹܐ [܁܁܁]ܝܘܿܗܝ ܐܲܝܟ ܕܲܠܫܲܪܒܿܐ܁>
    text <܃ܠܲܝܬܿ ܠܲܟܼܝܵܢܵܐ ܕܐܝܼܬܼܵܘܗܝ ܡܸܡܬܼܘܿܡ ܕܢܸܗܦܘܿܟ ܢܸܗܘܸܐ>
    text <ܘܠܵܐ ܠܠܵܐ ܣܵܟܲܐ ܕܢܹܐܚܘܿܕܼ ܣܟܼܵܐ ܠܠܵܐ ܣܘܼܝܵܟܹܗ܁>
    text <܃ܠܝܼ ܠܵܐ ܢܸܗܘܸܐ ܕܐܹܡܲܪ ܕܐܝܼܬܼܝܵܐ ܗܘ̇ܝܵܐ ܩܲܒܸܿܠ>
    text <ܘܚܲܣܝ ܠܝܼ ܕܐܲܫܲܪ ܕܠܲܐ ܚܝܼܕ ܣܵܟܼܵܐ ܢܣܲܝܸܟ ܒܸܣܪܵܐ܁>
    text <܃ܠܵܐ ܡܩܲܒܸܿܠ ܐ̄ܢܵܐ ܡܸܕܼܡ ܕܲܥܣܸܩ ܠܡܸܬܼ ܩܲܒܵܠܘܼ>
    text <ܘܠܵܐ ܫܵܠܸ̇ܡ ܐ̄ܢܵܐ ܠܠܵܐ ܫܲܠܡܘܼܬܼܵܐ ܕܬܼܘܼܩܵܢ ܟܲܣܝܵܐ܁>
    text <܃ܠܵܐ ܡܗܲܝܡܸܢ ܐ̄ܢܵܐ ܕܲܕܠܵܐ ܫܘܼܪܵܝ ܗܘ̤ܵܐ ܫܘܼܪܵܝܵܐ>
    text <ܘܠܵܐ ܕܡܲܬܼܩܸܢ ܟܠ ܬܲܩܸܢ ܗܘ̤ ܠܹܗ ܒܸܣܪܵܢܵܐܝܼܬܼ܁>
    text <܃ܠܒܸܣܪܵܐ ܬܲܩܸܢ ܪܸܡܙܹܗ ܒܟܲܪܣܵܐ ܒܸܣܪܵܢܵܝܬܿܐ>
    text <ܕܲܢܚܲܕܼ ܬܼܒܹܗ ܒܸܣܪܵܐ ܕܲܒܼܠܝܼ ܒܡܵܝܘܿܬܼܘܼܬܼܵܐ܁>
    text <܃ܠܒܸܣܪܵܐ ܪܲܟܸܿܒܼ ܒܲܙܢܵܐ ܚܲܕܬܵܐ ܕܠܵܐ ܙܘܼܘܵܓܼܵܐ>
    text <ܘܲܡܠܵܝܗܝ ܪܘܼܚܵܐ ܕܢܵܘܠܸܕܼ ܐ̄ܢܵܫܵܐ ܪܘܼܚܵܢܵܐܝܼܬܼ܁>
    text <ܒܚܲܝܠܵܐ ܕܪܘܼܚܵܐ ܓܲܡܪܹܗ ܠܒܲܛܢܹܗ ܘܲܠܡܵܘܠܕܗ܁>
    text <ܘܩܲܕܲܝܼܫ ܥܲܒܼܕܗ ܗܲܝܟܲܠ ܩܘܼܕܼܫܵܐ ܠܨܒܼܝܵܢ ܚܘܼܒܹܗ܁>
    text <܃ܡ̣ܢ ܫܘܼܪܵܝܵܐ ܕܲܓܼܒܼܝܼܠܘܼܬܹܗ ܥܡܲܪ ܒܹܗ ܚܘܼܒܹܿܗ>
    text <ܘܠܵܐ ܦܪ݂ܲܫ ܡܸܢܹܗ ܘܠܵܘ ܬܘܼܒܼ ܦܵܪܸܫ ܐܘܵܡܸܬܼܪܲܚܲܩ܁>
    text <܃ܥܲܡܹܗ ܗܲܠܸܟ ܗܵܘ̇ ܨܒܼܝܵܢܵܐ ܕܨܵܪܹܗ ܒܟܲܪܣܵܐ>
    text <ܘܲܒܼܚܹܝܠ ܚܲܝܠܹܗ ܚܣܢ ܟܠ ܚܝܲܠܝܼ̈ܢ ܘܐܲܡܠܸܟ ܥܠ ܟܠ܁>
    text <܃ܚܲܕ ܐܵܡܲ݁ܪ ܐܵܢܵܐ ܠܹܗ ܘܲܠܚܲܝܠܵܐ ܕܲܣܥܲܪ ܒܹܗ ܟܠ>
    text <ܚܲܕܼ ܠܵܘ ܐܲܝܟ ܦܲܪ̈ܝܼܫܹܐ ܟܲܕܼ ܚܵܠܹ̇ܛ ܐ̄ܢܵܐ ܟܝܵܢܹ̈ܐ ܦܪ̈ܝܼܫܹܐ܁>
    text <܃ܚܲܕ ܩܵܪܹ̇ܐ ܐܢܵܐ ܠܨܒܼܝܵܢ ܟܲܣܝܵܐ ܘܦܲܓܼܪܵܐ ܓܲܠܝܵܐ>
    text <ܘܟܲܕܼ ܛܵܒܼ ܗܵܟܲܢ ܠܵܐ ܡܸܙܸ̇ܓܼ ܐ̄ܢܵܐ ܟܲܣܝܵܐ ܒܓܲܠܝܵܐ܁>
    text <܃ܠܵܐ ܛܵܥܝܵܐ ܠܝܼ ܕܐܝܼܬܼ ܦܘܼ̈ܪܫܵܢܵܐ ܒܹܝܬܼ ܚܲܕܼ ܠܲܐ ܚܪܹܝܢ>
    text <ܡܸܛܠ ܕܲܒܼܨܝܼܪ ܟܵܝܵܢܵܐ ܥܒܼܝܼܕܼܵܐ ܡ̣ܢ ܥܵܒܼܘܕܼܵܐ܁>
    text <܃ܠܵܐ ܡܕܼܵܘܸܕܼ ܐ̄ܢܵܐ ܛܲܟܼܣܵܐ ܬܲܩܢܵܐ ܕܲܟܼܝܵܢ ܟܲܣܝܵܐ>
    text <ܘܠܵܐ ܫܵܪܹ̇ܐ ܐ̄ܢܵܐ ܘܝܵܢ̈ܝܵܬܼܵܐ ܕܲܦܓܼܪܵܐ ܓܲܠܝܵܐ܁>
    text <܃ܟܲܣܝܵܐ ܟܣܝܵܐ ܗ̄ܘ̣ ܟܡܵܐ ܐܸܢ ܬܸܚܠܘܿܛ ܦܲܓܼܪ̈ܢܵܝܵܬܼܵܐ>
    text <ܘܲܦܓܼܪܵܐ ܦܲܓܼܪܵܐ ܗ̄ܘ̣ ܟܡܵܐ ܐܸܢ ܬܸܡܙܘܿܓܼ ܪ̈ܘܼܚܵܢܵܝܵܬܼܵܐ܁>
    text <ܠܵܐ ܡܸܬܡܲܙܓܼ ܟܝܵܢܵܐ ܟܣܝܵܐ ܒܦܲܓܼܪܵܐ ܐܸܠܵܐ ܒܚܘܼܒܵܐ܃>
  block
    text <ܘܠܵܐ ܡܸܬܼܚܲܠܲܛ ܓܲܠܝܵܐ ܒܟܸܣܝܵܐ ܐܸܠܵܐ ܒܲܫܡܵܐ܁>
    text <܃ܒܲܫܡܵܐ ܡܲܨܝܵܐ ܗ̄ܝ̣ ܕܢܸܩܪܹܐ ܐܸܢܘܿܢ ܚܲܕܼ ܒܐܝܼܬܼܘܼܬܼܵܐ>
    text <ܟܲܕܼ ܠܵܐ ܛܵܢܹ̇ܐ ܦܘܼܪ̈ܫܵܢܵܝܗܘܿܢ ܐܲܝܢܵܐ ܕܩܵܪܹ̇ܐ܁>
    text <܃ܒܗܵܕܹܐ ܬܸܢܘܲܝ ܩܪܹܝ̇ܬܼ ܐܸܠܵܐ ܬܪܹܝܢ ܚܲܕܼ ܚܘܼܒܵܐ>
    text <ܒܲܪ ܐܝܼܬܼܘܼܬܼܵܐ ܐܘܒܲܪ ܐ̄ܢܵܫܘܼܬܼܵܐ ܚܲܕܼ ܦܲܪܨܘܼܦܵܐ܁>
    text <܃ܒܪܵܐ ܕܐܲܠܵܗܵܐ ܨܒ̣ܵܐ ܨܒܼܝܵܢܹܗ ܒܒܲܪ ܢܵܫܘܼܬܼܵܐ>
    text <ܘܝܲܗ̣̄ܒܼ ܠܹܗ ܕܝܼܠܹܗ ܘܲܢܣܲܒ̣ ܕܝܼܠܹܗ ܠܵܘ ܒܲܟܼܝܵܢܵܐ܁>
    text <܃ܒܝܼܠܝܼܕܼܘܬܹܗ ܕܠܵܐ ܫܘܼܪ̈ܵܝܵܐ ܝܲܩܲܪ ܝܲܠܕܹܗ>
    text <ܘܒܲܫܘܼܠܛܵܢܹܗ ܕܠܵܐ ܫܘܼܠܵܡܵܐ ܪܲܡܪܸܡ ܕܲܪܓܹܗ܁>
    text <܃ܒܕܲܪܓܼܵܐ ܪܵܡܵܐ ܕܐܲܠܵܗܘܼܬܹܗ ܩ̣ܪܵܝܗܝ ܘܐܲܩܝܼܡܹܗ>
    text <ܕܢܸܗܘܸܐ ܡܡܲܠܹܐ ܕܘܼܟܲܬܼ ܟܲܣܝܵܐ ܠܲܥܒܼܵܕܼ ܐܝܼܕܼܵܘܗܝ>
    text <܃ܚܠܵܦ ܟܲܣܝܘܼܬܹܗ ܗܘ̤ܵܬܼ ܓܲܠܝܘܼܬܹܗ ܕܨܲܠܡܵܐ ܓܲܠܝܵܐ>
    text <ܕܲܒܼܓܲܠܝܘܼܬܹܗ ܢܲܟܼܪܸܙ ܚܲܝܠܵܐ ܕܲܟܣܹܐ ܒܹܗ ܟܠ܁>
    text <܃ܐܲܝܟ ܫܝܼܦܘܿܪܵܐ ܩܪ̣ܵܐ ܠܲܥܒܼܝܼ̈ܕܹܐ ܝܲܥܕܹܗܓܲܠܝܵܐ>
    text <ܥܲܠ ܗܵܘ̇ ܝܲܠܕܵܐ ܕܝܼܠܝܼܕܼ ܡܸܡܬܘܿܡ ܕܠܵܐ ܫܘܼܪܵܝܵܐ܁>
    text <܃ܕܝܼܠܹܗ ܐܝܼܬܼܵܘܗܝ ܒܲܛܢܵܐ ܘܝܲܥܕܵܐ ܦܲܓܼܪܵܢܵܝܵܐ>
    text <ܟܲܕܼ ܠܵܐ ܡܫܵܘܬܸܿܦ ܡܸܠܬܹܗ ܕܐܲܒܼܵܐ ܒܲܦܓܼܪ̈ܵܢܝܵܬܹܗ܁>
    text <܃ܕܝܼܠܹܗ ܒܲܛܢܵܐ ܘܕܲܝܠܹܗ ܝܲܠܕܵܐ ܘܕܼܝܼܠܹܗ ܕܙܘܿܪܬܵܐ>
    text <ܘܗܘ̤ܝܘܼ ܕܩܲܪܸܒܼ ܕܒܚܵܐ ܠܟܲܣܝܵܐ ܚܠܵܦ ܬܘܼܩܵܢܹܗ܁>
    text <܃ܗܘ̤ ܝܸܢܸܩ ܚܲܠܒܼܵܐ ܘܠܹܗ ܛܥܲܢ ܒܘܼܪ̈ܟܹܿܐ ܘܢܲܫܸܩ ܦܘܿܡ݂ܵܐ>
    text <ܘܗܘ̤ܝܘܼ ܕܫܲܦܸܦ ܥܲܡ ܝܲܠܘܕܹ̈ܐ ܒܲܝܢܵܬܼ ܫܘܼܩܹ̈ܐ܁>
    text <܃ܘܗܘ̤ ܐܸܬܼܪܲܒܲܝ ܒܝܲܕ ܡܘܼܫܚ̈ܵܬܼܵܐ ܕܩܲܠܝܼܠ ܩܲܠܝܼܠ>
    text <ܘܗܘ̤ ܬܘܼܒܼ ܩܲܒܸܿܠ ܚܹܝܠ ܚܸܟܼܡ̈ܵܬܼܵܐ ܒܚܲܝܠܵܐ ܕܪܘܼܚܵܐ܁>
    text <܃ܗܘ̤ ܓܡܲܪ ܙܸܕܼܩܵܐ ܕܢܵܘܟܘܿܣ ܪܘܼܚܵܐ ܫܢ̈ܝܵܐ ܬܠܵܬܼܝܼܢ>
    text <ܘܗܘ̤ ܦܪܲܥ̣ ܚܵܘܒܵܐ ܠܲܐܠܵܗ ܟܠܵܐ ܘܪܲܥܝܼ ܠܟܼܠܵܐ܁>
    text <܃ܗܘ̤ܝܘܼܕܲ ܥ̣ܡܲܕܼ ܐܲܝܟ ܚܲܣܝܼܪܵܐ ܡ̣ܢ ܝܘܿܚܲܢܵܢ>
    text <ܘܲܠܗܲܕܵܡܵܘ̈ܗܝ ܩܒܲܪܟܵܪܘܿܙܵܐ ܒܩܲܒܼܪܵܐ ܕܡܲܝܵ̈ܐ܁>
    text <܃ܗܘ̤ܝܘܼ ܕܩܲܒܸܿܠ ܚܲܝܠܵܐ ܕܪܘܼܚܵܐ ܒܐܵܬ̤ܵܐ ܕܝܵܘܢܵܐ>
    text <ܘܥܵܠܘܗܝ ܐܲܣܗܸܕ ܩܵܠܹܗ ܕܐܲܒܼܵܐ ܕܫܲܪܝܼܪ ܚܘܼܒܹܗ܁>
    text <܃ܗܘ̤ ܨܵܡ̣ ܘܲܫܦܸܢ ܠܦܘܼܬܼ ܕܲܟܼܝܵܢܵܐ ܬܵܒܲܥ̇ ܗ̄ܘ̣ܵܐ ܠܹܗ>
    text <ܗܘ̤ܝܬܼ ܕܐܸܚܲܕܼ ܕܲܟܪܐ ܒܚܘܼܪܒܿܐ ܚܲܣܝܼܢܵܐ܁>
    text <܃ܕܝܼܠܹܗ ܟܲܦܢܵܐ ܘܕܼܝܼܠܹܗ ܨܲܗܵܝܵܐ ܘܕܼܝܼܠܹܗ ܫܸܢܵܬܼܵܐ>
    text <ܘܗܘ̤ ܠܐܝ̤ ܘܝܼܬܸܒܼ ܘܲܫܐܸܠ ܡ̈ܝܵܐ ܕܲܢܦܝܼܓܼ ܨܲܗܝܹܗ܁>
    text <܃ܕܝܼܠܹܗ ܦܲܓܼܪܵܐ ܡܸܬܼܚܲܙܝܵܢܵܐ ܡܩܲܒܸܿܠ ܚܲܫܹ̈ܐ>
    text <ܘܕܲ ܝܼܠܹܗ ܢܲܦ̣ܫܵܐ ܛܥܝܼܢܲܬܼ ܝܘܼܩܪܵܐ ܕܦܪܵܘܿܫܘܼܬܼܵܐ܁>
    text <ܕܝܼܠܹܗ ܩܸܢܛܵܐ ܘܕܼܝܼܠܹܗ ܕܘܥܬܿܐ ܘܕܼܝܼܠܹܗ ܨܠܘܿܬܼܵܐ܁>
    text <ܘܗܘ̤ ܐܸܬܼܚܲܝܲܠ ܡ̣ܢ ܪܘܼܚܵܢܵܐ ܕܠܵܐܢܸܬܼ ܪܲܦܹܐ܁>
    text <܃ܗܘ̤ ܒܥܸܠܝܼܬܼܵܐ ܘܗܘ̤ ܒܹܝܬܼ ܕܝܼܢܵܐ ܘܗܘ̤ ܒܓܼܵܓܼܘܿܠܬܿܐ>
    text <ܘܗܘ̤ ܝܘܼܕܩܲܒܸܿܠ ܪܘܼܩܵܐ ܛܲܡܲܐܐ ܡ̣ܢ ܦܘܼܡ ܛܲܡ̈ܐܹܐ܁>
    text <܃ܕܝܼܠܹܗ ܨܠܝܼܒܼܵܐ ܘܕܼܝܼܠܹܗ ܨܨ̈ܐ ܘܕܼܝܼܠܹܗ ܪܘܡܚܵܐ>
    text <܃ܘܗܘ̤ܝܘܼ ܕܐܲܪܟܸܿܢ ܪܹܫܹܗ ܒܩܲܝܣܵܐ ܘܐܲܫܠܸܡ ܪܘܼܚܹܗ>
    text <܃ܦܲܓܼܪܵܐ ܗ̄ܘ̣ ܕܲܝܼܠܹܗ ܕܲܗܘ̤ܵܐ ܒܩܲܒܼܪܵܐ ܬܠܵܬܼܵܐ ܝܵܘܡܵܝܼ̈ܢ>
    text <ܘܢܲܦ̣ܫܵܐ ܗܝ̣ ܕܝܼܠܹܗ ܕܫܲܢܝܲܬ̤ ܠܲܥܸܕܢ ܘܲܦܢܵܬ̤ ܨܐܕܼܵܘܗܝ܁>
    text <܃ܘܗܘ̤ܝܘܼ ܕܐܲܓܸܿܣ ܒܹܝܬܼ ܥܲܢܝܼ̈ܕܹܐ ܕܠܵܐ ܢܸܟܼܝܵܢܵܐ>
    text <ܘܗܘ̤ ܐܸܬܼܢܲܚܡ ܒܚܝܹܠ ܒܵܪܘܿܝܵܐ ܕܼܵܟܣܹܐ ܗ̄ܘ̣ ܒܹܗ܁>
    text <܃ܒܹܗ ܗܘ̤ ܟܣܹܗ ܗ̄ܘ̣ܵܐ ܚܲܝܠܹܗ ܪܲܒܵܐ ܕܡܸܠܬܹܗ ܕܐܲܒܼܵܐ>
    text <ܘܲܒܼܚܹܝܠ ܚܲܝܠܹܗ ܡܸܬܼܚܲܝܲܠ ܗ̄ܘ̣ܵܐ ܠܡܸܚܣܲܢ ܚܲܫܘ̈ܗܝ܁>
    text <܃ܒܹܗ ܥܵܘܲܡܲ݁ܪ ܗ̄ܘ̣ܵܐ ܒܪܵܐ ܕܐܲܠܵܗܵܐ ܨܒܼܝܵܢܵܐܝܼܬܼ>
    text <ܘܟܲܕܼ ܒܹܗ ܟܣܹܐ ܗ̄ܘ̣ܵܐ ܠܵܐܡܫܵܘܬܸܦ ܗ̄ܘ̣ܵܐ ܒܲܡܚܝܼ̈ܠܬܹܗ܁>
    text <܃ܒܹܗ ܡܲܥܝܵܬܝܼܬܼ ܡ̣ܢ ܟܲܕܼ ܣܲܒܿܪܵܗ̇ ܥܝܼܪܵܐ ܠܐܸܡܹܗ>
    text <ܒܹܗ ܒܨܒܼܝܵܢܵܐ ܕܠܵܐ ܡܸܬܼܢܲܫܲܩ ܕܐܲܝܟܲܢ ܘܕܡܵܐ܁>
    text <܃ܒܹܗܩܕܼܵܡ ܚܲܫܹ̈ܐ ܘܒܼܵܬܲܪ ܚܲܫܹ̈ܐ ܕܠܵܐ ܫܘܼܢܵܝܵܐ>
    text <ܒܹܗ ܥܲܠ ܐܲܪܥܵܐ ܘܒܹܗ ܒܲܫܡܲܝܵܐ ܕܠܵܐ ܫܘܼܠܵܡܵܐ܁>
    text <ܠܵܐ ܐܵܡܲ݁ܪ ܐ̄ܢܵܐ ܕܫ̣ܵܢܝ ܡܸܢܹܗ ܚܹܝܠ ܐܝܼܬܼܘܼܬܼܵܐ܃>
  block
    text <ܠܵܐ ܒܲܦܓܼܪ ܘܠܵܐ ܟܲܕܼ ܫܲܠܚܵܗ̇ ܠܡܵܘܝܬܼܘܼܬܼܵܐ܁>
    text <܃ܚܲܕܼ ܥܲܡ ܐܝܼܬܼܝܵܐ ܡܵܢܹ̇ܐ ܐ̄ܢܵܐ ܠܹܗ ܡܸܛܠ ܕܲܪ̈ܓܹܿܗ>
    text <ܘܚܲܕܼ ܩܵܪܹܵܐ ܐ̄ܢܵܐ ܒܪܵܐ ܕܐܲܠܵܗܵܐ ܘܠܲܡܢܬܼܵܐ܁>
    text <܃ܠܵܐ ܐܵܡܲ݁ܪ ܐ̄ܢܵܐ ܬܪܹܝܟ ܕܐܵܡܲ݁ܪ ܗܲܕܵܝܘܿܛܵܐ>
    text <ܚܲܕ ܐܡ̇ܪ ܐ̄ܢܵܐ ܟܡܵܐ ܐܸܢ ܛܵܠܸܡ ܟܲܕܼܵܒܼܵܬܝܼܬܼ܁>
    text <܃ܠܐ ܛܵܠܘܡܵܐ ܠܵܐ ܬܵܛܠܘܡܲܝܢܝ ܐܲܝܟ ܕܲܡܥܵܕܼ ܐܲܢ̄ܬ>
    text <ܠܵܐ ܫܡܝܼܥ ܠܵܟ ܡܸܢܝ ܕܲܒܼܪܵܐ ܙܐܝܼܬܼ [ܘܒܼܪܵܐ] ܠܐܲܠܗܵܐ܁>
    text <܃ܟ̄ܠܵܐ ܡܲܪܵܚܵܐ ܠܵܐ ܬܸܥܕܘܼܠܲܝܢܝ ܡܲܪܵܚܵܐܝܼܬܼ>
    text <ܠܵܐ ܚܙܹܐ ܐܢܵܐ ܠܵܟ ܒܲܕ ܪܕܢܐ ܠܒܪ ܡ̣ܢ ܐܘܼܪܚܵܐ܁>
    text <܃ܠܐ ܚܸܪܝܵܝܵܐ ܠܵܐ ܬܸܬܼܥܣܩ ܠܘܼܩܒܠ ܡܸܠܲܝ̈>
    text <ܠܵܐ ܪܓܼܝܼܫ ܐܲܢ̄ܬܿ ܒܝܼ ܘܲܣܛܝܼܬܼ ܡ̣ܢ ܡܬܘܿܡ ܡ̣ܢ ܘܠܝܼܬܼܵܐ܁>
    text <܃ܠܵܐ ܙܹܐܦܵܢܵܐ ܠܵܐ ܬܸܩܛܲܪܓܼܝܼܢܝ ܩܕܡ ܙܹܐܦܵܢܹ̈ܐ>
    text <ܠܵܐ ܒܩܐ ܐ̄ܢܵܐ ܠܵܟ ܕܕܼܵܡ ܬܸܬܼܩܲܒܲܠ ܣܵܗܕܘܼܬܼ ܡܸܠܲܝ̈ܟ܁>
    text <܃ܡܵܐ ܠܵܟ ܨܐܕܲܝ ܥܘܼܝܼܪ ܒܲܚܣܵܡܵܐ ܕܠܵܐ ܒܘܼܝܵܢܵܐ>
    text <ܕܲܢܨܝܼܬܿ ܡܲܓܲܢ ܥܲܡ ܦܸܬܼܓܼܵܡܝ̈ ܐܲܝܟ ܕܲܒܼܟܹܐܢܘܼ܁>
    text <܃ܡܵܐ ܠܝܼ ܥܲܡܵܟ ܓܲܒܼܪܵܐ ܟܬܿܝܼܫܵܐ ܡܠܹܐ ܚܸܪ̈ܝܵܢܹܐ>
    text <ܕܲܡܓܲܪܸܓܼ ܐ̄ܢܵܐ ܥ̈ܠܠܹܐ ܒܪܘܼܓܼܙܵܐ ܕܬܸܬܼܟܲܬܲܫ ܥܲܡܝܼ܁>
    text <܃ܒܓܲܢܲܝ̈ܟ ܟܲܣܝܵܐ ܕܲܥܡ݂ܲܪܚܘܼܒܹܿܗ ܒܲܦܓܼܪܲܢ ܓܲܠܝܵܐ>
    text <ܕܐܝܼ ܒܡܲܪ̈ܵܚܹܐ ܕܲܡܨܲܚܝܼܢ ܠܵܟ ܒܚܵܫܘܿܫܘܼܬܼܵܐ܁>
    text <܃ܒܓܲܢ ܐܝܼܬܼܘܼܬܼܵܟ ܐܝܼܬܝܵܐ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ>
    text <ܫܲܬܸܩ ܩܠܹܐ ܕܲܡܬܲܚܡܝܼܢ ܠܵܟ ܒܟܲܪܣܵܐ ܕܒܸܣܪܵܐ܁>
    text <܃ܡܸܛܠܬܼܵܟ ܩܵܥܹ̇ܝܢ ܥܲܡ̇ܢ ܒܢܲܝ̈ ܚܸܪ̈ܝܵܢܹܐ>
    text <ܕܲܩܪܹܝܢܲܢ ܠܵܟ ܒܲܫܡܵܐ ܚܲܝܵܐ ܕܲܦܐܹܐ ܠܲܫܡܵܟ܁>
    text <܃ܥܲܠ ܚܲܝܘܼܬܼܵܟ ܟܬܼܝܼܫܝܼܢ ܟܠܫܵܥ ܕܲܢܡܝܼܬܼܘܿܢܵܗ̇>
    text <ܘܲܕܼܠܵܐ ܡܲܨܝܵܐ ܗܵܐ ܡܡܝܼܬܝܼܢ ܠܵܟ ܟܲܕܵܒܼܵܐܝܼܬܼ܁>
    text <܃ܠܡܵܘܬܿܐ ܟܼܝܼܠܵܟ ܪܓܼܝܼܓܼܝܼܢ ܣܲܓܲܝ ܡܝܼܬܹ̈ܐ ܕܥܵܘܠܵܐ>
    text <ܘܠܵܐ ܡܸܬܼܒܿܝܼܢܝܼܢ ܕܪܵܡ ܗ̄ܘ̣ ܟܝܵܢܵܟ ܡ̣ܢ ܢܸܟܼܝܵܢܹ̈ܐ܁>
    text <܃ܡ̇ܢ ܪܵܚܝܹ̇ܢ ܐܢ̄ܬܿܘܿܢ ܡܲܠܝܲܝ̈ ܪܘܼܓܼܙܵܐ ܠܡܸܩܛܲܠ ܚܲܝܹ̈ܐ>
    text <ܕܗܵܐ ܠܲܝܬܿ ܦܘܼܪܣܵܐ ܕܢܵܘܦܘܿܢ ܚܲܝܹ̈ܐ ܡ̣ܢ ܚܲܝܲܝ̈ܗܘܿܢ܁>
    text <܃ܡ̇ܢ ܠܵܐܹ̇ܝܬܿܘܿܢ ܠܡܸܚܒܲܫ ܪܘܼܚܵܐ ܒܓܼܵܘ ܗܲܕܼܵܡܹ̈ܐ>
    text <ܕܗܵܐ ܠܵܐ ܣܵܦ̇ܩܝܼܢ ܫܡܲܝܵܐ ܘܐܲܪܥܵܐ ܕܲܢܣܲܝܼܕܘܼܢܵܝܗܝ܁>
    text <܃ܠܡܢ ܣܢܝܼܢ ܐ̄ܢܬܘܿܢ ܠܐܲܝܢܵܐ ܕܐܡܪ ܕܐܝܼܬܼܝܵܐ ܠܵܐ ܡܝܼܬ>
    text <ܕܗܵܐ ܐܸܢ ܐܡܪ ܘܐܸܢ ܠܵܐ ܐܡܪ ܗܘ̤ ܠܵܐ ܡܵܐܝܬܼ܁>
    text <܃ܡ̇ܢ ܣ̇ܩܪܝܼܢ ܐܢܬܘܿܢ ܠܐܲܝܢܵܐ ܕܡܪܝܼܡ ܫܝܼܛܵܐ ܦܓܪܢ>
    text <ܕܗܵܐ ܐܸܢ ܡܵܘܪܸܒܼ ܘܐܸܢ ܠܵܐ ܡܵܘܪܸܒܼ ܒܫܘܼܒܼܚܵܐ ܡܲܡܠܸܟ܁>
    text <ܡ̇ܢ ܝ̇ܬܪܝܼܢ ܐܢܬܘܿܢ ܕܲܡܡܬܝܼܢ ܐܢܬܘܿܢ ܠܠܵܐ܁>
    text <ܡܵܝܘܿܬܼܵܐ ܘܡ̇ܢ ܚܣܪܝܼܢ ܐܢܬܘܿܢ ܕܡܡܠܟ ܦܓܼܪܲܢ ܥܡ ܐܝܼܬܘܼܬܼܵܐ܁>
    text <܃ܠܡܢ ܠܵܐ ܓܠܝܵܐ ܕܐܝܼܬܝܼܵܐ ܪܵܡ ܗܘ̤ ܡ̣ܢ ܢܸܟܼܝܵܢܹ̈ܐ>
    text <܃ܘܡ̣ܢ ܠܵܐ ܝܵܕܥ ܕܕܡܝܘܬܐ ܗܘ̣ ܚܲܫܵܐ ܘܡܘܬܐ>
    text <܃ܘܲܟܼܒܲܪ ܐܸܠܘ ܩܢܝܢ ܗܘ̣ܘ ܚܲܪ̈ܫܹܐ ܦܘܼܡܹ̈ܐ ܡܠܝܼ̈ܠܹܐ>
    text <܃ܗܵܘܹܝ̇ܢ ܗ̄ܘ̣ܵܘ ܠܲܢ ܚܲܒܼܪܹ̈ܐ ܒܗܵܕܹܐ ܕܐܝܼܬܼܝܵܐ ܠܵܐܡܝܼܬܼ>
    text <܃ܟܒܲܪ ܐܸܠܘܼ ܐܝܼܬܼ ܦܪܵܘܿܫܘܼܬܼܵܐ ܒܠܵܐ ܦܵܪ̈ܘܿܫܹܐ>
    text <ܒܵܣ̇ܪܝܼܢ ܗ̄ܘ̣ܵܘ ܠܹܗ ܠܲܐܝܢܵܐ ܕܡܲܚܸܫ ܠܲܟܼܝܵܢ ܟܲܣܝܵܐ܁>
    text <܃ܬ̇ܘ ܫܲܬܿܝܼܒܹ̈ܐ ܕܘܼܢܘ ܟܹܐܢܵܐܝܼܬܼ ܥܲܡ ܡܲܠܵܠܹܐ>
    text <ܕܲܡܚܲܦܝܼܢ ܠܹܗ ܠܲܩܘܼܫܬܐ ܓܲܠܝܵܐ ܒܣܪܵܘܿܒܼܘܼܬܼܵܐ܁>
    text <܃ܒܗܲܬܼܘ ܘܐܸܬܼܟܚܕܼܘ ܐܵܦܢ ܩܠܝܼܠ ܩܵܢܝܲܝ̈ ܡܸܠܬܐ>
    text <ܦܘܼܫܘ ܡ̣ܢ ܗܸܪܓܵܐ ܕܚܵܫܘܿܫܘܼܬܼܵܐ ܕܠܵܐ ܚܵܫܘܿܫܵܐ܁>
    text <܃ܫܠ̣ܵܘ ܠܵܐ ܬܸܩܥܘܿܢ ܡܲܪܵܚܵܐܝܼܬܼ ܥܲܡ ܐܝܼܬܼܘܼܬܼܵܐ>
    text <ܕܕܲܠܡܵܐ ܬܸܗܘܘܿܢ ܚܲܒܼܪܹ̈ܐ ܒܕܝܼܢܵܐ ܠܐܵܟܸ̇ܠ ܩܲܪܨܵܐ܁>
    text <ܠܐܵܟܸ̇ܠ ܩܲܪܨܵܐ ܕܵܡܹ̇ܐ ܛܢܵܢܵܐ ܕܪܸ̈ܥܝܵܢܲܝܟܿܘܿܢ܃>
  block
    text <ܕܒܼܐܸܣܟܹܿܝܡ ܚܘܼܒܵܐ ܡܲܨܲܚܹܐ ܐܵܦ ܗܘ̤ ܠܲܫܡܵܐ ܣܓܼܝܼܕܼܵܐ܁>
    text <܃ܠܡ̇ܢ ܗܵܘܹ̇ܝܢ ܐܢ̄ܬܿܘܿܢ ܚܲܒܼܪܹ̈ܐ ܠܒܼܝܼ̈ܫܹܐ ܓܠܝܼܙܲܝ̈ ܗ̇ܘܢܵܐ>
    text <ܘܡܸܬܼܢܲܟܼܪܝܼܢ ܐܢ̄ܬܿܘܿܢ ܡ̣ܢ ܛܵܒܼ̈ܬܼܵܐ ܕܠܵܐ ܫܘܼܠܵܡܵܐ܁>
    text <܃ܥܪܘܿܩ ܚܲܠܵܫܹ̈ܐ ܡ̣ܢ ܥܸܢܝܵܢܹܗ ܕܩܵܛܸ̇ܠ ܐ̄ܢܵܫܵܐ>
    text <ܘܬܼܵܘ ܐܸܬܼܓܵܘܲܣܘ ܒܚܲܝܹ̈ܐ ܕܲܟܼܣܹܝܢ ܒܗܲܝܡܵܢܘܼܬܼܵܐ܁>
    text <܃ܢܗܲܝܡܸܢ ܕܐܝܼܬܼܝܵܐ ܠܒܸܫ ܨܒܼܝܵܢܹܗ ܦܲܓܼܪܵܐ ܕܡܸܢܲܢ>
    text <ܘܓܲܡܪܹܗ ܒܚܲܫܹ̈ܐ ܘܐܲܓܼܙܲܪ ܒܐܝܼܕܹܗ ܚܲܝܹ̈ܐ ܠܟܠ̣ܵܗ̇܁>
    text <܃ܠܥܸܠܲܬܼ ܚܲܝܹ̈ܐ ܢܲܣܒܹܿܗ ܡܸܢܲܢ ܐܲܝܟ ܪܹܫܝܼܬܼܵܐ>
    text <ܘܲܩܪ̣ܵܝܗܝ ܒܲܫܡܹܗ ܕܢܸܬܸܿܠ ܒܲܫܡܹܗ ܚܲܝܹ̈ܐ ܠܟܠܐ܁>
    text <܃ܒܐܢܫܐ ܕܡܸܢܢ ܝܵܗ̣̄ܒܼ ܠܢ ܚܲܝܹ̈ܐ ܨܒܼܝܢ ܟܣܝܵܐ>
    text <ܘܗܘ̣ܝܘ̣ ܐ̄ܢܵܫܐ ܕܡܝܼܬܼ ܘܐܸܬܼܢܲܚܲܡ ܘܲܚܝܵܐ ܘܐܲܚܝܼ܁>
    text <܃ܗܘ̣ܝܘ̣ ܕܫ̣ܪܐ ܦܟܼܪܹ̈ܐ ܕܲܫܝܘܠ ܡ̣ܢ ܥܲܢܝܼ̈ܕܹܐ>
    text <ܘܢܦ̣ܩ ܐܲܟܼܪܸܙ ܣܒܲܪܬܵܐ ܚܕܲܬܵܐ ܕܚܝܲܬ ܡܝܼ̈ܬܹܐ܁>
    text <܃ܗܘ̤ ܡܝܼܬ ܘܲܚܝܵܐ ܒܚܹܝܠ ܚܲܝܘܼܬܼܵܐ ܕܫܪܝܵܐ ܗܘܬ ܒܹܗ>
    text <ܘܟܲܕܼ ܗܘ̤ ܒܡܵܘܬܵܐ ܚܲܝܘܼܬܼ ܚܲܝܵܘ̈ܗܝ ܠܥܸܠ ܡ̣ܢ ܡܵܘܬܵܐ܁>
    text <܃ܠܵܐ ܫܒܼܩܵܐ ܗ̄ܘ̣ܵܐ ܗܵܘ̇ ܨܒܼܝܵܢܵܐ ܕܲܠܘܹܐ ܗ̄ܘ̣ܵܐ ܠܹܗ>
    text <ܘܠܵܐ ܐܗܡܝܼ ܗ̄ܘ̣ܵܐ ܡ̣ܢ ܥܘܼܕܼܪܵܢܹܗ ܒܥܕܲܢ ܚܲܫܵܐ܁>
    text <܃ܥܲܡܹܗ ܒܕܼܝܼܢܵܐ ܘܥܲܡܹܗ ܒܩܲܝܣܵܐ ܘܥܲܡܹܗ ܒܩܲܒܼܪܵܐ>
    text <ܘܟܲܕܼ ܛܵܒܼ ܥܲܡܹܗ ܒܲܡܚܝܼ̈ܠܵܬܹܗ ܠܵܐ ܐܸܫܬܵܘܬܲܦ܁>
    text <܃ܟܝܵܢ ܡܵܝܘܿܬܹ̈ܐ ܒܕܼܝܼܠܹܗ ܩܲܒܸܿܠ ܟܝܵܢܵܝ̈ܬܹܗ>
    text <ܘܲܟܼܝܵܢ ܟܲܣܝܵܐ ܒܕܼܝܼܠܹܗ ܩܵܘܝܼ ܕܠܵܐ ܫܘܼܚܠܵܦܵܐ܁>
    text <܃ܠܵܐ ܐܸܫܬܲ ܚܠܲܦ ܘܬܼܘܼܒܼ ܐܵܡܲ݁ܪ ܐ̄ܢܵܐ ܕܠܵܐ ܐܸܫܬܲܚܠܲܦ>
    text <ܘܐܸܢ ܐ̄ܢܵܫ ܚܡܝܼܬܼ ܬܘܼܒܼ ܢܸܬܼܚܲܡܲܬܼ ܕܠܵܐ ܐܸܫܬܲ ܚܠܲܦ܁>
    text <܃ܗܵܘ̇ ܕܐܸܫܬܲ ܚܠܲܦ ܟܝܵܢ ܐܲܢܵܫܘܼܬܼܵܐ ܗ̄ܘ̣ ܩܲܢܝܼܬܼ ܚܲܫܹ̈ܐ>
    text <ܕܲܫ̣ܠܚ ܚܲܫܹ̈ܐ ܘܲܠܒܸܿܫ ܫܘܼܒܚܵܐ ܕܠܵܐ ܡܵܝܘܿܬܹ̈ܐ܁>
    text <܃ܡܵܝܘܿܬܼܵܐ ܗ̄ܘ̣ܵܐ ܕܚܲܫ̣ ܒܲܙܩܝܦܵܐ ܣܛܲܪ ܡ̣ܢ ܡܸܠܬܼܵܐ>
    text <ܘܲܒ̣ܚܹܝܠ ܡܸܠܬܐ ܚܣܢܗ ܠܡܵܘܬܵܐ ܘܦܲܠܓ ܚܲܝܹ̈ܐ܁>
    text <܃ܡܵܝܘܼܬܵܐ ܗܘ̣ܐ ܘܬܘܼܒܼ ܐܡܪ ܐ̄ܢܐ ܕܡܵܝܘܼܬܵܐ ܗܘ̣ܵܐ>
    text <ܘܟܲܕ ܛܵܒ ܗܵܟܲܢ ܚܲܕ ܩܵܪܹܐ ܐ̄ܢܵܐ ܠܹܗ ܘܲܠܡܸܬܐ܁>
    text <܃ܗܘ̤ ܒܲܕܼܝܵܢܹܗ ܣܒ̣ܠ ܡܵܟܵܬܵܐ ܕܲܡܟ̣ܵܢܲܢ ܒܹܗ>
    text <ܘܲܒܢܹܣܝܵܢܹܗ ܝܼܠܸܦ ܕܢܲܥܕ ܪܠܲܕܼܡܹܬ ܢܣܝܼܢ܁>
    text <܃ܒܝܲܕ ܙܵܟܘܼܬܹܗ ܝܗܒ̣ ܘܼܵܟܼܘܼܬܵܐ ܠܝܢܝܵܒܘܼܬܲܢ>
    text <ܘܲܒ̣ܚܘܼܡܣܵܢܹܗ ܓܼܕܠ ܠܲܟܼܝܵܢܲܢ ܟܠܝܼܠ ܬܫܒܘܼܚܬܐ܁>
    text <܃ܒܫܘܼܒܚܵܐ ܪܲܒܿܐ ܟܲܠܠܹܗ ܚܲܝܠܵܐ ܕܥܵܡܲܪ ܗܘ̣ܵܐ ܒܹܗ>
    text <ܘܙܲܡܸܢ ܙܲܩܪ̣ܵܐ ܥܝܼܪܹ̈ܐ ܘܐ̄ܢܵܫܹ̈ܐ ܕܲܢܫܲܒܚܘܼܫܵܝܗܝ܁>
    text <܃ܠܥܝܼܪܹ̈ܐ ܘܐ̄ܢܵܫܹ̈ܐ ܚܵܘܝܼ ܫܘܼܒܚܹܗ ܘܪܲܒܘܼܬܼ ܕܲܪܓܹܗ>
    text <ܘܟܲܢܸܫ ܐܸܢܘܿܢ ܕܢܸܬܼܒܲܩܘܿܢ ܒܹܗ ܒܝܘܿܡ ܣܘܼܠܵܩܹܗ܁>
    text <܃ܐܲܪܒܥܝܼܢ ܝܵܘܡܝܼ̈ܢ ܒܐܲܪܥܵܐ ܫܲܒܼܩܹܗ ܡ̣ܢ ܕܐܸܬܼܢܲܚܲܡ>
    text <ܕܲܢܫܲܪܲܪ̈ ܒܵܗ̇ ܒܲܦܓܼܪܢܘܼܬܹܗ ܦܠܝܼܓܘܼܬܼ ܓܸܢܣܹܗ܁>
    text <܃ܠܫܘܼܪܵܪ ܓܸܢܣܹܗ ܚܵܘܝܼ ܒܲܦܓܼܪܹܗ ܨܨܹ̈ܐ ܘܪܘܼܡܚܵܐ>
    text <ܘܐܸܟܲܠ̣ ܘܐܸܫܬܿܝܼ ܒܵܬܲܪ ܕܲܗܘ̤ܵܐ ܠܵܐ ܡܵܝܘܿܬܼܵܐ܁>
    text <܃ܒܟܼܠܗܝܢ ܓܲܡܪܹܗ ܚܲܝܠܐ ܟܲܣܵܝܵܐ ܕܡܲܓܸܿܢ ܗ̣ܘܵܐ ܒܹܗ>
    text <ܘܡ̣ܢ ܕܐܸܫܬܲܡܠܝܼ ܐܲܣܩܹܗ ܠܪܵܘܡܵܐ ܠܥܸܠ ܡ̣ܢ ܟܠܵܐ܁>
    text <܃ܫܒ̣ܚܼܝ ܗܘ̣ܵܐ ܣܲܓܝܼ ܝܘܿܡ ܡܲܣܲܩܬܼܗ ܡ̣ܢ ܟܠ ܝܵܘܡ̈ܝܼܢ>
    text <ܘܲܗܕܝܼܪ̈ܐ ܗܘܵܬ̤ ܐܘܼܪܚܵܐ ܕܲܕܪܲܫ ܠܐܲܦܲܝ̈ ܪܘܵܡܸܵܐ܁>
    text <܃ܟܸܢܫܝܼ̈ܢ ܟܸܢܫܝܼ̈ܢ ܩܵܡܘ ܪ̈ܘܼܚܵܢܹܐ ܕܢܸܬܒܲܩܘܿܢ ܒܹܗ>
    text <ܕܐܲܝܟܲܢ ܦܵܪܲܚ ܦܲܓܼܪܵܐ ܒܐܵܐܲܪ ܕܠܵܐ ܒܲܥܝܵܕܵܐ܁>
    text <܃ܚܕܲܬܵܐ ܚܙ̣ܘ ܒܹܗ ܥܝܼܪܹ̈ܐ ܘܐܢܫ̈ܐ ܒܪܹܫ ܐ̄ܢܵܫܘܼܬܼܵܐ>
    text <ܕܦܬ̣ܚ ܬܪ̈ܥܹܐ ܕܐܲܚܝܼܕܝܼܢ ܗܘ̣ܘ ܒܐܲܦܝ̈ ܐܢܫ̈ܐ܁>
  block
    text <܃ܚܝܵܪܵܐ ܕܟܼܠܵܗ̇ ܒܹܗ ܡܲܩܸܬܼ ܗܘ̣ܵܐ ܪܘܼܚܵܢܵܐܝܼܬܼ>
    text <ܥܕܡܵܐ ܕܡܛܐ ܠܐܲܝܟܵܐ ܕܠܵܐ ܐܝܼܬܼ ܦܘܼܪܣܵܐ ܠܡܸܚܡܙܵܐ܁>
    text <܃ܪܸܡܙܵܐ ܟܣܝܵܐ ܐܲܥܒܲܪ ܩܘܼܕܡܘܗܝ ܘܐܸܠܵܐ ܕܪܵܘܡܵܐ>
    text <ܘܥܠ ܘܐܸܬܼܒܲܩܝܼ ܒܗ̇ܘ ܬܘܼܩܵܢܵܐ ܕܠܵܐ ܡܸܬܼܚܲܒܲܠ܁>
    text <܃ܠܡܲܫܟܿܢܵܐ ܪܲܒܵܐ ܘܲܡܫܲܠܡܵܢܵܐ ܥܲܠ ܕܲܢܫܡܸܫ>
    text <ܘܠܵܐ ܬܘܼܒܼ ܡܲܫܠܸܡ ܕܲܪܓܹܗ ܠܐܚܪܝܼܢ ܒܬܪ ܙܲܒܼܢܵܐ܁>
    text <܃ܥܡ ܐܝܼܬܘܼܬܵܐ ܠܒܸܟ ܫܘܼܠܛܵܢܵܐ ܕܠܵܐ ܫܘܼܠܵܡܵܐ>
    text <ܘܠܕܪܕܪܝܢ ܡܲܡܠܸܟ ܫܲܒܸܛܹܗ ܥܠ ܟܠ ܘܒܟܼܠ܁>
    text <܃ܡ̇ܢ ܠܵܐ ܢܸܬܼܗܲܪ ܒܪܒܘܬ ܕܲܪܓܼܵܐ ܐܲܠܵܗܵܝܵܐ>
    text <ܕܥܒܕܢ ܥܡܹܗ ܝܪ̈ܬܹܐ ܒܫܘܒܼܚܹܗ ܘܲܒܼܫܘܼܠܛܵܢܹܗ܁>
    text <܃ܡ̇ܢ ܠܵܐ ܢܘܼܕܹܐ ܒܚܸܟܡܲܬ ܩܘܫܬܵܐ ܕܠܵܐ ܡܸܬܼܕܪܟܵܐ>
    text <܃ܕܥܠܝܼ ܣܡܹܗ ܠܲܥܒܲܕܼ ܐܝܼܕܼܵܘ̈ܗܝ ܥܡ ܪܒܘܼܬܹܗ>
    text <܃ܡ̇ܢ ܠܵܐ ܢܫܒܚ ܠܐܘܡܢܘܬܐ ܕܚܝܠ ܥܒܼܘܲܕܵܐ>
    text <ܕܐܣܪܹܗ ܥܠܵܡܿܐ ܒܚܲܕ ܕܒܲܪܢܵܫܵܐ ܘܩܪܝܼܡ ܒܲܫܡܹܗ܁>
    text <܃ܚܲܕܼ ܒܲܪܢܵܫܵܐ ܨܵܪ ܨܒܼܝܵܢܹܗ ܒܲܕܼܡܘܼܬܼ ܨܲܠܡܵܐ>
    text <ܘܐܲܣܸܩ ܣܵܡܹܗ ܠܥܸܠ ܡ̣ܢ ܟܠܐ ܕܲܢܕܘܼܢ ܟܠܵܐ܁>
    text <܃ܐܲܝܟ ܡܲܚܙܵܝܼܵܬܼܵܐ ܣܵܡܹܗ ܒܪܵܘܡܵܐ ܠܥܠ ܡ̣ܢ ܟܠܵܐ>
    text <ܕܲܒܼܓܼܠܝܘܬܹܗ ܢܸܚܙܘܢ ܫܘܼܦܪܐ ܕܟܲܣܝܘܼܬܼ ܟܣܝܵܐ܁>
    text <܃ܒܦܲܓܼܪܵܢܘܼܬܹܗ ܨܒܼܵܐ ܕܲܢܚܵܘܹܐ ܚܘܼܒܹܗ ܠܟܼܠܵܐ>
    text <ܕܠܵܐ ܢܸܫܬܲܚܩܘܢ ܠܡܸܒܼܥܵܐ ܒܥܵܬܼܵܐ ܕܥܲܠ ܟܲܣܝܘܼܬܹܗ܁>
    text <܃ܒܹܗ ܬܲܚܸܡ ܟܠ ܡ̣ܢ ܥܘܼܩܵܒܼܵܐ ܕܠܵܐ ܡܸܬܼܥܲܩܲܒܼ>
    text <ܘܨܐܕܼܵܘܗܝ ܐܲܦܢܝܼ ܚܝܵܪܵܐ ܕܟܼܠܵܐ ܕܠܵܐ ܬܘܼܒܼ ܢܸܦܗܘܿܢ܁>
    text <܃ܫܡܲܝܵܐ ܕܲܬܼܪܹܝܢ ܥܲܒܼܕܹܗ ܠܦܲܓܼܪܹܗ ܒܗܵܘ̇ ܬܘܼܩܵܢܵܐ>
    text <ܕܢܸܗܘܸܐ ܡܡܲܠܹܐ ܕܘܼܟܲܬܼ ܢܘܼܗܪܵܐ ܘܕܼܘܼܟܲܬܼ ܥܲܝܢܹ̈ܐ܁>
    text <܃ܢܘܼܗܪܵܐ ܗ̄ܘ̣ ܟܠܵܗ̇ ܠܲܕܼܡܸܬܼ ܒܲܩܹܐ ܒܢܲܗܝܼܪܘܼܬܹܗ>
    text <ܘܐܲܝܟ ܠܵܟ ܡܸܕܸܡ ܚܫܝܼܒ̣ ܢܲܗܝܼܪܵܐ ܒܦܸܚܡܵܐ ܕܢܘܼܗܪܹܗ܁>
    text <܃ܒܐܸܣܦܹܝܪ ܦܲܓܼܪܹܗ ܟܣܹܐ ܨܒܼܝܵܢܵܐ ܡ̣ܢ ܟܠ>
    text <ܘܗܘ̤ ܝܥܵܒܸ̇ܕ ܠܹܗ ܦܐܹܐ ܒܲܚܙܵܬܼܵܐ ܠܥܹܝܢ ܚܲܙ̈ܝܹܐ܁>
    text <܃ܐܲܝܟ ܙܲܠܝܼܩܹ̈ܐ ܢܵܦܩܵܐ ܡܸܢܹܗ ܚܸܟܼܡܲܬܼ ܩܘܼܫܬܿܐ>
    text <ܘܲܡܚܲܟܸܿܡ ܟܠ ܒܗܵܝ̇ ܝܼܕܲ ܥܬܼܵܐ ܕܠܵܐ ܡܸܬܿܕܲܪܟܵܐ܁>
    text <܃ܠܵܘ ܚ̣ܟܼܡ̈ܬܼܵܐ ܡܲܠܸܦ ܬܲܡ̇ܢ ܪܲܒܿܐ ܕܪ̈ܲܒܹܐ>
    text <ܠܬܲܠܡܝܼܕܼܘܼܬܼܵܐ ܡܢܝܼܚ ܡ̣ܢ ܥܲܡ̈ܐܹܐ ܕܠܵܐ ܬܸܬܼܦܲܫܲܚ܁>
    text <܃ܒܲܠܡܹܐܝܢ ܫܲܝܢܵܐ ܡܲܫܪܵܐ ܠܐ̄ܢܵܫ̈ܐ ܘܲܠܪ̈ܘܼܚܵܢܹܐ>
    text <ܘܠܵܐ ܬܘܼܒܼ ܗܵܪܓܝܼܢ ܒܲܐܝܠܹܝܢ ܕܲܠܐܝܼܘܒܥܘܼܡܪܵܐ ܕܙܲܒܼܢܵܐ܁>
    text <܃ܨܠܕܵܘܗܝ ܢܵܐܸܚ̇ ܪܲܗܛܹܐ ܪܗܓ[܁܁܁] ܕܡܸ̈ܠܹܐܘܲܕܼܣܘܼܥܪ̈ܢܹܐ>
    text <ܘܠܲܝܬܿ ܕܲܡܫܲܐܸܠ ܕܡܵܢܲܐ ܗ̣̄ܝ ܗܵܕܹܐ ܘܡܸܛܠ ܡܵܢܵܐ܁>
    text <܃ܠܵܐ ܐ̄ܢܵܫ ܒܵܥܹ̇ܐ ܕܐܲܝܟܵܘ ܟܲܣܝܵܐ ܕܠܵܐ ܡܸܬܼܥܲܩܲܒ̣>
    text <ܕܡܸܬܼ ܥܲܩܪܵܐ ܠܵܗ̇ ܒܥܵܬܵܐ ܕܲܥܠܵܘܗܝ ܡ̣ܢ ܪܸܥܝܵܢܵܐ܁>
    text <܃ܠܵܐ ܡܨܐ ܬܲܡ̇ܢ ܥܒܼܝܼܕܼܵܐ ܕܢܹܐܡܲܪ ܥܲܠ ܥܵܒܼܘܿܕܼܵܐ>
    text <ܕܐܲܚܝܸܕܼ ܒܲܐܦܘ̈ܗܝ ܬܪܲܥ ܨܒܼܝܵܢܵܐ ܕܠܵܐ ܡܸܫܬܼܚܠܲܦ܁>
    text <܃ܠܵܐ ܡܸܬܲܦܲܠܲܓܼ ܕܐܲܝܟܲܢ ܐܝܼܬܼܵܘܗܝ ܟܣܹܐ ܡ̣ܢ ܟܠܵܐ>
    text <ܕܲܡܫܲܠܹܐ ܠܹܗ ܚܘܼܒܵܐ ܠܝܲܨܪܹܗ ܕܠܵܐ ܢܼܬܼܦܲܠܲܓܼ܁>
    text <܃ܒܡܸܬܼܚܲܙܝܵܢܵܐ ܚܵܙܹ̇ܐ ܠܟܲܣܝܵܐ ܠܵܘ ܒܲܚܙܬܼܵܐ>
    text <ܘܒܹܗ ܡܸܬܼܡܲܠܝܵܐ ܪܸܓܲܬܼ ܢܲܦܫܹܗ ܕܠܵܐ ܚܘܼܣܪܵܢܵܐ܁>
    text <܃ܬܲܡ̇ܢ ܫܵܠܡܵܐ ܗܵܝ̇ ܕܲܟܼܬܼܝܼܒܼܵܐ ܕܨܲܠܡܵܐ ܗ̄ܘ̣ ܐܢܵܫܑܵܐ>
    text <ܕܡܸܬܼܒܲܕܲܩ ܒܹܗ ܨܠܸܡ ܐܝܼܬܼܘܼܬܼܵܐ ܠܥܹܝܢ ܟܠ ܒܸܪ̈ܝܵܢ܁>
    text <ܬܲܡ̇ܢ ܗ̄ܘ̤ܵܐ ܡܵܪܵܐ ܠܒܼܠܵ[܁܁܁] ܒܗܘܿܢ ܒܥܩ̈ܕܹܐ܃>
  block
    text <ܕܡܲܡܠܸܟ ܥܲܠ ܟܠ ܘܡܸܫܬܲ ܥܒܲܕܼ ܟܠ ܬܚܬ ܫܘܼܠܛܵܢܹܗ܁>
    text <܃ܬܡ̇ܢ ܒܵܗܬܝܼܢ ܫܐܕ̈ܐ ܕܐܲܩܠܝܼܘ ܥܠ ܡܵܪܘܿܬܹܗ>
    text <ܘܠ̇ܝܦܝܼܢ ܒܘܪܟܐ ܘܲܡܩܲܕܫܝܼܢ ܠܹܗ ܟܲܕ ܠܵܐ ܨܵܒܼܝܼܢ܁>
    text <܃ܬܡ̇ܢ ܒܲܛܠܝܼܢ ܣܸܕ̈ܩܹܐ ܦܠܝܼ̈ܓܹܐ ܕܗܲܪ̈ܵܛܝܼܩܹܐ>
    text <ܕܠܵܐ ܬܘܼܒܼ ܡܩܵܘܝܼܢ ܒܚܫܘܫܘܬܐ ܕܠܵܐ ܝܼܕܥܬܵܐ܁>
    text <ܬܡܢ ܫܵܠܹܐ ܩܪܵܒܵܐ ܕܥܲܬܼܕܘ ܠܘܩܒܲܠ ܟܲܣܝܵܐ܁>
    text <ܘܬܿܡ̇ܢ ܢܵܐܹ̇ܚ ܩܸܐܪܣܵܐ ܕܲܣܕܲܪܘ ܠܘܼܩܒܲܠ ܓܲܠܝܵܐ܁>
    text <ܬܵܡ̇ܢ ܡܵܘܕܹܝܢ ܒܬܼܪ̈ܬܝܼܢ ܕܡܘ̈ܢ ܫܪܝܼܪ̈ܬܼܵܐ܁>
    text <܃ܕܡܘܼܬܼܵܐ ܕܥܒܼܕܵܐ ܘܕܲܥܵܒܼܘܿܕܼܵܐ ܚܲܕ ܦܲܪܨܘܿܦܵܐ>
    text <ܚܲܕ ܦܲܪܨܘܼܦܵܐ ܬܵܡ̇ܢ ܡܵܘܕܝܢ ܛܠ ܠܸܫܵܢܝܼ̈ܢ܁>
    text <܃ܘܚܲܕ ܩܘܼܕܼܵܫܵܐ ܬܵܢܹ̇ܝܢ ܟܠܫܵܥ ܠܡܸܠܬܐ ܘܦܲܓܼܪܵܐ>
    text <ܠܦܲܓܼܪܵܐ ܘܡܸܠܬܐ ܣܓܲܪܝܼܢ ܟܠܫܵܥ ܒܲܚܕܼܵܐ ܐܫܘܝܘܼ܁>
    text <܃ܟܲܕ ܡܸܣܬܲܟܠܝܼܢ ܕܲܬܼܪܹܝܢ ܗܵܘܹ̇ܝܢ ܘܚܲܕ ܡܸܬܼܟܲܪ̈ܙܝܼܢ>
    text <ܬܗܪܵܐ ܪܲܒܿܐ ܚܵܙܝܹ̇ܿܢ ܬܲܡ̇ܢ ܒܝܲܕ ܣܓܼܕܲܬܼܗܘܿܢ܁>
    text <܃ܕܥܲܡ ܥܵܒ̣ܿܘܕܼܵܐ ܡܩܲܒܸܿܠ ܥܒܼܝܕܼܵܐ ܣܸܓܼܕܼܬܼ ܚܘܼܒܵܐ>
    text <ܠܬܲܗܪܵܐ ܫܲܘܝܵܐ ܘܲܙܥܘܿܪ ܗܵܘܢܵܐ ܕܢܸܬܿܕܡܪܒܵܗ̇܁>
    text <܃ܕܐܲܝܟܲܢ ܣܵܓܼܕܵܐ ܒܪ̈ܝܼܬܼܵܐ ܗ̣ܝ ܠܵܗ̇ ܒܗܲܝܟܲܠ ܦܲܓܼܪܵܐ>
    text <ܡܲܢ̣ܘ ܡܸܫܟܲܚ ܕܢܸܬܼܒܲܩܹܐ ܒܵܗ̇ ܚܲܬܝܼܬܼܵܐܝܼܬܼ܁>
    text <܃ܘܡܲܢ̣ܘܼ ܕܲܡܨܹܐ ܕܢܹܐܡܲܪ ܕܲܟܼܡܵܐ ܗ̄ܝ̣ ܘܡܵܢܵܐ ܗ̄ܘ̣ ܚܲܝܠܵܗ̇>
    text <܃ܚܹܝܠ ܐܝܼܬܘܼܬܼܵܐ ܣܵܦܸܩ ܒܠܚܘܕ ܕܢܹܐܡܲܪ ܕܟܼܡܵܐ ܗܝ̣>
    text <ܘܗܘ̤ ܝܕܥ ܠܵܗ̇ ܕܐܝܟܵܐ ܣܲܥܪܵܗ̇ ܐܘܼܡܵܢܐܝܼܬܼ܁>
    text <܃ܐܘܡܢܘܬܐ ܗ̣ܝ ܕܝܠܗ ܗܕܐ ܐܘܡܢܘܬܐ>
    text <ܕܗܘ̇ ܐܘܼܡܵܢܵܐ ܕܒܼܪܵܐ ܕܒܼܪܵܐ ܒܪܝܼܬܼܵܐ ܡ̣ܢ ܠܵܐ ܡܸܕܡ܁>
    text <܃ܐܘܡܵܢܵܐܝܼܬ ܪܲܟܸܒ ܥܲܒܼܕܹܗ ܐܲܝܟ ܬܲܪܥܝܼܬܹܗ>
    text <ܘܛܵܟ ܡ̣ܢ ܥܵܠܡ ܣܝܼܡܵܐ ܗܘܼܬܼ ܠܵܗ̇ ܘܐܲܝܟ̣ܢ ܣܲܥܪܵܗ̇܁>
    text <܃ܒܚܪܬܐ ܣܲܥܪܵܗ̇ ܟܕ ܝܕܥ ܠܵܗ̇ ܡ̣ܢ ܫܘܼܪܵܝܵܐ>
    text <ܘܚܲܙܝܵܐ ܗܘ̤ܵܬ ܠܹܗ ܟܲܕ ܠܵܐ ܬܸܗܘܸܐ ܐܲܝܟ ܗܵܝ̇ ܕܲܗܘ̤ܵܬܼ܁>
    text <܃ܒܫܘܼܠܵܡ ܙܲܒܼܢܹ̈ܐ [܁܁܁] ܨܒܼܝܵܢܹܗ ܓܡܝܼܪ ܒܐܝܼܬܼܘܼܬܹܗ>
    text <ܘܐܲܫܦܲܠ ܚܘܼܒܹܿܗ ܥܲܠ ܟܠ ܘܲܒܼܟ̣ܠ ܥܲܬܿܝܼܪܵܐܝܼܬܼ܁>
    text <܃ܥܘܼܬܼܪܵܐ ܪܲܒܵܐ ܕܐܲܠܵܗܘܼܬܹܗ ܓܠ̣ܐ ܠܥܒܼܕܘ̈ܗܝ>
    text <ܘܐܲܩܝܼܡ ܐ̄ܢܵܫܵܐ ܕܢܸܗܘܹܐ ܡܦܲܪܢܸܣ ܕܝܼܠܹܗ ܒܕܼܝܼܠܹܗ܁>
    text <܃ܚܲܕ ܫܲܠܝܼܛܵܐ ܓܒ̣ܵܐ ܡ̣ܢ ܐ̄ܢܵܫܵܐ ܐܲܝܟ ܨܒܼܝܵܢܹܗ>
    text <ܘܛܲܒܼܥܹܗ ܒܲܫܡܹܗ ܘܝܲܗ̣̄ܒ ܠܹܗ ܕܲܪܓܼܵܐ ܕܢܲܡܠܸܟ܁>
    text <܃ܘܲܢܕܘܢ ܒܕܘܼܟܲܬ ܚܘܼܒܹܗ ܩܵܪܝܗܝ ܘܐܩܝܡܹܗ ܩܕܡ ܬܘܩܵܢܵܘܗܝ>
    text <ܕܢܸܗܘܹܐ ܡܡܲܠܐ ܕܘܼܟܲܬ ܝܵܬܹܗ ܕܠܵܐ ܡܸܬܼܚܲܙܝܵܐ܁>
    text <܃ܕܘܼܟܲܬܼ ܐܝܼܬܝܵܐ ܡܡܲܠܹܐ ܬܡ̇ܢ ܠܥܝܼܪܹ̈ܐ ܘܐ̄ܢܵܫ̈ܐ>
    text <܃ܘܒܚܙܬ̣ ܦܲܓܼܪܹܗ ܢܲܚܵܐ ܚܙܬܐ ܘܫܠܝܐ ܒܥܵܬܼܵܐ>
    text <܃ܗܵܕܵܐ ܗ̣ܝ ܥܸܠܬܐ ܕܪܒܘܬ ܕܲܪܓܹܗ ܘܲܕܫܘܼܠܛܵܢܹܗ>
    text <ܕܢܗܘܐ ܡܲܟܼܪܸܙ ܚܝܠ ܟܲܣܝܘܼܬܼܵܐ ܒܝܲܕ ܓܲܠܝܘܼܬܼܵܐ܁>
    text <܃ܬܪܬܝܢ ܥܠܠ̈ܢ ܟܣܝ̈ܢ ܒܲܫܡܹܗ ܘܛܵܒܼ ܝܩܝܼܪ̈ܲܢ>
    text <܃ܚܕܵܐ ܕܐܝܼܬܘܼܬܼܵܐ ܘܚܕܵܐ ܕܚܘܒܐ ܕܠܘܬ ܟܠܐ>
    text <܃ܠܵܐ ܡܨܝܵܐ ܗܘܼܬܼ ܕܢܸܚܙܘܢ ܥܒܼܝܼܪ̈ܐ ܠܐܝܼܬܝܵܐ ܓܢܝܼܙܵܐ>
    text <ܘܒܲܝܐ ܐܢܘܢ ܒܚܙܬܼ ܦܲܓܼܪܹܗ ܕܠܵܐ ܢܸܫܬܲܚܩܘܢ܁>
    text <܃ܓܠܝܙܝܼܢ ܗܘܘܿ ܬܘܼܒܼ ܡ̣ܢ ܚܘܼܠܛܵܢܵܐ ܐܲܠܵܗܵܝܵܐ>
    text <ܘܲܥܒܼܕ ܦܘܼܣܵܐ ܕܠܵܐ ܡܸܬܼܡܲܠܲܠ ܘܵܫܬܸܦ ܘܫܘܬܦ ܐܸܢܘܿܢ܁>
    text <܃ܪܲܒܵܐ ܗܝ̣ ܣܲܓܝܼ ܘܠܵܐ ܡܸܬܕܲܪܟܿܐ ܥܸܠܲܬܼ ܚܲܝܹ̈ܢ>
    text <ܘܲܟܼܡܵܐ ܕܢܹܐܡܲܪ ܚܲܣܝܼܪܝܼܢܢ ܕܢܹܐܡܲܪܕܲܡܵܐ ܗ̄ܝ̣>
  block
    text <܃ܫܡܲܝܵܐ ܘܐܲܪܥܵܐ ܐܸܢܗܘ̤ ܕܢܗܘܘܿܢ ܦܲܘܼܡܹ̈ܐ ܚܠܵܦܲܝܢ>
    text <ܠܵܐ ܡܨܝܢ ܣܦܵܩ̇ܝܼܢ ܕܢܸܫܬܲ ܥܘܼܢܵܗ̇ ܐܲܟܼܡܵܐ ܕܐܝܼܬܹܝܗ̇܁>
    text <܃ܘܟܲܕ ܛܵܒܼ ܪܲܒܵܐ ܘܠܵܐ ܡܸܬܿܕܲܪܟܿܐ ܡ̣ܢ ܟܠ ܒܸܪ̈ܝܵܢ>
    text <ܒܢܲܝ̈ ܚܸܪ̈ܚܹܵܐ ܐܵܦ ܠܵܐ ܕܐܝܼܬܹܝܗ̇ ܡܸܕܹܡ ܚܲܫܒܿܘܼܗ̇܁>
    text <܃ܥܵܘܠܵܐ ܥܠܲܝܟܿܘܿܢ ܗܲܪ̈ܛܝܼܩܹܐ ܟܡܵܐ ܐܲܥܘܠܬܿܘܿܢ>
    text <ܕܲܛܠܲܡܬܿܘܼܢܲܝܗܝ ܠܛܒܐ ܕܠܵܐ ܐܝܼܬܼ ܦܸܚܡܵܐ ܠܚܘܼܒܹܗ܁>
    text <܃ܐܵܪܵܐ ܟܬܼܝܼ̈ܫܹܐ ܕܠܐ ܡܸܬܼܪܲܚܝܢ ܡ̣ܢ ܚܸܪ̈ܝܵܢܹܐ>
    text <ܠܡ̇ܢ ܣܵܬ̇ܪܝܼܢ ܐܢ̄ܬܿܘܿܢ ܪܵܘܡܵܐ ܪܲܒܿܐ ܕܒܸܢܝܵܢ ܩܘܼܫܬܿܐ܁>
    text <܃ܐܵܪܵܐ ܢܟܼܝܼ̈ܠܹܐ ܕܲܢܟܼܝܼܠܝܼܢ ܛܵܒ̣ ܐܵܦ ܡ̣ܢ ܒܝܼܫܹ̈ܐ>
    text <ܡ̇ܢ ܣܵܕܼܩܝܼܢ ܐܢ̄ܬܿܘܿܢ ܐܵܘܝܘܼܬܼ ܐ̄ܢܵܫ̈ܐ ܘܐܲܠܵܗܘܼܬܼܵܐ܁>
    text <܃ܐܲܠܵܗܘܼܬܼܵܐ ܨܒܼܬ̤ ܕܲܬܼܝܲܩܲܪ ܐ̄ܢܵܫܵܐ ܒܕܼܝܼܠܹܗ>
    text <ܠܟܼܘܿܢ ܡ̇ܢ ܒܝܪܫܵܐ ܕܲܗܘ̤ܵܘ ܐ̄ܢܵܫ̈ܐ ܒܢܝ̈ ܐܲܠܵܗܵܐ܁>
    text <܃ܐܝܼܬܼܝܵܐ ܫܘܼܬܿܦ ܠܲܥܒܼܕ ܐܝܼܕܼܵܘ̈ܗܝ ܒܪܲܒܿܘܼܬܼ ܕܲܪܓܹܗ>
    text <ܠܟܼܘܿܢ ܡ̇ܢ ܥܛܠܵܐ ܠܡܸܫܬܵܘܬܵܦܘܼ ܒܛܲܝܒܿܘܼ ܡܲܓܿܢ܁>
    text <܃ܦܘܼܫܘ ܚܸܪ̈ܚܵܐ ܡ̣ܢ ܬܲܟܼܬܿܘܼܫܵܐ ܕܠܘܼܩܒܲܠ ܗܵܕܹܐ>
    text <ܘܚܘܼܪܘ ܘܐܸܬܼܒܩܵܘ ܕܥܝܼܪܹ̈ܐ ܘܐܢܫ̈ܐ ܒܵܗ̇ ܬܲܗܝܼܪܝܼܢ܁>
    text <܃ܚܙ̣ܘ ܪ̈ܒܘܬܐ ܕܫܡܝ̈ܬܐ ܕܲܢܩܲܠܣܝܼܢ ܠܵܗ̇>
    text <ܘܠܵܐ ܫܠܝܼܘ ܡ̣ܢ ܡܬܘܼܡ ܠܲܡܫܲܒܵܚܘܼ ܕܲܟܼܡܵܐ ܫܒܚܵܐ܁>
    text <܃ܫܲܦܝܼܪ ܬܲܩܢܲܬ̤ ܕܲܗܘ̤ܵܘ ܐ̄ܢܵܫ̈ܐ ܐܲܠܵܗܵܝܹ̈ܐ>
    text <ܘܠܵܐ ܐ̄ܢܵܫ ܣܵܦܸܩ̇ ܕܢܸܦܪ ܘܲܥ ܛܲܝܒܿܘܼ ܠܡܬܩܢܢܗ̇܁>
    text <܃ܫܲܦܝܼܪ ܐܲܡܸܠܟ ܟܝܵܢܵܐ ܥܒܼܝܼܵܕܼܵܐ ܥܲܡ ܥܵܒܼܘܿܕܼܵܐ>
    text <ܘܠܲܝܬܿ ܒܲܥܒܼܝܼ̈ܕܐ ܕܲܡܨܹܐ ܕܢܸܥܕܘܿܠ ܕܥܲܠ ܡ̇ܢ ܗܵܟܲܢ܁>
    text <܃ܠܵܐ ܟܹܝܬܼ ܬܸܥܕܘܿܠ ܗܲܪܣܝܘܛܵܐ ܚܲܣܝܼܪ ܗܵܘܢܵܐ>
    text <ܠܗܵܝ̇ ܝܼܕܲܥܬܐ ܕܫܲܦܝܼܪ ܥܸܒܼܕܲܬ̤ ܟܠܡܵܐ ܕܥܸܒܼܕܲܬ̤܁>
    text <܃ܬܵܐ ܐܸܢ ܨܵܒܹܝܬ̇ ܩܲܠܸܣ ܘܐܵܘܪܸܒܼ ܥܲܡ ܟܠ ܒܸܪ̈ܝܵܢ>
    text <ܠܗܵܘ̇ ܐܘܼܡܵܢܵܐ ܕܫܵܘܬܦ ܥܡܠܗ ܥܲܡ ܪܲܒܿܘܼܬܹܗ܀>
text <ܥܲܠ ܡܸܣܟܹܿܢܘܼܬܼܵܐ>
  block
    text <ܥܲܠ ܡܸܣܟܹܿܢܘܼܬܼܵܐ>
  block
    text <ܡܐܡܪܐ ܬܠܬܥܣܝܪܐ>
    text <ܥܲܠ ܡܸܣܟܹܿܢܘܼܬܼܵܐ ܘܠܵܚܹ̇ܡ ܠܒܼܵܥܘܼܬܼܵܐ>
  block
    text <܃ܡܸܣܟܹܿܝܢ ܙܲܒܼܢܵܐ ܕܐܸܣܬܲܩܒܲܠ ܠܝܼ ܒܝܲܕܼ ܬܵܘܬܵܒܼܘܼܬܼܝ>
    text <ܘܲܡܙܲܠܗܲܙ ܒܹܗ ܩܸܢܝܵܢ ܚܲܝܹ̈ܐ ܪ̈ܘܼܚܵܢܵܝܹܐ ܀>
    text <܃ܒܝܼܫ ܕܘܼܒܵܪܵܐ ܕܐܸܬܼܟܲܝܲܢ ܠܝܼ ܒܹܝܬܼ ܐܲܪ̈ܥܵܢܹܐ>
    text <ܘܲܥܣܸܩ ܣܲܓܿܝܼ ܠܐܲܝܢܵܐ ܕܨܵܒܹܿܐ ܠܡܸܚܵܐ ܫܲܦܝܼܪ ܀>
    text <܃ܡܕܼܵܘܲܕܼ ܥܘܼܡܪܵܐ ܕܫܲܒܲܬܼ ܝܵܘܡܲܝ̈ ܡ̣ܢ ܟܠ ܝܵܘܡܝܼ̈ܢ>
    text <ܘܠܲܝܬܿ ܒܹܗ ܛܲܟܼܣܵܐ ܕܕܼܵܡܹ̇ܐ ܩܲܢ̈ܝܲܝ ܡܸܠܬܼܵܐ ܀>
    text <܃ܥܲܡܘܼܛ ܢܘܼܗܪܵܐ ܕܦܵܪܘܿܫܘܼܬܼܵܐ ܢܘܼܗܪܵܐ ܕܲܬܼܪܹܝܢ>
    text <ܘܠܲܝܬܿ ܕܲܡܡܲܕܸܿܟ ܠܲܕܼܦܲܟܿܝܼܗܝܼܢ ܒܡܸܠܲܬܼ ܩܘܼܫܬܵܐ ܀>
    text <܃ܡܚܝܼܠ ܒܸܢܝܵܢܵܐ ܕܗܲܝܡܵܢܘܼܬܼܵܐ ܛܥܝܼܢܲܬܼ ܟܠܵܐ>
    text <ܘܠܵܐ ܐ̄ܢܵܫ ܡܲܠܸܦ ܠܡܸܒܼܢܵܐ ܫܲܦܝܼܪ ܕܲܟܼܝܘܼܬܼ ܢܲܦܫܹܗ ܀>
    text <܃ܩܲܪܝܼܪ ܚܘܼܒܵܐ ܕܚܲܡܝܼܡ ܪܸܬܼܚܹܗ ܛܵܒܼ ܡ̣ܢ ܢܘܼܪܵܐ>
    text <ܘܪܵܬܲܚ ܟܠܢܵܫ ܒܪܘܼܓܼܙܵܐ ܩܲܫܝܵܐ ܠܘܼܩܒܲܠ ܚܲܒܼܪܹܗ ܀>
    text <܃ܡܚܝܼܠ ܣܘܼܟܵܝܵܐ ܣܲܒܼܪܵܐ ܕܐܲܚܝܼܕܼ ܬܪܲܥ ܡܲܠܟܿܘܼܬܼܵܐ>
    text <ܘܲܚܠܝܼܡ ܦܲܓܼܪܵܐ ܒܙܵܘ̈ܥܲܝ ܢܲܦܫܵܐ ܒܪܸܓܲܬܼ ܐܲܪܥܵܐ ܀>
    text <܃ܫܝܼܛܝܼܢ ܘܲܒܼܣܹܝܢ ܚܲܝܹ̈ܐ ܘܣܸܦܪܹ̈ܐ ܡܚܲܟܿܡܲܝ̈ ܐ̄ܢܵܫܵܐ>
    text <ܘܒܲܛܝܼܠ ܪܲܗܛܵܐ ܕܦܵܪܘܿܫܘܼܬܼܵܐ ܘܕܲܟܼܬܼܝܼ̈ܒܼܵܬܼܵܐ ܀>
    text <܃ܐܲܝܟ ܠܵܐ ܡܸܕܸܿܡ ܚܫܝܼܒܼ ܥܸܢܝܵܢܵܐ ܕܪ̈ܘܼܚܵܢܝܵܬܼܵܐ>
    text <ܘܗܵܪܹܓܼ ܟܠܢܵܫ ܒܐܲܪ̈ܥܵܢܵܝܵܬܼܵܐ ܕܠܵܐ ܣܲܒܼܥܘܼܬܼܵܐ ܀>
    text <܃ܒܨܝܼܪ ܕܘܼܒܵܪܵܐ ܕܩܲܕܿܝܼܫܘܼܬܼܵܐ ܡ̇ܐܢܵܐ ܕܲܟܼܝܵܐ>
    text <ܘܲܪܚܝܼܡ ܦܸܗܝܵܐ ܕܙܲܠܝܼܠܘܼܬܼܵܐ ܣܝܵܢܵܐ ܣܲܪܝܵܐ ܀>
    text <܃ܒܠܝܼܠ ܙܘܼܘܵܓܼܵܐ ܕܛܲܟܼܣܵܐ ܬܲܩܢܵܐ ܕܒܼܵܪܘܿܝܘܼܬܼܵܐ>
    text <ܘܪܵܗܹ̇ܛ ܟܠܢܵܫ ܒܐܘܼܪܚܵܐ ܫܟܼܝܼܪܬܵܐ ܕܓܼܝܵܪܘܼܬܼܵܐ ܀>
    text <܃ܕܲܓܵܠܘܼܬܼܵܐ ܘܩܸܛܠܵܐ ܘܓܼܵܘܪܵܐ ܣܓܼܝܼܘ ܥܲܠ ܐܲܪܥܵܐ>
    text <ܘܲܛ̣ܠܸܦܘ ܘܐܵܦܝܼܘ ܦܹܐܪܹ̈ܐ ܕܚܘܼܒܵܐ ܡ̣ܢ ܐ̄ܢܵܫܘܼܬܼܵܐ ܀>
    text <܃ܚܲܪ̈ܫܹܐ ܘܩܸܨܡܹ̈ܐ ܘܢܸܚܫܹ̈ܐ ܘܪ̈ܝܼܩܹܐ ܥ̣ܫܸܢܘ ܒܲܒܼܪܝܼܬܼܵܐ>
    text <ܘܪܲܕܼܦܘܼܗܝ ܠܩܘܼܫܬܵܐ ܕܠܵܐ ܢܸܫܬܲܠܲܛ ܒܲܒܼܢܲܝ̈ܢܵܫܵܐ ܀>
    text <܃ܡܬܼܝܼܚ ܫܘܼܠܛܵܢܵܐ ܕܫܹܐܕܹ̈ܐ ܩܫܲܝ̈ܵܐ ܒܣܘܼܥܪ̈ܵܢܲܝܗܘܿܢ>
    text <ܘܟܲܕܼܢܘܼܗܝ ܠܥܵܠܡܵܐ ܒܢܝܼܪܵܐ ܩܲܫܝܵܐ ܕܓܼܘܼܕܵܦܲܝ̈ܗܘܿܢ ܀>
  block
    text <܃ܙܥ݂ܲܪ ܠܹܗ ܓܲܒܵܐ ܕܲܡܫܲܡܫܵܢܹ̈ܐ ܕܙܲܕܲܝܼܩܘܼܬܼܵܐ>
    text <ܘܐܲܡܝܼܢ ܟܠܢܵܫ ܦܵܠܲܚ ܐܲܪܥܵܐ ܕܠܵܐ ܩܘܼܛܵܥܵܐ ܀>
    text <܃ܕܲܠܝܼܠܝܼܢ ܛܵܒܼ ܪ̈ܵܚܡܲܝ ܗܸܪܓܵܐ ܕܪ̈ܘܼܚܵܢܝܵܬܼܵܐ>
    text <ܘܠܲܝܬܿ ܡܸܢܝܵܢܵܐ ܠܪ̈ܵܚܡܲܝ ܚܘܼܒܵܐ ܕܐܲܪ̈ܥܵܢܝܵܬܼܵܐ ܀>
    text <܃ܒܐܲܪ̈ܥܵܢܝܵܬܼܵܐ ܥܢܹܝܢ ܐܲܪ̈ܥܵܢܹܐ ܠܹܠܲܝ ܐܝܼܡܵܡ>
    text <ܘܠܵܐ ܣܦܲܩ ܗܵܘܢܵܐ ܠܡܸܬܼܠܵܐ ܚܝܵܪܹܗ ܠܐܲܦܲܝ̈ ܪܵܘܡ̇ܐ ܀>
    text <܃ܕܲܠܬܲܚܬܿ ܒܵܥܹ̈ܝܢ ܙܡܝܼܢܹ̈ܐ ܕܲܩܪܹܝܢ ܠܡܲܠܟܿܘܼܬܼ ܪܵܘܡ̇ܐ>
    text <ܘܗܵܪܟܵܐ ܪܓܼܝܼܓܼܝܼܢ ܠܲܡܩܵܘܵܝܘܼ ܒܥܘܼܡܪܵܐ ܕܐܲܪܥܵܐ ܀>
    text <܃ܡ̇ܝܘܿܬܼܘܼܬܼܵܐ ܐܸܣܪܲܬ̤ ܐܸܢܘܿܢ ܒܚܲܒܼܠܹ̈ܐ ܕܚܲܫܹ̈ܐ>
    text <ܘܗܲܢܝܼ ܠܟܼܠܢܵܫ ܒܹܝܬܼ ܐܲܣܝܼܪܹ̈ܐ ܕܡ̇ܝܘܿܬܼܘܼܬܼܵܐ ܀>
    text <܃ܠܵܐ ܐ̄ܢܵܫ ܡܲܪܓܸܿܫ ܒܩܲܫܝܘܼܬܼ ܙܲܝܢܵܐ ܕܚܵܫܘܿܫܘܼܬܼܵܐ>
    text <ܘܠܲܝܬܿ ܕܲܡܣܲܟܸܿܐ ܠܡܸܬܼܦܲܠܵܛܘܼ ܡ̣ܢ ܩܲܫܝܘܼܬܹܗ ܀>
    text <܃ܒܥܘܼܡܪܵܐ ܫܚܝܼܩܵܐ ܕܲܡܠܹܐ ܩܸܢܛܵܐ ܪܓܼܝܼܓܼܝܼܢ ܠܲܡܦܵܫ>
    text <ܘܠܵܐ ܡܸܬܼܝܲܐܒܼܝܼܢ ܠܗܵܘ̇ ܬܘܼܩܵܢܵܐ ܕܠܵܐ ܡܸܬܼܚܲܒܿܠ ܀>
    text <܃ܩܸܢܝܵܢ ܙܲܒܼܢܵܐ ܡܝܲܩܲܪ ܘܲܪܚܝܼܡ ܥܲܠ ܚܲܝܲܝ̈ܗܘܿܢ>
    text <ܐܲܝܟ ܠܵܐ ܫܲܪܝܼܪ ܚܫܝܼܒܼ ܒܘܼܣܵܡܵܐ ܕܚܲܝܹ̈ܐ ܡܠܝܼܟܹ̈ܐ ܀>
    text <܃ܠܲܝܬܿ ܕܲܡܣܲܟܸܿܐ ܠܗܵܘ̇ ܣܘܼܟܵܝܵܐ ܕܲܡܠܸܐ ܛܘܼܒܹ̈ܐ>
    text <ܘܐܸܢ ܠܵܐ ܕܡܸܠܹ̈ܐ ܗܘ̤ ܐܵܡܲ݁ܪ ܠܹܗ ܘܠܵܘ ܣܘܼܥܪ̈ܵܢܹܐ ܀>
    text <܃ܒܡܸܠܹ̈ܐ ܡܬܲܢܹܝܢ ܟܠ ܛܵܒܼܵܬܼ̈ܐ ܕܠܵܐ ܡܵܬܼܡܲܠ̈ܠܢ>
    text <ܘܟܲܕܼ ܫܲܪܝܼܪ̈ܵܢ ܠܵܐ ܫܲܪܝܼܪ̈ܵܢ ܠܪܸ̈ܥܝܵܢܲܝܗܘܿܢ ܀>
    text <܃ܐܲܝܟ ܬܲܫܥܝܼܬܼܵܐ ܚܫܝܼܒܼ ܣܘܼܥܪܵܢܵܐ ܕܥܵܠܡܵܐ ܕܲܥܬܼܝܼܕܼ>
    text <ܘܕܵܚܹ̇ܠ ܟܠܢܵܫ ܟܲܕܼ ܠܵܐ ܕܵܚܹ̇ܠ ܫܲܪܝܼܪܵܐܝܼܬܼ ܀>
    text <܃ܠܵܐ ܫܲܪܝܼܪ̈ܵܢ ܫܲܪܝܼܪ̈ܵܬܼܵܐ ܠܠܵܐ ܫܲܪܝܼܪܹ̈ܐ>
    text <ܘܕܲܓܵܠܵܐܝܼܬܼ ܡܚܵܘܹܝܢ ܒܘܼܫܬܵܐ ܒܣܘܼܥܪ̈ܵܢܲܝܗܘܿܢ ܀>
    text <܃ܐܸܣܟܹܿܝܡ ܚܘܼܒܵܐ ܕܪܸܚܡܲܬܼ ܩܘܼܫܬܵܐ ܥܲܠ ܗܲܕܵܡܹ̈ܐ>
    text <ܘܙܵܘܥܲܝ̈ ܢܲܦܫܵܐ ܓܠܹܝܢ ܘܲܡܦܲܣܹܝܢ ܒܠܵܐ ܕܲܟܼܝܘܼܬܼܵܐ ܀>
    text <܃ܦܲܓܼܪܵܐ ܡܨܲܒܿܬܼܵܐ ܐܲܝܟ ܐܝܼܠܵܢܵܐ ܕܵܛܥܝܼܢ ܦܹܐܪܹ̈ܐ>
    text <ܘܲܒܼܪܸܥܝܵܢܵܐ ܠܲܝܬܿ ܒܹܗ ܣܓܼܘܼܠܵܐ ܕܐܲܡܝܼܢܘܼܬܼܵܐ ܀>
    text <܃ܒܛܲܪ̈ܦܹܐ ܡܗܲܒܹܿܒ̣ ܟܲܪܡܹܗ ܕܚܲܒܿܝܼܒܼܝ ܐܲܝܟ ܟܲܫܪܵܐ>
    text <ܘܲܒܼܓܼܵܘ ܣܵܘܟܵܘ̈ܗܝ ܟܣܹܝܢ ܚܲܪ̈ܘܼܒܹܐ ܕܠܵܐ ܡܸܬܼܐܲܟܼܠܝܼܢ ܀>
    text <ܠܣܲܬܼܘܵܐ ܕܵܡܹ̇ܐ ܙܲܒܼܢܵܐ ܕܲܡ̣ܛܵܢܝ ܥܲܡ ܐܲܪ̈ܥܵܢܹܐ܃>
  block
    text <ܘܐܲܝܟ ܐܝܼܠܵܢܹ̈ܐ ܓܠܝܼܙܝܼܢ ܐ̄ܢܵܫܵܐ ܡ̣ܢ ܛܵܒܼܵܬܹ̈ܐ ܀>
    text <܃ܥܲܪܝܵܐ ܕܥܵܘ̣ܠܵܐ ܐܸܚܲܕܼ ܒܐܲܪܥܵܐ ܕܲܡܠܝܼܠܘܼܬܼܵܐ>
    text <ܘܦܵܫ̣ܘ ܦܲܠܵܚܹ̈ܐ ܡ̣ܢ ܦܘܼܠܚܵܢܵܐ ܕܫܲܦܝܼܪ̈ܵܬܼܵܐ ܀>
    text <܃ܬܲܠܓܵܐ ܕܪܘܼܫܥܵܐ ܢܚܸ݂ܬܼ ܥܲܠ ܙܵܘܥܹ̈ܐ ܐܲܝܟ ܕܥܲܠ ܛܘܼܪܹ̈ܐ>
    text <ܘܲܟܼܠܵܗ̣̇ ܠܐܘܼܪܚܵܐ ܘܠܲܝܬܿ ܕܡܗܲܠܸܟ ܨܹܝܕܼ ܟܹܐܢܘܼܬܼܵܐ ܀>
    text <܃ܪܸܚܡܲܬܼ ܟܸܣܦܵܐ ܚܒ݂ܲܛܼܵܗ̇ ܠܢܲܦܫܵܐ ܒܲܕܼܡܘܼܬܼ ܒܲܪܕܵܐ>
    text <ܘܲܢܬ݂ܲܪܘ ܛܲܪ̈ܦܹܐ ܕܗܲܝܡܵܢܘܼܬܼܵܐ ܡ̣ܢ ܪܸܥܝܵܢܵܐ ܀>
    text <܃ܐܲܝܟ ܥܲܠܥܵܠܵܐ ܢܫܲܒܼ݂ ܣܲܢ̈ܝܵܬܼܵܐ ܒܚܲܡܵܐ ܕܗܵܘܢܵܐ>
    text <ܘܙܵܥ ܘܐܸܬܼܒܲܠܗܝܼ ܩܹܘܒܲܪܢܹܝܛܵܐ ܝܲܨܪܵܐ ܡܗܝܼܪܵܐ ܀>
    text <܃ܡܲܫܒܼܵܐ ܩܲܫܝܵܐ ܕܲܪ̈ܓܼܝܼܠܼܵܬܼܵܐ ܢܩ݂ܲܫ ܒܲܒܼܪܝܼܬܼܵܐ>
    text <ܘܡ̇ܛ̣ܘ ܚܘܼܫܵܒܹ̈ܐ ܕܠܵܐ ܒܢ̣ܵܘ ܫܲܦܝܼܪ ܒܸܢܝܵܢ ܚܘܼܒܵܐ ܀>
    text <܃ܥܵܠܘܿܒܼܘܼܬܼܵܐ ܫܓܲܪܬܼܵܗ̇ ܠܐܲܪܥܵܐ ܒܠܵܐ ܫܲܘܝܘܼܬܼܵܐ>
    text <ܘܲܚܡ̣ܵܐ ܫܲܝܼܢܵܐ ܘܝܼܒܸܫܘ̣ ܪ̈ܲܚܡܹܐ ܘܓܼܵܙ ܚܵܘܣܵܢܵܐ ܀>
    text <܃ܪܸܚܡܲܬܼ ܩܘܼܫܬܵܐ ܥܸܠܲܬ̤ ܚܸܠܕܲܬ̤ ܒܓܼܵܘ ܚܘܼܫܵܒܹ̈ܐ>
    text <ܘܐܲܝܟ ܨܲܪܨܘܼܪܵܐ ܡܚܵܬ̤ ܘܐܵܘܒܸܿܫܬܹܗ ܠܥܸܩܵܪ ܢܲܦܫܵܐ ܀>
    text <܃ܚܘܼܬܼܪܵܐ ܛܪܘܼܢܵܐ ܡ̣ܪܲܕܼ ܒܲܫܩܝܼܦܵܐ ܕܪܵܡܘܼܬܼ ܪܘܼܚܵܐ>
    text <ܘܫܲܪܝܼ ܡܲܩܪܸܒܼ ܠܘܼܩܒܲܠ ܣܸܕܼܪܹ̈ܐ ܕܡܲܟܿܝܼܟܼܘܼܬܼܵܐ ܀>
    text <܃ܚܣܵܡܵܐ ܓܵܪܣܵܐ ܟܡܝܼܢ ܒܐܘܼܪ̈ܚܵܬܼܵܐ ܩܕܼܵܡ ܚܵܙܘܼܩܹ̈ܐ>
    text <ܘܢܲܟܼܬܹܿܗ ܠܥܵܠܡܵܐ ܒܢܝܼܒܹ̈ܐ ܩܫܲܝܵ̈ܐ ܕܡܲܪܝܼܪܘܼܬܹܗ ܀>
    text <܃ܘܐܲܝܟ ܡ̇ܫܘܿܛܵܐ ܪܚ݂ܸܫ ܩܘܼܛܵܥܵܐ ܒܪܸܥܝܵܢ ܐ̄ܢܵܫܵܐ>
    text <ܘܐܸܟܲܠ̣ ܦܹܐܪܹ̈ܐ ܘܐܲܬܲܪ ܛܲܪ̈ܦܹܐ ܘܦܵܫ̣ ܥܸܩܵܪܵܐ ܀>
    text <܃ܐܲܝܟ ܥܸܩܵܪܵܐ ܦܵܫ̣ ܪܸܥܝܵܢܵܐ ܕܠܵܐ ܕܘܼܒܵܪܹ̈ܐ>
    text <ܘܩܲܠܝܼܠ ܒܲܠܚܘܼܕܼ ܩܲܝܵܡܵܐ ܒܹܗ ܚܲܝܘܼܬܼ ܚܲܝܹ̈ܐ ܀>
    text <܃ܚܪܸ݂ܒܼ ܘܐܸܬܼܝܲܒܲܫ ܟܲܪܡܵܐ ܡܠܝܼܠܵܐ ܕܣܲܬܵܘ̈ܗܝ ܕܐܵܕܼܵܡ>
    text <ܘܕܸܿܫܘܼ݂ܗܝ ܫܹܐܕܹ̈ܐ ܒܲܥܪܝܼܪ̈ܵܝܹܐ ܐܲܝܟ ܥܵܒܼܘܿܪܹ̈ܐ ܀>
    text <܃ܠܵܐ ܦܵܫܲܬ̤ ܒܹܗ ܚܕܵܐ ܛܘܿܛܝܼܬܼܵܐ ܕܠܵܐ ܐܸܬܼܢܲܟܼܝܲܬ̤>
    text <ܘܐܸܢܗܘ̤ ܕܦܵܫܲܬ̤ ܠܲܝܬܿ ܒܵܗ̇ ܚܲܡܪܵܐ ܕܗܲܢܝܼܐܘܼܬܼܵܐ ܀>
    text <܃ܘܵܝܠܲܢ ܕܲܠܡܵܐ ܕܵܐܹ̇ܝܢ ܥܲܡܲܢ ܡܵܪܹܐ ܟܲܪܡܵܐ>
    text <ܘܲܡܩܲܛܪܸܓܼ ܠܵܗ̇ ܠܛܵܠܘܿܡܘܼܬܲܢ ܐܲܝܟ ܕܝܗ̄ܘܼܕܼܵܝܹ̈ܐ ܀>
    text <܃ܘܵܝܠܲܢ ܕܲܠܡܵܐ ܡܙܲܡܸܢ ܩܵܪܹܐ ܟܝܵܢܹ̈ܐ ܚܲܪ̈ܫܹܐ>
    text <ܕܢܸܗܘܘܿܢ ܣܵܗ̈ܕܹܿܐ ܥܲܠ ܒܝܼܫܘܼܬܲܢ ܕܛܠܸܡܲܬ̤ ܚܘܼܒܹܿܗ ܀>
    text <܃ܘܵܝܠܲܢ ܢܹܐܡܲܪ ܥܲܡ ܟܵܪܘܿܙܵܐ ܢܒܼܝܼܵܐ ܕܪܘܼܚܵܐ>
    text <ܕܲܗܘ̤ܵܘ ܐ̄ܢܵܫܵܐ ܠܸܩܛܵܐ ܕܩܲܝܛܵܐ ܐܲܝܟ ܡܵܐ ܕܲܟܼܬܼܝܼܒܼ ܀>
    text <܃ܠܲܝܬܿ ܒܹܗ ܒܟܲܪܡܲܢ ܣܓܼܘܼܠܵܐ ܕܗܲܢܝܼ ܐܲܝܟ ܕܠܲܡܹܐܟܲܠ>
    text <ܘܠܵܐ ܒܲܟܵܪܬܵܐ ܕܢܸܬܼܒܲܝܲܐ ܒܵܗ̇ ܪܸܡܙܵܐ ܕܢܲܨ̣ܒܹܿܗ ܀>
    text <܃ܐܵܡܲ݁ܪ ܡ̇ܪܹܝܢ ܐܲܝܟ ܒܲܪܬܼ ܩܵܠܵܐ ܕܢܒܼܝܼܘܼܬܼܵܐ>
    text <ܕܐܸܒܲܕܼ ܚܲܣܝܵܐ ܘܠܲܝܬܿ ܬܘܼܒܼ ܕܲܬܼܪܝܼܨ ܒܲܒܼܢܲܝ̈ܢܵܫܵܐ ܀>
    text <ܒܠܸܒܿܗܘܿܢ ܢܸܟܼܠܵܐ ܘܲܒܼܣܸܦ̈ܘܵܬܼܗܘܿܢ ܟܲܕܵܒܼܘܼܬܼܵܐ܃>
  block
    text <ܘܐܲܝܟ ܨܲܝܵܕܹ̈ܐ ܛܵܡ̇ܪܝܼܢ ܦܲܚܹ̈ܐ ܒܠܸܫܵܢܲܝ̈ܗܘܿܢ ܀>
    text <܃ܩܢܹܐ ܫܘܼܠܛܵܢܵܐ ܡܲܚܨܸܦ ܫܵܐܹ̇ܠ ܥܵܘܵ݁ܠܵܐܝܼܬܼ>
    text <ܘܐܵܦ ܕܲܝܵܢܵܐ ܡܲܣܓܸܿܐ ܬܵܒܼܵܥ̇ ܚܲܪܡܵܢܵܐܝܼܬܼ ܀>
    text <܃ܪܲܒܵܐ ܡܡܲܠܸܠ ܐܲܝܟ ܨܸܒܼܝܵܢܹܗ ܘܠܵܐ ܡܸܬܼܟܲܚܲܕܼ>
    text <ܘܐܲܝܟ ܠܵܐ ܐ̄ܢܵܫܵܐ ܚܫܝܼܒܼܝܼܢ ܐ̄ܢܵܫܵܐ ܠܪܵܡܘܼܬܼ ܪܘܼܚܹܗ ܀>
    text <܃ܐܲܝܢܵܐ ܕܡܲܠܸܦ ܒܚܘܼܬܼܪܵܐ ܡܲܠܸܦ ܘܠܵܘ ܡ̣ܢ ܞܘܼܒܵܐ>
    text <ܘܐܲܝܢܵܐ ܕܝܵܠܹ̇ܦ ܒܪܸܚܡܲܬܸ ܕܲܪܓܼܵܐ ܚܦܝܼܛ ܨܹܝܕܼ ܪܲܒܹܿܗ ܀>
    text <܃ܠܵܐ ܡܲܠܦܵܢܵܐ ܚܵܢܹ̇ܐ ܠܢܝܼܫܵܐ ܕܪܲܒܵܐ ܡܫܝܼܚܵܐ>
    text <ܘܠܵܘ ܝܵܠܘܿܦܵܐ ܪܵܕܹܐ ܒܛܲܟܼܣܵܐ ܕܬܲܠܡܝܼܕܘܼܬܼܵܐ ܀>
    text <܃ܥܲܡܘܼܛ ܢܘܼܗܪܵܐ ܕܪܲܒܵܢܘܼܬܼܵܐ ܨܼܝܕ ܬܲܠܡܝܼܕܹ̈ܐ>
    text <ܘܦܲܟܿܝܼܗ ܛܲܥܡܵܐ ܕܬܲܠܡܝܼܕܘܼܬܼܵܐ ܒܦܘܼܡ ܪ̈ܲܒܢܹܐ ܀>
    text <܃ܡܸܠܹ̈ܐ ܡܲܠܸܦ ܪܲܒܵܐ ܚܬܼܝܼܪܵܐ ܘܠܵܘ ܣܘܼܥܪ̈ܵܢܹܐ>
    text <ܘܡܸܠܹ̈ܐ ܫܡܲ݁ܥ ܐܵܦ ܬܲܠܡܝܼܕܼܵܐ ܘܠܵܘ ܣܘܼܟܵܠܵܐ ܀>
    text <܃ܒܥܲܝܢܲܝ̈ ܒܸܣܪܵܐ ܡܲܗܓܹܿܐ ܠܫܲܒܼܪܹ̈ܐ ܒܡܸܠܲܝ̈ ܪܘܼܚܵܐ>
    text <ܘܲܠܗܲܕܵܡܹ̈ܐ ܡܚܵܘܸܐ ܚܲܝܠܹ̈ܐ ܕܲܣܬܼܝܼܪ̈ܵܬܼܵܐ ܀>
    text <܃ܚܵܐܲ݁ܪ ܒܸܣܪܵܐ ܒܸܣܪܵܢܵܐܝܼܬܼ ܒܪ̈ܘܼܚܵܢܝܵܬܼܵܐ>
    text <ܘܐܲܝܟ ܛܸܠܵܠܵܐ ܚܫܝܼܒܼ ܒܘܼܕܵܩܵܐ ܕܲܥܬܼܝܼ̈ܕܵܬܼܵܐ ܀>
    text <܃ܒܪ̈ܓܼܫܲܝ ܦܲܓܼܪܵܐ ܥܢܸܐ ܒܲܪܢܵܫܵܐ ܒܲܕܼܠܵܐ ܪܸ̈ܓܼܫܹܐ>
    text <ܘܐܲܝܟ ܕܲܒܼܚܸܠܡܵܐ ܦܵܗܹ̇ܐ ܒܐ̄ܪ̈ܵܙܹܐ ܐܲܠܵܗܵܝܹ̈ܐ ܀>
    text <܃ܠܚܸܠܡܵܐ ܕܵܡܹ̇ܐ ܫܪܵܪܵܐ ܒܕܼܵܪܲܢ ܟܲܕܼ ܡܸܬܿܬܿܢܹܐ>
    text <ܘܲܟܼܒܲܪ ܫܲܪܝܼܪ ܚܸܠܡܵܐ ܠܣܲܟܼܠܹ̈ܐ ܝܼܬܿܝܼܪ ܡܸܢܹܗ ܀>
    text <܃ܫܲܪܝܼܪ ܚܸܠܡܵܐ ܠܠܵܐ ܫܲܪܝܼܪܹ̈ܐ ܘܟܲܕ ܛܵܒܼ ܕܲܓܵܠ>
    text <ܘܣܵܘ̇ܚܝܼܢ ܠܐܘܼܪܥܹܗ ܟܲܕܼ ܡܸܬܿܬܿܢܹܐ ܛܵܒܼ ܡ̣ܢ ܩܘܼܫܬܵܐ ܀>
    text <܃ܩܵܥܑܹ̇ܐ ܩܘܼܫܬܵܐ ܒܲܟܼܬܼܝܼ̈ܒܼܵܬܼܵܐ ܘܠܵܐ ܐ̄ܢܵܫ ܨܵܐܹ̇ܬܼ>
    text <ܘܨܵܠܝܵܐ ܐܸܕܼܢܵܐ ܕܐܲܪ̈ܥܵܢܵܝܹܐ ܠܡܸܫܡܲܥ ܕܐܲܪܥܵܐ ܀>
    text <܃ܐܲܡܝܼܢ ܪܵܗܹ̇ܛ ܒܹܝܬܼ ܐܵܬܼ̈ܘܵܬܼܵܐ ܗܘ̤ ܒܲܠܚܘܿܕܵܘܗܝ>
    text <ܘܣܲܓܿܝܼ ܟܸܢܫܵܐ ܕܪ̈ܕܝܼܝ ܒܐܘܼܪܚܵܐ ܦܬܼܝܼܬܼܵܐ ܕܥܵܘ̣ܠܵܐ ܀>
    text <܃ܢܲܗܝܼܪ ܕܸܠܩܹܗ ܛܵܒܼ ܡ̣ܢ ܫܸܡܫܵܐ ܠܚܵܙܝܲ̈ ܫܲܦܝܼܪ>
    text <ܘܲܠܚܸܫܘܿܟܹ̈ܐ ܪܚܝܼܡ ܚܸܫܘܿܟܼܵܐ ܛܵܒ̣ ܡ̣ܢ ܢܘܼܗܪܹܗ ܀>
    text <܃ܪܓܼܝܼܓܼ ܥܸܢܝܵܢܹܗ ܛܵܒܼ ܡ̣ܢ ܕܲܗܒܼܵܐ ܘܡܲܪܓܵܢܝܵܬܼܵܐ>
    text <ܘܪ̈ܵܓܲܝ ܟܸܣܦܵܐ ܐܵܦܠܵܐ ܕܐܝܼܬܼܵܘܗܝ ܪܓܼܝܼܫܝܼܢ ܡܸܡܬܼܘܿܡ ܀>
    text <܃ܚܠܸܐ ܡ̣ܢ ܕܸܒܼܫܵܐ ܘܟܲܟܵܪܝܼܬܼܵܐ ܠܚܸܟܵܐ>
    text <ܘܥܲܠ ܥܵܘܵܠܹܐ ܡܲܪܝܼܪ ܫܸܩܝܹܗ ܘܠܵܐ ܡܸܬܼܩܲܒܲܠ ܀>
    text <܃ܠܪ̈ܵܚܡܲܝ ܚܘܼܒܹܿܗ ܪܚܝܼܡ ܥܸܢܝܵܢܹܗ ܘܗܲܢܝܼ ܐܘܼܟܼܠܹܗ>
    text <ܘܥܲܠ ܛܵܠܘܿܡܹ̈ܐ ܩܫܹܐ ܐܵܦ ܫܲܪܒܹܿܗ ܟܲܕܼ ܡܸܬܼܡܲܠܲܠ ܀>
    text <܃ܢܒܼܝܼܵܐ ܩܵܥܹ̇ܐ ܕܝܲܩܝܼܪ ܡ̣ܢ ܟܠ ܘܲܚܠܸܐ ܡ̣ܢ ܟܠ>
    text <ܘܥܲܠ ܦܲܪܝܼܗܹ̈ܐ ܦܲܟܿܝܼܗ ܛܲܥܡܹܗ ܘܫܝܼܛ ܥܵܢܝܵܢܹܗ ܀>
    text <ܕܵܘܝܼܕܼ ܩܲܒܸܿܠ ܕܢܸܛܲܪ ܡܸܠܵܘ̈ܗܝ ܒܲܙܗܝܼܪܘܼܬܼܵܐ܃>
  block
    text <ܘܥܲܛܠܲܝ̈ ܠܸܒܵܐ ܥܪܲܩܘ̣ ܡ̣ܢ ܨܹܐܕܼܵܘܗܝ ܡ̣ܢ ܒܝܼܫܵܐ ܀>
    text <܃ܒܝܼܫܵܐ ܚܲܫܒ̣ܿܘܼܗܝ ܐ̄ܢܵܫܵܐ ܒܝܼܫܹ̈ܐ ܠܥܸܢܝܵܢ ܩܘܼܫܬܵܐ>
    text <ܘܐܲܝܟ ܕܡ̣ܢ ܣܲܡܵܐ ܕܥܲܙܝܼܙ ܪܹܚܝܹܗ ܓܥ݂ܲܨܘ ܡ̣ܢ ܫܸܩܝܹܗ ܀>
    text <܃ܒܟܹܐܒܹ̈ܐ ܩ̈ܫܲܝܵܐ ܕܲܪ̈ܓܼܝܼܓܼܵܬܼܵܐ ܪܡܹܝܢ ܡ̇ܝܘܿܬܹ̈ܐ>
    text <ܥܲܠ ܗܵܝ̇ ܩܲܫܝܵܐ ܡܸܠܲܬܼ ܩܘܼܫܬܵܐ ܥܲܠ ܟܹܐܒܲܝ̈ܗܘܿܢ ܀>
    text <܃ܠܲܟܼܪܝܼܗ ܦܲܓܼܪܵܐ ܕܵܡܹ̇ܝܢ ܐ̄ܢܵܫܵܐ ܟܪ̈ܝܼܗܲܝ ܢܲܦܫܵܐ>
    text <ܕܩܲܢܝܼܛ ܕܢܸܓܼܠܸܐ ܥܲܣܩܘܼܬܼ ܟܹܐܒܹܗ ܠܐܵܣܵܘ̈ܬܼܵܐ ܀>
    text <܃ܡܸܩܢܲܛ ܩܵܢ̇ܛܝܼܢ ܐܵܦ ܚܲܛܵܝܹ̈ܐ ܥܲܠ ܚܵܘ̈ܒܲܝܗܘܿܢ>
    text <ܘܠܵܐ ܡܸܬܼܩܲܪܒܼܝܼܢ ܠܲܬܼܪܲܥ ܩܘܼܫܬܵܐ ܐܵܣܝܵܐ ܕܡܲܓܵܢ ܀>
    text <܃ܡܸܒܿܗܲܬܼ ܒܵܗ̇ܬܿܝܼܢ ܕܲܢܚܵܘܘܿܢܵܝܗܝ ܠܟܹܐܒܼܵܐ ܕܲܒܼܗܘܿܢ>
    text <ܘܠܵܐ ܡܸܬܼܒܲܝܢܝܼܢ ܕܟܹܐܒܼܵܐ ܕܲܥܬܸ̣ܩ ܥܣܸܩ ܚܘܼܠܡܵܢܹܗ ܀>
    text <܃ܒܠܑܵܐ ܝܼܕܲܥܬܼܵܐ ܡܟܲܣܹܝܢ ܫܘܼܚܢܹ̈ܐ ܕܣܘܼܥܪ̈ܵܢܲܝܗܘܿܢ>
    text <ܘܠܵܐ ܡܸܬܼܒܲܩܹܝܢ ܕܒܼܵܬܲܪ ܡ̇ܘܬܵܐ ܠܲܝܬܿ ܚܘܼܠܡܵܢܵܐ ܀>
    text <܃ܡܸܛܥܵܐ ܛܵܥܹ̇ܝܢ ܒܣܲܒܼܪܵܐ ܕܪ̈ܲܚܡܹܐ ܕܚܵܢ̇ܝܼܢ ܡܲܓܵܢ>
    text <ܘܠܵܐ ܡܸܣܬܲܟܿܠܝܼܢ ܕܐܸܢ ܐܝܼܬܼ ܪ̈ܲܚܡܹܐ ܐܵܦ ܟܹܐܢܘܼܬܼܵܐ ܀>
    text <܃ܕܐܝܼܬܼ ܗ̄ܘ̣ ܪ̈ܲܚܡܹܐ ܗ̄ܘ̣ ܠܵܟ ܐܘܿ ܒܲܪܢܵܫܵܐ>
    text <ܡ̇ܕܹܝܢ ܩܲܒܸܿܠ ܕܐܝܼܬܼ ܟܹܐܢܘܼܬܼܵܐ ܕܠܵܐ ܡܸܙܕܲܟܼܝܵܐ ܀>
    text <܃ܐܸܢܗܘ̤ ܕܙܵܟܹ̇ܝܢ ܪ̈ܲܚܡܹܐ ܒܕܝܼܢܵܐ ܠܲܝܬܿ ܟܹܐܢܘܼܬܼܵܐ>
    text <ܘܐܸܢ ܟܹܐܢܵܐܝܼܬܼ ܕܵܐܹ̇ܢ ܟܹܐܢܵܐ ܠܲܝܬܿ ܚܵܘܣܵܢܵܐ ܀>
    text <܃ܐܸܢܗܘ̤ ܕܟܹܐܢܵܐ ܗ̄ܘ̣ ܢܩܲܒܸܿܠ ܡ̇ܕܹܝܢ ܕܟܹܐܝܢ ܒܘܼܚܪܵܢܹܗ>
    text <ܘܢܹܐܠܲܦ ܫܲܦܝܼܪ ܕܟܹܐܢܵܐ ܘܛܵܒܼܵܐ ܠܵܘ ܫܝܼܥܵܐܝܼܬܼ ܀>
    text <܃ܕܟܹܐܝܢ ܒܵܪܘܿܝܵܐ ܫܲܦܝܼܪ ܡ̇ܘܕܸܿܐ ܟܠ ܕܲܥܒܼܝܼܕܼܵܐ ܗ̄ܘ̣>
    text <ܘܕܲܡܪܲܚܡܵܢܵܐ ܗ̄ܘ̣ ܣܵܗܹ̇ܕܼ ܚܘܼܒܹܿܗ ܕܲܠܘܵܬܼ ܓܸܢܣܲܢ ܀>
    text <܃ܦܵܪܘܿܫܵܐܝܼܬܼ ܘܵܠܹ̇ܐ ܕܢܸܩܪܹܝܘܗܝ ܟܹܐܢܵܐ ܘܛܵܒܼܵܐ>
    text <ܕܛܵܒܼ ܠܲܕܿܬܼܵܐܹ̇ܒܼ ܘܟܹܐܝܢ ܟܲܕܼ ܬܵܒܲܥ̇ ܠܲܕܠܵܐ ܬܵܐܹ̇ܒܼ ܀>
    text <܃ܠܲܢ ܗ̄ܘ̣ ܓܲܠܝܵܐ ܕܝܲܨܪܲܢ ܫܲܠܝ̣ܛ ܥܲܠ ܬܲܪ̈ܬܲܝܗܹܝܢ>
    text <ܘܐܸܢ ܫܵܦܲ݁ܪ ܠܹܗ ܡܫܲܚܠܸܦ ܢܸܓܼ̈ܕܲܐ ܠܘܵܬܼ ܚܵܘܣܵܢܵܐ ܀>
    text <܃ܘܐܸܢ ܒܹܗ ܣܝܼܡܵܐ ܣܝܼܡܲܬܼ ܓܲܙܹ̈ܐ ܕܚܲܝܹ̈ܐ ܘܡ̇ܘܬܵܐ>
    text <ܠܡܵܢ ܡܸܬܼܥܲܕܲܠ ܝܲܨܪܲܢ ܒܝܼܫܵܐ ܡܲܪܵܚܵܐܝܼܬܼ ܀>
    text <܃ܝܲܨܪܲܢ ܐܲܚܝܼܕ ܬܪܲܥ ܡܲܠܟܿܘܼܬܼܵܐ ܐܸܢ ܨܵܒܹ̇ܝܢܲܢ>
    text <ܘܗܘ̤ܝܘܼ ܕܡܲܥܸܠ ܘܗܘ̤ܝܘܼ ܕܡܲܦܸܩ ܐܲܝܟ ܨܸܒܼܝܵܢܹܗ ܀>
    text <܃ܐܵܦ ܗܵܘ̇ ܩܵܠܵܐ ܕܕܲܪܫܵܗ̇ ܠܐܘܼܪܚܵܐ ܕܡܲܠܟܿܘܼܬܼ ܪܵܘܡ̇ܐ>
    text <ܩ̣ܥܵܐ ܕܡܲܠܟܿܘܼܬܑܼܵܐ ܠܓܼܵܘ ܡ̣ܢ ܐ̄ܢܵܫܵܐ ܗ̄ܝܸ ܘܲܒܼܗܘܿܢ ܫܲܪܝܵܐ ܀>
    text <܃ܘܐܸܢ ܡܲܠܟܿܘܼܬܼܵܐ ܡܲܠܝܲܬܼ ܚܲܝܹ̈ܐ ܒܐ̄ܢܵܫܵܐ ܫܲܪܝܵܐ>
    text <ܠܲܝܬܿ ܟܹܝܬܼ ܕܲܣܟܲܠ ܡ̣ܢ ܒܲܪܢܵܫܵܐ ܕܣܵܢܹ̇ܐ ܚܲܝܵܘ̈ܗܝ ܀>
    text <ܐܲܝܟܲܢ ܠܵܐ ܗ̄ܘ̣ܵܐ ܣܵܢܹ̇ܐ ܠܚܲܝܵܘ̈ܗܝ ܣܵܢܹ̇ܐ ܫܪܵܪܵܐ܃>
  block
    text <ܕܫܵܒ̇ܩ ܐܘܼܪܚܵܐ ܕܪܲܗܒܼܘܿܢ ܚܲܝܹ̈ܐ ܘܪܵܕܹܐ ܒܬܼܵܘܫܵܐ ܀>
    text <܃ܠܘܼܩܒܲܠ ܝܲܨܪܹܗ ܘܠܘܼܩܒܲܠ ܩܘܼܫܬܵܐ ܩܵܐܹ̇ܡ ܐ̄ܢܵܫܵܐ>
    text <ܕܟܲܕܼ ܝܵܕܼܘܿܥܵܐ ܗ̄ܘ̣ ܛܵܠܹ̇ܡ ܗܘ̤ ܠܹܗ ܘܠܲܡܬܲܩܢܵܢܹܗ ܀>
    text <܃ܛܠܘܼܡܝܵܐ ܪܲܒܵܐ ܛܠܲܡ̣ܘ ܡ̇ܝ̈ܘܿܬܹܐ ܠܚܲܝܹ̈ܐ ܕܲܒܼܗܘܿܢ>
    text <ܕܫܵܛܘ̣ ܢܵܡܘܿܣܵܐ ܕܣܵܡ̣ ܒܵܪܘܿܝܵܐ ܠܛܘܼܟܵܣܲܝ̈ܗܘܿܢ ܀>
    text <܃ܫܒܲܩ̣ܘ ܦܘܼܩܕܵܢܵܐ ܕܪܲܡܪܸܡ ܐܸܢܘܿܢ ܠܥܸܠ ܡ̣ܢ ܟܠܵܐ>
    text <ܘܲܪܚܸܡ̣ܘ ܚܘܼܒܵܐ ܕܐܵܟܹ̇ܠܩܲܪܨܵܐ ܕܨܲܥܲܪ ܐܸܢܘܿܢ ܀>
    text <܃ܐܲܫܝܼܛܘ ܠܲܫܡܵܐ ܕܝܲܩܲܪ ܐܸܢܘܿܢ ܒܲܫܒܼܝܼ̈ܚܵܬܹܗ>
    text <ܝܲܗ̣̄ܒܼܘ ܐܝܼܩܵܪܵܐ ܕܫܸܡ ܪܲܒܿܘܼܬܼܵܐ ܠܲܕܼܠܵܐ ܐܲܠܵܗ ܀>
    text <܃ܕܵܫܘ̣ ܢܵܡܘܿܣܵܐ ܢܘܼܗܪܵܐ ܘܡܸܠܚܵܐ ܐܵܦ ܗܲܕܿܝܼܐܵܐ>
    text <ܕܕܼܵܪܹܫ ܐܘܼܪܚܵܐ ܘܡܲܩܢܸܐ ܛܲܥܡܵܐ ܘܡܲܢܗܲܪ ܗܵܘܢܵܐ ܀>
    text <܃ܬܪܲܥ̣ܘ ܦܘܼܩܕܵܢܵܘ̈ܗܝ ܫܘܼܪܵܐ ܪܵܡ̇ܐ ܕܒܲܦܲܝ̈ ܥܵܘ̣ܠܵܐ>
    text <ܘܥ݂ܲܠ ܚܲܝ̈ܘܵܬܼܵܐ ܥܝܵܕܹ̈ܐ ܒܝܼܫܹ̈ܐ ܘܚܲܒܸܿܠܘ ܦܹܐܪ̈ܵܘܗܝ ܀>
    text <܃ܥܪ̈ܵܕܹܐ ܘܕܒܹ̈ܐ ܘܐܲܪ̈ܝܵܘܵܬܼܵܐ ܙܢܲܝ̈ ܒܝܼ̈ܫܵܬܼܵܐ>
    text <ܣܥ̣ܵܘ ܥܲܠ ܟܲܪܡ̇ܐ ܢܵܡܘܿܣܵܝܵܐ ܕܦܘܼܠܚܵܢ ܐ̄ܢܵܫܵܐ ܀>
    text <܃ܒܵܩܹ̈ܐ ܘܩܲܡܨܹ̈ܐ ܐܵܦ ܕܲܒܵܒܹ̈ܐ ܪ̈ܲܚܫܵܐ ܫܝܼܛܵܐ>
    text <ܟܢܲܫܘ̣ ܥܲܠ ܛܲܪ̈ܦܵܘܗܝ ܘܐܲܬܲܪܘ ܦܹܐܪ̈ܘܗܝ ܘܒܲܕܲܪܘ ܐܸܒܹܿܗ ܀>
    text <܃ܒܲܕܼܡܘܼܬܼ ܪ̈ܲܚܫܵܐ ܪܚܸܫܘ̣ ܚܘܼܫܵܒܹ̈ܐ ܒܲܥܪܝܼܪ̈ܵܝܐ>
    text <ܘܲܣܒ݂ܲܟܼܘ ܘܲܡ̣ܛܵܘ ܠܪܵܘܡ̇ܐ ܪܲܒܵܐ ܕܢܵܡܘܣ ܪܘܼܚܵܐ ܀>
    text <܃ܦܲܓܼܪܵܐ ܘܢܲܦܫܵܐ ܦ̣ܩܲܪܘ ܘܐܸܫܬܲܚܝܲܢܘ ܒܲܪ̈ܓܼܝܼܓܼܵܬܼܵܐ>
    text <ܘܠܵܐ ܐܸܬܼܒܲܩܝܼܘ ܒܲܫܟܼܝܼܪ̈ܵܬܲܐ ܕܪܸ̈ܥܝܵܢܲܝܗܘܿܢ ܀>
    text <܃ܟܪܘܿܡ̇ܐ ܕܟܲܠܒܵܐ ܩܢܵܬ̤ ܙܵܢܝܘܼܬܼܵܐ ܠܘܼܩܒܲܠ ܩܘܼܫܬܵܐ>
    text <ܘܲܟܼܡܵܐ ܕܟܼܵܐܹ̇ܐ ܒܙܲܠܝܼܠܘܼܬܼܵܗ̇ ܗܝ̤ ܐܲܝܟ ܕܐܝܼܬܹܝܗ̇ ܀>
    text <܃ܓܲܢܵܒܲܘܼܬܼܵܐ ܠܸܒܼܟܲܬ̤ ܚܘܼܨܦܵܐ ܕܕܹܐܒܼܵܐ ܝܲܥܢܵܐ>
    text <ܘܪܸܒܿܘܿ ܩܵܠܵܝܼ̈ܢ ܐܸܢ ܩܵܥܹ̇ܝܢ ܒܵܗ̇ ܠܵܐ ܡܸܬܼܟܲܚܕܼܵܐ ܀>
    text <܃ܚܣܵܡܵܐ ܦܲܩܪܵܐ ܕܡ̇ܘܠܸܕܼ ܩܸܛܠܵܐ ܦܩ݂ܲܪ ܐܲܝܟ ܐܲܪܝܵܐ>
    text <ܘܐܲܪܝܼܡ ܩܵܠܹܗ ܥܲܠ ܕܲܝܵܢܹܐ ܘܠܘܼܚܵܡܲܝ̈ܗܘܿܢ ܀>
    text <܃ܥܵܠܘܿܒܼܘܼܬܼܵܐ ܗܘ̤ܵܬܼ ܐܲܝܟ ܕܸܒܵܐ ܟܪܘܿܡܬܼܵܢܝܼܬܼܵܐ>
    text <ܘܲܟܼܡܵܐ ܕܫܵܬܼ̇ܝܵܐ ܕܡ̇ܐ ܕܲܥܠܝܼܒܹ̈ܐ ܬܘܼܒܼ ܡܸܬܼܠܲܗܩܵܐ ܀>
    text <܃ܪܸܚܡܲܬܼ ܡܸܣܦܵܐ ܛܸܡܪܲܬ̤ ܦܲܚܹ̈ܐ ܒܝܲܡܵܐ ܘܚܲܒܼܫܑܵܐ>
    text <ܘܨܵܕܲܬ̤ ܥܲܡܡܹ̈ܐ ܘܲܡܕܼܝܼ̈ܢܵܬܼܵܐ ܠܓܼܵܘ ܡ̣ܢ ܥܘܼܒܵܗ̇ ܀>
    text <܃ܪܸܚܡܲܬܼ ܫܘܼܒܼܚܵܐ ܣܸܟܼܪܲܬ̤ ܐܸܕܢܹܝ̈ܗ̇ ܡ̣ܢ ܒܘܼܝܵܢܵܐ>
    text <ܘܐܲܝܟ ܐܵܟܹܕܢܵܐ ܫܵܛܲܬ̤ ܚܲܝܠܵܐ ܕܲܒܼܓܼܵܘ ܣܸܦܪܹ̈ܐ ܀>
    text <ܕܲܓܵܠܘܼܬܼܵܐ ܒܲܪܬܹܗ ܕܒܼܝܼܫܵܐ ܕܝܲܠܕܹܵܗ̇ ܒܲܥܕܹܢ܃>
  block
    text <ܥܒܲܪܬܹܗ ܠܐܲܒܼܘܼܗ̇ ܒܐܘܼܡܵܢܘܼܬܼܵܐ ܕܡܹܐܟܲܠ ܩܲܪܨܵܐ ܀>
    text <܃ܠܬܲܥܠܵܐ ܕܵܡ̇ܝܵܐ ܒܲܗ̈ܦܵܟܵܬܼܵܐ ܕܲܓܵܠܵܬܼ̈ܐ>
    text <ܘܐܲܝܟ ܕܲܒܼܢܸܩܥܹ̈ܐ ܚܵܠ̇ܕܵܐ ܒܐܲܪܥܵܐ ܕܠܵܐ ܬܸܬܼܦܲܪܣܸܐ ܀>
    text <܃ܚܘܼܬܼܪܵܐ ܥܪܵܕܼܵܐ ܕܪܵܕܹܐ ܒܚܘܼܪܒܵܐ ܕܠܵܐ ܒܘܼܝܵܢܵܐ>
    text <ܡ̣ܪܲܕܼ ܡ̣ܢ ܢܝܼܪܵܐ ܕܡܲܟܿܝܼܟܼܘܼܬܼܵܐ ܡܫܲܝܢܲܬܼ ܐ̄ܢܵܫܵܐ ܀>
    text <܃ܪܲܒܿܘܼܬܼ ܟܲܪܣܵܐ ܫܝܘܿܠ ܒܵܠܲܥܬܼܵܐ ܕܠܵܐ ܡܸܬܼܡܲܠܝܵܐ>
    text <ܒܠܲܥܬܹ̣ܗ ܠܥܵܠܡܵܐ ܘܠܵܐ ܐܸܬܼܝܲܕܼܥܲܬ̤ ܕܐܸܟܼܠܲܬ̤ ܡܸܕܹܿܡ ܀>
    text <܃ܪܸܛܢܵܐ ܡܢܝܼܢܵܐ ܕܫܝܼܛ ܒܲܚܙܵܬܹܗ ܘܒܼܝܼܫ ܚܘܼܒܵܠܹܗ>
    text <ܥܒ݂ܲܪ ܥܲܠ ܚܲܩܠܵܐ ܕܦܵܪܘܿܫܘܼܬܼܵܐ ܘܚܲܒܸܿܠ ܦܹܐܪܸ̈ܝܗ̇ ܀>
    text <܃ܚܸܡܬܼܵܐ ܣܸܦܲܬ̤ ܒܲܕܼܡܘܼܬܼ ܢܘܼܪܵܐ ܒܥܵܒܼܵܐ ܕܢܲܦܫܵܐ>
    text <ܘܝܼܩܸܕܼܘ ܐܲܟܲܚ̄ܕܼ ܪ̈ܲܓܼܫܹܐ ܘܙܵܘܥܹ̈ܐ ܒܚܲܡܝܼܡܘܼܬܼܵܗ̇ ܀>
    text <܃ܐܲܝܟ ܕܲܒܼܢܘܼܪܵܐ ܚ̣̄ܩܸܕܼ ܘܐܸܣܬܲܝܲܛ ܫܲܦܝܼܪ̈ܵܬܼܵܐ>
    text <ܘܠܵܐ ܦܵܫ̣ ܦܹܐܪܵܐ ܕܗܲܢܝܼܬܘܼܬܼܵܐ ܒܟܲܪܡܵܐ ܕܐ̄ܢܵܫܵܐ ܀>
    text <܃ܐܲܝܟ ܚܲܝ̈ܘܵܬܼܵܐ ܥܲܠܘ̣ ܚܘܼ̈ܬܼܚܵܬܹܐ ܠܓܼܵܘ ܕܲܝܵܢܵܐ>
    text <ܘܐܸܟܲܠܘ̣ ܦܹܐܪ̈ܵܘܗܝ ܘܫܲܒܼܩ̣ܘܼܗܝ ܥܲܪܛܸܠ ܐܲܝܟ ܕܲܒܼܣܲܬܼܘܵܐ ܀>
    text <܃ܣܲܬܼܘܵܐ ܩܲܫܝܵܐ ܕܲܪ̈ܓܼܝܼܓܼܵܬܼܵܐ ܢܓܲܪ ܒܲܒܼܪܝܼܬܼܵܐ>
    text <ܘܲܒܼܛܸܠ ܥܵܠܡܵܐ ܡ̣ܢ ܦܘܼܠܚܵܢܵܐ ܪܘܼܚܵܢܵܝܵܐ ܀>
    text <܃ܚܸܫܟܵܐ ܕܛܘܼܥܝܲܝ ܠܸܠܝܵܐ ܕܲܬܼܪܹܝܢ ܥܠܲܒ̣ ܠܲܫܪܵܪܵܐ>
    text <ܘܲܣܠܸܩ ܙܹܐܦܵܐ ܠܕܲܪܓܼܵܐ ܪܵܡܵܐ ܠܥܸܠ ܡ̣ܢ ܩܘܼܫܬܵܐ ܀>
    text <܃ܐܲܝܟ ܐܝܼܡܵܡܵܐ ܕܝܲܪ̈ܝܲܚ ܣܲܬܼܘܵܐ ܙܥܲܪ ܛܵܒܼܵܬܼ̈ܐ>
    text <ܘܐܲܝܟ ܪܲܒܿܘܼܬܼܵܐ ܕܠܲܝ̈ܠܵܘܵܬܼܵܐ ܥܫܸ݂ܢ ܒܝܼ̈ܫܵܬܼܵܐ ܀>
    text <܃ܠܲܝܬܿ ܒܹܗ ܒܕܼܵܪܲܢ ܕܘܼܡܝܵܐ ܕܩܲܝܛܵܐ ܒܦܘܼܠܚܵܢ ܚܲܝܹ̈ܐ>
    text <ܘܠܲܝܬܿ ܕܲܡܥܲܙܸܐ ܩܕܼܵܡ ܚܘܼ̈ܬܼܵܚܵܬܹܐ ܐܲܝܟ ܕܲܒܼܚܘܼܡܵܐ ܀>
    text <܃ܐܲܝܟ ܕܲܒܼܣܲܬܼܘܵܐ ܚܒܼܝܼܫ ܪܸܥܝܵܢܵܐ ܒܗܲܝܟܲܠ ܦܲܓܼܪܵܐ>
    text <ܘܲܡܥܵܘܸܟ ܠܵܗ̇ ܠܟܲܫܝܼܪܘܼܬܹܗ ܥܲܪܝܵܐ ܕܥܵܘ̣ܠܵܐ ܀>
    text <܃ܒܥܵܒܼܘܿܪ̈ܝܵܬܼܵܐ ܩܲܝܛܵܐ ܗܲܢܝܼ ܠܐܲܪ̈ܥܵܢܵܝܹܐ>
    text <ܘܒܲܥܬܼܝܼ̈ܕܼܵܬܼܵܐ ܒܣܲܬܼܘܵܐ ܟܡܝܼܪܵܐ ܡܢܵܚܝܼܢ ܠܲܡܦܵܫ ܀>
    text <܃ܠܦܠܚܵܢ ܥܵܘ̣ܠܵܐ ܙܥܘܿܪ ܫܘܼܚܠܵܦܵܐ ܕܝܲܪ̈ܚܲܝ ܫܲܢ̄ܬܵܐ>
    text <ܘܲܠܕܘܼܪܵܫܵܐ ܕܙܲܕܼܝܼܩܘܼܬܼܵܐ ܘܠܵܐ ܚܲܕܼ ܝܵܘܡܵܐ ܀>
    text <܃ܒܲܫܟܼܝܼܪ̈ܵܬܼܵܐ ܩܲܝܛܵܐ ܘܣܲܬܼܘܵܐ ܘܠܵܐ ܐ̄ܢܵܫ ܡܲܡܐܸܢ>
    text <ܘܲܒܼܬܲܩ̈ܢܵܬܼܵܐ ܦܸܠܓܿܘܼܬܼ ܝܵܘܡ̇ܐ ܘܣܲܓܿܝܼ ܪܸܛܢܵܐ ܀>
    text <܃ܡ̇ܙܘܿܢ ܙܲܒܼܢܵܐ ܠܲܝܬܿ ܣܲܒܼܥܘܼܬܼܵܐ ܠܲܡܟܲܢܵܫܘܼ>
    text <ܘܩܹܢܝܵܢ ܚܲܝܹ̈ܐ ܟܣܸܐ ܥܸܢܝܵܢܹܗ ܐܲܝܟ ܝܲܬܿܝܼܪܵܐ ܀>
    text <܃ܐܲܝܟ ܝܲܬܿܝܼܪܵܐ ܚܫܝܼܒܼ ܥܲܠ ܣܲܟܼܠܹ̈ܐ ܥܸܢܝܵܢ ܪܘܼܚܵܐ>
    text <ܘܐܲܝܟ ܕܲܒܼܠܸܠܝܵܐ ܫܠܹܝܢ ܘܲܒܼܗܝܼܠܝܼܢ ܡ̣ܢ ܛܵܒܼܵܬܹ̈ܐ ܀>
    text <܃ܐܲܝܟ ܕܲܒܼܫܸܢܬܼܵܐ ܛܲܒܿܝܼܥ ܦܲܓܼܪܵܐ ܥܲܡ ܪܸܥܝܵܢܵܐ>
    text <ܘܠܵܐ ܡܸܬܿܬܿܥܝܼܪܝܼܢ ܠܩܵܠ ܟܘܼܘܵܢܵܐ ܕܡܲܩܢܹܐ ܚܲܝܹ̈ܐ ܀>
    text <ܫܸܢܬܼܵܐ ܕܥܵܘ̣ܠܵܐ ܪܚܝܼܡܵܐ ܣܲܓܿܝܼ ܠܲܚܒܸܢܵܢܹ̈ܐ܃>
  block
    text <ܘܠܵܐ ܗܲܢܝܼ ܠܗܘܿܢ ܠܡܸܫܡܲܥ ܩܵܠܵܐ ܕܥܹܕܵܢ ܨܲܦܪܵܐ ܀>
    text <܃ܒܡܸܣܟܹܿܢܘܼܬܼܵܐ ܪܓܼܝܼܓܼܝܼܢ ܠܲܡܦܵܫ ܒܢܲܝ̈ ܡܸܣܟܹܿܢܵܐ>
    text <ܘܠܵܐ ܡܸܬܼܝܲܐܒܼܝܼܢ ܠܥܘܼܬܼܪܵܐ ܪܲܒܵܐ ܕܲܟܼܣܸܐ ܒܪܵܘܡܵܐ ܀>
    text <܃ܒܐܲܬܼܪܵܐ ܕܪܵܘܡܵܐ ܟܣܸܐ ܒܘܼܣܵܡܵܐ ܕܠܵܐ ܡܸܬܼܚܲܒܲܠ>
    text <ܘܥܲܠ ܐܲܪ̈ܥܵܢܹܐ ܐܲܪܥܵܐ ܪܚܝܼܡܵܐ ܛܵܒܼ ܡ̣ܢ ܪܵܘܡܵܐ ܀>
    text <܃ܫܡܲܝܵܢ̈ܝܵܬܼܵܐ ܕܠܵܐ ܡܸܬܼܚܲܙ̈ܝܵܢ ܡ̣ܠܲܟ ܠܲܟܼܝܵܢܲܢ>
    text <ܘܥܲܦܪ̈ܵܢܵܝܹܐ ܒܥܲܦܪܵܐ ܒܵܥܹ̇ܝܢ ܠܲܡܩܵܘܵܝܘܼ ܀>
    text <܃ܒܪܵܘܡ̇ܐ ܩܲܒܼ݂ܥܹܗ ܠܢܝܼܫܵܐ ܚܲܝܵܐ ܕܫܘܼܘܕܵܝ ܡܸܠܵܘ̈ܗܝ>
    text <ܘܠܲܝܬܿ ܕܡܕܲܡܸܐ ܐܵܦܠܵܐ ܒܡܸܠܹ̈ܐ ܠܡܸܝܢܵܐ ܠܩܘܼܒܼܠܹܗ ܀>
    text <܃ܒܚܲܝܠܵܐ ܕܪܘܼܚܵܐ ܬܲܪܓܸܿܡ ܐܸܢܹܝܢ ܠܲܥܬܼܝܼ̈ܕܼܵܬܼܵܐ>
    text <ܘܐܲܝܟ ܕܲܒܼܨܸܒܼܥܵܐ ܐܸܢܹܝܢ ܒܝܲܕܼ ܟܵܪ̈ܘܿܙܵܘܗܝ ܀>
    text <܃ܐܲܝܟ ܕܲܒܼܕܲܦܵܐ ܨܵܪ ܒܲܡܓܲܠܹ̈ܐ ܛܘܼܒܹ̈ܐ ܘܢܸܓܼ̈ܕܹܿܐ>
    text <ܕܢܸܗܘܸܐ ܫܲܠܝܼܛ ܠܥܲܝܢܲܝ̈ ܒܸܣܪܵܐ ܠܡܸܚܙܵܐ ܕܟܲܣ̈ܝܵܢ ܀>
    text <܃ܒܲܕܼܡܘܼܬܼ ܨܲܠܡܵܐ ܩ̣ܒܲܥ ܦܘܼܩܕܼܵܢܵܘ̈ܗܝ ܒܲܟܼܬܼܝܼ̈ܒܼܵܬܼܵܐ>
    text <ܕܢܸܚܙܘܿܢ ܐ̄ܢܵܫܵܐ ܫܪܵܪܵܐ ܕܲܫܡܹܗ ܒܝܲܕܼ ܓܲܠ̈ܝܵܬܼܵܐ ܀>
    text <܃ܒܓܼܵܘ ܦܵܠܵܛܝܼܢ ܕܲܟܼܬܼܝܼ̈ܒܼܵܬܼܵܐ ܪܫܲܡ̣ ܟܲܣܝܘܼܬܹܗ>
    text <ܕܢܸܥܘܿܠ ܟܠܢܵܫ ܢܚܘܼܪ ܒܐܝܼܬܼܘܼܬܼܵܐ ܒܚܲܕܼ ܐܵܬܼ̈ܘܬܼܵܐ ܀>
    text <܃ܪܲܒܿܘܼܬܼ ܚܘܼܒܹܿܗ ܨܒܼܵܐ ܕܲܢܚܵܘܸܐ ܠܲܥܒܼܵܕܼ ܐܝܼܕܵܘ̈ܗܝ>
    text <ܘܲܟܼܬ݂ܲܒܼ ܣܸܦܪܵܐ ܘܐܲܗܓܿܝܼ ܐܸܢܘܿܢ ܚܘܼܒܵܢܵܐܝܼܬܼ ܀>
    text <܃ܚܹܝܠ ܪܲܒܿܘܼܬܹܗ ܨܵܪ ܒܐܵܬܼ̈ܘܼܬܼܵܐ ܠܵܘ ܐܝܼܬܼܘܼܬܹܗ>
    text <ܘܣܵܥܘܿܪܘܼܬܹܗ ܚܒܲܫ̣ ܒܲܡܓܲܠܹ̈ܐ ܘܠܵܘ ܟܲܣܝܘܼܬܹܗ ܀>
    text <܃ܠܒܼܘܼܝܵܐ ܐ̄ܢܵܫܵܐ ܒ̣ܢܵܐ ܦܵܠܵܛܝܼܢ ܕܲܟܼܬܼܝܼ̈ܒܼܵܬܼܵܐ>
    text <ܘܐܲܥܸܠ ܣܵܡ̣ ܒܵܗ̇ ܥܘܼܗܕܵܢ ܐ̄ܪ̈ܵܙܹܐ ܕܲܣܬܝܼܪ̈ܵܬܹܗ ܀>
    text <܃ܐܲܝܟ ܒܹܝܬܼ ܓܲܙܵܐ ܥܒ݂ܲܕܼ ܢܵܡܘܿܣܵܐ ܪܘܼܚܵܢܝܵܐ>
    text <ܘܟܲܢܸܫ ܘܲܡ̣ܠܵܝܗܝ ܓܙܵܪ̈ܲܝ ܕܝܼܢܹ̈ܐ ܕܥܲܠ ܣܵܪ̈ܘܿܚܹܐ ܀>
    text <܃ܒܹܝܬܼ ܡܲܠܟܿܘܼܬܼܵܐ ܒ̣ܢܵܐ ܠܹܗ ܒܐܲܪܥܵܐ ܡܠܸܐ ܟܠ ܒܸܪ̈ܝܵܢ>
    text <ܘܐܲܫܠܸܛ ܐ̄ܢܵܫܵܐ ܕܲܢܕܲܝܪܘܼܢ ܒܹܗ ܩܲܕܿܝܼܫܵܐܝܼܬܼ ܀>
    text <܃ܐܲܣܸܢ ܣܵܡ̣ ܒܹܗ ܓܲܙܵܐ ܕܪܘܼܚܵܐ ܕܠܵܐ ܡܸܣܬܲܝܲܟ>
    text <ܕܢܸܗܘܸܐ ܣܵܦܹ̇ܩ ܠܐܲܪ̈ܥܵܢܵܝܹܐ ܘܠܲܫܡܲܝܵܢܹ̈ܐ ܀>
    text <܃ܥܒ݂ܲܕܼ ܓܹܐܙܲܒܼܪ̈ܵܘܗܝ ܒܢܲܝܵ̈ܐ ܕܚܘܼܒܹܿܗ ܩܲܪ̈ܝܲܝ ܒܲܫܡܹܗ>
    text <ܕܲܢܦܲܠܓܼܘܼܢܵܝܗܝ ܚܲܟܿܝܼܡܵܐܝܼܬܼ ܐܲܝܟ ܝܵܕܼܘܿܥܹ̈ܐ ܀>
    text <܃ܢܵܛ̇ܪ̈ܲܝ ܓܲܙ̣ܵܐ ܐܲܠܵܗܵܝܵܐ ܗܘ̤ܵܘ ܓܲܢܵܒܹ̈ܐ>
    text <ܘܚܲܠܸܦܘ ܥܘܼܬܼܪܵܐ ܕܲܫܒܼܝܼ̈ܚܵܬܼܵܐ ܒܲܨܥܝܼܪ̈ܵܬܼܵܐ ܀>
    text <܃ܒܢܲܝ̈ ܦܵܠܵܛܝܼܢ ܐܲܦܸܩܘ ܐ̄ܪ̈ܵܙܹܐ ܕܲܡܠܸܟ ܡܲܠ̈ܟܹܿܐ>
    text <ܘܐܲܪܝܼܡܘ ܐܝܼܕܼܵܐ ܥܲܠ ܒܵܪܘܿܝܵܐ ܕܝܲܩܲܪ ܐܸܢܘܿܢ ܀>
    text <܃ܥܲܒܼܕܲܝ̈ ܡܲܠܟܵܐ ܥܪܲܩ̣ܘ ܡ̣ܢ ܡܲܠܟܵܐ ܕܡܲܡܠܸܟ ܥܲܠ ܟܠ>
    text <ܘܲܩ̣ܛܲܪܘ ܐ̄ܪ̈ܵܙܹܐ ܥܲܡ ܡܵܪܘܿܕܼܵܐ ܕܢܸܗܘܘܿܢ ܕܝܼܠܹܗ ܀>
    text <܃ܒܢܲܝ̈ ܡܲܠܟܿܘܼܬܼܵܐ ܫܒܲܩ̣ܘ ܥܸܢܝܵܢܵܐ ܕܒܹܝܬܼ ܡܲܠܟܿܘܼܬܼܵܐ>
    text <ܘܫܲܪܝܼܘ ܡܬܲܢܹܝܢ ܥܲܠ ܣܘܼܥܪ̈ܵܢܹܐ ܕܐܲܟܵܪܘܼܬܼܵܐ ܀>
  block
    text <܃ܙܡܝܼܢܲܝ̈ ܚܲܬܼܢܵܐ ܣܢܵܘ ܒܘܼܣܵܡܵܐ ܪܘܼܚܵܢܵܝܵܐ>
    text <ܘܲܢܦܲܩ̣ܘ ܦܵܗܹ̇ܝܢ ܒܹܝܬܼ ܐܘܼܪ̈ܚܵܬܼܵܐ ܠܡܸܬܿܬܿܓܵܪܘܼ ܀>
    text <܃ܒܢܲܝ̈ ܐܲܠܵܗܵܐ ܕܲܫܘ̣ܵܘ ܠܲܫܡܵܐ ܕܠܵܐ ܡ̇ܝ̈ܘܿܬܹܐ>
    text <ܢܚܸܬܼܘ ܡ̣ܢ ܕܲܪܓܼܵܐ ܐܲܠܵܗܵܝܵܐ ܘܩܵܡ̣ܘ ܥܲܠ ܐܲܪܥܵܐ ܀>
    text <܃ܡ̣ܝܼܬܼܘ ܡ̇ܝܘܿܬܹ̈ܐ ܕܲܡܟܲܢܹܝܢ ܗ̄ܘ̣ܵܘ ܠܵܐ ܡ̇ܝܘܿܬܹ̈ܐ>
    text <ܘܲܦܣܲܩ̣ܘ ܣܲܒܼܪܵܐ ܕܠܵܐ ܬܘܼܒܼ ܦܵܢܹ̇ܝܢ ܠܲܫܡܵܐ ܕܐܵܘܒܸܿܕܼܘ ܀>
    text <܃ܒܟܼܠܗܹܝܢ ܛܲܠܡ̣ܘܼܗܝ ܠܪܸܡܙܵܐ ܟܲܣܝܵܐ ܕܝܲܩܲܪ ܐܸܢܘܿܢ>
    text <ܘܫܵܛ̣ܘ ܢܵܡܘܿܣܹܗ ܘܕܲܠܸ̇ܠܘ ܡܸܠܵܘ̈ܗܝ ܕܠܵܐ ܡܸܫܬܲܪ̈ܝܵܢ ܀>
    text <܃ܒܝܲܕܼ ܢܵܡܘܿܣܵܐ ܢܲܣܝܼ ܐܸܢܘܿܢ ܕܲܟܼܡܵܐ ܣܢ̣ܵܐܘܼܗܝ>
    text <ܘܒܲܟܼܬܼܝܼ̈ܒܼܵܬܼܵܐ ܒܲܚܝܼܪܹܗ ܠܙܹܐܦܵܐ ܕܪܸ̈ܥܝܵܢܲܝܗܘܿܢ ܀>
    text <܃ܐܲܝܟ ܕܲܠܟܼܘܼܪܵܐ ܐܲܥܸܠ ܐܸܢܘܿܢ ܒܝܲܕܸ ܦܘܼܩܕܵܢܵܘ̈ܗܝ>
    text <ܘܕܲܟܿܝܼ ܐܸܢܘܿܢ ܘܠܵܐ ܐܸܬܿܕܲܟܿܝܼܘ ܡ̣ܢ ܣܲܢ̈ܝܵܬܼܵܐ ܀>
    text <܃ܬܵܘ ܟܹܝܬܼ ܢܹܐܡܲܪ ܐܲܝܟ ܒܲܪܬܼ ܩܵܠܵܐ ܕܲܢܒܼܝܼܘܼܬܼܵܐ>
    text <ܕܲܣܪܝܼܩܵܐܝܼܬܼ ܨܲܪܦܲܢ ܪܘܼܚܵܐ ܒܟܼܘܼܪ ܢܵܡܘܿܣܵܐ ܀>
    text <܃ܢܬܲܢܸܐ ܚܸܣܕܲܢ ܐܲܝܟ ܐܹܪܲܡܝܵܐ ܠܲܒܼܢܲܝ̈ ܥܲܡܹܗ>
    text <ܕܲܕܠܵܐ ܝܘܼܬܼܪܵܢ ܗܘ̤ܵܬܼ ܡܲܪܕܿܘܼܬܼܵܐ ܨܼܝܕܼ ܒܝܼܫܘܼܬܿܢ ܀>
    text <܃ܣܲܓܿܝܼ ܕܵܡ̇ܝܵܐ ܛܵܠܘܿܡܘܼܬܿܢ ܠܕܲܝܗܘܼܕܵܝܹ̈ܐ>
    text <ܘܝܲܬܼܝܼܪ ܡܸܢܗܘܿܢ ܡ̣ܪܲܕܼ ܪܥܝܵܢܲܢ ܡ̣ܢ ܝܘܼܠܦܵܢܵܐ ܀>
    text <܃ܠܵܐ ܣܢ̣ܵܘ ܥܲܡܵܢ ܠܡܸܠܲܝ̈ ܪܘܚܵܐ ܐܲܝܟ ܡ̇ܐ ܕܲܚܢܲܢ>
    text <ܘܠܵܐ ܐܸܬܼܦܲܠܲܓܼܘ ܥܲܠ ܕܲܥܬܼܝܼܕܵܢ ܒܕܼܘܼܡܝܵܐ ܕܝܼܠܲܢ ܀>
    text <܃ܠܵܐ ܫܵܛ̣ܘ ܘܐܲܣܠܝܼܘ ܝܼܣܲܪ̈ܵܠܵܝܹܐ ܠܪ̈ܲܒܵܢܲܝܗܘܿܢ>
    text <ܐܲܟܼܡܵܐ ܕܨܲܚܝܼܘ ܘܨܲܥܲܪܘ ܥܲܡܡܹ̈ܐ ܠܝܵܕܼܥܲܝ̈ ܩܘܼܫܬܵܐ ܀>
    text <܃ܠܵܐ ܐܸܬܼܓܲܕܲܦ ܫܸܡ ܒܵܪܘܿܝܵܐ ܒܹܝܬܼ ܥܸܒܼܪ̈ܵܝܹܐ>
    text <ܐܲܝܟ ܨܘܿܚ̈ܝܵܬܼܵܐ ܕܨܲܚܝܼܘ ܚܲܢܦܹ̈ܐ ܠܗܲܝܡܵܢܘܼܬܲܢ ܀>
    text <܃ܫܒܲܪ ܗ̄ܘ̣ܵܐ ܥܲܡܵܐ ܠܘܵܬܼ ܕܘܼܒܵܪܵܐ ܕܲܓܼܡܝܼܪܘܼܬܼܵܐ>
    text <ܘܲܠܦܘܼܬܼ ܙܲܒܼܢܹܗ ܠܵܐ ܥܕܝܼܠ ܣܲܓܿܝܼ ܒܐܲܝܠܹܝܢ ܕܐܲܡܪܲܚ ܀>
    text <܃ܥܡܡܹ̈ܐ ܕܩܲܒܸܿܠܘ ܐܲܓܝܼܪܵܐ ܓܡܝܼܪܵܐ ܕܡܲܠܟܿܘܼܬܼ ܪܵܘܡ̇ܐ>
    text <ܗܦܲܟܼܘ ܠܲܥܝܵܕܹ̈ܐ ܕܙܲܠܝܼܠܘܼܬܼܵܐ ܛܵܒܼ ܡ̣ܢ ܫܲܒܼܪܹ̈ܐ ܀>
    text <܃ܐܲܪܦܝܼܘ ܐܘܼܟܼܠܵܐ ܕܣܝܼܡ ܒܲܟܼܬܼܵܒܼܵܐ ܕܠܵܐ ܡܸܬܼܚܲܒܲܠ>
    text <ܘܲܗܦܲܟܼܘ ܝܵܢ̇ܩܝܼܢ ܚܲܠܒܼܵܐ ܪܲܦܝܵܐ ܕܲܢܛܘܼܪ̈ܵܬܼܵܐ ܀>
    text <܃ܡܨܲܚܹܝܢ ܟܠܫܵܥ ܠܝܗ̄ܘܼܕܼܵܝܘܼܬܼܵܐ ܘܲܠܚܲܢܦܘܼܬܼܵܐ>
    text <ܘܠܵܐ ܡܸܬܼܒܲܝܢܝܼܢ ܕܲܟܼܡܵܐ ܒܣܝܼܪܝܼܢ ܡ̣ܢ ܬܲܪ̈ܬܲܝܗܹܝܢ ܀>
    text <܃ܕܵܝ̇ܢܝܼܢ ܥܲܡܗܘܿܢ ܕܥܲܠ ܡ̇ܢ ܛܵܥܹ̇ܝܢ ܡ̣ܢ ܨܹܝܕܼ ܩܘܼܫܬܵܐ>
    text <ܘܠܵܐ ܡܸܬܼܒܲܩܹܝܢ ܕܗܸܢܘܿܢ ܛܵܥܹ̇ܝܢ ܡ̣ܢ ܛܵܥܲܝܵ̈ܐ ܀>
    text <܃ܡܝܲܩܪܝܼܢ ܚܲܢܦܹ̈ܐ ܠܐܲܠܵܗܵܝ̈ܗܘܿܢ ܐܲܝܟ ܕܠܛܵܒܹ̈ܐ>
    text <ܘܐܲܠܵܗ ܟܠܵܐ ܒܣܸܐ ܠܝܼܩܵܪܹܗ ܡ̣ܢ ܣܵܓܼܘܿܕܼܵܘ̈ܗܝ ܀>
    text <ܪܚܝܼܡ ܝܘܼܠܦܵܢܵܐ ܕܟܼܠ ܗܹܪܹ̈ܣܝܼܣ ܥܲܠ ܫܵܡܘܿܥܵܘ̈ܗܝ܃>
  block
    text <ܘܝܘܼܠܦܵܢ ܩܘܼܫܬܵܐ ܫܝܼܛ ܘܲܡܨܲܥܲܪ ܡ̣ܢ ܫܡܵܫܵܘ̈ܗܝ ܀>
    text <܃ܥܢܹܝܢ ܝܗ̄ܘܼܕܵܝܹ̈ܐ ܒܲܢܛܘܼܪ̈ܵܬܼܵܐ ܕܠܵܐ ܫܲܪܝܼܪ̈ܵܢ>
    text <ܘܟܲܕܼ ܛܵܒܼ ܡܲܣܠܹܝܢ ܚܦܝܼܛܝܼܢ ܣܵܓܲܝܼ ܐܲܝܟ ܒܲܝܬܵܝܹ̈ܐ ܀>
    text <܃ܢܵܛ̇ܪܝܼܢ ܛܲܟܼܣܵܐ ܕܪ̈ܲܒܵܢܲܝܗܘܿܢ ܡ̇ܢܝܼܢܵܝܹ̈ܐ>
    text <ܘܠܵܐ ܡܸܬܼܪܲܦܹܝܢ ܡ̣ܢ ܕܘܼܒܵܪܗܘܿܢ ܟܲܕܼ ܛܵܒܼ ܙܹܐܦܵܐ ܗ̄ܘ̣ ܀>
    text <܃ܦܵܪܥܝܼܢ ܚܘܼܒܵܐ ܠܡܲܠܦܵܢܲܝ̈ܗܘܿܢ ܡܲܪ̈ܩܝܘܿܢܸܣܛܹܐ>
    text <ܘܟܲܕܼ ܕܲܓܵܠܝܼܢ ܠܒܼܝܼܫܝܼܢ ܕܘܼܡܝܵܐ ܕܫܲܪܝܼܪ̈ܵܬܼܵܐ ܀>
    text <܃ܛܲܢܵܢܝܼܢ ܛܵܒܼ ܕܒܹܝܬܼ ܐܵܪܝܼܘܿܣ ܥܲܠ ܕܲܟܼܬܼܝܼ̈ܒܼܵܢ>
    text <ܘܡܲܣܓܹܿܝܢ ܒܵܢܹ̇ܝܢ ܥܲܠ ܫܲܬܸܐܣܬܼܵܐ ܕܠܵܐ ܫܲܪܝܼܪܵܐ ܀>
    text <܃ܟܬܼܝܼܫܝܼܢ ܡܓܼܘܼܫܹ̈ܐ ܒܲܡܓܼܫܘܼܬܼܵܐ ܒܸܕܼܝܵܐ ܕܫܹܐܕܹ̈ܐ>
    text <ܘܲܡܙܲܝܚܝܼܢ ܠܵܗ̇ ܐܲܝܟ ܗܵܝ̇ ܕܐܝܼܬܹܝܗ̇ ܟܲܕܼ ܠܵܐ ܐܝܼܬܹܝܗ̇ ܀>
    text <܃ܠܲܝܬܿ ܒܲܒܼܪܝܼܬܼܵܐ ܥܲܡܵܐ ܕܛܵܥܹ̇ܐ ܠܲܕܼܣܵܓܹܕܼ ܠܹܗ>
    text <ܘܠܵܐ ܕܲܡܚܲܠܸܦ ܣܸܓܼܕܲܬܼ ܡ̇ܪܵܐ ܕܲܡܫܲܡܸܫ ܠܹܗ ܀>
    text <܃ܢܥܝܼܪܝܼܘܗܝ ܡ̇ܕܹܝܢ ܠܒܲܪ ܚܹܠܲܩܝܵܐ ܩܵܠܵܐ ܕܓܼܒܼܵܝܗܝ>
    text <ܕܲܢܩܘܼܡ ܢܲܬܼܡܲܗ ܟܝܵܢܹ̈ܐ ܚܲܪ̈ܫܹܐ ܐܲܝܟ ܕܲܒܼܩܲܕܡ̇ܐ ܀>
    text <܃ܩܘܼܡ ܐܹܪܲܡܝܵܐ ܘܕܘܼܢ ܟܹܐܢܵܐܝܼܬܼ ܐܲܝܟ ܕܲܡܥܵܕܲܬܿ>
    text <ܘܲܩܪܝܼ ܣܵܗ̈ܕܹܿܐ ܫܡܲܝܵܐ ܘܐܲܪܥܵܐ ܥܲܠ ܒܝܼܫܘܼܬܿܢ ܀>
    text <܃ܬܲܪܬܹܿܝܢ ܒܝܼ̈ܫܵܢ ܥܒ݂ܲܕܼܘ ܐܵܦ ܥܲܡܡܹ̈ܐ ܒܲܕܼܡܘܼܬܼ ܥܲܡܵܐ>
    text <ܕܲܫܒ݂ܲܩܘ ܗܸܪܓܵܘ ܕܪ̈ܘܼܚܵܢܝܵܬܼܵܐ ܘܲܪܚܸܡ̣ܘ ܕܐܲܪܥܵܐ ܀>
    text <܃ܫ̣ܒܲܩܘ ܢܵܡܘܿܣܵܐ ܢܸܒܼܥܵܐ ܚܲܠܝܵܐ ܕܡܲܪܕܸܿܐ ܚܲܝܹ̈ܐ>
    text <ܘܲܚܦ݂ܲܪܘ ܒܸܕܼܝܵܐ ܕܟܲܕܵܒܼܘܼܬܼܵܐ ܓܘܼ̈ܒܹܿܐ ܪ̈ܥܝܼܥܹܐ ܀>
    text <܃ܒܥܲܡܡܹ̈ܐ ܫܸܠܡܲܬ̤ ܐܵܦ ܗܵܝ̇ ܕܐܸܡܲܪ ܕܥܲܒܼܕܵܐ ܗ̄ܘ̣ ܥܲܡܵܐ>
    text <ܕܲܫܒܲܩ̣ܘ ܩܘܼܫܬܵܐ ܘܪܲܓܼܘ ܥܸܢܝܵܢܵܐ ܕܲܣܪ̈ܝܼܩܵܬܼܵܐ ܀>
    text <܃ܥܠܲܝܗܘܿܢ ܦܲܐܝܵܐ ܐܵܦ ܕܢܸܢ̱ܗܡܘܼܢ ܐܲܪ̈ܝܵܘܵܬܼܵܐ>
    text <ܕܗܸܢ̣ܘܿܢ ܦܲܬܼܚܘܼܗܝ ܠܦܘܼܡ̇ ܕܫܹ̈ܐܕܹܐ ܠܲܡܓܲܕܵܦܘܼ ܀>
    text <܃ܥܲܠ ܥܒܼܪ̈ܵܝܹܐ ܢܗܸܡ̣ܘ ܒܵܒܼܵܠܵܝܹ̈ܐ ܘܐܵܬܼܘܿܪ̈ܵܝܹܐ>
    text <ܥܠܲܝܢ ܗܵܐ ܢܵܗܹ̇ܡ ܐܵܟܹ̇ܠܩܲܪܨܵܐ ܐܲܪܝܵܐ ܡܠܝܼܠܵܐ ܀>
    text <ܠܥܲܡܵܐ ܕܐܲܪܫܲܥ ܒܲܙܘܼܗܝ ܥܲܡܡܹ̈ܐ ܕܒܼܝܼܫܝܼܢ ܡܸܢܹܗ܃>
  block
    text <ܘܠܲܢ ܥܲܠ ܕܲܚ̣ܛܲܝܢ ܗܵܐ ܕܵܝ̇ܫܝܼܢ ܠܲܢ ܚܲܫܹ̈ܐ ܘܫܹ̈ܐܕܹܐ ܀>
    text <܃ܬܒܲܥܬܼܵܐ ܕܥܵܘ̣ܠܹܗ ܩܲܒܸܿܠ ܥܲܡܵܐ ܒܐܝܼܕܼܵܐ ܕܥܲܡܡܹ̈ܐ>
    text <ܘܕܼܝܼܠܲܢ ܩܲܝܵܡ ܢܸܓܼܕܵܐ ܕܥܵܘ̣ܠܲܢ ܠܝܘܿܡ ܒܘܼܚܪܵܢܵܐ ܀>
    text <܃ܡ̇ܕܹܝܢ ܥܵܠ̇ܒܵܐ ܬܒܲܥܬܼܵܐ ܕܝܼܠܲܢ ܠܕܲܝܗܘܼܕܵܝܹ̈ܐ>
    text <ܕܲܠܗܘܿܢ ܢܲܓܸܿܕ ܒܐܝܼܕܵܐ ܕܐ̄ܢܵܫܵܐ ܘܠܲܢ ܒܲܩܢܘܿܡܹܗ ܀>
    text <܃ܩܲܫܝܵܐ ܣܲܓܿܝܼ ܬܒܲܥܬܼܵܐ ܕܝܼܠܹܗ ܛܵܒܼ ܡ̣ܢ ܕܐ̄ܢܵܫܵܐ>
    text <ܘܣܵܗܹ̇ܕ ܦܵܘܠܘܿܣ ܕܩܸܢܛܵܐ ܗ̄ܘ̣ ܪܲܒܵܐ ܠܡܸܦܲܠ ܒܐܝܼܕܼܵܘ̈ܗܝ ܀>
    text <܃ܚܲܝܵܐ ܗ̄ܝܼ ܡܸܠܬܹܗ ܐܵܦ ܚܲܪܝܼܦܵܐ ܛܵܒܼ ܡ̣ܢ ܣܲܝܦܵܐ>
    text <ܘܐܲܝܟ ܕܲܒܼܢܘܼܪܵܐ ܒܵܚܲ݁ܪ ܙܹܐܦܵܐ ܕܲܒܼܓܼܵܘ ܢܲܦܫܵܐ ܀>
    text <܃ܒܕܼܝܼܢܵܐ ܥܵܐܹ̇ܠ ܥܲܡ ܚܘܼܫܵܒܹ̈ܐ ܕܪܲܓܼܘ ܒܝܼܫܹ̈ܐ>
    text <ܘܲܡܦܲܪܣܸܐ ܠܗܘܿܢ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܀>
    text <܃ܕܝܼܢܵܐ ܪܲܒܵܐ ܐܲܡܲ݁ܪ ܥܲܡܵܗ̇ ܕܦܵܪܘܿܫܘܼܬܿܢ>
    text <ܕܛܸܠܡܲܬ̤ ܗ̤ܝ ܠܵܗ̇ ܘܠܲܒܼ̈ܢܵܬܼ ܩܵܠܵܘ̈ܗܝ ܩܲܕܿܝܼ̈ܫܬܼܵܐ ܀>
    text <܃ܒܕܝܼܢܵܐ ܟܹܐܢܵܐ ܡܲܕܸܿܣ ܥܵܘ̣ܠܵܐ ܕܡܲܪܵܚܘܼܬܿܢ>
    text <ܕܫܵܛܲܬ̤ ܡܸܠܵܘ̈ܗܝ ܘܠܵܐ ܐܸܬܼܟܲܚܕܲܬ̤ ܡ̣ܢ ܦܘܼܩܕܵܢܵܘ̈ܗܝ ܀>
    text <܃ܚܲܟܿܝܼܡܵܐܝܼܬܼ ܡܲܣܪܲܚ ܢܸܓܼ̈ܕܹܿܐ ܥܲܠ ܒܝܼܫ̈ܬܲܢ>
    text <ܕܕܼܵܫܢ݂ܲܢ ܛܲܟܼܣܵܐ ܕܣܝܼܡ ܒܲܟܼܝܵܢܵܐ ܘܒܲܟܼܬܼܝܼ̈ܒܼܵܬܼܵܐ ܀>
    text <܃ܐܘܼܡ̇ܢܵܐܝܼܬܼ ܬܵܒܲܥ̇ ܥܲܡܠܹ̈ܐ ܒܟܲܦܬܼܵܐ ܕܪܸܡܙܹܗ>
    text <ܘܡܲܣܠܸܐ ܕܙܵܐܹ̇ܠ ܘܓܼܵܒܹ̇ܐ ܕܢܵܬܲ݁ܥ ܒܲܓܼܡܝܼܪܘܼܬܼܵܐ ܀>
    text <܃ܬܒܲܥܬܼܵܐ ܩܫܝܼܬܼܵܐ ܘܢܸܓܼ̈ܕܹܿܐ ܥܦܝܼܦܹ̈ܐ ܡܠܸܐ ܦܘܼܩܕܵܢܹܗ>
    text <ܥܲܠ ܡܪ̈ܵܚܹܐ ܕܵܠܐ ܩܲܕܸܿܡܘ ܚܲܪ̣ܘ ܒܲܓܼܙܵܪ ܕܝܼܢܵܘ̈ܗܝ ܀>
    text <܃ܥܝܵܪܵܬܵܐ ܬܲܒܼܵܬܵܐ ܬܵܒܲܥ̇ ܕܚܘܼܒܹܿܗ ܪܲܒܵܐ ܘܲܕܼܠܘܼܚܵܡܵܘ̈ܗܝ>
    text <ܕܩܲܕܸܿܡ ܚܵܘܝܼ ܚܘܼܒܹܿܗ ܘܢܸܓܕܸܵܘ̈ܗܝ ܘܠܵܐ ܦܪܲܫ̣ܘ ܘܝܼܕܲܥܘ̣ ܀>
    text <܃ܠܦܘܼܬܼ ܡܘܼܠܟܵܢܵܘ̈ܗܝ ܡܲܣܓܸܐ ܘܬܼܵܒܲܥ̇ ܡ̣ܢ ܒܲܝܬܵܝܵܘ̈ܗܝ>
    text <ܕܠܵܐ ܐܸܬܼܝܲܐܒܼܘ ܠܲܡܣܲܟܵܝܘܼ ܠܚܲܝܹ̈ܐ ܥܬܝܼ̈ܕܹܐ ܀>
    text <܃ܡܘܼܠܟܵܢ ܚܲܝܹ̈ܐ ܕܠܵܐ ܫܘܼܠܵܡܵܐ ܪܫܡ̣ ܒܲܟܼܬܼܵܒܼܵܘ̈ܗܝ>
    text <ܕܢܸܚܙܿܢ ܐ̄ܢܵܫܵܐ ܒܲܟܼܬܼܝܼ̈ܒܼܵܬܼܵܐ ܠܲܕܠܵܐ ܫܘܼܠܵܡ ܀>
    text <܃ܐܘܼܪܚܵܐ ܫܦܝܼܬܼܵܐ ܕܡܲܠܝܵܐ ܫܲܝܢܵܐ ܕܪܲܫ̣ ܒܲܢܒܼܝܼ̈ܘ̈ܗܝ>
    text <ܕܢܸܪܕܹܿܐ ܟܠܢܵܫ ܒܹܝܬܼ ܣܘܼܪ̈ܓܵܕܹܐ ܠܘܵܬܼ ܕܲܥܝܼ̈ܕܼܵܢ ܀>
    text <܃ܐܲܝܟ ܡܲܚܙܝܼܬܼܵܐ ܩܒ݂ܲܥ ܢܵܡܘܿܣܵܐ ܒܹܝܬܼ ܐܲܪ̈ܥܵܢܹܐ>
    text <ܕܲܢܚܘܼܪܘܼܢ ܒܹܗ ܘܢܸܚܘܙܿܢ ܡܘܼܡܹ̈ܐ ܕܲܩܢܘܿ ܡܲܝ̈ܗܘܿܢ ܀>
    text <܃ܬܲܪܬܹܿܝܢ ܚܵܘܝܼ ܒܲܝܕܼ ܢܵܡܘܿܣܵܐ ܠܲܕܚܵܐܲ݁ܪ ܒܹܗ>
    text <ܛܘܼܒܹ̈ܐ ܡܠܝܼܟܹ̈ܐ ܘܢܸܓܼ̈ܕܹܿܐ ܥܩܝܼܦܹ̈ܐ ܠܲܕܼܫܵܐܹ̇ܛ ܠܹܗ ܀>
    text <܃ܥܲܠ ܬܲܪ̈ܬܲܝܗܹܝܢ ܕܵܐܹ̇ܢ ܥܲܡܲܢ ܘܲܡܢܲܓܸܿܕ ܠܲܢ>
    text <ܪܲܓܲܢ ܛܘܼܒܹ̈ܐ ܘܲܣܢܲܝܢ ܢܸܓܼ̈ܕܹܿܐ ܐܲܝܟ ܦܵܪ̈ܘܿܫܹܐ ܀>
    text <܃ܠܦܵܪܘܿܫܘܿܬܿܢ ܦܠܸܐ ܗ̄ܘ̣ܵܐ ܠܡܸܦܪܲܫ ܐܲܝܕܵܐ ܕܦܲܐܝܵܐ>
    text <ܘܲܕܸܠܵܐ ܦܪܲܫܢ݂ܲܢ ܥܬܝܼܕܼ ܗ̄ܘ̣ ܕܢܸܦ̄ܪܫܲܢ ܡ̣ܢ ܡܘܼܠܟܵܢܵܘ̈ܗܝ ܀>
  block
    text <܃ܠܲܡܠܝܼܠܘܼܬܿܢ ܡܸܬܼܒܲܥܝܵܐ ܗ̄ܘ̣ܵܬܼ ܠܡܸܬܼܒܲܥ ܩܘܼܫܬܵܐ>
    text <ܘܲܕܸܠܵܐ ܬܸܒܼܥܲܬ̤ ܗܵܐ ܡܸܬܿܬܲܒܼܥܵܐ ܒܕܝܼܢܵܐ ܟܹܐܢܵܐ ܀>
    text <܃ܚܲܝܵܒܼܘܼܬܿܢ ܚܲܝܵܒܼܵܐ ܗ̄ܘ̣ܵܬܼ ܠܡܸܦܪܲܥ ܫܘܼܒܼܚܵܐ>
    text <ܘܲܕܼܠܵܐ ܦܸܪܥܲܬ̤ ܗܵܐ ܡܸܬܼܦܲܪܥܵܐ ܕܠܵܐ ܚܵܘܣܵܢܵܐ ܀>
    text <܃ܫܵܘܹ̇ܝܢܲܢ ܓܹܝܪ ܕܲܥܦܝܼܦܵܐܝܼܬܼ ܢܸܬܸܿܠ ܕܝܼܢܵܐ>
    text <ܕܠܵܐ ܩܲܛܪܸܓܼܢܲܢ ܠܲܫܟܼܝܼܪ̈ܵܬܲܢ ܒܕܼܝܼܢܵܐ ܕܢܲܦ̰ܫܲܢ ܀>
    text <܃ܡܲܢ̣ܘܼ ܕܲܣܡܸܐ ܡ̣ܢ ܒܘܼܝܵܢܵܐ ܐܲܝܟ ܡܵܐ ܕܲܚܢܲܢ>
    text <ܕܠܵܐ ܕܵܢ̄ܢ ܢܲܦ̰ܫܲܢ ܥܲܕܼܠܵܐ ܢܹܐܬܼܐ ܕܝܼܢܵܐ ܕܚܝܼܠܵܐ ܀>
    text <܃ܡܲܢ̣ܘܼ ܕܲܩܥܹܐ ܠܸܒܵܐ ܕܟܹܐܦܵܐ ܒܕܼܘܼܡܝܵܐ ܕܝܼܠܲܢ>
    text <ܕܠܵܐ ܐܸܬܼܪܲܟܲܟܼܢ ܠܵܐ ܒܫܘܼܘܕܵܝܹ̈ܐ ܘܠܵܐ ܒܠܘܼܚܵܡܹ̈ܐ ܀>
    text <ܦܲܟܿܝܼ̈ܗܵܬܼܵܐ ܗ̤ܘܲܝ̈ ܩܲܫ̈ܝܵܬܼܵܐ ܠܡܵܪܘܿܕܼܘܼܬܲܢ܁>
    text <ܘܝܲܬܿܝܼܪ̈ܵܬܼܵܐ ܗ̤ܘܲܝ̈ ܢܝܼ̈ܚܵܬܼܵܐ ܠܥܲܛܠܘܼܬܼ ܢܲܦ̰ܫܲܢ ܀>
    text <܃ܠ̣ܐܝܼܘ ܟܵܪ̈ܘܿܙܹܐ ܒܲܟܼܬܼܝܼ̈ܒܼܵܬܼܵܐ ܘܠܵܐ ܐ̄ܢܵܫܵ ܨܵܐܹ̇ܬܼ>
    text <ܘܲܬܼܚܸܒ̣ ܚܲܝܠܵܐ ܕܠܸܫܵܢܲܝ̈ܗܘܿܢ ܡ̣ܢ ܕܲܠܡܸܩܥܵܐ ܀>
    text <܃ܫܠܸܡ̣ ܕܸܡ̈ܘܵܬܼܵܐ ܘܲܡ̈ܢܵܘܵܬܼܵܐ ܘܥܵܘ̣ܠܲܢ ܩܲܝܵܡ>
    text <ܘܐܵܘܦܝ̣ܘ ܚܸܙܘܸ̈ܐ ܘܐܵܦ ܓܸܠܝܵܢܹ̈ܐ ܘܗܘ̤ ܐܲܝܟ ܕܐܝܼܬܼܵܘܗܝ ܀>
    text <܃ܩܸܛܠܲܬ̤ ܐܘܼܪܚܵܐ ܕܐܝܼܙܓܲܕܿܘܼܬܼܵܐ ܕܲܫܡܲܝܵܢܹ̈ܐ>
    text <ܘܠܵܐ ܦܵܫ̣ ܪܲܗܛܵܐ ܕܡܲܪܵܚܘܼܬܿܢ ܡ̣ܢ ܣܲܢ̈ܝܵܬܼܵܐ ܀>
    text <܃ܚܲܪ̈ܫܹܐ ܒܲܠܚܘܿܕܼ ܐܸܫܬܲܕܲܪܘ ܒܐܝܼܙܓܲܕܿܘܼܬܼܵܐ>
    text <ܘܗܵܐ ܛܵܒܼ ܓܲܠܝܵܐ ܗ̄ܝܼ ܕܐܵܦܠܵܐ ܗܸܢ̣ܘܿܢ ܦܵܫ̣ܘ ܡ̣ܢ ܗܵܕܹܐ ܀>
    text <܃ܛܵܒܼ ܟܵܘܸܢܘ ܠܲܢ ܐܵܦ ܫܲܬܼܝܼܩܹ̈ܐ ܟܲܕܼ ܛܵܒܼ ܚܲܪ̈ܫܝܼܢ>
    text <ܘܲܚܠܵܦ ܩܵܠܵܐ ܡܲܠܸܠܘ ܥܲܡܲܢ ܒܫܘܼܚܠܵܦܲܝ̈ܗܘܿܢ ܀>
    text <܃ܫܸܡܫܵܐ ܕܲܚܸܫܟ ܡ̣ܢ ܣܲܢ̈ܝܵܬܲܢ ܛܲܫܝܼ ܢܘܼܗܪܹܗ>
    text <ܘܣܲܗܪܵܐ ܕܥܲܡ݂ܲܛ ܡܼܪܵܚܘܼܬܲܢ ܗܦܲܟܼ݂ܬܹܗ ܠܲܕܼܡܵܐ ܀>
    text <܃ܒܲܪ̈ܩܹܐ ܕܐܵܘܩܸܕܼܘ ܢܘܼܪܵܐ ܕܚܸܡܢܲܢ ܫܸܓܼܪܵܬ̤ ܐܸܢܘܿܢ>
    text <ܘܪ̈ܲܥܡܹܐ ܕܐܲܙܝܼܥܘ ܒܩܵܠ ܓܘܼܕܵܦܲܢ ܩܢ̣ܵܘ ܬܵܘܣܲܦܬܵܐ ܀>
    text <܃ܐܲܪܥܵܐ ܕܙܵܥܲܬ̤ ܥܵܘ̣ܠܲܢ ܝܼܩ݂ܲܪ ܥܲܠ ܟܲܬܼܦܵܬܼ̈ܗ̇>
    text <ܘܐܲܝܟ ܕܲܒܼܦܘܼܡܵܐ ܩܥܵܬ̤ ܐܲܟܸܿܣܬܲܢ ܒܝܲܕܼ ܢܵܘܕܵܢܵܐ ܀>
    text <܃ܩܲܝܛܵܐ ܕܐܵܘܩܸܕܼ ܦܹܐܪܹ̈ܐ ܒܚܘܼܡܵܐ ܚܣܵܡܲܢ ܫܲܓܼܪܹܗ>
    text <ܘܣܲܬܼܘܵܐ ܕܐܲܓܲܪ ܒܲܩܲܪܝܼܪܘܼܬܼܵܐ ܪܸܛܢܲܢ ܡܲܬܼܚܹܗ ܀>
    text <܃ܟܹܐܒܲܝ̈ܢ ܕܲܣܓܼܝܼܘ ܒܝܼܫܘܼܬܼ ܝܲܨܪܲܢ ܝܸܠܕܲܬ̤ ܐܸܢܘܿܢ>
    text <ܘܡܵܘܬܵܐ ܪܗܝܼܒܼܵܐ ܚܢܲܢ ܣܲܪܗܸܒܼܢܵܝܗܝ ܠܡܸܕܼܒܲܪ ܢܲܦ̰ܫܲܢ ܀>
    text <܃ܥܲܡܵܐ ܕܐܲܩܪܸܒܼ ܠܘܼܩܒܲܠ ܥܲܡܵܐ ܚܢܲܢ ܕܲܚܝܼܢܵܝܗܝ>
    text <ܘܡܲܠܟܵܐ ܕܐܲܫܦܸܠ ܘܚܵܒܼ ܒܲܩܪܵܒܼܵܐ ܚܵܘ̈ܒܲܝܢ ܚܲܝܒܼܘܼܗܝ ܀>
    text <ܒܲܢ ܐܸܬܿܕܲܘܲܕܼ ܛܲܟܼܣܵܐ ܬܲܩܢܵܐ ܕܪܹܫܵܢܘܼܬܼܵܐ܃>
  block
    text <ܘܒܲܢ ܐܸܨܛܲܥܲܪ ܕܲܪܓܼܵܐ ܪܵܡ̇ܐ ܕܫܸܡ ܟܵܗܢܘܼܬܼܵܐ ܀>
    text <܃ܒܚܸܪܚܵܘܼܬܿܢ ܥܲܠ̣ ܚܸܪܝܵܢܵܐ ܘܐܲܡܠܸܟ ܒܐܲܪܥܵܐ>
    text <ܘܗܵܐ ܡܸܬܼܟܲܬܿܫܝܼܢ ܟܵܗܢܹ̈ܐ ܘܡܲܠ̈ܟܹܿܐ ܚܲܕܼ ܠܘܼܩܒܲܠ ܚܲܕܼ ܀>
    text <܃ܒܓܸܠܝܵܐ ܘܟܸܣܝܵܐ ܡܲܩܪܸܒܼ ܟܠܢܵܫ ܠܘܼܩܒܲܠ ܚܲܒܼܪܹܗ>
    text <ܘܠܲܝܬܿ ܫܘܼܠܵܡܵܐ ܠܬܲܟܼܬܿܘܼܫܲܝ̈ܗܘܿܢ ܠܹܠܲܝ ܐܝܼܡܵܡ ܀>
    text <܃ܒܩܹܐܪܣܵܐ ܩܲܫܝܵܐ ܕܠܵܐ ܫܲܘܝܘܼܬܼܵܐ ܪܡܹܝܢ ܟܠ ܬܸܓܿܡܝܼ̈ܢ>
    text <ܘܡ̣ܢ ܟܠ ܓܲܒܿܝܼ̈ܢ ܦܲܚܹ̈ܐ ܛܡܝܼܪܹ̈ܐ ܩܕܼܵܡ ܗܲܠܵܟܹ̈ܐ ܀>
    text <܃ܒܩܸܢܛܵܐ ܘܕܸܚܠܵܐ ܫܪܹܐ ܪܸܥܝܵܢܵܐ ܡ̣ܢ ܪܸܥܝܵܢܵܐ>
    text <ܘܠܲܝܬܿ ܕܲܡܗܲܝܡܸܢ ܐܵܦܠܵܐ ܕܫܲܪܝܼܪ ܚܘܼܒܹܿܗ ܒܲܐ̄ܚܪܹܝܢ ܀>
    text <܃ܒܠܸܒܵܐ ܘܠܸܒܵܐ ܡܡܲܠܸܠ ܟܠܢܵܫ ܥܲܡ ܩܪܝܼܒܹܗ>
    text <ܘܩܲܢܝܼܛ ܠܸܒܵܐ ܕܕܲܡ ܠܵܐ ܫܵܠ̈ܡܵܢ ܡܸܠܹ̈ܐ ܠܠܸܒܵܐ ܀>
    text <܃ܦܫܝܼܛ ܠܸܫܵܢܹܗ ܘܩܲܪܝܼܒܼ ܡܲܡܠܸܠܹܗ ܘܢܲܗܝܼܪ ܩܵܠܹܗ>
    text <ܘܲܦܬܼܝܼܠ ܠܸܒܵܐ ܘܪܲܓܿܘܼܙ ܩܵܠܹܗ ܘܚܸܫܘܿܟ ܓܵܘܢܹܗ ܀>
    text <܃ܣܵܘܲ݁ܚ ܘܲܦܨܝܼܚ ܦܸܓܼܥܵܐ ܕܐܲܦܹ̈ܐ ܠܘܼܩܒܲܠ ܐܲܠܹ̈ܐ>
    text <ܘܐܲܒܼܝܼܠ ܘܲܟܼܡܝܼܪ ܝܲܨܪܵܐ ܕܲܠܓܼܵܘ ܐܲܝܟ ܕܥܲܠ ܡܝܼܬܑܼܵܐ ܀>
    text <܃ܡܢܲܫܸܩ ܦܘܼܡ̇ܐ ܠܦܘܼܡ̇ܐ ܡܢܵܬܹܗ ܚܘܼܒܵܢܵܐܝܼܬܼ>
    text <ܘܗܵܘܢܵܐ ܡܥܲܡܸܩ ܛܵܡܲ݁ܪ ܦܲܚܹ̈ܐ ܚܲܪܡ̇ܢܵܐܝܼܬܼ ܀>
    text <܃ܩܸܢܛܵܐ ܗ̄ܘ̣ ܪܲܒܵܐ ܠܡܸܪܕܵܐ ܠܘܲܥܕܵܐ ܕܲܠܡܹܐܝܢ ܚܲܝܹ̈ܐ>
    text <ܕܐܲܝܟ ܕܲܒܼܫܸܢܬܼܵܐ ܡܟܲܣܹܝܢ ܚܲܫܹ̈ܐ ܒܝܲܡܵܐ ܕܢܲܦ̰ܫܵܐ ܀>
    text <܃ܡܲܢ̣ܘܼ ܡܸܫܟܲܚ ܕܢܸܚܙܘܿܩ ܒܐܘܼܪܚܵܐ ܕܡܲܠܟܿܘܼܬܼ ܪܵܘܡܵܐ>
    text <ܚܘܼܫܒܹ̈ܐ ܟܡܝܼܢܝܼܢ ܘܲܛܫܹܝܢ ܐܲܝܟ ܓܲܝܵܣܹ̈ܐ ܀>
    text <܃ܫܲܦܝܼܪ ܡ̇ܕܹܝܢ ܩܪܹܝ̇ܬܹܗ ܒܝܼܫܵܐ ܠܙܲܒܼܢܵܐ ܕܲܡ̣ܛܵܢܝ>
    text <ܕܒܼܝܼܫ ܘܲܡܙܲܠܗܲܙ ܘܲܡܠܸܐ ܩܸܢܛܵܐ ܠܲܕܼܪܵܕܹܐ ܒܹܗ ܀>
    text <܃ܫܲܦܝܼܪ ܝܸܗ̄ܒܹܿܬܼ ܘܵܝܵܐ ܠܲܩܢܘܿܡܝ ܒܫܘܼܪܵܝ ܡܸܠܲܝ̈>
    text <ܕܛܠܸ݂ܩ ܘܐܵܘܦܝܼ ܡ̇ܙܘܿܢ ܚܲܝܹ̈ܐ ܒܲܫܢܲܝ̈ ܚܲܝܹ̈ܐ ܒܲܫܢܲܝ̈ ܚܲܝܲܝ̈ ܀>
    text <܃ܒܝܵܘܡܲܝ̈ ܫܸܠܡܲܬ̤ ܗܵܝ̇ ܕܲܟܼܬܼܝܼܒܼܵܐ ܕܐܸܒܲܕܼ ܚܲܣܝܵܐ>
    text <ܘܠܲܝܬܿ ܒܲܒܼܪܝܼܬܼܵܐ ܕܲܬܼܘܵܬܼ ܢܲܦ̰ܫܵܐ ܒܓܼܵܘ ܪܸܥܝܵܢܹܗ ܀>
    text <܃ܡܹܐܡܲܪ ܐܸܡܹ̇ܪܹܬܼ ܐܵܦ ܐ̄ܢܵܐ ܘܠܵܐ ܗ̄ܘ̣ܵܐ ܡܸܣܥܲܪ ܣܸܥܵܪܬܼ>
    text <ܘܲܡܓܲܙܲܝ ܐ̄ܢܵܐ ܡ̣ܢ ܛܵܒܼܵܬܼ̈ܐ ܛܵܒܼ ܡ̣ܢ ܚܲܒܼܪ̈ܲܝ ܀>
    text <܃ܝ̣̇ܥܪܵܐ ܕܚܵܘ̈ܒܹܿܐ ܡܠܹܝܢ ܚܘܼܫܵܒܲܝ̈ ܐܲܝܟ ܕܲܟܼܢܵܘ̈ܬܼܝ>
    text <ܘܠܲܝܬܿ ܒܹܗ ܒܪܸܥܝܵܢܝ ܦܹܐܪܵܐ ܕܗܲܢܝܼ ܠܡܵܪܹܐ ܟܲܪܡ̇ܐ ܀>
    text <܃ܡܸܠܹ̈ܐ ܪܲܟܿܒܹܬܼ ܐܲܝܟ ܚܲܝܵܒܼܵܐ ܩܕܼܵܡ ܕܲܝܵܢܵܐ>
    text <ܕܕܲܡ ܢܸܬܼܪܲܟܼܢܘܼܢ ܪ̈ܲܚܡܹܐ ܒܕܝܼܢܵܐ ܠܘܵܬܼ ܚܲܝܵܒܼܘܼܬܼܝ ܀>
    text <܃ܒܥܸܠܲܬܼ ܡܠܹ̈ܐ ܥܸܠܹ̇ܬܼ ܕܐܵܘܓܲܪ ܒܫܘܼܠܵܡ ܝܵܘܡ̇ܐ>
    text <ܕܲܟܼܒܲܪ ܐܸܫܘܸܐ ܠܢܸܬܼܪܵܐ ܙܥܘܿܪܵܐ ܕܦܘܼܪܥܵܢ ܐܲܓܼܪܵܐ ܀>
  block
    text <܃ܩܵܠܵܐ ܫܸܡܥܹ̇ܬܼ ܕܗܵܝ̇ ܒܲܪܬܼ ܩܵܠܵܐ ܕܨܸܝܕܼ ܐܲܓܼܝܼܪܹ̈ܐ>
    text <ܘܗ̤ܝ ܚܲܦܸܛܬܲܢܝ ܕܐܵܘܓܲܪ ܠܸܫܵܢܝ ܒܦܘܼܠܚܵܢ ܡܸܠܹ̈ܐ ܀>
    text <܃ܪܸܡܙܵܐ ܕܲܦܩ݂ܲܕܼ ܠܡܸܬܲܠ ܐܲܓܼܪܵܐ ܕܹܝܢܵܪ ܕܹܝܢܵܪ>
    text <ܗܘ̤ ܐܸܡ݂ܲܪ ܠܝܼ ܕܩܘܼܡ ܐܸܬܼܟܲܫܲܪ ܦܵܥܠܵܐ ܫܲܦܠܵܐ ܀>
    text <܃ܪ̈ܲܚܡܹܐ ܕܐܲܓܼܪܘܼܗ̇ ܠܫܝܼܛܘܼܬܼ ܓܸܢܣܲܢ ܠܦܘܼܠܚܵܢ ܩܘܼܫܬܵܐ>
    text <ܢܲܫܘܘܿܢ ܐܵܦ ܠܝܼ ܠܦܘܼܪܥܵܢ ܐܲܓܼܪܵܐ ܕܕܹܝܢܵܪ ܚܲܝܹ̈ܐ ܀>
text <ܥܲܠ ܡܹܐܬܼܝܼܬܹܗ ܕܐܲܢܛܝܼܟܿܪܸܣܛܘܿܣ>
  block
    text <ܥܲܠ ܡܹܐܬܼܝܼܬܹܗ ܕܐܲܢܛܝܼܟܿܪܸܣܛܘܿܣ>
  block
    text <ܡܐܡܪܵܐ܀ ܠܗ܀>
    text <ܕܥܲܠ ܡܹܐܬܼܝܼܬܹܗ ܕܐܲܢܛܝܼܟܿܪܸܣܛܘܿܣ܁>
    text <ܐܵܘ ܟܹܝܬܼ ܡܝܼܚܵܐ ܕܲܓܵܠܵܐ܁>
    text <ܘܥܲܠ ܡܸܬܼܓܲܠܝܵܢܘܼܬܹܗ ܕܲܡܫܚܝܵܐ ܡܵܪܢ܀>
    text <ܡܸܬܼܐܡܲܪ ܕܹܝܢ ܒܚܲܕ ܒܫܲܒܵܐ ܕܡܲܥܵܠܲܝ ܨܵܘܡܵܐ ܕܡܵܪܝ ܐܹܠܝܵܐ܀>
    text <ܥܘܼܢܵܝܵܐ܀>
    text <ܬܲܘܢܸܙܕܲܝܢ ܒܙܲܝܵܢܵܐ ܕܛܵܒܼ̈ܬܼܵܐ ܕܠܵܐ ܢܲܟܿܘܿܢܲܢ ܓܹܐܪܹ̈ܐ ܕܒܼܝܼܫܵܐ܀>
    text <ܐܲܝܲܚ܀>
  block
    text <܃ܛܸܒܵܐ ܒܠܝܼܠܵܐ ܫܡܲܥܢܲܢ ܕܐܵܬܹ̇ܐ ܒܫܘܼܠܵܡ ܙܲܒܼܢܹ̈ܐ>
    text <ܘܲܥܣܸܩ ܣܲܓܿܝܼ ܠܲܡܬܲ ܢܵܝܘܼ ܥܲܠ ܒܘܼܠܒܵܠܹܗ܁>
    text <܃ܓܘܼܢܚܵܐ ܪܲܒܵܐ ܥܬܼܝܼܕ ܕܢܸܬܼܡܲܠܲܠ ܒܹܝܬܼ ܐܲܪ̈ܥܵܢܹܐ>
    text <ܘܠܵܐ ܡܨܐ ܦܘܼܡܵܐ ܕܢܹܐܡܲܪ ܕܲܟܼܡܵܐ ܡܲܪܝܼܪ ܫܸܡܥܹܗ܁>
    text <܃ܣܒܲܪܬܼܵܐ ܒܝܼܫܵܐ ܡܣܲܒܲܪ ܒܝܼܫܵܐ ܒܹܝܬܼ ܡܵܝܘ̈ܬܸܐ>
    text <ܘܠܲܝܬܿ ܒܲܪܢܵܫܵܐ ܕܠܵܐ ܡܸܬܿܕܵܘܲܕ ܘܦܵܗܹ̇ܐ ܗܵܘܢܹܗ܁>
    text <܃ܠܒܸܟܼܝܵܐ ܫܵܘܹ̇ܐ ܡܸܕܸܡ ܕܲܥܬܼܝܼܕ ܠܡܸܬܼ ܡܲܠܵܠܘܼ>
    text <ܘܩ̈ܠܹܐ ܚܢܝܼ̈ܓܹܐ ܦܐܸܐ ܕܲܢܪܲܟܸܒܼ ܥܲܠ ܒܘܼܕܵܩܹܗ܁>
    text <܃ܒܚܲܫܵܐ ܢܸܫܡܲܥ ܐܲܝܢܵܐ ܕܫܵܡܲ݁ܥ ܦܵܪܘܿܫܵܐܝܼܬܼ>
    text <ܘܲܒܼܟܲܪܝܘܼܬܼܵܐ ܢܕܲܡܲܥ ܐܲܝܢܵܐ ܕܨܵܐܹ̇ܬܼ ܫܲܦܝܼܪ܁>
    text <܃ܒܗܵܘܢܵܐ ܢܸܟܼܪܸܐ ܘܲܒܼܪܥܝܵܢܵܐ ܢܲܫܦܲܥ ܕܼܡ̈ܥܹܐ>
    text <ܘܲܚܠܵܦ ܢܲܚ̈ܬܹܐ ܢܸܣܕܘܿܩ ܙܵܘ̈ܥܹܐ ܥܲܠ ܡܵܐ ܕܲܥܬܼܝܼܕ܁>
    text <܃ܢܸܟܼܿܠܵܐ ܩܲܫܝܵܐ ܥܬܼܝܼܕ ܕܲܢܪܲܟܸܿܒܼ ܐܵܟܹ̇ܠܩܲܨܵܐ>
    text <ܘܲܨܢܝܼܥܵܐܝܼܬܼ ܡܙܲܝܸܢ ܢܲܦܫܹܗ ܠܘܼܩܒܲܠ ܚܲܝܹ̈ܢ܁>
    text <ܡܸܪܕܵܐ ܕܥܵܘ̣ܠܵܐ ܨܵܒܹ̇ܐ ܕܲܢܩܝܼܡ ܥܲܠ ܟܹܐܢܘܼܬܼܵܐ܃>
  block
    text <ܘܫܸܡ ܒܵܪܘܿܝܵܐ ܡܛܲܝܲܒܼ ܕܲܢܣܝܼܡ ܥܲܠ ܚܲܪ ܡܘܼܬܹܗ܁>
    text <܃ܠܕܲܪܓܼܵܐ ܪܵܡܵܐ ܒܵܥܹ̇ܐ ܕܢܸܣܲܩ ܚܬܝܼܪ ܪܸܥܝܵܢܵܐ>
    text <ܘܥܲܠ ܐܝܼܬܼܘܼܬܼܵܐ ܡܲܩܸܠܹܐ ܒܓܼܘܼܡܪܵܐ ܡܲܪܵܚܵܐܝܼܬܼ܁>
    text <܃ܚܘܼܨܦܵܐ ܢܟܼܝܼܠܵܐ ܠܵܒܸ̇ܫ ܣܲܟܼܠܵܐ ܒܲܕܡܘܼܬܼ ܙܲܝܢܵܐ>
    text <ܘܣܵܕܲ̇ܕ ܩܹܐܪܣܵܐ ܠܘܼܩܒܲܠ ܩܘܼܫܬܵܐ ܥܵܘܠ̇ܐܝܼܬܼ܁>
    text <܃ܒܫܸܡ ܙܲܟܵܝܵܐ ܡܟܲܢܹܐ ܢܲܦܫܹܗ ܡܠܹܗ ܚܵܘ̈ܬܼܐ>
    text <ܘܩܵܠ ܬܸܫܒܿܘܿܚܬܵܐ ܕܠܵܐ ܦܵܐܝܵܐ ܠܹܗ ܚܲܛܹ̇ܦ ܡܲܓܲܢ܁>
    text <܃ܐܸܢܵܐ ܐ̄ܢܵܐ ܡܫܝܼܚܵܐ ܐܵܡܲ݁ܪ [܁܁܁]ܡܵܐ ܘܠܵܐ ܡܸܬܼܟܲܚܲܕ>
    text <ܘܒܼܝܼ ܡܸܫܬܼܠܡܝܼܢ ܐ̄ܪ̈ܙܹܐ ܘܛܘܼܦܣ̈ܐ ܕܲܪܫܲܡܘ ܟܹܐܢܹ̈ܐ܁>
    text <܃ܐܲܝܟ ܕܵܠܟܹܐܢܵܐ ܡܚܲܦܸܛ ܐ̄ܢܵܫܵܐ ܕܲܢܩܲܒܿܠܘܼܢܵܝܗܝ>
    text <ܘܛܵܥܹ̇ܐ ܘܡܲܛܥܹܐ ܥܲܕ ܡܸܢܼܦܲܪܣܸܐ ܡ̣ܢ ܟܹܐܢܘܼܬܐ܁>
    text <܃ܒܛܘܼܥܝܲܝ ܡܲܛܥܹܐ ܘܲܒܼܕܼܡ̈ܘܵܬܼܵܐ ܡܚܵܘܸܐ ܚܲܝ̈ܠܹܐ>
    text <ܥܕܲܡܵܐ ܕܫܵܡܲ݁ܪ ܗܵܝ̇ ܒܲܪܬܼ ܩܵܠܵܐ ܕܲܒܼܫܘܼܠܵܡܵܐ܁>
    text <܃ܚܲܪ ܡܵܢܵܐܝܼܬܼ ܡܲܩܠܸܐ ܚܲܪܡܵܐ ܥܲܠ ܟܠ ܩܵܠ̈ܝܹܢ>
    text <܃ܘܣܵܥܹ̇ܐ ܘܣܵܠܹ̇ܩ ܠܕܲܪܓܼܵܐ ܪܵܡܵܐ ܟܲܕ ܠܵܐ ܣܵܠܹ̇ܩ>
    text <܃ܒܚܲܪܡܵܢܘܼܬܹܗ ܬܡܲܗ ܟܵܪܘܿܙܵܐ ܦܲܘܠܘܿܣ ܓܲܒܼܝܵܐ>
    text <ܘܩܲܕܸܡ ܨܵܪܵܗ̇ ܒܲܟܼܬܼ̈ܝܼܒܼܵܬܼܵܐ ܕܢܸܚܙܹܝܗ̇ ܟܠܢܵܫ܁>
    text <܃ܒܡܵܪܘܿܕܘܼܬܼܵܐ ܟܲܢܝܹܗ ܠܐܲܒܼܢܵܐ ܕܡܸܬܼܚܵܘܹܐ ܒܹܗ>
    text <ܕܲܡܩܝܼܡ ܡܸܪܕܵܐ ܘܟܼܵܠܹ̇ܐ ܫܪܵܪܵܐ ܕܠܵܐ ܢܸܬܼܡܲܠܲܠ܁>
    text <܃ܢܦܲܩ ܗ̄ܘ̣ܵܐ ܛܸܒܹܿܗ ܡ̣ܢ ܫܘܼܪܵܝܵܐ ܕܟܼܵܪ ܘܿܙܘܼܬܼܵܐ>
    text <ܘܫܲܪܝܼܘ ܐ̄ܢܵܫܵܐ ܒܵܥܹ̇ܝܢ ܒܥܵܬܼܵܐ ܕܥܲܠ ܡܹܐܬܼܝܼܬܹܗ܁>
    text <܃ܫܡܲ݁ܥ ܗ̄ܘ̣ܵܐ ܫܠܝܼܚܵܐ ܒܥܬܼܵܐ ܕܲܥܠܵܘܗܝ ܡ̣ܢ ܬܲܠܡܝܼܕܵܘ̈ܗܝ>
    text <ܘܚܲܟܸܿܡ ܐܸܢܘܿܢ ܕܠܵܐ ܢܸܬܼܪܲܗܒܼܘܼܢ ܒܛܸܒܵܐ ܕܫܸܡܥܹܗ܁>
    text <܃ܠܵܐ ܠܲܡ ܬܩܲܒܿܠܘܼܢ ܕܩܲܪܝܼܒܼ ܙܒܲܢܵܐ ܕܫܘܼܠܵܡ ܙܲܒܼܢܹ̈ܐ>
    text <ܘܠܵܐ ܬܸܬܿܛܦܝܼܣܘܢ ܠܵܐ ܠܸܐܓܲܪܬܵܐ ܘܠܵܐ ܠܓܸܠܝܵܢܵܐ܁>
  block
    text <܃ܐܸܢ ܠܵܐ ܬܹܐܬܼܐ ܡܵܪܘܿܕܘܼܬܵܐ ܓܠ̣ܵܐ ܝܵܕܘܿܥܵܐ>
    text <ܠܵܐ ܡܸܫܬܲܠܲܡ ܕܘܼܒܵܪ ܚܲܝܹ̈ܐ ܐܲܪ̈ܥܸܢܵܝܹܐ܁>
    text <܃ܐܢ ܠܵܐ ܐ̄ܬܹ̇ܐ ܒܲܪ ܐܲܒܼܪܵܢܵܐ ܕܢܸܛܥܹܐ ܘܢܲܛܥܹܐ>
    text <ܠܵܐ ܡܸܬܼܒܲܕܲܩ ܫܪܵܪܵܐ ܕܲܠܝܵܐ ܕܚܘܼܕܵܬܼ ܟ̱ܠܵܐ܁>
    text <܃ܐܸܢ ܠܵܐ ܡܚܵܘܹܐ ܒܼܝܼܫܘܼܬܼ ܝܲܨܪܹܗ ܠܥܹܝܢ ܟܠ ܒܸܪ̈ܝܢ>
    text <܃ܠܵܐ ܡܸܬܼܚܲܬܼܡܵܐ ܚܵܝܲܬܼ ܡܥܲܬܹܗ ܒܝܲܕ ܣܘܼܥܪ݁ܵܢܹܐ>
    text <܃ܙܲܒܼܢܵܐ ܡܬܲܚܸܡ ܡ̣ܢ ܥܵܒܼܘܿܕܵܐ ܠܲܥܒܼܵܕ ܐܝܼܕܵܘ̈ܗܝ>
    text <ܥܕܲܡܵܐ ܕܫܵܠܹ̇ܡ ܠܵܐ ܡܲܪܦܹܗ ܠܹܗ ܠܛܵܥܝܵܐ ܕܢܲܛܠܹܐ܁>
    text <܃ܣܝܵܓܼܵܐ ܕܪܸܡܙܵܐ ܩܵܐܹ̇ܡ ܒܐܲܦܵܘ̈ܗܝ ܒܲܕ ܡܘܼܬܼ ܫܘܼܪܐ>
    text <ܕܲܡܥܘܸܟ ܠܹܗ ܡ̣ܢ ܡܲܪܕܝܼܬܼܵܐ ܕܝܼܬܼܵܐ ܕܡܵܪܘܿܕܘܼܬܹܗ܁>
    text <܃ܪܓܸܝܼܓܼ ܗ̄ܘ̣ܵܐ ܣܲܓܝܼ ܕܢܸܓܼܡܘܿܪ ܪܸܓܿܬܹܗ ܗܵܐ ܡ̣ܢ ܙܲܒܼܢܵܐ>
    text <ܘܠܵܐ ܡܲܪܦܸܐ ܠܹܗ ܥܕܲܡܵܐ ܕܫܵܠܸ̇ܡ ܦܣܵܩܵܐ ܕܲܦܣܲܩ܁>
    text <܃ܠܗܵܘ̇ ܦܘܿܩܕܵܢܵܐ ܕܬܲܚܸܡ ܘܲܟܼܠܵܝܗܝ ܡܣܲܟܸܿܐ ܢܟܼܝܼܠܵܐ>
    text <ܕܐܸܡܲܬܼܝ ܬܸܫܠܲܡ ܦܲܪܬܿܘܼܙܡܝܐ ܘܢܸܓܼܠܹܐ ܙܹܐܦܹܗ܁>
    text <܃ܐܲܝܟ ܐܲܬܿܘܢܵܐ ܫܵܓܲ̇ܪ ܗܘ̤ ܠܹܗ ܒܩܲܝܣܲܝ̈ ܚܸܡܬܼܵܐ>
    text <ܕܐܸܡܲܬܼܝ ܢܲܣܸܦ ܢܘܼܪܵܐ ܕܪܘܼܓܼܙܹܗ ܘܢܵܘܩܸܕ ܐ̄ܢܵܫܵܐ܁>
    text <܃ܦܲܚܹ̈ܐ ܕܢܸܟܼܠܵܐ ܡܥܲܝܸܕ ܛܵܡܲܪ ܠܠܲܝ ܐܝܼܡܵܡ>
    text <ܘܝܵܬܹ̇ܒܼ ܢܵܛܲܪ ܕܐܸܡܲܬܼܝ ܢܹܐܬܹܐ ܨܵܝܕܵܐ ܠܘܲܠܕܵܐ܁>
    text <܃ܐܲܝܟ ܨܲܝܵܕܵܐ ܡܲܓܲܪ ܪܘܼܚܹܗ ܦܬܼܝܼܠ ܪܸܥܝܵܢܵܐ>
    text <ܘܐܲܡܝܼܢ ܚܵܐܲܪ ܕܐܸܡܲܬܼܝ ܬܸܣܲܩ ܠܪܹܫ ܬܲܪܥܝܼܬܹܗ܁>
    text <܃ܠܚܲܓܼܠܵܐ ܕܵܡܹ̇ܐ ܝܲܨܪܹܗ ܒܓܼܵܘܹܗ ܕܚܲܓܼܠܵܐ ܨܢܝܼܥܵܐ>
    text <ܘܛܵܒܼ ܡ̣ܢ ܚܲܠܓܼܵܐ ܪܓܼܝܼܓܼ ܘܲܡܣܵܘܲܚ ܠܝܘܿܡ ܫܘܼܠܵܡܵܐ܁>
    text <܃ܘܐܸܠܘܼܠܵܐ ܚܒܼܝܪܫ ܒܦܲܘܩܪܵܢ ܟܲܣܝܵܐ ܩܠܘܒܝܵܐ ܩܲܫܝܵܐ>
    text <ܟܒܲܪ ܣܵܥܹ̇ܐ ܗ̄ܘ̣ܵܐ ܘܒܼܠܲܥ ܗ̄ܘ̣ܵܐ ܠܹܗ ܠܓܸܢܣܲܢ ܟܠܫܵܥ܁>
    text <ܡ̣ܢ ܨܸܒܼܝܵܢܹܗ ܐܲܒܿܝܼܕܝܼܢ ܗ̄ܘ̣ܵܘ ܗܵܐ ܡ̣ܢ ܢܘܼܓܼܪܵܐ܃>
  block
    text <ܐܸܠܘܼܠܵܐ ܟܠܵܝܗܝ ܗܵܘ̇ ܦܘܼܩܘܵܢܵܐ ܕܲܩܪܲܢ ܨܲܠܡܹܗ܁>
    text <܃ܗܘܝ̤ܘ ܕܲܩܪܹܗ ܕܠܵܐ ܢܫܬܼܥܠܹܐ ܠܒܲܪ ܡ̣ܢ ܛܲܟܼܣܵܐ>
    text <ܘܬܼܘܼܒܼ ܟܵܠܹ̇ܐ ܠܹܗ̇ ܥܕܲܡܵܐ ܠܝܵܘܡܵܐ ܕܣܝܼܡ ܒܝܼܕܲܥܬܹܗ܁>
    text <܃ܚܲܟܲܝܡܵܐܝܼܬܼ ܟܠܵܝܗܝ ܒܲܬܼܚܘܼܡܵܐ ܕܪܡܙܹܗ ܟܲܣܝܵܐ>
    text <ܘܚܲܟܿܝܼܡܵܐܝܼܬܼ ܦܵܬܲܚ ܒܐܲܦܵܘ̈ܗܝ ܘܢܵܦ̇ܩ ܘܡܲܛܥܹܐ܁>
    text <܃ܠܝܘܼܬܼܪܵܢ ܗܵܘܹ̇ܐ ܝܘܿܡ ܓܸܠܝܵܢܹܗ ܕܡܵܐ ܐܸܢ ܡܲܚܣܲܝܪ>
    text <ܕܢܹܐܠܲܦ ܟܠܢܵܫ ܒܝܼܫܘܼܬܼ ܢܸܟܼܒܵܘ̈ܗܝ ܕܠܘܼܩܒܲܠ ܐ̄ܢܵܫܵܐ܁>
    text <܃ܬܼܪܬܹܿܝܢ ܡܲܠܸܦ ܡ̣ܢ ܒܝܼܫܘܼܬܹܗ ܠܥܝܼܪܹ̈ܐ ܕܐ̄ܢܵܫܵܐ>
    text <ܚܲܪܡܵܢܘܼܬܹܗ ܘܚܹܝܠ ܒܲܪܘܿܝܵܐ ܕܟܼܠܹ̇ܐ ܪܘܼܓܼܙܹܗ܁>
    text <܃ܐܲܝܟ ܕܲܒܼܨܲܒܼܥܵܐ ܡܚܵܘܸܐ ܛܵܒܼܵܐ ܚܘܼܒܹܗ ܕܥܠܲܝܢ>
    text <ܕܐܸܠܘܼܠܵܐ ܟܠܵܝܗܝ ܡܛܲܠܸܩ ܗ̄ܘ̣ܵܐ ܠܲܡ ܡ̣ܢ ܫܘܼܪܵܝܐ܁>
    text <܃ܐܸܢܗܘ̤ ܕܗܵܫܵܐ ܒܫܘܼܠܵܢ ܙܲܩܼ̈ܢܹܐ ܗܵܟܢ ܐܲܒܼܵܐܫ>
    text <ܟܡܵܐ ܡܲܒܼܐܸܫ ܗ̄ܘ̣ܵܐ ܐܸܠܘܼ ܫܲܒܼܩܹܗ ܡ̣ܢ ܝܘܿܡ ܕܲܗ̤ܘܲܝܢ܁>
    text <܃ܟܘܼܪ ܒܘܼܚܪܵܢܵܐ ܥܲܒܼܕܸܗ ܠܝܲܨܪܹܗ ܠܲܢ ܘܲܠܟܼܠܵܐ>
    text <ܕܲܒܼܒܼܝܼܫܘܼܬܹܗ ܢܸܒܼܩܸܐ ܕܲܗܒܼܵܐ ܕܦܵܪܘܿܫܘܼܬܲܢ܁>
    text <܃ܒܹܗ ܡܲܠܸܦ ܠܲܢ ܙܢܲܝ̈ ܬܲܟܼܬܘܼܫܵܐ ܕܠܘܼܩܒܲܠ ܩܘܼܫܬܵܐ>
    text <ܘܒܹܗ ܡܵܘܕܲܥ ܠܲܢ ܥܲܠ ܥܘܼܕܪܵܢܹܗ ܕܲܡܢܲܛܲܪ ܠܲܢ܁>
    text <܃ܠܚܲܪܬܹܐ ܢܲܛܪܹܗ ܠܩܹܐܪܣܵܐ ܪܲܒܵܐ ܕܲܡܥܲܬܼ ܠܹܗ>
    text <ܕܢܸܚܙܘܿܢ ܐ̄ܢܵܫܵܐ ܘܲܫܡܲܝܵ̈ܢܹܐ ܒܝܼܫܘܼܬܼ ܝܲܨܪܹܗ܁>
    text <܃ܩܕܼܵܡ ܗܵܘ̇ ܝܵܘܡܵܐ ܕܲܡܚܲܕܸܬܼ ܒܹܗ ܒܪܝܬܼܵܐ ܕܲܒܼܪܵܐ>
    text <ܝܵܗܹ̇ܒܼ ܐܲܬܼܪܵܐ ܕܢܲܝܬܸܿܐ ܠܓܸܠܝܵܐ ܥܵܘܠܘܼܬܹܗ܁>
    text <܃ܠܵܐ ܗ̄ܘ̣ܵܐ ܕܟܲܟܸܿܐ ܪܓܼܝܼܓܼ ܒܪܘܿܝܵܐ ܥܲܠ ܗܵܝ̇ ܫܲܒܼܦܩܹܗ>
    text <ܐܸܠܵܐ ܕܢܸܓܼܠܸܐ ܚܲܪ ܡܵܢܘܼܬܹܗ ܘܪܲܦܝܘܼܬܼ ܢܲܦܫܲܢ܁>
    text <܃ܐܲܝܟ ܕܲܒܼܕܝܼܢܵܐ ܡܩܲ[ܛ]ܪܸܓܼ ܠܲܢ ܒܹܗ ܚܲܪܝܼܡܵܐܝܼܬܼ>
    text <ܕܠܵܐ ܥܝܼܪܝܼܒܲܢ ܒܩܹܐܪܣܵܐ ܕܚܲܫܹ̈ܐ ܕܲܚܠܵܦ ܩܘܼܫܬܵܐ܁>
  block
    text <܃ܩܹܐܪܣܵܐ ܗ̄ܘ̣ ܪܲܒܵܐ ܕܲܡܛܝܲܒܼ ܠܲܢ ܕܢܸܥܒܸܿܕ ܥܲܡ̇ܢ>
    text <ܘܲܒܼܟܼܠ ܦܘܼܪ݁ ܣܝܼܢ ܒܵܥܹ̇ܐ ܕܢܲܛܥܹܝܢ ܡ̣ܢ ܨܹܝܕ ܩܘܼܫܬܵܐ܁>
    text <܃ܚܙܵܝܗܝ ܠܲܟܼܝܵܢܲܢ ܟܲܙܟܼܵܐ ܘܲܫܕܵܗ̇ ܠܓܲܢܒܵܪܘܼܬܹܗ>
    text <ܘܗܵܐ ܡܸܬܼ ܡܲܪܡܲܪ ܕܐܝܼܟܲܢ ܡ̣ܢ ܫܹܠܝ ܚܲܒܼ ܘܐܸܬܼܦܲܪܣ܁>
    text <܃ܚܙ̣ܵܐ ܕܐܲܗܸܠ ܒܹܗ ܚܲܕ ܡ̣ܢ ܓܸܢܣܲܢ ܘܥܲܒܼܕܹܗ ܓܘܼܚܪܵܐ>
    text <ܘܗܵܐ ܡܸܬܼܦܲܪܣ ܕܢܸܬܼܒܲܥ ܥܝܼܪܬܹܿܗ ܡ̣ܢ ܩܲܪ̈ܝܒܼܵܘܗܝ܁>
    text <܃ܚܙ̣ܵܐ ܕܐܸܬܥܲܠܝܼ ܠܕܲܪܓܼܵܐ ܪܵܡܵܐ ܕܫܸܡ ܐܝܼܬܼܘܼܬܼܵܐ>
    text <ܘܗܵܐ ܡܸܬܼܚܲܫܲܒܼ ܕܢܲܥܒܼܵܪ ܕܲܪܓܹܗ ܒܚܲܪ ܡܵܢܘܼܬܼܵܐ܁>
    text <܃ܚܙܑ̣ܵܐ ܕܐܸܫܬܼܥܒܲܕܘ ܥܝܼܪܹ̈ܐ ܘܐ̄ܢܵܫܵܐ ܬܚܹܝܬܼ ܫܘܼܠܛܵܢܹܗ>
    text <ܘܗܵܐ ܡܸܨܛܲܢܲܥ ܕܲܢܩܝܼܡ ܡܸܪܕܵܐ ܠܘܼܩܒܲܠ ܚܲܝܠܹܗ܁>
    text <܃ܫܡܲܥ ܗ̄ܘ̣ܵܐ ܕܲܥܬܼܝܼܕ ܕܢܹܐܬܹܐ ܒܚܲܪܬܼܵܐ ܠܲܡܕܵ ܟ̱ܠܵܐ>
    text <ܘܲܡܥܲܬܸܿܕ ܠܹܗ ܙܲܝܢܵܐ ܕܥܵܘ̣ܠܹܗ ܕܢܹܐܬܹܐ ܒܕܘܼܡܝܹܗ܁>
    text <܃ܫܡܲܥ ܕܲܒܼܫܘܼܒܼܚܵܐ ܕܲܫܡܲܝܵܢܹ̈ܐ ܢܵܚܹ̇ܬܼ ܠܐܲܪܥܵܐ>
    text <ܘܛܲܝܸܒܼ ܐܵܦ ܗܘ̤ ܓܘܼ̈ܕܹܐ ܕܫܹܐܕܹ̈ܐ ܕܲܢܙܲܚܝܘܼܢܵܝܗܝ܁>
    text <܃ܫܡܲܥ ܕܲܒܼܕܝܼܢܵܐ ܕܠܵܬ ܫܘܼܠܵܡܵܐ ܥܬܝܼܕ ܕܢܸܫܬܲܢܲܩ>
    text <ܘܐܲܩܠܝܼ ܒܓܼܘܼܡܕܵܐ ܠܘܼܩܒܲܠ ܚܲܝܠܵܐ ܕܡܫܲܢܸܩ ܠܹܗ܁>
    text <܃ܚܙ̣ܵܐ ܕܩܸܪܒܲܬ̤ ܠܵܗ̇ ܐܵܦܵܦܵܣܝܼܣ ܕܥܸܕܲܢ ܫܸܦܠܹܗ>
    text <ܘܗܵܐ ܡܸܫܬܲܢܹܐ ܐܲܝܟ ܩܵܛܘܿܠܵܐ ܒܥܸܕܲܢ ܡܵܘܬܹܿܗ܁>
    text <܃ܫܲܪܝܼܪܵܐ ܠܹܗ ܕܠܵܐ ܡܬܼܦܲܠܲܛ ܡ̣ܢ ܟܹܐܢܘܼܬܼܵܐ>
    text <ܘܐܲܩܠܝܼ ܘܒܲܣܲܪ ܥܲܠ ܟܠ ܕܸܚ̈ܠܵܢ ܩܲܦܣܵܩ ܣܲܒܼܪܐ܁>
    text <܃ܪܢ̣ܵܐ ܕܠܲܝܬܼ ܐܲܬܼܪܵܐ ܕܢܸܣܬܲܬܲܪ ܒܹܗ ܒܝܘܿܡ ܒܘܼܚܪܵܢܵܐ>
    text <ܘܝܼܨܸܦ ܣܲܓܿܝܼ ܕܢܸܓܼܡܘܿܪ ܪܸܓܿܬܹܗ ܥܵܘ̇ܠܵܐܝܼܬܼ܁>
    text <܃ܪܲܒܿܘܼܬܼ ܥܵܘ̣ܠܵܐ ܥܒܲܕܬܹܗ ܕܢܲܥܘܸܠ ܕܠܵܐ ܚܵܘܣܵܐ>
    text <ܘܚܸܪܚܵܘܼܬܹܗ ܥܒܲܕܬܹܗ ܕܢܸܪܫܲܥ ܠܒܲܪ ܡ̣ܢ ܛܲܟܼܣܵܐ܁>
    text <ܠܫܲܪ ܡ̣ܢ ܛܲܟܼܣܵܐ ܕܥܵܒܼܘܿܕ ܘܬܐ ܢܦܲܩ ܡܵܪܚܵܐ܃>
  block
    text <ܘܥܲܠ ܥܵܒܼܘܿܕܵܐ ܘܲܥܒܼܵܕ ܐܝܼܕܵܘ̈ܗܝ ܒܥ̣ܵܐ ܕܢܸܫܬܲܥܠܸܐ܁>
    text <܃ܠܘܼܩܒܲܠ ܚܲܝܠܵܐ ܕܝܲܗ̣̄ܒ ܒܹܗ ܚܲܝܠܵܐ ܡܩܐܸܐ ܚܬܼܝܼܪܵܐ>
    text <ܘܠܵܐ ܡܸܬܼܒܲܝܲܢ ܕܗܘ̤ ܠܹܗ ܡܲܟܸܿܐ ܒܚܸܪ ܚܵܘܼܬܼܗ܁>
    text <܃ܥܲܡ ܨܸܒܼܝܵܢܐ ܕܝܲܩܲܪ ܐ̄ܢܵܫܵܐ ܡܲܩܪܸܒܼ ܥܲܛܠܵܐ>
    text <ܘܲܒܼܝܲܕ ܐܢܵܫܵܐ ܓܵܣܹ̇ܐ ܡܸܪܬܹܗ ܥܲܠ ܐܝܼܬܼܘܼܬܼܵܐ܁>
    text <܃ܒܝܲܕ ܒܲܪܢܵܫܵܐ ܦܪܲܩ ܒܵܪܘܿܝܵܐ ܠܲܒܼܢܲܝ̈ܢܵܫܵܐ>
    text <ܘܲܒܼܒܲܪ ܢܵܫܵܐ ܨܵܒܹ̇ܐ ܐܵܦ ܗܘ̤ ܕܢܵܘܒܸܿܕ ܐ̄ܢܵܫܵܐ܁>
    text <܃ܠܐ̄ܢܵܫܵܐ ܓܒܼ݂ܵܐ ܠܹܗ ܐܲܠܵܗ ܟܠܵܐ ܘܚܲܪܲܪ ܒܹܗ ܟܠ>
    text <ܘܚܲܕ ܒܲܪܢܵܫܵܐ ܠܒܼ݂ܵܐ ܠܹܗ ܐܵܦ ܗܘ̤ ܕܲܢ̣ܫܲܥܒܸܕ ܟܠ܁>
    text <܃ܡܫܝܼܚܵܐ ܘܡܲܠܟܵܐ ܩܪܵܝܗܝ ܒܵܪܘܿܝܵܐ ܠܐ̄ܢܵܫܵܐ ܕܲܓܼܒܵܐ>
    text <ܘܒܼܵܗ̇ ܒܲܕܡܘܼܬܼܵܐ ܡܟܲܢܸܐ ܠܐ̄ܢܵܫܵܐ ܕܗܵ݁ܘܹܐ ܥܘܼܡܪܹܗ܁>
    text <܃ܕܠܵܐ ܙܘܼܘܓܼܵܐ ܓܲܒܼܠܹܗ ܒܟܲܪܣܵܐ ܠܡܸܦܪܲܩ ܐ̄ܢܵܫܵܐ>
    text <ܘܲܟܼܒܲܪ ܐܵܦ ܗܘ̤ ܗܵܕܹܐ ܡܲܛܸܒܼ ܥܲܠ ܗܵܘ̇ ܛܵܥܝܵܐ܁>
    text <܃ܡ̣ܢ ܝܘܼܒܵܠܵܐ ܕܒܹܝܬܼ ܐܲܒܼܪܵܗܵܡ ܢܣܲܒܼ ܪܹܫܝܼܬܼܵܐ>
    text <ܘܕܲܡ ܝܼܗ̄ܘܼܕܵܝܵܐ ܗ̄ܘ̣ ܕܗܵܘܹ̇ܐ ܡܵܐܢܵܐ ܠܗܵܝ̇ ܛܵܥܝܼܘܼܬܼܵܐ܁>
    text <܃ܒܟܼܠܗܹܝܢ ܕܲܗܘ̤̈ܝ ܒܐܵܕܼܵܡ ܕܲܬܼܪܹܝܢ ܡܸܕܡܵܐ ܐܵܦ ܗܘ̤>
    text <ܘܣܵܥܲ݁ܪ ܚܲܝܵܠܹܐ ܟܲܕ ܠܵܐ ܣܵܥܲ݁ܪ ܫܲܪܝܼܪܵܐܝܼܬܼ܁>
    text <܃ܒܗܵܘ̇ ܐܸܣܟܹܿܡܵܐ ܕܐܸܬܼܵܐ ܠܥܵܠܡܵܐ ܦܲܓܼܪܵܢܵܐܝܼܬܼ>
    text <ܒܹܗ ܗܘ̤ ܐܵܬܹ̇ܐ ܐܵܦ ܗܘ̤ ܠܥܵܠܡܵܐ ܒܦܲܓܼܪܵܐ ܕܐ̄ܢܵܫܵܐ܁>
    text <܃ܚܲܕ ܒܲܪ ܢܵܫܵܐ ܓܵܒܹ̇ܐ ܢܟܼܝܼܠ̈ܐ ܡ̣ܢ ܐ̄ܢܵܫܘܼܬܼܵܐ>
    text <ܘܲܡܕܲܝܲܪ ܒܹܗ ܐܲܟܼܡܵܐ ܕܕܲܝܲܪ ܟܲܣܝܵܐ ܒܐ̄ܢܵܫܵܐ܁>
    text <܃ܒܐ̄ܢܵܫܵܐ ܥܵܡܲ݁ܪ ܣܵܢܐܵܐ ܕܐ̄ܢܵܫܵܬ ܕܢܲܛܥܹܐ ܠܐ̄ܢܵܫܵܐ>
    text <ܘܲܡܟܲܢܸܐ ܠܹܗ ܒܪܵܐ ܕܐܲܠܵܗܵܐ ܐܲܟ ܗܵܝ̇ ܕܲܗܘ̤ܵܬܼ܁>
    text <܃ܒܲܪ ܐܲܠܵܗܵܐ ܡܟܲܢܸܐ ܢܟܼܝܼܠܵܐ ܠܒܲܪ ܐܲܒܼܕܵܢܵܐ>
    text <ܘܫܸܡ ܐܲܠܵܗܵܐ ܚܵܛܹ̇ܦ ܒܐܝܼܕܹܗ ܘܡܲܩܸܦ ܠܲܫܡܹܗ܃>
  block
    text <ܫܡܵܐ ܝܲܩܝܼܪܵܐ ܣܵܐܹ̇ܡ ܚܲܪܡܵܐ ܥܲܠ ܫܝܼܛܘܼܬܹܗ܁>
    text <܃ܘܣܵܥܹ̈ܐ ܕܢܸܣܲܩ ܠܕܲܪܓܼܵܐ ܪܵܡܵܐ [܁܁܁]ܠܐ ܡܲܦܵܣ ܠܗ>
    text <ܒܚܘܼܬܼܪܵܐ ܣܲܟܼܠܵܐ ܡܲܩܠܹܐ ܫܲܒܝܵܐ ܥܲܠ ܐܝܼܬܼܘܼܬܼܵܐ܁>
    text <܃ܘܲܒܼܚܸܪܝܵܢܵܐ ܚܵܛܹ̇ܦ ܢܵܘܡܹ̈ܐ ܕܐܲܠܵܗܘܼܬܼܵܐ>
    text <ܐܲܝܟ ܫܲܒܵܝܵܐ ܥܵܒܲ̇ܪ ܒܐܲܪܥܵܐ ܡܠܸܐ ܪܵܡܘܼܬܼܵܐ܁>
    text <܃ܘܫܵܒܸ̇ܐ ܠܐ̄ܢܵܫܵܐ ܕܢܗܘܘܿܢ ܥܲܒܼ̈ܕܹܐ ܠܡܵܪܘܿܕܘܼܬܹܗ>
    text <܃ܒܪܹܫ ܓܵܠܘܼܬܼܵܐ ܡܲܦܲܩ ܐ̄ܢܵܫܵܐ ܡ̣ܢ ܗܵܘ ܢܲܝ̈ܗܘܿܢ>
    text <ܘܲܚܠܵܦ ܢܟܼܣܸ̈ܐ ܒܵܐܹ̇ܙ ܥܘܼܬܼܪܵܐ ܕܪܸ̈ܥܝܵܢܲܝܗܘܿܢ܁>
    text <܃ܠܗܵܘܢܵܐ ܫܵܒܹ̇ܐ ܘܲܠܪܸܥܝܵܢܵܐ ܡܲܫܠܲܚ ܥܲܪܛܸܠ>
    text <ܘܲܚܠܵܦ ܦܲܓܼܪܵܐ ܒܢܲܦܫܵܐ ܡܒܲܙܲܚ ܘܲܡܨܲܥܲܪ ܠܵܗ̇܁>
    text <ܥܲܡ ܚܘܿܫܵܒܹ̈ܐ ܟܣܲܝ̈ܐ ܡܲܩܪܸܒܼ ܐܘܼܡܵܢܵܐܝܼܬܼ܁>
    text <ܕܢܸܗܘܸܐ ܡܫܲܥܒܸܿܕ ܟܠܹܗ ܐ̄ܢܵܫܵܐ ܠܲܪ̈ܓܼܝܼܓܼܵܬܹܗ܁>
    text <܃ܐܘܡܵܢܵܐܝܼܬܼ ܡܪܲܟܸܿܒܼ ܩܹܐܪܣܵܐ ܕܲܡܛܲܝܒܼ ܠܹܗ>
    text <ܘܫܹܐ̈ܕܹܐ ܨܢܝܼ̈ܥܹܐ ܡܥܲܬܿܕܝܼܢ ܙܲܒܼܢܵܐ ܕܲܡܛܲܝܲܩ ܠܹܗ܁>
    text <܃ܒܐܘܼܡܵܢܘܼܬܼܵܐ ܕܕܲܝ̈ܘܹܐ ܡܲܛܥܹܐ ܩܕܼܵܡ ܚܲܙܵܝܹ̈ܐ>
    text <ܘܛܠܵܢ̈ܝܵܬܼܵܐ ܕܠܵܐ ܫܲܪܝܼܪ̈ܢ ܡܚ̤ܵܘܹܐ ܠܥܲܝ̈ܢܹܐ܁>
    text <܃ܒܡܹܐ ܚܲܕ ܥܲܝ̈ܢܹܐ ܡܩܝܼܡ ܗܲܓܵܓܹܐ ܩܕܼܵܡ ܒ̈ܒܼܵܬܼܵܐ>
    text <ܘܥܲܠ ܠܵܐ ܡܸܕܡ ܣܲܣܡܸܟ ܪܸ̈ܓܼܫܹܐ ܐܲܝܟ ܕܥܲܠ ܡܸܕܸܡ܁>
    text <܃ܕܘܼܡܝܵܐ ܕܪܸ̈ܓܼܫܹܐ ܡܸܬܼܚܲܙ̈ܝܵܢܹܐ ܨܵܐܲܪ ܒܐܲܪܥܵܐ>
    text <ܘܲܡܕܲܡܹܐ ܠܗܘܿܢ ܐܲܝܟ ܗܵܘ̇ ܕܲܗܘ̤ܵܘ ܟܲܕ ܠܵܐ ܗܵܘܹ̇ܝܢ܁>
    text <܃ܫܸܐ̈ܕܹܐ ܗܵܘܹ̇ܝܢ ܚܙܵܬܼܵܐ ܕܐܝܼܬܹܝܗ̇ ܟܲܕ ܠܵܐ ܐܝܼܬܹܝܗ̇>
    text <ܘܲܡܫܲܪܪܝܼܢ ܠܵܗ̇ ܒܝܲܕ ܕܸܡ̈ܘܬܼܵܐ ܕܠܵܐ ܫܲܪܝܼܪ̈ܵܢ܁>
    text <ܗܸܢ̣ܘܿܢ ܗܵܘܹ̇ܝܢ ܣܡܲܝ̈ܐ ܘܚܲܪ̈ܫܹܐ ܘܦܹܐܦܲܐ ܘܠܲܠ̈ܓܹܐ܁>
    text <ܘܒܲܪ ܐܲܒܼܕܵܢܵܐ ܡܲܐܣܸܐ ܒܛܘܼܥܝܲܝ ܟܲܕ ܠܵܐ ܡܲܐܣܸܐ܁>
    text <ܗܸܢ̣ܘܿܢ ܩܵܥܹ̇ܝܢ ܐܲܝܟ ܐܲܠܝܨܹ̈ܐ ܩܕܼܵܡ ܦܲܩܪܘܼܬܹܗ܃>
  block
    text <ܘܗܘ̤ ܡܸܫܬܲܩܲܠ ܘܡܵܘܫܸܛ ܐܝܼܕܹܗ ܠܘܵܬܼ ܚܘܼܠܡܵܢܵܐ܁>
    text <܃ܠܵܘ ܚ̇ܘܼܠܡܵܢܵܐ ܕܩܘܼܫܬܵܐ ܝܵܗܹ̇ܒܼ ܟܪܝܼܗ ܒܲܚܛܝܼܬܼܵܐ>
    text <ܠܚܘܼܠܡܵܢ ܢܲܦܫܵܐ ܪܓܼܝܼܓܼ ܕܲܢܚܲܒܸܿܠ ܠܫܘܼܘܕܵܝ ܡܸܠܵܘ̈ܗܝ܁>
    text <܃ܐ̄ܣܟܹܿܡ ܗܵܘ̇ ܐܵܣܝܵܐ ܕܐܲܬ̤ܵܐ ܠܥܠܡܵܐ ܥܛܝܼܦ ܙܹܐܦܵܢܵܐ>
    text <ܘܩܪܵܐ ܠܐ̄ܢܵܫܵܐ ܕܬܵܘ ܐܸܬܼܐܲܣܵܘ ܗܵܢ̇ܘ ܕܹܝܢ ܡܘܼܬܼܘ܁>
    text <܃ܡܵܘܬܵܐ ܩܲܫܝܵܐ ܡܠܸܐ ܚܘܼܠܡܵܢܹܗ ܕܐܵܣܝܵܐ ܢܟܼܝܼܠܵܐ>
    text <ܘܒܸܐܣܟܹܿܡ ܛܵܒܼܬܵܐ ܡܦܲܠܸܓܼ ܬܵܘܟܵܐ ܠܡܸܫܬܲܡܥܵܢܵܘ̈ܗܝ܁>
    text <܃ܒܐܸܣܟܹܿܡ ܡܫܝܼܚܵܐ ܡܕܼܵܡܸܐ ܡܸܫܝܼܚܵܐ ܕܕܲܓܵܠܘܼܬܼܵܐ>
    text <ܘܢܵܓܸܕ ܨܐܕܼܵܘܗܝ ܟܸܢ̈ܫܹܐ ܕܥܲܡܡܹ̈ܐ ܕܲܢܙܚܝܘܼܢܵܝܗܝ܁>
    text <܃ܐܲܝܟ ܙܲܕܝܼܩܵܐ ܡܪܝܼܡ ܒܲܪܬܼ ܩܵܠܹܗ ܠܨܹܝܕ ܚܲܛܵܝܹ̈ܐ>
    text <ܕܬܼܵܘ ܣܲܒܼܘ ܡܲܓܲܢ ܫܛܲܪ ܚܵܘܒܲܝ̈ܟܿܘܿܢ ܗܵܢ̇ܘ ܕܝܼܢ ܚܘܼܒܼܘ܁>
    text <܃ܐܲܝܟ ܡܲܟܿܝܼܟܼܵܐ ܡܲܪܟܸܿܢ ܡܸܠܵܘ̈ܗܝ ܡܠܸܐ ܪܵܡܘܼܬܼܵܐ>
    text <ܘܡܲܟܿܝܼܟܼܵܐܝܼܬܼ ܙܵܪܲܥ̇ ܡܸܠܬܹܗ ܒܪܸܥܝܵܢ ܐ̄ܢܵܫܵܐ܁>
    text <܃ܘܲܟܼܒܲܪ ܐܵܡܲ݁ܪ ܚܲܪ ܡܵܢܵܐܝܼܬ ܐܲܝܟ ܦܵܪܘܿܩܲܢ>
    text <ܕܚܘܼܪܘ ܒܝܼ ܕܢܝܼܚ ܐ̄ܢܵܐ ܘܢܘܼܚܘ ܡ̣ܢ ܚܘܼܬܼܪܵܐ ܒܐܣܟܸܿܡ ܢܝܼܚܘܼܬܼܝ܁>
    text <܃ܘܲܟܒܲܪ ܡܲܟܼܪܸܙ ܫܘܼܒܼܩܵܢ ܥܵܘ̣ܠܵܐ ܥܵܘܼ̇ܠ ܟܠܹܵܗ>
    text <ܘܟܼܵܐܹ̇ܐ ܒܒܼܝܼ̈ܫܹܐ ܒܝܼܫܵܐ ܕܠܵܐ ܐܝܼܬܼ ܦܸܚܡܵܐ ܠܪܘܼܫܠܹܗ܁>
    text <܃ܘܲܟܼܒܲܪ ܫܵܪܸܐ ܩܸܨܡܸ̈ܐ ܘܢܸܚ̈ܫܹܐ ܕܟܲܠܕܵܝܘܼܬܼܵܐ>
    text <ܐܲܝܟ ܕܲܢܫܲܪܲܪ ܙܹܐܦܵܢܘܼܬܹܗ ܕܠܵܐ ܙܘܼܥܙܵܥܵܐ܁>
    text <܃ܘܲܟܼܒܲܪ ܗܵܘܹ̇ܐ ܗܘ̤ ܕܲܠܩܘܼܒܼܠܵܐ ܕܐܘܼܡܵܢܘܼܬܹܗ>
    text <ܡܸܣܲܬܼ ܕܢܲܕ ܢܲܚ ܝܲܨܪܸܗ ܒܝܼܫܵܐ ܠܘܼܩܒܲܠ ܡܵܪܹܗ܁>
    text <܃ܘܲܟܼܒܲܪ ܟܦܲܪ ܒܲܐܚܝܵܢܘܼܬܼܵܐ ܕܲܒܼܢܲܝ̈ ܐ̄ܪܵܙܹܗ>
    text <ܡܸܣܲܬܼ ܕܢܸܚܛܘܿܦ ܫܡܵܐ ܝܲܩܝܼܪܵܐ ܕܢܘܼܟܼܪܵܝ ܠܲܫܡܹܗ܁>
    text <܃ܘܲܟܼܒܲܪ ܓܵܥܲܪ ܒܟܼܘܼܡܪܹ̈ܐ ܕܐܩܝܼܡ ܒܹܝܬܼ ܣܸܓܼܕܵܬܹ̈ܗ>
    text <ܡܸܣܲܬܼ ܕܲܢܩܝܼܡ ܗܵܝ̇ ܬܲܪܥܝܼܬܼܵܐ ܕܡܸܣܬܲܓܼܕܵܢܵܐ ܗ̄ܘ̣܁>
  block
    text <܃ܘܲܟܼܒܲܪ ܬܵܢܹ̇ܐ ܕܡ̇ܢ ܛܵܥܹ̇ܝܢ ܐܢ̄ܬܲܘܿܢ ܒܵܬܲܪ ܛܘܥܝܲܝ>
    text <ܕܠܵܐ ܐ̄ܢܵܫ ܢܲܟܠ ܕܡ̣ܢ ܨܹܝܕ ܩܘܼܫܬܵܐ ܡܲܛܥܸܐ ܠܐ̄̈ܢܵܫܵܐ܁>
    text <܃ܐܘܿ ܟܡܵܐ ܐܘܼܡܵܢ ܣܵܢܐܵܐ ܕܐ̄ܢܵܫܵܐ ܘܲܕ ܥܵܒܼܘܿܕܵܐ>
    text <ܐܸܠܵܐ ܚܲܝܠܵܐ ܕܝܲܗ̣̄ܒ ܒܹܗ ܚܲܝܠܵܐ ܠܵܐ ܚܵܣܹ̇ܝܢ ܠܹܗ܁>
    text <܃ܐܘܿ ܟܡܵܐ ܡܲܪܵܚ ܛܪܘܼܢܵܐ ܕܪܵܪܸܕ ܥܲܠ ܐܝܼܬܼܘܼܬܼܵܐ>
    text <ܘܐܸܠܵܐ ܐܝܼܬܼܝܵܐ ܕܐܝܼܬܼܵܘܗܝ ܘܐܝܼܬܼܵܘܗܝ ܠܵܐ ܡܫܲܥܒܲܕ ܠܹܗ܁>
    text <܃ܥܲܠ ܐܝܼܬܼܘܼܬܼܵܐ ܡܪܲܕ ܡܵܪܘܿܕܵܐ ܒܪܵܡܘܼܬܼ ܪܘܼܚܹܗ>
    text <ܘܥܲܠ ܗܵܘ̇ ܪܸܡܙܵܐ ܕܲܒܼܪܵܝܗܝ ܥܲܡ ܟܠ ܐܲܩܠܝܼ ܘܒܲܣܲܪ܁>
    text <܃ܒܲܫܡܵܐ ܚܲܝܵܐ ܩܵܪܹܐ ܢܲܦܫܹܗ ܡܝܼܬܼ ܒܲܚܛܵܝܗܵܘ̈ܗܝ>
    text <ܘܐܲܠܵܗܵܐܝܼܬܼ ܡܚܵܘܸܐ ܥܘܼܬܼܪܹܗ ܠܥܹܝܢ ܚܲܙܵܝܵܘ̈ܗܝ܁>
    text <܃ܡܫܝܼܚܵܐ ܘܡܲܠܟܵܐ ܐܡܲ݁ܪ ܕܐܝܼܬܲܝ ܡܫܝܼܚ ܒܲܚܛܝܼܬܼܵܐ>
    text <ܘܠܲܡܫܲܡܫܵܢܵܘ̈ܗܝ ܩܵܪܹܐ ܫܠܝܼܚܹ̈ܐ ܕܙܲܕܝܼܩܘܼܬܼܵܐ܁>
    text <܃ܫܹܐ̈ܕܹܐ ܡܫܲܕܲܪ ܐܲܝܟ ܟܵܪ̈ܘܿܙܹܐ ܠܟܼܠ ܐܲܬܼܪ̈ܘܵܢ>
    text <ܘܢܦܩܝܼܢ ܙܵܪܥܝܼܢ ܛܸܒܵܐ ܣܲܢܝܵܐ ܕܝ̣ܘܿܡ ܡܹܐܬܼܝܼܬܹܗ܁>
    text <܃ܩܠܹ̈ܐ ܫܓܼܝ̈ܫܹܐ ܡܲܪܡܹܝܢ ܒܐܸܕܢܹ̈ܐ ܕܫܵܡܘܿܥܲܝ̈ܗܘܿܢ>
    text <ܘܠܲܝܬܿ ܡܲܫܡܲܥܬܼܵܐ ܕܠܵܐ ܡܸܫܬܲܓܼܫܵܐ ܒܣܘܼܥܪ̈ܢܲܝܗܘܿܢ܁>
    text <܃ܫܠܸܩ ܠܹܗ ܙܲܒܼܢܵܐ ܕܐܪ̈ܙܸܐ ܘܛܘܼ̈ܦܣܹܐ ܩܵܥܹ̇ܝܢ ܚܲܪ̈ܡܹܐ>
    text <ܘܐܸܬ̣ܵܐ ܫܪܵܪܵܐ ܕܨܝܕ ܗ̄ܘ̣ܵܐ ܒܣܸܦܪܸ̈ܐ ܪܘܼܚܵܢܵܐܝܼܬܼ܁>
    text <܃ܩܘܼܡܘ ܦܘܿܩܘ ܩܲܒܸܿܠܘ ܩܘܼܫܬܵܐ ܓܲܠܝܵܐ ܒ̈ܢܲܝ ܡܘܼܠܟܵܢܵܐ>
    text <ܘܣܲܒܼܘ ܛܵܒܼܬܼ̈ܐ ܕܲܡܠ݂ܲܟ ܛܵܒܼܵܐ ܠܨܸܒܼܝܵܢܲܝ̈ܟܿܘܿܢ܁>
    text <܃ܦܘܼܫܘ ܡ̣ܢ ܗܸܪܓܵܐ ܘܡ̣ܢ ܥܸܢܝܵܢܵܐ ܕܫܘܼܡܠܵܝ ܐ̄ܪ̈ܙܹܐ>
    text <ܘܲܚܬܼܘܿܡܘ ܣܸܦܪܹ̈ܐ ܕܲܢܛܘܼܪ̈ܬܵܐ ܦܲܓܼܪ̈ܢܝܵܬܼܵܐ܁>
    text <܃ܠܡ̇ܢ ܡܸܬܼܒܲܥܝܵܐ ܡܲܚܙܝܼܬܼ ܛܘܼܦܵܣܹ̈ܐ ܠܪܸ̈ܥܝܵܢܲܝܟܿܘܿܢ>
    text <ܚܘܼܪܘ ܘܐܸܬܼܒܲܩܵܘ ܚܲܬܿܝܼܬܼܵܐܝܼܐܬܼ ܒܹܗ ܒܲܫܪܵܪܵܐ܁>
    text <ܦܘܼܫܘ ܡ̣ܢ ܥܲܡܠܵܐ ܕܙܲܕܝܼܩܘܼܬܼܵܐ ܕܣܲܓܿܝܼ ܥܲܡܠܹܗ܃>
  block
    text <ܘܢܘܼܚܘ ܒܲܠܡܹܐ ܢܵܐ ܕܲܥܬܼ̈ܝܼܕܼܵܬܼܵܐ ܕܟܼܵܣ̈ܝܵܢ ܒܲܩܢܘܿܡܝ܁>
    text <܃ܐܘܿ ܡ̣ܢ ܦܘܼܡܵܐ ܡܡܲܠܸܠ ܪܘܼܫܥܐ [ܕ]ܠܵܐ ܡܸܬܼ ܡܲܠܲܠ>
    text <ܟܡܵܐ ܡܸܫܬܲ ܥܠܸܐ ܘܠܵܐ ܡܸܬܼܟܲܚܲܕ ܐܵܦܸܢ ܩܲܠܝܼܠ܁>
    text <܃ܐܘܿ ܡ̣ܢ ܦܲܩܪܵܐ ܕܦܲܩܝܼܪ ܝܲܨܪܹܗ ܛܵܒܼ ܡ̣ܢ ܟܲܠܒܵܐ>
    text <ܘܐܲܡܝܼܢ ܢܵܒܲ݁ܚ ܘܠܵܐ ܡܸܬܼ ܒܲܝܲܢ ܕܲܒܼܡ̇ܢ ܢܵܒܲ݁ܚ܁>
    text <܃ܐܘ ܠܲܟܼܬܼܝܫܵܐ ܕܟܵܬܹ̇ܫ ܢܲܦܫܹܗ ܟܲܕ ܠܵܐ ܐܲܠܝܼܚܨ>
    text <ܘܡܲܪܡܸܐ ܗܸܪܬܼܵܐ ܒܹܝܬܼ ܐܪ̈ܥܵܢܹܐ ܘܠܲܫܡܲܝܵܢܹ̈ܐ܁>
    text <܃ܠܥܝܼܪܹ̈ܐ ܘܐ̄ܢܵܫܵܐ ܕܵܠܲܚ̇ ܪܘܼܓܼܙܹܗ ܕܪܲܓܲܘܼܙܬܼܵܢܵܐ>
    text <ܘܥܲܠ ܪ̈ܘܼܚܵܢܹܐ ܘܥܲܠ ܦܲܓܼܪ̈ܢܹܐ ܓܵܣܸ̇ܐ ܡܸܪܬܹܗ܁>
    text <܃ܒܐ̄ܢܵܫܵܐ ܥܵܡܲܪ ܐܲܝܟ ܡܵܐ ܕܲܥܵܡ݂ܲܪ ܒܚܸܘܝܵܐ ܒܪܵܫܝܼܬܼ>
    text <ܘܲܡܢܲܟܸܿܬܼ ܒܹܗ ܠܲܒܼܢܲܝ̈ܢܵܫܵܐ ܐܲܝܟ ܕܲܠܚܵܘܵܐ܁>
    text <܃ܐܲܝܟ ܕܲܒܼܢܲܝܬܵܐ ܡܟܲܣܸܐ ܟܝܵܢܹܗ ܒܦܲܓܼܪܵܢܘܼܬܵܐ>
    text <ܐܲܝܟ ܕܐܸܬܼܟܲܣܝܼ ܒܚܸܘܝܵܐ ܒܥܕܸܢ ܘܲܛܥܵܐ ܘܐܲܛܠܝܼ܁>
    text <܃ܐܲܝܟ ܐܹܘܪܓܵܢܘܿܢ ܗܵܘܹ̇ܐ ܦܲܓܼܪܵܐ ܠܩܲܛܝܼܢܘܼܬܹܗ>
    text <ܘܲܒܼܗܲܕܡܹ̈ܐ ܡܬܲܪܓܸܿܡ ܩ̈ܐܐ ܕܲܡܠܹܝܢ ܪܘܼܫܥܵܐ܁>
    text <܃ܗܘ̤ ܘܠܸܓܝܘܿܢܵܘ̈ܗܝ ܥܵܐܹ̇ܠ ܫܵܪܹܐ ܒܢܘܿܣܵܐ ܛܲܡܵܐܐ>
    text <ܘܲܡܩܲܒܿܠܝܼܢ ܒܹܗ ܣܸܓܼܕܲܬ̤ ܥܵܘ̣ܠܵܐ ܡ̣ܢ ܪ̈ܲܫܝܼܓܹܐ܁>
    text <܃ܟܠܹܗ ܚܲܝܠܹܗ ܡܙܲܡܸܢ ܫܵܪܹ̇ܐ ܠܘܲܥܕܼܵܐ ܕܦܲܓܼܪܹܗ>
    text <ܕܢܸܐ ܬܸܘܿܢ ܢܙܲܚܝܘܢ ܦܵܩܪܸ̈ܐ ܠܦܲܩܪ̈ܵܐ ܕܲܦܩܝܼܪ ܡܸܢܗܘܿܢ܁>
    text <܃ܟܠܗܘܢ ܕܲܝ̈ܘܹܿܐ ܡܲܪܗܸܛ ܩܘܼܕܡܵܘܗܝ ܕܲܝܘܵܐ ܡܓܲܫܡܵܐ>
    text <ܕܲܢܣܲܒܿܪܘܼܢܵܝܗܝ ܐܲܝܟ ܫܲܪܝܼܪܵܐ ܠܕܲܓܵܠ ܟܠܹܗ܁>
    text <܃ܟܠܗܘܿܢ ܫܸܐܕܹ̈ܐ ܫܵܓܼܫܝܼܢ ܠܐܲܪܥܵܐ ܒܝܘܿܡ ܓܸܠܝܵܢܹܗ>
    text <ܕܢܸܗܘܸܐ ܪܵܗܹ̇ܛ ܫܸܡ ܛܵܥܝܘܼܬܹܗ ܩܲܠܝܼܠܵܐܝܼܬܼ܁>
    text <܃ܥܲܠ ܟܠ ܘܲܒܼܟܼܠ ܦܵܪܣܝܼܢ ܢܸܫ̈ܒܸܐ ܕܲܡܨܝܼ̈ܕܵܬܹܗ>
    text <ܕܲܢܨܘܼܕܘܼܢܵܝܗܝ ܠܥܵܠܡܵܐ ܒܪܝܼܪܵܐ ܒܲܥܪܝܼܡܘܼܬܹܗ܁>
  block
    text <܃ܘܵܝ ܠܲܟܼܝܵܢܲܢ ܡ̣ܢ ܡܲܟܿܝܵܢܲܢ ܕܲܟܼܡܵܐ ܡܕܲܪܲܡ>
    text <ܕܒܲܢ ܡܲܛܥܹܐ ܠܲܢ ܡ̣ܢ ܨܸܝܕ ܩܘܼܫܬܵܐ ܕܠܑܵܐ ܪܓܼܝܼܫܝܼܢܲܢ܁>
    text <܃ܘܵܝ ܠܹܗ ܠܓܸܢܣܲܢ ܡ̣ܢ ܓܲܝܵܣܵܐ ܕܥܲܡܝܼܢ ܥܲܡܹܗ>
    text <ܘܲܡܓܲܝܸܣ ܠܹܗ ܘܠܵܐ ܡܸܬܼܒܲܝܲܢ ܒܲܢܟܼܝܼܠܘܼܬܹܗ܁>
    text <܃ܘܵܝ ܠܹܗ ܠܛܘܼܗܡܲܢ ܡ̣ܢ ܒܲܪ ܛܘܼܗܡܵܐ ܕܪ̈ܘܼܚܵܢܵܝܹܐ>
    text <ܘܲܡܒܲܙܲܚ ܒܹܗ ܘܗܲܢܝܼ ܒܸܙܚܸܗ[܁܁܁] ܥܲܠ ܪܸܥܝܵܢܹܗ܁>
    text <܃ܘܵܝܠܲܢ ܡ̣ܢ ܗܵܘ̇ ܫܒܼܵܒܼܵܐ ܒܝܼܫܵܐ ܕܐܝܼܬܼ ܒܲܬܼܚܘܼܡܲܢ>
    text <ܕܥܵܠܹ̇ܒܼ ܟܠܝܘܿܡ ܘܠܵܐ ܡܸܬܼܡܲܠܝܵܐ ܥܵܠܘܿܒܼܘܲܬܹܿܗ܁>
    text <܃ܗܵܐ ܒܨܝܼܪ ܩܲܠܝܼܠ ܐܲܠ̈ܦܹܐ ܐܸܫܬܵܐ ܡܸܥܠܲܒܼ ܥܵܠܹ̇ܒܼ>
    text <ܘܬܼܘܼܒܼ ܣܝܼܡܵܐ ܠܹܗ ܕܐܵܦ ܗ̤ܝ ܢܵܘ̈ܡܹܐ ܕܚܲܝܲܝ̈ܢ ܢܸܣܲܒܼ܁>
    text <܃ܠܚܲܝܹ̈ܢ ܒܵܥܹ̇ܐ ܕܢܲܥܕܸܐ ܡܸܢܲܢ ܒܫܘܼܠܵܡ ܙܲܒܼ̈ܢܹܐ>
    text <ܘܠܵܐ ܡܲܪ ܫܸܠ ܠܹܗ ܗܵܘ̇ ܨܸܒܼܝܵܢܵܐ ܕܲܩܪܵܢ ܨܲܠܡܹܗ܁>
    text <܃ܒܗܵܕܹܐ ܬܸܢܘܲܝ ܐܸܬܸܐ ܨܹܐܕܲܝܢ ܒܐ̄ܢܵܫܵܐ ܕܡܸܢܲܢ>
    text <ܕܒܹܗ ܒܲܟܼܝܵܢܲܢ ܢܨܘܼܕ ܠܲܟܼܝܵܢܲܢ ܐܲܝܟ ܕܲܒܼܦܲܚܵܐ܁>
    text <܃ܦܲܚܵܐ ܗܵܘܹ̇ܐ ܗܵܘ̇ ܒܲܪܢܵܫܵܐ ܠܗܵܘ̇ ܨܲܝܵܕܵܐ>
    text <ܘܥܵܐܹ̇ܠ ܟܵܡܹ̇ܢ ܠܓܼܵܘ ܡ̣ܢ ܦܲܓܼܪܢ ܕܲܢܨܘܼܕܵܢ ܒܹܗ܁>
    text <܃ܚܙ̣ܵܐ ܕܲܒܼܐ̄ܢܵܫܵܐ ܦܲܪܩܲܢ ܛܵܒܼܵܐ ܡ̣ܢ ܒܝܼܫܘܼܬܹܗ>
    text <ܘܗܵܐ ܡܸܬܼܦܲܪܲܣ ܕܢܲܦܢܹܝܢ ܨܹܐܕܼܵܘܗܝ ܒܝܲܕ ܒܲܪܢܵܫܵܐ܁>
    text <܃ܚܙ̣ܵܐ ܕܠܵܐ ܡܸܫܟܲܚ ܕܗܘ̤ ܒܲܠܚܘܿܕܼܵܘܗܝ ܢܲܩܪܸܒܼ ܠܲܢܝܼ̈ܢ>
    text <ܘܐܸܓܲܪ ܐ̄̈ܢܵܫܵܐ ܕܢܸܬܼ ܟܲܬܲܫ̈ ܒܹܗ ܥܲܡ ܚܹܐܪܘܼܬܲܢ܁>
    text <܃ܒܐܝܼܕܵܐ ܕܐ̄ܢܵܫܵܐ ܡܵܘܚܸܕ ܣܲܝܦܵܐ ܕܡܲܪܝܼܪܘܼܬܹܗ>
    text <ܘܚܵܪܹܒܼ ܣܸܕܪܸ̈ܐ ܕܲܒܼܢܲܝ̈ܢܵܫܵܐ ܕܠܵܐ ܚܵܘܣܵܢܵܐ܁>
    text <܃ܠܓܼܵܘ ܡ̣ܢ ܦܲܓܼܪܵܐ ܡܸܬܼܚܲܙܝܵܢܵܐ ܥܵܐܹ݁ܠ ܟܵܡܹ̇ܢ>
    text <ܘܲܡܫܲܕܸܐ ܒܹܗ ܒܲܟܼܝܵܢ ܐ̄ܢܵܫܵܐ ܓܹܐܪܹ̈ܐ ܕܪܘܼܓܼܙܹܗ܁>
    text <ܠܵܐ ܗ̄ܘ̣ܵܐ ܒܓܸܠܝܵܐ ܡܲܩܪܸܒܼ ܥܲܡ̇ܢ ܢܲܟܿܘܼܠܬܼܵܢܵܐ܃>
  block
    text <ܘܠܵܘ ܒܲܩܛܝܼܪܵܐ ܥܵܨܸ̇ܐ ܠܝܲܨܪܢ ܕܢܸܫܬܲܥܒܲܕ ܠܹܗ܁>
    text <܃ܒܐ̄ܢܵܫܵܐ ܡܬܼܪܓܸܿܡ ܥܲܡ ܚܹܐ ܪܘܼܬܲܢ ܩ̈ܐܹܐ ܢܟܼܝܼ̈ܠܹܐ>
    text <ܘܲܡܚܲܬܼ ܚܸܬܼ ܠܲܢ ܐܲܝܟ ܨܲܝܵܕܵܐ ܠܘܲܥܕܵܐ ܕܢܸܟܼܠܵܘ̈ܗܝ܁>
    text <܃ܐ̄ܢܵܫܵܐ ܗ̄ܘ̣ ܕܲܡܪܝܼܡ ܩܵܠܹܗ ܒܐܲܪܥܵܐ ܘܩܵܥܹ̇ܐ ܠܐ̄ܢܵܫܵܐ>
    text <ܕܐ̄ܢܵܐ ܐ̄ܢܵܐ ܐ̄ܢܵܫܵܐ ܕܦܸܪܩܸ̇ܬܼ ܐ̄ܢܵܫܵܐ ܘܬܼܘܼܒܼ ܦܵܪܸܩ ܐ̄ܢܵܐ܁>
    text <܃ܬܵܘ ܣܲܒܼܘ ܒܐܝܼ̈ܕܲܝ ܚܲܝܹ̈ܐ ܚܲ[܁܁܁]ܬܹ̈ܐ ܩܵܥܹ̇ܐ ܢܟܼܝܼܠܵܐ>
    text <ܟܲܕ ܡܵܘܗܒܼܬܹܗ ܡܵܘܬܵܐ ܗ̄ܝ̣ ܟܠܵܗ̇ ܕܠܵܐ ܫܘܼܠܵܡܵܐ܁>
    text <܃ܠܡܵܘܬܿܢ ܨܵܒܸ̇ܐ ܘܲܒܟܼܠ ܥܸ̈ܠܠܲܢ ܪܓܼܝܼܓܼ ܕܲܢܡܝܼܬܲܢ>
    text <ܘܐܸܠܘܼܠܵܐ ܣܝܵܓܼ ܪܸܡܙܵܐ ܒܐܲܦܵܘ̈ܗܝ ܡܛܲܠܸܩ ܗ̄ܘ̣ܵܐ ܠܲܢ܁>
    text <܃ܪܸܡܙܵܐ ܟܲܣܝܵܐ ܟܠܵܝܗܝ ܒܲܬܼܚܘܼܡܵܐ ܠܪܘܼܓܼܙܹܗ ܩܲܫܝܵܐ>
    text <ܘܡܵܐ ܕܡܲܪܫܸܠ ܠܹܗ ܬܘܼܒܼ ܟܠܹ̇ܿܐ ܠܹܗ ܕܠܵܐ ܢܵܘܒܸܕ ܠܲܢ܁>
    text <܃ܗܘ̤ ܡܲܪ ܫܸܠ ܠܹܗ ܕܢܸܓܼܡܘܿܪ ܪܸܓܿܬܹܗ ܨܲܗܝܲܬ̤ ܠܲܕ ܡ̇ܢ>
    text <ܘܗܘ̤ ܟܵܠܹ̇ܐ [ܠܹܗ] ܕܢܵܘܕܲܥ ܚܘܼܒܹܗ ܕܲܠܘܵܬܼ ܓܸܢܣܲܢ܁>
    text <܃ܡܸܢܹܗ ܕܓܸܢܣܲܢ ܡܫܲܕܲܪ ܪܸܡܙܹܗ ܘܟܼܠܹ̇ܿܐ ܪܘܓܼܙܹܗ>
    text <ܕܢܸܚܙܸܐ ܘܢܸܒܼܗܲܬܼ ܕܐܝܼܬܼ ܒܹܗ ܒܓܸܢܣܲܢ ܕܢ̇ܦܹܩ ܠܐܘܪܥܹܗ܁>
    text <܃ܚܲܕ ܐܝܙܓܲܕܵܐ ܡܫܲܕܲܪ ܡܸܢܲܢ ܨܹܝܕ ܒܝܼܫܘܼܬܗ>
    text <܃ܘܲܡܫܲܠܸܐ ܠܵܗ̇ ܠܲܫܓܸܝܫܘܼܬܹܗ ܒܩܵܠ ܦܸܬܼܓܼܵܡܵܘ̈ܗܝ>
    text <܃ܒܲܕ ܡܘܼܬܼ ܨܸܡܚܵܐ ܡ̣ܢ ܐܸܣܦܹܝܪܵܐ ܕܵܢܲܚ̇ ܡ̣ܢ ܫܠܸܝ>
    text <ܘܪܵܕܼ̇ܦ ܚܸܫܟܵܐ ܕܲܫܟܼܝܼܪ̈ܬܹܗ ܡ̣ܢ ܐ̄ܢܵܫܘܼܬܼܵܐ܁>
    text <܃ܐܲܝܟ ܪܲܒܿ ܚܲܝܠܵܐ ܢܵܦ̇[܁܁܁]ܦ ܠܐܘܼܪ ܥܹܗ ܒܲܪ ܬܵܘ̈ܬܒܹܐ>
    text <ܘܡܲܥܕܐ ܡܸܢܹܗ ܫܒܝܼܬܼܵܐ ܕܐ̄ܢܵܫܵܐ ܒܚܲܝܠܵܐ ܕܪܘܼܚܵܐ܁>
    text <܃ܒܚܝܠܵܐ ܕܪܘܼܚܵܐ ܐܬܸ̇ܐ ܒܚܲܪܬܼܵܐ ܢܒܼܝܼܵܐ ܕܪܘܼܚܵܐ>
    text <ܕܢܸܦܘܿܩ ܢܲܩܪܸܒܼ ܥܲܡ ܡܵܪܘܿܕܵܐ ܡܬܲܪܓܲܡ ܙܹܐܦܵܐ܁>
    text <܃ܪܘܼܚܵܢܵܐܝܼܬܼ ܡܲܩܪܸܒܼ ܥܲܡܹܗ ܕܙܹܐܦܵܢܵܝܵܐ>
    text <ܘܲܡܚܵܘܸܐ ܠܹܗ ܕܐܝܼܬܼ ܒܹܗ ܒܦܲܓܼܪܢ ܚܲܝܠܵܐ ܕܪܘܼܚܵܐ܁>
  block
    text <܃ܒܙܲܒܼܢܵܐ ܕܣܵܒܲܪ̇ ܕܓܼܵܡܲ݁ܪ ܪܸܓܿܬܗ ܒܦܲܓܼܪ̈ܢܵܝܹܐ>
    text <ܡܕܝܼܡ ܦܲܓܼܪܵܢܵܐ ܘܲܡܦܲܪܣܸܬ ܠܵܗ̇ ܠܪܓܵܠܘܼܬܹܗ܁>
    text <܃ܒܝܵܘܡܵܐ ܕܪܵܢܹ̇ܐ ܕܗܵܐ ܡ̣ܢ ܟܲܕܘܼ ܐܲܡܠܸܟ ܥܲܠ ܟܠ>
    text <ܡܪܝܼܡ ܚܲܕ ܓܲܒܼܪܵܐ ܡܸܠܲܬܼ ܦܘܼܡܹܗ ܘܲܡܫܲܠܸܦ ܠܹܗ܁>
    text <ܡܸܢܲܢ ܢܵܦܹ̇ܩ ܓܲܒܼܪܵܐ ܠܩܘܼܒܼܠܹܗ ܕܲܡܠܸܐ ܚܘܼܬܼܪܵܐ܁>
    text <ܘܐܵܚܹ̇ܕ ܥܲܡܹܗ ܕܲܪܵܐ ܒܓܸܠܝܵܐ ܠܥܹܝܢ ܟܠ ܒܸܪ̈ܝܵܢ܁>
    text <܃ܡ̣ܢ ܡܲܫܪܝܼܬܲܢ ܡܙܲܝܸܢ ܪܘܼܚܵܐ ܚܲܕ ܒܲܪ ܚܲܝܠܵܐ>
    text <ܘܲܡܫܲܕܲܪ ܠܹܗ ܕܢܸܜܒܸܿܕ ܩܹܐܪܣܵܐ ܥܲܡ ܦܵܩܪܘܼܬܹܗ܁>
    text <܃ܒܦܲܓܼܪܢ ܐܲܦܪܸܒܼ ܥܲܡ ܚܐܪܘܼܬܲܢ ܘܚܵܒܲܬܼ ܡܸܢܹܗ>
    text <ܘܡܸܢܹܗ ܕܦܲܓܼܪܢ ܚܵܐܹ̇ܒܼ ܐܵܦ ܗܘ̤ ܘܡܲܗܸܠ ܒܹܗ ܟܠ܁>
    text <܃ܒܦܲܓܼܪܵܐ ܕܲܚܙܵܝܗܝ ܟܲܕ ܡܸܬܼܚܲܒܲܠ ܒܲܪ̈ܓܼܝܼܓܼܵܬܹܗ>
    text <ܒܹܗ ܡܚܵܘܹܐ ܠܹܗ ܐܵܦ ܐܠܝܼܵܐ ܓܲܢ̄ܒܵܪܘܼܬܹܗ܁>
    text <܃ܦܲܓܼܪܵܐ ܕܲܡܪܲܕ ܡ̣ܢ ܚܘܼܒܵܠܵܐ ܕܡܵܘܬܵܐ ܝܲܥܢܵܐ>
    text <ܥܵܒܹ̇ܕ ܩܹܐܪܣܵܐ ܥܲܡ ܡܵܪܘܿܕܼܵܐ ܕܐܲܥܠ ܡܵܘܬܵܐ܁>
    text <܃ܩܹܐܪܣܵܐ ܪܲܒܵܬ ܗܵܘܹ̇ܐ ܒܐܲܪܥܵܐ ܒܫܘܼܠܵܡ ܙܲܒܼ̈ܢܹܐ>
    text <ܕܡܸܬܼܟܲܬܿܫܝܼܢ ܒܹܗ ܬܪܹܝܢ ܦܲܓܼܪ̈ܢܹܐ ܒܲܢܼܪܹܝܢ ܚܲܝ̈ܠܹܐ܁>
    text <܃ܩܘܼܫܬܵܐ ܘܙܹܐܦܵܐ ܠܵܒܼܫܝܼܢ ܙܲܝܢܵܐ ܥܲܠ ܪܸ̈ܓܼܫܝܗܘܿܢ>
    text <ܘܫܵܕܹ̇ܝܢ ܓܹܐܪܹ̈ܐ ܕܦܸܬܼܓܼܵܡܲܝ̈ܗܘܿܢ ܚܲܕ ܠܘܼܩܒܲܠ ܚܲܕ܁>
    text <܃ܒܩܘܫܬܵܐ ܡܚܲܙܲܩ ܒܲܪ ܬܵܘ̈ܬܵܒܹܐ ܟܠܹܗ ܒܟܼܠܹܗ>
    text <ܘܒܲܪ ܐܲܒܼܕܵܢܵܐ ܥܛܝܼܦ ܐܸܣܟܹܿܡܵܐ ܕܕܲܓܵܠܘܼܬܼܵܐ܁>
    text <܃ܒܲܪ ܝܲܡܝܼܢܵܐ ܠܒܼܝܼܫ ܫܸܪܝܵܢܵܐ ܕܙܲܕܝܼܩܘܼܬܼܵܐ>
    text <ܘܒܲܪ ܐܲܒܼܕܵܢܵܐ ܡܟܲܒܲܡ ܪ̈ܘܼܩܥܹܐ ܕܥܵܘ̣ܠܵܐ ܢܕܝܼܕܵܐ܁>
    text <܃ܢܒܼܝܼܵܐ ܕܩܘܼܫܬܵܐ ܣܝܼܡ ܣܲܢܘܼܪܬܵܐ ܕܗܲܝܡܵܢܘܼܬܼܵܐ>
    text <ܘܦܵܥܠܵܐ ܢܟܼܝܼܠܵܐ ܩܪܝܼܡ ܥܲܠ ܪܹܫܹܗ ܛܵܣܵܐ ܕܙܹܐܦܵܐ܁>
    text <ܟܹܐܢܵܐ ܡܲܩܪܸܒܼ ܒܫܸܡ ܟܸܐܢܘܼܬܼܵܐ ܓܲܢ̄ܒܵܪܵܐܝܼܬ܃>
  block
    text <ܘܥܵܘܲ݁ܠ ܟܠܹܗ ܡܫܵܕܹܐ ܡܸ̈ܠܹܐ ܕܟܲܕܵܒܼܘܼܬܼܵܐ܁>
    text <܃ܟܲܕܵܒܼܵܐܝܼܬܼ ܡܲܩܪܸܒܼ ܒܝܼܫܵܐ ܒܒܼܝܼܫܵܐ ܟܢܵܬܹܗ>
    text <ܘܫܲܪܝܼܪܵܐܝܼܬܼ ܢܵܨ̇ܚ ܩܘܼܫܬܵܐ ܒܦܘܼܡ ܐܸܠܝܼܵܐ܁>
    text <܃ܟܲܕ ܒܼܘܼܬܼܵܐ ܗ̄ܘ̣ ܟܠܹܗ ܙܲܝܢܹܗ ܕܒܲܪ ܐܲܒܼܕܵܢܵܐ>
    text <ܘܪܘܼܚܵܐ ܡܝܲܚܸܨ ܠܟܼܵܪܘܿܙܘܼܬܹܗ ܕܚܼܨ ܪܸܥܝܵܢܵܐ܁>
    text <܃ܒܪܘܼܚܵܐ ܩܵܥܹ̇ܐ ܐܲܝܟ ܫܝܦܘܿܪܵܐ ܢܒܼܝܼܵܐ ܕܪܘܼܚܵܐ>
    text <ܘܨܵܝ̇ܬܲܝܢ ܩܵܠܹܗ ܒܢܲܝ̈ ܦܵܠܚܘܼܬܼܵܐ ܪܘܼܚܵܢܵܝܵܬܵܐ܁>
    text <܃ܒܛܘܼܥܝܲܝ ܠܵܥܹ̇ܙ ܫܠܝܼܚܵܐ ܢܟܼܝܼܠܵܐ ܥܲܡ ܟܲܕܵܒܹ̈ܐ>
    text <܃ܘܡܸܫܬܡܥܝܼܢ ܠܹܗ ܐܲܝܟ ܗܵܘ̇ ܫܸܡܠܵܐ ܕܚܵܘܵܐ ܠܚܸܘܿܝܵܐ>
    text <܃ܠܒܼܘܼܛܵܠ ܢܸܟܼܠܹܗ ܕܢܲܟܿܘܼܠܬܼܵܢܵܐ ܐܵܬܹ̇ܐ ܢܒܼܝܼܵܐ>
    text <ܕܠܵܐ ܬܸܣܬܲܬܲܬ ܛܘܼܥܝܲܝ ܕܝܼܠܹܗ ܒܪܸܥܝܵܢ ܐ̄ܢܵܫܵܐ܁>
    text <܃ܕܢܸܐܢܸܐ ܢܫܲܠܸܡ ܗܵܝ̇ ܕܲܟܼܬܼܝܼܒܼܵܐ ܐܵܬܹ̇ܐ ܒܚܲܪܬܼܵܐ>
    text <ܕܢܲܦܢܸܐ ܠܸܒܵܐ ܕܥܵܛ̈ܠܲܝ ܠܸܒܵܐ ܠܘܵܬܼ ܣܘܼܟܵܠܵܐ܁>
    text <܃ܠܡܸܠܲܬܼ ܩܘܼܫܬܵܐ ܡܚܵܬܸܿܡ ܩܵܠܹܗ ܕܟܼܵܪܘܿܙ ܩܘܼܫܬܵܐ>
    text <ܕܩܲܕܡܲܬ̤ ܙܲܥܩܲܬ̤ ܕܗܵܐ ܐܹܠܝܼܵܐ ܐܸܬ݂ܵܐ ܘܐܵܬܹ̇ܐ܁>
    text <܃ܐܹܠܝܼܵܐ ܠܲܡ ܐܵܬܹ̇ܐ ܕܢܲܟܲܪܸܙ ܐܘܼܪܚܵܐ ܕܩܘܼܫܬܵܐ>
    text <ܡܵܕܹܝܬ ܓܲܠܝܵܐ ܗ̄ܝ̣ ܕܒܹܗ ܡܸܬܼܚܲܬܲܡ ܟܠܡܵܐ ܕܲܟܼܬܼܝܼܒܼ܁>
    text <܃ܠܫܘܼܪܵܪ ܡܸ̈ܠܹܐ ܕܲܢܒܼܝܼܘܼܬܼܵܐ ܐܵܬܹܐ ܢܲܟܸܦܵܐ>
    text <ܘܛܵܐܸ̇ܢ ܣܲܓܿܝܼ ܘܲܡܦܲܪܣܸܐ ܠܹܗ ܠܙܹܐܦܵܐ ܒܓܼܠܝܵܐ܁>
    text <܃ܐܲܝܟ ܐܲܬܼܠܹܝܛܵܐ ܢܵܚܹ̇ܬܼ ܩܵܐܹ̇ܡ ܒܡܸܨܥܲܬܼ ܫܹ̈ܐܕܹܐ>
    text <ܘܐܵܚܹ̇ܕ ܕܲܪܵܐ ܥܲܡ ܚܲܣܝܼܢܵܐ ܘܚܲܝ̈ܠܵܘܬܹܗ܁>
    text <܃ܟܠܗܘܿܢ ܫܹ̈ܐܕܹܐ ܐܵܚ̇ܕܝܼܢ ܥܲܡܹܗ ܕܲܪܵܐ ܩܲܫܝܵܐ>
    text <ܘܗܘ̤ ܥܲܡ ܟܠܗܘܿܢ ܘܠܵܐ ܚܵܣ̇ܢܝܼܢ ܠܵܗ̇ ܠܓܼܢ̄ܒܵܪܵܘܼܬܹܗ܁>
    text <܃ܚܲܝܠܵܗ ܕܪܘܼܚܵܐ ܡܚܲܝܹܠ ܦܲܓܼܪܹܗ ܘܙܵܘ̈ܥܝܲ ܢܲܦܫܹܗ>
    text <ܘܠܵܐ ܡܸܬܼܪܲܦܸܐ ܡ̣ܢ ܬܼܟܲܬܘܼܫܵܐ ܕܲܚܠܵܦ ܡܵܪܹܗ܁>
  block
    text <܃ܗܵܘ̇ ܦܘܼܩܕܵܢܵܐ ܕܙܲܟܿܝܹܗ ܒܩܹܐܪܣܵܐ ܕܟܼܟܼܡܪ̈ܝ ܒܲܥܵܐܐ>
    text <ܗܘ̤ ܡܙܲܟܸܿܐ ܠܹܗ ܐܵܦ ܒܲܩܪܵܒܼܵܐ ܕܥܲܡ ܡܵܪܘܿܕܵܐ܁>
    text <܃ܒܗܵܕܹܐ ܬܸܢܘܲܝ ܝܲܗ̣̄ܒ ܒܹܗ ܚܲܝܠܵܐ ܒܝܵܘ̈ܗܝ ܐܵܚܵܒܼ>
    text <ܕܢܸܟܼܪܵܘܿܫ ܐܘܼܪܚܵܐ ܠܗܵܝ̇ ܙܟܼܵܘܼܬܼܵܐ ܕܲܒܼܫܘܼܠܵܡܵܐ܁>
    text <ܪܲܗܒܘܿܢܵܐ ܗܲܘ̣ܵܬ̤ ܚܲܪ ܒܵܐ ܕܲܥܒܼܵܕ ܒܟܼܘܼܡܪ̈ܝ ܒܲܥܠܵ܁>
    text <ܕܗܵܕܹܐ ܚܲܪܒܵܐ ܕܲܥܬܼܝܼܕ ܕܢܸܬܼܒܲܥ ܒܡܲܫܪܝܼܬܼ ܫܹ̈ܐܕܹܐ܁>
    text <܃ܐ̄ܪܙܵܐ ܨܵܪ ܒܹܗ ܪܸܡܙܵܐ ܕܲܓܼܒܼܵܝܗܝ ܠܲܢܒܼܝܼܘܼܬܼܵܐ>
    text <ܘܲܥܬܼܝܼܕ ܕܢܸܓܼܡܘܿܪ ܫܪܵܪܵܐ ܕܡܸܠܵܘ̈ܗܝ ܒܝܲܕ ܣܘܼܥܪ̈ܢܹܐ܁>
    text <܃ܒܐ̄ܪܙܵܐ ܩܵܛܹ̇ܠ ܢܒܼ̈ܝܹܐ ܕܫܘܼܩܪܵܐ ܢܒܼܝܼܵܐ ܕܩܘܼܫܬܵܐ>
    text <ܕܲܟܼܡܵܐ ܕܲܗܘ̤ܵܬ̤ ܗܵܟܼܢ ܗܵܘܝܵܐ ܒܫܘܼܠܵܡ ܙܲܒܼ̈ܢܹܐ܁>
    text <܃ܒܐܝܼܕ̈ܵܘܗܝ ܢܲܟܸܣ ܠܦܵܠܲܝܲܚ̈ ܫܹ̈ܐܕܹܐ ܠܒܸܗܬܲܬܼ ܫܹ̈ܐܕܹܐ>
    text <ܘܒܹܗ ܡܸܬܼܦܲܪܣܸܐ ܐܵܦ ܗܘ̤ ܪܲܒܵܐ ܕܕܲܓܵܠܘܼܬܼܵܐ܁>
    text <܃ܠܕܲܓܵܠܘܼܬܼܵܐ ܕܗܵܘ̇ ܕܲܓܵܠܵܐ ܡܦܲܪܣܸܐ ܟܹܐܢܵܐ>
    text <ܘܲܡܟܲܐܲܪ ܠܹܗ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܫܐ܁>
    text <܃ܒܙܲܒܹܢܵܐ ܕܬܼܵܩܦܵܐ ܕܲܓܵܠܘܼܬܹܗ ܡܲܩܪܸܒܼ ܥܲܡܹܗ>
    text <ܘܲܡܩܲܛܪܓ ܠܹܗ ܕܕܲܓܵܠܵܐܝܼܬܼ ܡܲܩܠܹܐ ܒܓܼܘܼܡܕܵܐ܁>
    text <܃ܗܘ̤ ܒܲܠܚܘܿܕܵܘܗܝ ܡܲܒܼܗܸܬܼ ܚܘܼܬܼܪܵܐ ܕܲܛܪܘܿܢܘܼܬܹܗ>
    text <ܘܲܡܫܵܘܕܲܥ ܠܹܗ ܚܹܝܠ ܒܵܪܘܿܝܵܐ ܕܣܝܼܡ ܒܲܟܼܝܵܢܲܢ܁>
    text <܃ܒܝܲܨܪܹܗ ܒܝܼܫܵܐ ܚܵܪ ܒܵܪܘܝܵܐ ܡ̣ܢ ܫܘܼܪܝܵܐ>
    text <ܘܩܲܕܸܡ ܣܵܡ ܒܲܢ ܚܹܝܠ ܥܘܼܕܵܪܵܢܹܗ ܕܢܲ[ܩ]ܪܸܒܼ ܥܲܡܹܗ܁>
    text <܃ܒܝܲܕ ܐܹܠܝܼܵܐ ܡܲܩܪܸܒ ܥܲܡܹܗ ܟܠܹܗ ܓܸܢܣܲܢ>
    text <ܘܲܡܚܲܝܸܒܼ ܠܵܗ̇ ܠܓܲܢܒܵܪܘܼܬܹܗ ܒܲܡܚܝܼܠܘܼܬܲܢ܁>
    text <܃ܐܹܝܟ ܕܲܠܣܲܟܿܪܵܐ ܐܵܚܹ̇ܕ ܒܐܲܦܵܘ̈ܗܝ ܚܙܵܬܹܗ ܕܢܲܟܼܦܵܐ>
    text <ܘܲܡܣܲܦܸܩ ܒܹܗ ܟܠܗܘܿܢ ܓܹܐܪ̈ܘܗܝ ܘܠܵܐ ܡܲܟܸܿܐ ܠܹܗ܁>
    text <ܠܒܘܼܒܼܠܹܗ ܚܵܢ̇ܝܼܢ ܟܠܗܘܿܢ ܫܹ̈ܐܕܐ ܒܒܲܪ ܐܲܒܼܕܵܢܵܐ܃>
  block
    text <ܘܠܵܐ ܡܵܛܹ̇ܐ ܠܹܗ ܚܲܕ ܡ̣ܢ ܢܸܟܼ̈ܠܐ ܕܢܸܘܼܝܵܢܲܝ̈ܗܘܿܢ܁>
    text <܃ܬܲܗܪܵܐ ܗ̄ܘ̣ ܪܲܒܵܐ ܩܹܐܪܣܵܐ ܕܥܵܒܼ̇ܕ ܒܲܪ ܬܵܘ̈ܬܵܒܹܐ>
    text <ܕܗܘ̤ ܒܲܠܚܘܿܕܵܘܗܝ ܠܘܼܩܠܲܠ ܐܲܠܦܹ̈ܐ ܘܠܵܐ ܡܸܬܼܪܲܦܹܐ܁>
    text <܃ܠܬܲܗܪܵܐ ܫܵܘܹ̇ܐ ܚܹܝܠ ܐܝܼܬܼܘܼܬܼܵܐ ܕܲܡܚܝܠ ܠܹܗ>
    text <ܕܐܲܝܟܢ ܡܲܩܠܸܐ ܚܲܕ ܒܪܢܵܫܵܐ ܥܲܠ ܣܲܓܝܸ̈ܐܐ܁>
    text <܃ܟܡܵܐ ܟܵܝ ܚܲܣܝܼܢ ܗܵܘ̇ ܥܘܼܕܪܵܢܵܐ ܕܲܒܹܗܲܕܵܡܵܘ̈ܗܝ>
    text <ܕܠܵܐ ܡܸܨܝܢ ܕܲܝ̈ܘܹܐ ܩܲܢܢܼ̈ܝ ܚܲܝܠܵܐ ܠܡܲܟܵܝܘܼܬܹܗ܁ [܁܁܁]܁>
    text <܃ܟܡܵܐ ܟܐܝܢ ܗܵܘܢܵܐ ܘܡܸܠܲܬܼ ܦܘܼܡܹܗ ܕܦܲܓܼܪܵܢܵܝܵܐ>
    text <ܕܲܡܫܲܠܸܐ ܠܗܘܿܢ ܠܩܵܐܹ̈ܐ ܫܓܼܝܼ̈ܫܹܐ ܕܗܵܝ̇ ܡܲܫܪܝܼܬܼܵܐ܁>
    text <܃ܬܵܘ ܢܸܬܼܗܲܪ ܒܹܗ ܒܗܵܘ̇ ܬܲܟܼܬܘܪܫܵܐ ܥܲܕܠܵܐ ܢܸܗܘܸܐ>
    text <ܕܐܸܡܲܬܼܝ ܕܢܸܗܘܸܐ ܠܵܐ ܢܸܬܼܪܦܸܐ ܒܩܲܫܝܼܘܼܬܼ ܫܸܡܥܹܗ܁>
    text <܃ܬܵܘ ܢܸܬܿܕܲܡܲܪ ܦܵܪܘܿܫܵܐܝܼܬܼ ܒܓܲܒܼܪܵܐ ܕܡܸܢܲܢ>
    text <ܕܥܵܒܹ̇ܕ ܩܹܐܪܣܵܐ ܥܲܡ ܪ̈ܘܼܚܵܢܹܐ ܕܲܩܫܹܝܢ ܡܸܢܹܗ܁>
    text <܃ܬܵܘ ܢܸܬܼܒܲܩܸܐ ܚܲܬܿܝܼܬܼܵܐܝܼܬܼ ܒܙܲܝܢܵܐ ܕܲܥܠܵܘܗܝ>
    text <ܕܚܵܣܹ̇ܝܢ ܣܸܕܪܹ̈ܐ ܕܲܩܪܲܒܼܬܵܢܹܐ ܘܠܵܐ ܡܸܬܼܒܲܨܪ܁>
    text <܃ܡܲܢܘܼ ܡ̣ܢ ܡܬܼܘܿܡ ܚܙܑ̣ܵܐ ܒܲܪܢܵܫܵܐ ܐܲܝܟ ܐܹܠܝܼܵܐ>
    text <ܕܲܟܼܪܝܼܟܼܝܼܢ ܠܹܗ ܐܲܠ̈ܦܹܐ ܕܫܹ̈ܐܕܹܐ ܘܠܵܐ ܡܲܟܹܿܝܢ ܠܹܗ܁>
    text <܃ܡ̇ܢ ܐܸܬܼܒܲܩܝܼ ܒܓܲܒܼܪܵܐ ܕܲܙܟܼܵܐ ܠܡܵܘܬܵܐ ܝܲܥܢܵܐ>
    text <ܘܲܗܦܲܟ ܕܵܫܹܗ ܐܵܦ ܠܲܢܟܼܝܼܠܵܐ ܕܐܲܥܸܠ ܡܵܘܬܵܐ܁>
    text <܃ܡܵܘܬܵܐ ܘܒܼܝܼܫܵܐ ܒܵܗ̇ܬܝܼܢ ܡܸܢܹܗ ܕܒܲܪ ܡܲܝ̈ܘܿܬܹܐ>
    text <ܘܠܵܐ ܡܸܨܝܢ ܕܵܝܫܝܼܢ ܠܪܲܒܘܼܬܼ ܕܲܪܓܼܵܐ ܕܐܸܬܼܝܲܩܲܪ ܒܹܗ܁>
    text <܃ܓܘܼܢܚܵܐ ܪܲܒܵܐ ܢܵܦܹ̇ܿܠ ܡ̣ܢ ܫܹܠܝ ܥܲܠ ܣܵܛܵܢܵܐ>
    text <ܟܲܕ ܚܵܙܹ̇ܐ ܠܹܗ ܕܐܬܹ̇ܐ ܒܝܲܚܠܵܐ ܠܘܼܩܒܲܠ ܚܲܝܠܹܗ܁>
    text <܃ܡܸܒܼ̈ܠܹܐ ܡܵܚܹ̇ܝܢ ܠܚܲܝ̈ܠܘܵܬܹܗ ܒܩܵܠ ܦܲܬܼܓܼܵܡܵܘ̈ܗܝ>
    text <ܡܵܐ ܕܫܵܡ̇ܥܝܼܢ ܠܹܗ ܕܲܡܪܝܼܡ ܩܵܠܹܗ ܥܲܠ ܣܸܕܪ̈ܝܗܘܿܢ܁>
  block
    text <܃ܠܵܘ ܡ̣ܢ ܩܵܠܹܗ ܕܦܲܓܼܪܵܢܵܝܵܐ ܕܲܚܠܝܼܢ ܦܵܩܪܹ̈ܐ>
    text <ܐܸܠܵܐ ܡ̣ܢ ܗܵܘ̇ ܚܲܝܠܵܐ ܕܲܟܼܣܸܐ ܠܓܼܵܘ ܡ̣ܢ ܡܸܠܵܘ̈ܗܝ܁>
    text <܃ܐܸܒܼܠܵܐ ܪܲܒܵܐ ܣܵܓܸ̇ܐ ܥܠܲܝܗܘܿܢ ܕܲܩܢܲܝ̈ ܚܸܫܒܵܐ>
    text <ܡܵܐ ܕܡܸܬܼܒܲܩܹܝܢ ܒܢܘܼܗܪܵܐ ܕܡܸܠܵܘ̈ܗܝ ܕܒܲܪ ܡܵܝ̈ܘܿܬܹܐ܁>
    text <܃ܒܝܘܿܡ ܙܵܟܼܘܼܬܼܗܘܿܢ ܚܵܝ̇ܒܲܝܼܢ ܫܵܦ̈ܠܹܐ ܡ̣ܢ ܒܲܪ ܫܵܦ̈ܠܹܐ>
    text <ܘܡܸܬܿܕܲܡܪܝܼܢ ܒܹܗ ܕܐܲܝܟܲܢ ܚܵ[܁܁܁]ܢ ܠܲܟܼܡܹܐ ܢܲܝ̈ܗܘܿܢ܁>
    text <܃ܟܠܗܘܿܢ ܐܲܟܼܚܕܵܐ ܠܘܼܝܢ ܒܐܵܘܝܘܼܬܼܵܐ ܠܚܲܕ ܒܲܪܢܵܫܵܐ>
    text <ܘܲܡܣܲܝܥܝܼܢ ܠܹܗ ܘܠܵܐ ܡܸܨܝܢ ܙܵܟܹ̇ܿܝܢ ܠܚܲܕ ܒܲܪܢܵܫܐ܁>
    text <܃ܚܲܕ ܒܲܪܢܵܫܵܐ ܩܪ̈ܲܝܬܿ ܠܐܠܝܼܵܐ ܒܲܪ ܬܵܘܬܵܒܹ̈ܐ>
    text <ܘܲܐ̄ܚܪܹܝܢ ܟܲܢܝܼܬܿ ܒܲܪ ܐܲܒܼܕܵܢܵܐ ܕܐܵܒܹ̇ܕ ܠܲܓܼܡܲܪ܁>
    text <܃ܐ̄ܢܵܫܵܐ ܘܐ̄ܢܵܫܵܐ ܥܵܒܼ̇ܕܝܼܢ ܩܹܐܪܣܵܐ ܚܲܕ ܠܘܼܩܒܲܠ ܚܲܕ>
    text <ܢܒܼܝܼܵܐ ܒܪܣܚܵܐ ܘܒܲܪ ܐܲܒܼܕܵܢܵܐ ܒܚܹܝܠ ܣܵܛܵܢܵܐ܁>
    text <܃ܒܲܪܢܵܫܵܐ ܗ̄ܘ̣ ܓܝܼܪ ܗܵܘ̇ ܒܲܪܢܵܫܵܐ ܕܐܬܹ̇ܐ ܕܢܲܛܥܹܐ>
    text <ܘܣܵܢܵܐܐ ܕܐ̄ܢܵܫܵܐ ܓܵܡ̇ܪ ܒܐܝܼܕܼܵܘ̈ܗܝ ܛܘܼܥܝܲܝ ܕܲܫܡܹܗ܁>
    text <܃ܠܵܐ ܡܨܸܐ ܕܢܲܛܥܹܐ ܒܸܠܥܵܕ ܐ̄ܢܵܫܵܐ ܠܲܒܢܲܝ̈ܢܵܫܵܐ>
    text <ܘܥܲܠ ܗܵܝ̇ ܓܵܒܹ̇ܐ ܐ̄ܢܵܫܵܐ ܠܪܘܼܫܥܵܐ ܕܢܲܪܫܲܥ ܒܐܝܼܕܹܗ܁>
    text <܃ܪܘܼܫܥܵܐ ܪܲܒܵܐ ܣܸܥܲ݁ܪ ܒܐܝܼܕܼܵܘ̈ܗܝ ܕܗܵܘ̇ ܒܲܪ ܢܵܫܵܐ>
    text <ܘܥܲܠ ܥܒܘܿܕܵܐ ܘܲܥܒ̣ܵܕ ܐܝܼܕܼܵܘ̈ܗܝ ܡܸܫܬܲܩܲܠ ܒܹܗ܁>
    text <܃ܥܵܘ̣ܠܵܐ ܩܫܝܵܐ ܓܵܣܹ̇ܐ ܦܘܼܡܹܗ ܥܲܠ ܐܝܼܬܼܘܼܬܼܵܐ܃ ܘ̄>
    text <ܘܲܒܼܣܸܦܘ̈ܬܹܗ ܡܨܲܚܹܐ ܠܲܫܡܵܐ ܕܩܲܕܹܩ ܡ̣ܢ ܟܠ܁>
    text <܃ܫܡܵܐ ܩܲܕܝܼܫܵܐ ܨܵܒܹ̇ܐ ܕܢܸܚܛܘܿܦ ܛܲܡܐܐ ܕܛܲܡ̈ܐܹܐ>
    text <ܘܣܸܓܼܕܲܬܼ ܡܵܪܵܐ ܪܓܼܝܼܓܼ ܕܲܢܩܲܒܸܿܠ ܥܲܒܼܕܵܐ ܕܥܒܼ̈ܕܹܐ܁>
    text <܃ܒܗܲܝܟܲܠ ܩܘܼܕܫܵܐ ܥܵܐ̇ܠ ܝܵܬܹ̇ܒܼ ܥܘܼܡܪܵܐ ܕܫܹ̈ܐܕܐ>
    text <ܘܣܵܥܸ̇ܐ ܘܐܲܡܲ݁ܪ ܐ̄ܢܵܐ ܐ̄ܢܵܐ ܡܫܝܼܚܵܐ ܘܒܲܪ ܐܲܠܵܗܵܐ܁>
    text <ܐܵܦ ܫܲܡܵܫܵܘ̈ܗܝ ܗܵܕܹܐ ܩܵܥܹ̇ܝܢ ܥܵܘ̇ܠܵܐܝܼܬܼ܃>
  block
    text <ܕܐܹܝܢ ܐܲܠܵܗܵܐ ܗ̄ܘ̣ ܐܘܿܗ ܡ̣ܢ ܪܲܒܵܐ ܘܡ̣ܢ ܬܲܠܡܝܼܪܘ̈ܗܝ܁>
    text <܃ܒܫܸܡ ܐܲܠܵܗܵܐ ܛܵܥܹ̇ܐ ܘܡܲܛܥܸܐ ܠܲܕܛܵܥܹ̇ܝܢ ܒܹܗ>
    text <ܘܟܲܕ ܣܵܢܹ̇ܐ ܠܹܗ ܡܟܲܣܸܐ ܒܲܫܡܹ ܣܲܝܢܘܼܬܼ ܢܲܦܫܹܗ܁>
    text <܃ܣܲܢܝܵܐ ܒܕܲܟܼܝܵܐ ܒܵܥܹ̇ܐ ܕܢܸܫܦܲܪ ܠܵܐ ܗ̄ܘ̣ܵܐ ܕܢܸܫܦܲܪ>
    text <ܐܸܠܵܐ ܕܢܲܣܢܸܐ ܦܲܐܝܘܼܬܼ ܫܘܼܦܪܹܗ ܒܲܫܘܼܝܼܪܘܼܬܹܗ܁>
    text <܃ܠܵܘ ܠܹܗ ܡܲܣܢܹܐ ܣܲܢܝܵܐ ܠܒܲܦܝܵܐ ܕܠܵܐ ܡܸܫܬܲܚܠܲܦ>
    text <ܕܗܘ̤ ܠܹܗ ܡܲܣܢܸܐ ܒܐܲܝܕܵܐ ܕܣܵܥܲܪ ܡܲܪܵܚܵܐܝܼܬܼ܁>
    text <܃ܡܲܪܵܚܘܼܬܼܵܐ ܗ̄ܝ̣ ܕܥܲܒܼܕܵܐ ܢܼܚܛܘܿܦ ܫܸܡ ܥܵܒܼܘܿܕܵܐ>
    text <ܘܪܘܫܥܵܐ ܡܲܠܝܵܐ ܕܛܝܼܢܵܐ ܓܒܼܝܼܠܵܐ ܢ[ܫ]ܘܼܛ ܓܵܒܼܘܿ ܠܵܐ܁>
    text <܃ܥܲܠ ܓܵܒܼܘܿ ܠܹܗ ܣܥܹ̇ܐ ܚܲܪܡܵܐ ܚܲܪ ܡܵܢܵܐܝܼܬܼ>
    text <ܘܲܠܚܲܪ ܡܵܢܵܐ ܝܵܗܹ̇ܿܒܼ ܕܲܪܲܓܼܵܐ ܕܪܹܫܵܢܘܼܬܼܵܐ܁>
    text <܃ܠܪܹܫܵܐ ܕܐܵܐܲܪ ܩܵܪܹܐ ܢܸܟܼܝܼܠܵܐ ܪܹܫ ܟܠ ܡܸܕܸܡ>
    text <ܘܠܹܗ ܗܘ̤ ܡܙܲܕܸܩ ܣܸܓܼܕܲܬ̤ ܐ̄ܢܵܫܵܐ ܠܩܵܛܹ̇ܠ ܐ̄ܢܵܫܵܐ܁>
    text <܃ܩܛܹ̇ܠ ܐ̄ܢܵܫܵܐ ܗ̄ܘ̣ ܕܲܡܕܲܝܲܪ ܒܹܗ ܒܐܲܒܲܝܼܕ ܚܲܝܹ̈ܐ>
    text <ܘܗܘ̤ ܡܚܲܦܸܛ ܠܹܗ ܠܡܸܩܛܲܠ ܐ̄ܵܢܵܫܵܐ ܒܣܲܝܦܵܐ ܕܥܵܘ̣ܠܵܐ܁>
    text <܃ܣܲܝܦܵܐ ܕܥܵܘ̣ܠܵܐ ܐܚܹ̇ܕ ܒܐܝܼܕܹܗ ܕܲܡܠܸܐ ܥܵܘ̣ܠܵܐ>
    text <ܘܚܵܪܹܒܼ ܣܸܕܪܹ̈ܐ ܕܲܒܼܢܲܝ̈ܢܵܫܵܐ ܥܵܘ̇ܠܵܐܝܼܬܼ܁>
    text <܃ܒܐܸܣܟܸܡ ܫܲܝܢܵܐ ܓܵܢܸ̇ܒܼ ܫܲܝܢܵܐ ܣܵܢܹ̇ܐ ܫܲܝܢܵܐ>
    text <ܘܐܲܝܟ ܣܲܡ ܚܲܝܹ̈ܐ ܙܵܪܲܥ ܡܸܠܬܹܗ ܒܐܲܕܢܲܝ̈ ܐ̄ܢܵܫܵܐ܁>
    text <܃ܫܠܵܡܵܐ ܡܲܟܼܪܸܙ ܒܝܘܿܡ ܓܸܠܝܵܢܹܗ ܕܠܝܼܚ ܒܲܚܣܵܡܵܐ>
    text <ܘܒܲܕܡܘܼܬܼ ܪܵܚܡܵܐ ܡܚܵܘ̣ܐ ܐܲܦܹ̈ܐ ܕܟܲܕܵܒܼܘܼܬܼܵܐ܁>
    text <܃ܟܠ ܝܘܼܠܦܵܢ̈ܝܼܢ ܕܲܙܪܲܥ ܒܐܲܪܥܵܐ ܡܒܲܛܠ ܛܲܢܦܵܐ>
    text <ܘܗܵܦ̇ܟ ܒܵܢܹ̇ܐ ܒܸܢܝܵܢ ܙܸܐܦܹܗ ܒܲܨܢܝܼܥܘܼܬܼܵܐ܁>
    text <܃ܐܘܲܡܵܢܵܐܝܼܬܼ ܡܩܝܼܡ ܝܘܼܠܦܵܢܹܗ ܪܲܒܵܐ ܕܛܘܼܥܝܲܝ>
    text <ܘܠܵܐ ܐ̄ܢܵܫ ܝܵܕܲܥ̇ ܕܢܸܬܼܒܲܩܸܐ ܒܵܗ̇ ܒܐܘܼܡܵܢܘܼܬܹܗ܁>
  block
    text <܃ܡܒܲܛܸܠ ܟܘܡܪܹ̈ܐ ܐܵܦ ܩܵܨܘ̈ܡܹܐ ܘܲܥ̈ܠܵܘܬܼܵܐ>
    text <܃ܘܥܵܨ̇ܐ ܠܐ̄ܢܵܫܵܐ ܕܲܢܕܲܒܿܚܘܼܢ ܠܹܗ ܨܸܒܼܝܵܢܲܝ̈ܗܘܿܢ>
    text <ܫܵܪܹܐ ܡܲܠ̈ܟܹܐ ܘܡܲܥܒܲܪ ܛܲܟܼܣܹ̈ܐ ܕܪܹܫܵܢܘܼܬܼܵܐ܁>
    text <ܘܗܘ̤ ܒܲܠܚܘܿܕܵܘܗܝ ܩܵܪܹܐ ܢܲܦܫܹܗ ܡܲܠܟܵܐ ܘܡܵܪܵܐ܁>
    text <܃ܬܚܹܝܬܼ ܡܵܪܘܼܬܹܗ ܟܵܕܹܢ ܨܵܘܪܵܐ ܕܲܒܼܫܲܝ̈ ܚܹܐܪܹ̈ܐ>
    text <ܘܲܡܩܲܪܒܼܝܼܢ ܠܹܗ ܪܸ̈ܥܝܵܢܲܝ̈ܗܘܿܢ ܚܠܵܦ ܡܲܕܲܐܬܼܵܐ܁>
    text <܃ܟܠܝܼܠ ܩܘܼܠܵܣܹ̈ܐ ܓܵܕ ܠܝܼܢ ܣܵܝ̇ܡܝܼܢ ܒܪܹܫ ܚܲܪ ܡܘܼܬܹܗ>
    text <ܘܲܡܟܼܠܠܝܼܢ ܠܹܗ ܐܲܝܟ ܕܲܠܡܲܠܟܵܐ ܒܦܸܬܼܓܼܵܡܲܝ̈ܗܘܿܢ܁>
    text <܃ܟܹܐܢܹ̈ܐ ܒܲܠܚܘܕ ܠܵܐ ܡܸܬܼܟܲܕܢܝܼܢ ܬܚܹܝܬܼ ܫܘܼܠܛܵܢܹܗ>
    text <ܘܠܵܐ ܡܸܬܿܛܦܝܼܣܝܼܢ ܠܩܵܠ ܫܘܼܓܼܵܫܵܘ̇ܗܝ ܕܢܲܟܿܘܼܠܬܼܵܢܵܐ܁>
    text <܃ܪܸ̈ܒܿܘܼ ܦܲܚ̈ܝܼܢ ܡܥܲܡܸܩ ܛܵܡܲܪ ܕܲܢܨܘܼܕ ܐܸܢܘܿܢ>
    text <ܘܲܒܼܟܼܠ ܦܘܼܪ̈ܣܝܼܢ ܡܲܛܝܼ ܟܹܐܢܹ̈ܐ ܕܲܢܨܘܼܕ ܐܸܢܘܿܢ܁>
    text <܃ܠܲܒܼܢܲܝ̈ ܓܲܒܹܗ ܡܓܲܪܸܓܼ ܚܲܪܡܵܐ ܠܘܼܩܒܲܠ ܟܹܐܢܹ̈ܐ>
    text <ܘܒܲܡܫܲܡܫܵܢܵܘ̈ܗܝ ܡܫܲܕܹܐ ܓܹܐܪܹ̈ܐ ܒܦܵܠܝܲܝ̈ ܩܘܼܫܬܵܐ܁>
    text <܃ܒܐܝܼܕܵܐ ܕܥܲܡܡܹ̈ܐ ܐ̄ܚ̇ܕ ܕܪܵܬ ܥܲܡ ܙܲܕܝܼ̈ܩܹܐ܃ ܘ̄>
    text <ܘܲܒܼܗܲܕܵܡܹ̈ܐ ܡܸܬܼܚܲܙܝܵܙܹ̈ܐ ܡܥܝܼܩ ܠܲܬܼܪ̈ܝܼܨܐ܁>
    text <܃ܒܓܼܘܼܫܡܵܐ ܡܲܩܪܸܒܼ ܠܵܐ ܓܘܼܫܡܵܢܵܐ ܥܲܡ ܓܘܼܫܡܵܢܵܐ>
    text <ܘܲܒܼܣܲܦܣܹܪܵܐ ܕܡܸܠܬܼܵܐ ܚܵܪܹ̈ܒܼ ܠܩܵܢܝܲܝ̈ ܡܸܠܬܼܵܐ܁>
    text <܃ܩܪܵܒܐ ܪܲܒܵܐ ܥܵܒܹ̇ܕ ܥܲܡ ܟܠ ܕܠܵܐ ܫܵܠܹ̇ܡ ܠܹܗ>
    text <ܥܕܲܡܵܐ ܕܫܵܡܲ݁ܥ ܗܵܝ̇ ܒܲܪܬܼ ܩܵܠܵܐ ܕܲܡܛܲܠܩܵܐ ܠܹܗ܁>
    text <܃ܩܹܐܪܣܵܐ ܣܵܕܲܪ ܠܘܼܩܒܲܠ ܟܠܢܫ ܕܠܵܐ ܡܵܘܕܸܐ ܒܹܗ>
    text <ܥܕܲܡܵܐ ܕܒܼܵܗܹ̇ܬܼ ܡ̣ܢ ܦܘܼܩܕܵܢܵܐ ܕܫܲܠܝܼܛ ܥܲܠ ܟܠ܁>
    text <܃ܥܲܠ ܟܠ ܡܲܩܠܸܐ ܘܲܠܟܼܠ ܫܵܐܹܛ̇ ܚܬܼܝܼܪ ܪܸܥܝܵܢܵܐ>
    text <ܥܕܲܡܵܐ ܕ[܁܁܁]ܢܲܚ̇ ܡܲܠܟܵܐ ܕܥܲܠ ܟܠ ܘܲܡܦܲܪܣܸܐ ܠܹܗ܁>
    text <ܠܟܼܠ ܐܲܬܼܪ̈ܘܵܢ ܦܵܪ̇ܚ ܛܸܒܵܐ ܕܲܫܓܼܝܼܫܘܼܬܹܗ܃>
  block
    text <ܥܕܲܡܵܐ ܕܩܵܥܹ̇ܝܢ ܚܲܝ̈ܠܝ ܪܵܘܡܵܐ ܘܡܫܲܠܹܝܢ ܠܹܗ܁>
    text <܃ܥܲܠ ܟܠ ܦܸܢ̈ܝܵܢ ܦܵܪܹܣ ܢܸܫ̈ܒܹܐ ܕܲܨܢܝܼܥܘܼܬܹܗ>
    text <ܥܕܲܡܵܐ ܕܚܵܙܹ̇ܐ ܠܲܡܫܲܝܵܢܹ̈ܐ ܕܢܵܦ̇ܩܝܼܢ ܠܐܘܼܪܥܹܗ܁>
    text <܃ܒܐܲܪܥܵܐ ܡܩܵܘܹܐ ܘܛܵܒܹ̇ܐ ܘܡܲܛܥܹܐ ܠܐܲܪ̈ܥܵܢܵܝܹܐ>
    text <ܥܕܲܡܵܐ ܕܲܡܕܝܼܩ ܢܝܼܫܵܐ ܒ[܁܁܁]ܠܵܟܵܐ ܘܪܵ ܥܸ̇ܠ ܡܸܢܹܗ܁>
    text <܃ܗܘ̤ ܘܐܹܠܝܼܵܐ ܣܵܕܪܝܼܢ ܩܹܐܪܣܵܐ ܚܲܕ ܠܘܼܩܒܼܵܠ ܚܲܕ>
    text <ܥܕܲܡܵܐ ܕܫܵܠܡܵܐ ܦܪܵܬܿܘܿܙܡܝܼܵܐ ܕܥܘܼܡܪܵܐ ܕܙܲܒܼܢܵܐ܁>
    text <܃ܒܹܗ ܒܐܵܓܼܘܿܢܵܐ ܡܩܵܘܹܐ ܟܹܐܢܵܐ ܥܲܡ ܥܵܘ̇ܠܵܐ>
    text <܃ܥܕܲܡܵܐ ܕܦܵܬܲܚ̇ ܪܸܡܙܵܐ ܟܹܿܣܝܵܐ ܬܲܪ̈ܥܲܝ ܪܵܘܡܵܐ>
    text <܃ܒܹܗ ܒܲܩܪܵܒܼܵܐ ܪܡܸܐ ܫܲܪܝܪܵܐ ܥܲܡ ܕܲܓܵܠܵܐ>
    text <ܥܕܲܡܵܐ ܕܬܼܵܩܹ̇ܢ ܟܘܼܪܣܲܝ ܕܩܵܐ ܠܲܡܕܵܢ ܟܠܵܐ܁>
    text <܃ܒܹܗ ܒܲܫܚܵܩܵܐ ܪܡܹܝܢ ܐܲܪ̈ܥܵܢܹܐ ܘܲܫܡܲܝܵܢܹ̈ܐ>
    text <ܥܕܲܡܵܐ ܕܲܡܢܝܼܚ ܚܲܕ ܦܘܼܩܕܵܢܵܐ ܠܟܼܠܗܘܿܢ ܬܸܓܼܡܹ̈ܐ܁>
    text <܃ܥܝܪܹ̈ܐ ܘܐ̄ܢܵܫܵܐ ܩܵܥܹ̇ܝܢ ܐܲܟܲܚ̄ܕ ܒܪܸ̈ܥܝܵܢܲܝܗܘܿܢ>
    text <ܟܲܕ ܡܸܬܼܝܲܐܒܼܝܼܢ ܕܐܸܡܲܬܼܝ ܢܫܲܠܸܡ ܩܪܵܒܼܵܐ ܕܥܵܘ̣ܠܵܐ܁>
    text <܃ܟܸܐܢܹ̈ܐ ܘܢܲܟܼ̈ܦܹܐ ܛܥܝܼܢܝܼܢ ܝܲܬܿܝܼܪ ܝܘܼܩܪܹܗ ܕܚܲܫܵܐ>
    text <ܘܛܵܒܼ ܡ̣ܢ ܟܠܢܵܫ ܚܲܫܝܼܫܝܼܢ ܒܵܗ̇ ܒܒܲܝܼܫܘܼܬܼ ܒܝܼܫܵܐ܁>
    text <܃ܚܸܒܼ̈ܠܸܐ ܩܫܲܝ̈ܐ ܡܵܚܹ̇ܝܢ ܟܠܫܵܥ ܠܚܘܼܫܵܒܲܝ̈ܗܘܿܢ>
    text <ܘܐܲܝܟ ܝܵܠܸܕܬܵܐ ܡܣܲܟܹܿܝܢ ܠܥܘܼ̈ܠܹܐ ܕܚܵܝܑܬܼ ܡܝܼ̈ܬܹܐ܁>
    text <܃ܐܸܒܼܠܵܐ ܠܒܼܫܝܼܢ ܫܡܲܝܵܐ ܘܬܲ[܁܁܁]ܥܵܐ ܘܟܼܠܡܵܐ ܕܲܒܼܗܘܿܢ>
    text <ܕܐܸܡܲܬܼܝ ܢܸܐܬܹܐ ܗܵܘ̇ ܚܘܼܕܵܬܵܐ ܕܠܵܐ ܡܸܫܬܲ ܚܠܲܦ܁>
    text <܃ܐܲܝܟ ܕܲܠܡܝܼܬܼܵܐ ܒܵܟܼܝܵܐ ܒܪܝܼܬܼܵܐ ܗ̤ܝ ܠܲܩܢܘܿܡܵܗ̇>
    text <ܕܐܸܡܲܬܼܝ ܬܸܚܸܐ ܒܗܵܝ̇ ܚܲܝܘܼܬܼܵܐ ܕܠܵܐ ܡܸܬܼܚܲܒܿܠܵܐ܁>
    text <܃ܐܲܝܟ ܥܲܢܝܼܕܵܐ ܣܝܼܡ ܠܵܗ̇ ܚܲܫܵܗ̇ ܩܕܼܵܡ ܒܵܒܼܵܬܹ̈ܗ̇>
    text <ܘܡܸܬܼܒܲܩܝܵܐ ܒܹܗ ܕܐܸܡܲܬܼܝ ܬܸܚܙܹܝܘܗܝ ܒܚܲܝܹ̈ܐ ܚܲܕ̈ܬܹܐ܁>
  block
    text <܃ܩܵܠ ܬܢܚ̈ܬܼܵܐ ܡܲܙܥܸܩ ܒܐܲܪܥܵܐ ܡ̣ܢ ܟܠ ܦܘܼ̈ܡܝܼܢ>
    text <܃ܘܡܲܪܝܼܪܵܐܝܼܬܼ ܒܵܟܹ̇ܝܢ ܚܲܪ̈ܫܹܐ ܥܲܠ ܡܲܠܵܠܐ>
    text <܃ܠܚܲܕ ܣܘܼܟܵܝܵܐ ܡܣܲܟܹܿܝܢ ܟܠܗܘܿܢ ܒܲܚܕܵܐ ܫܲܘܝܘܼ>
    text <ܥܕܲܡܵܐ ܕܢܵܚ̇ܝܼܢ ܒܵܠܡܹܐܝܢ ܚܘܼܒܹܗ ܠܵܐ ܡܸܬܿܬܿܢܝܼܚܢ܁>
    text <܃ܩܵܠ ܗܵܝ̇ ܩܲܪܢܵܐ ܕܵܒܼܫܘܼܠܵܡܵܐ ܪܓܼܝܼܓܼܝܼܢ ܠܲܡܨܵܬܼ>
    text <ܘܐܸܠܵܐ ܫܲܡܥܘܼܪ ܠܵܐ ܡܸܬܼܒܲܝܐܝܼܢ ܡ̣ܢ ܟܲܪܝܘܼܬܼܵܐ܁>
    text <܃ܡܸܫܡܲܥ ܒܲܠܚܘܿܕ ܫܡܲܠܘ ܕܲܥܬܼܝܼܕܵܐ ܕܬܸܩܪܸܬ ܒܚܲܪܬܼܵܐ>
    text <ܘܝܘܿܡ ܒܘܼܕܸܩܵܗ̇ ܟܣܸܐ ܘܲܡܣܲܬܲܪ ܡ̣ܢ ܟܠ ܒܸܪ̈ܝܵܢ܁>
    text <܃ܚܲܕܘ ܒܲܠܚܘܿܕ ܝܵܕܲܥ ܝܵܘܡܵܐ ܕܡܸܫܬܲܡܥܵܐ ܒܹܗ>
    text <ܗܵܘ̇ ܕܲܟܼܣܸܐ ܒܹܗ ܨܲܒܼܝܵܢ ܟܲܣܝܵܐ ܕܲܓܼܠܸܐ ܠܹܗ ܟܠ܁>
    text <܃ܗܘ̤ ܥܲܡ ܟܲܣܝܵܐ ܝܵܕܲܥ ܝܵܘܡܵܐ ܕܝܘܿܡ ܓܸܠܝܵܢܵܗ̇>
    text <ܘܐܲܡܲܬܼܝ ܕܨܵܒܹ̇ܐ ܓܵܠܹ̇ܐ ܚܲܝܠܹܗ ܘܲܡܚܵܘܸܐ ܠܹܗ܁>
    text <܃ܠܡܸܢܝܵܢ ܚܲܝܹ̈ܐ ܕܥܘܼܡܪܵܐ ܕܙܲܒܢܵܐ ܡܩܵܘܸܐ ܪܸܡܙܹܗ>
    text <ܥܕܲܡܵܐ ܕܫܵܠܹ̇ܡ ܘܐܟ̇ܢ ܓܵܡ̇ܪ ܫܘܼܘܕܵܝ ܡܸܠܵܘ̈ܗܝ܁>
    text <܃ܡ̣ܢ ܫܹܠܝ ܕܵܢܲܚ̇ ܒܲܕ ܡܘܼܬܼ ܩܲܪܩܵܐ ܥܲܠ ܥܵܡܲܪܬܵܐ>
    text <ܘܲܡܟܲܣܸܐ ܠܹܗ ܠܪܵܘܡܵܐ ܘܥܘܡܩܵܐ ܒܢܘܼܗܪܵܐ ܕܡܸܠܵܘ̈ܗܝ܁>
    text <܃ܢܘܼܗܪܵܐ ܪܲܒܵܐ ܕܠܵܐ ܡܸܬܼܡܲܠܲܠ ܡܲܒܼܪܸܩ ܡܸܢܹܗ>
    text <ܘܗܵܘܹ̇ܐ ܢܘܼܗܪܵܐ ܐܲܝܟ ܠܵܐ ܢܘܼܗܪܵܐ ܒܦܸܚܡܵܐ ܕܢܘܼܗܪܹܗ܁>
    text <܃ܪܡܝܼܢܵܐ ܦܵܬܲܚ ܒܝܲܕ ܡܲܚܲܬܬܹܗ ܘܐܟܿܢ ܢܵܚܹ̇ܬܼ>
    text <ܘܚܲܝ̈ܠܲܝ ܪܵܘܡܵܐ ܡܙܲܡܸܢ ܩܵܪܹܐ ܕܲܢܙܲܚܝܘܼܢܵܝܗܝ܁>
    text <܃ܟܠܗܘܿܢ ܐܲܟܼܚ̄ܕܵܐ ܟܵܢ̇ܫܝܼܢ ܨܹܐܕܵܘܗܝ ܡ̣ܢ ܟܠ ܕܘܼܟܵܐ>
    text <ܘܲܡܙܲܚܝܼܢ ܠܹܗ ܒܚܘܼܒܵܐ ܕܲܦܐܹܐ ܠܪܲܒܿܘܼܬܼ ܕܲܪܓܹܗ܁>
    text <܃ܐܸܠܹܦ ܐܲܠܦܝܼ̈ܢ ܩܵܥܹ̇̄ܝܢ ܫܘܼܒܼܚܹܗ ܕܠܵܐ ܣܲܒܼܥܘܼܬܼܵܐ>
    text <ܘܪܸ̈ܒܿܘܼ ܪܸ̈ܒܿܘܿܢ ܬܵܢܹ̇ܝܢ ܫܘܼܒܼܚܹܗ ܕܠܵܐ ܩܘܼܛܵܥܵܐ܁>
    text <ܫܘܼܒܼܚܵܐ ܘܩܘܼܕܫܵܐ ܛܥܝܼܢܝܼܢ ܟܠܗܘܿܢ ܒܙܘ̈ܵܥܹܐ ܕܲܒܼܘܗܘܿܢ܃>
  block
    text <ܘܲܡܩܲܪ ܒܼܝܼܢ ܠܹܗ ܟܠܝܼܠ ܙܵܟܼܘܼܬܼܵܐ ܕܦܵܐܝܵܐ ܠܲܫܡܹܗ܁>
    text <܃ܒܪܝܼܟ ܙܲܟܵܝܵܐ ܩܵܥܹ̇ܝܢ ܟܠܗܘܿܢ ܬܸܓܼܡܹ̈ܐ ܠܬܓܼܡܹ̈ܐ>
    text <ܘܲܡܙܲܝܼܥܝܼܢ ܠܵܗ̇ ܠܐܲܪܥܵܐ ܒܩܵܠܵܐ ܕܩܘܼܕܵܫܲܝ̈ܗܘܿܢ܁>
    text <܃ܫܒܼܝܼܚ ܡܲܚܸܐ ܟܠ ܩܵܥܹ̇ܝܢ ܣܸܕܪܹ̈ܐ ܕܛܘܼܟܵܝ̈ܗܘܿܢ>
    text <ܘܲܡܒܲܠܗܝܼܢ ܠܹܗ ܠܥܵܠܡܵܐ ܒܬܲܗܪܵܐ ܕܦܸܬܼܓܼܵܡܲܝ̈ܗܘܿܢ܁>
    text <܃ܬܲܗܪܵܐ ܪܲܒܵܐ ܡܲܠܝܵܐ ܩܥܵܬܼܵܐ ܕܫܝܼܦܘܿܪ̈ܝܗܘܿܢ>
    text <܃ܘܠܵܐ ܡܨܸܐ ܦܘܼܡܵܐ ܠܲܡܬܼܵܢܵܝܘܼ ܥܲܠ ܩܲܫܝܼܘܼܬܼܵܗ̇܁ ܕ̄>
    text <܃ܕܚܝܼܠܵܐ ܣܲܓܿܝܼ ܚܙܵܬܼܵܐ ܕܐܲܦܹ̈ܐ ܕܡܸܬܼܚܵܘܹܝܬ ܒܵܗ̇>
    text <ܘܲܒܼܨܝܼܪ ܢܘܼܗܪܵܐ ܕܥܲܝܢܲܝ̈ ܒܸܣܪܵܐ ܕܢܸܬܼܒܲܩܸܐ ܒܲܗ̇܁>
    text <܃ܒܲܪ̈ܩܹܐ ܕܢܘܼܗܪܵܐ ܢܵܦ̇ܩܝܼܢ ܡܸܢܗܘܿܢ ܕܢܘܼܪ̈ܢܵܝܹܐ>
    text <ܘܫܵܓ̇[ܓܼܵ]ܐ ܚܙܵܬܹܐ ܠܲܡܚܵܪ ܠܥܘܼܙܵܐ ܕܦܲܪ̈ ܨܘܼܦܲܝܗܘܿܢ܁>
    text <܃ܩܸܢܛܵܐ ܘܚܘܼܒܵܐ ܡܲܠܝܵܐ ܚܙܵܬܼܗܘܿܢ ܘܩܵܠ ܡܸܠܲܬܗܘܿܢ>
    text <ܩܸܢܛܵܐ ܠܒܼܝܼ̈ܫܹܐ ܘܛܘܒܼܵܐ ܠܛܵܒܹ̈ܐ ܛܘܼܒܼ ܠܲܕ ܡܲܚܸܒܼ܁>
    text <܃ܛܘܼܒܹ̈ܐ ܘܢܸܓܼ̈ܕܸܐ [܁܁܁]ܝܢ ܒܐܸܣܟܹܿܡܵܐ ܕܡܸܬܼܚܵܘܹܝܢ ܒܹܗ>
    text <ܛܘܼܒܹ̈ܐ ܠܟܹܐܢܹ̈ܐ ܘܢܸ̈ܓܼܕܹܐ ܠܕܲܐܣܟܸܿܠܘ ܘܵܝ ܠܲܕܠܵܐ ܬܵܒܼܘ܁>
    text <܃ܣܒܲܪܬܼܵܐ ܛܵܒܼܬܼܵܐ ܕܚܘܼܕܵܬܼ ܟ̱ܠܵܐ ܙܵܪܥܝܼܢ ܒܐܲܪܥܵܐ>
    text <ܘܐܲܝܟ ܕܲܠܙܲܪ̈ܥܹܐ ܡܟܲܢܫܝܼܢ ܦܲܓܼܪܹ̈ܐ ܠܐܸܕܪܵܐ ܕܚܲܝܹ̈ܐ܁>
    text <܃ܩܕܼܵܡ ܦܲܪܨܘܿܦܵܐ ܕܚܲܕ ܩܲܪܨܘܿܦܵܐ ܟܵܢ̇ܫܝܼܢ ܩܵܝ̇ܡܝܼܢ>
    text <ܘܲܡܣܲܟܹܿܝܢ ܠܹܗ ܕܢܸܣܥܘܿܪ ܚܲܝܠܹܗ ܒܫܘܼܠܛܵܢܲܝ̈ܗܘܿܢ܁>
    text <܃ܬܚܹܝܬܼ ܫܘܼܠܛܵܢܹܗ ܟܕܝܼܢܝܼܢ ܟܠܗܘܿܢ ܐܲܝܟ ܕܲܒܼܢܝܼܪܵܐ>
    text <ܘܗܲܢܝܼܵܐܐ ܠܗܘܿܢ ܛܥܲܡܬܼܵܐ ܕܲܫܡܹܗ ܡ̣ܢ ܟܠ ܦܘܼܡܝܼ̈ܢ܁>
    text <܃ܥܲܠ ܡܲܪ ܟܲܒܼܬܼܵܐ ܕܪܘܼܚܵܐ ܝܵܬܸ̇ܒܼ ܡܲܠܟܵܐ ܕܡܲܠܟܹ̈ܐ>
    text <ܘܲܟܼܕܝܼܢܝܼܢ ܒܵܗ̇ ܐܲܠ̈ܦܸܐ ܕܪܘܼܚܵܐ ܕܠܵܐ ܡܸܢܝܵܢܵܐ܁>
    text <܃ܚܲܬܿ ܡܸܢܝܵܢܵܐ ܠܚܲܝ̈ܠܘܵܬܼܵܐ ܕܲܡܙܲܚܝܼܢ ܠܹܗ>
    text <ܘܠܵܐ ܫ[܁܁܁]ܡܵܐ ܠܩܵܠ ܩܘܼܕܵܫܵܐ ܕܲܡ̣ܩܲܕ ܫܵܢܵܘ̈ܗܝ܁>
  block
    text <܃ܒܗܸܕܪܵܐ ܪܲܒܵܐ ܡܚܵܘܸܐ ܢܲܦܫܹܗ ܠܥܹܝܢ ܟܠ ܒܸܪ̈ܝܵܢ>
    text <ܘܲܒܼܬܸܫܒܿܘܿܚܬܹܗ ܡܫܲܒܿܚܝܼܢ ܐ̄ܢܵܫܵܐ ܘܲܫܡܲܝܵܢܹ̈ܐ܁>
    text <ܢܝܼܫܵܐ ܕܚܲܫܹܗ ܘܲܕ ܙܵܟܼܘܼܬܹܗ ܐܵܬܹ̇ܐ ܩܕܼܵܡܵܘܗܝ܁>
    text <ܘܬܹܵܗܪܵܐ ܒܪܝܼܬܼܵܐ ܒܓܲܒܼܪܵܐ ܙܩܝܼܦܵܐ ܟܡܵܐ ܐܸܬܼܪܲܡܪܲܡ܁>
    text <܃ܒܗܵܘ̇ ܥܸܕܵܢܵܐ ܒܵܗ̇ܬܝܼܢ ܫܹ̈ܐܕܹܐ ܥܲܡ ܙܵܩ̈ܘܿܦܹܐ>
    text <ܕܚܵܙܹ̇ܝܢ ܢܝܼܫܵܐ ܕܲܒܲܙܚܘ ܗ̄ܘ̣ܵܘ ܒܹܗ ܟܲܕ ܡܸܙܕܲܝܲܚ܁>
    text <܃ܒܬܲܗܪܵܐ ܪܲܒܵܐ ܩܵܝ̇ܡܝܼܢ ܕܲܝ̈ܘܹܐ ܘܲܝܗܘܼ̈ܕܵܝܹܐ>
    text <ܟܲܕ ܡܸܬܼܒܲܩܹܝܢ ܒܓܲܒܼܪܵܐ ܕܲܙܒܲܦܘ ܕܐܲܡܠܸܟ ܥܲܠ ܟܠ܁>
    text <܃ܓܘܼܢܚܵܐ ܓܢܝܼܚܵܐ ܢܵܦܹ̇ܠ ܡ̣ܢ ܫܹܠܝ ܥܲܠ ܣܵܛܵܢܵܐ>
    text <ܕܲܫܡܵܐ ܕܨܲܚܝܼ ܩܵܥܹ̇ܝܢ ܫܘܼܒܚܹܗ ܫܡܲܝܵܐ ܘܐܲܪܥܵܐ܁>
    text <܃ܐܸܒܼܠܵܐ ܗ̄ܘ̣ ܩܲܫܝܵܐ ܕܠܵܐ ܒܘܼܝܵܐܵܐ ܠܒܲܪ ܐܲܒܼܕܵܢܵܐ>
    text <ܕܐܵܒܹ̇ܕ ܟܠܹܗ ܠܥܹܝܢ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ܁>
    text <܃ܩܵܠܵܐ ܕܚܝܼܠܵܐ ܡܲܫܡܲܥ ܨܹܐܕܵܘܗܝ ܫܡܵܐ ܕܲܟܼܦܲܪ ܒܹܗ>
    text <ܘܲܡܟܲܦܲܪ ܠܹܗ ܡ̣ܢ ܚܲܝܘܼܬܼܵܐ ܒܢܲܦܫܹܗ ܘܦܲܓܼܪܹܗ܁>
    text <܃ܟܠܗ ܒܟܼܠܹܗ ܐܒܹܕ ܥܲܛܠܵܐ ܕܐܵܘܒܸܿܕ ܗܘ̤ ܠܹܗ>
    text <܃ܘܠܵܐ ܦܵܐܹ̇ܫ ܒܹܗ ܣܪܝܼܕܼܵܐ ܒܝܼܚܹ̈ܐ ܠܵܐ ܡܵܝ̈ܘܬܹܐ>
    text <܃ܚܕܵܐ ܒܲܪܬܼ [ܩܐܐ] ܡܲܙܥܸܩ ܨܹܐܕܵܘܗܝ ܡܫܝܼܚܵܐ ܡܲܠܟܵܐ>
    text <ܘܛܵ[ܠܸ]ܛ ܟܠܹܗ ܘܒܼܿܗܹ̇ܬܼ ܚܘܬܼܪܵܐ ܕܪܵܒܹܿܗ ܢܟܼܝܼܠܵܐ܁>
    text <܃ܚܕܲܬܵܐ ܚܵܙܹ̇ܝܢ ܥܝܼܪܹ̈ܐ ܘܐ̄ܢܵܫܵܐ ܒܝܘܿܡ ܐܲܒܼܕܵܢܹܗ>
    text <ܘܬܵܗ̇ܪܝܼܢ ܣܲܓܿܝܼ ܒܚܹܝܠ ܥܵܒܼܘܿܕܵܐ ܕܚܹܝܠ ܟܠ ܡܸܫܟܲܚ܁>
    text <܃ܚܕܲܬܵܐ ܡܚܵܘܸܐ ܡܵܪܐ ܠܥܲܒܼܕܵܘ̈ܗܝ ܒܲܥܒܼܵܕ ܐܝܼܕܵܘ̈ܗܝ>
    text <ܘܟܲܕ ܡܸܕܸܡ ܗ̄ܘ̣ ܡܨܸܐ ܥܵܒܹ̇ܕ ܠܹܗ ܐܲܝܟ ܠܵܐ ܡܸܕܹܡ܁>
    text <܃ܡ̣ܢ ܠܵܐ ܡܸܕܸܡ ܒ̣ܪܵܐ ܟܠ ܡܸܕܸܡ ܐܲܝܟ ܕܲܫܦܲܪ ܠܹܗ>
    text <ܘܲܕ ܫܵܦܲ̇݁ܪ ܠܹܗ ܡܲܗܦܸܟ ܡܸܕܸܡ ܠܘܵܬܼ ܠܵܐ ܡܸܕܸܡ܁>
    text <ܫܲܦܝܼܪ ܐܲܝܬܿܝܼ ܟܠ ܠܲܗܘܝܵܐ ܡ̣ܢ ܠܵܐ ܡܸܕܸܡ܃>
  block
    text <ܘܫܲܦܝܼܪ ܡܵܘܒܸܿܕ ܠܒܲܪ ܐܲܒܼܪܵܢܵܐ ܕܠܵܐ ܚܵܘܣܵܢܵܐ܁>
    text <܃ܠܲܡܠܝܼܠܘܼܬܼܵܐ ܡܚܲܟܸܿܡ ܛܵܒܼܵܐ ܒܝܲܕ ܐܲܒܼܕܵܢܹܗ>
    text <ܕܙܵܕܸ̇ܩ ܗ̄ܘ̣ܵܐ ܠܵܗ̇ ܕܬܸܛܲܪ ܛܲܟܼܣܵܐ ܕܒܼܵܪܘܿܝܼܬܹܗ܁>
    text <܃ܠܒܲܪ ܡ̣ܢ ܛܲܟܼܣܵܐ ܕܒܼܵܪܘܝܘܼܬܼܵܐ ܢܦܲܩ̣ ܚܲܪܡܵܢܵܐ>
    text <ܥܲܠ ܗܵܕ ܡܵܘܒܸܕ ܘܲܡܛܲܠܸܩ ܠܹܗ ܡ̣ܢ ܚܲܝܘܼܬܼܵܐ܁>
    text <܃ܐܸܒܼܠܵܐ ܥܦܝܼܦܵܐ ܣܵܓܹ̇ܐ ܠܪܲܒܹܿܗ ܒܝܲܕ ܐܲܒܼܕܵܢܹܗ>
    text <ܘܢܸܓܼܕܵܐ ܩܲܫܝܵܐ ܡܸܬܿܬܵܘܣܲܦ ܠܹܗ ܒܛܘܼܠܵܩ ܚܲܝܵܘ̈ܗܝ܁>
    text <܃ܡܢܚ ܗ̄ܘ̣ܵܐ ܐܵܦ ܗܘ̤ ܕܢܹܐܒܲܕ ܠܲܓܼܡܲܪ ܥܲܡ ܬܲܠܡܝܼܕܹܗ>
    text <ܘܠܵܐ ܕܢܸܫܬܲܢܲܫ ܥܲܙܝܼܙܵܐܝܼܬܼ ܕܠܵܐ ܫܘܼܠܵܡܵܐ܁>
    text <܃ܚܲܟܿܝܼܡܵܐܝܼܬܼ ܣܵܥܲ݁ܪ ܨܹܐܕܵܘܗܝ ܪܸܡܙܵܐ ܕܲܒܼܪܵܝܗܝ>
    text <ܘܠܵܐ ܐ̄ܢܵܫ ܝܵܕܲܥ ܕܢܹܐܡܲܪ ܕܲܟܼܡܵܐ ܗ̄ܝ̣ ܪܸܚܡܲܬܼ ܚܘܼܒܹܿܗ܁>
    text <܃ܚܘܼܒܵܐ ܪܲܒܵܐ ܡܠܸܐ ܣܘܼܥܪܵܢܵܐ ܕܣܵܥܲ݁ܪ ܬܲܡ̇ܢ>
    text <ܕܠܵܐ ܡܵܘܩܸܕ ܠܹܗ ܠܓܲܒܵܐ ܕܒܼܝܼ̈ܫܹܐ ܐܲܝܟ ܕܲܠܗܵܘ̇ ܚܲܕ܁>
    text <܃ܒܚܲܕ ܕܲܡܚܲܒܸܿܠ ܡܚܵܘܸܐ ܕܟܹܐܢܵܐ ܗ̄ܘ̣ ܐܵܦ ܪܲܚܡܵܢܵܐ ܗ̄ܘ̣>
    text <ܕܐܲܝܟ ܕܐܸܘܒܸܿܕ ܚܲܕ ܡܨܸܐ ܗ̄ܘ̣ܵܐ ܕܢܵܘܒܸܿܕ ܐܵܦ ܣܲܓܿܝܼ̈ܐܐ܁>
    text <܃ܠܵܘ ܠܐܲܒܼܕܵܢܵܐ ܪܓܼܝܼܓܼ ܠܐܲܒܼܕܵܢܹܗ ܕܒܲܪ ܐܲܒܼܕܵܢܵܐ>
    text <ܐܸܠܵܐ ܕܢܸܓܼܠܸܐ ܥܲܠ ܟܹܐܢܘܼܬܹܗ ܘܒܲܣܝܡܘܼܬܹܗ܁>
    text <܃ܠܬܲܪܬܹܿܝܢ ܡܵܘܕܲܥ ܠܲܬܼܪܹܝܢ ܓܲܒܹ̈ܐ ܕܛܵܒܹ̈ܐ ܘܒܼܝܼ̈ܫܹܐ>
    text <ܕܟܲܕ ܛܵܒܼ ܛܵܒܼܵܐ ܗ̄ܘ̣ ܚܠܝܼܛܵܐ ܒܛܲܒܼܬܹܗ ܐܵܦ ܟܹܐܢܘܼܬܼܵܐ܁>
    text <܃ܠܛܵܒܼ ܡܸܣܬܼܥܪܵܐ ܟܠ ܡܲܪܕܘܼܬܼܵܐ ܕܡ̣ܢ ܝܼܕܲܥܬܹܗ>
    text <ܘܝܵܕܥܲܝ̈ ܚܘܼܒܹܗ ܝܵܕܥܝܼܢ ܒܲܠܚܘܿܕ ܕܲܢܩܲܠܣܘܼܢܵܝܗܝ܁>
    text <܃ܫܲܦܝܼܪ ܪܵܕܸܐ ܠܣܵܢܝܲܝ̈ ܥܘܼܬܼܪܵܐ ܕܒܲܣܝܼܡܘܼܬܹܗ>
    text <ܘܫܲܦܝܼܪ ܩܵܢܹ̇ܐ ܠܢܵܛܪ̈ܝ ܐ̄ܪܵܙܵܐ ܕܗܲܝܡܵܢܘܼܬܹܗ܁>
    text <܃[܁܁܁]ܕܝܼܢܵܐ ܟܹܐܢܵܐ ܒܵܚܲ݁ܪ ܥܵܘ̣ܠܵܐ ܘܙܲܕܝܼܩܘܼܬܼܵܐ>
    text <ܘܲܩܕܵܡ ܪܸܡܙܹܗ ܡܩܝܼܡ ܠܲܡ̈ܠܝܼܠܹܐ ܒܣܘܼܥܪ̈ܢܲܝܗܘܿܢ܁>
  block
    text <܃ܠܟܼܘܪ ܒܘܼܚܪܵܢܵܐ ܡܲܥܸܠ ܟܠ̱ܵܐ ܒܝܲܕ ܚܲܕ ܓܲܒܪܵܐ>
    text <ܘܝܵܗܹ̇ܒܼ ܒܐܝܼܕܵܘ̈ܗܝ ܛܘܼܒܼܵܐ ܠܛܵܒܹ̈ܐ ܘܢܸܓܼܪܵܐ ܠܒܼܝܼ̈ܫܹܐ܁>
    text <܃ܠܗܵܕܹܐ ܦܲܪܫܹܗ ܡ̣ܢ ܫܘܼܪܵܝܵܐ ܕܲܓܼܒܼܝܼܠܘܼܬܹܗ>
    text <ܕܲܢܦܲܪܸ̈ܫ ܒܹܗ ܬܸܓܼܡܹ̈ܐ ܕܟܹܐܢܹ̈ܐ ܘܲܕܥܵܘ̈ܠܹܐ܁>
    text <܃ܠܗܵܕܹܐ ܣܵܡܹܗ ܡ̣ܢ ܟܲܕ ܨܵܪܹܗ ܕܠܵܐ ܙܘܘܵܓܼܵܐ>
    text <ܕܲܢܚܲܕܼܬܼ ܒܹܗ ܒܪܝܼܬܼܵܐ ܕܥܸܬܼܩܲܬ̤ ܒܡܝܘܿܬܼܘܼܵܬܼܵܐ܁>
    text <܃ܠܟܼܠܵܗ̇ ܒܪܝܼܬܼܵܐ ܡܚܲܕܸܬܼ ܪܸܡܙܹܗ ܒܡܸܨܥܵܝܘܼܬܹܗ>
    text <ܘܲܡܚܲܟܸܿܡ ܠܵܗ̇ ܕܬܸܕܲܥ ܗ̤ܝ ܠܵܗ̇ ܘܲܠܥܒܼܘܿܕܵܗ̇܁>
    text <܃ܒܲܕ ܡܘܼܬܼ ܐܲܡܬܼܵܐ ܡܩܝܼܡ ܠܵܗ̇ ܩܕܼܵܡܵܘܗܝ ܒܝܘܿܡ ܓܸܠܝܵܢܹܗ>
    text <ܘܲܡܙܲܚܝܵܐ ܠܹܗ ܒܩܵܠ ܬܸܫܒܿܘܿܚܬܵܐ ܕܠܵܐ ܡܬܿܕܲܪܟܵܐ܁>
    text <܃ܥܵܠܡܵܐ ܟܠܹܗ ܥܲܡ ܥܵܡܘܪ̈ܘܗܝ ܡܲܦܸܩ ܠܐ̄ܘܪܥܹܗ>
    text <ܕܢܸܓܼܕܘܿܠ ܠܲܫܡܹܗ ܟܠܝܼܠ ܩܘܼܠ̈ܣܹܐ ܕܲܦܐܹܝܢ ܠܲܫܡܹܗ܁>
    text <܃ܫܡܵܐ ܩܲܕܝܼܫܵܐ ܕܝܲܠܕܵܐ ܕܡܸܢܹܗ ܟܣܸܐ ܒܲܚܙܵܬܹܗ>
    text <ܘܒܹܗ ܡܸܬܼܩܲܕܲܫ ܡ̣ܢ ܪ̈ܘܼܚܵܢܐ ܘܡ̣ܢ ܦܲܓܼܪ̈ܢܹܐ܁>
    text <܃ܫܒܼܚܼܝ ܓܸܠܝܵܢܹܗ ܘܠܵܐ ܡܸܬܼܡܲܠܠܵܐ ܚܙܵܬܼܵܐ ܕܦܲܓܸܪܹܗ>
    text <ܘܲܙܥܘܿܪ ܦܘܼܡܵܐ ܕܩܵܢܝܲܝ̈ ܡܸܠܬܐ ܕܢܹܐܡܲܪ ܕܲܟܼܡܲܐ ܗ̄ܝ̣܁>
    text <܃ܐܲܠ̈ܦܸܐ ܕܥܝܼܪܹ̈ܐ ܘܲܕܡܲܠܲܐܟܹ̈ܐ ܛܥܝܼܢܝܼܢ ܢܝܼܫܹܗ>
    text <ܘܲܡܙܲܚܝܼܢ ܠܹܗ ܘܡܸܙܕܲܚܝܼܢ ܒܹܗ ܐܲܝܟ ܡܵܐ ܕܫܵܘܹ̇ܝܢ܁>
    text <܃ܒܐܲܦܲܝ̈ ܪܵܘܡܵܐ ܡܛܲܝܒܼܝܼܢ ܩܵܝ̇ܡܝܼܢ ܟܲܕ ܡܸܬܹܚܵܘܹܐ>
    text <ܘܲܡܩܲܒܿܠܝܼܢ ܠܹܗ ܒܩܵܠܹܵ̇ܐ ܕܟܲܝ̈ܐ ܕܩܘܼܕܵܫܲܝ̈ܗܘܿܢ܁>
    text <܃ܒܲܕܡܘܼ[܁܁܁]ܡܫܵܐ ܡܕܝܼܩ ܡ̣ܢ ܪܵܘܡܵܐ ܠܐܲܦܲܝ̈ ܐܲܪܥܵܐ>
    text <܃ܘܢܵܗܲ݁ܪ ܥܵܠܡܵܐ ܡ̣ܢ ܙܲܠܝܼܩܹ̈ܐ ܕܪܲܒܿܘܼܬܼ ܢܘܼܗܪܹܗ>
    text <܃ܥܵܪܹܩ ܫܸܡܫܵܐ ܘܛܲܫܹ̇ܐ ܣܲܗܪܵܐ ܐܵܦ ܙܲܠܲܝܩܵܘ̈ܗܝ>
    text <ܘܒܼܵܛܹ̇ܠ ܪܲܗܛܵܐ ܕܟܼܵܘܟܲܒܼ ܢܘܼܓܼܗܵܐ ܘܕܲܟܼܢܵܘ̈ܬܹܗ܁>
    text <ܫܵܠܹ̇ܐ ܐܵܐܲܪ ܡ̣ܢ ܡܲܪܕܝܼܬܼܵܐ ܕܩܲܠܝܼܠܘܼܬܹܗ܃>
  block
    text <ܘܢܵܐܲܚ ܝܲܡܵܐ ܬܲܟܼܬܘܼܫܵܐ ܫܓܼܝܼܫܵܐ ܕܓܲܠܠܵܘ̈ܗܝ܁>
    text <܃ܗܵܦ̇ܟܿܝܼܢ ܚܲܪ̈ܫܹܐ ܠܘܵܬܼ ܗܵܘ̇ ܡܸܕܹܗ ܕܲܗܘ̤ܵܘ ܡܸܢܹܗ>
    text <ܘܗܵܘܹ̇ܐ ܥܵܠܡܵܐ ܐܲܝܟ ܗܵܘ̇ ܕܲܗܘ̤ܵܐ ܒܪܵܫܝܼܬܼ ܕܲܗܘ̤ܵܐ܁>
    text <܃ܟܝܵܢ ܡܲܠ̈ܠܹܐ ܡܩܵܘܹܐ ܒܲܠܚܘܿܕ ܘܠܵܐ ܡܸܬܼܚܲܒܲܠ>
    text <ܘܗܘ̤ ܒܲܠܚܘܿܕܵܘܗܝ ܥܵܐ̇ܐ ܠܟܼܘܼܪܵܐ ܕܒܘܼܚܪܵܢ ܝܲܨܪܹܗ܁>
    text <܃ܠܒܼܠܼܐ ܚܪܵܢ ܟ̱ܠܵܐ ܐܵܬܹ̇ܐ ܒܚܲܪܬܼܵܐ ܕܵܐܹ̇ܢ ܟܠܵܐ>
    text <ܘܩܵܥܹ̇ܐ ܒܐܲܪܥܵܐ ܚܕܼܵܐ ܒܲܪܬܼ ܩܵܐܐ ܕܡܲܠܝܵܐܬܲܗܘܵܐ܁>
    text <܃ܒܐܲܪ̈ܒܲܥܦܸܢܝܵܢ ܪܵܗܹ̇ܛ ܩܵܠܹܗ ܐܲܝܟ ܐܝܼܙܓܲܕܵܐ>
    text <ܘܢܵܕܵܐ ܒܪܝܼܬܼܵܐ ܐܲܝܟ ܡ̣ܢ ܫܢܬܼܵܐ ܕܝܲܩܝܼܪܘܼܬܼܵܐ܁>
    text <܃ܚܹܝܠ ܚܲܝܘܼܬܼܵܐ ܙܵܪܲܥ ܒܐܪܥܵܐ ܒܡܸܠܲܬܼ ܦܘܼܡܹܗ>
    text <ܘܪܵܦܹܬܼ ܥܲܦܪܵܐ ܘܩܵܢܹ̇ܐ ܪܸ̈ܓܼܫܹܐ ܪ̈ܲܓܼܘܼܫܬܼܵܢܹܗ܁>
    text <܃ܐܲܝܟ ܙܲܪ̈ܥܘܿܢܹܐ ܝܵܥܹ̇ܝܢ ܦܲܓܼܪܹ̈ܐ ܡ̣ܢ ܕܲܚܝܼܚܵܐ>
    text <ܘܢܵܗ̇ܪܵܐ ܚܙܵܬܼܵܐ ܕܪܸ̈ܥܝܵܢܲܝܗܘܿܢ ܛܵܒܼ ܡ̣ܢ ܫܸܡܫܵܐ܁>
    text <܃ܟܠܹܗ ܦܲܓܼܪܵܐ ܦܲܢܹ̇ܐ ܠܚܲܝܹ̈ܐ ܠܵܐ ܡܵܝ̈ܘܿܬܹܗ>
    text <ܘܠܵܐ ܛܵܥܝܵܐ ܒܹܗ ܐܵܦܠܵܐ ܡܢܵܬܼܵܐ ܙܥܘܿܪܬܼܵܐ ܕܣܲܥܪܵܐ܁>
    text <܃ܟܠܹܗ ܒܟܼܠܹܗ ܩܵܐܹ̇ܡ ܐܲܟܲܚ̄ܕ ܟܠ ܟܵܪ ܕܲܢܦ̣ܠ>
    text <ܘܠܵܐ ܦܵܐܹ̇ܫ ܒܵܗ̇ ܒܐܲܪܥܵܐ ܡ̣ܢܹܗ ܐܵܦܠܵܐ ܛܲܪܦܵܐ܁>
    text <ܪܸܡܙܵܐ ܕܓܲܒܼܠܹܗ ܡܒܥܪ ܡܸܕܪܹܡ ܡ̣ܢ ܓܵܘ ܡܸܕܪܵܐ܆>
    text <ܘܲܡܪܲܟܸܿܒܼ ܠܹܗ ܐܘܼܡܵܢܵܐܝܬܼ ܕܠܵܐ ܬܘܼܒܼ ܢܹܐܒܲܕ܁>
    text <܃ܕܝܼܢܵܐ ܐܵܡܲ݁ܪ ܥܲܡ ܣܵܛܵܢܵܐ ܘܡܵܘܬܵܐ ܚܠܵܦܵܘܗܝ>
    text <ܘܬܼܵܒܲܥ ܡܸܢܗܘܿܢ ܥܝܵܪܬܵܐ ܕܨܲܥܪܹܗ ܘܲܕܫܘܼܠܛܵܢܹܗ܁>
    text <܃ܒܒܹܝܬܼ ܐܲܣܝܼܪܹ̈ܐ ܕܚ̣ܫܘܵܐ ܡܲܪܡܹܐ ܠܫܹ̈ܐܕܹܐ ܕܕܵܪܫܘܼܗܝ>
    text <ܘܲܒܼܫܸܫ̈ܠܵܬܼܵܐ ܕܫܲܠܗܹܒܼܝܼܬܼܵܐ ܡܦܲܟܲܪ ܕܲܝ̈ܘܹܐ܁>
    text <܃ܒܣܵܢܐܘ̈ܗܝ ܐܣܲ݁ܪ ܘܡܲܪܡܸܐ ܒܦܘܼܡܗܘܿܢ ܩܹܐܡܵܐ ܕܫܸܬܼܩܵܐ>
    text <ܘܠܹܗ ܫܵܪܹܐ ܠܹܗ ܡ̣ܢ ܫܸܢ̈ܠܵܬܼܵܐ ܕܡܵܝܘܿܬܼܘܼܬܼܵܐ܁>
  block
    text <ܒܡܲܝ̈ܐ ܕܪ̈ܲܚܡܹܐ ܡܫܝܼܓܼ ܨܵܐܘܼܬܼܵܐ ܕܥܲܠ ܗܲܕܵܡܵܘ̈ܗܝ܁>
    text <ܘܲܡܨܲܒܸܿܬܼ ܠܹܗ ܒܢܲܚܬܵܐ ܕܫܘܼܒܼܚܵܐ ܕܠܵܐ ܡܸܬܼܚܲܒܲܠ܁>
    text <܃ܚܒܼܵܠܵܐ ܘܡܵܘܬܵܐ ܡܵܪܹܩ ܡܸܢܹܗ ܕܡܸܬܼ ܚܲܒܿܠܵܢܵܐ>
    text <ܘܲܚܠܵܦ ܦܲܓܼܪܵܐ ܡܲܦܪܲܚ ܦܲܓܸܪܹܗ ܠܪܵܘܡܵܐ ܕܲܠܥܸܠ܁>
    text <܃ܒܝܲܩܝܼܪܘܼܬܹܗ ܬܵܗ̇ܪܝܼܢ ܟܸܢ̈ܫܹܐ ܪ̈ܘܼܚܵܢܝܵܢܹܐ>
    text <ܕܐܲܝܟܢ ܦܵܪܲܚ ܟܝܵܢܵܐ ܥܲܒܼܝܵܐ ܕܠܵܐ ܒܲܥܥܝܵܕܼܵܐ܁>
    text <܃ܐܵܦ ܗܘ̤ ܩܢܘܿܡܹܗ ܒܹܗ ܡܸܬܿܕܲܡܲܪ ܕܠܵܐ ܣܲܒܼܥܘܼܬܼܵܐ>
    text <ܕܒܲܐܝܢܵܐ ܚܲܝܠܵܐ ܩܢܵܬ̤ ܪܲܦܝܘܼܬܹܗ ܦܵܪܘܿܚܘܼܬܼܵܐ܁>
    text <܃ܘܲܟܼܒܲܪ ܐܵܡܲ݁ܪ ܟܝܵܢ ܡܵܝ̈ܘܿܬܹܐ ܗܘ̤ ܠܲܟܝܢܹܗ>
    text <ܕܐ̄ܢܵܐ ܐ̄ܢܵܐ ܟܝܵܢܵܐ ܐܵܘ ܕܲܠܡܵܐ ܟܵܝ ܐ̄ܚܪܹܝܢ ܗ̄ܘ̣ ܚܘܼܠܦ܁>
    text <܃ܐܸܠܘܼ ܡܲܨܝܵܐ ܕܪܵܢܹ̇ܐ ܗܵܕܹܐ ܟܒܲܪ ܪ̈ܵܢܹܐ ܗ̄ܘ̣ܵܐ>
    text <ܐܸܠܵܐ ܠܵܐ ܡܨܹܐ ܕܡܸܬܼܥܲܩܪܵܐ ܠܵܗ̇ ܠܵܐ ܝܼܕܲܥܬܼܵܐ܁>
    text <܃ܗܵܘ̇ ܕܲܡܢܲܚܸܡ ܠܡܵܝܘܿܬܹ[܁܁܁]ܬܹܗ ܡ̣ܢ ܕܲܚܝܼܚܵܐ>
    text <ܗܘ̤ ܡܚܲܝܸܠ ܠܹܗ ܕܠܵܐ ܢܸܬܼܦܲܠܲܓܼ ܥܲܠ ܫܘܼܚܠܵܦܹܗ܁>
    text <܃ܥܲܡ ܚܘܼܕܵܬܹܗ ܩܵܢܹ̇ܐ ܚܲܝܠܵܐ ܕܚܲܣܝܼܢ ܡ̣ܢ ܟܠ>
    text <ܘܠܵܐ ܡܨܸܝܢ ܚܲܫܹ̈ܐ ܠܡܸܫܬܲ ܠܵܛܘܼ ܥܲܠ ܚܘܼܫܲܒܼܵܘ̈ܗܝ܁>
    text <܃ܒܪܲܒܿܘܼܬܼ ܚܲܝܠܵܐ ܕܡܸܬܼ ܝܲܗ̄ܒܵܐ ܠܹܗ ܬܸܗ̇ܪܸܬܼ ܐܵܦ ܐ̄ܢܵܐ>
    text <ܘܐܲܣܛܝܼܬܼ ܡܸܠܲܬܼܝ ܡ̣ܢ ܡܲܪܕܝܼܬܹܗ ܠܘܵܬܼ ܪܲܒܿܘܼܬܹܗ܁>
    text <܃ܒܫܲܪܒܵܐ ܕܛܵܥܝܵܐ ܚܙܲܩܘ ܚܘܼܫܵܒܲܝ̈ ܡ̣ܢ ܫܲܘܼܪܵܝܵܐ>
    text <ܘܲܒܼܬܲܫܥܝܼܬܹܗ ܕܒܲܪ ܐܲܒܼܕܵܢܵܐ ܨܒܹ̇ܝܬܼ ܕܐܸܬܼܗܲܓܹܿܐ܁>
    text <܃ܠܘܼܩܒܲܠ ܚܘܼܬܼܪܹܗ ܒܥܹ̇ܝܬܼ ܕܐܸܙܕܲܝܲܢ ܒܡܲܢܵܐ ܕܡܸܠܹ̈ܐ>
    text <ܘܕܲܚܙܹ̇ܝܬܼ ܕܲܥܬܼܝܼܕ ܠܡܸܬܼ ܦܲܪܣܵܝܘܼ ܫܠܹ̇ܝܬܼ ܠܝܼ ܡܸܢܹܗ܁>
    text <܃ܠܪܲܡܘܼܬܼ ܪܘܼܚܹܗ ܒܨܹ̇ܝܬܼ ܠܝܼ ܕܐܸܡܲܪ ܒܩܵܠ ܦܸܬܼܓܼܵܡܲܝ̈>
    text <ܘܩܲܕܡܹ̇ܬܼ ܚܵܪܹ̇ܬܼ ܒܝܲܕ ܡܲܦܘܼܠܬܹܿܗ ܕܲܟܼܡܵܐ ܩܲܫܝܵܐ܁>
    text <ܒܡܲܪܵܚܘܼܬܹܗ ܕܲܕܠܵܐ ܢܵܡܘܿܣ ܬܸܗ̇ܪܹܬܼ ܣܲܓܿܝܼ܃>
  block
    text <ܘܲܒܼܫܘܼܢܵܩܹܗ ܕܲܕܠܵܐ ܫܘܼܠܵܡ ܬܸܡܗܹ̇ܬܼ ܪܲܒܲܬܼ܁>
    text <܃ܚܸܪܚܵܘܼܬܹܗ ܩܪܵܬ̤ ܓܲܪܓܼܬܲܢܝ ܕܐܸܬܼܢܸܐ ܢܸܟܼܠܹܗ>
    text <ܘܲܦܗ̣ܵܐ ܠܹܗ ܠܹܒܿܝ ܒܲܓܼܙܵܪ ܕܝܼܢܵܐ ܕܲܡܛܲܝܲܒܼ ܠܹܗ܁>
    text <܃ܒܩܲܫܝܘܼܬܼ ܢܸܓܼܕܵܘ̈ܗܝ ܦܸܟܗܲܬ̤ ܡܸܠܲܬܝ ܡ̣ܢ ܩܲܫܝܘܼܬܹܗ>
    text <ܘܐܸܡ̇ܪܹܬܼ ܐ̄ܢܵܐ ܠܝܼ ܕܡ̇ܢ ܡܲܒܼܐܸܫ ܐ̄ܢܵܐ ܠܒܼܝܼܫܵܐ ܕܐܲܒܝܼܕ܁>
    text <܃ܢܸܫܠܸܐ ܡܵܕܹܝܢ ܡ̣ܢ ܒܝܘܼܛܪܵܓܹܗ ܕܲܡܛܝܛܪ̈ܓܼ ܗ̄ܘ̣>
    text <ܘܢܸܡܠܘܿܟ ܢܲܦܫܲܢ ܕܠܵܐ ܬܸܬܼܪܲܦܸܐ ܒܩܹܐ ܪܣܵܐ ܕܥܲܡܹܗ܁>
    text <܃ܩܹܐܪܣܵܐ ܪܲܒܵܐ ܥܬܝܼܕ ܗ̄ܘ̣ ܕܢܸܣܕܘܿܪ ܠܘܼܩܒܲܠ ܥܲܡ̇ܢ>
    text <ܬܵܘ ܢܸܚܫܘܿܠ ܠܲܢ ܙܵܝܼܢܵܐ ܕܚܵܣܹ̇ܢ ܠܲܛܪܘܿܢܘܼܬܹܗ܁>
    text <܃ܓܹܐܪܹ̈ܐ ܕܪܘܼܓܼܙܵܐ ܡܛܲܝܸܒܼ ܫܵܕܹܐ ܒܡܲܫܪܝܼܬܼ ܓܸܢܣܲܢ>
    text <ܢܹܐܚܘܿܕ ܒܐܲܦܵܘ̈ܗܝ ܣܲܟܪܵܐ ܕܟܼܝܼܬܼܵܐ ܕܗܲܝܡܵܢܘܼܬܼܵܐ܁>
    text <܃ܒܣܲܝܦܵܐ ܕܝܲܨܪܸܗ ܪܓܼܝܼܓܼ ܕܲܢܛܲܠܸܩ ܚܲܝܘܼܬܼ ܚܲܝܹ̈ܢ>
    text <ܢܣܝܼܡ ܣܲܢܘܼܪܬܵܐ ܕܣܲܒܼܪܵܐ ܛܵܒܼܵܐ ܒܪܹܫ ܪܸܥܝܵܢܲܢ܁>
    text <܃ܒܢܲܝܙܟܼܵܐ ܕܚܸܡܬܹܗ ܣܝܼܡ ܠܹܗ ܕܢܸܥܩܘܿܪ ܒܸܢܝܵܢ ܢܲܦܫܲܢ>
    text <ܢܸܠܒܲܫ ܚܘܼܒܵܐ ܐܲܝܟ ܫܸܪܝܵܢܵܐ ܕܠܵܐ ܢܸܬܼܪܲܦܸܐ܁>
    text <܃ܒܟܼܠ ܐܘܼܡܵܢܘܼ ܡܸܬܼܦܲܪܲܣ ܠܲܢ ܕܐܲܝܟܢ ܢܸܙܟܹܿܝܢ>
    text <ܬܵܘ ܢܸܙܕܲܝܲܢ ܕܠܵܐ ܢܲܟܿܘܿܢܲܢ ܓܹܐܪܹ̈ܐ ܕܒܼܝܼܫܵܐ܀>
    text <ܫܘܼܠܵܡܹܗ܁ ܫܘܼܒܼܚܵܐ ܠܚܲܝܠܵܟ ܦܵܪܘܿܩܲܢ ܕܒܹܗ ܙܟܲܝܬܵܝܗܝ ܠܐ̄ܟܹ̇ܠܩܲܪܨܵܐ܀ ܐ̄ܚܪܹܢܵܐ>
    text <ܡܛܲܛܸܠ ܩܪ̈ܒܹܐ ܡ̣ܢ ܣܵܪ̈ܦܹܝܗ̇ ܕܐܲܪܥܵܐ܃ ܒܲܛܸܠ ܡܸܢܲܢ ܩܪ̈ܒܼܵܘܗܝ ܕܲܢܟܼܝܼܠܵܐ܀>
text <ܥܲܠ ܣܘܼܠܵܩܹܗ ܕܡܵܪܲܢ>
  block
    text <ܥܲܠ ܣܘܼܠܵܩܹܗ ܕܡܵܪܲܢ>
  block
    text <ܕܝܼܠܹܗ ܟܲܕ ܕܝܼܠܹܗ܀>
    text <ܡܸܐܡܪܵܐ ܕܲܬܠܵܬܼܝܼܢ ܘܸܫܬܼܵܐ܀>
    text <ܕܥܲܠ ܣܘܼܠܵܩܹܗ ܕܡܵܪܲܢ܀>
    text <ܥܘܼܢܵܝܵܐ܀>
    text <܃ܒܪܝܼܟܘܼ ܡܫܝܼܚܵܐ ܕܲܒܝܘܿܡ ܣܘܼܠܵܩܹܗ>
    text <ܐܲܣܩܲܝ ܘܐܵܘܬܒܲܢ ܥܲܡܹܗ ܒܲܫܡܲܝܵܐ܀>
    text <ܐܚܲܝ̈܀>
  block
    text <܃ܒܫܝܛܘܼܬ ܡܸܕܪܲܢ ܬܗܪܸܬܼ ܣܲܓܿܝܼ ܕܟܼܡܐ ܝܼܪܸܒܼ>
    text <ܕܟܲܕ ܕܚܝܼܚܵܐ ܗ̄ܘ̣ ܩܥ̣ܵܐ ܫܘܼܠܛܵܢܵܐ ܘܐܲܡܠܟ ܥܲܠܘܠ܁>
    text <܃ܒܚܨܦܵܐ ܫܝܼܛܵܐ ܦܗ̇ܘ ܚܘܫܒܲܝ̈ ܟܡܵܐ ܐܬܪܡܪܲܡ>
    text <ܕܗܘ̤ܵܐ ܡܵܐܝܵܐ ܕܚ̇ܫܚ ܣܲܓܿܝܼ ܠܲܫܒܼܚܵܝ̈ܬܐ܁>
    text <܃ܒܡܝܘܬܘܬܐ ܡܥܝܬܼ ܚܫ̈ܐ ܒܨܝܬ ܕܬܐܒܩܹܐ>
    text <ܕܗܘ̤ܬ ܡ̣ܢܫܸܠܝ ܢܒܼܥܵܐ ܕܡܲܪܕܹܐ ܚܲܝܹ̈ܐ ܠܟܼܠܐ܁>
    text <܃ܒܛܝܢܵܐ ܓܒܝܐܐ ܕܪܘܟܵܒܼ ܦܓܼܪܢ ܫܚܩܢܝ ܪܸܥܝܵܢܝ>
    text <ܕܩܢܵܐ ܓܦ̈ܐ ܕܦܪܘܿܚܘܼܬܼܵܐ ܠܐܦܲܝ̈ ܪܵܘܡܵܐ܁>
    text <܃ܟܝܢܵܐ ܫܝܼܛܵܐ ܪܡܲܙܠܝܼ ܒܫܸܬܩܵܐ ܕܚܙܝܼ ܬܲܗܪܐ>
    text <ܕܟܼܡܵܐ ܝܪܒܲܬ̤ ܡܲܟܝܟܘܼܬܼܵܐ ܕܥܲܦܪܹܗ ܕܐܵܕܵܡ܁>
    text <܃ܚܫܘܿܫܘܼܬܼܵܐ ܡܥܝܲܬ̤ ܚܲܫܹ̈ܐ ܩܪܬ̤ ܚܦܛܬܢܝ>
    text <ܕܚܘܪ ܒܟܼܝܵܢܵܐ ܡ̣ܬܚܠܥܵܐ ܕܠܒܝܼܫ ܫܘܼܒܼܚܵܐ܁>
    text <܃ܡܸܕܪܵܐ ܪܦܝܵܐ ܕܡܬܪܝ ܩܚܫ̈ܐ ܩܪܢܝ ܘܐܥܝܼܪܵܢܝ>
    text <ܕܩܘܡ ܘܐܸܒܩܵܐ ܒܒܲܪ ܕܲܚܝܼܚܵܐ ܕܡܛܐ ܠܪ[܁܁܁]ܥܐ܁>
    text <܃ܦܪܘܿܫܘܼܬܼܵܐ ܕܒܝܼ ܟܚܕܬܢܝ ܐܲܝܟ ܕܲܠܚܪܫܵܐ>
    text <ܕܢܫܡܲܝ ܚܸܟܵܐ ܦܪܘܿܥ ܬܵܘܕܝܼܬܼܵܐ ܠܡܵܘܪܸܒܼ ܓܸܢܣܵܟ܁>
    text <܃ܝܲܨܪܵܐ ܕܩܢܘܿܡܝ ܠܥܸܙ ܠܝܼ ܒܫܸܬܩܵܐ ܐ̄ܪܙܢܵܐܝܼܬܼ>
    text <ܕܐܦܸܢ ܡܠ݁̈ܐ ܗܲܒܼ ܪܘܡܪܡܵܐ ܠܚܲܬܼܢܵܐ ܕܪܵܘܡܵܐ܁>
    text <܃ܪܥܥܝܵܢܝ ܡܲܠܟܢܝ ܕܲܬܠܝܼ ܚܝܵܪܵܟ ܠܐܦܲܝ̈ ܪܵܘܡܵܐ>
    text <ܡܝܘܪ ܒܲܪܩܝܥܐ ܕܦܬܚ ܬܪ̈ܥܘܗܝ ܠܡܲܠܟܵܐ ܚܲܕܬܵܐ܁>
    text <܃ܠܩܵܠ ܟܵܪܘܿܙܵܐ ܪܘܼܚܵܢܵܝܵܐ ܢܵܕܘܚܘܫܒܲܝ̈>
    text <ܕܩܵܥܹܐ ܒܪܘܼܚܵܐ ܘܲܡܚܘܐ ܠܲܢ ܨܠܸܡ ܙܟܘܬܐ܁>
    text <܃ܠܣܦܪܵܐ ܚܲܕܬܵܐ ܕܕܝܬܩܹܐ ܚܲܕܬܵܐ ܫܸܡܥܸܬ>
    text <ܕܡܬܪܓܸܡ ܠܹܗ ܒܝܲܕ ܓܸܠܝܵܢܵܐ ܠܫܡܠܵܝ ܚܲܝܲܝ̈ܢ܁>
    text <ܠܬܪܹܥܣܲܪܬܵܐ ܕܣܗܕܹ̈ܐ ܒܚܝܼܪܹ̈ܐ ܚ̇ܙܹܝܬ ܕܲܟܢܝܼܫܝܼܢ܃>
  block
    text <ܘܡܫܐܠܝܼܢ ܗ̄ܘ̣ܵܘ ܥܲܠ ܦܘܼܢܝܵܐ ܕܡܲܠܟܘܼܬ ܪܵܘܡܵܐ܁>
    text <܃ܒܢܲܝ̈ ܦܠܛܝܼܢ ܟܢܫܘ ܨܝܕ ܡܲܠܟܵܐ ܕܲܢܫܲܐܠܘܼܢܵܝܗܝ>
    text <ܕܒܲܐܝܢܵܐ ܙܲܒܼܢܵܐ ܡܚܘܐ ܐ̄ܢܬ ܬܵܓܼܵܬ ܕܪܹܫܵܢܘܼܬܵܟ܁>
    text <܃ܓܠܝܼ ܘܒܕܸܩ ܠܲܢ ܐܸܢܗܘ̤ ܕܩܪܝܼܒ ܡܘܼܠܟܵܢ ܡܸܠܲܝ̈ܟ>
    text <ܘܝ̇ܗܒ ܐ̄ܢܵܐ ܐܲܓܼܪܵܐ ܠܙܪܥܹܗ ܕܐܒܼܪܵܡ ܐܲܝܟ ܕܐܫܬܘܕܝܼܬ܁>
    text <܃ܪܲܒܵܐ ܡܗܝܼܪܵܐ ܚܙܵܐ ܬܪܥܝܼܬܼܵܐ ܕܫܒܪ̈ܝ ܠܸܒܵܐ>
    text <ܘܲܟܼܠܵܐ ܐܸܢܘܿܢ ܡ̣ܢ ܫܘܼܐܠܵܐ ܒܸܪܪܢܵܝܵܐ܁>
    text <܃ܒܣܪܢܐܝܼܬ ܫܲܐܸܠܘ ܫܒܪܹ̈ܐ ܥܲܠ ܡܲܠܟܘܼܬܼܵܐ>
    text <ܘܲܡܚܕܸܡ ܟܠ ܒܪܸܒܼ ܐܸܢܘܿܢ ܠܲܓܼܡܝܲܪܘܼܬܼܵܐ܁>
    text <܃ܠܵܘ ܕܝܠܟܼܘܿܢ ܗ̄ܝ̣ ܠܡܸܕܲܥ ܙܲܒܼܢܵܐ ܕܫܘܼܠܵܡ ܙܲܒܼܢܹ̈ܐ>
    text <ܠܵܐ ܢܸܫܬܲܝܩܘܿܢ ܠܡܵܒܼܗܵܐ ܚܲܝܠܵܐ ܕܣܲܬܝܼܪ̈ܵܬܵܐ܁>
    text <܃ܕܝܼܠܟܘܿܢ ܗܕܐ ܗ̄ܝ̣ ܠܡܓܼܡܪ ܚܲܝܠܵܐ ܕܟܵܪܘܿܙܘܼܬܼܵܐ>
    text <ܘܬܸܗܘܘܿܢ ܣܵܗ̈ܕܐ ܕܐܘܼܪܚܵܐ ܚܲܕܬܵܐ ܕܕܪܫܬ̣ ܒܲܩܢܘܿܡܝ܁>
    text <܃ܠܟܼܘܿܢ ܒܥ̇ܐ ܐ̄ܢܵܐ ܕܲܬܚܲܬܡܘܼܢܵܗ̇ ܒܐܪܡܝܼ ܐܝܕܵܐ>
    text <ܠܕܝܵܬܸܩܹܐ ܕܡܬܒܸܬ ܒܲܕܡܵܐ ܠܲܒܼܢܘ̈ܗܝ ܕܐܵܕܵܡ܁>
    text <܃ܠܟܼܘܿܢ ܫܠ̇ܚ ܐ̄ܢܵܐ ܐܲܝܟ ܐܝܙܓܕ̈ܐ ܠܐܪ̈ܒܲܥܦܸܢܝܵܢ>
    text <ܕܬܦܢܘܿܢ ܥܡܡܹ̈ܐ ܠܲܐ̄ܚܡܵܘܼܬܵܐ ܕܒܹܝܬܼ ܐܲܒܼܪܗܵܡ܁>
    text <܃ܠܟܘܿܢ ܡܲܠܒܸܫ ܐ̄ܢܐ ܙܲܝܢܵܐ ܕܪܘܼܚܵܐ ܚ̇ܣܢ ܟܠܵܐ>
    text <ܠܡܵܐܚܲܕ ܕܪܼܵܐ ܥܲܡ ܚܲܣܝܼܢܵܐ ܕܫܥܒܸܕ ܐ̄ܢܫ̈ܐ܁>
    text <܃ܒܟܼܘܿܢ ܐܲܝܟ ܢܘܼܗܪܵܐ ܪܕܿܦ ܐ̄ܢܐ ܠܹܗ ܠܚܸܫܟܵܐ ܕܛܘܼܥܝܲܝ>
    text <ܡܲܕܠܸܩܲܝ̈ܗܘܿܢ ܡܲܢܗܲܪ ܐ̄ܢ̇ܐ ܠܹܗ ܠܥܵܠܡܵܐ ܣܡܝܵܐ܁>
    text <܃ܒܟܘܿܢ ܓ̇ܠܐ ܐ̄ܢ̇ܐ ܬܲܚܦܝܬ ܥܵܘ̣ܠܵܐ ܕܦܪ̣ܣ ܒܝܼܫܵܐ>
    text <ܘܣܕܸܩ ܐ̄ܢܵܐ ܠܹܗ ܠܢܚܬܐ ܣܢܝܵܐ ܕܙܩܪ ܒܲܥܕܢ܁>
    text <܃ܠܟܘܿܢ ܩܒܥ ܐ̄ܢܵܐ ܐܲܝܟ ܡܚܙܝܵܬܐ ܩܕܼܵܡ ܚܲܙܝܹ̈ܐ>
    text <ܕܢܸܚܙܘܿܢ ܐ̄ܢܫ̈ܐ ܠܲܩܢܘܿܡܲܝ̈ܗܘܿܢ ܘܢܸܣܢܘܿܢ ܥܘ̣ܠܵܐ܁>
    text <܃ܒܟܼܘܿܢ ܦܬܚ ܐ̄ܢܵܐ ܓܲܙܵܐ ܕܪܘܼܚܵܐ ܡܥܬܪ ܠܟܼܠܐ>
    text <ܦܘܩܘ ܗܒ̣ܘ ܐܓܼܪܐ ܚܪܘܪ̈ܐ ܕܚܲܝܹ̈ܐ ܠܡܝܘܿܬܘܼܬܼܵܐ܁>
    text <܃ܒܟܼܘܿܢ ܓ̇ܡܪ ܐ̄ܢܵܐ ܘܡܫܡܠܹܐ ܐ̄ܢܵܐ ܐ̄ܪ̈ܙܹܐ ܘܛܘܼܦ̈ܣܹܐ>
    text <ܦܫܸܩܘ ܘܐܕܢܚܘ ܒܐܕܢܝ̈ ܟܠ ܐ̄ܢܵܫ ܚܹܝܠ ܦܠܐܬ̈ܐ܁>
    text <܃ܒܟܼܘܿܢ ܕܪܸܫ ܐ̄ܢܵܐ ܐܘܼܪܚܵܐ ܕܪܘܼܚܵܐ ܠܐܪ̈ܥܢܝܹܐ>
    text <ܚܵܘܘ ܐܸܢܘܢ ܫܒܝܼܠ ܬܘܼܩܢܵܐ ܕܠܵܐ ܡܸܬܚܒܲܠ܁>
    text <܃ܒܟܼܘܿܢ ܓ̇ܠܹܐ ܐ̄ܢܵܐ ܕܝܼܢܹ̈ܐ ܩܫܲܝ̈ܵܐ ܘܪ̈ܲܚܡܹܐ ܫܦܝܼܥܹ̈ܐ>
    text <ܟܲܘܼܢܘ ܘܐܲܟܸܣܘ ܕܠܵܐ ܬܬܚܒܘܿܢ ܒܓܼܙܪ ܕܝܼܢܵܐ܁>
    text <܃ܫܲܠܸܡ ܪܲܒܵܐ ܠܘܵܬ ܬܲܠܡܝܼܵܕ̈ܘܗܝ ܛܲܟܼܣܹ̈ܐ ܕܲܦܐܹܝܢ>
    text <ܘܫܲܪܝ ܕܢܸܪܕܐ ܒܐܘܪܚܵܐ ܚܲܕܬܵܐ ܕܠܐܦܲܝ̈ ܪܵܘܡܵܐ܁>
    text <܃ܓܡܪ ܨܒܼܝܢܵܐ ܕܡܫܕܪܢܹܗ ܒܦܘܼܪܩܵܢ ܐ̄ܢܵܫ̈ܐ>
    text <ܘܫܲܡܠܝܼ ܥܒܕܐ ܕܣܵܥܘܿܪܘܼܬܹܗ ܕܚܠܦ ܟܠܐ܁>
    text <܃ܫܩܲܠ ܙܟܼܘܬܐ [ܠܘܩܒܼܵܠ] ܠܥܹܝܢ ܪ̈ܘܼܚܵܢܹܐ ܘܦܓܼܪ̈ܢܝܹܐ>
    text <ܘܙܚܲܝܘ ܛܥܢܘܼܗܝ ܡܠܝܼ̈ܠܐ ܘܚܪ̈ܫܹܐ ܒܚܘܼܒܵܐ ܕܲܦܐܹܐ܁>
    text <܃ܟܢܲܫܘ ܐܪ̈ܥܢܐ ܘܫܡܝ̈ܢܐ ܕܲܢܠܵܘܘܼܢܵܝܗܝ>
    text <܃ܟܲܕ ܚܵܙܸܩ ܗ̄ܘ̣ܵܐ ܕ[ܐܙܠ] ܢܣܒ ܡܲܠܟܘܼܬ ܪܵܘܡܵܐ>
    text <܃ܪܡܙܐ ܟܣܝܵܐ ܟܕܢ ܡܲܪܟܲܒܼܬܼܵܐ ܒܥܪܲܩܲܝ ܪܘܼܚܵܐ>
    text <ܘܦܲܓܸܕ ܠܵܐܐܲܪ ܠܲܪܟܼܘܿܒܼ ܡܲܠܟܵܐ ܕܲܙܟܼܵܐ ܘܲܣܠܸܩ܁>
    text <܃ܦܪܲܣ ܟܬܢ̈ܐ ܥܢ̈ܢܐ ܕܢܘܼܗܪܵܐ ܥܲܠ ܡܲܪܟܲܒܬܼܵܐ>
    text <ܘܝܬܸܒܼ ܡܲܠܟܵܐ ܘܣܡ ܠܹܗ ܪܸܡܙܵܐ ܬܓܼܵܐ ܒܪܸܫܹܗ܁>
    text <܃ܟܕܢܘ ܩܠܲܝ̈ܗܘܿܢ ܡܠܝܼܠܹ̈ܐ ܘܚܪ̈ܫܹܐ ܬܚܝܹܠ ܡܲܪܟܩܐ>
    text <ܘܲܡܙܲܚܝܼܢ ܗ̄ܘ̣ܵܘ ܟܲܣܝܵܐ ܒܓܲܠܝܵܐ ܐܝܼܬܝܐ ܒܦܲܓܼܪܵܐ܁>
    text <܃ܬܪܲܨ ܗܸܢܝܘܿܟܼܵܐ ܪ̈ܟܫܐ ܕܢܘܼܪܵܐ ܠܐܦܲܝ̈ ܪܵܘܡܵܐ>
    text <ܘܐܲܠܸܦ ܐܸܢܘܿܢ ܕܢܸܪܕܘܿܢ ܒܐܘܼܪܚܵܐ ܕܠܵܐ ܐܸܬܕܪܫܲܬ̤܁>
    text <܃ܗܘ̤ܵܐ ܦܘܩܕܢܵܐ ܐܲܝܟ ܫܝܼܦܘܿܪܵܐ ܒܐܕܢܲܝ̈ ܚܲܪ̈ܫܹܐ>
    text <ܕܦܬܲܚܘ ܬܲܪ̈ܥܹܐ ܕܢܥܘܿܠ ܡܲܠܟܵܐ ܒܫܘܼܒܼܚܵܐ܁>
    text <܃ܐܪܝܼܡ ܪܸܡܙܵܐ ܠܐܦܵܝ̈ ܬܲܪܥܵܐ ܢܚܬܐ ܕܡܲܝ̈ܵܐ>
    text <ܘܦܬܲܚ ܬܲܪܥܵܐ ܕܡܪܟܲܒܼ ܗ̄ܘ̣ܵܐ ܒܕܦܝ̈ ܡܲܝ̈ܵܐ܁>
    text <܃ܬܪܥܵܐ ܚܲܕܬܵܐ ܦܬܲܚ ܠܹܗ ܪܹܡܙܵܐ ܠܡܲܠܟܵܐ ܚܲܕܬܵܐ>
    text <ܕܠܵܐ ܕܪܟܲܬ̤ ܒܹܗ ܪܓܼܠܵܐ ܕܐ̄ܢܫ̈ܐ ܒܝܲܕ ܡܠܬܼܵܐ܃>
  block
    text <ܗܘ̤ ܒܲܠܚܘܿܕܵܘ̈ܗܝ ܕܪܫܵܗ̇ ܠܐܘܼܪܚܵܐ ܕܡܠܟܘܼܬ ܪܵܘܡܵܐ܁>
    text <ܘܥ̣ܠ ܕܢܟܗܸܢ ܒܩܕܘܿܫ ܩܘܼܕܫܹ̈ܐ ܐܲܝܟ ܪܲܒܟܘܼܡܪܹ̈ܐ܁>
    text <܃ܒܩܘܼܕܫܵܐ ܕܪܵܘܡܵܐ ܡܛܵܝܗܝ ܕܲܢܟܗܸܢ ܪܘܼܚܵܢܵܐܝܼܬܼ>
    text <ܒܐܲܬܪܵܐ ܕܲܗܝܵܐ ܕܠܵܐ ܡܸܬܟܲܬܲܡ ܒܐܪ̈ܥܢܝܵܬܵܐ܁>
    text <܃ܐܹܝܘ ܠܲܟܼܝܢܵܢ ܕܝܼܪܸܒܼ ܒܲܫܡܵܐ ܘܲܒܼܣܘܼܥܪ̈ܵܢܹܐ>
    text <ܕܲܣܠܸܩ ܘܐܸܡܠܸܟ ܠܥܸܠ ܡ̣ܢ ܪ̈ܫܹܐ ܘܫܠܝܼܛܢܹܐ܁>
    text <܃ܐܹܝܘ ܠܕܚܝܲܝܲܢ ܕܲܩܢܹܐ ܕܲܪܓܼܵܐ ܕܪܫܢܘܼܬܼܵܐ>
    text <ܘܫܥܒܸܕ ܕܠܵܐ ܬܚܹܝܬ ܫܘܼܠܛܵܫܹܗ ܡܠܝܼ̈ܠܹܐ ܘܚܲܪ̈ܫܹܐ܁>
    text <܃ܗܲܠܸܟ ܒܐܲܪܥܵܐ ܘܲܫܒܼܵܐ ܫܒܝܼܬܵܐ ܡ̣ܢ ܚܲܣܝܼܢܵܐ>
    text <ܘܲܕܒܼܪܗ̇ ܘܲܣܠܸܩ ܠܐܬܪܐ ܕܡܲܪܝܼܕ ܡ̣ܢ ܢܸܟܼܝ̈ܢܹܐ܁>
    text <܃ܡܲܟܸܿܟ ܘܫܕܹܐ ܛܪܘܼܢܵܐ ܕܲܡܪܲܕ ܡ̣ܢ ܡܲܥܟܘܼܬܹܗ>
    text <ܘܐܲܠܒܸܫ ܙܲܝܢܵܐ ܪܘܼܚܵܢܵܝܵܐ ܠܚܝܠܘ̈ܬܹܗ܁>
    text <܃ܐܠܸܦ ܐܢܘܿܢ ܚܹܝܠ ܬܟܼܬܘܼܫܵܐ ܪܘܼܚܵܢܵܐܝܼܬ>
    text <ܕܢܸܗܘܘܿܢ ܚܢܝܢ ܠܘܼܩܒܼܵܠ ܢܝܼܫܵܐ ܕܙܟܼܵܐ ܒܹܗ ܗܘ̤܁>
    text <܃ܚܘܝܼ ܐܸܢܘܿܢ ܫܒܝܼܠ ܡܲܣܩܬܼܵܐ ܕܐܘܼܪܚܵܐ ܕܪܵܘܡܵܐ>
    text <ܒܐܬ̤ܐ ܕܦܲܓܪܹܗ ܕܡܸܙܕܲܝܲܚ ܗ̄ܘ̣ܵܐ ܠܥܸܠ ܡ̣ܢ ܐܐܪ܁>
    text <܃ܓܲܪܓ ܐܸܢܘܿܢ ܕܢܚܘܪܘܢ ܒܹܗ ܗܲܢܝܼܵܐܝܼܬ>
    text <ܕܢܚܙܘܿܢ ܫܘܼܒܼܚܹܗ ܘܢܸܩܢܘܿܢ ܣܲܒܼܪܵܐ ܠܘ̇ܬ ܡܘܼܠܟܵܢܵܘ̈ܗܝ܁>
    text <܃ܓܲܫܸܡ ܠܐܐܲܪ ܐܲܝܟ ܡܲܪܟܼܒܼܬܵܐ ܩܕܼܵܡ ܥܲܝܢܝ̈ܗܘܿܢ>
    text <ܘܪܲܟܸܒ ܪܘܼܚܵܐ ܦܓܼܪܐ ܓܲܠܝܐ ܘܡܛܵܐ ܠܪܘܡܵܐ܁>
    text <܃ܫܠܲܚ ܨܐܕܲܝܗܘܿܢ ܡ̣ܢ ܪ̈ܘܚܢܹܐ ܕܲܡܙܲܚܝܼܢ ܠܹܗ>
    text <ܘܐܬܡܗܘ ܐܸܢܘܿܢ ܒܝܲܕ ܚܸܘܵܪܹ̈ܐ ܕܠܒܼܝܼܫܝܼܢ ܗ̄ܘ̣ܵܘ܁>
    text <܃ܒܲܠܒܘܿܫ ܢܘܼܗܪܵܐ ܚܵܘܝܼ ܐܸܢܘܿܢ ܠܫܡܝ̈ܢܹܐ>
    text <ܕܐܸܢ ܐܝܙܓܲܕܵܘ̈ܗܝ ܢܘܼܗܪܵܐ ܥܛܝܼܦܝܼܢ ܟܡܵܐ ܟܲܝ ܕܝܼܠܹܗ܁>
    text <܃ܢܚܬܐ ܕܢܘܼܗܪܐ ܣܓܼ ܒܐܦܲܝ̈ܗܘܿܢ ܕܠܵܐ ܢܸܫܬܲܚܩܘܿܢ>
    text <ܟܲܕ ܒܵܥܹܝܢ ܗ̄ܘ̣ܵܘ ܕܢܸܚܙܘܿܢ ܡܸܕܡ ܕܠܵܐ ܡܲܦܣ ܗ̄ܘ̣ܵܐ܁>
    text <܃ܬܪܹܝܢ ܚܘܫܒܹ̈ܐ ܓܲܪܸܓܼܘ ܐܸܢܘܿܢ ܠܐܪ̈ܥܢܝܐ>
    text <ܘܡܸܛܠ ܬܪܬܹܝܢ ܡܬܒܩܝ ܗ̣̄ܘܵܘ ܠܐܦܲܝ̈ ܪܵܘܡܵܐ܁>
    text <܃ܚܪܘ ܕܐܸܢ ܡܵܨܝܵܐ ܢܸܚܙܘܿܢ ܬܲܪ̈ܥܹܐ ܟܲܕ ܡܸܬܦܲܬܚܝܼ>
    text <ܐܘ ܕܲܠܡܵܐ ܟܲܝ ܡܫܬܚܠܦ ܠܗ̇ ܪܙܟܵܒܼ ܦܓܼܪܹܗ܁>
    text <܃ܪܢܹܝܢ ܗ̄ܘ̣ܵܘ ܓܹܝܪ ܕܐܲܝܟܵܢ ܣ̇ܠܸܩ ܦܲܓܼܪܵܐ ܠܪܘ[܁܁܁]ܐ>
    text <ܘܐܝܟܢ ܥܵܐܸ̇ܠ ܩܢܹܐ ܪܘܼܟܵܒܼܵܐ ܒܬܲܪܥܵܐ ܕܐܲܚܝܼܕ܁>
    text <܃ܒܗܵܕܹܐ ܬܢܘܝ ܫܠܲܚ ܨܐܕܲܝܗܘܿܢ ܠܪ̈ܘܼܚܵܢܵܝܹܐ>
    text <ܕܢ̣ܫܪܹܐ ܩܸܢܛܵܐ ܐܵܦ ܦܘܼܠܓܼܵܐ ܕܪܸ̈ܥܝܵܢܲܝܗܘܿܢ܁>
    text <܃ܩܡ̣ܘ ܡ̣ܢ ܫܠܸܝܵܐ ܩܕܼܵܡ ܥܲܝܢܲܝ̈ܗܘܿܢ ܘܐܬܡܗܘ ܐܸܢܘܿܢ>
    text <ܕܠܵܐ ܒܲܗ ܠܟܼܝܵܬܐ ܩܪܸܒܘ ܨܐܕܝܗܘܿܢ ܐܠܐ ܡ̣ܢܫܸܠܝ܁>
    text <܃ܓܠܝܼܠܵܝܹ̈ܐ ܕܹܝܢ ܟܲܢܝܼܘ ܐܸܢܘܿܢ ܒܫܡܵܐ ܓܠܝܵܐ>
    text <ܘܚܵܘܝܼܘ ܐܸܢܘܿܢ ܕܡܦܣܝܼܢ ܗ̄ܘ̣ܵܘ ܒܗ̇ܘ ܕܐܣܬܠܲܩ܁>
    text <܃ܡ̇ܢ ܩܝܡܝܼܡ ܐ̄ܢܬܘܢ ܘܡܬܒܩܝܢ ܐ̄ܢܬܘܢ ܒܪܘܡܵܐ ܕܲܠܥܸܠ>
    text <ܡ̇ܢ ܫ̇ܚܩܝܼܢ ܐ̄ܢܬܘܿܢ ܒܐܝܕܐ ܕܥܣܩܐ ܠܚܢܲܝ̈ ܒܸܣܪܵܐ܁>
    text <܃ܝܠܦܘ ܡܢܢ ܐܲܝܟ ܫܪܝܼܪ̈ܐ ܕܣܬܿܝܪ̈ܬܐ>
    text <ܕܗܢܵܐ ܝܼܫܘܿܥ ܗܵܟܼܵܢ ܐܬ̇ܐ ܐܲܝܟ ܕܐܣܬܠܲܩܝ ܒܵܗ̇>
    text <܃ܒܚܙܵܬܵܐ ܕܲܚܙܲܝܬܘܼܢܵܝܗܝ ܒܪ̈ܓܫܲܝ ܦܲܓܼܪܐ>
    text <ܒܵܗ ܗܘ̤ ܡܩܵܘܹܐ ܕܠܵܐ ܫܘܼܓܼܫܵܝܵܐ ܒܦܓܼܪܵܐ ܘܢܲܦܫܵܐ܁>
    text <܃ܒܵܗ̇ ܒܚܙܬܿܐ ܡܩܵܘܹܐ ܒܫܘܦܪܵܐ ܕܠܵܐ ܡܸܬܡܠܲܠ>
    text <ܘܲܥܬܝܼܕ ܕܢܸܐܬܹܐ ܒܫܘܼܠܵܡ ܙܒܢܹ̈ܐ ܠܒܘܼܚܪܵܢ ܟܠܵܐ܁>
    text <܃ܒܵܗ̇ ܒܲܚܙܵܬܵܐ ܕܦܓܼܪܐ ܓܲܠܝܵܐ ܡܦܫܵܐ ܟܣܝܼܬܼܵܐ>
    text <ܕܲܣܠܸܩ ܘܐܲܡܸܠܟ ܥܲܡ ܨܒܼܝܵܢܵܐ ܕܓܼܒܝܼܗܝ ܡ̣ܢ ܟܠ܁>
    text <܃ܒܵܗ̇ ܒܚܙܬܵܐ ܟܡܵܐ ܐܸܢ ܢܵܨܝܢ ܗܲܪ̈ܛܝܼܩܹܐ>
    text <ܒܵܗ̇ ܡܵܘܕܹܐ ܐ̄ܢܵܐ ܘܠܵܐ ܟ̇ܦܪ ܐ̄ܢܵܐ ܒܣܗܕܘܼܬ ܥܝܼܪܹ̈ܐ܁>
    text <܃ܠܵܐ ܡܕܓܠ ܐ̄ܢܵܐ ܠܪ̈ܘܚܢܝܹܐ ܣܗ̈ܕܹܐ ܒܚܝܼܪܹ̈ܐ>
    text <ܘܠܵܐ ܘܫܲܚܠܹܦ ܐ̄ܢܵܐ ܠܛܒܼܥܐ ܓܲܠܝܵܐ ܕܩܵܠ ܡܸܠܲܝ̈ܗܘܿܢ܁>
    text <܃ܠܵܐ ܡܥܒܲܪ ܐ̄ܢܵܐ ܠܒܢ̈ܬ ܩ̈ܠܐ ܕܥܒܕܝ̈ ܡܲܠܟܵܐ>
    text <ܘܠܵܐ ܡܥܨܐ ܐ̄ܢܵܐ ܠܐܦܛܪ̈ܘܦܹܐ ܕܪܸܡܙܵܐ ܟܣܝܐ܁>
    text <ܫܪܝܼܪ ܘܲܒܼܚܝܼܪ ܫܛܪ ܡܣܲܩܬܵܐ ܕܪܫܝܼܬ ܓܸܢܣܲܢ܃>
  block
    text <ܘܐܵܦ ܪ̈ܘܼܚܵܢܹܐ ܐܪܡܝܼܘ ܐܝܼܕܵܐ ܘܚܬܡܘ ܘܫܠܸܡܘ܁>
    text <܃ܒܐܘܼܪܚܵܐ ܕܡܠܬܹܗ ܕܗ̇ܘ ܕܐܣܬܠܲܩ ܪܕܵܘ ܐܦ ܗܸܢܘܿܢ>
    text <ܕܓܼܠܐ ܘܒܲܕܩ ܕܒܲܐܝܢܵܐ ܟܝܢܵܐ ܩܡ ܡ̣ܢ ܩܲܒܼܪܵܐ܁>
    text <܃ܓܘܫܘܠܲܡ ܘܚܙ̣ܵܘ ܕܘܟܲܬܼ ܪܘܼܡܚܵܐ ܘܕܘܟܲܬ ܨܨ̈ܐ>
    text <ܘܕܲܥܘ ܘܐܬܒܝܲܢܘ ܕܠܵܐ ܩܢܐ ܪܘܼܚܵܐ ܒܸܣܪܵܐ ܘܓܲܪ̈ܡܹܐ܁>
    text <܃ܒܸܣܪܵܐ ܘܓܲܪ̈ܡܹܐ ܚܵܘܝܼ ܐܸܢܘܿܢ ܠܣܗ̈ܕܐ ܕܡܵܘܬܹܗ>
    text <ܕܠܵܐ ܢܬܦܠܓܘܿܢ ܥܲܠ ܢܘܼܚܵܡܹܗ ܕܕܼܵܡ ܠܘ ܗܘ̤ܝܘ܁>
    text <܃ܚܵܘܝܼ ܒܦܓܼܪܗ ܨܨܹ̈ܐ ܘܪܘܼܡܚܵܐ ܠܒܢܲܝ̈ ܐ̄ܪܙܹܗ>
    text <ܒܵܬܲܪ ܕܗܘ̤ܵܐ ܠܵܐ ܡܝܘܬܐ ܘܠܵܐ ܚܵܫܘܿܫܵܐ܁>
    text <܃ܚܘܝܼ ܚܕܬܵܐ ܒܵܬܲܪ ܡܵܘܬܹܗ ܠܒܲܪ ܡ̣ܢ ܛܲܟܼܣܵܐ>
    text <ܕܐܟܲܠ ܘܐܫܬܼܝ ܥܲܡ ܟܵܪ̈ܘܿܙܵܘܗܝ ܘܫܲܪܪ ܐܸܢܘܿܢ܁>
    text <܃ܥܨ̣ܵܐ ܠܟܼܝܵܢܹܐ ܕܒܠܥܗ̇ ܫܘܼܒܚܵܐ ܠܚܵܫܘܿܫܘܼܬܹܗ>
    text <ܘܚܘܝܹܗ ܒܚܲܫܵܐ ܘܩܒܸܠ ܐܘܼܟܼܠܵܐ ܐܲܝܟ ܚܲܣܝܼܪܵܐ܁>
    text <܃ܕܚܵܘܝܼ ܚܲܫܵܐ ܒܠܵܐ ܚܵܫܘܿܫܵܐ ܫܲܪܝܼܪܵܐ ܠܲܢ>
    text <ܘܕܐܝܟܵܢ ܚܵܘܝܼ ܗܘ̤ܝܘ ܒܲܠܚܘܿܕ ܝ̇ܕܲܥ ܕܐܲܟܵܢ܁>
    text <܃ܕܐܸܟܲܠ ܘܐܸܫܬܝܼ ܠܵܐ ܡܕܓܠܝܼܢܢ ܠܲܒܼܢ̈ܬ ܩܵܠܵܘ̈ܗܝ>
    text <ܘܕܐܝܟܢ ܐܟܠ ܠܗ ܗܘ̤ ܓܠܝܐ ܕܐܣܗܕ ܕܐܟܠ܁>
    text <܃ܠܫܘܼܘܕܵܝ ܡܠܵܘ̈ܗܝ ܩܲܕܸܡ ܚܲܬܸܡ ܒܗܕܐ ܕܣܥ̣ܪ>
    text <ܕܐܡ̣ܪ ܕܥܬܝܼܕ ܕܢܹܐ ܟܘܿܠ ܥܲܡܗܘܿܢ ܒܡܲܠܟܘܼܢ ܪܵܘܡܵܐ܁>
    text <܃ܘܐܠܵܐ ܢܐܡܪܘܿܢ ܥܛܚ̈ܝ ܦܲܓܼܪܐ ܘܡܚܫܲܝ̈ ܡܠܬܼܵܐ>
    text <ܕܐܝܟܢ ܢܫܡܲܥ ܕܚܘܝ ܚܲܫܹ̈ܐ ܘܐܟܲܢ ܘܐܸܫܬܝܼܢ[܁܁܁]>
    text <܃ܬܵܘ ܬܪܓܡܘ ܠܲܢ ܣܦܪ̈ܐ ܚܕܬ̈ܐ ܕܟܵܪܘܿܙܘܼܬܼܵܐ>
    text <ܕܡܢܘ ܦܓܼܪܐ ܕܩܲܒܸܠ ܚܲܫܹ̈ܐ ܘܲܠܫܟ̈ܝܗܝ ܐܝܼܕܹ̈ܐ܁>
    text <܃ܐܸܢܗܘ̤ ܕܟܣܝܐ ܐܬ̣ܐ ܠܓܠܝܵܐ ܘܗܘ̤ܐ ܒܸܣܪܐ>
    text <ܠܡ̇ܢ ܚܘܝܼ ܠܲܢ ܚܲܫܹ̈ܐ ܒܦܲܓܪܹܗ ܡ̣ܢ ܕܐܸܬܢܚܲܡ܁>
    text <܃ܕܲܠܡܵܐ ܟܝܵܢܹܗ ܚܫܘܿܫܐ ܗ̄ܘ̣ܵܐ ܩܕܼܵܡ ܡܹܐܬܝܼܬܹܗ>
    text <ܘܲܠܫܘܼܪܵܪܵܐ ܕܚܫܘܿܫܘܼܬܹܗ ܚܵܘܝܼ ܚܲܫܹ̈ܐ܁>
    text <܃ܚܣ ܠܵܘ ܨܒܼܝܵܢܝ ܐܘܠܕ ܗܕܐ ܡܲܪܚܘܼܬܵܐ>
    text <ܛܢܵܢܵܐ ܣܟܼܠܐ ܕܡܡܙܓܼ̈ܢܹܐ ܥܨܢܝ ܘܐܡܪܬܿܗ܁>
    text <܃ܠܘ ܡ̣ܢ ܪܓܬܝ ܣܒܿܟܬܼ ܕܐܣܩ ܠܪܘܡܵܐ ܕܠܥܠ>
    text <ܠܗܘܿܢ ܨ̇ܒܐ ܐ̄ܢܐ ܕܐܚܸܬ ܠܐܲܪܥܵܐ ܕܟܼܡܵܐ ܐܡܪܲܚܘ܁>
    text <܃ܠܵܘ ܫܘܼܒܼܗܵܪܵܐ ܚܛܦܢܝ ܕܐܗܪܘܿܓܼ ܒܣܬܝܪ̈ܬܐ>
    text <ܠܫܘܥܠܝ ܡ̈ܠܐ ܕܓܘܕܵܦܲܝ̈ܗܘܿܢ ܒܥ̇ܝܬ ܕܐܩܦܝܝ܁>
    text <܃ܠܵܘ ܗ̄ܘ̣ܵܐ ܕܪܓܼܐ ܕܪܲܒܢܘܼܬܼܵܐ ܒܥ̇ܝܬ ܕܐܚܛܘܿܦ ܠܝܼ>
    text <ܫܒܪܼ̈ܝ ܠܸܒܵܐ ܩܪ̣ܵܘ ܗܦܢܐܝܼܬ ܘܠܵܐ ܒܣܡܬ̤ ܠܝܼ܁>
    text <܃ܢܗܘܢ ܗܲܦܟܼܘܗܝ ܠܢܝܼܫܵܐ ܕܩܒܲܠ ܒܪܸܫ ܙܵܟܘܼܬܹܗ>
    text <ܘܡܸܛܠ ܗܕܐ ܫܕܝܬ ܠܘܼܩܒܵܠܗܘܿܢ ܓܸܐܪܹ̈ܐ ܕܡܸܠܲܝ̈܁>
    text <܃ܥܡܝܪܐ ܘܚܒܬܐ ܒܥܘ ܪܸܢܣܝܼܡܘܿܢ ܒܒܸܢܝܢ ܩܘܼܫܬܼܵܐ>
    text <ܘܚܡܘ ܚܘܫܒܲܝ̈ ܐܲܝܟ ܕܒܼܢܘܼܪܵܐ ܕܐܘܩܸܕ ܐܸܢܘܿܢ܁>
    text <܃ܘܐܠܵܐ ܢܚܵܘܿܘܢ ܒܝܲܕ ܣܘܼܥܪ̈ܢܹܐ ܕܐܝܟܲܢ ܒܢܹܝܢ>
    text <ܘܐܠܸܦ ܢܝܫܵܐ ܕܪ̈ܥܝܢܲܝܗܘܿܢ ܕܐܝܟܢ ܚܵܢܝܼܢ܁>
    text <܃ܐܸܢ ܡ̣ܢ ܓܘܼܫܡܵܐ ܕܥܕܬܵܐ ܐܸܢܘܿܢ ܐܲܝܟ ܗܲܕܡܹ̈ܐ>
    text <ܡ̇ܢ ܣܢ̇ܝܢ ܠܹܗ ܠܫܡܵܐ ܡܫܝܼܚܵܐ ܪܫܵܐ ܕܓܘܼܫܡܵܐ܁>
    text <܃ܠܡܵܢܵܐ ܡܢܲܟܼܪܝܼܢ ܫܸܡ ܒܲܪܢܵܫܵܐ ܕܣܝܼܡ ܒܲܟܬ̈ܒܹܐ>
    text <ܘܡ̇ܢ ܥܛܝܢ ܠܫܸܡ ܐܝܼܩܵܪܵܐ ܕܩܒܸܠ ܓܸܢܣܲܢ܁>
    text <܃ܠܡܵܢܵܐ ܚܵܠܛܝܢ ܟܝܢܵܐ ܓܢܝܼܙܵܐ ܕܠܐ ܡܸܬܚܠܛ>
    text <ܘܡܵܢܵܐ ܡܡܲܙܓܝܼܢ ܐܦ ܟܣܝ̈ܬܐ ܕܠܵܐ ܡܸܬܡܙ̈ܓܼܵܢ܁>
    text <܃ܠܵܐ ܡܸܬܼܡܢܲܓܼ ܟܝܢܵܐ ܟܲܣܝܵܐ ܒܲܦܓܼܪܐ ܓܲܠܝܵܐ>
    text <ܡܵܐ ܡܣܬܼܝܼܟ ܠܵܐ ܩܵܢܹܐ ܣܟܼܵܐ ܒܡܸܣܬܝܟܢܵܐ܁>
    text <܃ܠܲܝܬ ܠܹܗ ܐܬܪܐ ܠܐܚܝܼܕ ܟܠܐ ܕܢܸܚܙܘܿܩ ܡܦܘܿܫ>
    text <ܕܠܒܲܪ ܡ̣ܢ ܟܠ ܘܠܓܼܘ ܡ̣ܢ ܟܠ ܟܝܵܢܹܗ ܡܲܡܠܸܟ܁>
    text <܃ܡܛܠ ܗܵܕܹܐ ܡܬܟܬܲܫ ܐ̄ܢܵܐ ܒܙܲܝܢܵܐ ܕܡܸܠܲܝ̈>
    text <ܕܐܸܚܪܘܿܒ ܣܸܕܪܹ̈ܐ ܕܡܚܫܲܝ̈ ܡܸܠܬܼܵܐ ܘܲܥܛܚ̈ ܦܲܓܼܪܵܐ܁>
    text <ܡܬܚܬܝܼܢ ܡܠܬܐ ܠܚܵܫܘܿܫܘܼܬܼܵܐ ܕܒܸܣܪܵܐ ܫܝܼܛܵܐ܃>
  block
    text <ܘܕܚܩܝܼܢ ܦܲܓܼܪܵܐ ܡ̣ܢ ܐܝܩܵܪܵܐ ܕܥܲܡ ܐܝܼܬܘܼܬܵܐ܁>
    text <܃ܩ̇ܥܝܢ ܥܝܼܪܹ̈ܐ ܕܣܠܸܩ ܘܐܲܡܠܸܟ ܒܹܗ ܒܲܟܼܝܢܹܗ>
    text <ܘܣܟܼܝܼܪ ܦܘܼܡܵܐ ܕܥܛܠܝ̈ ܠܸܒܵܐ ܡ̣ܢ ܒܘܼܝܵܢܵܐ܁>
    text <܃ܕܒܹܗ ܬܘܼܒ ܐܬ̇ܐ ܒܫܘܼܠܵܡ ܙܲܒܼܢܹ̈ܐ ܓܠ̣ܘ ܠܲܫܠܝܼܚܹ̈ܐ>
    text <ܘܠܵܐ ܨܝ̇ܬܝܢ ܠܵܗ̇ ܠܟܼܵܪܘܿܙܘܼܬܼܵܐ ܕܪ̈ܘܚܢܝܹܐ܁>
    text <܃ܒܲܪ ܓܢܣܢ ܗ̄ܘ̣ ܕܲܣܠܸܩ ܘܐܲܡܠܸܟ ܥܲܡ ܐܝܼܬܘܼܬܼܵܐ>
    text <ܘܠܵܘ ܐܝܼܬܘܼܬܼܵܐ ܢܚܬܲܬ̤ ܠܐܲܪܥܵܐ ܘܐܟܢ ܣܸܠܩܲܬ̤܁>
    text <܃ܟܝܵܢܵܐ ܗ̄ܘ̣ ܕܝܼܠܲܢ ܕܪܟܸܒ ܪܘܼܚܵܐ ܘܦܓܸܕ ܠܐܐܲܪ>
    text <ܘܙܝܲܚܘ ܛܲܥܢܘܼܗܝ ܡܠܝܼ̈ܠܹܐ ܘܚܲܪ̈ܫܹܐ ܡܛܠ ܟܣܝܵܐ܁>
    text <܃ܗܘܝ̤ܘ ܕܕܪܲܫ ܐܘܼܪܚܵܐ ܚܲܕܬܵܐ ܒܐܲܐܪ ܪܲܓܼܝܵܐ>
    text <ܘܐܵܝܥܝ ܓܼܦܹ̈ܐ ܕܦܪܘܿܚܘܼܬܼܵܐ ܕܠܵܐ ܒܲܟܼܝܢܹܗ܁>
    text <܃ܗܘܝ̤ܘ ܕܦܬܲܚ ܬܪ̈ܥܲܝ ܪܵܘܡܵܐ ܩܕܼܵܡ ܐܪ̈ܥܢܹܐ>
    text <ܘܥܲܠ ܕܢܟܗܢ ܒܩܕܘܿܫ ܩܘܼܕ̈ܫܐ ܚܠܵܦ ܚܲܝܲܝ̈ܗܘܿܢ܁>
    text <܃ܠܵܐ ܗ̄ܘ̣ܵܐ ܒܛܲܟܼܣ̇ܐ ܢܡܘܣܝܵܐ ܥܲܠ ܕܲܢܟܗܸܢ>
    text <ܐܠܐ ܒܕܡܵܐ ܕܕܝܵܬܸܩܹܐ ܚܲܕܬܵܐ ܕܝܼܠܹܗ܁>
    text <܃ܠܵܘ ܕܢܫܡܸܫ ܒܐܲܪ̈ܥܵܢܝܵܬܼܵܐ ܡܛܝܗܝ ܐܲܝܟ ܟܘܡܪܹ̈ܐ>
    text <ܠܫܡܝܵܐ ܥܲܠ ܕܲܢܚܣܹܐ ܟܠ ܒܕܸܒܚܵܐ ܕܢܲܦܫܹܗ܁>
    text <܃ܚܕܵܐ ܡܥܠܬܐ ܥܲܠ ܘܐܢܩܒܲܠ ܒܩܕܘܿܫ ܩܘܼܕ̈ܫܹܐ>
    text <ܘܠܵܐ ܬܘܼܒܼ ܦܣܸܩ ܙܲܒܼܢܵܐ ܠܡܲܚܬܹܗ ܘܪܲܒܘܼܬ ܕܲܪܓܹܗ܁>
    text <܃ܥܠ̣ ܘܐܬܚܘܼܝ ܩܕܵܡ ܚ̇ܙܐ ܟܠ ܕܲܚܙܹܐ ܗ̄ܘ̣ܵܐ ܠܹܗ>
    text <ܘܝܗ̣ܒ ܠܹܗ ܕܪܲܓܼܵܐ ܘܣܵܡ ܠܹܗ ܬܵܓܼܵܐ ܕܫܸܡ ܐܝܼܬܘܼܬܼܵܐ܁>
    text <܃ܩܲܪܒܹܗ ܒܚܲܝܵܠܐ ܕܪܸܡܙܵܐ ܟܲܣܝܵܐ ܠܕܪܓܼܵܐ ܕܲܠܥܸܠ>
    text <ܠܗ̇ܝ ܪܲܒܘܼܬܵܐ ܕܠܵܐ ܡܸܬܦܚܡܵܐ ܥܲܡ ܕܥܒܼܝܼ̈ܕܹܐܘ>
    text <܃ܫܥܒܸܕ ܠܹܗ ܟܠ ܘܐܡܸܠܸܟ ܥܠ ܟܠ ܒܚܹܝܠ ܢܵܣܘܿܒܹܗ>
    text <ܘܩܒܸܠ ܕܢܕܘܢ ܠܪ̈ܘܚܵܢܹܝܵܐ ܘܦܓܼܪ̈ܢܝܹܐ܁>
    text <܃ܒܕܝܼܢܹܗ ܒܚ̇ܪ ܠܦܪܘܿܫܘܼܬܼܵܐ ܕܡܲܠܝܼܠܘܬܐ>
    text <܃ܘܡܲܚܬܐ ܒܥ̇ܕܐ ܘܡ̈ܠܐ ܘܪܡܙܠ ܕܥܝ̈ܢܐ>
    text <܃ܒܝܲܕ ܓܠܝܘܼܬܼܵܐ ܕܦܓܼܪܹܗ ܚܵܙܹܝܬ ܒܙܘ̈ܥܐ ܟܣܝ̈ܐ>
    text <ܠܗ̇ܝ ܟܣܝܘܼܬܼܵܐ ܕܡܣܝܵܐ ܡ̣ܢܟܠ ܘܓܼܠܐ ܠܗ̇ ܟܠ܁>
    text <܃ܒܹܗ ܡܸܬܒܩܝܼܢ ܒܪ̈ܓܼܫܹܐ ܕܲܠܒܲܪ ܐܲܝܟ ܕܒܓܠܝܐ>
    text <ܘܒܪܥܝܢܵܐ ܒܚܹܝܠ ܐܝܼܬܼܘܼܬܼܵܐ ܕܟܣܝܐ ܒܓܘܗ܁>
    text <܃ܒܢܝܪܐ ܕܚܘܼܒܹܗ ܟܕܝܼܢܝܼܢ ܐ̄ܟܚܕ ܥܝܼܪܹ̈ܐ ܘܐ̄ܢ̈ܫܐ>
    text <܃ܘܲܡܙܲܚܝܢ ܠܹܗ ܐܲܝܟ ܕܠܨܠܡܵܐ ܕܡܲܠܟܵܐ ܟܲܣܝܵܐ>
    text <܃ܒܦܓܼܪܹܗ ܚܵܙܹܝܢ ܦܓܼܪ̈ܢܝܐ ܠܗܕܡܲܝ̈ܗܘܿܢ>
    text <ܘܪ̈ܘܚܢܝܹܐ ܒܙܘܲܥܝ̈ ܠܲܩܢܘܿܡܲܝ̈ܗܘܿܢ܁>
    text <܃ܬܢܝܿܢ ܫܘܼܒܼܚܵܐ ܒܩܠܵܐ ܕܪ̈ܓܫܹܐ ܪܘܼܚܵܢܵܐܝܼܬ>
    text <ܘܡܩܕܫܝܼܢ ܠܹܗ ܒܗܲܢܝܼܐܘܼܬܵܐ ܕܪ̈ܥܝܢܲܝܗܘܿܢ܁>
    text <܃ܣܓܼܕܝܢ ܟܠܫܵܥ ܒܗܝܟܠ ܦܲܓܼܪܹܗ ܠܗܘܿ ܕܟܼܣܹܐ ܒܹܗ>
    text <ܘܡܩܪܒܝܼܢ ܠܹܗ ܕܒܼܚܹ̈ܐ ܟܣܝ̈ܐ ܕܪ̈ܥܝܢܲܝܗܘܿܢ܁>
    text <܃ܒܲܠܡܐܝܢ ܦܓܼܪܗ ܢܚܝܼܢ ܙܘ̈ܥܐ ܕܚܘܼܫܵܒܲܝ̈ܗܘܿܢ>
    text <ܡܵܐ ܕܡܸܫܬܲܚܩܝܼܢ ܒܒܥܬ ܟܣܝܵܐ ܕܠܵܐ ܡܬܕܪܟܵܐ܁>
    text <܃ܡܸܛܠܗܵܕܹܐ ܓܼܒܝܗܝ ܡ̣ܢ ܟܠܐ ܡܬܩܢ ܟܠܐ>
    text <ܕܢܡܠܐ ܒܗ̇ ܒܓܼܠܝܘܼܬܼ ܦܓܼܪܗ ܣܘܢܩ̇ܢ ܟܠܐ܁>
    text <܃ܣܢܝܼܩ ܗ̄ܘ̣ܵܐ ܥܒܼܝܼܕܵܐ ܕܬܒܼܥܹܐ ܟܠܫܵܥ ܡܕܡ ܕܟܼܣܹܐ>
    text <ܘܢܐܠܲܦ ܚܲܝܠܵܐ ܕܲܣܬܝܼܪ̈ܬܵܐ ܘܒܘܼܕܵܩܲܝ̈ܗܘܿܢ܁>
    text <܃ܘܕܠܵܐ ܡܨܝܐ ܕܟܝܢ ܟܣܝܐ ܢܐܬܐ ܠܓܠܝܐ>
    text <ܬܚܡ ܐܢܘܿܢ ܠܫܘܼܐܵܠܲܝܗ̈ܘܿܢ ܒܨܠܡܵܐ ܓܼܠܝܵܐ܁>
    text <܃ܪܗܛܝܼܢ ܟܠܫܵܥ ܒܐܸܣܛܵܕܝܘܿܢ ܕܫܸܡ ܐܝܼܬܘܼܬܼܵܐ>
    text <ܘܡܵܐ ܕܐܬܡܛܝܼܘ ܠܬܪܲܥ ܦܓܼܪܹܗ ܫܩܲܠܘ ܙܵܟܼܘܼܬܼܵܐ܁>
    text <܃ܗܘ̤ ܝ̇ܗܒܠܗ̇ ܠܐܲܬܼܠܹܝܛܘܼܬܼܵܐ ܕܪܸܥܝܢܲܝܗܘܿܢ>
    text <ܟܠܝܼܠܵܐ ܕܡܵܘܸܫܛ ܟܣܝܐ ܒܐܝܼܕܹܗ ܚܠܵܦ ܥܲܡܠܲܝ̈ܗܘܿܢ܁>
    text <܃ܒܐܝܕܵܐ ܕܦܓܼܪܹܗ ܝ̇ܗܒ ܐܲܕܼܪܵܐ ܡܵܪܹܐ ܟܪܡܵܐ>
    text <ܠܦܥ̈ܠܹܐ ܕܲܠܐܝܼܘ ܡܸܛܠ ܣܲܒܼܪܵܐ ܕܚܲܝܹ̈ܐ ܚܲܕܬܹ̈ܐ܁>
    text <ܘܒܹܗ ܡܬܦܢ̈ܝܢ ܟܲܪܪܹ̈ܐ ܕܪܘܼܚܵܐ ܠܥܒܕܹ̈ܐ ܛܵܒܹ̈ܐ܃>
  block
    text <ܕܢܣܲܒܼܘ ܟܸܣܦܵܐ ܘܦܲܪܢܸܣܘ ܫܲܦܝܼܪ ܘܫܬܲܪܘ ܘܐܲܥܬܲܪܘ܁>
    text <܃ܡܢܹܗ ܫܡ̇ܥ ܥܒܼܕܵܐ ܒܝܼܫܵܐ ܠܗܝ̇ ܒܲܪܬܵ ܩܵܠܵܐ>
    text <ܕܡܛܠ ܡܵܢܵܐ ܛܫܝܼܬ ܟܟܪܐ ܕܝܸܗܒܿܬܼ ܒܐܝܼܕܲܝ̈ܟ܁>
    text <܃ܥܡܹܗ ܥܐ̈ܠܢ ܚܟܝ̈ܡܬܼܵܐ ܠܓܼܢܘܿܢ ܚܲܬܼܢܵܐ>
    text <ܟܲܕ ܡܬܓܲܐ̈ܝܵܢ ܒܠܒܘܿܫ ܫܘܼܒܚܵܐ ܕܠܵܐ ܡܬܚܼܒܹܠ܁>
    text <܃ܗܘ̤ܝܘ ܡܦܢܹܐ ܠܘܵܬ ܣܟ̈ܠܬܐ ܕܠܵܐ ܩܢܝ̈ ܡܸܫܚܵܐ>
    text <ܕܙ̈ܠ ܐܬܒܣ̈ܡ ܡ̣ܢ ܥܡܠܝܟܝܢ ܐܲܝܟ ܕܲܕܚܸܡܬܹ̇ܝܢ܁>
    text <܃ܒܩܵܠ ܦܬܓܡܵܘ̈ܗܝ ܩܵܢܹܝܢ ܣܲܒܼܪܵܐ ܢܛܪ̈ܝ ܚܘܼܒܹܗ>
    text <ܘܢܦܩ̈ܢ ܠܐܘܪܥܹܗ ܠܡܸܣܒ ܐܲܓܼܪܵܐ ܚܠܦ ܥܡܠܲܝ̈ܗܘܿܢ܁>
    text <܃ܥܡܹܗ ܦܪܚܝܼܢ ܠܐܦܲܝ̈ ܪܵܘܡܵܐ ܒܓܸܦܹ̈ܐ ܕܪܘܼܚܵܐ>
    text <ܟܕ ܡܸܙܕܲܝܚܝܼܢ ܥܲܠ ܡܲܪܟܲܒܼܬܼܵܐ ܕܚܨܗ ܕܐܵܐܲܪ܁>
    text <܃ܒܐܬܸܐ ܓܠܝܼܵܬܐ ܕܐܣܬܠܲܩ ܒܗ̇ ܦܲܓܼܪܗ ܕܝܼܠܹܗ>
    text <ܒܵܗ̇ ܡܬܥܠܝܼܢ ܦܓܼܪ̈ܐ ܕܲܗܘ̤ܵܘ ܥܘܼܡܪܵܐ ܠܚܘܼܒܹܗ܁>
    text <܃ܥܢܢܵܐ ܛܥܢܬܹܗ ܐܲܝܟ ܡܪܟܒܬܼܵܐ ܟܕ ܣܵܠܸܩ ܗ̄ܘ̣ܵܐ>
    text <ܘܪܡܙܵܐ ܟܣܝܐ ܡܕܒܲܪ ܗܘ̣ܵܐ ܠܗ̇ ܐܝܟ ܗܢܝܟܐ܁>
    text <܃ܒܗ̇ ܒܕܡܘܬܵܐ ܥܢܢܹ̈ܐ ܕܢܘܼܗܪܵܐ ܛܥܢ̈ܐ ܦܓܪܹ̈ܐ>
    text <ܒܗ̇ܘ ܦܘܩܕܢܵܐ ܕܦܓܼܕ ܠܐܐܲܪ ܘܙܲ[܁܁܁]ܝ ܦܲܓܼܪܹܗ܁>
    text <܃ܒܗ ܨܵܪܐܢܝܢ ܠܡܚ̈ܠܬܢ ܘܠܫܒܝܼܚܵܝ̈ܬܼܵܢ>
    text <ܘܪܫܡ ܐܢܝܢ ܠܟܬܝܒ̈ܬܐ ܒܕܦܐ ܕܦܓܼܪܹܗ܁>
    text <܃ܒܹܗ ܚܵܘܝܼ ܠܲܢ ܥܲܠ ܡܦܘܼܠܬܲܢ ܕܟܼܡܵܐ ܥܫܢܲܬ̤>
    text <ܘܒܹܗ ܒܕܸܩ ܠܲܢ ܥܲܠ ܦܘܪܩܢܲܢ ܕܟܼܡܵܐ ܡܥܠܲܝ܁>
    text <܃ܒܒܲܛܢܗ ܨܪܗ̇ ܠܓܼܒܝܼܠܘܼܬܲܢ ܡ̣ܢ ܕܲܝܚܝܼܝܵܐ>
    text <ܘܒܡܘ ܠܕܹܗ ܕܕܠܵܐ ܢܸܩܦܵܐ ܝܠܕܬܢ ܐܲܪܥܵܐ܆>
    text <܃ܒܝܲܕ ܬܪܒܝܼܬܹܗ ܕܒܐܪ̈ܥܢܝܵܬܐ ܓ̣ܠܐ ܕܡܢܲܢ ܗ̄ܘ̣>
    text <ܘܕܣܒܼܠ ܚܫ̈ܐ ܚܘܝܼ ܟܝܢܹܗ ܕܡ̣ܢ ܡܵܝܘ̈ܬܐ ܗ̄ܘ̣܁>
    text <܃ܒܡܵܘܹܗ ܐܟܪܸܙ ܥܲܠ ܬܲܪܥܘܼܬܼܵܐ ܕܗܘ̤ܝܬ ܒܐܝܼܕܹܗ>
    text <ܘܒܢܘܚܡܹܗ ܫܪ̣ܐ ܠܲܚܛܝܼܬܵܐ ܘܒܲܛܸܠ ܡܵܘܬܵܐ܁>
    text <܃ܒܝܲܕ ܣܦܩܬܹܗ ܕܪܲܫ ܠܲܢ ܐܘܼܪܚܵܐ ܕܢܸܣܲܩ ܠܪܘܡܵܐ>
    text <ܘܲܒܼܙܘܼܚܵܝܹܗ ܪܲܡܪܵܡ ܦܓܼܪܢ ܡ̣ܢ ܕܲܚܝܼܚܵܐ܁>
    text <܃ܒܕܘܟܲܬ ܨܦܪܐ ܗܘ̤ܵܐ ܠܲܢ ܕܢܚܹܗ ܐܲܪܥܢܝܵܐ>
    text <ܘܫܘܼܠܡ ܝܘܡܵܐ ܪܗܛܵܐ ܕܐܘܪܚܹܗ ܕܠܐܦܝ̈ ܪܵܘܡܵܐ܁>
    text <܃ܢܦ̣ܩ ܡ̣ܢ ܨܦܪܐ ܘܠܚܗ̇ ܒܚ̈ܫܐ ܠܐܸܫܘܵܪ ܦܓܼܪܢ>
    text <ܘܢܚ ܒܠܡܹܐܢܵܐ ܕܪܘܡܵܐ ܕܠܥܸܠ ܐܝܟ ܕܒܪܡܵܫܐ܁>
    text <܃ܒܝܲܕ ܡܲܣܩܬܹܗ ܦܬܚܢܲܢ ܬܲܪ̈ܥܹܐ ܕܐܚܝܼܕܝܼܢ ܗ̄ܘ̣ܵܘ>
    text <ܘܐܥܠܲܢ ܥܡܗ ܠܩܕܘܿܫ ܩܘܿܕ̈ܫܐ ܕܠܐ ܡܲܦܣ ܗ̄ܘ̣ܵܐ܁>
    text <܃ܣܠܸܩ ܕܚܝܼܢܲܢ ܥܲܡ ܪܘܡܪܡܹܗ ܠܘܵܬ ܐܝܼܬܘܼܬܼܵܐ>
    text <ܘܝܼܬܼܒܼ ܥܲܦܪܲܢ ܒܛܲܟܸܣܵܐ ܕܡܲܠܟܵܐ ܩܢܹܐ ܫܘܼܠܛܢܵܐ܁>
    text <܃ܐܚܲܕ ܫܲܒܛܵܐ ܕܪܫܢܘܼܬܼܵܐ ܘܐܡܠܸܟ ܥܲܠ ܟܠ>
    text <ܘܫܪܝܼ ܦܩܕ ܒܕܠܐ ܕܝܼܠܹܗ ܐܲܝܟ ܥܒܼܘܿܕܵܐ܁>
    text <܃ܐܹܝܘ ܕܚܝܼܚܵܐ ܕܟܼܡܵܐ ܝܼܪܸܒܼ ܒܲܕܠܵܐ ܕܝܼܠܹܗ>
    text <ܐܝܘ ܡܝܘܬܵܐ ܕܦܠܓܼ ܚܲܝܹ̈ܐ ܡ̣ܢ ܕܐ̄ܚܪ̈ܢܹܐ܁>
    text <܃ܐܝܘ ܐܪܥܢܵܐ ܕܫܒܲܩ ܐܪܥܵܐ ܐܸܡܵܐ ܕܦܓܼܪܹܗ>
    text <ܘܥ݂ܲܠ ܕܢܕܝܲܪ ܒܥܘܼܒܵܐ ܕܐܸܡܵܐ ܕܠܵܐ ܒܲܟܼܝܵܢܹܗ܁>
    text <܃ܐܝܘ ܥܦܪܢܵܐ ܕܐܪܦܝܼ ܐܬܼܪܹܗ ܥܘܼܡܪܵܐ ܕܙܒܼܢܵܐ>
    text <ܘܲܣܠܸܩ ܠܐܲܬܪܵܐ ܕܠܲܝܢ ܫܘܼܠܡܵܐ ܠܐܡܝܢܘܼܬܼ>
    text <܃ܐܹܝܘ ܒܲܪ ܛܘܗܡܵܐ ܐܕܡܝܵܐ ܓܒܝܼܠ ܡ̣ܢ ܐܲܪܥܵܐ>
    text <ܕܩܢܵܐ ܕܪܓܼܐ ܘܫܸܡ ܫܘܼܠܛܢܵܐ ܕܐܠܗܘܼܬܵܐ܁>
    text <܃ܪܟܒܼ ܝܩܝܼܪܵܐ ܓܸܦܹ̈ܐ ܕܪܘܼܚܵܠ ܘܦܪܚ ܒܐܐܪ>
    text <ܘܐܬܗܲܪ ܐܢܘܿܢ ܠܟܢܫܲܝ̈ ܪܵܘܡܵܐ ܒܩܲܠܝܼܠܘܼܬܹܗ܁>
    text <܃ܒܬܗܪܐ ܪܲܒܵܐ ܩܡ̣ܘ ܟܢܫܝ̈ܗܘܢ ܕܫܡܝ̈ܢܐ>
    text <ܟܲܕ ܚܙܝܢ ܗ̄ܘ̣ܵܘ ܦܓܼܪܵܐ ܕܦ̇ܪܚ ܕܠܵܐ ܒܲܥܝܕܵܐ܁>
    text <܃ܟܠܝܼܠܵܐ ܕܫܘܼܒܼܚܵܐ ܓܕܲܠܘ ܠܹܗ ܥܝܼܪܹ̈ܐ ܟܲܕ ܣ̇ܠܸܩ ܗ̄ܘ̣ܵܐ>
    text <ܕܚܙ̣ܘ ܕܲܕܲܪܲܫ ܐܘܼܪܚܵܐ ܠܐ̄ܢ̈ܫܐ ܠܘܵܬܼ ܟܸܢܫܲܝ̈ܗܘܿܢ܁>
    text <܃ܗܘ̤ܘ ܐܝܙܓܲܕܹ̈ܐ ܠܘܵܬ ܬܠܡܝܼ̈ܕܹܐ ܕܟܼܡܝܼܪܝܼܢ ܗ̄ܘ̣ܵܘ>
    text <ܘܐܦܨܚ ܐܸܢܘܿܢ ܒܝܲܕ ܚܸܘܪܹ̈ܐ ܕܠܒܼܝܼܫܝܼܢ ܗ̄ܘ̣ܵܘ܁>
    text <ܚܘܼܒܵܐ ܘܪ̈ܚܡܹܐ ܩܢܵܘ ܨܝܕ ܓܸܢܣܲܢ ܒܝܲܕ ܡܲܣܲܩܬܹܗ܃>
  block
    text <ܘܫܪܝܼܘ ܪܕܝܢ ܒܐܘܼܪܚܵܐ ܕܫܝܢܵܐ ܠܘܵܬ ܐ̄ܢܫܘܬܢ܁>
    text <܃ܟܡܝܼܪܝܼܢ ܗ̄ܘ̣ܵܘ ܛܵܒܼ ܥܲܠ ܡܦܘܠܬܲܢ ܡ̣ܢ ܫܘܼܒܵܝܵܐ>
    text <ܘܕܚܙ̣ܘ ܩܘܡܲܢ ܒܝܲܓ ܒܲܪ ܓܢܣܢ ܚܕܝܘ ܐ̄ܬ̄ܒ ܘܐܬܒܝܲܐܘ܁>
    text <܃ܒܥܪ ܦܘܩܕܢܵܐ ܣܓܼܗ̇ ܠܐܘܼܪܚܵܐ ܒܝܢܲܢ ܘܲܠܗܘܿܢ>
    text <ܘܲܫܪܝܗܝ ܒܕܡܹܗ ܠܓܼܙܪ ܕܝܼܢܵܐ ܕܣܓܼ ܚܘ̈ܒܬܲܢ܁>
    text <܃ܒܡܨܥܝܘܼܬܹܗ ܫܝܢ ܟܠܐ ܒܝܲܕ ܡܪܟܠ>
    text <ܘܫܪܪܗ ܠܫܝܢܵܐ ܕܚܘܕܬ ܟܠܐ ܒܝܲܕ ܡܣܲܩܬܹܗ܁>
    text <܃ܫܪ̣̰ܐ ܠܐܣܝܼܪܹ̈ܐ ܕܚܒܝܼܫܝܼܢ ܗ̄ܘ̣ܵܘ ܒܚܸܣܢܹ̈ܐ ܕܥܵܡ̣ܐ>
    text <ܘܒܲܝܐ ܐܢܘܿܢ ܒܲܫܒܼܚ̈ܝܵܬܵܐ ܕܩܲܒܸܿܠ ܘܝܼܪܬ܁>
    text <܃ܗܘ̤ ܒܲܩܢܘܿܡܹܗ ܗܘ̤ܐ ܡܲܚܙܝܼ̈ܬܐ ܕܫܦܝܼܪ̈ܵܬܵܐ>
    text <ܘܓܕܠ ܐܝܢܝܢ ܟܠܝܼ̈ܠܹܐ ܦܐܝܐ ܠܪܸܫ ܙܵܟܘܼܬܹܗ܁>
    text <܃ܒܒܛܢܗ ܫܘܼܒܼܚܵܐ ܠܐܠܗ ܟܠܐ ܡ̣ܢ ܬܘܼܩܵܢܵܘ̈ܗܝ>
    text <ܘܫܝܢܵܐ ܒܐܪܥܵܐ ܘܣܲܒܼܪܵܐ ܛܵܒܼܵܐ ܠܲܕܠܵܐ ܣܲܒܼܪܵܐ>
    text <܃ܒܩܘܼܪܵܒܼ ܕܒܼܚܹ̈ܐ ܩܵܠ ܒܘܼܕܩܵܐ ܕܬܒܝܼܘܼܬܼܵܐ>
    text <ܕܗܵܐ ܣܝܼܡ ܠܓܙܪ ܕܝܼܢܵܐ ܘܠܐܬ̤ܐ ܕܫܲܝܢܵܐ܁>
    text <܃ܥܡܲܕܹܗ ܩܪܐ ܐܲܝܟ ܫܝܼܦܘܿܪܵܐ ܥܲܠ ܪܲܒܘܼܬܹܗ>
    text <ܘܩܵܠܹܗ ܕܐܒܼܐ ܡܲܟܼܪܸܙ ܚܘܼܒܹܗ ܘܪܒܘܼܬ ܕܲܪܓܹܗ܁>
    text <܃ܨܘܡܹܗ ܡܲܟܼܪܸܙ ܥܲܠ ܙܵܟܘܼܬܹܗ ܕܒܓܼܘ ܚܘܼܪܒܵܐ>
    text <ܕܚܣܢܹܗ ܒܪܸ̈ܓܼܫܹܐ ܦܓܼܪ̈ܢܹܝܐ ܠܚ̇ܣܸܢ ܟܠܵܐ܁>
    text <܃ܒܥܕܵܢ ܡܵܘܬܹܗ ܐܵܦ ܫܬܼܝܩܹ̈ܐ ܗܘ̤ܵܘ ܡܠܠܹ̈ܐ>
    text <ܕܥ̣ܨܐ ܐܢܘܿܢ ܪܸܡܙܵܐ ܟܲܣܝܵܐ ܘܲܩܢ̣ܵܘ ܚܲܝܠܵܐ܁>
    text <܃ܩܵܠ ܢܡܝܡܹܗ ܩܛܠܹܗ ܠܡܵܘܬܵܐ ܘܕܵܫ ܠܚܛܝܼܬܵܐ>
    text <ܘܩܥ̣ܘ ܡܝ̈ܬܐ ܒܐܕܢܲܝ̈ ܡܵܘܬܼܵܐ ܕܐܲܝܟܿܘܿ ܥܘܼܩܣܵܟ܁>
    text <܃ܒܝܘܿܡ ܡܲܣܩܬܹܗ ܩܪ̣ܵܐ ܠܐܪ̈ܥܢܹܐ ܘܲܠܫܡܝܼܢܹ̈ܐ>
    text <ܘܚܘܝܼ ܐܢܘܿܢ ܐܘܪܚܵܐ ܚܲܕܬܵܐ ܠܡܪܕܐ ܠܪܘܡܵܐ܁>
    text <܃ܢܦ̣ܩܘ ܒܲܠܘܼܝܬܹܗ ܪ̈ܘܼܚܢܝܹܐ ܘܦܓܼܪ̈ܢܝܹܐ>
    text <ܕܢܸܚܙܘܿܢ ܦܓܼܪܗ ܐܲܝܟ ܦܪܚ ܪܘܼܚܵܢܵܐܝܼܬܼ܁>
    text <܃ܗܲܢܝܼܵܐ [ܗ̄ܘ̣ܵܬ] ܚܙܵܬܵܐ ܕܦܲܓܼܪܹܗ ܠܐܪ̈ܥܢܝܹܐ>
    text <ܘܪܚܝܼܡ ܗ̄ܘ̣ܵܐ ܛܵܒܼ ܥܸܢܝܵܢ ܢܦܫܹܗ ܠܲܡܫܲܝ̈ܢܹܐ܁>
    text <܃ܠܵܐ ܣܒܼܥܐ ܗ̄ܘ̣ܵܬ ܥܲܝܢܵܐ ܕܒܸܣܪܵܐ ܠܡܸܬܒܲܩܵܝܘܼ>
    text <ܒܪ̈ܓܼܫܝ ܦܓܼܪܗ ܟܲܕ ܡܙܕܝܲܚ ܥܲܠ ܡܲܪܟܲܫܵܬܐ܁>
    text <܃ܠܐ ܡܢܚܝܢ ܗ̄ܘ̣ܵܘ ܪ̈ܘܚܢܝܹܐ ܢܦܘܫܘܢ ܡܸܢܹܗ>
    text <ܘܡܬ ܚܦܛܝܼܢ ܗ̄ܘ̣ܵܘ ܕܐܲܝܟܵܐ ܢܸܥܸܠܘܿܒܼ ܒܚܘܼܒܵܐ ܨܐܹܕܵܘܗܝ܁>
    text <܃ܦܐܹܐ ܗ̄ܘ̣ܵܐ ܘܪܓܝܼܓ ܐܦܗܘ̤ ܙܲܒܼܢܵܐ ܕܐܣܬܠܲܩ ܒܹܗ>
    text <ܘܥܸܠܒ ܗ̄ܘ̣ܵܐ ܠܹܗ ܠܐܣܦܹܝܪ ܫܡܫܵܐ ܪܲܗܛܵܐ ܕܐܘܼܪܚܹܗ܁>
    text <܃ܥܲܡ ܙܵܟܘܬܵܐ ܕܫܡܫܵܐ ܪܲܒܵܐ ܥܒܲܕ ܙܟܘܬܹܗ>
    text <ܘܦܪܣ ܢܘܼܗܪܵܐ ܕܟܼܵܪܘܿܙܘܼܬܹܗ ܠܐܲܪܘܥ ܦܸܢ̈ܝܵܢ܁>
    text <܃ܒܝܲܪܚܵܐ ܕܙܟܼܐ ܢܘܼܗܪܵܐ ܠܚܫܟܵܐ ܕܟ̣ܵܗ̇ ܠܲܚܛܝܼܬܵܐ>
    text <ܘܪܕܦܗ̇ ܠܛܘܥܝܲܝ ܢܚܬܐ ܣܢܝܵܐ ܕܙܩܪ ܒܝܼܫܵܐ܁>
    text <܃ܙܟܼܐ ܒܚܙܝܼܪܢ ܢܘܼܗܪܵܐ ܘܢܘܼܗܪܵܐ ܥܒܕܐ ܘܡܵܪܵܐ>
    text <ܘܚܒܼ ܚܫܘܟܼܵܐ ܥܲܡ ܚܸܫܘܿܟܼܵܐ ܠܸܠܚܐ ܕܛܘܼܥܝܲܝ܁>
    text <܃ܩܡ ܢܗܝܼܪܵܐ ܒܪܗܛܵܐ ܕܐܘܼܪܚܹܗ ܒܕܲܪܓܼܵܐ ܕܲܠܥܸܠ>
    text <ܘܣܡܹܗ ܠܚܸܫܟܵܐ ܒܕܪܓܼܵܐ ܕܲܠܬܲܚܬ ܐܲܝܟ ܕܲܒܼܩܲܒܼܪܵܐ܁>
    text <܃ܣܠܸܩ ܐܵܦ ܫܸܡܫܵܐ ܕܙܲܕܝܼܩܘܼܬܵܐ ܠܪܘܡܵܐ ܕܲܠܥܸܠ>
    text <܃ܘܣܲܚܦܵܗ̇ ܠܛܘܥܝܲܝ ܘܠܕܵܪ̈ܵܘܙܝܗ̇ ܠܥܘܼܡܩܵܐ ܕܲܠܬܚܬ>
    text <܃ܒܬܠܬ ܫܥܝܼ̈ܬ ܕܫܩܠ ܢܘܼܗܪܵܐ ܡ̣ܢ ܚܸܫܘܿܟܼܵܐ>
    text <ܘܦܣܩܗ ܠܪܗܛܗ ܘܬܚܡ ܡܠܝܗܝ ܒܕܪܓܼܐ ܕܲܠܬܲܚܬ܁>
    text <܃ܫܡܗܹ̈ܐ ܬܠܵܬܐ ܝܗ̣ܒ ܐܵܦ ܡܲܠܟܲܢ ܠܲܬܪܹܥܣܲܪܬܹܗ>
    text <ܘܒܼܗܘܢ ܦܣܩܘܼܗ̇ ܠܐܘܼܪܚܵܐ ܕܡܵܘܬܼܵܐ ܕܕܲܪܲܫ ܒܝܼܫܵܐ܁>
    text <܃ܢܚܸܬܘ ܙܠܝܼܩܵܘ̈ܗܝ ܠܐܲܪܥܵܐ ܟܠܵܗ̇ ܒܲܕܡܘ̣ܬ ܡܸܛܪܵܐ>
    text <ܘܪܓܝܼ ܥܘܼܒܵܗ̇ ܡܲܫܸܠܘ ܦܸܐܪܹ̈ܝܗ ܒܚܲܡܝܼܡܘܼܬܹܗ܁>
    text <ܛܲܠܵܐ ܕܪ̈ܲܚܡܹܐ ܪܵܣ ܒܵܪܘܿܝܵܐ ܒܝܲܕ ܪܹܫܝܼܬܲܢ܃>
  block
    text <ܘܲܫܘܿܚܘ ܦܸܐܪܹ̈ܐ ܕܙܲܕܝܼܩܘܼܬܼܵܐ ܒܲܐܪܥܵܐ ܕܲܢܦܫܲܢ܁>
    text <܃ܒܝܲܪܚܵܐ ܕܝܵܒܸܒܼ ܦܸܐܪܹ̈ܐ ܘܙܲܪ̈ܥܹܐ ܠܚܲܝܹ̈ܐ ܕܙܲܒܼܢܵܐ>
    text <ܒܟܪ ܦܸܐܪܹ̈ܐ ܕܡܲܩܢܼܐ ܚܲܝܹ̈ܐ ܕܠܵܐ ܫܘܼܠܵܡܵܐ܁>
    text <܃ܒܛܢܹܗ ܒܢܝܼܵܣܢ ܝܲܪܚܵܐ ܕܐܝܼܬܵܘܗܝ ܒܘܼܟܼܪܵܐ ܕܫܲܢ̄ܬܐ>
    text <ܘܝܲܠܕܹܗ ܒܟܵܢܘ̣ܿܢ ܝܲܪܚܵܐ ܕܒܐܙ ܢܘܼܗܪܵܐ ܠܚܸܫܟܵܐ܁>
    text <܃ܨܵܡ ܘܐܸܬܼܢܲܣܝܼ ܒܝܲܪܚܵܐ ܟܡܝܼܪܵܐ ܓܠܝܼܙ ܡ̣ܢ ܦܸܐܪܹ̈ܐ>
    text <ܘܒܟܪ ܦܸܐܪܹ̈ܐ ܕܚܘܼܡܣܵܢ ܢܲܦܫܹܗ ܡ̣ܢ ܚܘܼܬܚܵܬܹ̈ܐ܁>
    text <܃ܕܒܲܚ ܠܩܲܢܘܿܡܹܗ ܒܙܲܒܼܢܵܐ ܕܚܵܒܼ ܒܹܗ ܐܵܕܼܵܡ ܒܐܘܼܟܼܠܵܐ>
    text <ܘܿܪܥܝܼ ܒܕܒܼܚܹܗ ܠܡܵܪܵܐ ܘܥܲܒܼܕܵܘ̈ܗܝ ܘܐܲܦܨܚ ܐܸܢܘܿܢ܁>
    text <܃ܒܝܲܪܚܵܐ ܕܥܸܫܢܲܬ̤ ܚܲܝܵܒܘܼܬܹܗ ܕܐܵܕܵܡ ܒܲܥܕܢ>
    text <ܒܹܗ ܐܝܬ ܢܲܨܚ ܐܵܕܼܵܡ ܕܲܬܼܪܹܝܢ ܕܲܙܟܼܵܐ ܠܡܵܘܿܬܼܵܐ܁>
    text <܃ܒܙܲܒܼܢܵܐ ܕܲܢܦܲܩ ܝܵܪܬܵܐ ܫܦܐܵܐ ܡ̣ܢ ܝܲܪܬܘܼܬܹܗ>
    text <ܥܲܠ̣ ܟܲܫܝܼܪܵܐ ܠܐ ܬܲܪܐ ܕܚܲܝܹ̈ܐ ܕܠܵܐ ܡܸܬܼܚܲܒܲܠ܁>
    text <܃ܒܝܲܕ ܙܵܟܼܘܬܼܵܐ ܦܪܲܥ ܠܐܸܫܛܵܐ ܕܚܲܝܒܼܘܼܬܲܢ>
    text <ܘܟܲܬܒܢ ܥܲܡܹܗ ܒܫܲܝ̈ܐ ܘܝܵܪ̈ܬܹܐ ܕܥܘܼܬܼܪܵܐ ܕܲܢܣܲܒܼ܁>
    text <܃ܐܲܦܢܝܼ ܫܒܝܬܿܢ ܡ̣ܢ ܚܲܣܝܼܫܵܐ ܕܲܫܒܼܵܐ ܠܓܸܢܣܲܢ>
    text <ܘܐܲܣܩܵܗ̇ ܠܐܬܼܪܵܐ ܕܠܵܐ ܚܵܣܸܢ ܠܗ̇ ܙܲܝܢܵܐ ܕܢܸܟܼܠܹܗ܁>
    text <܃ܣܵܡܹܗ ܠܥܘܼܬܪܲܢ ܪܘܼܚܵܫܵܝܵܐ ܒܪܵܘܡܵܐ ܕܲܠܥܸܠ>
    text <ܕܠܵܐ ܡܸܬܚܲܒܲܠ ܡ̣ܢ ܢܸܟܼܝܵܢܹ̈ܐ ܕܲܪܓܼܝܼܓܼܵܬܐ܁>
    text <܃ܢܓܕ ܪܸܥܝܵܢܵܐ ܠܘܵܬܼ ܣܝܼ̈ܡܵܬܼܵܐ ܕܣܝܼܡܲܬ̣ ܢܲܦܫܲܢ>
    text <ܕܢܸܪܕܹܐ ܒܕܝܼܠܲܢ ܘܠܵܐ ܢܸܬܦܲܫܲܟ ܒܲܕܠܵܐ ܕܝܼܠܲܢ܁>
    text <܃ܚܵܘܹܝܢ ܕܝܼܠܲܢ ܕܢܸܪܚܲܡ ܕܝܠܸܢ ܐܲܝܟ ܦܵܪ̈ܘܿܫܹܐ>
    text <ܘܠܵܐ ܢܸܦܲܟܪ ܒܲܕܠܵܐ ܕܝܠܸ̇ܢ ܐܲܝܟ ܗܕܝܘ̈ܛܹܐ܁>
    text <܃ܚܕܡ ܢܲܦܫܲܢ ܒܝܲܕ ܡܘܼܠܟܵܢܹܐ ܕܲܥܬܼܝܼܕܵܬܵܐ>
    text <ܕܠܵܐ ܢܸܐܣܪܘܼܒܲܢ ܪܸ̈ܓܼܫܲܝ ܦܲܓܼܪܵܐ ܒܲܪܓܲܝܵܬܼܵܐ܁>
    text <܃ܣܵܡ ܠܲܢ ܡܝܼܠܵܐ ܕܫܝܼܢܵܐ ܒܐܘܼܪܚܵܐ ܕܲܪܕܵܐ ܒܵܗ̇ ܗܘ̤>
    text <ܘܐܲܠܦܲܢ ܕܲܕܡܵܐ ܘܐܲܝܟܵܢ ܢܸܪܕܹܐ ܠܘܥܪ̈ܐ ܕܚܲܝܹ̈ܐ܁>
    text <܃ܒܬܲܪܬܹ̇ܝܢ ܐܘܼܕ̈ܚܵܢ ܚܵܘܝܼ ܪܲܗܛܵܐ ܕܲܬܼܪܹܝܢ ܓܲܒ̈ܐ>
    text <ܕܟܼܠܢܵܫ ܢܸܪܕܹܐ ܒܐܲܝܕܵܐ ܕܨܵܒܹܐ ܒܝܲܕ ܚܹܐܕܘܬܹܗ܁>
    text <ܠܐܘܼܪܚܵܐ ܕܚܲܝܹ̈ܐ ܩܪܵܗ̇ ܕܐܲܠܨܵܐ ܡܛܠ ܥܲܡܠܵܗ̇܁>
    text <܃ܘܗ̇ܝ ܕܐܲܒܼܪܵܢܵܐ ܩܪܵܗ̇ ܕܲܪܘܚܵܝܐ ܒܲܪ̈ܓܝܼܓܼܵܬܐ>
    text <܃ܗܘ̤ ܒܲܩܢܘܿܡܹܗ ܓܡܪܹܗ ܠܪܲܗܛܵܐ ܕܐܘܼܪܚܵܐ ܕܚܲܝܹ̈ܐ>
    text <ܕܠܵܐ ܢܬܪܦܹܐ ܐܲܝܢܵܐ ܕܚܵܙܸܩ ܒܵܬܲܪ ܡܸܠܵܘ̈ܗܝ܁>
    text <܃ܗܵܐ ܚܙܲܩ ܡܲܠܟܵܐ ܒܐܘܼܪܚܵܐ ܚܲܕܬܐ ܕܡܲܠܟܵܐ ܕܪܵܘܡܵܐ>
    text <ܢܸܪܕܹܐ ܥܲܡܹܗ ܕܠܵܐ ܢܸܬܬܲܫܠܲܚ̇ ܡ̣ܢ ܓܲܝܵܣܹ̈ܐ܁>
    text <܃ܗܵܐ ܩܒܲܠ ܢܝܼܫܵܐ ܠܚܲܝܠܘܵܬܹܗ ܒܲܬܕܥ ܪܵܘܡܵܐ>
    text <ܢܸܚܢܹܐ ܠܩܘܼܒܼܠܹܗ ܒܙܲܘܥܲܝ̈ ܢܲܦܫܵܐ ܚܠܵܦ ܗܲܕܵܡܹ̈ܐ܁>
    text <܃ܗܵܐ ܦܬܲܚ ܬܲܪܥܵܐ ܕܐܸܣܛܵܕܝܼܘܿܢ ܠܒܹܝܬܼ ܡܲܠܟܘܼܬܼܵܐ>
    text <ܢܹܐܚܘܿܕ ܕܲܪܵܐ ܥܲܡ ܚܘܼܬܚܵܬܹܐ ܒܗܵܘܢܵܐ ܟܲܣܝܵܐ܁>
    text <܃ܗܵܐ ܚܫܲܠ ܙܲܝܢܵܐ ܪܘܼܚܵܢܵܝܵܐ ܠܢܲܦܫܵܐ ܘܦܲܓܼܪܵܐ>
    text <ܢܹܐܚܘܿܕ ܣܲܝܦܵܐ ܕܡܸܠܲܬܼ ܪܵܘܼܚܵܐ ܒܪܸܫ ܠܸܫܵܢܲܢ܁>
    text <܃ܒܚܲܫܵܘ̈ܗܝ ܦܲܠܚܵܗ̇ ܠܐܲܪܥܵܐ ܕܦܲܓܲܪܢ ܡܲܠܝܲܬ̤ ܝܲܥܪܵܐ>
    text <ܬܵܘ ܢܲܪܡܹܐ ܒܵܗ̇ ܙܲܪܥܵܐ ܛܵܒܼܵܐ ܘܢܘܥܐ ܚܲܝܹ̈ܐ܁>
    text <܃ܒܲܕܡܹܗ ܕܟܼܝܼ ܡܘܼܡܹ̈ܐ ܕܢܲܦܫܲܢ ܘܕܲܗܲܕܵܡܲܝ̈ܢ>
    text <ܕܠܵܐ ܢܸܬܟܲܬ̣ܿܡ ܒܲܪ̈ܓܼܝܼܓܼܵܬܐ ܕܝܲܨܪ̈ܢ ܒܝܼܫܵܐ܁>
    text <܃ܒܕܒܼܚܹܗ ܫܲܝܸܢ ܪܵܘܡܵܐ ܘܥܘܼܡܩܵܐ ܥܲܡ ܫܵܠܘܿܚܹܗ>
    text <ܠܵܐ ܢܸܬܼܦܲܟܲܗ ܫܲܝܢܵܐ ܕܟܼܠܵܐ ܒܝܲܕ ܪܲܦܝܘܲܬܢ܁>
    text <܃ܒܝܲܕ ܡܲܣܲܩܬܹܗ ܐܲܣܸܩ ܦܲܕܼܪܲܢ ܝܲܩܝܼܪ ܪܸ̈ܓܼܫܹܐ>
    text <ܢܸܩܢܹܐ ܓܸܦܹ̈ܐ ܒܙܵܘܥ[܁܁܁]ܘܦܫܵܐ ܠܐܲܝܟܵܐ ܕܐܝܼܬܼܵܘܗܝ܁>
    text <܃ܦܵܘܠܘܿܣ ܩܵܥܹܐ ܒܲܘܼܬܼܝ̈ܩܵܬܹܗ ܐܲܝܟ ܫܝܼܦܘܿܪܵܐ>
    text <ܕܐܲܣܩܲܢ ܥܲܡܹܗ ܒܕ[܁܁܁] ܕܲܡܛܵܝܗܝ ܡ̣ܢ ܝܲܡܝܼܢܵܐ܁>
    text <ܡܝܼܬܢܲܢ ܥܲܡܹܗ ܘܐܲܚܝܢ ܥܲܡܹܗ ܕܡܸܬܲܢ ܐܝܼܬܼܵܘܗܝ܁>
    text <ܘܐܲܣܩܲܢ ܥܲܡܹܗ ܐܲܝܟ ܗܲܕܵܡܹ̈ܐ ܡ̣ܢ ܪܸܫ ܓܘܼܫܡܵܐ܁>
    text <܃ܕܩܵܡ ܘܐܸܬܼܢܚܲܡ ܘܲܐܝܼܚ ܠܟܼܠܵܐ ܡܗܝܡܲܢ ܠܒܢ>
    text <ܣܠܸܩ ܬܲܐܡܸܠܟ ܠܥܸܠ ܡ̣ܢ ܟܠܵܐ ܫܲܪܝܼܪܵܐ ܠܲܢ܁>
    text <ܒܚܘܼܒܵܐ ܕܢܲܦܫܲܢ ܢܛܪܚܘܼܒܹܗ ܗ̇ܘ ܕܲܦܐܹܐ ܠܹܗ܃>
  block
    text <ܘܠܵܐ ܢܸܬܼܦܲܠܲܓ ܥܲܠ ܡܘܼܠܟܢܵܘ̈ܗܝ ܒܲܕܪ̈ܚܝܩܝܼܢ܁>
    text <܃ܥܲܡ ܪ̈ܘܼܚܵܢܹܐ ܢܸܣܗܸܕ ܟܠܫܵܥ ܥܲܠ ܡܲܣܲܩܬܹܗ>
    text <ܕܥܬܝܼܕ ܕܢܸܐܬܹܐ ܒܵܗ̇ ܒܲܚܙܵܬܵܐ ܕܐܸܣܬܲܠܲܩ ܒܵܗ̇܁>
text <ܥܲܠ ܣܵܗ̈ܕܹܿܐ>
  block
    text <ܥܲܠ ܣܵܗ̈ܕܹܿܐ>
  block
    text <ܡܹܐܡܪܵܐ܀ ܠ܀>
    text <ܕܣܵܗ̈ܕܹܐ܀>
    text <ܐܲܚܲܝ̈܁>
  block
    text <ܚܲܝܠܵܐ ܕܲܢܚܬܼ ܥܲܡ ܐܲܬܼ̈ܠܹܝܛܐ ܒܐܵܓܼܘܿܢܲܝ̈ܗܘܿܢ܁>
    text <܃ܒܵܟ ܐܸܬܼܚܲܝܲܠ ܠܡܸܬܼܢܵܐ ܫܘܼܦܪܵܐ ܕܢܸܨܚܵܢܲܝ̈ܗܘܿܢ>
    text <ܒܪܵܐ ܕܲܒܼܚܘܼܒܹܗ ܣܲܝܒܲܪܘ ܣܵܗ̈ܕܹܐ ܩܹܐܪ̈ܣܹܐ ܟܲܕܡܵܐ܁>
    text <܃ܗܲܒܼܠܝܼ ܡܸܠܬܐ ܕܡܛܝܵܐ ܕܐܸܬܼܢܸܐ ܩܘܠܵܣܲܝ̈ܗܘܿܢ>
    text <ܐܘܿ ܕܲܒܼܚܘܼܒܹܗ ܐܲܪܘܝܼ ܠܐ̄ܢܵܫܵܐ ܘܕܼܵܫܘ ܥܲܠ ܡܵܘܬܵܐ܁>
    text <܃ܐܲܫܩܵܢܝ ܚܘܼܒܵܟ ܕܐܹܡܲܠܸܠ ܒܵܟ ܩܘܼ̈ܠܣܲܝܗܘܿܢ>
    text <ܩܛܝܼܠܵܐ ܕܲܟܼܪ̣ܫ ܐܘܼܪܚܵܐ ܕܚܲܫܹ̈ܐ ܠܚܲܝ̈ܠܵܘܵܬܹܗ܁>
    text <܃ܢܥܝܼܪܵܝ ܚܲܫܵܟ ܥܲܠ ܫܲܪ̈ܒܲܝܗܘܿܢ ܦܵܪܘܿܫܵܐܝܼܬܼ>
    text <ܚܲܬܼܢܵܐ ܩܛܝܼܠܵܐ ܕܲܒܼܡܸܫܬܿܘܼܬܹܗ ܫܹܐܕܹ̈ܐ ܪܡܹܝܢ ܗ̄ܘ̣ܵܘ܁>
  block
    text <ܗܲܒܼܠܝܼ ܕܐܸܡܙܘܿܓܼ ܛܸܒܹܿܗ ܕܩܸܛܠܵܟ ܒܹܝܬܼ ܫܵܪܘܼܬܼܵܟ܁>
    text <܃ܒܵܟ ܡܵܪܝ ܐܸܩܪܘܿܒܼ ܠܲܡܡܲܠܵܠܘܼ ܥܲܠ ܚܲܫܲܝ̈ܗܘܿܢ>
    text <ܕܐܸܠܵܐ ܐܸܢ ܒܵܟ ܠܵܐ ܡܸܬܼܝܲܕ ܝܲܕܥܝܼܢ ܢܸܨܚܵܢܲܝ̈ܗܘܿܢ܁>
    text <܃ܐܲܢ̄ܬܘܼ ܫܘܼܦܪܵܐ ܕܟܼܠ ܕܐܸܬܼܩܲܪܲܒܼ ܠܲܓܼܡܝܼܪܘܼܬܼܵܐ>
    text <ܘܐܲܢ̄ܬܿܘܼ ܟܠܝܼܠܵܐ ܕܟܼܠ ܕܐܸܬܼܢܲܨܲܚܘ ܒܐܵܓܼܘܿܢܲܝ̈ܗܘܿܢ܁>
    text <܃ܒܚܲܫܵܟ ܕܝܼܠܵܟ ܐܲܡܣܲܪܘ ܣܵܗ̈ܕܹܐ ܥܲܠ ܚܲܫܝ̈ܗܘܿܢ>
    text <ܘܥܲܠ ܕܲܚ̣ܙܵܘ ܒܵܟ ܟܹܐܒܹ̈ܐ ܣܲܝܒܲܪܘ ܐܘܼܠܨܵܢܲܝ̈ܗܘܿܢ܁>
    text <܃ܗܲܒܼܠܝܼ ܡܵܪܢ ܕܐܸܓܼܕܘܿܠ ܫܘܼܦܪܵܐ ܕܲܠܝܼܠܲܝ̈ܗܘܿܢ>
    text <ܡ̣ܢ ܒܹܝܬܼ ܓܲܙܵܟ ܕܲܡܠܸܐ ܥܘܼܬܼܪܵܐ ܠܲܕܩܵܪܸܒܼ ܠܹܗ܁>
    text <܃ܗܠܹܝܢ ܕܲܛܥܲܢܘ ܝܘܼܩܪܹܗ ܕܚܲܫܵܟ ܥܲܠ ܦܲܓܼܪ̈ܝܗܘܿܢ>
    text <ܘܲܒܼܡܲܚ̈ܘܵܬܗܘܿܢ ܐܣܸܩܘ ܨܲܠܡܵܟ ܠܲܙܩܝܼܦܘܼܬܼܵܐ܁>
    text <܃ܗܵܠܹܝܢ ܕܐܲܩܠܝܼܘ ܥܲܠ ܣܲܦܣܹܪܵܐ ܘܥܲܠ ܓܵܘܙܲܠܬܵܐ>
    text <ܘܕܲܫܘ ܥܲܠ ܓܡ[܁܁܁]ܪܹ̈ܐ ܒܪܹܬܚܵܐ ܕܚܘܼܒܵܟ ܡܸܛܠܵܬܼܵܟ܁>
    text <܃ܗܵܠܹܝܢ ܕܲܓܼܚܸܕܘ ܠܘܼܩܒܲܠ ܣܲܝܦܵܐ ܟܲܕ ܡܸܬܼܩܲܛܠܝܼܢ>
    text <ܘܲܦܨܝܼܚܵܐܝܼܬܼ ܝܲܗ̣̄ܒܼܘ ܠܲܦܣܵܩܵܐ ܗܲܕܵܡܲܝ̈ܗܘܿܢ܁>
    text <܃ܗܵܠܹܝܢ ܕܲܪܗܸܛܘ ܠܘܼܩܒܼܵܠ ܩܸܛܠܵܬ ܒܚܹܐܦܵܐ ܪܲܒܵܐ>
    text <ܘܩܲܒܸܿܠܘ ܣܲܝܦܵܐ ܐܲܝܟ ܡܵܘܗܲܒܼܬܼܵܐ ܕܡܲܠܝܵܐ ܛܘܼܒܹ̈ܐ܁>
    text <܃ܗܵܠܹܝܬ ܕܲܗܘ̤ܵܘ ܐܘܼܟܼܠܵܐ ܠܢܘܼܪܵܐ ܘܲܠܚܲܝ̈ܘܵܬܵܐ>
    text <ܘܠܵܐ ܙܵܥܘ ܘܐܲܫܦܸܠܘ ܟܲܕ ܡܸܬܼܚܲܪܒܝܼܢ ܡܸܛܠܵܬܼܵܟ܁>
    text <܃ܗܵܠܹܝܢ ܕܲܫܒܲܩܘ ܥܵܠܡܵܐ ܘܓܸܢܣܵܐ ܡܸܛܠܵܬܼܵܟ>
    text <ܘܲܣܢ̣ܵܘ ܒܵܬܹ̈ܐ ܘܐܲܚܹ̈ܐ ܘܛܘܼܗ̈ܡܹܐ ܕܠܵܟ ܢܸܬܼܩܲܪܒܼܘܼܢ܁>
    text <܃ܪܵܚܡܵܐ ܕܫܲܪܝܼܪ ܐܸܠܵܐ ܒܩܘܼܫܬܵܐ ܠܵܐ ܡܸܬܼܢܲܨܲܚ>
    text <ܘܐܸܢ ܠܵܐ ܡܵܐܲܬܼ ܡܸܛܠ ܪܵܚܡܹܐ ܠܵܐ ܡܲܚܸܒܼ ܠܹܗ܁>
    text <܃ܗܵܢܵ̇ܘ ܚܘܼܒܵܐ ܘܲܕܪܲܒܿ ܡܸܢܹܗ ܐ̄ܚܪܹܢܵܐ ܠܵܐ ܐܝܼܬܼ>
    text <ܕܡܸܛܠ ܪܵܚܡܹܗ ܐ̄ܢܵܫ ܟܲܕ ܚܵܕܹܐ ܠܡܵܘܬܵܐ ܢܸܩܪܘܿܒܼ܁>
  block
    text <ܒܚܲܝܹ̈ܐ ܪ̈ܚܝܼܡܹܐ ܘܲܒܼܓܹܐܘ̈ܬܼܵܐ ܘܲܒܼܒܼܘܼܣܵܡܹ̈ܐ܃>
    text <ܐܲܝܢܵܐ ܕܡܲܚܸܒܼ ܠܵܐ ܒܚܝܼܪ ܚܘܼܒܹܗ ܒܹܝܬܼ ܦܵܪ̈ܘܿܫܹܐ܁>
    text <܃ܢܘܼܪܵܐ ܒܚܵܪܵܐ ܠܕܲܗܒܼܵܐ ܕܲܟܝܼܵܐ ܐܸܢ ܫܲܦܝܼܪ ܗ̄ܘ̣>
    text <ܘܡܵܘܬܵܐ ܒܚܲܫܹ̈ܐ ܒܵܩܹ̇ܐ ܠܡܘܼܒܵܐ ܕܐܸܢ ܫܲܪܝܼܪ ܗ̄ܘ̣܁>
    text <܃ܐܸܢ ܠܵܐ ܥܸܐܸ̇ܠ ܕܲܗܒܼܵܐ ܠܟܼܘܼܪܵܐ ܘܡܸܬܼܦܲܚܲܪ ܒܹܗ>
    text <ܕܢܸܬܿܬܨܝܼܪ ܥܠܵܘܗܝ ܨܲܠܡܵܐ ܕܡܲܠܟܵܐ ܦܘܼܪܣܵܐ ܠܵܐ ܐܝܼܬܼ܁>
    text <ܘܐܸܢ ܠܵܐ ܩܵܪܹܒܼ ܐ̄ܢܵܫ ܠܐܘܼܠܨܵܢܵܐ ܥܕܲܡܵܐ ܠܡܵܘܬܵܐ܁>
    text <ܠܵܐ ܡܸܬܿܬܿܨܝܼܪ ܒܹܗ ܨܲܠܡܵܐ ܕܚܘܼܒܵܐ ܕܐܠܸܵܗܘܼܬܿܐ܁>
    text <܃ܕܲܗܒܼܵܐ ܒܟܼܘܼܪܵܐ ܡܩܲܒܹܠ ܛܲܒܼܒܼܐ ܕܢܸܗܘܸܐ ܨܲܠܡܵܐ>
    text <ܘܐ̄ܢܵܫܵܐ ܒܚܲܫܹ̈ܐ ܡܩܝܼܡ ܒܹܗ ܨܲܠܡܵܐ ܕܐܲܠܵܗܘܼܬܼܵܐ܁>
    text <܃ܒܵܠܲܥ ܕܲܗܒܼܵܐ ܪܸܒܿܘܼ ܙܲܒܼܢ̈ܝܼܢ ܥܲܠ ܣܸܕܵܢܵܐ>
    text <ܘܟܸܢ ܥܵܒ̇ܕܝܼܢ ܠܹܗ ܚܫܠܬܼܵܐ ܠܬܼܵܓܼܐ ܒܫܘܼܦܪܵܐ ܕܩܢܐ܁>
    text <܃ܘܗܵܟܢ ܣܵܗ̈ܕܹܐ ܒܝܲܕ ܡܲܚ̈ܘܼܬܼܗܘܿܢ ܫܘܼܦܪܵܐ ܐܸܫܟܲܚܘ>
    text <ܘܗܵܐ ܒܟܼܠܝܼܠܹܗ ܕܡܲܠܟܵܐ ܓܕܝܼܠܝܼܢ ܟܲܕ ܡܸܬܼܢܲܨܚܝܼܢ܁>
    text <܃ܛܪ̈ܘܼܢܹܐ ܕܐ̄ܢܵܫܵܐ ܗܘ̤ܵܘ ܐܘܼܡܵܢܹ̈ܐ ܡܗܝܼܪܹ̈ܐ ܕܲܚܫܲܠܘ>
    text <ܐ̄ܢܵܫܵܐ ܒܚܲܫܹ̈ܐ ܘܲܣܕܲܪ ܐܸܢܘܿܢ ܒܹܝܬܼ ܡܲܠܟܿܘܼܬܼܵܐ܁>
    text <܃ܦܲܓܼܪܵܐ ܕܣܵܗ̈ܕܹܐ ܐܲܝܟ ܕܲܠܕܲܗܒܼܵܐ ܒܢܘܼܪܵܐ ܣܵܡܘܼܗܝ>
    text <ܘܲܥܒܲܕܘ ܡܸܢܹܗ ܬܵܓܼܐ ܕܬܲܗܪܵܐ ܠܡܲܠܟܵܐ ܪܲܒܵܐ܁>
    text <܃ܒܢܸ̈ܓܼܕܹܐ ܚܲܫܠܘܼܗܝ ܘܲܒܼܡܲܚ̈ܘܼܬܼܵܐ ܣܵܡ̣ܘ ܒܹܗ ܫܘܼܦܪܵܐ>
    text <ܒܚܲܪ ܬܹܗ ܢܘܼܪܵܐ ܘܩܲܒܸܿܠ ܨܘܼܪܬܵܐ ܕܠܵܐ ܡܸܬܼܚܲܒܿܠܵܐ܁>
    text <܃ܒܠܲܥܘ ܐܲܝܟ ܕܲܗܒܼܵܐ ܘܲܩܢ̣ܵܘ ܫܘܼܦܪܵܐ ܐܲܝܟ ܚܸܫ̈ܠܵܬܼܵܐ>
    text <ܕܲܠܬܲܨܒܿܝܼܬܼܵܐ ܕܟܲܠܬܼܵܐ ܢܸܗܘܘܿܢ ܒܹܝܬܼ ܡܸܫܬܿܘܼܬܼܵܐ܁>
    text <܃ܚܲܬܼܢܵܐ ܩܛܝܼܠܵܐ ܙܲܡܸܢ ܐܸܢܘܿܢ ܠܒܹܝܬܼ ܡܸܫܬܘܼܬܼܵܐ>
    text <ܘܐܲܝܬܿܝܼܘ ܗܸܢ̣ܘܿܢ ܕܸܡܗܘܿܢ ܥܲܡܗܘܿܢ ܪ̈ܘܼܡܝܵܢܲܝܗܘܿܢ܁>
    text <ܣܡܵܟܼܵܐ ܕܢܘܼܗܪܵܐ ܕܲܡܠܸܐ ܚܪ̈ܝܼܒܹܐ ܗܵܐ ܚܵܙܹ̇ܐ ܐ̄ܢܵܐ܁>
  block
    text <ܨܵܘܪܹ̈ܐ ܦܣܝ̈ܩܹܐ ܘܦܲܓܼܪܹ̈ܐ ܢܣܝܼܪܹ̈ܐ ܘܓܼܘܼܫ̈ܡܹܐ ܣܪ̈ܝܼܩܹܐ܁>
    text <܃ܪܹ̈ܫܹܐ ܩܛ̈ܝܼܠܹܐ ܘܲܫܪܲܟܼܘܿܕܹܐ ܕܟܼܠ ܣܘܼܪ̈ܕܝܼܢ>
    text <ܘܲܡܠܸܐ ܡܸܢܗܘܿܢ ܒܲܝܬܵܐ ܪܲܒܵܐ ܕܒܹܝܬܼ ܡܸܫܬܿܘܼܬܼܵܐ܁>
    text <܃ܘܒܲܝܫܵܬܼ ܗܵܠܹܝܢ ܟܲܠܬܵܐ ܒܬܼܘܼܠܬܵܐ ܦܨܝܼܚܲܬ̤ ܪܲܒܲܬܼ>
    text <ܘܚܲܒܿܝܼܒܼܝܼܢ ܠܵܗ̇ ܚܸܙ̈ܘܸܐ ܡܫܲܟܼܪܹ̈ܐ ܕܦܘܼܣܵܩܲܝ̈ܗܘܿܢ܁>
    text <܃ܡܢܲܓܲܕ ܗܵܢܵܐ ܘܲܦܠܝܼܥ ܗܵܢܵܐ ܘܲܩܛܝܼܠ ܗܵܢܵܐ>
    text <ܡܒܲܣܒܲܣ ܗܵܢܵܐ ܘܲܣܪܝܼܩ ܗܵܢܵܐ ܘܲܫܩܝܼܠ ܗܵܢܵܐ܁>
    text <܃ܐܝܼܬܼ ܕܲܦܟܼܝܼܪܝܼܢ ܘܐܝܼܬܼ ܕܲܩܛܝܼܠܝܼܢ ܡ̣ܢ ܪ̈ܕܘܿܦܹܐ>
    text <ܚܲܕ ܡܸܬܼܦܲܫܲܚ ܘܚܲܕܼ ܡܸܬܼܢܲܬܲܦ ܡ̣ܢ ܚܵܝܵܬܼܵܐ܁>
    text <܃ܘܐܝܼܬܼ ܕܡ̣ܢ ܢܘܼܪܵܐ ܣܵܠܩܵܐ ܣܘܵܬܹܗ ܐܲܝܟ ܗܹܪܘܿܡܹܐ>
    text <ܐ̄ܚܪܹܢܵܐ ܡܦܲܫܲܚ ܟܲܕ ܡܸܬܢܲܬܲܦ ܡ̣ܢ ܥܵܘ̈ܠܹܐ܁>
    text <܃ܗܵܘ̇ ܐܸܬܼܦܲܪܣܝܼ ܘܗܵܘ̇ ܐܸܬܼܒܲܣܒܲܣ ܘܗܵܘ̇ ܐܸܬܼܦܲܣܲܩ>
    text <ܟܠܗܘܿܢ ܣܲܝܒܲܪܘ ܟܠ ܐܘܼܠܨܵܢ̈ܝܼܢ ܥܵܘܠܹ̇ܐܝܼܬܼ܁>
    text <܃ܣܡܵܟܼܵܐ ܪܲܒܵܐ ܕܲܙܩܝܼܦܘܼܬܼܵܐ ܡܵܪܲܬ̤ ܚܲܫܹ̈ܐ>
    text <ܘܐܝܢܵܐ ܕܥܲܠ̣ ܠܹܗ ܚܲܡܪܵܐ ܕܟܹܐܒܸ̈ܐ ܥܨܲܪ ܠܹܗ ܘܐܸܫܬܿܝܼ܁>
    text <܃ܙܡܝܼ̈ܢܹܐ ܕܲܩܪܵܐ ܚܲܬܼܢܵܐ ܕܪܵܘܡܵܐ ܘܥܲܡܹܗ ܥܲܠ̣ܘ ܗ̄ܘ̣ܵܘ>
    text <ܦܸܓܼܥܲܬ̤ ܗ̄ܘ̣ܵܬܼ ܒܗܘܿܢ ܚܲܪܒܵܐ ܠܛܝܼܫܬܵܐ ܒܹܝܬܼ ܡܸܫܬܿܘܼܬܹܗ܁>
    text <܃ܢܘܼܪܵܐ ܕܝܲܩܕܵܐ ܥܲܡ ܣܲܦܣܹܪܐ ܕܨܲܗܝܵܬ ܠܲܕܡܵܐ>
    text <ܢܩܵܫܵܐ ܕܟܹܐܦܹ̈ܐ ܘܚܘܼܪܵܩ ܫܸܢܹ̈ܐ ܕܐܲܪ̈ܝܵܘܵܬܼܵܐ܁>
    text <܃ܥܲܡ ܬܸܢܵܢܵܐ ܪܲܒܵܐ ܕܣܵܠܹ̇ܩ ܡ̣ܢ ܝܲܩܕܵܢܵܐ>
    text <ܚܸܡܬܼܵܐ ܕܚܲܢ̈ܦܹܐ ܕܕܲܡܝܵܐ ܒܓܲܠ̈ܠܹܝܗ̇ ܠܝܲܡܵܐ ܪܲܒܵܐ܁>
    text <܃ܒܗܵܢ ܐܸܣܟܹܿܡܵܐ ܕܗܵܠܹܝܢ ܚܲܫܹ̈ܐ ܥܝܲܕܘ ܩܲܕܝܼ̈ܫܐ>
    text <ܘܲܦܨܝܼܚܵܐܝܼܬܼ ܣܲܝܒܲܪܘ ܟܹܐܒܹ̈ܐ ܕܠܵܐ ܪܘܼܥܵܡܵܐ܁>
    text <܃ܦܫܝܼܩ ܗ̄ܘ̣ ܠܚܘܼܒܵܐ ܕܠܵܐ ܢܸܬܼܪܲܥܲܡ ܟܲܕ ܡܸܨܛܲܥܲܪ>
    text <ܕܟܼܠ ܓܹܝܪ ܣܵܒܹ̇ܠ ܘܲܡܣܲܝܒܲܪ ܟܠ ܐܲܟܼܡܵܐ ܕܲܟܼܬܼܝܼܒܼ܁>
  block
    text <ܟܹܐܒܹ̈ܐ ܘܚܲܫܹ̈ܐ ܥܲܡ ܐܘܼܠܨܵܒܹ̈ܐ ܘܢܸܓܼ̈ܕܹܐ ܣܲܝܒܲܪܘ܃>
    text <ܣܵܗ̈ܕܹܐ ܒܚܘܼܒܿܗܘܿܢ ܟܲܕ ܡܸܬܼܩܲܙܚܝܼܢ ܡ̣ܢ ܥܵܘ̈̇ܠܹܐ܁>
    text <܃ܣܓܼܘܼܠܵܐ ܕܚܲܝܹ̈ܐ ܕܲܒܼܝܲܕܼ ܪܘܼܡܚܵܐ ܥܨܲܪܘ ܝܗ̄ܘܼ̈ܕܵܝܹܐ>
    text <ܐܲܪܘܝܼ ܠܣܵܗ̈ܕܹܐ ܒܚܲܡܪܹܗ ܕܢܸܛܠܘܿܢ ܐܘܼܠܨܵܢܲܝ̈ܗܘܿܢ܁>
    text <܃ܐܲܣܓܝܘ ܘܐܸܫܬܿܝܼܘ ܡ̣ܢ ܗܵܘ̇ ܚܲܡܣܵܐ ܕܲܙܩܝܼܦܘܼܬܼܵܐ>
    text <ܥܕܲܡܵܐ ܕܐܵܦܵܠܵܐ ܒܢܘܼܪܵܐ ܐܲܪܓܸܿܫܘ ܒܐܵܓܼܘܿܢܲܝ̈ܗܘܿܢ܁>
    text <܃ܥܒܲܕ ܗ̄ܘ̣ܵܐ ܐܸܢܘܿܢ ܚܲܡܪܵܐ ܕܐܸܫܬܿܝܼܘ ܡ̣ܢ ܓܵܓܼܘܼܠܬܵܐ>
    text <ܕܢܸܗܘܘܿܢ ܡܗܲܠܟܼܝܼܢ ܥܲܠ ܓܵܘܙܲܠܬܼܵܐ ܟܲܕ ܚܵܕܹܝܢ ܗ̄ܘ̣ܵܘ܁>
    text <܃ܕܡܵܐ ܡ̣ܢ ܣܸܛܪܹܗ ܕܡܲܠܟܿܐ ܡܫܝܼܚܵܐ ܡܫܲܚܘ ܒܐܵܓܼܘܿܢܵܐ>
    text <ܘܫܸܪܥܲܬ̤ ܡܸܢܗܘܿܢ ܐܝܼܕܹܗ ܪܵܡܬܼܵܐ ܕܵܒܼܥܸܠܕܒܼܵܒܼܵܐ܁>
    text <܃ܕܵܘܝܵܐ ܕܐܲܩܪܸܒܼ ܘܐܲܪܡܝܼ ܠܐܵܕܵܡ ܒܹܝܬܼ ܐܝܼܠܵܢܹ̈ܐ>
    text <ܗܘ̤ ܐܸܬܼܟܲܬܲܫ ܕܢܲܪܡܸܐ ܠܣܵܗ̈ܕܹܐ ܩܕܼܵܡ ܕܲܝ̈ܢܹܐ܁>
    text <܃ܪܘܚܵܐ ܕܫܘܼܩܪܵܐ ܕܙܸܡܪܲܬ̤ ܢܸܟܼܠܵܐ ܠܚܵܘܵܐ ܒܐܸܕܢܹܝ̈ܗ̇>
    text <ܫܲܕܠܲܬ̤ ܐܸܢܘܿܢ ܕܬܲܟܼܦܲܪ ܐܸܢܘܿܢ ܒܲܥܪܝܼܡܘܼܬܼܵܗ̇܁>
    text <܃ܠܵܐ ܕܹܝܢ ܩܲܒܸܿܠܘ ܡܲܠܟܵܐ ܒܝܼܫܵܐ ܘܡܹܐܡܪܹܗ ܣܲܢܝܵܐ>
    text <ܕܲܥܪܝܼܡܝܼܢ ܗ̄ܘ̣ܵܘ ܡ̣ܢ ܬܲܢܼܝܼܢܵܐ ܕܐܲܛܥܝܼ ܐܸܢܘܿܢ܁>
    text <܃ܡ̣ܢ ܝܘܼܠܦܢܹܗ ܡܗܝܼܪܵܐ ܕܝܼܫܘܿܥ ܐܸܬܼܚܲܟܲܡܘ ܗ̄ܘ̣ܵܘ>
    text <ܘܐܸܬܿܕܲܪܲܫܘ ܗ̄ܘ̣ܵܘ ܒܲܗܪܝܼܡܘܼܬܼܵܐ ܘܬܲܡܝܼܡܘܼܬܼܵܐ܁>
    text <܃ܗܘ̤ ܒܲܣܒܲܪܬܹܗ ܦܲܩܸܕ ܐܸܢܘܿܢ ܘܐܵܠܸܦ ܐܸܢܘܿܢ>
    text <ܕܢܼܗܘܘܿܢ ܕܵܡܼ̇ܝܢ ܐܵܦ ܠܝܵܘ̈ܢܹܐ ܘܠܲܚ̈ܘܵܘܵܬܼܵܐ܁>
    text <܃ܒܬܲܡܝܼܡܘܼܬܼܵܐ ܠܝܵܘ̈ܢܹܐ ܕܵܡܹ̇ܝܢ ܐܲܝܟ ܕܝܼܠܸܦܘ ܗ̄ܘ̣ܵܘ>
    text <ܘܟܲܕ ܡܸܬܼܩܲܛܠܝܼܢ ܫܠܹܝܢ ܘܲܦܫܝܼܛܝܼܢ ܒܹܝܬܼ ܩܵܛ̈ܘܿܠܹܐ܁>
    text <܃ܐܸܠܘܼ ܐܝܼܬܼ ܗ̄ܘ̣ܵܐ ܪܘܼܓܼܙܵܐ ܒܝܵܘܢܵܐ ܠܵܐ ܥܵܡܪܵܐ ܗ̄ܘ̣ܵܬܼ>
    text <ܥܲܡ ܗܵܘ̇ ܕܲܠܚܝܼܡ ܥܲܠ ܦܲܪ̈ܘܼܓܹܝܗ̇ ܠܲܡܩܲܛܵܠܘ܁>
    text <܃ܘܲܕܫܲܦܝܼܪܵܐ ܗ̄ܝ̣ ܗܵܕܹܐ ܩܢܵܐ ܘܼܗ̇ ܐܵܦ ܬܲܠܡܝܼ̈ܕܹܐ>
  block
    text <ܕܠܵܐ ܢܸܬܼܚܲܡܬܼܘܼܢ ܡܵܐ ܕܡܸܬܼܚܲܪܒܿܝܼܢ ܡ̣ܢ ܥܵܘ̈̇ܠܹܐ܁>
    text <܃ܠܪܝܼܡ ܗ̄ܘ̣ ܚܸܘܝܵܐ ܕܢܛܲܪ ܢܲܦܫܹܗ ܡ̣ܢ ܢܸܟܼܝܵܢܹ̈ܐ>
    text <ܘܲܙܗܝܼܪܵܐܝܼܬܼ ܚܵܝܹ̇ܐ ܟܠܝܘܿܡ ܐܲܝܟ ܚܲܟܿܝܼ̈ܡܹܐ܁>
    text <܃ܝܵܕܲܥ ܗ̄ܘ̣ ܓܹܝܪ ܒܲܥܪܝܼܡܘܼܬܹܗ ܐܲܝܟܵܐ ܕܡܸܬܬܿܚܸܕ>
    text <ܕܪܹܫܹܗ ܪܵܨܝܼܢ ܘܥܲܠ ܗܵܝ̇ ܥܵܪܹܩ ܡ̣ܢ ܣܵܩܘܪ̈ܘܗܝ܁>
    text <܃ܐܸܢ ܓܹܝܪ ܓܲܪܣܵܐ ܕܡܸܬܿܬܿܚܸܕ ܕܲܒܼܵܠ̇ܥ ܛܲܫܝܼ ܪܹܫܹܗ>
    text <ܘܐܲܫܠܸܡ ܟܠܹܗ ܦܲܓܼܪܹܗ ܠܚܲܫܹ̈ܐ ܘܠܲܡܚ̈ܘܵܬܼܵܐ܁>
    text <܃ܪܹܫܵܐ ܕܢܲܦܫܵܐ ܗܲܝܡܵܢܘܼܬܼܵܐ ܗ̄ܝ̣ ܒܹܝܬܼ ܦܵܪ̈ܘܿܫܹܐ>
    text <ܘܠܵܗ̇ ܢܵܛ̇ܪܝܼܢ ܗ̄ܘ̣ܵܘ ܣܵܗ̈ܕܹܐ ܒܕܼܝܼܢܵܐ ܕܗ̤ܝ ܠܵܐ ܬܸܒܲܠܲܥ܁>
    text <܃ܫܪܵܪܗܘܿܢ ܒܲܠܚܘܿܕ ܝܲܨܝܦܝܼ̈ܢ ܗ̄ܘ̣ܵܘ ܠܲܡܛܵܪܘ>
    text <ܒܲܥܪܝܼܡܘܼܬܼܵܐ ܕܲܚ̈ܘܘܵܬܵܐ ܕܲܡܠܹܝܢ ܡܸܪܬܼܵܐ܁>
    text <܃ܠܗܲܝܡܵܢܘܼܬܼܵܐ ܪܹܫܵܐ ܕܚܲܝܹ̈ܐ ܠܒܲܟܼܘ ܒܲܙܗܝܼܪܘܼ>
    text <ܘܝܲܗ̄ܒܼ݂ܘ ܠܲܦܣܵܩܵܐ ܘܲܠܒܼܘܼܣܒܵܣܵܐ ܗܲܕܵܡܲܝ̈ܗܘܿܢ܁>
    text <܃ܚܲܝܹ̈ܐ ܕܚܸܘܝܵܐ ܒܪܹܫܹܗ ܐܸܢܘܿܢ ܘܐܸܢ ܪܵܨܝܼܢ ܠܹܗ>
    text <ܐܵܘܒܸܕ ܚܲܝܵܘ̈ܗܝ ܘܥܲܠ ܗܵܘ̄ ܪܹܫܹܗ ܡܛܲܫܸܐ ܛܠܝܘܼܡ܁>
    text <܃ܘܚܲܝܹ̈ܐ ܕܢܲܦܫܵܐ ܒܗܲܝܡܵܢܘܼܬܼܵܐ ܬܠܹܝܢ ܘܲܢܛܝܼܪܝܼܢ>
    text <ܘܐܸܢ ܐܸܬܼܢܲܟܲܝܲܬ̤ ܗܲܝܡܵܢܘܼܬܼܵܐ ܚܲܝܹ̈ܐ ܐܸܒܲܕܘ܁>
    text <܃ܘܐܵܠܵܨܵܐ ܕܢܛܲܪ ܗܲܝܡܵܢܘܼܬܼܵܐ ܡ̣ܢ ܡܲܟܼܫܘܼ̈ܠܹܐ>
    text <ܐܲܝܟ ܕܐܵܦ ܚܸܘܝܵܐ ܡܛܲܫܸܐ ܪܹܫܹܗ ܡ̣ܢ ܡܲܚ̈ܘܵܬܼܵܐ܁>
    text <܃ܗܲܟܲܢ ܣܵܗ̈ܕܹܐܐ ܒܕܼܚܵܠܐ ܢܲܛܪܘܼܗ̇ ܠܗܲܝܡܵܢܘܼܬܼܵܐ>
    text <ܘܟܲܕ ܒܵܠܥܝܼܢ ܗ̄ܘ̣ܵܘ ܡ̣ܢ ܕܲܝ̈ܢܐ ܗ̤ܝ ܠܵܐ ܒܸܠܥܲܬ̤܁>
    text <܃ܒܚܲܝܹ̈ܐ ܐ̄ܚܪ̈ܢܹܐ ܕܲܥܬܼܝܼܕܝܼܢ ܗ̄ܘ̣ܵܘ ܐܲܪܓܹܿܫܘ ܣܵܗ̈ܕܹܐ>
    text <ܘܡܸܛܠ ܗܵܕܹܐ ܝܲܗ̣̄ܒܼܘ ܦܲܓܼܪ̈ܝܗܘܿܢ ܠܡܸܣܒܲܠ ܚܲܫܹ̈ܐ܁>
    text <܃ܒܚܲܫܹ̈ܐ ܕܣܲܝܒܲܪܘ ܘܲܒܼܡܲܚ̈ܘܵܬܼܗܘܿܢ ܐܲܙܝܼܥܘ ܠܐܲܪܥܵܐ>
    text <ܕܥܵܠܡܵܐ ܐ̄ܚܪܹܢܵܐ ܐܝܼܬܼ ܠܐܲܠܵܗܵܐ ܕܪܲܒܿ ܡ̣ܢ ܗܵܢܵܐ܁>
  block
    text <܃ܣܲܝܒܲܪܘ ܚܲܫܹ̈ܐ ܒܥܸܠܲܬܼ ܚܲܢ̈ܦܹܐ ܥܕܲܡܵܐ ܕܗܲܝܡܸܢܘ>
    text <ܘܐܫܲܪܘ ܕܐܝܼܬܹ ܗ̄ܘ̣ ܡܸܕܸܢ ܟܲܣܝܵܐ ܕܲܪܓܸܝܫܝܼܢ ܒܹܗ܁>
    text <܃ܚܙ̣ܵܘ ܪ̈ܕܘܿܦܹܐ ܕܲܟܼܡܵܐ ܦܨܝܼܚܝܼܢ ܠܘܼܩܒܲܠ ܡܵܘܡܵܐ>
    text <ܘܐܲܙܝܼܥ ܐܸܢܘܿܢ ܬܲܗܪܵܐ ܪܲܒܵܬ ܠܲܡܩܲܠܵܣܘ܁>
    text <܃ܘܫܲܪܝܼܘ ܪܵܢܹ̇ܝܢ ܕܐܸܠܘܼ ܚܲܝܹ̈ܐ ܐ̄ܚܪ̈ܢܹܐ ܠܵܐ ܐܝܼܬܼ>
    text <ܠܵܐ ܡܒܲܣܪܝܼܢ ܗ̄ܘ̣ܵܘ ܐ̄ܢܵܫܵܐ ܗܵܕܢ ܥܲܠ ܚܲܝܲܝ̈ܗܘܿܢ܁>
    text <܃ܒܡܸܕܸܡ ܪܲܒܵܐ ܕܲܟܼܣܸܐ ܚܬܼܝܼܪܝܼܢ ܟܲܕ ܡܸܬܼܩܲܛܠܝܼܢ>
    text <ܘܥܲܠ ܗܵܝ̇ ܪܵܗ̇ܛܝܼܢ ܐܘܼܩܒܲܠ ܣܲܝܦܵܐ ܒܠܸܒܵܬ ܕܲܟܼܝܵܐ܁>
    text <܃ܒܣܲܒܼܪܵܐ ܛܵܒܼܵܐ ܕܲܫܒܝܼܚ ܘܲܟܼܣܸܐ ܪܓܼܝܼܫܝܼܢ ܗܵܠܹܝܢ>
    text <ܘܒܲܕܓܼܘܿܢ ܫܵܛܝܼܢ ܠܟܼܠ ܡܲܚ̈ܘܵܬܼܵܐ ܘܲܠܠܘܼܚܵܡܹ̈ܐ܁>
    text <܃ܡܲܢܘܼ ܗܵܢܵܐ ܝܼܫܘܿܥ ܕܡܵܝܬܹܿܝܢ ܡܸܛܠܵܬܹܗ>
    text <ܘܲܠܡ̇ܢ ܒܲܫܡܹܗ ܚܬܼܝܼܪܝܼܢ ܗܵܠܹܝܢ ܟܲܕ ܡܸܬܼܩܲܛܠܝܼܢ܁>
    text <܃ܠܡ̇ܢ ܡܵܘܕܹܝܢ ܒܹܗ ܥܕܲܡܵܐ ܠܡܵܘܬܵܐ ܚܲܒܿܝܼܒܼܵܐܝܼܬܼ>
    text <ܘܣܵܒܼܠܝܼܢ ܚܲܫܹ̈ܐ ܘܠܵܐ ܟܦܵܪܝܼܢ ܒܹܗ ܒܐܘܼܠܨܵܢܲܝ̈ܗܘܿܢ܁>
    text <܃ܕܲܙܩܝܼܦ ܐܵܡ̇ܪܝܼܢ ܘܕܲܩܛܝܼܠ ܡܲܟܼܪܙܝܼܢ ܘܲܠܡܵܢܵܐ ܟܵܝ>
    text <ܘܲܚܬܼܝܼܪܝܼܢ ܒܹܗ ܟܲܕ ܣܵܓܸ̇ܕܝܼܢ ܠܹܗ ܠܥܹܝܢ ܣܲܓܹ̇ܝ̈ܐܹܐ܁>
    text <܃ܠܡ̇ܢ ܣܵܓܲܕܝܼܢ ܠܹܗ ܐܸܢ ܒܲܪܢܵܫܵܐ ܗ̄ܘ̣ ܕܲܡܐܐ ܚܲܫܹ̈ܐ>
    text <ܘܐܸܢ ܠܵܘ ܚܲܝܵܐ ܗ̄ܘ̣ ܐܲܝܟܲܢ ܡܵܝ̇ܬܿܝܼܢ ܡܸܛܠܵܬܹܗ܁>
    text <܃ܚܲܝܠܵܐ ܪܲܒܵܐ ܐܝܼܬܼ ܒܗܵܘ̇ ܕܲܙܩܝܼܦ ܡ̣ܢ ܝܗ̄ܘܼܕܼܵܝܹ̈ܐ>
    text <ܘܫܵܘܹ̇ܐ ܒܚܘܼܒܹܗ ܠܲܒܼܢܵܝ̈ܢܵܫܵܐ ܕܲܢܗܲܝܡܢܘܼܢ ܒܹܗ܁>
    text <܃ܐܵܘ ܐܲܠܵܗܵܐ ܗ̄ܘ̣ ܐܵܘ ܒܲܪܢܵܫܵܐ ܗ̄ܘ̣ ܒܪܹܗ ܕܐܲܠܵܗܵܐ>
    text <ܚܲܝܠܵܐ ܐܝܼܬܼ ܒܹܗ ܕܢܵܓܹ̇ܕ ܐ̄ܢܵܫܵܐ ܠܗܲܝܡܵܢܘܼܬܹܗ܁>
    text <܃ܒܝܲܕ ܐܘܼ̈ܠܨܵܢܹܐ ܕܣܲܝܒܲܪܘ ܣܵܗ̈ܕܹܐ ܡ̣ܢ ܪ̈ܕܘܿܦܹܐ>
    text <ܗܵܠܹܝܢ ܡܲܠܸܠܘ ܚܲܢ̈ܦܹܐ ܕܲܚܙ̣ܵܘ ܛܘܼܪ̈ܦܲܝܗܘܿܢ܁>
    text <܃ܘܡܸܛܠ ܗܵܠܹܝܢ ܚܲܢ̈ܦܹܐ ܕܝܲܩܲܪܘ ܠܲܐܩܝܼܦܘܼܬܼܵܐ>
  block
    text <ܡ̣ܢ ܚܲܫܲܝ̈ܗܘܿܢ ܟܲܢܸܫܘ ܥܲܡܵܐ ܠܟܼܵܪܘܿܙܘܼܬܼܵܐ܁>
    text <܃ܬܗܲܪܘ ܚܲܙܝܹ̈ܐ ܟܲܕܡܵܐ ܕܣܲܝܒܲܪܘ ܟܠ ܡܲܚ̈ܘܵܬܼܵܐ>
    text <ܘܲܕܠܵܐ ܡܲܓܿܢ ܒܵܠܥܝܼܢ ܗܲܝܡܸܢܘ ܥܵܠܡܵܐ ܟܠܹܗ܁>
    text <܃ܗܘ̤ܵܘ ܠܹܗ ܣܵܗ̈ܕܹܐ ܠܲܒܼܪܵܬ ܩܘܿܟܼܪܵܐ ܒܐܘܼ ܠܨܵܢܲܝ̈ܗܘܿܢ>
    text <ܕܚܲܝܹ̈ܐ ܐ̄ܚܪ̈ܢܹܐ ܐܝܼܬܼ ܠܹܗ ܕܢܸܬܸܿܠ ܠܲܕܪܵܚܸ̇ܡ ܠܹܗ܁>
    text <܃ܒܕܼܡܗܘܿܢ ܟܲܬܼܒܿܘܼܗ̇ ܠܗܲܝܡܵܢܘܼܬܼܵܐ ܕܐܲܠܵܗ ܟܠܵܐ>
    text <ܘܲܒܼܡܵܘܬܿܝ̈ܗܘܿܢ ܗܘ̤ܵܘ ܡܲܠܵܦܢܹ̈ܐ ܕܫܲܪܝܼܪ̈ܬܼܵܐ܁>
    text <܃ܠܵܘ ܡܸܠܲܝ̈ܗܘܿܢ ܐܸܬܼܩܲܒܲܠ ܗ̄ܘ̣̈ܝ ܥܲܠ ܫܵܡܘ̈ܥܹܐ>
    text <ܘܠܵܘ ܒܲܥܒܼ̇ܕܵܐ ܕܗܲܝܡܵܢܘܼܬܼܗܘܿܢ ܕܲܟܼܡܵܐ ܫܲܪܝܼܪ܁>
    text <܃ܡ̣ܢ ܡܲܚ̈ܘܵܬܼܵܐ ܘܚܲܫܹ̈ܐ ܕܲܣܒܲܠ̣ܘ ܥܲܠ ܦܲܓܼܪ̈ܝܗܘܿܢ>
    text <ܝܼܕܝܥ ܟܠܢܵܫ ܕܠܵܐ ܣܪܝܼܩ ܥܲܡܠܵܐ ܕܦܘܼܪ̈ ܫܵܢܲܝܗܘܿܢ܁>
    text <܃ܗܵܐ ܣܵܗܕܘܼܬܼܗܘܿܢ ܨܝܼܪܵܬ ܒܚܲܫܹ̈ܐ ܕܲܩܢܘܿܡܲܝ̈ܗܘܿܢ>
    text <ܘܡܲܠܦܵܢܘܼܬܼܗܘܿܢ ܟܬܼܝܼܒܼܵܐ ܒܢܸܓܼ̈ܕܹܐ ܕܥܲܠ ܦܲܓܼܪ̈ܝܗܘܿܢ܁>
    text <܃ܘܲܠܣܵܗܕܘܼܬܼܗܘܿܢ ܡܲܫܲܪ ܟܠܢܵܫ ܠܲܡܩܲܒܵܠܘ>
    text <ܥܲܠ ܕܲܒܼܕܸܡܗܘܿܢ ܚܬܲܡܘ ܗ̄ܘ̣ܵܘ ܘܩܲܒܸܿܠܘ ܦܘܼܪ̈ܫܵܢܲܝܗܘܿܢ܁>
    text <܃ܡܝܼܬܼܘ ܥܲܠ ܣܲܒܼܪܵܐ ܕܲܚܙ̣ܵܘ ܣܵܗ̈ܕܹܐ ܕܐܝܼܬܼ ܢܘܼܚܵܡܵܐ>
    text <ܒܪܝܼܟܼܘܼ ܡܝܼܫܚܵܐ ܕܟܵܠܸܠܘ ܠܣܵܗ̈ܕܵܘ̈ܗܝ ܒܐܓܼܵܘܿܢܲܝ̈ܗܘܿܢ܀>
    text <ܫܘܼܠܵܡܹܗ܃ ܫܘܼܒܼܚܵܐ ܠܵܟ ܡܵܪܵܐ ܕܟܼܠܵܐ܁ ܕܠܵܐ ܒܵܗ̇ܬܿܝܼܢ ܕܲܡܪܒܿܪܝܼܢ ܒܵܟ ܀>
text <ܥܲܠ ܥܲܬܿܝܼܪܵܐ ܘܠܵܥܵܙܵܪ>
  block
    text <ܥܲܠ ܥܲܬܿܝܼܪܵܐ ܘܠܵܥܵܙܵܪ>
  block
    text <ܡܐܡܪܐ ܕܥܣܪܝܢ ܘܬܡܢܝܐ>
    text <ܥܲܠ ܥܲܬܿܝܼܪܵܐ ܘܠܵܥܵܙܵܪ>
  block
    text <܃ܨܠܸܡ ܦܸܠܐܬܼܵܐ ܨܵܪ ܦܵܪܘܿܩܲܢ ܒܕܲܦܵܐ ܕܡܸܠܵܘ̈ܗܝ>
    text <ܘܲܩܒܲܥ ܐܸܢܹܝܢ ܒܓܼܵܘ ܦܵܠܵܛܝܼܢ ܕܟܼܵܪܘܿܙܘܼܬܹܗ ܀>
    text <܃ܐܲܝܟ ܕܲܠܝܘܼܩܢܵܐ ܪܲܟܸܿܒܼ ܐܸܢܹܝܢ ܠܡܸܠܲܝ̈ ܦܘܼܡܹܗ>
    text <ܘܟܲܢܝܼ ܐܸܢܹܝܢ ܒܫܸܡ ܣܘܼܥܪ݁ܵܢܹܐ ܐܲܝܟ ܗܵܘ̇ ܕܲܗ̤ܘܲܝ̈ ܀>
    text <܃ܚܲܬܿܝܼܬܼܵܐܝܼܐܬܼ ܦܲܚܸܡ ܡܸܠܹ̈ܐ ܠܘܼܒܩܲܠ ܡܸܠܹ̈ܐ>
    text <ܘܐܲܪܡܝܼ ܥܠܲܝܗܹܝܢ ܛܲܒܼܥܵܐ ܕܡܲܬܼܠܹ̈ܐ ܕܠܵܐ ܢܸܬܼܒܲܣ̈ܝܵܢ ܀>
    text <܃ܒܟܼܠ ܐܸܣܟܹܿܡܝܼ̈ܢ ܕܲܡܝܼ ܐܸܢܹܝܢ ܒܗܵܘ̇ ܡ̇ܐ ܕܲܗܘ̤ܵܐ>
    text <ܘܟܲܣܝܼ ܐܸܢܹܝܢ ܒܢܲܚܬܵܐ ܦܲܐܝܵܐ ܕܫܸܡ ܦܸܠ̈ܐܬܼܵܐ ܀>
    text <܃ܒܫܸܡ ܦܸܠ̈ܐܬܼܵܐ ܟܲܣܝܹܗ ܠܚܲܝܠܵܐ ܕܲܟܼܣܸܐ ܒܡܸܠܵܘ̈ܗܝ>
    text <ܕܠܵܐ ܢܸܬܼܒܲܣ̈ܝܵܢ ܡ̣ܢ ܬܲܪܥܝܼܬܼܵܐ ܕܪ̈ܲܦܝܲܝ ܢܲܦܫܵܐ ܀>
    text <܃ܒܦܲܩܝܼܘܼܬܼ ܢܲܦܫܵܐ ܕܪ̈ܲܦܝܲܝ ܢܲܦܫܵܐ ܡܸܬܼܒܲܩܸܐ ܗ̄ܘ̣ܵܐ>
    text <ܟܲܕܼ ܨܵܐܲܪ ܗ̄ܘ̣ܵܐ ܨܠܸܡ ܣܘܼܥܪ̈ܵܢܹܐ ܕܛܵܒܹ̈ܐ ܘܒܼܝܼܫܹ̈ܐ ܀>
    text <܃ܠܛܵܒܹ̈ܐ ܘܒܼܝܼܫܹ̈ܐ ܚܵܘܝܼ ܫܘܼܦܪܵܐ ܕܦܲܐܝܘܼܬܼ ܡܸܠܵܘ̈ܗܝ>
    text <ܘܚܲܬܼܚܸܬܼ ܐܸܢܘܿܢ ܠܡܸܫܡܲܥ ܡܸܠܹ̈ܐ ܕܡܲܠ̈ܝܵܢ ܬܲܗܪܵܐ ܀>
    text <܃ܬܲܗܪܵܐ ܪܲܒܵܐ ܟܣܸܐ ܗ̄ܘ̣ܵܐ ܒܡܸܠܹ̈ܐ ܕܟܼܵܪܘܿܙܘܼܬܹܗ>
    text <ܘܡܸܬܼܚܲܘ̈ܝܵܢ ܗ̣̄ܘܲܝ̈ ܘܠܵܐ ܡܸܬܼܚܲܙ̈ܝܵܢ ܚܲܬܿܝܼܬܼܵܐܝܼܬܼ ܀>
    text <܃ܡܸܬܼܚܲܙ̈ܝܵܢ ܗ̣̄ܘܲܝ̈ ܐܲܝܟ ܗܵܘ̇ ܕܲܗ̤ܘܲܝ̈ ܒܝܲܕܼ ܣܘܼܥܪ̈ܵܢܹܐ>
    text <ܘܠܵܐ ܡܸܬܼܚܲܙ̈ܝܵܢ ܒܲܕܼܪܲܚܝܼܩ ܗ̄ܘ̣ܵܐ ܥܒܼܵܕܼܵܐ ܕܲܒܼܗܹܝܢ ܀>
  block
    text <܃ܥܒܼܵܕܼܵܐ ܓܵܡܲ݁ܪ ܠܚܲܣܝܼܪܘܼܬܼܵܐ ܕܲܒܼܝܲܕܼ ܡܸܠܹ̈ܐ>
    text <ܘܐܵܝܟ ܕܲܒܼܢܘܼܗܪܵܐ ܡܚܵܘܸܐ ܫܘܼܦܪܵܐ ܕܫܲܦܝܼܪ̈ܵܬܼܵܐ ܀>
    text <܃ܫܲܦܝܼܪ̈ܵܬܼܵܐ ܡܲܠ̈ܝܵܢ ܡܸܠܹ̈ܐ ܕܟܼܵܪܘܿܙܘܼܬܼܵܐ>
    text <ܘܐܲܝܟ ܕܲܒܼܓܲܙܵܐ ܡܣܲܬܲܪ ܚܲܝܠܵܐ ܕܦܸܬܼܓܼܵܡܲܝ̈ܗܹܝܢ ܀>
    text <܃ܚܲܝܠܵܐ ܪܲܒܵܐ ܟܣܸܐ ܒܲܒܼܥܵܬܼܵܐ ܠܐܲܝܢܵܐ ܕܒܼܵܥܹ̇ܐ>
    text <ܘܐܸܠܵܐ ܒܵܥܹ̇ܐ ܒܪܸܚܡܲܬܼ ܚܘܼܒܵܐ ܠܵܐ ܡܸܫܟܲܚ ܠܹܗ ܀>
    text <܃ܪܸܚܡܲܬܼ ܚܘܼܒܵܐ ܩܪܵܬܲܢܝܼ ܕܐܸܩܪܸܐ ܒܣܸܦܪܹܗ ܕܡ̇ܪܲܢ>
    text <ܘܡ̣ܢ ܩܸܪܝܵܢܵܐ ܢܲܓܼܕܲܢܝ ܡܲܬܼܠܵܐ ܨܹܝܕܼ ܣܘܼܟܵܠܵܐ ܀>
    text <܃ܗܘ̤ ܩܸܪܝܵܢܵܐ ܓܲܪܓܲܢܝ ܕܐܸܒܼܥܸܐ ܒܥܵܬܼܵܐ ܕܡܸܠܹ̈ܐ>
    text <ܘܡ̣ܢ ܨܹܝܕܼ ܡܸܠܹ̈ܐ ܢܦܲܠ̣ ܠܝܼ ܗܸܪܓܵܐ ܕܟܲܣܝܘܼܬܼ ܡܸܠܹ̈ܐ ܀>
    text <܃ܟܲܣܝܼܘܼܬܼ ܡܸܠܹ̈ܐ ܚܙܹ̇ܝܬܼ ܕܲܡܟܲܣܝܵܐ ܒܢܲܚܬܵܐ ܕܡܸܠܹ̈ܐ>
    text <ܘܓܼܪܓܿܢܝ ܪܸܥܝܵܢܝ ܠܡܸܓܼܠܵܐ ܡܸܠܹ̈ܐ ܕܒܲܐܦܲܝ̈ ܡܸܠܹ̈ܐ ܀>
    text <܃ܠܓܼܵܘ ܡ̣ܢ ܬܲܪܥܵܐ ܕܲܟܼܬܼܝܼ̈ܒܼܵܬܼܵܐ ܥܸܠܹ̇ܬܼ ܩܵܡܹ̇ܬܼ>
    text <ܘܐܲܝܟ ܕܲܠܝܘܼܩܢܵܐ ܚܙܹ̇ܝܬܼ ܐܵܬܼ̈ܘܵܬܼܵܐ ܕܝܘܼܩܢܵܐ ܕܲܒܼܥܹ̇ܝܬܼ ܀>
    text <܃ܒܚܘܼܩܵܐ ܦܲܐܝܵܐ ܕܲܒܼܦܸܠ̈ܐܵܬܼܵܐ ܒܥܹ̇ܝܬܼ ܕܐܸܬܼܒܲܩܸܐ>
    text <ܕܡܸܛܠ ܡܵܢܵܐ ܫܸܡ ܦܸܠ̈ܐܵܬܼܵܐ ܥܲܠ ܐܵܬܼ̈ܘܵܬܼܵܐ ܀>
    text <܃ܫܸܡ ܦܵܠ̈ܐܵܬܼܵܐ ܚܙܹ̇ܝܬܼ ܟܲܕܼ ܪܵܗܹ̇ܛ ܒܹܝܬܼ ܐܵܬܼ̈ܘܵܬܼܵܐ>
    text <ܘܲܨܒܹ̇ܝܬܼ ܕܐܸܕܲܥ ܥܲܡ ܫܘܼܡ̇ܗܵܐ ܐܵܦ ܣܘܼܟܵܠܵܐ ܀>
    text <܃ܬܪܹܝܢ ܦܲܪ̈ܨܘܿܦܹܐ ܚܙܹ̇ܝܬܼ ܟܲܕܼ ܨܝܪܝܼܢ ܒܣܲܡܵܐ ܕܡܸܠܹ̈ܐ>
    text <ܘܟܲܕܼ ܕܵܡܹ̇ܝܢ ܗ̄ܘ̣ܵܘ ܠܵܐ ܕܵܡܹ̇ܝܢ ܗ̄ܘ̣ܵܘ ܝܘܼܩܢܵܐ ܠܝܘܼܩܢܵܐ ܀>
    text <܃ܫܸܡ ܥܲܬܿܝܼܪܵܐ ܘܫܸܡ ܡܸܣܟܹܿܢܵܐ ܪܫܝܼܡ ܗ̄ܘ̣ܵܐ ܥܠܲܝܗܘܿܢ>
    text <ܘܲܦܣܝܼܫܝܼܢ ܗ̄ܘ̣ܵܘ ܒܲܫܡܵܗܲܝ̈ܗܘܿܢ ܘܣܘܼܥܪ̈ܵܢܲܝܗܘܿܢ ܀>
    text <܃ܫܸܡ ܥܲܬܿܝܼܪܵܐ ܪܫܝܼܡ ܗ̄ܘ̣ܵܐ ܠܘܼܩܕܵܡܼ ܒܪܹܫ ܣܘܼܪܓܵܕܼܵܐ>
    text <ܘܲܒܼܫܘܼܠܵܡܹܗ ܫܸܡ ܡܸܣܟܹܿܝܢܵܐ ܕܡܸܣܟܹܿܝܢ ܘܲܨܪܝܼܟ ܀>
    text <܃ܒܦܲܐܝܘܼܬܼ ܢܲܚ̈ܬܹܿܐ ܨܝܼܪ ܗ̄ܘ̣ܵܐ ܝܘܼܩܢܹܗ ܕܲܩܬܸܐ ܥܘܼܬܼܪܵܐ>
    text <ܘܲܕܼܡܸܣܟܹܿܢܵܐ ܒܐܸܣܟܹܿܝܡ ܒܵܝ̇ܫܵܐ ܕܲܟܼܒܼܝܼܢ ܪ̈ܘܼܩܥܹܐ ܀>
    text <܃ܦܠܸܐ ܗ̄ܘ̣ܵܐ ܚܸܙܘܵܐ ܕܲܒܼܨܘܼܪ̈ܵܬܹܗ ܕܠܵܐ ܫܲܦܝܼܪܵܐ>
    text <ܘܲܫܟܼܝܼܪܵܐ ܗ̄ܘ̣ܵܬܼ ܚܙܵܬܼܵܐ ܕܐܲܦܵܘ̈ܗܝ ܕܫܲܦܝܼܪ ܢܲܦܫܵܐ ܀>
    text <܃ܢܲܗܝܼܪܝܼܢ ܗ̄ܘ̣ܵܘ ܙܢܲܝ̈ ܣܲܡܡܵܢܹ̈ܐ ܕܝܘܼܩܢܹܗ ܕܣܲܢܝܵܐ>
    text <ܘܚܸܫܘܿܟܼܝܼܢ ܗ̄ܘ̣ܵܘ ܡ̣ܢ ܚܸܫܘܿܟܼܵܐ ܕܗܵܘ̇ ܫܲܦܝܼܪܵܐ ܀>
    text <ܐܘܿ ܬܸܕܼܡܘܼܪܬܵܐ ܕܒܲܬܼܪܹܝܢ ܝܘܼܩܢܹ̈ܐ ܡܸܬܼܚܲܙܝܵܐ ܗ̄ܘ̣ܵܐ܃>
  block
    text <ܕܫܲܦܝܼܪܝܼܢ ܗ̄ܘ̣ܵܘ ܘܠܵܐ ܫܲܦܝܼܪܝܼܢ ܫܲܪܝܼܪܵܐܝܼܬܼ ܀>
    text <܃ܠܵܐ ܫܲܦܝܼܪ ܗ̄ܘ̣ܵܐ ܗܵܘ̇ ܥܲܬܿܝܼܪܵܐ ܐܲܝܟ ܡ̇ܐ ܕܫܲܦܝܼܪ>
    text <ܘܠܵܐ ܡܫܲܟܲܪ ܗ̄ܘ̣ܵܐ ܗܵܘ̇ ܡܸܣܟܹܿܢܵܐ ܠܦܘܼܬܼ ܣܲܢܝܘܼܬܹܗ ܀>
    text <܃ܒܲܪܵܢܵܐܝܼܬܼ ܣܢܸܐ ܗ̄ܘ̣ܵܐ ܚܸܙܘܵܐ ܕܡܲܟܿܝܼܟ ܢܲܦܫܵܐ>
    text <ܘܓܼܵܘܘܵܢܵܐܝܼܬܼ ܣܢܸܐ ܗ̄ܘ̣ܵܐ ܘܲܫܟܼܝܼܪ ܚܬܼܝܼܪ ܪܸܥܝܵܢܵܐ ܀>
    text <܃ܒܢܲܦܫܹܗ ܣܢܸܐ ܗ̄ܘ̣ܵܐ ܣܲܢܝܵܐ ܕܲܣܢܸܐ ܟܠܹܗ ܒܟܼܠܹܗ>
    text <ܘܲܒܼܪܸܥܝܵܢܹܗ ܦܠܸܐ ܗ̄ܘ̣ܵܐ ܘܲܪܓܼܝܼܓܼ ܫܲܦܝܼܪ ܟܠܹܗ ܀>
    text <܃ܫܘܼܦܪܵܐ ܕܲܠܒܲܪ ܒܵܣܲ݁ܪ ܗ̄ܘ̣ܵܐ ܠܹܗ ܠܣܵܢܹ̇ܐ ܢܲܦܫܵܐ>
    text <ܘܣܲܢܝܘܼܬܼ ܦܲܓܼܪܵܐ ܡܩܲܠܣܵܐ ܗ̄ܘ̣ܵܬܼ ܠܹܗ ܠܫܲܦܝܼܪ ܢܲܦܫܵܐ ܀>
    text <܃ܒܦܲܓܼܪܹܗ ܣܢܸܐ ܗ̄ܘ̣ܵܐ ܗܵܘ̇ ܡܸܣܟܹܿܢܵܐ ܣܢܸܐ ܨܘܼܪ̈ܵܬܼܵܐ>
    text <ܘܲܒܼܪܸܥܝܵܢܹܗ ܢܕܝܼܕܼ ܘܲܡܫܲܟܲܪ ܦܠܸܐ ܗܲܕܵܡܹ̈ܐ ܀>
    text <܃ܥܲܠ ܗܲܕܵܡ̇ܘ̈ܗܝ ܡܸܬܼܚܲܙܝܵܐ ܗ̣̄ܘܵܬܼ ܦܲܐܝܘܼܬܼ ܫܘܼܦܪܵܐ>
    text <ܘܲܒܼܓܼܵܘ ܢܲܦܫܹܗ ܚܙܵܬܼܵܐ ܕܣܲܢܝܵܐ ܡ̣ܢ ܟܠ ܕܲܣܢܸܐ ܀>
    text <܃ܒܢܲܚ̈ܬܹܿܐ ܕܒܼܘܼܨܵܐ ܡܸܬܓܲܠܸܐ ܗ̄ܘ̣ܵܐ ܣܢܸܐ ܪܸܥܝܵܢܵܐ>
    text <ܘܲܒܼܦܘܼܢܵܩܹ̈ܐ ܕܠܵܐ ܡܸܢܝܵܢܵܐ ܡܸܬܼܦܲܪܦܲܥ ܗ̄ܘ̣ܵܐ ܀>
    text <܃ܦܠܹܝܢ ܗ̄ܘ̣ܵܘ ܢܲܚܬܵܘ̈ܗܝ ܘܲܪܓܼܝܼܓܼܝܼܢ ܗ̄ܘ̣ܵܘ ܐܵܦ ܬܘܼܩܵܢܵܘ̈ܗܝ>
    text <ܘܠܵܐ ܣܵܒܲܥ̇ ܗ̄ܘ̣ܵܐ ܠܡܸܬܼܦܲܢܵܩܘܼ ܒܪܲܒܿܘܼܬܿ ܛܘܼܒܼܵܘ̈ܗܝ ܀>
    text <܃ܣܒܼܝܼܣ ܗ̄ܘ̣ܵܐ ܥܘܼܬܼܪܹܗ ܘܲܡܫܲܪܬܿܝܚ ܗ̄ܘ̣ܵܐ ܡ̇ܘܙܿܢ ܚܲܝܵܘ̈ܗܝ>
    text <ܘܠܲܝܬܿ ܗ̄ܘ̣ܵܐ ܐܲܬܼܪܵܐ ܒܹܝܬܼ ܦܘܼܢܵܩܹ̈ܐ ܘܲܠܦܘܼܢܵܩܹ̈ܐ ܀>
    text <܃ܣܲܓܿܝܼܵܐܝܼܬܼ ܟܫܹܝܢ ܗ̄ܘ̣ܵܘ ܛܘܼܒܹ̈ܐ ܠܥܸܠ ܡ̣ܢ ܛܘܼܒܹ̈ܐ>
    text <ܘܠܵܐ ܥܵܢ̇ܕܿܝܼܢ ܗ̄ܘ̣ܵܘ ܙܢܲܝ̈ ܬܘܼܩܵܢܹ̈ܐ ܡ̣ܢ ܕܘܼܟܲܬܼܗܘܿܢ ܀>
    text <܃ܒܟܼܠ ܬܘܼܩܵܢܝܼ̈ܢ ܡܸܬܼܒܲܣܲܡ ܗ̄ܘ̣ܵܐ ܗܵܘ̇ ܒܲܣܵܡܵܐ>
    text <ܘܲܟܼܡܵܐ ܕܒܼܵܣܹ̇ܡ ܬܘܼܒܼ ܡܸܬܼܝܲܐܲܒܼ ܕܬܼܵܘ ܢܸܬܼܒܲܣܲܡ ܀>
    text <܃ܠܵܐ ܦܵܛܲ݁ܪ ܗ̄ܘ̣ܵܐ ܙܢܵܐ ܕܒܼܘܼܣܵܡܵܐ ܡ̣ܢ ܦܵܬܼܘܿܪܹܗ>
    text <ܕܥܲܕܼ ܦܵܛܲ݁ܪ ܗ̄ܘ̣ܵܐ ܗܵܘ̇ ܩܲܕܼܡ̇ܝܵܐ ܩܲܕܼܡܹܗ ܐ̄ܚܪܹܢܵܐ ܀>
    text <܃ܐܲܝܟ ܥܲܕܼܥܹܕܼܵܐ ܥܒܼܝܼܕܼ ܗ̄ܘ̣ܵܐ ܒܲܝܬܹܿܗ ܕܐܵܣܘܿܛ ܢܲܦܫܵܐ>
    text <ܘܒܲܕܼܡܘܼܬܼ ܪܲܥܡܵܐ ܛܵܟ ܪܵܥܹ̇ܡ ܗ̄ܘ̣ܵܐ ܩܵܠ ܚܲܕ̈ܘܵܬܼܵܐ ܀>
    text <܃ܒܩܵܠ ܚܲܕܼ̈ܘܵܬܹܗ ܡܸܫܬܿܢܲܩ ܗ̄ܘ̣ܵܐ ܗܵܘ̇ ܡܸܣܟܹܿܢܵܐ>
    text <ܘܲܡܪܲܟܸܿܒܼ ܗ̄ܘ̣ܵܐ ܩܵܠܹ̈ܐ ܕܐܸܒܼܠܵܐ ܥܲܠ ܥܵܩܵܬܹ̈ܗ ܀>
    text <܃ܠܦܘܼܬܼ ܚܲܕܼ̈ܘܵܬܹܗ ܕܗܵܘ̇ ܚܲܕܵܝܵܐ ܡܥܵܩ ܗ̄ܘ̣ܵܐ ܡܥܵܩܵܐ>
    text <ܘܐܲܝܟ ܡܸܢܝܵܢܵܐ ܕܲܙܡܝܼܪ݁ܵܬܹܗ ܐܵܦ ܐܘܼܠܝܵܬܹ̈ܗ ܀>
    text <܃ܗܵܘ̇ ܙܵܡܲܪ ܗ̄ܘ̣ܵܐ ܘܗܵܘ̇ ܒܵܟܹ̇ܐ ܗ̄ܘ̣ܵܐ ܡܲܪܝܼܪܵܐܝܼܬܼ>
    text <ܘܡܲܢ ܠܵܐ ܢܸܬܼܡܲܗ ܒܚܲܕܘܲܬܼ ܢܲܦܫܵܐ ܘܟܲܪܝܘܼܬܼ ܢܲܦܫܵܐ ܀>
    text <܃ܚܲܕܼ ܪܵܩܹܕܼ ܗ̄ܘ̣ܵܐ ܘܚܲܕܼ ܡܲܪܩܸܕܼ ܗ̄ܘ̣ܵܐ ܐܲܝܟ ܕܥܲܠ ܡܝܼܬܼܵܐ>
    text <ܘܡܲܢ ܠܵܐ ܢܸܬܼܘܲܪ ܥܲܠ ܣܘܼܥܪ݁ܵܢܹܐ ܕܠܵܐ ܟܹܐܢܝܼܢ ܗ̄ܘ̣ܵܘ ܀>
  block
    text <܃ܚܲܕܼ ܡܲܥܘܸܠ ܗ̄ܘ̣ܵܐ ܘܚܲܕܼ ܡܲܥܡܸܠ ܗ̄ܘ̣ܵܐ ܢܲܦܫܹܗ ܒܟܹܐܢܘܼ>
    text <ܘܡܲܢ ܠܵܐ ܢܹܐܡܲܪ ܕܠܵܐ ܟܹܐܢܝܼܢ ܗ̄ܘ̣ܵܘ ܦܘܼܪ̈ܥܵܢܲܝܗܘܿܢ ܀>
    text <܃ܠܵܐ ܟܹܐܢܵܐܝܼܬܼ ܡܸܬܓܲܠܸܐ ܗ̄ܘ̣ܵܐ ܗܵܘ̇ ܚܲܪܡ̇ܢܵܐ>
    text <ܘܠܵܐ ܙܵܕܼܩܵܐܝܼܬܼ ܡܸܫܬܲܢܲܩ ܗ̄ܘ̣ܵܐ ܗܵܘ̇ ܡܲܟܿܝܼܟܼܵܐ ܀>
    text <܃ܠܵܐ ܫܲܘܝܘܼܬܼܵܐ ܡܸܬܼܚܲܙܝܵܐ ܗ̄ܘ̣ܵܬܼ ܒܐܸܣܟܹܿܡܲܝ̈ܗܘܿܢ>
    text <ܘܕܲܠܩܘܼܒܼܠܵܐܝܼܬܼ ܡܸܬܼܒܲܣܡܝܼܢ ܗ̄ܘ̣ܵܘ ܘܡܸܫܬܲܢܩܝܼܢ ܗ̄ܘ̣ܵܘ ܀>
    text <܃ܠܵܐ ܫܵܘܹ̇ܐ ܗ̄ܘ̣ܵܐ ܗܵܘ̇ ܚܲܪܡ̇ܢܵܐ ܠܗܵܘ̇ ܒܘܼܣܵܡܵܐ>
    text <܃ܘܠܵܐ ܙܵܕܹܩ ܗ̄ܘ̣ܵܐ ܗܵܘ̇ ܫܘܼܢܵܩܵܐ ܠܗܵܘ̇ ܡܲܟܿܝܼܟܼܵܐ>
    text <܃ܙܲܒܼܢܵܐ ܒܝܼܫܵܐ ܫܲܚܠܸܦ ܙܲܒܼܢܵܐ ܕܛܵܒܹ̈ܐ ܘܒܼܝܼܫܹ̈ܐ>
    text <ܘܲܠܚܲܕܼ ܝܲܩܲܪ ܘܲܠܚܲܕܼ ܨܲܥܲܪ ܒܲܕܼܠܵܐ ܦܲܐ̈ܝܵܢ ܀>
    text <܃ܒܠܵܐ ܦܲܐܝܘܼܬܼܵܐ ܡܸܫܬܲܢܲܩ ܗ̄ܘ̣ܵܐ ܪܵܚܹ̇ܡ ܩܘܼܫܬܵܐ>
    text <ܘܲܒܼܫܒܼܝܼ̈ܚܵܬܼܵܐ ܡܸܬܼܦܲܢܢܲܩ ܗ̄ܘ̣ܵܐ ܪܵܚܹ̇ܡ ܙܹܐܦܵܐ ܀>
    text <܃ܒܛܘܼܒܹ̈ܐ ܛܵܒܹ̈ܐ ܫܪܸܐ ܗ̄ܘ̣ܵܐ ܟܠܚܘܿܡ ܓܠܝܼܙ ܡ̣ܢ ܪ̈ܲܚܡܹܐ>
    text <ܘܠܵܐ ܚܵܐܹ̇ܝܢ ܗ̄ܘ̣ܵܐ ܠܗܵܘ̇ ܡܸܣܟܹܿܢܵܐ ܕܲܪܡܸܐ ܒܬܲܪܥܹܗ ܀>
    text <܃ܒܬܲܪܥܹܗ ܕܚܲܪܡ̇ܐ ܗ̄ܘ̣ܵܐ ܪܚܘܼܡܵܐ ܕܡܸܣܟܹܿܝܢ ܒܲܫܡܹܗ>
    text <ܘܡܸܬܼܝܲܐܲܒܼ ܗ̄ܘ̣ܵܐ ܘܠܵܐ ܐ̄ܢܵܫ ܡܲܪܘܲܚ ܠܲܣܢܝܼܩܘܼܬܹܗ ܀>
    text <܃ܣܢܝܼܩ ܗ̄ܘ̣ܵܐ ܘܲܨܪܝܼܟ ܗ̄ܘ̣ܵܐ ܡ̣ܢ ܟܠ ܛܵܒܼ̈ܢ>
    text <ܘܲܥܦܝܼܦܵܐ ܗ̣̄ܘܵܬܼ ܡܸܣܟܹܿܢܘܼܬܹܗ ܘܲܟܼܪܝܼܗܘܼܬܹܗ ܀>
    text <܃ܒܲܬܼܪܹܝܢ ܟܹܐܒܼܝܼ̈ܢ ܕܥܲܣܩܝܼܢ ܣܲܓܿܝܼ ܡܸܬܼܢܵܘܲܠ ܗ̄ܘ̣ܵܐ>
    text <ܒܡܸܣܟܹܿܢܘܼܬܼܵܐ ܡܡܲܟܿܟܲܬܼ ܐ̄ܢܵܫܵܐ ܘܫܘܼܚܢܹ̈ܐ ܣܢܲܝ̈ܝܵܐ ܀>
    text <܃ܫܘܼܚܢܹ̈ܐ ܣܢܲܝܵ̈ܐ ܡܠܸܐ ܗ̄ܘ̣ܵܐ ܘܲܣܒܼܝܼܣ ܟܠܹܗ ܒܟܼܠܹܗ>
    text <ܘܠܲܝܬܿ ܗ̄ܘ̣ܵܐ ܕܘܼܟܿܬܼܵܐ ܕܲܚܠܝܼܡܵܐ ܗ̄ܘ̣ܵܐ ܡ̣ܢ ܟܘܼ̈ܬܼܡ̇ܬܼܵܐ ܀>
    text <܃ܢܸܒܼܥܵܐ ܕܫܘܼܚܢܹ̈ܐ ܥܒܼܝܼܕܼ ܗ̄ܘ̣ܵܐ ܓܘܼܫܡܹܗ ܕܚܝܼܨ ܪܸܥܝܵܢܵܐ>
    text <ܘܪܵܕܹܐ ܡܸܢܹܗ ܪܸܗܠܵܐ ܣܲܢܝܵܐ ܕܕܼܵܠܲܚ ܢܲܦܫܵܐ ܀>
    text <܃ܬܲܦܹ̈ܐ ܕܪܸܗܠܵܐ ܡܸܫܬܲܦܥܝܼܢ ܗ̄ܘ̣ܘ ܡ̣ܢ ܗܲܕܵܡܵܘ̈ܗܝ>
    text <ܘܕܲܠܲܚ ܗ̄ܘ̣ܵܐ ܠܹܗ ܪܹܚ ܣܲܪܝܘܼܬܼܵܐ ܕܪܵܕܹܐ ܡܸܢܹܗ ܀>
    text <܃ܟܲܠ̈ܒܹܿܐ ܝܲܥܥܢܹ̈ܐ ܫܵܬܹ̇ܝܢ ܗ̄ܘ̣ܵܘ ܠܹܗ ܠܪܸܗܠܵܐ ܕܦܲܓܼܪܹܗ>
    text <ܘܡܸܬܿܬܲܪܣܹܝܢ ܗ̄ܘ̣ܵܘ ܡ̣ܢ ܒܘܼܣܵܡܵܐ ܕܲܚܒܼܵܪ̈ܵܬܹܗ ܀>
    text <܃ܠܪܹܝܚ ܣܲܪܝܘܼܬܹܗ ܡܸܬܼܡܲܢܥܝܼܢ ܗ̄ܘ̣ܵܘ ܝܲܥܢܲܝ̈ ܢܲܦܫܵܐ>
    text <ܘܣܵܥ̇ܪܝܼܢ ܗ̄ܘ̣ܵܘ ܠܹܗ ܘܡܸܣܬܲܥܪܝܼܢ ܗ̄ܘ̣ܵܘ ܡ̣ܢ ܫܘܼ̈ܡ̇ܬܹܗ ܀>
    text <܃ܐܘܿ ܠܒܲܪܢܵܫܵܐ ܕܟܲܕܼ ܒܲܪܢܵܫܵܐ ܗ̄ܘ̣ ܒܲܦܓܲܪ ܘܲܒܼܪܘܼܚ>
    text <ܥܒܼܝܼܕܼ ܢܘܼܟܼܪܵܝܵܐ ܠܣܵܥܘܿܪܘܼܬܼܵܐ ܕܲܒܼܢܲܝ̈ܢܵܫܵܐ ܀>
    text <܃ܐܘܿ ܠܦܲܓܼܪܵܢܵܐ ܕܲܢܕܲܝܼܕܼ ܦܲܓܼܪܹܗ ܥܲܠ ܦܲܓܪ̈ܵܢܹܐ>
    text <ܘܥܵܪܩܵܐ ܡܸܢܹܗ ܚܙܵܬܼܵܐ ܕܥܲܝܼܢܹ̈ܐ ܕܲܒܼܢܲܝ̈ ܓܸܢܣܹܗ ܀>
  block
    text <܃ܐܘܿ ܠܗܵܝ̇ ܢܲܦܫܵܐ ܕܫܲܪܝܵܐ ܢܲܦܫܵܗ̄ ܒܦܲܓܼܪܵܐ ܡܝܼܬܼܵܐ>
    text <ܘܲܡܕܲܝܪܵܐ ܒܹܗ ܕܠܵܐ ܚܲܝܘܼܬܼܵܐ ܕܲܒܼܗܲܕܵܡܹ̈ܐ ܀>
    text <܃ܐܘܿ ܠܗܲܕܵܡܹ̈ܐ ܕܟܲܕܿ ܐܝܼܬܲܝܗܘܿܢ ܠܵܐ ܐܝܼܬܲܝܗܘܿܢ>
    text <ܘܲܡܙܲܝܼܥܵܐ ܠܗܘܿܢ ܢܲܦܫܵܐ ܒܚܲܝܹ̈ܐ ܕܠܵܐ ܚܲܝܘܼܬܼܵܐ ܀>
    text <܃ܐܘܿ ܠܗܵܝ̇ ܢܲܦܫܵܐ ܕܲܟܼܡܵܐ ܛܥܸܢܲܬ̤ ܝܘܼܩܪܹܗ ܕܓܼܘܼܫܡܵܐ>
    text <ܘܠܵܐ ܐܸܬܼܪܲܦܝܲܬ̤ ܒܗܵܘ̇ ܬܲܟܼܬܿܘܼܫܵܐ ܥܡܝܼܠܵܐ ܘܩܲܫܝܵܐ ܀>
    text <܃ܥܡܝܼܠ ܗ̄ܘ̣ܵܐ ܘܲܩܫܸܐ ܗܵܘ̇ ܐܵܓܼܘܢܵܐ ܕܣܲܝܒܲܪ ܟܹܐܢܵܐ>
    text <ܘܠܲܝܬܿ ܗ̄ܘ̣ܵܐ ܦܸܚܡܵܐ ܠܗܵܘ̇ ܚܘܼܡܣܵܢܵܐ ܕܗܵܝ̇ ܬܲܪܥܝܼܬܼܵܐ ܀>
    text <܃ܡܲܢ̣ܘܼ ܡܸܡܬܼܘܿܡ ܚܙ̣ܵܐ ܐܵܓܼܘܿܢܵܐ ܕܲܥܡܝܼܠ ܗܵܟܲܢ>
    text <ܘܡܲܢ ܐܸܬܼܒܲܩܝܼ ܒܐܵܓܼܘܿܢܸܣܛܵܐ ܕܕܼܵܡܹ̇ܐ ܠܗܵܢܵܐ ܀>
    text <܃ܡܲܢ̣ܘܼ ܕܐܲܩܪܸܒܼ ܩܪܵܒܼܵܐ ܒܦܲܓܼܪܵܐܬ ܟܲܕܼ ܠܲܝܬܿ ܦܲܓܼܪܵܐ>
    text <ܘܡܲܢ̣ܘܼ ܕܐܸܚܲܕܼ ܕܲܪܵܐ ܒܪܸ̈ܓܼܫܹܐ ܒܸܠܥܵܕܼ ܪ̈ܓܼܫܹܐ ܀>
    text <܃ܠܲܝܬܼ ܗ̄ܘ̣ܵܐ ܪܸ̈ܓܼܫܹܐ ܐܵܚܕܲܝ̈ ܕܲܪܵܐ ܠܗܵܘ̇ ܕܲܪܵܪܵܐ>
    text <ܒܲܕܼܡܲܫܝܼܢ ܗ̄ܘ̣ܵܘ ܡ̣ܢ ܚܘܼܒܵܠܵܐ ܕܥܲܣܒܘܼܬܼ ܟܹܐܒܵܐ ܀>
    text <܃ܒܟܹܐܒܼܵܐ ܩܲܫܝܵܐ ܡܸܫܬܲܢܲܩ ܗ̄ܘ̣ܵܐ ܚܠܝܼܡ ܪܸܥܝܵܢܵܐ>
    text <ܘܟܲܕܼ ܚܵܐܹ̇ܫ ܗ̄ܘ̣ܵܐ ܠܵܐ ܚܵܐܹ̇ܫ ܗ̄ܘ̣ܵܐ ܒܝܲܕܼ ܚܘܼܡܣܵܢܵܐ ܀>
    text <܃ܠܵܐ ܚܵܐܹ̇ܫ ܗ̄ܘ̣ܵܐ ܒܲܕܼܚܵܐܲܪ ܗ̄ܘ̣ܵܐ ܒܫܘܼܠܵܡ ܥܲܡܠܹܗ>
    text <ܘܛܵܒܼ ܚܵܐܹ̇ܿܫ ܗ̄ܘ̣ܵܐ ܡ̇ܐ ܕܡܸܬܼܒܲܩܸܐ ܒܚܘܼܒܵܠ ܦܲܓܼܪܹܗ ܀>
    text <܃ܒܦܲܓܼܪܹܗ ܘܢܲܦܫܹܗ ܡܸܫܬܲܢܲܩ ܗ̄ܘ̣ܵܐ ܒܐܵܓܼܘܿܢ ܥܲܡܠܵܘ̈ܗܝ>
    text <ܦܲܓܼܪܹܗ ܒܟܹܐܒܼܵܐ ܘܢܲܦܫܹܗ ܒܚܲܫܵܐ ܕܡܲܐܝܼܢܘܼܬܼܵܐ ܀>
    text <܃ܡܲܐܝܼܢܘܼܬܼܵܐ ܫܚܝܼܩܵܐ ܗ̣̄ܘܵܬܼ ܠܹܗ ܠܠܵܐ ܡܲܐܝܼܢܵܐ>
    text <ܟܲܕܼ ܚܵܙܹ̇ܐ ܗ̄ܘ̣ܵܐ ܙܢܲܝ̈ ܫܘܼܢܵܩܹܗ ܘܒܼܘܼܣܵܡ ܚܲܒܼܪܹܗ ܀>
    text <܃ܒܪܲܒܿܘܼܬܼ ܛܘܼܒܼܵܘ̈ܗܝ ܕܗܵܘ̇ ܥܲܬܿܝܼܪܵܐ ܡܸܬܼܒܲܩܸܐ ܗ̄ܘ̣ܵܐ>
    text <ܘܡܸܬܼܝܲܐܲܒܼ ܗ̄ܘ̣ܵܐ ܘܠܵܐ ܐ̄ܢܵܫ ܡܲܪܘܲܚ ܠܲܨܪܝܼܟܼܘܼܬܹܗ ܀>
    text <܃ܐܘܿ ܟܡܵܐ ܨܪܝܼܟ ܗ̄ܘ̣ܵܐ ܗܵܘ̇ ܠܵܐ ܨܪܝܼܟܼܵܐ ܕܲܨܪܝܼܟ ܒܲܫܡܹܗ>
    text <ܘܲܟܼܡܵܐ ܥܦܝܼܦ ܗ̄ܘ̣ܵܐ ܥܘܼܬܼܪܵܐ ܕܲܟܣܸܐ ܒܫܘܼܠܵܐ ܥܲܡܠܹܗ ܀>
    text <܃ܐܘܿ ܟܡܵܐ ܡܢܝܼܚ ܗ̄ܘ̣ܵܐ ܗܵܘ̇ ܥܲܬܿܝܼܪܵܐ ܦܠܸܐ ܒܲܫܡܵܗܹ̈ܐ>
    text <ܘܲܟܼܡܵܐ ܥܦܝܼܦ ܗ̄ܘ̣ܵܐ ܗܵܘ̇ ܫܘܼܢܵܩܵܐ ܕܐܸܬܼܡܲܢܲܥ ܠܹܗ ܀>
    text <܃ܐܘܿ ܟܡܵܐ ܚܪܸܡ ܗ̄ܘ̣ܵܐ ܗܵܘ̇ ܥܲܪܡ̇ܢܵܐ ܩܢܸܐ ܚܲܪܡܘܼܬܼܵܐ>
    text <ܕܡܸܬܼܒܲܩܸܐ ܗ̄ܘ̣ܵܐ ܒܗܵܘ̇ ܫܘܼܢܵܩܵܐ ܕܠܵܐ ܚܵܘܣܵܐ ܀>
    text <܃ܐܘܿ ܟܡܵܐ ܛܪܘܼܢ ܗ̄ܘ̣ܵܐ ܘܲܩܫܸܐ ܠܸܒܹܿܗ ܡ̣ܢ ܛܲܪܵܢܵܐ>
    text <ܕܠܵܐ ܡܲܪܘܲܚ ܗ̄ܘ̣ܵܐ ܡ̣ܢ ܦܲܪ̈ܟܿܘܼܟܼܵܘܗܝ ܠܡܲܟܿܝܼܢ ܢܲܦܫܵܐ ܀>
    text <܃ܐܘܿ ܟܡܵܐ ܒܗܝܼܠ ܗ̄ܘ̣ܵܐ ܐܵܦ ܡܲܟܿܝܼܟܼܵܐ ܒܡܲܝܼܟܼܘܼܬܹܗ>
    text <ܟܲܕܼ ܚܵܐܲܪ ܗ̄ܘ̣ܵܐ ܒܲܫܦܝܼܥܘܼܬܹܗ ܕܗܵܘ̇ ܦܘܼܪܦܵܥܵܐ ܀>
    text <ܚܙܵܬܼܵܐ ܕܛܘܼܒܹ̈ܐ ܫܚܝܼܩܵܐ ܗ̄ܘ̣ܵܬܼ ܠܹܗ ܛܵܒܼ ܡ̣ܢ ܟܹܐܒܹܗ܃>
  block
    text <ܘܲܥܦܝܼܦܵܐܝܼܬܼ ܡܸܫܬܿܢܲܩ ܗ̄ܘ̣ܵܐ ܘܲܡܕܲܡܲܥ ܗ̄ܘ̣ܵܐ ܀>
    text <܃ܐܸܠܝܵܐ ܘܒܸܟܼܝܵܐ ܡܠܸܐ ܗ̄ܘ̣ܵܐ ܦܘܼܡܹܗ ܠܹܠܲܝ ܐܝܼܡܵܩ>
    text <ܘܡܸܬܿܬܿܢܲܚ ܗ̄ܘ̣ܵܐ ܠܩܵܠ ܚܲܘܼܘܵܬܹ̈ܗ ܕܗܵܘ̇ ܐܵܣܘܿܛܵܐ ܀>
    text <܃ܟܡܵܐ ܕܐܵܣܘܿܛܵܐ ܡܸܬܼܦܲܢܲܩ ܗ̄ܘ̣ܵܐ ܒܲܪ̈ܓܼܝܼܓܼܵܬܼܵܐ>
    text <ܕܝܼܠܹܗ ܥܵܐܹ̇ܦ ܐܸܒܼܠܵܐ ܕܟܹܐܒܹܗ ܘܕܲܨܪܝܼܟܼܘܼܬܹܗ ܀>
    text <܃ܟܡܵܐ ܕܚܲܪܡܵܝܵܐ ܡܸܬܼܩܲܫܸܐ ܗ̄ܘ̣ܵܐ ܒܲܛܪܘܼܢܘܼܬܹܗ>
    text <ܗܵܘ̇ ܡܲܣܓܸܿܐ ܗ̄ܘ̣ܵܐ ܘܡܸܬܼܡܲܟܲܟ ܗ̄ܘ̣ܵܐ ܒܲܨܥܝܼܪ̈ܵܬܼܵܐ ܀>
    text <܃ܟܡܵܐ ܕܲܚܬܼܝܼܪܵܐ ܡܸܫܬܿܩܲܠ ܗ̄ܘ̣ܵܐ ܒܪܲܒܿܘܼܬܼ ܢܸܟܼܣܵܘ̈ܗܝ>
    text <ܡܲܟܿܝܼܟ ܢܲܦܫܵܐ ܡܸܬܿܬܲܚܬܸܿܐ ܗ̄ܘ̣ܵܐ ܠܡܸܚܙܵܐ ܫܸܦܠܹܗ ܀>
    text <܃ܟܡܵܐ ܕܦܲܐܝܘܼܬܹܗ ܕܗܵܘ̇ ܠܵܐ ܦܲܐܝܵܐ ܡܸܬܼܪܲܒܼܝܵܐ ܗ̄ܘ̣ܵܬܼ>
    text <ܫܟܼܝܼܪܘܼܬܼ ܟܹܐܒܹܗ ܕܗܵܘ̇ ܫܲܦܝܼܪܵܐ ܡܸܬܼܥܲܫܵܢܵܐ ܗ̄ܘ̣ܵܬܼ ܀>
    text <܃ܟܡܵܐ ܕܦܲܛܒܼܵܓܵܘ̈ܗܝ ܕܩܲܒܼܪܵܐ ܕܐܘܼܟܼܠܵܐ ܡܸܣܬܲܕܼܪܝܼܢ ܗ̄ܘ̣ܵܘ>
    text <ܨܪܝܼܟ ܡ̣ܢ ܐܘܼܟܼܠܵܐ ܙܢܲܝ̈ ܚܘܼܡܣܵܢܵܐ ܡܸܬܼܥܲܛܲܦ ܗ̄ܘ̣ܵܐ ܀>
    text <܃ܟܡܵܐ ܕܲܠܝܲܥܢܵܐ ܙܢܲܝ̈ ܛܵܒܼܵܬܼ̈ܐ ܡܚܲܕܿܝܵܢ ܗ̣̄ܘܲܝ̈ ܠܹܗ>
    text <ܠܚܲܣܝܵܐ ܘܕܲܟܼܝܵܐ ܟܹܐܒܹܗ ܘܟܲܦܢܵܐ ܡܕܲܘܸܕܼ ܗ̄ܘ̣ܵܐ ܠܹܗ ܀>
    text <܃ܐܘܿ ܠܐܵܓܼܘܿܢܵܐ ܕܲܟܼܡܵܐ ܫܚܝܼܩ ܗ̄ܘ̣ܵܐ ܐܵܓܲܘܿܢܸܣܛܹܗ>
    text <ܐܘܿ ܠܦܘܼܪܦܵܥܵܐ ܕܲܟܼܡܸܐ ܪܦܸܐ ܗ̄ܘ̣ܵܐ ܡܸܬܼܒܲܣܡܵܢܹܗ ܀>
    text <܃ܐܘܿ ܠܟܼܘܼܪܗܵܢܵܐ ܕܲܟܼܡܵܐ ܚܠܝܼܡ ܗ̄ܘ̣ܵܐ ܗܵܘ̇ ܕܲܪܡܸܐ ܒܹܗ>
    text <ܐܘܿ ܠܚܘܼܠܡܵܢܵܐ ܕܲܟܼܡܵܐ ܟܪܝܼܡ ܗ̄ܘ̣ܵܐ ܗܵܘ̇ ܕܲܫܪܸܐ ܒܹܗ ܀>
    text <܃ܐܘܿ ܠܲܚܙܵܬܼܵܐ ܕܲܬܼܪܹܝܢ ܝܘܼܩܢܹ̈ܐ ܕܚܲܕܼ ܠܘܼܩܒܲܠ ܚܲܕܼ>
    text <ܒܣܵܡܵܐ ܕܠܵܐ ܣܵܟ ܛܘܼܪܵܦܵܐ ܕܠܵܐ ܒܲܡܫܘܼܚܬܼܵܐ ܀>
    text <܃ܕܠܵܐ ܣܲܒܼܥܘܼܬܼܵܐ ܡܸܬܼܒܲܣܲܡ ܗ̄ܘ̣ܵܐ ܗܵܘ̇ ܥܲܬܿܝܼܪܵܐ>
    text <ܘܲܕܼܠܵܐ ܟܲܝܠܵܐ ܡܸܫܬܲܢܲܩ ܗ̄ܘ̣ܵܐ ܗܵܘ̇ ܡܸܣܟܹܿܢܵܐ ܀>
    text <܃ܒܠܵܐ ܫܲܘܝܘܼܗܹܝܢ ܡܸܬܼܒܲܩܸܐ ܗ̄ܘܹ̇ܝܬܼ ܕܲܟܼܡܵܐ ܦܪܝܼܫܵܐ>
    text <ܘܲܟܼܡܵܐ ܥܲܦܝܼܦ ܒܣܵܡܹܗ ܕܚܲܪܡ̇ܐ ܘܚܲܫܹܗ ܕܟܹܐܢܵܐ ܀>
    text <܃ܒܣܵܡܵܐ ܘܚܲܫܵܐ ܚܙܹ̇ܝܬܼ ܕܲܠܚܝܼܛܝܼܢ ܒܝܲܕܼ ܬܘܼܪܓܵܡܵܐ>
    text <ܘܩܸܪܒܹܿܬܼ ܕܐܸܚܙܸܐ ܚܙܵܬܼܵܐ ܕܡܲܠܝܵܐ ܠܵܐ ܫܲܘܝܘܼܬܼܵܐ ܀>
    text <܃ܠܵܐ ܫܲܘܝܘܼܬܼܵܐ ܥܨܵܬܲܢܝ ܕܐܸܒܼܥܹܐ ܒܥܵܬܼܵܐ ܕܡܸܠܹ̈ܐ>
    text <ܘܗܵܐ ܫܚܝܼܩ ܪܸܥܝܵܢܝ ܕܢܵܘܠܸܕܼ ܡܸܠܹ̈ܐ ܕܡܸܕܸܿܡ ܕܲܒܼܥܵܐ ܀>
    text <܃ܬܵܐ ܪܸܥܝܝܵܢܵܐ ܩܪܘܿܒܼ ܠܲܒܼܥܵܬܼܵܐ ܕܗܵܘ̇ ܡ̇ܐ ܕܲܒܼܥܲܝܬܿ>
    text <ܘܚܵܘܵܐ ܒܓܸܠܝܵܐ ܙܢܲܝ̈ ܬܘܼܪܓܵܡܵܐ ܕܲܡܛܲܝܲܒܼ ܠܵܟ ܀>
  block
    text <܃ܡ̇ܢܲܐ ܗ̄ܝܼ ܥܸܠܬܼܵܐ ܕܫܸܡܥܲܬܿܝܼܪܵܐ ܘܫܸܡ ܡܸܣܟܹܿܢܵܐ>
    text <ܘܡܸܛܠ ܡ̇ܢܵܐ ܪܫܝܼܡ ܥܘܼܗܕܵܢܵܐ ܕܣܘܼܥܪ̈ܵܢܲܝܗܘܿܢ ܀>
    text <܃ܗܘ̤ܵܘ ܒܲܥܵܒܼܵܕܵܐ ܣܘܼܥܪ̈ܵܢܲܝܗܘܿܢ ܐܲܝܟ ܕܲܟܼܬܝܼܒܼܝܼܢ>
    text <ܐܵܘ ܕܲܠܡܵܐ ܟܲܝ ܡܸܗܘܵܐ ܗܵܘܹ̇ܝܢ ܒܵܬܲܪ ܙܲܒܼܢܵܐ ܀>
    text <܃ܗܘ̤ܵܬܼ ܟܲܝ ܘܲܚܕܼܝܼ ܗܵܘ̇ ܥܲܬܿܝܼܪܵܐ ܘܐܲܟܼܪܝܼ ܡܥܵܩܵܐ>
    text <ܘܗܵܘ̇ ܐܸܬܼܓܲܐܝܼ ܘܗܵܘ̇ ܐܸܬܼܢܵܘܲܠ ܥܕܲܡ̇ܐ ܠܡܵܘܬܵܐ ܀>
    text <܃ܫܠܸܡ ܟܲܝ ܙܲܒܼܢܵܐ ܘܚܲܕܼܘܲܬܼ ܠܸܒܵܐ ܘܟܲܪܝܼܘܼܬܼ ܢܲܦܫܵܐ>
    text <ܘܐܲܦܛܲܪ ܡ̇ܘܬܵܐ ܠܲܪ̈ܓܼܝܼܓܼܵܬܼܵܐ ܘܲܠܥܵܩܵܬܼܵܐ ܀>
    text <܃ܚ̣ܙܲܩ ܟܲܝ ܘܐܸܙܲܠ ܗܵܘ̇ ܡܸܣܟܹܿܢܵܐ ܠܥܘܼܒܹܿܗ ܕܐܲܒܼܪܵܡ>
    text <ܘܦܵܫ̣ ܥܲܬܿܝܼܪܵܐ ܟܲܕܼ ܡܸܫܬܲܢܲܩ ܒܗܵܘܬܼܵܐ ܕܲܫܝܘܿܠ ܀>
    text <܃ܠܵܐ ܫܵܡ̇ܘܿܥܵܐ ܠܵܐ ܗܘ̤ܵܬܼ ܗܵܕܹܐ ܒܝܲܕܼ ܣܘܼܥܪ݁ܵܢܹܐ>
    text <ܘܠܵܐ ܐܸܬܼܓܲܡܪܲܬ̤ ܐܲܝܟ ܬܘܼܪ̈ܓܵܡܹܐ ܕܡܸܠܹ̈ܐ ܕܲܥܠܹܝܗ̇ ܀>
    text <܃ܠܵܐ ܥܲܬܿܝܼܪܵܐ ܒ̣ܣܸܡ ܘܐܸܬܼܓܲܐܝܼ ܒܲܪ̈ܓܼܝܼܓܼܵܬܼܵܐ>
    text <ܘܠܵܐ ܡܸܣܟܹܿܢܵܐ ܫܲܚܩܹܗ ܟܹܐܒܼܵܐ ܘܲܨܪܝܼܟܼܘܼܬܼܵܐ ܀>
    text <܃ܒܡܸܠܹ̈ܐ ܗ̄ܘ̣ ܒܲܠܚܘܿܕܼ ܗܘ̤ܵܐ ܬܘܼܪܓܵܡܵܐ ܒܗܵܘܡ̇ܐ ܕܲܟܼܬܼܝܼܒܼ>
    text <ܘܲܠܝܘܼܠܦܵܢܵܐ ܟܬܲܒܼ ܟܵܬܼܘܿܒܼܵܐ ܙܢܲܝ̈ ܦܸܠ̈ܐܵܬܼܵܐ ܀>
    text <܃ܠܝܘܼܠܦܵܢ ܐ̄ܢܵܫܵܐ ܨܵܪ ܦܸܠ̈ܐܵܬܼܵܐ ܪܵܚܹ̇ܡ ܐ̄ܢܵܫܵܐ>
    text <ܕܲܒܼܦܸܠ̈ܐܵܬܼܵܐ ܢܨܘܼܕܼ ܐ̄ܢܵܫܘܼܬܼܵܐ ܨܹܝܕܼ ܝܘܼܠܦܵܢܹܗ ܀>
    text <܃ܐܲܝܟ ܨܲܝܪܵܐ ܡܲܕܸܿܟ ܡܸܠܹ̈ܐ ܕܟܼܵܪܘܿܙܘܼܬܹܗ>
    text <ܘܨܵܪܹܗ ܠܥܵܠܡܵܐ ܒܲܬܼܪܹܝܢ ܨܲܠܡܹ̈ܐ ܕܲܬܼܪܹܝܢ ܠܸܓܼܡܹ̈ܐ ܀>
    text <܃ܬܪܹܝܢ ܦܲܪ̈ܨܘܿܦܹܐ ܘܲܬܼܪܹܝܢ ܬܸܓܼܡܹ̈ܐ ܨܵܪ ܒܲܣܒܲܪܬܹܗ>
    text <ܥܘܼܬܼܪܵܐ ܚܠܝܼܡܵܐ ܘܡܸܣܟܹܿܢܘܼܬܼܵܐ ܛܥܝܼܢܲܬܼ ܟܹܐܢܹ̈ܐ ܀>
    text <܃ܥܘܼܬܼܪܵܐ ܚܠܝܼܡܵܐ ܨܵܪ ܒܐܸܣܟܹܿܡܵܐ ܕܗܵܘ̇ ܥܲܬܿܝܼܪܵܐ>
    text <ܘܡܸܣܟܹܿܢܘܼܬܼܵܐ ܒܫܸܡ ܠܵܥܵܙܵܪ ܫܡܵܐ ܡܸܣܟܹܿܢܵܐ ܀>
    text <܃ܫܒܸܡ ܠܵܥܵܙܵܪ ܟܲܢܹܝܗ ܠܓܲܒܵܐ ܕܡܸܣܟܹܢܘܼܬܼܵܐ>
    text <ܘܐܲܩܸܦ ܠܲܫܡܹܗ ܚܠܝܼܨܘܼܬܼ ܢܲܦܫܵܐ ܕܠܵܐܠ ܡܸܙܕܲܟܼܝܵܐ ܀>
    text <܃ܒܫܸܡ ܥܲܬܿܝܼܪܵܐ ܩܪ̣ܵܐ ܠܲܡܢܵܚܹ̈ܐ ܘܒܲܢ̈ܝܲܝ ܥܘܼܬܼܪܵܐ>
    text <ܘܲܒܼܦܘܼܢܵܩܹܗ ܨܵܪ ܦܘܼܢܵܩܵܐ ܕܡܸܬܼܦܲܢܩܵܢܹ̈ܐ ܀>
    text <܃ܒܠܵܐ ܚܵܘܣܵܢܹܗ ܡܬܲܠ ܚܲܪܡ̇ܘܼܬܼܵܐ ܕܠܵܐ ܪ̈ܲܚܡܵܢܹܐ>
    text <ܘܲܒܼܒܼܝܼܫܘܼܬܹܗ ܐܲܟܸܿܣ ܝܲܨܪܵܐ ܕܢܲܟܿܘܼܠܬܼܵܢܹ̈ܐ ܀>
    text <܃ܒܪܲܒܿܘܼܬܼ ܚܘܼܬܼܪܹܗ ܡܲܟܸܿܟ ܚܘܼܬܼܪܵܐ ܕܼܪ̈ܲܡܝܲܝ ܢܲܦܫܵܐ>
    text <ܘܐܲܠܸܦ ܐܸܢܘܿܢ ܕܠܵܐ ܢܸܬܼܚܲܬܿܪܘܼܢ ܒܐ̄ܢܵܫܵܝܵ̈ܬܼܵܐ ܀>
    text <܃ܒܐܵܣܘܿܛܘܼܬܹܗ ܦܲܪܣܝܼ ܘܲܓܼܠܵܗ̇ ܠܪܲܒܿܘܼܬܼ ܟܲܪܣܵܐ>
    text <ܕܠܵܐ ܬܸܬܼܝܲܥܲܢ ܕܠܵܐ ܢܸܣܓܿܘܿܢ ܠܵܗ̇ ܢܸܓܼ̈ܕܹܿܐ ܥܦܝܼ̈ܦܹܐ ܀>
    text <܃ܢܸܓܼ̈ܕܹܿܐ ܥܦܝܼܦܹ̈ܐ ܓܙܲܪ ܥܲܠ ܝܲܥܢܹ̈ܐ ܒܝܲܕܼ ܗܵܘ̇ ܝܲܥܢܵܐ>
    text <ܕܐܸܢ ܠܵܐ ܚܵܢ̇ܝܼܢ ܠܵܐ ܡܸܬܼܚܲܢܢܝܼܢ ܒܕܼܘܼܡܝܵܐ ܕܝܼܠܹܗ ܀>
  block
    text <܃ܠܵܐ ܚܲܢܵܢܵܐ ܗܘ̤ܿܐ ܗܵܘ̇ ܚܲܪܡ̇ܐ ܒܟܼܠܗܘܿܢ ܚܲܝܵܘ̈ܗܝ>
    text <ܘܠܵܐ ܐܸܬܿܬܲܚܬܿܝܼ ܠܘܵܬܼ ܚܵܘܣܵܢܵܐ ܕܗܵܝ̇ ܕܥܲܠ ܬܲܪܥܹܗ ܀>
    text <܃ܥܲܠ ܓܢܹ̄ܒܼ ܬܲܪܥܹܗ ܟܬܼܝܼܒܼ ܗ̄ܘ̣ܵܐ ܕܲܪܡܸܐ ܗܵܘ̇ ܡܸܣܟܹܿܢܵܐ>
    text <ܕܢܸܕܲܥ ܟܠܢܵܫ ܕܲܟܼܡܵܐ ܒܝܼܫܵܐ ܚܲܕܼܡܢܼܘܼܬܼܵܐ ܀>
    text <܃ܠܚܲܪܡ̇ܢܘܼܬܼܵܐ ܐܲܟܸܿܣ ܒܲܫܡܹܗ ܕܗܵܘ̇ ܚܲܪܡ̇ܢܵܐ>
    text <ܘܠܲܨܪܝܼܟܼܘܼܬܼܵܐ ܒܲܝܲܐ ܒܲܫܡܹܗ ܕܗܵܘ̇ ܡܸܣܟܹܿܢܵܐ ܀>
    text <܃ܒܫܸܡ ܡܸܣܟܹܿܢܵܐ ܥܲܨܒܹܗ ܠܟܹܐܒܼܵܐ ܕܡܸܣܟܹܿܢܘܼܬܼܵܐ>
    text <ܘܣܵܡ̣ ܠܹܗ ܣܲܡܵܐ ܡܲܓܿܪܿܬܼ ܪܘܼܚܵܐ ܕܠܵܐ ܡܸܘܙܿܕܲܟܼܝܵܐ ܀>
    text <܃ܒܡܸܡܟܹܿܢܘܼܬܹܗ ܕܲܡܝܹܗ ܠܥܘܼܡܪܵܐ ܕܡܸܣܟܹܿܢܘܼܬܼܵܐ>
    text <ܘܼܒܼܚܘܼܡܣܵܢܹܗ ܙܢܲܝ̈ ܪܸܥܝܵܢܵܐ ܕܠܵܐ ܡܸܬܼܪܲܦܸܐ ܀>
    text <܃ܒܚܘܼܡܣܵܢ ܢܲܦܫܹܗ ܠܲܒܸܿܒܼ ܢܲܦܫܵܐ ܕܩܲܢ̈ܝܲܝ ܟܹܐܒܹ̈ܐ>
    text <ܘܐܲܩܸܠ ܡܸܢܗܘܿܢ ܝܘܼܩܪܵܐ ܕܟܹܐܒܹ̈ܐ ܒܲܫܡܐ ܕܫܘܼܚܢܵܘ̈ܗܝ ܀>
    text <܃ܒܗܵܝ̇ ܕܲܨܪܝܼܟ ܗ̄ܘ̣ܵܐ ܘܡܸܬܼܝܲܐܲܒܼ ܗ̄ܘ̣ܵܐ ܘܠܵܐ ܐܵܟܹ̇ܠ ܗ̄ܘ̤ܵܐ>
    text <ܠܲܨܪܝܼܒܼܟܼܘܼܬܼܵܐ ܪܡܲܙ ܕܲܬܼܥܲܙܐ ܩܕܼܵܡ ܣܘܼܢܩܵܢܵܐ ܀>
    text <܃ܕܲܩܕܼܵܡ ܬܲܪܥܹܗ ܕܗܵܘ̇ ܚܲܪܡ̇ܢܵܐ ܫܕܹܐ ܗ̄ܘ̣ܵܐ ܘܲܒܼܣܸܐ>
    text <ܠܫܝܼܛܘܼܬܼ ܐ̄ܢܵܫܵܐ ܩܪ̣ܵܐ ܠܲܚܙܵܬܼܵܐ ܕܲܒܼܫܝܼܛܘܼܬܹܗ ܀>
    text <܃ܡܲܓܿܪܲܬܼ ܪܘܼܚܵܐ ܐܲܩܢܝܼ ܠܐ̄ܢܵܫܵܐ ܒܡܲܓܿܪܲܬܼ ܪܘܼܚܹܗ>
    text <ܕܠܵܐ ܐ̄ܢܵܫ ܢܵܘܠܸܕܼ ܪܸܛܢܵܐ ܣܲܢܝܵܐ ܒܝܘܿܡ ܢܸܣܝܘܿܢܹܗ ܀>
    text <܃ܒܣܲܪܝܘܼܬܼ ܫܘܼܚܢܵܘ̈ܗܝ ܐܲܝܟ ܕܲܒܼܩܵܠܵܐ ܩܪ̣ܵܐ ܠܲܟܼܪ̈ܝܼܗܹܐ>
    text <ܕܲܚܠܝܼܨܵܐܝܼܬܼ ܢܹܐܪܥܘܼܢ ܩܹܐܪܣܵܐ ܕܠܘܼܩܒܲܠ ܟܹܐܒܹ̈ܐ ܀>
    text <܃ܒܗܵܝ̇ ܕܡ̣ܢ ܟܲܠ݁̈ܒܹܿܐ ܡܸܬܼܟܲܦܲܪ ܗ̄ܘ̣ܵܐ ܪܸܗܠܵܐ ܕܦܲܓܼܪܹܗ>
    text <ܦܝܵܣܵܐ ܩܲܪܸܒܼ ܠܲܡ̈ܡܲܝܲܝܵܐ ܠܡܸܩܢܵܐ ܣܲܒܼܪܵܐ ܀>
    text <܃ܒܟܼܠܗܹܝܢ ܕܲܣܒ݂ܲܠ ܒܡܸܣܟܹܿܢܘܼܬܹܗ ܘܥܲܣܩܘܼܬܼ ܟܹܐܒܹܗ>
    text <ܣܲܒܼܪܵܐ ܛܵܒܼܵܐ ܙܪܲܥ ܒܲܡܚܝܼܠܹ̈ܐ ܕܠܵܐ ܢܸܬܼܪܲܦܘܿܢ ܀>
    text <܃ܠܪܲܦܝܘܼܬܼ ܐ̄ܢܵܫܵܐ ܨܒܼܵܐ ܕܲܢܚܲܝܸܨ ܒܝܲܕܼ ܒܲܪ ܐ̄ܢܵܫܵܐ>
    text <ܕܠܵܐ ܢܸܬܼܪܲܦܘܿܢ ܡ̇ܐ ܕܡܸܬܼܢܲܣܹܝܢ ܒܲܡܚܲܝܼ̈ܠܵܬܼܵܐ ܀>
    text <܃ܠܟܼܠܹܗ ܬܸܓܼܡܵܐ ܕܡܸܣܟܹܿܢܘܼܬܼܵܐ ܩ̣ܪܵܐ ܒܠܵܥܵܙܵܪ>
    text <ܕܢܹܐܬܼܘܿܢ ܢܸܚܙܘܿܢ ܨܠܸܡ ܚܲܝܲܝ̈ܗܘܿܢ ܒܚܲܕܼ ܡܸܣܟܹܿܢܵܐ ܀>
    text <܃ܒܲܕܡܘܼܬܼ ܨܲܠܡܵܐ ܨܵܪ ܬܲܫܥܝܼܬܹܗ ܩܪ̣ܵܡ ܡܸܣܟܹܿܢܹ̈ܐ>
    text <ܕܲܒܼܨܘܼܪ̈ܵܬܹܗ ܢܨܘܼܘܼܢ ܣܲܒܼܪܵܐ ܒܪܸ̈ܥܝܵܢܲܗܘܿܢ ܀>
    text <܃ܐܲܝܟ ܡܲܚܙܝܼܬܼܵܐ ܩ̣ܒܲܥ ܚܘܼܣܡܵܢܹܗ ܩܕܼܵܡ ܥܲܝܢܲܝ̈ܗܘܿܢ>
    text <ܕܲܢܚܘܼܪܘܼܢ ܡ̇ܐ ܕܡܸܬܼܢܲܣܹܝܢ ܒܲܨܥܝܼܪ̈ܵܬܼܵܐ ܀>
    text <܃ܒܡܲܬܼܠܵܐ ܕܲܗܠܵܘܗܝ ܠܒܸ݂ܫ ܟܠ ܚܲܫܝܼ̈ܢ ܕܲܒܼܚܵܫܘܿܫܹ̈ܐ>
    text <ܘܲܒܼܚܘܼܡܣܵܢܹܗ ܟܠ ܪܸ̈ܥܝܵܢܝܼܢ ܚܣ̈ܢܲܝ̈ ܚܲܫܹ̈ܐ ܀>
    text <܃ܚܲܬܿܝܼܬܼܵܐܝܼܬܼ ܨܵܪ ܢܸܣܝܘܼܢܹܗ ܠܲܕܼܡܸܬܼܢܲܣܹܝܢ>
    text <ܘܟܲܠܸܠ ܐܸܢܘܿܢ ܩܲܟܼܠܝܼܠ ܥܲܡܠܹ̈ܐ ܕܐܸܬܼܦܲܢܝܼ ܠܹܗ ܀>
    text <ܟܠܝܼܠ ܦܘܼܪܥܵܢܵܐ ܓܕܲܠ ܠܲܠ̈ܐܲܝܵܐ ܕܡܸܬܿܕܲܡܹܝܢ ܒܹܗ܃>
  block
    text <ܘܩܲܫܝܼܘܼܬܼ ܢܸܓܼ̈ܕܹܿܐ ܓܙܲܪ ܥܲܠ ܒܝܼܫܹ̈ܐ ܕܣܵܢܹ̇ܝܢ ܛܵܒܹ̈ܐ ܀>
    text <܃ܒܹܗ ܘܲܒܼܚܲܒܼܪܹܗ ܨܵܪ ܟܠ ܬܸܓܼܡܝܼ̈ܢ ܪܲܒܿ ܨܲܝܵܪܹ̈ܐ>
    text <ܒܚܲܕܼ ܡܸܣܟܹܿܢܹ̈ܐ ܘܒܲܐ̄ܚܪܹܝܢ ܬܸܓܼܡܵܐ ܕܩܲܢ̈ܝܼܝ ܥܘܼܬܼܪܵܐ ܀>
    text <܃ܠܩܲܢ̈ܝܲܝ ܥܘܼܬܼܪܵܐ ܒܣܲܪ ܒܲܣܲܪ ܒܲܟܼܐܵܬܹܗ ܕܗܵܘ̇ ܥܲܬܿܝܼܪܵܐ>
    text <ܕܢܸܗܘܘܿܢ ܢܵܕܲܝܼܢ ܡ̣ܢ ܚܲܪܡܘܼܬܼܵܐ ܠܕܝܼܠܹܗ ܀>
    text <܃ܠܚܲܪܡ̇ܢܘܼܬܹܗ ܒܣܲܪ ܒܲܟܼܐܵܬܼܵܐ ܕܲܒܼܝܲܕܼ ܡܸܠܹ̈ܐ>
    text <ܕܢܸܕܲܥ ܟܠܢܵܫ ܠܡܸܒܼܣܲܪ ܢܲܦܫܹܗ ܒܲܬܼܘܵܬܼ ܢܲܦܫܵܐ ܀>
    text <܃ܒܡܵܘܬܹܿܗ ܒܲܕܸܿܩ ܥܲܠ ܝܘܿܡ ܡ̇ܘܬܵܐ ܡܲܪܗܸܒܼ ܒܝܼܫܹ̈ܐ>
    text <ܘܲܒܼܥܘܼܢܵܕܵܢܹܗ ܕܗܵܘ̇ ܡܸܣܟܹܿܢܵܐ ܢܝܵܚܵܐ ܕܛܵܒܹ̈ܐ ܀>
    text <܃ܢܝܼܚܵܐ ܗ̄ܘ̣ ܡ̇ܘܬܵܐ ܠܐܲܝܢܵܐ ܕܲܠܐܸܐ ܒܲܥܡܝܼ̈ܠܵܬܼܵܐ>
    text <ܘܣܵܗܹ̇ܕܼ ܩܵܠܵܐ ܕܝܲܗ̣̄ܒܼ ܦܘܼܪܥܵܢܵܐ ܠܫܸܡ ܠܵܥܵܙܵܪ ܀>
    text <܃ܡܝܼܬܼ ܠܵܥܵܙܵܪ ܟܬܲܒܼ ܟܵܬܼܘܿܒܼܵܐ ܥܲܠ ܠܵܥܵܙܵܪ>
    text <ܘܐܲܣܩܘܼܗܝ ܣܵܡ̣ܘܼܗܝ ܟܸܢܫܲܝ̈ ܪܵܘܡ̇ܐ ܒܥܘܼܒܹܿܗ ܕܐܲܒܼܪܵܐ ܀>
    text <܃ܨܹܝܕܼ ܐܲܒܼܪܵܐܗܵܡ ܣܠܸ݂ܩ ܡܸܣܟܹܿܢܵܐ ܕܕܼܵܡܹ̇ܐ ܠܐܲܒܼܪܵܐ>
    text <ܘܢܵܚ̣ ܒܲܠܡܹܐܢܹܗ ܕܗܵܘ̇ ܕܲܡܢܝܼܚ ܗ̄ܘ̣ܵܐ ܠܐܲܝܵ̈ܐ ܒܥܘܼܡܪܹܗ ܀>
    text <܃ܐܲܒܼܪܵܡ ܟܹܐܢܵܐ ܐܲܢܝܼܚ ܥܲܡܠܹܗ ܕܗܵܘ̇ ܟܲܫܝܼܪܵܐ>
    text <ܠܵܘ ܕܐܲܢܝܼܚܹܗ ܐܸܠܵܐ ܕܲܡܢܝܼܚ ܒܝܘܿܡ ܢܘܼܚܵܡܵܐ ܀>
    text <܃ܠܵܘ ܐܲܒܼܪܵܗܵܩ ܡܢܝܼܚ ܠܲܠ̈ܐܲܝܵܐ ܡ̣ܢ ܥܲܡܠܲܝ̈ܗܘܿܢ>
    text <ܘܠܵܘ ܗܘ̤ ܝܵܗܹ̇ܒܼ ܦܘܼܪܥܵܢ ܐܲܓܼܪܵܐ ܠܲܕܿܕܼܵܡܹ̇ܝܢ ܠܹܗ ܀>
    text <܃ܡ̇ܪܵܐ ܗ̄ܘ̣ ܕܥܲܠ ܟܠ ܝܵܗܹ̇ܒܼ ܐܲܓܼܪܵܐ ܠܥܲܡܠܹ݁̈ܐ ܫܚܝܼܩܹ̈ܐ>
    text <ܘܒܲܓܼܙܵܐ ܕܝܼܢܹܗ ܡܢܲܓܸܿܕܼ ܒܝܼܫܹ̈ܐ ܕܠܵܐ ܚܲܢ̣ܘ ܘܐܲܪܘܲܚܘ ܀>
    text <܃ܠܵܐ ܗ̄ܘ̣ܵܐ ܡܸܗܘܵܐ ܗܘ̤ܵܐ ܦܘܼܪܥܵܢܵܐ ܐܲܝܟ ܕܐܸܬܼܡܲܠܲܠ>
    text <ܘܠܵܐ ܬܘܼܒܼ ܢܸܓܼܕܹܿܐ ܕܲܓܼܙܵܪ ܕܝܼܢܵܐ ܥܒ݂ܲܪܘ ܥܲܠ ܒܝܼܫܹ̈ܐ ܀>
    text <܃ܠܚܲܪܬܼܵܐ ܗܵܘ̇ܝܵܐ ܗܵܕܹܐ ܕܲܗܘ̤ܵܬܼ ܐ̄ܪܵܙܵܢܵܐܝܼܬܼ>
    text <ܘܲܒܼܫܘܼܠܵܡܵܐ ܫܵܠܹ̇ܐ ܚܲܝܠܵܐ ܕܲܟܼܣܸܐ ܒܐ̄ܪܵܙܵܗ̇ ܀>
    text <܃ܐ̄ܪܵܙܵܢܵܐܝܼܬܼ ܡܬܝܼܠ ܡܸܣܟܹܿܢܵܐ ܕܢ̣ܵܚ ܡ̣ܢ ܥܲܡܠܹܗ>
    text <ܘܒܼܵܗ̇ ܒܲܕܼܡܘܼܬܼܵܐ ܐܵܦ ܥܲܬܿܝܼܪܵܐ ܕܩܵܘܝܼ ܒܲܫܝܘܼܠ ܀>
    text <܃ܒܲܫܝܘܿܠ ܐܲܡܝܼܪ ܕܦܵܫ̣ ܥܲܬܿܝܼܪܵܐ ܟܲܕܼ ܡܸܫܬܲܢܲܩ>
    text <ܒܗܵܝ̇ ܕܲܥܬܝܼܕܼܝܼܢ ܢܦܘܼܫܘܼܢ ܒܝܼܫܹ̈ܐ ܒܐܲܬܼܪܵܐ ܕܲܠܬܲܚܬܿ ܀>
    text <܃ܒܐܲܬܼܪܵܐ ܕܲܠܬܲܚܬܿ ܦܵܝ̇ܫܝܼܢ ܒܝܼܫܹ̈ܐ ܠܡܸܬܼܢܲܓܵܕܼܘ>
    text <ܥܲܠ ܗܵܝ̇ ܐܲܡܝܼܪ ܕܦܵܫ̣ ܥܲܬܿܝܼܪܵܐ ܘܩܵܘܝܼ ܒܲܫܝܘܿܠ ܀>
    text <܃ܒܲܫܝܘܿܠ ܩܵܘܝܼ ܗܵܘ̇ ܚܲܪܡ̇ܢܵܐ ܠܵܐ ܩܢܸܐ ܪ̈ܲܚܡܹܐ>
    text <ܘܠܵܐ ܐܸܬܼܥܲܠܝܼ ܥܲܡ ܠܵܥܙܵܪ ܠܐܲܬܼܪܵܐ ܕܲܠܥܸܠ ܀>
    text <܃ܝܘܼܩܪܵܐ ܕܝܘ̈ܒܹܿܐ ܬܠܸܐ ܗ̄ܘ̣ܵܐ ܒܢܲܦܫܹܗ ܕܝܲܩܝܼܪ ܠܸܒܵܐ>
    text <ܘܠܵܐ ܡܸܫܟܲܚ ܗ̄ܘ̣ܵܐ ܠܡܸܦܪܲܚ ܒܐܵܐܲܪ ܥܲܡ ܩܲܠܝܼܠܵܐ ܀>
    text <ܓܸܦܹ̈ܐ ܕܪܘܼܚܵܐ ܐܵܘܥܝܼ ܦܲܓܼܪܹܗ ܕܲܢܣܝܼܣ ܦܲܓܼܪܵܐ܃>
  block
    text <ܘܐܲܝܟ ܦܵܪܚܬܼܵܐ ܦܪ̣ܵܚ ܡ̣ܢ ܐܲܪܥܵܐ ܠܐܲܦܲܝ̈ ܪܵܘܡ̇ܐ ܀>
    text <܃ܐܲܝܟ ܐܲܒܼܵܪܵܐ ܗܘ̤ܵܘ ܗܲܕܵܡ̇ܘ̈ܗܝ ܕܲܠܒܼܝܼܫ ܒܘܼܚܵܐ>
    text <ܘܲܛܒ݂ܲܥ ܒܲܫܝܘܿܠ ܐܲܝܟ ܐܲܒܼܵܪܵܐ ܒܥܘܼܡܩܵܐ ܕܡܲܝܵ̈ܐ ܀>
    text <܃ܦܲܐܝܘܼܬܼ ܢܲܚܬܵܘ̈ܗܝ ܗܘ̤ܵܘ ܠܹܗ ܦܲܚܹ̈ܐ ܠܲܚܬܼܝܼܪ ܢܲܦܫܵܐ>
    text <ܘܨܵܕܼܘܼܗܝ ܡܸܢܫܹܠܝ ܘܝܲܗ̣̄ܒܿܘܼܗܝ ܐܘܼܟܼܠܵܐ ܠܡܵܘܬܼܵܐ ܝܲܥܢܵܐ ܀>
    text <܃ܐܘܼܟܼܠܹܗ ܗܘ̤ܵܐ ܠܹܗ ܐܲܝܟ ܒܵܠܘܿܥܵܐ ܠܒܼܵܠܲܥ̇ ܚܲܒܼܪ̈ܵܘܗܝ>
    text <ܕܠܵܐ ܐܸܫܟܲܚ ܗ̄ܘ̣ܵܐ ܠܡܸܬܼܦܲܠܵܛܘܼ ܡ̣ܢ ܦܘܼܡ ܡ̇ܘܬܵܐ ܀>
    text <܃ܡ̇ܘܬܵܐ ܒܲܠܥܹ݂ܗ ܠܗܵܘ̇ ܒܵܠܘܿܥܵܐ ܕܲܪ̈ܓܼܝܼܓܼܵܬܼܵܐ>
    text <ܘܠܵܐ ܦܵܫ̣ ܡܸܢܹܗ ܡܪܝܼܕܵܐ ܒܲܝܢܵܬܼ ܚܲܝܹ̈ܐ ܀>
    text <܃ܒܥܘܼܡܩܵܐ ܕܲܫܝܘܿܠ ܢܦ݂ܲܠ ܡ̣ܢ ܪܵܘܡ̇ܐ ܕܲܪ̈ܓܼܝܼܓܼܵܬܹܗ>
    text <ܘܫܲܪܝܼ ܡܲܝܠܸܠ ܥܲܠ ܥܵܩܵܬܼ̈ܐ ܕܚܲܕܼܪ̈ܵܝܗܝ ܡܸܢܫܹܠܝ ܀>
    text <܃ܓܘܼܢܚܵܐ ܪܲܒܵܐ ܐܲܚܟܹܿܗ ܡܸܢܫܹܠܝ ܥܲܠ ܡ̇ܐ ܕܲܗܘ̤ܝܗܝ>
    text <ܘܡܸܬܿܕܲܡܲܪ ܗ̄ܘ̣ܵܐ ܘܡܸܬܿܬܲܡܲܗ ܗ̄ܘ̣ܵܐ ܒܫܘܼܠܵܦ ܙܲܒܼܢܵܐ ܀>
    text <܃ܙܲܒܼܢܵܐ ܒܝܼܫܵܐ ܡ̣ܛܵܝܗܝ ܗ̄ܘ̣ܵܐ ܠܚܲܪܬܼܵܐ ܕܠܵܐ ܒܘܼܝܵܢܵܐ>
    text <ܕܠܵܐ ܦܪ݂ܲܫ ܙܲܒܼܢܵܐ ܐܲܟܿܣܵܗ̇ ܒܝܼܫܵܐ ܠܲܚܬܼܝܼܪܬܹܗ ܀>
    text <܃ܕܠܵܐ ܒܘܼܝܵܢܵܐ ܚܵܪ̣ ܒܹܗ ܒܙܲܒܼܢܵܐ ܕܟܲܗܝܼܢܘܼܬܹܗ>
    text <ܘܲܕܼܠܵܐ ܒܛܲܟܼܣܵܐ ܒܣܲܪܬܹܗ ܢܲܦܫܹܗ ܒܝܘܿܡ ܫܘܼܢܵܩܵܐ ܀>
    text <܃ܒܝܘܿܡ ܫܘܼܢܵܩܹܗ ܡܸܬܟܲܫܲܦ ܗ̄ܘ̣ܵܐ ܚܲܣܝܼܪ ܗܵܘܢܵܐ>
    text <ܘܠܵܐ ܝܵ̇ܕܲܥ ܗ̄ܘ̣ܵܐ ܕܲܥܒܲܪ ܙܲܒܼܢܵܐ ܕܲܬܼܘܵܬܼ ܢܲܦܫܵܐ ܀>
    text <܃ܒܢܲܦܫܹܗ ܐܲܛܥܝܼ ܛܵܥܝܵܐ ܕܲܛܥܵܐ ܒܟܼܠܗܘܿܢ ܚܲܝܪ̈ܵܗܝ>
    text <ܟܲܕܼ ܣܵܒܲ݁ܪ ܗ̄ܘ̣ܵܐ ܕܩܵܐܹ̇ܡ ܗ̄ܘ̣ܵܐ ܠܹܗ ܦܝܵܣܵܐ ܕܡܸܠܹ̈ܐ ܀>
    text <܃ܦܝܵܣܵܐ ܕܡܸܠܹ̈ܐ ܨܒܼܵܐ ܕܲܡܪܲܟܸܿܒܼ ܠܵܐ ܝܵܕܲܘܿܥܵܐ>
    text <ܘܫܲܪܝܼ ܕܲܢܦܝܼܣ ܦܝܵܣܵܐ ܕܒܲܛܝܼܠ ܡ̣ܢ ܝܘܼܬܼܪ̈ܵܢܹܐ ܀>
    text <܃ܐܵܒܼܝ ܐܲܒܼܪܵܗܵܡ ܩܪ̣ܵܐ ܗܸܕܼܝܘܿܛܵܐ ܠܘܵܬܼ ܐܲܒܼܪܵܗܵܡ>
    text <ܘܲܥܢ̣ܵܝܗܝ ܐܲܒܼܪܵܡ ܩܵܠܵܐ ܕܡܲܟܸܿܣ ܠܗܸܕܼܝܘܿܛܝܼܬܹܗ ܀>
    text <܃ܩܛܝܼܪܵܐ ܕܚܲܫܵܐ ܥܨܵܝܗܝ ܠܲܚܬܼܝܼܪܵܐ ܟܲܕܼ ܠܵܐ ܨܵܒܹ̇ܐ>
    text <ܘܐܸܡ݂ܲܪ ܡܸܠܬܼܵܐ ܕܪܲܚܝܼܩܵܐ ܗ̄ܘ̣ܵܬܼ ܡ̣ܢ ܣܘܼܥܪ݁ܵܢܹܐ ܀>
    text <܃ܐܲܒܼܘܼܗܝ ܟܲܢܝܹܗ ܠܐܲܒܼܪܵܡ ܟܹܐܢܵܐ ܥܵܘ̇ܠ ܟܠܹܗ>
    text <ܘܠܵܐ ܚܵܪ̣ ܫܲܦܝܼܪ ܠܡܸܦܪܲܫ ܥܵܘ̣ܠܵܐ ܡ̣ܢ ܟܹܢܘܼܬܼܵܐ ܀>
    text <܃ܒܲܪ ܐܲܒܼܪܵܗܵܡ ܟܲܢܝܼ ܢܲܦܫܹܗ ܒܪܵܐ ܕܲܚܛܝܼܬܼܵܐ>
    text <ܟܲܕܼ ܣܵܒܲ݁ܪ ܗ̄ܘ̣ܵܐ ܕܡܲܛܥܸܐ ܒܐܲܒܼܪܵܡ ܘܡ̇ܪܹܗ ܕܐܲܒܼܪܵܡ ܀>
    text <܃ܐ̄ܚܝܵܢܘܼܬܼ ܛܘܿܗܡ̇ܐ ܕܒܹܝܬܼ ܐܲܒܼܪܵܗܵܡ ܥܗ݂ܲܕܼ ܚܸܪܝܵܝܵܐ>
    text <ܘܠܵܐ ܐܸܬܼܪܲܥܝܼ ܒܢܘܼܟܼܪܵܝ ܛܘܿܗܡ̇ܐ ܠܒܼܝܼܫܘܼܬܼ ܝܲܨܪܵܐ ܀>
    text <܃ܒܝܼܫܘܼܬܼ ܝܲܨܪܹܗ ܥܒ݂ܲܕܼܬܹܗ ܣܲܢܝܵܐ ܠܘܵܬܼ ܐܲܒܼܪܵܗܵܡ>
    text <ܘܲܫܡܲܥ ܡܸܠܬܼܵܐ ܕܡܲܠܝܵܐ ܓܘܼܢܚܵܐ ܘܲܦܣܵܩ ܣܲܒܼܪܵܐ ܀>
    text <܃ܥܲܠ ܐܲܒܼܵܪܵܗܵܡ ܬܟܼܝܼܠ ܗ̄ܘ̣ܵܐ ܚܬܝܼܪܵܐ ܒܲܪ ܐܲܒܼܪܵܗܵܡ>
    text <ܥܲܠ ܗܵܝ̇ ܐܲܣܓܿܝܼ ܩܪ̣ܵܝܗܝ ܠܐܲܒܼܪܵܗܵܡ ܕܢܹܐܬܸܐ ܢܥܲܕܿܪܹܗ ܀>
  block
    text <܃ܒܥܘܼܒܹܿܗ ܕܐܲܒܼܪܵܡ ܚܙ̣ܵܝܗܝ ܚܲܪܡ̇ܢܵܐ ܠܗܵܘ̇ ܡܸܣܟܹܿܢܵܐ>
    text <ܘܲܒܼܥ̣ܵܐ ܘܐܲܦܝܼܣ ܕܢܸܚܘܿܬܼ ܢܲܪܘܲܚ ܠܐܲܠܝܼܨܘܬܹܗ ܀>
    text <܃ܫܲܕܲܪ ܨܨܹܐܕܲܝ ܠܐܵܚܝ ܠܵܥܵܙܵܪ ܐܸܡ݂ܲܪ ܠܐܲܒܼܪܵܡ>
    text <ܘܠܵܐ ܐܸܬܼܟܲܚܲܕܼ ܠܡܸܩܪܵܐ ܫܡܵܗܹ̈ܐ ܕܢܘܼܟܼܪܵܝܝܼܢ ܠܹܗ ܀>
    text <܃ܢܘܼܟܼܪܵܝܝܼܢ ܗ̄ܘ̣ܵܘ ܠܒܼܝܼܫܘܼܬܼ ܝܲܨܪܵܐ ܫܡܵܗܹ̈ܐ ܕܲܩ̣ܪܵܐ>
    text <ܘܛܵܒܼ ܢܘܼܟܼܪܵܝ ܗ̄ܘ̣ܵܐ ܫܸܡ ܣܘܼܥܪ̈ܵܢܵܘܗܝ ܠܲܥܒܼܵܕܲܝ̈ܗܘܿܢ ܀>
    text <܃ܝܲܨܪܹܗ ܐܲܠܫܹܗ ܠܗܵܘ̇ ܝܲܨܪܵܐ ܡܲܪܝܼܪ ܝܲܨܪܵܐ>
    text <ܘܲܒܼܥ̣ܵܐ ܕܲܢܬܝܼܚ ܩܲܫܝܟܼܘܼ ܢܸܓܼܕܵܘ̈ܗܝ ܒܫܸܡ ܐܲܒܼܪܵܗܵܡ ܀>
    text <܃ܫܲܠܗܹܒܹܝܼܬܼܵܐ ܕܠܵܐ ܡܸܬܼܚܲܙܝܵܐ ܫܚܲܩܬܹܗ ܣܲܓܿܝܼ>
    text <ܘܲܩܪ̣ܵܡ ܕܢܲܪܘܲܚ ܪ̈ܲܚܡܹܐ ܥܲܠ ܝܲܩܕܵܢܹܗ ܀>
    text <܃ܡܲܝܵ̈ܐ ܕܪ̈ܲܚܡܹܐ ܫܐܸ݂ܠ ܗ̄ܘ̣ܵܐ ܚܲܪܡ̇ܐ ܒܝܲܕܼ ܠܵܘܙܵܪ>
    text <ܕܢܲܩܠ ܝܘܼܩܪܵܐ ܕܫܲܠܗܹܒܼܝܼܬܼܵܐ ܡ̣ܢ ܠܸܫܵܢܹܗ ܀>
    text <܃ܪܹܫ ܠܸܫܵܢܹܗ ܡܸܫܬܲܢܲܩ ܗ̄ܘ̣ܵܐ ܛܵܒܼ ܡ̣ܢ ܟܠܹܗ>
    text <ܗܵܘ̇ ܕܲܥܒܼܝܼܕܼ ܗ̄ܘ̣ܵܐ ܣܢܹܐܓܼܪܵܐ ܕܡܸܠܹ̈ܐ ܕܠܘܼܩܒܲܠ ܩܘܼܫܬܵܐ ܀>
    text <܃ܠܘܼܩܒܲܠ ܩܘܼܫܬܵܐ ܡܸܬܼܟܲܬܲܫ ܗ̄ܘ̣ܵܐ ܟܬܼܝܼܫ ܪܸܥܝܵܢܵܐ>
    text <ܐܵܦ ܗܘ̤ ܩܘܼܫܬܵܐ ܐܲܚܕܹܿܗ ܠܬܲܪܥܵܐ ܒܐܲܦܲܝ̈ ܡܸܠܵܘ̈ܗܝ ܀>
    text <܃ܠܵܐ ܨܒܼܵܐ ܩܘܼܫܬܵܐ ܕܲܢܦܝܼܣ ܠܐܲܒܼܪܵܡ ܕܲܢܚܘܼܢ ܠܲܒܼܪܹܗ>
    text <ܐܵܦ ܐܲܒܼܪܵܗܵܡ ܥܢ̣ܵܝܗܝ ܦܸܬܼܓܼܵܡܵܐ ܕܲܦܣܵܩ ܣܲܒܼܪܵܐ ܀>
    text <܃ܥܗܲܕܼ ܒܹܪܝ ܐܸܡ݂ܲܪ ܐܲܒܼܪܵܐ ܠܲܒܼܪܹܗ ܕܠܵܐ ܐܲܒܼܪܵܗܵܡ>
    text <ܕܦܲܣ݂ܩܹܗ ܠܪܲܗܛܵܐ ܕܝܘܿܡ ܛܵܒܼܵܬܼ̈ܟ ܝܵܘܡ̇ܐ ܕܕܼܝܼܢܵܐ ܀>
    text <܃ܛܵܒܼ ܐܸܬܼܒܲܣܲܡܬܿ ܒܗܵܘ̇ ܒܘܼܣܵܡܵܐ ܦܲܓܼܪܵܢܵܝܵܐ>
    text <ܦܘܿܩ ܘܐܸܫܬܲܢܲܩ ܠܦܘܼܬܼ ܗܵܘ̇ ܙܲܒܼܪܵܐ ܕܲܪ̈ܓܼܓܼܵܬܼܵܟ ܀>
    text <܃ܥܗܲܕܼ ܗܵܘ̇ ܙܲܒܼܪܵܐ ܕܲܣܒܼܝܼܣܝܼܢ ܗ̄ܘ̣ܵܘ ܙܢܲܝ̈ ܛܵܒܼܵܬܼ̈ܟ>
    text <ܦܲܚܸܡ ܫܲܦܝܼܪ ܠܦܘܼܬܼ ܦܘܼܪܥܵܢܵܐ ܕܐܸܣܬܲܩܒܲܠ ܠܵܟ ܀>
    text <܃ܕܘܼܢ ܟܹܐܢܵܐܝܼܬܼ ܕܟܹܐܝܢ ܒܘܼܚܪܵܢܵܐ ܕܒܲܚܪܹܗ ܠܙܹܐܦܵܟ>
    text <ܘܚܲܟܿܝܼܡܵܐܝܼܬܼ ܝܲܗ̣̄ܒ ܠܵܟ ܐܲܓܼܪܵܐ ܕܫܵܘܹ̇ܐ ܠܥ̣ܡܠܵܟ ܀>
    text <܃ܪܲܒܿ ܕܲܝܵܢܹ̈ܐ ܦܲܣܒܹܗ ܠܕܼܝܼܢܵܐ ܕܥܲܡ ܒܝܼܫܘܼܬܼܵܟ>
    text <ܘܠܵܐ ܐ̄ܢܵܫ ܡܲܡܪܲܚ ܠܡܸܗܦܲܟ ܡܸܠܬܼܵܐ ܕܲܓܼܙܵܪ ܕܝܼܢܹܗ ܀>
    text <܃ܒܲܓܼܙܵܪ ܕܝܼܢܹܗ ܬܲܚܸܡ ܘܲܟܼܠܵܢ ܡ̣ܢ ܥܸܢܝܵܢܵܟ>
    text <ܘܠܵܐ ܐ̄ܢܵܫ ܡܸܢܲܢ ܡܸܫܟܲܚ ܕܢܸܚܘܿܬܼ ܠܐܲܝܟܵܐ ܕܐܝܼܬܿܝܟ ܀>
    text <܃ܗܵܘܬܼܵܐ ܪܲܒܿܬܼܵܐ ܐܝܼܬܼ ܒܲܡܨܲܥܬܼܵܐ ܒܹܝܬܼ ܠܲܢ ܘܲܠܟܼܘܿܢ>
    text <ܘܠܲܝܬܿ ܒܲܥܒܼܝܼ̈ܕܹܐ ܕܲܡܨܸܐ ܥܵܒܲ݁ܪ ܒܥܸܒܼܪܵܐ ܕܲܥܠܹܝܗ̇ ܀>
    text <ܗܵܠܹܝܢ ܬܲܪܓܸܿܡ ܗܘ̤ ܐܲܒܼܪܵܗܵܡ ܠܵܘ ܒܲܥܒܼܵܕܼܵܐ܃>
  block
    text <ܐܸܠܵܐ ܒܡܸܠܹ̈ܐ ܠܦܘܼܬܼ ܪܸܥܝܵܢܵܐ ܕܐܸܬܼܡܲܠܲܠ ܒܹܗ ܀>
    text <ܠܦܝܘܼܬܼ ܪܸܥܝܵܢܵܐ ܬܲܪܓܸܿܡ ܐܲܒܼܪܵܐ ܟܲܕܼ ܠܵܐ ܬܲܪܓܸܿܡ܁>
    text <ܘܲܠܦܘܼܬ ܡܸܠܹ̈ܐ ܫ̣ܡܲܥ ܥܲܬܿܝܼܪܵܐ ܗܵܘ̇ ܡ̇ܐ ܕܲܫܡܲܥ ܀>
    text <܃ܫܸܡܥܵܐ ܕܚܝܼܠܵܐ ܫܡ݂ܲܥ ܥܲܬܿܝܼܪܵܐ ܡ̣ܢ ܐܲܒܼܪܵܗܵܡ>
    text <ܘܫܲܪܝܼ ܡܪܲܟܸܿܒܼ ܦܘܼܪ̈ܣܹܐ ܐ̄ܚܪ̈ܵܢܹܐ ܕܕܲܡ ܢܸܬܼܦܲܠܲܛ ܀>
    text <܃ܦܘܼܪ̈ܣܹܐ ܐ̄ܚܪ̈ܵܢܹܐ ܪܲܟܸܿܒܼ ܛܵܥܝܵܐ ܠܦܘܼܬܼ ܪܸܥܝܵܢܹܗ>
    text <ܘܠܵܐ ܝܵ̇ܕܲܥ ܗ̄ܘ̣ܵܐ ܕܐܲܚܝܼܕܼ ܬܲܪܥܵܐ ܒܐܲܦܲܝ̈ ܦܘܼܪ̈ܣܵܘܗܝ ܀>
    text <܃ܒܥܸܠܬܼܵܐ ܕܐܲܚܵܘ̈ܗܝ ܣܵܓܼܵܗ̇ ܠܥܸܠܬܼܵܐ ܕܦܲܟܿܝܼܗܘܼܬܹܗ>
    text <ܘܲܦܢ̣ܵܐ ܕܲܢܦܝܼܣ ܦܝܵܣܵܐ ܕܲܡܠܸܐ ܕܲܓܵܠܘܼܬܼܵܐ ܀>
    text <܃ܚܲܡܫܵܐ ܐܲܚܝܼ̈ܢ ܐܸܡ݂ܲܪ ܕܐܝܼܬܼ ܠܹܗ ܠܠܵܐ ܪܲܚܡܵܢܵܐ>
    text <ܘܲܡܚܵܘܸܐ ܗ̄ܘ̣ܵܐ ܕܝܲܨܝܼܦ ܣܲܓܼܝܼ ܕܪܸܚܡܲܬܼ ܐܲܚܵܘ̈ܗܝ ܀>
    text <܃ܕܲܓܵܠܵܐܝܼܬܼ ܐܸܡ݂ܲܪ ܕܐܝܼܬܼ ܠܹܗ ܐܲܚܹ̈ܐ ܚܲܡܫܵܐ>
    text <ܒܲܕܼܠܵܐ ܩܢܸܐ ܗ̄ܘ̣ܵܐ ܢܝܼܫܵܐ ܕܬܼܵܒܲܥ ܪܸܚܡܲܬܼ ܐܲܚܹ̈ܐ ܀>
    text <܃ܡܸܛܠ ܐܲܚܵܘ̈ܗܝ ܡܦܝܼܣ ܗ̄ܘ̣ܵܐ ܠܐܲܒܼܪܵܡ ܠܵܐ ܒܲܪ ܐܲܒܼܪܵܡ>
    text <ܕܐ̄ܢܵܫ ܡ̣ܢ ܡܝܼܬܹ̈ܐ ܢܹܐܙܲܠ ܢܲܟܼܪܸܙ ܬܒܲܥܬܼܵܐ ܕܕܝܼܢܵܐ ܀>
    text <܃ܠܵܐ ܐ̄ܢܵܫ ܝܵ̇ܕܲܥ ܬܒܲܥܬܼܵܐ ܕܕܝܼܢܵܐ ܕܐܸܬܿܬܲܚܕܲܬܼ ܒܹܗ>
    text <ܘܐܵܠܨܵܐ ܕܢܹܐܙܲܠ ܐ̄ܢܵܫ ܡ̣ܢ ܡܝܼܬܹ̈ܐ ܢܣܲܗܸܕܼ ܚܲܝܹ̈ܐ ܀>
    text <܃ܣܵܗ̈ܕܹܿܐ ܒܵܥܹ̇ܝܢ ܠܵܐ ܝܵܕܲܘܿܥܹ̈ܐ ܕܗܵܠܹܝܢ ܕܲܬܼܢܵܢ>
    text <ܕܕܲܠܡܵܐ ܢܹܐܬܼܘܿܢ ܠܗܵܢ ܫܘܼܢܵܩܵܐ ܕܲܪܡܸܐ ܐ̄ܢܵܐ ܒܹܗ ܀>
    text <܃ܐܵܪܵܐ ܚܲܪܡ̇ܐ ܐܸܡܲܬܼܝ ܘܐܲܝܵܟܵܐ ܗ̤ܘܲܝܬܼ ܪܲܚܡܵܢܵܐ>
    text <ܕܗܵܐ ܝܲܨܝܼܦ ܐܲܢ̄ܬܿ ܕܬܸܟܼܠܸܐ ܐ̄ܢܵܫܵܐ ܡ̣ܢ ܫܘܼܢܵܩܵܐ ܀>
    text <܃ܐܵܪܵܐ ܒܬܲܪܥܵܟ ܫܕܹܐ ܗ̄ܘ̣ܵܐ ܘܲܒܼܣܸܐ ܚܲܕܼ ܡܸܣܟܹܿܢܵܐ>
    text <ܘܠܵܐ ܝܲܝܼܢ ܝܲܨܪܵܟ ܠܗܵܘ̇ ܡܘܼܟܵܟܼܵܐ ܕܲܪܡܸܐ ܗ̄ܘ̣ܵܐ ܒܹܗ ܀>
    text <܃ܐܸܡܲܬܼܝ ܒܝܼܫܵܐ ܚܵܘܝܼܬܿ ܚܘܼܒܵܟ ܨܹܝܕܼ ܕܡܥܵܩܝܼܢ>
    text <ܕܢܲܫܲܪ ܗܵܫܵܐ ܕܠܵܐ ܪܵܓܵܐ ܠܵܟ ܒܐܲܒܼܕܵܢ ܐ̄ܢܵܫܵܐ ܀>
    text <܃ܐ̄̇ܣܟܹܿܝܡ ܚܵܘܣܵܐ ܕܥܲܠ ܒܲܪܢܵܫܵܐ ܪܲܟܸܿܒܼ ܚܲܣܡ̇ܐ>
    text <ܘܐܲܦܝܼܣ ܘܲܒܼܥ̣ܵܐ ܘܲܗ̤ܘܲܝ̈ ܡܸܠܵܘ̈ܗܝ ܝܲܬܿܝܼܪ̈ܵܬܼܵܐ ܀>
    text <܃ܡ̣ܢ ܝܲܬܿܝܼܪܘܼ ܗܘ̤ܵܐ ܕܘܼܟܵܒܼܵܐ ܕܦܘܼܪ̈ܣܹܐ ܕܐܵܘܠܸܕܼ>
    text <ܒܕܲܫܡܲܥ ܡܸܠܬܼܵܐ ܕܣܲܬܿܪܲܬ̤ ܪܵܘܡ̇ܐ ܕܡܸܠܹ̈ܐ ܕܲܒܼܢܵܐ ܀>
    text <܃ܡܸܠܬܼܵܐ ܕܓܼܘܼܢܚܵܐ ܘܕܸܦܣܵܩ ܣܲܒܼܪܵܐ ܫܡ݂ܲܥ ܒܲܪ ܐܲܒܼܪܡ>
    text <ܒܗܵܝ̇ ܕܐܸܡ݂ܲܪ ܠܹܗ ܕܐܝܼܬܼ ܗ̄ܘ̣ ܡܲܝ̈ܵܐ ܢܦܝܼܣܘܼܢ ܐܸܢܘܿܢ ܀>
    text <܃ܐܝܼܬܼ ܠܲܡ ܬܲܡ̇ܢ ܡܘܼܫܹܐ ܪܲܒܵܐ ܘܲܟܼܢܵܘܵܬܹ̈ܗ>
    text <ܢܲܠܦܘܼܢ ܐܸܢܘܿܢ ܕܡ̇ܢܵܐ ܚܵܫܲ̇ܚ ܬܲܡ̇ܢ ܘܲܬܼܢܵܢ ܀>
  block
    text <܃ܣܵܦܹ̇ܩ ܡܘܼܫܹܐ ܘܡܸܠܲܬܼ ܚܲܒܼܪ̈ܵܘܗܝ ܠܝܘܼܠܦܵܢ ܐ̄ܢܵܫܵܐ>
    text <ܘܠܵܐ ܡܸܬܼܒܲܥܝܵܐ ܕܐ̄ܢܵܫ ܡ̣ܢ ܡܝܼ̈ܬܹܗ ܢܸܦܠܸܐ ܠܚܲܝܹ̈ܐ ܀>
    text <܃ܠܵܐ ܡܨܹܝܢ ܡܝܼ̈ܬܹܐ ܬܦܝܼܣܘܼܢ ܚܲܝܹ̈ܐ ܐܲܝܟ ܕܲܠܚܲܝܹ̈ܐ>
    text <ܘܠܵܐ ܬܘܼܒܼ ܚܲܝܹ̈ܐ ܢܨܘܼܬܼܘܼܢ ܫܸܡܥܵܐ ܡ̣ܢ ܠܵܐ ܚܲܝܹ̈ܐ ܀>
    text <܃ܣܝܵܓܼܵܐ ܪܲܒܵܐ ܣܝܼܓܼ ܒܐܲܦܲܝ̈ܗܘܿܢ ܕܐܲܝܠܹܝܢ ܕܲܥܢܲܕܼܘ>
    text <ܘܠܵܐ ܐ̄ܢܵܫ ܡܸܢܗܘܿܢ ܡܨܼܐ ܬܵܪܲܥ ܠܵܗ̇ ܠܚܲܣܝܼܢܘܼܬܹܗ ܀>
    text <܃ܚܲܣܝܼܢ ܫܘܼܪܵܐ ܕܲܒܼܢ̣ܵܐ ܡ̇ܘܬܵܐ ܒܐܲܦܲܝ̈ ܡܝܼܬܹ̈ܐ>
    text <ܘܡ̇ܢ ܠܵܐܹ̇ܐ ܐܲܢ̄ܬܿ ܒܡܸܕܹܿܡ ܕܲܥܣܸܩ ܦܝܵܣܵܐ ܕܲܥܠܵܘܗܝ ܀>
    text <܃ܦܣܵܝܵܐ ܕܠܵܐ ܦܝܵܣ ܗܘ̤ܵܬܼ ܒܵܥܘܼܬܹܗ ܕܗܵܘ̇ ܥܲܬܿܝܼܪܵܐ>
    text <ܘܲܓܼܡܲܪ ܡܸܠܵܘ̈ܗܝ ܘܠܵܐ ܓܼܡܲܪܘ ܢܸܓܼ̈ܕܹܿܐ ܕܲܓܼܙܵܪ ܕܝܼܢܹܗ ܀>
    text <܃ܕܝܼܢܵܐ ܥܦܝܼܦܵܐ ܐܸܬܿܬܵܘܣܲܦ ܠܹܗ ܒܫܘܼܠܵܡ ܡܸܠܵܘ̈ܗܝ>
    text <ܘܲܫܬܸ̣ܩ ܒܲܫܝܘܿܠ ܐܲܝܟܵܐ ܕܡܲܡܠܸܟ ܫܸܠܝܵܐ ܘܫܸܬܼܩܵܐ ܀>
    text <܃ܗܵܫܵܐ ܕܲܫܠܝܼ ܩܵܠ ܥܲܬܿܝܼܪܵܐ ܘܲܦܝܵܣ ܡܸܠܵܘ̈ܗܝ>
    text <ܬܵܘ ܢܸܬܼܩܲܪܲܒܼ ܨܹܝܕܼ ܣܘܼܟܵܠܵܐ ܕܲܟܼܣܸܐ ܒܫܲܪܒܹܿܗ ܀>
    text <܃ܣܘܼܟܵܠ ܡܸܠܹ̈ܐ ܟܣܸܐ ܒܲܒܼܥܵܬܼܵܐ ܕܡܸܠܹ̈ܐ ܕܲܥܠܵܘܗܝ>
    text <ܘܐܸܠܵܐ ܒܡܸܠܹ̈ܐ ܠܵܐ ܡܸܬܓܲܠܝܵܐ ܬܲܚܦܝܼܬܼ ܡܸܠܹ̈ܐ ܀>
    text <܃ܡܸܠܹ̈ܐ ܦܪ̈ܝܼܣܵܢ ܥܲܠ ܬܲܫܥܝܼܬܹܗ ܕܡܲܣܓܸܿܐ ܡܸܠܹ̈ܐ>
    text <ܢܵܘܫܸܛ ܡܸܠܹ̈ܐ ܘܲܢܪܝܼܡ ܢܲܚܬܵܐ ܕܒܲܐܦܲܝ̈ ܡܸܠܹ̈ܐ ܀>
    text <܃ܡܸܠܵܘ̈ܗܝ ܫܲܚ̈ܩܵܢܝ ܡ̣ܢ ܫܘܼܪܵܝܵܐ ܕܬܲܫܥܝܼܬܼ ܡܸܠܵܘ̈ܗܝ>
    text <ܕܐܸܕܲܥ ܘܐܵܘܕܲܥ ܕܡ̇ܢܲܐ ܗ̄ܝܼ ܥܸܠܬܼܵܐ ܕܪܘܼܟܵܒܼ ܡܸܠܵܘ̈ܗܝ ܀>
    text <܃ܥܸܠܬܹܗ ܗܵܕܲܐ ܗ̄ܝܼ ܕܝܘܼܠܦܵܢ ܐ̄ܢܵܫܵܐ ܟܣܸܐ ܒܵܗ̇ ܒܥܸܠܬܹܗ>
    text <ܘܠܵܐ ܡܸܬܼܒܲܥܝܵܐ ܥܸܠܬܼܵܐ ܐ̄ܚܪܹܬܼܵܐ ܕܬܼܵܘܕܲܥ ܥܸܠܬܹܗ ܀>
    text <܃ܠܝܘܼܠܦܵܢ ܐ̄ܢܵܫܵܐ ܟܬܼܝܼܒܼ ܦܘܼܢܵܒܹܗ ܐܵܦ ܫܘܼܢܵܩܹܗ>
    text <ܕܢܹܐܠܦܘܼܢ ܐ̄ܢܵܫܵܐ ܠܡܸܛܲܪ ܛܲܟܼܣܵܐ ܕܲܬܼܪܹܝܢ ܥܵܠܡܹ̈ܐ ܀>
    text <܃ܥܵܠܡܵܐ ܘܥܵܠܡܵܐ ܚܵܘܝܲܢܝ ܡܲܬܼܠܵܐ ܕܲܬܪܹܝܢ ܐ̄ܢܵܫܵܐ>
    text <ܚܲܕܼ ܥܲܬܿܝܼܪܵܐ ܘܚܲܕܼ ܡܸܣܟܹܿܢܵܐ ܫܪܵܪܵܐ ܘܛܘܩܣܵܐ ܀>
    text <܃ܫܪܵܪܵܐ ܘܛܘܼܩܣܵܐ ܕܲܬܼܪܹܝܢ ܥܵܠܡܹ̈ܐ ܟܣܸܐ ܒܲܬܼܪ̈ܲܝܗܘܿܢ>
    text <ܘܲܨܥܝܼܪ݁ܵܬܼܵܐ ܘܲܫܒܼܝܼ̈ܚܵܢܬܼܵܐ ܕܗܵܢܵܐ ܥܵܠܡܵܐ ܀>
    text <܃ܥܵܠܡܵܐ ܕܙܲܒܼܢܵܐ ܡܲܟܼܪܸܙ ܙܲܒܼܢܹܗ ܕܗܵܘ̇ ܥܲܬܿܝܼܪܵܐ>
    text <ܘܥܵܠܡܵܐܠܐ ܕܲܥܬܼܝܼܕܼ ܡܚܵܘܸܐ ܥܲܡܠܹܗ ܕܗܵܘ̇ ܡܸܣܟܹܿܢܵܐ ܀>
    text <܃ܒܡܸܣܟܹܿܢܘܼܬܼܵܐ ܕܲܒܼܗܵܢ ܥܵܠܡܵܐ ܡܬܼܝܼܠ ܗ̄ܘ̣ ܥܵܠܡܵܐ>
    text <ܘܥܘܼܬܼܪܹܗ ܕܗܵܢܵܐ ܒܡܸܣܟܹܿܢܘܼܬܹܗ ܕܗܵܘ̇ ܕܲܠܥܵܠܲܡ ܀>
    text <܃ܕܡܸܣܟܹܿܝܢ ܗܵܪܟܵܐ ܕܠܵܐ ܩܘܼܛܵܥܵܐ ܠܗܲܠ ܥܲܬܿܝܼܪܵܐ ܗ̄ܘ̣>
    text <ܘܕܲܩܢܸܐ ܥܘܼܬܼܪܵܐ ܘܪܵܡ̇ܐ ܪܘܼܚܹܗ ܠܗܲܠ ܡܸܣܟܹܿܢܵܐ ܗ̄ܘ̣ ܀>
    text <܃ܕܡ̇ܘܒܸܿܕܼ ܢܲܦܫܹܗ ܐܲܝܟ ܡ̇ܐ ܕܲܟܼܬܼܝܼܒܼ ܫܟܼܝܼܚ ܗ̄ܘ̣ ܬܲܡ̇ܢ>
    text <ܘܲܕܡܸܫܟܲܚ ܠܵܗ̇ ܒܗܵܢ ܬܘܼܩܵܢܵܐ ܒܗܵܘ̇ ܕܐܲܒܿܝܼܕܼܵܐ ܗ̄ܘ̣ ܀>
  block
    text <܃ܫܟܼܵܚܬܵܐ ܪܲܒܿܬܼܵܐ ܩܢܸܐ ܗ̄ܘ̣ܵܐ ܒܐܲܪܥܵܐ ܗܵܘ̇ ܥܲܬܿܝܼܪܵܐ>
    text <ܘܲܒܼܝܘܿܡ ܡ̇ܘܬܹܿܗ ܛܠܸ݂ܩ ܛܵܒܼܵܬܼܵܐ ܘܝܼܪܸܬܼ ܘܵܝܵܐ ܀>
    text <܃ܚܲܣܝܼܪ ܡ̣ܢ ܟܠ ܡܸܫܬܿܡܲܗ ܗ̄ܘ̣ܵܐ ܗܵܘ̇ ܠܵܥܵܙܪ>
    text <ܘܲܒܼܗܵܘ̇ ܥܵܠܡܵܐ ܩܢܸܐ ܛܵܝܒܼܵܬܼܵܐ ܕܠܵܐ ܡܸܫܬܲܪ̈ܝܵܢ ܀܆>
    text <܃ܛܘܼܒܹ̈ܐ ܕܠܵܐ ܚܒܼܵܠ ܛܲܝܸܒܼ ܩܘܼܕܼܡ̇ܘܗܝ ܚܒܼܵܠܵܐ ܕܦܲܓܼܪܹܗ>
    text <ܘܥܘܼܬܼܪܵܐ ܕܠܵܟ ܣܵܟ ܢܒ݂ܲܥ ܡ̣ܢ ܥܘܼܡܩܵܐ ܕܡܸܣܟܹܿܢܘܼܬܹܗ ܀>
    text <܃ܘܵܝܵܐ ܥܦܝܼܦܵܐ ܥܲܦ̣ܘ ܠܹܗ ܨܸܒܼܬܵܘ̈ܗܝ ܠܲܠܒܼܘܼܫ ܒܘܼܨܵܐ>
    text <ܕܡ̣ܢ ܦܘܼܢܵܩܵܘ̈ܗܝ ܩܢ̣ܵܐ ܦܘܼܢܵܩܵܐ ܕܫܲܠܗܹܒܼܝܼܬܼܵܐ ܀>
    text <܃ܕܲܠܩܘܼܒܼܠܵܐܝܼܬܼ ܓܕܲܫ̣ܘ ܣܘܼܥܪ̈ܵܢܹܐ ܠܲܝܬܼܪܹܝܢ ܐ̄ܢܵܫܵܐ>
    text <ܘܛܵܟ ܠܵܘ ܠܲܬܼܪܹܝܢ ܐܸܠܵܐ ܠܟܼܠܢܵܫ ܕܕܼܵܡܹ̇ܐ ܠܗܵܠܹܝܢ ܀>
    text <܃ܗܵܠܹܝܢ ܓܵܕܼ̈ܫܵܢ ܠܩܲܢ̈ܝܲܝ ܥܘܼܬܼܪܵܐ ܘܡܸܣܟܹܿܢܘܼܬܼܵܐ>
    text <ܘܲܥܦܝܼܦܵܐܝܼܬܼ ܡܩܲܒܿܠܝܼܢ ܐܲܓܼܪܵܐ ܕܣܘܼܥܪ̈ܵܢܲܝܗܘܿܢ ܀>
    text <܃ܕܥܲܬܿܝܼܪ ܘܲܚܪܸܡ ܥܦܝܼܦ ܫܘܼܢܵܩܹܗ ܐܲܝܟ ܥܲܬܿܝܼܪܵܐ>
    text <ܘܕܲܨܪܝܼܟ ܘܲܥܡܝܼܠ ܫܦܝܼܥ ܒܘܼܣܵܡܹܗ ܐܲܝܟ ܡܸܣܟܹܿܢܵܐ ܀>
    text <܃ܠܡܸܣܟܹܿܢܘܼܬܼܵܐ ܡܠܲܒܸܿܒ ܫܲܪܒܹܿܗ ܕܗܵܘܚ ܡܸܣܟܹܿܢܵܐ>
    text <ܘܪܲܒܿܘܼܬܼ ܥܘܼܬܼܪܵܐ ܡܩܲܦܲ ܕܝܼܢܹܗ ܕܗܵܘ̇ ܥܲܬܿܝܼܪܵܐ ܀>
    text <܃ܗܵܝ̇ ܒܲܪ̄ܬܼ ܩܵܠܵܐ ܕܲܫ̣ܡܲܥ ܚܲܡ̇ܐ ܡ̣ܢ ܐܲܒܼܪܵܗܵܡ>
    text <ܠܵܗ̇ ܗ̄ܘ̣ ܫܵܡ̇ܥܝܼܢ ܩܲܢ̈ܝܲܝ ܥܘܼܬܼܪܵܐ ܕܚܲܪܡܝܼܢ ܗܵܟܲܢ ܀>
    text <܃ܒܲܠܡܹܐܝܢ ܫܲܝܢܵܐ ܕܢܵܚ̣ ܠܵܥܵܙܵܪ ܡ̣ܢ ܛܘܼܪ̈ܵܦܵܘܗܝ>
    text <ܒܹܗ ܡܬܿܬܿܢܝܼܚܝܼܢ ܛܥܝܼܢܲܝ̈ ܝܘܼܩܪܵܐ ܕܲܥܡܝܼ̈ܠܠܵܬܼܵܐ ܀>
    text <܃ܠܥܲܡܠܹ̈ܐ ܠܐܲܝܵܐ ܐܲܢܝܼܚ ܡ̇ܪܲܢ ܒܝܲܕܼ ܠܵܥܵܙܵܪ>
    text <ܘܲܠܚܲܪܡܘܼܬܼܵܐ ܕܠ̣ܵܐ ܡ̣ܢ ܪܲܗܛܵܗ̇ ܒܫܸܡ ܥܲܬܿܝܼܪܵܐ ܀>
    text <܃ܠܥܘܼܬܼܪܵܐ ܦܲܪܣܝܼ ܡ̇ܐ ܕܠܵܘ̇ܝܵܐ ܠܹܗ ܚܲܪܡ̇ܢܘܼܬܼܵܐ>
    text <ܘܠܲܨܪܝܼܟܼܘܼܬܼܵܐ ܕܠܵܐ ܩܘܼܛܵܥܵܐ ܓܕܲܠ ܩܘܼܠܵܣܹ̈ܐ ܀>
    text <܃ܚܲܪܡ̇ܢܘܼܬܼܵܐ ܗ̄ܝܼ ܕܦܵܫܲܬ̤ ܒܲܫܝܘܿܠ ܒܫܘܼܢܵܩ ܢܘܼܪܵܐ>
    text <ܘܡܸܣܟܹܿܢܘܼܬܼܵܐ ܗ̄ܝܼ ܕܣܸܠܩܲܬ̤ ܢܵܚܲܬ̤ ܒܥܘܼܒܹܿܗ ܕܐܲܒܼܪܵܡ ܀>
    text <܃ܡܢܝܼܚ ܡܸܣܟܹܿܢܹ̈ܐ ܗܘܵܐ ܐܲܒܼܪܵܗܵܡ ܒܟܼܠ ܟܲܪ ܕܲܗܘ̤ܵܐ>
    text <ܘܚܲܝܘܼܣܬܼܵܢܵܐ ܘܲܡܠܸܐ ܪ̈ܲܚܡܹܐ ܥܲܠ ܣܵܪ̈ܘܿܚܹܐ ܀>
    text <܃ܒܥܘܼܡܪܵܐ ܕܐܲܪܥܵܐ ܐܲܢܝܼܚ ܐ̄ܢܵܫܵܐ ܘܪ̈ܘܼܚܵܢܵܝܹܐ>
    text <ܘܲܒܼܗܵܘ̇ ܕܲܠܥܸܠ ܠܟܼܠ ܕܲܡܥܵܩܝܼܢ ܒܝܲܕܼ ܠܵܥܵܙܵܪ ܀>
    text <܃ܒܲܣܕܼܘܿܡ ܐܲܦܝܼܣ ܕܐܸܢ ܐܝܼܬܼ ܟܹܐܢܹ̈ܐ ܢܦܘܼܫ ܠܘܼܚܵܡܵܐ>
    text <ܘܲܠܥܲܬܼܝܼܪܵܐ ܠܵܐ ܡܨܸܐ ܚܵܐܹ̇ܢ ܠܐܲܠܝܼܨܘܼܬܹܗ ܀>
    text <܃ܠܵܐ ܠܲܡ ܡܲܨܝܵܐ ܕܢܸܥܒܲܪ ܨܹܐܕܲܝܟ ܥܢ̣ܵܝܗܝ ܠܐܲܠܝܼܨܵܐ>
    text <ܘܗܵܕܹܐ ܕܪ̈ܲܚܡܹܐ ܗ̄ܝܼ ܘܠܵܘ ܕܲܬܼܒܲܥܬܼܵܐ ܕܠܵܐ ܚܵܘܣܵܢܵܐ ܀>
    text <܃ܠܵܐ ܗ̄ܘ̣ܵܐ ܬܒܲܥܬܼܵܐ ܕܠܵܐ ܚܵܘܣܵܢܵܐ ܬܲܒܼܥܹܗ ܠܚܲܪܡ̇ܐ>
    text <ܐܸܠܵܐ ܕܝܼܢܵܐ ܡܠܸܐ ܟܹܐܢܘܼܬܼܵܐ ܘܗܲܝܡܵܢܘܼܬܼܵܐ ܀>
  block
    text <܃ܠܵܘ ܒܘܼܣܵܡܵܐ ܕܡܲܣܲܒܼ ܒܐܲܦܹ̈ܿܐ ܝ̄ܪܸܬܼ ܡܸܣܟܹܿܢܵܐ>
    text <ܐܸܠܵܐ ܐܲܓܼܪܵܐ ܕܫܵܘܹ̇ܐ ܠܥܲܡܠܹ̈ܐ ܕܟܲܫܝܼܪܘܼܬܹܗ ܀>
    text <܃ܫܵܘܹ̇ܝܢ ܗ̄ܘ̣ܵܘ ܓܹܝܪ ܠܗܵܠܹܝܢ ܕܲܓܼܕܲܫ ܬܪܹܝܢ ܕܲܟܼܬܼܝܼܒܼܝܼܢ>
    text <ܘܠܵܐ ܐ̄ܢܵܫ ܝܵ̇ܕܲܥ ܕܢܸܒܼܚܘܿܪ ܕܝܼܢܵܐ ܐܲܝܟ ܕܲܝܵܢܗܘܿܢ ܀>
    text <܃ܟܹܐܝܢ ܗ̄ܘ̣ ܕܝܼܢܵܐ ܕܕܼܵܢ ܠܲܬܼܪ̈ܲܝܗܘܿܢ ܒܲܬܼܪܹܝܢ ܕܝܼܢܹ̈ܐ>
    text <ܠܚܲܕܼ ܫܘܼܢܵܩܵܐ ܘܲܠܚܲܕܼ ܛܘܼܒܼܵܐ ܕܥܲܡ ܐܲܒܼܪܵܗܵܡ ܀>
    text <܃ܨܹܝܕܼ ܐܲܒܼܵܪܵܗܵܡ ܙܲܡܸܢ ܘܲܩ̣ܪܵܐ ܠܟܼܠ ܕܐܲܠܝܼܨܝܼܢ>
    text <ܘܥܲܡ ܥܲܬܿܝܼܪܵܐ ܫܕܼܵܐ ܒܫܘܼܢܵܩܵܐ ܠܟܼܠ ܕܲܡܢܵܚܝܼܢ ܀>
    text <܃ܠܚܲܝܹ̈ܐ ܕܙܲܒܼܢܵܐ ܬܲܚܸܡ ܘܲܓܼܠ̣ܵܐ ܒܗܵܘ̇ ܕܲܡܢܵܚ ܗ̄ܘ̣ܵܐ>
    text <ܘܚܘܼܡܣܵܢ ܢܲܦܫܵܐ ܐܲܩܢܝܼ ܠܟܼܠܢܵܫ ܒܗܵܘ̇ ܕܲܡܥܵܩ ܗ̄ܘ̣ܵܐ ܀>
    text <܃ܡܥܵܩܹ̈ܐ ܠܲܒܸܿܒܼ ܒܫܸܡ ܠܵܥܵܙܵܪ ܕܲܡܛܲܪܲܦ ܗ̄ܘ̣ܵܐ>
    text <ܘܡܸܬܼܦܲܢܩܵܢܹ̈ܐ ܪܫܵܡ ܒܲܬܼܒܲܥܬܼܵܐ ܕܡܸܬܼܦܲܢܩܵܢܵܐ ܀>
    text <܃ܠܝܘܼܬܼܪܲܢ ܐ̄ܢܵܫܵܐ ܗ̤ܘܲܝ̈ ܟܠ ܕܲܗ̤ܘܲܝ̈ ܡ̣ܢ ܗܵܘ̇ ܕܲܗ̤ܘܲܝ̈>
    text <ܘܚܲܟܿܝܼܡܵܐܝܼܬܼ ܪܲܟܸܿܒܼ ܐܸܢܹܝܢ ܐܲܝܟ ܕܲܒܼܓܲܙܵܐ ܀>
    text <܃ܣܲܬܲܪ ܐܸܢܹܝܢ ܠܲܣܬܼܝܼܪ̈ܵܬܹܗ ܗܵܠܹܝܢ ܕܲܗ̤ܘܲܝ̈>
    text <ܘܐܲܠܸܦ ܐ̄ܢܵܫܵܐ ܕܢܸܒܼܥܘܿܢ ܐܸܢܹܝܢ ܚܘܼܒܵܢܵܐܝܼܬܼ ܀>
    text <܃ܢܘܼܪܵܐ ܕܚܘܼܒܹܿܗ ܐܲܪܡܝܼ ܒܐ̄ܢܵܫܵܐ ܪܵܚܹ̇ܡ ܐ̄ܢܵܫܵܐ>
    text <ܘܚܵܘܝܼ ܐܸܢܘܿܢ ܕܲܢܚܵܘܘܿܢܵܝܗܝ ܠܕܸܠܩܵܐ ܕܢܘܼܗܪܹܗ ܀>
    text <܃ܐܘܼܡ̇ܢܵܐܝܼܬܼ ܐܸܨܛܲܢܲܥ ܗ̄ܘ̣ܵܐ ܠܚܹܝܠ ܝܘܼܠܦܵܢܹܗ>
    text <ܕܢܸܗܘܸܐ ܡܣܲܬܲܬܼ ܒܙܵܘܥܲܝ̈ ܢܲܦܫܵܐ ܕܠܵܐ ܙܘܼܥܙܵܥܵܐ ܀>
    text <܃ܒܢܲܦܫܵܐ ܢܲܨܒܹܿܗ ܐܲܝܟ ܫܸܬܼܠܬܼܵܐ ܒܥܘܼܡܩܵܐ ܕܐܲܪܥܵܐ>
    text <ܘܪܲܣ ܦܸܬܼܓܼܵܡܵܘ̈ܗܝ ܒܲܕܼܡܘܼܬܼ ܛܲܠܵܐ ܥܲܠ ܙܲܪ̈ܥܘܿܢܹܐ ܀>
    text <܃ܐܸܣܟܹܿܝܡ ܦܵܠܵܚܵܐ ܠܒܸ݂ܫ ܒܲܬܼܒܲܥܬܼܵܐ ܕܨܹܝܕܼ ܣܵܪ̈ܘܿܚܹܐ>
    text <ܘܘܲܣܝܼ ܡܸܢܗܘܿܢ ܙܢܲܝ̈ ܒܝܼ̈ܫܵܬܼܵܐ ܐܲܝܟ ܫܵܒܼܘܿܩܹ̈ܐ ܀>
    text <܃ܣܲܪ̈ܥܸܦܝܵܬܼܵܐ ܕܲܙܢܲܝ̈ ܥܵܘ̣ܠܵܐ ܛܥܲܢܘ̣ ܥܵܘܠܹ̈ܐ>
    text <ܘܲܦܣ݂ܲܩ ܐܸܢܹܝܢ ܐܲܝܟ ܣܵܘ̈ܟܵܬܼܵܐ ܡ̣ܢ ܐܝܼܠܵܢܹ̈ܐ ܀>
    text <܃ܐܲܝܟ ܕܲܠܝܲܥܪܵܐ ܥܲܕܹܿܗ ܠܝܲܥܪܵܐ ܕܲܫܟܼܝܼܪ̈ܵܬܼܵܐ>
    text <ܕܠܵܐ ܢܸܬܼܚܲܒܲܠ ܙܲܪܥܵܐ ܛܵܒܼܵܐ ܕܐܲܪܡܝܼ ܒܐ̄ܢܵܫܵܐ ܀>
    text <܃ܒܲܕܼܡܘܼܬܼ ܐܵܣܝܵܐ ܥܲܠ̣ ܨܹܐܕܲܝܗܘܿܢ ܕܲܡ̈ܡܲܚܲܝܵܐ>
    text <ܘܟܼܠܚܲܕܼ ܡܸܢܗܘܿܢ ܣܵܡ̣ ܠܹܗ ܣܲܡܵܐ ܕܥܵܗܹ̇ܢ ܗ̄ܘ̣ܵܐ ܠܹܗ ܀>
    text <܃ܠܪܲܒܿܘܼܬܼ ܥܵܘ̣ܠܵܐ ܓܲܙܪܹܗ ܒܦܲܪܙܠܵܐ ܕܲܓܼܙܵܪ ܕܝܼܢܵܐ>
    text <ܘܠܲܡܚܝܼܠܘܼܬܼܵܐ ܫܲܪܪܵܗ̇ ܒܣܲܒܼܪܵܐ ܕܲܥܬܼܝܼ̈ܕܼܵܬܼܵܐ ܀>
    text <܃ܠܚܲܪܡ̇ܢܘܼܬܼܵܐ ܣܵܡ̣ ܠܵܗ̇ ܟܘܵܝܵܐ ܕܫܸܡ ܓܹܗܲܢܵܐ>
    text <ܘܠܲܡܪ̈ܲܚܡܵܢܹܐ ܚܲܕܲܝܼ ܒܲܫܡܵܐ ܕܠܲܡܦܹܝܕܲܝ̈ܗܘܿܢ ܀>
    text <܃ܠܟܲܫܝܼܪܘܼܬܼܵܐ ܠܲܒܿܒܼܵܗ̇ ܒܐܲܓܼܪܵܐ ܕܲܥܦܝܼܦ ܛܘܼܒܹܗ>
    text <ܘܠܲܚܒܸܢܵܢܹ̈ܐ ܚܲܣܸܕܼ ܐܸܢܘܿܢ ܒܚܲܕܼ ܕܐܸܬܼܚܲܣܲܕܼ ܀>
  block
    text <܃ܠܟܼܠ ܥܲܡ ܟܠܵܐ ܐܲܩܢܝܼ ܛܲܥܡܵܐ ܕܫܲܦܝܝܼܪ̈ܵܬܼܵܐ>
    text <ܘܐܲܝܟ ܕܲܒܼܡܸܠܚܵܐ ܡܲܕܸܿܟ ܐܸܢܘܿܢ ܒܚܲܠܝܘܼܬܼ ܡܸܠܵܘ̈ܗܝ ܀>
    text <܃ܚܲܠܝܘܼܬܼ ܡܸܠܵܘ̈ܗܝ ܐܲܫܩܝܼ ܠܐ̄ܢܵܫܵܐ ܟܪ̈ܝܼܗܲܝ ܢܲܦܫܵܐ>
    text <ܘܢܲܦܸܨ ܡܸܢܗܘܿܢ ܝܘܼܩܪܵܐ ܣܲܢܝܵܐ ܕܲܫܟܼܝܼܪ̈ܵܬܼܵܐ ܀>
    text <܃ܗܵܐ ܣܲܡܡܵܢܵܘ̈ܗܝ ܛܵܒܹ̈ܐ ܕܐܲܣܝܼܘ ܠܓܸܢܣܲܢ ܡܝܼܬܼܵܐ>
    text <ܬܵܘ ܢܸܬܼܒܲܩܸܐ ܒܪܸܚܡܲܬܼ ܚܘܼܒܵܐܐ ܒܚܲܝܠܵܐ ܕܲܒܼܗܘܿܢ ܀>
    text <܃ܗܵܐ ܦܘܼܩܕܼܵܢܵܘ̈ܗܝ ܕܪܲܒܵܐ ܡܗܝܼܪܵܐ ܕܚܲܟܸܿܡ ܢܲܦܫܲܢ>
    text <ܬܵܘ ܢܸܬܼܚܲܦܲܛ ܠܡܸܛܲܪ ܛܲܟܼܣܵܐ ܕܛܲܟܸܿܣ ܐܸܢܘܿܢ ܀>
    text <܃ܗܵܐ ܫܒܼܝܼܠ ܫܲܝܢܵܐ ܕܚܵܘܝܼ ܠܐ̄ܢܵܫܵܐ ܗܘ̤ ܒܲܩܡܘܿܡܹܗ>
    text <ܬܵܘ ܢܸܪܕܸܿܐ ܒܹܗ ܐܲܝܟ ܡܘܼܫ̈ܚܵܬܼܵܐ ܕܬܲܚܸܡ ܚܘܼܒܹܿܗ ܀>
    text <܃ܗܵܐ ܣܵܡ̣ ܩܘܼܕܼܡܲܝܢ ܬܪܹܝܢ ܬܘܼܩܵܢܹ̈ܐ ܕܙܲܒܼܢܵܐ ܘܕܲܥܬܼܝܼܕܼ>
    text <ܬܵܘ ܢܸܬܼܝܲܐܲܒܼ ܠܗܵܘ̇ ܬܘܼܩܵܢܵܐ ܕܠܵܐ ܫܘܼܠܵܡܵܐ ܀>
    text <܃ܗܵܐ ܣܲܒܲܪ ܠܲܢ ܥܲܠ ܡܲܠܟܿܘܼܬܼܵܐ ܕܐܝܼܬܼ ܠܹܗ ܒܪܵܘܡ̇ܐ>
    text <ܬܵܘ ܢܸܨܛܲܒܲܬܼ ܒܢܲܚ̈ܬܹܿܐ ܕܲܦܐܹܝܢ ܠܝܘܿܡ ܡܸܫܬܿܘܼܬܹܗ ܀>
    text <܃ܗܵܐ ܟܠܡܸܕܸܿܡ ܡܛܲܝܲܒܼ ܘܲܢܛܝܼܪ ܡܸܛܠܵܬܲܢ>
    text <ܬܵܘ ܢܸܬܼܟܲܫܲܪ ܠܡܸܣܲܒܼ ܥܘܼܬܼܪܵܐ ܕܠܵܐ ܡܸܬܼܡܲܣܟܲܢ ܀>
    text <܃ܗܵܐ ܠܲܝܬܿ ܡܸܕܸܿܡ ܕܠܵܐ ܐܸܬܿܬܲܪܓܲܡ ܩܕܼܵܡ ܪܸܥܝܵܢܲܢ>
    text <ܬܵܘ ܢܸܫܬܲܪܲܪ ܒܣܘܼܟܵܠ ܡܸܠܹ̈ܐ ܕܐܸܬܼܦܲܫܲܩ ܠܲܢ ܀>
    text <܃ܗܵܐ ܐܸܬܼܦܲܫܲܩܘ ܙܢܲܝ̈ ܟܲܣ̈ܝܵܬܼܵܐ ܕܠܵܐ ܓܲܠ̈ܝܵܢ ܗ̤̄ܘܲܝ̈>
    text <ܬܵܘ ܢܸܬܼܗܲܓܸܿܐ ܒܗܸܓܼܝܵܢ ܚܲܝܠܵܐ ܕܦܘܼܫܵܩܲܝ̈ܗܹܝܢ ܀>
    text <܃ܗܵܐ ܢܦܲܩ̣ ܪܲܗܛܵܐ ܕܟܼܵܣܘܿܙܘܼܬܼܵܐ ܠܐܲܪܒܲܥܦܸܢ̈ܝܵܢ>
    text <ܢܨܘܼܬܼ ܥܲܡ ܟܠܢܵܫ ܫܸܡܥܵܐ ܛܵܒܼܵܐ ܕܡܲܩܢܸܐ ܚܲܝܹ̈ܐ ܀>
    text <܃ܫܸܡܥܵܐ ܛܵܒܼܵܐ ܙܪܲܥ̣ܘ ܟܵܪ̈ܘܿܙܹܐ ܕܟܼܵܪܘܿܙܘܼܬܼܵܐ>
    text <ܘܗܲܒܸܿܒܼܘ ܦܹܐܪܹ̈ܐ ܕܙܲܕܿܝܼܩܘܼܬܼܵܐ ܒܹܝܬܼ ܡܵܝܘܿܬܹ̈ܐ ܀>
    text <܃ܬܵܘ ܡ̇ܝܘܬܹ̈ܐ ܢܪܲܒܸܿܒܼ ܦܹܐܪܹ̈ܐ ܕܙܲܕܿܝܼܩܘܼܬܼܵܐ>
    text <ܥܲܕܼ ܐܝܼܬܼ ܙܲܒܼܢܵܐ ܠܲܡܪܲܒܵܝܘܼ ܙܢܲܝ̈ ܛܵܒܼܵܬܼ̈ܐ ܀>
    text <܃ܒܚܘܼܒܵܐ ܢܸܦܠܘܿܚ ܗܵܝ̇ ܦܵܠܚܘܼܬܼܵܐ ܕܨܸܒܼܝܵܢ ܢܲܦܫܲܢ>
    text <ܕܢܸܚܨܘܿܕܼ ܦܹܐܪܹ̈ܐ ܠܵܐ ܡ̇ܝܘܿܬܹ̈ܐ ܕܠܵܐ ܣܲܒܼܥܘܼܬܼܵܐ ܀>
text <ܥܲܠ ܥܹܐܕܵܐ ܕܲܫܟܼܵܚܬܵܐ ܕܲܨܠܝܼܒܼܵܐ ܩܲܕܿܝܼܫܵܐ>
  block
    text <ܥܲܠ ܥܹܐܕܵܐ ܕܲܫܟܼܵܚܬܵܐ ܕܲܨܠܝܼܒܼܵܐ ܩܲܕܿܝܼܫܵܐ>
  block
    text <ܡܐܡܪܐ ܕܬܠܬܝܢ>
    text <ܥܲܠ ܥܹܐܕܵܐ ܕܲܫܟܼܵܚܬܵܐ ܕܲܨܠܝܼܒܼܵܐ ܩܲܕܿܝܼܫܵܐ>
    text <ܥܘܼܢܵܝܵܐ>
    text <ܒܪܝܼܟܼܘܼ ܡܫܝܼܚܵܐ ܕܒܲܨܠܝܼܒܹܗ ܟܲܢܸܫ ܥܹܕܿܬܹܿܗ ܘܒܲܕܲܪ>
    text <ܐܸܢܘܿܢ ܠܨܵܠܘܿܒܼܵܘ̈ܗܝ܃ ܐܲܚܲܝ̈܁>
  block
    text <܃ܒܓܲܒܼܪܵܐ ܨܠܝܼܒܼܵܐ ܓܠ̣ܵܐ ܒܵܪܘܿܝܵܐ ܠܥܵܠܡܵܐ ܟܠܹܗ>
    text <ܫܸܡ ܐܝܼܬܼܘܼܬܹܗ ܘܚܲܝܠܵܐ ܪܲܒܵܐ ܕܐܲܠܵܗܘܼܬܹܗ ܀>
    text <܃ܠܲܕܼܡܘܼܬܼ ܫܸܡܫܵܐ ܐܵܣܸܩ ܣܵܡܹ݂ܗ ܥܲܠ ܪܹܫ ܩܲܝܣܵܐ>
    text <܁ܢܸܗܪܲܬ̤ ܡܵܢܹܗ ܟܠܵܗ̇ ܬܹܒܹܝܠ ܕܚܸܫܘܿܟܼܵܐ ܗ̣̄ܘܵܬܼ ܀>
    text <܃ܒܓܲܒܼܪܵܐ ܨܠܝܼܒܼܵܐ ܨܵܕܹܗ ܠܥܵܠܡܵܐ ܒܲܥܪܝܼܪܵܐ>
    text <ܘܐܲܥܸܠ ܚܲܒܼܫܹܗ ܬܚܹܝܬܼ ܢܵܡܘܿܣܹ̈ܐ ܕܟܼܵܪܘܿܙܘܼܬܹܗ ܀>
    text <܃ܒܪܹܫ ܓܵܓܼܵܘܠܬܵܐ ܡܲܬܼ݂ܚܹܗ ܠܢܝܼܫܵܐ ܕܚܹܝܠ ܙܵܟܼܘܼܬܹܗ>
    text <ܕܲܢܟܲܢܸܫ ܒܹܗ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀>
    text <܃ܒܝܲܕܼ ܒܲܪܢܵܫܵܐ ܗܘ̤ܵܬܼ ܫܘܼܪܥܬܼܵܐ ܠܲܒܼܢܲܝ̈ܢܵܫܵܐ>
    text <ܘܚܵܒܼ݂ܘ ܒܲܚܛܝܼܬܼܵܐ ܘܲܢܦ݂ܲܠܘ ܒܵܗܘܬܼܵܐ ܕܡ̇ܝܘܿܬܼܘܿܬܼܵܐ ܀>
    text <܃ܒܝܲܕܼ ܒܲܪܢܵܫܵܐ ܨܒܼܵܐ ܡ̇ܪܹܟܿܠ ܕܢܲܚܸܐ ܠܐ̄ܢܵܫܵܐ>
    text <ܘܩܲܒܼܥܹܗ ܒܩܲܝܣܵܐ ܕܲܢܒܲܛܸܠ ܒܹܗ ܚܛܝܼܬܼܵܐ ܕܐ̄ܢܵܫܵܐ ܀>
    text <܃ܒܲܙܩܝܼܦܘܼܬܹܗ ܙܲܩ̣ܩܹܗ ܥܲܡܹܗ ܠܟܼܠܹܗ ܓܸܢܣܲܢ>
    text <ܕܲܢܚܲܪܲܪ ܒܹܗ ܟܝܵܢ ܡ̇ܝܘܿܬܹ̈ܐ ܡ̇ܘܠܸܕܼ ܚܲܫܹ̈ܐ ܀>
    text <܃ܒܡܵܘܬܹܿܗ ܡܝܼܬܼ ܒܹܗ ܡ̇ܘܬܵܐ ܝܲܥܢܵܐ ܩܵܛܹ̇ܠ ܐ̄ܢܵܫܵܐ>
    text <ܘܲܒܼܢܘܼܚܵܡܹܗ ܦܲܠܸܓܼ ܚܲܝܹ̈ܐ ܠܟܼܠܹܗ ܓܸܢܣܲܢ ܀>
    text <܃ܡܸܛܠܵܬܲܢ ܐܸܬܼܵܐ ܠܥܵܠܡܵܐ ܡ̇ܪܹܗ ܕܥܵܠܡܵܐ>
    text <ܘܒܸܐܣܛܲܠ ܦܲܓܼܪܲܢ ܚܵܘܝܼ ܚܵܢܢܹܗ ܕܲܠܘܵܬܼ ܐ̄ܢܵܫܵܐ ܀>
    text <܃ܒܕܼܝܼܢܵܐ ܕܚܵܒܼ ܒܹܗ ܐܵܕܼܵܡ ܒܲܥܕܹܢ ܒܓܼܵܘ ܦܲܪܕܲܝܣܵܐ>
    text <ܒܹܗ ܙܟܼܵܐ ܘܐܲܡ̣ܠܸܟ ܐܵܕܼܵܡ ܕܲܬܼܪܹܝܢ ܒܪܹܫ ܓܵܓܼܘܼܠܬܵܐ ܀>
    text <܃ܒܲܙܩܝܼܦܘܼܬܹܗ ܐܲܒܼܗܸܬܼ ܠܐܲܪ̈ܟܿܘܼܣ ܘܲܠܫܘܼܠܛܵܢܹ̈ܐ>
    text <ܘܒܲܫܠܵܚ ܒܸܣܪܹܗ ܦܲܪܣܝܼ ܐܸܢܘܿܢ ܠܥܹܝܢ ܚܲܙܵܝܹ̈ܐ ܀>
    text <ܡܸܛܠ ܗܵܟܹܝܠ ܕܲܒܼܚܸܟܼܡܬܹܗ ܕܐܲܠܵܗ ܟܠܵܐ܃>
  block
    text <܃ܠܵܐ ܐܸܣܬܲܟܲܠ ܥܵܠܡܵܐ ܟܠܹܗ ܚܹܝܠ ܚܸܟܼܡܵܬܹ̈ܗ>
    text <܃ܨܒܼܵܐ ܒܵܪܘܿܝܵܐ ܕܲܒܼܫܝܼܛܘܼܬܼܵܐ ܕܟܼܵܪܘܿܙܘܼܬܼܵܐ>
    text <ܢܲܚܸܐ ܘܢܸܦܪܘܿܩ ܠܲܒܼܢܲܝ̈ܢܵܫܵܐ ܒܓܲܒܼܪܵܐ ܙܩܝܼܦܵܐ ܀>
    text <܃ܠܵܐ ܐܸܬܼܚܲܟܲܡ ܡ̣ܢ ܒܸܪ̈ܝܵܬܼܵܐ ܕܐܲܬܼܩܸܢ ܪܸܡܙܹܗ>
    text <ܫܡܲܝܵܐ ܕܲܠܥܸܠ ܒܲܡܬܼܝܼܚܘܼܬܹܗ ܘܒܲܫܛܝܼܚܘܼܬܹܗ ܀>
    text <܃ܪܩܝܼܥ ܡ̣ܢ ܡܲܝܵ̈ܐ ܐܲܝܟ ܬܲܛܠܝܼܠܵܐ ܠܥܸܠ ܡ̣ܢ ܐ̄ܢܵܫܵܐ>
    text <ܘܲܒܼܩܘܼܝܵܡܹܗ ܡܚܵܘܸܐ ܫܘܼܒܼܚܹܗ ܕܡܲܬܼܩܸܢ ܟܠܵܐ ܀>
    text <܃ܘܐܵܦ ܢܲܗܝܼܪܹ̈ܐ ܕܣܝܼܡܝܼܢ ܠܙܲܒܼܢܹ̈ܐ ܠܢܘܼܗܪܵܐ ܕܐ̄ܢܵܫܵܐ>
    text <ܒܝܲܕܼ ܕܸܠܩܲܝ̈ܗܘܿܢ ܘܛܘܼܟܵܣܲܝ̈ܗܘܿܢ ܡܚܵܘܹܝܢ ܚܲܝܠܹܗ ܀>
    text <܃ܐܵܐܲܪ ܗܸܵܟܹܝܠ ܒܝܲܕܼ ܫܘܼܚܵܠܵܦܵܘ̈ܗܝ ܘܲܒܼܡܘܼܙܵܓܼܵܘ̈ܗܝ>
    text <ܚܲܕܼ ܥܵܒ̇ܒܼܘܿܕܼܵܐ ܡܚܵܘܸܐ ܒܙܵܘܥܸܵܘ̈ܗܝ ܠܲܒܼܢܲܝ̈ܢܵܫܵܐ ܀>
    text <܃ܒܲܙܒܲܢ ܡܸܬܼܠܒܸܕܼ ܘܗܵܘ̈ܝܵܢ ܡܸܢܹܗ ܐܵܦ ܥܢܵܢܹ̈ܐ>
    text <ܘܡܸܢܹܗ ܡܸܬܼܚܙܹܝܢ ܒܼܲ̈ܩܹܐ ܘܪ̈ܲܥܡܹܐ ܥܲܙܝܼܙܵܐܝܼܬܼ ܀>
    text <܃ܝܗ̇ܒܿܝܼܢ ܩܵܠܹ̈ܐ ܪ̈ܲܥܡܹܐ ܩ̈ܫܲܝܵܐ ܒܐܲܦܲܝ̈ ܪܵܘܡ̇ܐ>
    text <܃ܘܡܸܬܼܓܿܒܸܠ ܒܲܪܕܼܵܐ ܘܡܸܬܼܠܒܸܕܼ ܬܲܠܓܵܐ ܩܲܠܝܼܠܐܝܼܬܼ>
    text <܃ܐܲܪܥܵܐ ܒܫܸܛܚܵܗ̇ ܘܲܒܼܡܵܘܥܝܼܬܼܵܗ̇ ܘܲܒܼܡܼܒܿܘܼܥܹ̈ܝܗ̇>
    text <ܡܲܦܩܵܐ ܡܚܵܘܝܵܐ ܟܠ ܐܸܣܟܹܿܡܝܼ̈ܢ ܠܥܹܝܢ ܚܲܙܵܝܹ̈ܐ ܀>
    text <܃ܙܓܼܵܪܹܗ ܕܝܲܡܵܐ ܬܚܘܼܡ̇ܐ ܕܚܸܠܵܐ ܣܵܡ̣ ܠܹܗ ܪܸܡܙܵܐ>
    text <ܘܐܲܪܡܝܼ ܒܓܼܵܘܹܗ ܩܹܐܡ̇ܐ ܩܲܫܝܵܐ ܕܠܵܐ ܢܸܬܼܒܲܥܪܲܪ ܀>
    text <܃ܐܲܪܥܵܐ ܢܛܝܼܪܵܐ ܘܠܵܐ ܡܸܫܬܿܪܝܵܐ ܒܚܹܐܦܵܐ ܕܡܲܝ̈ܵܐ>
    text <ܘܗܸܢ̣ܘܿܢ ܡܲܝ̈ܵܐ ܠܵܐ ܡܸܬܿܛܲܠܩܝܼܢ ܡ̣ܢ ܓܵܘ ܐܲܪܥܵܐ ܀>
    text <܃ܢܛܝܼܪ ܬܘܼܩܵܢܵܗ̇ ܕܟܼܠܵܗ̇ ܒܪܝܼܬܼܵܐ ܐܲܝܟ ܡ̇ܐ ܕܲܗܘ̤ܵܐ>
    text <ܘܠܵܘ ܡܸܬܼܓܲܡܪܝܼܢ ܟܝܵܢܹ̈ܐ ܕܐܝܼܬܼ ܒܵܗ̇ ܚܲܕܼ ܡ̣ܢ ܚܲܒܼܪܹܗ ܀>
    text <܃ܒܝܲܕܼ ܚܸܟܼܡܬܼܵܐ ܠܵܐ ܐܸܣܬܲܟܲܠ ܥܵܠܡܵܐ ܠܡܵܪܹܗ>
    text <ܘܠܵܐ ܐܸܬܼܒܲܝܲܢ ܒܲܡܕܲܒܿܪܵܢܵܐ ܐܲܚܝܼܕܼ ܟܠܵܐ ܀>
    text <܃ܒܡܲܕܿܥܵܐ ܗܵܟܹܝܠ ܣܝܼܡ ܒܘܼܝܵܢܵܐ ܕܲܒܼܢܲܝ̈ܢܵܫܵܐ>
    text <ܠܵܐ ܝܼܠܸܦܘ ܒܹܗ ܚܲܕܼ ܒܵܪܘܿܝܵܐ ܡܲܬܼܩܸܢ ܟܠܵܐ ܀>
    text <܃ܒܪܝܼܬܼܵܐ ܟܠܵܗ̇ ܡܚܵܘܝܵܐ ܫܘܼܒܼܚܹܗ ܐܲܝܟ ܣܵܦܲܪܬܵܐ>
    text <ܘܡܲܠܦܵܐ ܠܐ̄ܢܵܫܵܐ ܚܲܕܼ ܝܘܼܠܦܵܢܵܐ ܕܥܲܠ ܚܲܕܼ ܐܝܼܬܼܝܵܐ ܀>
    text <܃ܥܵܡܠܵܡ ܟܠܹܗ ܒܥܲܛܠܘܼܬܼ ܠܸܒܹܿܗ ܠܵܐ ܐܸܬܼܒܲܝܲܢ>
    text <ܘܠܵܐ ܐܸܬܼܚܲܟܲܡ ܡ̣ܢ ܒܸܪ̈ܝܵܬܼܵܐ ܠܡܸܕܲܥܜ ܠܡܵܪܹܗ ܀>
    text <܃ܡܸܛܠ ܗܵܕܹܐ ܨܒܼܵܐ ܒܵܪܘܿܝܵܐ ܒܚܲܪܬܼܵܐ ܕܙܲܒܼܢܹ̈ܐ>
    text <ܕܲܒܼܫܝܼܛܘܼܬܼܵܐ ܕܟܼܵܪܘܿܙܘܼܬܼܵܐ ܢܲܚܸܡ ܠܐ̄ܢܵܫܵܐ ܀>
    text <܃ܒܓܲܒܼܪܵܐ ܨܠܝܼܒܼܵܐ ܫܝܵܛܵܐ ܡ̣ܢ ܟܵܦܘܿܪܹ̈ܐ>
    text <ܨܒܼܵܐ ܡܲܚܸܐ ܟܠ ܕܒܲܙܩܝܼܦܘܼܬܹܗ ܢܲܚܸܐ ܠܐ̄ܢܵܫܵܐ ܀>
  block
    text <܃ܫܝܼܛ ܗ̄ܘ̣ܵܐ ܡ̇ܘܬܹܿܗ ܘܲܨܥܝܼܪ ܚܲܫܹܗ ܡ̣ܢ ܡܲܪ̈ܵܚܹܐ>
    text <ܘܲܒܼܫܝܼܛܘܼܬܼܵܐ ܕܟܼܵܪܘܿܙܘܼܬܹܗ ܦܪ̣ܵܩ ܠܐܲܒܿܝܼ̈ܕܹܐ ܀>
    text <܃ܒܗܸܬܼܘ ܡܲܠܵܠܹ̈ܐ ܫܬܸ݂ܩܘ ܚܲܟܿܝܼܡܹ̈ܐ ܢܦܲܠ̣ܘ ܡ̇ܪ̈ܘܿܕܹܐ>
    text <ܘܲܟܼܕܲܢ ܐܸܢܘܿܢ ܓܲܒܼܪܵܐ ܙܩܝܼܦܵܐ ܬܚܹܿܝܬܼ ܡ̇ܪܘܼܬܹܗ ܀>
    text <܃ܐܲܝܟܵܐ ܐܸܢܘܿܢ ܦܝܼܠܵܣܘܿܦܹ̈ܐ ܕܒܹܝܬܼ ܝܵܘܢܵܝܹ̈ܐ>
    text <ܕܲܚܬܼܿܝܼܪܝܼܢ ܗ̄ܘ̣ܵܘ ܒܲܗ̈ܦܵܟܼܵܬܼܵܐ ܕܝܘܼܠܦܵܢܲܝ̈ܗܘܿܢ ܀>
    text <܃ܣܵܒܝܼܢ ܗ̄ܘ̣ܵܘ ܓܹܝܪ ܕܲܒܼܗܸܪ̈ܓܲܝܗܘܿܢ ܢܵܗܲ݁ܪ ܥܵܠܡܵܐ>
    text <ܘܲܕܼܢܲܚ ܨܠܝܼܒܼܵܐ ܘܚܲܦܝܼ ܐܸܢܘܿܢ ܠܣܘܼܟܵܠܲܝ̈ܗܘܿܢ ܀>
    text <܃ܟܲܕܼ ܐܸܬܼܒܲܝܲܢܘ ܒܚܹܝܠ ܪܲܒܿܘܼܬܼܵܐ ܕܓܲܒܼܪܵܐ ܨܠܝܼܒܼܵܐ>
    text <ܐܲܪܦܝܼܘ ܕܝܼܠܗܘܿܢ ܘܲܪܗܸܛܘ ܟܠܗܘܿܢ ܘܐܸܬܼܢܲܩܲܦܘ ܠܹܗ ܀>
    text <܃ܒܛܸܠܘ ܟܢܘܼ̈ܫܵܬܼܗܘܿܢ ܘܝܘܼܠܦܵܢܲܝ̈ܗܘܿܢ ܡ̣ܢ ܥܵܡܲܪܬܵܐ>
    text <ܕܫܪ̣ܵܐ ܐܸܢܘܿܢ ܨܠܝܼܒܼܵܐ ܒܕܼܢܚܹܗ ܡ̣ܢ ܓܵܘ ܬܹܒܹܝܠ ܀>
    text <܃ܫܸܠܡܲܬ̤ ܗܵܟܹܝܠ ܡܸܠܬܹܗ ܕܦܵܘܠܘܿܣ ܟܲܪܘܿܙ ܪܘܼܚܵܐ>
    text <ܕܲܒܼܛܸܠܘ ܘܐܸܒܸܿܕܼܘ ܐܵܦ ܚܲܟܿܝܼܡܹ̈ܐ ܡ̣ܢ ܝܵܘܢܵܝܹ̈ܐ ܀>
    text <܃ܘܐܵܦ ܥܸܒܼܪ̈ܵܝܹܐ ܕܲܒܼܣܸܦܪ̈ܲܝܗܘܿܢ ܡܸܬܿܬܼܿܪܝܼܡܝܼܢ ܗ̄ܘ̣ܵܘ>
    text <ܒܲܛܸܠ ܐܸܢܘܿܢ ܨܠܝܼܒܼܵܐ ܕܲܨܠܲܒܼܘ ܡ̣ܢ ܕܲܪ̈ܓܲܝܗܘܿܢ ܀>
    text <܃ܫܪ̣ܵܐ ܢܵܡܘܿܣܹ̈ܐ ܘܡܲܠܦܵܢܲܝ̈ܗܘܿܢ ܕܲܝܗܘܼܕܵܝܝܹ̈ܐ>
    text <܃ܘܒܲܕܲܪ ܐܸܘܢܘܿܢ ܒܚܲܝܠܹܗ ܪܲܒܵܐ ܒܐܲܪܒܲܥ ܦܸܢ̈ܝܵܢ>
    text <܃ܝܗ̄ܘܼܕܵܝܹ̈ܐ ܠܲܡ ܥܲܛܠܲܝ̈ ܠܸܒܵܐ ܫܐܸ݂ܠܘ ܐܵܬܼܵܘܬܼܵܐ>
    text <ܐܲܟܼܡܵܐ ܕܲܚܙ̣ܵܘ ܒܝܵܘܡܲܝ̈ ܡܘܼܫܹܐ ܟܲܕܼ ܦܲܪܩ ܐܸܢܘܿܢ ܀>
    text <܃ܢܹܐܡܲܪ ܥܲܡܗܘܿܢ ܕܲܝܗܘܼܕܵܝܹ̈ܐ ܡ̇ܢܵܐ ܝܼܬܲܪ>
    text <ܥܵܠܡܵܐ ܟܠܹܗ ܡ̣ܢ ܐܵܬܼ̈ܘܬܼܵܐ ܕܲܥܒ݂ܲܪ ܡܘܼܫܹܐ ܀>
    text <܃ܥܣܲܪ ܠܲܡ ܡܲܚ̈ܘܵܢ ܣܥ݂ܲܪ ܙܲܕܿܝܼܩܵܐ ܒܐܲܪܥܵܐ ܕܡܸܨܪܹܝܢ>
    text <ܘܚܲܕܼ ܡܸܨܪܵܝܵܐ ܠܵܐ ܐܲܦܢܝܼ ܗ̄ܘ̣ܵܐ ܡ̣ܢ ܥܲܛܠܘܼܬܼܵܐ ܀>
    text <܃ܢܦܲܩ̣ ܗ̄ܘ̣ܵܐ ܛܸܒܵܐ ܕܚܹܝܠ ܐܵܬܼܵܘܵܬܹ̈ܗ ܒܐܲܪܥܵܐ ܟܠܵܗ̇>
    text <ܘܠܵܐ ܐܸܬܼܩܲܪܲܒܼ ܚܲܕܼ ܒܲܪܢܵܫܵܐ ܨܹܝܕܼ ܝܘܼܠܦܵܢܹܗ ܀>
    text <܃ܠܵܐ ܗ̄ܘ̣ܵܐ ܒܲܠܚܘܿܕܼ ܥܲܡܡܹ̈ܐ ܥܘܼܪ̈ܠܹܗ ܠܵܐ ܦܢ̣ܵܘ ܨܹܐܕܼܵܘܗܝ>
    text <ܐܸܠܵܐ ܐܵܦܠܵܐ ܥܲܡܵܐ ܕܝܼܠܹܗ ܢܛ݂ܲܪ ܢܵܡܘܿܣܵܘ̈ܗܝ ܀>
    text <܃ܣܲܥ݂ܲܪ ܐܵܬܼ̈ܘܼܬܼܵܐ ܘܚܵܘܝܼ ܚܲܝܠܹ̈ܐ ܫܒܸܡ ܒܵܪܘܿܝܵܐ>
    text <ܘܥܲܡܵܐ ܥܲܛܠܵܐ ܡܲܪܓܸܿܙ ܗ̄ܘ̣ܵܐ ܠܹܗ ܒܛܸܠܵܠ ܡ̇ܘܬܵܐ ܀>
    text <܃ܨܲܚܝܘܼܗܝ ܠܡܘܼܫܹܐ ܛܥ̣ܵܘ ܒܲܦܬܲܟܼܪܹ̈ܐ ܣܓܸܕܼܘ ܠܲܢܣܝܼܪܹ̈ܐ>
    text <ܘܐܸܒܲܕܼܘ ܟܠܗܘܿܢ ܒܲܓܼܙܵܪ ܕܝܼܢܵܐ ܕܡ̣ܢ ܐܲܠܵܗܵܐ ܀>
    text <܃ܚܙܼܵܘ ܠܲܨܠܝܼܒܼܵܐ ܒܚܲܪܬܼܵܐ ܕܙܲܒܼܢܹ̈ܐ ܡ̇ܢܵܐ ܫܲܡܠܝܼ>
    text <ܕܟܲܕܼ ܣܒܼܝܼܪ ܫܝܼܛܵܐ ܢܲܓܼܕܹܿܗ ܠܥܵܠܡܵܐ ܒܵܬܲܪ ܫܘܼܒܼܚܹܗ ܀>
    text <܃ܪܗܸܛ̣ܘ ܝܗ̄ܘܼܕܼܵܝܹ̈ܐ ܘܐܸܣܬܲܬܲܪܘ ܗ̄ܘ̣ܵܘ ܒܟܵܪܪܘܿܙܘܼܬܹܗ>
    text <ܘܫܸܚܠܵܐ ܕܡܸܢܗܘܿܢ ܗܵܐ ܐܸܬܼܒܲܕܲܪܘ ܒܐܲܪܒܲܥܦܸܢ̈ܝܵܢ ܀>
    text <܃ܥܲܡܡܹ̈ܐ ܟܠܗܘܿܢ ܒܲܚܕܼܵܐ ܫܲܘܝܘܼ ܫܩܲܠܘ̣ ܗ̄ܘ̣ܵܘ ܢܝܼܪܹܗ>
    text <ܘܗܵܐ ܣܵܓܼ̇ܕܲܝܼܢ ܠܹܗ ܒܫܲܦܝܘܼܬܼ ܠܸܒܵܐ ܠܓܲܒܼܪܵܐ ܨܠܝܼܒܼܵܐ ܀>
  block
    text <܃ܐܵܬܼܵܐ ܕܫܲܝܢܵܐ ܗܘ̤ܵܐ ܠܲܟܼܝܵܢܲܢ ܨܠܝܼܒܼܵܐ ܒܕܸܢܚܹܗ>
    text <ܘܐܲܝܼܡ ܣܵܡ̣ܹܗ ܒܲܠܡܹܐܝܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀>
    text <܃ܒܐܪܵܙ ܢܘܿܚ ܟܹܐܢܵܐ ܐܲܢܝܼܚ ܠܹܐܘܬܹܗ ܕܥܵܠܡܵܐ ܫܚܝܼܩܵܐ>
    text <ܘܒܲܙܩܝܼܦܘܼܬܹܗ ܦܲܠܸܛ ܐ̄ܢܵܫܵܐ ܡ̣ܢ ܐܲܒܼܕܵܢܵܐ ܀>
    text <܃ܒܢܘܿܚ ܙܲܕܿܝܼܩܵܐ ܐܸܬܿܬܿܢܝܼܚ ܥܵܠܡܵܐ ܡ̣ܢ ܒܝܼ̈ܫܵܬܼܵܐ>
    text <ܘܲܗܘ̤ܵܐ ܚܠܲܦܬܼܵܐ ܠܥܵܠܡܵܐ ܟܠܹܗ ܒܝܲܕܼ ܟܹܐܘܸܠܵܐ ܀>
    text <܃ܢܘܿܚ ܕܲܫܪܵܪܵܐ ܡܫܝܼܚܵܐ ܡܲܠܟܲܢ ܡܫܲܝܸܢ ܟܠܵܐ>
    text <ܣܵܡܹ݂ܗ ܠܥܵܠܡܵܐ ܒܲܠܡܹܐܝܢ ܫܲܝܢܵܐ ܕܲܨܠܝܼܒܼܘܼܬܹܗ ܀>
    text <܃ܐܲܝܟ ܩܹܒܼܘܿܬܼܵܐ ܗܘ̤ܵܐ ܠܲܟܼܝܵܢܲܢ ܨܠܝܼܒܹܗ ܚܲܝܵܐ>
    text <ܘܒܹܗ ܐܸܬܼܦܲܠܲܛܢ ܡ̣ܢ ܡ̇ܡܘܿܠܵܐ ܕܵܓܼܙܵܪ ܕܝܼܢܵܐ ܀>
    text <܃ܬܵܘ ܢܸܬܼܒܲܩܸܐ ܒܪܲܒܿܘܼܬܼ ܚܲܝܠܹ̈ܐ ܕܲܣܥ݂ܲܪ ܨܠܝܼܒܼܵܐ>
    text <ܕܐܲܝܟܲܢ ܐܲܩܢܝܼ ܣܲܒܼܪܵܬܐ ܠܐ̄ܢܵܫܵܐ ܒܝܲܕܼ ܓܸܠܝܵܢܹܗ ܀>
    text <܃ܒܪܸܒܿܘܿ ܒܝܼ̈ܫܵܢ ܢܦ݂ܲܠ ܗ̄ܘ̣ܵܐ ܓܸܢܣܵܐ ܕܲܒܼܢܲܝ̈ܢܵܫܵܐ>
    text <܃ܘܲܡܢܲܟܼܪܲܝ ܗ̄ܘ̣ܵܐ ܡ̣ܢ ܦܘܼܠܚܵܢܵܐ ܐܲܠܵܗܵܝܵܐ>
    text <܃ܓܠܝܼܙܝܼܢ ܗ̄ܘ̣ܵܘ ܓܹܝܪ ܡ̣ܢ ܝܼܕܲܥܬܼܵܐ ܕܫܸܡ ܒܵܪܘܿܝܵܐ>
    text <ܘܡܸܛܠܵܗܵܕܹܐ ܝܲܠܸܦܘ ܫܘܼܒܼܚܹܗ ܒܲܥ̇ܒܼܵܕܼ ܐܝܼܕܼܵܘ̈ܗܝ ܀>
    text <܃ܫܲܡܸܫܘ ܘܲܣܓܸܕܼܘ ܩܕܼܵܡ ܒܸܪ̈ܝܵܬܼܵܐ ܐ̄ܢܵܫܵܐ ܒܛܘܼܥܝܲܝ>
    text <ܘܠܵܐ ܐܸܬܼܒܲܝܲܢܘ ܒܗܵܘ̇ ܒܵܪܘܿܝܵܐ ܕܐܲܬܼܩܸܢ ܐܸܢܹܝܢ ܀>
    text <܃ܦܠܲܚ̣ܘ ܠܲܓܼܝܼܦܹ̈ܐ ܘܝܲܩܲܪܘ ܨܲܠܡܹ̈ܐ ܕܲܕܼܠܵܐ ܪܓܸܫܬܵܐ>
    text <ܘܲܛܠ݂ܲܡܘ ܫܘܼܒܼܚܹܗ ܕܗܵܘ̇ ܥܵܒܲ݁ܘܿܕܵܐ ܕܲܒܼܪܵܐ ܐܸܢܘܿܢ ܀>
    text <܃ܕܲܝܘܹ̈ܐ ܟܠܗܘܿܢ ܡܸܫܬܿܒܿܚܝܼܢ ܗ̄ܘ̣ܵܘ ܡ̣ܢ ܟܵܦܘܿܪܹ̈ܐ>
    text <ܘܡܸܬܼܝܲܩܪܝܼܢ ܗ̄ܘ̣ܵܘ ܡ̣ܢ ܛܵܥܲܝ̈ܐ ܐܲܝܟ ܐܲܠܵܗܵܐ ܀>
    text <܃ܒܲܛܝܼܠܵܐ ܗ̄ܘ̣ܵܬܼ ܐܵܦ ܬܸܫܒܿܘܿܚܬܹܿܗ ܕܐܲܠܵܗ ܟܠܵܐ>
    text <ܡ̣ܢ ܦܘܼܡܲܝ̈ܗܘܿܢ ܘܠܸܫܵܢܲܝ̈ܗܘܿܢ ܕܲܒܼܢܲܝ̈ܢܵܫܵܐ ܀>
    text <܃ܥܡܝܼܠܝܼܢ ܗ̄ܘ̣ܵܘ ܓܹܝܪ ܠܸܫܵܢܲܝ̈ܗܘܿܢ ܒܲܣܪ̈ܝܼܩܵܬܼܵܐ>
    text <ܒܫܘܼܒܼܚܵܐ ܕܫܹܐܕܹ̈ܐ ܘܲܒܼܫܘܼܠܵܣܵܐ ܕܕܲܝܘܹ̈ܐ ܛܲܡܐܹ̈ܐ ܀>
    text <܃ܠܵܐ ܣܸܦܩܲܬ̤ ܠܗܘܿܢ ܠܲܡܝܲܩܵܪܘܼ ܠܫܹܐܕܹ̈ܐ ܛܪ̈ܘܼܢܹܗ>
    text <ܒܕܸܡ ܚܲܝ̈ܘܵܬܼܵܐ ܘܲܒܼܩܘܼܪ̈ܒܵܢܹܐ ܕܡ̣ܢ ܙܲܪ̈ܥܘܿܢܹܐ ܀>
    text <܃ܐܸܠܵܐ ܒܗܵܕܹܐ ܟܠܵܗ̇ ܪܸܓܼܬܼܵܐ ܐܸܫܬܲܝܚܲܢܘ ܗ̄ܘ̣ܵܘ>
    text <ܕܲܒܼܕܸܡ ܒܢܲܝ̈ܗܘܿܢ ܡܪܲܥܹܝܢ ܗ̄ܘ̣ܵܘ ܠܗܘܿܢ ܠܩܵܛ̇ܠܲܝ̈ ܐ̄ܢܵܫܵܐ ܀>
    text <܃ܒܸܗܬܿܬܼܵܐ ܦܠܲܚ̣ܘ ܐ̄ܢܵܫܵܐ ܟܬܼܝܼܫܹ̈ܐ ܠܫܹܐܕܹ̈ܐ ܒܝܼܫܹ̈ܐ>
    text <ܘܒܲܕܼܡ̇ܐ ܕܲܟܼܝܵܐ ܡܢܝܼܚܝܼܢ ܗ̄ܘ̣ܵܘ ܠܗܘܿܢ ܠܨܲܗܝܲܝ̈ ܠܲܕܼܡ̇ܐ ܀>
    text <܃ܒܗܵܕܹܐ ܗܵܘܬܼܵܐ ܕܥܘܼܡܩܵܐ ܕܥܵܘ̣ܠܵܐ ܪܡܸܐ ܗ̄ܘ̣ܵܐ ܓܸܢܣܲܢ>
    text <ܘܕܼܵܝ̇ܫܝܼܢ ܗ̄ܘ̣ܵܘ ܠܹܗ ܒܡܵܪܘܿܕܼܘܼܬܼܗܘܿܢ ܕܲܝܘܹ̈ܐ ܚܲܪ̈ܡܹܐ ܀>
    text <܃ܦܣܝܼܩ ܗ̄ܘ̣ܵܐ ܣܲܒܼܪܹܗ ܕܲܟܼܝܵܢ ܐ̄ܢܵܫܵܐ ܡ̣ܢ ܛܵܒܼܵܬܼ̈ܐ>
    text <ܘܒܲܦܣܵܩ ܣܲܒܼܪܵ ܦܠ݂ܲܚ ܥܲܒܼܕܼܿܘܼܬܼܵܐܠ ܠܲܪ̈ܓܼܝܼܓܼܵܬܹܗ ܀>
    text <ܡܸܛܠ ܗܵܕܹܐ ܐܲܪܦܝܼ ܐܸܢܘܿܢ ܗܵܘ̇ ܝܵ̇ܕܲܥ ܟܠ܃>
  block
    text <ܘܐܲܫܠܸܡ ܐܸܢܘܿܢ ܠܲܪ̈ܓܼܝܼܓܼܵܬܼܵܐ ܕܒܸܕܼܝܵܐ ܕܠܸܒܿܗܘܿܢ ܀>
    text <܃ܛܲܢܸܦܘ ܘܐܲܣܠܝܼܘ ܒܲܪ݁ܓܼܝܼܓܼܵܗܘܿܢ ܐܵܦ ܦܲܓܼܪ̈ܲܝܗܘܿܢ>
    text <ܘܲܠܒܸܫ̣ܘ ܒܸܣܬܿܬܼܵܐ ܡ̣ܢ ܗܘܼܦܵܟܼܵܐ ܕܙܲܠܝܼܠܘܼܬܼܗܘܿܢ ܀>
    text <܃ܒܐ̄ܪܵܙܵܐ ܕܫܹܐܕܹ̈ܐ ܚܲܒܸܿܠܘ ܛܲܟܼܣܵܐ ܕܣܝܼܡ ܒܲܟܼܝܵܢܵܐ>
    text <ܘܲܗܦܝܼܟܼܵܐܝܼܬܼ ܐܸܫܬܵܘܬܵܦܘ ܗ̄ܘ̣ܵܘ ܐܲܝܟ ܚܲܝ̈ܘܵܬܼܵܐ ܀>
    text <܃ܕܸܟܼܪܵܐ ܘܢܸܩܒܿܬܼܵܐ ܛܲܢܸܦܘ ܥܲܪܣܵܐ ܕܫܵܘܬܵܦܘܼܬܼܵܐ>
    text <ܒܝܲܕܼ ܒܘܼܠܒܵܠܵܐ ܘܲܒܼܫܘܼܚܵܛܵܐ ܕܥܲܡ ܣܲܓܿܝܼ̈ܠܹܐ ܀>
    text <܃ܦܠܲܚ̣ܘ ܗ̄ܘ̣ܵܘ ܓܵܘܪܵܐ ܐܵܦ ܙܵܢܝܘܼܬܼܵܐ ܠܒܲܪ ܡ̣ܢ ܛܲܟܼܣܵܐ>
    text <ܒܲܫܟܼܝܼܪܘܼܬܼܵܐ ܘܙܲܠܝܼܠܘܼܬܼܵܐ ܕܲܕܼܠܵܐ ܢܵܡܘܿܣ ܀>
    text <܃ܟܠܗܹܝܢ ܒܐ̄ܪܵܙܵܐ ܕܫܹܐܕܹ̈ܐ ܓܡ݂ܲܪܘ ܪ̈ܲܫܝܼܥܹܐ>
    text <ܘܲܚܫܸ݂ܟ ܡܸܢܗܘܿܢ ܢܘܼܗܪܵܐ ܒܲܒܵܐ ܕܲܡܠܝܼܠܵܘܼܬܼܵܐ ܀>
    text <܃ܐܸܬܼܡܠܝܼܘ ܫܘܼܩܹ̈ܐ ܘܲܡܕܼܝܼ̈ܢܵܬܼܵܐ ܡܲܕܼܒܿܚܹ̈ܐ ܛܲܡ̈ܠܹܐ>
    text <ܘܲܒܼܟܼܠ ܒܵܬܿܝܼ̈ܢ ܐܲܬܼܩܸܢܘ ܓܠܝܼܦܹ̈ܐ ܘܲܣܕ݂ܲܪܘ ܨܲܠܡܹ̈ܐ ܀>
    text <܃ܕܠܵܐ ܡܼܢܝܵܢܵܐ ܗܘ̤ܵܘ ܐܲܠܵܗܹ̈ܐ ܕܣܵܓܼ̇ܕܿܝܼܢ ܗ̄ܘ̣ܵܘ ܠܗܘܿܢ>
    text <ܘܲܕܼܠܵܐ ܛܲܟܼܣܵܐ ܐܲܠܵܗ̈ܬܼܵܐ ܕܡܸܬܼܦܵܠ̈ܚܵܢ ܗ̣̄ܘܲܝ̈ ܀>
    text <܃ܣܸܕܼܩܵܐ ܪܲܒܵܐ ܗܘ̤ܵܐ ܒܹܝܬܼ ܟܘܼܡܪܹ̈ܐ ܠܟܼܘܼܡܪܹ̈ܐ ܐ̄ܚܪ̈ܢܹܐ>
    text <ܘܟܼܠܢܵܫ ܒܕܼܝܼܠܹܗ ܐܲܚܸܒܼ ܛܘܼܥܝܲܝ ܒܒܼܝܼܫܘܼܬܼ ܝܲܨܪܹܗ ܀>
    text <܃ܣܓܼܝܼܘ ܚܸܪ̈ܝܵܢܹܐ ܐܵܦ ܦܘܼܠܵܓܼ̈ܐ ܒܲܝܢܵܬܼ ܥܲܡܡܹ̈ܐ>
    text <ܘܲܥܫܸ݂ܢܘ ܩܪ̈ܵܒܹܐ ܕܠܵܐ ܡܸܢܝܵܢܵܐ ܠܟܼܠܗܘܿܢ ܕܵܪܹ̈ܐ ܀>
    text <܃ܡ̣ܢ ܒܝܼܫܘܼܬܼܵܐ ܕܫܹܐܕܹ̈ܐ ܚܲܪ̈ܡܹܐ ܒܝܼ̈ܫܵܬܼܵܐ>
    text <ܘܲܗܘ̤ܵܘ ܚܲܪ̈ܡܹܐ ܠܡܹܐܫܲܕܼ ܠܲܕܼܡ̇ܐ ܕܲܟܼܢܵܘܵܬܼ̈ܗܘܿܢ ܀>
    text <܃ܠܵܐ ܡܸܬܼܡܲܠܠܵܐ ܚܛܝܼܬܼܵܐ ܕܲܣܥ݂ܲܪ ܥܵܠܡܵܐ ܡ̣ܢ ܩܕܼܝܼܡ>
    text <ܘܠܵܐ ܡܸܬܼܦܲܫܲܩ ܪܘܼܫܥܵܐ ܕܲܦܠܲܚ̣ ܒܟܼܠܗܘܿܢ ܙܲܒܼܢܹ̈ܐ ܀>
    text <܃ܙܥܘܿܪܝܵܐ ܗ̄ܝܼ ܡܸܠܬܼܵܐ ܕܬܹܐܡܲܪ ܙܢܲܝ̈ܵܐ ܕܥܵܘ̣ܠܵܐ ܕܲܣܥ݂ܲܪܘ>
    text <ܐ̄ܢܵܫܵܐ ܟܠܗܘܿܢ ܩܕܼܵܡ ܡܹܐܬܼܝܼܬܹܗ ܕܡܲܠܟܵܐ ܨܠܝܼܒܼܵܐ ܀>
    text <܃ܗܵܠܹܝܢ ܟܠܗܹܝܢ ܒܲܛܸܠ ܨܠܝܼܒܼܵܐ ܒܝܲܕܼ ܓܸܠܝܵܢܹܗ>
    text <ܡ̣ܢ ܓܵܘ ܥܲܡܵܐ ܐܵܦ ܡ̣ܢ ܥܲܡܡܹ̈ܐ ܕܲܒܼܥܵܡܲܪܬܵܐ ܀>
    text <܃ܥܲܡܡܹ̈ܐ ܟܠܗܘܿܢ ܗܵܐ ܣܵܓܼ̇ܕܿܝܼܢ ܠܹܗ ܒܲܚܕܼܵܐ ܫܲܘܝܘܼ>
    text <ܠܚܲܕܼ ܐܵܠܵܗܵܐ ܕܐܲܦܢܝܼ ܐܸܢܘܿܢ ܒܓܲܒܼܪܵܐ ܨܠܝܼܒܼܵܐ ܀>
    text <܃ܘܟܼܵܦ̇ܪܝܼܢ ܟܠܗܘܿܢ ܒܫܸܡ ܐܲܠܵܗܹ̈ܐ ܕܐܲܦܲܬ̤ ܛܘܼܥܲܝܲܝ>
    text <ܘܡ̇ܘܕܹܿܝܢ ܒܝܼܫܘܿܥ ܕܐܲܚܝܼ ܐܸܢܘܿܢ ܒܚܹܝܠ ܙܵܟܼܘܼܬܹܗ ܀>
    text <܃ܘܩܵܥܹ̇ܝܢ ܟܠܗܘܿܢ ܚܕܼܵܐ ܬܵܘܕܿܝܼܬܼܵܐ ܒܠܸܫܢܲܝ̈ܗܘܿܢ>
    text <ܠܗܵܘ̇ ܕܒܲܨܠܝܼܒܹܗ ܐܲܡܠܸܟ ܫܲܝܢܵܐ ܒܪܵܘܡ̇ܐ ܘܥܘܼܡܩܵܐ ܀>
    text <܃ܐܹܝܘ ܠܲܨܠܝܼܒܼܵܐ ܕܒܲܙܩܝܼܦܘܼܬܹܗ ܩܲܛܝܼܠܹܗ ܠܡܵܘܬܵܐ>
    text <ܘܣܲܒܲܪ ܫܠܵܡܵܐ ܠܟܼܠ ܪ̈ܲܚܝܼܩܹܐ ܘܲܠܩܲܪ̈ܝܼܒܹܐ ܀>
    text <܃ܗܘ̤ܝܘܼ ܫܲܝܢܲܢ ܕܲܥܒ݂ܲܕܼ ܬܲܪܬܹܿܝܢ ܒܲܚܕܼܵܐ ܫܲܘܝܘܼ>
    text <ܘܲܫܪ̣ܵܐ ܣܝܵܓܼܵܐ ܗܵܘ̇ ܕܩܵܐܹ̇ܡ ܗ̄ܘ̣ܵܐ ܒܐܲܦܲܝ̈ ܐ̄ܢܵܫܵܐ ܀>
  block
    text <܃ܠܟܼܠ ܢܵܡܘܿܣܝܼ̈ܢ ܒܚܲܕܼ ܦܘܼܩ̈ܕܵܢܵܘܗܝ ܒܲܛܸܠ ܐܸܢܘܿܢ>
    text <ܘܪܲܥܝܼ ܠܟܼܠܵܐ ܒܕܸܒܼܚܵܐ ܕܦܲܓܼܪܹܗ ܥܲܡ ܐܲܠܵܗܵܐ ܀>
    text <܃ܐܹܝܘ ܠܲܨܠܝܼܒܼܵܐ ܕܲܒܼܓܸܠܝܵܢܹܗ ܚ̣ܝܵܘ ܡ̇ܝܘܿܬܹ̈ܐ>
    text <ܘܒܹܗ ܐܸܫܬܲܝܲܢܘ ܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ ܀>
    text <܃ܐܹܝܘ ܠܲܨܠܝܼܒܼܵܐ ܕܫܲܚܠܸܦ ܘܒܲܛܸܠ ܟܠ ܓܘܼܕܵܦܝܼ̈ܢ>
    text <ܘܲܥܩܲܪ ܛܘܼܥܝܲܝ ܡ̣ܢ ܥܲܡܵܐ ܘܥܲܡܡܹ̈ܐ ܥܘܼܪ̈ܠܹܐ ܀>
    text <܃ܐܹܝܘ ܠܲܨܠܝܼܒܼܵܐ ܕܫܲܚܠܸܦ ܘܒܲܛܸܠ ܟܠ ܓܘܼܕܵܦܝܼ̈ܢ>
    text <ܘܲܥܩ݂ܲܪ ܛܘܼܥܝܲܝ ܡ̣ܢ ܓܵܘ ܥܲܡܵܐ ܘܥܲܡܡܹ̈ܐ ܥܘܼܪ̈ܠܹܐ ܀>
    text <܃ܐܹܝܘ ܠܲܨܠܝܼܒܼܵܐ ܕܐܲܫܘܝܼ ܠܛܘܿܗܡ̇ܐ ܕܓܼܢܣܵܐ ܕܐ̄ܢܵܫܵܐ>
    text <ܕܡ̣ܢ ܓܵܘ ܐܲܪܥܵܐ ܢܸܗܘܘܿܢ ܝܵܪ̈ܵܬܹܿܐ ܒܡܲܠܟܿܘܼܬܼ ܪܵܘܡܵܐ ܀>
    text <܃ܗܵܢܵܘ̇ ܨܠܝܼܒܼܵܐ ܕܐܲܫܝܼܓܼ ܒܪܝܼܬܼܵܐ ܡ̣ܢ ܙܲܦܪܘܼܬܼܵܐ>
    text <ܘܟܲܦܲܪ ܡܸܢܵܗ̇ ܪܹܝܚܵܐ ܣܲܢܝܵܐ ܕܲܫܟܼܝܼܪ̈ܵܬܼܵܐ ܀>
    text <܃ܗܵܢܵܘ ܨܠܝܼܒܼܵܐ ܕܒܹܗ ܐܸܬܼܟܲܢܲܫ ܛܘܿܗܡ̇ܐ ܕܐ̄ܢܵܫܵܐ>
    text <ܠܲܚܕܼܵܐ ܥܹܕܿܬܵܐ ܠܡܹܐܢܵܐ ܕܫܲܝܢܵܐ ܕܚܲܕܼ ܐܲܠܵܗܵܐ ܀>
    text <܃ܘܐܸܢ ܨܵܒܹ̇ܐ ܐܲܢ̄ܬܿ ܠܡܹܐܠܲܦ ܚܲܝܠܹܗ ܕܓܲܒܼܪܵܐ ܨܠܝܼܒܼܵܐ>
    text <ܚܘܼܪ ܒܪܸܥܝܵܢܵܟ ܕܠܲܐܝܟܵܐ ܡܸܬܼܚܲܬ̤ ܟܵܪܘܿܙܘܼܬܹܗ ܀>
    text <܃ܚܙܝܼ ܠܲܡ ܒܡܲܕܼܢܚܵܐ ܐܲܝܟܲܢ ܫܲܡܲܪ ܚܹܝܠ ܙܲܠܝܼܩܵܘ̈ܗܝ>
    text <ܘܢܸܗܪܲܬ̤ ܦܵܪܹܣ ܕܚܸܫܘܿܟܼܵܐ ܗ̄ܘ̣ܵܬܼ ܒܲܦܬܲܟܼܪܘܼܬܼܵܐ ܀>
    text <܃ܢܸܬܼܥܲܠܸܐ ܕܹܝܢ ܪܸܥܝܵܢ ܠܐܲܦܲܝ̈ ܡܲܥܪܒܼܵܐ>
    text <ܘܲܚܙܝܼ ܬܲܡ̇ܢ ܪܲܒܿܘܼܬܼ ܚܲܝܠܹܗ ܒܝܲܕܼ ܣܵܓܼ̇ܘܿܕܼܵܘ̈ܗܝ ܀>
    text <܃ܟܠܗܘܿܢ ܡܲܠ̈ܟܹܿܐ ܘܲܩܪ݁ܵܒܼܬܼܵܢܹܐ ܟܕܲܢ ܒܲܡܨܝܼܕܲܬܹܿܗ>
    text <ܘܫܲܪܲܪ ܐܸܢܘܿܢ ܥܲܠ ܫܲܬܼܐܸܣܬܼܵܐ ܕܗܲܝܡܵܢܘܼܬܹܗ ܀>
    text <܃ܚܘܼܪ ܒܚܘܼܫܵܒܲܝ̈ܟ ܥܕܲܡ̇ܐ ܠܬܲܝܡܢܵܐ ܘܐܸܬܼܒܲܩܵܐ ܒܵܗ̇>
    text <ܕܡ̇ܢܵܐ ܫܲܡܠܝܼ ܨܠܝܼܒܼܵܐ ܒܕܸܢܚܹܗ ܨܹܝܕܼ ܥܵܡܘܿܪܹ̈ܝܗ̇ ܀>
    text <܃ܣܲܩ ܒܝܼܕܲܥܬܼܵܟ ܐܵܦ ܠܲܦܢܝܼܬܼܵܐ ܕܓܲܪܒܿܝܵܐ ܟܠܵܗ̇>
    text <ܘܲܚܙܝܼ ܚܲܝܠܵܐ ܕܫܸܡ ܙܵܟܼܘܼܬܹܗ ܕܓܲܒܼܪܵܐ ܙܩܝܼܦܵܐ ܀>
    text <܃ܚܘܼܪ ܘܐܸܬܿܕܲܡܲܪ ܒܟܼܠ ܝܘܼܠܦܵܬܝܼ̈ܢ ܕܲܗܘ̤ܵܘ ܒܐܲܪܥܵܐ>
    text <ܕܐܲܝܟܲܢ ܓܲܡܲܪ ܘܛܲܠܸܩ ܐܸܢܘܿܢ ܓܲܒܼܪܵܐ ܨܠܝܼܒܼܵܐ ܀>
    text <܃ܡ̣ܢ ܙܲܠܝܼܩܹ̈ܐ ܕܢܝܼܩܹ̈ܐ ܕܢܝܼܫܹܗ ܚܲܝܵܐ ܢܦ݂ܲܠ ܕܸܚ̈ܠܵܬܼܵܐ>
    text <ܘܲܥܪ݂ܲܩܘ ܫܹ̈ܐܕܹܐ ܙܲܒܼܗܸܬܼܘ ܘܲܒܼܛܸܠܘ ܡܫܲܡܫܵܢܲܝ̈ܗܘܿܢ ܀>
    text <܃ܐܲܪܒܿܥܵܐ ܐܲܠܦܹ̈ܐ ܫ̈ܢܲܝܵܐ ܐܸܚܕܲܬ̤ ܟܲܠܕܼܵܝܘܼܬܼܵܐ>
    text <ܘܕܲܬܼܫܲܥܒܸܿܕܼ ܟܠ ܨܹܝܕܼ ܝܘܼܠܦܵܢܵܗ̇ ܠܵܐ ܐܸܬܼܡܲܨܝܲܬ̤ ܀>
    text <܃ܘܟܲܕܼ ܛܵܒܼ ܐܸܚܕܲܬ̤ ܢܘܼܡܹܗ ܒܐܲܪܥܵܐ ܒܥܲܬܿܝܼܩܬܼܵܗ̇>
    text <ܨܠܝܼܒܼܵܐ ܒܕܸܢܚܹܗ ܥܲܩܪܵܗ̇ ܘܲܫܕܵܗ̇ ܘܦܲܪܣܝܼ ܙܹܐܦܵܗ̇ ܀>
    text <܃ܐܵܠܹܦ ܗܵܟܹܝܠ ܥܲܡ ܚܲܡܸܫܡܠܵܐ ܫܲܢܝܵ̈ܐ ܐܸܚܲܕܼ>
    text <ܐܵܜ ܢܵܡܘܿܣܵܐ ܕܡܘܼܫܹܐ ܒܘܼܟܼܪܵܐ ܕܲܢܒܼܝܼܘܼܬܼܵܐ ܀>
    text <܃ܘܟܲܕܼ ܛܵܒܼ ܢܒܼܝܹ̈ܐ ܘܟܼܵܗܢܹ̈ܐ ܘܡܲܠ̈ܟܹܿܐ ܗܘ̤ܵܘ ܟܵܪ̈ܘܿܙܵܘܗܝ>
    text <ܚܲܕܼ ܡ̣ܢ ܥܲܡܡܹ̈ܐ ܠܵܐ ܦܢ̣ܵܐ ܘܐܸܬܼܵܐ ܨܹܝܕܼ ܝܘܼܠܦܵܢܹܗ ܀>
    text <܃ܐܵܠܹܦ ܫ̈ܢܲܝܵܐ ܗܵܐ ܡ̣ܢ ܕܫܲܪܝܲܬ̤ ܐܵܦ ܡܓܼܘܼܫܘܼܬܼܵܐ>
    text <ܘܐܸܚܕܲܬ̤ ܢܘܼܡܹܐ ܕܲܫܓܼܝܼܫܘܼܬܵܗ̇ ܒܹܝܬܼ ܣܲܓܿܝܼ̈ܠܹܐ ܀>
  block
    text <܃ܠܵܐ ܓܹܝܪ ܣܸܦܩܲܬ̤ ܟܲܕܼ ܛܵܒܼ ܡܲܠ̈ܟܹܿܐ ܩܵܡ̣ܘ ܒܥܘܼܕܼܪܵܢܵܗ̇>
    text <ܥܲܡ ܕܲܝܵܢܹ̈ܐ ܕܣܲܝܥܘܼܗ̇ ܒܪܘܼܓܼܙܵܐ ܕܠܘܼܚܵܡܲܝ̈ܗܘܿܢ ܀>
    text <܃ܒܫܸܢ̈ܕܹܿܐ ܕܚܝܼܠܹ̈ܐ ܘܡ̇ܘ̈ܬܹܿܐ ܩ̈ܫܲܝܵܐ ܩܛܲܠ̣ܘ ܟܠ ܡܘܼܫ̈ܚܵܢ>
    text <ܘܠܵܐ ܐܸܫܟܲܚܘ ܗ̄ܘ̣ܵܘ ܕܢܲܦܢܘܿܢ ܚܲܕܼ ܐ̄ܢܵܫ ܨܹܝܕܼ ܝܘܼܠܦܵܘܢܗܘܿܢ ܀>
    text <܃ܘܟܲܕܼ ܛܵܒܼ ܐܲܡ̣ܪܵܚܘ ܘܐܲܩܪܸܒܼܘ ܠܘܼܩܒܲܠ ܥܲܡܹܗ ܕܝܼܫܘܿܥ>
    text <ܗܦܲܟܼܘ ܡ̣ܢ ܕܝܼܠܗܘܿܢ ܕܠܵܐ ܡܸܢܝܵܢܵܐ ܘܗܲܝܡܸܢܘ ܒܝܼܫܘܿܥ ܀>
    text <܃ܛܥܸܡ̣ܘ ܡ̣ܢ ܥܹܕܲܬܵܐ ܢܸܒܼܥܵܐ ܚܲܠܝܵܐ ܕܡܲܥܡܘܿܕܼܝܼܬܼܵܐ>
    text <ܘܲܗܘ̤ܵܘ ܣܢܹܐܓܼܪܹ̈ܐ ܚܠܵܦ ܬܸܘܕܿܝܼܬܼܵܐ ܕܗܲܝܡܵܢܘܼܬܲܢ ܀>
    text <܃ܚܵܒܼ݂ܘ ܫܸܢܕܲܝ̈ܗܘܿܢ ܕܐ̄ܢܵܫܵܐ ܚܲܪ̈ܡܹܐ ܠܗܝܼܩܲܝ̈ ܠܲܕܼܡ̇ܐ>
    text <ܘܲܣܓܼܝܼܘ ܝܲܠܕܹܿܝ̈ܗ̇ ܕܥܹܕܲܬܼ ܩܘܼܕܼܫܵܐ ܕܠܵܐ ܡܸܢܝܵܢܵܐ ܀>
    text <܃ܛܘܼܥܝܲܝ ܟܠܵܗ̇ ܕܲܡܓܼܘܼܫܘܼܬܼܵܐ ܗܵܟܲܢ ܐܸܚܕܲܬ̤>
    text <ܒܫܲܠܝܼܛܵܢܹ̈ܐ ܘܡܲܠ̈ܟܹܿܐ ܩ̈ܫܲܝܵܐ ܕܲܢܒܲܥ̣ܘ ܡܸܢܵܗ̇ ܀>
    text <܃ܨܠܝܼܒܼܵܐ ܗܵܟܹܝܠ ܝܲܬܼܝܼܪ ܚܲܣܝܼܪ ܚܲܡܸܫܡܠܵܐ ܫܢܝܼ̈ܢ>
    text <ܠܟܼܠܗܘܿܢ ܥܲܡܡܹ̈ܐ ܩܲܪܸܒܼ ܐܸܢܘܿܢ ܠܘܵܬܼ ܝܘܼܦܵܢܹܗ ܀>
    text <܃ܒܲܛܸܠ ܚܲܝܠܹܗ ܠܟܲܠܕܵܝܘܼܬܼܵܐ ܢܸܒܼܥܵܐ>
    text <ܘܦܲܪܣܝܼ ܪܘܼܫܥܵܐ ܕܕܲܓܵܠܘܼܬܼܵܗ̇ ܠܥܹܝܢ ܚܲܙܵܝܹ̈ܐ ܀>
    text <܃ܡܕܲܝܼܢܲܬܼ ܨܸܗܝܘܿܢ ܕܠܵܐ ܩܲܒܸܿܠܬܹܗ ܣܲܚܦܵܗ̇ ܒܐܲܪܥܵܐ>
    text <ܘܒܲܛܸܠ ܡܸܢܵܗ̇ ܢܒܼܝܼܵܐ ܘܟܼܵܗܢܵܐ ܘܲܡܕܲܒܿܪܵܢܵܐ ܀>
    text <܃ܣܲܬܼܪܹܗ ܠܗܲܝܟܿܠܵܐ ܕܒܹܝܬܼ ܙܵܩܘܿܦܹ̈ܐ ܥܲܡܵܐ ܦܲܩܪܵܐ>
    text <ܘܐܲܩܝܼܡ ܚܠܵܦܵܘܗܝ ܗܲܝܟܲܠܹ̈ܐ ܕܝܼܠܹܗ ܒܟܼܠ ܐܲܬܼܪ̈ܵܘܵܢ ܀>
    text <܃ܫܪ̣ܵܐ ܠܢܵܡܘܿܣܵܐ ܩܢܸܐ ܙܘܼܗܵܪܹ̈ܐ ܦܲܓܼܪ̈ܵܢܵܝܹܐ>
    text <ܘܕܲܪܸܫ ܐܸܢܘܿܢ ܠܫܲܒܼܪ̈ܲܝ ܠܸܒܵܐ ܒܚܹܝܠ ܚܸܟܼܡܵܬܹ̈ܗ ܀>
    text <܃ܐܲܫܠܝܼ ܪܸ̈ܛܢܹܐ ܕܲܡܓܼܘܼܫܘܼܬܼܵܐ ܒܸܕܼܝܵܐ ܕܛܘܼܥܝܲܝ>
    text <ܘܲܥܩ݂ܲܪ ܡܲܕܼܒܿܚܹ̈ܐ ܕܲܒܲܢܵܬ̤ ܛܘܼܥܝܲܝ ܠܐܵܟܹ̇ܠܩܲܪܨܵܐ ܀>
    text <ܕܲܟܿܝܼ ܠܐܵܐܲܪ ܡ̣ܢ ܬܸܢܵܢܵܐ ܟܡܝܼܪܵܐ ܕܼܕܸܒܼܚܹ̈ܐ ܀>
    text <ܘܫܲܦܝܼ ܡܲܝ̈ܵܐ ܡ̣ܢ ܣܘܼܚܵܝܵܐ ܕܲܒܼܫܸܡ ܫܹܐܕܹ̈ܐ ܀>
    text <܃ܚܵܘܝܼ ܐܸܢܘܿܢ ܠܲܒܼܢܲܝ̈ ܚܸܫܟܵܐ ܫܪܵܪܵܐ ܓܲܠܝܵܐ>
    text <ܘܕܲܪܲܫ ܐܸܢܘܿܢ ܒܢܘܼܗܪܵܐ ܫܒܼܝܼܚܵܐ ܕܟܼܵܪܘܿܙܘܼܬܹܗ ܀>
    text <܃ܬܘܼܩܦܵܐ ܕܚܲܝܠܹܗ ܚܵܘܝܼ ܒܕܸܢܚܹܗ ܠܦܘܼܪܩܵܢ ܚܲܝܲܝܹ̈ܢ>
    text <ܘܒܲܨܠܝܼܒܼܘܼܬܹ̈ ܡ̣ܠܵܗ̇ ܠܲܒܼܪܝܼܬܼܵܐ ܫܸܡ ܙܵܟܼܘܼܬܹܗ ܀>
    text <ܨܠܝܼܒܼܵܐ ܕܲܗܘ̤ܵܐ ܠܵܘܛܬܼܵܐ ܠܐ̄ܢܵܫܵܐ ܒܲܓܼܙܵܪ ܕܝܼܢܹܗ ܀>
    text <ܩܢ̣ܵܐ ܫܘܼܚܠܵܦܵܐ ܘܚܲܪܲܪ ܐ̄ܢܵܫܵܐ ܡ̣ܢ ܠܵܘ̈ܛܵܬܼܵܐ ܀>
    text <܃ܨܠܝܼܒܼܵܐ ܕܲܚܫܝܼܒܼ ܚܸܣܕܵܐ ܠܥܲܡܡܹ̈ܐ ܘܠܲܝܗܘܼܕܵܝܹ̈ܐ>
    text <ܒܲܛܸܠ ܚܸܣܕܵܐ ܘܲܓܼܙܵܪ ܕܝܼܢܵܐ ܡ̣ܢ ܚܲܝܵܒܹ̈ܐ ܀>
  block
    text <܃ܚܛܝܼܬܼܵܐ ܕܸܥܟܲܬ̤ ܘܡ̇ܘܬܵܐ ܐܸܫܬܿܪܝܼ ܒܓܲܒܼܪܵܐ ܙܩܝܼܦܵܐ>
    text <ܘܲܢܒܲܥ̣ܘ ܚܲܝܹ̈ܐ ܕܠܵܐ ܫܘܼܠܵܡܵܐ ܠܓܸܢܣܹܐ ܕܐܵܕܼܵܡ ܀>
    text <܃ܓܢܘܿܢܵܐ ܕܪܵܘܡ̇ܐ ܦܬ݂ܲܚ ܒܲܨܠܝܼܒܹܗ ܚܲܬܼܢܵܐ ܕܪܵܘܡ̇ܐ>
    text <ܘܐܲܣܸܩ ܐܸܢܘܿܢ ܠܐܲܪ̈ܥܵܢܵܝܹܐ ܕܢܸܬܼܒܲܣܡܘܼܢ ܒܹܗ ܀>
    text <܃ܒܪܝܼܬܼܵܐ ܟܠܵܗ̇ ܛܥܝܼܢܵܐ ܛܘܼܦܣܵܐ ܕܗܵܢܵܐ ܢܝܼܫܵܐ>
    text <ܘܡܲܚܵܘܝܵܐ ܠܹܗ ܠܢܝܼܫܵܐ ܕܝܼܠܹܗ ܐܲܝܟ ܕܲܒܼܨܸܒܥܵܐ ܀>
    text <܃ܢܝܼܫܵܗ ܕܡ̇ܪܲܢ ܫܩܝܼܠܵܐ ܟܠܵܗ̇ ܘܲܡܙܲܝܚܵܐ ܠܹܗ>
    text <ܘܲܒܼܬܘܼܩܵܢܵܗ̇ ܛܥܝܼܢܵܐ ܐ̄ܪܵܙܵܐ ܘܛܘܼܦܣܵܐ ܕܫܘܼܒܼܚܹܗ ܀>
    text <܃ܠܒܸܗܬܲܬܼ ܐܲܦܹ̈ܐ ܕܲܒܼܠܕܲܒܼܵܒܹ̈ܐ ܕܠܵܐ ܡܸܬܿܛܦܝܼܣܝܼܢ>
    text <ܘܲܠܚܲܕܼܘܼܬܼܵܐ ܕܟܼܠܗܘܿܢ ܝܲܠܕܹܿܝ̈ܗ̇ ܕܥܹܕܲܬܼ ܩܘܼܕܼܫܵܐ ܀>
    text <܃ܥܵܠܡܵܐ ܟܠܹܗ ܒܝܲܕܼ ܐܸܣܟܹܿܡܵܘ̈ܗܝ ܛܥܝܼܢ ܙܵܟܼܘܼܬܹܗ>
    text <ܕܡܲܠܟܵܐ ܨܠܝܼܒܼܵܐ ܕܐܸܬܼܓܿܠܝܼ ܒܚܲܪܬܼܵܐ ܠܦܘܼܪܩܵܢ ܐ̄ܢܵܫܵܐ ܀>
    text <܃ܡܚܲܙܲܩ ܥܵܠܡܵܐ ܒܛܘܼܦܣܵܐ ܕܝܼܠܹܗ ܒܝܲܕܼ ܦܸܢ̈ܝܵܬܹܗ>
    text <ܘܲܡܫܲܡܸܫ ܠܹܗ ܠܗܵܢܵܐ ܐ̄ܪܵܙܵܐ ܒܝܲܕܼ ܩܘܼܝܵܡܹܗ ܀>
    text <܃ܒܲܕܼܡܘܼܬܼ ܨܠܝܼܒܼܵܐ ܕܠܲܐܪܒܿܥܵܐ ܓܲܒܹܿܗ ܡܪܲܟܲܒܼ ܛܘܼܦܣܹܗ>
    text <ܡܚܵܘܸܐ ܥܵܠܡܵܐ ܒܓܼܘܼܫܡܵܐ ܕܝܵܬܹܗ ܕܲܛܥܝܼܢ ܢܝܼܫܹܗ ܀>
    text <܃ܒܐܲܪܒܿܥܵܐ ܐ̄ܣܛܘܼܟܼܣܝܼ̈ܢ ܒܲܕܼܡܘܼܬܼ ܨܠܝܼܒܼܵܐ ܩܵܝ̇ܡܵܐ ܫܲܢ̄ܬܵܐ>
    text <ܘܐܸܢ ܡܸܬܼܥܵܘܟܼܵܐ ܒܚܲܕܼ ܡ̣ܢ ܗܵܠܹܝܢ ܠܵܐ ܡܸܬܓܼܡܪܵܐ ܀>
    text <ܐܵܦ ܢܲܗܝܼܪܵܐ ܕܡܲܢܗܲܪ ܢܘܼܗܪܹܗ ܠܥܵܠܡܵܐ ܟܠܹܗ ܀>
    text <ܒܸܠܥܵܕܼ ܛܲܟܼܣܵܐ ܕܢܝܼܫܵܐ ܨܠܝܼܒܼܵܐ ܠܵܐ ܡܸܫܬܿܡܠܸܐ ܀>
    text <܃ܒܝܲܕܼ ܡܲܣܲܩܬܵܐ ܘܲܒܼܡܲܚܬܿܬܵܐ ܕܕܲܪ̈ܓܹܐ ܕܝܼܠܹܗ>
    text <ܒܝܲܪ̈ܚܹܐ ܐܲܪܒܿܥܵܐܠ ܡܚܵܘܸܐ ܢܝܼܫܹܗ ܕܓܲܒܼܪܵܐ ܨܠܝܼܒܼܵܐ ܀>
    text <܃ܒܥܸܣܪܝܼܢ ܘܐܲܪܒܿܥܵܐ ܒܹܗ ܒܲܚܙܝܼܪܵܢ ܠܘܼܩܒܲܠ ܟܵܢܘܿܢ>
    text <ܗܵܠܹܝܢ ܒܪܵܘܡ̇ܐ ܘܗܵܠܹܝܢ ܒܥܘܼܡܩܵܐ ܒܲܬܼܪܹܝܢ ܓܼܒܹ̈ܐ ܀>
    text <܃ܒܥܸܣܪܝܼܢ ܘܐܲܪܒܿܥܵܐ ܒܐܵܕܼܵܪ ܝܲܪܚܵܐ ܠܘܼܩܒܲܠ ܐܝܼܠܘܿܠ>
    text <ܡܫܘܼܚܬܼܵܐ ܬܪܝܼܨܬܵܐ ܕܲܬܼܪܹܝܢ ܓܲܒܿܝܼ̈ܢ ܛܥܝܼܢܝܼܢ ܐܲܟܲܚ̄ܕܼ ܀>
    text <܃ܒܥܸܣܪܝܼܢ ܘܐܲܪܒܿܥܵܐ ܕܚܲܪ̈ܚܹܐ ܐܲܪܒܿܥܵܐ ܡܚܵܘܸܐ ܫܸܡܫܵܐ>
    text <ܢܝܼܫܵܐ ܨܠܝܼܒܼܵܐ ܒܝܲܕܼ ܡܲܚܲܬܿܬܹܿܗ ܘܲܒܼܡܲܣܲܩܬܹܿܗ ܀>
    text <܃ܡܲܕܼܢܚܵܐ ܘܡܲܥܪܒܼܵܐ ܘܓܲܪܒܿܝܵܐ ܘܬܲܝܡܢܵܐ ܠܘܼܩܒܲܠ ܚܕܼܵܕܹ̈ܐ>
    text <ܛܘܼܦܣܵܐ ܓܡܝܼܪܵܐ ܕܲܨܠܝܼܒܼܘܼܬܼܵܐ ܫܩܝܼܠܝܼܢ ܐܲܟܲܚ̄ܕܼ ܀>
    text <܃ܐܸܢ ܕܹܝܢ ܗܵܟܹܝܠ ܚܕܼܵܐ ܡܸܣܬܲܕܿܩܵܐ ܡ̣ܢ ܚܲܒܼܪ̈ܵܬܼܵܗ̇>
    text <ܫܪܵܝܵܐ ܕܡܝܼܪܵܐ ܗܵܘܹ̇ܐ ܠܟܼܠܗܹܝܢ ܕܠܵܐ ܩܘܼܝܵܡܵܐ ܀>
    text <܃ܚܘܼܪ ܒܦܵܪܲܚܬܼܵܐ ܕܦܵܪܚܵܐ ܒܐܵܐܲܪ ܐܲܝܟܲܢ ܨܵܝܪܵܐ>
    text <ܨܠܝܼܒܼܵܐ ܒܓܼܘܼܫܡܵܗ̇ ܘܲܡܚܵܘܝܵܐ ܠܹܗ ܠܥܹܝܢ ܣܲܓܿܝܼ̈ܠܹܐ ܀>
    text <܃ܡ̇ܬܿܚܵܐ ܪܹܫܵܗ̇ ܘܦܵܫ̇ܛܵܐ ܪܸ̈ܓܼܠܹܝܗ̇ ܘܦܵܪܣܵܐ ܓܸܦܝ̈ܗ̇>
    text <ܘܟܸܢ ܡܙܲܝܲܚ ܠܵܗ̇ ܐܵܐܲܪ ܫܲܦܝܵܐ ܠܥܸܠ ܡ̣ܢ ܚܲܨܹܗ ܀>
  block
    text <܃ܗܵܢܵܐ ܐ̄ܪܵܙܵܐ ܗ̄ܘ̣ ܕܟܼܠ ܡܲܢ ܕܡ̇ܘܕܸܿܐ ܒܢܝܼܫܹܗ ܕܝܼܫܘܿܥ>
    text <ܦܵܪܲܚ ܣܵܠܹ̇ܩ ܒܝܘܿܡ ܢܘܼܚܵܡܵܐ ܠܪܵܘܡܵܐ ܕܲܠܥܸܠ ܀>
    text <܃ܘܡܲܢ ܕܠܵܐ ܥܵܡܹ̇ܕܼ ܘܪܸܫܹ̇ܡ ܨܠܝܼܒܼܵܐ ܥܲܠ ܦܲܪܨܘܿܦܹܗ>
    text <ܦܵܐܹ̇ܫ ܒܐܲܪܥܵܐ ܘܡܸܬܿܬܿܚܸܕܼ ܒܐܲܦܵܘ̈ܗܝ ܬܲܪܥܵܐ ܕܪ̈ܲܚܡܹܐ ܀>
    text <܃ܐܵܦ ܐܝܼܠܵܢܹ̈ܐ ܥܲܡ ܙܲܪ̈ܥܘܿܢܹܐ ܥܲܡ ܟܠ ܓܸܢܣܝܼ̈ܢ>
    text <ܛܥܝܼܢܝܝܼܢ ܢܝܼܫܵܐ ܕܐܲܪܒܿܥܵܐ ܓܲܒܹ̈ܐ ܕܦܲܓܼܪܵܐ ܨܠܝܼܒܼܵܐ ܀>
    text <܃ܢܸܩܪܘܿܒܼ ܗܵܟܹܝܠ ܠܣܸܦܪ̈ܲܝ ܪܘܼܚܵܐ ܘܢܸܚܙܸܐ ܢܝܼܫܹܗ>
    text <ܟܲܕܼ ܡܸܬܼܒܲܕܸܿܩ ܡ̣ܢ ܩܕܼܵܡ ܕܵܪܹ̈ܐ ܒܐܝܼܕܼܵ ܕܟܹܐܢܹ̈ܐ ܀>
    text <܃ܐܲܒܼܪܵܡ ܣܵܗܹ̇ܕܼ ܕܐܲܝܟܲܢ ܩܲܒܿܠ ܡܘܼܠܟܵܢ ܐܲܪܥܵܐ>
    text <ܡ̣ܢ ܐܲܠܵܗܵܐ ܕܲܫܦܝܼܥ ܚܘܼܒܹܿܗ ܥܲܠ ܒܲܝܬܵܝܘ̈ܗܝ ܀>
    text <܃ܝܵܪܬܿܘܼܬܼ ܐܲܪܥܵܐ ܩܲܒܸܿܠ ܐܲܒܼܪܵܐ ܒܝܲܕܼ ܫܘܼܘܕܵܝܹ̈ܐ>
    text <ܕܟܲܕܼ ܡܸܫܬܲܪܲܪ ܒܗܲܝܡܵܢܘܼܬܼܵܐ ܢܸܗܘܸܐ ܡ̇ܪܵܗ̇ ܀>
    text <܃ܐܲܪܦܝܼ ܐܲܪܥܹܗ ܘܒܹܝܬܼ ܐܲܒܼܵܗܵܘ̈ܗܝ ܒܐܘܿܪ ܕܟܲܠܕܵܝܹ̈ܐ>
    text <ܘܐܸܙܲܠ ܒܵܬܲܪ ܩܵܠܵܐ ܕܲܩܪ̣ܵܝܗܝ ܨܹܝܕܼ ܡܘܼܠܟܵܢܹܗ ܀>
    text <܃ܐܲܪܥܵܐ ܟܠܵܗ̇ ܕܐܵܡܘܿܪ̈ܵܝܹܐ ܡ̣ܠܲܟ ܕܝܵܗܹ̇ܒܼ ܠܹܗ>
    text <ܗܵܘ̇ ܝܵ̇ܕܲܥ ܟܠ ܕܲܫܪܝܼܪ ܚܘܼܒܹܿܗ ܘܠܵܐ ܡܸܬܿܕܲܓܲܠ ܀>
    text <܃ܐܲܗܩܩܹܗ ܠܐܲܒܼܪܵܡ ܒܝܲܕܼ ܓܸܠܝܵܢܹܗ ܕܢܸܚܙܹܝܗ̇ ܠܐܲܪܥܵܐ>
    text <ܟܲܕܼ ܦܵܩܹ̇ܕܼ ܠܹܗ ܕܲܢܗܲܠܸܟ ܒܵܗ̇ ܒܲܕܼܡܘܼܬܼ ܡܵܪܵܐ ܀>
    text <܃ܠܐܘܼܪܟܵܗ̇ ܗܵܟܹܝܠ ܐܵܦ ܠܲܦܬܼܵܝܵܗ̇ ܐܲܠܦܹܗ ܕܢܸܪܕܸܿܐ>
    text <ܕܲܒܼܝܲܕܼ ܗܵܕܹܐ ܢܸܓܼܠܸܐ ܢܝܼܫܵܐ ܕܒܹܗ ܝܵܪܹܬܼ ܠܵܗ̇ ܀>
    text <܃ܨܠܝܼܒܼܵܐ ܨܵܪ ܗ̄ܘ̣ܵܐ ܒܝܲܕܼ ܗܲܠ̈ܟܼܵܬܹܗ ܟܲܕܼ ܝܵܪܹܬܼ ܠܵܗ̇>
    text <ܕܢܵܘܕܲܥ ܠܹܗ ܒܹܗ ܕܲܒܼܗܵܢ ܢܝܼܫܵܐ ܝܵܪܹܬܼ ܐܲܪܥܵܐ ܀>
    text <܃ܚܵܙܘ ܝܗ̄ܘܼܕܼܵܝܹ̈ܐ ܕܐܲܝܝܟܲܢ ܪܲܫܡܹܗ ܪܹܫ ܫܲܪ̈ܒܼܵܬܼܟܼܘܿܢ>
    text <ܠܛܘܼܦܣܵܐ ܪܲܒܵܐ ܕܢܝܼܫܵܐ ܨܠܝܼܒܼܵܐ ܒܐܲܪܥܵܐ ܕܝܼܪܸܬܼ ܀>
    text <܃ܕܘܼܡܝܵܐ ܕܪܵܘܡ̇ܐ ܫܩܝܼܠܵܐ ܐܲܪܥܵܐ ܕܝܼܪܸܬܼ ܐܲܒܼܪܵܡ>
    text <ܗܵܘ̇ ܬܘܼܩܵܢܵܐ ܕܲܥܬܼܝܼܕܼ ܕܢܸܬܼܓܿܠܸܐ ܒܓܲܒܼܪܵܐ ܨܠܝܼܒܼܵܐ ܀>
    text <܃ܢܚܵܬܵܐ ܕܬܲܪܬܹܿܝܢ ܣܵܡ̣ ܠܲܫܡܲܝܵܐ ܡܲܠܟܵܐ ܕܪܵܘܡ̇ܐ>
    text <ܘܒܼܵܗ̇ ܨܒܼܵܐ ܕܢܢܝܝܼܚ ܠܐܸܠܦܹܗ ܕܥܵܠܡܵܐ ܒܲܠܡܹܐܝܢ ܛܘܼܒܹ̈ܐ ܀>
    text <܃ܟܠܡܲܢ ܕܪܵܫܹ̇ܡ ܥܲܠ ܒܹܝܬܼ ܥܲܝܢܵܘ̈ܗܝ ܢܝܼܫܵܐ ܨܠܝܼܒܼܵܐ>
    text <ܗܘ̤ ܥܵܐܹ̇ܠ ܠܵܗ̇ ܠܗܵܝ̇ ܡܲܠܟܿܘܼܬܼܵܐ ܕܠܵܐ ܡܸܫܬܲܪܝܵܐ ܀>
    text <܃ܕܵܡ̇ܝܵܐ ܠܗܵܕܹܐ ܐܵܦ ܦܸܠܐܬܼܵܐ ܕܲܠܘܵܬܼ ܐܝܼܣܚܵܩ>
    text <ܕܡ̣ܢ ܣܲܝܒܿܘܼܬܼܵܐ ܘܡ̣ܢ ܥܲܩܪܘܼܬܼܵܐ ܗܘ̤ܵܐ ܡ̇ܘܠܵܕܹܗ ܀>
    text <܃ܣܠܸܩ̣ ܠܲܥܠܵܬܼܵܐ ܒܲܕܼܡܘܼܬܼ ܐܸܡܪܵܐ ܐܲܝܟ ܦܘܼܩܕܵܢܵܐ>
    text <ܘܡ̣ܢ ܩܕܼܵܡ ܕܲܢܡܘܼܬܼ ܦܲܠܛܹܗ ܐܸܡܪܵܐ ܕܡ̣ܢ ܐܝܼܠܵܢܵܐ ܀>
    text <܃ܒܲܓܼܙܵܪ ܕܝܼܢܵܐ ܕܒܼܝܼܫܵܐ ܘܡ̇ܘܬܵܐ ܚܵܒܼܘ ܡ̇ܝܘܿܬܹ̈ܐ>
    text <ܘܚܲܪܲܪ ܐܸܢܘܿܢ ܐܸܡܪܵܐ ܚܲܝܵܐ ܒܲܙܩܝܼܦܘܼܬܹܗ ܀>
  block
    text <܃ܠܐܝܼܣܚܵܩ ܦܲܪܩܹܗ ܕܸܟܼܪܵܐ ܕܐܸܬܿܬܿܠܝܼ ܒܓܼܵܘ ܐܝܼܠܵܢܵܐ>
    text <ܘܠܵܗ̇ ܠܲܒܼܪܝܼܬܼܵܐ ܦܲܪܩܵܗ̇ ܒܲܕܼܡ̇ܐ ܚܲܝܵܐ ܕܐܸܨܛܠܸܒܼ ܀>
    text <܃ܝܲܥܩܘܿܒܼ ܣܵܒܼܵܐ ܚ̣ܙܵܐ ܒܓܸܠܝܵܢܵܐ ܐܵܦ ܣܸܒܿܠܬܵܐ>
    text <ܕܣܝܼܡܵܐ ܒܐܲܪܥܵܐ ܘܐܝܼܬܼܵܘܗܝ ܪܹܫܵܗ̇ ܠܥܸܠ ܒܲܡܫܲܝܵܐ ܀>
    text <܃ܗܵܢ ܓܸܠܝܵܢܵܐ ܐ̄ܪܵܙܵܐ ܐܝܼܬܼܵܘܗܝ ܕܓܲܒܼܪܵܐ ܨܠܝܼܒܼܵܐ>
    text <ܕܒܹܗ ܒܲܨܠܝܼܒܼܵܐ ܣܵܠ̇ܩܝܼܢ ܐ̄ܢܵܫܵܐ ܠܪܵܘܡܵܐ ܕܲܠܥܸܠ ܀>
    text <܃ܒܲܪܸܟ ܝܲܥܩܘܿܒܼ ܐܲܟܼܡܵܐ ܕܝܼܠܸܦ ܡ̣ܢ ܓܸܠܝܵܢܵܐ>
    text <ܘܚܵܘܝܼ ܐ̄ܪܵܙܵܐ ܕܲܨܠܝܼܒܼܘܼܬܼܵܐ ܒܲܒܼܢܲܝ̈ ܝܵܘܣܸܦ ܀>
    text <܃ܐܲܩܝܼܡ ܝܵܘܣܸܦ ܩܕܼܵܡ̇ܘܗܝ ܕܐܲܒܼܘܼܗܝ ܠܲܒܼܢܵܘ̈ܗܝ ܬܪ̈ܲܝܗܘܿܢ>
    text <ܡ̣ܢ ܝܲܡܝܼܢܹܗ ܡܢܲܫܸܐ ܘܠܲܐܦܪܹܝܡ ܡ̣ܢ ܣܸܡܵܠܹܗ ܀>
    text <܃ܫܲܚܸܠܦ ܕܪ̈ܵܥܵܘܗܝ ܚܲܕܼ ܥܲܠ ܚܲܒܼܪܹܗ ܒܲܕܼܡܘܼܬܼ ܨܠܝܼܒܼܵܐ>
    text <ܘܐܵܘܪܸܒ ܘܐܲܙܥܲܪ ܠܲܒܼܢܲܝ̈ ܝܵܘܣܸܦ ܒܢܝܼܫܵܐ ܨܠܝܼܒܼܵܐ ܀>
    text <܃ܠܐܲܦܪܹܝܡ ܐܵܘܪܸܒܼ ܒܝܲܕܼ ܝܲܡܢܹܗ ܐܲܒܼܘܼܢ ܝܲܥܩܘܿܒܼ>
    text <ܘܲܒܼܣܸܡܵܠܹܗ ܐܲܙܥܲܪ ܠܐܲܚܘܼܗܝ ܕܐܝܼܬܼܵܘܗܝ ܒܘܼܟܼܪܵܐ ܀>
    text <܃ܗܵܢܵܐ ܐ̄ܪܵܙܵܐ ܗܵܐ ܐܸܬܼܦܲܫܲܩ ܒܓܲܒܼܪܵܐ ܨܠܝܼܒܼܵܐ>
    text <ܕܐܵܘܪܸܒܼ ܐܸܢܘܿܢ ܠܥܲܡܡܹ̈ܐ ܫܝܼܛܹ̈ܐ ܕܲܥܡ݂ܲܕܼܘ ܒܲܫܡܹܗ ܀>
    text <ܥܲܡܵܐ ܕܲܗܘ̤ܵܐ ܒܘܼܟܼܪܵܐ ܠܥܲܡܡܹ̈ܐ ܫܲܒܒܼܝܼܚܵܬܹ̈ܐ ܀>
    text <ܙܥܲܪ ܒܲܨܠܝܼܒܼܵܐ ܘܲܗܘ̤ܵܐ ܫܝܼܛܵܐ ܒܡܲܪܵܚܘܼܬܹܗ ܀>
    text <܃ܒܹܗ ܒܲܨܠܝܼܒܼܵܐ ܪܫܲܡ̣ ܒܘܼܪ̈ܟܵܬܹܗ ܝܝܲܥܩܘܿܒܼ ܣܵܒܼܵܐ>
    text <ܕܢܹܐܠܲܦ ܟܠܢܵܫ ܕܒܸܠܥܵܕܼ ܨܠܝܼܒܼܵܐ ܠܵܐ ܡܸܬܼܓܲܡܪ̈ܵܢ ܀>
    text <܃ܡ̣ܢ ܕܫܲܠܸܡ ܗ̄ܘ̣ܵܐ ܟܠܡܵܐ ܕܐܸܡ݂ܲܪ ܩܵܡ̣ ܡ̣ܢ ܥܲܪܣܹܗ>
    text <ܘܐܵܕܿܝܼ ܠܡܵܪܹܗ ܘܦܲܪܥܹܗ ܣܸܓܼܕܿܬܼܵܐ ܥܲܠ ܪܹܫ ܚܘܼܛܪܹܗ ܀>
    text <܃ܐ̄ܪܵܙܵܐ ܓܲܠܝܵܐ ܕܐܵܦ ܗܘ̤ ܡ̇ܪܲܢ ܣܥ݂ܲܪ ܒܲܩܢܘܿܡܹܗ>
    text <ܘܫܲܡܠܝܼ ܘܲܓܼܡ݂ܲܪ ܟܠܹܗ ܪܲܗܛܵܐ ܕܟܼܵܘܿܙܘܼܬܹܗ ܀>
    text <܃ܐܲܪܟܸܿܢ ܪܹܫܹܗ ܥܲܠ ܪܹܫ ܩܲܣܝܵܐ ܘܐܲܫܠܸܡ ܪܘܼܚܹܗ>
    text <ܘܒܹܗ ܒܲܨܠܝܼܒܼܵܐ ܓܲܡܪܹܗ ܠܐ̄ܪܵܙܵܐ ܕܦܘܼܩܵܢܢ ܐ̄ܢܵܫܵܐ ܀>
    text <܃ܬܵܐ ܠܘܵܬܼ ܚܘܼܛܪܹܗ ܕܡܘܼܫܹܐ ܢܒܼܝܼܵܐ ܕܒܹܝܬܼ ܥܵܒܼܪܵܝܼܐ>
    text <ܘܲܚܙܝܼ ܕܐܲܝܟܲܢ ܨܝܼܕ ܒܹܗ ܐ̄ܪܵܙܵܐ ܕܓܲܒܼܪܵܐ ܨܠܝܼܒܼܵܐ ܀>
    text <܃ܟܲܕܼ ܓܹܝܪ ܒܐܲܪܥܵܐ ܣܵܐܹ̇ܡ ܗ̄ܘ̣ܵܐ ܠܹܗ ܙܲܗܗܝܵܐ ܡܘܼܫܹܐ>
    text <ܢܲܦܝܼܠܵܐ ܗ̄ܘ̣ܵܬܼ ܣܵܥܘܿܘܼܬܹܗ ܘܒܲܛܝܼܠܵܐ ܗ̄ܘ̣ܵܬܼ ܀>
    text <܃ܘܟܲܕܼ ܡܸܙܕܲܩܸܦ ܗ̄ܘ̣ܵܐ ܠܐܲܦܲܝ̈ ܪܵܘܡ̇ܐ ܒܐܝܼܕܼܵܐ ܕܡܘܼܫܹܐ>
    text <ܡܸܫܬܲܡܥܝܼܢ ܠܹܗ ܟܠܗܘܿܢ ܟܝܵܢܹ̈ܐ ܡܠܝܼܠܹ̈ܐ ܘܚܲܪ݁ܫܹܐ ܀>
    text <ܡ̇ܐ ܕܡܸܬܿܬܿܪܝܼܡ ܗ̄ܘ̣ܵܐ ܒܐܝܼܕܲܐ ܕܡܘܼܫܹܐ ܠܐܲܪܥܵܐ ܕܡܸܨܪܹܝܢ܃>
  block
    text <ܣܓܼܝܼ ܐܵܬܼ̈ܘܼܬܼܵܐ ܕܠܵܐ ܡܸܢܝܵܢܵܐ ܥܲܠ ܡܸܨܪ̈ܵܝܹܐ ܀>
    text <܃ܚܲܝܠܹ̈ܐ ܪܵܘܪ̈ܒܹܐ ܣܥ݂ܲܪ ܒܵܪܘܿܝܵܐ ܒܚܘܼܛܪܹܗ ܕܟܹܐܢܵܐ>
    text <ܗܵܘ̇ ܕܲܛܥܝܼܢ ܗ̄ܘ̣ܵܐ ܐ̄ܪܵܙܵܐ ܕܩܲܝܣܵܐ ܕܲܨܠܝܼܒܼܘܼܬܹܗ ܀>
    text <܃ܐܲܪܝܼܡ ܡܘܼܫܹܐ ܚܘܼܛܪܵܐ ܕܒܼܐܝܼܕܼܵܘ̈ܗܝ ܠܘܼܩܒܲܠ ܝܡܵܐ>
    text <ܘܦܲܠܓܹܗ ܒܝܲܡܵܐ ܘܩܵܡ̣ܘ ܗ̄ܘ̣ܵܘ ܡܲܝ̈ܵܐ ܒܲܕܼܡܘܼܬܼ ܫܘܼܪܵܐ ܀>
    text <܃ܗܲܠܸܟ ܥܲܡܵܐ ܒܥܘܼܡܩܵܐ ܕܡܲܝܵܐ ܕܠܵܐ ܒܲܥܝܵܕܼܵܐ>
    text <ܘܲܢ̣ܣܲܒܼܘ ܡܸܢܫܹܠܚ ܚܪܘܼܪܹ̈ܐ ܓܡܝܼܪܹ̈ܐ ܕܠܵܐ ܣܘܼܟܵܝܵܐ ܀>
    text <܃ܐܵܦ ܡܸܨܪ̈ܵܝܹܐ ܕܐܲܡ̣ܪܲܚܘ ܘܲܪܕܲܦܸܘ ܒܵܬܲܪ ܥܲܡܵܐ>
    text <ܐܲܪܝܼܡ ܚܘܼܛܪܹܗ ܘܛܲܒܲܥ ܐܸܢܘܿܢ ܒܡܸܨܥܲܬܼ ܝܲܡܵܐ ܀>
    text <܃ܡܸܚܕܼܵܐ ܗܵܟܹܝܠ ܕܐܸܬܿܬܿܪܝܼܡ ܨܠܝܼܒܼܵܐ ܥܲܠ ܓܵܓܼܘܼܠܬܵܐ>
    text <ܕܲܝܘܹ̈ܐ ܟܠܗܘܿܢ ܛܒ݂ܲܥܘ ܒܲܨܠܝܼܒܼܵܐ ܐܲܝܟ ܕܲܒܼܝܲܡܵܐ ܀>
    text <܃ܐܲܝܟ ܡܸܨܪ̈ܵܝܹܐ ܛܒܲܥ̣ܘ ܡ̇ܪ̈ܘܿܕܹܐ ܒܓܲܒܼܪܵܐ ܨܠܝܼܒܼܵܐ>
    text <ܘܛܲܠܸܩ ܐܸܢܘܿܢ ܚܲܝܠܹܗ ܪܲܒܵܐ ܡ̣ܢ ܓܵܘ ܬܹܒܹܝܠ ܀>
    text <܃ܝܗ̄ܘܼܕܼܵܝܝܘܼܬܼܵܐ ܘܫܵܡܪܲܝܘܼܬܼܵܐ ܥܲܡ ܚܲܢܦܘܼܬܼܵܐ>
    text <ܫܪ̣ܵܐ ܒܲܨܠܝܼܒܹܗ ܡܲܠܟܵܐ ܣܓܼܝܼܕܼܵܐ ܘܐܲܡܠܸܟ ܥܲܠ ܟܠ ܀>
    text <܃ܒܙܲܒܼܢܵܐ ܕܲܗܘ̤ܵܐ ܩܪܵܒܵܐ ܪܲܒܵܐ ܠܲܥܡܲܠܩܵܝܹ̈ܐ>
    text <ܙܲܩܦܹܗ ܡܘܼܫܹܐ ܠܘܼܩܒܲܠ ܥܡܵܠܹܝܩ ܠܚܘܼܛܪܵܐ ܕܒܼܐܝܼܕܹܗ ܀>
    text <܃ܟܲܕܼ ܡܸܬܼܪܟܸܢ ܗ̄ܘ̣ܵܐ ܚܘܼܛܪܵܐ ܕܒܼܐܝܼܕܹܗ ܬܵܩܹ̇ܦ ܥܡܵܠܹܝܩ>
    text <ܘܡ̇ܐ ܕܡܸܬܿܬܿܪܝܼܡ ܗ̄ܘ̣ܵܐ ܝܵܪܹܒܼ ܥܲܡܵܐ ܒܝܲܕܼ ܙܵܟܼܘܼܬܼܵܐ ܀>
    text <܃ܗ̤ܘܲܝ̈ ܠܲܡ ܐܝܼܕܼܵܘ̈ܗܝ ܕܡܘܼܫܹܐ ܓܼܒܲܝܵܐ ܒܗܲܝܝܡܵܢܘܼܬܼܵܐ>
    text <ܘܒܲܙܩܝܼܦܘܼܬܹܗ ܕܚܘܼܛܪܵܐ ܕܒܼܐܝܼܕܼܵܘ̈ܗܝ ܙܟܼܵܘ ܒܢܲܝ̈ ܥܲܡܹܗ ܀>
    text <܃ܝܼܫܘܿܥ ܒܲܪܢܘܿܢ ܒܐ̄ܪܵܙܹܗ ܕܝܼܫܘܿܥ ܙܟܼܵܐ ܠܥܡܵܠܹܝܩ>
    text <ܘܐܲܒܼܗܸܬܼ ܐܸܢܘܿܢ ܒܬܼܘܼܩܦܵܐ ܕܙܲܝܢܵܐ ܕܚܘܼܛܪܹܗ ܕܡܘܼܫܹܐ ܀>
    text <܃ܒܪܵܐ ܕܐܲܠܵܗܵܐ ܝܼܫܘܿܥ ܡܲܠܟܲܢ ܙܟܼܵܐ ܒܲܨܠܝܼܒܼܵܐ>
    text <ܘܒܲܙܩܝܼܦܘܼܬܹܗ ܚܵܒܼ ܣܵܛܵܢܵܐ ܘܲܒܼܛܸܠ ܡ̇ܘܬܵܐ ܀>
    text <܃ܡܘܼܫܹܐ ܕܥܲܒܼܕܵܐ ܗ̄ܘ̣ ܐ̄ܪܵܙܵܐ ܛܥܝܼܢ ܗ̄ܘ̣ܵܐ ܕܲܨܠܝܼܒܼܘܼܬܼܵܐ>
    text <ܘܝܼܫܘܿܥ ܕܐܝܼܬܼܵܘܗܝ ܡ̇ܪܹܐ ܐ̄ܪ̈ܵܙܹܐ ܙܩܝܼܦܵܐ ܛܲܥ̣ܢܹܗ ܀>
    text <܃ܗܵܠܹܝܢ ܐ̄ܪ̈ܵܙܹܐ ܒܚܘܼܛܪܹܗ ܪܫܲܡ̣ ܗ̄ܘ̣ܵܐ ܒܲܪ ܥܸܒܼܪ̈ܵܝܹܐ>
    text <ܘܒܲܨܠܝܼܒܼܘܼܬܹܗ ܕܒܲܪ ܐܲܠܵܗܵܐ ܫܩ݂ܲܠܘ ܫܘܼܠܵܡܵܐ ܀>
    text <܃ܒܩܲܝܣܵܐ ܕܡܲܪܝܼܪ ܚܲܠܝܼ ܡܘܼܫܹܐ ܡܲܝ̈ܵܐ ܒܡܘܼܪܲܬܼ>
    text <ܘܬܸܫܬ݂ܼܿܝ ܥܲܡܵܐ ܘܐܸܬܼܦܲܝܲܓܼ ܗ̄ܘ̣ܵܐ ܡ̣ܢ ܨܲܗܝܘܼܬܹܗ ܀>
    text <܃ܨܠܝܼܒܹܗ ܕܝܼܫܘܿܥ ܚܲܠܝܼ ܥܲܡܡܹ̈ܐ ܕܡܲܪܝܼܪܝܼܢ ܗ̣̄ܘܵܘ>
    text <ܘܐܲܩܢܝܼ ܐܸܢܘܿܢ ܛܲܥܡܵܐ ܚܲܠܝܵܐ ܕܫܸܡ ܒܵܪܘܿܝܵܐ ܀>
  block
    text <܃ܒܚܸܘܝܵܐ ܕܲܙܩܲܦ̣ ܡܘܼܫܹܐ ܒܡܲܕܼܒܿܪܵܐ ܡ̇ܢܵܐ ܢܹܐܡܲܪ>
    text <ܕܲܡܚܵܘܸܐ ܠܹܗ ܠܐ̄ܪܵܙ ܓܸܠܝܵܢܹܗ ܕܓܲܒܼܪܵܐ ܨܠܝܼܒܼܵܐ ܀>
    text <܃ܚܸܘܝܵܐ ܗܵܟܹܝܠ ܕܲܢܚܵܫܵܐ ܗ̄ܘ̣ܵܐ ܗܵܘ̇ ܕܐܸܬܿܬܲܩܲܢ>
    text <ܕܒܲܙܩܝܼܦܘܼܬܹܗ ܐܲܚܝܼ ܠܥܲܡܵܐ ܡ̣ܢ ܚܲܪ̈ܡ̇ܢܹܐ ܀>
    text <܃ܒܲܡܬܼܝܼܚܘܼܬܹܗ ܕܚܸܘܝܵܐ ܚܲܪܫܵܐ ܚܝ̣ܵܘ ܥܸܒܼܪ̈ܵܝܹܐ>
    text <ܘܒܹܗ ܐܸܬܼܦܲܠܲܛܘ ܡ̣ܢ ܢܘܼܟܼ̈ܬܵܬܼܵܐ ܕܚ̈ܘܵܘܵܬܼܵܐ ܀>
    text <܃ܐ̄ܪܵܙܵܐ ܪܲܒܵܐ ܕܓܼܒܼܪܵܐ ܙܩܝܼܦܵܐ ܫܩܝܼܠ ܗ̄ܘ̣ܵܐ ܚܸܘܝܵܐ>
    text <ܘܒܲܨܠܝܼܒܼܘܼܬܹܗ ܡܲܐܣܸܐ ܟܹܐܒܹ̈ܐ ܡ̣ܢ ܚܵܫܘܿܫܹ̈ܐ ܀>
    text <܃ܥܲܠ ܓܵܓܼܘܼܠܬܵܐ ܐܸܙܕܿܩܸܦ ܐܵܦ ܗܘ̤ ܒܲܕܼܡܘܼܬܼ ܚܸܘܝܵܐ>
    text <ܕܢܸܦܪܘܿܩ ܐ̄ܢܵܫܵܐ ܡ̣ܢ ܟܘܼܪܗܵܢܵܐ ܕܡܸܪܲܬܼ ܫܹܐܕܹ̈ܐ ܀>
    text <܃ܓܸܢܣܹܗ ܕܐܵܕܼܵܡ ܕܢܲܟܼܬܹܿܗ ܚܸܘܝܵܐ ܒܹܝܬܼ ܐܝܼܠܵܢܹ̈ܐ>
    text <ܚܵܪ̣ ܒܲܨܠܝܼܒܼܵܐ ܘܲܩܢ̣ܵܐ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀>
    text <܃ܚܘܼܪܘ ܒܐܹܠܝܼܫܵܥ ܥܒܼܝܼܵܐ ܕܪܘܼܚܵܐ ܡ̇ܢܵܐ ܫܲܡܠܝܼ>
    text <ܟܲܕܸ ܡܢܲܚܸܢ ܠܹܗ ܠܝܼܚܝܼܕܼܵܝܵܗ̇ ܕܫܝܼܠܘܿܡܵܝܬܵܐ ܀>
    text <܃ܐܲܡܝܼܪ ܗܵܟܹܝܠ ܕܲܢܦܲܠ ܢܒܼܝܼܵܐ ܠܥܸܠ ܡ̣ܢ ܛܲܠܝܵܐ>
    text <ܘܲܦܫ݂ܲܛ ܪܸ̈ܓܼܠܵܘܗܝ ܘܲܡ̣ܬܲܚ ܐܝܼܕܼܵܘ̈ܗܝ ܒܲܕܼܡܘܼܬܼ ܨܠܝܼܒܼܵܐ ܀>
    text <܃ܩܵܡ̣ ܐܹܠܝܼܫܫܵܥ ܡܸܢܹܗ ܕܡܝܼܬܼܵܐ ܟܲܕܼ ܚܲܡ̣ ܒܸܣܪܹܗ>
    text <ܘܫܲܪܝܼ ܨܵܐܲܪ ܨܠܝܼܒܹܗ ܕܝܼܫܘܿܥ ܒܝܲܕܼ ܗܲܠ̈ܟܼܵܬܹܗ ܀>
    text <܃ܒܒܲܝܬܵܐ ܗܲܠܸܟ ܚܕܼܵܐ ܠܟܼܵܐ ܠܐܘܼܪܟܹܿܗ ܚܕܼܵܐ ܠܲܦܬܼܵܝܹܗ>
    text <ܕܲܒܼܗܵܢ ܢܝܼܫܵܐ ܢܦܲܠܸܛ ܡܝܼܬܼܵܐ ܡ̣ܢ ܝܲܕܼ ܡ̇ܘܬܵܐ ܀>
    text <܃ܐܸܬܼܡܬܲܚ ܢܒܼܝܼܵܐ ܥܠܵܘܗܝ ܬܘܼܒܼ ܕܡܝܼܬܼܵܐ ܬܠܵܬܼ ܙܲܒܼ̈ܢܵܬܼܵܐ>
    text <ܘܟܸܢ ܐܸܬܼܦܵܘܲܩ ܡܝܼܬܼܵܐ ܘܲܚ̣ܝܵܐ ܘܩܵܡ̣ ܥܲܠ ܪܸ̈ܓܼܠܵܘܗܝ ܀>
    text <܃ܬܠܵܬܼ ܙܲܒܼ̈ܢܵܬܼܵܐ ܬܠܝܼܬܼܵܝܘܼܬܼܵܐ ܪܫܲܡ̣ ܥܲܠ ܛܲܠܝܵܐ>
    text <ܛܘܼܦܣܵܐ ܪܲܒܵܐ ܕܒܹܗ ܡܸܬܼܢܲܚܡܝܼܢ ܟܠܗܘܿܢ ܡܝܼ̈ܬܹܐ ܀>
    text <܃ܗܵܝ̇ ܕܐܲܡܝܼܪܵܐ ܕܐܸܬܼܡܬܲܚ ܢܒܼܝܼܵܐ ܠܥܸܠ ܡ̣ܢ ܡܝܼܬܼܵܐ>
    text <ܐ̄ܪܵܙܹܗ ܕܡܵܪܲܢ ܕܲܥܬܼܝܼܕܼ ܕܢܸܬܼܡܬܲܚ ܥܲܠ ܪܹܫ ܩܲܝܣܵܐ ܀>
    text <܃ܒܛܘܼܦܵܣܹ̈ܐ ܗܵܠܹܝܢ ܐܸܫܟ݂ܲܚ ܢܒܼܝܼܵܐ ܕܢܲܚܸܐ ܡܝܼܬܼܵܐ>
    text <ܕܲܢܚܵܘܸܐ ܠܲܢ ܕܲܒܼܗܵܢ ܐ̄ܪܵܙܵܐ ܩܵܝ̇ܡܝܼܢ ܡܝܼܬܹ̈ܐ ܀>
    text <܃ܪܲܒܵܐ ܗ̄ܝܼ ܗܵܟܹܝܠ ܐܵܦ ܡ̣ܢ ܟܠܗܹܝܢ ܗܵܕܹܐ ܕܲܗܘ̤ܵܬܼ>
    text <ܟܲܕܼ ܢܦܲܠ̣ ܦܲܪܙܠܵܐ ܡ̣ܢ ܒܢܲܝ̈ ܢܒܼܝܹ̈ܐ ܒܥܘܼܡܩܵܐ ܕܡܲܝܹ̈ܐ ܀>
    text <܃ܟܬܼܝܼܒܼ ܠܲܡ ܕܲܦܣܲܩ̣ ܢܒܼܝܼܵܐ ܩܲܣܝܵܐ ܘܐܲܡܝܼ ܬܲܡ̇ܢ>
    text <ܘܛܲܒ݂ܲܥ ܘܛܵܦ̣ ܗ̄ܘ̣ܵܐ ܦܲܪܙܠܵܐ ܠܥܸܠ ܡ̣ܢ ܡܲܝܝ̈ܵܐ ܀>
    text <܃ܚܙ̣ܵܘ ܬܸܡܘܼܪܬܵܐ ܗܵܝ̇ ܕܒܹܐܠܝܼܫܵܥ ܡܸܬܼܚܵܘܝܵܐ ܗ̄ܘ̣ܵܬܼ>
    text <ܕܲܒܼܐ̄ܪܵܙ ܡ̇ܪܹܗ ܐܲܣܓܿܝܼ ܚܲܝܠܹ̈ܐ ܒܹܝܬܼ ܥܵܒܼܪ̈ܵܝܝܹܐ ܀>
    text <܃ܒܲܕܼܡܘܼܬܼ ܦܲܪܙܠܵܐ ܛܒ݂ܲܥ ܗ̄ܘ̣ܵܐ ܟܝܵܢܲܢ ܒܗܵܘܬܼܵܐ ܕܡܵܘܬܵܐ>
    text <ܘܲܢܚܸ݂ܬܼ ܨܠܝܼܒܼܵܐ ܘܲܣܠܸ݂ܩ ܓܸܢܣܲܢ ܠܥܸܠ ܡ̣ܢ ܡ̇ܘܬܵܐ ܀>
  block
    text <܃ܒܪ̣ܵܐ ܕܐܲܠܵܗܵܐ ܢܚܸ݂ܬܼ ܒܲܨܠܝܼܒܹܗ ܠܝܲܡܵܐ ܕܲܫܝܘܿܠ>
    text <ܘܲܣܠܸܩ̣ܘ ܡܝܼܬܹ̈ܐ ܡ̣ܢ ܨܵܡܲܪܬܵܐ ܕܡ̇ܝܘܿܬܼܘܼܬܼܵܐ ܀>
    text <܃ܒܩܲܝܣܵܐ ܨܠܝܼܒܼܵܐ ܙܟܼܵܘ̣ ܡ̇ܝܘܿܬܹ̈ܐ ܕܚܵܒܼ݂ܘ ܒܐܝܼܠܵܢܵܐ>
    text <ܘܲܚܠܵܦ ܚܵܘܒܿܬܼܵܐ ܕܡ̣ܢ ܐܝܼܠܵܢܵܐ ܚܝ̣ܵܘ ܒܲܨܠܝܼܒܼܵܐ ܀>
    text <܃ܐܲܝܢܵܐ ܕܡܲܡܪܲܚ ܘܡܸܬܼܚܪܸܐ ܠܘܼܩܒܲܠ ܗܵܠܹܝܢ ܐ̄ܪ̈ܵܙܹܐ>
    text <ܝܵ̇ܕܲܥܥ ܗܵܢܵܐ ܕܚܸܪܝܵܝܘܬܹܗ ܠܵܘ ܠܘܵܬܲܢ ܗ̄ܝܼ ܀>
    text <܃ܠܘܼܩܒܲܠ ܡ̇ܪܹܗ ܕܲܪܫܲܡ̣ ܐ̄ܪ̈ܵܙܵܘܗܝ ܒܟܼܠܗܘܿܢ ܕܵܪܹ̈ܐ>
    text <ܥܲܡܹܗ ܡܲܩܪܸܻܒܼ ܠܘܼܩܒܲܠ ܛܘܼܦܵܣܵܘ̈ܗܝ ܢܘܼܟܼܪܵܝܵܐ ܀>
    text <܃ܢܹܐܡܲܪ ܡܸܟܸܿܝܠ ܠܘܼܩܒܲܠ ܚܲܢܦܹ̈ܐ ܘܥܲܡ ܝܗ̄ܘܼܕܼܵܝܹ̈ܐ>
    text <ܕܲܒܲܥܲܛܠܘܼܬܗܘܿܢ ܡܒܲܙܚܝܼܢ ܐܲܟܲܚ̄ܕܼ ܒܟܼܵܪܘܿܙܘܼܬܲܢ ܀>
    text <܃ܣܒ݂ܲܪܘ ܛܵܥܲܝ̈ܵܐ ܕܥܹܕܲܬܼ ܩܘܼܕܼܫܵܐ ܠܩܲܝܣܵܐ ܣܵܓܼ̇ܕܵܐ>
    text <ܘܠܹܗܘ̣ ܡܝܲܩܪܵܐ ܐܲܝܟ ܐܲܠܵܗܵܐ ܚܠܵܦ ܐܲܠܵܗܵܐ ܀>
    text <܃ܡܸܛܠ ܕܗܸܢܘ̣ܿܢ ܣܓܸܕܼܘ ܠܲܒܼܝܼܕܹ̈ܐ ܚܠܵܦ ܥܵܒܼ̇ܘܿܕܼܵܐ>
    text <ܩܵܡ̣ܘ ܒܲܥܫܘܼܩܝܵܐ ܘܲܡܨܨܲܚܹܝܢ ܠܲܢ ܒܩܲܝܣܵܐ ܨܠܝܼܒܼܵܐ ܀>
    text <܃ܛܵܥܹ̇ܝܢ ܟܬܼܝܼܫܹ̈ܐ ܒܕܲܓܵܠܘܼܬܹܗ ܕܐܵܟܹ̇ܠܩܲܪܨܵܐ>
    text <ܘܓܼܵܣܹ̇ܝܢ ܥܵܘ̣ܠܵܐ ܡܲܪܝܼܪܵܐܝܼܬܼ ܥܲܠ ܫܲܪܝܼܪܹ̈ܐ ܀>
    text <܃ܠܵܘ ܠܲܡܠܘܿܠܵܐ ܡܸܬܼܚܲܙܝܵܢܵܐ ܣܵܓܼ̇ܕܵܐ ܥܹܕܲܬܵܐ>
    text <ܐܸܠܵܐ ܠܢܝܼܫܵܐ ܕܡܲܠܟܵܐ ܨܠܝܼܒܼܵܐ ܕܲܙܟܼܵܐ ܒܩܲܝܣܵܐ ܀>
    text <܃ܐܸܢ ܕܹܝܢ ܠܩܲܝܣܵܐ ܣܵܓܼ̇ܕܵܐ ܥܹܕܿܬܵܐ ܐܲܟܼܡܵܐ ܕܲܣܒ݂ܲܪܘ>
    text <ܠܡܵܢܵܐ ܐܵܦ ܡ̣ܢ ܐܵܕܼܫܹ̈ܐ ܐ̄ܚܪ̈ܵܢܹܐ ܨܠܝܼܒܼܵܐ ܀>
    text <܃ܡ̣ܢ ܟܠ ܐܵܕܼܫܝܼ̈ܢ ܙܥܘܿܪ̈ܒܹܐ ܘܪܵܘܪ̈ܒܹܐ ܐܵܦ ܝܲܩܝܼܪܹ̈ܐ>
    text <ܥܵܒܼ̇ܕܵܐ ܥܹܕܿܬܵܐ ܨܲܠܡܹܗ ܓܲܠܝܵܐ ܕܡܲܠܟܵܐ ܟܲܣܝܵܐ ܀>
    text <܃ܒܢܝܼܫܹܗ ܚܲܝܵܐ ܩܢܸܐ ܙܵܟܼܘܼܬܼܵܐ ܠܒܼܝܼܟܼܵܐ ܓܵܘܣܵܐ>
    text <ܘܲܡܢܲܫܩܵܐ ܠܹܗ ܒܚܘܼܒܵܐ ܕܲܟܼܝܵܐ ܕܠܵܐ ܦܘܼܠܵܓܼܵܐ ܀>
    text <܃ܠܵܐ ܛܥܵܬ̤ ܥܹܕܿܬܵܐ ܠܵܐ ܒܐܝܼܠܵܢܹ̈ܐ ܐܵܦܠܵܐ ܒܨܲܠܡܹ̈ܐ>
    text <ܘܠܵܐ ܒܲܡܠ̈ܘܿܠܹܐ ܘܒܼܵܐܕܼܫܹ̈ܐ ܕܲܗܘ̤ܵܘ ܡܸܛܠ ܐ̄ܢܵܫܵܐ ܀>
    text <܃ܟܲܕܼ ܣܵܓܼ̇ܕܵܐ ܠܹܗ ܠܢܝܼܫܵܐ ܚܲܝܵܐ ܐܲܝܟܵܐ ܕܲܪܫܝܼܡ>
    text <ܠܡܵܪܲܢ ܣܵܓܼ̇ܕܵܐ ܘܠܵܘ ܠܲܡܠ̈ܘܿܠܹܐ ܡܸܬܼܚܲܒܿܠܵܢܹ̈ܐ ܀>
    text <܃ܥܲܡܵܐ ܦܲܩܪܵܐ ܕܲܝܗܘܼܕܵܝܹ̈ܐ ܣܓܸܕܼܘ ܠܲܦܬܲܟܼܪܹ̈ܐ>
    text <ܘܝܲܩܲܪܘ ܨܲܠܡܹ̈ܐ ܘܨܲܚܝܼܘ ܠܡܵܪܵܐ ܕܲܦܪ݂ܲܩ ܐܸܢܘܿܢ ܀>
    text <܃ܗܵܟܲܢ ܐܸܡ݂ܲܪܘ ܩܕܼܵܘ ܗܵܘ̇ ܥܸܓܼܠܵܐ ܕܲܥܒ݂ܲܕܼܘ ܒܚܘܿܪܝܼܒܼ>
    text <ܟܲܕܼ ܣܵܓܼ̇ܕܼܝܼܢ ܠܹܗ ܘܲܡܝܲܩܪܝܼܢ ܠܹܗ ܐܲܝܟ ܐܲܠܵܗܵܐ ܀>
    text <܃ܗܵܢܵܘ̇ ܡ̇ܪܵܟ ܐܘܿ ܝܼܣܪܵܝܹܠ ܐܸܡ݂ܲܪܘ ܥܲܛܠܹ̈ܐ>
    text <ܘܗܵܢܵܘ̇ ܕܦܲܪ̣ܩܵܟ ܡ̣ܢ ܓܵܘ ܡܸܨܪܹܝܢ ܡ̣ܢ ܥܲܒܼܕܿܘܼܬܼܵܐ ܀>
    text <܃ܓܠܝܼܦܹ̈ܐ ܘܨܲܠܡܹ̈ܐ ܝܲܩܲܪ ܥܲܡܵܐ ܪܫܝܼܡ ܒܲܟܼܬܼܵܒܹ̈ܐ>
    text <ܘܗܵܐ ܡܸܬܼܩܲܛܪܓܼܵܐ ܛܵܠܘܿܡܘܼܬܹ̈ ܡ̣ܢ ܓܵܘ ܣܸܦܪܹ̈ܐ ܀>
    text <ܫܪܝܼܚ ܗ̄ܘ̣ܵܐ ܠܸܒܹܿܗ ܕܥܲܡܵܐ ܥܲܛܠܵܐ ܒܵܬܲܪ ܫܹܐܕܹ̈ܐ܃>
  block
    text <ܘܡܸܛܠ ܗܵܢܵܐ ܐܲܚܸܒܼ ܨܲܠܡܹ̈ܐ ܒܕܼܘܼܟܲܬܼ ܚܲܝܵܘ̈ܗܝ ܀>
    text <܃ܚܲܢܦܹ̈ܐ ܟܠܗܘܿܢ ܣܛ̣ܵܘ ܡ̣ܢ ܐܘܼܪܚܵܐ ܕܫܲܦܝܵܐ ܘܕܲܟܼܝܵܐ>
    text <ܘܲܣܓܸܕܼܘ ܠܟܹܐܦܹ̈ܐ ܘܲܠܚܲܝ̈ܘܵܬܼܵܐ ܘܐܵܦ ܠܐܝܼܠܵܢܹ̈ܐ ܀>
    text <܃ܝܲܩܲܪܘ ܐܸܢܘܿܢ ܐܲܝܟ ܕܠܲܐܠܵܗܵܐ ܒܦܘܼܠܚܵܢܲܝܝ̈ܗܘܿܢ>
    text <ܘܫܲܡܸܫܘ ܐܸܢܘܿܢ ܒܲܪ̈ܓܼܝܼܓܼܵܬܼܵܐ ܕܡܲܠ݁ܝܵܢ ܪܘܼܫܥܵܐ ܀>
    text <܃ܚܙ̣ܸܵܘ ܢܲܗܝܼܪܹ̈ܐ ܕܲܒܼܪ̣ܵܐ ܒܚܲܝܠܹܗ ܡܲܬܼܩܸܢ ܟܠܵܐ>
    text <ܘܲܛܥ̣ܵܘ ܘܲܣܓܸܕܼܘ ܩܕܼܵܡ ܫܲܬܿܝܼܩܹ̈ܐ ܐܲܝܟ ܕܠܲܐܠܵܗܵܐ ܀>
    text <܃ܠܗܵܢܵܐ ܪܘܼܫܥܵܐ ܢܚܸ̣ܬܼܘ ܒܢܲܝ̈ ܛܘܼܥܝܲܝ ܘܠܵܐ ܐܸܬܼܟܲܚܲܕܼܘ>
    text <ܘܲܣܓܸܕܼܘ ܘܲܦܠ݂ܲܚܘ ܠܡܸܕܸܿܡ ܕܝܼܗܝܲܒܼ ܠܲܒܼܢܲܝ̈ܢܵܫܵܐ ܀>
    text <܃ܠܗܵܢܵܐ ܪܘܼܫܥܵܐ ܢܚܸ̣ܬܼܘ ܒܢܲܝ̈ ܛܘܼܥܝܲܝ ܘܠܵܐ ܐܸܬܼܟܲܓܲܕܸܘ>
    text <ܘܲܣܓܸܕܼܘ ܘܲܦܠ݂ܲܚܘ ܠܡܸܕܸܿܡ ܕܝܼܗܝܼܒܼ ܠܲܒܼܢܲܝ̈ܢܵܫܵܐ ܀>
    text <܃ܚܵܣ ܠܵܗ̇ ܠܥܹܕܿܬܵܐ ܕܬܼܵܘܕܸܿܐ ܒܗܵܠܹܝܢ ܐܲܝܟ ܟܵܦܘܿܪܹ̈ܐ>
    text <ܘܚܵܣ ܠܵܗ̇ ܕܬܸܩܢܸܐ ܕܘܼܡܝܵܐ ܢܕܼܝܼܕܼܵܐ ܕܲܒܼܢܲܝ̈ ܛܘܼܥܝܲܝ ܀>
    text <܃ܠܢܼܫܹܗ ܕܡ̇ܪܲܢ ܕܒܹܗ ܐܸܬܼܡܲܟܼܪܲܬ̤ ܡܩܲܠܣܵܐ ܒܫܘܼܒܼܚܵܐ>
    text <ܘܲܡܝܲܩܪܵܐ ܠܹܗ ܐܲܝܟ ܕܲܠܛܲܒܼܥܵܐ ܕܲܡܠܸܟ ܡܲܠ̈ܟܹܿܐ ܀>
    text <܃ܡܸܕܸܿܡ ܕܡܲܠܟܵܐ ܡܝܲܩܲܪ ܥܲܠ ܟܠ ܡܸܛܠ ܡܲܠܟܵܐ>
    text <ܘܐܸܢܗܘ̤ ܕܫܝܼܛ ܗ̄ܘ̣ ܡܸܛܠ ܡܲܠܟܵܐ ܐܸܬܼܝܲܩܲܪ ܠܹܗ ܀>
    text <܃ܩܲܝܣܵܐ ܨܠܝܼܒܼܵܐ ܟܲܕܼ ܒܲܟܼܝܵܢܹܗ ܒܨܝܼܪܵܐ ܐܝܼܬܼܵܘܗܝ>
    text <ܐܸܠܵܐ ܒܥܸܠܬܹܗ ܛܵܒܼ ܝܲܩܝܼܪ ܗ̄ܘ̣ ܡܸܛܠ ܝܼܫܘܿܥ ܀>
    text <܃ܚܵܬܼܡ̇ܐ ܐܝܼܬܼܵܘܗܝ ܨܠܝܼܒܹܗ ܕܝܼܫܘܿܥ ܠܗܲܝܡܵܢܘܼܬܲܢ>
    text <ܕܒܹܗ ܐܸܬܼܓܲܡܪܲܬ̤ ܡܕܲܒܿܪܵܢܘܼܬܹܗ ܚܠܵܦ ܦܘܼܪܩܵܢܲܢ ܀>
    text <܃ܐܵܦ ܕܹܝܢܵܪܵܐ ܕܲܛܥܝܼܢ ܨܲܠܡܵܐ ܕܡܲܠܟܵܐ ܕܐܲܪܥܵܐ>
    text <ܗܵܐ ܡܩܲܒܿܠܝܼܢ ܠܹܗ ܢܒܲܝ̈ ܐܘܼܚܵܕܼܵܢܵܐ ܐܲܝܟ ܕܲܠܡܲܠܟܵܐ ܀>
    text <܃ܡܸܛܠ ܥܸܠܬܼܵܐ ܕܛܲܒܼܥܵܐ ܕܡܲܠܟܵܐ ܝܲܩܝܼܪ ܥܲܠ ܟܠ>
    text <܃ܘܡܲܢ ܕܠܹܗ ܡܲܣܠܸܐ ܠܡܲܠܟܵܐ ܕܐܝܼܬܼܵܘܗܝ ܕܝܼܠܹܗ>
    text <܃ܒܗܵܢܵܐ ܛܲܟܼܣܵܐ ܢܝܼܫܵܐ ܣܓܼܝܼܕܼܵܐ ܕܲܨܠܝܼܒܼܘܼܬܼܵܐ>
    text <ܛܥܝܼܢ ܒܲܚܙܵܬܹܗ ܨܲܠܡܹܗ ܪܲܒܵܐ ܕܡܲܠܟܵܐ ܡܫܝܼܚܵܐ ܀>
    text <܃ܠܚܲܬܼܢܵܐ ܕܡܲܠܟܵܐ ܘܲܠܨܘܼܪ̈ܵܬܼܵܐ ܕܲܟܼܬܼܝܼ̈ܒܼܵܬܹܗ>
    text <ܡܢܲܫܩܝܼܢ ܐ̄ܢܵܫܵܐ ܘܲܡܝܲܩܪܝܼܢ ܠܹܗ ܐܲܝܟ ܕܲܠܡܲܠܟܵܐ ܀>
    text <܃ܛܝܼܢܵܐ ܫܝܼܛܵܐ ܐܵܦ ܩܲܪܛܲܝܣܵܐ ܡܸܕܸܿܡ ܕܲܒܼܨܝܼܪ>
    text <ܫܝܼܛ ܒܲܟܼܝܵܢܹܗ ܘܠܵܘ ܚܫܝܼܒܼ ܡܸܕܸܿܡ ܠܘܵܬܼ ܝܵܕܼܘܿܥܹ̈ܐ ܀>
    text <܃ܡ̇ܐ ܓܹܝܪ ܕܪܵܫܹ̇ܡ ܡܲܠܟܵܐ ܡܸܠܵܘ̈ܗܝ ܒܓܼܵܘ ܩܲܪܛܲܝܣܵܐ>
    text <ܝܲܩܪܹܗ ܟܠܢܵܫ ܐܲܝܟ ܕܠܲܡܠܘܿܠܵܐ ܘܕܲܗܒܼܵܐ ܣܢܝܼܢܵܐ ܀>
    text <܃ܛܝܼܢܵܐ ܫܝܼܛܵܐ ܡܸܕܼܪܵܐ ܪܲܦܝܵܐ ܕܡ̣ܢ ܓܵܘ ܐܲܪܥܵܐ>
    text <ܡܵܐ ܕܛܵܒܼ̇ܥܝܼܢ ܠܹܗ ܡܲܠ̈ܟܹܿܐ ܕܐܲܪܥܵܐ ܩܢܸܐ ܬܸܫܒܿܘܿܚܬܵܐ ܀>
    text <܃ܡ̇ܐ ܕܡܸܫܬܲܕܲܪ ܣܲܩܪܵܐ ܕܡܲܠܟܵܐ ܒܛܲܒܼܥܵܐ ܕܐܝܼܕܼܵܘ̈ܗܝ>
    text <ܩܵܐܹ̇ܡ ܟܠܢܵܫ ܘܲܡܢܲܫܸܩ ܠܹܗ ܐܲܝܟ ܕܲܠܡܲܠܟܵܐ ܀>
    text <ܒܛܲܒܼܥܵܐ ܕܲܫܡܹܗ ܡܚܵܘܸܐ ܡܲܠܟܵܐ ܫܘܼܘܕܵܝ ܡܸܠܵܘ̈ܗܝ܃>
  block
    text <ܘܠܵܐ ܡܸܫܬܲܕܲܪ ܡܸܕܸܿܡ ܒܐܝܼܕܵܘ̈ܗܝ ܠܒܲܪ ܡ̣ܢ ܛܲܒܼܥܹܗ ܀>
    text <܃ܟܡܵܐ ܓܹܝܪ ܡ̇ܕܹܝܢ ܫܲܪܝܼܪ ܛܲܒܼܥܹܗ ܕܝܼܫܘܿܥ ܡܲܠܟܲܢ>
    text <ܕܚܲܬܸܿܡ ܡܸܠܵܘ̈ܗܝ ܒܛܲܒܼܥܵܐ ܪܲܒܵܐ ܕܲܨܠܝܼܒܼܘܼܬܹܗ ܀>
    text <܃ܗܲܠܸܟ ܒܐܲܪܥܵܐ ܘܫܲܠܸܡ ܟܠܵܗ̇ ܡܕܲܒܿܪܵܢܘܼܬܹܗ>
    text <ܘܚܵܘܝܼ ܫܪܵܪܵܐ ܕܫܘܼܘܕܵܝ ܡܸܠܵܘ̈ܗܝ ܒܲܙܩܝܼܦܘܼܬܹܗ ܀>
    text <܃ܐܸܢ ܕܹܝܢ ܛܲܒܼܥܹ̈ܐ ܕܡܲܠ̈ܟܹܿܐ ܕܙܲܒܼܢܵܐ ܡܝܲܩܪܝܼܢ ܒܐܲܪܥܵܐ>
    text <ܟܡܵܐ ܟܹܝܬܼ ܢܝܲܩܲܪ ܠܛܲܒܼܥܵܐ ܨܠܝܼܒܼܵܐ ܕܡܲܠܟܵܐ ܕܪܵܡ̇ܐ ܀>
    text <܃ܐܸܢܕܲܝܹܢ ܥܲܡܡܹ̈ܐ ܡܢܲܫܩܝܼܢ ܘܣܵܓܼ̇ܕܿܝܼܢ ܠܛܲܒܼܥܵܐ ܕܡܲܠ̈ܟܹܿܐ>
    text <ܝܲܬܿܝܼܪ ܦܲܐܝܵܐ ܕܠܹܗ ܠܲܨܠܝܼܒܼܵܐ ܢܝܲܩܲܪ ܟܠܢܵܫ ܀>
    text <܃ܢܲܫܸܩܘ ܘܲܣܓܼܘܿܕܼܘ ܠܢܝܼܫܹܗ ܕܝܼܫܘܿܥ ܡܸܛܠ ܝܼܫܘܿܥ>
    text <ܕܒܹܗ ܬܸܬܼܚܲܪܪܘܼܢ ܡ̣ܢ ܢܸܟܼܝܵܢܵܘ̈ܗܝ ܕܐܵܟܹ̇ܠܩܲܪܨܵܐ ܀>
    text <܃ܚܵܬܼܡܹܗ ܕܡ̇ܪܲܢ ܨܠܝܼܒܼܵܐ ܐܝܼܬܼܵܘܗܝ ܩܢܸܐ ܙܵܟܼܘܼܬܼܵܐ>
    text <ܕܒܹܗ ܢܦ݂ܲܠ ܡ̇ܘܬܵܐ ܘܒܸܛܠܲܬ̤ ܛܘܼܥܝܲܝ ܡ̣ܢ ܥܵܡܲܪܬܵܐ ܀>
    text <܃ܠܗܵܢܵܐ ܢܝܼܫܵܐ ܩܲܒܼܥܹܗ ܒܥܹܕܿܬܹܿܗ ܡܲܠܟܵܐ ܣܓܼܝܼܕܼܵܐ>
    text <ܕܠܹܗ ܢܸܬܼܩܲܪܒܼܘܼܢ ܐܲܝܟ ܕܲܠܨܲܠܡܵܐ ܕܲܡܠܸܟ ܡܲܠ̈ܟܹܿܐ ܀>
    text <܃ܒܹܗ ܡܸܬܼܩܲܕܿܫܝܼܢ ܐܵܦ ܡܸܬܼܓܲܙܪܝܼܢ ܥܲܡܡܹ̈ܐ ܥܘܼܪ̈ܠܹܐ>
    text <ܘܗܵܘܹ̇ܝܢ ܥܲܡܵܐ ܠܡܲܠܟܵܐ ܪܲܒܵܐ ܕܐܲܡܠܸܟ ܥܲܠ ܟܠ ܀>
    text <܃ܟܠܗܘܿܢ ܐܲܝܠܹܝܢ ܕܨܵܒܹ̇ܝܢ ܠܡܸܥܡܲܕܼ ܒܹܗ ܡܸܬܼܪܲܫܡܝܼܢ>
    text <ܘܒܸܠܥܵܕܼ ܢܝܼܫܹܗ ܠܵܐ ܡܸܬܼܟܲܢܹܝܢ ܥܹܕܿܬܹܿܗ ܕܝܼܫܘܿܥ ܀>
    text <܃ܐܵܦ ܟܵܗܢܘܼܬܼܵܐ ܒܹܗ ܡܸܬܼܪܲܫܡܵܐ ܠܫܘܼܡܠܵܝ ܐ̄ܪ̈ܵܙܹܐ>
    text <ܘܒܲܫܡܹܗ ܓܵܡ̇ܪܵܐ ܛܲܟܼܣܹ̈ܐ ܘܐ̄ܪ̈ܵܙܹܐ ܒܥܹܕܲܬܼ ܩܘܼܕܼܫܵܐ ܀>
    text <܃ܒܹܗ ܡܸܬܼܪܲܫܡܝܼܢ ܗܲܝܟܿܠܹ̈ܐ ܟܠܗܘܿܢ ܥܲܡ ܒܝܼܪ̈ܵܬܼܵܐ>
    text <ܘܡ̇ܐ ܕܐܸܬܼܩܲܕܲܫܘ ܒܗܵܢܵܐ ܢܝܼܫܵܐ ܫܪ̣ܵܐ ܒܗܘܿܢ ܪܘܼܚܵܐ ܀>
    text <܃ܚܵܬܼܡܹܗ ܕܝܼܫܘܿܥ ܛܵܒܲ݁ܥ ܟܵܗܢܵܐ ܒܗܲܝܟܲܠ ܩܘܼܕܼܫܵܐ>
    text <ܕܢܸܗܘܸܐ ܠܡܹܐܢܵܐ ܕܲܡܠܸܐ ܚܲܝܹ̈ܐ ܠܓܸܢܣܵܐ ܕܐ̄ܢܵܫܵܐ ܀>
    text <܃ܒܗܵܢܵܐ ܨܠܝܼܒܼܵܐ ܐܵܦ ܡܸܬܼܩܲܕܿܫܝܼܢ ܐ̄ܪ̈ܵܙܹܐ ܕܥܹܕܿܬܵܐ>
    text <ܘܗܵܘܹ̇ܝܢ ܒܲܫܡܹܗ ܪܲܗܒܼܘܿܢ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܀>
    text <܃ܗܵܠܹܝܢ ܟܠܗܹܝܢ ܡܫܲܡܠܸܐ ܨܠܝܼܒܼܵܐ ܒܗܲܝܟܲܠ ܩܘܼܕܼܫܵܐ>
    text <ܘܲܡܚܲܣܸܐ ܒܹܗ ܘܲܡܩܲܕܸܿܫ ܒܹܗ ܠܲܒܼܢܲܝ̈ܢܵܫܵܐ ܀>
    text <܃ܫܪܵܪܹܗ ܕܝܼܫܘܿܥ ܒܹܗ ܡܸܬܼܒܲܕܲܩ ܠܐܲܪ̈ܥܵܢܵܝܹܐ>
    text <ܘܒܲܨܠܸܡ ܢܝܼܫܹܗ ܢܵܣ̇ܒܿܝܼܢ ܛܘܼܒܹ̈ܐ ܕܠܵܐ ܡܸܬܼܝܲܒܿܠܝܼܢ ܀>
    text <܃ܒܹܗ ܡܸܬܿܛܲܪܕܿܝܼܢ ܕܲܝܘܹ̈ܐ ܛܲܡ̈ܠܹܐ ܡ̣ܢ ܥܘܼܡܪ̈ܲܝܗܘܿܢ>
    text <ܘܡ̣ܢ ܙܲܠܝܼܩܵܘ̈ܗܝ ܥܼܵܩܝܼܢ ܘܛܵܫܹ̇ܝܢ ܐܲܝܟ ܦܪ̈ܲܚܕܲܘܼܕܹܐ ܀>
    text <܃ܒܗܵܢܵܐ ܢܝܼܫܵܐ ܒܵܛܹ̇ܠ ܩܹܐܪܣܵܐ ܘܚܲܝܠܵܐ ܕܫܹܐܕܹ̈ܐ>
    text <ܘܒܹܗ ܡܸܬܼܐܲܣܹܝܢ ܟܠ ܡܘܼܪ̈ܗܵܢܝܼܢ ܘܟܼܠ ܢܸܟܼܝܵܢܝܼ̈ܢ ܀>
    text <ܗܵܢܵܐ ܙܲܝܢܵܐ ܢܣܲܒ݂ܼܘ ܙܲܕܿܝܼܩܹ̈ܐ ܘܒܹܗ ܐܸܬܼܓܲܢ̄ܒܲܪܘ܃>
  block
    text <ܘܣܲܚܦ̣ܘܼܗܝ ܠܒܼܝܼܫܵܐ ܘܕܲܩܪ̣ܘܼܗܝ ܒܪܘܼܡܚܵܐ ܕܢܝܼܫܵܐ ܨܠܝܼܒܼܵܐ ܀>
    text <܃ܗܘ̤ܵܘ ܩܪܲܒܼܬܼܵܢܹܐ ܘܲܫܩܲܠ̣ܘ ܢܲܝܙܟܼܵܐ ܨܠܝܼܒܹܗ ܕܝܼܫܘܿܥ>
    text <ܘܚܵܒܼ݂ܘ ܣܵܛܵܐ ܥܲܡ ܡܲܠܲܐܟܼܵܘ̈ܗܝ ܡ̣̤ ܩܕܼܵܡܲܝܗܘܿܢ ܀>
    text <܃ܗܵܢܵܘ ܕܲܓܼܠ̣ܵܐ ܪܲܒܵܐ ܒܟܼܠ ܐܲܬܼܪ̈ܵܘܵܢ>
    text <ܘܢܲܨܚ ܐܸܢܘܿܢ ܠܣܵܗ̈ܕܹܿܐ ܙܗܲܝܵ̈ܐ ܒܐܵܓܼܘܲܢܲܝ̈ܗܘܿܢ ܀>
    text <܃ܗܵܢܵܘ ܕܲܨܡܲܚ̣ ܫܘܼܦܪܵܐ ܕܢܘܼܗܪܹܗ ܒܥܵܠܡܵܐ ܟܠܹܗ>
    text <ܘܟܲܢܸܫ ܐܸܢܘܿܢ ܠܲܒܼܢܲܝ̈ܢܵܫܵܐ ܕܢܸܚܙܘܿܢ ܫܘܼܒܼܚܹܗ ܀>
    text <܃ܐܲܝܟ ܩܹܒܼܘܿܬܼܵܐ ܐܝܼܬܼܵܘܗܝ ܥܲܡܲܢ ܒܪܹܫ ܡܲܫܪܝܼܬܲܢ>
    text <ܘܲܡܕܲܒܲܪ ܠܵܗ̇ ܠܐܸܠܦܵܗ̇ ܕܥܹܕܿܬܵܐ ܠܲܠܡܹܐܝܢ ܫܲܝܢܵܐ ܀>
    text <܃ܡ̣ܢ ܩܹܒܼܘܿܬܼܵܐ ܙܵܥ ܡܕܼܝܼ̈ܢܵܬܼܵܐ ܘܲܢܦܲܠ̣ܘ ܟܲܪ̈ܟܹܐ>
    text <ܘܚܵܒܼ݂ܘ ܘܐܸܫܬܲܦܲܠܘ ܟܠܗܘܿܢ ܡܲܠ̈ܟܹܿܐ ܕܐܵܡܘܿܪ̈ܵܝܹܐ ܀>
    text <܃ܡ̣ܢ ܕܹܝܢ ܕܐܲܡܠܸܟ ܨܠܝܼܒܹܗ ܕܝܼܫܘܿܥ ܥܲܠ ܒܸܪ̈ܝܵܬܼܵܐ>
    text <ܙܵܥ ܫܲܬܸܐܣܵܘ̈ܗܝ ܕܟܲܪܟܼܵܐ ܕܲܫܝܘܿܠ ܘܲܢܦܲܠ̣ ܒܐܲܪܥܵܐ ܀>
    text <܃ܩܵܡ̣ܘ ܒܹܗ ܡܝܼܬܹ̈ܐ ܘܐܸܣܬܲܡܲܟܼܘ ܒܹܗ ܡܚܝܼܠܲܝ̈ ܢܲܦܫܵܐ>
    text <ܘܐܲܩܢܝܼ ܣܲܒܼܪܵܐ ܠܲܕܼܠܵܐ ܣܲܒܼܪܵܐ ܒܝܲܕܼ ܓܸܠܝܵܢܹܗ ܀>
    text <܃ܫܲܦܸܠ ܚܲܝܠܵܐ ܘܬܼܘܼܩܦܵܐ ܕܫܹܐܕܹ̈ܐ ܩܵܛ̇ܠܲܝ̈ ܐ̄ܢܵܫܵܐ>
    text <ܘܥܲܒ݂ܲܕܼ ܐܸܢܘܿܢ ܡܚܝܼܠܹ̈ܐ ܫܘܝܼܛܹ̈ܐ ܩܕܼܵܡ ܣܵܓܼܘܿܕܵܘ̈ܗܝ ܀>
    text <܃ܚܵܘܝܼ ܫܘܼܒܼܚܹܗ ܠܲܡܫܲܝܵܢܹ̈ܐ ܘܠܲܐܪ̈ܥܵܝܹܐ>
    text <ܒܪܵܘܡ̇ܐ ܢܝܼܫܹܗ ܘܒܲܐܪܥܵܐ ܨܲܠܡܵܐ ܕܲܙܩܝܼܦܘܼܬܹܗ ܀>
    text <܃ܩܘܼܣܛܲܢܛܝܼܢܘܿܣ ܚܙ̣ܵܝܗܝ ܠܲܨܠܝܼܒܼܵܐ ܠܥܸܠ ܒܲܫܡܲܝܵܐ>
    text <ܟܲܕܼ ܨܵܡܲܚ̇ ܗ̄ܘ̣ܵܐ ܒܲܕܼܡܘܼܬܼ ܫܸܡܫܵܐ ܒܫܘܼܒܼܚܵܐ ܪܲܒܵܐ ܀>
    text <܃ܘܲܪ̈ܫܝܼܡܵܢ ܗ̣̄ܘܲܝ̈ ܐܵܦ ܟܬܼܝܼ̈ܒܼܵܬܼܵܐ ܒܣܸܕܼܪܵܐ ܒܫܵܩܵܘ̈ܗܝ>
    text <ܕܲܒܼܗܵܢ ܢܝܼܫܵܐ ܙܵܟܹ̇ܝܬܿ ܡܲܠܟܵܐ ܩܘܼܣܛܲܢܛܝܼܢܘܿܣ ܀>
    text <܃ܠܗܵܢܵܐ ܢܝܼܫܵܐ ܛܥ݂ܲܢ ܗ̄ܘ̣ܵܐ ܘܲܢܦ݂ܲܩ ܒܪܹܫ ܡܲܫܪܝܼܬܹܗ>
    text <ܘܡ̣ܢ ܩܕܼܵܡ ܚܙܵܬܹܗ ܢܦܲܠ̣ܘ ܒܥܸܠܕܲܒܼܵܒܹ̈ܐ ܕܐܲܩܪܸܒܼܘ ܥܲܡܹܗ ܀>
    text <܃ܩܵܠܵܐ ܕܫܘܼܒܼܚܵܐ ܝܲܒܸܿܒܼ ܡܲܠܟܵܐ ܘܚܲܝ̈ܠܵܘܵܬܹܗ>
    text <ܠܗܵܘ̇ ܕܒܲܨܠܝܼܒܹܗ ܒܲܛܸܠ ܩܪ̈ܵܒܹܐ ܡ̣ܢ ܟܠ ܣܵܘܦܝܼ̈ܢ ܀>
    text <܃ܐܸܡܹܗ ܕܡܲܠܟܵܐ ܥܲܩܒܲܬ̤ ܥܠܵܘܗܝ ܕܩܲܝܣܵܐ ܣܓܼܝܼܕܼܵܐ>
    text <ܘܐܸܬܼܒܲܕܲܩ ܠܵܗ̇ ܒܪܹܝܚܵܐ ܕܲܥܛ݂ܲܪ ܡ̣ܢ ܓܵܘ ܐܲܪܥܵܐ ܀>
    text <܃ܥܸܛܪܵܐ ܚܲܠܝܵܐ ܕܒܸܣܡܹ̈ܐ ܛܵܒܹ̈ܐ ܦܵܚ̣ ܡ̣ܢ ܐܲܪܥܵܐ>
    text <ܘܲܚܙ̣ܵܘ ܫܘܼܒܼܚܹܿܗ ܥܲܡܵܐ ܘܥܲܡܡܹ̈ܐ ܕܲܟܼܢܲܫ̣ܘ ܬܲܡ̇ܢ ܀>
    text <܃ܡܸܛܠ ܗܵܕܹܐ ܐܵܦ ܗܹܠܹܢܹܐ ܐܸܡܹܗ ܕܡܲܠܟܵܐ>
    text <ܠܢܵܬ̤ ܠܐܝܼܩܵܪܹܗ ܗܲܝܟܲܠܹ̈ܐ ܗܕܼܝܼܪܹ̈ܐ ܘܙܲܝܚܲܬ̤ ܥܹܐܕܼܵܘ̈ܗܝ ܀>
    text <܃ܡ̣ܢ ܗܵܘ̇ ܝܵܘܡ̇ܐ ܕܐܸܬܼܚܲܦܝܼ ܗ̄ܘ̣ܵܐ ܩܲܝܣܵܐ ܣܓܼܝܼܕܼܵܐ>
    text <ܐܲܝܟ ܕܲܒܼܚܸܫܟܵܐ ܪܕܼܵܘ ܗ̄ܘ̣ܵܘ ܐ̄ܢܵܫܵܐ ܥܕܲܡ̇ܐ ܕܲܕܼܢܲܚ̣ ܀>
  block
    text <܃ܘܗܵܫܵܐ ܕܲܕܼܢܲܚ̣ ܐܲܙܠܸܓܼ ܢܘܼܗܪܹܗ ܒܐܲܪܒܲܥ ܦܸܢ̈ܝܵܢ>
    text <ܘܚܲܕܿܝܼ ܒܫܘܼܦܪܹܗ ܠܲܡܫܲܝܵܢܹ̈ܐ ܘܠܲܐܥܵܢܵܝܹܐ ܀>
    text <܃ܐܘܿ ܠܵܟ ܩܲܝܣܵܐ ܕܟܲܕܼ ܡ̣ܢ ܒܝܼܫܹ̈ܐ ܒܐܲܪܥܵܐ ܛܡܝܼܪ ܗ̣̄ܘܲܝܬܿ>
    text <ܚܵܘܝܵܟ ܪܸܡܙܵܐ ܠܥܸܠ ܒܲܫܡܲܝܵܐ ܒܐܲܬܼܪܵܐ ܕܢܘܼܗܪܵܐ ܀>
    text <܃ܡܲܢ ܠܵܐ ܢܸܬܼܗܲܪ ܒܪܲܒܿܘܼܬܼ ܚܲܝܠܹ̈ܐ ܕܲܣܥܲܪ ܡ̇ܪܲܢ>
    text <ܕܐܸܬܼܵܐ ܒܚܘܼܒܹܿܗ ܘܫܲܝܢܹܗ ܠܥܵܠܡܵܐ ܒܲܨܠܝܼܒܼܘܼܬܹܗ ܀>
    text <܃ܒܗܲܝܟܲܠ ܦܲܓܼܪܹܗ ܥܲܠ ܓܵܓܼܠܬܵܐ ܨܡܲܚ̣ ܒܲܙܩܝܼܦܵܐ>
    text <ܘܢܲܗ݂ܲܪ ܥܵܠܡܵܐ ܒܢܘܼܗܪܵܐ ܫܒܼܝܼܚܵܐ ܕܡ̣ܢ ܬܸܫܒܿܘܿܬܹ̇ܗ ܀>
    text <܃ܦܪܲܚ̣ܘ ܙܲܠܝܼܩܵܘ̈ܗܝ ܒܲܕܼܡܘܼܬܼ ܫܸܡܫܵܐ ܒܐܲܪܒܲܥܦܸܢ̈ܝܵܢ>
    text <ܘܲܛܠܸ݂ܩ ܚܸܫܟܵܐ ܕܲܦܬܲܟܼܪܘܼܬܼܵܐ ܡ̣ܢ ܒܸܪ̈ܝܵܬܼܵܐ ܀>
    text <܃ܒܕܼܢܚܹܗ ܚܸܕܼܝܲܬ̤ ܫܡܲܝܵܐ ܘܐܲܪܥܵܐ ܘܟܼܾܡܵܐ ܕܲܒܼܗܘܿܢ>
    text <ܘܡ̣ܠܵܐ ܐܸܢܘܿܢ ܥܘܼܬܼܪܵܐ ܕܫܘܼܒܼܚܹܗ ܒܝܲܕܼ ܟܵܪ̈ܘܿܙܵܘܗܝ ܀>
    text <܃ܗܵܢܵܘ̇ ܪܵܥܝܵܐ ܕܣܲܝܒܲܪ ܨܠܝܼܒܼܵܐ ܚܠܵܦ ܡܲܪܥܝܼܬܹܗ>
    text <ܗܲܝܡܸܢܘ ܒܲܫܡܹܗ ܘܲܣܓܼܘܿܕܼܘ ܠܢܝܼܫܹܗ ܕܠܵܐ ܦܘܼܠܵܓܼܵܐ ܀>
    text <܃ܒܗܵܢܵܐ ܡܲܠܟܵܐ ܬܵܘ ܐܸܬܼܓܵܘܲܣܘ ܐܘܿ ܡ̇ܝܘܿܬܹ̈ܐ>
    text <ܘܲܪܫܘܿܡܘ ܨܠܝܼܒܹܗ ܐܲܡܝܼܢܵܐܝܼܬܼ ܥܲܠ ܦܲܓܼܪ̈ܲܝܟܿܘܿܢ ܀>
    text <܃ܒܲܫܡܹܗ ܫܲܡܠܵܐ ܣܘܼܥܪ̈ܵܢܲܝܟܲܘܿܢ ܘܗܘܼܦܵܟܲܝ̈ܟܿܘܿܢ>
    text <ܘܠܵܐ ܬܸܬܼܩܲܪܒܼܘܼܢ ܠܡܸܛܥܲܡ ܡܸܕܸܿܡ ܒܸܠܥܵܕܼ ܨܠܝܼܒܹܗ ܀>
    text <܃ܒܠܸܒܵܐ ܕܲܟܼܝܵܐ ܗܲܡܸܢܘ ܘܐܵܘܕܵܘ ܒܢܝܼܫܹܗ ܚܲܝܵܐ>
    text <ܘܗܘ̤ ܡܢܲܛܲܪ ܠܟܼܘܿܢ ܡ̣ܢ ܣܘܼܪ̈ܚܵܢܹܐ ܕܲܟܼܣܹܝܢ ܘܲܓܼܠܹܝܢ ܀>
    text <܃ܕܚܝܼܠܘ ܨܠܝܼܒܹܗ ܥܲܠ ܥܸܠܵܝܹ̈ܐ ܘܥܲܠ ܬܲܚܬܵܝܹ̈ܐ>
    text <ܘܡ̇ܐ ܕܚܵܙܹ̇ܝܢ ܠܹܗ ܪܵܥܠ̇ܝܼܢ ܡܸܢܹܗ ܫܹܐܕܹ̈ܐ ܟܠܗܘܿܢ ܀>
    text <܃ܠܗܵܢܵܐ ܢܝܼܫܵܐ ܡܙܲܝܚܵܐ ܒܫܘܼܒܼܚܵܐ ܥܹܕܲܬܼ ܩܘܼܕܸܫܵܐ>
    text <ܘܲܡܝܲܩܪܵܐ ܠܹܗ ܘܢܵܣ̇ܒܵܐ ܡܸܢܹܗ ܚܢܵܢܵܐ ܘܪ̈ܲܚܡܹܐ ܀>
    text <܃ܒܹܗ ܡܸܫܬܲܒܼܗܪܝܼܢ ܘܒܹܗ ܡܸܬܼܓܵܘܣܝܼܢ ܟܠܗܘܿܢ ܟܹܐܢܹ̈ܐ>
    text <ܕܚܲܪܲܪ ܐܸܢܘܿܢ ܡ̣ܢ ܥܲܒܼܕܿܘܼܬܼܵܐ ܕܡ̇ܝܘܿܬܼܘܼܬܼܵܐ ܀>
    text <܃ܗܵܐ ܣܵܓܼ̇ܕܿܝܼܢ ܠܹܗ ܘܲܡܝܲܩܪܝܼܢ ܠܹܗ ܒܲܙܡܝܼܪ̈ܵܬܼܵܐ>
    text <ܘܡܫܲܒܿܚܝܼܢ ܠܹܗ ܟܸܢܫܝܼ̈ܢ ܕܥܝܼܪܹ̈ܐ ܘܐ̄ܢܵܫܵܐ ܀>
    text <܃ܬܵܘ ܢܵܘܕܸܿܐ ܠܹܗ ܚܕܼܵܐ ܬܵܘܕܿܝܼܬܼܵܐ ܥܲܡ ܪ̈ܘܼܚܵܢܹܐ>
    text <ܠܗܵܘ ܕܒܲܨܠܝܼܒܹܗ ܪܲܡܪܸܡ ܓܸܢܣܲܢ ܠܹܗ ܬܸܫܒܿܘܿܚܬܵܐ ܀>
text <ܥܲܠ ܥܹܕܿܬܵܐ ܘܥܲܠ ܟܵܗܢܘܼܬܼܵܐ>
  block
    text <ܥܲܠ ܥܹܕܿܬܵܐ ܘܥܲܠ ܟܵܗܢܘܼܬܼܵܐ>
  block
    text <ܡܐܡܪܐ ܕܬܠܬܝܢ ܘܬܪܝܢ>
    text <ܥܲܠ ܥܹܕܿܬܵܐ ܘܥܲܠ ܟܵܗܢܘܼܬܼܵܐ ܘܠܵܚܹܡ ܠܚܲܕܼ>
    text <ܒܫܲܒܵܐ܃ ܕ܃ ܕܩܘܼܕܵܫ ܥܹܕܿܬܵܐ>
    text <ܥܘܼܢܵܝܵܐ>
  block
    text <܃ܚܲܬܼܢܵܐ ܕܙܲܡܸܢ ܠܲܢ ܠܲܓܼܢܘܿܢ ܡܲܠܟܿܘܼܬܹܗ܁ ܠܵܐ ܬܸܦܪܫܲܢ ܡܸܢܹܗ܃ ܐܲܚܲܝ̈>
  block
    text <܃ܗܲܝܟܲܠ ܩܘܼܕܫܵܐ ܒܢ̣ܵܐ ܒܵܪܘܿܝܵܐ ܠܐܲܪ̈ܥܵܢܵܝܹܐ>
    text <ܕܲܢܩܲܪܒܼܘܼܢ ܒܹܗ ܣܸܓܼܕܿܬܼܵܐ ܕܚܘܼܒܵܐ ܪܘܼܚܵܢܵܐܝܼܬܼ ܀>
    text <܃ܗܲܝܟܲܠ ܩܘܼܕܼܫܵܐ ܘܲܩܕܼܘܿܫ ܩܘܼܕܼܫܹ̈ܐ ܨܲܒܸܿܬܼ ܬܲܩܸܢ>
    text <ܩܘܼܕܼܫܵܐ ܒܐܲܪܥܵܐ ܘܲܩܕܼܘܿܫ ܩܘܼܕܼܫܹ̈ܐ ܠܥܸܠ ܒܲܫܡܲܝܵܐ ܀>
    text <܃ܒܩܘܼܕܼܫܵܐ ܕܐܲܪܥܵܐ ܦܩ݂ܲܕܼ ܕܲܢܟܲܗܢܘܼܢ ܐ̄ܪܵܙܵܡܵܐܝܼܬܼ>
    text <ܘܒܲܫܡܲܝܵܢܵܐ ܒܗܘܿܢ ܒܲܥܒܼܵ݁ܕܹ̈ܐ ܕܠܵܐ ܦܘܼܠܵܓܼܵܐ ܀>
    text <܃ܬܪܹܝܢ ܕܘܼܒܵܪܹ̈ܐ ܦܪ݂ܲܫ ܒܝܼܕܲܥܬܹܗ ܕܠܵܐ ܡܸܬܿܕܲܪܟܵܐ>
    text <ܘܲܡ̣ܠܵܐ ܐܸܢܘܿܢ ܥܘܼܬܼܪܵܐ ܕܙܲܒܼܢܵܐ ܘܲܕܼܠܵܐ ܫܘܼܠܵܡ ܀>
    text <܃ܥܘܼܡܪܵܐ ܕܐܲܪܥܵܐ ܩܪ̣ܵܐ ܒܹܝܬܼ ܩܘܼܕܼܫܵܐ ܐܲܪܥܵܢܵܝܵܐ>
    text <ܘܲܩܕܼܘܿܫ ܩܘܼܕܼܫܹ̈ܐ ܠܗܵܘ̇ ܬܘܼܩܵܢܵܐ ܕܲܟܼܣܸܐ ܒܪܵܘܡ̇ܐ ܀>
    text <܃ܩܘܼܕܼܫܵܐ ܘܩܘܼܕܼܫܵܐ ܚܵܘܝܼ ܚܘܼܒܹܿܗ ܠܲܒܼܢܲܝ̈ ܒܲܝܬܹܿܗ>
    text <ܘܐܲܠܸܦ ܐܸܢܘܿܢ ܕܲܢܩܲܕܿܫܘܼܢܵܝܗܝ ܐ̄ܪܵܙܵܢܵܐܝܼܬܼ ܀>
    text <܃ܒܩܘܼܕܼܫܵܐ ܕܲܫܡܹܗ ܨܒܼܵܐ ܕܲܢܫܵܘܬܸܿܦ ܠܲܥܒܼܵܕܼ ܐܝܼ̈ܕܵܘܗܝ>
    text <ܕܒܹܗ ܢܸܬܼܩܲܕܿܫܘܼܢ ܡ̇ܐ ܕܲܡܩܲܕܿܫܝܼܢ ܠܲܫܡܵܐ ܕܩܘܼܕܼܫܹܗ ܀>
  block
    text <܃ܠܵܘ ܗܘ̤ ܝܵ̇ܬܲܪ ܡ̣ܢ ܒܢܵܬܼ̈ ܩܵܠܹ̈ܐ ܕܩܘܼܕܵܫܲܝ̈ܗܘܿܢ>
    text <ܕܗܘ̤ ܩܲܕܿܝܼܫܵܐ ܗ̄ܘ̣ ܘܲܒܼܕܿܟܼܝܘܼܬܹܗ ܡܩܲܕܸܿܫ ܛܲܡ̈ܠܹܐ ܀>
    text <܃ܒܝܲܕܼ ܥܸܠ̈ܠܵܬܼܵܐ ܡܓܲܪܸܓܼ ܕܝܼܠܹܗ ܕܢܸܬܿܕܲܡܘܿܢ ܒܹܗ>
    text <ܕܢܸܥܒܸܿܕܼ ܐܢܘܿܢ ܒܢܲܝ̈ ܝܵܪܬܿܘܼܬܼܵܐ ܕܫܘܼܒܼܚܵܐ ܕܲܒܼܪܹܗ ܀>
    text <܃ܒܗܵܕܹܐ ܬܸܢܘܲܝ ܒܢ̣ܵܐ ܒܹܝܬܼ ܩܘܼܕܼܫܵܐ ܘܲܩܕܼܘܿܫ ܩܘܼܕܼܫܹ̈ܐ>
    text <ܘܚܲܦܸܛ ܐ̄ܢܵܫܵܐ ܕܲܢܟܲܗܢܘܼܢ ܒܹܗ ܚܠܵܦ ܚܲܝܲܝ̈ܗܘܿܢ ܀>
    text <܃ܠܗܘܿܢ ܗ̄ܘ̣ ܐܲܦܸܣ ܠܡܸܫܒܲܩ ܥܵܘ̣ܠܵܐ ܕܣܘܼܥܪ̈ܵܢܲܝܗܘܿܢ>
    text <ܘܲܠܚܹܐܪܘܼܬܼܗܘܿܢ ܝܲܗ̣̄ܒܼ ܫܘܼܠܛܵܥܵܐ ܠܲܡܙܲܕܵܩܘܼ ܀>
    text <܃ܠܗܘܿܢ ܗ̄ܘ̣ ܐܲܩܝܼܡ ܐܲܦܸܛܪ̈ܘܿܦܹܐ ܠܓܲܙܵܐ ܕܲܒܼܗܘܿܢ>
    text <ܕܲܟܼܡܵܐ ܕܨܵܒܹ̇ܝܢ ܢܪܲܒܿܘܿܢ ܥܘܼܬܼܪܵܐ ܕܙܲܕܿܝܼܩܘܼܬܼܵܐ ܀>
    text <܃ܠܝܲܨܪܵܐ ܕܲܒܼܗܘܿܢ ܥܒ݂ܲܕܼ ܓܹܐܙܲܒܼܪܵܐ ܕܲܫܒܼܝܼ̈ܚܵܬܼܵܐ>
    text <ܕܢܲܬܲܪ ܗܘ̤ ܠܹܗ ܘܠܲܟܼܢܵܘܵܬܹ̈ܐ ܒܛܘܼܒܹ̈ܐ ܫܒܼܝܼܚܹ̈ܐ ܀>
    text <܃ܣܝܼܡܲܬܼ ܚܲܝܹ̈ܐ ܕܠܵܐ ܫܘܼܠܵܡܵܐ ܡ̣ܠܲܟ ܘܐܸܫܬܵܘܕܲܝܼ>
    text <ܘܥܲܠܝܼ ܣܵܡ̣ܵܗ̇ ܒܐܲܬܼܪܵܐ ܕܲܓܼܢܝܼܙ ܡ̣ܢ ܚܲܙܵܝܹ̈ܐ ܀>
    text <܃ܒܟܸܣܝܵܐ ܚܵܘܝܹܗ ܠܝܲܳܪܵܐ ܟܲܣܝܵܐ ܕܲܟܼܣܸܐ ܒܢܲܦܫܵܐ>
    text <ܕܢܸܬܼܒܲܩܸܐ ܒܵܗ̇ ܥܒܲܝܢܲܝ̈ ܙܵܘܥܹ̈ܐ ܘܢܸܚܙܸܐ ܫܘܼܦܪܵܗ̇ ܀>
    text <܃ܪܸܓܲܬܼ ܥܘܼܬܼܪܵܐ ܪܘܼܚܵܢܵܝܵܐ ܐܲܪܡܝܼ ܒܐܲܪܥܵܐ>
    text <ܕܢܸܬܼܝܲܐܒܼܘܼܢ ܠܹܗ ܐܲܪ̈ܥܥܵܢܵܝܹܐ ܘܢܸܣܢܘܿܢ ܕܐܲܪܥܵܐ ܀>
    text <܃ܫܒܼܝܼܠܵܐ ܚܲܕܼܬܼܵܐ ܚܵܘܝܼ ܐܸܢܘܿܢ ܕܢܸܪܕܘܿܢ ܨܹܐܕܼܵܘܗܝ>
    text <ܘܕܲܪܫܹܗ ܒܚܲܫܹ̈ܐ ܚܲܕܼ ܙܲܟܵܝܵܐ ܕܲܙܟܼܵܐ ܒܪܘܼܚܵܐ ܀>
    text <܃ܐܲܝܟ ܗܲܕܿܝܼܠܵܐ ܚܙ݂ܲܩ ܒܹܗ ܠܘܼܩܕܼܵܡ ܒܲܫܒܼܝܼܠ ܚܲܝܹ̈ܐ>
    text <ܘܡܲܢܲܥ ܘܲܡ̣ܛܵܐ ܠܘܵܬܼ ܫܘܼܠܵܡܵܐ ܕܲܓ̣ܡܝܼܪܘܼܬܼܵܐ ܀>
    text <܃ܡ̣ܠܲܝܟ ܘܐܸܫܬܵܘܕܿܝܼ ܠܲܒܼܢܲܝ̈ ܓܸܢܣܹܗ ܕܢܸܗܘܘܿܢ ܗܲܡܹܗ>
    text <ܘܲܒܼܝܲܕܼ ܐ̄ܪܵܙܹܗ ܢܸܪܕܿܘܿܢ ܥܲܡܹܗ ܒܲܓܼܡܝܼܪܘܼܬܼܵܐ ܀>
    text <܃ܒܕܼܘܼܡܝܵܐ ܕܝܼܠܹܗ ܐܲܠܸܦ ܐܸܢܘܢ ܠܲܡܟܲܗܵܢܘܼ>
    text <ܕܗܘ̤ ܒܲܫܡܲܝܵܐ ܘܗܸܢܘ̣ܿܢ ܒܐܲܪܥܵܐ ܐ̄ܪܵܙܵܢܵܐܝܼܬܼ ܀>
    text <܃ܠܗܘܿܢ ܝܲܗ̣̄ܒܼ ܕܲܪܓܼܵܐ ܕܪܲܒܿ ܡ̣ܢ ܕܲܪܓܼܵܐ ܢܵܡܘܿܣܵܝܵܐ>
    text <ܘܲܚܠܵܦ ܕܸܒܼܚܹ̈ܐ ܐܲܠܸܦ ܐܸܢܘܿܢ ܠܡܸܕܼܒܲܚ ܚܘܼܒܵܐ ܀>
    text <܃ܓ̣ܡܲܪ ܢܵܡܘܿܣܵܐ ܒܢܵܡܘܿܣ ܡܸܠܹ̈ܐ ܕܟܼܵܪܘܿܙܘܼܬܹܗ>
    text <ܘܝܲܗ̣̄ܒ ܟܵܗܢܘܼܬܼܵܐ ܚܠܵܦ ܡܵܗܢܘܼܬܼܵܐ ܕܲܢܚܲܣܸܐ ܟܠ ܀>
    text <܃ܬܪܸܥܣܲܪ ܟܵܗܢܹ̈ܐ ܓܒܼ݂ܵܐ ܠܹܗ ܠܘܼܩܕܼܵܡ ܒܡܸܢܝܵܢ ܫܲܒܼܛܹ̈ܐ>
    text <ܘܲܚܠܵܦ ܥܲܡܵܐ ܩܪ̣ܵܐ ܟܠ ܥܲܡܡܝܼ̈ܢ ܕܢܸܗܘܘܿܢ ܕܝܼܠܹܗ ܀>
  block
    text <܃ܝܲܗ̣̄ܒܼ ܒܐܝܼܕܲܝ̈ܗܘܿܢ ܚܲܝܠܵܐ ܕܪܘܼܚܵܐ ܠܡܸܚܣܲܢ ܟܠܵܐ>
    text <ܘܲܥܩ݂ܲܪܘ ܛܘܼܥܝܲܝ ܘܲܙܪܲܥܘ ܩܘܼܫܬܵܐ ܕܫܸܡ ܒܵܪܘܿܝܵܐ ܀>
    text <܃ܚܲܣܝܼܘ ܥܵܘ̣ܠܵܐ ܘܕܲܟܿܝܼܘ ܡܘܼܡܹ̈ܐ ܒܝܲܕܼ ܥܘܼܕܼܪܵܢܹܗ>
    text <ܘܐܲܠܸܦܘ ܐ̄ܢܵܫܵܐ ܕܢܸܣܢܘܿܢ ܥܵܘ̣ܠܵܐ ܕܣܘܼܥܪ݁ܵܢܲܝܗܘܿܢ ܀>
    text <܃ܟܲܗܸܢܘ ܒܐܲܪܥܵܐ ܐ̄ܪܵܙ ܬܘܼܩܵܢܵܐ ܕܡܲܠܟܿܘܼܬܼ ܪܵܘܡ̇ܐ>
    text <ܘܲܒܼܓܼܠ̈ܝܵܬܼܵܐ ܨܵܪܘ ܦܸܠ̈ܐܵܬܼܵܐ ܕܲܥܬܼܝܼ݁ܕܼܵܬܼܵܐ ܀>
    text <܃ܒܗܘܿܢ ܐܸܬܼܟܲܪܙܲܬ̤ ܡܸܠܲܬܼ ܚܲܝܹ̈ܐ ܒܹܝܬܼ ܡ̇ܝܘܿܬܹ̈ܐ>
    text <ܘܫܲܪܝܼܘ ܐ̄ܢܵܫܵܐ ܠܡܸܪܕܵܐ ܒܐܘܼܪܚܵܐ ܚܲܕܼܬܹ̈ܐ ܀>
    text <܃ܗܸܢܘ̣ܿܢ ܫܲܪܝܼܘ ܠܲܡܟܗܵܢܘܼ ܪܘܼܚܵܢܵܐܝܼܬܼ>
    text <ܐܲܟܼܡܵܐ ܕܩܲܒܸܿܠܘ ܡ̣ܢ ܪܲܒܿܟܿܘܼܡܪܹ̈ܐ ܕܩܲܕܸܿܫ ܐܸܢܘܿܢ ܀>
    text <܃ܒܢܝܼܫܵܐ ܕܝܼܠܹܗ ܟܲܗܸܢܘ ܘܝܼܪܸܒܼܘ ܒܕܼܘܼܡܚܵܐ ܕܝܼܠܹܗ>
    text <ܘܐܲܫܠܸܡܘ ܕܲܪܓܸܿܐ ܕܣܘܼܥܪ̈ܵܢܲܝܗܘܿܢ ܠܬܲܠܡܝܼ̈ܕܲܝܗܘܿܢ ܀>
    text <܃ܒܗܵܢܵܐ ܢܝܼܫܵܐ ܝܲܗ̣̄ܒܼ ܟܵܗܢܘܼܬܼܵܐ ܠܟܼܵܗܢܹ̈ܐ ܚܲܕܼܬܹ̈ܐ>
    text <ܕܢܼܗܘܘܿܢ ܐ̄ܢܵܫܵܐ ܟܵܗܢܹ̈ܐ ܠܡܸܫܒܲܩ ܥܵܘ̣ܠܵܐ ܒܐܲܪܥܵܐ ܀>
    text <܃ܠܫܘܼܒܼܩܵܢ ܥܵܘ̣ܠܵܐ ܗܘ̤ܵܬܼ ܟܵܗܢܘܼܬܼܵܐ ܒܹܝܬܼ ܡ̇ܝܘܿܬܹ̈ܐ>
    text <ܕܡ̇ܝܘܿܬܼܘܼܬܼܵܐ ܣܢܝܼܩܵܐ ܟܠܫܵܥ ܠܡܸܬܼܚܲܣܵܝܘܼ ܀>
    text <܃ܚܲܫܹ̈ܐ ܕܥܵܘ̣ܠܵܐ ܡܸܬܼܝܲܠܕܿܝܼܢ ܒܹܗ ܒܲܟܼܝܵܢ ܐ̄ܢܵܫܵܐ>
    text <ܘܠܵܐ ܡܸܬܿܕܲܟܹܿܝܢ ܒܸܠܥܵܕܼ ܣܲܡܵܐ ܕܩܲܕܿܝܼܫܘܼܬܼܵܐ ܀>
    text <܃ܠܵܐ ܡܨܸܐ ܐ̄ܢܵܫܵܐ ܠܡܸܪܕܵܐ ܒܐܘܼܪܚܵܐ ܕܠܵܐ ܬܘܼܩ̈ܠܵܬܼܵܐ>
    text <ܘܡ̇ܐ ܕܡܸܬܿܬܲܩܲܠ ܣܢܝܼܩ ܥܲܠ ܪ̈ܲܚܡܹܐ ܕܡܲܐܣܹܝܢ ܥܵܘ̣ܠܹܗ ܀>
    text <܃ܒܟܹ̈ܐܒܹܐ ܕܥܵܘ̣ܠܵܐ ܪܡܹܝܢ ܡ̇ܝܘܿܬܹ̈ܐ ܒܦܲܓܼܪܵܐ ܘܢܲܦܫܵܐ>
    text <ܘܚܵܫܲܚ ܐܵܣܝܵܐ ܕܝܵ̇ܕܲܥ ܟܹܐܒܼܵܐ ܕܲܠܓܼܵܘ ܘܕܲܠܒܲܪ ܀>
    text <܃ܠܚܘܼܠܡܵܢ ܟܹܐܒܼܵܐ ܟܲܣܝܵܐ ܘܓܼܠܝܵܐ ܗܘ̤ܵܬܼ ܟܵܗܢܘܼܬܼܵܐ>
    text <ܕܬܲܐܣܸܐ ܠܥܵܘ̣ܠܵܐ ܒܐܘܼܡ̇ܢܘܼܬܼܵܐ ܪܘܼܚܵܢܵܝܬܼܵܐ ܀>
    text <܃ܐܵܣܵܝܵܐ ܗ̄ܘ̣ ܟܵܗܢܵܐ ܕܲܣܬܼܝܼܪ݁ܵܬܼܵܐ ܘܲܕܼܓܼܠ̈ܝܵܬܼܵܐ>
    text <ܘܠܐܘܼܡ̇ܢܘܼܬܹܗ ܦܫܝܼܩ ܚܘܼܠܡܵܢܵܐ ܕܦܲܓܼܪܵܐ ܘܢܲܦܫܵܐ ܀>
    text <܃ܒܣܲܡܵܐ ܕܪܘܼܚܵܐ ܡ̇ܪܹܩ ܥܵܘ̣ܠܵܐ ܡ̣ܢ ܚܘܼܫܵܒܹ̈ܐ>
    text <ܘܫܵܠ̇ܚܝܼܢ ܐ̄ܢܵܫܵܐ ܢܲܚܬܵܐ ܕܥܵܘ̣ܠܵܐ ܘܠܵܒܼ̇ܫܝܼܢ ܩܘܼܫܬܵܐ ܀>
    text <܃ܒܪܹܫ ܣܸܦܘܵܬܹ̈ܗ ܕܵܪܹܫ ܐܘܼܪܚܵܐ ܠܘܵܬܼ ܝܼܕܲܥܬܼܵܐ>
    text <ܘܐܲܝܟ ܕܲܒܼܢܘܼܪܵܐ ܒܵܚܲܪ ܩܘܼܫܬܵܐ ܘܡܲܣܠܸܐ ܥܵܘ̣ܠܵܐ ܀>
    text <܃ܡܲܠܲܐܟ ܡ̇ܪܝܵܐ ܗ̄ܘ̣ ܘܲܡܫܲܡܫܵܢܵܐ ܐܲܟܼܡܵܐ ܕܲܟܼܬܼܝܼܒܼ>
    text <ܘܒܹܗ ܡܸܫܬܲܡܠܝܵܐ ܣܵܥܘܿܪܘܼܬܼܵܐ ܕܲܠܘܵܬܼ ܐ̄ܢܵܫܵܐ ܀>
    text <܃ܐܲܝܟ ܗܲܕܵܡ̇ܐ ܓܒܸܐ ܡ̣ܢ ܓܘܼܫܡܵܐ ܕܲܒܼܢܲܝ̈ ܓܸܢܣܹܗ>
    text <ܘܐܲܝܟ ܕܲܠܪܹܫܵܐ ܦܩܝܼܪ ܕܲܢܕܲܒܲܪ ܠܲܟܼܢܵܘܵܬܹ̈ܗ ܀>
    text <ܛܲܟܼܣܵܐ ܕܪܹܫܵܐ ܡܡܲܠܸܐ ܠܙܵܘܥܹ̈ܐ ܘܲܠܗܲܕܵܡܹ̈ܐ܃>
  block
    text <ܘܒܹܗ ܡܸܬܼܒܲܩܹܝܢ ܐ̄ܢܵܫܵܐ ܒܥܵܘ̣ܠܵܐ ܘܙܲܕܿܝܼܩܘܼܬܼܵܐ ܀>
    text <܃ܒܹܗܘ̤ ܚܵܙܹ̇ܝܢ ܐܲܝܟ ܕܲܒܼܥܲܝܢܵܐ ܫܪܵܪܵܐ ܘܙܹܐܦܵܐ>
    text <܃ܘܐܲܝܟ ܡܲܚܙܝܼܬܼܵܐ ܡܚܵܘܸܐ ܝܘܼܩܢܵܐ ܕܫܲܦܝܼܪ̈ܵܬܼܵܐ>
    text <܃ܐܲܝܟ ܠܸܫܵܢܵܐ ܡܬܲܪܓܸܿܡ ܩܘܼܫܬܵܐ ܩܕܼܵܡ ܝܵܠܘܿܦܹ̈ܐ>
    text <ܘܡܲܕܼܢܲܚ ܚܲܝܠܵܐ ܕܲܣܬܼܝܼܪ̈ܵܬܼܵܐ ܩܕܼܵܡ ܗܸܕܼܝܘܿܛܹ̈ܐ ܀>
    text <܃ܟܣܸܐ ܝܘܼܠܦܵܢܵܐ ܪܘܼܚܵܢܵܝܵܐ ܒܓܼܵܘ ܣܸܦܘܵܬܹ̈ܗ>
    text <܃ܘܪܵܐܹ̇ܣ ܟܠܫܵܥ ܛܲܠܵܐ ܕܪ̈ܲܚܡܹܐ ܒܐܲܪܥܵܐ ܕܐ̄ܢܵܫܵܐ>
    text <܃ܡܲܣܓܸܿܐ ܙܵܪܲܥ ܣܲܒܼܪܵܐ ܘܚܘܼܒܵܐ ܘܗܲܝܡܵܢܘܼܬܼܵܐ>
    text <ܘܚܵܨܹ̇ܕܼ ܦܹܐܪܹ̈ܐ ܛܘܼܒܹ̈ܐ ܡܠܝܼܪܹ̈ܐ ܕܠܵܐ ܡܸܬܼܚܲܒܿܠܝܼܢ ܀>
    text <܃ܡܲܥܸܠ ܫܸܡܥܵܐ ܕܡܸܠܲܬܼ ܚܲܝܹ̈ܐ ܒܪܸ̈ܓܼܫܹܐ ܕܲܐܒܲܪ>
    text <ܘܨܵܐܹ̇ܬܼ ܗܵܘܢܵܐ ܩܵܠ ܦܸܬܼܓܼܵܡܹ̈ܐ ܕܒܲܣܝܼܡܘܼܬܼܵܐ ܀>
    text <܃ܣܢܝܼܩܝܼܢ ܙܵܘܥܹ̈ܐ ܠܪܹܚܝ ܚܲܠܝܘܼܬܼܵܐ ܕܚܵܝܑܬܼ ܡܝܼܬܹ̈ܐ>
    text <ܘܲܡܒܲܣܡܝܼܢ ܠܹܗ ܠܦܲܓܼܪܵܐ ܡܝܼܬܼܵܐ ܒܩܵܠ ܢܘܼܚܵܡܵܐ ܀>
    text <܃ܐܲܝܟ ܫܝܼܦܘܿܪܵܐ ܩܵܥܹ̇ܿܐ ܟܠܫܵܥ ܒܐܸܕܼܢܲܝ̈ ܐ̄ܢܵܫܵܐ>
    text <ܕܲܚܙܵܘ ܐ̄ܢܵܫܵܐ ܠܵܐ ܬܸܬܼܪܲܦܘܿܢ ܡ̣ܢ ܕܲܡܠܝܼ̈ܕܼܵܢ ܀>
    text <܃ܐܲܝܟ ܗܲܕܿܝܼܠܵܐ ܡܚܵܘܸܐ ܐܘܼܪܚܵܐ ܩܕܼܵܡ ܚܵܙܘܿܩܹ̈ܐ>
    text <ܕܬܵܘ ܡ̇ܝܘܿܬܹ̈ܐ ܚܙܘܿܩܘ ܒܲܠܘܝܼܬܼܵܐ ܕܡܘܼܠܟܵܢ ܚܲܝܹ̈ܐ ܀>
    text <܃ܒܝܲܡܵܐ ܕܐ̄ܢܵܫܵܐ ܐܲܡܝܼܢ ܪܵܕܹܐ ܒܝܲܕܼ ܦܸܬܼܓܼܵܡܵܘ̈ܗܝ>
    text <ܘܡܲܣܓܸܿܐ ܡܙܲܗܲܪ ܕܢܸܛܲܪ ܟܠܢܵܫ ܥܘܼܬܼܪܵܐ ܕܢܲܦܫܹܗ ܀>
    text <܃ܒܐܸܠܦܵܐ ܕܥܹܕܿܬܵܐ ܩܝܼܡ ܘܲܡܙܲܗܲܪ ܠܹܠܲܝ ܐܝܼܡܵܡ>
    text <ܘܲܡܢܲܛܲܪ ܠܵܗ̇ ܡ̣ܢ ܢܸܟܼܝܵܢܹ̈ܐ ܕܪܘܼܚ ܥܵܘܵܠܹ̈ܐ ܀>
    text <܃ܩܹܘܒܲܪܢܹܝܛܵܐ ܗ̄ܘ̣ ܕܲܡܗܝܼܪ ܣܲܓܿܝܼ ܒܹܝܬܼ ܡܲܚܫܲܘܼܠܹ̈ܐ>
    text <ܘܝܵ̇ܕܲܥ ܕܢܸܪܕܸܿܐ ܠܘܲܥܕܵܐ ܕܚܲܝܹ̈ܐ ܕܠܵܐ ܫܘܼܠܵܛܵܡܵܐ ܀>
    text <܃ܒܠܹܩܹ̈ܐ ܕܪܘܼܚܵܐ ܐܸܠܦܹ̈ܐ ܕܲܡܠܝܼܠܘܼܬܼܵܐ>
    text <ܘܬܼܵܪܹܨܚܹܐܦܗܹܝܢ ܠܲܠܡܹܐܝܢ ܚܲܝܹ̈ܐ ܕܟܼܣܸܐ ܒܪܵܘܡ̇ܐ ܀>
    text <܃ܡܸܛܠ ܣܲܒܼܪܵܐ ܕܲܥܬܼܝܼ̈ܕܼܵܬܼܵܐ ܡܣܲܝܒܲܪ ܥܲܡܠܹ̈ܐ>
    text <ܘܩܵܢܹ̇ܛ ܟܠܢܵܫ ܕܕܲܠܡܵܐ ܢܸܚܣܲܪ ܡܸܫܚܵܐ ܒܕܼܠܩܹܗ ܀>
    text <܃ܟܲܟܿܪܵܐ ܕܪܘܼܚܵܐ ܢܣ݂ܲܒܼ ܡ̣ܢ ܡ̇ܪܹܗ ܠܡܸܬܿܬܿܓܵܪܘܼ>
    text <ܘܚܲܝܵܒܼ ܕܢܲܪܡܸܐ ܟܸܣܦܵܐ ܕܡܸܠܹ̈ܐ ܒܦܵܬܼܘܿܪ ܢܲܦܫܵܐ ܀>
    text <܃ܐܘܼ ܡ̇ܢܘܼܬܼܵܐ ܕܫܘܼܒܼܩܵܢ ܥܵܘ̣ܠܵܐ ܝ̄ܠܸܦ̣ ܡ̣ܢ ܡܲܠܟܵܐ>
    text <ܕܠܵܐ ܢܸܬܼܥܲܣܲܩ ܨܹܝܕܼ ܫܘܼܒܼܩܵܢܵܐ ܕܲܟܼܢܵܘܵܬܹ̈ܗ ܀>
    text <܃ܓܲܙܵܐ ܕܪܘܼܚܵܐ ܡܲܓܼܥܲܠ ܒܐܝܼܕܼܵܘ̈ܗܝ ܠܲܡܦܲܪܢܵܣܘܼ>
    text <ܘܙܵܕܕܹܩ ܗ̄ܘ̣ ܠܹܗ ܕܚܲܟܿܝܼܡܵܐܝܼܬܼ ܢܦܲܪܢܸܣ ܚܲܝܲܪ̈ܵܘܗܝ ܀>
    text <܃ܥܵܪ̈ܒܹܿܐ ܡܠܝܼܠܹ̈ܐ ܝܲܗ̣̄ܒܼ ܠܹܗ ܡ̇ܪܹܗ ܠܲܡܕܲܒܵܪܘܼ>
    text <ܕܢܸܪܥܸܐ ܐܸܢܘܿܢ ܒܡܲܪ̈ܓܹܐ ܕܚܲܝܹ̈ܐ ܕܡܸܠܲܝ̈ ܪܘܼܚܵܐ ܀>
    text <܃ܠܥܸܪ̈ܒܹܿܐ ܘܐܸܡܪܹ̈ܐ ܘܲܢܩܵܘܵܬܹ̈ܐ ܦܩܝܼܕܼ ܕܲܢܕܲܒܲܪ>
    text <ܘܟ̣ܠ ܡܘ̣ܫ̈ܚܵܬ̣ܵܐ ܕܓܲܒ̣ܪܹ̈ܐ ܘܢܹܫܹ̈ܐ ܘܲܕܝܲܠܘ̣ܕܹ̈ܐ܀>
    text <ܠܦܘܼܠܚܵܢ ܐ̄ܢܵܫܵܐ ܣ̣ܵܡܹܗ ܪܸܡܙܵܐ ܕܲܩܪ̣ܵܝܗܝ ܨܹܐܕܼܵܘܗܝ܃>
  block
    text <ܕܢܸܥܩܘܿܪ ܛܘܼܥܝܲܝ ܘܢܸܙܪܘܿܥ ܒܐܲܪܥܵܐ ܫܸܡ ܒܵܪܘܿܝܵܐ ܀>
    text <܃ܦܘܿܩܘ ܠܲܡ ܬܲܠܡܸܕܼܘ ܘܐܲܟܼܪܸܙܘ ܘܐܲܥܡܸܕܼܘ ܠܟܼܠܗܘܿܢ ܥܲܡܡܹ̈ܐ>
    text <ܚܕܼܵܐ ܐܝܼܬܼܘܼܬܼܵܐ ܕܚܲܕܼ ܒܵܪܘܿܝܵܐ ܩܢܘܿܡܹ̈ܐ ܬܠܵܬܼܵܐ ܀>
    text <܃ܫܡܵܗܹ̈ܐ ܠܬܵܬܼܵܐ ܚܲܝܵܒܼ ܕܢܲܟܼܪܸܙ ܒܐܸܕܼܢܲܝ̈ ܐ̄ܢܵܫܵܐ>
    text <ܘܢܲܗܠܸܿܐ ܐܸܢܘܿܢ ܒܫܸܡ ܐܝܼܬܼܘܼܬܼܵܐ ܕܟܲܣܝܵܐ ܡ̣ܢ ܟܠ ܀>
    text <܃ܠܗܵܕܹܐ ܗ̄ܘ̣ ܣܝܼܡܝܼܢ ܟܵܗܢܹ̈ܐ ܒܐܲܪܥܵܐ ܠܲܡܟܲܗܵܢܘܼ>
    text <ܕܢܲܦܢܘܿܢ ܐ̄ܢܵܫܵܐ ܡ̣ܢ ܛܵܥܝܘܼܬܼܵܐ ܠܘܵܬܼܝܼܕܲܥܬܼܵܐ ܀>
    text <܃ܒܚܲܕܼ ܡܸܠܲܝ̈ܗܘܿܢ ܚܵܙܹ̇ܝܢ ܐ̄ܢܵܫܵܐ ܢܘܼܗܪܵܐ ܕܚܲܝܹ̈ܐ>
    text <ܘܲܒܼܥܲܡܠܲܝ̈ܗܘܿܢ ܛܵܥ̇ܡܝܼܢ ܛܲܥܡܵܐ ܕܚܲܠܝܘܼܬܼ ܩܘܼܫܬܵܐ ܀>
    text <܃ܐܲܝܟ ܡܸܨܥܥܵܝܵܐ ܗ̄ܘ̣ ܒܹܝܬܼ ܐܲܠܵܗܵܐ ܠܲܒܼܢܲܝ̈ܢܵܫܵܐ>
    text <ܘܒܹܗ ܡܸܬܼܩܲܪܒܼܝܼܢ ܕܸܒܼܚܹ̈ܐ ܕܢܲܦܫܵܐ ܩܕܼܵܡ ܡ̇ܪܹܟܿܠ ܀>
    text <܃ܒܹܗ ܡܸܬܼܦܲܠܲܓܼ ܥܘܼܬܼܪܵܐ ܕܪܘܼܚܵܐ ܠܐܲܪ̈ܗܵܢܵܝܹܐ>
    text <ܘܩܵܥܹ̇ܝܢ ܚܲܝܠܵܐ ܠܡܸܬܼܚܲܝܠܵܘܼ ܠܦܘܼܠܚܵܢ ܩܘܼܫܬܵܐ ܀>
    text <܃ܦܵܬܲ݁ܚ ܟܠܢܵܫ ܬܲܪܥܵܐ ܕܪ̈ܲܚܡܹܐ ܩܕܼܵܡ ܚܲܙܵܝܹ̈ܐ>
    text <ܘܡܲܣܪܲܚ ܝܵܗܹ̇ܒܼ ܫܘܼܒܼܩܵܢ ܥܵܘ̣ܠܵܐ ܠܲܒܼܢܲܝ̈ ܓܸܢܣܹܗ ܀>
    text <܃ܒܡܲܝ̈ܐ ܘܪܘܼܚܵܐ ܢܵܣܹ̇ܟ ܐܸܢܘܿܢ ܐܲܝܟ ܕܲܒܼܟܼܘܼܪܵܐ>
    text <ܘܡܲܫܠܲܚ ܥܵܘ̣ܠܵܐ ܘܡܲܠܒܸܿܫ ܢܲܚ̈ܬܹܿܐ ܕܙܲܕܼܝܼܩܘܼܬܼܵܐ ܀>
    text <܃ܩܵܪܹ̇ܐ ܘܲܡܦܝܼܣ ܠܚܹܝܠ ܟܲܣܝܝܘܼܬܼܵܐ ܕܢܸܚܘܿܬܼ ܨܹܐܕܼܵܘܗܝ>
    text <ܘܢܲܩܢܸܐ ܚܲܝܠܵܐ ܡܸܬܼܚܲܙܝܵܢܵܐ ܠܡܸܬܲܠ ܚܲܝܹ̈ܐ ܀>
    text <܃ܗܵܘܹ̇ܝܢ ܡܸܬܼܿܝܲܠܕܼܵܢܹ̈ܐ ܒܲܕܼܡܘܼܬܼ ܥܘܼܒܵܐ>
    text <ܘܚܹܝܠ ܛܲܝܒܿܘܼܬܼܵܐ ܒܲܕܼܡܘܼܬܼ ܙܲܪܥܵܐ ܕܡ̇ܘܠܸܕܼ ܚܲܝܹ̈ܐ ܀>
    text <܃ܢܵܚܹ̇ܬܼ ܦܲܓܼܪܵܐ ܘܢܲܦܫܵܐ ܐܲܟܲܚ̄ܕܼ ܠܥܘܼܒܵܐ ܕܡܲܝ̈ܐ>
    text <ܘܬܼܘܼܒܼ ܡܸܬܼܝܲܠܕܿܝܼܢ ܟܲܕܼ ܩܲܕܿܝܼܫܝܼܢ ܡ̣ܢ ܛܲܡܐܘܼܬܼܵܐ ܀>
    text <܃ܐܹܝܘ ܠܬܸܕܼܡܘܼܪܬܵܐ ܕܲܠܘܵܬܼ ܓܸܢܣܲܢ ܕܲܟܼܡܵܐ ܪܲܒܵܐ>
    text <ܕܲܒܼܚܲܛܵܝܹ̈ܐ ܨܒܼܵܬ̤ ܕܲܬܼܙܲܕܸܿܩ ܠܲܕܼܚܲܛܵܝܝܼܢ ܀>
    text <܃ܐܹܝܘ ܡ̇ܘܗܲܒܼܵܐ ܕܐܲܠܵܗ ܟܠܵܐ ܕܠܵܐ ܡܸܬܿܕܲܪܟܵܐ>
    text <ܕܲܒܼܡܸܣܟܹܿܢܹ̈ܐ ܦܲܠܓܲܬ̤ ܥܘܼܬܼܪܵܗ̇ ܠܲܕܼܡܸܣܟܹܿܢܝܼܢ ܀>
    text <܃ܐܹܝܘ ܦܘܼܩܵܕܵܢܵܐ ܕܲܟܼܡܵܐ ܫܲܠܝܼܛ ܥܲܠ ܟܠ ܕܲܒܼܪܵܐ>
    text <ܕܝܲܗ̣̄ܒܼ ܫܘܼܠܛܵܢܵܐ ܠܲܥ̇ܒܼܵܕܼ ܐܝܼܕܼܵܘ̈ܗܝ ܕܢܸܬܿܕܲܡܘܿܢ ܠܹܗ ܀>
    text <܃ܒܐܝܼܕܼܵܐ ܕܐ̄ܢܵܫܵܐ ܦܲܬܼܚܹܗ ܠܓܲܙܹܗ ܠܲܒܼܢܲܝ̈ܢܵܫܵܐ>
    text <ܘܲܥܬ݂ܲܪܘ ܐ̄ܢܵܫܵܐ ܡ̣ܢ ܣܝܼ̈ܡܵܬܼܵܐ ܕܐܲܠܵܗܘܼܬܹܗ ܀>
    text <܃ܩܠܝܼܪܹ̈ܐ ܕܪ̈ܲܚܡܵܘܗܝ ܝܲܗ̣̄ܒܼ ܠܐܲܪ̈ܗܵܢܹܐ ܐܲܝܟ ܫܲܪܝܼܪܹ̈ܐ>
    text <ܘܦܵܬܼ̇ܚܝܼܢ ܟܠܫܵܥ ܓܲܙܵܐ ܕܪ̈ܲܚܡܵܘܗܝ ܒܗܲܝܡܵܢܘܼܬܼܵܐ ܀>
    text <܃ܠܒܼܝܼܟ ܡ̇ܝܘܿܬܼܵܐ ܩܠܝܼܕܹ̈ܐ ܒܚܲܕܼ ܣܸܦ̈ܘܵܬܹܗ>
    text <ܘܦܵܬܲ݁ܚ ܘܐܵܚܹ̇ܕܼ ܬܪܲܥ ܟܲܣ̈ܝܵܬܼܵܐ ܒܠܸܫܵܡ ܒܸܣܪܵܐ ܀>
    text <܃ܩܵܒܲ݁ܪ ܐ̄ܢܵܫܵܐ ܒܥܘܼܒܵܐ ܕܡܲܝ̈ܵܐ ܐܲܝܟ ܕܲܒܼܩܲܒܼܪܵܐ>
    text <ܘܡܲܗܦܸܟ ܘܡܲܚܸܐ ܡܝܼ̈ܬܹܐ ܕܥܵܘ̣ܠܵܐ ܠܚܲܝܹ̈ܐ ܚܲܕܼܬܹ̈ܐ ܀>
  block
    text <܃ܒܚܹܝܠ ܒܵܪܘܿܝܵܐ ܩܵܒܲ݁ܪ ܡܝܼܬܹ̈ܐ ܘܡܲܚܸܐ ܡܝܼܬܹ̈ܐ>
    text <ܘܐܲܝܟ ܕܡ̣ܢ ܟܲܪܣܵܐ ܡ̇ܘܠܸܕܼ ܐ̄ܢܵܫܵܐ ܪܘܼܚܵܢܵܐܝܼܬܼ ܀>
    text <܃ܡܪܲܒܸܿܐ ܥܘܼܠܹ̈ܐ ܪ̈ܘܼܚܵܢܵܝܹܐ ܒܚܲܝܠܵܐ ܕܪܘܼܚܵܐ>
    text <ܘܡ̇ܐ ܕܐܸܬܼܪܲܒܿܝܼܘ ܡ̇ܘܫܸܛ ܐܘܼܟܼܠܵܐ ܕܲܓܼܡܝܼܪܘܼܬܼܵܐ ܀>
    text <܃ܒܐܘܼܟܼܠܵܐ ܕܪܘܼܟܼܠܵܐ ܡܬܲܪܣܸܐ ܠܐ̄ܢܵܫܵܐ ܦܲܓܼܪ̈ܵܢܵܝܹܐ>
    text <ܘܲܠܦܘܼܬܼ ܝܲܠܕܵܐ ܐܵܦ ܬܘܼܪܣܵܝܵܐ ܠܲܕܼܡܸܬܼܝܲܠܕܿܝܼܢ ܀>
    text <܃ܕܸܒܼܚܵܐ ܚܲܝܵܐ ܡܛܲܝܸܒܼ ܟܠܫܵܥ ܩܕܼܵܡ ܐܲܟܲܘܿܠܹ̈ܐ>
    text <ܘܡ̇ܙܹ̇ܓܼ ܡܲܫܩܸܐ ܚܹܝܠ ܚܲܝܘܼܬܼܵܐ ܠܦܲܓܼܪܵܐ ܘܢܲܦܫܵܐ ܀>
    text <܃ܦܵܬܼܘܿܪ ܚܲܝܹ̈ܐ ܡܲܬܼܩܸܢ ܣܵܐܹ̇ܡ ܩܕܼܵܡ ܥܲܝܢܲܝ̈ܗܘܿܢ>
    text <܃ܘܨܵܐܲܪ ܐ̄ܪܵܙܵܐ ܕܡ̇ܬܵܐ ܘܚܲܝܹ̈ܐ ܒܠܲܚܡܵܐ ܘܚܲܡܪܵܐ>
    text <܃ܒܝܲܕܼ ܓܲܠ̈ܝܵܬܼܵܐ ܡܚܵܘܸܐ ܚܲܝܠܵܐ ܕܲܣܬܼܝܼܪ̈ܵܬܼܵܐ>
    text <ܘܚܵܐܹ̇ܿܝܢ ܐ̄ܢܵܫܵܐ ܒܐܘܼܟܼܠܵܐ ܕܠܲܚܡܵܐ ܘܫܸܩܝܵܐ ܕܚܲܡܪܵܐ ܀>
    text <܃ܠܲܚܡܵܐ ܘܚܲܡܪܵܐ ܚܵܙܹ̇ܝܢ ܪܸ̈ܓܼܫܹܐ ܒܲܪ݁ܲܢܵܝܹܐ>
    text <ܘܙܵܘܥܹ̈ܐ ܟܣܲܝܵܐ ܩܵܢܹ̇ܝܢ ܚܲܝܠܵܐ ܕܲܒܼܓܲܠ̈ܝܝܵܬܼܵܐ ܀>
    text <܃ܩܵܐܹ̇ܡ ܟܵܗܢܵܐ ܐܲܝܟ ܠܸܫܵܢܵܐ ܠܲܡܬܲܪܓܵܡܘܼ>
    text <ܘܡܲܟܼܪܸܙ ܩܵܠܹܗ ܡ̇ܘܬܵܐ ܘܚܲܝܹ̈ܐ ܠܲܒܼܢܲܝ̈ܢܵܫܵܐ ܀>
    text <܃ܒܠܲܚܡܵܐ ܘܚܲܡܪܵܐ ܡܚܵܘܸܐ ܦܲܓܼܪܵܐ ܘܲܕܼܡ̇ܐ ܕܡܲܠܟܵܐ>
    text <ܕܡܝܼܬܼ ܡܸܛܠ ܟܠ ܘܲܚܝ̣ܵܐ ܘܐܲܚܝܿ ܠܟܼܠ ܒܲܨܠܝܼܒܹܗ ܀>
    text <܃ܒܕܼܚܠܵܐ ܩܵܐܹ̇ܡ ܦܲܓܼܪܵܢܵܝܵܐ ܐܲܡܫܲܡܵܫܘܼ>
    text <ܘܫܵܐܹ̇ܠ ܪ̈ܲܚܡܹܐ ܥܠܵܘܗܝ ܘܥܲܠ ܓܸܢܣܹܗ ܕܢܸܫܘܸܐ ܠܪ̈ܲܚܡܹܐ ܀>
    text <܃ܘܩܵܪܹܐ ܠܪܘܼܚܵܐ ܕܢܸܚܘܿܬܼ ܨܹܐܕܼܵܘܗܝ ܒܚܲܝܠܵܐ ܕܡܸܢܹܗ>
    text <ܕܢܸܬܸܿܠ ܚܲܝܠܵܐ ܒܠܲܚܡܵܐ ܘܚܲܡܪܵܐ ܠܡܸܬܲܠ ܚܲܝܹ̈ܐ ܀>
    text <܃ܒܠܲܚܡܵܐ ܘܚܲܡܪܵܐ ܡܸܬܼܚܲܙܝܵܢܹ̈ܐ ܫܵܪܹܝܢ ܚܲܝܹ̈ܐ>
    text <ܘܗܵܘܹ̇ܝܢ ܐܘܼܟܼܠܵܐ ܠܡܵܝܘܿܬܼܘܼܬܼܵܐ ܟܲܪܝܲܬܼ ܚܲܝܹ̈ܐ ܀>
    text <܃ܒܫܸܡ ܐܝܼܬܼܘܼܬܼܵܐ ܩܢܘܿܡܹ̈ܐ ܬܠܵܬܼܵܐ ܡܚܲܬܸܿܩ ܡܸܠܵܘ̈ܗܝ>
    text <ܘܡܲܠܸܦ ܐ̄ܢܵܫܵܐ ܕܢܸܩܥܘܿܢ ܩܲܕܿܝܼܫ ܥܲܡ ܪ̈ܘܼܚܵܢܹܐ ܀>
    text <܃ܥܵܢܹ̇ܝܢ ܥܲܡܵܐ ܒܵܬܲܪ ܡܸܠܵܘ̈ܗܝ ܩܲܕܼܝܼܫ ܩܲܕܿܝܼܫ>
    text <ܩܲܕܿܝܼܫ ܚܲܒܠܵܐ ܕܲܟܼܣܸܐ ܡ̣ܢ ܟܠ ܘܲܓܼܠܸܐ ܡ̣ܢ ܟܠ ܀>
    text <܃ܘܦܵܫܹ̇ܛ ܐܝܼܕܼܵܘ̈ܗܝ ܘܩܵܨܹ̇ܐ ܠܲܚܡܵܐ ܪܘܼܚܵܢܵܝܵܐ>
    text <ܘܪܵܫܹ̇ܡ ܛܘܼܦܣܵܐ ܕܦܲܓܼܪܵܐ ܘܲܕܼܡ̇ܐ ܕܡܝܼܬܼ ܘܐܸܬܼܢܲܚܲܡ ܀>
    text <܃ܒܐܝܼܕܼܵܘ̈ܗܝ ܝܵܗܹ̇ܒܼ ܦܲܓܼܪܵܐ ܕܡܲܠܟܵܐ ܠܲܟܼܡܵܘܵܬܹ̈ܗ>
    text <ܟܲܕܼ ܡܸܬܼܚܲܝܲܠ ܒܚܹܝܠ ܛܲܝܒܿܘܼܬܼܵܐ ܠܡܸܬܲܠ ܚܲܝܹ̈ܐ ܀>
    text <܃ܘܝܵܗܹ̇ܒܼ ܠܲܚܡܵܐ ܘܐܵܡܲ݁ܪ ܦܲܓܼܪܵܐ ܕܡܲܠܟܵܐ ܡܫܝܼܚܵܐ>
    text <ܘܡܲܫܩܸܐ ܚܲܡܪܵܐ ܘܲܡܟܲܢܸܐ ܠܹܗ ܕܡ̇ܐ ܝܲܩܝܼܪܵܐ ܀>
    text <܃ܐܹܝܘ ܦܲܓܼܪܵܢܵܐ ܕܲܛܥܝܼܢ ܢܘܼܪܵܐ ܘܠܵܐ ܡܸܬܼܚܲܪܲܟ>
    text <ܐܹܝܘ ܡ̇ܝܘܿܬܼܵܐ ܕܟܲܕܼ ܡ̇ܝܘܿܬܼܵܐ ܗ̄ܘ̣ ܡܦܲܠܸܓܼ ܚܲܝܹ̈ܐ ܀>
    text <܃ܡܲܢ ܐܲܦܸܣ ܠܵܟ ܥܲܦܪܵܐ ܫܝܼܛܵܐ ܠܡܹܐܚܲܕܼ ܢܘܼܪܵܐ>
    text <ܘܡܲܢ̣ܘܼ ܥܲܒܼܕܵܟ ܡܦܲܠܸܓܼ ܚܲܝܹ̈ܐ ܒܲܪ ܡܸܣܟܹܿܢܹ̈ܐ ܀>
    text <ܡܲܢ̣ܘܼ ܐܲܠܦܵܟ ܠܡܸܚܒܲܫ ܢܘܼܪܵܐ ܒܚܘܼܦܢܲܝ̈ ܒܸܣܪܵܐ܃>
  block
    text <ܘܡܲܢ ܒܲܕܸܿܩ ܠܵܟ ܚܸܟܼ̈ܡܵܬܼܵܐ ܕܟܲܣ̈ܝܵܢ ܡܸܢܵܟ ܀>
    text <܃ܠܵܘ ܕܝܼܠܵܟ ܗ̄ܝܼ ܠܡܸܣܥܲܪ ܗܵܠܹܝܢ ܕܪ̈ܵܡ̇ܢ ܡܸܢܵܟ>
    text <ܚܹܝܠ ܥܘܼܕܼܪܵܢܵܐ ܗ̄ܘ̣ ܕܐܲܠܵܗ ܟܠܵܐ ܕܐܲܪܝܼܡ ܫܸܦܠܵܟ ܀>
    text <܃ܗܘ̤ ܐܲܫܪܝܼ ܒܵܟ ܚܲܝܠܵܐ ܟܲܣܝܵܐ ܘܚܲܝܸܠ ܙܵܘܥܲܝ̈ܟ>
    text <ܘܗܘ̤ ܬܬܲܪܓܸܿܡ ܒܵܟ ܚܹܝܠ ܟܲܣ̈ܝܵܬܹܗ ܒܐܸܕܼܢܲܝ̈ ܒܸܣܪܵܐ ܀>
    text <܃ܡ̣ܢ ܥܘܼܕܼܪ̈ܵܢܵܘܗܝ ܩ̣ܢܲܝܬܿ ܡ̇ܘܗܲܒܼܬܼܵܐ ܠܡܸܬܲܠ ܚܲܝܹ̈ܐ>
    text <ܘܡܲܕܼ ܥܲܦܪܵܐ ܐ̄ܢܬܿ ܠܒܼܝܼܟ ܐܲܢ̄ܬܿ ܓܼܙܵܐ ܕܪ̈ܘܼܚܵܢܝܵܬܼܵܐ ܀>
    text <܃ܠܓܲܙܵܐ ܕܪܘܼܚܵܐ ܥܒܼܝܼܕܼ ܓܹܐܙܲܒܼܪܵܐ ܟܵܗܢܵܐ ܕܪܘܼܚܵܐ>
    text <ܘܪ̈ܘܼܚܵܢܝܵܬܼܵܐ ܣܝܼ̈ܡܵܢ ܒܐܝܼܕܼܵܘ̈ܗܝ ܠܲܡܦܲܠܵܓܼܘܿ ܀>
    text <܃ܩܠܝܼܕܹ̈ܐ ܕܪܵܘܡ̇ܐ ܠܒܼܝܼܟ ܡ̇ܝܘܿܬܼܵܐ ܐܲܝܟ ܫܲܠܝܼܛܵܐ>
    text <ܘܐܵܣܲܪ̇ ܘܫܵܪܹ̈ܐ ܒܡܸܠܲܬܼ ܦܘܼܡܹܗ ܐܲܝܟ ܒܵܪܘܿܝܵܐ ܀>
    text <܃ܐܵܣܲ̈ܪ ܥܵܘ̣ܠܵܐ ܒܝܲܕܼ ܫܸܫܠܬܵܐ ܕܡܸܠܲܬܼ ܦܘܼܡܹܗ>
    text <ܘܡܲܗܦܸܟ ܫܵܪܹܐ ܡ̇ܐ ܕܐܸܫܬܲܚܠܲܦ ܐ̄̈ܢܵܫ ܡ̣ܢ ܥܵܘ̣ܠܵܐ ܀>
    text <܃ܡܚܲܬܸܡ ܪܸܡܙܵܐ ܕܚܹܝܠ ܒܵܪܘܿܝܵܐ ܒܵܬܲܪ ܡܸܠܵܘ̈ܗܝ>
    text <ܘܐܵܣܲܪ̇ ܒܝܼܫܹ̈ܐ ܛܵܒܹ̈ܐ ܡ̇ܐ ܕܐܸܙܕܲܕܲܩܘ ܀>
    text <܃ܬܲܗܪܵܐ ܪܲܒܵܐ ܕܚܘܼܒܵܐ ܪܲܒܵܐ ܕܐܲܠܵܗ ܟܠܵܐ>
    text <ܕܝܲܗ̣̄ܒܼ ܫܘܼܠܛܵܢܵܐ ܠܲܥ̇ܒܼܵܕܼ ܐܝܼܕܼܵܘ̈ܗܝ ܕܢܸܬܿܕܲܡܘܿܢ ܠܹܗ ܀>
    text <܃ܪܸܡܙܵܐ ܗ̄ܘ̣ ܒܲܠܚܘܿܕܼ ܕܝܼܠܹܗ ܫܲܠܝܼܛ ܥܲܠ ܟܠ ܕܲܒܼܪ̣ܵܐ>
    text <ܘܕܼܝܼܠܹܗ ܐܝܼܬܼܵܘܗܝ ܕܢܹܐܣܘܿܪ ܘܢܸܫܪܸܐ ܐܲܝܟ ܨܼܒܼܝܵܢܹܗ ܀>
    text <܃ܒܛܲܝܒܿܘܼ ܝܲܗ̣̄ܒܹܿܗ ܠܲܒܼܢܲܝ̈ܢܵܫܵܐ ܠܫܘܼܠܛܵܢ ܪܸܡܙܹܗ>
    text <ܕܢܵܘܕܲܥ ܚܘܼܒܹܿܗ ܕܲܟܼܡܵܐ ܪܵܚܹ̇ܡ ܠܲܒܼܢܲܝ̈ ܒܲܝܬܹܿܗ ܀>
    text <܃ܒܚܸܟܼܡܵܐ ܣܵܥܲ݁ܪ ܡ̇ܐ ܕܲܡܫܵܘܬܸܿܦ ܕܝܼܠܹܗ ܒܕܼܝܼܠܹܗ>
    text <ܕܲܒܼܥܸܠ̈ܠܵܬܼܵܐ ܢܓܲܪܸܓܼ ܕܝܼܠܹܗ ܕܕܼܝܼܠܹܗ ܢܸܗܘܘܿܢ ܀>
    text <܃ܒܲܫܒܼܝܼ̈ܚܵܬܼܵܐ ܡܚܲܬܿܚܸܬܼ ܐ̄ܢܵܫܵܐ ܐܲܝܟ ܕܲܠܫܲܒܼܪܹ̈ܐ>
    text <ܕܲܒܼܝܲܕܼ ܡܸܠܵܘ̈ܗܝ ܢܸܩܢܘܿܢ ܕܲܪܓܼܵܐ ܕܡܲܩܢܸܐ ܚܲܝܹ̈ܐ ܀>
    text <܃ܒܫܸܡ ܟܵܗܢܘܼܬܼܵܐ ܦܲܬ̣ܚܹܗ ܠܓܲܙܵܐ ܕܥܘܼܬܼܪܹܗ ܪܲܒܵܐ>
    text <ܕܢܸܣܲܒܼ ܟܠܢܵܫ ܫܘܼܒܼܩܵܢ ܥܵܘ̣ܠܵܐ ܒܝܲܕܼ ܒܲܪ ܓܸܢܣܹܗ ܀>
    text <܃ܒܩܘܼܕܼܫܵܐ ܕܪܵܘܡ̇ܐ ܥܬܼܝܼܕܼ ܕܲܢܚܲܕܹܿܐ ܠܐܲܪ݁ܥܵܢܵܝܹܐ>
    text <ܘܝܲܗ̣̄ܒܼ ܡܵܗܢܘܼܬܼܵܐ ܐܲܝܟ ܪܲܗܒܼܘܿܢܵܐ ܕܫܘܼܘܕܵܝ ܡܸܠܵܘ̈ܗܝ ܀>
    text <܃ܒܐ̄ܪܵܙ ܗܵܘ̇ ܥܘܼܡܪܵܐ ܡܕܲܡܹܝܢ ܟܵܗܢܹ̈ܐ ܒܩܘܼܕܫܵܐ ܕܐܲܪܥܵܐ>
    text <ܘܐܲܝܟ ܡܲܚܙܝܼܬܼܵܐ ܡܚܵܘܹܝܢ ܝܘܼܩܢܵܐ ܕܲܥܬܼܝܼ̈ܕܼܵܬܼܵܐ ܀>
  block
    text <܃ܐܲܝܟ ܗܲܕܿܝܼ̈ܠܹܐ ܣܝܼܡܝܼܢ ܒܐܘܼܪܚܵܐ ܕܠܲܐܦܲܝ̈ ܪܵܘܡ̇ܐ>
    text <ܘܠܵܐ ܐ̄ܢܵܫ ܚܵܙܹ̇ܩ ܒܸܠܥܵܕܲܝܗܘܿܢ ܠܘܲܥܕܵܐ ܕܲܠܗܲܠ ܀>
    text <܃ܕܘܼܟܲܬܼ ܢܘܼܗܪܵܐ ܡܡܲܠܸܝܢ ܒܐܲܪܥܵܐ ܠܲܕܼܚܸܫܘܿܟܼܝܼܢ>
    text <ܘܐܲܝܟ ܕܲܒܼܡܸܠܚܵܐ ܡܲܩܢܹܝܢ ܛܲܥܡܵܐ ܠܲܕܼܦܲܟܿܝܼܗܝܼܢ ܀>
    text <܃ܡܲܪܡܹܝܢ ܟܠܫܵܥ ܢܸܫ̈ܒܹܿܐ ܡܠܝܼܠܹ̈ܐ ܕܦܸܬܼܓܼܵܡܲܝ̈ܗܘܿܢ>
    text <ܘܨܵܝ̇ܕܲܝܼܢ ܐ̄ܢܵܫܵܐ ܡ̣ܢ ܡܝܼܬܼܘܼܬܼܵܐ ܠܘܵܬܼ ܚܲܝܘܼܬܼܵܐ ܀>
    text <܃ܒܗܘܿܢ ܡܸܬܼܢܲܚܡܝܼܢ ܡܝܼ̈ܬܼܵܐ ܕܥܵܘ̣ܠܵܐ ܕܩܸܒܼܪܲܬ̤ ܛܘܼܥܝܲܝ>
    text <ܘܚܵܙܹ̇ܝܢ ܢܘܼܗܪܵܐ ܕܚܵܝܑܬܼ ܡܝܼܬܹ̈ܐ ܒܦܸܬܼܓܼܵܡܲܝ̈ܗܘܿܢ ܀>
    text <܃ܒܗܘܿܢ ܡܸܬܿܬܿܕܿܝܼܢܝܼܢ ܡܝܼܬܹ̈ܐ ܘܚܲܝܹ̈ܐ ܒܲܬܼܪܹܝܢ ܥܘܼܡܪܹ̈ܐ>
    text <ܘܠܲܫܘܼܠܛܵܢܗܘܿܢ ܢܛܝܼܪ ܒܘܼܚܵܪܵܢܵܐ ܕܐ̄ܢܵܫܵܐ ܘܥܝܼܪܹ̈ܐ ܀>
    text <܃ܗܢ̣ܘܿܢ ܕܵܝ̇ܢܝܼܢ ܠܪ̈ܘܼܚܵܢܵܝܹܐ ܘܦܲܓܼܪ̈ܵܢܵܝܹܐ>
    text <ܘܒܼܵܗܗ̇ܬܿܝܼܢ ܫܹܐܕܹ̈ܐ ܒܨܸܡܚܵܐ ܕܕܘܼܒܵܪ̈ܵܝܗܘܿܢ ܀>
    text <܃ܘܐܸܢܗܘ̤ ܕܨܸܡܚܵܐ ܕܕܘܼܒܵܪ̈ܲܝܗܘܿܢ ܡܩܲܛܪܸܓܼ ܥܵܘ̣ܠܵܐ>
    text <ܐܲܝܟܲܢ ܙܵܟܹ̇ܝܢ ܐ̄ܢܵܫܵܐ ܕܲܛܠ݂ܲܡܘ ܦܸܬܼܓܼܵܡܲܝ̈ܗܘܿܢ ܀>
    text <܃ܐܸܢ ܡܲܠܲܐܟܹ̈ܐ ܪ̈ܘܼܚܵܢܵܝܹܐ ܒܗܘܿܢ ܡܸܬܿܬܿܕܲܝܼܢܝܼܢ>
    text <ܕܝܼܢܵܐ ܥܦܝܼܦܵܐ ܚܲܝܵܒܼ ܐܲܝܢܵܐ ܕܲܠܗܘܿܢ ܫܵܐܹ̇ܛ ܀>
    text <܃ܚܵܘܒܲܬܼ ܚܘܼܒܵܐ ܚܲܝܵܒܼ ܟܠܢܵܫ ܕܲܠܗܘܿܢ ܢܸܦܪܘܿܥ>
    text <ܕܲܚܠܵܦ ܟܠܢܵܫ ܒܵܥܹ̇ܝܢ ܪ̈ܲܚܡܹܐ ܡ̣ܢ ܚܵܐܹ̇ܢ ܟܠ ܀>
    text <܃ܠܗܘܿܢ ܢܸܬܼܦܲܢܸܐ ܡ̣ܢ ܫܵܡ̇ܘܿܥܹ̈ܐ ܐܲܓܼܪܵܐ ܕܚܘܼܒܵܐ>
    text <ܕܗܸܢܘ̣ܿܢ ܡܢܲܠܘܿܢ ܣܘܼܢܩܵܢ ܚܲܝܹ̈ܐ ܪ̈ܘܼܚܵܢܵܝܹܐ ܀>
    text <܃ܐܲܝܟ ܐܲܒܼܵܗܹ̈ܐ ܢܚܵܘܘܿܢ ܚܘܼܒܿܗܘܿܢ ܨܸܝܕܼ ܝܲܠܕܲܝ̈ܗܘܿܢ>
    text <ܘܒܼܐܘܼܟܼܠܵܐ ܕܪܘܼܚܵܐ ܢܬܲܪܣܘܿܢ ܙܵܘܥܹ̈ܐ ܚܠܵܦ ܗܲܕܵܡܹ̈ܐ ܀>
    text <܃ܪ̈ܵܥܵܘܵܬܼܵܐ ܕܥܸܪ̈ܒܹܿܐ ܡܠܝܼܠܹ̈ܐ ܩܪܹܝܢ ܡ̣ܢ ܡ̇ܪܲܢ>
    text <ܘܲܠܦܘܼܬܼ ܥܵܢ̈ܐ ܐܵܦ ܬܘܼܪܣܵܝܵܐ ܪܘܼܚܵܢܵܝܵܐ ܀>
    text <܃ܠܗܘܿܢ ܐܸܬܼܐܲܡܪܲܬ̤ ܗܵܝ̇ ܒܲܪ̄ܬܼ ܩܵܠܵܐ ܕܲܠܘܵܬܼ ܫܸܡܥܘܿܢ>
    text <ܕܢܸܪܥܘܿܢ ܥܸܪ̈ܒܹܿܐ ܘܐܸܡܪܹ̈ܐ ܡܠܝܼܠܹ̈ܐ ܘܲܢ̈ܩܵܘܵܬܼܵܐ ܀>
    text <܃ܫܡ݂ܲܥܘ ܒܲܪ̄̇ܬܼ ܩܵܠܵܐ ܕܗܵܘ̇ ܒܘܼܚܪܵܢܵܐ ܟܵܗܢܹ̈ܐ ܕܥܹܕܵܬܵܐ>
    text <ܘܚܵܘܵܘ ܚܘܼܒܵ ܕܚܵܘܝܼ ܫܸܡܥܘܿܢ ܨܹܝܕܼ ܦܵܪܘܿܩܲܢ ܀>
    text <܃ܪܥܵܘ ܙܲܗܝܵܐܝܼܬܼ ܐܲܝܟ ܦܘܼܩܵܕܵܢܹܗ ܕܪܵܥܝܵܐ ܛܵܒܼܵܐ>
    text <ܘܲܣܥܘܿܪܘ ܥܵܢܹ̈ܐ ܒܚܘܼܒܵܐ ܪܲܒܵܐ ܕܲܦܠܸܐ ܠܚܘܼܒܹܿܗ ܀>
    text <܃ܚܘܼܪܘ ܘܐܸܬܼܒܲܩܵܐ ܕܒܲܕܼܡܹܗ ܙܲܒܼܢܵܗ̇ ܠܥܵܢ̈ܵܐ ܕܐ̄ܢܵܫܵܐ>
    text <ܘܒܼܪܹܫ ܩܲܝܣܵܐ ܟܬ݂ܲܒܼ ܚܲܪܲܪ ܠܵܗ̇ ܡ̣ܢ ܥܲܒܼܕܿܘܼܬܼܵܐ ܀>
    text <ܚܙܵܘ ܕܲܟܼܡܵܐ ܚܲܫ̣ ܡ̣ܢ ܛܵܠܘܿܡܹ̈ܐ ܚܠܵܦ ܡܲܪܥܝܼܬܹܗ܃>
  block
    text <ܘܒܲܣܲܪ ܘܐܲܗܸܠ ܥܲܠ ܟܠ ܚܲܫܝܼ̈ܢ ܕܗܝ̤ ܠܵܐ ܬܹܐܒܲܕܼ ܀>
    text <܃ܒܢܝܼܫܵܐ ܕܝܼܠܹܗ ܪܲܓܼ ܕܲܢܕܲܡܘܿܢ ܪ̈ܵܚܡܲܝ ܚܘܼܒܹܿܗ>
    text <ܘܲܒܼܥܸܩܵܒܼܵܬܹ̈ܐ ܢܸܪܕܿܘܿܢ ܒܐܘܼܪܚܵܐ ܕܟܼܵܪܘܿܙܘܼܬܹܗ ܀>
    text <܃ܐܲܓܼܪܵܐ ܐܲܒܵܐ ܡ̣ܠܲܟ ܘܐܸܫܬܵܘܕܲܝܼ ܠܲܕܼܪܵܚܹ̇ܡ ܠܹܗ>
    text <ܕܥܲܡܹܗ ܢܸܗܘܸܐ ܒܒܼܘܼܣܵܡ ܚܲܝܹ̈ܐ ܕܠܵܐ ܫܘܼܠܵܡܵܐ ܀>
    text <܃ܡܲܢ ܟܟܲܝ ܐܝܼܬܼܵܘܗܝ ܕܫܲܪܝܼܪ ܚܘܼܒܹܿܗ ܘܚܲܟܿܝܼܡ ܝܲܨܪܹܗ>
    text <ܘܝܵ̇ܕܲܥ ܫܲܦܝܼܪ ܠܲܡܕܲܒܵܪܘܼ ܠܲܟܼ̈ܢܵܘܵܬܹܗ ܀>
    text <܃ܒܐܵܡܹܝܢ ܝܼܡܵܐ ܠܐܲܝܢܵܐ ܕܗܵܠܹܝܢ ܩܢܸܐ ܐܵܦ ܣܵܥܲ݁ܪ>
    text <ܕܟܼܠܹܗ ܥܘܼܬܼܪܵܐ ܕܡܲܠܟܿܘܼܬܼ ܪܵܘܡ̇ܐ ܡܲܓܼܥܲܠ ܒܐܝܼܕܼܵܘ̈ܗܝ ܀>
    text <܃ܘܥܲܡ ܦܘܼܪܥܵܢܵܐ ܕܐܲܝܢܵܐ ܕܫܲܦܝܼܪ ܦܲܪܢܸܣ ܥܘܼܬܼܪܹܗ>
    text <ܓܙܲܪܪ ܠܘܼܚܵܡܵܐ ܥܲܠ ܛܵܠܘܿܡܹ̈ܐ ܕܢܲܣ݂ܲܒܼܘ ܘܲܛܠܲܡ̣ܘ ܀>
    text <܃ܐܸܢ ܕܹܝܢ ܢܹܐܡܲܪ ܥܲܒܼܕܵܐ ܒܝܼܫܵܐ ܕܪܲܚ̣ܝܼܩ ܕܝܼܢܵܐ>
    text <ܢܹܐܬܸܐ ܡ̇ܪܹܗ ܘܢܸܬܼܒܲܥ ܒܐܝܼܕܼܵܘ̈ܗܝ ܛܵܠܘܿܡܘܼܬܹܗ ܀>
    text <܃ܬܵܘ ܟܹܝܬܼ ܥܲܒܼ̈ܕܹܿܐ ܙܒܼܝܼܢܲܝ̈ ܒܲܕܼܡ̇ܐ ܕܝܲܩܝܼܪ ܡ̣ܢ ܟܠ>
    text <ܨܘܼܬܼܘ ܦܸܬܼܓܼܵܡܵܐ ܕܲܡܚܲܪܪܵܢܵܐ ܕܥܲܒܼܕܿܘܼܬܼ ܓܸܢܣܲܢ ܀>
    text <܃ܬܵܘ ܐܸܬܼܒܲܝܲܢܘ ܒܚܹܝܠ ܣܘܼܟܵܠܵܐ ܕܲܟܼܣܸܐ ܒܡܸܠܵܘ̈ܗܝ>
    text <ܕܥܲܡ ܦܘܼܪܥܵܢܵܐ ܐܵܦ ܫܘܼܢܵܩܵܐ ܕܠܵܐ ܫܘܼܠܵܡܵܐ ܀>
    text <܃ܠܛܵܒܹ̈ܐ ܠܲܒܸܿܒ̣ ܫܒܸܡ ܦܘܼܪܥܵܢܵܐ ܕܲܥܬܼܝܼ̈ܕܼܬܼܵܐ>
    text <ܘܲܒܼܡܲܪ̈ܵܚܹܐ ܐܲܪܡܝܼ ܩܸܢܛܵܐ ܕܢܸܓܼ̈ܕܹܿܐ ܩ̈ܫܲܝܵܐ ܀>
    text <܃ܢܸܕܼܚܲܠ ܡ̇ܕܹܝܢ ܡ̣ܢ ܦܸܬܓܼܵܡܵܘ̈ܗܝ ܐܲܝܟ ܫܲܪܝܼܪܹ̈ܐ>
    text <ܘܠܵܐ ܢܸܬܼܪܲܦܸܐ ܕܠܵܐ ܢܸܬܼܚܲܝܲܒܼ ܥܲܡ ܚܲܝܵܒܹ̈ܐ ܀>
    text <܃ܫܲܪܝܼܪ ܕܝܼܢܹܗ ܘܠܵܐ ܡܸܬܿܕܲܓܼܠ ܫܘܼܘܕܵܝ ܡܸܠܵܘ̈ܗܝ>
    text <ܠܵܐ ܢܸܬܼܦܲܠܲܓܼ ܥܲܠ ܡܘܼܠܟܵܢܵܘ̈ܗܝ ܕܲܠܡܵܐ ܢܹܐܒܲܕܼ ܀>
    text <܃ܠܟܼܵܗܢܹ̈ܐ ܙܵܕܹܩ ܠܡܸܛܲܪ ܗܵܠܹܝܢ ܛܵܒܼ ܡ̣ܢ ܟܠܢܵܫ>
    text <ܐܲܟܿܡܵܐ ܕܲܫܒܼܝܼܚ ܕܲܪܓܼܵܐ ܕܲܩܢܹܝܢ ܛܵܒܼ ܡ̣ܢ ܟܠܢܵܫ ܀>
    text <܃ܐܲܝܢܵܐ ܕܝܵ̇ܕܲܥ ܨܸܒܼܝܵܢ ܡ̇ܪܹܗ ܘܠܵܐ ܥܵܒܹ̇ܕܼ ܠܹܗ>
    text <ܢܸܓܼ̈ܕܹܿܐ ܚܲܝܵܒܼ ܠܦܘܼܬܼ ܝܼܕܲܥܬܼܵܐ ܕܼܝܼܕܲܥ ܘܲܛܠ݂ܲܡ ܀>
    text <܃ܘܐܸܢ ܕܹܝܢ ܛܵܠܹ̇ܡ ܐܲܝܢܵܐ ܕܛܵܠܹ̇ܡ ܡܲܪܵܚܵܐܝܼܬܼ>
    text <ܢܲܦܫܹܗ ܛܵܠܹ̇ܡ ܡ̣ܢ ܛܵܒܼܵܬܼ̈ܐܐ ܕܲܡܠܝܼ̈ܟܼܵܢ ܠܹܗ ܀>
    text <܃ܠܨܸܒܼܝܵܢ ܢܲܦܫܹܗ ܡ̣ܠܲܟ ܦܘܼܪܥܵܢܵܐ ܕܥܬܼܝܼ̈ܕܼܵܬܼܵܐ>
    text <ܘܗܘ̤ ܡܸܬܼܢܲܓܲܕܼ ܐܲܝܟ ܝܵܕܲܘܿܥܵܐ ܕܝܼܕܲܥ ܘܐܲܣܟܸܿܠ ܀>
    text <܃ܟܵܗܢܵܐ ܕܡܲܣܟܸܿܠ ܪܲܒܿ ܩܘܼܛܪܵܓܹܗ ܘܲܩܫܸܐ ܢܸܓܼܕܹܿܗ>
    text <ܘܠܦܘܼܬܼ ܕܵܪܓܹܗ ܐܵܦ ܫܘܼܢܵܩܹܗ ܐܵܦ ܪܘܼܡܪܵܡܹܗ ܀>
    text <܃ܒܪܲܒܿܘܼܬܼ ܕܲܪܓܼܵܐ ܕܫܸܡ ܟܵܗܢܘܼܬܼܵܐ ܨܒܹ̇ܝܬܼ ܕܐܹܩܲܠܸܣ>
    text <ܘܙܲܩ̣ܬܲܢܝ ܚܲܫܵܐ ܕܲܚܙܹ̇ܝܬܼ ܕܲܙܥܲܪ ܒܠܵܐ ܝܼܕܲܥܬܼܵܐ ܀>
    text <ܬܸܗܪܹܬܼ ܕܲܚܙܹ̇ܝܬܼ ܪܲܒܿܘܼܬܼ ܫܘܼܒܼܚܵܐ ܕܐܲܝܠܹܝܢ ܕܲܢܨܲܚ̣ܘ܃>
  block
    text <ܘܚܸܫܹ̇ܬܼ ܘܐܲܟܼܪܝܼܬܼ ܠܘܼܩܒܲܠ ܨܲܥܪܵܐ ܕܐܲܝܠܹܝܢ ܕܐܲܫܦܸܠܘ ܀>
    text <܃ܟܡܵܐ ܕܪܲܒܵܐ ܗ̄ܘ̣ܵܬܼ ܪܲܒܵܢܘܼܬܼܗܘܿܢ ܡ̣ܢ ܟܠ ܕܲܪ̈ܓܼܝܼܢ>
    text <ܗܵܟܲܢ ܙܸܥܪܲܬ̤ ܕܠܵܐ ܡܘܼܫ̈ܚܵܬܼܵܐ ܡ̣ܢ ܟܠ ܕܲܪ̈ܓܼܝܼܢ ܀>
    text <܃ܓܲܙܵܐ ܕܪܘܼܚܵܐ ܡܲܓܼܥܲܠ ܗ̄ܘ̣ܵܐ ܠܗܘܿܢ ܠܲܡܕܲܒܵܪܘܼ>
    text <ܘܫܵܛ̣ܘܼܗܝ ܣܲܟܼܠܹ̈ܐ ܕܠܵܐ ܝ̄ܕܲܥܘ̣ ܠܡܸܦܪܲܫ ܚܹܝܠ ܪܲܒܿܘܼܬܹܗ ܀>
    text <܃ܩܠܝܼ̈ܕܹܐ ܕܪܵܘܡ̇ܐ ܝܲܗ̣̄ܒܼ ܒܐܝܼܕܲܝ̈ܗܘܿܢ ܪܸܡܙܵܐ ܟܲܣܝܵܐ>
    text <ܘܟܼܵܗܢܹ̈ܐ ܚܲܪ̈ܡܹܐ ܐܸܚܲܕܼܘ ܬܲܪܥܵܐ ܩܕܼܵܡ ܥܵܠܘܠܹ̈ܐ ܀>
    text <܃ܥܵܘ̣ܠܵܐ ܕܐ̄ܢܵܫܵܐ ܡܲܦܲܣ ܗ̄ܘ̣ܵܐ ܠܗܘܿܢ ܠܲܡܚܲܣܵܝܘܼ>
    text <ܘܲܥܫܸ݂ܢ ܥܵܘ̣ܠܵܐ ܕܲܡܚܲܣܝܵܢܹ̈ܐ ܛܵܒܼ ܡ̣ܢ ܛܲܡ̈ܠܹܐ ܀>
    text <܃ܢܗܘܼܪܵܐ ܘܡܸܠܚܵܐ ܩ̣ܪܵܗ̇ ܪܲܒܿܟܿܘܼܡܪܹ̈ܐ ܟܲܕܼ ܝܵܗܹ̇ܒܼ ܠܵܗ̇>
    text <ܘܲܚ̣ܫܸܟ ܢܘܼܗܪܵܗ̇ ܘܲܦܟܲܗ̣ ܛܲܥܡܵܗ̇ ܒܝܲܕܼ ܢܵܣܘܿܒܹ̈ܝܗ̇ ܀>
    text <܃ܠܡܸܬܲܠ ܚܲܝܹ̈ܐ ܠܡܵܝܘܿܬܼܘܼܬܼܵܐ ܙܲܡܸܢ ܘܲܩ̣ܪܵܗ̇>
    text <ܘܗܵܐ ܡܝܼܬܿܬ̤ ܗܝ̤ ܒܝܲܕܼ ܣܘܼܥܪ̈ܵܢܹܐ ܕܲܫܟܼܝܼܪ̈ܵܬܼܵܐ ܀>
    text <܃ܙܲܪܥܵܐ ܛܵܒܼܵܐ ܡܩܲܒܲܠ ܗ̄ܘ̣ܵܐ ܠܵܗ̇ ܕܬܲܪܡܸܐ ܒܐܲܪܥܵܐ>
    text <ܘܦܵܫ̣ܘ ܦܲܠܵܚܹ̈ܐ ܡ̣ܢ ܦܘܼܠܚܵܢܵܐ ܕܡܸܠܲܬܼ ܩܘܼܫܬܵܐ ܀>
    text <܃ܠܘܼܩܒܲܠ ܚܲܬܼܢܵܐ ܪܘܼܚܵܢܵܝܵܐ ܢܲܦܝܼܩܵܐ ܗ̄ܘ̣ܵܬܼ>
    text <ܘܲܕܼܡܸܟܼܘ ܡܵܗܢܹ̈ܐ ܘܲܕܼܥܥܸܟ ܢܘܼܗܪܵܐ ܕܠܲܡܦܹܝܕܲܝ̈ܗܘܿܢ ܀>
    text <܃ܡܸܫܚܵܐ ܕܪ̈ܲܚܡܹܐ ܚ̣ܣܲܪ ܡ̣ܢ ܡ̇ܐܢܹ̈ܐ ܕܣܘܼܥܪ݁ܵܢܲܝܗܘܿܢ>
    text <ܘܠܵܐ ܢܣ݂ܲܒܼܘ ܪ̈ܲܚܡܹܐ ܕܠܵܐ ܚܲܢ̣ܘ ܘܲܫܒ݂ܲܩܘ ܚܲܟܿܝܼܡܵܐܝܼܬܼ ܀>
    text <܃ܒܬܼܘܼܠܹ̈ܐ ܣܲܟܼ̈ܠܹܐ ܫܲܡܲܗ ܐܸܢܘܿܢ ܠܲܕܼܠܵܐ ܚܵܘܣܵܢ>
    text <ܕܲܢܛܲܪܘ ܦܲܓܼܪܵܐ ܘܠܵܐ ܐܸܬܼܩܲܕܼܫܘ ܡ̣ܢ ܚܲܪܢܘܼܬܼܵܐ ܀>
    text <܃ܡ̇ܢܵܐ ܢܹܐܬܲܪ ܐܲܝܢܵܐ ܕܦܲܓܼܪܹܗ ܒܕܲܟܼܝܘܼ ܢܵܛ̇ܲܪ>
    text <ܐܸܢ ܪܸܥܝܝܵܢܹܗ ܠܵܐ ܢܸܬܿܕܲܟܸܿܐ ܡ̣ܢ ܣܲܢ̈ܝܵܬܼܵܐ ܀>
    text <܃ܡ̇ܢ ܢܸܬܼܥܲܕܲܪ ܡܵܗܢܵܐ ܕܲܥܛܝܼܦ ܫܸܡ ܟܵܗܢܘܼܬܼܵܐ>
    text <ܐܸܢ ܠܵܐ ܫܵܛܹ̇ܡ ܥܒܼܵܕܼܵܐ ܕܲܠܓܼܵܘ ܠܲܫܡܵܐ ܕܲܒܠܲܪ ܀>
    text <܃ܥܒܼܵܕܼܵ݁ܐ ܗ̄ܘ̣ ܪܲܒܵܐ ܫܸܡ ܟܵܗܢܘܼܬܼܵܐ ܘܠܵܐ ܫܘܼܠܛܵܢܵܐ>
    text <ܘܲܒܼܣܘܼܥܪ݁ܵܢܹܐ ܚܲܝܵܒܼ ܐܲܝܢܵܐ ܕܢܸܩܪܘܿܒܼ ܨܹܐܕܹܝܗ̇ ܀>
    text <܃ܦܵܘܠܘܿܣ ܡܲܠܸܦ ܠܲܕܼܪܵܐܹ̇ܓܓܼ ܠܵܗ̇ ܕܐܲܝܟܲܢ ܢܸܩܪܘܿܒܼ>
    text <ܕܐܲܝܢܵܐ ܕܪܵܐܹ̇ܓܼ ܩܲܫܝܼܫܘܼܬܼܵܐ ܥܒܼܵܕܵ݁ܐ ܪܵܐܹ̇ܓܼ ܀>
    text <܃ܟܵܗܢܹ̈ܐ ܛܲܠܡ̣ܘܗ̇ ܠܡܸܠܲܬܼ ܦܵܘܠܘܿܣ ܡ̇ܢܵܐ ܓܲܒܼܝܵܐ>
    text <ܘܪܲܓܼܘ ܫܘܼܠܛܵܢܵܐ ܘܲܣܢ̣ܵܘ ܥܲܡܠܵܐ ܕܡܲܩܢܸܐ ܚܲܝܹ̈ܐ ܀>
    text <܃ܠܲܫܡܵܐ ܐܲܚܸܒܼܘ ܡܸܛܠ ܚܘܼܒܵܐ ܕܐܲܪ̈ܥܵܢܝܝܵܬܼܵܐ>
    text <ܘܫܵܛ̣ܘ ܣܘܼܪ݁ܵܢܹܐ ܕܝܲܩܝܼܪ݁ܵܬܼܵܐ ܘܝܲܩܲܪܘ ܙܹܐܦܵܐ ܀>
    text <܃ܙܹܐܦܵܐ ܝܲܩܲܪܘ ܛܵܒܼ ܡ̣ܢ ܩܘܼܫܬܵܐ ܕܝܲܩܲܪ ܐܸܢܘܿܢ>
    text <ܘܟܲܕܵܒܼܵܐܝܼܬܼ ܫܦ݂ܲܪܘ ܘܐܸܬܼܩܲܠܲܣܘ ܠܥܹܝܢ ܚܲܙܵܝܹ̈ܐ ܀>
  block
    text <܃ܢܣ݂ܲܒܼܘ ܡܵܘܗܲܒܼܬܼܵܐ ܕܠܵܐ ܡܸܙܕܲܒܲܢܵܐ ܒܐܲܪ̈ܥܵܢܵܝܹܬܼܵܐ>
    text <ܘܲܢܣ݂ܲܒܼܘ ܙܲܒܿܢܘܼܗ̇ ܒܟܸܣܦܵܐ ܢܟܼܝܼܠܵܐ ܠܲܕܼܠܵܐ ܫܵܘܹ̇ܝܢ ܀>
    text <܃ܒܟܸܣܦܵܐ ܡܝܼܬܼܵܐ ܘܠܵܐ ܝܲܗ̣̄ܒܼܘ ܡ̇ܘܗܲܒܼܬܼܵܐ ܡܲܠܝܲܬܼ ܚܲܝܹ̈ܐ>
    text <ܘܲܢܣ݂ܲܒܼܘ ܡܝܼܬܹ̈ܐ ܕܡܝܼܬܼܘ ܒܲܚܛܝܼܬܼܵܐ ܘܠܵܐ ܐܸܬܼܚܲܣܝܼܘ ܀>
    text <܃ܐܵܘܚܸܕܼܘ ܫܲܒܼܛܵܐ ܕܪ̈ܘܼܚܵܢܝܵܬܼܵܐ ܒܐܝܼܕܲܝ̈ ܣܲܟܼܠܹ̈ܐ>
    text <ܘܩܵܡ̣ܘ ܗܸܕܼܝܘܿܛܹ̈ܐ ܒܪܹܫ ܡܲܪܥܝܼܬܼܵܐ ܠܲܡܕܲܒܵܪܘܼ ܀>
    text <܃ܪܵܥܝܵܐ ܒܘܿܪܵܐ ܐܲܪܝܼܡ ܚܘܼܛܪܹܗ ܥܲܠ ܕܐܲܟܼܘܵܬܹܗ>
    text <ܘܲܗܘ̤ܵܐ ܪܹܫܵܐ ܛܠܹܐ ܪܸܥܝܵܢܵܐ ܠܥܲܡܵܐ ܫܲܒܼܪܵܐ ܀>
    text <܃ܣܒܲܪ ܚܲܠܵܫܵܐ ܕܥܸܪ̈ܒܹܿܐ ܪܵܥܹ̇ܐ ܘܠܵܐ ܠܲܡܝܼܠܹ̈ܐ>
    text <ܘܐܲܝܟ ܕܲܠܚܲܪ̈ܫܹܐ ܡܕܲܒܲܪ ܐܸܢܘܿܢ ܒܐܲܪ̈ܥܵܢܵܝܵܬܼܵܐ ܀>
    text <܃ܪܢ̣ܵܐ ܠܹܗ ܣܲܟܼܠܵܐ ܕܫܲܠܝܼܛܘܼܬܼܵܐ ܡܕܲܒܼܪ ܒܐܲܪܥܵܐ>
    text <ܘܫܲܪܝܼ ܬܵܒܲܥ݁ ܫܸܩܠܹ̈ܐ ܕܥܵܢ̈ܵܐ ܒܲܕܼܡܘܼܬܼ ܡܲܠ̈ܟܹܿܐ ܀>
    text <܃ܠܵܐ ܗܘ̤ ܝܵ̇ܕܲܥ ܡ̇ܢ̇ܵܘ ܢܝܼܫܵܐ ܕܫܸܡ ܫܘܼܠܛܵܢܹܗ>
    text <ܘܠܵܐ ܡܲܪܥܝܼܬܼܵܐ ܩܢܵܬ̤ ܒܘܼܝܵܢܵܐ ܕܐܲܝܟܲܢ ܬܸܚܸܐ ܀>
    text <܃ܣܲܡܝܵܐ ܕܲܣܡܸܐ ܡ̣ܢ ܝܼܕܲܥܬܼܵܐ ܠܒܼܝܼܟ ܠܲܣ̈ܡܲܝܵܐ>
    text <ܘܫܲܪܝܼܘ ܪܵܕܹܝܢ ܒܐܘܼܪܚܵܐ ܕܬܼܵܘܫܵܐ ܕܠܵܐ ܒܘܼܝܵܢܵܐ ܀>
    text <܃ܕܠܵܐ ܝܼܕܲܥܬܼܵܐ ܡܕܲܒܲܪ ܣܲܟܼܠܵܐ ܠܲܟܼ̈ܢܵܘܵܬܹܗ>
    text <ܘܐܲܝܟ ܕܲܒܼܚܸܫܟܵܐ ܪܵܕܹܐ ܒܐܘܼܪܚܵܐ ܕܠܵܐ ܝܼܕܲܥܬܼܵܐ ܀>
    text <ܨܹܐܕܼܵܘܗܝ ܫܸܠܡܲܬ̤ ܗܵܝ̇ ܕܲܟܼܬܼܝܼܒܼܵܐ ܒܲܬܒܼܝܼܘܼܬܼܵܐ ܀>
    text <ܕܗܵܘܹ̇ܐ ܟܵܗܢܵܐ ܕܠܵܐ ܝܼܕܲܥܬܼܵܐ ܒܲܕܼܡܘܼܬܼ ܥܲܡܵܐ ܀>
    text <܃ܟܵܗܢܵܐ ܫܠܸܡ̣ܘ ܠܲܚܕܼܵܕܹ̈ܐ ܒܲܕܼܠܵܐ ܦܲܐ̈ܝܵܢ>
    text <ܘܲܛܥ̣ܵܘ ܐܘܼܪܚܵܐ ܘܦܵܫ̣ܘ ܡ̣ܢ ܪܲܗܛܵܐ ܕܨܹܝܕܼ ܟܹܐܢܘܼܬܼܵܐ ܀>
    text <܃ܐܵܦ ܟܹܐܢܘܼܬܼܵܐ ܕܲܚܙܵܬ̤ ܕܲܛܥ̣ܵܘ ܠܒܲܪ ܡ̣ܢ ܛܲܟܼܣܵܐ>
    text <ܠܸܛܫܲܬ̤ ܣܲܝܦܵܗ̇ ܠܘܼܩܒܲܠ ܥܵܘ̣ܠܵܐ ܕܣܘܼܥܪ݁ܵܢܲܝܗܘܿܢ ܀>
    text <܃ܥܵܘ̣ܠܵܐ ܕܡܼܵܗܢܹ̈ܐ ܘܲܕܼܡܲܪܥܝܼܬܼܵܐ ܚܙܵܬ̤ ܘܐܸܬܼܟܲܡܪܲܬ̤>
    text <ܘܐܸܚܕܲܬ̤ ܬܲܪܥܵܐ ܕܠܵܐ ܢܦܝܼܣܘܼܢܵܗ̇ ܪ̈ܲܚܡܹܐ ܚܠܵܦܲܝܢ ܀>
    text <܃ܠܒܲܪ ܡ̣ܢ ܬܲܪܥܵܐ ܕܪ̈ܲܚܡܹܐ ܩܵܝ̇ܡܵܐ ܒܵܥܘܼܬܼ ܐ̄ܢܵܫܵܐ>
    text <ܘܲܟܼܠܹܝܢ ܪ̈ܲܚܡܹܐ ܒܐܲܦܲܝ̈ ܬܲܪܥܵܐ ܕܪܸܡܙܵܐ ܟܹܐܢܵܐ ܀>
    text <܃ܬܵܘ ܟܹܝܬܼ ܐ̄ܢܵܫܵܐ ܢܦܝܼܣ ܥܲܠ ܥܵܘ̣ܠܲܢ ܥܲܕܼ ܚܲܝܝܼܢܲܢ>
    text <ܕܠܵܐ ܢܸܬܼܚܲܝܲܒܼ ܒܲܓܼܙܵܪ ܕܝܼܢܵܐ ܕܠܵܐ ܫܘܼܠܵܡܵܐ ܀>
    text <܃ܬܵܘ ܢܸܒܼܢܸܐ ܠܲܢ ܣܝܵܓܼܵܐ ܕܪ̈ܲܚܡܹܐ ܩܕܼܵܡ ܟܹܐܢܘܼܬܼܵܐ>
    text <ܕܕܲܡ ܬܸܬܼܪܲܥܸܐ ܘܬܸܥܛܸܐ ܥܵܘ̣ܠܲܢ ܡ̣ܢ ܓܵܘ ܣܸܦܪܵܗ̇ ܀>
    text <ܟܵܗܢܹ̈ܐ ܢܸܗܘܘܿܢ ܐܲܝܟ ܡܸܨܥܵܝܹ̈ܐ ܒܝܲܕܼ ܡܸܠܲܝ̈ܗܘܿܢ܃>
  block
    text <ܘܒܲܕܼܡܘܼܬܼ ܫܘܼܚܕܼܵܐ ܢܩܲܪܒܼܘܼܢ ܚܲܫܹ̈ܐ ܕܪܸ̈ܥܝܵܢܲܝܗܘܿܢ ܀>
    text <܃ܠܗܘܿܢ ܗ̄ܘ̣ ܙܵܕܹܩ ܠܲܡܩܲܪܵܒܼܘܼ ܕܸܒܼܚܹ̈ܐ ܕܚܘܼܒܵܐ>
    text <ܘܠܲܡܚܲܣܵܝܘܼ ܥܵܘ̣ܠܵܐ ܕܐ̄ܢܵܫܵܐ ܘܕܲܩܢܘܿܘܿܡܲܝ̈ܗܘܿܢ ܀>
    text <܃ܠܗܘܿܢ ܗ̄ܘ̣ ܡܲܦܲܣ ܠܡܸܦܬܲܚ ܬܲܪܥܵܐ ܩܕܼܵܡ ܚܲܛܝܹ̈ܐ>
    text <ܐܲܝܟ ܓܹܐܙܲܒܼܪܹ̈ܐ ܕܓܲܙܵܐ ܪܲܒܵܐ ܕܠܵܐ ܡܸܣܬܲܝܲܟ ܀>
    text <܃ܗܸܢܘ̣ܿܢ ܢܸܗܘܘܿܢ ܐܲܝܟ ܠܸܫܵܢܵܐ ܠܲܡܬܲܪܓܵܡܘܼ>
    text <ܘܢܲܦܩܘܼܢ ܪܘܼܚܵܐ ܩܕܼܵܡ ܕܲܝܵܢ̇ܵܐ ܒܵܚܲ݁ܪ ܥܥܵܘ̣ܠܵܐ ܀>
    text <܃ܢܹܐܡܲܪ ܟܵܗܢܵܐ ܨܹܝܕܼ ܡܲܪܥܝܼܬܹܗ ܗܵܝ̇ ܩܵܠܵܐ>
    text <ܕܬܼܘܼܒܼܘ ܚܲܛܵܝܹ̈ܐ ܕܢܲܐܣܘܿܢ ܪ̈ܲܚܡܹܐ ܟܠ ܚܵܘܒܲܝ̈ܟܿܘܿܢ ܀>
    text <܃ܣܲܒܼܪܵܐ ܕܚܲܝܹ̈ܐ ܢܸܙܪܘܿܥ ܟܠܫܵܥ ܒܐܸܕܼܢܲܝ̈ ܟܠܢܵܫ>
    text <ܘܲܢܣܝܼܡ ܣܲܡܵܐ ܬܘܵܬܼ ܪܸܥܝܵܢܵܐ ܠܟܹܐܒܹ̈ܐ ܕܢܲܦܫܵܐ ܀>
    text <܃ܢܸܚܲܫ ܥܲܠ ܟܠ ܘܢܲܟܼܪܸܐ ܥܲܠ ܟܠ ܐܲܝܟ ܦܵܪܘܿܫܵܐ>
    text <ܘܕܝܼܠܹܗ ܢܸܚܫܘܿܒܼ ܚܲܫܹ̈ܐ ܕܚܲܒܼܪ̈ܵܘܗܝ ܒܲܕܼܡܘܼܬܼ ܦܵܘܠܘܿܣ ܀>
    text <܃ܫܛܵܪܵܐ ܟܬܼܝܼܒܼ ܠܹܗ ܚܠܵܦ ܚܵܘ̈ܒܵܬܼܵܐ ܕܲܒܼܢܲܝ̈ ܓܸܢܣܹܗ>
    text <ܘܚܲܝܵܒܼ ܕܢܸܦܪܘܿܥ ܚܵܘܒܲܬܼ ܚܘܼܒܵܐ ܠܲܡܝܲܩܪܵܢܹܗ ܀>
    text <܃ܠܕܲܪܓܼܵܐ ܪܵܡ̇ܐ ܩܲܪܒܼܘܼܗܝ ܪ̈ܲܚܡܹܐ ܠܥܸܠ ܡ̣ܢ ܚܲܒܼܪ̈ܵܘܗܝ>
    text <ܢܲܠܦܘܼܬܼ ܕܲܪܓܹܗ ܢܚܵܘܸܐ ܥܲܡܠܵܐ ܕܲܦܠܸܐ ܠܲܫܡܹܗ ܀>
    text <܃ܫܡܹܗ ܒܘܼܕܵܩܵܐ ܗ̄ܘ̣ ܕܲܚܠܵܦ ܐ̄ܢܵܫܵܐ ܣܝܼܡ ܕܲܢܟܲܗܸܢ>
    text <ܘܙܵܕܹܩ ܗ̄ܘ̣ ܠܹܗ ܕܢܸܫܠܲܡ ܠܲܫܡܹܗ ܒܝܲܕܼ ܣܘܼܥܪ̈ܵܢܹܐ ܀>
    text <܃ܟܸܣܦܵܐ ܕܪ̈ܲܚܡܹܐ ܡܲܓܼܥܲܠ ܒܐܝܼܕܼܵܘ̈ܗܝ ܠܲܡܦܲܠܵܓܼܘܼ>
    text <ܘܐܸܢ ܗܘ̤ ܕܟܼܵܐܹ̇ܡ ܫܵܡܲ݁ܥ ܩܵܠܵܐ ܕܥܲܒܼܕܵܐ ܗ̄ܘ̣ ܒܝܼܫܵܐ ܀>
    text <܃ܐܵܦ ܗܵܘ̇ ܕܲܫܩ݂ܲܠ ܟܲܟܿܪܵܐ ܘܛܲܫܝܼ ܣܒ݂ܲܪ ܕܐܸܬܼܦܲܠܲܛ>
    text <ܘܨܵܕܹܗ ܪܸܡܙܵܐ ܕܕܼܝܼܢܵܐ ܟܲܣܝܵܐ ܒܦܘܼܢܵܝ ܡܸܠܵܘ̈ܗܝ ܀>
    text <܃ܥܲܒܼܕܼܵܐ ܒܝܼܫܵܐ ܩܪ̣ܵܝܗܝ ܐܵܦ ܡ̇ܪܹܗ ܠܦܘܼܬܼ ܒܝܼܫܘܼܬܹܗ>
    text <ܕܲܢܣ݂ܲܒܼ ܡܲܓܵܢ ܘܠܵܐ ܝܲܗ̣̄ܒܼ ܡܲܓܵܢ ܐܲܟܼܡܵܐ ܕܲܢܣ݂ܲܒܼ ܀>
    text <܃ܠܗܵܝ̇ ܒܲܪ̄ܬܼ ܩܵܠܵܐ ܢܨܘܼܬܼܘܼܢ ܟܵܗܢܹ̈ܐ ܦܵܪܘܿܫܵܐܝܼܬܼ>
    text <ܘܢܲܪܡܘܿܢ ܟܸܣܦܵܐ ܕܡܸܠܲܬܼ ܚܲܝܹ̈ܐ ܒܫܵܡܘܿܥܲܝ̈ܗܘܿܢ ܀>
    text <܃ܐܵܦ ܫܵܡܘܿܥܹ̈ܐ ܢܩܲܒܿܠܘܼܢ ܙܲܪܥܵܐ ܕܦܸܬܼܓܼܵܡܲܝ̈ܗܘܿܢ>
    text <ܕܠܵܐ ܢܸܬܼܚܲܝܒܼܘܼܢ ܥܲܡ ܛܵܠܘܿܡܹ̈ܐ ܕܲܢܣ݂ܲܒܼܘ ܘܲܛܠܲܡ̣ܘ ܀>
    text <ܒܚܘܼܒܵܐ ܢܨܘܼܬܼܘܼܢ ܩܵܠ ܟܘܼܘܵܢܵܐ ܕܡ̣ܢ ܡܸܠܲܝ̈ܗܘܿܢ܃>
  block
    text <ܕܠܵܐ ܢܸܬܼܥܲܕܿܠܘܼܢ ܡ̇ܐ ܕܡܸܬܼܢܲܓܿܕܼܝܼܢ ܚܠܵܦ ܚܵܘܒܲܝ̈ܗܘܿܢ ܀>
    text <܃ܒܗܲܢܝܼܐܘܼܬܼܵܐ ܢܩܲܒܸܿܠ ܟܠܢܵܫ ܬܘܼܪܵܨ ܥܲܡܠܹܗ>
    text <ܘܗܘ̤ ܢܸܬܼܟܲܫܲܦ ܠܐܵܣܝܵܐ ܕܲܢܣܝܼܡ ܣܲܡܵܐ ܠܫܘܼܚܢܹܗ ܀>
    text <܃ܐܵܣܝܵܐ ܗ̄ܘ̣ ܟܵܗܢܵܐ ܕܡܲܐܣܸܐ ܟܹܐܒܹ̈ܐ ܕܲܒܼܓܼܵܘ ܢܲܦܫܵܐ>
    text <ܘܨܹܐܕܼܵܘܗܝ ܙܵܕܹܩ ܕܢܸܪܗܲܛ ܟܠܫܵܥ ܟܪܝܼܗ ܪܸܥܝܵܢܵܐ ܀>
    text <܃ܣܲܡܵܐ ܕܪܘܼܚܵܐ ܝܵ̇ܕܲܥ ܕܲܢܣܲܝܼܡ ܥܲܠ ܚܘܼܫܵܒܹ̈ܐ>
    text <ܘܓܼܵܙܲ݁ܪ ܥܵܘ̣ܠܵܐ ܒܦܲܪܙܲܠ ܪ̈ܲܚܡܹܐ ܐܲܠܵܗܵܝܹ̈ܐ ܀>
    text <܃ܟܪ̈ܝܼܗܲܝ ܢܲܦܫܵܐ ܬܵܘ ܐܸܬܼܩܲܪܲܒܼܘ ܨܹܝܼܕ ܝܵܕܼܘܿܥܹ̈ܐ>
    text <ܘܚܵܘܵܘ ܡܘܼܡܹ̈ܐ ܕܪܸ̈ܥܝܵܢܲܝܟܿܘܿܢ ܠܪܸܡܙܵܐ ܟܲܣܝܵܐ ܀>
    text <܃ܚܵܙܩܲܝ̈ ܒܐܘܼܪܚܵܐ ܬܵܘ ܐܸܬܼܠܵܘܵܘ ܥܲܡ ܚܲܟܿܝܼܡܹ̈ܐ>
    text <ܘܲܪܕܼܵܘ ܫܲܦܝܼܪ ܠܘܲܥܕܼܵܐ ܕܚܲܝܹ̈ܐ ܕܠܵܐ ܫܘܼܠܵܡܵܐ ܀>
text <ܥܲܠ ܦܘܼܫܵܩ ܐ̄ܪ̈ܵܙܹܐ>
  block
    text <ܥܲܠ ܦܘܼܫܵܩ ܐ̄ܪ̈ܵܙܹܐ>
  block
    text <ܡܐ ܡܪܐ ܫܒܥܣܝܪܝܐ>
    text <ܥܲܠ ܦܘܼܫܵܩ ܐ̄ܪ̈ܵܙܹܐ>
  block
    text <܃ܒܐ̄ܪ̈ܙܲܝ ܥܹܕܿܬܵܐ ܗܪܲܓܼܘ ܚܘܼܫܵܒܲܝ̈ ܐ̄ܪܵܙܵܢܵܐܝܼܬܼ>
    text <ܘܲܨܒܹ̇ܝܬܼ ܕܐܸܓܼܠܸܐ ܗܸܪܓܵܐ ܕܠܸܒܵܐ ܒܡܸܠܬܼܵܐ ܕܦܘܼܡ̇ܐ ܀>
    text <܃ܒܡܸܠܬܼܵܐ ܕܦܘܼܡܵܐ ܨܒܹ̇ܝܬܼ ܕܐܸܫܬܲܥܸܐ ܥܲܠ ܪܲܒܘܬܼܗܘܿܢ>
    text <ܘܲܒܼܦܸܬܼܓܼܵܡܹ̈ܐ ܐܹܨܘܼܪ ܨܲܠܡܵܐ ܕܲܫܒܼܝܼܚܘܼܬܗܘܿܢ ܀>
    text <܃ܒܲܫܒܼܝܼܚܘܼܬܼܗܘܿܢ ܐܲܨܸܕܼ ܡܲܕܥܝ ܩܲܛܝܼܢܵܐܝܼܬܼ>
    text <ܘܐܲܚ̣ܕܲܢܝ ܙܵܘܥܵܐ ܘܐܲܪܦܝܼ ܫܲܒܼܩ݂ܲܢܝ ܕܠܵܐ ܣܵܥܘܿܪܘܼ ܀>
    text <܃ܕܠܵܐ ܣܵܥܘܿܪܘܼ ܦܵܫܹ̇ܬܼ ܩܵܡܹ̇ܬܼ ܡ̣ܢ ܫܘܼܠܗܵܝܵܐ>
    text <ܘܫܲܪܝܼܬܼ ܕܐܸܩܥܸܐ ܚܲܫܝܼܫܵܐܝܼܬܼ ܥܲܡ ܒܲܪ ܐܵܡܘܿܨ ܀>
    text <܃ܥܲܡ ܒܲܪ ܐܵܡܘܿܨ ܚܸܗ̇ܒܹܿܬܼ ܘܵܝܵܐ ܠܲܩܢܘܿܡܝ ܛܲܡܐܵܐ>
    text <ܕܲܒܼܛܲܡܐܘܼܬܹܗ ܐܲܨܸܕ ܡܲܕܿܥܹܗ ܒܐ̄ܪ̈ܵܙܲܝ ܡ̇ܪܹܗ ܀>
    text <܃ܒܗܵܠܹܝܢ ܗܸܪܓܹܿܬܼ ܘܲܒܼܕܼܚܠܬܼܵܐ ܠܒܸܣܬܲܪܝ ܗܸܦܟܹܿܬܼ>
    text <ܘܪܘܼܚܵܐ ܒܪܸܡܙܹܗ ܠܲܒܼܢܝ ܕܐܸܥܘܿܠ ܠܲܩܕܼܘܿܫ ܩܘܼܕܼܫܹ̈ܐ ܀>
    text <܃ܠܲܩܕܼܘܿܫ ܩܘܼܕܫܹ̈ܐ ܕܐ̄ܪ̈ܵܙܹܐ ܫܒܼܝܼܚܹ̈ܐ ܝܲܗ̣̄ܒܼ ܠܝܼ ܕܐܸܥܘܿܠ>
    text <ܘܐܸܓܼܠܸܐ ܫܘܼܦܪܵܐ ܕܲܫܒܼܝܼܚܘܼܬܼܗܘܿܢ ܠܲܒܼܢܲܝ̈ ܐ̄ܪܵܙܵܐ ܀>
    text <܃ܬܵܘ ܟܹܝܬܼ ܡܸܟܹܿܝܠ ܐܘܿ ܒܲܪ ܐ̄ܪܵܙܵܐ ܐܲܠܵܗܵܝܵܐ>
    text <ܫܡܲܥ ܬܲܫܥܝܼܬܼܵܐ ܬܗܝܼܪܲܬܼ ܡܸܠܹ̈ܐ ܕܐ̄ܪ̈ܵܙܲܝ ܥܹܕܿܬܵܐ ܀>
    text <ܐ̄ܪܵܙ ܠܝܼ ܐ̄ܪܵܙ ܠܝܼ ܐ̄ܪܵܙ ܠܝܼ ܘܲܠܕܼܝܼܠܝ ܢܒܼܝܼܵܐ ܩܵܥܹ̇ܐ܃>
  block
    text <ܒܗܵܘܢܵܐ ܡܸܟܹܿܝܠ ܫܡܲܥܲܝܗܝ ܠܐ̄ܪܵܙܵܐ ܕܡܸܬܼܒܲܕܲܩ ܠܵܟ ܀>
    text <܃ܫܲܪܝܼܪܵܐܝܼܬܼ ܪܵܡ ܘܲܡܥܲܠܲܝ ܐ̄ܪܵܙܵܠ ܗܵܢܵܐ>
    text <ܕܓܼܵܡܲ݁ܪ ܟܵܗܢܵܐ ܒܓܼܵܘ ܒܹܝܬܼ ܩܘܼܕܫܵܐ ܐ̄ܪܵܙܵܢܵܐܝܼܬܼ ܀>
    text <܃ܐ̄ܪܵܙܵܢܵܐܝܼܬܼ ܨܵܝ̇ܪܵܐ ܥܹܕܿܬܵܐ ܐ̄ܪ̈ܙܹܐ ܫܒܼܝܼܚܹ̈ܐ>
    text <ܘܐܲܝܟ ܕܲܒܼܝܘܼܩܢܵܐ ܡܚܵܘܝܵ ܠܟܼܠܢܵܫ ܗܵܢܹ̇ܝܢ ܕܲܗ̤ܘܲܝ̈ ܀>
    text <܃ܗܵܢܹ̇ܝܢ ܕܲܗܘܲܝ̈ ܒܡܵܘܬܹܿܗ ܕܲܒܼܪܵܐ ܒܐ̄ܪ̈ܵܙܹܐ ܡܥܲܗܕܼܵܐ>
    text <ܘܐܵܦ ܠܲܩܝܵܡܬܹܿܗ ܕܡ̣ܢ ܒܹܝܬܼ ܡܝܼ̈ܬܹܐ ܠܥܹܝܢ ܟܠ ܓܵܠ̇ܝܵܐ ܀>
    text <܃ܐ̄ܪܵܙܵܐ ܘܪܲܙܸܙ ܗܵܘ̇ ܡ̇ܐ ܕܲܗܘ̤ܵܐ ܘܗܵܘ̇ ܡ̇ܐ ܕܗܵܘܹ̇ܐ>
    text <ܘܥܹܕܬܵܐ ܠܗܵܘ̇ ܡ̇ܐ ܕܲܗܘ̤ܵܐ ܡܪܲܙܙܵܐ ܒܐ̄ܪ̈ܵܙܹܝܗ̇ ܒܲܠܚܘܿܕܼ ܀>
    text <܃ܥܹܕܿܬܵܐ ܡܪܲܙܙܵܐ ܐ̄ܪ̈ܵܙܹܝܗ̇ ܒܣܸܬܼܪܵܐ ܡ̣ܢ ܒܲܪ̈ܵܝܹܐ>
    text <ܘܓܼܵܡܲ݁ܪ ܟܵܗܢܵܐ ܐ̄ܪܵܙܵܢܵܐܝܼܬܼ ܒܓܼܵܘ ܒܹܝܬܼ ܩܘܼܕܼܫܵܐ ܀>
    text <܃ܠܝܲܠܕܿܝܹ̈ܗ̇ ܥܡܝܼ̈ܕܹܐ ܪ̈ܫܝܼܡܹܐ ܡܒܲܣܡܵܐ ܒܲܠܚܘܿܕܼ>
    text <ܠܡܸܫܬܵܘܬܵܦܘܼ ܒ̄ܪ̈ܵܙܹܐ ܗܵܠܹܝܢ ܣܓܼܝܼ̈ܕܹܐ ܕܓܼܵܡ̇ܪܵܐ ܀>
    text <܃ܒܲܕܓ̣ܘܿܢ ܩܵܥ̇ܝܵܐ ܨܹܝܕܼ ܫܵܡܘܿܥܹ̈ܐ ܒܝܲܕܼ ܡܫܲܡܫܵܢܹ̈ܐ>
    text <ܕܢܲܪܟܿܢܘܼܢ ܪܹܫܵܐ ܘܢܸܣܒܼܘܼܢ ܒܘܼܪܟܿܬܼܵܐ ܡ̣ܢ ܟܵܗܢܘܼܬܼܵܐ ܀>
    text <܃ܐܲܪܟܸܿܢܘ ܪܹܫܟܼܘܿܢ ܐܘܿ ܫܵܡܘܿܥܹ̈ܐ ܡܗܲܝܡܢܹ̈ܐ ܥܡܝܼ̈ܕܹܐ>
    text <ܘܩܲܒܸܿܠܘ ܒܘܼܪܟܿܬܼܵܐ ܡ̣ܢ ܣܝܵܡܝܼܕܹܗ ܕܟܼܵܗܢܵܐ ܙܲܗܝܵܐ ܀>
    text <܃ܘܡ̣ܢ ܕܐܸܬܼܒܲܪܲܟܼܘ ܗܵܘܹ̇ܐ ܠܘܵܬܼܗܘܿܢ ܩܵܠܵܐ ܐ̄ܚܪܹܢܵܐ>
    text <ܕܟܼܠ ܕܠܵܐ ܫܩܝܼܠ ܠܵܗ̇ ܡܲܥܡܘܿܕܝܼܬܼܵܐ ܢܹܐܙܲܠ ܡܸܟܵܐ ܀>
    text <܃ܙܸܠܘ ܠܵܐ ܥܡܝܼ̈ܕܹܐ ܠܵܐ ܬܸܫܬܵܘܬܿܦܘܼܢ ܒܐ̄ܪ̈ܵܙܹܐ ܕܥܹܕܿܬܵܐ>
    text <ܕܲܠܒܲܝܬܵܝܼ̈ܐ ܦܣܝܼܣ ܠܲܡ ܒܲܠܚܘܿܕܼ ܠܡܸܫܬܵܘܬܵܦܘܼ ܀>
    text <܃ܬܘܼܒܼ ܒܲܪܬܼ ܩܵܠܵܐ ܐ̄ܚܪܹܬܼܵܐ ܗܵܘ̇ܝܵܐ ܒܲܙܢܵܐ ܐ̄ܚܪܹܢܵܐ>
    text <ܕܟܼܠ ܕܠܵܐ ܩܲܒܸܿܠ ܪܘܼܫܡܵܐ ܕܚܲܝܹ̈ܐ ܢܹܐܙܲܠ ܡܸܟܵܐ ܀>
    text <܃ܘܟܼܠ ܕܬܼܵܒܼ ܘܲܦܢ̣ܵܐ ܡ̣ܢ ܗܹܪܣܝܼܣ ܙܠܝܼܡܲܬܼ ܫܘܼܒܼܚܵܐ>
    text <ܥܲܕܼ ܡܸܬܼܪܫܸܡ ܠܵܐ ܢܸܫܬܵܘܬܹܿܦ ܒܐ̄ܪ̈ܵܙܲܝ ܥܹܕܿܬܵܐ ܀>
    text <܃ܟܠ ܬܘܼܒܼ ܕܲܟܼܦܲܪ̣ ܒܗܲܝܡܵܢܘܼܬܹܗ ܘܲܦܢ̣ܵܐ ܠܫܸܕܿܬܹܗ>
    text <ܥܲܕܼ ܡܸܬܼܚܲܣܸܐ ܒܪܘܼܫܡܵܐ ܕܥܹܕܿܬܵܐ ܠܵܐ ܢܸܫܬܵܘܬܲܦ ܀>
    text <܃ܬܘܼܒܼ ܒܲܪܬܼ ܩܵܠܵܐ ܐ̄ܚܪܹܬܼܵܐ ܗܵܘ̇ܝܵܐ ܒܛܲܟܼܣܵܐ ܐ̄ܚܪܹܢܵܐ>
    text <ܕܟܼܠ ܕܠܵܐ ܢܵܣܹ̇ܒܼ ܦܲܓܼܪܵܐ ܘܲܕܼܡ̇ܐ ܢܹܐܙܲܠ ܡܸܟܵܐ ܀>
    text <܃ܟܠ ܕܐܸܬܿܬܲܚܲܡ ܡ̣ܢ ܟܵܗܢܘܼܬܼܵܐ ܘܲܟܼܠܸܐ ܕܢܸܣܲܒܼ>
    text <ܘܠܵܐ ܒܥܸܕܵܢܵܐ ܕܒܹܗ ܡܸܬܼܩܲܪܒܹܝܼܢ ܐܝܼܬܼ ܠܹܗ ܕܲܢܦܘܼܫ ܀>
    text <܃ܐܲܝܢܵܐ ܕܲܟܼܠܸܐ ܡ̣ܢ ܩܵܢܘܿܢܵܐ ܕܩܘܼܕܫܵܐ ܢܸܣܲܒܼ>
    text <ܘܐܵܦܠܵܐ ܒܕܼܘܼܟܿܬܼܵܐ ܕܒܼܵܗ̇ ܡܸܬܼܩܲܪܒܼܝܼܢ ܦܣܝܼܣ ܠܹܗ ܕܲܢܩܘܼܡ ܀>
    text <܃ܟܪܝܼܗܵܐ ܕܠܵܐ ܚܠܝܼܡ ܘܡ̣ܢ ܐܵܢܲܢܩܹܐ ܠܵܐ ܡܨܸܐ ܠܡܸܣܲܒܼ>
    text <ܐܵܦܠܵܐ ܒܗܲܝܟܿܠܵܐ ܕܒܹܗ ܡܸܬܼܩܲܕܿܫܝܼܢ ܐܝܼܬܼ ܠܹܗ ܕܲܢܩܘܼܡ ܀>
  block
    text <܃ܢܵܦܩܝܼܢ ܟܠܗܘܿܢ ܡ̣ܢ ܓܵܘ ܗܲܝܟܿܠܵܐ ܚܲܫܝܼܫܵܐܝܼܬܼ>
    text <ܘܐܵܠܹ̇ܝܢ ܩܵܝ̇ܡܝܼܢ ܒܐܸܒܼܠܵܐ ܪܲܒܵܐ ܒܕܼܵܪܬܵܐ ܕܥܹܕܿܬܵܐ ܀>
    text <܃ܛܘܼܒܼܲܐ ܝܵܗ̇ܒܼܝܼܢ ܕܦܝ̇ܫܝܼܢ ܒܗܵܘ̇ ܒܘܼܣܵܡܵܐ>
    text <ܘܝܵܗ̇ܒܿܝܼܢ ܘܵܝܵܐ ܠܲܩܢܘܿܡܲܝ̈ܗܘܿܢ ܥܲܠ ܦܘܼܪܫܵܢܗܘܿܢ ܀>
    text <܃ܛܘܼܦܣܵܐ ܨܵܝ̇ܪܵܐ ܥܹܕܲܬܼ ܩܘܼܕܼܫܵܐ ܒܝܲܕܼ ܡܲܦܲܩܬܵܗ̇>
    text <ܠܗܵܢ̇ܘܿܢ ܕܢܵܦ̇ܩܝܼܢ ܠܗܵܘ̇ ܚܸܫܘܿܟܼܵܐ ܕܲܒܼܓܼܗܲܢܵܐ ܀>
    text <܃ܚܼܙܵܐ ܗܼ̄ܘܵܐ ܡܲܠܟܵܐ ܓܲܒܼܪܵܐ ܕܠܵܐ ܒܝܼܫ ܢܲܚ̈ܬܹܿܐ>
    text <ܘܲܦܩ݂ܲܕܼ ܘܐܲܣܪܘܼܗܝ ܘܐܲܦܩܘܼܗܝ ܠܚܸܫܟܵܐ ܗܵܘ̇ ܒܲܪܵܝܵܐ ܀>
    text <܃ܐܵܦ ܗ̤ܝ ܥܹܕܿܬܵܐ ܒܵܨ̇ܝܵܐ ܟܸܢܫܹ̈ܝܗ̇ ܒܥܸܕܼܵܢ ܐ̄ܪ̈ܵܙܹܐ>
    text <ܘܟܼܠ ܕܠܵܐ ܡܨܲܒܲܬܼ ܒܢܲܚ̈ܬܹܿܐ ܕܟܲܝܵ̈ܐ ܠܒܲܪ ܫܵܝ̇ܕܼܝܵܐ ܠܹܗ ܀>
    text <܃ܒܵܬܲܪ ܗܵܠܹܝܢ ܗܵܘ̇ܝܵܐ ܩܥܵܬܼܵܐ ܨܹܝܕܼ ܫܵܡܘܿܥܹ̈ܐ>
    text <ܕܢܹܐܙ̄ܠܘܼܢ ܢܵܚܙܘܿܢ ܬܲܪ̈ܥܲܝ ܥܹܕܿܬܵܐ ܘܢܸܙܕܲܗܪܘܼܢ ܒܗܘܿܢ ܀>
    text <܃ܙܸܠܘ ܫܵܡܘܿܥܹ̈ܐ ܚܙܵܘ ܒܲܚܦܝܼܛܘܼ ܬܲܪ̈ܥܹܐ ܕܲܠܒܲܪ>
    text <ܟܲܕܼ ܠܵܐ ܡܫܵܘܬܿܦܝܼܢ ܒܐ̄ܪ̈ܵܙܲܝ ܥܹܕܿܬܵܐ ܐܲܝܟ ܒܲܝܬܵܝܹ̈ܐ ܀>
    text <܃ܠܗܵܠܹܝܢ ܐܸܬܿܕܲܟܲܪ ܒܪܵܐ ܐܵܣܘܿܛܵܐ ܕܦܲܪܲܚ ܢܸܟܼܣܵܘ̈ܗܝ>
    text <ܘܲܫܐܸܠ ܕܢܸܗܘ̤ܐ ܐܲܝܟ ܐܲܓܼܝܸܪܹ̈ܐ ܡܲܟܿܝܼܟܼܵܐܝܼܬܼ ܀>
    text <܃ܪܘܼܓܼܙܵܐ ܘܐܲܟܿܬܼܵܐ ܢܲܥܒܲܪ ܡܸܢܲܢ ܒܗܵܘ̇ ܥܸܕܼܵܢܵܐ>
    text <ܘܢܸܚܙܹܝܘܗܝ ܠܝܼܫܘܿܥ ܕܡܸܬܿܕܿܒܲܪ ܠܡܵܘܬܵܐ ܡܸܛܠܵܬܲܢ ܀>
    text <܃ܠܚܲܫܵܐ ܢܵܦܹ̇ܩ ܒܦܝܼܢܟܼܵܐ ܘܟܼܵܣܵܐ ܥܲܡ ܡܫܲܡܫܵܢܵܐ>
    text <ܒܦܝܢܟܼܵܐ ܠܲܚܡܵܐ ܒܟܼܵܣܵܐ ܚܲܡܪܵܐ ܐ̄ܪܵܙܵܐ ܕܡ̇ܘܬܹܿܗ ܀>
    text <܃ܐ̄ܪܵܙܵܐ ܡ̇ܘܬܹܿܗ ܗܠܹܝܢ ܛܵܥ̇ܢܝܼܢ ܥܲܠ ܐܝܼܕܲܝ̈ܗܘܿܢ>
    text <ܘܡ̇ܐ ܕܥܲܠ ܡܲܕܼܒܿܚܵܐ ܣܵܡܼܘܼܗܝ ܘܚܲܦܝܘܼܗܝ ܛܲܦܸܣܘ ܩܒܼܘܼܪܬܹܿܗ ܀>
    text <܃ܠܵܐ ܗ̄ܘܼܵܐ ܨܲܠܡܵܐ ܕܲܝܗܘܼܕܼܵܝܹ̈ܐ ܫܩܝܼܠܝܼܢ ܗܵܠܹܝܢ>
    text <ܐܸܠܵܐ ܕܥܝܼܪܹ̈ܐ ܕܲܡܫܲܡܫܝܼܢ ܗ̄ܘ̣ܵܐ ܠܚܲܫܹܗ ܕܲܒܼܪܵܐ ܀>
    text <܃ܡܼܢ ܡܲܠܲܐܟܹ̈ܐ ܐܸܫܬܲܡܲܫ ܗܼ̄ܘܵܐ ܒܥܸܕܼܵܢ ܚܲܫܹܗ>
    text <ܘܲܡܫܲܡܫܵܢܹ̈ܐ ܡܙܲܝܚܝܼܢ ܠܦܲܓܼܪܹܗ ܓܚܵܐܹ̇ܫ ܒܐ̄ܪܵܙܵܐ ܀>
    text <܃ܥܵܐ̇ܠܝܼܢ ܡܸܟܹܿܝܠ ܟܵܗܢܹ̈ܐ ܒܙܵܘܚܵܐ ܠܓܼܵܘ ܒܹܝܬܼ ܩܘܼܕܸܫܵܐ>
    text <ܘܩܵܝܡ̇ܝܼܢ ܬܲܡ̇ܢ ܒܪܲܒܿܘܼܬܼ ܫܘܼܒܼܚܵܐ ܘܦܲܐܝܘܼܬܼ ܗܸܕܼܪܵܐ ܀>
  block
    text <܃ܟܵܗܢܵܐ ܕܲܦܪܝܼܫ ܕܢܸܗܘܸܐ ܓܵܡܲ݁ܪ ܗܵܝ̇ ܕܸܒܼܚܬܼܵܐ>
    text <ܝܘܼܩܢܹܗ ܕܡ̇ܪܲܢ ܛܥܝܼܢ ܒܲܩܢܘܿܡܹܗ ܒܗܵܘ̇ ܥܸܕܵܢܵܐ ܀>
    text <܃ܫܲܡܸܫ ܡܸܨܥܵܝܘܼܬܼܵܐ ܒܹܝܬܼ ܠܲܢ ܘܠܲܐܒܼܘܼܗܝ>
    text <ܘܒܹܗ ܒܐܸܣܟܹܿܡܵܐ ܡܫܲܡܸܫ ܟܵܗܢܵܐ ܡܸܨܥܵܝܘܼܬܼܵܐ ܀>
    text <܃ܫܡܲܥ ܐܘܿ ܟܵܗܢܵܐ ܠܐܲܝܟܵܐ ܡܲܛܝܼܬܿ ܡܵܛܠ ܕܲܪܓܼܵܟ>
    text <ܘܙܘܼܥ ܡܼܢ ܡ̇ܪܵܢ ܘܝܲܩܲܪ ܕܲܪܓܼܵܟ ܐܲܝܟ ܕܲܦܠܸܐ ܠܹܗ ܀>
    text <܃ܚܙܝܼ ܕܐܸܢܼܥܲܠܝܼܬܿ ܠܥܸܠ ܡܼܢ ܟܪ̈ܘܿܒܹܐ ܠܥܸܠ ܡܼܢ ܣܪ̈ܵܦܹܐ>
    text <ܠܥܸܠ ܡܼܢ ܟܝܵܢܵܐ ܗܘ̤ܝ ܒܕܼܘܼܒܵܪ̈ܲܝܟ ܐܲܝܟ ܕܲܦܐܸܐ ܠܵܟ ܀>
    text <܃ܚܙܝܼ ܕܐܸܬܼܗܲܝܡܲܢܬܿ ܠܲܡܦܲܪܢܵܣܘܼ ܓܲܙܲܝ̈ ܡ̇ܪܵܟ>
    text <ܗܘ̤ܝ ܕܠܵܐ ܡܘܼܡ̇ܐ ܘܲܕܼܠܵܐ ܪܸܫܝܵܢ ܐܲܝܟ ܕܲܦܩܝܼܕܼ ܐܲܢ̄ܬܿ ܀>
    text <܃ܒܗܵܢ ܐܸܣܟܹܿܡܵܐ ܩܵܐܹ̇ܡ ܟܵܗܢܵܐ ܒܗܵܘ̇ ܥܸܕܵܢܵܐ>
    text <ܘܠܲܝܬܿ ܠܵܗ̇ ܦܸܚܡܵܐ ܠܗܵܝ̇ ܪܲܒܿܘܼܬܼܵܐ ܕܠܵܗ̇ ܡܸܬܼܩܲܪܲܒܼ ܀>
    text <܃ܟܵܗܢܹ̈ܐ ܟܠܗܘܿܢ ܕܲܒܼܒܹܝܬܼ ܩܘܼܕܼܫܵܐ ܨܲܠܡܵܐ ܫܩܝܼܠܝܼܢ>
    text <ܕܗܵܢ̇ܘܿܢ ܫܠܝܼܚܹ̈ܐ ܕܲܠܒܹܝܢܼ ܩܒܼܘܼܪܬܵܐ ܐܸܬܼܘܲܥܲܕܼܘ ܗ̄ܘܼܵܘ ܀>
    text <܃ܡܲܕܼܒܿܚܵܐ ܐ̄ܪܵܙܵܐ ܗ̄ܘ̣ ܕܩܲܒܼܪܹܗ ܕܡ̇ܪܲܢ ܕܠܵܐ ܦܘܼܠܵܓܼܵܐ>
    text <ܘܠܲܚܡܵܐ ܘܚܲܡܪܵܐ ܦܲܓܼܪܹܗ ܕܡ̇ܪܲܢ ܕܲܚܢܝܼܛ ܘܲܩܒܼܝܼܪ ܀>
    text <܃ܐܵܦ ܫܘܿܫܸܦܵܐ ܕܲܠܥܸܠ ܡܸܢܗܘܿܢ ܛܘܼܦܣܵܐ ܡܛܲܦܸܣ>
    text <ܕܟܹܐܦܵܐ ܚܬܝܼܡܲܬܿ ܒܥܸܙܩܲܬܼ ܡܵܗܢܹ̈ܐ ܘܩܲܣܛܘܼܢܵܪܹ̈ܐ ܀>
    text <܃ܘܲܡܫܲܡܫܵܢܹ̈ܐ ܕܡܸܟܵܐ ܘܡܸܟܵܐ ܩܵܝ̇ܡܝܼܢ ܘܡܲܟܿܫܝܼܢ>
    text <ܐ̄ܪܵܙ ܡܲܠܲܐܟܹ̈ܐ ܕܡܼܢ ܐܸܣܵܕܵܘ̈ܗܝ ܐܵܦ ܡܼܢ ܪܸ̈ܓܼܠܵܘܗܝ ܀>
    text <܃ܘܟܼܠ ܡܫܲܡܫܵܢܹ̈ܐ ܕܲܩܕܼܵܡ ܡܲܕܼܒܿܚܵܐ ܡܕܲܝܠܝܼܢ ܩܵܝ̇ܡܝܼܢ>
    text <ܕܡܘܼܬܼܵܐ ܨܵܝ̇ܪܝܼܢ ܕܥܝܼܪܹ̈ܐ ܕܚܲܕܼܪܘܼܗܝ ܠܩܲܒܼܪܹܗ ܕܡ̇ܪܲܢ ܀>
    text <܃ܐܵܦ ܒܹܝܬܼ ܩܘܼܕܼܫܵܐ ܛܘܼܦܣܵܐ ܨܵܐܲܪ ܕܓܼܢܲܬܼ ܝܵܘܣܸܦ>
    text <ܕܲܪܕܼܵܘ ܡܸܢܵܗ̇ ܚܲܝܹ̈ܐ ܠܐ̄ܢܵܫܵܐ ܘܲܠܡܲܠܲܐܟܹ̈ܐ ܀>
    text <܃ܒܛܲܟܼܣܵܐ ܐ̄ܚܪܹܢܵܐ ܐܝܼܬܼܵܘܗܝ ܛܘܼܦܣܵܗ̇ ܕܗܵܝ̇ ܡܲܠܟܿܘܼܬܼܵܐ>
    text <ܘܥܲܠ݂ ܠܵܗ̇ ܡ̇ܪܲܢ ܘܡܲܥܸܠ ܥܲܡܹܗ ܠܟܼܠܗܘܿܢ ܪ̈ܵܚܡܵܘܗܝ ܀>
    text <܃ܡܲܕܼܒܿܚܹܗ ܣܓܼܝܼܕܼܵܐ ܐ̄ܪܲܙ ܗܵܘ̇ ܬܪܘܼܢܘܿܣ ܕܪܲܒܿܘܼܬܼ ܫܘܼܒܼܚܹܗ>
    text <܃ܕܲܥܠܵܘܗܝ ܡܸܬܼܚܙܹܐ ܠܥܝܼܪܹ̈ܐ ܘܐ̄ܢܵܫܵܐ ܒܝܘܿܡ ܓܸܠܝܵܢܹܗ>
    text <܃ܗܵܠܹܝܢ ܕܲܠܬܲܚܬܿ ܘܗܵܠܹܝܢ ܕܲܠܥܸܠ ܩܲܢܟܹܿܐ ܡܪܲܙܙܵܐ>
    text <ܘܥܲܗܸܕܼ ܕܲܗ̤ܘܲܝ ܡܛܲܦܸܣ ܕܗܵܘ̈ܝܵܢ ܪܘܼܚܢܵܐܝܼܬܼ ܀>
    text <܃ܘܡܼܢ ܟܲܕܼܪ ܩܵܝ̇ܡܝܼܢ ܟܵܗܢܹ̈ܐ ܐܲܟܲܚ̄ܕܼ ܘܲܡܫܲܡܫܵܢܹ̈ܐ>
    text <ܡܫܲܪܹܝܢ ܘܐܵܡ̇ܪܝܼܢ ܗܲܝܡܵܢܘܼܬܼܵܐ ܕܐܲܒܼܵܗ̈ܬܼܵܐ ܀>
  block
    text <܃ܡܗܲܝܡܢܝܼܢܲܢ ܕܹܝܢ ܒܚܲܕܼ ܐܵܠܵܗܵܐ ܐܵܒܼܵܐ ܕܡܸܡܬܼܘܿܡ>
    text <ܕܐܲܚܝܼܕܼ ܟܠܵܐ ܒܪܸܡܙܵܐ ܟܲܣܝܵܐ ܕܐܲܠܵܗܘܼܬܹܗ ܀>
    text <܃ܕܲܥܼܒܲܕܼ ܘܐܲܬܼܩܸܢ ܟܠ ܕܡܸܬܼܚܲܙ̈ܝܵܢ ܘܠܵܐ ܡܸܬܼܚܲܙ̈ܝܵܢ>
    text <ܘܐܲܝܬܿܝܼ ܒܪܝܼܬܼܵܐ ܕܪܵܘܡ̇ܐ ܘܥܘܼܡܩܵܐ ܡܼܢ ܠܵܐ ܡܸܕܸܿܡ ܀>
    text <ܘܲܒܼܚܲܕܼ ܡ̇ܪܝܵܐ ܝܼܫܘܿܥ ܡܫܝܼܚܵܐ ܒܪܹܗ ܕܐܲܠܵܗܐ ܀>
    text <܃ܝܼܚܝܼܕܼܵܝܵܐ ܗ̄ܘ̣ ܒܐܲܠܵܗܘܼܬܹܗ ܘܒܼܘܼܟܼܪܵܐ ܒܦܲܓܼܪܹܗ>
    text <ܕܐܸܬܼܒܲܟܲܪ ܗ̄ܘܼܵܐ ܠܟܼܠ ܒܸܪ̈ܝܵܬܼܵܐ ܡܼܢ ܒܹܝܬܼ ܡܝܼܬܹ̈ܐ ܀>
    text <܃ܗܵܘ̇ ܕܡܼܢ ܐܲܒܼܘܼܗܝ ܝܼܠܝܼܕܼ ܘܐܝܼܬܼܵܘܗܝ ܕܠܵܐ ܫܘܼܪܵܝܵܐ>
    text <ܘܠܵܐ ܗ̄ܘܼܵܐ ܡܸܗܘܵܐ ܗܘ̤ܵܐ ܘܐܸܬܼܥܒܸܕܼ ܥܲܡ ܒܸܪ̈ܝܵܬܼܵܐ ܀>
    text <܃ܒܗܵܝ̇ ܕܐܲܠܵܗܵܐ ܗ̄ܘ̣ ܕܡܼܢ ܐܲܠܵܗܵܐ ܒܪܵܐ ܕܡܼܢ ܐܲܒܼܵܐ>
    text <ܘܡܼܢ ܟܝܵܢ ܐܲܒܼܘܼܗܝ ܘܲܫܘܸܐ ܥܲܡܹܗ ܒܟܼܠܗܹܝܢ ܕܝܼܠܹܗ ܀>
    text <܃ܘܒܹܗ ܐܸܬܼܚܵܘܝܼܘ ܥܲܠܡܹ̈ܐ ܘܐܸܬܼܒܿܪܝܼ ܟܠܡܵܐ ܕܵܗܘ̤ܵܐ>
    text <ܘܲܒܼܫܘܼܠܛܵܢܵܐ ܘܣܸܓܼܕܿܬܼܵܐ ܫܘܼܒܼܚܵܐ ܫܘܸܐ ܥܲܡ ܐܲܒܼܘܼܗܝ ܀>
    text <܃ܕܡܸܛܠܵܬܲܢ ܢܚܸܬܼ ܡܼܢ ܫܡܲܝܵܐ ܕܠܵܐ ܫܘܼܢܵܝܵܐ>
    text <ܕܢܸܦܪܘܿܩ ܠܓܸܢܣܲܢ ܡܼܢ ܥܲܒܼܕܿܘܼܬܼܵܐ ܕܒܼܝܼܫܵܐ ܘܡ̇ܘܬܵܐ ܀>
    text <܃ܘܓܲܫܸܡ ܗܲܝܟܿܠܵܐ ܒܚܹܝܠ ܪܘܼܚܩܘܼܕܫܵܐ ܡܼܢ ܒܲܪܬܼ ܕܵܘܝܼܕܼ>
    text <ܘܲܗܘ̤ܵܐ ܐ̄ܢܵܫܵܐ ܘܐܲܠܲܗ ܠܗܲܝܟܿܠܹܗ ܒܲܚܕܼܵܝܘܼܬܼܵܐ ܀>
    text <܃ܘܐܸܬܼܒܿܛܸܢ ܦܲܓܼܪܹܗ ܒܗܲܝܟܲܠ ܡܲܪܝܲܡ ܕܠܵܐ ܙܘܼܘܵܓܼܵܐ>
    text <ܘܐܸܬܼܝܼܠܸܕܼ ܗ̄ܘܼܵܐ ܠܥܸܠ ܡܼܢ ܛܲܟܼܣܹ̈ܐ ܐܵܕܵܡ̇ܝܹ̈ܐ ܀>
    text <܃ܘܚܲܫ̣ ܗ̄ܘܼܵܐ ܘܐܸܙܕܩܸܦ ܘܩܲܒܸܿܠ ܡ̇ܘܬܵܐ ܒܚܲܕܼ ܐ̄ܢܵܫܘܼܬܹܗ>
    text <ܟܲܕܼ ܦܝܼܠܵܛܘܿܣ ܐܲܚܝܼܕܼ ܗ̄ܘܼܵܐ ܠܵܗ̇ ܠܗܸܕܼܡܘܿܢܘܼܬܼܵܐ ܀>
    text <܃ܘܗܲܘ̤ܵܐ ܒܩܲܒܼܪܵܐ ܬܵܠܵܬܼܵܐ ܝܵܘ̈ܡܝܼܢ ܐܲܝܟ ܟܠ ܡܝܼܬܼܵܐ>
    text <ܘܩܵܡ ܘܐܸܬܼܢܲܚܲܡ ܐܲܟܼܡܵܐ ܕܲܟܼܬܼܝܼܒܼ ܒܲܢܒܼܝܼܘܼܬܼܵܐ ܀>
    text <܃ܘܲܣܼܠܸܩ ܠܪܵܘܡ̇ܐ ܠܲܫܡܲܝ̈ ܫܡܲܝܵܐ ܕܢܲܫܠܸܡ ܟܠ>
    text <ܘܝܼܬܸܒܼ ܒܫܘܼܒܼܚܵܐ ܡܼܢ ܝܲܡܝܼܢܵܐ ܕܐܲܒܼܵܐ ܕܫܲܠܼܚܹܗ ܀>
    text <܃ܘܲܥܬܼܝܼܕܼ ܕܢܹܐܬܸܐ ܒܫܘܼܠܵܡ ܙܲܒܼܢܹ̈ܐ ܠܚܘܼܕܵܬܼ ܟܠܵܐ>
    text <ܘܠܲܡܕܼܵܢ ܠܚܲܝܹ̈ܐ ܘܲܠܡܝܼ̈ܬܹܐ ܬܘܼܒܼ ܕܡܝܼܬܼܘ ܒܲܚܛܝܼܬܼܵܐ ܀>
    text <܃ܘܡ̇ܘܕܹܿܝܢܲܢ ܬܘܼܒܼ ܘܲܒܼܪܘܼܚ ܩܘܼܕܫܵܐ ܐܝܼܬܼܝܵܐ ܕܡܼܢ ܡܬܼܘܿܡ>
    text <ܫܘܸܐ ܒܐܘܼܣܝܵܐ ܘܒܲܐܠܵܗܘܼܬܼܵܐ ܠܐܲܒܼܵܐ ܘܠܲܒܼܪܵܐ ܀>
    text <܃ܗܵܘ̇ ܕܡܼܢ ܐܵܒܼܵܐ ܢܵܦܹ̇ܿܩ ܒܲܙܢܵܐ ܕܠܵܐ ܡܸܬܼܥܲܩܲܒܼ>
    text <ܘܝܵܗܹ̇ܒܼ ܚܲܝܹ̈ܐ ܠܟܼܠܗܘܿܢ ܡܠܝܼ̈ܠܹܐ ܕܡܸܢܹܗ ܐܸܬܼܒܿܪܝܼܘ ܀>
    text <܃ܘܡ̇ܘܕܹܿܝܢܲܢ ܬܘܼܒܼ ܘܒܲܚܕܼܵܐ ܥܹܕܿܬܵܐ ܩܵܬܼܠܝܼܩܝܼ>
    text <ܐܲܒܼܵܗܵܝܬܵܐ ܘܲܫܠܝܼܚܵܝܬܵܐ ܡܩܲܕܿܫܲܬܼ ܒܪܘܼܚܵܐ ܀>
    text <ܘܬܼܘܼܒܼ ܡ̇ܘܕܹܿܝܢܲܢ ܒܲܚܕܼܵܐ ܣܚܵܬܼܵܐ ܘܡܲܥܡܘܿܕܼܝܼܬܼܵܐ܃>
  block
    text <ܕܒܼܵܗ̇ ܥܵܡ̇ܕܲܝܢܲܢ ܠܚܘܼܣܵܝ ܚܵܘ̈ܒܹܿܐ ܣܝܼܡܲܬܼ ܒܢܲܝ̈ܵܐ ܀>
    text <܃ܘܡ̇ܘܕܹܿܝܢܲܢ ܬܘܼܒܼ ܐܵܦ ܒܲܩܝܵܡܬܼܵܐ ܕܡܼܢ ܒܹܝܬܼ ܡܝܼ̈ܬܹܐ>
    text <ܘܲܕܼܗܵܘܹ̇ܝܢܲܢ ܒܚܲܝܹ̈ܐ ܚܲܕܼܬܹ̈ܐ ܠܥܵܠܲܡ ܥܵܠܡܝܼܢ ܀>
    text <܃ܠܗܵܕܹܐ ܚܲܬܸܿܡܘ ܬܠܵܬܼܡܐܵܐ ܟܵܗܢܹ̈ܐ ܘܲܬܼܡܵܢܬܿܥܣܲܪ>
    text <ܘܬܲܚܸܡܘ ܘܐܲܚܪܸܡܘ ܠܟܼܠ ܕܠܵܐ ܡ̇ܘܕܹܿܐ ܐܲܝܟ ܬܵܘܕܲܝܬܼܗܘܿܢ ܀>
    text <܃ܥܹܕܼܬܵܐ ܡ̇ܘܕܿܝܵܐ ܐܲܝܟ ܬܵܘܕܲܝܼܬܼܗܘܿܢ ܕܐܲܒܼܗ̈ܬܼܵܐ>
    text <ܘܬܵܦ ܡܫܲܡܫܵܐ ܬܘܼܒܼ ܠܗܲܝܡܵܢܘܼܬܼܗܘܿܢ ܒܥܸܕܵܢ ܐ̄̈ܪ̈ܙܹܐ ܀>
    text <܃ܒܥܸܕܵܢ ܐ̄ܪ̈ܵܙܹܐ ܪܵܥܡ̇ܝܼܢ ܝܲܠܕܹܿܝ̈ܗ̇ ܒܗܲܝܡܵܢܘܼܬܼܗܘܿܢ>
    text <ܟܲܕܼ ܬܵܢܹ̇ܝܢ ܠܵܗ̇ ܒܦܘܼܡ̇ܐ ܘܠܸܒܵܐ ܕܠܵܐ ܦܘܼܠܵܓܼܵܐ ܀>
    text <܃ܘܡܼܢ ܕܐܸܬܿܬܲܢܝܲܬ̤ ܗܲܝܡܵܢܘܼܬܼܵܐ ܒܛܲܟܼܣܵܐ ܕܲܦܐܹܐ>
    text <ܦܵܩܹ̇ܕܼ ܡܸܟܹܿܝܠ ܟܵܪܘܿܙ ܥܹܕܿܬܵܐ ܠܲܡܨܲܠܵܝܘܼ ܀>
    text <܃ܨܲܠܵܘ ܐܵܡܲ̈ܪ ܥܲܠ ܕܘܼܟܼܪܵܢܵܐ ܕܐܲܒܼܵܗ̈ܬܼܵܐ>
    text <ܩܵܬܼܘܿܠܝܼܩܹ̈ܐ ܘܐܲܦܸܣܩܘܼܦܹ̈ܐ ܥܲܡ ܡܲܠܦܵܢܹ̈ܐ ܀>
    text <܃ܘܥܲܡܗܘܿܢ ܟܵܗܢܹ̈ܐ ܐܵܦ ܡܫܲܡܫܵܢܹ̈ܐ ܘܼܟܼܠܗܘܿܢ ܛܲܟܼܣܹ̈ܐ>
    text <ܘܟܼܠܡܲܢ ܕܲܥܢܲܕܼ ܡܼܢ ܗܵܢ ܥܵܠܡܵܐ ܒܗܲܝܡܵܢܘܼܬܼܵܐ ܀>
    text <܃ܕܢܸܗܘܘܿܢ ܡܟܲܠܠܹ̈ܐ ܒܝܵܘܡ̇ܐ ܡܼܢ ܒܹܝܬܼ ܡܝܼ̈ܬܹܐ>
    text <ܘܲܚܢܲܢ ܥܲܡܗܘܿܢ ܢܹܐܪܲܬܼ ܚܲܝܹ̈ܐ ܒܗܵܝ̇ ܡܲܠܟܿܘܼܬܼܵܐ ܀>
    text <܃ܨܲܠܵܘ ܐܲܚܲܝ̈ ܥܲܠ ܩܘܼܪܒܵܢܵܐ ܕܲܡܩܲܪܒܼܝܼܢܲܢ>
    text <ܕܢܸܗܘܸܐ ܡܩܲܒܿܠܵܐ ܩܕܼܵܡ ܐܲܠܵܗܵܐ ܕܠܹܗ ܡܸܬܼܩܲܪܲܒܼ ܀>
    text <܃ܘܲܒܼܪܘܼܚܵܦܵܐ ܕܪܘܼܚܵܐ ܕܩܘܼܫܵܐ ܢܗܘܸܐ ܡܩܲܕܿܫܵܐ>
    text <ܐܲܝܟ ܕܢܸܗܘܸܐ ܠܲܢ ܥܸܠܲܬܼ ܚܲܝܹ̈ܐ ܒܡܲܠܟܿܘܼܬܼ ܪܵܘܡ̇ܐ ܀>
    text <܃ܒܗܵܠܹܝܢ ܡܚܲܦܸܛ ܟܵܪܘܿܙ ܥܹܕܼܬܵܐ ܠܥܲܡܵܐ ܘܐܵܡܲ݁ܪ>
    text <ܠܲܡܨܲܠܵܝܘܼ ܩܕܼܵܡ ܐܲܠܵܗܵܐ ܒܠܸܒܵܐ ܕܲܟܼܝܵܐ ܀>
    text <܃ܡܩܲܪܸܒܼ ܡܸܟܹܿܝܠ ܟܵܗܢܵܐ ܐ̄ܪܵܙܵܐ ܕܦܘܼܪܩܵܢ ܚܲܝܲܝ̈ܢ>
    text <ܟܲܕܼ ܡܠܸܐ ܙܵܘܥܵܐ ܘܲܥܛܝܼܦ ܕܼܚܠܵܐ ܘܩܸܢܛܵܐ ܀>
    text <܃ܙܵܐܲܥ ܟܵܗܢܵܐ ܘܲܕܼܚܝܼܠ ܪܲܒܲܬܼ ܘܪܲܬܿܝܼܬܼ ܣܲܓܿܝܼ>
    text <ܡܸܛܠ ܚܵܘܒܵܘ̈ܗܝ ܘܚܵܘ̈ܒܹܿܗ ܕܟܼܠܗܘܿܢ ܝܲܠܕܹܿܝ̈ܗ̇ ܕܥܹܕܿܬܵܐ ܀>
    text <܃ܥܲܝܢܵܐ ܐܝܼܬܼܵܘܗܝ ܕܟܼܠܹܗ ܓܘܼܫܡܵܐ ܥܹܕܿܬܵܢܵܝܵܐ>
    text <ܘܥܵܗܹ̇ܕܼ ܒܡܲܕܿܥܹܗ ܟܠ ܣܘܼܥܪ̈ܵܢܹܐ ܕܲܟܼܢܵܘܵܬܹ̈ܐ ܀>
    text <܃ܐܵܦ ܠܸܫܵܢܵܐ ܗ̄ܘ̣ ܕܟܼܠܹܗ ܓܘܼܫܡܵܐ ܝܼܫܘܿܥܵܝܵܐ>
    text <ܐܲܦܸܛܪܘܿܦܵܐ ܗ̄ܘ̣ ܘܲܣܢܹܐ ܓܪܘܼܬܼܵܐ ܡܡܲܠܸܐ ܚܠܵܦܵܘܗܝ ܀>
    text <܃ܪܬܹܝܬܼܵܐ ܘܕܸܚܠܵܐ ܕܲܚܠܵܦ ܢܲܦܫܹܗ ܘܲܚܠܵܦ ܥܲܡܹܗ>
    text <ܪܡܸܐ ܥܲܠ ܟܵܗܢܵܐ ܒܗܵܘ̇ ܥܸܕܼܵܢܵܐ ܡܠܸܐ ܕܸܚܠܬܼܵܐ ܀>
  block
    text <܃ܒܛܘܼܦܣܵܐ ܕܚܝܼܠܵܐ ܒܛܲܟܼܣܵܐ ܕܚܝܼܠܵܐ ܥܲܠ ܣܪ̈ܵܦܹܐ>
    text <ܡܡܲܨܲܥ ܩܵܐܹ̇ܡ ܒܲܪ ܕܲܚܝܼܚܵܐ ܒܕܸܚܠܵܐ ܪܲܒܵܐ ܀>
    text <܃ܡܲܠܟܵܐ ܕܚܝܼܠܵܐ ܕܲܩܛܝܼܠ ܘܲܩܒܼܝܼܪ ܐ̄ܪܵܙܵܢܵܐܝܼܬܼ>
    text <ܘܥܝܼܪܹ̈ܐ ܕܚܝܼܠܹ̈ܐ ܕܦܵܝ̇ܫܝܼܢ ܒܕܸܚܠܵܐ ܠܐܝܼܩܵܪ ܡ̇ܪܗܘܿܢ ܀>
    text <܃ܣܸܕܼܪܹ̈ܐ ܕܥܝܼܪܹ̈ܐ ܚܕܝܼܪܝܼܢ ܠܡܲܕܒܿܚܵܐ ܒܗܵܘ̇ ܥܸܕܵܢܵܐ>
    text <ܐܲܟܼܡܵܐ ܕܐܲܣܗܸܕܼ ܟܪܘܿܣܘܿܣܛܘܿܡܘܿܣ ܕܲܚܼܙܵܐ ܐܸܢܘܿܢ ܀>
    text <܃ܒܗܵܢܵܐ ܗܸܪܓܵܐ ܩܵܐܹ̇ܡ ܟܵܗܢܵܐ ܠܲܡܟܼܗܵܢܘܼ>
    text <ܚܲܫܝܼܫܵܐܝܼܬܼ ܒܕܼܚܠܵܐ ܪܲܒܵܐ ܐܵܦ ܒܲܪܬܹܝܬܵܐ ܀>
    text <܃ܒܲܕܡܘܼܬܼ ܝܲܥܩܘܿܒܼ ܬܠܵܬܼ ܙܲܒܼ̈ܢܵܬܼܵܐ ܘܲܬܼܠܵܬܼ ܣܵܓܹܿܕ>
    text <ܘܗܵܝܕܲܝܢ ܩܵ݁ܪܸܒܼ ܠܲܡܢܲܫܵܩܘܼ ܠܩܲܒܼܪܹܗ ܕܡ̇ܪܲܢ ܀>
    text <܃ܠܥܹܥܣܘܿ ܐܲܚܘܼܗܝ ܝܲܩܲܪ ܝܲܥܩܘܿܒܼ ܒܝܲܕܼ ܣܸܓܼ̈ܕܵܬܼܵܐ>
    text <ܘܟܼܵܗܢܵܐ ܡܝܲܩܲܪ ܒܝܲܕܼ ܣܸܓܼ̈ܕܬܼܵܐ ܠܡܵܪܹܗ ܕܝܲܥܩܘܿܒܼ ܀>
    text <܃ܡܢܲܫܸܩ ܒܚܘܼܒܵܐ ܘܲܒܼܪܚܡܬܼܵܐ ܠܡܲܕܼܒܲܚ ܩܘܼܕܼܫܵܐ>
    text <ܘܡܸܬܿܬܿܟܼܠ ܕܢܸܣܲܒܼ ܩܲܕܿܝܼܫܘܼܬܼܵܐ ܒܝܲܕܼ ܣܸܦ̈ܘܵܬܹ̈ܗ ܀>
    text <܃ܫܵܐܹ̇ܠ ܨܠܘܿܬܼܵܐ ܡܼܢ ܡܫܲܡܫܵܢܹ̈ܐ ܕܚܲܕܼܝܼܪܝܼܢ ܠܹܗ>
    text <ܕܲܒܼܡܘܼܟܵܟܹܗ ܢܸܣܲܒܼ ܪ̈ܲܚܡܹܐ ܡܼܢ ܚܲܢܵܢܵܐ ܀>
    text <܃ܡܨܲܠܸܐ ܡܸܟܹܿܝܠ ܒܠܸܒܵܐ ܟܵܝܒܵܐ ܩܕܼܵܡ ܐܲܠܵܗܵܐ>
    text <ܘܡ̇ܘܕܹܿܐ ܒܚܵܘ̈ܒܵܘܗܝ ܘܚܵܘ̈ܒܹܿܐ ܕܓܼܘܼܫܡܵܐ ܥܹܕܿܬܵܢܵܝܵܐ ܀>
    text <܃ܫܵܐܹ̇ܠ ܟܵܗܢܵܐ ܚܲܝܠܵܐ ܟܲܣܝܵܐ ܥܲܡ ܥܘܼܕܼܪܵܢܵܐ>
    text <ܕܲܠܡܵܘܗܲܒܼܬܹܗ ܢܸܗܘܸܐ ܓܵܡܲ݁ܪ ܐܲܝܟ ܨܸܒܼܝܵܢܹܗ ܀>
    text <܃ܘܲܠܟܼܠܡܸܕܹܿܡ ܕܐܵܡܲ݁ܪ ܟܵܗܢܵܐ ܩܕܼܵܡ ܐܲܠܵܗܵܐ>
    text <ܫܵܠܹ̇ܡ ܥܲܡܵܐ ܘܲܠܬܸܫܡܸܫܬܹܿܗ ܡܚܲܬܲܡ ܒܐܵܡܹܝܢ ܀>
    text <܃ܒܐܵܡܹܝܢ ܡܲܪܡܸܐ ܥܲܡܵܐ ܐܝܼܕܼܵܐ ܥܲܡܹܗ ܕܟܼܵܗܢܵܐ>
    text <ܘܲܡܫܵܘܬܸܿܦ ܠܹܗ ܒܝܲܕܼ ܨ̈ܠܵܘܵܬܹܗ ܒܝܲܕܼ ܒܲܪܬܼ ܩܵܠܹܗ ܀>
    text <܃ܗܵܝܕܹܿܝܢ ܟܵܗܢܵܐ ܡܒܲܪܸܟ ܠܥܲܡܵܐ ܒܗܵܘ̇ ܥܸܕܵܢܵܐ>
    text <ܒܗܵܝ̇ ܒܲܪܬܼ ܩܵܠܵܐ ܕܐܲܣܪܲܚ ܦܘܼܡܵܐ ܝܲܗܹ̇ܒܼ ܚܲܝܹ̈ܐ ܀>
    text <܃ܫܠܵܡܵܐ ܥܲܡܟܼܘܿܢ ܐܸܡܲ݁ܪ ܟܵܗܢܵܐ ܠܝܲܠܕܲܝ̈ ܥܹܕܿܬܵܐ>
    text <ܕܲܣܓܼܝܼ ܫܠܵܡܵܐ ܒܝܼܫܘܿܥ ܡ̇ܪܲܢ ܕܗܘ̤ܝܘܼ ܫܲܝܢܲܢ ܀>
    text <܃ܫܠܵܡܵܐ ܥܲܡܟܼܘܿܢ ܕܲܒܼܛܸܠ ܡ̇ܘܬܵܐ ܘܐܸܫܬܿܪܝܼ ܚܒܼܵܠܵܐ>
    text <ܒܲܒܼܝܲܕܼ ܒܲܪ ܓܸܢܣܲܢ ܕܚܲܫ ܥܲܠ ܐܲܦܲܝ̈ܢ ܘܐܲܚܝܼ ܠܟܼܠܲܢ ܀>
    text <܃ܫܠܵܡܵܐ ܥܲܡܟܼܘܿܢ ܕܥܸܒܼܪܲܬ̤ ܚܛܝܼܬܼܵܐ ܘܚܵܒܼ ܣܵܛܵܢܵܐ>
    text <ܒܝܲܕܼ ܒܲܪ ܐܵܕܼܵܡ ܕܲܙܟܼܵܐ ܘܙܲܟܿܝܼ ܠܝܲܠܕܵܘ̈ܗܝ ܕܐܵܕܼܵܡ ܀>
  block
    text <܃ܫܠܵܡܵܐ ܥܲܡܟܼܘܿܢ ܕܐܸܬܼܪܲܥܝܼ ܠܟܼܘܿܢ ܡ̇ܪܵܐ ܛܵܒܼܵܐ>
    text <ܒܡܵܘܬܵܐ ܕܲܒܼܪܹܗ ܕܚܲܫ̣ ܒܲܙܩܝܼܦܵܐ ܡܸܛܠܵܬܲܢ ܀>
    text <܃ܫܠܵܡܵܐ ܥܲܡܟܼܘܿܢ ܕܐܸܫܬܲܝܲܢܬܿܘܿܢ ܥܲܡ ܡܲܠܲܐܟܹ̈ܐ>
    text <ܒܗܵܘ̇ ܕܐܸܫܬܲܠܲܛ ܥܲܠ ܡܲܠܲܐܟܹ̈ܐ ܘܐܲܡܠܸܟ ܥܲܠ ܟܠ ܀>
    text <܃ܫܠܵܡܵܐ ܥܲܡܟܼܘܿܢ ܕܐܸܬܼܚܲܝܲܕܿܬܿܘܿܢ ܥܲܡܵܐ ܘܥܲܡܡܹ̈ܐ>
    text <ܘܐܸܫܬܼܪܝܼ ܣܝܵܓܼܵܐ ܒܝܼܫܘܿܥ ܟܠ ܣܲܩܘܼܒܼܠܵܐ ܀>
    text <܃ܫܠܵܡܵܐ ܥܲܡܟܼܘܿܢ ܕܲܢܛܝܼܪܝܼܢ ܠܟܼܘܿܢ ܚܲܝܹ̈ܐ ܚܲܕܼ̈ܬܬܹܐ>
    text <ܒܗܵܘ̇ ܕܐܸܬܼܒܲܟܲܪ ܠܟܼܠ ܒܸܪ̈ܝܵܬܼܵܐ ܒܚܲܝܹ̈ܐ ܕܠܵܐ ܚܒܼܵܠ ܀>
    text <܃ܫܠܵܡܵܐ ܥܲܡܟܼܘܿܢ ܕܐܸܙܕܲܡܲܢܬܿܘܿܢ ܠܡܲܠܟܿܘܼܬܼ ܪܵܘܡܵܐ>
    text <ܒܗܵܘ̇ ܕܲܒܼܩܲܕܼܡ̇ܐ ܥܲܠ ܕܲܡܛܲܝܸܒܼ ܐܲܬܼܪܵܐ ܠܟܼܠܲܢ ܀>
    text <܃ܡܦܲܢܸܐ ܥܵܡܲܐ ܚܘܼܒܵܢܵܐܝܼܬܼ ܠܟܼܵܗܢܵܐ ܘܐܵܡܲܪ>
    text <ܥܲܡܵܟ ܗܵܢܵܐ ܘܥܲܡܵܗ ܕܪܘܼܚܵܟ ܗܵܝ̇ ܟܵܗܢܵܝܬܵܐ ܀>
    text <܃ܪܘܼܚܵܐ ܩܵܪܹܐ ܠܵܐ ܗ̄ܘܼܵܐ ܠܢܲܦܫܵܐ ܗܵܝ̇ ܕܲܒܼܟܼܵܗܢܵܐ>
    text <ܐܸܠܵܐ ܠܪܘܼܚܵܐ ܕܩܲܒܸܿܠ ܟܵܗܢܵܐ ܒܲܣܝܵܡ ܐܝܼܕܼܵܐ ܀>
    text <܃ܒܲܣܝܵܡ ܐܝܼܕܼܵܐ ܡܩܲܒܸܿܠ ܟܵܗܢܵܐ ܚܲܝܠܵܐ ܕܪܘܼܚܵܐ>
    text <ܕܒܼܵܗ̇ ܢܸܬܼܡܨܸܐ ܠܡܸܓܼܡܲܪ ܐ̄ܪ̈ܵܙܹܐ ܐܲܠܵܗܵܝܹ̈ܐ ܀>
    text <܃ܠܗܵܝ̇ ܛܲܝܒܿܘܼܬܼܵܐ ܡܫܲܡܲܗ ܥܲܡܵܐ ܪܘܼܚܵܐ ܕܟܼܵܗܢܵܐ>
    text <ܘܲܡܦܝܼܣ ܕܢܸܩܢܹܐ ܫܠܵܡܵܐ ܥܲܡܵܗ̇ ܘܐܵܦ ܗܝ̤ ܥܲܡܹܗ ܀>
    text <܃ܡܫܵܘܕܿܥܵܐ ܗܵܕܹܐ ܕܐܵܦ ܗܘ̤ ܟܵܗܢܵܐ ܣܡܝܼܩ ܥܲܠ ܨܠܘܿܬܼܵܐ>
    text <ܘܐܵܠ̇ܨܵܐ ܕܲܬܼܦܝܼܣ ܟܠܵܗ̇ ܥܹܕܿܬܵܐ ܡܸܛܠܵܬܹܗ ܀>
    text <܃ܒܲܕܼܓܘܿܢ ܩܵܥܝܵܐ ܕܢܸܩܢܸܐ ܫܠܵܡܵܐ ܗܘ̤ ܥܲܡ ܪܘܼܚܹܗ>
    text <ܕܲܒܼܚܲܕܼ ܫܠܵܡܹܗ ܢܸܣܓܸܿܐ ܫܠܵܡܵܐ ܕܟܼܠܗܘܿܢ ܝܲܠܕܲܝ̈ܗ̇ ܀>
    text <܃ܒܗܵܝ̇ ܕܲܒܼܫܘܼܦܪ̈ܵܘܗܝ ܡ̇ܘܬܲܪ ܣܲܓܿܝܼ ܠܟܼܠܵܗ̇ ܥܹܕܿܬܵܐ>
    text <ܘܲܒܼܣܲܢ̈ܝܵܢܹܗ ܡܣܲܓܸܿܦ ܪܲܒܲܬܼ ܠܟܼܠܹܗ ܓܵܘܵܐ ܀>
    text <܃ܫܠܵܡܵܐ ܥܲܡܵܟ ܐܵܡܲ݁ܪ ܥܲܡܵܐ ܠܟܼܵܗܢܵܐ ܙܲܗܝܵܐ>
    text <ܫܠܵܡܵܐ ܬܸܩܢܹܐ ܒܚܲܕܼ ܕܘܼܒܵܪ̈ܲܝܟ ܥܲܡܵܗ̇ ܕܪܘܼܚܵܟ ܀>
    text <܃ܫܠܵܡܵܟ ܕܒܼܵܟ ܡܸܬܼܓܲܡܪܝܼܢ ܐ̄ܪ̈ܙܲܝ ܥܹܕܿܬܵܐ>
    text <ܫܠܵܡܵܐ ܢܸܗܘܸܐ ܠܪܘܼܚܵܟ ܥܲܡܵܟ ܒܝܲܕܼ ܗܘܼܦܵܟܲܝ̈ܟ ܀>
    text <܃ܫܠܵܡܵܐ ܥܲܡܵܟ ܕܪܲܒ ܫܘܼܟܵܢܵܐ ܕܐܸܫܬܲܟܲܢ ܠܵܟ>
    text <ܫܠܵܡܵܐ ܕܪܘܼܚܵܟ ܢܹܐܪܲܒܼ ܒܟܼܘܼܫܪܲܝܟ ܪ̈ܘܼܚܵܢܝܹܐ ܀>
    text <܃ܗܵܝܕܲܝܹܢ ܦܵܩܹ̇ܕܼ ܟܵܪܘܿܙ ܥܹܕܿܬܵܐ ܠܟܼܠܹܗ ܥܲܡܵܐ>
    text <ܕܢܸܬܼܠܘܼܢ ܫܠܵܡܵܐ ܚܲܕܼ ܠܚܲܒܼܪܹܗ ܒܚܘܼܒܹܿܗ ܕܡܵܪܲܢ ܀>
    text <܃ܒܩܲܕܼܡܵܐ ܟܵܗܢܹ̈ܐ ܝܵܗ̇ܒܿܝܼܢ ܫܠܵܡܵܐ ܒܓܼܵܘ ܒܹܝܬܼ ܩܘܼܕܸܫܵܐ>
    text <ܘܟܸܢ ܐܵܦ ܥܲܡܵܐ ܝܵܗ̇ܒܿܝܼܢ ܒܗܲܝܟܿܠܵܐ ܒܹܗ ܒܐܸܣܟܹܿܡܵܐ ܀>
    text <ܙܵܕܹܩ ܠܐܲܝܢܵܐ ܕܢܸܬܸܿܠ ܫܠܵܡܵܐ ܠܐܲܚܘܼܗܝ ܒܥܹܕܿܬܵܐ܃>
  block
    text <ܕܲܢܫܝܼܓܼ ܠܸܒܹܿܗ ܡܼܢ ܟܠ ܐܲܟܿܬܼܵܐ ܘܚܸܡܬܼܵܐ ܘܝܲܨܪܵܐ ܀>
    text <܃ܗܵܢܵܘ̇ ܫܠܵܡܵܐ ܕܡܸܬܹܐܵܘܹܝܢ ܒܹܗ ܥܝܼܪܹ̈ܐ ܘܐ̄ܢܵܫܵܐ>
    text <ܒܝܵܘܡ̇ܐ ܕܐܵܬܹܿܐ ܚܲܬܼܢܵܐ ܫܒܼܝܼܚܵܐ ܠܲܡܕܼܵܢ ܟܠܵܐ ܀>
    text <܃ܗܵܢܵܘ̇ ܫܠܵܡܵܐ ܕܠܲܝܬܿ ܒܹܗ ܢܸܟܼܠܵܐ ܘܠܵܐ ܣܸܢܐܬܼܵܐ>
    text <ܐܸܠܵܐ ܟܠܹܗ ܢܘܼܗܪܵܐ ܒܢܘܼܗܪܵܐ ܘܚܘܼܒܵܐ ܫܲܠܡܵܐ ܀>
    text <܃ܛܘܼܒܼܵܘܗܝ ܠܐܲܝܢܵܐ ܕܝܵܗܹ̇ܒܼ ܫܠܵܡܵܐ ܒܚܘܼܒܵܐ ܠܐܲܚܘܼܗܝ>
    text <ܕܗܘ̤ܝܘܼ ܡܩܲܒܸܿܠ ܫܠܵܡܵܐ ܓܡܝܼܪܵܐ ܒܓܼܵܘ ܪܸܥܝܵܢܹܗ ܀>
    text <܃ܫܠܵܡܵܐ ܐܝܼܬܼܵܘܗܝ ܫܡܹܗ ܕܲܡܫܝܼܚܵܐ ܡܫܲܝܸܢ ܟܠܵܐ>
    text <ܕܗܘ̤ܝܘܼ ܕܫܲܝܸܢ ܒܹܝܬܼ ܐܲܪ̈ܥܵܢܹܐ ܠܲܫܡܲܝܵܢܹ̈ܐ ܀>
    text <܃ܛܘܼܒܼܵܘܗܝ ܠܐܲܝܢܵܐ ܕܫܲܝܸܢ ܠܸܒܹܿܗ ܒܥܸܕܼܵܢ ܐ̄ܪ̈ܵܙܹܐ>
    text <ܕܡܸܫܬܲܒܼܩܝܼܢ ܠܹܗ ܚܵܘܒܵܘ̈ܗܝ ܟܠܗܘܿܢ ܐܵܦ ܣܲܢ̈ܝܵܬܹܗ ܀>
    text <܃ܗܵܪܟܵܐ ܙܵܕܹܩ ܠܡܸܥܗܲܕܼ ܡܸܠܬܼܵܐ ܡ̇ܪܵܢܵܝܬܵܐ>
    text <ܕܲܡܙܲܗܲܪ ܠܲܢ ܣܲܓܿܝܼܵܐܝܼܬܼ ܡܸܛܠ ܐܲܟܿܬܼܵܐ ܀>
    text <܃ܐܸܢ ܠܲܡ ܬܸܬܿܕܿܟܲܪ ܕܐܲܚܝܼܕܼ ܐܲܚܘܼܟ ܐܲܟܬܼܵܐ ܒܠܸܒܹܿܗ>
    text <ܫܒܼܘܿܩ ܩܘܼܪܒܵܢܵܟ ܘܙܸܠ ܫܲܝܸܢܲܝܗܝ ܘܗܵܝܕܹܿܝܢ ܩܲܪܸܒܼ ܀>
    text <܃ܙܸܠ ܫܲܝܸܢܲܝܗܝ ܠܐܲܚܘܼܟ ܠܘܼܩܕܼܵܡ ܡ̇ܪܲܢ ܐܸܡ݂ܲܪ>
    text <ܘܗܵܝܕܲܝܹܢ ܩܲܪܷܒܼ ܗܵܝ̇ ܕܸܒܼܚܬܼܵܐ ܕܲܡܩܲܪܸܒܼ ܐܲܢ̄ܬܿ ܀>
    text <܃ܐܵܦܸܢ ܟܵܗܢܵܐ ܥܒܼܝܼܕܼ ܡܸܨܥܵܝܵܐ ܠܲܡܩܲܪܵܒܼܘܼ>
    text <ܐܸܠܵܐ ܒܫܵܠܡܘܼܬܼ ܟܠܹܗ ܥܲܡܵܐ ܢܸܗܘܸܐ ܡܩܲܪܸܒܼ ܀>
    text <܃ܚܲܝܵܒܼ ܡܵܕܹܝܢ ܗܵܘ̇ ܕܲܡܩܲܪܸܒܼ ܗܵܢ ܩܘܼܪܒܵܢܵܐ>
    text <ܕܢܸܫܒܿܘܿܩ ܚܵܘ̈ܒܹܿܐ ܕܲܟܸ̈ܢܵܘܵܬܹܗ ܘܗܵܝܕܲܝܢ ܢܩܲܪܸܒܼ ܀>
    text <܃ܐܸܢ ܕܹܝܢ ܪܲܚܝܼܩ ܗܵܘ̇ ܕܐܲܚܝܼܕܼ ܥܠܵܘܗܝ ܐܲܟܿܬܼܵܐ ܒܠܸܒܹܿܗ>
    text <ܢܸܫܒܿܘܿܩ ܚܵܘܒܵܘ̈ܗܝ ܩܕܼܵܡ ܐܲܠܵܗܵܐ ܒܝܲܕܼ ܪܸܥܝܵܢܹܗ ܀>
    text <܃ܐܸܢ ܢܕܘܼܫ ܟܵܗܢܵܐ ܠܗܵܢ ܦܘܼܩܕܵܢܵܐ ܕܡ̇ܪܵܐ ܕܥܵܠܵܡܹ̈ܐ>
    text <ܢܸܕܲܥ ܗܵܢܵܐ ܕܠܲܝܬܿ ܠܹܗ ܨܠܘܿܬܹܿܐ ܘܠܵܐ ܩܘܼܪܒܵܢܵܐ ܀>
    text <܃ܟܲܕܼ ܡܸܬܼܝܼܗܸܒܼ ܫܠܵܡܵܐ ܒܥܹܕܿܬܵܐ ܡܼܢ ܚܲܕܼ ܠܲܐ̄ܚܪܹܝܢ>
    text <ܩܵܪܹܝܢ ܣܸܦܪܵܐ ܕܲܬܼܪܹܝܢ ܫܡܵܗܹ̈ܐ ܕܚܲܝܹ̈ܐ ܘܡܝܼ̈ܬܹܐ ܀>
    text <܃ܡܝܼ̈ܬܹܐ ܘܚܲܝܹ̈ܐ ܡܥܲܗܕܼܵܐ ܥܹܕܬܵܐ ܒܗܵܘ̇ ܥܸܕܼܢܵܐ>
    text <ܕܬܼܵܘܕܲܥ ܕܝܵܬܼܪܝܼܢ ܚܲܝܹ̈ܐ ܘܡܝܼ̈ܬܹܐ ܡܼܢ ܩܘܼܪܒܵܢܵܐ ܀>
    text <܃ܘܡܲܩܸܦ ܥܲܡܵܐ ܕܲܚܠܵܦ ܟܠܗܘܿܢ ܩܵܬܼܘܿܠܝܼܩܹ̈ܐ>
    text <ܡܸܠܬܼܵܐ ܕܢܵܩ̇ܦܵܐ ܠܗܵܘ̇ ܕܐܲܟܼܪܸܙ ܣܸܦܪܵܐ ܕܐܸܬܼܩܪܝܼ ܀>
    text <܃ܚܠܵܦ ܟܠ ܬܸܓܼܡܹ̈ܐ ܪܸܥ̣ܢܲܕܼܘ ܡܸܢܵܗ̇ ܕܥܹܕܲܬܼ ܩܘܼܕܼܫܵܐ>
    text <ܘܲܚܠܵܦ ܗܵܠܹܝܢ ܕܐܸܫܬܿܝܼܘ ܠܡܲܣܒܼܵܐ ܕܗܵܢ ܩܘܼܪܒܵܢܵܐ ܀>
  block
    text <܃ܕܲܚܠܵܦ ܗܵܠܹܝܢ ܘܲܚܠܵܦ ܥܲܒܼܕܲܝ̈ܟ ܕܲܒܼܟܼܠ ܐܲܬܲܪ>
    text <ܩܲܒܸܿܠ ܡ̇ܪܝܵܐ ܗܵܢ ܩܘܼܪܒܵܢܵܐ ܕܩܲܪܸܒܼ ܥܲܒܼܕܵܟ ܀>
    text <܃ܩܵܥܹ̇ܐ ܡܸܟܹܿܝܠ ܟܵܪܘܿܙ ܥܹܕܿܬܵܐ ܘܡܲܪܬܸܿܐ ܠܟܼܠܢܵܫ>
    text <ܕܢܵܘܕܹܿܐ ܠܡܵܪܝܵܐ ܘܢܸܒܼܥܹܐ ܡܸܢܹܗ ܒܕܿܟܼܝܘܼܬܼ ܠܸܒܵܐ ܀>
    text <܃ܩܘܼܡܘ ܠܲܡ ܫܲܦܝܼܪ ܚܘܼܪܘ ܒܡܲܕܿܥܲܝ̈ܟܿܘܿܢ ܒܲܕܼܡܸܣܬܲܥܪ̈ܵܢ>
    text <ܪܲܒܿܘܼ ܐ̄ܪܵܙܵܐ ܕܲܡܫܲܡܫܝܼܬܿܘܿܢ ܐܘܿ ܡ̇ܝ̈ܘܿܬܹܐ ܀>
    text <܃ܐ̄ܪ̈ܵܙܹܐ ܕܚܝܼܠܹ̈ܐ ܗܵܐ ܡܸܬܼܩܲܕܼܫܝܼܢ ܒܐܝܼ̈ܕܲܝ ܟܵܗܢܵܐ>
    text <ܒܕܼܚܠܵܐ ܘܩܸܢܛܵܐ ܢܸܗܘܸܐ ܟܠܢܵܫ ܥܲܕܼ ܡܸܬܼܓܲܡܪܝܼܢ ܀>
    text <܃ܟܵܗܢܵܐ ܒܲܠܚܘܿܕܼ ܩ̣ܪܸܒܼ ܡܼܢ ܟܲܕܿܘܼ ܠܲܡܨܲܠܵܝܘܼ>
    text <ܨܲܠܵܘ ܥܲܡܹܗ ܕܢܸܣܓܸܿܐ ܫܠܵܡܟܼܘܿܢ ܒܡܸܨܥܵܝܘܼܬܹܗ ܀>
    text <܃ܐܲܪܟܸܿܢܘ ܠܐܲܪܥܵܐ ܚܝܵܪܵܐ ܕܥܲܝܼܢܹ̈ܐ ܕܠܸܒܵܘܵܬܼ̈ܟܼܘܿܢ>
    text <ܘܲܡܬܼܘܿܚܘ ܠܪܵܘܡ̇ܐ ܚܝܵܪܑܵܐ ܟܲܣܝܵܐ ܕܪ̈ܥܝܵܢܲܝܟܿܘܿܢ ܀>
    text <܃ܘܒܲܙܗܝܼܪܘܼܬܼܵܐ ܒܥܵܘ ܘܐܸܬܼܟܲܫܲܦܘ ܠܐܲܠܵܗ ܟܠܵܐ>
    text <ܒܗܵܢ ܥܸܕܵܢܵܐ ܕܲܡܠܸܐ ܪܬܹܝܬܼܵܐ ܘܕܸܚܠܵܐ ܪܲܒܵܐ ܀>
    text <܃ܘܐ̄ܢܵܫ ܠܵܐ ܢܲܡܪܲܚ ܠܲܡܡܲܠܵܠܘܼ ܡܸܠܬܼܵܐ ܒܦܘܼܡܹܗ>
    text <ܕܥܲܠ ܦܘܼܩܕܵܢܵܐ ܦܵܣ݁ܥ ܥܵܒܲ݁ܪ ܗܵܘ̇ ܕܲܡܡܲܠܸܠ ܀>
    text <܃ܘܡܼܢ ܕܲܡܨܲܠܸܐ ܒܠܸܒܵܐ ܢܨܲܠܸܐ ܘܠܵܐ ܒܣܸܦ̈ܘܵܬܼܵܐ>
    text <ܘܲܒܼܪܸܥܝܵܢܵܐ ܢܸܒܼܥܸܐ ܪ̈ܲܚܡܹܐ ܘܠܵܐ ܒܠܸܫܵܢܵܐ ܀>
    text <܃ܘܲܒܫܲܠܝܘܼܬܼܵܐ ܘܲܒܼܕܼܚܠܬܼܵܐ ܗ̤ܘܲܝܬܿܘܿܢ ܩܵܝ̇ܡܝܼܢ>
    text <ܕܗܵܐ ܥܲܡܲܢ ܗ̄ܘ̣ ܫܠܵܡܵܐ ܗܵܘ̇ ܕܲܪܲܒܿ ܡܼܢ ܟܠ ܡܲܕܲܥ ܀>
    text <܃ܒܗܵܢ ܥܸܕܵܢܵܐ ܓܵܠܹ̇ܐ ܟܵܗܢܵܐ ܠܐ̄ܪ̈ܵܙܹܐ ܣܓܼܝܼܕܹ̈ܐ>
    text <ܘܲܠܫܘܿܫܸܦܵܐ ܕܲܠܥܸܠ ܡܸܢܗܘܿܢ ܠܲܣܛܲܪ ܫܵܕܹܐ ܀>
    text <܃ܠܵܐ ܗܼ̄ܘܵܐ ܩܝܵܡܬܵܐ ܡܪܲܙܙܵܐ ܗܵܕܹܐ ܡܵܐ ܕܡܸܬܼܢܲܣܒܵܐ>
    text <ܒܕܼܵܐܦܠܵܐ ܟܹܐܦܵܐ ܥܒܸܕܵܢ ܩܝܵܡܬܵܐ ܐܸܬܼܥܲܓܿܠܲܬ̤ ܗ̄ܘܼܵܬܼ ܀>
    text <܃ܒܵܬܼܵܪ ܩܝܵܡܬܵܐ ܐܲܪܚܼܡ ܥܲܓܸܿܠ ܥܝܼܪܵܐ ܠܟܹܐܦܵܐ>
    text <ܘܠܫܘܿܫܸܦܵܐ ܡܪܝܼܡܝܼܢ ܟܵܗܢܹ̈ܐ ܡܼܢ ܩܕܼܵܡ ܐ̄ܪܵܙܹܗ ܀>
    text <܃ܗܵܝܕܲܝܹܢ ܟܵܗܢܵܐ ܩܕܼܵܡ ܟܠܡܸܕܹܿܡ ܠܥܲܡܵܐ ܡܒܲܪܸܟ>
    text <ܒܗܵܘ̇ ܩܵܢܘܿܢܵܐ ܕܒܹܗ ܠܡܗܲܝܡܢܹ̈ܐ ܡܲܫܡܲܥ ܩܵܠܹܗ ܀>
    text <܃ܛܲܝܒܿܘܼܬܹܗ ܠܲܡ ܕܝܼܫܘܼܥ ܡܵܪܲܢ ܘܚܘܼܒܹܿܗ ܕܐܲܒܼܵܐ>
    text <ܘܫܘܬܵܦܘܼܬܼܵܐ ܕܪܘܼܚܵܐ ܕܩܘܼܕܼܫܵܐ ܬܸܗܘܸܐ ܥܲܡܲܢ ܀>
    text <܃ܗܵܝ̇ ܛܲܝܒܲܘܼܬܼܵܐ ܕܝܲܗܼ̄ܒܼܠܲܢ ܡ̇ܪܲܢ ܒܝܲܕܼ ܡܹܐܬܼܝܼܬܹܗ>
    text <ܗܝ̤ ܬܸܬܸܿܠ ܠܲܢ ܓܲܠܝܘܼܬܼ ܐܲܦܹ̈ܐ ܩܕܼܵܡ ܪܲܒܿܘܼܬܹܗ ܀>
  block
    text <܃ܚܘܼܒܹܿܗ ܕܐܲܒܼܵܐ ܕܫܲܕܿܪ ܨܹܐܕܲܝܢ ܠܲܒܼܪܵܐ ܕܗܢܹܗ>
    text <ܗܘ̤ ܢܸܦܬܲܚ ܠܲܢ ܬܲܪܥܵܐ ܕܪ̈ܲܚܡܹܐ ܒܝܘܿܡ ܡܹܐܬܼܝܼܬܹܗ ܀>
    text <܃ܫܵܘܬܵܦܘܼܬܼܵܐ ܕܪܘܼܚܵܐ ܕܩܘܼܕܼܫܵܐ ܕܠܵܗ̇ ܐܸܫܬܿܘܝܼܢܲܢ>
    text <ܗܝ̤ ܬܩܲܕܹܿܫ ܠܲܢ ܘܬܸܡܪܘܼܩ ܡܸܢܲܢ ܨܵܐܬܼܵܐ ܕܗܵܘܒܲܝ̈ܢ ܀>
    text <܃ܗܵܝܕܲܝܹܢ ܡܥܲܬܸܿܕ ܒܲܙܗܝܼܪܘܼܬܼܵܐ ܠܥܲܡܵܐ ܘܐܸܡܲ݁ܪ>
    text <ܕܲܠܥܸܠ ܢܸܗܘܘܿܢ ܪܸ̈ܥܝܵܢܲܝܟܿܘܿܢ ܒܗܵܕܹܐ ܫܵܥܬܼܵܐ ܀>
    text <܃ܐܲܝܟܵܐ ܕܝܵ̇ܬܸܒܼ ܡܲܠܟܵܐ ܡܫܝܼܚܵܐ ܡܼܢ ܝܲܡܝܼܢܵܐ>
    text <ܠܵܐ ܬܸܬܼܥܢܘܿܢ ܒܗܸܪܓܵܐ ܣܪܝܼܩܵܐ ܕܐܲܪ̈ܥܵܢܝܵܬܵܐ ܀>
    text <܃ܚܘܼܪܘ ܒܗܵܘ̇ ܕܲܩܛܝܼܠ ܗܵܫܵܐ ܒܡܲܕܒܿܚܵܐ ܐ̄ܪܵܙܵܢܵܐܝܼܬܼ>
    text <ܕܝܵܬܹܿܒܼ ܒܪܵܘܡ̇ܐ ܘܒܼܵܥܹ̇ܐ ܪ̈ܲܚܡܹܐ ܥܲܠ ܚܲܛܝܹ̈ܐ ܀>
    text <܃ܥܵܢܹ̇ܐ ܥܲܡܵܐ ܠܘܵܬܼܵܟ ܡ̇ܪܝܵܐ ܬܠܹܝܢ ܪܸ̈ܥܝܵܢܲܝܢ>
    text <ܐܲܠܵܗܵܐ ܐܲܒܼܵܐ ܘܐܝܼܣܚܵܩ ܘܝܲܥܩܘܿܒܼ ܡܲܠܟܵܐ ܡܫܲܒܿܚܵܐ ܀>
    text <܃ܡܲܠܟܵܐ ܡܫܲܒܿܚܵܐ ܕܫܲܒܿܚܘܼܗܝ ܟܹܐܢܹ̈ܐ ܘܐܲܒܼܵܗܵܬܼܵܐ>
    text <ܘܐܸܫܬܿܒܲܚܘ ܒܹܗ ܘܒܹܗܘ ܡܫܲܒܿܚܝܼܢ ܕܠܵܐ ܫܘܼܠܵܡܵܐ ܀>
    text <܃ܡ̇ܘܣܸܦ ܟܵܗܢܵܐ ܕܗܵܢ ܩܘܼܪܒܵܢܵܐ ܡܩܲܒܿܠܵܐ ܘܕܲܟܼܝܵܐ>
    text <ܗܵܐ ܡܸܬܼܩܲܪܲܒܼ ܠܡܵܪܝܵܐ ܡܵܪܵܐ ܕܪܵܘܡܵܐ ܘܥܘܼܡܩܵܐ ܀>
    text <܃ܗܵܢܵܘ̇ ܡܵܪܵܐ ܕܫܲܩ݂ܲܠ ܘܫܵܩܹ̇ܠ ܚܛܝܼܬܹܗ ܕܥܵܠܡܵܐ>
    text <ܡܸܬܿܕܲܒܲܚ ܗܵܫܵܐ ܕܠܲܚܛܵܗܲܝ̈ܟܿܘܿܢ ܢܸܥܛܸܐ ܘܢܸܫܒܿܘܿܩ ܀>
    text <܃ܗܵܐ ܡܸܬܼܩܲܪܲܒܼ ܚܠܵܦ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ>
    text <ܕܟܼܠܗܘܿܢ ܒܲܚܕܼܵܐ ܢܸܬܼܒܲܣܡܘܼܢ ܒܹܗ ܒܦܲܓܼܪܵܐ ܘܢܲܦܫܵܐ ܀>
    text <܃ܗܵܐ ܡܸܬܼܩܲܪܲܒܼ ܚܠܵܦ ܚܲܛܝܹ̈ܐ ܘܲܚܠܵܦ ܟܹܐܢܹ̈ܐ>
    text <ܕܢܸܬܼܚܲܣܘܿܢ ܒܹܗ ܡܼܢ ܟܘܼ̈ܡܵܬܼܵܐ ܕܲܚܛܵܗܲܝ̈ܗܘܿܢ ܀>
    text <܃ܗܵܐ ܡܸܬܼܩܲܪܲܒܼ ܚܠܵܦ ܥܲܢܝܼ̈ܕܹܐ ܘܲܚܠܵܦ ܚܲܝܹ̈ܐ>
    text <ܕܪ̈ܲܚܡܹܐ ܢܸܫܟܿܚܘܼܢ ܒܲܕܼܒܼܝܼܚܘܼܬܹܗ ܟܠܗܘܿܢ ܥܲܡܡܹ̈ܐ ܀>
    text <܃ܗܵܐ ܡܸܬܼܩܲܪܲܒܼ ܠܐܲܠܵܗ ܟܠܵܐ ܐܲܝܟ ܪܲܗܒܼܘܿܢܵܐ>
    text <ܕܲܢܫܵܘܙܸܒܼ ܠܲܢ ܡܼܢ ܬܲܫܢܝܼܩܵܐ ܕܲܒܼܓܹܗܲܢܵܐ ܀>
    text <܃ܥܵܢܹ̇ܐ ܥܲܡܵܐ ܝܵܐܹ̇ܐ ܘܙܵܕܸܩ ܘܫܵܘܹ̇ܐ ܘܲܦܐܹܐ>
    text <ܠܲܡܩܲܪܵܒܼܘܼ ܗܵܢ ܩܘܼܪܒܵܢܵܐ ܚܠܵܦ ܟܠ ܒܸܪ̈ܝܵܢ ܀>
    text <܃ܫܵܠܹ̇ܐ ܡܸܟܹܿܝܠ ܡܠܹܗ ܓܘܼܫܡܵܐ ܥܹܕܿܬܵܢܵܝܵܐ>
    text <ܘܓܼܵܥܹ̇ܐ ܟܠܢܵܫ ܠܲܡܨܲܠܵܝܘܼ ܠܵܒܵܢܵܐܝܼܬܼ ܀>
    text <܃ܟܵܗܢܹ̈ܐ ܫܵܠܹ̇ܝܢ ܘܲܡܫܲܡܵܢܹ̈ܐ ܒܫܸܬܼܩܵܐ ܩܵܝܡܝܼܢ>
    text <ܥܲܡܵܐ ܟܠܹܗ ܢܝܼܚ ܘܲܡܫܲܝܲܢ ܫܲܟܿܘܼܬܼ ܘܲܒܼܗܝܼܠ ܀>
    text <ܡܲܕܼܒܿܚܵܐ ܒܗܸܕܼܪܵܐ ܡܟܲܠܲܠ ܩܵܐܹ̇ܡ ܘܲܒܼܬܸܫܒܵܘܿܚܬܵܐ܃>
  block
    text <ܘܲܠܥܸܠ ܡܸܢܹܗ ܣܒܲܪܬܼܵܐ ܕܚܲܝܹ̈ܐ ܘܩܲܝܣܵܐ ܣܓܼܝܼܕܼܵܐ ܀>
    text <܃ܐ̄ܪ̈ܵܙܹܐ ܣܕܼܝܼܪܝܼܢ ܦܹܝܪ̈ܡܹܐ ܡܲܥ̄ܛܪܝܼܢ ܫܪ̈ܵܓܹܐ ܡܲܢ̄ܗܪܝܼܢ>
    text <ܘܲܡܫܲܡܫܵܢܹ̈ܐ ܡܪܲܚܦܝܼܢ ܘܡܲܟܼܫܝܼܢ ܒܲܕܼܡܘܼܬܼ ܥܝܼܪܹ̈ܐ ܀>
    text <܃ܫܸܠܝܵܐ ܕܥܲܡܝܼܩ ܫܲܝܢܵܐ ܕܲܒܼܗܝܼܠ ܫܪܸܐ ܒܗܵܘ̇ ܐܲܬܼܪܵܐ>
    text <ܙܝܼܘܵܐ ܘܫܘܼܒܼܚܵܐ ܗܸܕܪܵܐ ܘܥܘܼܫܢܵܐ ܡܠܸܐ ܘܲܡܫܲܦܲܥ ܀>
    text <܃ܦܵܬܲܚ ܦܘܼܡܹܗ ܠܸܫܵܢ ܥܹܕܿܬܵܐ ܟܵܗܢܵܐ ܙܲܗܝܵܐ>
    text <ܘܥܲܡ ܐܲܠܵܗܵܐ ܒܐ̄ܪܵܙܵܐ ܡܡܲܠܸܠ ܐܲܝܟ ܒܲܝܬܵܝܵܐ ܀>
    text <܃ܬܵܢܹ̇ܐ ܫܘܼܒܼܚܵܐ ܕܗܵܝ̇ ܐܝܼܬܼܘܼܬܼܵܐ ܕܠܵܐ ܡܸܬܿܕܲܪܟܵܐ>
    text <ܕܐܝܼܬܹܝܗ̇ ܥܸܠܬܼܵܐ ܕܡܸܬܼܝܲܕܼܥܵܢܹ̈ܐ ܘܡܸܬܼܪ̈ܲܓܼܫܢܹܐ ܀>
    text <܃ܕܠܵܐ ܡܸܬܿܕܲܪܟܵܐ ܘܠܵܐ ܡܸܬܼܒܲܨܝܵܐ ܘܠܵܐ ܡܸܬܼܥܲܩܒܼܵܐ>
    text <ܘܠܵܐ ܡܸܬܼܝܲܕܼܥܵܐ ܡܼܢ ܦܲܓܼܪ̈ܵܢܹܐ ܘܠܵܐ ܡܼܢ ܥܝܼܪܹ̈ܐ ܀>
    text <܃ܚܕܼܵܐ ܐܘܼܣܝܼܵܐ ܚܕܼܵܐ ܡ̇ܪܘܼܬܼܵܐ ܚܲܕܼ ܫܘܼܠܛܵܢܵܐ>
    text <ܚܲܕܼ ܨܸܒܼܝܵܢܵܐ ܕܠܵܐ ܡܸܫܬܲܚܠܲܦ ܡܼܢ ܡ̇ܐ ܕܐܝܼܬܼܵܘܗܝ ܀>
    text <܃ܚܲܕܼ ܒܵܪܘ̇ܝܵܐ ܕܐܲܬܼܩܸܢ ܒܪܸܡܙܹܗ ܪܵܘܡ̇ܐ ܘܥܘܼܡܩܵܐ>
    text <ܘܠܲܫܡܹܗ ܡܫܲܒܿܚܝܼܢ ܥܝܼܪܹ̈ܐ ܒܪܵܘܡ̇ܐ ܘܐ̄ܢܵܫܵܐ ܒܥܘܼܡܩܵܐ ܀>
    text <܃ܚܲܕܼ ܐܵܠܵܗܵܐ ܕܲܒܼܝܲܕܼ ܡܘܼܫܹܐ ܫܵܘܕܲܥ ܕܐܝܼܬܼܵܘܗܝ>
    text <ܘܒܼܝܼܫܘܿܥ ܡ̇ܪܲܢ ܓܼܠܵܐ ܘܚܵܘܝܼ ܠܲܢ ܬܠܝܼܬܼܵܝܘܼܬܹܗ ܀>
    text <܃ܬܠܵܬܼܵܐ ܩܢܘܿܡܹ̈ܐ ܝܸܠܦܲܬ̤ ܥܹܕܼܬܵܐ ܡܼܢ ܦܵܪܘܿܩܲܢ>
    text <ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܚܕܼܵܐ ܐܝܼܬܼܘܼܬܼܵܐ ܀>
    text <܃ܬܠܵܬܼܵܐ ܒܢܘܿܡܹ̈ܐ ܕܠܲܝܬܿ ܒܗܘܿܢ ܕܩܲܕܼܝܼܡ ܘܲܐ̄ܚܪܵܝ ܠܚܲܒܼܪܹܗ>
    text <ܘܠܲܝܬܿ ܦܘܼܪܫܵܢܵܐ ܐܸܠܵܐ ܒܲܠܚܘܿܕܼ ܒܕܼܝܼ̈ܠܵܝܵܬܼܵܐ ܀>
    text <܃ܐܲܒܼܵܗܘܼܬܼܵܐ ܘܝܼܠܝܼܕܼܘܼܬܼܵܐ ܘܢܵܦܘܿܩܘܼܬܼܵܐ>
    text <ܚܲܕܼ ܨܸܒܼܝܵܢܵܐ ܚܕܼܵܐ ܬܸܫܒܿܘܿܚܬܵܐ ܚܕܼܵܐ ܡ̇ܪܘܼܬܼܵܐ ܀>
    text <܃ܐ̄ܪܵܙܵܐ ܕܟܼܠܹܗ ܓܢܝܼܙ ܘܲܡܣܲܬܲܪ ܘܲܟܼܣܸܐ ܡܼܢ ܟܠ>
    text <ܘܓܼܵܗ̇ܪܝܼܢ ܥܝܼܪܹ̈ܐ ܠܡܸܬܼܒܲܩܵܝܘܼ ܒܓܼܢܝܼܙܘܼܬܹܗ ܀>
    text <܃ܡܲܩܸܦ ܟܵܗܢܵܐ ܕܟܼܠܗܘܿܢ ܥܝܼܪܹ̈ܐ ܒܕܼܚܠܵܐ ܩܵܝ̇ܡܝܼܢ>
    text <ܠܲܡܫܲܒܵܚܘܼ ܠܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܀>
    text <܃ܡܲܠܲܐܟܹ̈ܐ ܬܘܼܒܼ ܣܸܓܼܕܲܬܼܵܐ ܡܩܲܪܒܼܝܼܢ ܠܗܵܝ̇ ܪܲܒܿܘܼܬܼܵܐ>
    text <ܘܪܲܒܲܝ ܚܲܝܠܹ̈ܐ ܫܘܼܒܼܚܵܐ ܡܲܣܩܝܼܢ ܐܲܡܝܼܢܵܐܝܼܬܼ ܀>
    text <܃ܟܪ̈ܘܿܒܹܿܐ ܡܗܲܠܠܝܼܢ ܣܪ̈ܵܦܹܐ ܡܩܲܕܿܫܝܼܢ ܒܩܘܼܕܵܫܲܝ̈ܗܘܿܢ>
    text <ܘܫܲܠܝܼܛܵܢܹ̈ܐ ܘܡ̇ܪ̈ܵܘܵܬܼܵܐ ܒܗܘܼܠܵܠܲܝ̈ܗܘܿܢ ܀>
    text <܃ܟܠܗܘܿܢ ܒܲܚܕܼܵܐ ܩܵܥܹ̇ܝܢ ܘܐܵܡ̇ܪܝܼܢ ܗܵܢܵܐ ܠܗܵܢܵܐ>
    text <ܘܥܵܢܹ̇ܐ ܥܲܡܵܐ ܩܲܕܼܝܼܫ ܡ̇ܪܝܵܐ ܕܲܫܪܸܐ ܒܢܘܼܗܪܵܐ ܀>
    text <܃ܩܲܕܿܝܼܫ ܩܲܕܼܝܼܫ ܩܲܕܿܝܼܫ ܡ̇ܪܝܵܐ ܥܵܢܹ̇ܐ ܥܲܡܵܐ>
    text <ܕܲܡܠܹܝܢ ܫܡܲܝܵܐ ܘܐܲܪܥܵܐ ܟܠܵܗ̇ ܡܼܢ ܬܸܫ̈ܒܿܚܵܬܹܗ ܀>
    text <ܩܥܵܬܼܵܐ ܕܩܲܕܼܝܼܫ ܬܠܵܬܼ ܙܲܒܼ̈ܢܵܬܼܵܐ ܗܵܕܹܐ ܡܣܲܟܼܠܵܐ܃>
  block
    text <ܗܵܝ̇ ܕܹܝܢ ܕܡ̇ܪܝܵܐ ܕܚܲܕܼܘ ܟܝܵܢܵܐ ܕܐܝܼܬܼܝܵܐ ܡܫܵܘܕܿܥܵܐ ܀>
    text <܃ܩܲܕܼܿܝܼܫ ܐܲܒܼܵܐ ܩܢܸܐ ܕܝܼܠܵܝܬܵܐ ܕܐܲܒܼܵܗܘܼܬܼܵܐ>
    text <ܕܐܝܼܬܼܵܘܗܝ ܥܸܠܬܼܵܐ ܐܵܦ ܝܵܠܘܿܕܵܐ ܘܠܵܐ ܝܼܠܝܼܕܼܵܐ ܀>
    text <܃ܩܲܕܿܝܼܫ ܗ̄ܘ̣ ܒܪܵܐ ܩܢܸܐ ܕܝܼܠܵܝܬܵܐ ܕܝܼܠܝܼܕܼܘܼܬܼܵܐ>
    text <ܕܡܸܢܹܗ ܕܐܲܒܼܵܐ ܝܼܠܝܼܕܼ ܡܸܡܬܼܘܿܡ ܕܠܵܐ ܫܘܼܪܵܝܵܐ ܀>
    text <܃ܩܲܕܝܼܫ ܪܘܼܚܵܐ ܩܢܸܐ ܕܝܼܠܵܝܬܵܐ ܕܢܵܦܘܿܩܘܼܬܼܵܐ>
    text <ܕܡܸܢܹܗ ܕܐܲܒܼܵܐ ܢܵܦܹ̇ܩ ܘܐܝܼܬܼܵܘܗܝ ܠܥܸܠ ܡܼܢ ܙܲܒܼܢܹ̈ܐ ܀>
    text <܃ܒܗܵܠܹܝܢ ܩܵܥ̇ܝܵܐ ܟܠܵܗ̇ ܥܹܕܿܬܵܐ ܘܦܵܢ̇ܝܵܐ ܠܫܸܠܝܵܐ>
    text <ܘܡܲܩܸܦ ܟܵܗܢܵܐ ܠܡܸܬܼܥܢܵܝܘܼ ܥܲܡ ܐܲܠܵܗܵܐ ܀>
    text <܃ܡ̇ܘܕܼܵܐ ܠܪ̈ܲܚܡܹܐ ܘܲܠܛܲܝܒܿܘܼܬܼܵܐ ܕܐܸܣܬܲܥܪܲܬ̤ ܒܲܢ>
    text <ܒܚܲܕܼ ܓܸܠܝܵܢܹܗ ܕܡܸܠܬܼܵܐ ܕܐܸܬܼܓܿܠܝܼ ܒܦܲܓܼܪܵܐ ܕܡܸܢܲܢ ܀>
    text <܃ܦܲܓܼܪܵܐ ܕܡܸܢܲܢ ܢܸܣܲܒܼ ܒܵܪܘܿܝܵܐ ܣܓܼܝܼܕܼ ܐܝܼܩܵܪܹܗ>
    text <ܕܲܢܚܲܕܹܿܬܼ ܒܹܗ ܨܲܠܡܹܗ ܕܐܵܕܼܵܡ ܕܲܒܼܠܼܝܼ ܘܐܲܫܚܸܬܼ ܀>
    text <܃ܗܲܝܟܿܠܵܐ ܡܠܝܼܠܵܐ ܒܼܢܵܐ ܪܘܼܚ ܩܼܕܕܼܫܵܐ ܒܥܘܼܒܵܗ̇ ܕܲܡܪܝܲܡ>
    text <ܒܝܲܕܼ ܨܸܒܼܝܵܢܵܐ ܬܠܝܼܬܼܵܝܘܼܬܼܵܐ ܟܠܵܗ̇ ܢܸܩܦܲܬ̤ ܀>
    text <܃ܐܸܬܿܬܿܣܝܼܡ ܒܐܘܿܪܝܵܐ ܘܐܸܬܼܟܿܪܸܟ ܒܪ̈ܘܼܩܥܹܐ ܐܲܝܟ ܒܲܪܢܵܫܵܐ>
    text <ܘܫܲܒܿܚܘܼܗܝ ܥܝܼܪܹ̈ܐ ܒܗܘܼܠܵܠܲܝ̈ܗܘܿܢ ܐܲܝܟ ܐܲܠܵܗܵܐ ܀>
    text <܃ܩܲܪܸܒܼ ܕܸܒܼܚܹ̈ܐ ܢܵܡܘܿܣܵܐܝܼܬܼ ܐܲܝܟ ܒܲܪܢܵܫܵܐ>
    text <ܘܩܲܒܸܿܠ ܣܸܓܼܕܿܬܼܵܐ ܡܼܢ ܦܵܪ̈ܣܵܝܹܐ ܐܲܝܟ ܐܲܠܵܗܵܐ ܀>
    text <܃ܛܲܥܼܢܹܗ ܫܸܡܥܘܿܢ ܠܥܸܠ ܡܼܢ ܕܪ̈ܵܥܵܘܗܝ ܐܲܝܟ ܒܲܪܢܵܫܵܐ>
    text <ܘܫܲܡܗܹܗ ܚܢܵܢܵܐ ܕܚܵܐܹ̇ܢ ܟܠܵܐ ܐܲܝܟ ܐܲܠܵܗܵܐ ܀>
    text <܃ܢܵܡܘܿܣܵܐ ܢܼܛܲܪ ܡܫܲܡܠܝܵܐܝܼܬܼ ܐܲܝܟ ܒܲܪܢܵܫܵܐ>
    text <ܘܝܲܗ̣̄ܒܼ ܢܵܡܘܿܣܵܐ ܚܲܕܼܬܼܵܐ ܕܝܼܠܹܗ ܐܲܝܟ ܐܲܠܵܗܵܐ ܀>
    text <܃ܥ̣ܡܲܪ ܗܼ̄ܘܵܐ ܒܝܘܿܪܕܢܵܢ ܡܼܢ ܝܘܿܚܲܢܵܢ ܐܲܝܟ ܒܲܪܢܵܫܵܐ>
    text <ܘܐܸܬܼܦܬܲܚ ܫܡܲܝܵܐ ܠܐܝܼܩܵܪ ܥܡܵܕܹܗ ܐܲܝܟ ܐܲܠܵܗܵܐ ܀>
    text <܃ܥܲܠ̣ ܠܡܸܫܬܿܘܼܬܼܵܐ ܕܩܵܛܢܹܐ ܡܕܝܼܢ̄ܬܵܐ ܐܲܝܟ ܒܲܪܢܵܫܵܐ>
    text <ܘܫܲܚܠܸܦ ܡܲܝܵ̈ܐ ܘܲܗܘ̤ܵܘ ܚܲܡܪܵܐ ܐܲܝܟ ܐܲܠܵܗܵܐ ܀>
    text <܃ܨܵܡ ܗ̄ܘܼܵܐ ܒܚܘܼܪܒܵܐ ܐܲܪܒܿܥܝܼܢ ܝܵܘܡܝܼ̈ܢ ܐܲܝܟ ܒܲܪܢܵܫܵܐ>
    text <ܘܲܢܚܸܬܼܘ ܥܝܼܪܹ̈ܐ ܕܲܢܫܲܡܫܘܼܢܵܝܗܝ ܐܲܝܟ ܐܲܠܗܵܐ ܀>
    text <܃ܕܡܸܟ ܒܲܣܦܝܼܢ̄ܬܵܐ ܥܲܡ ܬܲܠܡܝܼܕܼܵܘ̈ܗܝ ܐܲܝܟ ܒܲܪܢܵܫܵܐ>
    text <ܘܲܟܼܐܵܐ ܒܪܘܼܚܵܐ ܘܫܵܠܝܼ ܠܝܲܡܵܐ ܐܲܝܟ ܐܲܠܵܗܵܐ ܀>
    text <ܚ̣ܙܲܩ ܗ̄ܘ̣ܵܐ ܘܫܲܢܝܼ ܠܐܲܬܼܪܵܐ ܚܘܼܪܒܵܐ ܐܲܝܟ ܒܲܪܢܵܫܵܐ܃>
  block
    text <ܘܫܲܪܬܲܚ ܠܲܚܡܵܐ ܘܣܲܒܲܥ ܐܲܠܦܹ̈ܐ ܐܲܝܟ ܐܲܠܵܗܵܐ ܀>
    text <܃ܐܸܟܸܿܠ̣ ܘܐܸܫܬܿܝܼ ܘܗܲܠܸܟ ܘܲܠܼܐܝܼ ܐܲܝܟ ܒܲܪܢܵܫܵܐ>
    text <ܘܲܪܕܲܦ ܫܹܐܕܹ̈ܐ ܒܡܸܠܲܬܼ ܦܘܼܡܹܗ ܐܲܝܟ ܐܲܠܵܗܵܐ ܀>
    text <܃ܨܲܠܝܼ ܘܲܫܗ݂ܲܪ ܘܐܵܘܕܿܝܼ ܘܲܣܓܸܕܼ ܐܲܝܟ ܒܲܪܢܵܫܵܐ>
    text <ܘܲܫܒ݂ܲܩ ܚܵܘ̈ܒܹܿܐ ܘܚܲܣܝܼ ܚܛܵܗܹ̈ܐ ܐܲܝܟ ܐܲܠܵܗܵܐ ܀>
    text <܃ܫܐܸ݂ܠ ܗ̄ܘܼܵܐ ܡܲܝܵ̈ܐ ܡܼܢ ܫܵܡܪܵܝܬܵܐ ܐܲܝܟ ܒܲܪܢܵܫܵܐ>
    text <ܘܲܓܼܠܵܐ ܘܒܲܕܸܿܩ ܠܲܣܬܼܝܼܪ̈ܵܬܼܵܗ̇ ܐܲܝܟ ܐܲܠܵܗܵܐ ܀>
    text <܃ܐܸܣܬܿܡܸܟ ܒܒܲܝܬܹܿܗ ܕܲܦܪܝܼܫܵܝܵܐ ܐܲܝܟ ܒܲܪܢܵܫܵܐ>
    text <ܘܲܠܚܲܛܵܝܬܵܐ ܫܒ݂ܲܩ ܠܵܗ̇ ܚܛܗܹ̈ܝܗ̇ ܐܲܝܟ ܐܲܠܵܗܵܐ ܀>
    text <܃ܣܠܸܩ̣ ܠܛܘܼܪ ܬܵܒܼܘܿܒܼ ܥܲܡ ܬܲܠܡܝܼܕܼܵܘ̈ܗܝ ܐܲܝܟ ܒܲܪܢܵܫܵܐ>
    text <ܘܲܠܥܹܢܲܝܗܘܿܢ ܓܠܵܐ ܬܸܫܒܿܘܿܚܬܹܿܗ ܐܲܝܟ ܐܲܠܵܗܵܐ ܀>
    text <܃ܕܲܡܲܥ ܘܲܒܼܟܼܵܐ ܥܲܠ ܠܵܥܵܙܲܪ ܐܲܝܟ ܒܲܪܢܵܫܵܐ>
    text <ܘܲܩܪ̣ܵܝܗܝ ܘܲܢܦ݂ܲܩ ܒܚܲܝܠܹܗ ܪܲܒܵܐ ܐܲܝܟ ܐܲܠܵܗܵܐ ܀>
    text <܃ܪܟܸܒܼ ܥܲܠ ܥܝܼܠܵܐ ܘܥܲܠܼ ܠܐܘܿܪܸܫܠܸܡ ܐܲܝܟ ܒܲܪܢܵܫܵܐ>
    text <ܘܩܲܠܣܘܼܗܝ ܫܲܒܼܪܹ̈ܐ ܒܐܘܿܫܲܥܢܲܝ̈ܗܘܿܢ ܐܲܝܟ ܐܲܠܵܗܵܐ ܀>
    text <܃ܩ̣ܪܸܒܼ ܨܹܝܕܼ ܬܹܬܵܐ ܘܚܵܘܝܼ ܕܲܟܼܦܸܟ ܐܲܝܟ ܒܲܪܢܵܫܵܐ>
    text <ܘܐܵܘܒܿܫܵܗ̇ ܡ̣ܢ ܫܹܠܝ ܚܲܝܠܹܗ ܐܲܠܵܗܵܐ ܀>
    text <܃ܐܲܫܝܼܛ ܪ̈ܓܼܠܹܐ ܕܲܬܼܪܸܥܣܲܪܬܹܿܗ ܐܲܝܟ ܒܲܪܢܵܫܵܐ>
    text <ܘܫܲܡܲܗ ܢܲܦܫܹܗ ܡ̇ܪܵܐ ܘܪܲܒܵܐ ܐܲܝܟ ܐܲܠܵܗܵܐ ܀>
    text <܃ܐܸܟܸܿܠܼ ܦܸܨܚܵܐ ܢܵܡܘܿܣܵܝܵܐ ܐܲܝܟ ܒܲܪܢܵܫܵܐ>
    text <ܘܦܲܪܣܝܼ ܢܸܟܼܠܹܗ ܕܲܣܟܲܪܝܘܿܛܵܐ ܐܲܝܟ ܐܲܠܵܗܵܐ ܀>
    text <܃ܨܲܠܝܼ ܘܲܕܼܥܸܬܼ ܒܥܸܕܵܢ ܚܲܫܹܗ ܐܲܝܟ ܒܲܪܢܵܫܵܐ>
    text <ܘܐܲܙܝܼܥ ܘܐܲܪܗܸܒܼ ܠܗܵܢ̇ܘܿܢ ܕܐܲܚܕܿܘܼܗܝ ܐܲܝܟ ܐܲܠܵܗܵܐ ܀>
    text <܃ܠܲܒܼܟܼܘܼܗܝ ܕܲܚܫܹ̈ܐ ܘܐܸܣܲܪܘ ܐܝܼܕܼܵܘ̈ܗܝ ܐܲܝܟ ܒܲܪܢܵܫܵܐ>
    text <ܘܐܲܣܝܼ ܠܐܸܕܵܢܵܐ ܕܲܦܣ݂ܲܩ ܫܸܡܥܘܿܢ ܐܲܝܟ ܐܲܠܵܗܵܐ ܀>
    text <܃ܩܵܡܼ ܒܹܝܬܼ ܕܝܼܢܵܐ ܘܣܲܝܒܲܪ ܒܸܙܚܵܐ ܐܲܝܟ ܒܲܪܢܵܫܵܐ>
    text <ܘܒܕܹܿܩ ܕܲܥܬܼܝܼܕܼ ܕܢܹܐܬܸܐ ܒܫܘܼܒܼܚܵܐ ܐܲܠܵܗܵܐ ܀>
    text <܃ܛܥ̣ܢ ܠܲܨܠܝܼܒܹܗ ܠܥܸܠ ܡܼܢ ܟܲܬܼܦܹܐ ܐܲܝܟ ܒܲܪܢܵܫܵܐ>
    text <ܘܲܓܼܠ̣ܵܐ ܘܒܲܕܸܿܩ ܚܘܼܪܒܵܗ̇ ܕܨܸܗܝܘܿܢ ܐܲܝܟ ܐܲܠܵܗܵܐ ܀>
    text <܃ܐܸܬܿܬܿܠܝܼ ܒܩܲܝܣܵܐ ܘܣܲܝܒܲܪ ܚܲܫܵܐ ܐܲܝܟ ܒܲܪܢܵܫܵܐ>
    text <ܘܐܲܙܝܼܥ ܠܐܲܪܥܵܐ ܘܐܲܚܫܸܟ ܠܫܸܡܫܵܐ ܐܲܝܟ ܐܲܠܵܗܵܐ ܀>
    text <܃ܐܸܬܼܩܲܒܲܥܘ ܒܹܗ ܨܸܨܹ̈ܐ ܒܦܲܓܼܪܹܗ ܐܲܝܟ ܒܲܪܢܵܫܵܐ>
    text <ܘܲܦܼܬܲܚ ܩܲܒܼܪܹ̈ܐ ܘܐܲܚܝܼ ܠܡܝܼܬܹ̈ܐ ܐܲܝܟ ܐܲܠܵܗܵܐ ܀>
    text <܃ܩܥܼܵܐ ܒܲܙܩܝܼܦܵܐ ܐܲܠܵܗܝ ܐܲܠܵܗܝ ܐܲܝܟ ܒܲܪܢܵܫܵܐ>
    text <ܘܲܠܓܲܝܵܣܵܐ ܡܼܠܲܟ ܦܲܪܕܲܝܣܵܐ ܐܲܝܟ ܐܲܠܵܗܵܐ ܀>
    text <܃ܐܸܬܿܬܿܪܲܥ ܣܸܓܕܹܗ ܒܝܲܕܼ ܠܘܿܟܵܝܬܵܐ ܐܲܝܟ ܒܲܪܢܵܫܵܐ>
    text <ܘܲܨܪܵܐ ܪܸܡܙܹܗ ܠܐܲܦܲܝ̈ ܬܲܪܥܵܐ ܐܲܝܟ ܐܲܠܵܗܵܐ ܀>
    text <܃ܚܲܢܛܘܼܗܝ ܠܦܲܓܼܪܹܗ ܘܐܸܬܼܩܒܲܪ ܒܐܲܪܥܵܐ ܐܲܝܟ ܒܲܪܢܵܫܵܐ>
    text <ܘܐܲܩܝܼܡ ܠܗܲܝܟܿܠܹܗ ܒܚܲܝܠܹܗ ܪܲܒܵܐ ܐܲܝܟ ܐܲܠܵܗܵܐ ܀>
  block
    text <܃ܩܵܝܘܝܼ ܒܩܲܒܼܪܵܐ ܬܠܵܬܼܵܐ ܝܵܘܡܝܼ̈ܢ ܐܲܝܟ ܒܲܪܢܵܫܵܐ>
    text <ܘܫܲܒܿܚܘܼܗܝ ܥܝܼܪܹ̈ܐ ܒܗܘܼܠܵܠܲܝ̈ܗܘܿܢ ܐܲܝܟ ܐܲܠܵܗܵܐ ܀>
    text <܃ܐܸܡܲ݁ܪ ܕܩܲܒܸܿܠ ܟܠ ܫܘܼܠܛܵܢܝܼ̈ܢ ܐܲܝܟ ܒܲܪܢܵܫܵܐ>
    text <ܘܲܡܠܲܟ ܕܥܲܡܲܢ ܐܝܼܬܼܵܘܗܝ ܠܥܵܠܲܡ ܐܲܝܟ ܐܲܠܵܗܵܐ ܀>
    text <܃ܦܲܩ݂ܲܪ ܠܲܬܼܐܘܿܡ̇ܐ ܠܡܸܓܲܫ ܕܲܦܢܹܗ ܐܲܝܟ ܒܲܪܢܵܫܵܐ>
    text <ܘܝܲܗ̣̄ܒܼ ܠܗܘܿܢ ܪܘܼܚܵܐ ܪܲܗܒܼܘܢܵܐܝܼܬܼ ܐܲܝܟ ܐܲܠܵܗܵܐ ܀>
    text <܃ܐܸܟܲܠܼ ܘܐܸܫܬܿܝܼ ܒܵܬܲܪ ܩܝܵܡܬܹܿܗ ܐܲܝܟ ܒܲܪܢܵܫܵܐ>
    text <ܘܲܣܠܸ݂ܩ ܠܪܵܘܡܵܐ ܘܫܲܕܲܪ ܪܘܼܚܵܐ ܐܲܝܟ ܐܲܠܵܗܵܐ ܀>
    text <܃ܗܵܕܹܐ ܗ̄ܝܼ ܡܸܟܹܿܝܠ ܬܵܘܕܿܝܼܬܼ ܫܠܝܼܚܹ̈ܐ ܘܐܲܒܼܵܗܗ̈ܬܼܵܐ>
    text <ܘܟܼܠ ܕܠܵܐ ܫܵܠܹ̇ܡ ܠܗܲܝܡܵܢܘܼܬܼܗܘܿܢ ܠܲܝܬܿ ܠܹܗ ܣܲܒܼܪܵܐ ܀>
    text <܃ܗܵܢܵܘ̇ ܫܪܵܪܵܐ ܕܐܲܟܼܪܸܙܘ ܘܐܲܠܸܦܘ ܐܲܒܼܵܗ̈ܬܼܵܐ>
    text <ܐܵܘܕܵܘ ܥܲܡܗܘܿܢ ܕܬܸܣܒܼܘܼܢ ܚܲܝܹ̈ܐ ܠܵܐ ܡ̇ܝܘܿܬܬܹ̈ܐ ܀>
    text <܃ܚܼܙܲܩ ܡܼܢ ܠܘܵܬܲܢ ܡ̇ܪܲܢܝܼܫܘܿܥ ܠܐܲܬܼܪܵܐ ܕܕܲܠܥܸܠ>
    text <ܕܲܒܼܡܹܐܬܝܼܬܹܗ ܢܲܣܩܲܢ ܥܲܡܹܗ ܠܡܲܠܟܿܘܼܬܼ ܪܵܘܡ̇ܐ ܀>
    text <܃ܘܡܸܛܠ ܕܐܸܙܲܠ ܠܐܲܬܼܪܵܐ ܕܪܲܚܝܼܩ ܡܼܢ ܝܼܕܲܥܬܲܢ>
    text <ܨܒܼܵܐ ܕܲܢܒܲܝܐܲܢ ܒܦܲܓܼܪܹܗ ܘܲܕܿܡܹܗ ܥܲܕܼ ܡܹܐܬܼܝܼܬܹܗ ܀>
    text <܃ܘܒܲܕܼܠܵܐ ܡܲܨܝܵܐ ܕܦܲܓܼܪܹܗ ܘܲܕܼܡܹܗ ܢܸܬܸܿܠ ܠܥܹܕܿܬܹܿܗ>
    text <ܦܩ݂ܲܕܼ ܠܲܢ ܕܢܸܥܒܿܕܼܝܼܘܗܝ ܠܐ̄ܪܵܙܵܐ ܗܵܢܵܐ ܒܠܲܚܡܵܐ ܘܚܲܡܪܵܐ ܀>
    text <܃ܛܘܼܒܼܵܐ ܠܥܲܡܵܐ ܕܲܟܼܪܼ̈ܣܛܝܵܢܹܐ ܡ̇ܢܵܐ ܐܝܼܬܼ ܠܹܗ>
    text <ܘܐܲܝܢܵܐ ܣܲܒܼܪܵܐ ܢܛܝܼܪ ܠܹܗ ܒܪܵܘܡ̇ܐ ܕܠܵܐ ܫܘܼܠܵܡܵܐ ܀>
    text <܃ܟܲܕܼ ܓܹܝܪ ܡܲܛܝܼ ܙܲܒܼܢܵܐ ܕܚܲܫܹܗ ܕܡܲܚܸܐ ܟܠܵܐ>
    text <ܐܸܟܲܠܼ ܦܸܨܚܵܐ ܢܵܡܘܿܣܵܝܵܐ ܥܲܡ ܬܲܠܡܝܸ̈ܕܼܵܘܗܝ ܀>
    text <܃ܢܣܲܒܼ ܗ̄ܘܼܵܐ ܠܲܚܡܵܐ ܘܒܲܪܸܟ ܘܲܩܨܵܐ ܘܝܲܗ̄ܒܼ ܠܬܲܠܡܝܼ̈ܕܼܵܘܗܝ>
    text <ܘܐܸܡ݂ܲܪ ܕܗܵܢܵܘ̇ ܦܲܓܼܪܝ ܒܲܫܪܵܪܵܐ ܕܠܵܐ ܦܘܼܠܵܓܼܵܐ ܀>
    text <܃ܘܲܢܣ݂ܲܒܼ ܟܵܣܵܐ ܘܐܵܘܕܝܘ ܘܒܲܪܸܟ ܘܝܲܗ̣̄ܒܼ ܠܲܫܠܝܼܚܵܘ̈ܗܝ>
    text <ܘܐܸܡ݂ܲܪ ܕܗܵܢܵܘ̇ ܕܹܡܝ ܫܲܪܝܼܪܵܐ ܕܲܚܠܵܦܲܝܟܿܘܿܢ ܀>
    text <܃ܘܦܲܩܸܕܼ ܠܗܘܿܢ ܕܢܸܣܒܼܘܼܢ ܢܸܫܬܿܘܿܢ ܡܸܢܹܗ ܟܠܗܘܿܢ>
    text <ܘܢܸܗܘܸܐ ܡܚܲܣܸܐ ܚܠܵܦ ܚܵܘܲܝ̈ܗܘܿܢ ܥܕܲܡ̇ܐ ܠܥܵܠܲܡ ܀>
    text <܃ܕܐܵܘܕܿܝܼ ܘܒܲܪܸܟ ܟܬܼܝܼܒܼ ܒܲܣܒܲܪܬܼܵܐ ܡܲܠܝܲܬܼ ܚܲܝܹ̈ܐ>
    text <ܕܡ̇ܢܵܐ ܐܸܡ݂ܲܪ ܠܵܐ ܐܵܘܕܲܥܘ ܠܲܢ ܫܲܠܝܼܚܹ̈ܐ ܓܒܲܝܵ̈ܐ ܀>
    text <܃ܪܲܒܿ ܡܲܠܦܵܢܹ̈ܐ ܘܡܲܦܲܫܩܵܢܹ̈ܐ ܬܹܐܵܕܲܘܵܪܘܿܣ>
    text <ܗܵܟܲܢ ܐܲܫܠܸܡ ܕܐܸܡ݂ܲܪ ܡ̇ܪܲܢ ܟܲܕܼ ܢܣ݂ܲܒܼ ܠܲܚܡܵܐ ܀>
    text <܃ܠܟܼܠ ܬܸܫ̈ܒܿܚܵܬܼܵܐ ܘܟܼܠ ܬܵܘ̈ܕܿܝܵܬܼܵܐ ܘܟܼܠ ܩܘܼܠܵܣܹ̈ܐ>
    text <ܫܵܘܹܐ ܟܝܵܢܵܐ ܕܐܲܠܵܗܘܼܬܼܵܟ ܡ̇ܪܵܐ ܕܟܼܠܵܐ ܀>
  block
    text <܃ܕܲܒܼܟܼܠ ܕܵܕܹ̈ܐ ܫܲܡܠܝܼܬܿ ܘܲܓܿܡܲܪܬܿ ܡܕܲܒܿܪܵܢܘܼܬܼܵܟ>
    text <ܐܲܝܟ ܕܲܠܚܲܝܹ̈ܐ ܘܲܠܦܘܼܪܩܵܢܵܐ ܕܲܒܼܢܲܝ̈ܢܵܫܵܐ ܀>
    text <܃ܘܟܲܕܼ ܛܵܒܼ ܗܸܢܘܿܢ ܗܘ̤ܵܘ ܛܵܠܵܘܿܡܹ̈ܐ ܒܲܥܒܼܵܕܲܝ̈ܗܘܿܢ>
    text <ܐܲܢ̄ܬܿ ܒܝܲܕܼ ܪ̈ܲܚܡܲܝܟ ܠܵܐ ܡܲܗܡܸܐ ܗ̣̄ܘܲܝܬܿ ܡܼܢ ܥܘܼܕܼܪܵܢܗܘܿܢ ܀>
    text <܃ܘܐܲܝܟ ܕܲܬܼܫܲܡܠܸܐ ܦܘܼܪܩܵܢ ܟܠܵܐ ܘܚܘܼܕܵܬܼ ܟܠܵܐ>
    text <ܢܣܲܒܼ݂ܬܵܢܝ ܡܢܹܗ ܕܲܟܼܝܵܢ ܐܵܕܼܵܡ ܘܠܵܟ ܐܲܩܸܦܬܵܢܝ ܀>
    text <܃ܘܒܼܝܼ ܢܸܬܼܓܲܡܪܘܼܢ ܟܠ ܫܘܼܘܕܵܝܹ̈ܐ ܘܟܼܠ ܡܘܼܠܟܵܢܹ̈ܐ>
    text <ܘܒܝܼ ܢܸܵܫܬܲܠܡܘܼܢ ܐ̄ܪ̈ܵܙܹܐ ܘܛܘܿܦܣܹ̈ܐ ܕܲܠܘܵܬܼ ܟܹܐܢܹ̈ܐ ܀>
    text <܃ܘܕܲܗܘܹ̇ܝܬܼ ܕܠܵܐ ܡܘܼܡ ܘܓܲܡܪܹܬܼ ܟܠܵܗ̇ ܙܲܕܲܝܼܩܘܼܬܼܵܐ>
    text <ܒܝܼ ܥܵܩܲ݁ܪ ܐܲܢ̄ܬܿ ܠܟܼܠܵܗ̇ ܚܛܝܼܬܼܵܐ ܡܼܢ ܐ̄ܢܵܫܘܼܬܼܵܐ ܀>
    text <܃ܘܲܕܼܡ̇ܐܹ̇ܬܼ ܐ̄ܢܵܐ ܕܠܵܐ ܚܘܼܝܵܒܼܵܐ ܘܲܕܼܠܵܐ ܣܲܟܼܠܘܼ>
    text <ܡܲܓܼܙܲܪ ܐܲܢ̄ܬܿ ܒܝܼ ܢܚܵܡܬܵܐ ܕܦܲܓܼܪܵܐ ܠܟܼܠܹܗ ܟܝܵܢܵܐ ܀>
    text <܃ܒܗܵܢܵܐ ܢܝܼܫܵܐ ܐܵܘܕܲܝܼ ܠܐܲܒܼܘܼܗܝ ܒܪܹܗ ܕܲܡܪܲܝܡܵܐ>
    text <ܘܗܵܠܹܝܢ ܡܸܠܹ̈ܐ ܐܸܡ݂ܲܪ ܟܲܕܼ ܝܲܗ̣̄ܒܼ ܦܲܓܼܪܹܗ ܘܲܕܼܡܹܗ ܀>
    text <܃ܗܵܢܵ݁ܘ ܠܲܡ ܦܲܓܼܪܝ ܕܲܚܠܵܦ ܚܵܘ̈ܒܵܘܗܝ ܕܥܵܠܡܵܐ ܝܸܗ̄ܒܹܿܬܼ>
    text <ܘܗܵܢܵ݁ܘ ܬܘܼܒܼ ܕܸܡܝ ܕܲܚܠܵܦ ܚܛܵܗܹ̈ܐ ܨܒܹ̇ܝܬܼ ܕܢܸܬܼܐܫܸܕܼ ܀>
    text <܃ܟܠܡܲܢ ܕܐܵܟܼܠ ܒܚܘܼܒܵܐ ܡܼܢ ܦܲܓܼܪܝ ܘܫܵܬܹ̇ܐ ܡܼܢ ܕܸܡܝ>
    text <ܚܲܝܹ̇ܐ ܠܥܵܠܲܡ ܘܲܡܩܵܘܸܐ ܒܝܼ ܘܐܸܢܵܐ ܠܲܡ ܒܹܗ ܀>
    text <܃ܗܵܟܲܢ ܗ̣ܘܲܝܬܿܘܿܢ ܥܵܒܼ̇ܕܿܝܼܢ ܠܕܼܘܼܟܼܪܵܢܝ ܒܓܼܵܘ ܥܹܕܼܵܬܼ̈ܟܼܘܿܢ>
    text <ܘܲܠܦܲܓܼܪܝ ܘܲܠܕܼܡܝ ܗ̤ܘܲܝܬܿܘܿܢ ܢܵܣ̇ܒܿܝܼܢ ܒܗܲܝܡܵܢܘܼܬܼܵܐ ܀>
    text <܃ܠܲܚܡܵܐ ܘܚܲܡܪܵܐ ܗ̤ܘܲܝܬܿܘܿܢ ܡܩܲܪܒܼܝܼܢ ܐܲܝܟ ܕܐܲܠܸܦܬܿܟܼܘܿܢ܃>
    text <ܘܐܸܢܵܐ ܐܸܓܼܡܘܿܪ ܘܐܸܥܒܸܿܕܼ ܐܸܢܘܿܢ ܦܲܓܼܪܵܐ ܘܲܕܼܡ̇ܐ ܀>
    text <܃ܦܲܓܼܪܵܐ ܘܲܕܸܡ̇ܐ ܥܵܒܹ̇ܕܼ ܐ̄ܢܵܐ ܠܗܘܿܢ ܠܠܲܚܡܵܐ ܘܚܲܡܪܵܐ>
    text <ܒܝܲܕܼ ܪܘܼܚܵܦܵܐ ܘܣܵܥܘܼܪܘܼܬܼܵܐ ܕܪܘܼܚܵܐ ܕܩܘܼܕܼܫܵܐ ܀>
    text <܃ܗܵܟܲܢ ܐܸܡ݂ܲܪ ܡܲܚܸܐ ܥܵܠܡܹ̈ܐ ܠܘܵܬܼ ܬܲܠܡܝܼܕܼܵܘ̈ܗܝ>
    text <ܘܦܲܓܼܪܹܗ ܘܲܕܼܡܹܗ ܫܲܡܲܗ ܐܸܢܘܿܢ ܠܠܲܚܡܵܐ ܘܚܲܡܪܵܐ ܀>
    text <܃ܠܵܐ ܗ̄ܘܵܐ ܛܘܼܦܣܵܐ ܐܵܦܠܵܐ ܕܡܘܼܬܼܵܐ ܟܲܢܝܼ ܐܸܢܘܿܢ>
    text <ܐܸܠܵܐ ܦܲܓܼܪܵܐ ܒܚܲܬܼܝܼܬܼܘܼܬܼܵܐ ܘܲܕܼܡ̇ܐ ܒܩܘܼܫܬܼܵܐ ܀>
    text <܃ܘܐܵܦܸܢ ܪܲܚܝܼܩ ܟܝܵܢܗܘܿܢ ܡܸܢܹܗ ܕܠܵܐ ܡܘܼܫ̈ܚܵܬܼܵܐ>
    text <ܐܸܠܵܐ ܒܚܲܝܠܵܐ ܘܒܲܓܕܼܵܝܘܼܬܼܵܐ ܚܕܼ ܗ̄ܘ̣ ܦܲܓܼܪܵܐ ܀>
    text <܃ܥܝܼܪܹ̈ܐ ܘܐ̄ܢܵܫܵܐ ܢܵܘܕܿܘܿܢ ܠܵܟ ܡܵܪܝ ܒܐܲܡܝܼܢܘܼܬܼܵܐ>
    text <ܡܫܝܼܚܵܐ ܣܲܒܼܪܲܢ ܕܐܲܫܠܸܡܬܿ ܢܲܦܫܵܟ ܡܸܛܠܵܬܲܢ ܀>
  block
    text <܃ܚܲܕܼ ܗ̄ܘ̣ ܒܚܲܝܠܵܐ ܦܲܓܼܪܵܢ ܕܩܵܨܹ̇ܝܢ ܟܵܗܢܹ̈ܐ ܒܥܹܕܿܬܵܐ>
    text <ܥܲܡ ܗܵܘ̇ ܦܲܓܼܪܵܐ ܕܝܵܬܹܿܒܼ ܒܫܘܼܒܼܚܵܐ ܡܼܢ ܝܲܡܝܼܢܵܐ ܀>
    text <܃ܘܐܲܝܟ ܕܲܡܚܲܝܲܕܼ ܐܲܠܵܗ ܠܪܹܫܝܼܬܼ ܓܸܢܣܲܢ>
    text <ܡܚܲܕܼ ܡܫܝܼܚܵܐ ܠܠܲܚܡܵܐ ܘܚܲܡܪܵܐ ܕܐܝܼܬܼ ܥܲܠ ܡܲܕܼܒܿܚܵܐ ܀>
    text <܃ܡ̇ܕܹܝܢ ܠܲܚܡܵܐ ܦܲܓܼܪܵܐ ܗ̄ܘ̣ ܕܡ̇ܪܲܢ ܚܲܬܿܝܼܬܼܵܐܝܼܬܼ>
    text <ܘܚܲܡܪܵܐ ܕܡܹܗ ܗ̄ܘ̣ ܡ̇ܪܵܐܢܵܐܝܼܬܼ ܘܫܲܪܝܼܪܵܐܝܼܬܼ ܀>
    text <܃ܗܵܟܲܢ ܩܲܦܸܕܼ ܠܲܒܼܢܲܝ̈ ܐ̄ܪܵܙܹܗ ܕܢܹܐܟܼܠܘܼܢ ܦܲܓܼܪܹܗ>
    text <ܘܗܵܟܲܢ ܙܲܗܲܪ ܠܲܒܼܢܝܼ̈ ܒܲܝܬܹܿܗ ܕܢܸܫܬܿܘܿܢ ܠܲܕܼܡܹܗ ܀>
    text <܃ܛܘܼܒܼܵܘܗܝ ܠܐܲܝܢܵܐ ܕܲܡܗܲܝܡܸܢ ܒܹܗ ܘܡܲܫܲܪ ܡܸܠܬܹܗ>
    text <ܕܐܸܢ ܡܝܼܬܼ ܚܲܝܹ̇ܐ ܘܐܸܢ ܚܲܝ ܠܵܐ ܢܡܘܼܬܼ ܒܣܲܟܼ̈ܠܘܵܬܹܗ ܀>
    text <܃ܩܲܒܿܠܘܼܗܝ ܫܠܝܼܚܹ̈ܐ ܠܦܘܼܩܕܵܢ ܡ̇ܪܗܘܿܢ ܒܲܙܗܝܼܪܘܼܬܼܵܐ>
    text <ܘܗܸܢܘ̣ܿܢ ܝܲܒܿܠܘܼܗܝ ܒܲܚܦܝܼܛܘܼܬܼܵܐ ܠܲܕܼܒܼܵܬܲܪܗܘܿܢ ܀>
    text <܃ܥܕܲܡ̇ܐ ܠܗܵܫܵܐ ܢܛܝܼܪ ܗ̄ܘ̣ ܒܥܹܕܿܬܵܐ ܐܵܦ ܡܸܬܼܢܛܲܪ>
    text <ܥܥܕܲܡ̇ܐ ܕܲܡܢܝܼܚ ܠܐ̄ܪܵܙܹܗ ܒܕܸܢܚܹܗ ܘܲܒܼܓܸܠܝܵܢܹܗ ܀>
    text <܃ܒܗܵܢܵܐ ܢܝܼܫܵܐ ܡ̇ܘܕܹܿܐ ܟܵܗܢܵܐ ܩܕܼܵܡ ܐܲܠܵܗܵܐ>
    text <ܘܲܡܪܝܼܡ ܩܵܠܹܗ ܒܫܘܼܠܵܡ ܨܠܘܿܬܹܗ ܕܲܢܫܲܡܲܥ ܠܥܲܡܵܐ ܀>
    text <܃ܩܵܠܹܗ ܡܲܫܡܲܥ ܘܒܼܐܝܼܕܹܗ ܪܵܫܹ̇ܡ ܠܐ̄ܪ̈ܵܙܹܐ ܕܣܝܼܡܝܼܢ>
    text <ܘܥܲܡܵܐ ܒܐܵܡܹܝܢ ܢܵܩܹ̇ܦ ܫܵܠܹ̇ܡ ܠܲܨܠܘܿܬܼ ܟܵܗܢܵܐ ܀>
    text <܃ܗܵܝܕܹܿܝܢ ܦܵܩܹ̇ܕܼ ܟܵܪܘܿܙ ܥܹܕܿܬܵܐ ܠܥܲܡܵܐ ܘܐܵܡܲ݁ܪ>
    text <ܕܲܒܼܡܲܕܿܥܲܝ̈ܟܿܘܿܢ ܗ̤ܘܲܝܬܿܘܿܢ ܡܨܲܠܹܝܢ ܫܠܵܡܵܐ ܥܲܡܲܢ ܀>
    text <܃ܒܡܲܕܿܥܵܐ ܨܲܒܵܘ ܒܗܵܢ ܥܸܕܼܢܵܐ ܘܲܒܼܪܸܥܝܵܢܵܐ>
    text <ܕܗܵܐ ܡܸܫܬܲܡܠܸܐ ܫܠܵܡܵܐ ܪܲܒܵܐ ܒܫܘܼܡܠܵܝ ܐ̄ܪ̈ܵܙܹܐ ܀>
    text <܃ܡܫܲܪܸܐ ܟܵܗܢܵܐ ܠܡܸܒܼܥܵܐ ܒܚܲܫܵܐ ܩܕܼܵܡ ܐܲܠܵܗܵܐ>
    text <ܕܢܸܨܛܒܸܐ ܒܚܘܼܒܹܿܗ ܒܕܸܒܚܵܐ ܚܲܝܵܐ ܕܡܸܬܼܩܲܪܲܒܼ ܠܹܗ ܀>
    text <܃ܣܵܕܿ݁ܪ ܛܲܟܼܣܹ̈ܐ ܥܹܕܿܬܵܢܵܝܹ̈ܐ ܚܲܕܼ ܒܵܬܲܪ ܚܲܕܼ>
    text <ܕܲܚܠܵܦܲܝܗܘܿܢ ܡܩܲܪܒܼܵܐ ܥܹܕܿܬܵܐ ܐ̄ܪ̈ܵܙܹܐ ܣܓܼܝܼ̈ܕܹܐ ܀>
    text <܃ܥܵܗܹ̇ܕܼ ܒܩܲܕܼܡ̇ܐ ܠܥܹܕܿܬܵܐ ܫܒܼܝܼܚܬܵܐ ܕܲܒܼܟܼܠ ܐܲܬܲܪ>
    text <ܘܫܵܐܹ̇ܠ ܕܢܗܘܘܿܢ ܒܚܲܕܼ ܪܸܥܝܵܢܵܐ ܘܗܲܝܡܵܢܘܼܬܼܵܐ ܀>
    text <܃ܥܵܗܹ̇ܕ ܠܟܼܵܗܢܹ̈ܐ ܘܦܸܪ̈ܝܵܕܼܘܿܛܹܐ ܘܲܡܫܲܡܫܵܢܹ̈ܐ>
    text <ܘܲܡܦܝܼܣ ܕܢܸܗܘܘܿܢ ܒܩܲܕܼܝܼܫܘܼܬܼܵܐ ܘܲܒܼܕܲܟܿܝܘܼܬܼܵܐ ܀>
    text <܃ܥܵܗܹ̇ܕܼ ܠܣܵܗ̈ܕܹܿܐ ܘܲܠܡܵܘܕܿܝܵܢܹ̈ܐ ܘܲܠܡܲܠܦܵܢܹ̈ܐ>
    text <ܕܢܸܗܘܸܐ ܫܸܡܗܘܿܢ ܡܸܬܿܕܿܟܲܪ ܒܥܹܕܿܬܵܐ ܒܥܸܕܼܵܢ ܐ̄ܪ̈ܵܙܹܐ ܀>
    text <܃ܥܵܗܹ̇ܕܼ ܠܡܲܠ̈ܟܹܿܐ ܘܲܠܕܿܝܵܢܹ̈ܐ ܕܲܒܼܟܼܠ ܐܲܬܼܪ>
    text <ܕܗܘܘܿܢ ܕܵܝ̇ܢܝܼܢ ܒܼܲܬܼܪܝܼܨܘܼܬܼܵܐ ܒܟܼܠܹܗ ܥܵܠܡܵܐ ܀>
    text <܃ܥܵܗܹ̇ܕܼ ܒܡܸܠܬܹܗ ܠܟܼܠ ܐܲܒܼܝܼ̈ܠܹܐ ܘܲܠܥܵܢܘܵܝܹ̈ܐ>
    text <ܕܬܸܗܘܸܐ ܨܠܘܿܬܼܗܘܿܢ ܡܩܲܒܿܠܵܐ ܟܠܝܘܿܡ ܩܕܼܵܡ ܐܲܠܵܗܵܐ ܀>
  block
    text <܃ܥܵܗܹ̇ܕܼ ܠܟܹܐܢܹ̈ܐ ܘܲܠܙܲܕܿܝܼܩܹ̈ܐ ܕܲܒܼܟܼܠ ܐܲܬܲܪ>
    text <ܘܫܵܐܹ̇ܠ ܕܢܸܛܪܘܼܢ ܩܝܵܡܵܐ ܕܐܲܩܝܼܡܘ ܒܲܓܼܡܝܼܪܘܼܬܼܵܐ ܀>
    text <܃ܥܵܗܹ̇ܕܼ ܠܲܒܼܢܹܝ̈ܗ̇ ܕܥܹܕܲܬܼ ܩܘܼܕܫܵܐ ܒܟܼܠ ܬܸܓܼܡܲܝ̈ܗܘܿܢ>
    text <ܘܫܵܐܹ̇ܠ ܕܢܸܛܪܘܼܢ ܗܲܝܡܵܢܘܼܬܿܗܘܿܢ ܒܲܙܗܝܼܪܘܼܬܼܵܐ ܀>
    text <܃ܥܵܗܹ̇ܿܕܼ ܡܸܟܸܿܝܠ ܐܵܦ ܠܥܲܢܝܼ̈ܕܹܐ ܕܲܒܼܟܼܠ ܐܲܬܲܪ>
    text <ܕܲܥܢܲܕܘ ܘܫܲܢܝܼܘ ܒܗܲܝܡܵܢܘܼܬܼܵܐ ܕܠܵܐ ܦܠܝܼܓܼܘܼܬܼܵܐ ܀>
    text <܃ܥܵܗܹ̇ܕܼ ܗܘ̤ ܠܹܗ ܕܐܸܫܬܘܝܼ ܠܗܵܕܹܐ ܡܸܨܥܵܝܘܼܬܼܵܐ>
    text <ܘܫܵܐܹ̇ܠ ܪ̈ܲܚܡܹܐ ܥܲܠ ܟܠ ܒܸܪ̈ܝܵܢ ܒܲܟܼܢܝܼܫܘܼܬܼܵܐ ܀>
    text <܃ܥܵܗܹܕܿ ܠܐܲܝܠܹܝܢ ܕܡܲܫܦܥܝܼܢ ܙܸܕܼܩܬܵܐ ܥܲܠ ܡܸܣܟܹܿܢܹ̈ܐ>
    text <ܘܫܵܐܹ̇ܠ ܕܢܸܣܒܼܘܼܢ ܐܲܓܼܪܵܐ ܥܦܝܼܦܵܐ ܚܠܵܦ ܙܵܕܼܩܵܬܼ̈ܗܘܿܢ ܀>
    text <܃ܥܵܗܹ̇ܕܼ ܠܢܵܦܠܹ̈ܐ ܘܲܠܚܲܛܵܝܹ̈ܐ ܘܲܠܡܲܣܟܿܠܵܢܹ̈ܐ>
    text <ܘܫܵܐܹ̇ܠ ܕܢܸܬܼܦܢܘܿܢ ܠܲܬܼܝܵܒܼܘܼܬܼܵܐ ܘܚܝܼܣܵܝ ܚܵܘ̈ܒܹܿܐ ܀>
    text <܃ܥܵܗܹ̇ܕܼ ܠܐܲܝܠܹܝܢ ܕܡܸܛܠܵܬܼܗܘܿܢ ܡܩܲܪܸܒܼ ܕܸܒܼܚܹ̈ܐ>
    text <ܕܢܸܫܟܿܚܘܼܢ ܚܢܵܢܵܐ ܘܫܼܒܼܩܵܢ ܚܵܘ̈ܒܹܿܐ ܕܣܲܟܼ̈ܠܘܵܬܼܗܘܿܢ ܀>
    text <܃ܥܵܗܹ̇ܕܼ ܠܚܲܢܦܹ̈ܐ ܘܲܠܟܼܵܦܘܿܪܹ̈ܐ ܘܲܠܛܵܥܲܝ̈ܵܐ>
    text <ܘܲܡܦܝܼܣ ܕܢܸܕܿܥܘܼܢ ܠܗܲܝܡܵܢܘܼܬܼܵܐ ܕܥܹܕܲܬܼ ܩܘܼܫܵܐ ܀>
    text <܃ܥܵܗܹ̇ܕܼ ܠܥܵܠܡܵܐ ܟܠܹܗ ܒܲܚܕܼܵܐ ܘܲܠܥܵܡܘܿܪ̈ܵܘܗܝ>
    text <ܕܢܸܒܼܛܠܘܼܢ ܡܸܢܹܗ ܩܪ̈ܵܒܹܐ ܘܫܹܐܕܹ̈ܐ ܐܵܦ ܬܲܟܼܬܿܘܼܫܹ̈ܐ ܀>
    text <܃ܥܵܗܹ̇ܕܼ ܠܐܵܐܲܪ ܐܵܦ ܠܡܵܘ̈ܥܝܵܬܵܐ ܕܟܼܠܵܗ̇ ܫܲܢ̄ܬܵܐ>
    text <ܘܫܵܐܹ̇ܠ ܕܢܸܗܘܸܐ ܟܲܗܝܼܢ ܘܲܒܼܪܝܼܟ ܟܠܝܼܠܵܐ ܕܫܲܢ̄ܬܵܐ ܀>
    text <܃ܥܵܗܹ̇ܕܼ ܠܐܲܬܼܪܹܗ ܘܠܲܐܬܼܪ̈ܵܘܬܼܵܐ ܟܠܗܘܿܢ ܒܲܚܕܼܵܐ>
    text <ܘܫܵܐܹ̇ܠ ܕܢܸܗܘ̤ܐ ܫܠܵܡܵܐ ܘܫܲܝܢܵܐ ܒܓܼܵܘ ܥܘܼܡܪ̈ܲܝܘܿܢ ܀>
    text <܃ܥܵܗܹ̇ܕܼ ܠܐܲܝܠܹܝܢ ܕܪܵܕܹܝܢ ܒܝܲܡܡܹ̈ܐ ܘܲܒܼܓܼܵܙܪ̈ܬܼܵܐ>
    text <ܘܫܵܐܹ̇ܠ ܕܢܸܗܘܘܿܢ ܡܫܵܘܙܒܹ̈ܐ ܟܠܗܘܿܢ ܡܼܢ ܟܝܼܡܘܿܢܹ̈ܐ ܀>
    text <܃ܥܵܗܹ̇ܕܼ ܠܐܲܝܠܹܝܢ ܕܲܒܼܥܵܩ̈ܬܼܵܐ ܪܡܹܝܢ ܘܒܲܪ̈ܕܼܘܼܦܝܹܐ>
    text <ܘܫܵܐܹ̇ܠ ܕܢܸܗܘܸܐ ܢܦܹܐܫܵܐ ܘܢܵܘܚܵܐ ܠܐܘܼܠܨܵܢܲܝ̈ܗܘܿܢ ܀>
    text <܃ܥܵܗܹ̇ܕܼ ܠܐܲܝܠܹܝܢ ܕܲܒܼܒܹܝܬܼ ܚܒܼܘܼܫܝܹ̈ܐ ܪܡܹܝܢ ܘܒܲܐܣܘܼܪܹ̈ܐ>
    text <ܘܫܵܐܹ̇ܠ ܕܢܸܫܬܿܪܘܿܢ ܡܼܢ ܐܲܣܘܼܪܹ̈ܐ ܘܫܸܢ̈ܕܹܿܐ ܩܫܲܝܵ̈ܐ ܀>
    text <܃ܥܵܗܹ̇ܕܼ ܠܐܲܝܠܹܝܢ ܕܠܸܐܟܿܣܘܿܪܝܼܵܐ ܠܪܘܼܓܩܵܐ ܐܸܫܬܿܕܼܝܼܘ>
    text <ܘܫܵܐܹ̇ܠ ܕܢܲܓܼܗܘܿܢ ܡܼܢ ܛܘܼܪ̈ܵܦܹܐ ܘܡܼܢ ܢܸܣܝܘܼܢܹ̈ܐ ܀>
    text <܃ܥܵܗܹ̇ܕܼ ܠܐܲܝܠܹܝܢ ܕܲܒܼܟܼܘܼܪ̈ܗܵܢܹܐ ܘܟܹܐܒܹ̈ܐ ܡܢܵܘܠܝܼܢ>
    text <ܘܲܡܦܝܼܣ ܕܢܸܩܢܘܿܢ ܚܘܼܠܡܵܢ ܦܲܓܼܪܵܐ ܥܲܡ ܐܵܣܝܘܼܬܼܵܐ ܀>
    text <܃ܥܵܗܹ̇ܕܼ ܠܐܲܝܠܹܝܢ ܕܲܡܢܲܣܹܝܢ ܠܗܘܿܢ ܫܹܐܕܹ̈ܐ ܠܝܼܛܹ̈ܐ>
    text <ܘܫܵܐܹ̇ܠ ܕܢܸܫܟܿܚܘܼܢ ܚܢܵܢܵܐ ܘܪ̈ܲܚܡܹܐ ܡ݂ܢ ܠܘܵܬܼ ܡ̇ܪܝܵܐ ܀>
    text <܃ܥܵܗܹ̇ܕܼ ܒܡܸܠܬܹܗ ܘܲܠܣܵܩܘܿܪܹ̈ܐ ܕܥܹܕܲܬܼ ܩܘܼܕܼܫܵܐ>
    text <ܕܢܸܗܘܸܐ ܫܪܵܝܵܐ ܠܣܲܟܼܠ̈ܘܵܬܼܗܘܿܢ ܩܕܼܵܡ ܐܲܠܵܗܵܐ ܀>
    text <ܥܵܗܹ̇ܕܼ ܠܚܵܘ̈ܒܹܿܐ ܕܟܼܠܹܗ ܓܘܼܫܡܵܐ ܥܹܕܿܬܵܢܵܝܵܐ܃>
  block
    text <ܘܫܵܐܹ̇ܠ ܕܢܸܫܬܿܘܘܿܢ ܠܘܼܒܼܩܵܢ ܚܵܘ̈ܒܹܿܐ ܘܣܲܟܼܠܘܵܬܼܵܐ ܀>
    text <܃ܠܗܵܠܹܝܢ ܟܠܗܘܿܢ ܥܵܗܹ̇ܕܼ ܟܵܗܢܵܐ ܩܕܼܵܡ ܐܲܠܵܗܵܐ>
    text <ܟܲܕܼ ܡܸܬܿܕܲܡܸܐ ܒܝܲܕܼ ܬܲܟܼܫܲܦܬܹܿܗ ܠܡܵܪܝ ܒܲܪܣܲܡܝܵܐ ܀>
    text <܃ܒܗܵܢܵܐ ܢܝܼܫܵܐ ܡܨܲܠܸܐ ܟܵܗܢܵܐ ܩܕܼܵܡ ܐܲܠܵܗܵܐ>
    text <ܘܫܵܐܹ̇ܠ ܡܸܢܹܗ ܕܢܸܨܛܒܸܐ ܒܕܸܒܼܚܵܐ ܕܲܡܩܲܪܸܒܼ ܠܹܗ ܀>
    text <܃ܚܠܵܦ ܟܠ ܡܸܬܿܕܿܒܲܚ ܕܸܒܼܚܵܐ ܚܲܝܵܐ ܕܲܒܼܓܼܵܘ ܥܹܕܿܬܵܐ>
    text <ܘܲܠܟܼܠ ܒܸܪ̈ܝܵܢ ܡܥܲܕܿܪܵܐ ܘܡ̇ܘܬܿܪܵܐ ܗܝ̤ ܕܸܒܼܚܬܼܵܐ ܀>
    text <܃ܒܗܵܝ̇ ܬܲܟܼܫܲܦܬܵܐ ܕܥܵܒܹ̇ܕܼ ܟܵܗܢܵܐ ܚܠܵܦ ܟܠ ܬܼܓܼܡܝܼ̈ܢ>
    text <ܡܸܫܬܲܒܼܩܝܼܢ ܠܹܗ ܚܛܵܗܵܘ̈ܗܝ ܟܠܗܘܿܢ ܘܣܲܟܼ̈ܠܘܵܬܹܗ ܀>
    text <܃ܒܵܬܲܪ ܗܸܠܹܝܢ ܡ̇ܘܕܹܿܐ ܟܵܗܢܵܐ ܩܕܼܵܡ ܐܲܠܵܗܵܐ>
    text <ܐܲܟܼܡܵܐ ܕܐܲܠܸܦ ܡ̇ܪܲܢ ܝܼܫܘܿܥ ܠܲܬܼܪܸܥܣܲܪܬܹܿܗ ܀>
    text <܃ܗܵܐ ܡܪܲܙܙܝܼܢܲܢ ܐܵܡܲ݁ܪ ܟܵܗܢܵܐ ܘܲܡܥܲܗܕܝܼܢܲܢ>
    text <ܚܲܫܹܗ ܘܡ̇ܘܬܹܿܗ ܐܵܦ ܢܘܼܚܵܡܹܗ ܕܡ̇ܪܲܢ ܝܼܫܘܿܥ ܀ ܀>
    text <܃ܗܵܠܹܝܢ ܐܵܡܲ݁ܪ ܟܵܗܢܵܐ ܒܝܼܫܵܐ ܘܲܒܼܬܲܚܢܲܢܬܵܐ>
    text <ܘܡ̇ܬܲܚ ܩܵܘܡܬܹܗ ܘܦܵܫܹ̇ܛ ܐܝܼܕܼܵܘ̈ܗܝ ܠܐܲܦܲܝ̈ ܪܵܘܡ̇ܐ ܀>
    text <܃ܠܐܲܦܲܝ̈ ܪܵܘܡܵܐ ܚܲܐܹ̇ܪ ܟܵܗܢܵܐ ܒܦܵܪܹܗ̄ܣܝܼܵܐ>
    text <ܘܩܵܪܸܐ ܠܪܘܼܚܵܐ ܕܢܹܐܬܸܐ ܢܸܓܼܡܘܿܪ ܐ̄ܪ̈ܙܹܐ ܕܩܲܪܸܒܼ ܀>
    text <܃ܠܪܘܼܚܵܐ ܫܵܐܹ̇ܠ ܕܢܹܐܬܸܐ ܢܪܲܚܸܦ ܥܲܠ ܩܘܼܪܒܵܢܵܐ>
    text <ܘܢܲܩܢܹܝܘܗܝ ܚܲܝܠܵܐ ܘܡܲܥܒܿܕܼܵܢܘܼܬܼܵܐ ܐܲܠܵܗܵܐ ܀>
    text <܃ܢܵܚܹ̇ܬܼ ܪܘܼܚܵܐ ܒܲܦܝܵܣ ܟܵܗܢܵܐ ܟܡܵܐ ܐܸܢ ܚܲܛܵܝ>
    text <ܘܓܼܵܡܲ݁ܪ ܐ̄ܪ̈ܵܙܹܐ ܒܡܸܨܥܵܝܘܼܬܹܗ ܕܟܼܵܗܢܵܐ ܕܲܩܲܕܹܿܫ ܀>
    text <܃ܠܵܐ ܫܲܦܝܘܼܬܹܗ ܕܟܼܗܢܵܐ ܓܵܡ̇ܪܵܐ ܠܐ̄ܪ̈ܵܙܹܐ ܣܓܼܝܼܕܹ̈ܐ>
    text <ܐܸܠܵܐ ܪܘܼܚܵܐ ܕܩܘܼܕܫܵܐ ܓܵܡܲ݁ܪ ܒܝܲܕܼ ܪܘܼܚܵܦܹܗ ܀>
    text <܃ܡܪܲܚܸܦ ܪܘܼܚܵܐ ܠܵܐ ܗ̄ܘܵܐ ܡܸܛܠ ܫܵܘܝܘܼܬܼ ܟܵܗܢܵܐ>
    text <ܐܸܠܵܐ ܡܸܛܠ ܐ̄ܪ̈ܵܙܹܐ ܕܣܝܼܡܝܼܢ ܠܥܸܠ ܡܢ ܡܲܕܼܒܿܚܵܐ ܀>
    text <܃ܡܸܚܕܼܵܐ ܕܡܸܬܿܬܿܣܝܼܡ ܠܲܚܡܵܐ ܘܚܲܡܪܵܐ ܠܥܸܠ ܡܼܢ ܡܲܕܼܒܿܚܵܐ>
    text <ܐ̄ܪܵܙܵܐ ܡܛܲܦܸܣ ܕܡ̇ܘܬܹܿܗ ܕܲܒܼܪܵܐ ܐܵܦ ܕܲܩܝܵܡܘܬܹܿܗ ܀>
    text <܃ܒܲܕܼܓܼܘܿܢ ܪܘܼܚܵܐ ܗܵܘ̇ ܕܐܲܩܝܼܡܹܗ ܡܼܢ ܒܹܝܬܼ ܡܝܼܬܹ̈ܐ>
    text <ܢܵܚܹ̇ܬܼ ܗܵܫܵܐ ܘܓܼܵܡܲ݁ܪ ܐ̄ܪ̈ܵܙܹܐ ܕܢܘܼܚܵܡ ܦܲܓܼܪܹܗ ܀>
    text <܃ܗܵܟܲܢ ܓܵܡܲ݁ܪ ܪܘܼܚܵܐ ܕܩܘܼܕܼܫܵܐ ܒܐܝܼܕܲܝ̈ ܟܵܗܢܵܐ>
    text <ܘܲܕܼܠܵܐ ܟܵܗܢܵܐ ܠܥܵܠܲܡ ܥܵܠܡܝܼܢ ܠܵܐ ܡܸܬܼܓܲܡܪܝܼܢ ܀>
    text <܃ܠܵܐ ܡܸܬܼܓܲܡܪܝܼܢ ܐ̄ܪ̈ܵܙܲܝ ܥܹܕܿܬܵܐ ܒܸܠܥܵܕܼ ܟܵܗܢܵܐ>
    text <ܒܲܕܼܠܵܐ ܐܲܦܸܣ ܪܘܼܚܵܐ ܕܩܘܼܕܼܫܵܐ ܠܡܸܓܼܡܲܪ ܐܸܢܘܿܢ ܀>
    text <܃ܚܲܝܠܵܐ ܕܪܘܼܚܵܐ ܩܲܒܸܿܠ ܟܵܗܢܵܐ ܒܲܣܝܵܡ ܐܝܼܕܼܵܐ>
    text <ܘܒܹܗ ܡܸܫܬܲܡܠܹܝܢ ܐ̄ܪ̈ܵܙܹܐ ܟܠܗܘܿܢ ܕܲܒܼܓܼܵܘ ܥܹܕܬܵܐ ܀>
  block
    text <܃ܟܵܗܢܵܐ ܡܩܲܕܹܿܫ ܥܘܼܒܵܐ ܕܡܲܝܵ̈ܐ ܕܡܲܥܡܘܿܕܼܝܼܬܼܵܐ>
    text <ܘܪܘܼܚܵܐ ܡܫܲܟܸܿܢ ܣܝܼܡܲܬܼ ܒܢܲܝ̈ܵܐ ܠܐܲܝܠܹܝܢ ܕܥܵܡ̇ܕܿܝܼܢ ܀>
    text <܃ܒܸܠܥܵܕܼ ܟܵܗܢܵܐ ܠܵܐ ܡܸܬܼܡܲܟܼܪܵܐ ܐܲܢ̄ܬܿܬܼܵܐ ܠܓܼܵܒܼܪܵܐ>
    text <ܘܡܼܢ ܒܸܠܥܵܕܵܘܗܝ ܠܵܐ ܡܸܫܬܲܡܠܸܐ ܚܠܘܿܠܵܐ ܕܝܼܠܗܘܿܢ ܀>
    text <܃ܒܸܠܥܵܕܼ ܟܵܗܢܵܐ ܠܵܐ ܡܸܬܼܥܲܦܸܐ ܐܵܦ ܥܲܢܝܼܕܼܵܐ>
    text <܃ܘܠܵܐ ܡܲܚܬܼܝܼܢ ܠܹܗ ܠܩܲܒܼܪܵܐ ܕܝܼܠܹܗ ܒܸܠܥܵܕܼ ܟܵܗܢܵܐ>
    text <܃ܡܲܝܵ̈ܐ ܛܲܡ̈ܐܹܐ ܠܵܐ ܡܸܬܼܩܲܕܿܫܝܼܢ ܒܸܠܥܵܕܼ ܟܵܗܢܵܐ>
    text <ܘܐܸܢ ܠܲܝܬܿ ܟܵܗܢܵܐ ܗܘ̤ܵܐ ܠܹܗ ܒܲܝܬܵܐ ܟܠܹܗ ܛܲܡܐܵܐ ܀>
    text <܃ܗܵܠܹܝܢ ܓܵܡܲ݁ܪ ܪܘܼܚܵܐ ܕܩܘܼܕܫܵܐ ܒܐܝܼܕܲܝ̈ ܟܵܗܢܵܐ>
    text <ܘܐܵܦܸܢ ܢܸܗܘܸܐ ܟܠܹܗ ܒܚܵܘ̈ܒܹܿܐ ܘܣܲܟܼ̈ܠܘܵܬܼܵܐ ܀>
    text <܃ܘܗܵܘ̇ܡ̇ܐ ܕܟܼܵܗܢܹ̈ܐ ܡܫܲܡܠܹܝܢ ܓܵܡ̇ܪܝܼܢ ܘܐܸܢ ܚܲܛܵܝܝܼܢ>
    text <ܕܠܵܐ ܩܢܹܝܢ ܕܲܪܓܼܵܐ ܠܵܐ ܡܨܸܝܢ ܓܵܡ̇ܪܝܼܢ ܟܡܵܐ ܐܸܢ ܟܹܐܢܝܼܢ ܀>
    text <܃ܠܵܐ ܙܲܕܼܝܼܩܹ̈ܐ ܒܝܲܕܼ ܕܲܟܼܝܘܼܬܼܗܘܿܢ ܡܲܚܬܼܝܼܢ ܪܘܼܚܵܐ>
    text <ܘܠܵܐ ܚܲܛܝܹ̈ܐ ܒܚܲܛܵܝܘܼܬܹܗܘܿܢ ܟܵܠܹ̇ܝܢ ܡܲܚܬܹܿܗ ܀>
    text <܃ܗܵܪܟܵܐ ܛܵܥܹ̇ܝܢ ܢܲܓܿܝܼܪ ܪܘܼܚܵܐ ܠܟܼܵܗܢܵܐ ܕܚܲܛܵܝ>
    text <ܘܓܼܵܡܲܪ ܒܐܝܼܕܹܗ ܐ̄ܪ̈ܵܙܹܐ ܫܒܼܝܼܚܵܐ ܕܠܵܐ ܡܸܬܼܡܲܠܠܝܼܢ ܀>
    text <܃ܒܥܵܠܡܵܐ ܕܲܥܬܼܝܼܕܼ ܕܵܐܹ̇ܢ ܒܐܝܼܕܹܗ ܣܲܓܿܝܼܵܐܝܼܬܼ>
    text <ܘܢܵܣܹ̇ܒܼ ܡܸܢܹܗ ܗܵܝ̇ ܡܵܘܗܲܒܼܬܼܵܐ ܕܐܸܬܼܝܲܗ̄ܒܲܬ̤ ܠܹܗ ܀>
    text <܃ܘܲܕܿܠܵܐ ܝܲܩܲܪ ܠܪܲܒܿܘܼܬܼ ܕܲܪܓܹܗ ܐܲܝܟ ܕܿܦܐܹܐ ܠܹܗ>
    text <ܡܸܬܿܬܿܫܝܼܛ ܬܲܡܵܢ ܘܗܵܘܹ̇ܐ ܒܸܙܚܵܐ ܩܕܼܵܡ ܟܠ ܒܸܪ̈ܝܵܢ ܀>
    text <܃ܫܡܲܥ ܐܘܿ ܟܵܗܢܵܐ ܕܠܵܐ ܩܢܸܐ ܥܒܼܵܕܹ̈ܐ ܕܦܵܚ̇ܡܝܼܢ ܠܕܲܪܓܹܗ>
    text <ܘܙܘܼܥ ܘܐܸܣܬܬܲܪܲܕܼ ܡܼܢ ܬܲܫܢܝܼܩܵܐ ܕܲܒܼܓܹܗܲܢܵܐ ܀>
    text <܃ܡܼܢ ܟܠ ܬܲܒܼܥܵܢ ܩܲܫܝܵܐ ܬܒܲܥܬܼܵܟ ܟܵܗܢܵܐ ܣܲܟܼܠܵܐ>
    text <ܕܠܵܐ ܫܲܡܸܫܬܵܝܗܝ ܠܕܲܪܓܼܵܐ ܕܲܡܛܵܟ ܐܲܝܟ ܡ̇ܐ ܕܘܵܠܹ̈ܐ ܀>
    text <܃ܒܥܵܠܡܵܐ ܕܲܥܬܼܝܼܕܼ ܠܵܐ ܐܝܼܬܼ ܕܲܪ̈ܓܹܐ ܘܠܵܐ ܡܘܼܫ̈ܚܵܬܼܵܐ>
    text <ܐܸܠܵܐ ܡܫܝܼܚܵܐ ܗܘ̤ ܒܲܠܚܘܿܕܼܵܘܗܝ ܗܵܘܹ̇ܐ ܟܠ ܒܟܼܠ ܀>
    text <܃ܡܙܲܡܸܢ ܟܵܗܢܵܐ ܠܪܘܼܚܵܐ ܘܢܵܚܹܬܼ ܥܲܠ ܩܘܼܪܒܵܢܵܐ>
    text <ܘܣܵܓܹ̇ܕܼ ܒܪܸܥܠܵܐ ܘܲܒܼܕܼܚܠܬܼܵܐ ܘܙܵܘܥܵܐ ܪܗܝܼܒܼܵܐ ܀>
    text <܃ܗܵܝܕܹܿܝܢ ܩܵܥܹ̇ܐ ܟܵܪܘܿܙ ܥܹܕܿܬܵܐ ܒܗܵܘ̇ ܥܸܕܵܢܵܐ>
    text <ܒܫܸܠܝܵܐ ܘܕܼܚܠܵܐ ܗ̤ܘܲܝܬܿܘܿܢ ܩܵܝ̇ܡܝܼܢ ܫܠܵܡܵܐ ܥܲܡܲܢ ܀>
    text <܃ܒܕܸܚܠܵܐ ܢܸܗܘܸܐ ܟܠܹܗ ܥܵܡܵܐ ܒܗܵܢ ܥܸܕܼܢܵܐ>
    text <ܕܒܹܗ ܡܸܫܬܬܲܡܠܹܝܢ ܐ̄ܪ̈ܵܙܹܐ ܣܓܼܝܼܕܹ̈ܐ ܒܡܲܚܬܹܗ ܕܪܘܼܚܵܐ ܀>
  block
    text <܃ܗܵܝܕܹܿܝܢ ܟܵܗܢܵܐ ܡܲܫܡܲܥ ܩܵܠܹܗ ܠܟܼܠܹܗ ܥܲܡܵܐ>
    text <ܘܪܵܫܹ̇ܡ ܒܐܝܼܕܼܗ ܠܥܸܠ ܡܼܢ ܐ̄ܪ̈ܵܙܹܐ ܐܲܝܟ ܕܲܒܼܩܲܕܼܡܵܐ ܀>
    text <܃ܪܵܫܹ̇ܡ ܗܵܫܵܐ ܠܵܘ ܕܲܣܢܝܼܩܝܼܢ ܐ̄ܪ̈ܵܙܹܐ ܠܪܘܼܫܡܵܐ>
    text <ܐܸܠܵܐ ܕܢܲܠܸܦ ܒܪܘܼܫܡܵܐ ܐ̄ܚܪܵܝܵܐ ܥܲܠ ܫܘܼܡܠܵܝܗܘܿܢ ܀>
    text <܃ܬܠܵܬܼܵܐ ܪ̈ܘܼܫܡܹܐ ܪܵܫܹ̇ܡ ܟܵܗܢܵܐ ܥܲܠ ܩܘܼܪܒܵܢܵܐ>
    text <ܘܲܒܼܗܘܿܢ ܓܵܡܲ݁ܪ ܘܲܡܫܲܡܠܸܐ ܠܹܗ ܐ̄ܪܵܙܵܢܵܐܝܼܬܼ ܀>
    text <܃ܬܠܵܬܼ ܓܗܵܢܵܬܼ̈ܐ ܓܵܗܹ̇ܢ ܟܵܗܢܵܐ ܩܕܼܵܡ ܐܲܠܵܗܵܐ>
    text <ܘܲܒܼܗܹܝܢ ܣܵܓܼ̇ܕܼ ܒܦܵܪܹܗ̄ܣܝܼܵܐ ܩܕܼܵܡ ܪܲܒܿܘܼܬܹܗ ܀>
    text <܃ܒܲܚܕܼܵܐ ܡܫܲܒܲܚ ܘܒܲܚܕܼܵܐ ܡ̇ܘܕܹܿܐ ܘܒܲܚܕܼܵܐ ܡܨܵܠܸܐ>
    text <ܘܩܵܪܹܐ ܠܪܘܼܚܵܐ ܕܢܸܫܪܸܐ ܘܢܲܓܸܿܢ ܥܲܠ ܩܘܿܪܒܵܢܵܐ ܀>
    text <܃ܬܠܵܬܼܵܐ ܝܵܘܒܹ̈ܐ ܩܵܘܝܼ ܡܵܪܲܢ ܒܥܘܼܒܵܗ̇ ܕܐܲܪܥܵܐ>
    text <ܘܒܲܬܼܠܝܼܬܼܵܝܵܐ ܩܵܡ̣ ܘܐܸܬܼܢܲܚܲܡ ܒܫܘܼܒܼܚܵܐ ܪܲܒܵܐ ܀>
    text <܃ܘܒܼܵܗ̇ ܒܲܕܼܡܘܼܬܼܵܐ ܓܵܗܹ̇ܝܢ ܟܵܗܢܵܐ ܬܠܵܬܼ ܘܲܒܼ̈ܢܵܬܼܵܐ>
    text <ܘܲܒܼܗܵܝ̇ ܕܲܬܼܠܵܬܼ ܡܪܲܙܸܙ ܩܝܵܡܬܹܿܗ ܕܡ̇ܪܲܢ ܝܼܫܘܿܥ ܀>
    text <܃ܐܵܦ ܣܝܵܡ ܒܘܼܪ̈ܟܹܐ ܥܵܒܹ̇ܕܼ ܟܵܗܢܵܐ ܬܠܵܬܼ ܙܲܒܼ̈ܢܵܬܼܵܐ>
    text <ܘܲܡܛܲܦܸܣ ܒܗܹܝܢ ܗܵܘܝܹܗ ܕܡ̇ܪܲܢ ܕܲܒܼܓܼܵܘ ܩܲܒܼܪܵܐ ܀>
    text <܃ܬܠܵܐ ܙܲܒܼ̈ܢܵܬܼܵܐ ܣܵܐܹ̇ܡ ܒܘܼܪܟܵܐ ܩܕܼܵܡ ܡܲܚܲܬܿܬܵܐ>
    text <ܘܬܼܘܼܒܼ ܠܵܐ ܣܵܐܹ̇ܡ ܕܐܸܫܬܲܡܠܝܼ ܠܹܗ ܐ̄ܪܵܙ ܢܘܼܚܵܡܵܐ ܀>
    text <܃ܐ̄ܪܵܙ ܢܘܼܚܵܡܵܐ ܓܵܡܲ݁ܪ ܟܵܗܢܵܐ ܒܫܘܼܡܠܵܝ ܐ̄ܪ̈ܵܙܹܐ>
    text <ܘܬܼܘܼܒܼ ܠܵܐ ܡܪܲܙܸܙ ܐ̄ܪܵܙܵܐ ܕܡ̇ܘܬܹܿܗ ܒܲܣܝܵܡ ܒܘܼܪܟܵܐ ܀>
    text <܃ܟܵܗܢܹ̈ܐ ܬܠܵܬܼܡܐܵܐ ܘܲܬܼܡ̇ܢܬܿܥܣܲܪ ܝܲܗ̣̄ܒܼܘ ܦܘܼܩܕܵܢܵܐ>
    text <ܕܲܒܼܚܲܕܒ̈ܫܲܒܹܿܐ ܘܥܹܐܕܹ̈ܐ ܟܠܗܘܿܢ ܠܲܝܬܿ ܣܝܵܡ ܒܘܼܪܟܵܐ ܀>
    text <܃ܠܵܐ ܐ̄ܢܵܫ ܡ̇ܕܹܝܢ ܫܲܠܝܼܛ ܠܲܡܣܵܡ ܒܘܼܪܟܵܐ ܒܐ̄ܪ̈ܵܙܹܐ>
    text <ܣܟܲܪ ܡ̣ܢ ܟܵܗܢܵܐ ܕܒܲܣܝܵܡ ܒܘܼܪ̈ܟܵܘܗܝ ܐ̄ܪܵܙܵܐ ܡܛܲܦܸܣ ܀>
    text <܃ܐܵܦ ܗܘ̤ ܟܵܗܢܵܐ ܩܕܼܵܡ ܡܲܚܲܬܿܬܼܵܐ ܐܝܼܬܼ ܠܹܗ ܕܲܡܣܝܼܡ>
    text <ܘܒܼܵܬܲܪ ܡܲܚܬܹܗ ܕܪܘܼܚܵܐ ܕܩܘܼܕܼܫܵܐ ܠܲܝܬܿ ܠܹܗ ܕܢܸܣܓܿܘܿܕܼ ܀>
    text <܃ܗܵܝܕܹܿܝܢ ܟܵܗܢܵܐ ܫܵܩܹ̇ܠ ܒܐܝܼܕܼܵܘ̈ܗܝ ܠܲܚܡܵܐ ܚܲܝܵܐ>
    text <ܘܬܼܵܠܹ̇ܐ ܚܝܵܪܹܗ ܠܐܲܦܲܝ̈ ܪܵܘܡ̇ܐ ܘܡ̇ܘܕܹܿܐ ܒܡܵܪܹܗ ܀>
    text <܃ܩܵܨܹ̇ܐ ܠܠܲܚܡܵܐ ܒܲܫܡܵܐ ܕܐܲܒܼܵܐ ܘܲܒܼܪܵܐ ܘܪܘܼܚܵܐ>
    text <ܘܲܡܚܲܝܸܕܼ ܠܹܗ ܠܲܕܼܡ̇ܐ ܒܦܲܓܼܪܵܐ ܘܦܲܓܼܪܵܐ ܒܲܕܼܡ̇ܐ ܀>
    text <܃ܪܵܫܹ̇ܡ ܠܲܕܼܡ̇ܐ ܒܦܲܓܼܪܵܐ ܘܡܲܕܼܟܲܕܼ ܬܠܝܼܬܵܝܘܼܬܼܵܐ>
    text <ܘܪܵܫܹ̇ܡ ܠܦܲܓܼܪܵܐ ܒܲܕܼܡ̇ܐ ܚܲܝܵܐ ܒܵܗ̇ ܒܲܩܪܵܝܬܵܐ ܀>
    text <܃ܘܲܡܚܲܝܸܕܼ ܠܗܘܿܢ ܠܦܲܓܼܪܵܐ ܒܲܕܼܡܵܐ ܘܲܕܼܡ̇ܐ ܒܦܲܓܼܪܵܐ>
    text <ܕܟܼܠܢܵܫ ܢܵܘܕܹܿܐ ܕܚܲܕܼ ܐܝܼܬܲܝܗܘܿܢ ܦܲܓܼܪܵܐ ܘܲܕܼܡܵܐ ܀>
    text <ܗܵܝܕܹܿܝܢ ܟܵܗܢܵܐ ܡ̣ܢ ܕܐܸܫܬܲܡܠܝܼܘ ܛܲܟܼܣܹ̈ܐ ܟܠܗܘܿܢ܃>
  block
    text <ܡܒܲܪܸܟ ܠܥܲܡܵܐ ܒܗܵܝ̇ ܒܲܪܬܼ ܩܵܠܵܐ ܕܒܲܪܸܟ ܡ̇ܪܲܢ ܀>
    text <܃ܡܫܲܪܸܐ ܡܸܟܹܿܝܠ ܠܡܸܩܨܵܐ ܦܲܓܼܪܵܐ ܐܝܼܕܼܵܐ ܒܐܝܼܕܼܵܐ>
    text <ܕܢܸܗܘܸܐ ܕܠܝܼܠ ܗ̄ܘ̣ ܠܡܸܬܼܦܲܠܵܓܼܵܘ ܠܟܼܠ ܢܵܣܒܹ̈ܐ ܀>
    text <܃ܩܝܵܡܬܹܿܗ ܕܲܒܼܪܵܐ ܪܲܙܸܙ ܟܵܗܢܵܐ ܒܫܘܼܡܠܵܝ ܐ̄ܪ̈ܵܙܹܐ>
    text <ܘܛܵܒܼ ܠܲܚ̇ܡܵܐܝܼܬܼ ܩܵܨܹ̇ܐ ܦܲܓܼܪܹܗ ܐܲܝܟ ܕܲܢܦܲܠܓܼܝܼܘܗܝ ܀>
    text <܃ܒܗܵܝ̇ ܕܐܵܦ ܡ̇ܪܲܢ ܟܲܕܼ ܡ̣ܢ ܩܲܒܼܪܵܐ ܩܵܡ̣ ܗ̄ܘ̣ܵܐ ܒܫܘܼܒܼܚܵܐ>
    text <ܐܸܬܼܚ̄ܙܝܼ ܠܢܸܫܹ̈ܐ ܘܲܠܬܲܠܡܝܼ̈ܕܹܐ ܥܣܲܪ ܙܲܒܼ̈ܢܵܬܼܵܐ ܀>
    text <܃ܒܲܙܒܲܢ ܠܡܲܪܝܲܡ ܗܵܝ̇ ܡܲܓܼܕܿܠܵܝܬܵܐ ܗܝ̤ ܒܲܠܚܘܿܕܹܝܗ̇>
    text <ܘܒܲܙܒܲܢ ܠܠܘܼܩܵܐ ܘܲܠܩܲܠܚܘܿܦܵܐ ܕܐܵܙ̇ܠ̄ܝܼܢ ܒܐܘܼܪܚܵܐ ܀>
    text <܃ܘܒܲܙܒܲܢ ܠܓܼܘܼܕܼܵܐ ܚܕܲܥܣܝܼܪܵܝܬܵܐ ܒܓܼܵܘ ܥܸܠܝܼܬܼܵܐ>
    text <ܙܒܲܢ̄ܬܵܐ ܐ̄ܚܪܹܬܼܵܐ ܥܲܠ ܝܲܕܼ ܝܲܡܵܐ ܕܛܹܒܼܵܪܝܼܘܿܣ ܀>
    text <܃ܠܟܼܠܗܘܿܢ ܐܸܬܼܚܙܝܼ ܘܫܲܪܲܪ ܐܸܢܘܿܢ ܥܲܠ ܢܘܼܚܵܡܹܐ>
    text <ܘܐܵܦ ܠܲܬܼܐܘܿܡ̇ܐ ܚܵܘܝܼ ܣܸܛܪܹܗ ܕܘܼܟܲܬܼ ܪܘܼܡܚܵܐ ܀>
    text <܃ܘܥܲܠ ܛܘܼܪ ܙܲܝ̈ܬܹܿܐ ܒܲܪܸܟ ܡ̇ܪܲܢ ܠܲܬܼܥܣܲܪܬܹܿܗ>
    text <ܘܐܸܬܼܦܪܸܫ ܡܸܢܗܘܿܢ ܘܲܣܠܸ݂ܩ ܒܫܘܼܒܼܚܵܐ ܠܲܫܡܲܝ̈ ܫܡܲܝܵܐ ܀>
    text <܃ܘܗܵܫܵܐ ܡܸܬܼܚܙܸܐ ܒܣܲܡܒܼܵܐ ܕܦܲܓܼܪܹܗ ܠܲܒܼܢܲܝ̈ ܥܹܕܿܬܵܐ>
    text <ܘܲܡܗܲܝܡܢܝܼܢ ܒܹܗ ܘܢܵܣ̇ܒܿܝܼܢ ܡܸܢܹܗ ܪܲܗܒܼܘܿܢ ܚܲܝܹ̈ܐ ܀>
    text <܃ܗܵܝܕܹܿܝܢ ܩܵܥܹ̇ܐ ܟܵܪܘܿܙ ܥܹܕܿܬܵܐ ܘܲܡܪܝܼܡ ܩܵܠܹܗ>
    text <ܕܟܼܠܲܢ ܒܕܸܚܠܵܐ ܢܸܩܪܘܿܒܼ ܠܐ̄ܪܙܵܐ ܕܦܲܓܼܪܵܐ ܘܲܕܼܡ̇ܐ ܀>
    text <܃ܒܗܲܝܡܵܢܘܼܬܼܵܐ ܢܸܬܿܕܲܟܲܪ ܚܲܫܹܗ ܕܝܼܫܘܿܥ ܡ̇ܪܲܢ>
    text <ܘܢܸܬܼܒܲܝܲܢ ܒܵܗ̇ ܐܵܦ ܒܲܩܝܵܡܬܹܿܗ ܕܡ̣ܢ ܒܹܝܬܼ ܡܝܼ̈ܬܹܐ ܀>
    text <܃ܡܸܛܠܵܬܲܢ ܝܼܚܝܼܕܼܵܝܹܗ ܕܐܲܠܵܗ ܟܠܵܐ>
    text <ܢܣ݂ܲܒܼ ܒܲܪܢܵܫܵܐ ܡܫܲܡܠܲܝ ܘܲܓܼ݂ܡܲܪ ܡܕܲܒܿܪܵܢܘܼܬܹܗ ܀>
    text <܃ܘܚܲܫ̣ ܒܲܙܩܝܼܦܵܐ ܘܡ̣ܝܼܬܼ ܘܐܸܬܼܢܲܚܲܡ ܘܩܵܡ̣ ܘܐܸܣܬܲܠܲܩ>
    text <ܘܝܲܗ̣̄ܒܼ ܠܲܢ ܒܚܘܼܒܹܿܗ ܐܲܝܟ ܪܲܗܒܼܘܿܢܵܐ ܘܲܕܼܡܹܗ ܀>
    text <܃ܕܲܒܼܗܘܿܢ ܢܸܬܿܕܲܟܲܪ ܟܠ ܛܲܝ̈ܒܵܘܵܬܼܵܐ ܕܲܣܥ݂ܲܪ ܨܹܐܕܲܝܢ>
    text <ܢܵܘܕܹܿܐ ܘܢܸܣܓܿܘܿܕ ܘܲܢܫܲܒܲܚ ܠܹܗ ܒܟܼܠ ܥܸܕܵܢܝܼ̈ܢ ܀>
    text <܃ܚܢܲܢ ܕܹܝܢ ܡܸܟܹܿܝܠ ܒܚܘܼܒܵܐ ܫܲܦܝܵܐ ܘܗܲܝܡܵܢܘܼܬܼܵܐ>
    text <ܢܸܩܪܘܿܒܼ ܢܸܣܲܒܼ ܣܝܼܡܲܬܼ ܚܲܝܹ̈ܐ ܪ̈ܘܼܚܵܢܵܝܹܐ ܀>
    text <܃ܘܲܒܼܚܲܕܼ ܨܠܘܿܬܼܵܐ ܕܟܼܝܼܬܼܵܐ ܫܦܝܼܬܼܵܐ ܘܚܲܫܵܐ ܕܠܸܒܵܐ>
    text <ܢܸܫܬܵܘܬܲܦ ܠܗܘܿܢ ܠܐ̄ܪܵܙܹܐ ܣܓܼܝܼ̈ܕܹܐ ܕܥܹܕܿܬܼ ܩܘܼܕܼܫܵܐ ܀>
    text <܃ܘܲܢܣܝܼܡ ܬܸܢܘܲܝ ܕܲܬܼܝܵܒܼܘܼܬܼܵܐ ܩܕܼܵܡ ܐܲܠܵܗܵܐ>
    text <ܘܢܸܬܿܬܿܘܸܐ ܘܢܸܚܲܫ ܥܲܠ ܣܘܼܥܪ̈ܵܢܹܐ ܢܕܼܝܼ̈ܕܹܐ ܕܲܣܥܲܪܢ ܀>
  block
    text <܃ܘܢܸܫܐܲܠ ܪ̈ܲܚܡܹܐ ܘܫܘܼܒܼܩܵܢ ܚܵܘ̈ܒܹܿܐ ܡ̣ܢ ܡ̇ܪܹܟܿܠ>
    text <ܘܢܸܫܒܿܘܿܩ ܐܵܦ ܚܢܲܢ ܣܲܟܼܠ̈ܘܵܬܼܵܐ ܠܲܟܼ̈ܢܵܘܵܬܲܢ ܀>
    text <܃ܥܵܢܹ̇ܐ ܥܲܡܵܐ ܡ̇ܪܝܵܐ ܚܲܣܵܐ ܚܛܵܗܹ̈ܐ ܕܥܲܒܼܕܲܝ̈ܟ>
    text <ܘܕܲܟܵܐ ܬܹܐܪܬܲܢ ܡ̣ܢ ܦܘܼܠܵܓܼܵܐ ܘܡ̣ܢ ܚܸܪ̈ܝܵܢܹܐ ܀>
    text <܃ܡ̇ܪܝܵܐ ܚܲܣܵܐ ܣܲܟܼܠ̈ܘܵܬܼܵܐ ܕܲܡܫܲܒܿܚܵܢܲܝ̈ܟ>
    text <ܘܫܲܦܵܐ ܢܲܦܫܲܢ ܡ̣ܢ ܣܸܢܐܵܬܼܵܐ ܘܡܹܐܟܲܠܩܲܪܨܵܐ ܀>
    text <܃ܡ̇ܪܝܵܐ ܚܲܣܵܐ ܚܛܵܗܹ̈ܐ ܕܥܲܒܼܕܲܝ̈ܟ ܕܐܵܘܕܿܝܼܘ ܒܲܫܡܵܟ>
    text <ܘܐܲܫܘܵܢ ܕܢܸܣܲܒܼ ܩܘܼܕܼܫܵܐ ܗܵܢܵܐ ܒܗܲܝܡܵܢܘܼܬܼܵܐ ܀>
    text <܃ܡ̇ܪܝܵܐ ܚܲܣܵܐ ܠܥܲܒܼܕܲܝ̈ܟ ܕܩܵܪܹܝܢ ܠܲܫܡܵܟ ܟܠܝܘܿܡ>
    text <ܘܗܲܒܼܠܲܢ ܡ̇ܪܝܵܐ ܕܢܸܗܘܸܐ ܕܝܼܠܵܟ ܐܲܝܟ ܨܸܒܼܝܵܢܵܟ ܀>
    text <܃ܘܢܸܗܘܘܿܢ ܠܲܢ ܡ̇ܪܝ ܐ̄ܪ̈ܙܹܐ ܗܸܠܹܝܢ ܐܲܠܵܗܵܝܹ̈ܐ>
    text <ܠܦܵܪܹܗ̄ܣܝܼܵܐ ܘܓܲܠܝܘܼܬܼ ܐܲܦܹ̈ܐ ܩܕܼܵܡ ܪܲܒܿܘܼܬܼܵܟ ܀>
    text <܃ܗܵܝܕܹܝܢ ܟܵܗܢܵܐ ܡܨܲܠܸܐ ܘܒܼܵܥܹ̇ܐ ܡ̣ܢ ܐܲܠܵܗܵܐ>
    text <ܕܲܢܩܲܕܼܿܫ ܠܲܢ ܘܢܸܥܛܸܐ ܚܛܵܗܲܝ̈ܢ ܒܝܲܕܼ ܛܲܝܒܿܘܼܬܹܗ ܀>
    text <܃ܘܢܲܫܘܸܐ ܠܟܼܠܲܢ ܕܲܢܩܘܼܡ ܩܘܼܕܼܡ̇ܘܗܝ ܠܵܐ ܡܘܼܡܬܼܵܢܹ̈ܐ>
    text <ܘܢܸܩܪܹܝܘܗܝ ܟܠܲܢ ܒܦܵܪܹܗ̄ܣܝܼܵܐ ܐܲܒܵܐ ܐܲܒܼܘܼܢ ܀>
    text <܃ܘܗܵܝܕܹܿܝܢ ܥܲܡܵܐ ܥܵܢܹ̇ܐ ܘܐܵܡܲܪ ܒܲܚܦܝܼܛܘܼܬܼܵܐ>
    text <ܨܠܘܿܬܼܵܐ ܕܐܸܠܸܦ ܦܘܼܡܹܗ ܚܲܝܵܐ ܠܲܒܼܢܲܝ̈ ܚܘܼܒܹܿܗ ܀>
    text <܃ܐܲܒܼܘܼܢ ܕܥܵܡܲ݁ܪ ܠܥܸܠ ܒܲܫܡܲܝܵܐ ܘܲܒܼܟܼܠ ܕܘܼܟܵܐ>
    text <ܢܸܬܼܩܲܕܲܫ ܒܲܢ ܫܡܵܟ ܩܲܕܿܝܼܫܵܐ ܡ̣ܢ ܟܠ ܥܲܡܡܹ̈ܢ ܀>
    text <܃ܬܹܐܬܸܐ ܨܹܐܕܲܝܢ ܗܵܝ̇ ܡܲܠܟܿܘܼܬܼܵܐ ܕܐܸܫܬܵܘܕܿܝܼܬܿ ܠܲܢ>
    text <ܘܢܸܬܼܒܲܣܲܡ ܗܵܘ̇ ܒܝܲܕܼ ܪܲܗܒܼܘܿܢܵܐ ܡ̣ܢ ܗܵܐ ܡܸܟܵܐ ܀>
    text <܃ܢܸܗܘܸܐ ܘܢܼܬܿܬܿܢܝܼܚ ܘܢܸܫܬܲܡܠܹܐ ܒܲܢ ܨܸܒܼܝܵܢ ܚܘܼܒܵܟ>
    text <ܘܢܸܫܬܿܘܸܐ ܕܢܸܓܼܡܘܿܪ ܟܠ ܣܘܼܥܪ݁ܢܝܼܢ ܐܲܝܟ ܨܸܒܼܝܵܢܵܟ ܀>
    text <܃ܘܐܲܝܟ ܕܒܲܫܡܲܝܵܐ ܒܵܛ̇ܠܝܼܢ ܡܸܢܲܢ ܟܠ ܨܸܒܼܝܵܢܝܼ̈ܢ>
    text <ܗܵܟܲܢ ܘܒܲܐܪܥܵܐ ܐܲܝܟ ܨܸܒܼܝܵܢܵܟ ܒܲܠܚܘܿܕܼ ܢܸܨܒܸܿܐ ܀>
    text <܃ܗܲܒܼܠܲܢ ܠܲܚܡܵܐ ܘܟܼܠ ܣܘܼܢܩܵܢܵܐ ܦܲܓܼܪܵܢܵܝܵܐ>
    text <ܒܗܵܢܵܐ ܙܲܒܼܢܵܐ ܕܬܼܵܘܬܵܒܼܘܼܬܲܢ ܕܲܒܼܗܵܢ ܥܵܠܡܵܐ ܀>
    text <܃ܘܲܫܒܼܘܿܩ ܚܵܘ̈ܒܲܝܢ ܘܚܲܣܵܐ ܚܛܵܗܲܝ̈ܢ ܕܲܒܼܗܘܿܢ ܚܵܒܼ݂ܢܲܢ>
    text <ܒܝܲܕܼ ܪܲܦܝܘܼܬܲܢ ܘܚܵܫܘܿܫܘܼܬܲܢ ܘܲܡܚܝܼܠܘܼܬܲܢ ܀>
    text <܃ܘܐܵܦܚܢܲܢ ܗܵܟܿܝܠ ܫܒ݂ܲܩ̄ܢ ܡ̣ܢ ܠܸܒܲܢ ܠܟܼܠ ܕܚܲܝܵܒܼ ܠܲܢ>
    text <ܘܠܵܐ ܢܵܛ̇ܪܝܼܢܲܢ ܐܲܟܿܬܼܵܐ ܒܠܸܒܿܢ ܥܲܠ ܒܲܪܢܵܫܵܐ ܀>
    text <܃ܘܠܵܐ ܬܲܥܸܠܲܝܢ ܠܵܐ ܠܢܸܣܝܘܿܢܵܐ ܘܠܵܐ ܠܒܼܘܼܚܪܵܢܵܐ>
    text <ܕܲܡܚܝܼܠܝܼܢܲܢ ܘܒܸܠܥܵܕܼ ܚܲܝܠܵܟ ܠܲܝܬܿܝܼܢ ܡܸܕܸܿܡ ܀>
  block
    text <܃ܐܸܠܵܐ ܦܲܨܵܢ ܡ̣ܢ ܒܝܼܫܘܼܬܹܗ ܕܒܼܝܼܫܵܐ ܢܟܼܝܼܠܵܐ>
    text <ܘܠܵܐ ܬܲܦܸܣ ܠܹܗ ܠܡܸܩܪܲܒܼ ܨܸܐܕܲܝܢ ܒܝܲܕܼ ܨܸܢ̈ܥܵܬܹܗ ܀>
    text <܃ܡܸܛܠ ܕܕܝܼܠܵܟ ܐܝܼܬܼܵܘܗܝ ܚܲܝܠܵܐ ܐܵܦ ܡܲܠܟܿܘܼܬܼܵܐ>
    text <ܘܠܵܟ ܡܸܬܿܬܿܚܝܼܒܼܵܐ ܐܵܦ ܬܸܫܒܿܘܿܚܬܵܐ ܠܥܵܠܲܡ ܥܵܠܡܝܼܢ ܀>
    text <܃ܗܵܝܕܹܿܝܢ ܐܵܡܲ݁ܪ ܟܵܗܢܵܐ ܠܥܲܡܵܐ ܫܠܵܡܵܐ ܥܲܡܟܼܘܿܢ>
    text <ܘܥܵܢܹ̇ܐ ܥܲܡܵܐ ܘܥܲܡܵܟ ܟܵܗܢܵܐ ܘܥܲܡܵܗ̇ ܕܪܘܼܚܵܟ ܀>
    text <܃ܒܲܨܠܘܿܬܼ ܡ̇ܪܲܢ ܫܲܪܝܼ ܟܵܗܢܵܐ ܒܫܘܼܪܝ ܐ̄ܪ̈ܵܙܹܐ>
    text <ܘܒܼܵܗ̇ ܬܘܼܒܼ ܡܫܲܠܸܡ ܗܵܫܵܐ ܕܐܸܬܼܓܿܡܲܪܘ ܐ̄ܪ̈ܵܙܹܐ ܟܠܗܘܿܢ ܀>
    text <܃ܫܠܵܡܵܐ ܥܲܡܟܼܘܿܢ ܐܵܡܲ݁ܪ ܟܵܗܢܵܐ ܒܗܵܢ ܥܸܕܼܢܵܐ>
    text <ܘܲܡܥܲܗܸܕܼ ܠܲܢ ܩܝܵܡܬܹܿܗ ܕܡ̇ܪܲܢ ܕܡ̣ܢ ܒܹܝܬܼ ܡܝܼܬܹ̈ܐ ܀>
    text <܃ܫܠܵܡܵܐ ܥܲܡܟܼܘܿܢ ܐܸܡܲܪ ܡܵܪܲܢ ܠܲܬܼܪܸܥܣܲܪܬܹܿܗ>
    text <ܟܲܕܼ ܐܸܬܼܚ̄ܙܝܼ ܠܗܘܿܢ ܘܣܲܒܲܪ ܐܸܢܘܿܢ ܥܲܠ ܢܘܼܚܵܡܹܗ ܀>
    text <܃ܫܠܵܡܵܐ ܥܲܡܟܼܘܿܢ ܐܸܡ݂ܲܪ ܡ̇ܪܲܢ ܠܲܒܼܢܲܝ̈ ܐ̄ܪܵܙܹܗ>
    text <ܕܗܵܐ ܐܸܬܼܢܲܚܡܹܬܼ ܘܲܡܢܲܚܸܡ ܐ̄ܢܵܐ ܠܟܼܠܹܗ ܟܝܵܢܵܐ ܀>
    text <܃ܫܠܵܡܵܐ ܥܲܡܟܼܘܿܢ ܐܸܡ݂ܲܪ ܠܐܲܚܵܘ̈ܗܝ ܒܢܲܝ̈ ܥܸܢܝܵܢܹܗ>
    text <ܕܗܵܐ ܣܵܠܹ̇ܩ ܐ̄ܢܵܐ ܘܲܡܛܲܝܸܒܼ ܐ̄ܢܵܐ ܐܲܬܼܪܵܐ ܠܟܼܠܟܼܘܿܢ ܀>
    text <܃ܫܠܵܡܵܐ ܥܲܡܟܼܘܿܢ ܐܼܡܲ݁ܪ ܡ̇ܪܲܢ ܠܲܬܼܪܸܥܣܲܪܬܹܿܐ>
    text <ܕܥܲܡܟܼܘܿܢ ܐܝܼܬܼܿܝ ܥܕܲܡ̇ܐ ܠܥܵܠܲܡ ܕܠܵܐ ܫܘܼܠܵܡܵܐ ܀>
    text <܃ܘܗܵܢܵܐ ܫܠܵܡܵܐ ܝܵܗܹ̇ܒܼ ܟܵܗܢܵܐ ܠܲܒܼܢܲܝ̈ ܥܹܕܬܵܐ>
    text <ܘܲܡܫܲܪܲܪ ܠܗܘܿܢ ܒܚܘܼܒܵܐ ܘܣܲܒܼܪܵܐ ܘܗܲܝܡܵܢܘܼܬܼܵܐ ܀>
    text <܃ܘܡ̇ܐ ܕܐܸܬܼܥܲܬܲܕܼܘ ܝܲܠܕܲܝ̈ ܥܹܕܿܬܵܐ ܠܡܸܣܲܒܼ ܐ̄ܪ̈ܵܙܹܐ>
    text <ܩܵܥܹ̇ܐ ܟܵܗܢܵܐ ܕܲܠܩܲܕܿܝܼܫܹ̈ܐ ܝܵܐܹ̇ܠ ܒܘܼܕܼܫܵܐ ܀>
    text <܃ܠܟܼܠ ܩܲܕܿܝܼܫܹ̈ܐ ܡܩܲܕܿܫܲܝ̈ ܒܪܘܼܚܵܐ ܕܣܝܼܡܲܬܼ ܒܢܲܝ̈ܵܐ>
    text <ܝܵܐܹ̇ܐ ܩܘܼܕܼܫܵܐ ܒܝܲܕܼ ܫܵܠ̇ܡܘܼܬܼܵܐ ܕܠܲܐܒܼܵܗ̈ܬܼܵܐ ܀>
    text <܃ܠܟܼܠ ܩܲܕܿܝܼܫܹ̈ܐ ܕܩܲܕܿܫܲܬ̤ ܐܸܢܘܿܢ ܡܲܥܡܘܿܕܼܝܼܬܼܵܐ>
    text <ܝܵܐܹ̇ܐ ܩܘܼܕܼܫܵܐ ܐܲܝܟ ܢܵܡܘܿܣܵܐ ܥܹܕܿܬܵܢܵܝܵܐ ܀>
    text <܃ܬܸܓܼܡܹ̈ܐ ܐ̄ܚܪ̈ܵܢܹܐ ܗܵܢ̇ܘܿܢ ܕܐܸܬܿܛܪܸܕܼܘ ܡ̣ܢ ܓܵܘ ܥܹܕܼܬܵܐ>
    text <ܠܵܐ ܢܸܫܬܵܘܬܿܦܘܼܢ ܒܡܲܣܒܼܵܐ ܕܐ̄ܪ̈ܵܙܹܐ ܐܲܠܵܗܵܐ ܀>
    text <܃ܥܵܢܹ̇ܐ ܥܲܡܵܐ ܕܚܲܕܼ ܗ̄ܘ̣ ܐܲܒܼܵܐ ܗܵܘ̇ ܩܲܕܿܝܼܫܵܐ>
    text <ܕܡܸܡܬܼܘܿܡ ܐܝܼܬܼܵܘܗܝ ܕܠܵܐ ܫܘܼܪܵܝܵܐ ܘܠܵܐ ܫܘܼܠܵܡܵܐ ܀>
    text <܃ܘܗܘ̤ ܐܲܫܘܝܼ ܠܲܢ ܕܢܸܩܢܸܐ ܒܛܲܝܒܿܘܼ ܩܲܕܝܼܫܘܼܬܼܵܐ>
    text <ܡ̣ܢ ܡ̇ܘܠܵܕܵܐ ܪܘܼܚܵܢܵܝܵܐ ܕܡܲܥܡܘܿܕܼܝܼܬܼܵܐ ܀>
    text <܃ܘܚܲܕܼ ܗ̄ܘ̣ ܐܲܒܼܵܐ ܘܚܲܕܼ ܗ̄ܘ̣ ܐܵܦ ܒܪܵܐ ܘܪܘܼܚܵܐ ܕܩܘܼܕܼܫܵܐ>
    text <ܚܲܕܼ ܒܲܬܼܠܵܬܼܵܐ ܘܲܬܼܠܵܬܼܵܐ ܒܝܲܕܼ ܕܠܵܐ ܫܘܼܓܼܢܵܝܵܐ ܀>
    text <ܫܘܼܒܼܚܵܐ ܠܐܲܒܼܵܐ ܘܠܲܒܼܪܵܐ ܕܡܸܢܹܗ ܘܲܠܪܘܼܚ ܩܘܼܕܼܫܵܐ܃>
  block
    text <ܐܝܼܬܼܝܵܐ ܕܐܝܼܬܼܵܘܗܝ ܠܥܵܠܲܡ ܥܵܠܡܝܼܢ ܕܠܵܐ ܫܘܼܠܵܡܵܐ ܀>
    text <܃ܗܵܝܕܹܿܝܢ ܟܵܗܢܵܐ ܗܘ̤ ܩܲܕܼܡ̇ܝܑܬܼ ܢܵܣܹ̇ܒܼ ܩܘܼܕܼܫܵܐ>
    text <ܕܢܲܠܸܦ ܠܥܲܡܵܐ ܕܐܵܦ ܗܘ̤ ܟܵܗܢܵܐ ܣܢܝܼܩ ܥܲܠ ܪ̈ܲܚܡܹܐ ܀>
    text <܃ܟܵܗܢܵܐ ܕܩܲܕܹܿܫ ܣܢܝܼܩ ܥܲܠ ܡܲܣܒܼܵܐ ܕܐ̄ܪ̈ܵܙܹܐ ܣܓܼܝܼܕܹ̈ܐ>
    text <ܕܢܸܫܬܿܘܸܐ ܐܵܦ ܗܘ̤ ܠܫܵܘܬܵܦܘܼܬܼܵܐ ܕܪܲܗܒܼܘܿܢ ܚܲܝܹ̈ܐ ܀>
    text <܃ܩܵܕܹ̇ܡ ܟܵܗܢܵܐ ܠܐܲܦܸܣܩܘܿܦܵܐ ܒܡܲܣܒܼܵܐ ܕܐ̄ܪ̈ܵܙܹܐ>
    text <ܐܸܢܗܘ̤ ܕܟܼܵܗܢܵܐ ܩܲܕܸܿܫ ܐܸܢܘܿܢ ܘܠܵܘ ܪܲܒܿ ܟܵܗܢܹ̈ܐ ܀>
    text <܃ܘܐܝܼܕܼܵܐ ܒܐܝܼܕܼܵܐ ܢܵܣܒܿܝܼܢ ܟܵܗܢܹ̈ܐ ܘܡܲܫܲܡܫܵܢܹ̈ܐ>
    text <ܘܗܵܝܕܹܿܝܢ ܥܲܡܵܐ ܓܲܒܼܪܹ̈ܐ ܘܢܸܫܹ̈ܐ ܙܥܘܿܪܹ̈ܐ ܘܪܵܘܪ̈ܒܹܐ ܀>
    text <܃ܘܥܲܡ ܡܲܦܲܩܬܹܿܗ ܕܟܼܵܗܢܵܐ ܡܒܲܪܸܟ ܠܥܲܡܵܐ ܘܐܸܡܲ݁ܪ>
    text <ܛܲܝܒܿܘܼܬܹܗ ܠܲܡ ܕܡ̇ܪܲܢ ܝܼܫܘܿܥ ܬܸܗܘܸܐ ܥܲܡܟܼܘܿܢ ܀>
    text <܃ܢܵܦܹ̇ܩ ܩܘܼܕܼܫܵܐ ܒܦܝܼܢܟܼܵܐ ܘܟܼܵܣܵܐ ܒܗܸܕܼܪܵܐ ܘܫܘܼܒܼܚܵܐ>
    text <ܒܲܠܘܼܝܼܬܼ ܟܵܗܢܹ̈ܐ ܘܙܵܘܚܵܐ ܪܲܒܵܐ ܕܲܡܫܲܡܫܵܢܹ̈ܐ ܀>
    text <܃ܐܲܠܦܹ̈ܐ ܕܥܝܼܪܹ̈ܐ ܘܲܡܫܲܡܫܵܢܹ̈ܐ ܕܢܘܼܪܵܐ ܘܪܘܼܚܵܐ>
    text <ܢܵܦ̇ܩܝܼܢ ܩܕܼܵܡ̇ܘܗܝ ܕܦܲܓܼܪܹܗ ܕܡ̇ܪܲܢ ܘܲܡܙܲܝܚܝܼܢ ܠܹܗ ܀>
    text <܃ܚܵܕܹ̇ܝܢ ܟܠܗܘܿܢ ܒܢܲܝܹ̈ܐ ܕܥܹܕܿܬܵܐ ܘܟܼܠܹܗ ܥܲܡܵܐ>
    text <ܡ̇ܐ ܕܚܵܙܹ̇ܝܢ ܠܹܗ ܠܦܲܓܼܪܵܐ ܕܢܵܦܹ̇ܩ ܡ̣ܢ ܓܵܘ ܡܲܕܼܒܿܚܵܐ ܀>
    text <܃ܘܐܲܟܼܕܝܼܘ ܫܠܝܼܚܹ̈ܐ ܒܡܵܪܲܢ ܒܵܬܼܪ ܩܝܵܡܬܹܿܗ>
    text <ܗܵܟܲܢ ܚܵ̇ܕܹܝܢ ܡܗܲܝܡܢܹ̈ܐ ܟܠܗܘܿܢ ܡ̇ܐ ܕܚܵܙܹ̇ܝܢ ܠܹܗ ܀>
    text <܃ܪܲܒܿܘܼ ܐܲܚܲܝ̈ ܐ̄ܪܵܙܵܐ ܗܵܢܵܐ ܘܠܵܐ ܡܸܬܼܡܲܠܲܠ>
    text <ܘܐܲܝܢܵܐ ܕܡܸܫܟܲܚ ܕܣܵܦܹ̇ܩ ܢܸܣܦܲܩ ܐܸܢܗܘ̤ ܕܲܡܨܸܐ ܀>
    text <܃ܐ̄ܪܵܙ ܠܝܼ ܐ̇ܪܵܙ ܠܝܼ ܩ̣ܥܵܐ ܐܹܫܲܥܝܵܐ ܬܗܝܼܪ ܩܲܢܒܼܝܼܢܹ̈ܐ>
    text <ܥܲܠ ܓܸܠܝܝܵܢܵܐ ܐܲܠܵܗܵܐ ܕܚܲܙ̣ܵܐ ܒܗܲܝܟܠܵܐ ܀>
    text <܃ܐܸܢܗܘ̤ ܕܐܸܒܼܥܸܐ ܕܐܸܟܼܬܿܘܿܒܼ ܡܸܕܹܿܡ ܥܲܠ ܗܵܢ ܒܲܪܒܵܐ>
    text <ܠܵܐ ܣܵܦ̇ܩܝܼܢ ܠܝܼ ܟܠ ܩܲܪ̈ܛܲܝܣܹܐ ܕܲܒܼܗܵܢܵܐ ܟܠ ܀>
    text <܃ܠܲܓܼܡܝܼܪܹ̈ܐ ܬܘܼܒܼ ܘܠܲܡܫܲܡ̈ܠܲܝܵܐ ܚܵܫܲܚ ܒܸܣܪܵܐ>
    text <ܠܫܲܒܼܪܹ̈ܐ ܚܲܠܒܼܵܐ ܥܕܲܡ̇ܐ ܕܢܸܡܛܘܿܢ ܠܲܓܼܡܝܼܪܘܼܬܼܵܐ ܀>
    text <܃ܡܲܢ ܕܐܵܟܹ̇ܿܠ ܦܲܓܼܪܝ ܗܘ̤ ܡܩܵܘܸܐ ܒܝܼ ܘܐܸܢܵܐ ܠܲܡ ܒܹܗ>
    text <ܐܸܢܗܘ̤ ܕܢܸܛܲܪ ܟܠ ܦܘܼܩܕܵܢܲܝ̈ ܒܲܙܗܝܼܪܘܼܬܼܵܐ ܀>
    text <܃ܡܲܢ ܕܐܸܟܹ̇ܠ ܦܲܓܼܪܝ ܘܫܵܬܹ̇ܐ ܡ̣ܢ ܕܼܡܝ ܟܲܕܼ ܠܵܐ ܫܵܘܹ̇ܐ>
    text <ܠܚܘܼܝܵܒܹܗ ܓܹܝܪ ܐܵܟܹ̇ܠ ܘܫܵܬܹ̇ܐ ܕܠܵܐ ܝܘܼܬܼܪܵܢܵܐ ܀>
  block
    text <܃ܦܵܫܹ̇ܛ ܐܝܼܕܼܵܘ̈ܗܝ ܐܲܝܢܵܐ ܕܩܵܪܹܒܼ ܠܡܸܣܲܒܼ ܦܲܓܼܪܵܐ>
    text <ܟܲܕܼ ܠܝܲܡܝܼܢܹܗ ܡܥܲܠܸܐ ܘܣܵܐܹ̇ܡ ܠܥܸܠ ܡ̣ܢ ܚܒܲܪܬܼܵܗ̇ ܀>
    text <܃ܒܲܕܼܡܘܼܬܼ ܨܠܝܼܒܼܵܐ ܦܵܟܲ݁ܪ ܠܐܝܼܕܼܵܘ̈ܗܝ ܗܘ̤ ܢܵܣܘܿܒܼܵܐ>
    text <ܘܟܸܢ ܡܩܲܒܸܿܠ ܠܹܗ ܠܦܲܓܼܪܹܗ ܠܥܸܠ ܡ̣ܢ ܨܠܝܼܒܼܵܐ ܀>
    text <܃ܠܥܸܠ ܡ̣ܢ ܨܠܝܼܒܼܵܐ ܐܸܬܼܒܲܙܲܚ ܗ̄ܘ̣ܵܐ ܡ̇ܪܲܢ ܝܼܫܘܿܥ>
    text <ܘܒܹܗ ܒܲܨܠܝܼܒܼܵܐ ܦܪ݂ܲܚ ܘܐܸܬܼܥܲܠܝܼ ܠܪܵܘܡܵܐ ܕܲܠܥܸܠ ܀>
    text <܃ܒܗܵܢܵܐ ܛܘܼܦܣܵܐ ܩܵܪܹ̇ܒܼ ܢܵܣܹ̇ܒܼ ܐܲܝܢܵܐ ܕܢܵܣܹ̇ܒܼ>
    text <ܘܟܼܵܗܵܢܵܐ ܕܝܵܗܹ̇ܒܼ ܐܵܡܲܪ ܨܹܐܕܼܵܘܗܝ ܦܲܓܼܪܹܗ ܕܡ̇ܪܲܢ ܀>
    text <܃ܢܵܣܹ̇ܒܼ ܒܐܝܼܕܼܵܘ̈ܗܝ ܦܲܓܼܪܵܐ ܣܓܼܝܼܕܼܵ ܕܡ̇ܪܵܐ ܕܟܼܠܵܐ>
    text <ܘܲܡܥܲܦܸܩ ܠܹܗ ܘܲܡܢܲܫܸܩ ܠܹܗ ܒܚܘܼܒܵܐ ܘܪ̈ܲܚܡܹܐ ܀>
    text <܃ܡܲܥܸܠ ܛܵܡܲ݁ܪ ܚܡܝܼܪܵܐ ܕܚܲܝܹ̈ܐ ܒܗܲܝܟܲܠ ܦܲܓܼܪܹܗ>
    text <ܕܢܸܗܘܸܐ ܦܲܓܼܪܹܗ ܡܩܲܕܿܫܵܐ ܒܡܲܣܒܼܵܐ ܕܦܲܓܼܪܹܗ ܕܡ̇ܪܲܢ ܀>
    text <܃ܠܚܵܘ̈ܒܹܿܗ ܡܚܲܣܸܐ ܠܡܘܼܡܹ̈ܐ ܡܕܲܟܸܿܐ ܠܟܹܐܒܹ̈ܐ ܡܲܐܣܸܐ>
    text <ܘܲܠܟܼܘܼ̈ܬܼܡ̇ܐ ܡܚܲܠܸܠ ܡ̇ܪܹܩ ܒܙܘܿܦܵܐ ܕܪ̈ܲܚܡܵܘܗܝ ܀>
    text <܃ܘܟܲܕܼ ܡܸܬܼܦܲܠܲܓܼ ܦܲܓܼܪܵܐ ܘܲܕܼܡ̇ܐ ܠܟܼܠ ܢܵܣܘܿܒܹ̈ܐ>
    text <ܩܵܥ̇ܝܵܐ ܥܹܕܿܬܵܐ ܠܐܝܼܩܵܪ ܐ̄ܪ̈ܵܙܹܐ ܘܗܵܠܹܝܢ ܐܵܡ̇ܪܵܐ ܀>
    text <܃ܗܵܐ ܣܲܡ ܚܲܝܹ̈ܐ ܗܵܐ ܡܸܬܼܦܲܠܲܓܼ ܒܥܹܕܿܬܼ ܩܘܼܕܼܫܵܐ>
    text <ܬܵܘ ܡ̇ܝܘܿܬܹ̈ܐ ܣܲܒܼܘ ܘܐܸܬܼܚܲܣܵܘ ܡ̣ܢ ܚܵܘܒܲܝ̈ܟܿܘܿܢ ܀>
    text <܃ܗܵܢ̇ܵܘ ܦܲܓܼܪܹܗ ܘܲܕܼܡܹܗ ܕܡ̇ܪܲܢ ܒܫܲܪܝܼܪܘܼܬܼܵܐ>
    text <ܕܫܲܩ̣ܠܘܼܗܝ ܥܲܡܡܹ̈ܐ ܘܐܸܬܼܚܲܣܝܼܘ ܒܹܗ ܕܠܵܐ ܦܠܝܼܓܼܘܼܬܼܵܐ ܀>
    text <܃ܗܵܢܵ̇ܘ ܣܲܡܵܐ ܕܡܲܐܣܸܐ ܟܹܐܒܹ̈ܐ ܘܫܘܼܪ̈ܲܝܵܐ ܣܪ̈ܲܝܵܐ>
    text <ܣܲܒܼܘ ܡ̇ܝܘܿܬܹ̈ܐ ܘܐܸܬܿܕܼܵܟܵܘ ܒܹܗ ܡ̣ܢ ܚܵܘ̈ܒܲܝܟܿܘܿܢ ܀>
    text <܃ܬܵܘ ܣܲܒܼܘ ܡܲܓܼܵܢ ܫܘܼܒܼܩܵܢ ܘܣܲܛܼܠ̈ܘܵܬܼܵܐ>
    text <ܒܦܲܓܼܪܵܐ ܘܲܕܼܡ̇ܐ ܕܫܵܩܹ̇ܠ ܚܛܝܼܬܹܗ ܕܥܵܠܡܵܐ ܟܠܹܗ ܀>
    text <܃ܘܡ̣ܢ ܕܐܸܫܬܵܘܬܲܦܘ ܒܦܲܓܼܪܵܐ ܘܲܕܼܡ̇ܐ ܟܠܹܗ ܟܸܢܫܵܐ>
    text <ܡܲܩܦܝܼܢ ܘܐܵܡ̇ܪܝܼܢ ܒܝܲܕܼ ܚܲܕܼܘܼܬܼܵܐ ܘܲܦܨܝܼܚܘܼܬܼܵܐ ܀>
    text <܃ܡ̇ܪܲܢ ܝܼܫܘܿܥ ܡܲܠܟܵܐ ܣܓܿܝܼܕܼܵܐ ܡ̣ܢ ܟܠ ܒܸܪ̈ܝܵܢ>
    text <ܒܲܛܸܠ ܡܸܢܲܢ ܒܚܲܝܠܵܐ ܕܐ̄ܪ̈ܵܙܲܝܟ ܟܠ ܢܼܟܼܝܵܢܝܼ̈ܢ ܀>
    text <܃ܘܡ̇ܐ ܕܕܼܵܢܲܚ ܐܲܢ̄ܬܿ ܒܚܲܪܬܼܵܐ ܕܙܲܒܼܢܹ̈ܐ ܠܦܘܼܪܩܵܢ ܟܠܵܐ>
    text <ܢܸܦܘܿܩ ܠܐܘܼܪܥܵܟ ܒܦܵܪܹܗ̄ܣܝܼܵܐ ܒܝܲܕܼ ܐܘܿܫܲܥܢܹ̈ܐ ܀>
    text <܃ܘܢܵܘܕܹܿܐ ܠܲܫܡܵܟ ܥܲܠ ܛܲܝܒܿܘܼܬܼܵܟ ܕܲܠܘܵܬܼ ܓܸܢܣܲܢ>
    text <ܕܚܲܣܝܼܬܿ ܚܵܘ̈ܒܲܝܢ ܘܲܥ̣ܛܲܝܬܿ ܐܸܢܘܿܢ ܒܦܲܓܼܪܵܟ ܘܲܕܼܡܵܟ ܀>
    text <ܘܗܵܪܟܵܐ ܘܬܲܡ̇ܢ ܡܸܫܬܿܘܸܐ ܕܢܲܣܸܩ ܠܐܲܠܵܗܘܼܬܼܵܟ܃>
  block
    text <ܫܘܼܒܼܚܵܐ ܦܲܐܝܵܐ ܥܲܡ ܬܵܘܕܿܝܼܬܼܵܐ ܥܠܵܠܲܡ ܥܵܠܡܝܼܢ ܀>
    text <܃ܗܵܝܕܹܿܝܢ ܩܵܥܹ̇ܐ ܟܵܪܘܿܙ ܥܹܕܿܬܵܐ ܒܟܼܵܪܘܿܘܙܼܬܹܗ>
    text <ܘܲܡܚܵܦܸܛ ܠܹܗ ܠܥܲܡܵܐ ܕܢܵܘܕܹܿܐ ܘܗܵܟܲܢ ܐܸܡܲ݁ܪ ܀>
    text <܃ܟܠܲܢ ܐܲܝܠܹܝܢ ܕܲܠܡܵܘܗܲܒܼܬܼܵܐ ܕܐ̄ܪ̈ܵܙܹܐ ܐܸܫܬܿܘܝܼܢ>
    text <ܢܵܘܕܹܿܐ ܘܢܸܣܓܿܘܿܕܼ ܘܲܢܫܲܒܲܚ ܠܹܗ ܠܐܲܠܵܗ ܟܠܵܐ ܀>
    text <܃ܘܥܵܢܹ̇ܐ ܥܲܡܵܐ ܠܹܗ ܬܸܫܒܿܘܿܚܬܼܵܐ ܥܲܠ ܡ̇ܘܗܲܒܼܬܹܗ>
    text <ܕܠܵܐ ܡܸܬܼܦܲܪܥܵܐ ܠܥܵܠܲܡ ܥܵܠܡܝܼܢ ܐܵܡܹܝܢ ܘܐܵܡܹܝܢ ܀>
    text <܃ܗܵܝܕܹܿܝܢ ܟܵܗܢܵܐ ܡܨܲܠܸܐ ܘܡ̇ܘܕܹܿܐ ܠܐܲܠܵܗ ܟܠܵܐ>
    text <ܕܐܲܫܘܝܼ ܠܓܸܢܣܲܢ ܠܐ̄ܪ̈ܵܙܹܐ ܫܒܼܝܼܚܹ̈ܐ ܕܠܵܐ ܡܸܬܼܡܲܠܠܝܼܢ ܀>
    text <܃ܘܒܼܵܥܹ̇ܐ ܘܲܡܦܝܼܣ ܕܲܢܚܲܝܸܠ ܠܲܢ ܕܢܸܫܦܲܪ ܩܘܼܕܼܡ̇ܘܗܝ>
    text <ܒܝܲܕܼ ܚܘܼܫܵܒܹ̈ܐ ܘܡܸܠܹ̈ܐ ܐܲܟܲܚ̄ܕܼ ܘܲܒܼܣܘܼܥܪ̈ܵܢܹܐ ܀>
    text <܃ܗܵܝܕܹܿܝܢ ܨܠܘܿܬܼܵܐ ܕܐܲܠܸܦ ܦܘܼܡ̇ܐ ܗܵܘ̇ ܡܲܚܝܢܵܐ>
    text <ܡܨܲܠܹܝܢ ܟܠܗܘܿܢ ܒܡܲܕܼܒܿܚܵܐ ܘܲܠܒܲܪ ܒܲܟܼܢܝܼܫܘܼܬܼܵܐ ܀>
    text <܃ܒܵܗ̇ ܗ̄ܘ̣ ܡܫܲܪܹܝܢ ܨܠܘܿܬܼܵܐ ܟܠܵܗ̇ ܒܨܲܦܪܵܐ ܘܪܲܡܫܵܐ>
    text <ܘܒܼܵܗ̇ ܗ̄ܘ̣ ܡܫܲܠܡܝܼܢ ܐ̄ܪ̈ܵܙܹܐ ܟܠܗܘܿܢ ܕܥܹܕܲܬܼ ܩܘܼܕܼܫܵܐ ܀>
    text <܃ܗ̤ܝ ܠܲܡ ܐܝܼܬܹܝܗ̇ ܨܠܘܿܬܼܵܐ ܟܠܵܗ̇ ܗܵܝ̇ ܚܵܒܼܘܿܫܬܵܐ>
    text <ܘܡ̣ܢ ܒܸܠܥܵܕܹܝܗ̇ ܠܵܐ ܡܸܬܼܓܲܟܪܵܐ ܨܠܘܿܬܼܵܐ ܟܠܵܗ̇ ܀>
    text <܃ܗܵܝܕܹܝܢ ܢܵܦܹ̇ܩ ܩܵܐܹ̇ܡ ܥܲܠ ܬܪܲܥ ܡܲܕܼܒܿܚܵܐ>
    text <ܘܦܵܫܹ̇ܛ ܐܝܼܕܼܵܘ̈ܗܝ ܘܲܡܒܲܪܸܟ ܠܹܗ ܠܥܲܡܵܐ ܘܐܸܡܲ݁ܪ ܀>
    text <܃ܠܥܲܡܵܐ ܟܠܹܗ ܡܒܲܪܸܟ ܟܵܗܢܵܐ ܒܗܵܘ̇ ܥܸܕܵܢܵܐ>
    text <ܒܛܘܼܦܣܵܐ ܕܒܲܪܸܟ ܡ̇ܪܲܢ ܝܼܫܘܿܥ ܠܲܬܼܪܥܣܲܪܬܹܿܗ ܀>
    text <܃ܒܝܘܿܡ ܣܘܼܠܵܩܹܗ ܐܲܪܝܼܡ ܐܝܼܕܼܵܘ̈ܗܝ ܪܲܒܵܐ ܕܟܼܘܼܡܪܹ̈ܐ>
    text <ܘܒܲܪܸܟ ܘܟܲܗܹܢ ܠܲܬܼܪܸܥܣܲܪܬܹܿܗ ܘܟܸܢ ܐܸܬܼܥܲܠܝܼ ܀>
    text <܃ܐ̄ܪܵܙ ܢܘܼܚܵܡܹܗ ܪܲܙܸܙ ܟܵܗܢܵܐ ܒܫܘܼܡܠܵܝ ܐ̄ܪ̈ܵܙܹܐ>
    text <ܘܐ̄ܪܵܙ ܓܸܠܝܵܢܹܗ ܩܕܼܵܡ ܬܲܠܡܝܼܕܼܵܘ̈ܗܝ ܒܝܲܕܼ ܦܘܼܠܵܓܹܗ ܀>
    text <܃ܒܲܦܫܵܛ ܐܝܼܕܼܵܘ̈ܗܝ ܕܟܼܵܗܢܵܐ ܙܲܗܝܵܐ ܕܠܲܐܦܲܝ̈ ܪܵܘܡܵܐ>
    text <ܡܲܣܪܲܚ ܒܘܼܪܟܿܬܼܵܐ ܠܟܼܠܹܗ ܟܸܢܫܵܐ ܘܗܵܟܲܢ ܐܵܡܲ݁ܪ ܀>
    text <܃ܗܵܘ̇ ܕܒܲܪܸܟ ܠܲܢ ܒܟܼܠ ܒܘܼܪ̈ܟܵܬܼܵܐ ܕܪܘܼܚ ܒܲܫܡܲܝܵܐ>
    text <ܗܵܫܵܐ ܐܵܦ ܗܘ̤ ܢܒܲܪܸܟ ܠܟܼܠܲܢ ܒܚܲܝܠܵܐ ܕܐ̄ܪ̈ܵܙܵܘܗܝ ܀>
    text <܃ܒܗܵܕܹܐ ܒܘܼܪܟܿܬܼܵܐ ܕܲܡܒܲܪܸܟ ܠܲܢ ܟܵܗܢܵܐ ܙܲܗܝܵܐ>
    text <ܨܵܐܲܪ ܐ̄ܪ̈ܵܙܵܐ ܕܗܵܝ̇ ܕܲܥܬܼܝܼܕܼܵܐ ܕܬܸܥܘܼܪ ܨܹܐܕܲܝܢ ܀>
    text <܃ܡ̇ܐ ܕܐܸܬܼܢܲܚܲܡ̄ܢ ܡ̣ܢ ܒܹܝܬܼ ܡܝܼ̈ܬܹܐ ܘܲܠܒܸܫ̣̄ܢ>
    text <ܠܥܸܠ ܠܲܫܡܲܝܵܐ ܡܬܼܥܲܠܹܝܢܲܢ ܥܲܡ ܦܵܪܘܿܩܵܐ ܀>
    text <ܬܲܡ̇ܢ ܒܵܛ̇ܠܝܼܢ ܚܲܫܹ̈ܐ ܟܠܗܘܿܢ ܡ̣ܢ ܐ̄ܢܵܫܘܼܬܲܢ܃>
  block
    text <ܘܡܸܬܼܒܲܣܡܝܼܢܲܢ ܒܛܘܼܒܹ̈ܐ ܪ̇ܓܼܝܼܓܹܐ ܕܠܵܐ ܫܘܼܠܵܡܵܐ ܀>
    text <܃ܒܗܵܢܵܐ ܥܵܠܡܵܐ ܕܒܹܗ ܡܕܲܝܪܼܝܼܢܲܢ ܒܚܲܫܹ̈ܐ ܟܠܗܘܿܢ>
    text <ܢܸܛܲܪ ܚܲܝܲܝ̈ܢ ܡ̣ܢ ܢܸܟܼܝܵܢܹ̈ܐ ܕܲܟܼܣܹܝܢ ܘܲܓܼܠܹܝܢ ܀>
    text <܃ܘܐܲܝܟ ܕܐܲܫܘܝܼ ܠܲܢ ܠܡܲܣܒܼܵܐ ܕܐ̄ܪ̈ܵܙܵܘܗܝ ܒܝܲܕܼ ܛܲܝܒܿܘܼܬܹܗ>
    text <ܢܲܫܘܸܐ ܠܟܼܠܲܢ ܕܢܸܗܘܸܐ ܗܲܝܟܿܠܹ̈ܐ ܠܐܲܠܵܗܘܼܬܹܗ ܀>
    text <܃ܘܲܒܼܟܼܠ ܢܸܫܡܵܐ ܢܵܘܕܼܵܐ ܘܢܸܣܓܿܘܿܪ ܘܲܢܫܲܒܲܚ ܠܹܗ>
    text <ܥܲܠ ܡ̇ܘܗܲܒܼܬܹܗ ܕܠܵܐ ܡܸܬܼܡܲܠܠܵܐ ܒܠܸܫܵܢ ܒܸܣܪܵܐ ܀>
    text <܃ܥܵܠܹܝܢ ܡܲܣܪܲܚ ܟܵܗܢܵܐ ܙܲܗܝܵܐ ܒܝܲܕܼ ܒܘܼܪ̈ܟܵܬܹܗ>
    text <ܘܲܒܼܝܲܡܝܼܢܹܗ ܪܵܫܹ̇ܡ ܠܟܸܢܫܵܐ ܒܪܘܼܫܡܵܐ ܚܲܝܵܐ ܀>
    text <܃ܗܸܠܹܝܢ ܐܸܢܘܿܢ ܐ̄ܪ̈ܵܙܹܐ ܫܒܼܝܼܚܹ̈ܐ ܕܥܹܕܲܬܼ ܩܘܼܕܼܫܵܐ>
    text <ܘܗܵܢܵܘ̇ ܛܲܟܼܣܵܐ ܕܒܹܗ ܡܸܬܼܓܲܡܪܝܼܢ ܡ̣ܢ ܟܵܗܢܘܼܬܼܵܐ ܀>
    text <܃ܛܘܼܒܼܵܘܗܝ ܠܐܲܝܢܵܐ ܕܲܕܼܟܸܐ ܠܸܒܹܿܗ ܒܗܵܘ̇ ܥܸܕܼܢܵܐ>
    text <ܕܒܹܗ ܡܸܬܼܩܲܕܿܫܝܼܢ ܐ̄ܪ̈ܵܙܹܐ ܕܚܝܼܠܹ̈ܐ ܕܦܲܓܼܪܹܗ ܕܡܵܪܲܢ ܀>
    text <܃ܥܝܼܪܹ̈ܐ ܒܪܵܘܡܵܐ ܝܵܗ̇ܒܿܝܼܢ ܛܘܼܒܼܵܐ ܠܲܒܼܢܲܝ̈̄ ܥܹܕܿܬܵܐ>
    text <ܕܐܸܫܬܿܘܝܼܘ ܠܡܲܣܒܼܵܐ ܕܦܲܓܼܪܹܗ ܘܲܕܼܡܹܗ ܕܡ̇ܪܲܢ ܝܼܫܘܿܥ ܀>
    text <܃ܫܘܼܒܼܚܵܐ ܠܲܫܡܵܟ ܥܲܠ ܡܵܘܗܲܒܼܬܼܵܟ ܕܠܵܐ ܡܸܬܼܡܲܠܠܵܐ>
    text <ܘܡܲܢ̣ܘܼ ܣܵܦܹ̇ܩ ܕܢܸܦܪܘܼܥ ܫܘܼܒܼܚܵܐ ܠܐܲܠܵܗܘܼܬܼܵܟ ܀>
    text <܃ܬܵܐ ܟܹܝܬܼ ܡܸܟܹܿܝܠ ܐܘܿ ܒܲܪ ܐ̄ܪܵܙܵܐ ܕܲܒܼܢܲܝ̈ ܥܹܕܿܬܵܐ>
    text <ܝܼܠܲܦ ܛܲܟܼܣܵܐ ܕܒܹܗ ܬܸܬܼܩܲܪܲܒܼ ܨܹܝܕ ܟܵܗܢܘܼܬܼܵܐ ܀>
    text <܃ܕܠܵܐ ܬܸܬܼܩܲܪܲܒܼ ܐܲܝܟ ܡ̇ܐ ܕܲܓܼܪܲܡ ܫܠܝܼܚܵܐ ܦܵܘܠܘܿܣ>
    text <܃ܒܠܸܒܵܐ ܕܲܟܼܝܵܐ ܩܪܘܿܒܼ ܨܹܝܕ ܦܲܓܼܪܹܗ ܘܲܕܼܡܹܗ ܕܡܪܲܢ>
    text <ܕܲܡܚܲܣܹܝܢ ܠܵܟ ܡ̣ܢ ܟܘܼ̈ܬܼܡ̇ܬܼܵܐ ܕܚܵܘ̈ܒܹܿܗ ܕܲܣܥܲܪ̣ܬܿ ܀>
    text <܃ܠܵܐ ܢܵܕܼܵܐ ܠܗܘܿܢ ܡ̣ܢ ܚܲܛܵܝܵܐ ܕܨܵܒܹ̇ܐ ܕܲܢܬܼܘܼܒܼ>
    text <ܘܠܵܐ ܡ̣ܢ ܛܲܢܦܵܐ ܕܐܲܒܼܝܼܠ ܘܲܡܥܵܩ ܥܲܠ ܛܲܢܦܘܼܬܹܗ ܀>
    text <܃ܒܗܵܕܹܐ ܬܸܢܘܲܝ ܡܩܲܒܿܠܝܼܢ ܠܛܲܢܦܹ̈ܐ ܘܲܠܚܲܛܵܝܹ̈ܐ>
    text <ܕܣܵܝ̇ܡܝܼܢ ܩܝܵܡܵܐ ܕܠܵܐ ܢܸܬܼܗܲܦܟܿܘܼܢ ܠܲܥܒܼܵܕܲܝܗܘܿܢ ܀>
    text <ܥܲܡܹܗ ܕܟܼܵܗܢܵܐ ܨܲܠܵܐ ܒܚܘܼܒܵܐ ܒܗܵܘ̇ ܥܸܕܼܵܢܵܐ܃>
  block
    text <ܕܲܡܩܲܒܸܿܠ ܠܵܟ ܝܵܗܹ̇ܒܼ ܚܲܝܹ̈ܐ ܘܫܵܒܹ̇ܩ ܚܵܘ̈ܒܹܿܐ ܀>
    text <܃ܐܸܙܕܹܿܗ̄ܪ ܡܸܟܹܿܝܝܠ ܕܠܵܐ ܬܸܦܘܿܩ ܠܵܟ ܠܒܲܪ ܡ̣ܢ ܗܲܝܟܿܠܵܐ>
    text <ܒܗܵܘ̇ ܥܸܕܼܵܢܵܐ ܕܒܹܗ ܡܸܬܼܩܲܕܿܫܝܼܢ ܐ̄ܪ̈ܵܙܹܐ ܕܚܝܼܠܹ̈ܐ ܀>
    text <܃ܡܲܢ̣ܘܼ ܗܵܢܵܐ ܕܲܒܼܨܸܒܼܝܵܢܹܗ ܢܢܲܟܼܪܸܐ ܢܲܦܫܹܗ>
    text <ܠܗܵܝ̇ ܡܸܫܬܿܘܼܬܼܵܐ ܕܐܸܙܕܲܡܲܢܘ ܠܵܗ̇ ܥܝܼܪܹ̈ܐ ܘܐ̄ܢܵܫܵܐ ܀>
    text <܃ܡܲܢ̣ܘܼ ܗܵܢܵܐ ܕܟܲܕܼ ܒܲܡܢܵܬܼܵܐ ܣܝܼܡ ܕܲܒܼܢܲܝ̈ܵܐ>
    text <ܥܲܡ ܢܘܼܟܼܪ̈ܵܝܹܐ ܕܛܸܪܕܲܬ̤ ܥܹܕܿܬܵܐ ܩܢܘܿܡܹܗ ܣܵܐܹ̇ܡ ܀>
    text <܃ܗܵܢ̇ܘܵ ܙܲܒܼܢܵܐ ܕܙܵܕܹܩ ܕܲܢܩܘܼܡ ܡܲܠܲܐܟܼܵܐܝܼܬܼ>
    text <ܒܗܵܘ̇ ܥܸܕܵܢܵܐ ܕܒܹܗܘ̣ ܡܲܓܿܢܵܐ ܪܘܼܚܵܐ ܕܩܘܼܕܼܫܵܐ ܀>
    text <܃ܗܵܢ ܥܸܕܼܵܢܵܐ ܚܲܝܹ̈ܐ ܝܵܗܹ̇ܒܼ ܠܲܕܼܩܵܐܹ̇ܡ ܒܹܗ>
    text <ܗܵܢ ܥܸܕܵܢܵܐ ܕܵܫܢܹ̈ܐ ܡܦܲܠܸܓܼ ܠܲܕܼܢܵܣܹ̇ܒܼ ܠܹܗ ܀>
    text <܃ܛܘܼܒܼܵܘܗܝ ܠܐܲܝܢܵܐ ܕܲܡܗܲܝܡܸܢ ܒܹܗ ܘܢܵܣܹ̇ܒܼ ܡܸܢܹܗ>
    text <ܕܐܸܢ ܡܝܼܬܼ ܚܵܝܹ̇ܐ ܘܐܸܢ ܚܲܝ ܠܵܐ ܢܡܘܼܬܼ ܒܣܲܟܼܠܘܵܬܹ̈ܗ ܀>
    text <܃ܗܵܪܟܵܐ ܐܸܠܦܲܢ ܠܒܹܝܬܼ ܢܵܘܚܵܐ ܡܛܵܬ̤ ܘܲܡܨܝܼܕܿܬܿܢ ܟܠܵܬ̤>
    text <ܡ̇ܕܹܝܢ ܢܸܫܬܿܘܿܩ ܢܝܼܫܲܢ ܗ̄ܘ̣ܵܐ ܓܹܝܪ ܗܵܘ̇ ܡ̇ܐ ܕܟܲܢܫܲܬ̤ ܀>
    text <܃ܐܵܘܕܲܝܼܬܼ ܡ̣ܢ ܩܕܝܼܡ ܕܠܵܐ ܒܙܘܼܛܵܡܹ̈ܐ ܡܚܝܼܠܘܼܬܼܝ ܬܚܲܝܒܼܘܼܢ>
    text <ܘܗܵܫܵܐ ܒܚܘܼܒܵܐ ܬܪܘܿܨܘ ܒܘܼܨܵܪ̈ܝ ܐܸܢܗܘ̤ ܕܬܸܫܟܿܚܘܼܢ ܀>
    text <܃ܫܘܼܒܼܚܵܐ ܠܲܫܡܵܟ ܕܫܲܠܸܡܬܿ ܥܲܡܲܢ ܗܵܘ̇ ܕܒܼܵܟ ܫܲܪܝܼܢ>
    text <ܘܬܼܵܘܕܿܝܼ ܠܐܲܒܼܘܼܟ ܘܲܠܪܘܼܚܩܘܼܕܼܫܵܐ ܠܥܵܠܲܡ ܥܵܠܡܝܼܢ ܀ ܀>
text <ܥܲܠ ܦܠܐܬܵܐ ܗ̇ܝ ܦܥ̈ܠܹܐ ܠܟܲܪܡܹܗ>
  block
    text <ܥܲܠ ܦܠܐܬܵܐ ܗ̇ܝ ܦܥ̈ܠܹܐ ܠܟܲܪܡܹܗ>
  block
    text <ܕܝܠܹܗ ܟܲܕ ܕܝܼܠܹܗ܁>
    text <ܡܸܐܡܪܵܐ ܕܫܸܬܝ ܘܬܡܢܝܵܐ܁>
    text <ܕܥܒܼܝܕ ܠܹܗ ܥܲܠ ܦܠܐܬܵܐ ܗ̇ܝ ܕܓܲܒܼܪܵܐ ܕܢܦܲܩ ܒܨܦܪܵܬ ܕܢܹܐ[ܥܡܪ] ܦܥ̈ܠܹܐ ܠܟܲܪܡܹܗ܀>
  block
    text <܃ܩܵܠ ܫܝܦܘܿܪܵܬ ܕܢܚܹܗ ܕܡܪܲܢ ܐܙܥܸܩ ܒܐܲܪܥܵܐ>
    text <ܘܐܲܬܿܬܥܝܼܪ ܥܠܡܵܐ ܐܲܝܟ ܕܡ̣ܢ ܫܸܢܬܵܐ ܕܡܲܐܝܢܘܼܬܼܵܐ܁>
    text <܃ܒܡܐܝܼܢܘܼܬܼܵܐ ܕܡܸܟܼܘ ܡܵܝܘ̈ܬܹܐ ܐܲܝܟ ܕܒܫܢܬܐ>
    text <ܘܐܲܥܝܼܪ ܐܢܘܿܢ ܩܵܠܹܗ ܕܡܵܪܲܢ ܟܲܕ ܠܵܐ ܨܵܒܝܼܢ܁>
    text <܃ܠܵܐ ܨ̇ܒܝܢ ܗ̣̄ܘܵܘ ܕܡܟܹ̈ܐ ܕܥܘ̣ܠܐ ܠܡܸܣܢܵܐ ܥܘ̣ܠܵܐ>
    text <ܘܠܐ ܡܢܚܝܼܢ ܗ̄ܘ̣ܵܘ ܠܡܸܚܙܵܐ ܫܡܫܵܐ ܕܙܕܝܼܩܘܼܵܬܐ܁>
    text <܃ܠܸܠܝܵܐ ܕܛܘܥܝܲܝ ܪܚܝܼܡ ܗ̄ܘ̣ܵܐ ܥܠܝܼܗܘܿܢ ܕܒܢܲܝ̈ ܛܘܥܝܲܝ>
    text <ܘܠܐ ܪܓܼܝܼܓܼܢ ܗ̄ܘ̣ܵܘ ܠܡܨܬ ܩܠܐ ܕܕܢܚܹܗ ܕܩܘܼܫܬܵܐ܁>
    text <܃ܒܪܚܘܲܬܼ ܚܸܫܟܵܐ ܕܠܵܐ ܝܼܕܥܬܵܐ ܐܣܝܼܪܝܼܢ ܗ̄ܘ̣ܵܘ>
    text <ܘܗܢܝܼܝܼ ܗ̄ܘ̣ܵܐ ܠܗܘܿܢ ܒܹܝܬ ܐܣܝܼܪܹ̈ܐ ܕܫܟܝܼܪ̈ܬܐ܁>
    text <܃ܥܝܕܵܐ ܒܝܼܫܵܐ ܥܬܸܩ ܨܐܕܲܝܗܘܿܢ ܕܒܢܵܘ̈ܗܝ ܕܐܕܼܵܡ>
    text <ܘܪܚܸܡܘ ܘܲܐܚܸܒܘ ܠܫܟܝܼܪ̈ܬܐ ܐܲܝܟ ܦܐܝ̈ܬܐ܁>
    text <܃ܚܒܢܢܘܼܬܼܵܐ ܥܓܢܲܬ̤ ܐܸܢܘܿܢ ܒܫܸܬܩܵܐ ܕܛܘܥܝܲܝ>
    text <ܘܠܵܐ ܐܬܝܐܲܒܼܘ ܠܡܸܩܢܵܐ ܥܘܼܬܪܵܐ ܕܫܦܝܼܪܵܬܵܐ܁>
    text <܃ܕܠܐ ܦܘܠܚܢܵܐ ܕܫܦܝܪ̈ܬܐ ܗܘ̤ܘ ܡ̣ܢ ܕܗܘ̤ܵܘ>
    text <ܕܲܕܠܵܐ ܥܡܠܐ ܕܪܚܡܲܬ ܩܘܼܫܬܼܵܐ ܪܕܵܘ ܘܒܪܝܼܬܼܵܐ܁>
    text <܃ܚܒܢܢܐܝܬ ܡܬܡܦܟܝܼܢ ܗ̄ܘ̣ܵܘ ܒܣܘܥܪ̈ܟܵܝܗܘܿܢ>
    text <ܘܨܪܝܟܝܼܢ ܗ̣̄ܘܵܘ ܘܡܓܙܝܼܢ ܗ̄ܘ̣ܘ ܡ̣ܢ ܟܠ ܛܒ̈ܢ܁>
    text <ܠܲܝܬ ܗ̄ܘ̣ܵܐ ܙܗܪܵܐ ܕܛܒܼ ܐܘ ܡܛܐܒܼ ܒܹܝܬ ܡܥܡܪܗܘܿܢ܃܆>
    text <ܘܟܼܡܵܐ ܕܚ̇ܛܝܢ ܬܘܼܒܼ ܚ̇ܛܝܢ ܗ̄ܘ̣ܵܘ ܕܠܐ ܣܲܒܥܘܼܬܼܵܐ܁>
    text <܃ܥܘ̣ܠܵܐ ܒܥܘ̣ܠܵܐ ܚܠܝܼܛ ܗ̄ܘ̣ܵܐ ܒܥܘܼܡܪܵܐ ܕܗܘܦܟܿܝܼ̈ܗܘܿܢ>
    text <ܘܠܲܝܬ ܗ̄ܘ̣ܵܐ ܕܘܼܟܬܵܐ ܕܣܦܝܼܩܵܐ ܗ̄ܘ̣ܵܬ ܡ̣ܢ ܣܢܝ̈ܬܐ܁>
  block
    text <܃ܐܲܝܟ ܠܵܐ ܐ̄ܢܫ̈ܐ ܡܬܕܒܪܝܼܢ ܗ̄ܘ̣ܵܘ ܒܕܘܼܒܪ̈ܲܝܗܘܿܢ>
    text <ܥܕܡܵܐ ܕܐܬܼܐ ܚܲܕ ܒܲܪܢܫܵܐ ܘܚܲܟܸܡ ܐܸܢܘܿܢ܁>
    text <܃ܚܲܕ ܒܲܪܢܫܵܐ ܩܡ ܡ̣ܢ ܐ̄ܢ̈ܫܵܐ ܟܪ̈ܝܗܲܝ ܢܫܦܵܐ>
    text <ܘܐܚܠܹܡ ܐܸܢܘܿܢ ܡ̣ܢ ܟܘܪܗܢܵܐ ܕܠܵܐ ܝܕܥܵܬܐ܁>
    text <܃ܒܣܡܵܐ ܕܡܠܵܘ̈ܗܝ ܢܚܸܡ ܐܸܢܘܿܢ ܡ̣ܢ ܚܘܒܲܝ̈ܗܘܿܢ>
    text <ܘܚܵܘܝܼ ܐܢܘܿܢ ܫܒܝܼܠ ܢܘܼܚܡܵܐ ܕܫܦܝܼܪ̈ܬܵܐ܁>
    text <܃ܒܫܦܝܪ̈ܬܵܐ ܐܥܢܝܼ ܐܸܢܘܿܢ ܠܡܬܗܓܵܝܘܼ>
    text <ܕܠܵܐ ܬܘܼܒܼ ܢܦܢܘܿܢ ܠܗܸܪܓܵܐ ܕܥܘ̣ܠܵܐ ܒܹܗ܁>
    text <܃ܡ̣ܢ ܨܝܕ ܥܘ̣ܠܵܐ ܬܚܸܡ ܐܸܢܘܿܢ ܠܡܠܚ̈ ܥܘ̣ܠܵܐ>
    text <ܘܨܝܼܕ ܟܐܢܘܼܬܵܐ ܓܪܓ ܐܸܢܘܿܢ ܠܡܬܩܪܒܘ܁>
    text <܃ܒܗܪܓܵܐ ܛܒܵܐ ܐܥܢܝܼ ܐܸܢܘܿܢ ܪܵܚܡܵܐ ܛܵܒܼܵܐ>
    text <ܘܐܲܝܟ ܦܠܚܹ̈ܐ ܐܘܿܓܲܪ ܐܸܢܘܿܢ ܠܥܲܡܠܵܐ ܛܒܼܵܐ܁>
    text <܃ܠܦܘܼܠܚܵܢ ܐ̄ܢܫܐ ܐܬܼܵܐ ܐ̄ܢܫܵܐ ܕܡ̣ܢ ܐ̄ܢܫܘܼܬܼܵܐ>
    text <ܘܐܪܝܼܡ ܩܵܠܹܗ ܘܐܫܡܲܥ ܐܸܢܘܿܢ ܙܢܲܝ̈ ܦܘܠܚܢܹܗ܁>
    text <܃ܒܡܲܬܠܵܐ ܪܟܒܹܗ ܠܦܘܼܠܚܵܢ ܥܲܡܠܵܐ ܕܟܼܵܘܿܙܘܼܬܹܗ>
    text <ܘܐܪܙܢܐܝܼܬ ܩܪ̣ܵܐ ܠܡܠܠܹ̈ܐ ܠܩܸܪܝܵܢ ܚܘܼܒܹܗ܁>
    text <܃ܩܵܠ ܩܸܪܝܢܹܗ ܕܩܪܵܐ ܠܐ̄ܢܵܫܵܐ ܫܡ̣ܥܘ ܚܘܫܒܲܝ̈>
    text <ܘܢܕܘ ܡ̣ܢ ܫܸܬܩܵܐ ܕܪܡܹܝܢ ܗ̄ܘ̣ܵܘ ܒܹܗ ܐܲܝܟ ܕܡ̣ܢ ܫܢܬܼܵܐ܁>
    text <܃ܒܸܡܐܝܢܘܬܵܐ ܕܡ[܁܁܁]ܟܝܼܢ ܗ̄ܘ̣ܵܘ ܙܘܥܲܝ̈ ܪܥܝܵܢܝ>
    text <ܘܩܡܘ ܕܢܨܘܼܬܘܢ ܩܠܵܐ ܕܡܟܼܪܸܙ ܐܓܼܪܐ ܛܒܼܵܐ܁>
    text <܃ܒܩܵܐܐ ܕܐܓܼܪܐ ܐܬܬܥܝܼܪ ܕܲܥܝܵܢܝ ܚܫܢܢ ܥܡ̈ܐܐ>
    text <ܘܫܪܝܼ ܡܪܟܸܒܼ ܫܥܝܼܬ ܡ̈ܠܹܐ ܕܙܢ̈ܝ ܟܘܹܫܪܵܐ܁>
    text <܃ܐܝܟ ܕܒܚܠܡܵܐ ܚ̣ܙܵܝܗܝ ܠܲܫܪܪܵܐ ܟܲܕ ܡܬܬܪܓܡ>
    text <ܕܣܒܼܪ ܕܡܨܐ ܠܡܦܠܲܚ ܥܲܡ̈ܠܹܐ ܒܛܟܼܣܵܐ ܕܡ̈ܠܹܐ܁>
    text <܃ܡ̈ܠܐ ܫܡ̣ܥ ܗ̄ܘ̣ܵܐ ܡ̣ܢ ܗ̇ܘ ܦܘܼܡܵܐ ܡܬܪܓܡ ܚ̈ܝܹܐ>
    text <ܘܲܩܪܸܒܼ ܕܢܨܘܼܬ ܨܘܬܐ ܕܡܠܹܐ ܦܘܼܠܚܵܢ ܥܲܡ̈ܠܹܐ܁>
    text <܃ܠܦܘܠܚܵܢ ܥܡ̈ܐܐ ܩܪ̣ܝܗܝ ܠܟܼܝܢܲܢ ܪܚ̇ܡ ܓܸܢܣܲܢ>
    text <ܘܫܕܲܪ ܨܐܕܲܝܢ ܚܲܕ ܡ̣ܢ ܓܸܢܣܲܢ ܕܢܩܪܹܝܢ ܨܐܕܵܘ̈ܗܝ܁>
    text <܃ܒܡܬ̈ܠܹܐ ܨܕܢ ܐܲܝܟ ܨܝܕܵܐ ܠܚܘܼܬ ܟܸܢܦܵܐ>
    text <ܘܐܥܸܠ ܚܒܫܲܢ ܠܓܼܵܘ ܡ̣ܢ ܡ̈ܠܹܐ ܕܟܼܪܘܿܙܘܼܬܹܗ܁>
    text <܃ܠܩܛܵܐ ܕܡ̈ܐܐ ܐܪܡܝ ܒܐܲܪܥܵܐ ܩܕܼܵܡ ܪܥܝܢܲܢ>
    text <ܘܚܬܚܸܬܼ ܢܓܕܢ ܐܲܝܟ ܕܠܠܘܦܵܐ ܠܘܵܬܼ ܡܐܟܼܘܠܬܼܵܐ܁>
    text <܃ܦܲܚܵܐ ܕܡܬܠ̈ܐ ܨܠܵܐ ܠܹܗ ܠܠܸܒܲܢ ܪܚ̇ܡ ܦܸܗܝܵܐ>
    text <ܕܠܵܐ ܬܘܼܒܼ ܢܦܗܹܐ ܒܲܪ̈ܓܼܝܓܼܵܐ ܐܲܝܟ ܕܒܩܕܡܵܐ܁>
    text <܃ܝ̇ܕܥ ܗ̄ܘ̣ܵܐ ܠܲܢ ܕܐܸܬܥܝܼܕܢܲܢ ܒܦܗܝܵܐ ܕܛܘܥܝܲܝ>
    text <ܥܠܗ̇ܝ ܚܒܼܫܲܢ ܠܓܵܘ ܡ̣ܢ ܢܫܒܹ̈ܐ ܕܡܲܠܦܢܘܼܬܹܗ܁>
    text <܃ܐܘܼܡܵܢܵܐܝܼܬ ܨܕܢܚܘܼܒܹܗ ܐܲܝܟ ܕܠܨܝܕܵܐ>
    text <ܘܐܚܲܕ ܒܐܦܝ̈ܢ ܬܪܲܥ ܝܼܘܠܦܵܢܵܐ ܕܡܠܝܼ̈ ܦܘܼܡܹܗ܁>
    text <܃ܒܥܸܕܵܢ ܨܦܪܐ ܢܦܩ ܕܢܨܘܕܘܢ ܨܝܕ ܝܘܼܠܦܢܹܗ>
    text <ܐܲܝܟ ܡܵܐ ܕܪܕܹܐ ܥܝܼܪܵܐ ܒܐܲܪܥܵܐ ܨܝܕ ܦܠܚ̈ܐ܁>
    text <܃ܒܨܦܪܐ ܡܘܓܸܪ ܟܠ ܕܐܓܝܪܵܐ ܗ̄ܘ̣ ܒܹܝܬ ܐܲܪ݁ܢܥܹܐ>
    text <ܘܒܹܗ ܒܥܝܕܵܐ ܩܪܲܢ ܐܵܦ ܡܪܲܢ ܠܦܘܼܠܚܵܢ ܚܘܼܒܹܗ܁>
    text <܃ܨܦܪܵܐ ܢܟܝܹܗ ܠܫܘܼܪܵܝ ܡܲܬܠܵܐ ܕܟܼܵܪܘܿܙܘܼܬܹܗ>
    text <ܘܐܲܝܟ ܕܒܨܦܪܵܐ ܩܪܲܢ ܠܥܒܕܐ ܕܦܘܼܠܚܵܢ ܟܪܸܡܹܗ܁>
    text <܃ܠܠܸܠܝܵܐ ܕܡܝܹܗ ܠܙܒܼܢܵܐ ܩܲܕܡܵܐ ܕܡܸܢܹܗ ܘܠܗܠ>
    text <ܘܐܲܝܟ ܐܝܼܡܡܵܐ ܠܥܸܕܵܢ ܡܲܬܠܵܐ ܕܡܲܠܦܢܘܼܬܹܗ܁>
    text <܃ܐܲܝܟ ܚܲܕ ܝܵܘܡܵܐ ܣܡܹ̇ܗ ܠܪܲܗܛܵܐ ܕܗܵܢ ܕܘܼܒܵܪܵܐ>
    text <ܠܠܝ ܐܝܼܡܵܡ ܐܲܝܟ ܡܵܐ ܕܩ̣ܪܵܝܗܝ ܡܘܫܹܐ ܒܪܵܫܝܼܬ܁>
    text <܃ܠܲܬܼܪܹܝܢ ܛܵܘܪܹ̈ܐ ܠܦܓܹܗ ܠܙܒܼܢܵܐ ܕܟܼܠܗܘܿܬ ܕܲܪܹ̈ܐ>
    text <ܘܲܠܚܲܕ ܝܗ̣ܒ ܠܹܗ ܫܥܹ̈ܐ ܕܠܸܠܝܵܐ ܘܚܲܕ ܕܐܝܼܡܡܵܐ܁>
  block
    text <܃ܠܛܵܘܪܵܐ ܕܥܪܟܲܢܝܹܗ ܠܸܠܝܵܐ ܡܸܛܠ ܛܘܠܝܲܝ>
    text <ܕܐܲܝܟ ܕܒܚܫܟܵܐ ܣܡܹܝܢ ܗ̄ܘ̣ܵܘ ܐ̄ܢܫܐ ܡ̣ܢ ܛܒܬܵܐ܁>
    text <܃ܠܙܒܼܢܵܐ ܕܝܸܠܹܗ ܩ̣ܪܵܝܗܝ ܐܡܡܵܐ ܡܸܛܠ ܩܘܿܫܬܼܵܐ>
    text <ܕܐܝܟ ܕܒܢܘܗܪܵܐ ܚܙ̣ܵܘ ܒܹܗ ܐ̄ܢܫ̈ܐ ܫܪܵܪܵܐ ܓܲܠܝܵܐ܁>
    text <܃ܫܪܪܵܐ ܓܲܠܝܵܐ ܐܲܟܼܪܸܙ ܩܠܹܗ ܒܐܕܢܲܝ̈ ܐ̄ܢܫ̈ܐ>
    text <ܘܨܬܘܼܗܝ ܐ̄ܢܵܫܐ ܐܲܝܟ ܕܠܐ̄ܢܫܵܐ ܕܡܲܟܼܪܸܙ ܩܘܼܫܬܼܵܐ܁>
    text <܃ܒܲܫܡܵܐ ܕܓܲܒܼܪܵܐ ܩܪ̣ܵܐ ܠܩܢܘܿܡܹܗ ܐ̄ܢܫܐ ܕܡܸܢܲܢ>
    text <ܘܟܪܘܿܙܘܼܬܹܗ ܩܪܵܗ̇ ܡܲܠܟܘܼܬܼܵܐ ܕܟܣܝܵܐ ܒܪܵܘܡܵܐܘ>
    text <܃ܕܡܝܵܐ ܐܡ̣ܪ ܡܠܟܘܼܬ ܪܘܡܵܐ ܡܲܠܟܵܐ ܕܕܘܡܵܐ>
    text <ܠܓܒܼܪܵܐ ܕܢܦ̣ܩ ܒܥܕܵܢ ܨܦܪܵܐ ܕܢܐܓܼܘܿܪ ܦܥ̈ܐܹܐ܁>
    text <܃ܩܨ ܥܲܡ ܦܥ̈ܠܹܐ ܡ̣ܢ ܕܹܝܢܪܵܐ ܒܦܘܼܠܚܵܢ ܝܵܘܡܵܐ>
    text <ܘܫܕܲܪ ܐܸܢܘܿܢ ܠܡܦܠܲܚ ܟܲܪܡܵܐ ܕܘܼܚܢܝܵܐ܁>
    text <܃ܢܦܲܩ ܬܘܼܒܼ ܒܬܠܬ ܘܒܫܸܬ ܘܒܬܫܲܥ ܘܒܚܕܝܣܪ̈ܐ>
    text <ܘܐܲܓܲܪ ܐܸܢܘܿܢ ܒܬܢܘܵܝ ܕܐܓܼܪܵܐ ܐܲܝܟ ܩܕܡܝܹ̈ܐ܁>
    text <܃ܒܫ̈ܥܹܐ ܚܕܥܣܲܪ ܐܓܪ ܐܸܢܘܿܢ ܐܲܝܟ ܕܒܨܦܪܐ>
    text <ܘܠܹܗ ܬܘܼܒܼ ܠܐܓܼܪܵܐ ܐܫܘܝܼ ܐܸܢܘܿܢ ܒܚܕܵܐ ܫܘܝܼܘ܁>
    text <܃ܒܥܕܵܢ ܪܡܫܵܐ ܩ̣ܪܐ ܠܪܒܝܬܐ ܕܢܬܸܠ ܐܓܼܪܵܐ>
    text <ܘܝܗܒ̣ ܠܐ̄ܚܪ̈ܝܐ ܕܝܢܵܪ ܕܝܢܵܪ ܐܲܝܟ ܕܐܸܬܦܩܲܕ܁>
    text <܃ܦܥ̈ܠܹܐ ܩܕܡܹ̈ܐ ܚܙ̣ܵܘ ܡܘܗܒܼܬܼܵܐ ܕܝܗܒ̣ ܠܐܚܪ̈ܝܹܐ>
    text <ܘܣܒܼܪܘ ܕܠܗܘ̇ܢ ܝܬܲܝܼܪ ܝ̇ܗܸܒ ܠܦܘܼܬ ܥܸܕܵܢܵܐ܁>
    text <܃ܫܩ̣ܠܘ ܐܦ ܗܢܘܿܢ ܕܝܢܪ ܕܝܹܢܵܪ ܐܲܝܟ ܚܲܒܼܪ̈ܵܝܗܘܿܢ>
    text <ܘܫܪܝܼܘ ܬ̇ܢܹܝܢ ܙܢܝ̈ [܁܁܁] ܪܘܼܓܢܵܐ ܒܪ̈ܥܝܢܲܝܗܘܿܢ܁>
    text <܃ܪܛܢܵܐ ܐܵܘܠܸܕܘ ܟܕܬܲܡܝܼܗܝܼܢ ܥܲܠ ܡܵܘܗ̇ܒܼܬܼܵܐ>
    text <ܕܡܸܛܠ ܡܢܵܐ ܥܒܲܕ ܫܘܝܘܼܬܼܵܐ ܒܦܘܪܥܵܢ ܐܲܓܼܪܵܐ܁>
    text <܃ܚܢܲܢ ܠܲܡ ܣܝܒܪܢ ܝܘܼܩܪܵܐ ܘܚܘܼܡܵܐ ܕܟܼܠܗ ܝܘܡܵܐ>
    text <ܘܗܠܹܝܢ ܕܐܘܿܓܲܪܘ ܒܚܕܵܐ ܫܥܵܐ ܫܩ̣ܠܘ ܐܟܘܿܬܢ܁>
    text <܃ܠܵܐ ܟܹܐܝܢ ܐܓܼܪܵܐ ܐܸܢ ܢܸܬܦܚܲܡ ܥܲܡ ܦܘܼܠܚܵܢܵܐ>
    text <ܘܠܵܐ ܫܘܹܐ ܥܲܡܠܵܐ ܕܚܕܵܐ ܫܥܵܐ ܘܟܸܠܹܗ ܝܘܡܵܐ܁>
    text <܃ܟܠܹܗ ܝܘܡܐ ܠܐܹܝܢ ܒܥ̇ܒܕܵܐ ܕܠܵܐ ܡܲܐܝܢܘܼ>
    text <ܘܡܢܐ ܗ̄ܝ̣ ܗܵܕܹܐ ܕܣܓܝܼ ܥܲܡܠܵܐ ܘܫܘܹܐ ܐܓܼܪܵܐ܁>
    text <܃ܡܵܪܹܐ ܒܲܝܬܵܐ ܚܙܵܐ ܦܠܚ̈ܝܹܐ ܕܐܘܠܸܕܘ ܪܸܛܢܵܐ>
    text <ܘܠܚܲܕ ܡܸܢܗܘܢ ܩ̣ܪܵܐ ܘܐܦܝܼܣܹܗ ܒܦܪܨܘܿܦ ܚܒܼܪ̈ܘܗܝ܁>
    text <܃ܚܒܼܪܝ ܐܡ̣ܪ ܠܹܗ ܘܩܪܝܗܝ ܚܒܼܪܹܗ ܒܣܝܡܐܝܼܬ>
    text <ܘܚܘܹܝܗ ܢܝܼܫܵܐ ܕܪܒܘܼܬ ܚܘܼܒܹܗ ܕܠܘܵܬ ܐ̄ܢܵܫܵܐ܁>
    text <܃ܠܵܐ ܡܥܘܸܠ ܐ̄ܢܵܐ ܒܦܘܼܪܥܵܢ ܐܓܼܪܵܐ ܐܲܝܟ ܡܵܐ ܕܣܒܼܪܬ>
    text <ܘܠܵܐ ܛܠܸܡ ܐ̄ܢܵܐ ܠܐܝܢܵܐ ܕܠܦܚܵܒܝ ܚܘܼܒܢܵܐܝܼܬ܁>
    text <܃ܒܚܲܕ ܕܝܢܪܐ ܩܨܬ ܥܲܡܟ ܘܐܲܢ̄ܬ ܩܗ̇ܕ ܐܲܢ̄ܬ>
    text <ܣܒܼ ܕܝܪܵܟ ܘܦܘܼܫ ܡ̣ܢ ܡ̈ܠܹܐ ܕܡܠܝܼ̈ܢ ܕܲܛܢܵܐ܁>
    text <܃ܫܠܡ ܡܠܹ̈ܐ ܕܬܪܓܸܡ ܡܪܲܢ ܐ̄ܪܙܟܐܝܼܬ>
    text <ܢܸܒܼܥܹܐ ܢܸܦܫܐ ܒܥܬܵܐ ܕܟܲܣܝܵܐ ܒܬܘܼܪ̈ܓܡܲܝܗܹܝܢ܁>
    text <܃ܒܥܬܵܐ ܒ̇ܥܐ ܟܠ ܬܘܪܓܡܵܐ ܕܒܦܠܐ̈ܬܐ>
    text <ܕܐܠܵܐ ܡܢܗܪܵܬ ܒܥܵܬܐ ܠܡ̈ܐܹܐ ܠܵܐ ܡܸܬܢܲܗܪ̈ܵܢ܁>
    text <܃ܢܘܗܪܵܐ ܕܬܪܝܢ ܒܥܵܬܐ ܕܒܥܝܵܐ ܕܡܸܠܹ̈ܐ>
    text <ܘܐܲܝܟ ܕܒܢܘܼܗܪܵܐ ܡܚܵܘܝܵܐ ܢܘܼܗܪܵܐ ܕܣܘܟܵܠ ܡܸܠܹ̈ܐ܁>
    text <܃ܠܲܝܬ ܢܲܥܝܼܪ̈ܵܐ ܕܪܲܒ ܡ̣ܢ ܢܘܗܪܵܐ ܕܡܠܲܝ̈ ܪܘܼܚܵܐ>
    text <ܘܠܐ ܚܟܼܡ̈ܬܐ ܕܩܢ̈ܝܢ ܚܲܝܠܵܐ ܐܲܝܟ ܚܟܡܵܬܗܹ̈ܝܢ܁>
    text <܃ܠܵܐ ܡܬܬܩ̈ܠܢ ܥܲܡ ܒܪ̈ܘܠܹܐ ܘܡܪ̈ܓܢܝܬܵܐ>
    text <ܘܠܵܐ ܡܬܦܝ̈ܡܵܢ ܥܲܡ ܟܠ ܡܸܕܸܡ ܕܝܲܩܝܼܪ ܦܸܚܡܹܗ܁>
    text <ܒܨܝܼܪ ܟܠܡܸܕܡ ܟܲܕ ܢܬܦܚܲܡ ܒܫܘܼܦܪܵܐ ܕܒܼܗܹܝܢ܃>
  block
    text <ܘܐܲܝܟ ܠܵܐ ܫܘܦܪܵܐ ܗ̄ܘ̣ ܟܠ ܫܦܝܼܪܵܐ ܕܕܼܵܡ ܪܓܲܢܗܘܿܢ܁>
    text <܃ܪ̈ܓܼܝܓܢ ܣܓܼܝ ܡ̣ܢ ܟܠ ܕܲܪܓܼܝܼܓ ܒܝܬ ܐܪ̈ܥܢܹܐ>
    text <ܘܛܟ ܪܓܲܬܗܹܝܢ ܫܒܬܹܗ ܠܥܠܡܵܐ ܨܝܕ ܪܓܬܗܹܝܢ܁>
    text <܃ܕܲܓܬܵܐ ܕܒܼܗܹܝܢ ܫܒܲܬ̤ ܠܐܪ̈ܥܢܹܐ ܘܠܫܡܝ̈ܢܹܐ>
    text <ܫܛܘ ܟܠܡܸܕܸܡ ܩܪܚܸܡܘ ܘܐܲܚܸܒܘ ܠܗܸܪܓܵܐ ܕܒܼܗܹܝܢ܁>
    text <܃ܗܪܓܵܐ ܕܒܼܗܝܢ ܪܚܡ̇ܬ ܐܦ ܐ̄ܢܐ ܟܲܕ ܠܵܐ ܪܚܡܸ̇ܬ>
    text <ܒܡ̈ܐܹܐ ܪܚܡܸ̇ܬ ܟܲܕ ܪܚܝܼܩ ܐ̄ܢܐ ܡ̣ܢ ܣܘܼܥܪ̈ܢܹܐ܁>
    text <܃ܪܓܬܐ ܪܓܬܢܝ ܕܐܪܓܼ ܡ̈ܐܹܐ ܕܠܵܐ ܣܘܼܥܪ̈ܢܹܐ>
    text <ܕܛܟ ܡ̣ܢ ܡܠܹ̈ܐ ܢܦܢܹܐ ܪܸܥܝܵܢܝ ܨܝܕ ܣܘܼܥܪ̈ܵܢܹܐ܁>
    text <܃ܐܝܟ ܕܠܫܒܪܐ ܓܲܪܓܼܢܝ ܕܲܥܝܵܢܝ ܨܝܕ ܝܘܼܠܦܵܢܵܐ>
    text <ܕܡ̣ܢ ܝܘܼܠܦܢܵܐ ܐܹܠܦ ܚܲܝܠܐ ܕܒܝܘܠܦܢܵܐ܁>
    text <܃ܠܒܹܝܬ ܝܘܠܦܢܵܐ ܕܪܒ ܡܲܠܦܢܹ̈ܐ ܒܥ̇ܝܬܼ ܕܐܬܩܪܲܒܼ>
    text <ܕܚܙܝܬܿ ܕܡܗܝܼܪ ܡܸܐܡܪܵܐ ܕܡܸܠܬܹܗ ܡ̣ܢ ܟܠ ܝܘܼܠܦܵܢ܁>
    text <܃ܡܸܐܡܪܵܐ ܛܵܒܼܵܐ ܫܡܥ̇ܬ ܕܐܡ̣ܪ ܒܐܕܢܲܝ̈ ܐ̄ܢܫ̈ܐ>
    text <ܘܫܚ̇ܩܬ ܐܢܵܐ ܠܝܼ ܕܐܕܲܥ ܘܐܘܕܲܥ ܡܐܡܪܵܐ ܕܫܡܥ̇ܬ܁>
    text <ܛܒܵܐ ܕܐܓܪܵܐ ܕܝܗ̣ܒ ܠܐܓܝܼܪܹ̈ܐ ܐܬܼܐ ܠܐܕܢܝ̈܁>
    text <ܘܒܼܥܝܬ ܕܐܘܓܪ ܐܦܸܢ ܩܲܠܝܼܠ ܒܫܘܼܠܵܡ ܝܵܘܡܵܐ܁>
    text <܃ܒܨܦܪܵܐ ܫܡ̇ܥܬܼ ܕܐܓܼܪ ܦܥ̈ܐܹܐ ܠܦܚܠܚܵܢ ܟܲܪ[ܡܹܐܗ]>
    text <ܘܩܨ ܕܝܢܪܵܐ ܠܚܕܵܐ ܫܵܥܵܐ ܘܠܚܕ ܥܣܪܹ̈ܐ܁>
    text <܃ܒܫܘܝܘܬܼ ܐܓܼܪܵܐ ܬܗܲܪܘ ܚܘܼܫܒܲܝ̈ ܡܚܝܲܠܲܝ̈ ܚܲܝܐܐ>
    text <ܕܡܵܢܵܐ ܗ̄ܝ̣ ܗܵܕܹܐ ܕܠܵܐ ܫܘܹܐ ܐܲܓܼܪܵܐ ܥܲܡ ܦܘܼܠܚܢܵܐ܁>
    text <܃ܡܢܘܼ ܡ̣ܢ ܡܬܘܩ ܩܨܕܝܼܢܪܵܐ ܠܫܥܹ̈ܐ ܬܪܥܣܲܪ>
    text <ܘܐܝܢܵܘ ܦܲܥܠܵܐ ܕܲܠܐܝܼ ܗܟܼܵܢ ܘܢܣܲܒܼ ܗܵܟ̣ܵܢ܁>
    text <܃ܠܲܝܬ ܥܬܝܪ ܕܐܸܓܪ ܦܲܥ̈ܐܹܐ ܒܟܼܠܗܹܝܢ ܫܥܹ̈ܐ>
    text <ܘܠܵܐ ܐܓܼܝܼܪܵܐ ܕܡܵܘܓܪ ܟܠܫܵܥ ܒܦܠܓܘܼܬ ܝܘܡܵܐ܁>
    text <܃ܢܘܼܟܼܪܝ ܫܡܥܹܗ ܕܗܵܢ ܦܘܼܠܚܢܵܐ ܠܟܼܠ ܦܘܼܠܚܢܝܼ̈ܢ>
    text <ܘܠܲܝܬ ܠܹܗ ܕܘܼܡܝܵܐ ܒܟܼܠ ܦܘܼܠܚܵܢܝܼ̈ܢ ܕܒܹܝܬ ܐܪ̈ܥܢܹܐ܁>
    text <܃ܠܵܐ ܕܡܝܘܼܬܹܗ ܥܨܬܵܢܝ ܕܐܒܼܠܹܐ ܒܥܬܐ ܕܥܵܠܘܗܝ>
    text <ܕܡܸܛܠ ܡܵܢܵܐ ܡܫܵܓܢܵܝ ܕܘܼܡܝܹܗ ܡ̣ܢ ܟܠ ܕܘܡܝ̈ܢ܁>
    text <܃ܕܘܡܝܹܗ ܓܪܓܼܢܝ ܕܐܨܘܿܪ ܕܘܼܡܝܹܗ ܒܣܡܵܐ ܕܡ̈ܠܹܐ>
    text <ܕܒܝܲܕ ܡܠܹ̈ܐ ܐܓܼܠܹܐ ܠܐ̄ܢܫ̈ܐ ܙܢܲܝ̈ ܕܡܘ̈ܬܹܗ܁>
    text <܃ܕܡܘܼܬܼܵܐ ܕܥܲܡܠܵܘ̈ܗܝ ܚܙܝ̇ܬ ܕܪܫܝܼܡܵܐ ܒܟܬܝܿ̈ܒܬܼܵܐ>
    text <ܘܡ̣ܢ ܕܟܬܝ̈ܒܵܢ ܒܥܝ̇ܬ ܕܡܬܝܼ̈ܒܵܢ ܠܲܕܠܵܐ ܟܬܝܼ̈ܒܵܢ܁>
    text <܃ܒܟܬܝܒ̈ܬܐ ܚܙ̇ܝܬ ܟܕ ܪܗ̇ܛ ܫܸܡ ܡܠܟܘܼܬܼܵܐ>
    text <ܘܥܡܹܗ ܕܫܡܵܬܐ ܓܲܒܼܪܵܐ ܕܐܓܪ ܦܥ̈ܠܹܐ ܠܟܪܡܹܗ܁>
    text <ܠܐܓܪ ܦܥ̈ܠܹܐ ܕܡܝܼܗ ܠܓܒܼܪܵܐ ܕܡܟܼܪܙ ܩܘܼܫܬܼܵܐ܁>
    text <ܘܟܪܘܿܙܘܼܬܹܗ ܩܪܵܗ̇ ܡܲܠܟܘܼܬܼܵܐ ܕܐܝܼܬܹܝܗ̇ ܒܪܘܡܵܐ܁>
    text <܃ܡܠܟܘܼܬ ܪܘܡܵܐ ܩܪܵܗ̇ ܠܲܣܒܪܬܵܐ ܕܐܟܼܪܙ ܒܲܐܪܥܵܐ>
    text <ܒܗ̇ܝ ܕܡܚܘܝܵܐ ܫܒܝܼܠ ܡܲܠܟܿܘܼܬܼܵܐ ܠܕܒܼܥܝܵܢ ܠܵܗ̇܁>
    text <܃ܫܒܝܼܠ ܡܥܟܘܬܵܐ ܕܪܫܬ̤ ܒܲܐܪܥܵܐ ܡܠܬܹܗ ܕܡܪܲܢ>
    text <ܘܐܠܦܬ̤ ܐ̄ܢܫ̈ܐ ܕܢܪܕܘܢ ܥܲܡܵܗ̇ ܠܐܝܟܵܐ ܕܐܝܼܬܹܝܗ̇܁>
    text <܃ܬܘܼܩܵܢ ܪܘܡܵܐ ܥܬܝܼܕ ܗ̄ܘ̣ܵܐ ܕܢܸܓܼܠܹܐ ܠܐܪ̈ܥܢܝܹܐ>
    text <ܘܨܪ ܕܡܘ̈ܬܹܗ ܒܹܝܬܼ ܐܪ̈ܥܢܹܐ ܥܕܠܵܐ ܢܸܗܘܹܐ܁>
    text <܃ܒܥܡ̈ܐܹܐ ܕܪܘܼܚܵܐ ܣܝܼܡܵܐ ܗ̄ܘ̣ܵܬ ܠܹܗ ܕܢܲܢܹܐ ܠܐ̄ܢܫ̈ܐ>
    text <ܘܐܥܢܝܼ ܐܢܘܿܢ ܦܓܪܢܐܝܼܬ ܩܕܼܵܡ ܣܘܥܪ̈ܢܹܐ܁>
    text <܃ܦܛܪܢܐܝܼܬ ܚܙ݂ܲܩ ܦܓܼܪܢܐ ܩܕܼܵܡ ܦܓܼܪ̈ܢܹܐ>
    text <ܘܚܘܝܼ ܠܐ̄ܢܫܐ ܠܡܸܕܪܐ ܒܐܘܼܪܚܐ ܕܪ̈ܘܚܢܝܵܬܼܵܐ܁>
    text <܃ܥܡܐܐ ܕܕܘܼܚܵܐ ܪܫ̣ܡ ܒܚܙܬܵܐ ܕܪܲܓܼܫܝ ܦܓܼܪܐ>
    text <ܘܫܲܪܝܼܘ ܐܢܫܵܐ ܠܡܸܚܢܵܐ ܠܢܝܼܫܵܐ ܕܟܼܣܹܐ ܒܪܵܘܡܵܐ܁>
  block
    text <܃ܐܘ ܬܸܕܡܘܪܬܵܐ ܕܗܘ̤ܵܬ ܒܐܵܪܥܵܐ ܒܹܝܬ ܐܪ̈ܥܢܹܐ>
    text <ܕܟܲܕ ܐܪ̈ܥܢܝܼܢ ܪܚܸܡܘ ܥܢܝܢܵܐ ܕܠܵܐ ܐܪ̈ܥܢܐ܁>
    text <܃ܩܵܠܵܐ ܚܕܬܵܐ ܫܡ݂ܲܥܘ ܐܪ̈ܥܢܹܐ ܡ̣ܢ ܐܘܥܢܵܐ>
    text <ܕܡܟܼܪܸܙ ܒܐܪܥܵܐ ܣܒܲܪܬܵܐ ܚܲܕܬܵܐ ܕܠܵܐ ܐܬܟܪܙܲܬ̤܁>
    text <܃ܒܬܢܘܝ ܕܐܓܼܪܐ ܚܬܚܸܬ ܐܸܢܘܿܢ ܠܒܢܲܝ̈ ܐܲܪܥܵܐ>
    text <ܘܪܗܸܛܘ ܨܐܕܵܘܗܝ ܘܩܲܒ̣ܠܘ ܐܸܢܘܿܢ ܚܘܼܒܵܢܵܐܝܼܬ܁>
    text <܃ܚܘܼܒܹܗ ܢܓܕܹܗ ܠܘܵܬ ܥܸܢܝܢܵܐ ܕܒܢܲܝ̈ ܓܸܢܣܹܗ>
    text <ܕܢܐܓܼܘܪ ܐܢܘܿܢ ܠܦܘܼܠܚܵܢ ܚܲܝܹ̈ܐ ܪ̈ܘܚܢܝܹܐ܁>
    text <܃ܙܢܲܝ̈ ܦܘܼܠܚܢܵܐ ܪܘܚܢܝܵܐ ܐܲܠܸܦ ܐܸܢܘܿܢ>
    text <ܕܡ̣ܢ ܥܡܠܝ̈ܗܘܿܢ ܢܸܩܢܘܿܢ ܚܲܝܹ̈ܐ ܠܵܐ ܡܝܘ̈ܬܹܐ܁>
    text <܃ܒܗܕܐ ܐܢܘܝ ܢܦ̣ܩ ܡ̣ܢ ܨܦܪܵܐ ܕܫܘܼܪܵܝ ܕܢܚܹܗ>
    text <ܟܕ ܠܹܗ ܠܕܼܢܚܹܗ ܟܢܝܼ ܨܦܪܵܐ ܘܫܘܪܝ ܝܘܡܵܐ܁>
    text <܃ܓܲܒܼܪܵܐ ܟܢܝܼ ܗܘ̤ ܠܲܩܢܘܿܡܹܗ ܒܗܝ ܕܐܵܦ ܓܲܒܼܪܵܐ ܗ̄ܘ̣>
    text <ܘܠܝܘܠܦܸܢܹܗ ܩ̣ܪܐ ܡܠܟܘܼܬܼܵܐ ܡܠܝܲܬ̤ ܚܲܝܹ̈ܐ܁>
    text <܃ܥܕܢ ܨܦܪܵܐ ܗܘ̤ܵܐ ܫܘܼܪܝܵܐ ܕܟܪܘܿܙܘܼܬܹܗ>
    text <ܘܦܥ̈ܠܹܐ ܕܨܦܪܐ ܫܠܝܼܚܹ̈ܐ ܬܪܥܣܲܪ ܕܐܘܓܲܪܘ ܥܲܡܗ܁>
    text <܃ܗܢܘܿܢ ܐܘܓܲܪܘ ܒܥܕܢ ܨܦܪܵܬ ܕܟܪܵܘܿܙܘܵܬܼܵܐ>
    text <ܘܗܢܘܿܢ ܐܢܘܢ ܕܛܥܢܘ ܝܘܼܩܪܵܐ ܕܟܼܠܹܗ ܝܵܘܡܵܐ܁>
    text <܃ܝܘܩܪܵܐ ܪܒܵܐ ܛܥܢܘ ܟܪܵܙܹܐ ܕܡܠܬܼ ܚ̈ܝܹܐ>
    text <ܒܗ̇ܝ ܕܩܫܹܐ ܗ̄ܘ̣ܵܐ ܫܘܪܵܝ ܙܒܼܪܵܐ ܕܟܪܘܿܙܘܬܼܵܐ܁>
    text <܃ܩܫܹܐ ܗ̄ܘ̣ܵܐ ܙܒܢܵܐ ܕܣܝܒܲܪܘ ܟܠܢܹ̈ܐ ܫܠܝܼܚܹ̈ܐ ܓܒܲܝ̈ܐ>
    text <ܘܛܵܒܼ ܥܙܝܼܙ ܗ̄ܘ̣ܵܐ ܩܪܒܼܵܐ ܚܕܢܦ̈ܐ ܘܕܝܗܘܕ̈ܝܹܐ>
    text <܃ܥܙܝܼܙܵܐ ܗ̄ܘ̣ܵܐ ܝܗܘܕܝܘܼܬܼܵܐ ܒܢܛܘܪ̈ܬܵܐ>
    text <ܘܚܡܝܡܵܐ ܗ̄ܘ̣ܵܬ ܐܵܦ ܚܲܢܦܘܼܬܼܵܐ ܒܪܚܡܲܬ ܫܸܐܕܹ̈ܐ܁>
    text <܃ܒܪܚܡܲܬ ܫܐܕܹ̈ܐ ܐܣܝܼܪܝܼܢ ܗ̄ܘ̣ܵܘ ܥܡܡܹ̈ܐ ܚܢ̈ܦܹܐ>
    text <ܘܡܣܬܬܐ ܗ̄ܘ̣ܬ ܪܚܡܲܬܿ ܫܸܐܕܹ̈ܐ ܩܪܸ̈ܥܝܢܲܝܗܘܿܢ܁>
    text <܃ܬܪܸܝܢ ܬܟܬܘ̈ܫܹܐ ܥܒܲܕܘ ܐܬܠܝ̈ܛܹܐ ܕܙܕܝܼܩܘܼܬܵܐ>
    text <ܥܲܡ ܚܢܦܘܼܬܼܵܐ ܘܝܗܘܕܝܘܼܬܵܐ ܫܩܝܼ̈ܦܹܐ ܪܡܹܐ܁>
    text <܃ܒܪܘܡܵܐ ܪܡܵܐ ܣܝܼܡ ܗ̄ܘ̣ܵܐ ܪܫܗ̇ ܕܝܗܘܕܝܘܼܬܼܵܐ>
    text <ܘܐܲܝܟ ܕܒܚܣܢܹ̈ܐ ܡܣܬܬܪܵܐ ܗ̄ܘ̣ܵܬ ܐܵܦ ܚܲܢܦܘܼܬܼܵܐ܁>
    text <܃ܚܣܝܼܟܝܼܢ ܗ̄ܘ̣ܵܘ ܫܸܡ ܐܲܠܵܗܹ̈ܐ ܕܠܵܐ ܐܠܗܹ̈ܐ>
    text <ܘܣܚܦܘ ܐܸܢܘܿܢ ܫܠܝܼܚܹ̈ܐ ܒܐܲܪܥܵܐ ܒܫܸܡ ܚܲܕ ܚܲܝܠܵܐ܁>
    text <܃ܫܸܡ ܚܲܕ ܚܝܠܵܐ ܐܲܟܼܪܸܙܘ ܒܐܪܥܵܐ ܐܪ̈ܥܢܝܹܐ>
    text <ܘܙܵܥܘ ܘܐܸܬܒܲܠܗܝܼܘ ܟܠ ܫܘܼܡܗܝܼ̈ܢ ܕܠܵܐ ܐܠܗܹ̈ܐ܁>
    text <܃ܠܵܐ ܐܠܗܹ̈ܐ ܥܩ̣ܪܘ ܡ̣ܢ ܐܪܥܵܐ ܐܲܠܗ̈ܝܹܐ>
    text <ܘܐܲܝܟ ܕܠܙܪܥܵܐ ܙܪܥܘܼܗܝ ܠܲܫܡܵܐ ܕܚܲܕ ܐܠܗܵܐ܁>
    text <܃ܐܲܝܟ ܕܠܚܪܵܐ ܥܵܕܘܼܗܝ ܠܝܥܪܵܐ ܕܦܬܼܪܘܼܬܼܵܐ>
    text <ܕܠܵܐ ܢܬܥܘܟ ܙܲܪܥܵܐ ܕܚܲܝܹ̈ܐ ܡ̣ܢ ܬܪܒܼܝܬܹܗ܁>
    text <܃ܕܬܪܒܝܼܬ ܙܲܪܥܵܐ ܚܨܝܼܦܝܢ ܗ̄ܘ̣ܵܘ ܦܥ̈ܠܹܐ ܛܒܹ̈ܐ>
    text <ܘܒܕܡܘܼܬ ܡܘܼܬ ܛܠܐ ܡܫܩܝܼܢ ܗ̄ܘ̣ܵܘ ܠܹܗ ܡܠܝ̈ ܪܘܼܚܵܐ܁>
    text <܃ܒܡܠܲܝ̈ ܪܘܼܚܵܐ ܦܠܚܝܼܢ ܗ̄ܘ̣ܵܘ ܠܹܗ ܠܟܪܡܵܐ ܕܐ̄ܢܵܫܐ>
    text <ܘܡܣܟܝܢ ܗ̄ܘ̣ܵܘ ܕܢܬܸܠ ܦܐܪܹ̈ܐ ܪ̈ܘܚܢܝܹܐ܁>
    text <܃ܒܩܢܛܵܐ ܘܚܘܼܒܵܐ ܡܬܩܪܒܝܼܢ ܗ̄ܘ̣ܵܘ ܨܝܕ ܦܘܼܠܚܢܹܗ>
    text <܃ܕܠܵܐ ܢܸܬܒܣܪܘܢ ܡ̣ܢ ܗܘ̇ ܡܪܵܐ ܕܐܘܓܪܘ ܥܲܡܹܗ>
    text <܃ܐܲܝܟ ܟܣܘܚܹ̈ܐ ܦܣܩܘ ܡܸܢܹܗ ܙܢܲܝ̈ ܒܝܼܫ̈ܬܐ>
    text <ܕܢܗܘܹܐ ܫܲܪܝܼܪ ܥܩܪ ܫܪ̈ܫܐ ܕܗܝܡܢܘܼܬܹܗ܁>
    text <܃ܒܗܲܝܡܢܘܬܵܐ ܡܣܬ̇ܬܝܼܢ ܗܘ̣ܘ ܠܗ̇ ܠܗܝܡܢܘܼܬܹܗ>
    text <ܕܠܵܐ ܢܟܘܼܢܵܝܗܝ ܫܘܒܵܐ ܘܥܪܝܵܐ ܕܪ̈ܓܝܼܓܬܐ܁>
    text <ܣܓܼܝ ܣܘܹܝܢ ܗ̄ܘ̣ܵܘ ܕܲܢܢܲܛܪܘܼܢܵܝܗܝ ܡ̣ܢ ܢܸܟܝܵܢܹ̈ܐ܃>
  block
    text <ܘܲܚܦܝܼܛܝܼܢ ܗ̄ܘ̣ܵܘ ܕܠܵܐ ܢܸܚܣܲܪ ܠܹܗ ܫܸܩܝܵܐ ܕܪܘܼܚܵܐ܁>
    text <܃ܘܥܲܡ̈ܐܹܐ ܦܲܠܚܘܼܗܝ ܘܲܒܼܦܸܬܓܼܵܡܹ̈ܐ ܣܲܡܸܟܘ ܣܵܘܟܵܘ̈ܗܝ>
    text <ܘܗܲܒܸܒܼܘ ܛܲܪܦܹ̈ܐ ܘܛܥܢ ܦܸܐܪܹ̈ܐ ܕܕܟܝܘܼܬ ܢܲܦܫܵܐ܁>
    text <܃ܦܸܐܪܹ̈ܐ ܕܟܼܝ̈ܵܐ ܛܥܝܼܢ ܗ̄ܘ̣ܵܐ ܟܲܪܡܵܐ ܓܠܝܼܙ ܡ̣ܢ ܦܸܐܪܹ̈ܐ>
    text <ܘܲܬܼܗܲܪܘ ܐ̄ܢܫ̈ܐ ܘܲܫܡܲܝܵܢܹ̈ܐ ܒܛܵܒܘܼܬܼ ܦܹܐܪ̈ܵܘܗܝ܁>
    text <܃ܬܲܗܪܬܐ ܪܲܒܵܐ ܒܫܘܼܚܠܵܦ ܙܲܒܼܢܵܐ ܕܟܲܪܡܵܐ ܕܥܲܡܡܹ̈ܐ>
    text <ܕܝܲܗ̣ܒ ܛܲܒܼ̈ܬܐ ܚܠܵܦ ܚܲܪ݁ܘܼܒܹܐ ܕܡܪܒܹܐ ܗ̄ܘ̣ܵܐ܁>
    text <܃ܙܢܲܝ̈ ܚܲܪ̈ܘܼܒܹܐ ܛܥܝܲܢ ܗ̄ܘ̣ܵܐ ܒܙܲܒܼܢܵܐ ܕܲܦܬܿܟܼܪܘܼܬܼܵܐ>
    text <ܘܲܕܝܲܗ̣̄ܒ ܢܲܦܫܹܗ ܠܦܘܼܠܚܵܢ ܪܘܼܚܵܐ ܛܥܢ ܒܘܼܪ̈ܟܵܬܼܵܐ܁>
    text <܃ܪܘܼܚܵܢܐܹܝܬ ܦܲܠܚܘܼܗܝ ܩܵܐܹ̈ܐ ܕܫܠܝܼܚܝܘܬܐ>
    text <܃ܘܛܪܕܘ ܡܸܢܹܗ ܕܐܸܒܹ̈ܐ ܘܕܲܒܹ̈ܐ ܘܢܲܝ̈ ܒܝܼ̈ܫܵܐ>
    text <܃ܙܢܲܝ̈ ܒ̈ܝܼܫܵܢܵܐ ܕܵܝܫܝܼܢ ܗ̄ܘ̣ܵܘ ܠܹܗ ܐܲܝܟ ܚܲܝ̈ܘܵܬܼܵܐ>
    text <ܘܣܓܼܘ ܒܐܲܦܲܝ̈ܗܘܿܢ ܙܢܲܝ̈ ܛܵܒܼ̈ܬܐ ܕܠܵܐ ܡܸܬܚܲܣܢܝܼܢ܁>
    text <܃ܣܝܵܓܼܵܐ ܪܡܵܐ ܥܒܲܕܘ ܠܹܗ ܠܪܲܪܡܵܐ ܐܲܠܵܗܵܝܵܐ>
    text <ܕܠܵܐ ܢܲܟܼܘܼܢܵܝܗܝ ܫܸܐܕܹ̈ܐ ܛܪ̈ܘܢܹܐ ܒܢܸܟܼܝܵܢܲܝ̈ܗܘܿܢ܁>
    text <܃ܡܲܓܼܕܠܵܐ ܕܫܘܼܒܼܚܵܐ ܒܢܵܘ ܒܲܡܨܥܬܹܗ ܠܲܡܫܲܒܵܚܘܼ>
    text <ܘܢܸܗܘܹܐ ܢ̇ܛܪ ܦܸܐܪܹ̈ܐܐ ܕܫܘܼܒܼܚܵܐ ܕܡܸܬܼܚܲܡܠܝܼܢ ܒܹܗ܁>
    text <܃ܐܵܦ ܡܲܥܨܲܪܼܬܵܐ ܕܡܲܥܡܘܿܕܝܼܬܼܵܐ ܥܒܕܘ ܠܲܡܝܼ̈ܕܹܐ>
    text <ܕܲܢܕܟܘܢ ܒܵܗ̇ ܡܘܼܡܹ̈ܐ ܕܲܦܓܼܪܵܐ ܘܲܕܪܸ̈ܥܝܵܢܹܐ܁>
    text <܃ܥܲܠܝܼܪܵܐܝܼܬ ܐܣܢܘ ܣܵܡܘ ܒܗ ܙܢܲܝ̈ ܛܵܒܼܬܐ>
    text <ܕܠܵܐ ܢܸܚܣܲܪ ܒܹܗ ܚܲܕ ܡ̣ܢ ܛܘܼܒܹ̈ܐ ܠܲܕܦܠܲܚ ܒܹܗ܁>
    text <܃ܚܝܠܵܐ ܕܪܘܼܚܵܐ ܚܲܟܸܡ ܐܸܢܘܿܢ ܠܡܸܣܥܲܪ ܗܵܠܹܝܢ>
    text <ܘܗܘ̤ ܝܲܗ̣ܒ ܚܲܝܠܵܐ ܒܪܸ̈ܥܝܵܢܲܝܗܘܿܢ ܠܡܸܦܠܲܚ ܐ̄ܢܫ̈ܐ܁>
    text <܃ܠܡܸܦܠܲܚ ܒܟܲܪܡܹܗ ܫܲܕܲܪ ܐܸܢܘܿܢ ܡܵܪܹܐ ܟܲܪܡܵܐ>
    text <ܘܐܲܝܟ ܨܒܼܝܵܢܹܗ ܓܡܲܪܘ ܨܒܼܝܵܢܹܗ ܒܦܘܼܠܚܵܢ ܟܲܪܡܹܗ܁>
    text <܃ܟܠܵܗ̇ ܕܓܬܹܗ ܕܡܵܕܐ ܟܲܪܡܵܐ ܓܡ݂ܲܪܘ ܦܠܲܚܹ̈ܐ>
    text <ܘܫܲܪܝܼܘ ܘܫܲܠܸܡܘ ܒܚܲܕ ܨܒܼܝܵܢܵܐ ܕܠܵܐ ܩܘܼܛܵܟܵܐ܁>
    text <܃ܠܵܐ ܐܬܩܛܥܘ ܪܸ̈ܥܝܵܢܲܝܗܘܿܢ ܒܦܘܠܚܵܢܲܝ̈ܗܘܿܢ>
    text <ܒܲܕ ܚܵܝܪܝܼܢ ܗ̄ܘ̣ܵܘ ܕܪܲܒ ܦܘܼܪܥܵܢܵܐ ܛܵܒܼ ܡ̣ܢ ܥܲܡ̈ܠܹܐ܁>
    text <܃ܙܥܘܿܪ ܗ̄ܘ̣ܵܐ ܥܲܡܠܵܐ ܟܲܕ ܢܸܬܼܦܲܚܲܡ ܥܲܡ ܦܘܼܪܥܵܢܵܐ>
    text <ܘܠܵܐ ܦܚ̈ܡܵܢ ܗ̈ܘ̣ܝ ܫܥ̈ܐ ܬܪܹܥܣܲܪ ܠܚܲܕ ܕܝܹܢܵܪܵܐ܁>
    text <܃ܚܲܕ ܕܝܼܢܵܪܐ ܩܨܵܐ ܗ̄ܘ̣ܵܐ ܛܵܒܼܵܐ ܠܦܵܠܚܹ̈ܐ ܛܵܒܹ̈ܐ>
    text <ܘܛܵܒܼ ܐܸܬܼܟܲܫܲܪܘ ܠܡܸܦܠܲܚ ܟܲܪܡܵܐ ܕܡܠܝܼܠܘܼܬܼܵܐ܁>
    text <܃ܟܲܕܡܵܐ ܡܠܝܼܠܵܐ ܦܠܲܚܘ ܦܲܠܵܚܹ̈ܐ ܕܙܲܕܝܼܩܘܼܬܼܵܐ>
    text <ܘܲܢܛܲܪܘ ܦܐܲܪ̈ܘܗܝ ܕܠܵܐ ܢܸܬܼܚܲܒܠܘܿܢ ܡ̣ܢ ܢܸܟܼܝܵܢܹ̈ܐ܁>
    text <܃ܫܡܵܗܹ̈ܐ ܬܠܵܬܵܐ ܥܒܲܕܼܘ ܠܹܗ ܫܘܼܪܐ ܠܫܘܼܛܵܪ ܚܲܝܵܘ̈ܗܝ>
    text <ܕܢܸܗܘܹܐ ܫܲܪܝܼܪ ܒܸܢܝܵܢ ܚܲܝܹ̈ܐ ܕܡܵܝܘܿܬܘܼܬܹܗ܁>
    text <܃ܝܵܕܥܝܼܢ ܗ̄ܘ̣ܵܘ ܠܹܗ ܠܪܘܼܟܵܒܼ ܦܲܓܼܪܹܗ ܕܡܸܫܬܲܝܵܢܵܐ ܗ̄ܘ̣>
    text <ܥܲܠ ܗ̇ܝ ܣܵܡܘ ܠܹܗ ܫܡܵܗܹ̈ܐ ܬܠܵܬܐ ܒܲܕ ܡܘܼܬ ܥܲܪ݁ܩܹܐ܁>
    text <܃ܒܥܲܪ̈ܩܹܐ ܕܪܘܼܚܵܐ ܒܢܵܘ ܒܲܢܵܝܹ̈ܐ ܠܒܸܢܝܵܢ ܐ̄ܢܵܫ̈ܐ>
    text <ܘܫܲܪܪܵܘ ܐܸܣܵܘ̈ܗܝ ܫܒܸܡ ܐܝܼܬܼܘܼܬܵܐ ܕܠܵܐ ܡܸܫܬܲܝܵܐ܁>
    text <܃ܫܸܡ ܐܝܼܬܘܬܼܵܐ ܣܵܡܘ ܩܲܕܡܝܼܬܼ ܐܲܝܟ ܫܲܬܸܐܣܬܼܵܐ>
    text <ܘܲܥܠܹܝܗ̇ ܫܲܟܼܠܸܠܘ ܟܠܹܗ ܪܵܘܡܵܐ ܕܬܵܘܕܝܼܬ ܐ̄ܢܵܫܵܐ܁>
    text <܃ܚܕܵܐ ܬܵܘܕܝܼܬܼܵܐ ܕܚܕ ܒܪܘܿܝܵܐ ܒܢܵܘ ܒܲܒܼܪܝܼܬܵܐ>
    text <ܘܚܲܕ ܫܘܼܡܵܗܵܐ ܐܲܟܼܪܸܙܘ ܒܐܲܪܥܵܐ ܠܫܵܡܘܿܥܲܝ̈ܗܘܿܢ܁>
    text <܃ܒܗܵܢ ܫܘܼܡܵܗܵܐ ܬܲܠܡܸܕܘ ܘܐܲܠܸܦܘ ܘܐܲܥܡܹܕܘ ܐ̄ܢܫ̈ܐ>
    text <ܘܲܟܼܕܢܘ ܟܠܵܗ̇ ܬܚܹܝܬܼ ܫܘܼܠܛܵܢܵܐ ܕܫܲܠܝܼܛ ܥܲܠ ܟܠ܁>
    text <ܡ̣ܢ ܟܠ ܫܘܼܠܛܵܢ ܟܲܢܫܘ ܐܸܢܘܿܢ ܠܥܲܡܡܹ̈ܐ ܦܠܝܼ̈ܓܹܐ܃>
  block
    text <ܘܐܲܠܸܦܘ ܐܸܢܘܿܢ ܠܲܡܵܝܼܩܵܪܘܼ ܠܚܲܕ ܫܘܼܠܛܲܢܐ܁>
    text <܃ܒܚܲܕ ܫܘܼܠܛܵܢܵܐ ܟܕܢܸܘ ܟܠ ܫܘܼܠܛܵܢ ܕܪܵܘܡܵܐ ܘܥܘܼܡܩܵܐ>
    text <ܘܲܠܓܼܘ ܡܸܢܹܗ ܚܒܲܫܘ ܟܠ ܒܸܪ̈ܝܵܢ ܡܠܝܼ̈ܠܹܐ ܘܚܲܪ̈ܫܹܐ܁>
    text <܃ܠܓܼܵܘ ܡ̣ܢ ܫܸܡܥܵܐ ܕܦܸܬܼܓܼܵܡܲܝ̈ܗܘܿܢ ܚܒܲܫܘ ܟܠ ܡܸܕܸܡ>
    text <ܐܲܪ̈ܥܵܢܵܝܹܐ ܘܲܡܫܲܝܵܢܹ̈ܐ ܕܠܵܐ ܪܘܼܟܵܒܵܐ܁>
    text <܃ܐܘ ܠܡܵܘܝܘܿܬܹ̈ܐ ܠܒܝܼܫܲܝ̈ ܦܲܓܼܪܵܐ ܡܸܬܼܚܲܒܠܵܢܵܐ>
    text <ܕܚܲܒܼܫܘܼܗܝ ܠܥܵܠܡܵܐ ܠܓܼܵܘ ܡ̣ܢ ܡܸ̈ܠܹܐ ܕܡܸܠܵܬܐ ܕܲܒܼܗܘܿܢ܁>
    text <܃ܐܘ ܠܲܐܪ̈ܥܵܢܹܐ ܛܥܝܢܲܝ̈ ܝܘܼܩܪܵܐ ܕܡܵܝܘܿܬܘܼܬܼܵܐ>
    text <ܕܣܠܸܩܘ ܫܲܠܸܒܼܕܘ ܟܸܢܫܲܝ̈ ܪܵܘܡܵܐ ܬܚܹܝܬܼ ܡܸܠܲܬܼܗܘܿܢ܁>
    text <܃ܐܘ ܠܨܵܝܵܕܹ̈ܐ ܨܵܝܕܲܝ̈ ܐܘܼܟܼܠܵܐ ܠܐܘܼܟܼܵܐܐ ܕܦܲܓܼܪܵܐ>
    text <ܕܨܵܕܘ ܠܲܡܠܝܼ̈ܠܹܐ ܘܐܵܘܼܟܼܠܘ ܐܸܢܘܿܬ ܐܘܟܼܠܵܐ ܐܘܟܼܠܵܐ ܕܪܘܼܚܵܐ܁>
    text <܃ܐܘ ܠܗܸܕܝ̈ܘܛܹܐ ܘܒܘܲܪ̈ܝ ܡ̣ܢ ܟܠ ܒܟܼܠ ܕܘܪ̈ܲܫܝܼܢ>
    text <ܕܕܲܪܫܘܼܗܝ ܠܥܵܠܡܵܐ ܒܪܲܗܛܵܪܘܼܬܵܐ ܕܠܵܐ ܚܙܝܵܐ ܠܹܗ܁>
    text <܃ܐܘ ܠܕܸܐܬܒܪܝܼܘ ܒܚܲܕ ܠܸܫܵܫܵܐ ܘܚܲܕ ܗܓܝܵܢܵܐ>
    text <ܕܬܲܪܓܹܡܘ ܥܲܡ ܟܠ ܐܲܝܟ ܗܸܓܝܵܢܵܐ ܕܠܸܫܵܢܲܝ̈ܗܘܿܢ܁>
    text <܃ܒܟܼܠ ܠܸܫܵܢܝܼ̈ܢ ܠܥܸܙܘ ܩܸܘܪ̈ܚܹܐ ܟܪ̈ܝܲܝ ܡܸܠܬܵܐ>
    text <ܘܲܠܟܼܠ ܗܡܡܝܼ̈ܢ ܦܫܩܘ ܚܲܝܠܵܐ ܕܲܒܡ݂ܲܠܲܝ̈ܗܘܿܢ܁>
    text <ܒܚܹܝܠ ܡܸܠܲܝ̈ܗܘܿܢ ܬܗܲܪܘ ܘܲܠܥܡܡ̈ܝܼܢ ܩܢܝܼܝ̈ ܡܸܠܬܼܵܐ܁>
    text <܃ܕܟܲܡܵܐ ܚܲܣܝܼܢ ܚܲܝܠܐ ܕܲܒܼܗܘܿܢ ܡ̣ܢ ܟܠ ܚܲܝܠܝܼ̈ܢ>
    text <܃ܟܠ ܥܲܡ ܟܠܐ ܚܒܼ ܡ̣ܢ ܚܲܝܠܵܐ ܕܲܒܨܝܼܵܕܹ̈ܐ>
    text <ܘܠܵܐ ܦܵܫ ܥܲܡܵܐ ܕܠܵܐ ܝܲܗ̄ܒ̣ ܐܝܼܕܵܐ ܠܚܲܝܠܵܐ ܕܲܒܼܗܘܿܢ܁>
    text <܃ܚܵܒܼܘ ܚܲܟܝܼ̈ܡܹܐ ܒܗܸܬܼܘ ܝܵܕܘ̈ܥܹܐ ܫܬܸܩܘ ܡܲܠܵܠܹ̈ܐ>
    text <ܘܩܵܠ ܗܸܕܝܘܿܛܹ̈ܐ ܪܵܥܹܡ ܒܐܲܪܥܵܐ ܐܲܝܟ ܫܝܼܦܘܿܪܵܐ܁>
    text <܃ܐܲܫܦܸܠ ܚܘܼܬܼܪܵܐ ܥܪܲܩ ܫܘܼܒܼܗܵܪܵܐ ܒܛܸܠ ܫܘܼܥܠܵܝܵܐ>
    text <ܘܲܡܟܝܼܟܘܼܬܵܐ ܣܒܼܝܼܣ ܩܘܼܠܵܣܵܗ̇ ܒܟܼܠ ܠܸܫܵܢܝܼ̈ܢ܁>
    text <܃ܗܘ̤ܘ ܐܲܝܟ ܠܵܐ ܗܘ̤ܘ ܟܠ ܝܘܼܠܦܵܢܲܝ̈ܢ ܕܒܼܕܘ ܕܲܝ̈ܘܹܐ>
    text <ܘܩܵܡ ܒܲܫܪܵܪܵܐ ܚܲܕ ܝܘܼܠܦܵܢܵܐ ܕܕܲܟܸܒܼܘ ܒܘܼܪܹ̈ܐ܁>
    text <܃ܥܪܲܩܘ ܗܲܓܵܓܹ̈ܐ ܕܦܹܐܘܛܘܼܬܵܐ ܘܕܪܗܛܪܘܼܬܼܵܐ>
    text <ܘܠܵܐ ܣܦܩܘ ܦܲܢܝܼܘ ܡܸܠܬܵܐ ܕܩܘܼܫܬܵܐ ܠܨܵܝܕ̈ܝܼ ܢܘܼܢܹ̈ܐ܁>
    text <ܕܥܸܟܼܘ ܨܡܚܲܝ̈ܗܘܿܢ ܕܦܝܼܠܵܣܘܿܦܹ̈ܐ ܚܬܝܪ݁ܲܝ ܒܲܫܡܵܐ܁>
    text <܃ܘܥܦ ܢܗܝܼܪܵܐ ܕܲܒܼܡܸܠܲܝ̈ܗܘܿܢ ܕܒܘܪ̈ܝ ܡ̣ܢ ܟܠ>
    text <܃ܒܘܼܪ̈ܝ ܡ̣ܢ ܟܠ ܐܲܠܸܦܘ ܡܸܕܡ ܕܪܲܒ ܡ̣ܢ ܡܸܕܸܡ>
    text <ܘܙܩܦܘ ܨܒܼܥܵܐ ܟܵܗܢܹ̈ܐ ܘܡܲܠ̈ܟܹܐ ܘܫܘܼܠܵܛܢܝܲܗ̈ܘܿܢ܁>
    text <܃ܚܲܕ ܫܘܼܠܛܵܢܵܐ ܩܒܲܥܘ ܐܲܝܟ [ܢܝܼܫܵܐ] ܩܕܼܵܡ ܟܠ ܥܲܡܡ̈ܝܼܢ>
    text <ܕܢܗܘܘܿܢ ܚܵܢܹܝܢ ܟܠ ܠܸܫܢܝܼ̈ܢ ܠܘܲܥܕܵܐ ܕܲܫܡܹܗ܁>
    text <܃ܫܡܵܐ ܕܐܝܼܬܘܼܬܼܵܐ ܕܐܝܼܬܹܝܗ̇ ܘܐܝܼܬܹܝܗ̇ ܐܲܟܼܪܸܙܘ ܒܲܐܪܥܵܐ>
    text <ܘܲܬܼܢܵܘ ܘܬܲܠܸܬܼ ܬܠܝܼܬܵܝܘܼܬܼܵܐ ܕܠܵܐ ܡܸܣܬܿܕܼܩܵܐ܁>
    text <܃ܬܠܵܬܵܐ ܫܡܲܗܹ̈ܐ ܣܵܡܘ ܠܲܩܢܘܿܡܹ̈ܐ ܐܲܝܟ ܕܐܸܬܦܲܩܲܕܘ>
    text <ܘܐܲܩܸܦܘ ܐܸܢܘܿܢ ܠܚܲܕ ܫܘܼܠܛܵܢܵܐ ܕܫܸܡ ܐܝܼܬܘܼܬܼܵܐ܁>
    text <܃ܥܲܡ ܐܝܼܬܘܼܬܵܐ ܡܢܵܘ ܐܵܦ ܐ̄ܪܵܙܵܐ ܕܦܲܓܼܪܵܢܘܼܬܼܵܐ>
    text <ܕܠܵܐ ܬܸܗܘܹܐ ܠܵܗ̇ ܬܠܝܼܬܵܝܘܼܬܵܐ ܪܒܝܼܥܵܘܼܬܼܵܐ܁>
    text <܃ܒܚܲܕ ܫܘܼܡܵܗܵܐ ܣܲܝܸܟܘ ܘܲܚܒܲܫܘ ܫܸܡ ܐ̄ܢܵܫܘܼܬܵܐ>
    text <ܒܪܵܐ ܕܐܲܠܵܗܵܐ ܘܒܲܪ̈ܢܵܫܘܼܬܵܐ ܚܲܕ ܦܲܪܨܘܵܦܐ܁>
    text <܃ܚܲܕ ܦܲܪܨܘܿܦܵܐ ܟܬܲܒܼܘܒܵܐܘܼܬܼܵܐ ܕܲܫܡܵܐ ܕܲܒܼܪܵܐ>
    text <ܡܸܠܬܹܗ ܕܠܲܒܼܵܐ ܕܐܝܼܬܼܵܘܗܝ ܡܸܡܬܘܿܡ ܘܐ̄ܢܵܫܵܐ ܕܡܸܢܲܢ܁>
    text <܃ܬܪܹܝܢ ܒܲܟܼܝ̈ܫܵܐ ܠܦܘܼܬܼ ܕܲܟܼܝܵܢܹܐ ܬܕܹܝܢ ܐܝܼܬܲܝܗܘܿܢ>
    text <ܘܚܲܕ ܦܲܪܨܘܿܦܵܐ ܐܲܝܟ ܡܸܢܝܵܢܵܐ ܕܠܵܐ ܡܸܫܬܿܚܲܠܦ܁>
    text <ܠܵܐ ܡܸܫܬܲܚܠܲܦ ܡܸܢܝܵܢ ܐܲܒܼܵܐ ܘܲܒܼܪܵܐ ܘܪܘܼܚܵܐ܃>
  block
    text <ܘܠܵܐ ܡܸܬܼܡܲܙܲܓܼ ܟܝܵܢ ܐܝܼܬܘܼܬܼܵܐ ܒܲܟܼܝܵܢ ܐ̄ܢܵܫܵܐ܁>
    text <܃ܒܕܝܼܠܹܗ ܡܩܵܘܹܐ ܟܝܵܢ ܐܝܼܬܼܘܼܬܵܐ ܥܲܡ ܐ̄ܢܵܫܘܼܬܼܵܐ>
    text <ܐܵܦ ܐ̄ܢܵܫܘܼܬܼܵܐ ܢܛܝܼܵܪܐ[܁܁܁]ܬܵܗ ܥܲܡ ܐܝܼܬܘܼܬܵܐ܁>
    text <܃ܠܵܐ ܡܸܬܼܚܲܠ̈ܛܵܢ ܟܝܵܢܵܝܵܬܵܐ ܕܐܝܼܬ ܠܲܟܼܝܵܢܹ̈ܐ>
    text <ܘܝܲܬܝܵܪܬܝܼܬܼ ܟܝܵܢ ܥܵܒܼܘܿܕܵܐ ܥܲܡ ܕܥܒܝܼܪ̈ܕܹܐ܁>
    text <܃ܟܝܵܢ ܥܵܒܼܘܕܵܐ ܚܠܛܘ ܡܲܪ̈ܵܚܹܐ ܥܲܡ ܕܲܥܝܼܪ̈ܕܹܐ>
    text <ܘܬܘܿܪܬ ܣܲܓܼܝ ܕܟܼܡܵܐ ܐܲܡܪܲܚ ܝܲܨܪܵܐ ܕܐ̄ܢܵܫܵܐ܁>
    text <܃ܝܲܨܪܵܐ ܕܐ̄ܢܵܫܵܐ ܥܨܵܢܝ ܕܐܫܚܸܠܦ ܪܲܗܛܵܐ ܕܡܸܠܲܝ̈>
    text <ܘܫܒܼ̇ܩܸܬ ܡܸܠܲܬܝ ܘܲܪܕܹܝܬ ܒܐܘܼܪܚܵܐ ܕܡܸܠܬܐ ܘܦܲܓܼܪܵܐ܁>
    text <܃ܡܸܠܬܐ ܘܦܲܓܼܪܵܐ ܚܠܲܛܘ ܡܲܪ̈ܵܚܹܐ ܕܠܵܐ ܒܘܼܝܵܢܵܐ>
    text <ܘܛܢܬ̤ ܡܸܠܲܬܼܝ ܕܬܸܦܪܘܿܫ ܡܸ̈ܠܹܐ ܕܠܵܐ ܡܸܬܼܚܲܠ̈ܛܵܢ܁>
    text <܃ܗܵܢܵܐ ܛܢܵܢܵܐ ܗܘ̤ܵܐ ܠܹܗ ܠܪܸܥܝܵܢܝ ܒܟܼܠ ܬܘܼܪ̈ܓܵܡܝܼܢ>
    text <ܘܠܐ ܡܲܪܦܹܐ ܠܝܼ ܕܐܸܕܲܕܹܐ ܒܐܘܼܪܚܵܐ ܕܡ̣ܢ ܒܠܸܥܵܕܵܘܗܝ܁>
    text <܃ܐܘܼܪܚܵܐ ܕܡܲܬܠܵܐ ܕܦܲܥ̈ܐܹܐ ܕܐܵܘܓܲܪܘ ܪܡܝܵܐ ܗ̄ܘ̣ܵܬ ܠܝܼ>
    text <ܘܕܦܲܓܲܠ ܠܹܗ ܒܝܼ ܫܒܝܼܠ ܡܘܼܙܵܓܼܵܐ ܣܛܝܹܬܼ ܡ̣ܬ ܡܸܠܬܝ܁>
    text <܃ܡܠܬܝ ܫܸܒܼܩܸܬ ܕܐܟܣ ܡܸܠܬܼܵܐ ܕܒܕܝ̈ ܡܸ̈ܠܹܐ>
    text <ܘܲܦܢܹܝܬ ܕܐܸܪܕܹܐ ܒܲܫܒܝܼܠ ܡܸܠܬܼܵܐ ܕܢܸܦܩܲܬ ܡܸܢܗ̇܁>
    text <܃ܬܵܝ ܟܹܝܬܼ ܡܢܵܝ ܥܲܠ ܡܸܠܬܵܐ ܕܪܵܡܝܵܐ ܗ̄ܘ̣ܵܬ ܠܹܟܝ>
    text <ܘܪܕܝ ܒܐܘܼܪܚܵܐ ܕܲܕܪܲܫܘ ܦܲܥ̈ܐܹܐ ܒܦܘܼܠܚܵܢ ܟܲܪܡܵܐ܁>
    text <ܒܲܠܘܝܼܬ ܦܲܥ̈ܐܹܐ ܕܦܲܠܲܚܘ ܫܦܝܼܪ ܪܓܼܝܼܓܼ ܐ̄ܢܵܐ ܕܐܸܚܙܘܿܩ܁>
    text <ܕܕܲܡ ܐܸܬܵܘܬܲܦ ܒܦܘܼܪ̈ܥܢ ܐܲܓܼܪܵܐ ܕܡܘܼܠܟܵܢܲܝ̈ܗܘܿܢ܁>
    text <܃ܡܘܼܠܟܵܢܲܝ̈ܗܘܿܢ ܓܲܪ̈ܓܘܼܢܝ ܕܐܵܘܲܓܲܪ ܥܲܡ ܥܲܡܠܲܝ̈ܗܘܿܢ>
    text <ܕܛܟ ܢܸܗܘܹܐ ܠܝܼ ܡܠܘܿܠܵܐ ܕܡܸ̈ܠܹܐ ܠܥܲܠܲܬܼ ܚܲܝܹ̈ܐ܁>
    text <܃ܡܸܛܠ ܚܲܝܹ̈ܐ ܠܐܝܼܘ ܒܥܒܕܹܗ ܡܵܪܹܐ ܟܲܪܡܵܐ>
    text <ܘܲܛܥܢܲܘ ܝܘܼܩܪܵܐ ܕܥܲܡ̈ܐܹܐ ܩܫܲܝܵ̈ܐ ܕܟܼܠܹܗ ܝܵܘܡܵܐ܁>
    text <܃ܒܨܲܦܪܵܐ ܐܵܘܓܲܪܘ ܐܲܝܛ ܡܵܐ ܕܢܵܒܲܥ ܛܲܟܼܣܵܐ ܕܐܓܼܪܵܐ>
    text <ܘܥܲܡܹܗ ܕܪܲܗܛܵܐ ܕܫܵܥܲܝ̈ ܝܵܘܡܵܐ ܡܬܲܚܘ ܥܲܡܠܲܝ̈ܗܘܿܢ܁>
    text <܃ܟܠܹܗ ܝܵܘܡܵܐ ܠܐܝܼܘ ܟܲܫܝܼܪܹ̈ܐ ܒܦܘܼܠܚܵܢܲܝ̈ܗܘܿܢ>
    text <ܘܥܸܕܢ ܪܲܡܫܵܐ ܢܚܘ ܡ̣ܢ ܥܲܡܠܵܐ ܘܩܲܒܸܠܘ ܐܲܓܼܪܵܐ܁>
    text <܃ܘܡܸܛܠ ܐܲܓܼܪܵܬ ܣܒܲܠܘ ܟܠ ܥܲܡܠܝܼ̈ܢ>
    text <ܦܲܥ̈ܠܹܐ ܥܡܝܼ̈ܠܹܐ܁ ܘܠܲܚܲܕ ܢܝܼܫܵܐ ܚܢܵܘ ܩܲܕܵܡܝܼ̈ܐ ܘܲܕܒܵܬܲܪܗܘܿܢ܁>
    text <܃ܚܲܕ ܒܬܲܪܚܲܕ ܩܕܼܵܒܼܘ ܠܲܥܒܼܵܕܵܐ ܕܐܸܬܬܲܠܡܲܕܘ ܠܹܗ>
    text <ܘܒܲܚܕܵܐ ܫܘܝܘܼ ܦܠܲܚܘ ܦܘܼܠܚܵܢܵܐ ܕܡܲܩܢܹܐ ܚܲܝܹ̈ܐ܁>
    text <܃ܫܠܝܼܚܹ̈ܐ ܐܵܘܓܲܪܘ ܒܥܵܕܢ ܨܲܦܪܵܐ ܕܕܸܢܚܹܗ ܕܪܲܪܲܢ>
    text <ܘܛܢܢܘ ܝܘܼܩܪܵܐ ܕܒܸܙܚܵܐ ܩܲܫܝܵܐ ܕܥܲܡܵܐ ܘܥܲܡܡܹ̈ܐ܁>
    text <܃ܕܲܬܼܠܵܬܼ ܫܵܥܝܼ̈ܢ ܕܲܪܵܐ ܐ̄ܚܪܢܵܐ ܕܩܵܡ ܒܵܬܼܪܲܗܘܿܢ>
    text <ܘܲܪܕܵܘ ܒܐܘܼܪܚܵܐ ܕܥܲܡ̈ܐܹܐ ܫܚ̈ܝܼܩܹܐ ܕܲܫܠܝܼܚܘܼܬܵܐ܁>
    text <܃ܕܫܸܬܼܬܘܼܒܼ ܫܵܠܝܼ̈ܢ ܗܵܠܹܝܢ ܕܐܵܘܓܲܪܘ ܒܵܬܲܪ ܙܒܸܢܵܐ>
    text <ܘܨܵܪܘ ܕܡܸ̈ܘܵܬܹܗ ܕܗ̇ܘ ܕܘܒܼܵܪܵܐ ܒܕܘܼܒܵܪ̈ܲܝܗܘܿܢ܁>
    text <܃ܕܲܬܫܲܥ ܫܥܲܝܼ̈ܢ ܟܸܐܢܹ̈ܐ ܕܗܘ̤ܵܘ ܒܕ̇ܪ̈ܝܼܢ ܕܵܪ̈ܝܢ>
    text <ܘܩܲܒܸܠܘ ܝܘܩܪܵܐ ܕܲܨܥܝܼܪ̈ܵܬܐ ܐܲܝܟ ܩܲܕܡܵܝܹ̈ܐ܁>
    text <܃ܕܫܟ̈ܐ ܚܕܲܥܣܲܪ ܗܵܠܹܝܢ ܕܐܬܹܝܢ ܒܫܘܼܠܵܡ ܙܲܒܼ̈ܢܐ>
    text <ܘܩܵܢܹܝܢ ܚܘܼܒܵܐ ܕܠܵܐ ܡܸܬܼܦܪܦܹܐ ܩܕܼܵܡ ܚܘܼ̈ܬܼܚܵܬܹܗ܁>
    text <܃ܪܸܚܡܲܬܼ ܚܘܼܒܵܐ ܚܸܠܛܲܬܼ ܐܸܢܘܿܢ ܥܲܡ ܩܲܕܡܝܹ̈ܐ>
    text <ܘܫܲܩܲܠܘ ܐܲܓܼܪܵܐ ܥܲܡ ܛܘܼܵܝܒܹܐ ܕܪܲܥܝܵܢܲܝܗܘܿܢ܁>
    text <܃ܒܪܸ̈ܥܝܵܢܲܝܗܘܿܢ ܪܥܹܝܢ ܗ̄ܘ̣ܵܘ ܣܲܓܝܼ ܠܡܸܦܠܲܚ ܣܲܓܝܼ>
    text <ܥܲܠ ܗ̇ܝ ܩܲܒܸܠܘ ܐܲܓܼܪܵܐ ܕܝܲܬܝܼܪ ܡ̣ܢ ܦܘܼܠܚܵܢܵܐ܁>
    text <ܠܢܝܼܫܵܐ ܕܚܘܼܒܗܘܿܢ ܝܲܗ̣̄ܒ ܦܘܼܪܥܵܢܵܐ ܡܵܪܹܐ ܒܲܝܬܵܐ܃>
  block
    text <ܕܲܒܼܝܲܕ ܚܘܼܒܗܘܿܢ ܢܓܲܪܓܼ ܠܐ̄ܢܵܫܵܐ ܠܡܸܪܚܲܡ ܚܘܼܒܵܐ܁>
    text <܃ܠܐ̄ܢܫ̈ܐ ܓܲܪܸܓܼ ܒܲܐܓܼܪܵܐ ܛܒܼܵܐ ܕܲܚܕܵܠ ܫܵܥܵܐ>
    text <ܕܠܵܐ ܢܸܬܼܪܦܘܿܢ ܐܵܦܸܢ ܩܲܠܝܼܠ ܙܒܲܢ ܚܲܝܲܝ̈ܗܘܿܢ܁>
    text <܃ܚܘܼܒܵܐ ܗ̄ܘ̣ ܒܵܥܹܐ ܒܝܲܚܹ̈ܐ ܙܥܘܿܪܹ̈ܐ ܘܲܒܼܣܲܓ̈ܝܼܐܹܐ>
    text <ܘܲܠܦܘܼܬ ܚܘܒܵܐ ܝܵܗܸܒ ܐܲܓܼܪܵܐ ܠܪ̈ܚܡܲܝ ܚܘܼܒܵܐ܁>
    text <܃ܡܛܠ ܚܘܼܒܵܐ ܝܲܩܲܪ ܐܸܢܘܿܢ ܠܦܲܥ̈ܐܹܐ ܐ̄ܚܵܪ̈ܝܹܐ>
    text <ܘܝܲܗ̣̄ܒ ܦܘܼܪܥܵܢܵܐ ܘܠܵܐ ܬܒܲܥ ܥܡ̈ܠܹܐ ܕܲܒܣܘܼܥܪ̈ܵܢܹܐ܁>
    text <܃ܒܨܝܼܪ ܗ̄ܘ̣ܵܐ ܣܲܓܝܼ ܥܲܡܠܵܐ ܙܥܘܿܪܵܐ ܕܲܚܕܵܐ ܫܵܥܵܐ>
    text <ܟܲܕ ܢܸܬܼܦܲܚܲܡ ܥܲܡ ܡܸܢܢܝܵܢܵܐ ܕܬܲܪܬܵܥܸܣܪܹ̈ܐ܁>
    text <܃ܐܘ ܠܵܟ ܚܘܿܒܵܐ ܕܲܒܼܡܲܚܒܢܹ̈ܐ ܟܡܵܐ ܝܲܩܝܼܪܵܐ ܐܲܢ̄ܬܿ>
    text <ܕܝܸܗ̇ܒܸܬ ܐܓܼܪܵܐ ܠܥܲܡ̈ܐܹܐ ܙܥܘܿܪܹ̈ܐ ܐܲܝܟ ܣܲܓܼܝܼܐܹ̈ܐ܁>
    text <܃ܙܥܘܿܪ ܗ̄ܘ̣ ܥܲܡܠܵܐ ܕܦܲܥ̈ܠܹܐ ܕܐܵܘܓܲܪܘ ܒܲܚܕܵܐ ܫܵܥܵܐ>
    text <ܘܣܵܡܹܗ ܚܘܼܒܵܐ ܥܲܡ ܡܲܬܼܩܵܠܵܐ ܕܬܲܪܪܵܥܸܣܪܹ̈ܐ܁>
    text <܃ܡܲܢ̣ܘ ܡܸܡܬܘܡ ܬܩܲܠ ܗܵܟܼܢܵܐ ܒܲܚܕܵܐ ܫܲܘܝܘܼ>
    text <ܘܣܸܠܩܲܬ̤ ܟܦܬܐ ܕܬܲܪܬܵܥܸܣܪܹ̈ܐ ܘܕܲܚܕܵܐ ܫܵܥܵܐ܁>
    text <܃ܒܲܚܕܵܐ ܫܲܘܝܘܼ ܣܠܸܩ ܡܸܢܵܝܵܢܵܐ ܕܣܲܓܝܼ ܘܲܙܥܘܿܪ>
    text <ܘܗܵܢܵܘ ܬܲܗܪܵܐ ܕܠܵܐ ܙܠ ܘܢܬܠ ܡܬܩܠ ܟܸܦܹ̈ܐ܁>
    text <܃ܗܵܪܟܵܐ ܢܬܗܲܪ ܐܲܝܢܵܐ ܕܝܵܕܲܥ ܠܡܚܪ ܫܲܦܝܼܪ>
    text <ܕܟܼܡܵܐ ܪܲܒܵܐ ܪܲܒܘܼܬ ܚܘܼܒܵܐ ܡ̣ܢ ܟܠ ܡܸܕܸܡ܁>
    text <܃ܪܲܒܘܼܬ ܚܘܼܒܵܐ ܥܨܲܬ̤ ܡܸܢܝܵܢܵܐ ܕܣܲܓܼܝ ܘܲܙܥܘܿܪ>
    text <ܘܦܸܚܡܲܬ̤ ܪܲܗܛܵܐ ܕܟܼܠܹܗ ܝܵܘܡܵܐ ܘܕܲܚܕܵܐ ܫܵܥܵܐ܁>
    text <܃ܕܡܹ̇ܐ ܕܘܼܡܝܵܐ ܕܕܡ̈ܝܢ ܚܘܼܒܵܐ ܒܗܵܢ ܣܘܼܥܪܵܢܵܐ>
    text <ܠܗ̇ܘ ܣܘܼܥܪܵܢܵܐ ܕܲܣܥ݂ܲܪ ܡܘܼܫܹܐ ܒܟܘܼܢܵܫ ܡܲܢܢܵܐ܁>
    text <܃ܟܝܐܐ ܠܪܹܫܵܐ ܦܲܩܸܕ ܡܘܼܫܹܐ ܠܡܸܠܩܲܛ ܡܲܢܢܵܐ>
    text <ܘܪܲܒܘܼܬ ܟܲܪܣܵܐ ܠܸܩܛܲܬ̤ ܣܲܓܝܼ ܠܒܲܪ ܡ̣ܢ ܟܲܝܐܵܐ܁>
    text <܃ܒܟܿܝܼܠܵܐ ܒܚܪܹܗ ܠܝܲܨܪܵܐ ܝܲܥܢܵܐ ܐܲܝܟ ܕܲܒܼܟܼܘܪܵܐ>
    text <ܘܲܦܪܣܝܼ ܘܲܓܠܵܗ̇ ܠܐܵܣܘܿܛܘܼܬܵܐ ܕܟܲܣܝܵܐ ܗ̄ܘ̣ܬ ܒܹܗ܁>
    text <܃ܡܵܐ ܕܐܸܬܝܲܥܢܲܬ̤ ܐܵܣܘܿܛܘܼܬܵܐ ܘܠܸܩܛܲܬ̤ ܣܲܓܝܼ>
    text <ܡܛܲܬ̤ ܨܝܕ ܟܲܝܠܵܐ ܘܲܗܘ̤ܵܐ ܥܲܡܠܵܗ̇ ܐܲܝܟ ܠܵܐ ܥܲܡܠܵܐ܁>
    text <܃ܐܘ ܠܟܼܘܼܢܵܫܵܐ ܕܡܸܬܿܟܲܢܲܫ ܗ̄ܘ̣ܵܐ ܕܠܵܐ ܣܲܒܼܥܘܼܬܵܐ>
    text <ܘܡܵܐ ܕܐܟܝܠܘܗܝ ܗܘ̤ܵܐ ܚܲܕ ܡܸܕܡ ܣܲܓܼܝ ܘܲܙܥܘܿܪ܁>
    text <܃ܐܘ ܠܦܘܼܩܕܵܢܵܐ ܕܪܵܕܹܐ ܥܲܡ ܟܠ ܘܲܡܚܲܟܸܡ ܟܠ>
    text <ܘܲܡܝܬܹܐ ܠܫܲܝܘܼ ܣܲܓܼܝܐܘܼܬܵܐ ܘܲܙܥܘܿܪܘܼܬܼܵܐ܁>
    text <܃ܣܲܓܝܼ ܗܘ̤ܵܐ ܛܵܒܼ ܥܲܡܠܵܐ ܪܲܒܵܐ ܕܟܼܠܹܗ ܝܵܘܡܵܐ>
    text <ܘܲܒܼܨܝܼܪ ܗ̄ܘ̣ܵܐ ܛܵܒܼ ܥܲܡܠܵܐ ܙܥܘܿܪܵܐ ܕܲܚܙ̣ܵܐ ܫܵܥܵܐ܁>
    text <܃ܗܘ̇ ܦܘܼܩܵܕܵܢܵܐ ܒܵܚܪ ܥܲܡ̈ܐܹܐ ܚܵܪ ܒܲܬܼܪ̈ܲܝܗܘܿܢ>
    text <ܘܬܩܠ ܐܸܢܘܿܢ ܒܗ̇ܘ ܐܸܣܟܹܝܡܵܐ ܕܟܲܝܠܹܗ ܕܡܲܢܢܵܐ܁>
    text <܃ܒܟܼܝܠܗ ܕܡܲܢܢܵܐ ܦܸܚܡܸ̇ܬ ܐܲܓܼܪܵܐ ܕܣܲܓܝܼ ܘܲܙܥܘܿܪ>
    text <ܠܵܐ ܗ̄ܘ̣ܵܐ ܕܦܵܚܸ̇ܡ ܐܸܠܵܐ ܕܕܵܡܹ̇ܐ ܠܦܘܼܬܼ ܬܚܘܝܼܬܵܐ܁>
    text <܃ܠܵܐ ܐܲܝܟ ܣܟܠܵܐܐ ܕܟܲܢܸܫ ܝܲܥܢܹ̈ܐ ܠܐܝܼܘ ܟܲܫܝܼܪܹ̈ܐ>
    text <ܘܠܵܘ ܐܲܝܟ ܩܲܠܝܼܠ ܕܠܩܸܛܘ ܬܲܩܢܹ̈ܐ ܦܠܲܚܘ ܢܨܲܚ̈ܐ܁>
    text <܃ܬܲܡ̇ܢ ܟܢܸܫܘ ܒܪܸܚܡܲܬ ܟܪܣܵܐ ܠܩܘܼܝܵܡ ܦܲܓܼܪܵܐ>
    text <ܘܗܵܕܟܵܐ ܥܲܙܝܼܘ ܒܥܲܡܠܵܐ ܩܲܫܝܵܐ ܒܬܸܢܵܘܝ ܕܐܲܓܼܪܵܐ܁>
    text <܃ܒܬܸܢܘܵܝ ܕܐܲܓܼܪܵܐ ܠܐܝܼܘ ܩܲܕܵܡ̈ܝܹܐ ܘܲܕܒܵܬܲܪܗܘܿܢ>
    text <ܘܲܠܦܘܼܬ ܚܘܼܒܵܐ ܢܣܲܒܼܘ ܦܘܼܪ̈ܥܵܢܹܐ ܕܨܒܼܝܵܢܲܝ̈ܗܘܿܢ܁>
    text <܃ܒܨܒܼܝܵܢ ܢܦܲܫܵܐ ܚܵܪ ܐܵܦ ܚܵܐܲܪ ܡܵܪܹܐ ܟܲܪܡܵܐ>
    text <ܘܠܹܗ ܠܨܹܒܼܝܵܢܵܐ ܝܲܗ̄ܒ̣ ܦܘܼܪܥܵܢܵܐ ܕܫܸܡ ܕܝܢܵܪܵܐ܁>
    text <ܒܫܸܡ ܕܝܼܢܵܪܵܐ ܐܲܢܝܼܚ ܐܸܢܘܿܢ ܡ̣ܢ ܥܲܡܠܝ̈ܗܘܿܢ܁>
    text <ܘܒܝܵܐ ܐܢܘܿܢ ܡ̣ܢ ܟܪܝܘܼܬܼܵܐ ܕܚܫܹ̈ܐ ܕܣܒܲܠܘ܃>
  block
    text <܃ܥܕܢ ܪܡܫܵܐ ܩ̣ܪܵܝܗܝ ܠܢܚܐ ܕܚܝܬ ܡܝܼ̈ܬܐ>
    text <ܕܡܵܐ ܕܐܬܢܚܲܡܘ ܢܚܘ ܡ̣ܢ ܥܡ̈ܠܐ ܕܡܝܘܿܬܘܼܬܼܵܐ܁>
    text <܃ܒܠܠܝܵܐ ܫܠܹܐ ܥܡܠܹܗ ܕܥܠܡܵܐ ܐܪܥܢܝܵܐ>
    text <ܘܒܹܗ ܬܘܼܒ ܕܢ̇ܚ ܕܘܼܒܵܪ ܚ̈ܝܹܐ ܠܵܐ ܡܝܘ̈ܬܹܐ܁>
    text <܃ܒܗ̇ܘ ܕܘܼܒܪܵܐ ܝܗ̇ܒ ܐܓܼܪܵܐ ܠܦܥ̈ܠܹܐ ܠܐܝ̈ܐ>
    text <ܘܬܩܸ̇ܠ ܥܡ̈ܐܹܐ ܠܦܘܼܬ ܨܒܝܼܢܵܐ ܕܐܝܠܹܝܢ ܕܥܡ݂ܲܠܘ܁>
    text <܃ܠܦܘܼܬ ܨܒܝܼܢܵܐ ܡ̣ܠܟ ܦܘܪܥܢܵܐ ܠܣܓܼܝ ܘܙܥܘܪ>
    text <ܘܝܗܒ̣ ܠܙܥܘܼܪܵܐ ܐܲܝܟ ܣܓܼܝܐܐ ܕܝܹܢܵܪ ܕܝܼܢ̣ܵܘ܁>
    text <܃ܕܝܢܪ ܕܝܢܪ ܫܩܲܠܘ ܗ̄ܘ̣ܵܘ ܐܚܪ̈ܝܹܐ ܩܕܼܵܡ ܩܕܡܝܹ̈ܐ>
    text <ܕܕܠܡܵܐ ܢܟܪܘܢ ܡܸܛܠ ܥܲܡܐܐ ܕܚܕܵܐ ܫܥܵܐ܁>
    text <܃ܙܥܘܿܪ ܗ̄ܘ̣ ܥܡܠܵܐ ܕܚܕܵܐ ܫܥܵܐ ܡ̣ܢ ܗ̇ܘ ܐܲܓܼܪܵܐ>
    text <ܘܡ̇ܢ ܠ̇ܐ ܢܬܗܲܪ ܒܪܒܘܼܬ ܚܘܼܒܹܗ ܕܝ̇ܗܒ ܐܓܼܪܐ܁>
    text <܃ܒܪܒܘܼܬ ܚܘܼܒܹܗ ܕܝ̇ܗܒ ܐܓܼܪܵܐ ܬܗ݂ܲܪܘ ܩܕܡܝܹ̈ܐ>
    text <ܘܣ[܁܁܁]ܘ ܕܠܗܘ̇ܢ ܝܬܝܼܪܝܗ̇ܒ ܠܦܘܼܬ ܣܘܼܥܪܢܵܐ ܥܸܕܵܢܵܐ܁>
    text <܃ܠܦܘܼܬ ܥܸܕܢܵܐ ܡܬܪܥܹܝܢ ܗ̄ܘ̣ܵܘ ܦܥܵܐܐ ܥܡܝܼ̈ܐܹܐ>
    text <ܘܡܣܟܹܝܢ ܗ̄ܘ̣ܵܘ ܠܐܓܼܘܿܐ ܕܝܬܝܼܪ ܡ̣̤ ܫܘܼܘܕܵܝܵܐ܁>
    text <܃ܐܲܝܟ ܫܘܘܕܝܵܐ ܫܩܠܘ ܐܦ ܗܸܢܘܿܢ ܕܲܝܢܵܪ ܕܝܼܢܵܪ>
    text <ܘܐܟܪܝܼܘ ܣܓܝܼ ܕܠܐ ܣܠܸܩ ܣܒܼܪܵܐ ܠܘܼܬ ܦܘܪ ܥܢ̄ܐ܁>
    text <܃ܪܛܢܵܐ ܣܟܼܠܐ ܐܘܠܕ ܝܲܨܪܐ ܕܚܣܲܘܡܘܼܬܼܵܐ>
    text <ܕܡܸܛܠ ܡܢܵܐ ܗܘ̤ܬ ܫܘܝܘܼܬܵܐ ܒܦܘܪܥܵܢ ܐܓܼܪܵܐ܁>
    text <܃ܥܲܠ ܫܘܝܘܵܬܐ ܪܫܹܝܢ ܗ̄ܘ̣ܵܘ ܠܹܗ ܠܡܪܐ ܒܝܵܬܐ>
    text <ܕܥܠܡܢ ܐܫܘܝܼ ܥܡ[܁܁܁] ܥܘܼܪܐ ܥܲܡ ܣܓܼܝܵܐܐ܁>
    text <܃ܠܡ̇ܢ ܠܲܡ ܐܫܘܼܬܼ ܦܥ̈ܠ̣ܐ ܐܚܪܵܝܐ ܕܚܕܵܐ ܫܵܥܵܐ>
    text <ܥܡܢ ܕ[܁܁܁]ܩܠܢ ܝܘܼܩܪܹܗ ܘܚܘܼܡܹܗ ܕܟܼܠܹܗ ܝܵܘܡܵܐ܀>
    text <܃ܠܡ̇ܢ ܝܗ̣ܒܬ ܐܓܼܪܵܐ ܠܕܠܵܐ ܐܘܓܪܘ ܒܛܘܼܣܵܐ ܕܝܼܠܲܢ>
    text <ܘܦܚܡܬ ܪܗܛܵܐ ܕܟܼܠܗ ܝܘܡܵܐ ܒܚܕܵܐ ܫܥܵܐ܁>
    text <܃ܠܲܢ ܘ̇ܠܐ ܗ̄ܘ̣ܐ ܕܢܣܒ ܝܬܝܼܪ ܕܠܐܸܝܢ ܝܲܬܝܼܪ>
    text <ܕܗܟܲܢ ܟܐܢܵܐ ܕܠܦܘܼܬ ܠܐܘܬܵܐ ܐܵܦ ܦܘܼܪܥܢܵܐ܁>
    text <܃ܡܪܹܗ ܐܓܼܪܵܐ ܚ̣ܙܵܐ ܥܸܕܠܝܵܐ ܕܩܕܡܹܗ ܠܚܘܼܒܹܗ>
    text <ܘܦܢ̣ܵܐ ܕܬܦܝܼܣ ܚܘܒܢܐܝܼܬ ܠܡܬ̇ ܠܡܬܥܕܠܢ̈ܐ܁>
    text <܃ܚܘܒܢܐܝܼܬ ܥܢܵܝܗܝ ܒܣܝܼܡܵܐ ܠܡܸܬܥܕܠܢܵܐ>
    text <܃ܘܩ̣ܝܗܝ ܚܒܼܪܹܗ ܟܕܐܐ ܫ̇ܘܹܐ ܠܗܵܢ ܟܘܼܢܝܵܐ>
    text <܃ܚܒܪܝ ܐܡ̣ܪ ܠܹܗ ܡܪܵܐ ܠܥܒܼܕܹܗ ܕܠܐ ܡܢܘܠ ܐ̄ܢܐ>
    text <ܘܠܐ ܡܕܓܠ ܐ̄ܢܐ ܒܬܢܘܝ ܕܐܓܼܪܵܐ ܕܩܨ̇ܬ ܥܲܡܵܟ܁>
    text <܃ܒܚܕ ܕܝܢܪܐ ܩܨܬ ܥܲܡܵܟ ܘܐܢܬ ܣܗ̇ܕ ܐܢܬ>
    text <ܣܒܼ ܐܢ̄ܬ ܕܝܼܠܵܟ ܘܠܐ ܢܢܥܕܲܠ ܒܪܒܘܼܬ ܪ̈ܚܡܲܝ܁>
    text <܃ܐܸܢ ܐ̄ܢܐ ܛܒ ܐ̄ܢܐ ܘܲܫܦܝܼܠ ܨܒܝܵܢܝ ܠܡܬܠ ܣܲܓܼܝ>
    text <ܡ̇ܢ ܟܪܝܵܐ ܠܵܟ ܘܡܬܥܕܠ ܐܢܬ ܠܒܲܪ ܡ̣ܢ ܛܲܟܼܣܵܐ܁>
    text <܃ܠܐ ܗ̄ܘ̣ܵܐ ܡܥܕܠ ܥܕܠ ܥܕܘܠܐ ܠܡܪܐ ܐܓܼܪܵܐ>
    text <ܘܠܵܐ ܬܘܼܒ ܡܪܵܐ ܪܫ̣ܐ ܠܐܓܼܝܼܪܹ̈ܐ ܐܲܝܟ ܡܵܐ ܕܟܬܝܒ܁>
    text <܃ܠܵܘ ܐܲܝܟ ܕܟܬܝܼܒ ܗܘ̤ܐ ܘܐܢܡܠܲܠ ܫܲܪܒܵܐ ܕܡ̈ܠܐ>
    text <ܘܠܵܘ ܐܲܝܟ ܠܐܗܘܼ̈ܝ ܬܪܓܸܡܘ ܐܢܝܢ ܐܡܘܪ̈ܝܗܹܝܢ܁>
    text <܃ܠܦܘܼܬ ܚܘܫܒܹ̈ܐ ܕܡܝܘܬܘܼܬܐ ܬܪܓܸܡܘ ܐܸܢܹܝܢ>
    text <ܕܢܟܠܘܢ ܚܨܪܐ ܕܡܬܥܕܠܢ̈ܐ ܕܠܐ ܢܬܥܕܠ܁>
    text <܃ܡܬܥܕܠܢ̈ܐ ܟܠܵܐ ܒܐܣܟܸܝܡܵܐ ܕܣܡ ܥܲܠ ܡܠܹ̈ܐ>
    text <ܕܐܸܢ ܐܝܼܬ ܕܥܕܠ ܕܢܫܡܲܥ ܡܸ̈ܠܹܐ ܕܠܐ ܢܬܥܕܲܠ܁>
    text <܃ܒܗܢܵܐ ܢܝܼܫܵܐ ܣܡ ܐܸܣܟܝܡܐ ܕܦܠܠܹܐ ܕܪܛܢܘ>
    text <ܠܐ ܗ̄ܘ̣ܐ ܕܪܛܢܘ ܐܠܐ ܕܠܐ ܐ̄ܢܫ ܢܘܼܠܸܕ ܪܸܛܢܵܐ܁>
    text <܃ܠܐ̄ܢܵܫ̈ ܐܠܸܦ ܒܐܣܟܹܝܢ ܪܸܛܢܵܐ ܘܩܵܠ ܡܪܫܘܼܬܼܵܐ>
    text <ܕܠܵܐ ܢܬܥܕܠܘܢ ܡܵܐ ܕܡܬܚܢܢܝܢ ܐ̄ܢܫ̈ܐ ܒܛܝܸܒܘ܁>
  block
    text <܃ܒܛܝܒܘܼ ܐܫܘܝܼ ܡܪܐ ܒܝܬܵܐ ܠܒܢܲܝ̈ ܒܲܝܬܹܗ>
    text <ܘܠܵܐ ܚ̇ܫܒ ܗ̄ܘ̣ܵܐ ܟܲܕ ܝܗ̇ܒ ܐܓܼܪܐ ܒܚܕܐ ܫܲܘܝܘ܁>
    text <܃ܒܫܘܝܘܼ ܝܗܒܹܗ ܠܐܓܼܪܐ ܕܦܥ̈ܠܹܐ ܠܵܐ ܗ̄ܘ̣ܵܐ ܡܓܢ>
    text <ܐܠܵܐ ܒܕܚܙܵܐ ܫܘܼܝܘܼܬ ܠܸܒܵܐ ܕܫܦܝܵܐ ܘܕܟܼܝܵܐ܁>
    text <܃ܫܘܝܘܼܬ ܚܘܼܒܵܐ ܚܙ̣ܵܐ ܚܙܝܵܐ ܕܲܣܬܝܼܪ̈ܬܵܐ>
    text <ܘܝܲܗ̣ܒ ܦܘܼܪܥܵ[܁܁܁]ܐ ܠܥܡܠܵܐ ܙܥܘܪܐ ܥܲܡ ܣܓ̈ܝܐܐ܁>
    text <܃ܙܥܘܿܪ ܗ̄ܘ̣ܵܐ ܙܒܼܢܵܐ ܕܦܥ̈ܠܐ ܕܐܘܓܲܪܘ ܒܚܕܐ ܫܥܵܐ>
    text <ܘܒܪ ܗ̄ܘ̣ܵܐ ܐܓܼܪܵܐ ܠܦܘܼܬ ܨܒܼܝܢܵܐ ܕܡܛܝܲܒܼ ܗ̄ܘ̣ܵܐ܁>
    text <܃ܕܠܵܐ ܐܢܫ ܐܓܪܢ ܦܢܝܼܘ ܡܠܬܵܐ ܟܲܕ ܐܫܬܐܲܠܘ>
    text <ܐܲܝܟ ܐ̄ܢܫ ܟܐܡܲܪ ܕܠܵܐ ܐܝܬܲܝܢ ܗ̣ܘܝܢ ܒܙܒܲܢ ܥܡܠܵܐ܁>
    text <܃ܘܛܵܟ ܐܡ̇ܪܝܼܢ ܗ̄ܘ̣ܵܘ ܠܡܪܹܐ ܒܲܝܬܵܐ ܐܸܠܘ ܦܐܹܐ ܗ̄ܘ̣ܵܐ>
    text <ܕܐܠܘܿ ܗܘܝܢܲܢ ܒܫܘܼܪܵܝ ܝܘܡܵܐ ܥܡܠܲܢܢ ܣܲܓܿܝܼ܁>
    text <܃ܠܗܵܢ ܛܘܝܒܼܵܐ ܕܗܵܢ ܨܒܼܝܢܵܐ ܝܗܸܒ̣ ܗ̣̄ܘܵܐ ܐܓܼܪܵܐ>
    text <ܘܚܘܝܼ ܕܫ̇ܘܐ ܛܘܼܝܵܒܼ ܚܘܼܒܵܐ ܠܐܓܼܪܬ ܥܦܝܼܦܵܐ܁>
    text <܃ܐܸܓܼܪܵܐ ܥܦܝܦܵܐ ܐܚܪ̈ܝܹܐ ܫܩ̣ܠܘ ܗ̄ܘ̣ܵܘ ܥܲܡ ܩܲܕܼܡ̈ܝܹܐ>
    text <ܚܲܕ ܕܝܒܪܵܐ ܕܡܘܼܠܝܵܢ ܚܝܹ̈ܐ ܕܠܵܐ ܡܸܬܚܒܲܠ܁>
    text <܃ܠܡܘܠܟܢ ܚ̈ܝܹܐ ܠܵܐ ܡܝܘ̈ܬܐ ܩ̣ܪܵܐ ܕܝܹܢܪܵܐ>
    text <ܕܗܘܹܐ ܠܟܹܐܢܵܐ ܒܕܘܟܲܬܼ ܐܓܼܪܵܐ ܚܠܦ ܥܡܠܲܝ̈ܗܘܿܢ܁>
    text <܃ܚܠܵܦ ܥܡܠܝ̈ܗܘܢ ܢܣܒܝܼܢ ܐܓܼܪܵܐ ܒܟܹܐܢܘܼ>
    text <ܘܥܠܚܲܕ ܡܢܗܘܿܢ ܥܦܝܼܦ ܦܘܪܥܢܹܗ ܠܦܘܼܬ ܨܒܥܢܹܗ܁>
    text <܃ܠܦܘܼܬܼ ܨܒܝܢܵܐ ܫܩܠܘ ܦܘܪܥܵܢܵܐ ܐܚܪ̈ܝܐ ܘܩܕܡܹ̈ܐ>
    text <ܘܝܼܠܦܘ ܛܟܼܣܵܐ ܕܫܲܦܝܼܪ ܦܪܢܣ ܡܵܪܵܐ ܠܥܒܕܵܘ̈ܗܝ܁>
    text <܃ܛܟܼܣܵܐ ܪܒܵܐ ܝܠܦܘ ܟܠ ܕܵܪ̈ܝܼܢ ܒܗܢܵܐ ܛܟܼܣܵܐ>
    text <ܕܠܵܐ ܢܬܪܦܘܢ ܡܵܐ ܕܡܬܐܓܼܪܝܼܢ ܠܕܚܠܲܬܼ ܩܘܼܫܬܵܐ܁>
    text <܃ܠܕܪܹ̈ܐ ܕܐܬܹܝܢ ܐܩܢܝܼ ܣܲܒܼܪܵܐ ܒܫܘܝܘܼܬ ܐܓܼܪܵܐ>
    text <ܘܝܲܬܝܼܪ ܠܒܸܒ ܒܗ̇ܝ ܕܐ̄ܚܪ̈ܝܹܐ ܫܩ݂ܲܠܘ ܩܕܼܡܝܲܬ܁>
    text <܃ܐܚܪ̈ܝܹܐ ܐܡܝܼܪ ܕܫܩ̣ܠܘ ܐܲܓܼܪܵܐ ܩܕܼܵܡ ܩܕܡ̈ܝܹܐ>
    text <ܠܵܐ ܗ̄ܘ̣ܵܐ ܕܫܩ̣ܠܘ ܐܠܵܐ ܕܢܘܪܸܒ ܙܥܘܿܪܘܼܬ ܠܸܒܵܐ܁>
    text <܃ܚܲܕ ܗ̄ܘ̣ ܪܸܡܙܐ ܕܝ̇ܗܒ ܐܲܓܼܪܵܐ ܠܟܼܠ ܥܲܡ ܟܠܵܐ>
    text <ܘܠܲܝܬ ܬܘܗܝܵܐ ܒܹܝܬܼ ܡܘܗܒܬܵܐ ܘܠܡܘܗܒܬܼܵܐ܁>
    text <܃ܠܲܝܬ ܓܹܝܪ ܬܡ̇ܢ ܕܩܕܡ ܘܐܚܪܝ ܒܥܕܵܢ ܕܝܼܢܵܐ>
    text <ܕܚܲܕ ܗ̄ܘ̣ ܕܝܼܢܵܐ ܘܚܲܕ ܦܘܼܪܥܢܵܐ ܘܚܲܕ ܦܘܼܪܫܵܢܵܐ܁>
    text <܃ܒܪܡܙܵܐ ܗ̈ܝܘܢ ܟܠ ܕܡܬܝܼ̈ܒܵܢ ܥܲܠ ܗ̇ܘ ܝܘܡܵܐ>
    text <ܘܠܲܝܬ ܠܵܗ̇ ܦܸܚܡ̈ܐ ܠܩܠܝܼܠܘܼܬܹܗ ܕܗ̇ܘ ܦܘܼܩܕܵܢܵܐ܁>
    text <܃ܚܲܕ ܦܘܼܩܕܢܵܐ ܦܩ̇ܕ ܡ̣ܢ ܫܸܠܝ ܠܡܬܦܩܕܢܹ̈ܐ>
    text <ܘܩܡ ܟܠܡܸܕܡ ܐܝܟ ܗ̇ܘ ܕܦܩܝܼܕ ܡ̣ܢ ܫܘܼܪܝܵܐ܁>
    text <܃ܬܵܘ ܟܹܝܬ ܢܫܡܲܥ ܠܗ̇ܘ ܦܘܼܩܕܢܵܐ ܕܪܲܒ ܦܘܩܕܢܹܗ>
    text <ܘܢܛܲܪ ܛܲܟܼܣܵܐ ܩܕܼܵܡ ܗ̇ܘ ܝܵܘܡܵܐ ܕܡܛܟܣ ܟܠ܁>
    text <܃ܬܵܘ ܢܬܬܓܪ ܥܲܡ ܐܓܼܝܼܪܹ݁ܐ ܙܢܲܝ̈ ܛܒ̈ܬܐ>
    text <ܘܢܦܠܘܿܝܝ ܢܦܫܲܢ ܐܝܟ ܡܵܐ ܕܠܦܲܚܘ ܟܐܢܹ̈ܐ ܠܐ̄ܢܫ̈ܐ܁>
    text <܃ܟܐܢܹ̈ܐ ܠܐܢ̈ܫܐ ܦܠܚ̣ܘ ܕܟܼܝܼܐܹܝܬ ܐܲܝܟ ܕܠܟܼܪܡܵܐ>
    text <ܚܫܲܢ ܬܵܘ ܢܸܦܠܘܿܚ ܐܦܸܢ ܢܦܫܲܢ ܒܕܫܦܝܵܪ̈ܵܢ܁>
    text <܃ܒܕܫܦܝܪ̈ܢ ܢܥܢܹܐ ܢܦܫܲܢ ܥܲܡ ܗܕܡܲܝ̈ܢ>
    text <ܘܠܐ ܢܬܪܦܹܗ ܡ̣ܢ ܦܘܼܠܚܢܵܐ ܕܫܦܝܪ̈ܬܵܐ܁>
    text <܃ܒܦܓܼܪܵܐ ܘܢܦܫܵܐ ܢܦܠܘܿܚ ܟܠܢܵܫ ܦܘܼܠܚܵܢ ܚܝܹ̈ܐ>
    text <ܒܪ̈ܓܼܫܐ ܓܠܝ̈ܐ ܘܙܘܥ̈ܐ ܟܣܝ̈ܐ ܕܚܲܕ ܒܲܪܢܫܵܐ܁>
    text <ܚܲܕ ܒܪܢܵܫܵܐ ܐܝܼܬܹܝܗ̇̄ ܢܦܫܲܢ ܥܲܡ ܗܕܡܲܝ̈ܢ܃>
  block
    text <ܒܚܕ ܪܸܥܝܢܵܐ ܢܸܦܪܘܿܠ ܛܲܝܒܘܼ ܠܡܬܘܢܢܲܢ܀>
text <ܥܲܠ ܦܲܓܼܪܵܢܘܼܬܗ ܕܡܵܪܲܢ ܡܫܝܼܚܵܐ>
  block
    text <ܥܲܠ ܦܲܓܼܪܵܢܘܼܬܗ ܕܡܵܪܲܢ ܡܫܝܼܚܵܐ>
  block
    text <ܕܩܘܼܕܵܫܥܕܬܵܐ܀>
    text <ܐ̄ܚܪܹܢܵܐ ܕܝܼܠܹܗ ܟܲܕ ܕܝܼܠܹܗ܀>
    text <ܡܸܐܡܪܵܐ ܕܐܪܲܒܥܝܼܢ܀>
    text <܃ܕܲܥܒܝܼܕ ܠܹܗ ܥܲܠ ܦܲܓܼܪܵܢܘܼܬܗ ܕܡܵܪܲܢ ܡܫܝܼܚܵܐ>
    text <ܘܠܵܚܸ̇ܡ ܠܩܘܼܕܵܫ ܥܹܕܬܵܐ܀>
    text <ܥܘܼܢܵܝܐ܀>
    text <܃ܥܲܕܲܬ ܥܲܡܡܹ̈ܐ ܣܓܘܿܕܝ ܠܹܗ ܠܲܡܟܝܼܪܹܟܼܝ>
    text <ܕܢܲܨܒܹܿܟܼܝ ܒܲܐܪܥܵܐ ܘܟܲܬܒܹ̇ܟܝ ܒܲܫܡܲܝܵܐ܀>
    text <ܐܚ̈ܝ܀>
  block
    text <܃ܥܕܬܵܐ ܡܠܝܲܬܸ ܦܘܼܪ̈ܫܵܢܹܐ>
    text <ܡܪܬܼ ܓܲܙܹ̈ܐ ܘܚܸܟ̈ܡܵܬܼܵܐ܁>
    text <܃ܝܘܠܦܢ̇ܐ ܕܪܕܐ ܡܸܢܵܗ̇>
    text <ܚܒܸܡ ܠܐܪܒܥ ܦܸܢܝ̈ܬܐ܁>
    text <܃ܥܡܡܹ̈ܐ ܦܠܝܓܲܝ̈ ܠܫܢܹ̈ܐ>
    text <ܘܪ̈ܚܝܩܲܝ ܡ̣ܢ ܐܘܝܘܼܬܵܐ܁>
    text <܃ܒܚܲܕ ܢܝܼܪܵܐ ܟܕܢܲܬ̤ ܐܸܢܘܿܢ>
    text <ܕܡܲܠܸܦ ܚܘܼܒܵܐ ܠܛܥܘܢ̈ܘܗܝ܁>
    text <܃ܐ̄ܪܙܵܐ ܪܲܒܵܐ ܕܟܼܣܹܐ ܗ̄ܘ̣ܵܐ>
    text <ܡ̣ܢ ܕܪ̈ܐ ܘܡ̣ܢ ܫܪ̈ܒܬܐ܁>
    text <܃ܫܪܪܹܗ ܒܕܥܬܵܐ ܐܬܦܫܲܩ>
    text <ܠܥܠܝ̈ܐ ܘܲܠܬܼܚܵܬܝܹ݁ܐ܁>
    text <܃ܒܪܵܐ ܕܐܝܼܠܵܘܗܝ ܥܲܡ ܝܵܠܘܿܕܹܗ>
    text <ܘܟܼܣܹܐ ܘܓܼܢܝܼܙ ܐܲܟܼܘܵܬܹܗ܁>
    text <܃ܥܕܬܵܐ ܠܘܼܩܕܵܐ ܝܠܦܬܹܗ>
    text <ܕܐܝܼܬܝܐ ܗ̄ܘ̣ ܕܝܼܠܝܼܕ ܡ̣ܢ ܐܲܒܼܵܐ܁>
    text <܃ܪܘܼܚܵܐ ܕܐܝܼܬܵܘܗܝ ܡ̣ܢ ܐܲܒܼܵܐ>
    text <ܘܠܵܐ ܒܨܝܼܪ ܡܸܢܹܗ ܒܐܝܼܬܘܼܬܼܵܐ܁>
    text <܃ܒܓܼܵܘ ܥܕܬܵܐ ܦܠܓ ܥܘܼܬܼܪܹܗ>
    text <ܘܩܒܠܬܹܗ ܐܲܝܟ ܜܒܼܪܕܵܐ܁>
    text <܃ܒܫܸܡ ܐܲܒܼܵܐ ܘܲܒܼܪܵܐ ܘܪܘܼܚܵܐ>
    text <ܫܡܗܹ̈ܐ ܠܬܬܐ ܩܲܕܫܹ̈ܐ܁>
    text <܃ܩܒܠ̣ܬ ܚܲܝܠܵܐ ܘܫܘܼܠܛܢܵܐ>
    text <ܘܝܠܦܬ̤ ܕܚܕܼܵܐ ܗ̄ܝ̣ ܐܝܼܬܘܼܬܼܵܐ܁>
    text <܃ܚܲܕ ܐܠܗܵܐ ܡܟܪܸܙ ܗ̄ܘ̣ܵܐ>
    text <ܝܼܣܪܵܝܸܥ ܐܲܝܟ ܕܐܬܩܦܲܪ܁>
    text <܃ܘܥܕܬܐ ܝܠܦܬ̤ ܦܘܼܫܩܵܐ>
    text <ܕܬܘܕܐ ܒܩܢܘܿܡܹ̈ܐ ܠܬܵܬܼܵܐ܁>
    text <܃ܟܣܹܐ ܗ̄ܘ̣ܵܐ ܒܪܐ ܥܲܡ ܝܠܘܿܕܹܗ>
    text <ܡ̣ܢ ܥܠ̈ܝܐ ܘܬܸܚܬܝ̈ܐ܁>
    text <܃ܘܒܐ̄ܪ̈ܙܹܐ ܘܒܦܠܐܬ̈ܐ>
    text <ܢܒܝ̈ܐ ܪܸܡܙܹܗ ܐܲܟܼܬܸܒܘ ܗ̄ܘ̣ܵܘ܁>
    text <܃ܟܲܕ ܕܹܝܢ ܡܛܝܼ ܫܘܼܠܵܡܵܐ>
    text <ܕܙܒܼܢܵܐ ܕܦܣܝܼܡ ܒܼܝܕܲܥܬܹܗ܁>
    text <܃ܫܕܲܪ ܐܠܗܵܐ ܠܲܒܼܪܹܗ>
    text <ܕܢܸܐܬܹܐ ܢܚܲܕܸܬ ܬܘܩܢܲܢ܁>
    text <܃ܚܙܲܩ ܡ̣ܢ ܐܲܝܟܵܐ ܕܐܝܼܬܵܘܗܝ ܗ̄ܘ̣ܵܐ>
    text <ܘܐܬܐ ܠܐܝܟܵܐ ܕܐܝܼܬܼܵܘܗܝ ܗ̄ܘ̣ܵܐ܁>
    text <܃ܚܙܲܩ ܡ̣ܢ ܐܲܒܼܵܐ ܘܠܵܐ ܫܲܢܝܼ>
    text <܃ܘܐܸܬܵܐ ܠܥܵܠܡܵܐ ܨܒܼܝܵܢܹܗ>
    text <܃ܠܵܐ ܓܹܝܪ ܡܨܝܵܐ ܕܒܟܝܢܹܗ>
    text <ܡ̣ܢ ܐܬܪܐ ܠܐܲܬܪܵܬ ܢܫܢܐ܁>
    text <܃ܕܙܒܼܢܹ̈ܐ ܘܥܵܠܡܹ̈ܐ ܠܓܘ ܡܸܢܹܗ>
    text <ܘܠܵܐ ܚܒ̈ܫܵܢ ܠܹܗ ܒܸܪ̈ܝܬܼܵܐ܁>
    text <܃ܐܸܬܵܐ ܟܠܹܗ ܒܨܒܼܝܢܹܗ>
    text <ܘܩܘܝܼ ܟܠܹܗ ܒܲܟܼܝܵܢܹܗ܁>
    text <܃ܕܟܼܝܢܹܗ ܒܟܼܠܕܘܼܟ ܐܝܼܬܼܵܘܗܝ>
    text <ܘܨܒܝܢܹܗ ܐܙ̇ܠ ܘܐ̇ܬܐ܁>
    text <܃ܐܸܬܼܵܐ ܠܥܘܼܡܪܵܐ ܕܡܝܘ̈ܬܹܐ>
    text <ܕܢܚܕܬ ܨܠܡܲܢ ܕܒܼܠܝܼ܁>
    text <܃ܘܡܸܢܹܗ ܕܟܼܝܼܢܲܢ ܫܝܼܛܵܐ>
    text <ܥܒܕ ܠܹܗ ܢܘܣ̇ܐ ܘܥܡ̣ܪ ܒܹܗ܁>
    text <܃ܕܠܵܐ ܙܲܪܥܵܐ ܓܲܒܼܠܗ ܪܘܼܚܵܐ>
    text <ܒܓܼܵܘ ܟܲܪܣܵܐ ܕܠܵܐ ܙܘܼܘܵܓܼܵܐ܁>
    text <ܕܢܚܕܸܬ ܒܹܗ ܒܸܪ̈ܝܵܬܼܵܐ܁>
    text <ܘܢܫܝܸܢ ܒܹܗ ܥܠ̈ܝܹܐ܁>
    text <܃ܐܝܙܓܲܕܵܐ ܕܫܲܝܢܵܐ ܫܲܕܲܪ>
    text <ܕܒܣܒܪ ܒܛܢܹܗ ܒܐܲܪܥܵܐ܁>
    text <܃ܘܡ̣ܢ ܬܪܥܵܐ ܕܥܲܠ ܒܹܗ ܡܵܘܬܼܵܐ>
    text <ܥ̣ܠܘ ܚܲܝܹ̈ܐ ܘܫܲܢܝܼ ܡܵܘܝܬܼܵܐ܁>
    text <܃ܫܠܵܡ ܠܟܼܝ ܡܠܝܬ̤ ܛܲܝܒܘܼܬܼܵܐ>
    text <ܥܝܼܪܵܐ ܠܡܪܝܲܡ ܐܡ̣ܪ ܗ̄ܘ̣ܵܐ܁>
    text <܃ܡܵܪܝ ܥܡܟܝ ܒܲܪܬ ܡܵܝܘܬܹ̈ܐ>
    text <ܕܡܸܢܹܟܼܝ ܕܢ̇ܚ ܦܪܘܿܩܵܐ܁>
    text <܃ܗܵܐ ܕܘܟܬܼܵܐ ܕܐܬܬܩܠܘ ܒܗ̇>
    text <ܗܪ̈ܛܝܼܩܹܐ ܚܸܪ̈ܚܹܵܐ܁>
    text <ܘܣܡܘܼܗ̇ ܐܲܝܟ ܒܹܝܬ ܐܵܓܼܵܘܿܢܵܐ܃>
  block
    text <ܠܬܟܬܘܼܫܵܐ ܕܫܘܼܐܵܠܲܝ̈ܗܘܿܢ܁>
    text <܃ܗܘ̤ ܠܲܡ ܡܸܠܬܼܵܐ ܐܸܫܬܲܚܠܲܦ>
    text <ܘܲܗܘ̤ܵܐ ܒܸܪܪܵܐ ܐܝܟ ܕܟܼܬܝܼܒ܁>
    text <܃ܘܠܵܐ ܫܩ̣ܠ ܦܓܼܪܐ ܡ̣ܢ ܡܲܪܝܲܡ>
    text <ܐܸܠܵܐ ܩܢܘܿܡܹܗ ܗܘ̤ܵܐ ܒܣܪܐ܁>
    text <܃ܐܢܕܹܝܢ ܡܸܠܬܼܵܐ ܐܫܬܚܠܲܦ>
    text <܃ܡܕܝܢ ܩܲܒܸܠ ܪܘܼܟܵܒܼܵܐ>
    text <܃ܘܐܸܢܗܘ̤ ܕܩܒܸܠ ܪܘܼܟܵܒܼܵܐ>
    text <܃ܗܘ̤ܵܐ ܫܘܼܪܵܝܵܐ ܠܬܘܼܩܵܢܹܗ>
    text <܃ܘܐܸܢ ܫܲܪܝܼ ܒܝܲܕ ܬܘܼܩܵܢܵܐ>
    text <ܫܘܹܐ ܗ̄ܘ̣ ܒܒܼܪܝܼܬܹܗ ܐܲܝܟ ܟܠܢܵܫ܁>
    text <܃ܘܒܲܫܡܵܐ ܐܝܼܬܼܵܘܗܝ ܥܵܒ̣ܘܿܕܵܐ>
    text <ܟܲܕ ܪܲܚܝܼܩ ܡ̣ܢ ܣܘܼܥܪ̈ܵܢܹܐ܁>
    text <܃ܗܵܢܵܐ ܓܕܘܼܦܵܐ ܢܹܗܦܘܿܟ>
    text <ܥܲܠ ܪܹܫܵܐ ܕܗܪ̈ܛܝܼܩܹܐ܁>
    text <܃ܕܣܕܩܘ ܢܚܬܐ ܕܬܵܘܕܝܼܬܼܵܐ>
    text <ܕܗܝܡܢܘܼܬܼܗܘܿܢ ܕܲܫܠܝܼܚܹ̈ܐ܁>
    text <܃ܐܙ̇ܐ ܥܛܠܝ̈ ܠܦܝܣܵܐ>
    text <ܘܥܘܝܼܪ̈ܲܝ ܡ̣ܢ ܒܘܼܝܵܢܵܐ܁>
    text <܃ܠܡܵܢܵܐ ܗܵܢܵܐ ܚܪܝܢܐ>
    text <ܘܥܲܠ ܡ̇ܢ ܗܕܐ ܡܨܘܿܬܼܵܐ܁>
    text <܃ܡܢܵܐ ܬܐܬܪܘܿܢ ܡ̣ܢ ܗܕܐ>
    text <ܕܬܚܫܘܿܢ ܠܐܝܼܬܝܵܐ ܕܠܵܐ ܚܐܸܫ̇܁>
    text <܃ܘܲܠܗܘ̇ ܕ ܕܫܘܹܐ ܥܲܡ ܐܲܒܘܼܗܝ>
    text <ܒܪܝܼܬܼܵܐ ܕܒܣܪܐ ܬܩܪܘܢܝܗܝ܁>
    text <܃ܫܡܘܿܥܵܐ ܠܵܐ ܬܬܕܘܲܕ>
    text <ܘܬܬܦܠܲܓܼ ܒܐܝܠܹܝܢ ܕܫܡܲܥܬ܁>
    text <܃ܬܵܐ ܐܬܩܪܲܒܼ ܠܲܦܝܣܵܐ>
    text <ܘܫܡܲܥ ܘܝܼܠܲܦ ܬܲܩܢܵܐܝܼܬ܁>
    text <܃ܠܘ ܗܘ̤ ܡܠܬܐ ܐܸܫܬܚܲܠܦ>
    text <ܘܗܘ̤ܵܐ ܒܸܣܪܵܐ ܒܲܩܢܘܿܡܹܗ܁>
    text <܃ܐܸܠܵܐ ܡܸܠܬܐ ܠܒܸܫ ܒܸܣܪܵܐ>
    text <ܕܢܚܪܲܪ ܒܹܗ ܠܡܝܘ̈ܬܐ܁>
    text <܃ܠܵܘ ܗܘ̤ ܡܸܠܬܼܵܐ ܗܘ̤ܵܐ ܒܣܪܐ>
    text <ܐܸܠܵܐ ܕܫܩ̣ܠ ܒܪܢܫܵܐ܁>
    text <܃ܕܡܫܡܲܠܝ ܗ̄ܘ̣ܵܐ ܒܟܼܠܡܸܕܸܡ>
    text <ܒܦܓܼܪܐ ܘܢܦܫܵܐ ܫܲܘܝܵܐܝܼܬ܁>
    text <܃ܒܲܪܢܫܵܐ ܗ̄ܘ̣ ܕܡܢܣܲܝ ܗ̄ܘ̣ܵܐ>
    text <ܒܒܛܢܵܐ ܘܝܲܠܕܵܐ ܘܬܲܪܒܝܼܬܼܵܐ܁>
    text <܃ܒܟܲܦܢܵܐ ܘܨܲܗܝܵܐ ܘܲܒܼܚܲܫܵܐ>
    text <ܘܲܒܼܡܵܘܬܼܵܐ ܕܡܠܐ ܙܒܼܢܵܐ܁>
    text <܃ܚܛܝܼܬܼܵܐ ܕܹܝܢ ܠܵܐ ܫܠܛܬ̤ ܒܹܗ>
    text <ܘܦܵܘܠܘܿܣ ܣܗܲܕ ܥܠܗܕܹܐ܁>
    text <܃ܕܥܘܼܡܪܵܐ ܗ̄ܘ̣ܵܐ ܕܐܲܠܵܗܘܼܬܼܵܐ>
    text <ܕܒܪܘܚܩܘܼܕܫܵܐ ܡܩܲܕܫ ܗ̄ܘ̣ܵܐ܁>
    text <܃ܘܠܵܐ ܬܘܼܒܼ ܢܣܒܪ ܫܡܘܿܥܵܐ>
    text <ܒܗ̇ܝ ܕܩܪܝܬܹܗ ܒܲܪܢܵܫܵܐ܁>
    text <܃ܕܒܢ̈ܝܐ ܬܪܹܝܢ ܐܵܡ̇ܪܢܵܐ>
    text <ܐܝܟ ܡܵܐ ܕܒܼܕܵܘ ܛܵܠܘܿܡܹܐ܁>
    text <܃ܚܲܕ ܗ̄ܘ̣ ܒܪܵܐ ܒܲܪ ܐܝܼܬܘܼܬܼܵܐ>
    text <ܗܘ̇ ܕܫܘܹܐ ܥܲܡ ܝܵܠܘܿܕܹܗ܁>
    text <܃ܘܟܼܣܹܐ ܗ̄ܘ̣ܵܐ ܒܥܘܼܒܵܐ ܕܐܲܒܘܼܗܝ>
    text <ܥܕܲܡܵܐ ܠܙܲܒܼܢܵܐ ܕܡܹܐܬܼܝܬܹܗ܁>
    text <܃ܘܡܛܠ ܚܘܼܒܹܗ ܕܠܘܵܬܲܢ>
    text <ܫܩ̣ܠ ܒܪܢܵܫܵܐ ܡܫܠܡܢܐ܁>
    text <܃ܘܥܲܒܕܹܗ ܥܲܡ̣ܗ ܚܲܕ ܡܸܕܸܡ>
    text <ܒܡܵܪܘܼܬܼܵܐ ܘܲܒܼܫܘܼܠܛܵܢܵܐ܁>
    text <܃ܘܡ̣ܢ ܝܵܘܡܵܐ ܕܓܲܒܼܠܗ ܪܘܼܚܵܐ>
    text <ܒܓܼܵܘ ܟܲܪܣܵܐ ܕܠܵܐ ܙܘܼܘܵܓܵܐ܁>
    text <܃ܡܵܪܵܐ ܘܝܵܪܬܵܐ ܘܫܲܠܝܼܛܵܐ>
    text <ܒܪܵܘܡܵܐ ܘܥܘܼܡܩܵܐ ܫܲܘܝܵܐܝܼܬ܁>
    text <܃ܠܵܐ ܡܨܝܵܐ ܗ̄ܘ̣ܵܬ ܕܒܼܟܝܵܢܹܗ>
    text <ܢܸܬܒܩܘܿܢ ܒܹܗ ܡܵܝܘ̈ܬܹܐ܁>
    text <܃ܘܥܲܠܗܵܕܹܐ ܫܩ̣ܠ ܒܪܢܵܫܵܐ>
    text <ܕܢܟܣܹܐ ܙܝܼܘܹܗ ܒܐ̄ܢܫܐ܁>
    text <܃ܘܒܗܕܹܐ ܠܲܢ ܐܘܼܪܸܒܼ ܗ̄ܘ̣ܵܐ>
    text <ܕܟܝܢܲܢ ܫܝܼܛܵܐ ܢܠܒܲܫ܁>
    text <܃ܘܢܣܩܝܼܘܗܝ ܥܲܡܹܗ ܠܫܡܲܝܵܐ>
    text <ܠܐܝܼܩܵܪܵܐ ܕܡ̣ܢ ܝܡܝܼܢܹܗ܁>
    text <܃ܒܨܠܡܹܗ ܩܪ̣ܝܗܝ ܗ̄ܘ̣ܵܐ ܠܟܼܝܼܢܲܢ>
    text <܃ܒܫܘܪܝܐ ܟܕ ܡܬܩܸܢ ܠܗ>
    text <܃ܘܐܬܚܒܲܠ ܗܵܢܵܐ ܨܲܠܡܵܐ>
    text <ܒܝܲܕ ܡܸܠܟܹܗ ܕܐܵܟܸ̇ܠܩܲܪܨܵܐ܁>
    text <ܨܒܼܵܐ ܕܹܝܢ ܗܵܫܵܐ ܒܲܚܢܵܢܹܗ܁>
    text <ܕܲܢܚܲܕܸܬ ܨܠܡܲܢ ܕܒܼܠܝܼ܁>
    text <܃ܘܫܩ̣ܠ ܡܢܲܢ ܪܹܫܝܼܬܵܐ>
    text <ܘܥܠܝܗ̇ ܠܘܬܹܗ ܒܬܸܫܒܘܿܚܵܬܐ܁>
    text <܃ܗܕܐ ܗ̄ܝ̣ ܟܠܗ̇ ܬܘܕܝܼܬܲܢ>
    text <܃ܕܡ̣ܢ ܣܦܪܹ̈ܐ ܕܪܘܼܚܵܐ ܝܠܦܢܗ̇>
    text <܃ܕܐܲܠܵܗܵܐ ܠܵܐ ܡܫܬܚܲܠܦ>
    text <ܘܠܵܐ ܢ̇ܦܠ ܬܚܬܝ ܚܫܹ̈ܐ܁>
    text <܃ܚܫܹ̈ܐ ܕܐ̄ܢܫܐ ܐܝܼܬܲܝܗܘܿܢ>
    text <ܕܗ̇ܘ ܚܫܘܿܫܵܐ ܒܲܪ ܓܸܢܣܲܢ܁>
    text <܃ܕܐܸܬܫܵܘܬܦ ܒܲܫܒܝܼܚ̈ܝܵܬܐ>
    text <ܡܸܛܠ ܚܘܼܒܵܐ ܕܢܵܣܘܿܒܹܗ܁>
    text <܃ܒܛܵܢܐ ܘܝܠܕܗ ܕܒܲܪܢܫܵܐ>
    text <ܥܙܘܼܪܬܵܐ ܘܕܒܼܚܹ̈ܐ ܕܒܲܪܢܫܵܐ܁>
    text <܃ܟܠܢܵܐ ܘܨܗܝܵܐ ܕܒܲܪܢܫܵܐ>
    text <ܠܐܘܬܼܵܐ ܘܫܢܵܬܐ ܕܒܲܪܢܫܵܐ܁>
    text <܃ܨܠܘܵܬܼܵܐ ܘܚܲܫܵܐ ܕܝܼܠܹܗ ܗܘ̤>
    text <ܠܒܲܪ ܡ̣ܢ ܡܸܠܬܐ ܐܲܠܗܵܐ܁>
    text <܃ܝܼܫܘܿܥ ܛܠܝܵܐ ܪܵܒܹܐ ܗ̄ܘ̣ܵܐ>
    text <ܒܩܵܘܡܬܼܵܐ ܘܚܟܼܡܬܐ ܕܦܘܼܪܫܵܢܹܐ܁>
    text <ܘܡܸܬܝܲܬܼܪ ܗ̄ܘ̣ܵܐ ܒܛܲܝܒܘܼܬܼܵܐ܃>
  block
    text <ܠܘܵܬ ܐܠܗܵܐ ܘܐ̄ܢܫܘܼܬܼܵܐ܁>
    text <܃ܐܪܐ ܕܡܲܢ̣ܘ ܐܝܼܬܲܝܗܘܿܢ>
    text <ܗܠܹܵܝܢ ܟܠܗܘܿܢ ܦܘܪ̈ܫܢܹܐ܁>
    text <܃ܕܥܒܘܿܕܵܐ [ܕ]ܠܵܐ ܡܸܬܬܲܚܬܹܐ>
    text <ܐܘܕܒܪܢܫܵܐ ܒܲܪ ܓܸܢܣܲܢ܁>
    text <܃ܠܵܐ ܚܸܪ̈ܚܹܵܐ ܠܵܐ ܬܸܛܥܘܿܢ>
    text <܃ܬܪܒܝܼܬܼܵܐ ܕܒܲܪ ܓܸܢܣܲܢ ܗ̄ܝ̣>
    text <܃ܕܐܬ̣ܐ ܗ̄ܘ̣ܵܐ ܠܲܓܼܡܝܼܪܘܼܬܼܵܐ>
    text <ܒܚܕܝܘܵܬܼܵܐ ܕܥܲܡ ܡܸܠܬܼܵܐ܁>
    text <܃ܠܵܘ ܕܒܨܝܼܪ ܗ̄ܘ̣ܵܐ ܫܘܼܠܛܵܢܹܗ>
    text <ܡ̣ܢ ܝܵܘܡܵܐ ܕܝܼܠܝܼܕܘܼܬܹܗ܁>
    text <܃ܐܠܵܐ ܕܗܵܕܹܐ ܦܐܝܵܐ ܗ̄ܘ̣ܵܬܼ>
    text <ܕܥܲܡ ܬܲܪܒܼܝܬܹܗ ܪܘܼܡܪܵܡܹܗ܁>
    text <܃ܢܐܡܲܪ ܕܹܝܢ ܥܲܠ ܢܸܣܝܘܿܢܹܗ>
    text <ܘܬܲܟܼܬܘܼܫܹܗ ܕܥܲܡ ܣܵܛܵܢܵܐ܁>
    text <܃ܕܒܫܘܼܠܵܡ ܐܲܪܒܥܝܼܢ ܝܵܘܡܝܼ̈ܢ>
    text <ܐܡ̣ܪ ܕܟܼܦܢ ܘܐܸܬܼܢܣܝܼ܁>
    text <܃ܬܵܘ ܬܲܪܓܸܡܘ ܠܲܢ ܬܲܠܗܵܕܹܐ>
    text <ܣܦܪܹ̈ܐ ܚܕܬ̈ܐ ܕܬܒܥܘ ܠܲܢ܁>
    text <܃ܘܦܫܩܘ ܠܲܢ ܣܘܼܟܵܠܲܝ̈ܗܘܿܢ>
    text <ܕܡܢܘܼ ܟܦܢܵܐ ܘܢܸܣܝܵܢܵܐ܁>
    text <܃ܗܪܟܐ ܒܫܸܬܩܵܐ ܐܬܓܘܣܘ>
    text <܃ܘܙܩ̣ܦܘ ܨܒܥܐ ܠܲܫܪܵܪܵܐ>
    text <܃ܕܗ̤ܝ ܓܠܝܘܼܬܹܗ ܕܩܸܪܝܵܢܵܐ>
    text <ܡܟܣܐ ܠܪܘܫܥܐ ܕܡܸܠܲܝ̈ܗܘܿܢ܁>
    text <܃ܠܵܐ ܓܹܝܪ ܡܲܡܪܚ ܗ̄ܘ̣ܵܐ ܒܝܼܫܵܐ>
    text <ܕܢܩܪܒܼ ܗ̄ܘ̣ܵܐ ܢܣܝܢܵܐ܁>
    text <܃ܠܗܘ̇ ܝܵܕܘܿܥܵܐ ܕܟܼܠܡܕܡ>
    text <ܕܝ̇ܕܥ ܗ̄ܘ̣ܵܐ ܕܠܵܐ ܡܸܬܼܢܲܣܹܐ܁>
    text <܃ܡܩܪܒܼ ܗ̄ܘ̣ܵܐ ܡ̣ܢ ܕܹܝܢ ܢܣܝܢܵܐ>
    text <ܠܗ̇ܘ ܕܩܢܸܐ ܗ̄ܘ̣ܵܐ ܗܲܕܵܡܹ̈ܐ܁>
    text <܃ܕܚ̣ܙܝܗܝ ܕܒܫܘܼܠܵܡ ܨܵܘܡܹܗ>
    text <ܠܡܐܟ̣ܘܠܬܐ ܐܸܬܼܪܲܓܼܪܲܓ ܗ̄ܘ̣ܵܐ܁>
    text <܃ܘܐܝܟ ܕܠܐܵܕܼܵܡ ܗ̇ܘ ܩܲܕܡܵܝܵܐ>
    text <܃ܒܡܐܟܘܼܠܬܼܵܐ ܐܸܬܼܪܲܓܼܪܲܓܼ ܗ̄ܘ̣ܵܐ>
    text <ܕܚ̣ܙܵܝܗܝ ܕܠܒܝܼܫ ܠܲܟܼܝܢܹܗ܁>
    text <܃ܘܣܒܪ ܕܡܩܒܸܠ ܡܸܠܬܹܗ>
    text <܃ܒܗܵܠܹܝܢ ܟܠܗܹܝܢ ܐܸܬܼܢܣܝܼ>
    text <ܒܲܪ ܓܢܣܢ ܠܵܘ ܥܵܒ̣ܘܿܕܵܐ܁>
    text <܃ܕܪܵܡ ܗ̄ܘ̣ ܟܝܢܹܗ ܕܥܵܒܼܘܿܕܵܐ>
    text <ܡ̣ܢ ܚܫ̈ܐ ܘܡ̣ܢ ܢܣܝܢܐ܁>
    text <܃ܠܐܹܐ ܗ̄ܘ̣ܵܐ ܡ̣ܢ ܥܲܡܠܵܐ ܕܐܘܼܪܚܵܐ>
    text <ܘܝܼܬܸܒ ܘܐܸܬܢܝܼܚ ܡ̣ܢ ܥܲܡܠܹܗ܁>
    text <܃ܘܫܐܠ ܡܝ̈ܐ ܠܫܡܪܝܬܐ>
    text <ܕܢܦܝܓ ܚܫܵܐ ܕܨܗܝܗ܁>
    text <܃ܗܪܟܵܐ ܠܐܘܬܼܵܐ ܕܒܪܢܫܵܐ>
    text <ܘܟܦܢܵܐ ܘܨܗܝܵܐ ܕܝܠܗ ܗܘ̣܁>
    text <܃ܘܟܕ ܡܸܠܬܐ ܒܗ ܥܡ̇ܪ ܗ̄ܘ̣ܵܐ>
    text <ܗܘ̤ ܒܕܝܼܠܹܗ ܡܸܬܢܣܹܐ ܗ̄ܘ̣ܵܐ܁>
    text <܃ܒܥܸܠܬܐ ܕܡܝ̈ܬܐ ܐܲܦܢܝܼ ܗ̄ܘ̣ܵܐ>
    text <ܠܛܥܝܬܐ ܨܝܕ ܝܘܼܠܦܵܢܹܗ܁>
    text <܃ܘܒܝܕܥܬܵܐ ܕܐܠܗܘܼܬܹܗ>
    text <ܐܝܬܝ ܠܓܠܝܐ ܣܘܼܥܪ̈ܢܹܝܗ̇܁>
    text <܃ܠܬܲܠܡܝܼܕܼܵܘ̈ܗܝ ܕܹܝܢ ܐܡ̣ܪ ܗ̄ܘ̣ܵܐ>
    text <ܟܕ ܩܲܪܒܘ ܠܹܗ ܡܹܐܟܘܠܬܵܐ܁>
    text <܃ܕܐܝܼܬ ܠܝܼ ܡܐܟܘܠܬܐ ܐ̄ܚܪܹܬܵܐ>
    text <ܕܐܲܢ̄ܬܘܿܢ ܠܵܐ ܝܕܥܝܢ ܐ̄ܢܬܘܢ ܠܵܗ̇܁>
    text <܃ܘܟܲܕ ܡܐܟ̣ܠܬܐ ܗܕܐ ܗ̄ܘ̣ܵܬ>
    text <ܕܢܸܥܒܸܕ ܨܒܼܝܵܢܵܐ ܕܐܲܒܘܼܗܝ܁>
    text <܃ܕܲܢܚܵܘܹܐ ܕܟܼܡܵܐ ܪܓܼܝܼܓ ܗ̄ܘ̣ܵܐ>
    text <܃ܠܬܝܒܘܼܬܼܵܐ ܕܚܛ̈ܝܹܐ>
    text <܃ܕܡܸܟ ܒܣܦܝܢܬܐ ܘܲܐܥܪܘܼܗܝ>
    text <܃ܘܩܡ ܘܟ̣ܐܐ ܒܝܲܡܵܐ ܘܫܠܝܗ>
    text <܃ܫܲܢ̄ܬܐ ܕܡܝܘܬܵܐ ܐܝܼܬܹܝܗ̇>
    text <ܘܫܠܝܗ ܕܝܡܐ ܕܥܒܘܕܐ܁>
    text <܃ܫܟܒ ܠܡ ܪܚܡܢ ܠܥܙܪ>
    text <ܘܚܕܐ ܐܢ̄ܐ ܕܠܵܐ ܗ̇ܘܝܬ ܬܡ̇ܢ܁>
    text <܃ܒܐ̄ܢܫܘܼܬܹܗ ܠܵܘ ܬܡ̇ܢ ܗ̄ܘ̣ܵܐ>
    text <ܒܐܠܗܘܼܬܹܗ ܬܡ̇ܢ ܗ̄ܘ̣ܵܐ܁>
    text <܃ܘܟܲܕ ܐܙ̇ܠ ܗ̄ܘ̣ܵܐ ܕܲܢܥܪܝܼܘܗܝ>
    text <ܕܡܥ̈ܐ ܕܚܫܵܐ ܡܪܕܐ ܗ̄ܘ̣ܵܐ܁>
    text <܃ܟܕ ܟܪܝܐ ܠܹܗ ܠܥܦܢܵܐ>
    text <ܥܲܠ ܥܦܪܢܵܐ ܒܲܪ ܓܸܢܣܹܗ܁>
    text <܃ܕܡܠ̈ܐ ܕܡܢܘ ܐܝܼܬܲܝܗܝܢ>
    text <ܥ̈ܛܠܵܐ ܕܛܥ̣ܘ ܡ̣ܢ ܐܘܼܪܚܵܐ܁>
    text <܃ܐܸܠܵܐ ܕܠܒܝܼܫ ܗܲܕܡܹ̈ܐ>
    text <ܕܡܟܣܝ ܗ̄ܘ̣ ܒܟ̣ܠܡܸܕܼܡ܁>
    text <܃ܘܒܲܪܘܼܚܵܐ ܠܲܡ ܐܸܬܥܙܲܙ>
    text <܃ܘܒܩܠܐ ܩܪ̣ܐ ܠܥܥܙܪ>
    text <܃ܬܵܐ ܦܘܿܩ ܡܝܼܬܼܵܐ ܘܚܙܝܼ ܠܵܟ>
    text <ܥܘܼܡܪܵܐ ܕܚܲܝܹ̈ܐ ܕܫܠܚܬܵܝܗܝ܁>
    text <܃ܗܪܟܵܐ ܩܵܠܵܐ ܕܥܵܒܼܘܕܵܐ ܗ̄ܘ̣>
    text <ܕܲܩܪ̣ܵܐ ܠܥܥܙܲܪ ܘܲܝܼܚ̣ܵܐ܁>
    text <܃ܐܝܟ ܕܠܕܡܪ̈ܐ ܡ̣ܢ ܫܸܢܬܼܵܐ>
    text <ܡܩܝܼܡ ܡܝܼ̈ܬܐ ܡ̣ܢ ܕܲܚܝܼܚܵܐ܁>
    text <܃ܓܲܠܝܐܝܼܬ ܡܲܠܸܠ ܐܸܢܹܝܢ>
    text <܃ܠܡܵܟ̈ܬܐ ܗܘ̤ ܥܲܠ ܢܦܫܹܗ>
    text <܃ܟܕܐܡ̇ܪ ܗ̄ܘ̣ܵܐ ܠܬܲܠܡܝܼܕܵܘ̈ܗܝ>
    text <ܕܐܙ̇ܠ ܐ̄ܢܵܐ ܠܘܵܬ ܐܒܝܼ ܘܐܠܗܝ܁>
    text <ܢܸܐܡܪܘܿܢ ܠܲܢ ܟܬܵܒܲܝ̈ ܒܸܕܝܵܐ܁>
    text <܃ܐܝܼܬ ܐܲܠܵܗܵܐ ܠܲܐܠܵܗܵܐ>
    text <ܘܥܲܒܼܘܕܵܐ ܠܐܝܬ ܓܢܝܼܵܙܐ܁>
    text <ܕܒܼܗܠܬܹܗ ܗܘ̤ܵܐ ܟܠܡܸܕܸܡ܁>
  block
    text <܃ܐܲܠܵܗܹܗ ܩܪ̣ܵܐ ܠܐܲܠܵܗܵܐ>
    text <ܕܥܒܘܿܕܼܵܐ ܗ̄ܘ̣ ܕܝܼܠܹܗ ܘܲܕܟܼܠ܁>
    text <܃ܘܐܲܒܘܼܗܝ ܟܢܝܼ ܠܪܪܡܵܐ>
    text <ܕܫܘܐ ܠܗܕܐ ܒܛܲܝܒܘܼܬܼܵܐ܁>
    text <܃ܗܫܵܐ ܠܲܡ ܗܵܐ ܫܓܝܼܫܵܐ ܢܲܦܫܝ>
    text <܃ܡ̣ܢ ܚܫܹ̈ܐ ܕܡܣܝܒܲܪ ܐ̄ܢܵܐ>
    text <܃ܘܟܲܪܝܵܐ ܠܝܼ ܥܕܲܡ̇ܐ ܠܡܘܬܵܐ>
    text <ܡ̣ܢ ܩܫܝܘܼܬܹܗ ܕܨܲܠܝܼܒ̣ܵܐ܁>
    text <܃ܢܦܫܵܐ ܕܡ̇ܢ ܗ̣ܝ ܕܫܓܝܼܫܵܐ>
    text <ܚܪ̈ܚܐ ܕܠܐ ܒܘܼܝܵܢܵܐ܁>
    text <܃ܕܡܠܬܵܐ ܐܝܼܬܝܵܐ ܕܡ̣ܢ ܐܲܒܐ>
    text <ܗ̇ܘ ܕܫܕܐ ܥܲܡ ܝܵܠܘܕܹܗ܁>
    text <܃ܠܵܐ ܬܛܥܘܢ ܐܘ ܡܲܪ̈ܚܹܐ>
    text <ܐܝܬܝܵܐ ܪܵܡ ܗ̄ܘ̣ ܡ̣ܢ ܚܫܹ̈ܐ܁>
    text <܃ܚܫܹ̈ܐ ܕܐ̄ܢܫܐ ܐܝܼܬܲܝܗܘܿܢ>
    text <ܕܗ̇ܘ ܚܫܘܿܫܵܐ ܒܲܪ ܓܸܢܣܲܢ܁>
    text <܃ܗܵܠܹܝܢ ܕܐ̄ܢܫܐ ܐܝܼܬܝܗܹܝܢ>
    text <ܗܘ̇ ܕܗܘ̤ܐ ܒܪܵܐ ܒܛܲܝܒܘܼܬܼܵܐ܁>
    text <܃ܠܵܘ ܗ̄ܘ̣ܵܐ ܕܡܸܠܬܼܵܐ ܚܝܼܕܵܐ>
    text <ܕܐܝܼܬܵܘܗܝ ܡܡܬܘܿܡ ܥܲܡ ܐܲܒܘܼܗܝ܁>
    text <܃ܠܵܐ ܗ̄ܘ̣ܵܐ ܕܝܢ ܠܡܠܬܐ ܐܸܡ̇ܪܬ>
    text <ܕܩܢܐ ܒܪܘܬܐ ܒܛܝܒܘܼܬܼܵܐ܁>
    text <܃ܕܠܑܵܐ ܢܫܬܒܼܗܲܪ ܐܪܝܼܘܿܣ>
    text <ܕܕܿܠܡܵܐ ܠܢܝܼܫܹܗ ܚ̇ܢܐ ܐ̄ܢܐ܁>
    text <܃ܐܒܼܝ ܠܲܡ ܕܫܕܪܢܝ ܪܒ ܗ̄ܘ̣ ܡܸܢܝ>
    text <ܒܐܝܼܬܘܼܬܵܐ ܘܒܫܘܼܠܛܵܢܵܐ܁>
    text <܃ܠܵܐ ܙܪ̣ܩ ܗ̄ܘ̣ܵܐ ܠܥܒܝܼܕܵܐ>
    text <ܕܢܬܦܚܲܡ ܥܲܡ ܥܵܒܘܿܕܹܗ܁>
    text <܃ܪܲܒ ܗ̄ܘ̣ ܡܸܢܹܗ ܒܐܝܼܬܘܼܬܼܵܐ>
    text <ܕܟܼܝܢܹܗ ܕܠܵܐ ܫܘܪܝܵܐ ܗ̄ܘ̣܁>
    text <܃ܘܐܲܝܢܵܐ ܕܐܝܼܬ ܠܹܗ ܫܘܼܪܵܝܐ>
    text <ܙܥܘܿܪ ܡ̣ܢ ܐܝܼܬܝܐ ܒܲܢܝܵܢܹܗ܁>
    text <܃ܐܝܼܬ ܠܲܢ ܗܵܟܹܝܠ ܪܲܒܟܘܼܡܪܹ̈ܐ>
    text <ܕܡܗܝܡܢ ܗ̄ܘ̣ ܠܥܒܘܿܕܹܗ܁>
    text <܃ܐܝܟ ܡܘܼܫܹܐ ܒܟܠܹܗ ܒܲܝܬܗ>
    text <ܘܝܲܬܝܼܪ ܡܸܢܹܗ ܕܒܲܪ ܥܲܡܪܲܡ܁>
    text <܃ܡܢܘܼ ܗܢܵܐ ܪܲܒܟܘܼܡܪܹ̈ܐ>
    text <ܘܥܒܘܿܕܹܗ ܠܡ̇ܢ ܩ̇ܪܝܢ ܐ̄ܢܬܘܿܢ܁>
    text <܃ܕܫܪܝܼܪ ܗ̄ܘ̣ ܠܹܗ ܥܲܠ ܒܲܝܬܹܗ>
    text <ܘܫܠܝܛ ܒܥ̇ܒܕܐ ܕܐܝܼܕܵܘ̈ܗܝ܁>
    text <܃ܪܲܒܟܘܼܡܪܹ̈ܐ ܝܫܘܼܥ ܐܝܼܬܵܘܗܝ>
    text <ܘܥܵܒܘܿܕܹܗ ܐܝܬܝܐ ܓܢܝܼܙܵܐ܁>
    text <܃ܘܕܗܘ̤ܵܐ ܥܘܼܡܪܵܐ ܠܒܵܪܘܿܝܵܐ>
    text <ܥܲܒܼܕܗ ܡܵܪܵܐ ܠܩܸܢܝܵܢܵܘ̈ܗܝ܁>
    text <܃ܚܲܕ ܠܲܡ ܐܝܼܬܼܵܘܗܝ ܡܨܝܵܐ>
    text <ܕܐܠܗܵܐ ܘܕܲܒܢܝ̈ܢܫܵܐ܁>
    text <܃ܒܪܢܫܵܐ ܝܼܫܘܿܥ ܕܝܼܪܸܒ>
    text <ܘܗܘ̤ܐ ܡܲܠܟܵܐ ܘܫܲܠܝܼܛܵܐ܁>
    text <܃ܗܪܟܵܐ ܩ̇ܪܐ ܡܸܨܥܝܵܐ>
    text <ܠܗ̇ܘ ܕܐܝܼܬܼܵܘܗܝ ܗ̄ܘ̣ܵܐ ܡ̣ܢ ܕܵܘܝܼܕ܁>
    text <܃ܘܗܘ̤ܵܐ ܒܡܵܘܬܹܗ ܡܨܥܝܵܐ>
    text <ܘܫܝܸܢ ܠܲܢ ܥܲܡ ܒܪܘܿܝܵܐ܁>
    text <܃ܡܵܘܬܵܐ ܠܲܡ ܛܥܸܡ ܒܟܼܝܢܹܗ>
    text <ܣܛܲܪ ܡ̣ܢ ܡܸܠܬܼܵܐ ܐܲܠܗܵܐ܁>
    text <܃ܘܟܲܕ ܡܸܠܬܐ ܒܹܗ ܥܡ̇ܪ ܗ̄ܘ̣ܵܐ>
    text <ܠܐ ܩܪܒ ܚܫܵܐ ܠܟܼܝܢܹܗ܁>
    text <܃ܚܫܵܐ ܘܡܵܘܬܐ ܕܚܫܘܫܵܐ ܗ̄ܘ̣>
    text <ܕܩܢܹܐ ܡܵܘܬܼܵܐ ܒܲܟܼܝܼܢܹܗ܁>
    text <܃ܩܝܵܡܬܐ ܘܚ̈ܝܐ ܕܒܼܪܵܘܿܝܵܐ>
    text <ܕܐܝܼܬ ܠܹܗ ܚܝܹ̈ܐ ܒܲܟܼܝܢܹܗ܁>
    text <܃ܟܠܡ̇ܢ ܕܗܘ̤ܐ ܒܗ ܚܲܝܐ ܗ̄ܘ̣>
    text <ܘܗܘ̤ ܝܗ̇ܒ ܚܝܹ̈ܐ ܘܢܘܼܗܪܵܐ܁>
    text <܃ܢܒܼܥܐ ܗ̄ܘ̣ ܕܡܠܹܐ ܚܲܝܘܼܬܵܐ>
    text <ܕܪܕܝܹܗ ܡܸܡܬܘܡ ܠܵܐ ܓܵܐܸܙ܁>
    text <܃ܠܵܐ ܓܝܪ ܙ̇ܥܪ ܒܟ̣ܝܢܹܗ>
    text <ܘܐܵܦܠܵܐ ܝܵܪܸܒ ܡ̣ܢ ܕܐܝܼܬܼܵܘܗܝ܁>
    text <܃ܘܠܵܐ ܢ̇ܦܠ ܬܚ̈ܬܝ ܚܲܫܹ̈ܐ>
    text <ܕܪܡ ܗ̄ܘ̣ ܟܝܵܢܹܗ ܡ̣ܢ ܚܫܹ̈ܐ܁>
    text <܃ܚܫܹ̈ܐ ܕܒܲܪܓܸܢܣܢ ܐܸܢܘܿܢ>
    text <ܕܙܥܪ ܝܸܪܸܒܼ ܘܐܸܬܼܪܡܪܲܡ܁>
    text <܃ܙܥ̣ܪ ܕܛܥܸܡ ܡܘܬܵܐ ܕܙܒܼܢܵܐ>
    text <ܘܝܼܪܸܒܼ ܕܗܘ̤ܵܐ ܒܡܵܪܘܼܬܼܵܐ܁>
    text <܃ܠܵܐ ܕܝܼܢ ܢܸܪܢܹܐ ܫܵܡܘܿܥܵܐ>
    text <ܕܦܪܫܬܼ ܡܟ̈ܬܐ ܒܗܵܕܹܐ܁>
    text <܃ܕܦܪ̈ܨܘܿܦܹܐ ܬܪܹܝܢ ܐܡ̇ܪ ܐ̄ܢܵܐ>
    text <ܡܸܠܬܐ ܘܢܵܘܣܵܐ ܕܓܼܒܐ ܠܹܗ܁>
    text <܃ܘܒܼܚܲܕ ܗ̄ܘ̣ ܒܪܐ ܡܘܕܹܐ ܐܢܐ>
    text <ܘܟܼܝ̈ܢܐ ܬܪܹܝܢ ܡܲܟܼܪܸܙ ܐ̄ܢܐ܁>
    text <܃ܟܝܵܢܵܐ ܣܓܼܝܼܵܕܵܐ ܘܫܲܒܚܝܼܵܐ>
    text <ܕܡܸܠܬܐ ܐܝܼܬܝܐ ܕܥܲܡ ܐܲܒܼܵܐ܁>
    text <܃ܘܟܼܝܢܵܐ ܕܝܼܠܲܢ ܕܫܩ̣ܠ>
    text <ܡ̣ܢ ܡܘܼܠܟܢܹܗ ܘܐܸܫܬܵܘܕܝܼ܁>
    text <܃ܡܫܠܡܢܐ ܗ̄ܘ̣ ܒܐܲܠܗܘܼܬܹܗ>
    text <ܕܫܘܐ ܥܡܗ ܕܝܵܠܘܕܹܗ܁>
    text <܃ܘܲܓܼܡܝܪܵܐ ܬܘܼܒܼ ܒܐ̄ܢܫܘܼܬܹܗ>
    text <ܒܦܲܓܼܪܐ ܘܢܦܫܵܐ ܕܡܵܝܘ̈ܬܐ܁>
    text <܃ܬܪܹܝܬ ܕܗܘ̤ܘ ܒܲܚܕܵܝܘܼܬܼܵܐ>
    text <ܚܲܕ ܚܘܼܒܼܵܐ ܘܚܲܕ ܨܒܼܝܢܵܐ܁>
    text <܃ܡܸܠܬܐ ܚܝܼܕܵܐ ܕܡ̣ܢ ܐܲܒܼܵܐ>
    text <ܘܕܟܘܼܬܵܐ ܕܥܒܼܕܵܐ ܕܢܣܲܒܼ܁>
  block
    text <܃ܘܡܸܛܠ ܚܘܼܒܹܗ ܕܢܵܣܘܼܒܼܵܐ>
    text <ܝܩܪܹܗ ܥܲܡܹܗ ܠܢܣܝܼܒܼܵܐ܁>
    text <܃ܘܐܙܥܲܪ ܢܲܦܫܹܗ ܒܫܡܗܹ̈ܐ>
    text <ܟܕ ܒܲܟܝܵܢܹܗ ܠܵܬ ܙ̇ܥܪ܁>
    text <܃ܗܘ̤ܵܐ ܥܲܦܪܢܵܐ ܒܛܝܼܒܘܼܬܼܵܐ>
    text <ܘܝܵܪܬ̇ܐ ܡܡܪܐ ܥܲܡ ܡܸܠܬܼܵܐ܁>
    text <܃ܕܝܩܪܹܗ ܒܟܼܠܗܹܝܢ ܒܲܟܼܝܵܢܹܗ>
    text <ܘܫܥܒܸܕ ܠܹܗ ܪܘܡܵܐ ܘܥܘܼܡܩܵܐ܁>
    text <܃ܢܣܲܒܼ ܕܝܢ ܡܸܠܬܹܐ ܡܵܟ̈ܬܹܗ>
    text <ܕܥܦܪܢܐ ܒܫܡܵܐ ܫܐܝܼܠܵܐ܁>
    text <܃ܘܬܝܩܲܪ ܐܵܦ ܡܝܘܬܵܐ>
    text <ܒܫܒܝܼܚܵܬܹ̈ܗ ܕܝܼܚܝܼܕܵܐ܁>
    text <܃ܟܕ ܠܵܐ ܗ̄ܘ̣ܵܐ ܒܡܠܐ ܙܒܼܢܵܐ>
    text <ܐܬܝܩܲܪ ܒܲܫܒܝܼܚܵܬܐ܁>
    text <܃ܐܸܠܵܐ ܡܸܟܝܠ ܘܠܥܲܠܲܡ>
    text <ܕܠܵܐ ܫܘܼܠܡܵܐ ܗ̄ܘ̣ ܫܘܠܛܢܗ܁>
    text <܃ܚܕܵܐ ܙܒܢ ܩܪܒܼ ܗ̄ܘ̣ܵܬ ܢܦܲܫܹܗ>
    text <ܒܕܒܝܼܚܘܼܬܹܗ ܠܐܠܗܵܐ܁>
    text <܃ܘܗܘ̤ܐ ܟܘܼܡܪܵܐ ܒܲܫܡܲܝܵܐ>
    text <ܘܠܵܐ ܡܫܬܪܝܵܐ ܟܵܗܢܘܼܬܹܗ܁>
    text <܃ܠܲܩܕܘܿܫ ܩܘܼܕܫܹ̈ܐ ܥܠܝ̈ܐ>
    text <ܥܲܠ ܕܢܚܣܹܐ ܥܲܠ ܟܠܵܐ܁>
    text <܃ܘܐܫܟܲܚ ܒܐܲܝܕܹܗ ܦܘܼܪܩܵܢܵܐ>
    text <ܟܠܹܗ ܓ̣ܢܣܵܐ ܕܡܝܘ̈ܬܹܐ܁>
    text <܃ܠܵܐ ܥ̣ܠ ܒܲܕܡܵܐ ܕܚܝܘ̈ܬܐ>
    text <ܐܝܟ ܛܲܟܼܣܵܐ ܕܪ̈ܲܒܲܝ ܟܘܼܡܪܹ̈ܐ܁>
    text <܃ܐܠܐ ܩܢܘܿܡܹܗ ܗܘ̤ܵܐ ܕܒܼܚܵܐ>
    text <ܘܕܡܗ ܢܩܝܼ ܚܠܦ ܟܠܢܵܫ܁>
    text <܃ܠܹܗ ܐܡ̣ܪ ܕܬܸܒܼ ܡ̣ܢ ܝܲܡܝܼܢܝܼ>
    text <ܥܕܡܵܐ ܕܟܼܠ ܢܫܬܥܒܲܕ ܠܹܗ܁>
    text <܃ܟܕ ܡܲܡܠܸܟ ܥܲܠ ܟܠ ܕܗܘ̤ܵܐ>
    text <ܥܲܡ ܐܠܗܵܐ ܢܣܘܼܒܹܗ܁>
    text <܃ܕܝܼܠܹܗ ܗ̤ܝ ܐܵܦ ܡܹܐܝܼܬܵܐ>
    text <ܗ̇ܝ ܕܥܬܝܼܕܵܐ ܒܫܘܼܠܵܡܵܐ܁>
    text <܃ܒܢܝܼܫܵܐ ܕܚܲܫ ܗ̄ܘ̣ܵܐ ܒܹܗ ܒܲܐܪܥܵܐ>
    text <ܒܹܗ ܡܙܕܝܲܝ ܡܵܐ ܕܐܬ̇ܐ܁>
    text <܃ܒܩܵܠܵܐ ܕܡܠܬܹܗ ܡܸܬܢܚܲܡܝܼܢ>
    text <ܡܒܝ̈ܬܐ ܕܡ̣ܢ ܐܕܡ ܘܲܠܟܼܵܐ܁>
    text <܃ܘܦܪܚܝܼܢ ܠܐܘܼܪܥܹܗ ܒܥܢܢ̈ܐ>
    text <ܐܲܝܠܹܝܢ ܕܐܚܸܒܼܘ ܓܸܠܝܵܢܹܗ܁>
    text <܃ܒܪܘܼܚܵܐ ܕܦܘܼܡܹܗ ܡܘܒܸܕ ܠܹܗ>
    text <ܠܗ̇ܘ ܕܐ̇ܬܐ ܕܢܛܥܹܐ ܒܫܲܡܹܗ܁>
    text <܃ܘܒܟܐܬܐ ܕܡܸܠܬܹܗ ܫ̇ܪܐ>
    text <ܠܫܘܼܠܛܵܢܹܗ ܕܐܵܟ̇ܠܩܪܨܵܐ܁>
    text <܃ܒܐܠܦܵܐ ܕܥܝܼܪ̈ܐ ܡܸܙܕܲܝܲܚ>
    text <ܘܒܪܸ̈ܒܘܬܵܐ ܕܡܠܐܟܹ̈ܐ܁>
    text <܃ܘܣܪ̈ܦܹܐ ܕܠܵܐ ܡܸܢܝܢܵܐ>
    text <ܩܘܼܕܫܵܐ ܕܪܲܒܘܼܬܹܗ ܬܵܢܹܝܢ܁>
    text <܃ܠܓܲܠܝܘܬܵܐ ܕܦܓܼܪܗ ܚܵܙܹܝܢ>
    text <ܫܡܝ̈ܢܐ ܘܐܲܪ̈ܥܢܝܐ܁>
    text <܃ܟܕ ܟܣܝܵܐ ܐܲܠܵܗܘܼܬܹܗ>
    text <ܒܐܦܝ̈ ܬܼܪܥܵܐ ܕܐ̄ܢܫܘܬܗ܁>
    text <܃ܒܹܗ ܡܸܬܒܲܩܝܼܢ ܡܝܼܘ̈ܬܐ>
    text <ܐܦܝ̈ܢ ܒܐܦܝ̈ܢ ܓܲܠܝܵܐܝܼܬ܁>
    text <܃ܘܐܝܟ ܨܲܠܡܵܐ ܒܝܲܕ ܓܲܠܝܘܼܬܹܗ>
    text <ܠܘܵܬܼ ܗ̇ܘ ܟܣܝܵܐ ܢܓܲܕ ܟܠ܁>
    text <܃ܠܵܐ ܗ̄ܘ̣ܵܐ ܒܠܥܵܕ ܢܣܘܿܒܹܗ>
    text <ܣܥܪ ܗܠܹܝܢ ܡܵܐ ܕܐܵܬܐ܁>
    text <܃ܥܡܹܗ ܗܘ̤ ܕܠܵܐ ܫܘܚܠܦܵܐ>
    text <ܡ̣ܢ ܫܘܼܪܵܝܵܐ ܠܫܘܼܠܵܡܵܐ܁>
    text <܃ܚܲܕ ܗ̄ܘ̣ ܒܪܵܐ ܘܚܲܕ ܦܪܨܘܿܦܵܐ>
    text <ܡܝ̈ܢܹܐ ܬܪܹܝܢ ܕܗܘ̤ܵܘ ܚܲܕ܁>
    text <܃ܡܸܠܬܼܵܐ ܚܝܼܕܵܐ ܕܡ̣ܢ ܐܲܒܼܵܐ>
    text <ܘܕܡܘܼܬܼܵܐ ܕܥܲܒܼܕܵܐ ܕܲܢܣܲܒܼ܁>
    text <܃ܘܠܵܐ ܗ̄ܘ̣ܵܐ ܡܸܛܠ ܕܗܘ̤ܵܘ ܚܲܕ>
    text <ܟܝ̈ܬܐ ܐܬܪܹܝܬ ܒܲܚܕܝܘܼܬܼܵܐ܁>
    text <܃ܢܸܣܒܪ ܠܹܗ ܬܘܼܒܼ ܫܡܘܿܥܵܐ>
    text <ܕܡܘܙܓܼܐ ܗܘ̤ܵܐ ܒܟܝܢܹܗ܁>
    text <܃ܠܵܐ ܡܸܬܡܙܓܹܐ ܐܝܬܘܼܬܼܵܐ>
    text <ܘܠܵܐ ܡܫܬܚܠܲܦ ܥܵܒܘܿܕܵܐ܁>
    text <܃ܕܟܝܼܢܵܐ ܗ̄ܘ̣ ܕܟܼܣܹܐ ܘܓܲܢܝܼܙ>
    text <ܘܡܥܠܲܒ ܡ̣ܢ ܫܘܚܠܦܹ̈ܐ܁>
    text <܃ܐܦܠܵܐ ܠܥܘܼܡܪܹܗ ܩܲܕܝܼܫܵܐ>
    text <ܠܕܡܘܬܐ ܕܥܒܼܕܵܐ ܕܢܣܲܒܼ܁>
    text <܃ܠܵܐ ܩ̇ܪܒܠܹܗ ܫܘܼܚܠܦܵܐ>
    text <ܕܟܼܝܢܹܗ ܢܛܝܼܪ ܥܲܡ ܡܸܠܬܼܵܐ܁>
    text <܃ܒܪܥܝܢܵܐ ܕܹܝܢ ܡܬܦܪ̈ܫܵܢ>
    text <ܫܒܚ̈ܝܬܐ ܡ̣ܢ ܡܘ̈ܬܐ܁>
    text <܃ܘܥܲܠ ܚܲܕ ܗ̄ܘ̣ ܒܪܵܐ ܡܬܢܲܣ̈ܒܵܢ>
    text <ܕܟܝ̈ܢܐ ܬܪܝܢ ܕܗܘ̤ܵܘ ܚܲܕ܁>
    text <܃ܡܚܝܠܬ̈ܐ ܕܐ̄ܢܫ̈ܐ ܐܸܢܝܢ>
    text <ܗ̇ܘ ܕܝܼܠܝܼܕ ܗ̄ܘ̣ܵܐ ܡ̣ܢ ܡܲܪܝܲܡ܁>
    text <܃ܒܫܚ̈ܝܬܐ ܕܡܸܠܬܼܵܐ ܐܸܢܹܝܢ>
    text <ܕܝܠܕܹܗ ܕܐܒܼܵܐ ܡܬܘܿܡܝܵܐ܁>
    text <܃ܗ̇ܘ ܕܨܒ̣ܐ ܡܛܠ ܚܘܼܒܹܗ>
    text <ܕܢܬܝܩܲܪ ܓܸܢܣܲܢ ܡܸܢܹܗ܁>
    text <܃ܗܪܟܵܐ ܫܩܠܬ̤ ܫܘܼܠܵܡܵܐ>
    text <ܗ̇ܝ ܕܩܪܢ ܨܠܡܹܗ ܕܝܼܠܹܗ܁>
    text <܃ܠܵܐ ܗ̄ܘ̣ܐ ܒܨܠܡܵܐ ܕܟܼܝܢܹܗ>
    text <ܐܸܠܵܐ ܒܨܠܡܵܐ ܕܐܝܼܩܵܪܹܗ܁>
    text <܃ܠܵܐ ܓܹܝܪ ܐܝܼܬ ܠܹܗ ܪܘܼܟܵܒܼܵܐ>
    text <ܐܦܠܵܐ ܨܘܪܬܵܐ ܘܲܕܡܘܼܬܼܵܐ܁>
    text <܃ܕܠܵܐ ܪܘܼܟܵܒܵܐ ܗ̄ܘ̣ ܒܵܪܘܿܝܵܐ>
    text <ܘܠܵܐ ܡܣܬܝܲܟ ܒܲܚܵܙܬܵܐ܁>
    text <܃ܢܒܝ̈ܐ ܟܢܝܘܼܗܝ ܒܫܡܵܗܹ̈ܐ>
    text <ܠܦܘܼܬ ܡܫܡܥܬܐ ܕܐ̄ܢܫܘܼܬܼܵܐ܁>
  block
    text <܃ܘܟܲܕ ܠܵܐ ܙ̇ܥܪ ܐܘ ܝܵܪܒܼ>
    text <ܐܲܡܪܘܼܗܝ ܕܙܥ̣ܪ ܐܵܦ ܕܝܼܪܸܒܼ܁>
    text <܃ܘܟܲܕ ܒܟܝܼܢܹܗ ܒܟܼܠ ܕܘܼܟ ܗ̄ܘ̣>
    text <ܐܡ̣ܪܘ ܕܢܚܸܬ ܐܵܦ ܕܲܣܠܸܩܘ>
    text <܃ܣܘܼ̈ܠܹܐ ܕܹܝܢ ܕܫܡ̣ܥܘ ܗܵܠܹܝܢ>
    text <ܠܵܐ ܐܬܒܝܲܕܘ ܬܲܩܢܵܐܝܼܬ܁>
    text <܃ܣܡ̣ܘ ܐܢܝܢ ܠܲܡܚܝܼܠ̈ܬܐ>
    text <ܥܲܠ ܥܒܘܿܕܵܐ ܟܝܵܢܐܝܼܬ܁>
    text <܃ܘܠܵܐ ܣܸܦܩܲܬ ܡܪܚܘܬܐ>
    text <ܕܲܛܥܵܘ ܒܵܗ̇ ܡ̣ܢ ܘܵܠܝܼܬܼܵܐ܁>
    text <܃ܐܸܠܵܐ ܕܪܟܸܒܘ ܨܢܥ̈ܬܐ>
    text <ܘܐܙܕܝܲܢܘ ܠܘܩܒܼ̇ܠ ܩܘܼܫܬܵܐ܁>
    text <܃ܬܵܘ ܗܵܟܹܝܠ ܐܘܿ ܫܵܡܘܼܥܵܐ>
    text <ܗܘܼܝ ܬܠܡܝܼܕܵܐ ܠܟܬܒܵܐ܁>
    text <܃ܘܪܕܝܼ ܒܐܘܼܪܚܵܐ ܕܟܹܐܢܘܼܬܼܵܐ>
    text <ܘܠܵܐ ܬܛܥܹܐ ܒܲܫܒܼܝܼܠ ܙܹܐܦܵܐ܁>
    text <܃ܗܝܡܢ ܒܐܲܒܼܵܐ ܕܠܵܐ ܫܘܼܪܵܝ>
    text <ܐܝܬܝܐ ܕܩܕܝܼܡ ܠܗܘ̈ܝܐ܁>
    text <܃ܕܠܵܐ ܡܣܬܲܝܟܵܐ ܐܝܼܬܘܼܬܹܗ>
    text <ܡ̣ܢ ܚܘܼܫܒܵܐ ܕܥܒܝܼܕܹ̈ܐ܁>
    text <܃ܐܘܕܵܐ ܒܒܼܪܬ ܕܡ̣ܢ ܐܲܒܼܵܐ>
    text <ܕܝܼܠܝܼܕ ܡܸܢܹܗ ܕܠܵܐ ܚܲܫܵܐ܁>
    text <܃ܡܵܪܵܐ ܘܐܝܼܬܝܵܐ ܘܥܵܒ̣ܘܕܵܐ>
    text <ܕܫܘܐ ܥܡܗ ܒܲܟܝܢܹܗ܁>
    text <܃ܫܒܚ ܠܩܢܘܡܵܐ ܕܪܘܼܚܵܐ>
    text <ܕܐܝܼܬܼܵܘܗܝ ܡܸܢܹܗ ܕܟܼܝܵܢܵܐ܁>
    text <܃ܘܠܵܐ ܒܨܝܼܪ ܡ̣ܢ ܐܲܒܼܵܐ ܘܲܒܼܪܵܐ>
    text <ܒܡܵܪܘܼܬܼܵܐ ܘܲܒܼܫܘܼ ܠܛܢܵܐ܁>
    text <܃ܚܲܕ ܗ̄ܘ̣ ܟܝܵܢܵܐ ܫܲܘܝܐܝܼܬ>
    text <ܕܐܲܒܼܵܐ ܘܲܒܼܪܵܐ ܘܪܘܼܚ ܩܘܼܕܫܵܐ܁>
    text <܃ܩܢܘܡܹ̈ܐ ܬܠܵܬܐ [ܒܕ]ܝܼ̈ܫܹܐ>
    text <ܚܕܵܐ ܐܝܼܬܘܼܬܵܐ ܕܠܵܐ ܫܘܼܪܵܝ܁>
    text <܃ܠܗܢܵܐ ܟܝܢܵܐ ܐܟܪܸܙܘ ܗ̄ܘ̣ܵܘ>
    text <ܢܒܝ̈ܐ ܒܐܪ̈ܙܹܐ ܘܦܠܐܬܹ̈ܐ܁>
    text <܃ܟܲܕ ܦܘܼܪܫܵܢܵܐ ܕܩܢܘܿܡܹ̈ܐ>
    text <ܢܛܝܼܪ ܗ̄ܘ̣ ܕܲܒܼܒܼܪܵܐ ܢܬܒܕܲܩ܁>
    text <܃ܘܟܲܕ ܡܛܝܼ ܙܲܒܼܢܐ ܕܕܸܢܚܹܗ>
    text <ܕܗ̇ܘ ܕܟܼܣܹܐ ܗ̄ܘ̣ܵܐ ܡ̣ܢ ܕܵܪܹ̈ܐ܁>
    text <܃ܓܠ̣ܐ ܠܲܢ ܗܵܢܵܐ ܦܘܼܪܫܢܵܐ>
    text <ܕܢܘܼܕܹܐ ܒܲܩܢܘܿܡܹ̈ܐ ܬܵܠܵܬܐ܁>
    text <܃ܗܵܐ ܬܘܕܝܼܬܼܵܐ ܕܫܪܝܼܪܵܐ>
    text <ܕܠܵܐ ܫܝܼܚܩܵܐ ܒܐܪ̈ܝܼܟܵܬܵܐ܁>
    text <܃ܘܠܵܐ ܛܥܝܼܢܵܐ ܝܘܼܩܪܵܐ ܕܡܸܠܹ̈ܐ>
    text <ܕܢܬܕܘܕ ܒܵܗ̇ ܫܵܡܘܿܥܵܐ>
    text <܃ܡܐܬܚܵܬܐ ܕܒܼܪܵܐ ܠܘܵܬܲܢ>
    text <ܠܵܐ ܗ̄ܘ̣ܵܐ ܚܙܘܼܩܝܵܐ ܘܫܘܼܢܝܵܐ܁>
    text <܃ܐܸܠܵܐ ܕܚܘܼܒܵܐ ܘܨܒܼܝܵܢܐ>
    text <ܟܕ ܗܘ̤ ܠܵܐ ܙܥܪ ܡ̣ܢ ܕܐܝܼܬܼܵܘܗܝ܁>
    text <܃ܐܡ̇ܪܬ ܓܹܝܪ ܒܗܵܠܹܝܢ ܕܬܢܝܬ>
    text <ܕܥܒܘܕܵܐ ܠܵܐ ܡܸܬܒܨܲܪ܁>
    text <܃ܘܠܐ ܘܐܦܠܵܐ ܐܵܬܹܐ>
    text <ܕܟܝܼܢܹܗ ܒܟܼܠܕܘܼܟ ܐܝܼܬܼܵܘܗܝ܁>
    text <܃ܦܓܼܪܢܵܐ ܗ̄ܘ̣ ܕܙܥܪ ܘܝܼܪܸܒ>
    text <ܒܚܲܫܵܐ ܘܡܘܬܼܵܐ ܕܨܠܝܼܒܵܐ܁>
    text <܃ܘܬܐܝܩܲܪ ܒܬܲܪ ܗܵܠܹܝܢ>
    text <ܒܩܝܡܵܬܐ ܘܲܒܼܣܘܼܠܩܵܐ܁>
    text <܃ܘܗܘ̤ܐ ܥܘܡܪܐ ܫܲܪܝܼܪܵܐ>
    text <ܠܐܠܗܘܼܬܼܵܐ ܕܠܵܐ ܦܘܼܪܵܫ܁>
    text <܃ܕܐܬܝܲܩܲܪ ܥܲܡ ܐܝܼܬܘܼܬܼܵܐ>
    text <ܒܡܪܘܼܬܼܵܐ ܘܲܒܼܫܘܼܠܛܢܐ܁>
    text <܃ܐܒܼܵܐ ܠܲܡ ܠܐ̄ܢܫ ܠܵܐ ܕܐܸ̇ܢ>
    text <܃ܕܕܝܼܢܵܐ ܟܠܹܗ ܠܹܗ ܝܗܒܗ>
    text <܃ܟܕ ܒܚ̇ܪ ܒܓܙܪ ܕܝܼܢܹܗ>
    text <ܠܥܠܝܹ̈ܐ ܘܠܬܚܬ̈ܝܹܐ܁>
    text <܃ܗܘ̤ܝܘ ܕܝܗ̇ܒ ܦܘܼܪܥܵܢܵܐ>
    text <ܠܟܲܫܝܼܪܹ̈ܐ ܚܠܵܦ ܥܲܡܠܲܝ̈ܗܘܿܢ܁>
    text <܃ܘܡܸܢܹܗ ܡܬܚܲܝܒܼܝܢ ܒܝܼܫܹ̈ܐ>
    text <ܒܫܡܩܵܐ ܘܒܓܹܗܢܐ܁>
    text <܃ܘܡܸܛܠܗܵܕܹܐ ܓܒܼܝܗܝ ܡ̣ܢ ܟܠ>
    text <ܘܥܒܕܹܗ ܢܵܘܣܵܐ ܠܐܝܩܵܪܹܗ܁>
    text <܃ܕܢܸܬܒܩܘܢ ܒܹܗ ܡܝܘ̈ܬܼܵܐ>
    text <ܟܕ ܒܚ̇ܪ ܣܘܼܥܪ̈ܢܝܗܘܿܢ܁>
    text <܃ܘܡܛܠ ܕܟܝܢܵܐ ܕܫܘܼܒܼܚܹܗ>
    text <ܠܵܐ ܡܸܫܬܥܒܲܕ ܠܲܚܙܵܬܼܵܐ܁>
    text <܃ܒܡܬܚܙܝܢܵܐ ܒܲܝܐ ܠܲܢ>
    text <ܐܝܟ ܗ̇ܘ ܕܠܹܗ ܚ̇ܙܝܢܢ܁>
    text <܃ܗܪܟܵܐ ܒܐܪ̈ܙܐ ܘܦܸܠܐܬ̈ܐ>
    text <ܒܡܚܙܝܼܬܐ ܡܸܬܒܩܝܢܢ܁>
    text <܃ܘܬܡ̇ܢ ܒܐܦ̈ܐ ܓܠܝ̈ܬܐ>
    text <ܚܙ̇ܝܢܢ ܠܹܗ ܠܲܩܢܘܿܡܹܗ܁>
    text <܃ܠܵܐ ܗ̄ܘ̣ܵܐ ܠܲܩܢܘܿܡܵܐ ܕܡܸܠܬܼܵܐ>
    text <ܗܕܐ ܠܵܐ ܡܵܨܵܝܵܐ ܕܬܸܗܘܹܐ܁>
    text <܃ܐܸܠܵܐ ܠܒܲܪ ܓܢܣܢ ܕܝܼܠܲܢ>
    text <ܘܠܪܫܝܼܬܹܗ ܕܟܝܼܢܲܢ܁>
    text <܃ܠܐܠܗܵܐ ܓܹܝܪ ܠܵܐ ܡܵܨܝܵܐ>
    text <ܕܢܸܚܙܝܘܗܝ ܡܝܘܵܬܐ ܘܢܚܐ܁>
    text <܃ܘܦܘܠܘܿܣ ܣܵܗܸ̇ܕ ܥܠܗܕܹܐ>
    text <ܕܠܵܐ ܚܙܵܝܗܝ ܐ̄ܢܫ ܘܠܵܐ ܚ̇ܙܐ ܠܹܗ܁>
    text <܃ܘܥܲܠܗܵܕܹܐ ܫܩ̣ܠ ܒܲܪܢܫܵܐ>
    text <ܘܥܲܒܼܕܹܗ ܨܠܲܡܵܐ ܕܐܝܼܩܵܪܹܗ܁>
    text <܃ܕܢܸܬܒܝܐܘܿܢ ܒܹܗ ܡܝܘ̈ܬܐ>
    text <ܚܠܵܦ ܟܣܝܘܬܵܐ ܕܘܝܢܹܗ܁>
    text <܃ܬܘܕܝܼ ܛܵܒܼܵܐ ܠܡܘܗܲܒܼܬܵܟ>
    text <ܕܟܼܡܐ ܪܚܡܬܵܝܗܝ ܠܟܼܝܢܲܢ܁>
    text <܃ܘܝܩܪܬܝܗܝ ܒܲܫܒܝܼܚܵܬܵܟ>
    text <ܟܕ ܗܘ̤ ܟܝܢܢ ܠܵܐ ܫܘܿܐ܁>
    text <܃ܒܪܫܝܼܬܼܵܐ ܕܡܢܲܢ ܕܫܩܠܬܿ>
    text <ܟܠܹܗ ܓܸܢܣܢ ܐܸܬܝܩܲܪ܁>
    text <ܘܥܡܲܢ ܐܬܚܕܲܢܘ ܐܟ̄ܚܕ܃>
  block
    text <ܫܡܲܝܵܐ ܘܐܪܥܵܐ ܘܟܼܠ ܕܒܼܗܘܿܢ܁>
    text <܃ܘܟܲܕ ܛܵܒܼ ܥܸܠܵܚܝܼܢ ܡܸܢܲܢ>
    text <ܪ̈ܘܼܚܵܢܹܐ ܒܲܟܝܢܲܝ̈ܗܘܿܢ܁>
    text <܃ܒܲܢ ܝܠܦܘܼܟ ܘܐܘܕܝܘ ܒܲܫܡܵܟ>
    text <ܘܥܡܲܢ ܐܟܚܕ ܐܬܚܕܲܬܘ܁>
    text <܃ܒܝܲܕ ܥܹܕܬܵܐ ܠܲܡ ܐܬܓܠܝܲܬ̤>
    text <ܚܸܟܼܡܬܹܗ ܟܣܝܼܬܵܐ ܕܒܼܵܪܘܿܝܵܐ܁>
    text <܃ܠܫܘܠܛܢܹ̈ܐ ܕܫܡܝ̈ܬܐ>
    text <ܕܣܝܵܐ ܗ̄ܘ̣ܵܬ ܡ̣ܢ ܪܫܝܼܬܼܵܐ܁>
    text <܃ܒܲܢ ܝܠܸܦܘ ܪ̈ܘܚܢܝܹܐ>
    text <ܕܐܝܼܬ ܗ̄ܘ̣ ܒܪܵܐ ܠܐܲܒ̣ܵܐ ܘܟܼܣܹܐ܁>
    text <܃ܘܥܲܡܲܢ ܩܲܒܸܿܠܘ ܬܵܘܕܝܼܬܼܵܐ>
    text <ܕܪܘܼܚܵܐ ܐܝܼܬܝܵܐ ܗ̄ܘ̣ ܐܲܝܟ ܐܒܼܵܐ܁>
    text <܃ܒܲܢ ܝܠܸܦܘ ܐܵܦ ܒܘܼܕܩܵܐ>
    text <ܕܟܝܢܹ̈ܐ ܬܪܹܝܢ ܕܗܘ̤ܘ ܚܲܕ܁>
    text <܃ܕܡܠܬܼܵܐ ܐܝܼܬܝܵܐ ܕܡ̣ܢ ܐܒܐ>
    text <ܘܕܒܲܪܢܫܵܐ ܒܲܪ ܓܸܢܣܲܢ܁>
    text <܃ܥܡܲܢ ܩܲܒܠܘܼܗ̇ ܠܝܼܕܲܥܬܐ>
    text <ܕܒܡܫܝܼܚܵܐ ܡܬܚܕܬ ܟܠ܁>
    text <܃ܘܒܲܚܪ ܘܪܹ̈ܐ ܕܝܼܠܲܢ ܡܲܓܗܝܢ>
    text <ܡ̣ܢ ܫܘܼܥܒܕܵܐ ܕܥܲܡܠܲܝ̈ܗܘܿܢ܁>
    text <܃ܘܐܵܦܗ̤ܝ ܠܲܡ ܒܪܝܼܬܼܵܐ ܥܲܡܲܢ>
    text <ܡܬܚܲܪܪܵܐ ܡ̣ܢ ܥܲܒܼܕܘܼܬܼܵܐ܁>
    text <܃ܡܵܐ ܕܡܩܲܒܠܝܼܢ ܦܘܼܪܩܢܵܐ>
    text <ܕܡܝܘܬܼܘܼܬܹܗ ܕܟܼܝܢܲܢ܁>
    text <܃ܬܵܘ ܛܥܝ̈ܐ ܦܢܵܘ ܠܐܘܼܪܚܵܐ>
    text <ܥܲܕ ܐܝܼܬ ܙܒܼܢܵܐ ܠܦܝܣܵܐ܁>
    text <܃ܕܠܲܢ ܗܘ̣ ܡܣܟ̈ܝܢ ܒܪ̈ܝܵܬܐ>
    text <ܕܥܡܢ ܢܩܒ̈ܠܢ ܚܘܼܕܬܵܐ܁>
    text <܃ܠܲܢ ܗ̄ܘ̣ ܚܵܝܪܝܼܢ ܪ̈ܘܚܢܹܐ>
    text <ܕܥܲܡܢ ܢܩܢܘܿܢ ܫܘܼܚܠܵܦܵܐ܁>
    text <܃ܘܡܣܟܝܼܢ ܠܹܗ ܠܦܘܪܩܢܵܐ>
    text <ܐܲܝܟ ܫܘܘܕܝܹܗ ܕܥܵܒܼܘܿܕܵܐ܁>
    text <܃ܚܘܒܵܐ ܕܪ̈ܚܡܲܝ ܝܘܠܦܢܵܐ>
    text <ܐܥܝܪܢܝ ܕܐܸܡ̣ܪ ܗܠܹܝܢ܁>
    text <܃ܘܛܢܢܐ ܕܐܝܠܹܝܢ ܕܐܲܡܪܲܚܘ>
    text <ܥܨܢܝ ܕܐܦܪܫ ܠܟܼܝ̈ܢܹܐ܁>
    text <܃ܘܟܲܕ ܛܵܒܼ ܦܪܫ̇ܬ ܠܟܼܝ̈ܢܹܐ>
    text <ܫܒܚ̈ܬܐ ܡ̣ܢ ܡܟ̈ܬܐ܁>
    text <܃ܒܬܘܕܝܼܬܝ ܣܕܩܵܐ ܠܐ ܥܒܲܕܬ>
    text <ܕܒܚܲܕ ܗ̄ܘ̣ ܒܪܐ ܡܘܕܹܐ ܐ̄ܢܵܐ܁>
    text <܃ܚܕܵܐ ܡܪܘܬܼܵܐ ܡܗܝܡܸܢ ܐ̄ܢܵܐ>
    text <ܘܚܲܕ ܫܘܼܠܛܢܵܐ ܝ̇ܕܥ ܐ̄ܢܵܐ܁>
    text <܃ܟܕ ܣܓ̇ܕ ܐ̄ܢܵܐ ܫܲܘܝܵܐܝܼܬ>
    text <ܠܡܸܠܬܐ ܘܥܘܼܡܪܐ ܕܓܼܒܐ ܠܹܗ܁>
    text <܃ܡܘܕܐ ܐ̄ܢܐ ܒܡܲܠܟܵܐ ܕܠܒܸܫ>
    text <ܐܪ̈ܓܘܢܹܐ ܕܦܓܼܪܹܗ ܕܐܵܕܵܡ܁>
    text <܃ܘܣܓܸܕ ܐ̄ܢܵܐ ܠܡܵܪܵܐ ܕܐܵܘܕܲܒ>
    text <ܠܟܝܢܲܢ ܥܲܡ ܪܲܒܘܼܬܹܗ܁>
    text <܃ܦܪܫ̇ܬ ܗܠܝܹܢ ܡ̣ܢ ܗܵܠܹܝܢ>
    text <ܠܵܐ ܗ̄ܘ̣ܵܐ ܒܦܘܼܠܓܼ ܪܸܥܝܢܐ܁>
    text <܃ܐܸܠܵܐ ܕܠܵܐ ܢܪܢܘܢ ܣܟ̈ܐܐ>
    text <ܕܒܼܪܐ ܒܪܝܬܐ ܗ̄ܘ̣ ܐܲܝܟ ܕܐܣܒܪܘ܁>
    text <܃ܗܠܹܝܢ ܕܐܘܪܟܼܘ ܡܠܲܝ̈ܗܘܿܢ>
    text <ܘܬܚܬܝܼܘ ܠܐܝܼܬܝܵܐ ܠܫܝ̈ܛܬܼܵܐ܁>
    text <܃ܘܛܠ̣ܡܘ ܠܟܹܝܢܐ ܕܝܼܠܲܢ>
    text <ܡ̣ܢ ܐܝܼܩܵܪܵܐ ܕܢܵܣܘܿܒܹܗ܁>
    text <܃ܟܪܝܼܗܝܼܢ ܓܹܝܪ ܚܘܼܫܵܒܲܝ̈ܗܘܿܢ>
    text <ܡܣܝܣܝܼܢ ܪ̈ܥܝܵܢܲܝܗܘܿܢ܁>
    text <ܘܠܵܐ ܡܩܒܠܝܼܢ ܡܸܠܲܝ ܩܘܼܫܬܼܵܐ>
    text <ܕܥܘܪܘ ܬܐܪܬܗܘܢ ܒܚܛܝܼܬܼܵܐ܁>
    text <܃ܠܵܐ ܣܦܩܝܢ ܠܓܡܝܼܪܘܼܬܼܵܐ>
    text <ܕܫܒܼܪ̈ܝܢ ܣܓܼܝ ܠܝܼܕܲܥܬܐ܁>
    text <܃ܘܐܲܝܟ ܝܠܘ̈ܕܐ ܡܬܚܬܚܬܝܢ>
    text <ܠܡܐܟܘܠܬܐ ܒܣܪܢܝܵܬܐ܁>
    text <܃ܣܡܘ ܫܬܐܣܬܐ ܕܡܠܲܝ̈ܗܘܿܢ>
    text <ܥܲܠ ܚܠܐ ܘܠܵܐ ܬܐܒܝܢܘ܁>
    text <܃ܫܘܪܝܼܘ ܒܢܝܢ ܒܢܝܵܢܵܐ>
    text <ܥܡܝܼܪܐ ܘܚܒܿܬܐ ܠܝܩܘܢܵܐ܁>
    text <܃ܪܘܝܢ ܒܚܣܡܵܐ ܩܵܛܘܿܠܵܐ>
    text <ܠܘܼܩܒܼܵܠ ܣܦܪܹ̈ܐ ܩܲܕ̈ܝܼܫܹܐ܁>
    text <܃ܘܡܟܣܝܢ ܠܗ̇ ܠܣܢܐܢܗܘܢ>
    text <ܒܫܸܡ ܐܲܠܗܵܐ ܕܥܛܝܼܦܝܢ܁>
    text <܃ܦܫܝܼܛܹ̈ܐ ܠܲܡ ܕܠܵܐ ܒܘܼܝܵܢܵܐ>
    text <ܕܒܝܼܪܝܼܢ ܒܬܲܪ ܡܸܠܲܝ̈ܗܘܿܢ܁>
    text <܃ܘܫܒܩܘܼܗ̇ ܠܐܘܼܪܚܵܐ ܕܟܹܐܢܘܼܬܼܵܐ>
    text <ܘܗܵܐ ܛܵܥܝܼܢ ܒܬܲܪ ܙܹܐܦܵܐ܁>
    text <܃ܫܪܪܐ ܕܢܗܝܼܪ ܡ̣ܢ ܫܸܡܫܵܐ>
    text <ܚܸܫܘܟ ܗ̄ܘ̣ ܠܪܸ̈ܥܝܢܲܝܗܘܿܢ܁>
    text <ܘܬܪܝܨܐ ܠܗܘܢ ܡܘܕܝܬܐ܁>
    text <ܒܙܐܦܵܐ ܠܠܝܐ ܚܸܫܘܿܕܼܵܐ܁>
    text <܃ܗܝܡܢܘܼܬܼܵܐ ܐܸܘܩܝܼܢܵܐ>
    text <ܕܐܲܚܝܼܕܵܐ ܐܸܠܦܵܐ ܕܥܕܬܵܐ܁>
    text <܃ܫܒܩܘܼܗ̇ ܣܲܟܼܠܹܐ ܘܐܬܛܒܲܥܘ>
    text <ܒܒܥܬܐ ܐܲܝܟ ܕܒܝܲܡܵܐ܁>
    text <܃ܢܒܼܥܐ ܚܠܝܵܐ ܕܝܘܼܠܦܢܵܐ>
    text <܃ܕܟܸܢܹ̈ܐ ܒܫܩܝܹܗ ܐܬܪܒܝܼܘ>
    text <܃ܓܥ̣ܨܘ ܡܸܢܹܗ ܐܝܟ ܡܲܪܝܼܪ>
    text <ܘܗܢܝܼ ܠܗܘܿܢ ܫܸܩܝܹܗ ܕܒܝܪܫܵܐ܁>
    text <܃ܟܪܝܼܗܝܼܢ ܘܪܡܝܢ ܒܐܫܬܐ>
    text <܃ܒܪܥܝܵܢܵܐ ܚܠܵܦ ܗܕܡܹ̈ܐ>
    text <܃ܘܲܚܬܝܼܪܝܼܢ ܐܲܝܟ ܫܲܪܝܼܪܹ̈ܐ>
    text <ܘܠܵܐ ܪܓܼܝܼܫܝܼܢ ܕܟܼܡܵܐ ܢܣܝܼܣܝܼܢ܁>
    text <܃ܙܩܝܼܦܝܼܢ ܠܘܼܩܵܒܼܵܠ ܟܹܐܢܘܼܬܼܵܐ>
    text <ܐܝܟ ܛܢܢ̈ܐ ܕܢܵܡܘܿܣܵܐ܁>
  block
    text <܃ܘܠܒܝܼܫܵܐ ܠܗܘܿܢ ܪܵܡܘܼܬܼܵܐ>
    text <ܐܲܝܟ ܬܒܥܹ̈ܐ ܕܘܠܝܼܬܼܵܐ܁>
    text <܃ܥܕܟܹܝܠ ܠܐ ܗܘ̤ܵܘ ܬܲܠܡܝܼܕܹ̈ܐ>
    text <ܘܠܵܐ ܬܐܗܓܝܘܼ ܒܲܟܼܬ̈ܒܹܐ܁>
    text <܃ܘܒܚܘܼܨܦܵܐ ܕܪܸ̈ܥܝܵܢܲܝܗܘܿܢ>
    text <ܨܵܒܝܼܢ ܕܢܗܘܘܿܢ ܪ̈ܲܒܵܢܹܐ܁>
    text <܃ܬܵܘ ܐܫܬܥܒܲܕܘ ܠܲܫܪܵܪܵܐ>
    text <ܚܪ̈ܚܐ ܘܝܼܠܦܘ ܩܘܼܫܬܐ܁>
    text <܃ܘܐܲܢܝܼܚܘ ܡܸܢܟܘܢ ܩܲܫܝܘܼܬܼܵܐ>
    text <ܘܣܒܼܘ ܢܝܼܪܵܐ ܕܡܲܟܝܼܟܘܼܬܼܵܐ܁>
    text <܃ܠܵܘ ܒܚܣܡܵܐ ܨ̇ܒܐ ܐ̄ܢܐ>
    text <ܕܐܣܬܘܿܪ ܒܸܢܝܵܢ ܡܸܠܲܝ̈ܗܘܿܢ܁>
    text <܃ܐܸܠܵܐ ܕܐܸܦܢܹܐ ܐܸܢ ܡܵܨܝܵܐ>
    text <ܠ̄ܪ̈ܥܝܢܲܝܟܘܿܢ ܨܝܕ ܩܘܼܫܬܼܵܐ܁>
    text <܃ܕܬܸܐܠܦܘܿܢ ܓܹܝܪ ܗܸܕܝܘܿܛܝܼܢ ܐ̄ܢܬܘܿܢ>
    text <ܘܠܡܠܦܘܼ ܨܵܒܼܝܢ ܐܢܬܘܿܢ܁>
    text <܃ܘܐܝܢܵܐ ܕܡܠܸܦ ܒܓܼܵܘ ܥܕܬܵܐ>
    text <ܚܫܲܒܬܘܼܢܵܝܗܝ ܐܝܟ ܢܘܼܟܼܪܝܵܐ܁>
    text <ܛܠܲܡܬܘܼܢܗ̇ ܠܲܢܒܼܝܼܘܼܬܼܵܐ܁>
    text <ܘܐܣܠܝܬܘܿܢ ܡܠܲܝ̈ ܪܘܼܚܵܐ܁>
    text <܃ܘܒܩܠܬܘܿܢ ܒܸܕܝܵܐ ܚܲܕܬܵܐ>
    text <ܡ̣ܢ ܡܠܦܢܹ̈ܐ ܗܕܝܘ̈ܛܹܐ܁>
    text <܃ܘܗܪܟܵܐ ܫܠܡܬ̤ ܒܥ̇ܒܕܐ>
    text <ܗ̇ܝ ܕܟܬܝܼܒܼܵܐ ܒܲܣܒܪܬܵܐ܁>
    text <܃ܕܣܡܝܵܐ ܠܣܡܝܵܐ ܐܸܢ ܢܵܓܕ>
    text <ܫܘܼܠܵܡ ܐܘܼܪܚܹܗ ܓܘܡܨܵܐ ܗ̄ܝ̣܁>
    text <܃ܒܡܢܐ ܡܫܚܠܦ ܡ̣ܢ ܣܲܡܝܵܐ>
    text <ܗ̇ܘ ܕܣܡܐ ܡ̣ܢ ܝܼܕܥܬܼܵܐ܁>
    text <܃ܕ[܁܁܁]ܕ ܗ̄ܘ̣ ܫܪܵܪܵܐ ܠܵܐ ܝ̇ܕܥ>
    text <ܡܫܬܘܕܐ ܕܡܠܸܦ ܚܲܒܼܪ̈ܵܘܗܝ܁>
    text <܃ܟܪܝܗܵܐ ܕܛܒܝܼܥ ܒܐܫܬܵܐ>
    text <ܒܦܓܼܪܐ ܘܢܦܫܵܐ ܫܲܘܝܵܐܝܼܬ܁>
    text <܃ܗܵܐ ܡܫܬܘܕܹܐ ܚܘܼܠܡܢܵܐ>
    text <ܠܓܘܼܫܡܹ̈ܐ ܢܣܝܼܣܲܝ̈ ܒܚܛܝܼܬܼܵܐ܁>
    text <܃ܠܵܐ ܬܸܣܥܘܿܪ ܨܒܼܝܵܢ ܢܲܦܫܵܟ>
    text <ܣܟܼܠܵܐ ܕܠܵܐ ܩܢܹܐ ܒܘܼܝܵܢܵܐ܁>
    text <܃ܡܟܟ ܩܲܠܝܼܠ ܪܸܥܝܵܢܟ>
    text <ܘܫܡ݂ܲܥ ܡ̈ܠܐ ܕܟܬܒܹ̈ܐ܁>
    text <܃ܢܒܼܥܵܐ ܗ̄ܘ̣ ܚܲܠܝܵܐ ܝܘܼܠܦܢܵܐ>
    text <ܕܝ̇ܗܒ ܚܲܝܹ̈ܐ ܠܫܵܡܘܿܥܵܘ̈ܗܝ܁>
    text <܃ܘܢܘܼܗܪܵܬ ܕܡܲܦܢܹܐ ܢܦܫܬ̈ܐ>
    text <ܠܐܘܼܪܚܵܐ ܫܘܼܝܵܬܵܐ ܕܟܹܐܢܘܼܬܼܵܐ܁>
    text <܃ܠܵܘ ܕܐܫܬܒܗܲܪ ܨܒ̇ܐ ܐ̄ܢܐ>
    text <܃ܒܝܲܕ ܗܠܹܝܢ ܕܬܢ̇ܬܼ ܘܐܸܡ̇ܪܬ>
    text <܃ܣܗܕܵܐ ܠܡܸܠܬܝ ܩ̇ܪܐ ܐ̄ܢܵܐ>
    text <ܫܪܪܐ ܕܠܗܘ̤ ܡܝܲܩܲܪ ܐ̄ܢܐ܁>
    text <܃ܠܵܘ ܕܐܬܪܘܪܒܼ ܒܥ̇ܢܐ>
    text <ܥܲܠ ܗܕܡ̈ܐ ܕܟܢܘܬܝ̈܁>
    text <܃ܕܗܕܡܵܐ ܐ̄ܢܵܐ ܡ̣ܢ ܓܘܫܡܵܐ>
    text <ܘܒܟܐ ܒܲܝ̈ܗܘܿܢ ܚܐܹ̇ܫ ܐ̄ܢܵܐ܁>
    text <܃ܘܗܕܐ ܦܐܝܵܐ ܠܝܕܘ̈ܥܹܐ>
    text <܃ܕܒܼܗܵܢ ܛܟܼܣܵܐ ܢܸܬܕܡܘܿܢ>
    text <ܚܕܘܣܪܢܵܐ ܕܚܲܕ ܗܲܕܵܡܵܐ܁>
    text <܃ܕܟܠܹܗ ܓܘܼܫܡܵܐ ܢܣܝܼܡܘܼܬܵܝܗܝ>
    text <܃ܡܫܝܼܚܵܐ ܪܫܵܐ ܕܗܕ̈ܡܹܐ>
    text <ܚܲܕ ܓܘܼܫܡܵܐ ܥܲܒܼܕܗ̇ ܠܥܹܕܬܹܗ܁>
    text <܃ܘܒܣܪ ܥܲܠ ܡܵܘܬܼܵܐ ܕܙܒܼܢܵܐ>
    text <ܡܛܠ ܚܘܼܒܵܐ ܕܢܣܘܿܒܹܗ܁[ܐܘ ܕܗܕܡܵܘ̈ܗܝ܁]>
    text <܃ܗܵܐ ܐܣܝܵܐ ܕܝ̇ܕܥ ܚܲܫܹ̈ܐ>
    text <ܕܟܣܝ̈ܬܐ ܘܕܓܠܒܝ̈ܬܐ܁>
    text <܃ܟܪ̈ܝܼܗܹܐ ܬܵܘ ܣܒܼܘ ܚܘܼܠܡܵܢܵܐ>
    text <ܕܠܵܐ ܬܡܘܬܘܢ ܒܚܛܗܲܝ̈ܟܘܿܢ܁>
    text <܃ܐܬܬܥܝܼܪܘ ܕܡܟܝ̈ ܒܲܚܛܝܼܬܵܐ>
    text <ܘܫܕܵܘ ܝܘܼܩܪܵܐ ܕܚܵܘܒܲܝ̈ܟܘܿܢ܁>
    text <܃ܕܗܵܐ ܩܪܒ ܠܹܗ ܨܦܪܐ ܕܡܥܝܼܪ>
    text <ܕܡܟ̈ܐ ܡ̣ܢ ܫܸܢܬܹܗ ܕܡܵܘܬܼܵܐ܁>
    text <܃ܟܪ̈ܝܗܹܐ ܕܐܓܪܘ ܒܐܫܬܐ>
    text <܃ܕܟܘܪ̈ܗ ܢܹܐ ܟܣܝ̈ܐ ܕܢܲܦܫܵܐ>
    text <܃ܗܵܐ ܪ̈ܚܡܐ ܣܡܐ ܕܡܓ>
    text <ܕܡܲܐܣܝܼܢ ܦܓܼܪܹ̈ܐ ܡܦܫ̈ܬܐ܁>
    text <܃ܒܝܬܝ̈ܐ ܕܛܥ̣ܘ ܡܢܦ̣ܩܘ>
    text <ܦܢܘ ܐܘܼܪܚܵܐ ܥܲܕ ܚܝܢ ܐ̄ܢܬܘܿܢ܁>
    text <܃ܘܠܵܐ ܬܬܟܠܘܿܢ ܥܲܠܗܕܹܐ>
    text <ܕܒܫܡܵܐ ܩܪܹܝܢ ܐ̄ܢܬܘܬ ܒܲܝܬ̈ܝܹܐ܁>
    text <܃ܡ̇ܢ ܓܹܝܪ ܝܿܬܪ ܚܲܛܝܵܐ>
    text <ܕܒܫܸܡ ܟܹܐܢܵܐ ܢܸܫܬܲܡܗ̇܁>
    text <܃ܕܫܡܵܐ ܫܐܝܼܠܵܐ ܩܘܼܛܪܓܼܐ ܗ̄ܘ̣>
    text <܃ܟܲܕ ܪ̣̈ܚܝܩ ܡ̣ܢ ܣܘܼܥܪ̈ܢܹܐ>
    text <܃ܡ̇ܢ ܐܘܬܪܬܹܗ ܠܲܝܗܘܕܵܐ>
    text <ܫܠܝܼܚܘܼܵܬܐ ܕܩܢ̣ܵܐ ܒܲܫܘܥܵܐ܁>
    text <܃ܘܡ̇ܢ ܐܬܥܕܲܪ ܡܢ ܚܲܝܠܵܐ>
    text <ܕܐ̄ܪܙܐ ܕܦܓܼܪܐ ܕܡܲܚܹܐ ܟܠ܁>
    text <܃ܕܠܵܐ ܬܪܸܨ ܗ̄ܘ̣ܵܐ ܬܪܥܝܼܬܹܗ>
    text <ܗܘ̤ܵܐ ܢܘܟܼܪܝܐ ܠܲܓܼܒܝܼܬܹܗ܁>
    text <܃ܘܟܼܠܵܐ ܫܚܠܦ ܨܒܼܝܢܹܗ>
    text <ܩܲܛܠܹܗ ܚܣܡܵܐ ܚܠܦ ܣܲܝܦܵܐ܁>
    text <܃ܠܐ ܢܸܫܬܒܗܲܪ ܒܲܫܡܗܹ̈ܐ>
    text <ܐܠܵܐ ܢܩܪܘܿܒܼ ܠܲܥܒܼܕ̈̇ܐ܁>
    text <܃ܕܥܒ̇ܕܐ ܡܨܐ ܕܢܙܕܸܩ>
    text <ܐܵܦ ܠܐܝܢܵܐ ܕܪܚܝܼܩ ܒܲܫܡܵܐ܁>
  block
    text <܃ܬܵܘ ܛܥܝܼ̈ܐ ܐܬܓܘܪܘܣܘ>
    text <ܒܐܘܩܝܢܵܐ ܕܦܓܪܗ ܕܡܵܪ̈ܲܝܢ܁>
    text <܃ܕܡܨܐ ܕܒܠܒܸܘܟ ܢܦܫ̈ܬܢ>
    text <ܒܣܒܼܪܵܐ ܡܲܥܸܠ ܠܫܡܝܵܐ܁>
    text <܃ܕܠܵܐ ܡܬܦܪܥܵܐ ܒܥܒ̈̇ܕܐ>
    text <ܡܘܗܒܼܬܵܐ ܕܠܘܵܬ ܓܸܢܣܢ܁>
    text <܃ܢܦܪܘܿܥ ܩܘܼܒ̣ܵܠ ܛܲܝܒܘܼܬܼܵܐ>
    text <ܬܘܕܝܼܬܼܵܐ ܕܠܵܐ ܦܘܼܠܵܓܐ܀>
text <ܥܲܠ ܩܘܼܕܵܫܥܹܕܿܬܵܐ>
  block
    text <ܥܲܠ ܩܘܼܕܵܫܥܹܕܿܬܵܐ>
  block
    text <ܡܐܡܪܐ ܕܬܠܬܝܢ ܘܬܠܬܐ>
    text <ܬܘܼܒܼ ܥܲܠ ܩܘܼܕܵܫܥܹܕܿܬܵܐ>
    text <ܥܘܼܢܵܝܵܐ>
    text <ܥܹܕܲܬܼ ܥܲܡܡܡܹ̈ܐ ܣܓܼܘܿܕܼܝܼ ܠܹܗ ܠܲܡܫܝܼܚܵܐ܃ ܕܢܲܨܒܹܿܟܼܝ ܒܐܲܪܥܵܐ>
    text <ܘܟܲܬܼܒܹܿܟܼܝ ܒܲܫܡܲܝܵܐ܃ ܐܲܚܲܝ̈܁>
  block
    text <܃ܚܠܘܿܠܵܐ ܪܲܒܵܐ ܥܒ݂ܲܕܼ ܠܵܗ̇ ܠܥܹܕܿܬܹܿܗ ܒܲܪ ܐܲܠܵܗܵܐ>
    text <ܘܥܲܡܡܹ̈ܐ ܟܠܗܘܿܢ ܙܲܡܸܢ ܘܲܩ̣ܪܵܐ ܠܝܘܿܡ ܡܸܫܬܿܘܼܬܼܵܗ̇ ܀>
    text <ܒܲܪ̄ܬܼ ܚܸܫܘܿܟܹ̈ܐ ܡ̣ܟܲܪ ܠܹܗ ܫܸܡܫܵܐ ܕܙܲܝܼܩܘܼܬܼܵܐ܃>
  block
    text <ܘܲܙܠܲܚ ܒܐܲܦܹ̈ܝܗ̇ ܫܘܼܦܪܹܗ ܦܲܐܝܵܐ ܘܢܘܼܗܪܵܐ ܠܸܒܲܫܲܬ̤ ܀>
    text <܃ܠܒܲܪ̄ܬܼ ܡܸܣܟܹܿܢܹ̈ܐ ܪܚܸܡ݂ ܥܲܬܿܝܼܪܵܐ ܕܠܵܐ ܡܸܬܼܡܲܣܟܲܢ>
    text <ܘܥܘܼܬܼܪܹܗ ܪܲܒܵܐ ܐܲܓܼܥܸܠ ܒܐܝܼܕܹ̈ܝܗ̇ ܕܒܹܗ ܬܸܬܼܪܲܡܪܲܡ ܀>
    text <܃ܚܲܬܼܢܵܐ ܡܫܝܼܚܵܐ ܒܚܘܼܒܹܿܗ ܪܲܒܵܐ ܐܲܪܟܸܿܢ ܪܵܘܡܹܗ>
    text <ܘܲܠܡܵܝܘܿܬܹ̈ܐ ܨܒܼܵܐ ܘܐܸܬܼܚܲܬܲܢ ܘܪܲܡܪܸܡ ܐܸܢܘܿܢ ܀>
    text <܃ܡ̇ܪܵܐ ܕܪܵܡ̇ܐ ܐܲܪܟܸܿܢ ܪܵܘܡܹܗ ܨܹܝܕܼ ܬܲܚܬܵܝܹ̈ܐ>
    text <ܘܲܗܘ̤ܵܐ ܚܲܬܼܢܵܐ ܠܥܲܡܡܹ̈ܐ ܛܲܡ̈ܠܹܐ ܘܩܲܕܹܿܫ ܐܸܢܘܿܢ ܀>
    text <܃ܥܹܕܲܬܼ ܥܲܡܡܹ̈ܐ ܡ̣ܟܲܪ ܠܹܗ ܚܲܬܼܢܵܐ ܒܲܪ ܥܸܠܵܝܵܐ>
    text <ܘܚܲܠ̣ܛܵܗ̇ ܒܚܘܼܒܹܿܗ ܘܐܲܪܝܼܡ ܪܹܫܵܗ̇ ܒܹܝܬܼ ܣܵܩܘܿܪܹ̈ܝܗ̇ ܀>
    text <܃ܚܕܼܵܐ ܓܼܠܘܵܝܵܬܵܐ ܫܒܼܝܼܩܬܬܵܐ ܫܚܝܼܩܬܵܐ ܘܲܡܫܲܦܲܠܬܵܐ>
    text <ܗܘ̤ܵܬܼ ܒܲܪ̄ܬܼ ܢܸܩܦܵܐ ܠܲܒܼܪܹܗ ܕܪܵܡ̇ܐ ܫܪܸܐ ܒܲܡܪ̈ܵܘܡܹܐ ܀>
    text <܃ܚܕܼܵܐ ܚܸܫܘܿܟܼܬܵܐ ܥܛܝܼܦܲܬܼ ܚܸܫܟܵܐ ܕܕܸܚܠܲܬܼ ܫܹܐܕܹ̈ܐ>
    text <ܪܲܚ̣ܡܵܗ̇ ܢܘܼܗܪܵܐ ܘܲܩܪ̣ܵܗ̇ ܨܹܐܕܼܵܘܗܝ ܘܲܡ̣ܠܵܗ̇ ܢܘܼܗܪܵܐ ܀>
    text <܃ܠܲܡܒܲܕܿܪܬܵܐ ܘܠܦܵܗܝܼܬܼܵܐ ܕܒܲܣܪ̈ܝܼܩܵܬܼܵܐ>
    text <ܩܪ̣ܵܐ ܗ̄ܘ̣ܵܐ ܘܟܲܢܸܫ ܒܲܪ ܐܲܠܵܗܵܐ ܘܥܲܒܼ݂ܕܼܵܗ̇ ܕܝܼܠܹܗ ܀>
    text <܃ܠܗܵܝ̇ ܛܵܥܝܼܬܼܵܐ ܒܲܪ̄ܬܼ ܢܘܼܟܼܪ̈ܵܝܹܐ ܪܚܸܡ ܪܵܚܹ̇ܡ ܟܠ>
    text <ܘܟܲܢܫܵܗ̇ ܨܹܐܕܼܵܘܗܝ ܘܲܙܪܲܥ ܒܐܸܕܼܢܹ̈ܝܗ̇ ܝܘܼܠܦܵܢ ܚܲܝܹ̈ܐ ܀>
    text <܃ܠܗܵܝ̇ ܐܲܒܿܝܼܕܿܬܵܐ ܕܐܲܒܿܝܼܕܼܵܐ ܗ̄ܘ̣ܵܬܼ ܒܚܲܝܠܹ̈ܐ ܕܛܘܼܥܝܲܝ>
    text <ܒܥ̣ܵܗ̇ ܡܸܫܟܲܚ ܟܠ ܘܲܕܼܒܲܪ ܐܲܥܠܵܗ̇ ܠܲܛܝܵܪ ܚܲܝܹ̈ܐ ܀>
    text <܃ܠܲܡܦܲܪܣܵܝܬܵܐ ܘܠܲܡܨܲܥܲܪܬܵܐ ܡ̣ܟܲܪ ܝܲܩܝܼܪܵܐ>
    text <ܘܢܲܟܿܦܵܗ̇ ܒܙܝܼܘܹܗ ܘܟܲܣܝܼ ܨܲܥܪܵܗ̇ ܒܐܸܣܛܲܠ ܫܘܼܒܼܚܹܗ ܀>
    text <܃ܠܚܲܒܼܪܲܬܼ ܫܹܐܕܹ̈ܐ ܘܐܲܡܬܼܵܐ ܕܕܲܝܘܹ̈ܐ ܓܒܼܵܐ ܩܲܕܿܝܼܫܵܐ>
    text <ܘܙܲܠܚܵܗ̇ ܒܚܘܼܒܹܿܗ ܘܐܲܫܝܼܓܼ ܡܸܢܵܗ̇ ܥܵܘ̣ܠܵܗ̇ ܪܲܒܵܐ ܀>
    text <܃ܚܙܵܗ̇ ܕܐܘܼܟܵܡܵܐ ܘܚܸܠܵܐ ܛܥܝܼܢܵܐ ܘܲܣܢܸܐ ܚܸܙܘܵܗ̇>
    text <ܘܐܲܚܬܼܵܗܗ̇ ܠܡܲܝ̈ܵܐ ܘܚܲܠܸܠ ܡܲܪ̣ܩܵܗ̇ ܡ̣ܢ ܨܵܐܘܼܬܼܵܗ̇ ܀>
    text <܃ܚܕܼܵܐ ܡܲܣܚܘܼܬܼܵܐ ܕܡܲܠܝܵܐ ܚܲܝܹ̈ܐ ܐܲܬܼܩܸܢ ܗ̄ܘ̣ܵܐ ܠܵܗ̇>
    text <ܘܐܲܫܝܼܓܼ ܚܲܠܠܵܗ̇ ܘܲܡ̣ܪܲܩ ܐܲܦܹܝ̈ܗ̇ ܡ̣ܢ ܣܲܢ̈ܝܵܬܼܵܐ ܀>
    text <܃ܒܡܲܝ̈ܵܐ ܚܲܝܹ̈ܐ ܐܲܫܝܼܓܼ ܨܵܐܬܼܵܗ̇ ܕܲܡܟܲܬܲܡܬܵܐ>
    text <ܘܡܸܫܚܵܐ ܕܩܘܼܕܼܫܵܐ ܢܣ݂ܲܟ ܥܲܠ ܪܹܫܵܗ̇ ܘܐܲܦܨܲܚ ܐܲܦܹ̈ܝܗ̇ ܀>
    text <ܒܡܸܫܚܵܐ ܘܡܲܝܵ̈ܐ ܐܲܫܝܼܓܼ ܦܲܓܼܪܵܗ̇ ܘܕܲܟܿܝܼ ܢܲܦܫܵܗ̇܃>
  block
    text <ܘܲܫܡܵܐ ܣܵܡ̣ ܠܵܗ̇ ܥܹܕܲܬܼ ܩܘܼܕܼܫܵܐ ܡܲܠܝܲܬܼ ܫܘܼܦܪܹ̈ܐ ܀>
    text <܃ܐܲܫܠܲܚ ܡܸܢܵܗ̇ ܫܸܡ ܣܲܢܝܘܼܬܼܵܗ̇ ܥܲܡ ܣܘܼܪ̈ܚܵܢܹܝܗ̇>
    text <ܘܐܲܒܿܫܵܗ̇ ܫܘܼܦܪܵܐ ܘܥܹܕܿܬܵܐ ܓܒܼܝܼܬܼܵܐ ܣܵܡ̣ ܟܘܼܢܵܝܵܗ̇ ܀>
    text <܃ܒܲܫܡܵܐ ܦܲܐܝܵܐ ܕܣܵܡ̣ܘ ܠܵܗ̇ ܢܒܼܝܹ̈ܐ ܒܓܸܠܝܵܢܲܝ̈ܗܘܿܢ>
    text <ܒܹܗ ܗ̄ܘ̣ ܩܪ̣ܵܗ̇ ܗ̄ܘ̣ܵܐ ܚܲܬܼܢܵܐ ܫܒܼܝܼܚܵܐ ܒܝܘܿܡ ܡܲܣܚܘܼܬܼܵܗ̇ ܀>
    text <܃ܥܹܕܲܬܵܐ ܩܪ̣ܵܐܘܼܗ̇ ܢܒܼܝܼ̈ܐ ܕܪܘܼܚܵܐ ܒܦܸܬܼܓܼܵܡܲܝ̈ܗܘܿܢ>
    text <ܘܒܼܵܗ̇ ܗ̄ܘ̣ ܙܡܲܪܘ ܗ̄ܘ̣ܵܘ ܫܘܼܒܼܚܵܐ ܠܡܵܪܵ̄ܗ̇ ܡ̣ܢ ܟܠ ܥܲܡܡܹ̈ܐ ܀>
    text <܃ܥܹܕܿܬܵܐ ܪܲܒܿܬܼܵܐ ܣܵܡ̣ܘ ܫܘܼܡܵܗܵܗ̇ ܢܒܼܝܼ̈ܐ ܟܹܐܢܹ̈ܐ>
    text <ܘܐܸܬܼܵܐ ܚܲܬܼܢܵܐ ܘܫܲܪܵܪ ܠܲܫܡܵܗ̇ ܒܡܲܥܡܘܿܕܼܝܼܬܼܵܐ ܀>
    text <܃ܒܡܲܝܵ̈ܐ ܚܲܠܠܵܗ̇ ܒܡܸܫܚܵܐ ܪܲܫܡ̣ܵܗ̇ ܒܚܘܼܒܵܐ ܙܲܠܚܵܗ̇>
    text <ܘܐܸܣܛܲܠ ܢܘܼܗܪܵܐ ܫܩܲܠ̣ ܠܹܗ ܘܐܲܠܒܿܫܵܗ̇ ܩܲܕܿܝܼܫܵܐܝܼܬܼ ܀>
    text <܃ܒܲܫܡܹܗ ܚܲܝܵܐ ܘܲܒܼܫܸܡ ܐܲܒܼܘܼܗܝ ܘܲܕܪܘܼܚܩܘܼܕܼܫܵܐ>
    text <ܚܲܬܼܡ̇ܗ̇ ܠܟܲܠܬܼܵܐ ܘܫܲܡܠܝܼ ܫܘܼܦܪܵܗ̇ ܪܘܼܚܵܢܵܝܵܐ ܀>
    text <܃ܟܠܝܼܠܵܐ ܕܢܘܼܗܪܵܐ ܣܵܡ̣ ܥܲܠ ܪܹܫܵܗ̇ ܕܲܡܗܲܕܿܪܬܵܐ>
    text <ܘܦܲܓܼܪܹܗ ܩܨ݂ܵܐ ܠܵܗ̇ ܘܲܕܼܡܹܗ ܡ̣ܙܲܓܼ ܠܵܗ̇ ܘܚܲܕܿܝܼ ܠܸܒܵܗ̇ ܀>
    text <܃ܒܚܲܫܹܗ ܚܲܪܵܪܵܗ̇ ܒܩܸܛܠܹܗ ܦܲܪ̣ܵܩܵܗ̇ ܒܡܵܘܬܹܿܗ ܙܲܒܼܢܵܗ̇>
    text <ܘܲܒܼܢܘܼܚܵܡܹܗ ܙܠܲܚ̣ ܠܵܗ̇ ܚܲܝܹ̈ܐ ܪ̈ܘܼܚܵܢܵܝܹܐ ܀>
    text <܃ܓܢܘܿܢܵܐ ܩܛ݂ܲܪ ܠܵܗ̇ ܡ̣ܢ ܙܲܠܝܼܩܹ̈ܐ ܕܢܘܼܗܪܹܗ ܕܐܲܒܼܘܼܗܝ>
    text <ܘܥܵܠܡܹ̈ܐ ܘܕܼܵܪܹ̈ܐ ܩܪ̣ܵܐ ܠܲܚܠܘܿܠܵܗ̇ ܡܲܪܕܸܿܐ ܚܲܝܹ̈ܐ ܀>
    text <܃ܥܹܕܿܬܵܐ ܟܲܠܬܼܵܗ̇ ܕܲܙܩܝܼܦܘܼܬܼܵܐ ܢܘܼܗܪܵܐ ܠܸܒܼܫܲܬ̤>
    text <ܘܡ̣ܢ ܙܲܠܝܼܩܹ̈ܝܗ̇ ܢܗ݂ܲܪܘ ܚܲܒܿܝܼܒܹ̈ܝܗ̇ ܒܢܲܝ̈ ܝܵܪܬܿܘܼܬܼܵܗ̇ ܀>
    text <܃ܚܘܼܒܹܿܗ ܕܚܲܬܼܢܵܐ ܠܵܐ ܡܸܬܼܡܲܥܲܠ ܡ̣ܢ ܡܲܠܵܠܹ̈ܐ>
    text <ܘܪ̈ܲܚܡܹܝܗ̇ ܕܟܲܠܬܼܵܐ ܠܵܐ ܡܸܬܼܪܲܫܡܝܼܢ ܒܲܟܼܬܼܝܼ̈ܒܼܵܬܼܵܐ ܀>
    text <܃ܚܘܼܒܹܿܗ ܕܚܲܬܼܢܵܐ ܕܲܠܘܵܬܼ ܟܲܠܬܼܵܐ ܒܩܲܝܣܵܐ ܩܲܒܼ݂ܥܹܗ>
    text <ܘܪ̈ܲܚܡܹܝܗ̇ ܕܟܲܠܬܵܐ ܒܵܬܲܪ ܚܲܬܼܢܵܐ ܙܩܝܼܦܵܐ ܪ̈ܲܕܼܦܘܼܗ̇ ܀>
    text <܃ܐܲܝܢܵܘ ܚܲܬܼܢܵܐ ܕܡܸܛܠ ܟܲܠܬܼܵܐ ܙܩܝܼܦܵܐ ܣܲܝܒܲܪ>
    text <ܐܸܠܵܐ ܡܫܝܼܚܵܐ ܕܚܘܼܒܹܿܗ ܪܲܒܵܐ ܠܵܐ ܡܸܬܼܡܲܠܲܠ ܀>
    text <܃ܘܐܲܝܕܵܐ ܗ̄ܝܼ ܟܲܠܬܼܵܐ ܕܪܸܚܡܲܬ̤ ܚܲܬܼܢܵܐ ܕܲܬܼܠܸܐ ܒܩܲܝܣܵܐ>
    text <ܐܸܠܵܐ ܥܹܕܲܬܵܐ ܕܪܵܡ ܗ̄ܘ̣ ܫܲܪܒܵܗ̇ ܡ̣ܢ ܡܲܠܵܠܹ݁̈ܐ ܀>
    text <܃ܡܸܛܠ ܥܹܕܿܬܹܿܗ ܡ̣ܝܼܬܼ ܒܲܙܩܝܼܦܵܐ ܒܲܪ ܐܲܠܵܗܵܐ>
    text <ܘܡܸܛܠ ܡ̇ܘܬܹܿܗ ܪܚܸܡܬܹܗ ܥܹܕܿܬܵܐ ܘܠܹܗ ܐܸܬܼܢܲܩܦܲܬ̤ ܀>
    text <܃ܚܲܬܼܢܵܐ ܩܛܝܼܠܵܐ ܘܟܲܠܬܼܵܐ ܦܪܝܼܩܬܵܐ ܢܩܸܦܘ̣ ܠܲܚ̈ܕܵܕܹܐ>
    text <ܘܗܵܐ ܒܲܚܠܘܿܠܗܘܿܢ ܒܵܣܡ̇ܝܼܢ ܕܵܪܹ̈ܐ ܥܲܡ ܫܲܪ̈ܒܼܵܬܼܵܐ ܀>
    text <܃ܒܪܵܘܡ̇ܐ ܪܵܡ̇ܐ ܣܵܡ̣ܵܗ̇ ܚܲܬܼܢܵܐ ܠܟܲܠܲܬܼ ܚܘܼܒܹܿܗ>
    text <ܘܚܵܘܝܼ ܫܘܿܦܪܵܗ̇ ܠܲܫܡܲܝܵܢܹ̈ܐ ܘܠܲܐܪ̈ܥܵܢܵܝܹܐ ܀>
    text <ܙܲܡܸܢ ܕܵܪܹ̈ܐ ܩܪ̣ܵܐ ܫܲܪ̈ܒܼܵܬܼܵܐ ܠܲܚܠܘܿܠ ܚܲܝܹ̈ܐ܃>
  block
    text <ܘܐܲܣܡܸܟ ܐܸܢܘܿܢ ܩܕܼܵܡ ܒܲܪ̄ܬܼ ܡܲܠܟܵܐ ܟܲܠܲܬܼ ܩܘܼܕܼܫܵܐ ܀>
    text <܃ܢܒܼܝܼ̈ܐ ܟܹܐܢܹ̈ܐ ܫܠܝܼܚܹ̈ܐ ܙ̈ܗܲܝܵܐ ܟܵܗܢܹ̈ܐ ܘܡܲܠ̈ܟܹܿܐ>
    text <ܘܣܵܗ̈ܕܹܿܐ ܩܛܝܼܠܹ̈ܐ ܩܪ̣̱ܵܐ ܠܲܚܠܘܿܠܵܗ̇ ܕܥܹܕܲܬܼ ܩܘܼܕܼܫܵܐ ܀>
    text <܃ܚܠܘܿܠܵܐ ܪܲܒܵܐ ܚܲܬܼܢܵܐ ܡܫܝܼܚܵܐ ܟܲܠܬܼܵܐ ܥܹܕܿܬܵܐ>
    text <ܣܡܝܼܪܹ̈ܐ ܫܠܝܼܚܹ̈ܐ ܢܒܼܝܹ̈ܐ ܘܣܵܗ̈ܕܹܿܐ ܟܘܼܡܪܹ̈ܐ ܘܡܲܠ̈ܟܹܿܐ ܀>
    text <܃ܟܠܗܘܿܢ ܥܲܡܡܹ̈ܐ ܥܵܠܡܹ̈ܐ ܘܕܼܵܪܹ̈ܐ ܓܢܹܝܢ ܒܲܣܡܵܟܼܵܗ̇>
    text <ܘܒܼܵܣ̇ܡܝܼܢ ܟܠܗܘܿܢ ܒܦܲܓܼܪܹܗ ܘܲܕܼܡܹܗ ܕܚܲܬܼܢܵܐ ܡܝܼܚܵܐ ܀>
    text <܃ܦܲܓܼܪܵܐ ܕܚܲܬܼܢܵܐ ܐܘܼܟܼܠܵܐ ܚܲܝܵܐ ܒܲܚܠܘܿܠ ܥܹܕܿܬܹܿܗ>
    text <ܘܲܕܼܡܹܗ ܫܸܩܝܵܐ ܪܘܼܚܵܢܵܝܵܐ ܒܹܝܬܼ ܡܸܫܬܿܘܼܬܹܗ ܀>
    text <܃ܚܠܘܿܠܵܐ ܗ̄ܘ̣ ܪܲܒܵܐ ܕܲܣܡܝܼܟܼܝܼܢ ܒܹܗ ܥܵܠܡܹ̈ܐ ܟܠܗܘܿܢ>
    text <ܘܲܡܕܲܝܠܝܼܢ ܒܹܗ ܟܸܢܫܲܝ̈ ܪܵܘܡ̇ܐ ܠܲܡܫܲܡܵܫܘܼ ܀>
    text <܃ܣܡܵܟܼܵܐ ܗ̄ܘ̣ ܚܲܝܵܐ ܕܚܲܝܹ̈ܐ ܪܵܕܹܝܢ ܒܲܝܢܵܬܼ ܣܸܕܼܪ̈ܵܘܗܝ>
    text <ܘܫܵܬܹܿܝܢ ܣܡܝܼܟܼܵܘ̈ܗܝ ܚܲܝܹ̈ܐ ܚܲܕܼܬܹ̈ܐ ܕܡܲܙܲܓܼ ܚܲܬܼܢܵܐ ܀>
    text <܃ܙܡ̇ܪܵܐ ܕܪܘܼܚܵܐ ܗܵܐ ܪܵܡ ܩܵܠܹܗ ܒܲܚܠܘܿܠ ܚܲܝܹ̈ܐ>
    text <ܘܲܒܼܚܲܕܼܘܼܬܼܵܐ ܕܠܵܐ ܡܸܬܼܡܲܠܠܵܐ ܙܠܝܼܚ ܒܘܼܣܵܡܹܗ ܀>
    text <܃ܫܘܼܦܪܹܗ ܕܚܲܬܼܢܵܐ ܙܵܡ̇ܪܝܼܢ ܣܡܝܼܟܹ̈ܐ ܕܠܵܐ ܣܲܒܼܥܘܼܬܼܵܐ>
    text <ܘܲܡܙܲܚܝܼܢ ܠܹܗ ܠܲܟܼܠܝܼܠ ܩܘܼܕܼܫܵܐ ܒܗܘܼܠܵܠܲܝ̈ܗܘܿܢ ܀>
    text <܃ܚܠܝܼܛܝܼܢ ܩܵܠܹ̈ܐ ܕܲܒܼܢܲܝ̈ ܐ̄ܢܵܫܵܐ ܘܲܕܼܡܲܠܲܐܟܹ̈ܐ>
    text <ܘܲܡܠܸܐ ܒܲܝܬܵܐ ܕܒܹܝܬܼ ܡܸܫܬܿܘܼܬܼܵܐ ܙܡ̇ܪ̈ܲܝ ܪܘܼܚܵܐ ܀>
    text <܃ܪܹܫ ܙܲܡ̇ܪܹ̈ܐ ܕܵܘܝܼܕܼ ܡܲܠܟܵܐ ܛܥܝܼܢ ܩܝܼܬܼܵܪܹܗ>
    text <ܘܢܵܩܹ̇ܿܫ ܙܡܲ݁ܪ ܛܘܼܒܲܝ̈ ܥܹܕܿܬܵܐ ܘܫܘܼܦܵܪ ܚܲܬܼܢܵܐ ܀>
    text <܃ܚܲܬܼܢܵܐ ܡܫܝܼܚܵܐ ܘܟܲܠܬܼܵܐ ܥܹܕܿܬܵܐ ܥܲܠ ܣܸܦ̈ܘܵܬܹܗ>
    text <ܘܗܵܐ ܒܲܙܡ̇ܪܹܗ ܣܡܝܼܪܹ̈ܐ ܒܵܣܹ̇ܿܡܝܼܢ ܪܘܼܚܵܢܵܐܝܼܬܼ ܀>
    text <܃ܫܡܲܥܝ ܐܘܿ ܥܹܕܿܬܵܐ ܟܲܠܲܬܼ ܢܘܼܗܪܵܐ ܐܸܡܼܲ ܕܵܘܝܼܕܼ>
    text <ܘܐܸܫܬܲܥܸܐ ܠܹܟܼܝ ܫܘܼܦܪܹܗ ܕܚܲܬܼܢܵܐ ܕܪܵܚܹ̇ܡ ܠܸܒܹܿܟܼܝ ܀>
    text <܃ܫܲܦܝܼܪ ܒܚܸܙܙܹܗ ܡ̣ܢ ܒܢܲܝ̈ܢܵܫܵܐ ܡܫܝܼܚܵܐ ܚܲܬܼܢܵܐ>
    text <ܘܪ̈ܲܚܡܹܐ ܢܣܝܼܟܼܝܼܢ ܥܲܠ ܣܸܦ̈ܘܬܹܗ ܩܲܕܿܝܼ̈ܫܵܬܼܵܐ ܀>
    text <܃ܒܪܝܼܟ ܗ̄ܘ̣ ܠܥܵܠܲܡ ܕܗܸܕܼܪܹܗ ܘܫܘܼܒܼܚܹܗ ܙܟܼܵܐ ܠܲܛܪ̈ܘܼܢܹܐ>
    text <ܫܢܝܼܢܝܼܢ ܓܹܐܪ̈ܵܘܗܝ ܘܠܲܒܼܥܸܠܕܿܒܼܵܒܼܵܘ̈ܗܝ ܩܛ݂ܲܠ ܒܲܙܩܝܼܦܹܗ ܀>
    text <܃ܚܛܝܼܬܼܵܐ ܘܡ̇ܘܬܵܐ ܘܐܵܦ ܣܵܛܵܢܵܐ ܒܡܵܘܬܹܿܗ ܐܲܪܡܝܼ>
    text <ܘܲܒܼܙܵܟܼܘܼܬܼܵܐ ܦܢ̣ܵܐ ܡ̣ܢ ܩܪܵܒܼܵܐ ܘܪܵܡ̇ܐ ܩܸܫܬܹܿܗ ܀>
    text <܃ܟܘܼܪܣܝܹܗ ܡܲܬܼܩܲܢ ܡ̣ܢ ܝܲܡܝܼܢܵܐ ܕܐܲܒܼܘܼܗܝ ܪܵܡ̇ܐ>
    text <ܘܙܲܕܿܝܼܩܘܼܬܼܵܐ ܥܛܝܼܦ ܫܘܼܠܛܵܢܹܗ ܘܠܵܐ ܡܸܫܬܲܚܠܲܦ ܀>
  block
    text <܃ܒܡܸܫܚܵܐ ܛܵܒܼܵܐ ܕܐܲܠܵܗܘܼܬܹܗ ܡ̣ܫܲܚ ܐ̄ܢܵܫܘܼܬܹܗ>
    text <ܘܲܒܼܚܲܕܼܘܼܬܼܵܐ ܙܲܠܚܹܗ ܠܦܲܓܼܪܹܗ ܡܲܪܕܸܿܐ ܚܲܝܹ̈ܐ ܀>
    text <܃ܒܒܸܣܡܵܐ ܛܵܒܼܵܐ ܡܒܲܣܡܝܼܢ ܠܒܼܘܼܫܹ̈ܐ ܕܦܲܓܼܪܵܢܘܼܬܹܗ>
    text <ܘܡ̣ܢ ܝܲܡܝܼܢܵܐ ܕܐܲܒܼܘܼܗܝ ܟܲܣܝܵܐ ܫܪܸܐ ܒܲܡܪ̈ܵܘܡܹܐ ܀>
    text <܃ܡ̇ܪܝ ܗ̄ܘ̣ ܚܲܬܼܢܵܐ ܘܡ̇ܪܝܵܐ ܐܸܡ݂ܲܪ ܕܬܸܒܼ ܡ̣ܢ ܝܲܡܝܼܢܝܼ>
    text <ܥܕܲܡ̇ܐ ܕܐܹܣܝܼܡ ܟܠܗܘܿܢ ܣܵܢܐܲܝ̈ܟ ܟܘܼܒܼܫܵܐ ܠܪܸ̈ܓܼܠܲܝܟ ܀>
    text <܃ܗܘ̤ܝܘܼ ܟܘܼܡܪܵܐ ܘܕܸܒܼܚܵܐ ܚܲܝܵܐ ܡܚܲܣܸܐ ܚܵܘ̈ܒܹܿܐ>
    text <ܘܠܵܐ ܡܸܫܬܿܚܠܲܦ ܡ̣ܢ ܟܘܼܡܪܘܼܬܹܗ ܘܡ̣ܢ ܟܵܗܢܘܼܬܹܗ ܀>
    text <܃ܒܗܸܕܼܪ̈ܲܝ ܩܘܼܕܼܫܵܐ ܝ̄ܠܝܼܕܼ ܡ̣ܢ ܐܲܒܼܘܼܗܝ ܠܥܸܠ ܡ̣ܢ ܙܲܒܼܢܹ̈ܐ>
    text <ܘܲܒܼܐ̄ܢܵܫܘܼܬܹܗ ܝ̄ܠܝܼܕܼ ܡ̣ܢ ܡܲܪܝܲܡ ܩܲܕܿܝܼܫܵܐܝܼܬܼ ܀>
    text <܃ܟܠܗܘܿܢ ܡܲܠ̈ܟܹܿܐ ܠܹܗܘ̣ ܣܵܓܼ̇ܕܿܝܼܢ ܒܩܘܼܪ̈ܒܵܢܲܝܗܘܿܢ>
    text <ܘܥܲܡܡܹ̈ܐ ܟܠܗܘܿܢ ܠܹܗܘ̣ ܦܵܠ̇ܚܝܼܢ ܥܲܒܼܕܿܘܼܬܼ ܥܵܠܲܡ ܀>
    text <܃ܠܥܵܠܲܡ ܩܲܝܵܡ ܫܡܹܗ ܩܲܕܿܝܼܫܵܐ ܥܲܡ ܫܘܼܠܛܵܢܹܗ>
    text <ܘܲܩܕܵܡ ܫܸܡܫܵܐ ܫܡܹܗ ܐܝܼܬܼܵܘܗܝ ܗ̄ܘ̣ܵܐ ܘܠܵܐ ܡܸܫܬܲܚܠܲܦ ܀>
    text <܃ܒܹܗ ܡܸܬܼܒܲܪܟܼܝܼܢ ܟܠܗܘܿܢ ܥܲܡܡܹ̈ܐ ܘܲܡܫܲܒܿܚܝܼܢ ܠܹܗ>
    text <ܕܡܸܢܗܘܿܢ ܐܝܼܬܹܝܗ̇ ܥܹܕܿܬܼ ܩܘܼܕܼܫܵܐ ܟܲܠܲܬܼ ܢܘܼܗܪܵܐ ܀>
    text <܃ܬܡ݂ܲܗ ܠܹܗ ܕܵܘܝܼܕܼ ܒܫܘܼܦܪܹܗ ܕܚܲܬܼܢܵܐ ܕܠܵܐ ܡܸܬܼܡܲܠܲܠ>
    text <ܘܫܲܪܝܼ ܙܵܡܲ݁ܪ ܫܘܼܒܼܚܹܗ ܪܵܡ̇ܐ ܥܲܡ ܝܲܠܘܼܕܹ̈ܐ ܀>
    text <܃ܚܙ̣ܵܝܗܝ ܥܲܠ ܐܲܪܥܵܐ ܕܲܠܒܸ݂ܫ ܦܲܓܼܪܲܢ ܘܐܸܬܿܕܲܡܲܪ ܒܹܗ>
    text <ܘܫܲܪܝܼ ܩܵܥܹ̇ܐ ܘܡܲܟܼܪܸܙ ܫܘܼܒܼܚܹܗ ܥܲܡ ܘܫܼܠܛܵܢܹܗ ܀>
    text <܃ܘܡ̇ܪܝܵܐ ܡ̇ܪܲܐ ܡ̇ܐ ܡܫܲܒܲܚ ܫܡܵܟ ܒܟܼܠܵܗ̇ ܐܲܪܥܵܐ>
    text <ܕܗܵܐ ܒܲܫܡܲܝܵܐ ܫܘܼܒܼܚܵܟ ܪܵܥܹ̇ܡ ܡ̣ܢ ܥܸܠܲܝܹ̈ܐ ܀>
    text <܃ܗܵܠܹܝܢ ܩܵܠܹ̈ܐ ܕܲܡܠܹܝܢ ܬܲܗܪܵܐ ܙܡܲܪ̣ ܠܵܗ̇ ܕܵܘܝܼܕܼ>
    text <ܠܥܹܕܲܬܼ ܩܘܼܕܼܫܵܐ ܡܟܼܝܼܪܬܹܿܗ ܕܫܸܡܫܵܐ ܕܙܲܕܿܝܼܩܘܼܬܼܵܐ ܀>
    text <܃ܫܘܼܦܪ̈ܵܘܗܝ ܕܚܲܬܼܢܵܐ ܡ̣ܠܵܐ ܡܲܫܡܲܥܬܼܵܗ̇ ܕܟܲܠܲܬܼ ܢܘܼܗܪܵܐ>
    text <ܘܢܘܼܪܵܐ ܕܚܘܿܒܹܿܗ ܐܲܕܼܠܸܩ ܓܵܘܙܲܠ ܒܓܼܵܘ ܪܸܥܝܵܢܵܗ̇ ܀>
    text <܃ܩܵܡ̣ ܐܹܫܲܥܝܵܐ ܘܫܲܪܝܼ ܩܵܥܹ̇ܐ ܒܲܚܠܘܿܠ ܚܲܝܹ̈ܐ>
    text <ܕܥܲܡܲܢܘܼܐܹܝܠ ܐܝܼܬܼܵܘܗܝ ܚܲܬܼܢܵܐ ܕܥܹܕܿܬܵܐ ܪܸܚܡܲܬ̤ ܀>
    text <܃ܠܥܸܠ ܡ̣ܢ ܛܲܟܼܣܵܐ ܒܬܼܘܼܠܬܵܐ ܝ̄ܠܸܕܼܬܹܗ ܕܠܵܐ ܙܘܼܘܵܓܼܵܐ>
    text <ܘܗܘ̤ܝܘܼ ܡ̇ܪܵܐ ܓܲܢ̄ܒܵܪ ܚܲܝܠܵܐ ܕܠܵܐ ܡܸܫܬܲܚܠܲܦ ܀>
    text <܃ܫܠܵܡܵܐ ܘܫܲܝܢܵܐ ܛܥܝܼܢ ܫܘܼܠܛܵܢܹܗ ܠܥܲܡܡܹ̈ܐ ܟܠܗܘܼܢ>
    text <ܘܠܵܐ ܐܝܼܬܼ ܣܵܟܼܵܐ ܠܫܲܝܢܹܗ ܪܲܒܵܐ ܘܲܠܡܲܠܟܿܘܼܬܹܗ ܀>
    text <ܝܲܥܩܘܿܒܼ ܣܵܒܼܵܐ ܝܲܗ̣̄ܒܼ ܒܲܪ̄ܬܼ ܩܵܠܵܐ ܒܓܼܵܘ ܒܘܼܣܵܡܵܐ܃>
  block
    text <ܕܗܵܢܵܘ̇ ܚܲܬܼܢܵܐ ܕܠܹܗܘ̣ ܣܲܟܿܝܼܘ ܟܠܗܘܿܢ ܟܹܐܢܹ̈ܐ ܀>
    text <܃ܗܵܢܵܘ̇ ܕܐܼܬܼܵܐ ܘܒܲܛܸܠ ܢܒܼܝܹ̈ܐ ܘܡܲܠܟܲܝ̈ ܥܲܡܵܐ>
    text <ܗܵܢܵܘ̇ ܚܲܬܼܢܵܐ ܕܚܲܫ̣ ܒܲܙܩܝܼܦܵܐ ܡܸܛܠ ܥܹܕܿܬܹܿܗ ܀>
    text <ܘܒܲܕܼܡܹܗ ܚܲܣܝܵܐ ܚܲܠܸܠ ܐܸܣܛܠܵܐ ܕܦܲܓܼܪܵܢܘܼܬܹܗ ܀>
    text <܃ܗܵܢܵܘ̇ ܚܲܬܼܢܵܐ ܕܛܵܒܼ ܡ̣ܢ ܚܲܠܒܼܵܐ ܚܵܘܲܪ ܫܸܢܵܘ̈ܗܝ>
    text <ܘܡܲܦܪܲܓܼ ܟܠܹܗ ܒܫܘܼܒܼܚܵܐ ܕܲܠܒܸܫ̣ ܡ̣ܢ ܢܘܼܚܵܡܵܐ ܀>
    text <܃ܢܒܼܝܹ̈ܐ ܟܠܗܘܿܢ ܪ̈ܲܒܲܝ ܒܵܬܹ̈ܐ ܩܵܡ̣ܘ ܒܲܙܡ̇ܪܗܘܿܢ>
    text <ܘܫܘܼܦܪ̈ܵܘܗܝ ܕܚܲܬܼܢܵܐ ܡ̣ܠܵܐ ܡܲܫܡܲܥܬܼܵܗ̇ ܕܟܲܠܲܬܼ ܢܘܼܗܪܵܐ ܀>
    text <܃ܚܲܕܼ ܩܵܥܹ̇ܐ ܗ̄ܘ̣ܵܐ ܕܗܵܐ ܠܲܡ ܢܵܦܹ̇ܿܩ ܡ̣ܢ ܐܵܦܲܪܬܼܵܐ>
    text <ܕܪܵܥܹ̇ܐ ܠܥܲܡܵܐ ܘܦܵܪܹܩ ܥܲܡܡܹ̈ܐ ܘܥܲܠ ܟܠ ܡܲܡܠܸܟ ܀>
    text <܃ܐ̄ܚܪ݂ܢܵܐ ܡܲܙܥܸܩ ܕܐܵܬܹ̈ܐ ܡܫܝܼܚܵܐ ܘܡ̇ܘܬܵܐ ܣܵܒܹ̇ܠ>
    text <ܘܥܵܩܲ̇ܪ ܨܸܗܝܘܿܢ ܘܥܹܕܲܬܵܐ ܒܵܢܹ̇ܐ ܒܲܙܩܝܼܦܘܼܬܹܗ ܀>
    text <܃ܐ̄ܚܪܹܢܵܐ ܙܵܡܲ݁ܪ ܕܩܘܼܡܝ ܠܲܡ ܐܲܢܗܲܪܝ ܟܲܠܲܬܼ ܢܘܼܗܪܵܐ>
    text <ܕܗܵܐ ܐܸܬܼܵܐ ܠܹܗ ܢܘܼܗܪܹܟܼܝ ܪܲܒܵܐ ܡܫܝܝܼܚܵܐ ܚܲܬܼܢܵܐ ܀>
    text <܃ܗܵܐ ܕܢܲܚ̣ ܢܘܼܗܪܹܗ ܘܐܲܢܗܲܪ ܥܲܝܢܲܝ̈ܟܿܝ ܘܐܲܦܨܲܚ ܐܲܦܲܝ̈ܟܿܝ>
    text <ܘܗܵܐ ܐܝܼܩܵܪܹܗ ܫܪܸܐ ܥܲܠ ܪܹܫܹܟܼܝ ܘܲܡܗܲܕܲܪ ܠܹܟܼܝ ܀>
    text <܃ܠܹܟܼܝ ܗ̄ܘ̣ ܐܵܬܹ̇ܝܢ ܡܲܠ̈ܟܹܿܐ ܕܐܲܪܥܵܐ ܒܩܘܼܪ̈ܒܵܢܲܝܗܘܿܢ>
    text <ܘܚܲܝܠܹ̈ܐ ܕܥܲܡܡܹ̈ܐ ܗܵܐ ܪܵܗ̇ܛܝܼܢ ܠܹܟܼܝ ܚܘܼܒܵܢܵܐܝܼܬܼ ܀>
    text <܃ܐ̄ܪ݂ܢܵܐ ܡܝܲܒܸܿܒܼ ܕܘܼܨܝ ܒܲܪ̄ܬܼ ܥܲܡܡܹ̈ܐ ܚܠܵܦ ܒܲܪ̄ܬܼ ܨܸܗܝܘܿܢ>
    text <ܕܗܵܐ ܐܸܬܹ̇ܐ ܠܹܟܼܝ ܡܲܠܟܵܐ ܡܫܝܼܚܵܐ ܘܲܡܚܲܕܹܿܐ ܠܹܟܼܝ ܀>
    text <܃ܙܲܕܼܝܼܩ ܘܲܬܼܪܝܼܨ ܘܡܲܟܿܝܼܟ ܒܚܘܼܒܹܿܗ ܡܠܸܐ ܦܘܼܪܩܵܢܵܐ>
    text <ܘܲܡܚܲܒܸܿܒܼ ܠܹܟܼܝ ܚܠܵܦ ܥܸܒܼܪܵܝܬܵܐ ܕܲܪܢܵܬ̤ ܢܸܩܦܹܗ ܀>
    text <܃ܥܫܸ̣ܢ ܗ̄ܘ̣ܵܐ ܙܡ̇ܪܵܐ ܘܲܣܓܼܝܼܘ ܩܵܠܝܹ̈ܗ̇ ܕܲܢܒܼܝܼܘܼܬܼܵܐ>
    text <ܒܲܚܠܘܿܠ ܥܹܕܿܬܵܐ ܡܟܼܝܼܪܬܹܿܗ ܕܝܼܫܘܿܥ ܚܲܬܼܢܵܐ ܦܲܐܝܵܐ ܀>
    text <܃ܩܵܠ ܚܲܕܼܘܼܬܼܵܐ ܫܡ݂ܲܥ ܩܵܨ̇ܘܿܡ̇ܐ ܘܫܲܪܝܼ ܩܵܥܹ̇ܐ>
    text <ܕܟܼܵܘܟܿܒܼܵܐ ܗ̄ܘ̣ ܪܲܒܵܐ ܚܲܬܼܢܵܐ ܕܪܵܘܡ̇ܐ ܥܹܕܲܬܼ ܩܘܼܕܼܫܵܐ ܀>
    text <܃ܪܹܫܵܐ ܗ̄ܘ̣ ܪܵܡ̇ܐ ܕܩ̣ܵܡ ܡ̣ܢ ܙܲܪܥܵܐ ܕܒܹܝܬܼ ܝܼܣܪܵܝܹܠ>
    text <ܘܗܘ̤ܝܘܼ ܪܹܫܵܐ ܕܟܼܠܗܘܿܢ ܥܲܡܡܹ̈ܐ ܕܡܸܢܗܘܿܢ ܐܝܼܬܿܝ ܀>
    text <܃ܕܵܘܝܼܕܼ ܫܲܚܠܸܦ ܩܵܠܹ̈ܐ ܐ̄ܚܪ̈ܵܢܹܐ ܕܲܙܡܝܼܪ݁ܵܬܹܗ>
    text <ܘܫܲܪܝܼ ܙܵܡܲ݁ܪ ܫܘܼܦܪܵܗ̇ ܕܟܲܠܬܼܵܐ ܙܒܼܝܼܢܲܬܼ ܒܲܕܼܡ̇ܐ ܀>
    text <܃ܗܵܐ ܒܲܪ̄ܬܼ ܡܲܠܟܵܐ ܒܫܘܼܒܼܚܵܐ ܩܵܡܲܬ̤ ܡ̣ܢ ܝܲܡܝܼܢܹܗ>
    text <ܕܚܲܬܼܢܵܐ ܫܒܼܝܼܚܵܐ ܕܐܸܬܼܵܐ ܘܦܲܪ̣ܩܵܗ̇ ܒܲܘܩܝܼܦܘܼܬܹܗ ܀>
  block
    text <܃ܐܘܿ ܒܲܪ̄ܬܼ ܡܲܠܟܵܐ ܕܟܼܠܹܗ ܫܘܼܒܼܚܵܗ̇ ܡ̣ܢ ܒܹܝܬܼ ܡܲܠܟܵܐ ܗ̄ܘ̣>
    text <ܘܲܒܼܢܲܟܼܦܘܼܬܼܵܗ̇ ܣܩܝܼܠܵܐ ܡܨܲܒܿܬܼܵܐ ܘܡܲܠܝܵܐ ܫܘܼܦܪܹ̈ܐ ܀>
    text <܃ܠܵܐ ܗ̄ܘ̣ܐ ܡ̣ܢ ܠܒܲܪ ܐܝܼܬܼܵܘܗܝ ܫܘܼܦܪܵܗ̇ ܕܟܲܠܲܬܼ ܡܲܠܟܵܐ>
    text <ܡ̣ܢ ܠܓܼܵܘ ܣܩܝܼܠܵܐ ܒܫܘܼܦܪܹܗ ܕܚܲܬܼܢܵܐ ܕܡܝܼܬܼ ܥܲܠ ܐܲܦܹܝ̈ܗ̇ ܀>
    text <܃ܒܚܘܼܒܹܿܗ ܕܚܲܘܼܒܹܿܗ ܕܚܲܬܼܢܵܐ ܣܩܝܼܠܵܐ ܥܹܕܿܬܵܐ ܘܡܲܠܝܵܐ ܫܘܼܦܪܹ̈ܐ>
    text <ܘܗܲܝܡܵܢܘܼܬܼܵܐ ܘܣܲܒܼܪܵܐ ܘܚܘܼܒܵܐ ܙܠܝܼܚ ܥܲܠ ܐܲܦܹܝ̈ܗ̇ ܀>
    text <܃ܡܨܲܒܲܬܼ ܠܒܼܘܼܫܵܗ̇ ܒܕܹܿܗܒܼܵܐ ܛܵܒܼܵܐ ܕܗܲܝܡܵܢܘܼܬܼܵܐ>
    text <ܘܣܝܼܡ ܥܲܠ ܪܹܫܵܗ̇ ܟܠܝܼܠܵܐ ܦܲܐܝܵܐ ܕܩܲܕܼܝܼܫܘܼܬܼܵܐ ܀>
    text <܃ܒܲܪܬܼܵܐ ܕܥܲܡܡܹ̈ܐ ܕܲܛܥܵܬ̤ ܥܲܡܵܗ̇ ܐܵܦ ܒܹܝܬܼ ܐܲܒܼܘܼܗ̇>
    text <ܘܲܨܠܵܬ̤ ܐܼܕܼܢܵܗ̇ ܠܩܵܠܵܐ ܕܚܲܬܼܢܵܐ ܕܡ̣ܝܼܬܼ ܥܲܠ ܐܲܦܹܝ̈ܗ̇ ܀>
    text <܃ܚܙ̣ܵܗ̇ ܗ̄ܘ̣ܵܐ ܚܲܬܼܢܵܐ ܕܕܼܵܠ̇ܩܵܐ ܒܚܘܼܒܹܿܗ ܫܲܪܝܼܪܵܐܝܼܬܼ>
    text <ܘܐܸܬܼܪܲܓܼܪܲܓܼ ܠܹܗ ܠܫܘܼܦܪܵܗ̇ ܦܲܐܝܵܐ ܘܥܲܒܼ݂ܕܵܗ̇ ܕܝܼܠܹܗ ܀>
    text <܃ܠܡܵܪܵܗ̇ ܣܸܓܼܕܲܬ̤ ܘܲܠܦܵܪܘܿܩܵܗ̇ ܒܚܘܼܒܵܐ ܢܸܩܦܲܬ̤>
    text <ܘܗܵܐ ܒܩܘܼܪ̈ܒܵܢܹܐ ܪܸܓܿܝܼܢ ܐܲܦܹܝ̈ܗ̇ ܡܲܠ̈ܟܹܿܐ ܕܐܲܪܥܵܐ ܀>
    text <܃ܚܘܼܒܵܐ ܫܲܠܡܵܐ ܕܚܲܬܼܢܵܐ ܘܟܲܠܬܼܵܐ ܚܙ̣ܵܐ ܒܲܪ ܐܝܼܫܲܝ>
    text <ܘܐܵܘܣܸܦ ܩܵܠܹ̈ܐ ܕܲܙܡܝܼܪ݁ܵܬܹܗ ܕܡܸܛܠ ܥܹܕܿܬܵܐ ܀>
    text <܃ܥܹܕܿܬܵܐ ܪܲܒܿܬܼܵܐ ܕܡ̣ܢ ܐܸܡ̈ܘܵܬܼܵܐ ܬܸܚܕܲܪܵܟ ܚܲܬܼܢܵܐ>
    text <ܘܡܸܛܠ ܚܘܼܒܵܐ ܠܥܸܠ ܠܲܡܪܵܘܡ̇ܐ ܬܲܗܦܹܝ̈ܗ̇ ܀>
    text <܃ܡ̣ܢ ܩܵܕܵܡܲܝܟ ܗ̄ܝܼ ܚܕܼܵܐ ܬܸܫܒܿܘܿܚܬܵܐ ܕܥܹܕܿܬܵܐ ܪܲܒܿܬܼܵܐ>
    text <ܘܒܼܵܗ̇ ܢܸܣ̈ܓܿܕܼܵܢ ܠܵܟ ܟܠ ܫܲܪ̈ܒܼܵܬܼܗܘܿܢ ܕܥܲܡܡܹ̈ܐ ܕܦܪܲܩ̣ܬܿ ܀>
    text <܃ܪܸܓܼܠܵܐ ܕܥܲܡܡܹ̈ܐ ܒܵܟ ܗ̄ܘ̣ ܩܵܝ̇ܡܵܐ ܒܲܬܼܪܝܼܨܘܼܬܼܵܐ>
    text <ܘܲܒܼܓܼܵܘ ܥܹܕܿܬܵܟ ܠܵܟ ܗ̄ܘ̣ ܡܒܲܪܟܼܝܼܢ ܙܲܕܿܝܼܩܵܐܝܼܬܼ ܀>
    text <܃ܒܥܹܕܿܬܵܟ ܪܲܒܿܬܼܵܐ ܐܵܘܕܸܿܐ ܠܵܟ ܡ̇ܪܝ ܟܲܕܼ ܪܵܘܹ̇ܙ ܐ̄ܢܵܐ>
    text <ܘܒܲܝܢܵܬܼ ܟܸܢܫܹ̈ܐ ܣܒܼܝܼܣܲܝ̈ ܥܲܡܡܹ̈ܐ ܐܹܙܲܡܲܪ ܠܵܟ ܀>
    text <܃ܣܲܒܿܪܹܬܼ ܡ̇ܪܲܢ ܙܲܕܿܝܼܩܘܼܬܼܵܟ ܒܥܹܕܼܿܬܵܟ ܪܲܒܿܬܼܵܐ>
    text <ܘܣܸܦ̈ܘܵܬܼܝ ܠܵܐ ܟܠܹ̇ܝܬܼ ܡ̣ܢ ܦܘܼܪܩܵܢܵܟ ܘܗܲܝܡܵܢܘܼܬܼܵܟ܁>
    text <܃ܠܵܐ ܡ̇ܪܝ ܫܵܛܹ̇ܬܼ ܙܲܕܿܝܼܩܘܬܼܵܟ ܘܗܲܝܡܵܢܘܼܬܼܵܟ>
    text <ܡ̣ܢ ܒܹܝܬܼ ܥܲܡܡܹ̈ܐ ܥܹܕܿܬܵܟ ܪܲܒܿܬܼܵܐ ܙܒܼܝܼܢܲܬܼ ܒܲܕܼܡ̇ܟ ܀>
    text <܃ܣܓܼܝܼܕܼ ܐܲܢ̄ܬܿ ܚܲܬܼܢܵܐ ܕܐܸܬܿܕܲܟܲܪܬܿ ܥܹܕܿܬܵܟ ܕܲܩܢܲܝܬܿ ܡ̣ܢ ܩܕܝܼܡ>
    text <ܠܵܐ ܡ̇ܪܝ ܬܲܗܦܸܟ ܝܲܡܝܼܢ ܚܘܼܒܵܟ ܡ̣ܢ ܓܵܘ ܥܹܕܿܬܵܟ ܀>
    text <܃ܗܲܝܡܵܢܘܼܬܼܵܟ ܗܵܐ ܡܸܬܼܟܲܪܙܵܐ ܚܲܬܼܢܵܐ ܦܲܐܝܵܐ>
    text <ܒܥܹܕܿܬܵܐ ܪܲܒܿܬܼܵܐ ܕܲܒܼܩܲܕܿܝܼܫܹ̈ܐ ܢܵܨܲ̇ܚ ܫܘܼܦܪܵܗ̇ ܀>
    text <܃ܐܲܠܵܗܵܐ ܩܵܡ̣ ܒܥܹܕܿܬܵܐ ܪܲܒܿܬܼܵܐ ܒܹܝܬܼ ܩܲܕܿܝܼܫܹ̈ܐ>
    text <ܘܪܲܒܿܘܼ ܘܲܕܼܚܝܼܠ ܫܒܼܝܼܚ ܘܲܡܪܲܡܪܲܡ ܥܲܠ ܕܲܚܕܵܪܵܘܗܝ ܀>
    text <܃ܣܡܝܼܕܲܝ̈ ܒܥܹܕܿܬܵܐ ܫܲܒܿܚܘܼܗܝ ܒܥܹܕܿܬܵܐ ܥܹܕܲܬܼ ܥܲܡܡܹ̈ܐ>
    text <ܠܚܲܬܼܢܵܐ ܡܫܝܼܚܵܐ ܕܥܹܕܲܬܼ ܥܲܡܡܹ̈ܐ ܦܪ̣ܵܩ ܒܲܨܠܝܼܒܹܗ ܀>
  block
    text <܃ܐܵܘܕܸܿܐ ܡ̇ܪܝ ܙܲܕܿܝܼܩܵܐܝܼܬܼ ܡ̣ܢ ܟܠܹܗ ܠܹܒܿܝ>
    text <ܒܥܹܕܿܬܵܟ ܪܲܒܿܬܼܵܐ ܕܲܟܼܢܝܼܫܝܼܢ ܒܵܗ̇ ܬܪ̈ܝܼܨܲܚ ܫܘܼܒܼܚܵܐ ܀>
    text <܃ܫܲܒܲܚܘ ܠܡܵܪܝܵܐ ܚܕܼܵܐ ܬܸܫܒܿܘܿܚܬܵܐ ܚܕܲܬܵܐ ܐܸܡ݂ܲܪ>
    text <ܕܗܵܐ ܬܸܫܒܿܘܿܚܬܹܿܗ ܒܥܹܕܿܬܵܐ ܪܲܒܿܬܼܵܐ ܡ̣ܢ ܙܲܕܿܝܼܩܹ̈ܐ ܀>
    text <܃ܟܸܢܫܹ̈ܐ ܕܥܲܡܡܹ̈ܐ ܚܙ̣ܵܐ ܒܲܪ ܐܝܼܫܲܝ ܒܥܹܕܲܬܼ ܩܘܼܕܼܿܫܵܐ>
    text <ܘܐܲܠܸܦ ܐܸܢܘܿܢ ܙܡ̇ܪܵܐ ܚܲܕܼܬܼܵܐ ܒܲܚܠܘܿܠ ܥܹܕܿܬܵܐ ܀>
    text <܃ܟܠܟܼܘܿܢ ܥܲܡܡܹ̈ܐ ܬܵܘ ܩܘܿܫܘ ܟܲܦܵܐ ܒܥܹܕܿܬܵܐ ܐܸܡܟܼܘܿܢ>
    text <ܘܲܙܡܲܪܘ ܫܘܼܒܼܚܵܐ ܠܗܵܘ̇ ܕܲܒܼܪ̈ܲܚܡܵܘܗܝ ܦܪ̣ܵܩ ܚܲܝܲܝ̈ܟܿܘܿܢ ܀>
    text <܃ܒܗܵܠܹܝܢ ܩܵܠܹ̈ܐ ܫܘܼܦܪܹ̈ܐ ܕܥܹܕܿܬܵܐ ܙܡ݂ܲܪ ܒܲܪ ܐܝܼܫܲܝ>
    text <ܒܗܵܝ̇ ܡܸܫܬܿܘܼܬܼܵܐ ܕܲܥܒ݂ܲܕܼ ܠܥܹܕܿܬܹܿܗ ܒܲܪ ܐܲܠܵܗܵܐ ܀>
    text <܃ܗܵܐ ܪܵܥܡܝܼܢ ܒܵܗ̇ ܒܥܹܕܲܬܼ ܩܘܼܕܼܫܵܐ ܩܵܠܹ̈ܐ ܫܒܼܝܼܚܹ̈ܐ>
    text <ܬܒܼܝܹ̈ܐ ܫܠܝܼܚܹ̈ܐ ܕܲܡܙܲܪܝܼܢ ܒܵܗ̇ ܪܘܼܚܵܢܵܐܝܼܬܼ ܀>
    text <܃ܚܠܝܼܛܝܼܢ ܩܵܠܹ̈ܐ ܕܲܢܒܼܝܼܘܼܬܼܵܐ ܘܕܲܫܠܝܼܚܘܼܬܼܵܐ>
    text <ܘܡܲܠܝܵܐ ܥܹܕܿܬܵܐ ܪ̈ܲܥܡܹܐ ܫܒܼܝܼܚܹ̈ܐ ܕܲܙܝܼܪ݁ܵܬܼܵܐ ܀>
    text <܃ܦܵܘܠܘܿܣ ܪܲܒܵܐ ܗܵܐ ܪܵܡ ܩܵܠܹܗ ܐܲܝܟ ܫܝܼܦܘܿܪܵܐ>
    text <ܘܩܵܥܹ̇ܐ ܘܡܲܟܼܪܸܙ ܫܘܼܦܪܵܗ̇ ܪܵܡ̇ܐ ܕܥܹܕܲܬܼ ܩܘܼܕܼܫܵܐ ܀>
    text <܃ܥܲܠ ܠܸܫܵܢܹܗ ܓܼܕܝܼܠܝܼܢ ܛܲܟܼܣܹܝ̈ܗ̇ ܪ̈ܘܼܚܵܢܵܝܹܐ>
    text <ܘܲܒܼܣܘܼܪ̈ܓܵܕܼܵܘܗܝ ܪܫܝܼܡܝܼܢ ܫܘܼܦܪܹ̈ܝܗ̇ ܡܲܠܝܲܝ̈ ܚܲܝܹ̈ܐ ܀>
    text <܃ܪܵܡ ܗ̄ܘ̣ ܙܡ̇ܪܹܗ ܕܟܼܵܪܘܿܙ ܥܲܡܡܹ̈ܐ ܒܥܹܕܲܬܼ ܩܘܼܕܼܫܵܐ>
    text <ܘܲܒܼܩܝܼܢܵܬܹ̈ܗ ܬܗܲܪܘ ܡܲܠܲܐܟܹ̈ܐ ܘܲܒܼܢܲܝ̈ܢܵܫܵܐ ܀>
    text <܃ܫܠܝܼܚܹ̈ܐ ܟܠܗܘܿܢ ܥܲܡܹܗ ܙܵܡ̇ܪܝܼܢ ܒܠܸܫܵܢܲܝ̈ܗܘܿܢ>
    text <ܒܗܵܢܵܐ ܚܠܘܿܠܵܐ ܕܚܲܬܼܢܵܐ ܡܫܝܼܚܵܐ ܠܥܹܕܿܬܹܿܗ ܐܲܬܼܩܸܢ ܀>
    text <܃ܣܒܲܪܬܹܗ ܕܚܲܬܼܢܵܐ ܪܵܥ̇ܡܵܐ ܚܲܝܹ̈ܐ ܒܲܚܠܘܿܠ ܥܹܕܿܬܹܿܗ>
    text <ܘܡܸܢܵܗ̇ ܫܵܬܹ̇ܝܢ ܡܙܝܼܢܲܝ̈ ܚܲܬܼܢܵܐ ܚܲܝܹ̈ܐ ܚܲܕܼ̈ܬܹܐ ܀>
    text <܃ܪܲܒܿܘܼ ܚܠܘܿܠܵܐ ܘܲܦܠܸܐ ܣܡܵܟܼܵܐ ܘܲܚܠܸܐ ܫܸܩܝܵܐ>
    text <ܚܵܕܹ̇ܐ ܚܲܬܼܢܵܐ ܘܕܸܿܝ̇ܨܵܐ ܟܲܠܬܼܵܐ ܘܪܵܡ ܒܘܼܣܵܡܵܐ ܀>
    text <܃ܪ̈ܲܒܲܝ ܟܵܗܢܹ̈ܐ ܘܟܼܵܗܢܹ̈ܐ ܙ̈ܗܲܝܵܐ ܙܡܝܼܢܲܝ̈ ܥܹܕܿܬܵܐ>
    text <ܡܠܹܝܢ ܦܘܼܡܲܝ̈ܗܘܿܢ ܙܡ̇ܪ̈ܲܝ ܪܘܼܚܵܐ ܒܲܚܠܘܿܠ ܚܲܝܹ̈ܐ ܀>
    text <܃ܐܘܿ ܠܹܟܼܝ ܥܹܕܿܬܵܐ ܡܟܼܝܼܪܬܹܿܗ ܕܫܸܡܫܵܐ ܕܙܲܕܿܝܼܩܘܼܬܼܵܐ>
    text <ܕܗܵܐ ܪܵܡ ܫܘܼܒܼܚܹܟܼܝ ܘܲܒܼܒܹܝܬܼ ܟܵܘܒܹ̈ܐ ܟܠܝܼܠܹܟܼܝ ܨܵܡܲܚ̇ ܀>
    text <܃ܗܵܐ ܥܲܡ ܕܵܪܹ̈ܐ ܪܵܕܹܐ ܚܠܘܿܠܹܟܼܝ ܡܠܸܐ ܒܘܼܣܵܡܹ̈ܐ>
    text <ܘܡܸܬܼܒܲܣܡܝܼܢ ܒܹܗ ܥܵܠܡܹ̈ܐ ܘܥܲܡܡܹ̈ܐ ܕܲܒܼܟܼܠ ܦܸܢ̈ܝܵܢ ܀>
    text <܃ܒܐܲܪܥܵܐ ܩܒܼܝܼܥܵܐ ܥܹܕܲܬܼ ܩܘܼܕܼܫܵܐ ܙܒܼܝܼܢܲܬܼ ܒܲܕܼܡ̇ܐ>
    text <ܘܪܹܫܵܗ̇ ܪܵܡ̇ܐ ܗܵܐ ܒܲܫܡܲܝܵܐ ܗ̄ܘ̣ ܒܹܝܬܼ ܐܲܠܵܗܵܐ ܀>
    text <܃ܟܠܝܘܿܡ ܣܵܓܹ̇ܐ ܣܡܵܟܼܵܗ̇ ܪܲܒܵܐ ܥܲܡ ܒܘܼܣܵܡܹܝ̈ܗ̇>
    text <ܒܥܲܡܡܹ̈ܐ ܕܐܵܬܹ̇ܝܢ ܡ̣ܢ ܟܠ ܦܸܢ̈ܝܵܢ ܕܒܼܵܗ̇ ܢܸܬܼܦܲܨܚܘܼܢ ܀>
  block
    text <܃ܥܲܡ ܫܲܬܼܐܸܣܬܼܵܐ ܕܗܲܝܡܵܢܘܼܬܼܵܐ ܣܝܼܡ ܒܸܢܝܵܢܵܗ̇>
    text <ܘܠܵܐ ܡܙܝܼܥܝܼܢ ܠܵܗ̇ ܡܲܫ̈ܒܹܐ ܘܡܸܠ̈ܠܹܐ ܕܟܼܠ ܣܵܩܘܿܪܹ̈ܝܗ̇ ܀>
    text <܃ܓܙܲܡ̣ܘ ܠܵܗ̇ ܡܲܠ̈ܟܹܿܐ ܘܠܵܐ ܐܲܙܝܼܥܘܼܗ̇ ܠܲܡܫܲܪܲܪܬܵܐ>
    text <ܘܗܵܐ ܒܙܵܟܼܘܼܬܼܵܐ ܡܟܲܠܲܠ ܪܹܫܵܗ̇ ܕܲܡܒܲܪܲܟܼܬܵܐ ܀>
    text <܃ܒܹܝܬܼ ܙܵܩܘܿܦܹ̈ܐ ܠܚܲܢܦܹ̈ܐ ܩܵܡܲܬ̤ ܥܹܕܲܬܼ ܩܘܼܕܼܫܵܐ>
    text <ܘܡ̣ܢ ܝܲܡܝܼܢܵܗ̇ ܘܡ̣ܢ ܣܸܡܵܠܵܗ̇ ܫܘܼܒܼܚܵܐ ܠܸܒܼܫܲܬ̤ ܀>
    text <܃ܙܟܼܵܬ̤ ܝܘܼܠܦܵܢܹ̈ܐ ܘܣܲܝܦܲܬ̤ ܓܲܒܹ̈ܐ ܕܲܒܼܢܲܝ̈ ܛܘܼܥܝܲܝ>
    text <ܘܗܵܐ ܪܵܡ ܪܹܫܵܗ̇ ܘܲܬܼܚܹܝܬܼ ܪܸ̈ܓܼܠܹܝܗ̇ ܪܡܹܝܢ ܣܵܩܘܿܪܹ̈ܝܗ̇ ܀>
    text <܃ܦܬܼܝܼܚܝܼܢ ܬܲܪ̈ܥܹܐ ܩܕܼܵܡ ܟܠ ܕܐܵܬܹ̇ܐ ܕܢܸܬܼܓܵܘܲܣ ܒܵܗ̇>
    text <ܘܡܲܠܝܵܐ ܢܘܼܗܪܵܐ ܘܪܵܥܡܝܼܢ ܝܲܠܕܹܿܝ̈ܗ̇ ܒܲܙܡܝܼܪ̈ܵܬܼܵܐ ܀>
    text <܃ܪܗܝܼܒܼܷܝܼܢ ܡܲܠ̈ܟܹܿܐ ܘܪܵܗ̇ܛܝܼܢ ܣܵܓ̇ܿܕܿܝܼܢ ܠܟܼܘܼܒܼܫܵܐ ܕܪܸ̈ܓܼܠܹܝܗ̇>
    text <ܘܥܲܡܡܹ̈ܐ ܟܠܗܘܿܢ ܒܬܲܪ̈ܥܹܝܗ̇ ܟܢܝܼܫܝܼܢ ܥܲܡ ܩܘܼܪ̈ܒܵܢܹܐ ܀>
    text <܃ܪܵܡܝܼܢ ܫܘܼܪ̈ܝܗ̇ ܘܠܵܐ ܡܸܬܼܚܲܣܢܝܼܢ ܡ̣ܢ ܪ̈ܵܕܼܘܿܦܹܐ>
    text <ܘܗܵܐ ܒܲܣܒܲܪܬܵܐ ܪܫܝܼܡ ܫܘܼܘܕܵܝܹܗ ܕܫܲܝܢܵܗ̇ ܪܲܒܵܐ ܀>
    text <܃ܒܩܸܛܠܵܐ ܦܪܝܼܩܵܐ ܒܲܕܼܡܚܐ ܙܒܼܝܼܢܵܐ ܥܹܕܿܬܼ ܥܲܡܡܹ̈ܐ>
    text <ܘܲܬܼܚܹܝܬܼ ܓܸܦܵܘ̈ܗܝ ܕܲܳܨܠܝܼܒܼ ܢܘܼܗܪܵܐ ܫܪܹܝܢ ܚܲܒܿܝܼܒܹ̈ܝܗ̇ ܀>
    text <܃ܠܥܸܠ ܡ̣ܢ ܟܹܐܦܵܐ ܕܗܲܝܡܵܢܘܼܬܼܵܐ ܒܢܵܗ̇ ܦܵܪܘܿܩܲܢ>
    text <ܘܠܵܐ ܚܵܣ̇ܢܝܼܢ ܠܵܗ̇ ܬܲܪ̈ܥܹܐ ܕܲܫܝܘܿܠ ܘܡܘܼܟܼܠܲܝ̈ ܡ̇ܘܬܵܐ ܀>
    text <܃ܥܲܠ ܬܵܘܕܿܝܝܼܬܹܗ ܕܪܹܫ ܬܲܠܡܝܼ̈ܕܹܐ ܣܝܼܡ ܒܸܢܝܵܢܵܗ̇>
    text <ܘܪܵܡ̇ܝܼܢ ܫܘܼܪܹ̈ܝܗ̇ ܒܣܲܒܼܪܵܐ ܛܵܒܼܵܐ ܘܚܘܼܒܵܐ ܕܲܟܼܝܵܐ ܀>
    text <܃ܩܒܼܝܼܥܵܐ ܒܐܲܪܥܵܐ ܘܗܵܐ ܫܘܼܟܼܠܵܠܵܗ̇ ܒܲܫܡܲܝܵܐ>
    text <ܘܪܵܘܡ̇ܐ ܘܥܘܼܡܩܵܐ ܠܒܼܝܼܟ ܫܘܼܠܛܵܢܵܗ̇ ܕܟܲܠܲܬܼ ܢܘܼܗܪܵܐ ܀>
    text <܃ܥܹܕܿܬܵ ܒܐܲܪܥܵܐ ܘܥܹܕܿܬܵܐ ܒܪܵܘܡ̇ܐ ܘܲܚܕܼܵܐ ܥܹܕܿܬܵܐ>
    text <ܥܹܕܲܬܼ ܩܘܼܕܼܫܵܐ ܘܥܹܕܲܬܼ ܒܘܼܟܼܪܹ̈ܐ ܗܵܝ̇ ܕܲܥܬܼܝܼܕܼܵܐ ܀>
    text <܃ܚܕܼܵܐ ܓܹܝܪ ܥܹܕܿܬܵܐ ܕܒܲܬܼܪܹܝܢ ܥܵܠܡܹ̈ܐ ܢܵܨܲ݁ܚ ܫܘܼܦܪܵܗ̇>
    text <ܕܚܲܬܼܢܵܐ ܕܡܲܟܼܪܵܗ̇ ܒܲܬܼܪܹܝܢ ܥܵܠܡܹ̈ܐ ܐܵܘ ܪܸܒܼ ܠܲܫܡܵܗ̇ ܀>
    text <܃ܢܵܨ̇ܚܵܐ ܒܐܲܪܥܵܐ ܘܟܼܵܢ̇ܫܵܐ ܥܲܡܡܹ̈ܐ ܠܒܹܝܬܼ ܚܵܘܣܵܢܵܗ̇>
    text <ܘܗܵܐ ܒܲܫܡܲܝܵܐ ܡܬܼܝܼܚܝܼܢ ܫܘܼܪܹ̈ܝܗ̇ ܒܕܼܘܼܡܣܲܝ̈ ܢܘܼܪܵܐ ܀>
    text <܃ܒܥܵܠܡܵܐ ܕܥܵܒܲ݁ܪ ܠܡܹܐܢܵܐ ܐܝܼܬܹܝܗ̇ ܠܟܼܠ ܫܲܪ̈ܒܼܵܬܼܵܐ>
    text <ܘܲܒܼܗܵܘ̇ ܕܲܥܬܼܝܼܕܼ ܥܝܼܪܹ̈ܐ ܘܐ̄ܢܵܫܵܐ ܒܵܗ̇ ܡܸܬܼܦܲܨܚܝܼܢ ܀>
    text <܃ܡܸܚܕܼܵܐ ܕܫܵܠܹ̇ܡ ܗܵܢܵܐ ܪܲܗܛܵܐ ܕܡܵܝܘܿܬܼܘܼܬܼܵܐ>
    text <ܨܡܲܚ̣ ܠܹܗ ܫܘܼܦܪܵܗ̇ ܒܐܲܬܼܪܵܐ ܪܵܡ̇ܐ ܕܠܵܐ ܡ̇ܝܘܿܬܹ̈ܐ ܀>
    text <܃ܗܵܪܟܵܐ ܒܵܣ̇ܡܵܐ ܒܦܲܓܼܪܹܗ ܘܲܕܼܡܹܗ ܕܚܲܬܼܢܵܐ ܡ̇ܪܵܗ̇>
    text <ܘܬܲܡܵܢ ܪܵܘ̇ܙܵܐ ܒܙܝܼܘܹܗ ܦܲܐܝܵܐ ܥܛܝܼܦ ܓܵܘܙܲܠܬܵܐ ܀>
    text <ܗܵܪܟܵܐ ܒܕܸܒܼܚܵܐ ܕܦܲܓܼܪܹܗ ܘܲܕܼܡܹܗ ܡܚܲܣܝܵܐ ܠܲܒܼܢܹ̈ܝܗ̇܃>
  block
    text <ܘܬܲܡ̇ܢ ܡܚܵܘܝܵܐ ܟܝܵܢ ܐ̄ܢܵܫܘܼܬܹܗ ܠܟܼܠ ܚܲܒܿܝܼܒܹܝ̈ܗ̇ ܀>
    text <ܗܵܪܟܵܐ ܘܬܲܡ̇ܢ ܒܹܗ ܬܸܬܼܒܲܣܲܡ ܥܹܕܿܬܵܐ ܘܲܒܼܢܹܝ̈ܗ̇ ܀>
    text <܃ܗܵܪܟܵܐ ܪܵܥ̇ܡܵܐ ܒܣܸܦܪ̈ܲܝ ܪܘܼܚܵܐ ܕܐܲܟܼܬܸܿܒܼܘ ܟܹܐܢܹ̈ܐ>
    text <ܘܬܲܡ̇ܢ ܚܵ̇ܕܼܝܵܐ ܒܲܩܢܘܿܡܲܝ̈ܗܘܿܢ ܠܒܼܝܼܫܲܝ̈ ܢܘܼܗܪܵܐ ܀>
    text <܃ܗܵܪܟܵܐ ܣܸܦܪܹ̈ܐ ܕܢܒܼܝܼܘܼܬܼܵܐ ܘܕܲܫܠܝܼܚܘܼܬܼܵܐ>
    text <ܘܬܲܡ̇ܢ ܟܸܢܫܹ̈ܐ ܕܲܩܢܘܿܡܲܝ̈ܗܘܿܢ ܕܲܒܼܢܲܝ̈ ܢܘܼܗܪܵܐ ܀>
    text <܃ܗܵܪܟܵܐ ܪܵܥܹ̇ܡܝܼܢ ܒܓܼܵܘ ܣܸܦܪ̈ܲܝܗܘܿܢ ܒܓܼܵܘ ܒܹܝܬܼ ܩܘܼܕܼܫܑܵܐ>
    text <ܘܡ̇ܐ ܕܐܸܬܼܢܲܚܲܡܘ ܠܵܗ̇ ܗ̄ܘ̣ ܟܵܢ̇ܫܝܼܢ ܒܐܲܬܼܪܵܐ ܕܢܘܼܗܪܵܐ ܀>
    text <܃ܠܥܸܠ ܡܸܬܼܥܲܐܠܝܵܐ ܒܗܵܝ̇ ܬܸܫܒܿܘܿܚܬܵܐ ܕܠܵܐ ܡܸܬܼܡܲܠܠܵܐ>
    text <ܘܟܸܢܫܹ̈ܐ ܕܲܒܼܢܹܝ̈ܗ̇ ܒܵܗ̇ ܡܸܬܼܒܲܣܡܝܼܢ ܥܲܡ ܪ̈ܘܼܚܵܢܹܐ ܀>
    text <܃ܬܡ݂ܲܗ ܠܹܗ ܪܸܥܝܵܢܝ ܒܫܘܼܦܪܵܗ̇ ܪܵܡ̇ܐ ܕܥܹܕܲܬܼ ܩܘܼܕܼܫܵܐ>
    text <ܘܠܲܝܬܿ ܠܝܼ ܡܸܠܬܼܵܐ ܕܣܵܦ̇ܩܵܐ ܕܐܹܡܲܪ ܥܲܠ ܦܲܐܝܘܼܬܼܵܗ̇ ܀>
    text <܃ܪܵܡ ܗ̄ܘ̣ ܫܲܪܒܵܗ̇ ܡ̣ܢ ܚܲܟܿܝܼܡܹ̈ܐ ܘܡ̣ܢ ܡܲܠܵܠܹ̈ܐ>
    text <ܘܗܝ̤ ܗ̄ܝܼ ܡܥܝܼܢܵܐ ܕܟܼܠ ܟܸܟܼ̈ܡܵܬܼܵܐ ܕܒܹܝܬܼ ܐܲܠܵܗܵܐ ܀>
    text <܃ܢܘܼܗܪܵܐ ܥܛܝܼܦܵܐ ܘܢܘܼܗܪܵܐ ܠܒܼܝܼܫܵܐ ܡܟܼܝܼܪܲܬܼ ܢܘܼܗܪܵܐ>
    text <ܢܘܼܗܪܵܐ ܙܠܝܼܚܵܐ ܘܢܘܼܗܪܵܗ̇ ܦܲܐܝܵ ܠܵܐ ܡܸܬܼܡܲܠܲܠ ܀>
    text <܃ܠܵܗ̇ ܗ̄ܘ̣ ܡܙܲܝܚܝܼܢ ܥܵܠܡܹ̈ܐ ܘܥܲܡܡܹ̈ܐ ܡ̣ܢ ܫܘܼܪܵܝܵܐ>
    text <ܘܒܼܵܗ̇ ܗ̄ܘ̣ ܪܵܥܡ̇ܝܼܢ ܣܸܦܪ̈ܲܝ ܪܘܼܚܵܐ ܒܕܼܵܪܹ̈ܐ ܟܠܗܘܿܢ ܀>
    text <܃ܡ̇ܪܹܐ ܢܒܼܝܹ̈ܐ ܣܵܡ̣ ܫܲܬܸܐܣܹܝ̈ܗ̇ ܬܪܲܨ ܒܸܢܝܵܢܵܗ̇>
    text <ܘܲܟܼܬ݂ܲܒܼ ܒܲܕܼ ܡܹܗ ܟܬܼܵܒܼܵܐ ܕܫܲܝܢܵܗ̇ ܘܲܕܼܙܵܟܼܘܼܬܼܵܗ̇ ܀>
    text <܃ܫܠܝܼܚܹ̈ܐ ܒܢ̣ܵܐܘܼܗ̇ ܒܟܼܵܪܘܿܙܘܼܬܼܗܘܿܢ ܡܲܠܝܲܬܼ ܚܲܝܹ̈ܐ>
    text <ܘܡ̣ܝܼܬܼܘ ܥܲܠ ܐܲܦܹܝ̈ܗ̇ ܘܪܲܡܪܸܡܘ ܫܘܼܪܹ̈ܝܗ̇ ܒܝܲܕܼ ܩܸܛܠܲܝ̈ܗܘܿܢ ܀>
    text <܃ܟܵܗܢܹ̈ܐ ܘܡܲܠ݁̈ܟܹܿܐ ܐܲܣܓܿܝܼܘ ܫܘܦܪܵܗ̇ ܕܡ̇ܪܲܬܼ ܓܲܙܹ̈ܐ>
    text <ܘܥܲܡܡܹ̈ܐ ܟܠܗܘܿܢ ܪܥܸܡ̣ܘ ܩܵܠܲܝ̈ܗܘܿܢ ܒܲܙܡܝܼܪ̈ܵܬܼܵܗ̇ ܀>
    text <܃ܣܓܼܝܼ ܪܘܼܡܝܵܢܵܗ̇ ܘܝܼܪܸܒܼ ܚܠܘܼܠܵܗ̇ ܕܟܼܠܲܬܼ ܡܲܠܟܵܐ>
    text <ܘܲܡܠܹܝܢ ܓܲܙܹܝ̈ܗ̇ ܥܘܼܬܼܪܵܐ ܪܲܒܵܐ ܕܠܵܐ ܡܸܬܼܚܲܠܲܨ ܀>
    text <܃ܒܓܼܵܘ ܥܸܠܝܵܬܼܵܐ ܟܲܕܼ ܥܸܠܲܬ̤ ܗ̄ܘ̣ܵܬܼ ܠܒܹܝܬܼ ܐܲܠܵܗܵܐ>
    text <ܚܲܬܼܢܵܐ ܪܡ̇ܐ ܠܵܗ̇ ܦܲܓܼܪܹܗ ܘܲܕܼܡܹܗ ܘܚܘܼܒܹܿܗ ܪܲܒܵܐ ܀>
    text <܃ܐܵܦ ܫܘܫܒܼܝܼܢܹ̈ܐ ܫܠܝܼܚܹ̈ܐ ܝܲܗ̣̄ܒܼܘ ܠܵܗ̇ ܪ̈ܘܼܡܝܵܢܲܝܗܘܿܢ>
    text <ܚܲܫܹ̈ܐ ܘܡ̇ܘ̈ܬܹܿܐ ܕܡ̣ܢ ܪ̈ܵܕܼܘܿܦܹܐ ܣܒ݂ܲܠܘ ܥܲܠ ܐܲܦܹܝ̈ܗ̇ ܀>
    text <܃ܢܒܼܝܹ̈ܐ ܐܲܪܡܝܼܘ ܓܸܠܝܵܢܲܝ̈ܗܘܿܢ ܕܡܸܛܠܵܬܼܵܗ̇>
    text <ܘܲܒܼܣܸܦܪ̈ܲܝܗܘܿܢ ܪܲܩܸܕܼܘ ܩܘܼܕܼܡܹܝܗ̇ ܪܘܼܚܵܢܵܐܝܼܬܼ ܀>
    text <܃ܣܵܗ̈ܕܹܿܐ ܪܡ̇ܘ̣ ܠܵܗ̇ ܕܸܡ ܨܵܘܪ̈ܲܝܗܘܿܢ ܚܲܒܿܝܼܒܼܵܐܝܼܬܼ>
    text <ܘܐܸܬܼܵܐ ܟܸܗܢܹ̈ܐ ܪܡ̇ܘ̣ ܕܲܪ̈ܓܲܝܗܘܿܢ ܒܹܝܬܼ ܚܘܼܣܵܝܵܐ ܀>
    text <ܡܲܠ̈ܟܹܿܐ ܝܲܗ̣̄ܒܼܘ ܠܵܗ̇ ܫܘܼܠܛܵܢܲܝ̈ܗܘܿܢ ܐܲܝܟ ܪܘܼܡܝܵܢܵܐ܃>
  block
    text <ܘܲܒܼܬܼܵܓܲܝ̈ܗܘܿܢ ܠܟܼܘܼܒܼܫܵܐ ܕܪܸ̈ܓܼܠܹܝܗ̇ ܣܓܸܕܼܘ ܟܲܕܼ ܚܵ̇ܕܹܝܢ ܀>
    text <܃ܓܲܒܼܪܹ̈ܐ ܘܢܸܫܹ̈ܐ ܣܵܒܹ̈ܐ ܥܠܲܝܡܹ̈ܐ ܘܟܼܠ ܡܘܼܫ̈ܚܵܬܼܵܐ>
    text <ܫܩ݂ܲܠܘ ܩܲܪܸܒܼܘ ܠܵܗ̇ ܩܵܠܲܝ̈ ܫܘܼܒܼܚܵܐ ܐܲܝܟ ܪܘܼܡܝܵܢܵܐ ܀>
    text <܃ܣܓܼܝܼ ܠܵܗ̇ ܥܘܼܬܼܪܵܗ̇ ܕܥܹܕܲܬܼ ܩܘܼܕܼܫܵܐ ܕܲܒܼܪܵܐ>
    text <ܘܡܸܢܵܗ̇ ܥܵܬܼ̇ܪܝܼܢ ܟܠܗܘܿܢ ܬܸܓܼܡܹ̈ܐ ܘܟܸܫܢܹ̈ܐ ܕܲܒܼܢܹܝ̈ܗ̇ ܀>
    text <܃ܕܲܥܒ݂ܲܪ ܐܵܦ ܩܲܝܡܵܝܼܢ ܐܵܦ ܕܲܥܬܼܝܼܕܼܝܼܢ>
    text <ܒܫܘܼܦܪܵܗ̇ ܪܲܒܵܐ ܙܠܝܼܚܝܼܢ ܕܲܪ̈ܓܹܐ ܕܫܘܼܠܛܵܢܲܝ̈ܗܘܿܢ ܀>
    text <܃ܗܲܝܟܲܠܹ̈ܝܗ̇ ܪ̈ܵܡܹܐ ܕܵܠܩܝܼܢ ܒܢܘܼܗܪܵܐ ܡܠܸܐ ܒܘܼܣܵܡܵܐ>
    text <ܒܒܹܝܬܼ ܚܘܼܣܵܝܵܐ ܥܛܝܼܦ ܙܲܗܝܘܼܬܼܵܐ ܘܩܲܕܿܝܼܫܘܼܬܼܵܐ ܀>
    text <܃ܩܒܼܝܼܥ ܒܵܗ̇ ܡܲܕܼܒܿܚܵܐ ܐ̄ܪܵܙܵܐ ܕܩܲܒܼܪܹܗ ܕܚܲܬܼܢܵܐ ܡܫܝܼܚܵܐ>
    text <ܘܣܝܼܡ ܒܵܗ̇ ܨܠܝܼܒܼܵܐ ܢܝܼܫܵܐ ܕܩܸܛܠܹܗ ܡܲܪܕܸܿܐ ܚܲܝܹ̈ܐ ܀>
    text <܃ܡܸܬܼܦܲܠܲܓܼ ܒܵܗ̇ ܦܲܓܼܪܵܐ ܘܲܕܼܡ̇ܐ ܠܚܘܼܣܵܝ ܚܵܘ̈ܒܹܿܐ>
    text <ܕܸܒܼܚܹܗ ܚܲܝܵܐ ܕܗܵܘ̇ ܪܲܒܿܟܿܘܼܡܪܹ̈ܐ ܕܒܲܕܹܡܹܗ ܙܲܒܼܢܵܗ̇ ܀>
    text <܃ܡܲܫܟܲܢܙܲܒܼܢܵܐ ܕܲܫܠܸܡ ܙܲܒܼܢܹܗ ܛܘܼܒܼܵܐ ܝܲܗ̣̄ܒܼ ܠܵܗ̇>
    text <ܕܲܕܼܠܵܐ ܫܘܼܠܵܡ ܫܸܡܠܲܬ̤ ܛܘܼܒܹ̈ܐ ܕܒܹܝܬܼ ܐܲܠܵܗܵܐ ܀>
    text <܃ܟܵܗܢܹ̈ܐ ܕܛܘܼܦܣܵܐ ܠܟܼܵܗܢܲܝ̈ ܫܪܵܪܵܐ ܝܲܗ̣̄ܒܼܘ ܐܝܼܩܵܪܵܐ>
    text <ܕܲܥܒ݂ܲܪ ܛܘܼܦܣܵܐ ܘܙܲܚܲܘ ܫܪܵܪܵܐ ܕܥܹܕܲܬܿ ܩܘܼܕܼܫܵܐ ܀>
    text <܃ܕܸܒܼܚܸ̈ܐ ܚܲܪ݁ܫܹܐ ܕܲܒܼܢܵܡܘܿܣܵܐ ܣܓܸܕܼܘ ܡ̣ܢ ܪܘܼܚܩܵܐ>
    text <ܠܕܸܒܼܚܵܗ̇ ܡܠܝܼܠܵܐ ܕܥܹܕܿܬܵܐ ܟܲܠܬܼܵܐ ܡܟܼܝܼܪܬܹܿܗ ܕܲܒܼܪܵܐ ܀>
    text <܃ܕܸܒܼܚܹ̈ܐ ܡܝܼܬܹ̈ܐ ܒܕܸܒܼܚܵ ܚܲܝܵܐ ܫܩܲܠ̣ܘ ܫܘܼܠܵܡܵܐ>
    text <ܒܓܼܵܘ ܒܹܝܬܼ ܩܘܼܕܼܫܵܐ ܕܥܹܕܿܬܵܐ ܐܸܡ̇ܐ ܕܫܲܪܝܼܪܘܼܬܼܵܐ ܀>
    text <܃ܟܢܘܼܫܬܵܐ ܢܸܦܩܲܬ̤ ܕܲܣܢܵܬ̤ ܚܲܬܼܢܵܐ ܕܠܹܗ ܐܸܬܼܡܲܟܼܪܲܬ̤>
    text <ܘܥܸܠܲܬ̤ ܥܹܕܿܬܵܐ ܘܲܗܘ̤ܸܵܬܼ ܟܲܠܬܼܵܐ ܕܫܲܪܝܼܪ ܚܘܼܒܵܗ̇ ܀>
    text <܃ܟܢܘܼܫܬܵܐ ܙܸܩܦܲܬ̤ ܘܥܹܕܿܬܼ ܥܲܡܡܹ̈ܐ ܚܝܵܬ̤ ܒܲܙܩܝܼܦܹܗ>
    text <ܘܗܵܐ ܡܸܬܼܒܲܣܡܵܐ ܒܦܲܓܼܪܹܗ ܘܲܕܼܡܹܗ ܡܚܲܣܸܐ ܚܵܘ̈ܒܹܿܐ ܀>
    text <܃ܗܵܐ ܦܸܪܢܝܼܬܼܵܐ ܕܟܲܠܲܬܼ ܢܘܼܗܪܵܐ ܥܲܠ ܣܸܦ̈ܘܵܬܼܵܗ̇>
    text <ܦܲܓܼܪܹܗ ܘܲܕܼܡܹܗ ܕܚܲܬܼܢܵܐ ܚܲܝܵܐ ܒܲܪ ܥܸܠܵܝܵܐ ܀>
    text <܃ܒܐܲܪܒܲܥܦܸܢ̈ܝܵܢ ܗܵܐ ܫܲܠܝܼܛܵܐ ܟܲܠܲܬܼ ܡܲܠܟܵܐ>
    text <ܘܪܵܘܡ̇ܐ ܘܥܘܼܡܩܵܐ ܠܒܼܝܼܟ ܫܘܼܠܛܵܢܵܗ̇ ܕܲܡܫܲܒܲܚܬܵܐ ܀>
    text <܃ܐܲܪܒܲܥܦܸܢ̈ܝܵܢ ܛܥܹܝܼ̈ܢܵܢ ܠܲܫܡܵܗ̇ ܕܡܲܠܝܲܬܼ ܫܘܼܦܪܹ̈ܐ>
    text <ܕܒܲܐܪܒܲܥ ܐܵܬܼ̈ܘܵܢ ܣܵܡ̣ ܟܘܼܢܵܝܵܗ̇ ܚܲܬܼܢܵܐ ܡ̇ܪܵܗ̇ ܀>
    text <܃ܛܘܼܒܲܝܟܿܝ ܥܹܕܿܬܬܵܐ ܕܪܲܚܡܹܟܼܝ ܡ̇ܪܹܟܼܝ ܘܲܦܪܲܩ ܚܲܝܲܝ̈ܟܿܝ>
    text <ܘܫܲܝܢܵܐ ܪܲܒܵܐ ܙܠܲܚ̣ ܒܲܫܒܼܝܼܠܲܝܟܿܝ̈ ܘܲܒܗܲܠܟܼܵܬܹ̈ܟܼܝ ܀>
    text <܃ܛܘܼܒܲܝܟܿܝ ܥܹܕܿܬܵܐ ܕܪܲܚܡܹܟܼܝ ܫܸܡܫܵܐ ܕܙܲܕܿܝܼܩܘܼܬܼܵܐ>
    text <ܘܢܘܼܗܪܵܐ ܓܲܐܝܵܐ ܙܠܲܚ̣ ܒܐܵܦܲܕܼܢܲܝ̈ܟܿܝ ܘܲܡ̣ܠܵܟܼܝ ܫܘܼܒܼܚܵܐ ܀>
  block
    text <܃ܛܘܼܒܲܝܟܿܝ ܥܹܕܿܬܵܐ ܕܲܓܼܒܼܵܟܼܝ ܢܘܼܗܪܵܐ ܕܠܵܐ ܡܸܬܼܚܲܒܲܠ>
    text <ܘܥܲܠܝܼ ܣܵܡ̣ܟܼܝ ܒܪܵܘܡ̇ܐ ܪܵܡ̇ܐ ܠܥܸܠ ܒܲܡܫܲܝܵܐ ܀>
    text <܃ܛܘܼܒܲܝܟܿܝ ܥܹܕܿܬܵܐ ܕܡܲܟܼ݂ܪܹܟܼܝ ܚܲܬܼܢܵܐ ܡ̇ܪܵܐ ܛܵܒܼܵܐ>
    text <ܘܲܬܼܪܹܝܢ ܥܵܠܡܹ̈ܐ ܩ̣ܪܵܐ ܠܲܚܠܲܘܿܠܹܟܼܝ ܕܲܡܠܸܐ ܛܘܼܒܹ̈ܐ ܀>
    text <܃ܛܘܼܒܲܝܟܿܝ ܥܹܕܿܬܵܐ ܕܙܲܒܼܢܹܟܼܝ ܒܲܕܼܡܹܗ ܒܲܪ ܐܲܠܵܗܵܐ>
    text <ܘܲܦܪ݂ܲܩ ܚܲܝܲܝ̈ܟܿܝ ܡ̣ܢ ܥܲܒܼܕܿܘܼܬܼܵܐ ܕܣܸܓܼܕܲܬܼ ܨܲܠܡܹ̈ܐ ܀>
    text <܃ܛܘܼܒܲܝܟܿܝ ܥܹܕܿܬܵܐ ܕܐܲܒܼܵܐ ܨܒܼܵܐ ܒܹܡܼܝ ܘܲܒܼܪܵܐ ܡܲܟܼܪܹܟܼܝ>
    text <ܘܪܘܼܚܵܐ ܕܩܘܼܕܼܫܵܐ ܫܲܡܠܝܼ ܫܘܼܦܪܹܟܼܝ ܪܘܼܚܵܢܵܝܵܐ ܀>
    text <܃ܛܘܼܒܲܝܟܿܝ ܥܹܕܿܬܵܐ ܕܲܒܼ̈ܢܲܬܼ ܡܲܠ̈ܟܹܿܐ ܛܘܼܒܼܵܐ ܝܲܗ̣̄ܒܼ ܠܹܟܼܝ>
    text <ܕܪܲܚ̣ܡܹܟܼܝ ܚܲܬܼܢܵܐ ܕܕܼܝܼܠܹܗ ܐܸܢܘܿܢ ܫܡܲܝܵܐ ܘܐܲܪܥܵܐ ܀>
    text <܃ܛܘܼܒܲܝܟܿܝ ܥܹܕܿܬܵܐ ܕܗܵܐ ܒܲܫܡܲܝܵܐ ܓܢܘܿܟܹܟܼܝ ܡܲܬܼܩܲܢ>
    text <ܘܲܣܕܼܝܼܪܝܼܢ ܒܹܗ ܛܘܼܒܹ̈ܐ ܡܠܝܼܟܹ̈ܐ ܕܠܵܐ ܫܘܼܠܵܛܵܐ ܀>
    text <܃ܛܘܼܒܲܝܟܿܝ ܥܹܕܿܬܵܐ ܕܟܲܕܼ ܡ̣ܢ ܐܲܪܥܵܐ ܗ̄ܘ̣ ܓܸܢܣܹܟܼܝ ܫܝܼܛܵܐ>
    text <ܗܵܐ ܒܲܫܡܲܝܵܐ ܨܝܼܪܝܼܢ ܫܘܼܦܪܲܝܣܣܟܿܝ ܒܹܝܬܼ ܐܲܠܵܗܵܐ ܀>
    text <܃ܛܘܼܒܲܝܟܿܝ ܥܹܕܿܬܵܐ ܕܟܼܠܗܘܿܢ ܫܘܼܦܪܹ̈ܐ ܢܣܲܟ ܥܲܠ ܪܹܫܹܟܼܝ>
    text <ܡ̇ܪܹܐ ܛܘܼܒܹ̈ܐ ܕܪܲܚ̣ܡܹܟܼܝ ܘܡܲܟܼܪܹܟܼܝ ܘܐܵܘܪܸܒܼ ܠܲܫܡܹܟܼܝ ܀>
    text <܃ܛܘܼܒܲܝܟܿܝ ܥܹܕܿܬܵܐ ܕܥܹܐܕܲܝ̈ܟܿܝ ܪܵܥ̇ܡܝܼܢ ܒܐܲܪܒܲܥܦܸܢ̈ܝܵܢ>
    text <ܘܡܸܬܼܪܲܡܪܲܡ ܒܹܟܼܝ ܫܡܹܗ ܩܲܕܿܝܼܫܵܐ ܐܲܝܟ ܫܘܼܘܕܵܝܹܗ ܀>
    text <܃ܟܲܠܲܬܼ ܛܘܼܒܹ̈ܐ ܩܲܒܸܿܠܝ ܡܸܠܲܝ̈ ܐܲܝܟ ܪܘܼܡܝܵܢܵܐ>
    text <ܘܲܬܼܚܹܝܬܼ ܟܸܢܦܹܟܼܝ ܣܲܬܲܪܝ ܚܲܝܲܝ̈ ܡ̣ܢ ܢܸܟܼܝܵܢܹ̈ܐ ܀>
    text <܃ܡ̇ܪܲܢ ܗܲܒܼ ܠܝܼ ܕܠܵܐ ܐܸܬܼܢܲܟܼܪܸܐ ܡ̣ܢ ܗܵܘ̇ ܛܘܼܒܼܵܐ>
    text <ܕܠܹܗ ܗ̄ܘ̣ ܡܣܲܟܿܝܵܐ ܥܹܕܿܬܵܐ ܘܲܒܼܢܹ̈ܝܗ̇ ܒܝܘܿܡ ܓܸܠܝܵܢܵܟ ܀>
    text <܃ܥܘܼܒܼܚܵܐ ܠܵܟ ܚܲܬܼܢܵܐ ܡܝܼܚܵܐ ܡ̣ܢ ܥܹܕܿܬܵܟ ܙܒܼܝܼܢܲܬܼ ܒܲܕܼܡ̇ܟ ܀>
text <ܥܲܠ ܩܝܵܡܬܹܗ ܕܠܵܠܙܲܪ>
  block
    text <ܥܲܠ ܩܝܵܡܬܹܗ ܕܠܵܠܙܲܪ>
  block
    text <ܡܸܐܡܪܵܐ܃ ܟ܀ ܕܐܘܿܫܲܥܢܹ̈ܐ܀>
    text <܃ܡܸܐܡܪ̈ܐ ܕܥܸܣܪܝܼܢ>
    text <ܕܥܲܠ ܩܝܵܡܬܹܗ ܕܠܵܠܙܲܪ ܘܡܸܬܼܐܡܲܪ>
    text <ܒܠܸܝܵܐ ܕܚܲܕܼ ܒܫܲܒܸ̈ܐ ܕܐܘܿܫܲܥܢܹ̈ܐ܀>
    text <ܥܘܼܢܵܝܵܐܹ>
    text <ܒܪܝܼܟܼܘܼ ܡܒܼܝܼܚܵܐ ܕܲܒܼܝܘܿܡ ܡܲܥܲܠܬܹܗ ܐܲܙܝܼܥ ܠܫܲܒܼܪܹ̈ܐ܁>
    text <ܕܲܢܩܲܠܣܘܼܢܵܝܗܝ ܒܐܘܿܫܲܥܢܹ̈ܐ܀>
    text <ܐܲܚܲܝ̈܀>
  block
    text <܃ܒܢܝܼܪܵܐ ܕܡܵܘܬܵܐ ܟܲܕܼܢܹܗ ܒܝܼܫܵܐ ܠܓܸܢܣܵܐ ܕܐ̄ܢܵܫ̈ܐ>
    text <ܘܫܲܥܒܸܕܼ ܐܸܢܘܿܢ ܬܚܹܝܬܼ ܫܘܼܥܒܵܕܼܵܐ ܕܡܲܪܝܼܪܘܼܬܹܗ܁>
    text <܃ܢܝܼܪܵܐ ܕܥܲܡܠܹܗ ܐܲܪܡܝܼ ܥܲܠ ܟܠ ܥܵܘܠܐܝܼܬܼ>
    text <ܘܲܕܼܠܵܐ ܚܵܘܣܵܢ ܠܦ̣ܚ ܥܒܕܘܼܬܼܵܐ ܒܛܒ̈ܐ ܘܒܝܼܫܹ̈ܐ܀>
    text <܃ܠܟܼܠܹܗ ܓܸܢܣܵܐ ܥܒ̣ܕܡܵܝܘܿܬܹ̈ܐ ܘܡܸܬܼܚܲܒ̈ܠܵܢܹܐ>
    text <ܘܐܲܥܸܠ ܚܲܒܼܫܹܗ ܒܚܹܣ̈ܢܹܐ ܕܲܫܝܘܿܠ ܕܠܵܐ ܬܘܼܒܼ ܢܸܦܘܿܩ܁>
    text <܃ܠܟܼܠܹܗ ܟܝܵܢܵܐ ܕܒܲܪ ܒܲܫܒܼܝܼܬܼܵܐ ܚܲܪܡܢܐܝܼܬܼ>
    text <ܘܲܙܒܸܢ ܐܸܢܘܢ ܠܥܒܕܘܼܬܼܡܵܘܬܵܐ ܡܵܪܵܐ ܬܥܝܼܫܵܐ܀>
    text <܃ܒܥܸܠܲܬܼ ܡܵܘܬܐ ܗܘ̤ܵܘ ܡܵܝܘ̈ܬܹܐ ܥܒܕ̈ܐ ܠܡܘܬܿܐ>
    text <ܟܲܕܼ ܛܵܒܼ ܟܝܢܗܘܢ ܣܡܐ ܕܡܵܘܬܿܐ ܡܡܲܕܸܟ ܗ̄ܘ̣ܵܐ ܒܹܗ܁>
    text <܃ܐܲܝܟ ܕܲܒܼܫܸܢܬܼܵܐ ܒܗܝܼܠ ܗ̄ܘ̣ܵܐ ܡܵܘܬܿܐ ܒܹܗ ܒܲܟܼܝܵܢܵܐ>
    text <ܡ̣ܢ ܡܵܐ ܕܲܫܡ̣ܥ ܗ̇ܝ ܒܪܬܼܩܵܠܵܐ ܕܓܸܙܪ̈ܬ̤ ܡܘܬܿܐ܀>
    text <܃ܥܒ̣ܪ ܦܘܼܩܪܵܢܵܐ ܩ̣ܪܝܗܝ ܘܐܲܥܝܼܪܹܗ ܐܲܝܟ ܕܲܠܕܲܡܟܿܐ>
    text <ܘܫܲܪܝܼ ܢܵܗܸ̇ܡ ܘܬܵܒܲܥ̇ ܓܸܙܪܵܐ ܠܡܘܼܠܵܝ ܘܲܪܣܹܗ܁>
    text <܃ܒܲܕܼ ܡܘܼܬܼ ܐܲܪܝܵܐ ܣܥ̣ܵܐ ܥܲܠ ܐܢܫ̈ܐ ܘܒ̣ܠܥ ܐܢܘܢ>
    text <ܘܐܲܝܟ ܚܝ̈ܘܬܐ ܥܲܠ ܘܐܸܣܬܲܬܲܪ ܒܢܩܥ̈ܐ ܕܫܝܘܿܠ܀>
    text <ܚܛܝܼܬܼܵܐ ܩܪܬܹܗ ܐܵܦ ܚܦܛܬܗ ܠܡܸܣܥ̣ܵܐ ܠܩܸܛܠܵܐ>
    text <ܘܗ̤ܝ ܐܲܠܸܦܬܹܗ ܠܡܸܬܼܒܲܪ ܐܵܢܫ̈ܐ ܕܠܵܐ ܚܘܣܢܐ܁>
    text <܃ܐܲܝܟ ܙܵܢܝܼܬܼܵܐ ܢܸܦܩܲܬ̤ ܩܵܡܲܬ̤ ܒܫܘܼܩܹ̈ܐ ܕܲܥܕܢ>
    text <ܘܐܝܟ ܕܲܠܫܒܪ̈ܐ ܢܓܕܬܗ ܠܐܕܡ ܠܘܵܬܼ ܫܘܼܚܵܛܹܗ܀>
    text <܃ܐܓܼܪܐ ܩܫܝܐ ܬܒܥܬ̤ ܡܸܢܹܗ ܕܙܲܢܝܼ ܥܲܡܗ̇>
    text <܃ܘܝܗ̣ܒ ܦܓܼܪܗ ܘܗ̤ܝ ܡܫܟܫܬܹܗ ܒܐܝܼܕܲܝ̈ ܡܘܬܿܐ>
    text <܃[ܡܵܘܵܬܐ] ܝܲܥܢܵܐ ܫܩ݂ܲܠ ܡܸܫܟܵܢܵܐ ܡ̣ܢ ܙܵܢܝܼܬܼܵܐ>
    text <ܘܫܲܚܩܹܗ ܣܲܓܿܝܼ ܘܠܵܐ ܐܲܪܦܝܼ ܒܹܗ ܣܪܝܼܕܵܐ ܕܫܲܪܝܼܪ܀>
    text <܃ܪܸܡܙܵܐ ܕܙܲܩܪܹܗ ܠܢܲܚܬܿܐ ܕܐ̄ܢܵܫܵܐ ܚܵܙ̣ܵܐ ܗ̄ܘ̣ܵܐ ܕܐܸܣܬܸܿܕܩ>
    text <ܘܚ̣ܣ ܥܲܠ ܥܲܡܠܹܗ ܕܠܵܐ ܢܸܬܼܒܲܙܲܚ ܡ̣ܢ ܡܲܪ̈ܵܚܹܐ܁>
    text <ܚܘܼܒܵܐ ܢܓܼܕܗ ܠܘܵܬܼ ܚܵܘܣܵܢܵܐ ܕܥ̇ܒܼܵܕ ܐܝܕܼܵܘܗܝ܀>
    text <ܘܗܦ̣ܟ ܚܕܬܗ ܠܢܲܝܬܐ ܕܲܒܼܠܝܼ ܒܡܵܝܘܿܘܼܬܼܵܐ܀>
    text <܃ܐܲܝܟ ܐܲܪܓܿܘܵܢܵܐ ܠܒܸܫ ܨܒܼܝܵܢܹܗ ܢܲܚܬܿܐ ܕܒܸܣܪܵܐ>
    text <ܘܚܵܘܝܼ ܫܘܼܒܼܚܹܗ ܒܡܸܕܹܿܡ ܕܲܙܥܘܿܪ ܡ̣ܢ ܪܲܒܿܘܼܬܹܗ܁>
    text <܃ܙܥܘܿܪ ܒܲܪܢܵܫܵܐ ܡ̣ܢ ܥܵܒܼܘܕܼܵܐ ܕܠܵܐ ܡܘܼܫܒܚ̈ܵܬܼܵܐ>
    text <ܐܲܝܟ ܡܵܐ ܕܲܒܼܨܝܼܪ ܢܲܚܬܵܐ ܕܥܲܡܪܵܐ ܡ̣ܢ ܠܒܘܫܹܗ܀>
    text <ܒܢܚܬܿܐ ܕܥܡܪܵܐ ܚܡܘܐ ܡܠܟܿܐ ܪܒܘܼܬ ܕܪܓܹܗ>
    text <[ܘ]ܡܸܠܬܹܗ ܕܐܲܒܼܵܐ ܒܦܲܓܼܪܹܗ ܕܐܵܕܼܵܡ ܕܠ̣ܵܐ ܟܲܣܝܘܼܬܹܗ܁>
    text <܃ܠܒܼܘܼܛܵܠ ܡܵܘܬܵܐ ܠܲܒܼܫܹܗ ܠܢܲܚܬܿܐ ܡܸܬܼܚܲܒܿܠܵܢܵܐ>
    text <ܕܒܸܐܣܟܹܿܝܡ ܐ̄ܢܵܫܵܐ ܢܲܥܕܹܐ ܠܐܢܵܫ̈ܐ ܡ̣ܢ ܦܘܼܡ ܡܵܘܬܿܐ܀>
    text <ܒܵܬܲܪ ܡܵܘܬܿܐ ܢܦ̣ܩ ܨܸܒܼܝܵܢܹܗ ܒܸܪ̈ܓܼܠܹܐ ܕܒܸܣܪܵܐ܀>
    text <ܘܲܪܗܸܛ ܘܐܲܚܕܹܗ ܘܐܲܥܕܝܼ ܡܸܢܹܗ ܫܒܼܝܼܬܼܵܐ ܕܐ̄ܢܵܫ̈ܐ܁>
    text <܃ܒܸܐܣܵܟܹܿܝܡ ܐ̄ܢܵܫ̈ܐ ܨܵܕܹܗ ܠܲܐܪܝܵܐ ܨܵܐܸܕܼ ܐܢܵܫ̈ܐ>
    text <ܘܒܼܐܘܼܟܼܠܵܐ ܕܐ̄ܢܵܫܵܐ ܚܲܬܼܚܸܬܼ ܝܲܗ̣ܒܼ ܠܹܗ ܕܢܹܐܟܼܘܿܠ ܡܲܡܘܼܬܼ܁>
    text <ܥܲܡ ܒܲܪܢܵܫܵܐ ܚ̣ܙܩ ܨܒܼܝܵܢܹܗ ܨܝܼܕ ܡܝܘ̈ܬܐ܃>
  block
    text <ܘܐܲܟܼܪܸܙ ܒܐܲܪܥܵܐ ܛܸܒܵܐ ܚܕܬܐ ܕܚܝܬܼ ܡܝܬܐ܁>
    text <܃ܐܲܝܟ ܨܲܝ̇ܕܹܐ ܩ̣ܡ ܥܲܠ ܝܲܡܵܐ ܕܡܝܘܬܘܬܐ>
    text <ܘܐܲܪܡܝܼ ܡܨܝܕܬܐ ܕܡܠܬܼ ܦܘܡܗ ܘܨܵܕܹܗ ܠܡܵܘܬܵܐ܀>
    text <܃ܐܘܟܼܠܵܐ ܕܒܸܣܪܵܐ ܫ̣ܕܵܐ ܠܹܗ ܠܘܩܕܼܵܡ ܐܲܝܟ ܒܲܠܘܥܵܐ>
    text <ܘܣܘ̣ܚ ܒܲܠܥܹܗ ܘܐܟܸܢ ܢܓܼܕܗ ܠܲܐܦܝ̈ ܝܲܒܼܫܵܐ܁>
    text <܃ܒܚܕܡܵܐ ܣܥܪܗ̇ ܪܵܚ̇ܡܢܵܫܵܐ ܨܝܕܼ ܐܢܫܘܬܢ>
    text <ܕܲܒܼܝܲܕܼ ܐ̄ܢܵܫܵܐ ܢܒܛܸܠ ܡܵܘܬܐ ܡ̣ܢ ܡܵܝܘ̈ܬܐ܀>
    text <܃ܐܘܡܵܢܵܐܝܼܬܼ ܨܕܵܗ ܠܥܵܠܡܵܐ ܒܥܪܝܼܪܝܐ>
    text <ܘܟܲܒܸܿܫ ܟܲܕܹܢܹܗ ܬܚܝܹܬܼ ܡܵܪܘܼܬܹܗ ܕܠܵܐ ܢܸܬܼܒܲܪܲܪ܁>
    text <܃ܐܝܕܐ ܕܐܢܫܐ ܐܲܪܡܝܼ ܪܸܡܙܹܗ ܥܲܠ ܚܲܛ̈ܝܼ̈ܐ>
    text <ܘܐܲܫܝܼܦ ܐܸܢܘܿܢ ܐܲܝܟ ܚܝܘ̈ܬܐ ܠܡܸܛܥܢ ܚܘܼܒܹܿܗ܀>
    text <܃ܨܝܕ ܚ̈ܛܝܐ ܥܲܠ̣ ܨܒܼܝܵܢܹܗ ܥܲܡ ܗܲܕܲܡܹ̈ܐ>
    text <ܘܡܲܠܸܠ ܥܲܡܹܗܘܿܢ ܒܦܘܼܡܵܐ ܕܒܣܪܐ ܪܘܟܼܐܝܲܬ܁>
    text <܃ܡܲܟܿܝܼܟܵܐܝܼܬܼ ܥܲܠ̣ ܨܹܐܕܲܝܗܘܿܢ ܕܲܒܼܢܲܝ̈ ܐܲܪܥܵܐ>
    text <ܘܐܲܝܟ ܕܲܠܫܒܪ̈ܐ ܓܲܪܸܓܼ ܐܢܘܢ ܨܹܝܕܼ ܝܘܼܠܦܵܢܹܗ܀>
    text <܃ܬܸܦܘܲܝ ܕܚܘܼܒܵܐ ܐܸܣܲܪ ܥܲܡܗܘܿܢ ܐ̄ܪܵܙܢܐܝܼܬܼ>
    text <ܘܟܲܢܝܼ ܐܸܢܘܿܢ ܪ̈ܚܡܵܐ ܠܚܘܼܒܹܗ ܘܲܒܼܢܲܝ̈ ܐܪ̈ܙܹܐܗ܁>
    text <܃ܬܠܵܬܼܵܐ ܪ̈ܵܚܡܹܐ ܓܼܒ̣ܐ ܠܹܗ ܠܘܼܩܕܼܵܡ ܡ̣ܢ ܡܝܘ̈ܬܐ>
    text <ܘܐܟܸܢ ܦܪܣܝܼ ܠܚܘܼܒܹܿܗ ܥܲܠ ܟܠ ܥܬܝܪܐܝܬ܀>
    text <܃ܪܚ̇ܡ ܗ̄ܘ̣ܵܐ ܠܲܡ ܝܼܫܘܿܥ ܪ̈ܚܡܵܐ ܕܲܒܢܝ̈ܫܐ>
    text <ܠܡܲܪܬܵܐ ܘܡܲܪܝܲܡ ܘܠܠܥܙܪ ܐܲܚ̈ܐ ܬܠܬܐ܁>
    text <܃ܠܵܘ ܡ̣ܢ ܟܠܢܵܫ ܐܲܚܸܒܼ ܐܢܘܼܢ ܗܘ̇ ܪܵܚܹ̇ܡ ܟܠ>
    text <ܐܸܠܵܐ ܕܢܲܪܡܹܐ ܛܢܵܢܵܐ ܒܐ̄ܢܵܫܵܐ ܠܡܪܚܡ ܠܲܫܡܹܗ܀>
    text <܃ܛܢܵܢܵܐ ܐܲܪܡܝܼ ܒܲܬܼܪܹܝܢ ܬܸܓܼܡܹ̈ܐ ܕܲܒܢܝܢ̈ܫܐ>
    text <ܒܗܵܝ̇ ܕܲܓܼܒ̣ܵܐ ܠܹܗ ܪ̈ܵܚܡܹܐ ܠܚܘܼܒܹܿܗ ܓܲܒܼܪܹ̈ܐ ܘܢܸܫܹ̈ܐ܁>
    text <܃ܒܡܲܪܬܵܐ ܘܡܲܪܝܲܡ ܓܪܓ ܢܸܫܹ̈ܐ ܠܘܵܬܼ ܕܲܟܼܝܘܼܵܬܼܵܐ>
    text <ܘܒܠܥܙܪ ܚܲܦܛ ܓܲܒܼܪܹ̈ܐ ܠܡܲܛܲܪܚܘܼܒܵܐ܀>
    text <܃ܢܝܼܫܵܐ ܕܚܘܼܒܹܿܗ ܓܠ̣ܵܐ ܒܲܬܼܠܬܐ ܠܟܼܠܹܗ ܓܸܢܣܲܢ>
    text <ܘܐܲܝܟ ܡܲܚܙܝܼܵܬܼܵܐ ܩܲܒܼܥܹܗ ܠܚܘܼܒܲܗܘܿܢ ܩܕܼܵܡ ܚܙ̈ܝܐ܁>
    text <܃ܒܗܘܿܢ ܐܸܬܼܢܲܨܲܚ ܚܹܝܠ ܪܒܘܬܗ ܐܲܝܟ ܕܲܩܪ̈ܚܡܐ>
    text <ܘܲܒܼܗܘܿܢ ܢܲܣܝܹܗ ܠܙܲܝܢܵܐ ܕܪܘܼܚܵܐ ܕܡܲܩܪܸܒܼ ܗ̄ܘ̣ܵܐ ܒܹܗ܀>
    text <܃ܠܘܼܩܒܲܠ ܡܵܘܬܵܐ ܘܥܵܘܠܵܐ ܛܪܘܼܢܵܐ ܙܲܝܸܢ ܢܲܦ̣ܫܹܗ>
    text <ܘܲܫ̣ܕܵܐ ܓܹܐܪܹ̈ܐ ܬܪܹܝܢ ܥܲܠ ܢܝܼܫܵܐ ܘܲܚ̣ܢܵܐ ܣܲܓܿܝܼ܁>
    text <܃ܚܛܝܼܬܼܵܐ ܘܡܵܘܬܿܐ ܗ̄ܘ̤ܵܘ ܡܲܪܝܼܪܝܼܢ ܥܲܠ ܟܲܐܢܘܼܬܹܗ>
    text <ܘܛܲܢ ܘܐܸܬܼܥܲܙܲܙ ܘܟܒܫ ܐܢܘܢ ܟܕܼ ܠܵܐ ܨܵܒܹ̇ܝܢ܀>
    text <܃ܢܝܼܫܵܐ ܬܪܨ ܠܹܗ ܕܢܸܚܢܐ ܠܘܼܩܕܼܵܡ ܠܘܼܩܒܲܠ ܥܵܘ̣ܠܵܐ>
    text <ܘܫܲܕܐ ܘܡܲܚܵܝܗܝ ܒܝܲܕܼ ܫܘܼܒܼܩܵܢܵܐ ܕܥܵܘ̣ܠܵܗ̇ ܕܡܲܪܝܲܡ܁>
    text <ܒܥܵܘ̣ܠܵܐ ܩܲܫܝܵܐ ܒܩܝܗܝ ܗܘ̣ܵܐ ܠܙܲܝܢܵܐ ܕܝܗܒܼ ܠܹܗ ܪܘܼܚܵܐ܁>
    text <ܘܐܸܟܢ ܐܲܚܝܼܪ ܒܵܬܼܪ ܡܵܘܬܵܐ ܘܦܲܟܼܪܗ ܘܲܫ̣ܕܵܝܗܝ܀>
    text <܃ܛܲܟܼܣܵܐ ܪܲܒܿܐ ܢܛ̣ܪ ܒܲܩܪܵܒܼܵܐ ܕܥܲܡ ܡܪ̈ܚܹܐ>
    text <܃ܕܲܠܩܲܕܼܡܵܝܹ̈ܐ ܩܛܠ̣ [ܚܣܝܼܪ] ܕܲܓܼܙܪ ܕܝܼܢܵܐ>
    text <ܘܫܲܦܝܼܪ ܠܘܼܩܵܕܼܵܡ ܫ̣ܪܵܐ ܒܹܗ ܓܹܐܪܹ̈ܐ ܕܲܙܕܝܼܩܘܼܬܼܵܐ܀>
    text <ܚܛܝܼܬܼܵܐ ܒܟܪܬ̤̣ ܘܛܥܸܢܲܬ̤ ܦܹܐܪܹ̈ܐ ܕܙܲܕܿܝܼܩܘܼܬܼܵܐ>
    text <ܘܕܲܚ̣ܙܵܐ ܡܵܘܬܼܵܐ ܪܵܓܼ ܘܐܸܬܼܝܲܥܲܢ ܠܡܸܒܼܠܲܥ ܐܢܫ̈ܐ܁>
    text <܃ܒܡܪܝܲܡ ܚܒܬ̤ ܚܛܝܼܬܼܵܐ ܠܘܼܩܕܼܵܡ ܘܲܢܬܲܪܘ ܛܲܪ̈ܦܹܝܗ̇>
    text <ܘܲܒܼܠܥܵܙܵܪ ܒ̣ܠܥ ܐܵܦܡܘܬܿܐ ܓܹܐܪܐ ܩܲܫܝܵܐ܀>
    text <܃ܒܲܬܼܪܹܝܢ ܐܲܚܲܝ̈ܢ ܝܼܠܸܦܘ ܚܲܝܠܹܗ ܡܵܘܬܿܐ ܘܒܼܝܼܫܵܐ>
    text <ܘܲܬܼܘܲܪܘ ܣܲܓܿܝܼ ܕܡ̇ܢܲܐ [ܗ̄ܝ̣] ܗܵܕܹܐ ܚܕܬܐ ܕܗܘ̤ܵܬܼ܁>
    text <܃ܚܕܬܿܐ ܚܲܫܒܿܘܼܗ̇ ܕܡܲܠܝܲܬܼ ܥܵܘ̣ܠܵܐ ܬܸܣܢܹܐ ܠܥܵܘ̣ܠܵܐ>
    text <ܘܡܝܼܬܼܵܐ ܕܲܩܒܼܝܼܪ ܢܦܲܢܹܐ ܠܚܲܝܹ̈ܐ ܕܠܵܐ ܒܲܠܝܵܕܼܵܐ܀>
  block
    text <܃ܒܥܵܘ̣ܠܵܐ ܡܥܕܝܢ ܓܸܢܣܵܐ ܕܐܢܵܫܵܐ ܠܡܸܬܼܗܦܟܼܘ>
    text <ܘܒܐܡܪܚܐ ܕܡܘܬܐ ܪܕܐ ܟܝܢܗܘܢ ܚܲܕ ܒܵܬܼܵܪ ܚܲܕܼ>
    text <܃ܒܗܵܢܵܐ ܥܝܵܕܼܵܐ ܚܵܪ ܗ̄ܘ̣ܵܐ ܡܵܘܬܐ ܐܲܪܝܵܐ ܪܗܝܼܒܼܵܐ>
    text <ܘܦܲܬܼܚܹܗ ܠܦܘܼܡܹܗ ܘܒܲܠܥܹܗ ܠܪܚܡܹܗ ܕܡܲܚܹܐ ܡܝܼܬܹ̈ܿܐ܀>
    text <܃ܛܲܥܢܹܗ ܘܲܢܚܸܬܼ ܠܥܘܼܡܩܵܐ ܕܲܫܝܘܿܠ ܕܢܸܣܬܲܝܒܲܪ ܒܹܗ>
    text <ܘܠܵܐ ܝܕܥ̈ ܗ̄ܘ̣ܵܐ ܕܩܲܠܝܼܠܵܝܼܬ ܡܬܼܝܸܒ ܡܹܐܟܼܘܠܬܹܗ܁>
    text <܃ܒܲܕܼܡܘܼܬ ܢܸܨܵܐ ܣܵܥ̣ܐ ܥܲܠ ܝܘ̈ܢܹܐ ܬܲܡܝܼܡ̈ܬܐ>
    text <ܘܐܲܝܟ ܦܪܘܓܼܐ ܚܲܛܦܹܗ ܠܲܐܚܵܐ ܡ̣ܢ ܐܚ̈ܘܵܬܹܗ܀>
    text <܃ܢܵܗܸ̇ܡ ܘܒܲܪ̈ܝ ܪܥܘܡܐܝܼܬܼ ܝܘ̈ܢܹܐ ܕܫܲܝܢܵܐ>
    text <ܥܲܠ ܦܪܘܓܼܐ ܡܠܝܼܠܵܐ ܕܲܗܘ̤ܵܐ ܐܘܼܟܼܠܵܐ ܠܡܵܘܬܵܐ܁>
    text <܃ܐܸܒܼܠܵܐ ܪܲܒܿܐ ܠܒܸܫܝ̈ ܢܲܟܼܦܬܼ̈ܐ ܥܲܠ ܐܲܚܘܗܹܝܢ>
    text <ܕܦܲܠܓܹܗ ܡܵܘܬܐ ܠܥܘܡܪܐ ܟܢܝܼܫܵܐ ܕܥܸܢܝܵܢ ܐܲܚܹ̈ܐ܀>
    text <܃ܫܲܕܲܪ ܘܲܓܼܠܝ̈ ܐ̄ܪܵܙ ܟܘܼܪܗܵܢܹܗ ܥܲܕܼܠܵܐ ܢܸܥܢܲܕܼ>
    text <ܠܪܚܡܵܐ ܛܵܒ̣ܵܐ ܕܐܲܚܸܒܼ ܐܸܢܹܝܢ ܡܸܛܠ ܚܘܼܒܹܿܗ܁>
    text <܃ܗܵܐ ܠܲܡ ܡܵܪܲܢ ܫܠ݂ܲܚ ܨܝܕܼ ܡܵܪܲܢ ܬܡܝܡ̈ܬܐ>
    text <ܟܪܝܼܗ ܗ̄ܘ̣ ܪܚܡܟ ܘܩܪܝܼܒܼ ܕܢܡܘܬܼ [ܬܵܐ] ܦܪܘܿܩ ܚܲܝܵܘ̈ܗܝ܀>
    text <܃ܒܗܲܝܡܵܢܘܼܬܼܵܐ ܘܚܘܼܒܵܐ ܫܲܕܲܪ ܕܲܢܦܝܣܘܢܝ̈ܗܝ>
    text <ܐܲܝܟ ܕܠܪܚܡܐ ܕܫܪܝܼܪ ܚܘܼܒܹܿܗ ܨܝܕ ܚܒܲܝܼܒܼܵܘ̈ܗܝ܁>
    text <܃ܐܵܦ ܗܘ̤ ܒܢܝܼܫܵܐ ܕܪ̈ܥܝܢܝܗܝ ܚܪ ܟܲܕܼ ܐܡ̇ܪ>
    text <ܕܗܵܢ ܟܘܼܪܗܵܢܵܐ ܠܵܐ ܗ̄ܘ̣ܵܐ ܕܡܘܬܐ ܗ̄ܘ̣ ܐܸܠܵܐܕܫܘܼܩܹܚܵܐ܀>
    text <܃ܫܘܼܒܼܚܵܐ ܩ̣ܪܝܗܝ ܗ̄ܘ̣ܵܐ ܠܡܵܘܬܵܐ ܕܪܚܡܗ ܒܥܝܼܕܼܘܬܐ>
    text <܃ܕܡܵܐ ܕܲܡܩܝܼܡ ܠܹܗ ܥܬܼܝܼܕܼ ܕܲܢܫܲܒܲܚ ܟܠܢܵܫ ܠܲܫܡܹܗ>
    text <܃ܫܡ̣ܥ ܪܵܚܹ̇ܡ ܟܠ ܕܲܟܼܪܝܼܗ̇ ܪܚܡܗ [ܘ]ܥܬܼܝܼܕܼ ܕܲܡܢܘܼܬܼ>
    text <ܘܠܵܐ ܐܸܣܬܲܪܗܲܒܼ ܕܢܹܐܙܲܠ ܢܸܚܙܹܝܘܗܝ ܥܲܕܼܠܵܐ ܢܸܥܢܲܕܼ܀>
    text <܃ܦܓܼܕܹܗ ܠܚܘܼܒܵܐ ܕܒܲܣܝܼܡܘܼܬܹܗ ܒܡܲܓܲܪܲܬܼ ܪܘܼܚܵܐ>
    text <ܘܠܵܐ ܐܲܦܸܣ ܠܹܗ ܕܢܸܪܗܲܛ ܒܥܓܠ ܠܘܵܬܼ ܚܘܼܠܡܵܢܵܐ܁>
    text <܃ܚܲܟܿܝܼܡܵܐܝܼܬܼ ܣܥ݂ܲܪ ܚܲܟܿܝܼܡܵܐ ܡܚܲܟܸܿܡ ܐ̄ܢܵܫ̈ܐ>
    text <ܘܐܲܝܟ ܝܵܕܘܥܵܐ ܕܲܥܬܼܝܼܪ̈ܬܼܵܐ ܓܠ̣ܵܐ ܥܲܠ ܚܲܝܠܹܗ܀>
    text <܃ܝܵܕܥ̇ ܗ̄ܘ̣ܵܐ ܓܹܝܪ ܕܩܸܐܪ̱ܣܵܐ ܥܵܒܸ̇ܕܼ ܥܲܡ ܚܲܣܝܼܢܵܐ>
    text <ܘܡܲܦܢܹܐ ܡܸܢܹܗ ܫܒܼܝܼܬܼܵܐ ܕܕܒܪ ܡ̣ܢ ܐܢܫܘܬܼܐ܁>
    text <܃ܡܦܣ ܗ̄ܘ̣ܵܐ ܕܙܵܟܹ̇ܐ ܘܲܡܫܲܦܸܠ ܠܹܗ ܠܡܵܘܬܵܐ ܛܪܘܼܢܵܐ>
    text <ܥܲܠ ܗܵܝ̇ ܟܲܬܲܪ ܡ̣ܢ ܕܲܠܡܹܐܙܲܠ ܩܲܠܝܼܠܵܐܝܼܬܼ܀>
    text <܃ܠܵܐ ܦܲܐܝܵܐ ܗܘ̤ܵܬܼ ܕܢܹܐܙܲܠ ܢܲܩܪܸܒ̣ ܥܲܡ ܟܘܼܪܗܵܢܵܐ>
    text <ܕܠܵܘ ܡܸܕܹܡ ܗ̄ܘ̣ܵܬܼ ܗܵܕܹܐ ܠܚܲܝܠܵܐ ܕܓܲܢ̄ܒܵܪܘܼܬܹܗ܁>
    text <܃ܠܵܐ ܥܵܕܼܪܵܐ ܗ̄ܘ̣ܵܬܼ ܕܲܕܼܠܵܐ ܥܸܠܬܐ ܢܸܬܼܟܲܬܲܫ ܗ̄ܘ̣ܵܐ>
    text <ܕܕܲܠܡܵܐ ܢܸܣܒܲܪ ܡܵܘܬܐ ܝܲܥܢܵܐ ܕܥܸܠ̈ܠܹܐ ܡܓܲܪܸܓܼ܀>
    text <܃ܠܵܐ ܙܕܵܩ ܗ̄ܘ̣ܵܐ ܕܟܲܕܼ ܫܲܒܵܝܵܐ ܠܵܐ ܢܦ̣ܩ ܘܲܫܒ̣ܵܐ>
    text <ܢܦܘܩ ܘܢܟܠܝܘܗܝ ܘܠܵܐ ܢܸܬܲܠ ܠܹܗ ܐܲܬܼܪܵܐ ܠܡܸܥܲܠ܁>
    text <܃ܗܵܟܲܢ ܦܐܸܐ ܗ̄ܘ̣ܵܐ ܠܪܲܒܿܘܼܬܼ ܚܲܝܠܵܐ ܕܲܡܩܪܸܒܼ ܗ̄ܘ̣ܵܐ ܒܹܗ>
    text <ܘܡܵܐ ܕܒܵܠܲܥ ܠܹܗ ܡܵܘܬܵܐ ܝܲܥܢܵܐ ܢܲܥܕܝܼܘܗܝ ܡܸܢܹܗ܀>
    text <܃ܗܵܟܲܢ ܙܵܕܸܩ ܠܩܪܲܒܼܬܵܢܵܐ ܡܵܐ ܕܡܸܬܟܲܬܲܫ>
    text <ܕܲܒܵܓܲܘ ܚܸܣܢܹ̈ܐ ܕܲܒܼܥܸܠܕܲܪܵܐ ܢܩܪܒ ܥܡܗ܁>
    text <܃ܗܵܟܲܢ ܫܦܝܼܪ ܠܐܓܼܘܢܣܛܐ ܪܘܼܚܢܵܝܵܐ>
    text <ܕܒܐܣܛܕܝܘܢ ܢܚܵܘܹܐ ܕܲܪܵܐ ܠܥܹܝܢ ܚܙ̈ܝܐ܀>
    text <܃ܗܵܕܐ ܪܲܒܿܐ ܕܟܲܕܼ ܒܡܕܼܝܼܢ̄ܬܹܗ ܫܪܹܐ ܚܲܣܝܼܢܹܗ>
    text <ܢܥܘܠ ܫܸܒܼܝܵܐ ܢܥܕܐ ܡܸܢ̣ܗ ܫܒܼܝܼܬܐ ܕܫ̣ܒܐ܁>
    text <܃ܗܕܐ ܫܦܝܵܐ ܠܬܗܪܐ ܪܲܒܿܐ ܘܲܠܩܘܠܲܣܵܐ>
    text <ܕܡ̣ܢ ܓܵܘ ܒܲܝܬܹܿܗ ܕܡܘܬܐ ܢܒܘܙ ܒܸܙܬܵܐ ܕܐܢܫܐ܀>
    text <܃ܒܗܕܐ ܬܸܢܘܲܝ ܦܫ̣ ܡܚܐ ܟܠ ܐܲܝܟܵܐ ܕܐܝܼܬܼܘܗܝ>
    text <ܥܕܲܡܵܐ ܕܒܼܠܥܹܗ ܡܵܘܬܐ ܠܪܚܡܹܐ ܘܣܬܪܗ ܒܢܸܩܥܘ̈ܗܝ܁>
    text <ܪܲܟܸܿܒ ܡܸ̈ܠܹܐ ܩܕܼܡ ܬܠܡܕܘ̈ܗܝ ܐܲܝܟ ܠܵܐ ܝܵܕܲܥ̇܃>
  block
    text <ܕܢܘܕܲܥ ܐܢܘܢ ܕܛܵܒܼ ܝܵܕܲܥ̇ ܠܵܗ̇ ܠܗܵܝ̇ ܕܥܬܼܝܼܕܐ܀>
    text <܃ܬܵܘ ܠܲܡ ܢܹܐܙܲܠ ܠܲܐܪܥܵܐ ܕܲܝܗܘܼܕܼ ܠܗ̄ܘܢ ܐܵܡܲܪ ܗ̄ܘ̣ܵܐ>
    text <ܘܐܲܟܼܪܝܼܘ ܣܲܓܿܝ ܕܕܲܡ ܡܲܢܲܥ ܠܹܗ ܙܲܒܼܢܵܐ ܕܚܲܫܵܐ܁>
    text <܃ܗܵܐ ܝܗܘܼܕܼܵܝܹ̈ܐ ܪܓܼܝܼܓܼܝܼܢ ܣܲܓܿܝܼ ܕܲܢܡܝܼܬܼܘܼܢܵܟ>
    text <ܠܡ̇ܢ ܒܥ̇ܐ ܐܲܢ̄ܬܿ ܕܬܹܐܙܲܠ ܢܸܦܣܘܿܩ ܣܲܒܼܪܵܐ ܕܚܲܝܼ̈ܢ܀>
    text <܃ܗܘ̤ ܐܵܙ̇ܠ ܗ̄ܘ̣ܵܐ ܕܢܲܥܕܹܐ ܡܝܼܬܼܵܐ ܡ̣ܢ ܦܘܼܩ ܡܵܘܬܿܐ>
    text <ܘܗܸܢܘܿܢ ܪܵܢܹܝ̇ܢ ܕܕܲܡ ܒ̇ܠܥ ܠܹܗ ܐܲܝܟ ܕܲܠܟܼܠܢܵܫ܁>
    text <܃ܗܘ̤ ܡܛܲܝܸܒܼ ܗ̄ܘ̣ܵܐ ܕܢܸܥܒܸܿܕܼ ܩܸܐܪܣܵܐ ܥܲܡ ܚܲܣܝܼܢܵܐ>
    text <ܘܗܲܢ̣ܘܿܢ ܣܒܼܪܝܼܢ ܕܡܚܝܒܼܝܼܢ ܠܹܗ ܡܚܝܼ̈ܠܲܝ ܚܲܝܠܵܐ܀>
    text <܃ܘܲܕܼܠܵܐ ܝܼܠܸܦܘ ܚܹܝܠ ܪܲܒܿܘܼܬܹܗ ܐ̄ܪܵܙܵܢܵܐܝܼܬܼ>
    text <ܪܲܟܸܿܒܼ ܥܸܠܬܐ ܕܲܓܼܠܝܵܐ ܩܲܠܝܼܠ ܡ̣ܢ ܕܩܕܼܵܡܝܗ̇܁>
    text <܃ܫܟܸܒܼ ܠܗ ܪܚܡܢ ܐܡ̇ܪ ܗ̄ܘ̣ܵܐ ܠܗܘܢ ܥܲܠ ܠܥܙܪ>
    text <ܬܵܘ ܠܲܡ ܢܹܐܙܲܠ ܥܥܝܼܪ ܕܲܡܟܿܘܼܬܹܗ ܘܢܩܪܝܘܗܝ ܘܢܩܘܡ܀>
    text <܃ܐܸܢܗ̤ܘ ܕܲܕܼܡܸܟ ܐܡ̣ܪܘ ܫܲܒܼܪܹ̈ܐ ܠܘܵܬܼ ܝܵܕܼܘܿܥܵܐ>
    text <ܥܬܼܝܼܕܼ ܗ̄ܘ̣ ܕܲܢܩܘܼܡ ܐܲܝܟ ܡܵܐ ܕܬܒ̇ܥ ܛܟܼܣܐ ܕܫܸܢܬܐ܁>
    text <܃ܗܘ̤ ܥܲܠ ܫܸܢܬܐ ܕܡܵܘܬܼܵܐ ܐܡ݂ܲܪ ܕܩܲܫܝܵܐ ܣܲܓܿܝܼ>
    text <ܘܗܢ̣ܘܿܢ ܐܸܡ݂ܲܪܘ ܕܗܵܝ̇ ܕܲܥܝܵܕܼܵܐ ܕܡܸܟ ܐܲܝܟ ܟܠܢܵܫ܀>
    text <܃ܚ̣ܙܐ ܕܠܵܐ ܢܕܝܢ ܡ̣ܢ ܕܡܟܿܘܬܐ ܕܠܵܐ ܝܼܕܲܥܬܐ>
    text <ܘܐܲܥܝܼܪ ܐܸܢܘܿܢ ܒܝܲܕܼ ܒܲܪܬܼ ܩܵܠܵܐ ܕܡܝܼܬܼ ܠܵܥܵܙܲܪ܁>
    text <܃ܡܝܼܬܼ ܠܥܙܪ ܘܛܵܒܼ ܚ̇ܕܐ ܐ̄ܢܵܐ ܕܠܵܐ ܗܘܹ̇ܝܬܼ ܬܲܡ̇ܢ>
    text <ܕܲܒܼܝܲܕܼ ܡܵܘܬܹܗ ܬܩܢܘܢ ܚܝܠܐ ܕܗܲܝܡܵܢܘܼܬܼܐ܀>
    text <܃ܠܵܐ ܗܹܘ̇ܝܬܼ ܬܡ̇ܢ ܫܡ̣ܥ ܡܸܨܪܝܐ ܡܢ̣ܘ ܕܠܵܐ ܗܘ̤ܵܐ>
    text <ܡܸܠܬܹܗ ܕܐܲܒܼܵܐ ܕܡܠܹܝܢ ܡܸܢܹܗ ܫܡܲܝܵܐ ܘܐܲܪܥܵܐ܁>
    text <܃ܐܝܟܲܢ ܢܲܫܲܪ ܕܲܡܥܹܝܢ ܡܸܢܹܗ ܪܵܘܡܵܐ ܘܥܘܼܡܩܵܐ>
    text <ܕܗܵܐ ܒܒܹܝܬܼ ܥܢܝܵܐ ܠܵܐ ܐܝܬܘܗܝ ܗ̄ܘ̣ܵܐ ܐܲܝܟ ܡܵܐ ܕܐܸܡ݂ܲܪ܀>
    text <܃ܠܵܐ ܡܨܹܐ ܒܸܣܪܵܐ ܩܢܹܐ ܪܘܼܟܵܒܼܵܐ ܕܢܸܗܘܹܐ ܒܟܼܠ ܕܘܼܟ>
    text <ܕܗܵܐ ܠܵܐ ܡܨܝܐ ܕܒܸܣܪܢܝܐ ܒܟܼܠ ܕܘܼܟ ܢܸܗܘܹܐ܁>
    text <܃ܘܐܸܢ ܐܝܼܬܼܵܘܗܝ ܗ̄ܘ̣ܵܐ ܐܲܝܟܵܐ ܕܐܝܼܬܼܵܘܗܝ ܘܲܒܼܒܹܝܬܼ ܥܢܝܐ>
    text <ܗܵܐ ܐܸܫܬܲܪܪܲܬ̤ ܕܠܵܘ ܦܲܓܼܪܵܐ ܗ̄ܘ̣ܵܐ ܡܸܬܼܚܲܙܝܵܢܵܐ܀>
    text <܃ܘܐܸܢ ܠܲܝܬܿ ܦܲܓܼܪܵܐ ܡܸܬܼܚܲܙܝܵܢܵܐ ܘܡܸܣܬܲܝܟܵܢܵܐ>
    text <ܠܡ̇ܢ ܐܸܬܼܐܲܡܪܲܬ̤ ܗܵܝ̇ ܕܚܵܕܹܐ ܐ̄ܢܵܐ ܕܠܵܐ ܗܘܹ̇ܝܬܼ ܬܲܡ̇ܢ܁>
    text <܃ܫܠܝܼ ܡܪܲܚܵܐ ܠܵܘ ܥܸܕܵܢ̇ܐ ܗ̄ܘ̣ ܕܢܹܐܡܲܪ ܥܲܡܵܟ>
    text <ܠܵܐ ܬܵܥܵܘܲܟ ܠܲܢ ܡ̣ܢ ܡܲܪܕܝܼܒܼܵܐ ܫܦܝܼܬܼܵܐ ܕܐܘܼܪܚܲܢ܀>
    text <܃ܦܲܓܼܪܵܢܵܝܵܐ ܗ̄ܘ̣ ܕܐܸܡ݂ܲܪ ܕܠܲܝܬܵܘܗܝ ܐܲܝܟܵܐ ܕܠܲܝܬܵܘܗܝ>
    text <ܘܗܵܟܲܢ ܐܝܼܬܹܝܗ̇ ܕܟܼܠ ܕܲܥܒܼܝܼܕܼܵܐ ܗ̄ܘ̣ ܠܲܝܬܵܘܗܝ ܒܟܼܠ ܕܘܼܟ܁>
    text <܃ܐܝܼܬܼܝܵܐ ܒܟܼܠ ܕܘܼܟ ܐܝܼܬܼܵܘܗܝ ܒܟܼܠܕܘܼܟ ܘܲܕܼܠܵܐ ܫܘܼܠܵܡ>
    text <ܘܠܵܐ ܪܲܚܝܼܩ ܗ̄ܘ̣ܵܐ ܟܝܵܢܵܐ ܕܫܘܼܒܼܚܹܗ ܡ̣ܢ ܒܹܝܬܼ ܥܢܝܐ܀>
    text <܃ܬܪܹܝܢ ܝܵܘ̈ܡܵܬܼܵܐ ܩܵܘܝܼ ܬܲܡ̇ܢ ܟܲܕܼ ܐܝܼܬܼܵܘܗܝ ܗ̄ܘ̣ܵܐ>
    text <ܕܲܒܼܬܼܘܼܗܵܝܹܗ ܢܸܣܥܹܐ ܡܵܘܬܐ ܥܲܠ ܚܲܒܿܝܼܒܹܗ܁>
    text <܃ܐܲܪܒܿܥܵܐ ܝܵܘܡܝܼ̈ܢ ܝܲܗ̣ܒܼ ܠܹܗ ܐܲܬܼܪܵܐ ܕܢܸܚܕܹܐ ܒܐܘܼܟܼܠܹܗ>
    text <ܘܟܸܢ ܐܲܙܝܼܥܹܗ ܒܩܵܠܵܐ ܚܲܕܬܵܐ ܕܚܝܲܬܼ ܡܝܼ̈ܬܹܐ܀>
    text <܃ܡܲܢܲܥ ܘܲܡܛ̣ܵܐ ܢܸܫܪܐ ܡܫܝܼܚܵܐ ܠܘܵܬܼ ܒܹܝܬܼ ܥܵܢܝܵܐ>
    text <ܘܲܫܡ݂ܲܥܝ̈ ܝܵܘ̈ܢܹܐ ܬܡܝܡ̈ܬܐ ܘܲܢܦ݂ܩܲܝ̈ ܠܐܘܼܪܥܹܗ܁>
    text <܃ܡܲܪܬܵܐ ܠܘܼܩܕܼܵܡ ܗ̤ܝ ܒܲܠܚܘܿܕܼܝܗ̇ ܢܲܦܩܲܬ̤ ܠܐܘܼܪܥܹܗ>
    text <ܘܟܲܕܼ ܦܲܓܼܥܲܬ̤ ܒܹܗ ܒܟܼܬ̤ ܘܐܵܘܕܥܬܗ ܡܵܘܬܐ ܕܐܲܚܘܼܗ̇܀>
    text <܃ܐܸܠܘ ܬܢܵܢ ܗܘܝ̣ܬ ܐܸܡܪܲܬ̤ ܨܐܕܵܘܗܝ ܪܵܥܘܡܵܐܝܼܬܼ>
    text <ܠܵܐ ܣܥ̇ܐ ܗ̄ܘ̣ܵܐ ܡܵܘܬܿܐ ܝܲܥܢܵܐ ܘܲܡܚܲܒܸܿܠ ܠܐܵܚܝ܁>
    text <ܐܸܠܘ ܣܥܪܬܝܗܝ ܟܕܼ ܐܝܼܬܼܘܗܝ ܗ̄ܘ̣ܵܐ ܒܚܝ̈ܐ ܕܲܬܼܢܢ܃>
  block
    text <ܠܵܐ ܓܹܐܙ ܗ̄ܘ̣ܵܐ ܡܥܲܝܼܢ ܚܲܝܘܼܬܼܵܐ ܕܪܵܪܹܐ ܗ̄ܘ̣ܵܐ ܒܹܗ܀>
    text <܃ܐܸܠܘ ܩܪܸܒܼ ܗ̄ܘ̣ܵܐ ܦܲܓܼܪܵܟ ܕܲܟܼܝܵܐ ܨܹܝܕܼ ܗܲܕܵ ܡܵܘ̈ܗܝ>
    text <ܡܸܬܼܗܲܦܟܵܐ ܗ̄ܘ̣ܵܬܼ ܡܸܪܲܬܼ ܒܵܟܘܬܐ ܒܪܹܚܝܹܗ ܕܦܲܓܼܪܵܟ܁>
    text <܃ܐܸܠܘܼ ܚܙ̣ܝܬܝܗܝ ܟܕܼ ܚ̇ܙܐ ܗ̄ܘ̣ܵܐ ܢܘܗܪܐ ܕܙܲܒܼܢܵܐ>
    text <ܚܵܐܪ ܗ̄ܘ̣ܵܐ ܒܵܟ ܘܲܡܫܲܢܹܐ ܗ̄ܘ̣ܵܐ ܚܲܫܵܐ ܕܟܹܐ ܒܹܗ܀>
    text <܃ܐܸܠܘ ܫܲܡܥܵܟ ܟܲܕܼ ܡܲܠܸܠ ܗܘ݂ܲܝܬ̇ ܐܲܝܟ ܕܡܥܕܬ>
    text <ܠܵܐ ܫܵܬܸ̇ܩ ܗ̄ܘ̣ܵܐ ܩܵܠ ܫܝܼܦܘܿܪܵܐ ܕܡܸܠܲܬܼ ܦܘܼܡܹܗ܁>
    text <܃ܗܵܠܹܝܢ ܐܸܡܪܲܬ̤ ܝܵܘܢܵܐ ܫܒܲܪܬܵܐ ܒܠܵܐ ܝܼܕܲ ܥܬܼܵܐ>
    text <ܟܲܕܼ ܣܒܪܐ ܗ̄ܘ̣ܵܬܼ ܕܥܲܣܩܵܐ ܗ̄ܝ̣ ܡܸܢܹܗ ܕܢܩܝܡ ܠܲܐܚܘܼܗ̇܀>
    text <܃ܐܸܢ ܐܸܢ ܠܲܡ ܬܗܲܝܡܢܝܼܢ ܐܸܡ̣ܪ ܨܹܐܕܹܗ̇ ܕܲܡܗܲܝܼܡܲܢܬܼܵܐ>
    text <ܥܬܼܝܼܕܬܿܝ ܕܬܸܚܙܹܝܢ ܫܘܼܒܼܚܵܐ ܪܲܒܵܐ ܕܲܟܼܣܹܐ ܒܡܸ̈ܠܲܝ܁>
    text <܃ܐܹܝܢ ܐܸܡܪܲܬ̤ ܫܲܪܝܼܪܵܐ ܠܝܼ ܕܐܲܢ̄ܬܿܘܼ ܡܫܝܼܚܵܐ>
    text <ܘܲܒܼܪܵܐ ܐܝܼܬܲܝܟ ܕܗܵܘ̇ ܡܲܒܿܘܼܥܵܐ ܡܲܪܕܹܐ ܚܲܝܹ̈ܐ܀>
    text <܃ܡܸܠܬܐ ܐܸܡܪܲܬ̤ ܐܲܝܟ ܪܸܥܝܵܢܵܐ ܢܵܡܘܲܣܝܵܐ>
    text <ܘܠܵܐ ܗ̄ܘ̣ܵܐ ܫܪܵܪܵܐ ܕܲܦܐܹܐ ܠܲܫܡܵܐ ܐܲܠܵܗܵܝܵܐ܁>
    text <܃ܡܹܐܡܲܪ ܐܸܡܪܲܬ̤ ܕܐܲܢ̄ܬܘܼ ܡܫܝܼܚܵܐ ܕܐܬܹ̇ܐ ܠܥܵܠܡܵܐ>
    text <ܠܵܘ ܟܲܕܼ ܦܪܫܵܐ ܕܡܘܼܬܼܵܐ ܕܥܲܒܼܪܵܐ ܘܲܕܼ ܥܵܒܼܘܿܕܼܵܐ܀>
    text <܃ܠܵܐ ܓܲܠܝܵܐ ܗ̄ܘ̣ܵܬܼ ܗܵܕܹܐ ܠܐܢܫ̈ܐ ܘܲܠܪ̈ܘܼܚܵܢܹܐ>
    text <ܥܕܲܡܵܐ ܕܚܲܘܝܵܗ̇ ܪܘܼܚܵܐ ܠܐܢܵܫܵܐ ܒܐܸܣܟܹܿܝܡ ܢܘܼܗܪܵܐ܁>
    text <܃ܡܫܝܼܚܵܐ ܘܲܒܼܪܵܐ ܩܵܪܹ̇ܝܢ ܗ̄ܘ̣ܵܘ ܠܹܗ ܪ̈ܵܚܡܲܝ ܚܘܼܒܹܿܗ>
    text <ܐܲܝܟ ܕܐܸܬܼܟܲܢܝܼܘ ܢܒܼܝܹ̈ܐ ܘܡܼ̈ܠܟܹܿܐ ܡܫܝܼܚܹ̈ܐ ܒܛܲܝܒܿܘܼ܀>
    text <܃ܒܗܵܢ ܪܸܥܝܵܢܵܐ ܩܪܵܬܹܗ ܡܵܪܬܵܐ ܡܫܝܼܚܵܐ ܘܲܒܼܪܵܐ>
    text <ܠܵܘ ܟܲܕܼ ܝܵܕܼܥܵܐ ܕܒܲܪ ܐܝܼܬܼܘܼܬܼܵܐ ܗ̄ܘ̣ ܘܒܲܪ ܐܢܵܫܘܼܬܼܵܐ ܗ̄ܘ̣܁>
    text <܃ܗܵܠܹܝܢ ܐܸܡܪܲܬ̤ ܒܟܲܪܝܘܼܬܼ ܢܲܦ̣ܫܵܐ ܘܪܸܚܡܲܬܼ ܚܘܼܒܵܐ>
    text <ܘܥܸܠܲܬ̤ ܕܬܸܩܪܹܐ ܠܡܲܪܝܲ ܚܵܬܵܗ̇ ܕܪܒܢ ܐܸܬ̣ܵܐ܀>
    text <܃ܫܸܡܥܲܬ̤ ܡܲܪܝܲܡ ܛܸܒܿܐ ܕܡܵܪܲܢ ܘܢܸܦܩܲܬ̤ ܠܐܘܼܪܥܹܗ>
    text <ܘܢܸܦܠܲܬ̤ ܣܸܓܼܕܲܬ̤ ܘܐܸܡܪܲܬ̤ ܐܵܦ ܗܝ̤ ܡܸ̈ܠܹܐ ܕܚܵܬܼܵܗ̇܁>
    text <܃ܣܸܓܼܕܲܬ̤ ܚܘܼܒܵܐ ܦܸܪܥܲܬ̤ ܡܲܪܝܲܡ ܠܫܵܒܸ̇ܩ ܥܵܘ̣ܠܵܗ̇>
    text <ܕܪܵܒܵܐ ܗܘ̣ܵܬܼ ܠܵܗ̇ ܪܸܚܡܲܬܼ ܚܘܼܒܹܿܗ ܡ̣ܢ ܟܠ ܡܸܕܸܡ܀>
    text <܃ܫܲܐܸܠ ܐܢܘܢ ܕܐܲܝܟܿܐ ܣܵܡܘܼܗܝ ܠܦܲܓܼܪܵܐ ܕܪܚܡܹܗ>
    text <ܠܐ ܗ̄ܘ̣ܵܐ ܕܢܹܐܠܲܦ ܐܸܠܵܐ ܕܢܵܘܕܲܥ ܕܝܵܕܲܥ̇ ܕܐܲܝܟܵܘ܁>
    text <܃ܫܲܐܸܠ ܐܵܢܘܢ ܐܲܝܟ ܠܵܐ ܝܵܕܲܥ̇ ܕܢܵܘܕܲܥ ܐܸܢܘܿܢ>
    text <ܘܗܸܢܹܝܢ ܦܲܢܝܼ ܕܬܼܵܐ ܠܲܡ ܘܲܚܙܝܼ ܕܘܼܟܲܬܼ ܩܲܒܼܪܵܐ܀>
    text <܃ܐܸܙܲܠ ܥܲܡܗܹܝܢ ܟܲܕܼ ܪܵܕܼܵܐ ܗ̄ܘ̣ܵܐ ܚܵܫܘܿܫܵܐܝܼܬܼ>
    text <ܘܥܲܡ ܗܲܠܟܼ̈ܬܹܗ ܡܸܫܬܿܦ̈ܥܵܢ ܗܲܘ̤̈ܝ ܕܡ̈ܥܹܐ ܕܥܲܝܢܵܘ̈ܗܝ܁>
    text <܃ܚܲܫܵܐ ܘܒܸܟܼܝܵܐ ܫܵܚܸ̇ܩ ܗ̄ܘ̣ܵܐ ܠܹܗ ܥܲܠ ܚܲܒܿܝܼܒܵܘ̈ܗܝ>
    text <ܘܲܡܕܲܡܲܥ ܗ̄ܘ̣ܵܐ ܠܦܘܼܬܼ ܕܲܟܼܝܵܢܵܐ ܬܵܒܲܥ̇ ܗ̄ܘ̣ܵܐ ܠܹܗ܀>
    text <܃ܟܝܵܢܵܐ ܒܥܘܼܩܣܹܗ ܬܵܒܲܥ̇ ܗ̄ܘ̣ܵܐ ܠܹܗ ܦܪܘܿܫܵܐܝܼܬܼ>
    text <ܘܲܡܗܲܠܟܼܵܐ ܗ̄ܘ̣ܵܬܼ ܡܸܪܲܬܼ ܚܲܫܹܗ ܒܲܫܒܼܝܼܠ ܥܝܵܢܵܘ̈ܗܝ܁>
    text <܃ܟܝܵܢܵܐ ܗ̄ܘ̣ܵܐ ܓܹܝܪ ܕܡܕܲܡܲܥ ܗ̄ܘ̣ܵܐ ܥܲܠ ܚܲܒܿܝܼܒܹܗ>
    text <ܥܲܠ ܕܐܸܬܼܥܲܗܲܕܼ ܕܠܲܐܝܟܿܐ ܫ̇ܪܸܟ ܟܝܵܢ ܡܼ̈ܠܵܠܹܐ܀>
    text <܃ܒܲܟܼܝܵܢ ܐ̄ܢܵܫܵܐ ܚܵܪ̣ ܘܐܸܬܿܢܲܚ ܡܲܪܝܼܪܵܐܝܼܬܼ>
    text <܃ܕܲܡܚܲܒܸܿܠ ܠܹܗ ܡܵܘܬܐ ܠܫܘܼܦܪܹܗ ܘܗܵܘܹ̇ܐ ܡܸܕܼܪܵܐ>
    text <ܠܹܗ ܠܲܟܼܝܵܢܵܐ ܕܲܫܒ̣ܵܐ ܡܵܘܬܐ ܠܒܼܝܼܫ ܗ̄ܘ̣ܵܐ ܐܵܦ ܗܘ̤>
    text <ܘܲܟܼܝܵܢܵܐܝܼܬܼ ܚܲܫ̣ ܥܲܠ ܫܸܦܠܹܗ ܕܲܒܼܢܲܝ̈ ܓܸܢܣܹܗ܀>
    text <܃ܡܸܢܹܗ ܕܡܸܕܼܪܵܐ ܡܬܪܝ ܒܚܫ̈ܐ ܓܒܼܝܼܠ ܗ̄ܘ̣ܵܐ ܐܵܦ ܗܘ̤>
    text <ܘܥܲܡ ܪܘܼܟܵܒܹܗ ܡܙܝܼܥ ܗ̄ܘ̣ܵܐ ܣܲܡܵܐ ܕܡܵܝܘܿܬܲܘܬܼܵܐ܁>
    text <܃ܡܸܢܹܗ ܕܛܘܼܗܡܵܐ ܡܘܠܸܕܼ ܟܹܐܒܹ̈ܐ ܪܕܵܐ ܝ̇ܘܼܒܵܠܹܗ>
    text <ܘܐܲܝܟ ܕܲܠܟܼܠܢܵܫ ܫܵܚܹ̇ܡ ܗ̄ܘ̣ܵܐ ܠܹܗ ܟܝܵܫܵܐ ܒܕܼܝܼܠܹܗ܀>
  block
    text <܃ܒܗܕܹܐ ܬܸܢܘܼܝ ܒܟ̣ܵܐ ܢܲܟܼܦܵܐܝܼܬܼ ܥܲܠ ܚܒܲܝܒܹܗ>
    text <ܕܢܹܐܠܲܦ ܟܠܢܵܫ ܕܕܡܘܼܬܼܵܐ ܗ̄ܘ̣ܵܐ ܕܥܒܕܐ ܕܒܼܟ̣ܐ܁>
    text <܃ܘܟܼܕܼ ܛܵܒܼ ܚܲܫܵܐ ܕܚܵܫܘܿܫܘܼܬܼܵܐ ܫܵܚܹ̇ܩ ܗ̄ܘ̣ܵܐ ܠܹܗ>
    text <ܒܛܲܟܼܣܵܐ ܕܲܡܲܥ ܘܲܟܼܢܝܼܟܼܵܐܝܼܬܼ ܚܲܫ̣ ܘܐܸܬܿܬܲܢܝܲܝ܀>
    text <܃ܦܓܼܘ̈ܕܹܐ ܢܲܟܼܦܹ̈ܐ ܐܲܪܡܝܼ ܒܙܵܘܥܵܘ̈ܗܝ ܘܲܒܼܒܼܵܒܼ̈ܬܹܗ>
    text <ܘܗܘ̤ ܠܹܗ ܒܲܝܲܐ ܒܣܲܒܼܪܵܐ ܛܵܒܼܵܐ ܕܚܝܬܼ ܡܝܼ̈ܬܐ܁>
    text <܃ܒܟܟܼܝܹܗ ܢܲܟܼܦܵܐ ܬܡܲܗܘ ܘܐܸܬܿܕܲܡܲܪܘ ܥܲܛ̈ܠܝ ܠܸܒܵܐ>
    text <ܘܠܵܐ ܐܸܬܼܒܲܝܢܘ ܒܐܝܼܕܵܐ ܕܣܵܥܲܪ ܚܲܟܿܝܼܡܵܐܝܼܬܼ܀>
    text <܃ܠܵܐ ܠܲܡ ܡܨܹܐ ܗ̄ܘ̣ܵܐ ܗܵܢܵܐ ܕܢܚܸܡ ܡܝܼ̈ܬܹܐ ܐ̄ܚܪ̈ܢܹܐ>
    text <ܕܢܸܟܼܐܹܐ ܒܡܵܘܬܐ ܘܠܵܘ ܢܸܩܪܘܿܒܼ ܠܹܗ ܠܲܐܝܢܵܐ ܕܪܵܚܸ̇ܡ܁>
    text <܃ܐܲܗܡܝܼ ܘܲܫܬܸܩ ܐܲܝܟ ܠܵܐ ܝܵܕܲܥ̇ ܐܲܝܕܵܐ ܕܡܲܠܸܠܘ>
    text <ܘܠܵܐ ܬܒܲܥ ܡܸܢܗܘܿܢ ܪܸܛܢܵܐ ܣܲܟܼܠܵܐ ܕܪܸ̈ܥܝܵܢܲܝܗܘܿܢ܀>
    text <܃ܩܪܸܒܼ ܨܝܕܼ ܩܲܒܼܪܵܐ ܘܲܬܼܠ̣ܵܐ ܚܝܵܪܹܗ ܠܲܐܦܲܝ̈ ܪܵܘܡܵܐ>
    text <ܘܫܲܪܝܼ ܕܲܢܦܝܼܣ ܠܗܵܘ̇ ܕܲܟܼܣܹܐ ܒܹܗ ܕܢܸܓܼܠܹܐ ܚܲܝܠܹܗ܁>
    text <܃ܐܵܦܲܝ ܠܲܡ ܫܡܲܥܬܲܢܝ ܘܬܼܘܼܒܼ ܝܵܕܥ̇ ܐ̄ܢܵܐ ܕܫܵܡ̇ܥ ܐܲܢ̄ܬܿܠܝܼ>
    text <ܓܠܝܼ ܒܝܼ ܚܲܝܠܵܟ ܕܢܸܕܲܥ ܟܠܢܵܫ ܕܒܲܪ ܡ̇ܢ ܐܝܼܬܲܝ܀>
    text <܃ܠܵܘ ܕܐܸܫܬܿܒܼܗܲܪ ܫܐ̇ܠܬܼ ܚܲܝܠܹܗ ܕܐܲܩܝܼܡ ܡܚܵܬܐ>
    text <ܐܸܠܵܐ ܕܐܸܓܼܠܹܐ ܚܹܝܠ ܟܲܣܝܼܘܼܬܼܵܟ ܠܥܹܝܢ ܚܲܙ̈ܝܹܐ܁>
    text <܃ܠܵܘ ܕܲܠܝܼܓܼ ܐ̄ܢܵܐ ܥܲܠ ܥܘܼܕܼܪܵܢܵܐ ܩܪܝܼܬܼܵܟ ܗܵܫܵܐ>
    text <ܐܸܠܵܐ ܕܐܓܼܠܹܐ ܕܲܒܼܚܹܝܠ ܚܲܝܠܵܟ ܡܸܬܼܢܨܚܢܵܐ܀>
    text <܃ܡܲܢ̣ܘܼ ܕܲܒܼܕܵܐ ܥܲܠ ܠܥܵܙܲܪ ܛܠܡܝ̈ ܦܲܓܼܪܵܢ>
    text <ܘܡܲܢ̣ܘܼ ܕܨܲܠܝܼ ܘܲܫܐܸܠ ܚܲܝܠܵܐ ܡ̣ܢ ܥܵܒܼܕܼܵܐ܁>
    text <܃ܘܡܲܢ̣ܘܼ ܕܕܲܡܲܥ ܪܵܥܘܿܡܵܐܝܼܬܼ ܥܲܠ ܚܒܼܝܼܒܹܗ>
    text <ܘܡܲܢ̣ܘܼ ܕܫܲܠܝܼ ܒܟܝܗ ܒܣܒܪܐ ܕܚܝܲܬܼ ܡܝܼܬܹ̈ܐ܀>
    text <܃ܡܲܢ̣ܘܼ ܠܡܲܢ̣ܘܼ ܐܵܘܕܝܼ ܕܫܲܡܥܹܗ ܘܬܼܘܼܒܼ ܫܵܡܲܥ̇ ܠܹܗ>
    text <ܘܠܡ̇ܢ ܡ̣ܢ ܡ̇ܢ ܡܸܬܼܩܲܪܲܒܼ ܗܘܐ ܦܝܵܣܵܐ ܕܡܸܠ̈ܐ܁>
    text <܃ܡܸܥܬܹܗ ܕܐܲܒܼܵܐ ܠܵܬ ܡܨܲܠܹܐ ܗ̄ܘ̣ܵܐ ܠܲܐܒ̣ܵܐ ܕܝܲܠܕܹܗ>
    text <ܕܲܫܘܹܐ ܗ̄ܘ̣ ܥܲܡܹܗ ܒܲܐܠܵܗܘܼܬܹܗ ܕܟܼܵܪܘܿܝ ܘܬܹܗ܀>
    text <܃ܫܘܹܐ ܥܲܡ ܐܲܒܼܘܼܗܝ ܠܵܐ ܫܠ̇ܐ ܗܘ̣ܐ ܒܚܹܝܠ ܥܘܼܕܪܵܢܵܐ>
    text <ܘܠܵܐ ܫܢܹܐ ܪܸ̈ܓܼܫܹܐ ܠܵܐ ܡܕܲܡܲܥ ܗ̄ܘ̣ܵܐ ܕܡܥܹ̈ܐ ܕܚܲܫܹ̈ܐ܁>
    text <܃ܪܵܡ ܡ̣ܢ ܚܲܫܹ̈ܐ ܠܵܐ ܚܵܐܹ̇ܫ ܗ̄ܘ̣ܵܐ ܒܚܲܫܲܝ̈ ܐܢܫ̈ܐ>
    text <ܘܝܕܥ̇ ܟܠܵܐ ܠܵܐ ܘܟܒܲܐܸܠ ܗ̄ܘ̣ܵܐ ܕܐܲܝܟܵܘ ܩܲܒܼܪܵܐ܀>
    text <܃ܒܲܪ ܐܵܕܼܵܡ ܗ̄ܘ̣ ܕܒܕܐ ܒܚܲܫܵܐ ܥܲܠ ܚܲܒܿܝܼܒܹܿܗ>
    text <ܘܗ̤ܘܝܘܼ ܕܕܲܡܲܥ ܥܲܠ ܚܘܼܒܵܠܵܐ ܕܲܟܼܢܵܘ̈ܬܹܗ܁>
    text <܃ܕܡܘܼܬܼܵܐ ܗ̄ܘ̣ ܕܥܲܒܼܕܵܐ ܕܲܚ̣ܙܵܐ ܟܝܵܢܹܗ ܕܲܫܒܹܐ ܠܡܵܘܬܵܐ>
    text <ܘܲܒܼܥ̣ܵܐ ܘܐܲܦܝܼܣ ܕܢܲܣܸܩ ܚܲܝܵܘ̈ܗܝ ܡ̣ܢ ܐܲܒܕܵܢܵܐ܀>
    text <܃ܒܲܪܢܵܫܵܐ ܗ̄ܘ̣ܵܐ ܠܟܲܣܝܵܐ ܕܨܲܠܝܼ ܕܥܵܡ̇ܪ ܗ̄ܘ̣ܵܐ ܒܹܗ>
    text <ܕܢܦܢܐ ܠܹܗ ܢܲܦ̣ܫܵܐ ܕܐܢܫܐ ܡ̣ܢ ܦܘܼܡ ܘܥܵܘܬܐ܁>
    text <܃ܟܲܣܝܵܐ ܟܣܹܐ ܗ̄ܘ̣ܵܐ ܒܓܼ̇ܘ ܗܲܕܵܡܵܘ̈ܗܝ ܕܠܵܐ ܣܘܼܝܵܕܵܐ>
    text <ܘܲܒܼܚܝܹܠ ܚܲܝܠܹܗ ܩܥ̣ܵܐ ܒܹܗ ܒܡܵܘܬܐ ܘܲܪ ܥܸܠ ܡܸܢܹܗ܀>
    text <܃ܒܚܹܝܠ ܥܘܼܕܼ ܪܵܢܹܗ ܛܲܢ ܘܐܸܬܼ ܥܲܙܲܙ ܥܲܠ ܡܪ̈ܚܐ>
    text <ܕܲܥܬܼܝܼܕܝܼܢ ܗ̄ܘ̣ܵܘ ܕܢܸܚܙܘܢ ܬܲܗܪܵܐ ܘܲܢܫܘܼܛܘܼܢܝܗܝ܁>
    text <܃ܛܲܢ ܠܲܡ ܝܼܫܘ̈̇ܥ ܟܲܕܼ ܐܸܬܼܥܲܙܲܙ ܒܚܲܝܠܵܐ ܕܪܘܼܚܵܐ>
    text <ܘܐܲܙܝܼܥ ܢܲܦ̣ܫܹܗ ܘܲܩܥ̣ܵܐ ܒܡܵܘܬܐ ܚܸܡܬܼܵܢܵܐܝܼܬܼ܀>
    text <܃ܠܡ̇ܢ ܟܲܝ ܛܲܢ ܗ̄ܘ̣ܵܐ ܐܵܦ ܐܸܬܼܥܲܙܲܙ ܝܲܡܵܐ ܕܫܲܝܢܵܐ>
    text <ܘܥܲܠ ܡ̇ܢ ܐܲܫܡܲܥ ܩܵܠܵܐ ܪܵܡܵܐ ܡܠܹܐ ܢܝܼܚܘܼܬܼܵܐ܁>
    text <܃ܥܲܠ ܝܗܘܕ̈ܝܹܐ ܛܠܡܲܝ̈ ܚܲܝܠܹܗ ܡܸܬܼܥܲܙܲܙ ܗ̄ܘ̣ܵܐ>
    text <ܕܐܲܩܝܼܡ ܡܝܼܬܼܵܐ ܕܲܣܪܝܼ ܒܩܲܒܼܪܵܐ ܘܠܵܐ ܡܸܬܼܟܲܚܕܼܝܼܢ܀>
    text <ܕܒܗܘܿܢ ܚܵܐܪ ܗ̄ܘ̣ܵܐ ܩܕܼܵܡ ܕܲܢܩܲܪܸܒܼ ܦܝܵܣܵܐ ܠܲܐܒܼܘܼܗܝ܃>
  block
    text <ܘܩܲܕܸܵܡ ܨܲܠܝܼ ܕܢܹܐܚܘܿܕܼ ܬܲܪܥܵܐ ܩܕܼܵܡ ܡܸܠܲܝ̈ܗܘܿܢ܁>
    text <܃ܐܲܝܟ ܕܲܠܩܘܼܒܼܠܵܐ ܕܐܲܠܵܗ ܟܠܵܐ ܡܢ̇ܝܢ ܗܘ̣ܵܘ ܠܹܗ>
    text <ܥܲܠ ܗܵܝ̇ ܩܲܕܡ ܝܲܗܒܵܗ̇ ܠܲܐܒܼܘܼܗܝ ܠܗܵܝ̇ ܕܲܥܬܼܝܼܕܼܵܐ܀>
    text <ܚܲܟܿܝܡܵܐ ܣܵܓ̣ ܒܐܲܦܲܝ̈ܗܘܿܢ ܫܘܼܪܵܐ ܕܡܸ̈ܠܹܐ>
    text <ܘܠܵܐ ܝܗ̇ܒ̣ ܐܲܬܼܪܵܐ ܠܡܹܐܟܲܠ ܩܲܪܨܵܐ ܕܚܘܼܫܵܒܿܝ̈ܗܘܿܢ܁>
    text <܃ܒܝܲܕܼ ܬܵܘܕܝܬܹܗ ܚܵܘܝܼ ܕܲܫܘܹܐ ܥܲܡ ܢܵܣܘܿܒܹܗ>
    text <ܘܒܣܘܥܪ̈ܢܐ ܐܲܠܸܦ ܕܲܡܨܹܐ ܗ̄ܘ̣ ܒܚܹܝܠ ܟܠܡܸܕܹܡ܀>
    text <܃ܐܲܪܝܼܡ ܩܵܠܹܗ [܁܁܁]ܩ̣ܪܵܐ ܠܡܝܼܬܼܵܐ ܐܲܝܟ ܕܲܠܝܲܚܵܐ>
    text <ܕܢܸܫܡܲܥ ܟܠܢܵܫ ܕܒܦܘܩܕܵܢܹܗ ܢܚ̇ܐ ܘܩ̇ܐܡ܁>
    text <܃ܩܵܠܵܐ ܓܲܠܝܵܐ ܐܲܫܘܲܥܥ ܒܐܲܪܥܵܐ ܐܲܪܥܵܢܵܝܵܐ>
    text <ܘܙܵܥ̣ ܘܐܸܬܼܒܲܠܗܝܼ ܡܵܘܬܐ ܝܲܥܢܵܐ ܡ̣ܢ ܒܲܪܬܼ ܩܵܠܹܗ܀>
    text <܃ܠܥܙܪ ܠܲܡ ܩܥ̣ܵܐ ܓܲܢ̄ܒܵܪܐ ܒܐܸܕܼܢܲܝ̈ ܡܵܘܬܐ>
    text <ܘܐܲܚܕܹܗ ܓܘܼܢܚܵܐ ܕܡܲܢ̣ܘ ܗܵܢܵܐ ܕܩ̇ܪܐ ܠܡܝܼܬܼܵܐ܁>
    text <܃ܫܡ̣ܥ ܩܵܠ ܐ̄ܢܵܫܵܐ ܕܩܵܪܹܐ ܠܡܝܼܬܼܵܐ ܐܲܝܟ ܕܲܠܚܲܝܵܐ>
    text <ܘܫܲܪܝܼ ܡܚܝܲܒܸܿܠ ܐܲܝܟ ܝܠܕܬܵܐ ܒܥܕܢ ܝܠܕܗ̇܀>
    text <܃ܩܵܠܵܐ ܚܲܕܬܵܐ ܫܡ̣ܥ ܫܲܒܵܝܵܐ ܡ̣ܢ ܒܲܪ ܫܸܒܼܝܵܐ>
    text <܃ܘܲܩ̣ܥܵܐ ܘܐܲܝܠܸܠ ܕܡܵܢܵܐ ܗ̄ܝ̣ ܚܕܬܵܐ ܗܵܕܹܐ ܕܲܗܘ̤ܵܬ̣>
    text <܃ܚܲܕܼܬܵܐ ܓܕܲܫܬܢܝ ܐܸܡ̣ܲܪ ܡܵܘܬܐ ܗܘ̤ ܠܹܗ ܓܘܼܫܡܵܐ>
    text <ܐ̄ܢܵܫܵܐ ܕܩܵܥܹ̇ܐ ܘܲܡܙܝܼܥ ܒܲܫܝܘܿܠ ܚܹܝܠ ܓܢ̄ܒܵܪܘܬܝ܀>
    text <܃ܡ̇ܢ ܐܲܢ̄ܬܿ ܓܲܒܼܪܵܐ ܐܸܡ̣ܪ ܡܵܘܬܐ ܠܩܵܠܵܐ ܕܲܩܪ̣ܵܝܗܝ>
    text <ܘܡ̇ܢ ܐܲܢ̄ܬܿ ܕܩܵܥ̇ܝܹܬ̇ ܒܲܬܼܟܼܝܼܠܘܼܬܼܵܐ ܕܬܼܵܐ ܦܘܩ ܡܝܹܬܼܵܐ܁>
    text <܃ܡ̇ܢ ܐܲܢ̄ܬܿ ܕܡܩܠܝܬ̇ ܥܲܠ ܓܲܢ̄ܒܵܪܘܼܬܼܝ ܩܵܢܝܼܬܲ ܚܲܝܠܵܐ>
    text <ܘܲܒܼܥܝܬ̇ ܕܬܲܥܕܐ ܫܒܼܝܼܬܼܵܐ ܕܐ̄ܢܵܫܵܐ ܡ̣ܢ ܒܹܝܬܼ ܐܝܕܲܝ̈܀>
    text <܃ܡ̇ܢ ܐܲܢ̄ܬܿ ܕܒܥܝܬ̇ ܕܬܸܫܪܹܐ ܛܲܟܼܣܵܐ ܕܡܵܝܘܿܬܼܘܼܬܼܵܐ>
    text <ܘܬܸܦܬܲܚ ܬܲܪܥܵܐ ܕܐܲܚܕܹܗ ܐܵܕܼܵܡ ܒܐܲܦܝ̈ ܟܠܢܵܫ܁>
    text <܃ܕܡ̇ܝܬ̇ ܗ̄ܘ̣ ܠܝܼ ܕܠܵܘ ܡ̣ܢ ܐܢܵܫܵܐ ܐܲܢ̄ܬܿ ܠܒܼܝܼܫܲܝ̈ ܚܲܫܹ̈ܐ>
    text <ܘܐܲܝܟ ܢܘܼܟܼܪܵܝܐ ܐܲܢ̄ܬܿ ܠܲܐܚܝܵܢܘܼܬܵܐ ܐܕܡܵܝܘܿܬܼܘܼܬܼܵܐ܀>
    text <܃ܠܵܐ ܟܲܝ ܫܡܝܼܥ ܠܵܟ ܬܲܫܥܝܼܬܼ ܐ̄ܢܵܫܵܐ ܡ̣ܢ ܐ̄ܢܵܫܘܼܬܼܵܐ>
    text <ܕܗܵܐ ܡ̣ܢ ܕܲܗܘ̤ܵܘ ܬܚܹܝܬܼ ܫܘܼܥܥܒܵܪܼܵܐ ܕܡ̇ܪܘܼܬܝ ܣܝܼܡܝܼܢ܁>
    text <܃ܠܵܐ ܟܲܝ ܫܲܐܠܬ̇ ܕܒܐܲܝܕܵܐ ܥܸܠܬܼܵܐ ܗܘ̤ܵܘ ܡܵܝܘ̈ܬܹܐ>
    text <ܣܡܲܢ̣ܘܼ ܠܡܲܢ̣ܘܼ ܙܲܒܸܿܢ ܐܸܢܘܿܢ ܕܢܸܗܘܘܿܢ ܥܲܒܼܪ̈ܐ܀>
    text <܃ܘܐܸܢ ܠܵܐ ܝܵܕܥ̇ ܐܲܢ̄ܬܿ ܕܡܵܢܲܐ ܗ̄ܝ̣ ܥܸܠܬܼܵܐ ܕܥܲܒܼܕܘܼܬܼ ܓܸܢܣܵܟ>
    text <ܫܡ̣ܥ ܡܸܢܝ ܘܝܼܠܲܦ ܕܐܲܝܟܲܢ ܕܓܸܕܼܫܲܬ̤ ܡ̣ܢ ܫܘܼܪܵܝܵ܁>
    text <܃ܚܵܘܒܲܬܼ ܚܵܘ̈ܒܹܐ ܚܵܒܼ ܐܲܒܼܟܼܘܿܢ ܒܡܸܠܘܹܗ ܕܒܼܝܼܫܵܐ>
    text <ܘܲܕܼ ܠܵܐ ܦܲܪܥܵܗ̇ ܐܲܫܠܹܡ ܠܲܒ̣ܢܵܘ̈ܗܝ ܚܠܵܦ ܚܵܘ̈ܒܵܬܹ̈ܗ܀>
    text <܃ܐܵܟܸ̇ܠܩܲܪܨܵܐ ܐܲܫܠܡܟܼܘܿܢ ܠܝܼ ܐܲܝܟ ܡܸܫܟܵܢܵܐ>
    text <ܘܗܵܐ ܦܵܠܚ̇ܝܼܢ ܠܝܼ ܟܠܗܘܿܢ ܕܪܹ̈ܐ ܕܝܘܼܒ̈ܵܠܲܝܟܲܘܿܢ܁>
    text <܃ܒܡܸܫܟܵܢܘܼܬܼܵܐ ܠܒܼܝܼܟ ܐ̄ܢܵܐ ܐ̄ܢܵܫܵܐ ܠܓܼܵܘ ܡ̣ܢ ܚܸܣܢܲܝ̈>
    text <ܘܐܸܢ ܠܵܐ ܦ̇ܪܥܝܼܢ ܫܛܪ ܚܘܒܝܼ̈ܟܿܘܢ ܠܵܐ ܡܸܬܼܦܲܠܛܝܼܢ܀>
    text <܃ܐܸܢ ܡܸܫܟܵܢܵܐ ܕܓܢܸܣܵܟ ܒܵܥܝܬ̇ ܠܲܡܚܲܪܵܪܘ>
    text <ܦܪܘܿܥ ܚܵܘ̈ܒܲܬܼܗܘܿܢ ܘܐܟܢ ܢܣ̇ܒܼ ܐܢ̄ܬܿ ܗܕܘܚ̈ܗܘܢ܁>
    text <܃ܠܵܐ ܡܸܬܼܦܲܪܥܵܐ ܚܵܘܒܲܬܼ ܚܵܘ̈ܒܹܿܐ ܕܣܟܼܥܪ̈ܵܢܲܝܗܘܿܢ>
    text <ܕܡܵܝܘܿܬܼܘܼܬܼܵܐ ܟܡܵܐ ܐܸܢ ܬܸܦܪܘܿܥ ܡܵܝܘܿܬܼܘܼܬܵܐ ܗ̄ܝ̣܀>
    text <܃ܐܲܦܸܣ ܠܵܟ ܕܬܲܪܡܹܐ ܗܹܪܬܼܵܐ ܒܐܸܕܼܢܲܝ̈ ܡܝܼܬܹ̈ܐ>
    text <ܘܬܸܫܓ̇ܘܿܫ ܐܸܢܘܿܢ ܒܩܵܠܵܐ ܚܲܕܬܵܐ ܕܠܵܐ ܡܥܵܕܝܼܢ ܒܹܗ܁>
    text <܃ܡ̇ܢ ܐܲܩܝܼܡܵܟ ܐܲܦܛܪܘܿܦܵܐ ܕܡܝܘܬܼܘܼܬܼܵܐ>
    text <ܕܵܗܵܐ ܒܐܝܼܕܲܝ̈ ܕܝܼܠܝܼ ܣܝܼܡ ܦܘܼܪܢܵܣܵܐ ܕܫܘܼܠܵܡ ܚܲܝܹ̈ܐ܀>
    text <܃ܡܲܢ̣ܘܼ ܢܫܐ ܠܵܐ ܐܣܟܿܘܿ ܠܸܣܛܝܼܩܵܐ ܒܹܝܬܼ ܠܝܼ ܠܐ̄ܢܵܫܵܐ>
    text <ܕܗܵܐ ܐܸܢ ܨܵܒܹ̇ܝܢ ܘܐܸܢ ܠܵܐ ܨ̇ܒܹܝܢ ܠܝܼ ܡܸܫܬܲܡܥܝܼܢ܁>
  block
    text <܃ܠܵܐ ܝܵܗ̇ܒ̣ ܐ̄ܢܵܐ ܠܐܢܫ̈ܐ ܕܢܼܗܘܘܿܢ ܠܒܲܪ ܡ̣ܢ ܡ̣ܵܪܘܼܬܼܝ>
    text <ܥܕܲܡܵܐ ܕܦܪܵܥܝܼܢ ܚܵܘܒܲܬܼ ܚܵܘ̈ܒܹܐ ܕܣܘܼܥܪ̈ܢܲܝܗܘܿܢ܀>
    text <܃ܐܸܢ ܗܘ̤ ܕܟܹܐܝܢ ܐܲܢ̄ܬ ܕܘܼܢ ܟܹܐܢܵܐܝܼܬܼ ܒܹܝܬܼ ܠܝܼ ܘܲܠܗܘܿܢ>
    text <ܘܲܒܼܩܝܼ ܘܲܚܙܝܼ ܕܚܠܦ ܚܘܼܒܹ̈ܐ ܚܒܼܝܼܫܝܼ̈ܢ ܨܹܐܕܲܝ܁>
    text <܃ܗܵܠܹܝܢ ܡܲܠܸܠ ܡܵܘܬܐ ܝܲܥܢܵܐ ܟܲܕܼ ܠܵܐ ܡܲܠܸܠ>
    text <ܕܠܵܐ ܗܘ̤ ܡܲܠܸܠ ܐܸܠܵܐ ܢܝܼܫܵܐ ܕܡܵܝܘܿܬܼܘܼܬܼܵܐ܀>
    text <܃ܢܝܼܫܵܐ ܣܵܡܹ̇ܬܼ ܡ̣ܢ ܦܲܪܨܘܿܦܵܐ ܕܡܵܝܘܿܬܼܬܼܵܐ>
    text <ܕܥܸܠܲܬܼ ܥܵܘ̣ܠܵܐ ܥܒܕܬܢܝ ܥܒܕ̈ܐ ܠܒܼܝܼܫܵܐ ܘܡܵܘܬܼܵܐ܁>
    text <܃ܗܲܒܼܠܝܼ ܕܢܣܒܬܿ ܐ̣ܡܲܪ ܡܵܪܲܢ ܠܦܘܼܬܼ ܕܐܸܬܼܡܲܠܲܠ>
    text <ܗܲܒܼܠܝܼ ܐ̄ܢܵܫ̈ܐ ܘܐ̄ܢܵܐ ܦܵܪ̈ܥ ܐ̄ܢܵܐ ܫܛܪ ܚܵܘܒܲܝ̈ܗܘܿܢ܀>
    text <܃ܗܲܒ̣ ܡܸܫܟܵܢܵܐ ܕܐܲܓܼܠܸܠ ܨܐܕܲܝܟ ܛܪܘܢܐ ܚܒܪܟ>
    text <ܘܐ̄ܢܵܐ ܦܪܥ ܐ̄ܢܵܐ ܚܘܒܲܬܼ ܚ̣ܘܒ̈ܐ ܕܲܚܬܼܝܪ ܐܲܢ̄ܬܿ ܒܹܗ܁>
    text <܃ܟܲܕܼܘܼ ܦܠܚܬ̇ ܒܹܗ ܒܢܲܚܬܿܐ ܕܦܓܪܢ ܚܲܪܡܵܢܵܐܝܼܬܼ>
    text <ܘܐܲܝܟ ܬܲܫܘܝܼܬܼܵܐ ܥܒ̣ܕܬ̇ ܗܲܕܵܡܲܝ̈ܢ ܬܚܹܝܬܼ ܚܲܪ ܡܘܼܬܼܵܟ܀>
    text <܃ܗܵܠܹܝܢ ܦܲܢܝܼ ܐܕܼܵܡ ܕܲܬܼܪܝܼܢ ܠܘܩܒܲܠ ܡܵܘܬܼܵܐ>
    text <ܠܵܐ ܗ̄ܘ̣ܵܐ ܒܩܵܐܵܐ ܐܠܵܐ ܒܫܸܬܼܩܵܐ ܐ̄ܪܵܙܵܢܵܐܝܼܬܼ܁>
    text <܃ܬܵܐ ܠܒܲܪ ܐܸܡ݂ܲܪ ܐܢܵܫܵܐ ܠܐܢܵܫܵܐ ܠܘܵܬܼ ܗܵܘ̇ ܕܲܩܪ̣ܵܝܗܝ>
    text <ܬܵܐ ܦܘܩ ܘܲܗ̤ܝ ܣܵܗܕܵܐ ܠܡܸ̈ܠܲܝ ܨܹܝܕܼ ܡܝܘ̈ܬܐ܀>
    text <܃ܬܵܐ ܡܵܝܘܿܬܼܵܐ ܕܒܲܠܥܹܗ ܡ̇ܘܬܐ ܐܲܝܟ ܕܲܠܟܼܠܢܵܫ>
    text <ܚܵܘܵܐ ܠܐܢܵܫܵܐ ܪܲܗܒܼܘܢ ܚܲܝܹ̈ܐ ܕܡܸܫܬܵܘܕܹܐ ܐ̄ܢܵܐ܁>
    text <܃ܬܵܐ ܥܲܢܝܼܕܼܵܐ ܕܠܘܝܘܗܝ ܩ̈ܠܐ ܕܲܦܣ݂ܲܩ ܣܲܒܼܪܵܐ>
    text <ܐܲܪܡܵܐ ܐܝܼܕܼܵܐ ܒܚܲܝܲܬܼ ܡܝܼܬܹ̈ܐ ܕܡܸܬܼܟܲܪܙܵܐ ܒܝܼ܀>
    text <܃ܬܵܐ ܦܘܿܩ ܐܲܟܼܪܸܙ ܣܲܒܼܪܵܐ ܛܵܒܼܵܐ ܠܲܒܼܢܲܝܢ̈ܵܫܵܐ>
    text <ܘܲܠܒܸܿܒ̣ ܐܸܢܘܿܢ ܕܠܵܐ ܢܸܬܼܪܲܗܒܼܘܼܢ ܡ̣ܢ ܩܵܠ ܡܵܘܬܼܵܐ܁>
    text <܃ܫܡ̣ܥ ܡܵܝܘܿܬܼܵܐ ܩܵܠ ܚܵܫܘܿܫܵܐ ܕܕܼܵܡ̇ܐ ܠܕܼܝܠܹܗ>
    text <ܘܢ̣ܕܼ ܡ̣ܢ ܫܠܝܐ ܒܩܠܐ ܕܡܙܝܓܼ ܒܚܝܹܠ ܒܪܘܬܐ܀>
    text <܃ܠܥܸܙܵܐ ܕܢܲܦ̣ܫܵܐ ܫܸܡܥܲܬ̤ ܢܲܦ̣ܫܵܐ ܕܲܠܥܸܙ ܥܲܡܵܗ̇>
    text <ܘܦܢܬ̤ ܥܠܬ̤ ܠܗܝܟܠ ܦܓܼܪܗ̇ ܕܬܗܠܸܠ ܒܹܗ܁>
    text <܃ܢܩ݂ܲܒ ܨܒܼܝܵܢܹܗ ܒܟܸܢܵܪ ܝ̇ܬܹܗ ܐܲܝܟ ܕܲܒܩܕܼܡܵܐ>
    text <ܘܲܩܢ̣ܵܘ ܩ̈ܠܐ ܡܸܬܼܪ̈ܲܓܼܫܵܢܹܐ ܪܸ̈ܓܼܫܹܐ ܡܝܼ̈ܬܹܐ܀>
    text <܃ܐܹܝܘ ܬܸܕܡܘܪܼܝܬܐ ܕܲܒܠܥܙܪ ܡܬܼܟܪܙܵܐ ܗ̄ܘ̣ܵܬܼ>
    text <ܕܨܵܬ̣ ܒܲܪܬܼ ܩܵܠܵܐ ܟܲܕܼ ܩܵܠܵܐ ܟܲܕܼ ܫܲܬܿܝܼܩܝܼܢ ܪܸ̈ܓܼܫܲܝ ܦܲܓܼܪܹܗ܁>
    text <܃ܐܸܝܘ ܕܲܪܡܹܝܢ ܒܹܗ ܟܸܒܼ̈ܠܹܐ ܩܫܝ̈ܐ ܘܐܲܣܝܼܪ ܒܫܝܘܠ>
    text <ܕܬܲܒܲܪ ܐܸܢܘܿܢ ܕܠܵܐ ܕܠܵܐ ܒܐܝܼܕܼܵܝ̈ܐ ܐܢܵܫ̈ܝܬܼܵܐ܀>
    text <܃ܐܹܝܘ ܕܲܚܒܼܝܼܫ ܗ̄ܘ̣ܵܐ ܒܚܸܣܢܹ̈ܐ ܡܪ̈ܝܕܐ ܕܡܵܝܘܿܬܼܘܼܬܼܵܐ>
    text <ܕܬܼܪܥ ܐܢܘܢ ܘܐܲܗܸܠ ܘܲܓܼܚܸܟ ܥܲܠ ܢܛܘܪ̈ܵܘܗܝ܁>
    text <܃ܩܵܠܵܐ ܚܲܕܼܬܵܐ ܫܡ̣ܥ ܡܵܝܘܿܬܼܵܐ ܡ̣ܢ ܒܲܪܓܸܢܣܹܗ>
    text <ܘܫܪܝ ܡܫܘܪ ܐܝܟ ܝܘܿܚܲܢܵܢ ܒܥܘܼܒܵܐ ܕܲܫܝܘܿܠ܀>
    text <܃ܬܲܗܪܵܐ ܪܲܒܐ ܗܘ̤ܵܐ ܒܝܲܕܼ ܐܢܵܫܵܐ ܠܲܒܼܢܲܝ̈ܢܵܫܵܐ>
    text <ܕܲܒܼܩܵܠ ܐ̄ܢܵܫܵܐ ܩܢ̣ܵܘ ܚܲܝܘܼܬܼܵܐ ܡܝܼܬܹ̈ܐ ܩܒܼܝܼܪܹ̈ܐ܁>
    text <܃ܡܲܢ̣ܘܼ ܡ̣ܢ ܡܬܼܘܿܡ ܚ̣ܙܵܐ ܬܸܕܡܘܼܪܬܵܐ ܕܡܲܠܬܐ ܬܲܗܪܵܐ>
    text <ܐܢܵܫܵܐ ܕܦܩ̇ܕܼܠܡܝܼ̈ܬܐ ܕܬܼܵܐ ܦܘܩ ܘܠܵܐ ܡܸܬܼܥܘܟ܀>
    text <܃ܐܵܦܸܢ ܢܲܚܸܡܘ ܠܐܢܵܫܵܐ ܠܐ̄ܢܵܫܵܐ ܡ̣ܢ ܒܹܝܬܼ ܡܝܼ̈ܬܼܵܐ>
    text <ܐܸܠܵܐ ܠܵܐ ܐܲܝܟ ܛܲܟܼܣܵܐ ܕܲܗܘ̤ܵܐ ܒܐܝܼܕܲܝ̈ ܡܵܪܲܢ܁>
    text <܃ܢܲܚܸܡܘ ܡܝܼ̈ܬܐ ܐܵܦ ܐܹܠܝܼܵܐ ܐܵܦ ܐܹܠܝܼܫܲܥ>
    text <ܐܸܠܵܐ ܣܲܓܿܝܼ ܒܥ̣ܵܘ ܘܐܸܬܼܟܲܫܲܦܘ ܘܐܟܸܢ ܣܥܪܘܗ̇܀>
    text <܃ܥܲܒܼ̈ܕܹܐ ܗܘ̤ܵܘ ܓܼܝܪ ܘܲܠܒܼܵܪܘܿܝܵܐ ܡܸܬܼܟܲܫܦܝܼܢ ܗ̄ܘ̣ܵܘ>
    text <ܘܐܲܝܟ ܕܲܠܥܲܒܼ̈ܕܹܐ ܝܲܩܲܪ ܐܸܢܘܿܢ ܡܸܛܠ ܚܘܼܒܹܿܗ܁>
    text <܃ܡܫܝܼܚܵܐ ܕܲܡܸܢܲܢ ܐܵܦܸܢ ܡܸܢܹܗ ܕܓܸܢܣܲܢ ܐܝܼܬܼܵܘܗܝ>
    text <ܠܵܘ ܐܲܝܟ ܥܲܒܼܕܵܐ ܒܥ̣ܵܐ ܘܐܸܬܼܟܲܫܲܦ ܘܐܲܟܸ̇ܢ ܢܲܚܸܡ܀>
    text <܃ܐܵܦܸܢ ܐܲܦܝܼܣ ܐܲܝܟ ܒܲܥܵܝܵܐ ܠܵܘ ܒܥܘܼܬܼܵܐ ܗ̄ܝ̣>
    text <ܐܸܠܘܼ ܣܥܲܪܬܵܝܗܝ ܟܕܼ ܐܝܼܬܼܘܗܝ ܗܘ̣ܵܐ ܒܚ̈ܢܐ ܕܬܼܢܢ܃>
  block
    text <ܠܵܐܓܵܐܸܙ ܐ̄ܢܵܐ ܡܥܝܼܢ ܚܲܝܘܼܬܼܵܐ ܕܒܵܕܹܐ ܗ̄ܘ̣ܵܐ ܒܹܗ܀>
    text <ܐܸܠܵܐ ܡܸ̈ܠܹܐ ܕܡܲܠܝܵܢ ܚܲܝܠܵܐ ܕܪܲܒܿܘܼܬܼ ܕܲܪܓܹܗ܁>
    text <ܫܡ̣ܥܬ ܠܝܼ ܐܸܡ݂ܲܪ ܩܕܼܵܡ܁>
    text <ܒܥܵܘܬܹܗ ܘܬܼܘܼܒܼ ܫܵܡܲ݁ܥ ܐܲܢ̄ܬܿ ܘܐܗܵܐ ܐܸܢ>
    text <ܫܲܡܥܹܗ ܡ̣ܢ ܝܲܬܿܝܼܪܘܼ ܡܦܝܼܣ ܗ̄ܘ̣ܵܐ ܕܢܸܫܡܲܥ܀>
    text <܃ܡܸܛܠ ܟܸܢܫܵܐ ܕܩܵܐܹ̇ܡ ܐܸܡ݂ܲܪ ܕܐܸܡ̇ܪܹܬܼ ܗܵܠܹܝܢ>
    text <ܡܵܕܼܝܼܢ ܓܲܠܝܵܐ ܗ̄ܝ̣ ܕܠܵܘ ܕܲܢܨܲܠܹܐ ܩ̣ܵܡ ܕܲܢܨܲܠܹܐ܁>
    text <܃ܐܦܝܼܣ ܘܲܒܼܥ̣ܵܐ ܕܗܵܕܹܐ ܦܲܐܝܵܐ ܠܟܼܠ ܕܥܒܼܝܼܕܼܵܐ ܗ̄ܘ̣>
    text <ܘܩܪ̣ܐ ܠܡܘܬܐ ܘܐܲܦܸܩ ܝܲܗ̣ܒܼ ܠܹܗ ܡܝܼܬܐ ܕܫܲܐ ܠܹܗ܀>
    text <܃ܩܵܠ̇ܐ ܫܡ̣ܥ ܗܘ̣ܐ ܡܝܼܬܼܵܐ ܩܒܼܝܼܪܐ ܕܲܩܪ̣ܝܗܝ ܒܫܡܹܗ>
    text <ܘܫܠܚ̣ ܘܫܕܗ̇ ܠܡܵܝܘܬܼܘܬܐ ܘܲܠܒܸܫ ܚܲܝܹ̈ܐ܁>
    text <܃ܢܦܲܩ̣ ܠܥܙܪ ܘܡܚܙܩ ܗ̄ܘ̣ܵܐ ܒܡܵܐܢܲܝ̈ ܩܲܒܼܪܹܗ>
    text <ܘܐܲܣܝܼܪ ܟܠܹܗ ܘܲܡܗܲܠܸܟ ܗ̄ܘ̣ܵܐ ܩܠܝܠܐܝܼܬܼ܀>
    text <܃ܢܦܲܩ̣ ܥܲܢܝܼܕܼܵܐ ܟܲܕܼ ܐܲܣܝܼܪܝܼܢ ܪܸ̈ܓܼܫܲܝ ܦܲܓܼܪܹܗ>
    text <ܘܲܡܦܲܟܲܪ ܗ̄ܘ̣ܵܐ ܟܠܹܗ ܒܟܼܠܹܗ ܘܪܵܗ̇ܛ ܟܠܹܗ܁>
    text <܃ܬܗܲܪܘ ܗ̄ܘ̣ܵܘ ܟܸܢܫܹ̈ܐ ܒܚܹܝܠ ܪܲܒܿܘܼܬܹܗ ܕܗܵܘ̇ ܕܐܲ[܁܁܁]ܡܹܗ>
    text <ܕܠܵܐ ܫ̣ܪܵܐ ܦܟܪ̈ܘܗܝ ܥܕܲܡܵܐ ܕܐܲܦܩܹܗ ܠܒܲܪ ܡ̣ܢ ܩܲܒܼܪܵܐ܀>
    text <܃ܠܗ̇ܘܢ ܠܚܲܙ̈ܝܹܐ ܦܩ݂ܲܕ ܕܢܪܝܼܡܘܢ ܢܲܚܬܵܘ̈ܗܝ ܡܸܢܹܗ>
    text <ܕܠܵܐ ܢܸܬܼܦܲܠܓܘܢ ܕܕܼܡ ܠܵܘ ܗܘ̤ܝܘܼ ܐܸܠܵܐ ܐܚܪܢܐ܁>
    text <܃ܠܲܝܗܘܼܕ̈ܝܐ ܦܩ̣ܕܼ ܕܲܢܥܓܼܠܘܢ ܟܹܐܦܵܐ ܕܩܒܪܗ>
    text <ܕܢܲܟܸܿܣ ܐܸܢܘܢ ܕܲܚܙ̣ܵܘ ܦܓܼܪܹܗ ܕܡܝܼܬܼ ܘܐܸܬܼܚܲܒܲܠ܀>
    text <܃ܗ̣ܢܘܢ ܦܲܬܼܚܘܼܗܝ ܠܩܲܒܼܪܵܐ ܕܐܸܚܲܕܼܘ ܒܥܸܕܵܢ ܡܵܘܬܹܗ>
    text <ܘܗܸܢܘܢ ܐܲܪܝܼܡܘ ܢܲܚܬܹ̈ܐ ܕܐܲܠܒܸܿܫ ܥܲܠ ܗܲܕܼܵܡܵܘ̈ܗܝ܁>
    text <܃ܒܲܦܠܝܼܓܼܘܼܬܼܗܘܿܢ ܡܸܬܼܒܲܩܹܐ ܗ̄ܘ̣ܵܐ ܝܵܕܲܥ ܟܠܵܐ>
    text <ܥܲܠ ܗܵܝ̇ ܐܸܡ݂ܲܪ ܕܐܲܪܝܼܡܘ ܟܹܐܦܵܐ ܘܫ̣ܪܘ ܘܐܙܠ܀>
    text <܃ܦܫܝܼܩ ܗ̄ܘ̣ ܠܪܸܡܙܵܐ ܗܵܘ̇ ܕܐܲܩܝܡܹܗ ܡ̣ܢ ܓܵܘ ܩܲܒܼܪܵܐ>
    text <ܕܲܢܪܝܼܡ ܢܲܚܬܵܘ̈ܗܝ ܘܐܸܟܢ ܢܲܦܩܹܗ ܠܘܵܬܼ ܚܲܙ̈ܵܝܹܐ܁>
    text <܃ܡܨܹܐ ܗ̄ܘ̣ܵܐ ܕܢܲܥܓܸܠ ܟܹܐܦܵܐ ܠܘܼܩܕܼܵܡ ܡ̣ܢ ܦܘܼܡ ܩܲܒܼܪܵܐ>
    text <ܘܐܟܸܿܢ ܢܫܪܐ ܦܟܪ̈ܐ ܕܡܵܘܬܐ ܡ̣ܢ ܗܕܡ̈ܐ܀>
    text <܃ܢܚܸܡ ܡܝܼܬܼܵܐ ܕܐܓܸܿܣ ܒܫܝܘܠ ܐܲܪܒܵܥܵܐ ܝܵܘܡܝܼ̈ܢ>
    text <ܘܲܠܩܵܒܼܘܿܪ̈ܵܘܗܝ ܥܒ̣ܿܕ ܚܲܙ̈ܝܐ ܕܡܵܘܬܹܿܗ ܘܚܲܝܵ̈ܘܗܝ܁>
    text <܃ܟܢܲܫ̣ܘ ܝܗܘܕ̈ܝܐ ܟܸܢܫܝܼ̈ܢ ܟܸܢܫܝܼ̈ܢ ܠܡܸܬܼܒܲܩܵܝܘܼ>
    text <ܒܡܝܼܬܼܵܐ ܕܪܵܗܸ̇ܛ ܟܲܕܼ ܐܲܣܝܼܪ̈ܵܢ ܐܝܼܕܼܵܘ̈ܗܝ ܘܪ̈ܓܼܠܵܘܗܝ܀>
    text <܃ܬܲܗܪܵܐ ܪܲܒܿܐ ܚܙ̣ܵܘ ܚܲܙ̈ܵܝܹܐ ܕܠܵܐ ܒܲܟܼܝܼܵܢܵܐ>
    text <ܘܟܲܕܼ ܛܵܒ̣ ܬܲܗܪܐ ܗ̄ܘ̣ ܠܗܘܿܢ ܝܲܬܿܝܼܪܹ̈ܐ ܗܘ̤ܵܐ ܣܘܥܪܢܗ܁>
    text <܃ܗܲܗܪܵܐ ܗ̄ܘ̣ܵܐ ܓܹܝܪ ܘܲܟܼܡܵܐ ܕܢܹܐܡܲܪ ܬܘܼܒܼ ܬܲܗܪܵܐ ܗ̄ܘ̣ܵܐ>
    text <ܕܡܝܼܬܼܵܐ ܩܒܼܝܼܪܵܐ ܦܫ̣ܛ ܗ̄ܘ̣ܵܐ ܢܲܦ̣ܫܹܗ ܒܲܕܼܡܘܼܬܼ ܚܲܝܵܐ܀>
    text <܃ܡܲܢ̣ܘܼ ܡܸܡܬܼܘܿܡ ܚܙ̣ܵܐ ܥܲܢܝܼܕܵܐ ܐܲܝܟ ܠܵܥܙܲܪ>
    text <ܕܛܥܝܼܢ ܡܵܐܢܵܘ̈ܗܝ ܥܲܠ ܟܲܬܼܦܵܬܹ̈ܐ ܘܡܲܦܸܩ ܥܲܡܹܗ܁>
    text <܃ܡ̇ܢ ܐܸܬܼܒܲܩܝܼܢ ܒܪܸ̈ܓܼܫܹܐ ܡܝܼܬܹ̈ܐ ܕܦܲܓܼܪܐ ܡܝܼܬܼܵܐ>
    text <ܕܐܲܣܝܼܪܝܼܢ ܗ̄ܘ̣ܵܘ ܘܠܵܐ ܡܸܬܼܥܘܟܝܢ ܡ̣ܢ ܡܲܪܕܼܬܼܵܐ܀>
    text <܃ܐܲܣܝܼܪ ܦܲܓܼܪܵܐ ܒܚ̈ܒܼܠܹܐ ܕܢܲܚܬܹ̈ܐ ܟܠܹܗ ܒܟܼܠܹܗ>
    text <ܘܐܲܚܝܼܕܼ ܬܲܪܥܵܐ ܒܐܲܦܲܝ̈ ܥܲܝܢܘ̈ܗܝ ܘܠܵܐ ܡܸܬܿܬܲܩܲܠ܁>
    text <܃ܪܗܝܼܒܼ ܗ̄ܘ̣ܵܐ ܘܢܵܦܸܩ̇ ܡ̣ܢ ܓܵܘ ܥܘܼܡܪܹܗ ܩܲܠܝܼܠܵܐܝܼܬܼ>
    text <ܘܲܪܗܝܼܒܼܝܼܢ ܗ̄ܘ̣ܵܘ ܟܸܢܫܹ̈ܐ ܠܒܲܢܫ[܁܁܁] ܒܹܗ ܚܲܬܿܝܼܬܼܵܐܝܼܬܼ܁>
    text <܃ܥܲܝܢܹܗ ܕܟܼܠܢܵܫ ܠܘܼܩܒܲܠ ܡܲܦܩܹܗ ܨܲܕܼܝܼܪܹ̈ܢ ܗܲܘ̤̈ܝ>
    text <ܘܠܵܐ ܣܲܒܼ̈ܥܵܢ ܗ̄ܘ̤̈ܝ ܠܡܸܚܙܵܐ ܦܲܓܼܪܵܐ ܕܦܲܠܛܹܗ ܡܵܘܬܐ܀>
    text <܃ܕܠܑܵܐ ܣܲܒܼܥܘܼܬܼܵܐ ܡܸܬܼܒܲܩܝ̈ܢ ܗ̄ܘ̤ܵܝ ܥܲܝܢܹ̈ܐ ܒܲܦܓܼܪܹܗ>
    text <ܘܲܟܼܡܵܐ ܕܚܲܪ̈ܢ ܬܘܼܒܼ ܚܝܪ̈ܢ ܗܲܘ̤̈ܝ ܕܗܘ̤ܝܘܼ ܐܵܘ ܠܵܐ܁>
  block
    text <܃ܒܕܼ ܡܘܼܬܼ ܢܝܼܫܵܐ ܣܡܵܘܼܗܝ ܟܠܗܘܿܢ ܩܕܼܵܡ ܥܲܝܢܲܝ̈ܗܘܿܢ>
    text <ܘܲܟܼܡܵܐ ܕܚܵܙܹ̇ܝܢ ܗ̄ܘ̣ܵܘ ܦܲܪܨܘܿܦܹܗ ܬܘܼܒܼ ܚܵܙܹ̇ܝܢ ܗ̄ܘ̣ܵܘ܀>
    text <܃ܠܘܵܬܼ ܦܲܪܨܘܿܦܹܗ ܥܲܝܢܹ̈ܐ ܒܥܝܢܘ̈ܗܝ ܬܡܝܗ̈ܵܢ ܗ̄ܘ̤̈ܝ>
    text <ܕܲܦܢ̣ܝ̈ ܘܲܚ̣ܙܝ̈ ܘܐܸܕܼܢܹ̈ܐ ܒܐܸܕܼܢܵܘ̈ܗܝ ܕܨܵܝ̈ܬܵܢ ܩܵܠܵܐ܁>
    text <܃ܚܲܬ̣ܿܝܼܬܼܵܐܝܼܬܼ ܚܦܲܝܼܛܝܼܢ ܗܘܵܘ ܛܵܒܼ ܕܲܢܨܘܬܘܢܝܗܝ>
    text <ܟܲܕܼ ܡܸܫܬܲܥܹܐ ܕܐܲܝܟܲܢ ܨܵܬܹܗ ܠܩܵܠܵܐ ܕܲܩܪ̣ܝܗܝ܀>
    text <܃ܘܲܟܼܒܲܪ ܫܲܐܸܠܘ ܡܝܼ̈ܬܹܗ ܕܥܵܘ̣ܠܵܐ ܠܡܝܼܬܼܵܐ ܕܚ̣ܝܵܐ>
    text <ܕܡܲܢ̣ܘܼ ܛܲܟܲܣܵܐ ܕܲܚܙܹ̇ܝܬܼ ܒܲܫܝܘܿܠ ܨܝܕܼ ܥܲܢܝ̈ܕܐ܁>
    text <܃ܘܟܫܪ ܦܲܢܝܼ ܡܝܬܐ ܕܚ̣ܵܝܐ ܠܚܲܝܹ̈ܐ ܕܡܝܼܬܼܝܼܢ>
    text <ܕܛܲܟܼܣܵܐ ܒܲܫܘܿܠ ܫܸܬܼܩܵܐ ܘܲܫܠܝܵܐ ܕܠܵܐ ܒܘܼܝܵܢܵܐ܀>
    text <܃ܫܹܐܬܼܩܵܐ ܪܒܿܐ ܕܠܵܐ ܚܝܘܬܐ ܥܲܠ ܗܕܡ̈ܐ>
    text <ܘܫܸܠܝܐ ܒܗܝܼܠܵܐ ܕܠܵܐ ܣܘܼܥܪܵܢܵܐ ܒܙܵܘܥܲܝ̈ ܢܲܦ̣ܫܵܐ܁>
    text <܃ܦܲܓܼܪܐ ܫܲܬܿܝܼܩ ܒܲܕܼܡܘܼܬܼ ܚܪܫܵܐ ܠܦܘܼܬܼ ܚܲܪܫܘܼܬܹܗ>
    text <ܘܢܲܦ̣ܫܵܐ ܚܲܝܵܐ ܠܦܘܼܬܼ ܚܲܝܘܼܬܼܵܗ̇ ܕܠܵܐ ܦܘܼܠܚܵܢܵܐ܀>
    text <܃ܣܒܲܪܝܵܬܼܵܐ ܛܒܼܬܼܵܐ ܐܲܦܸܠ ܡܝܵܬܼܵܐ ܒܐܸܕܼܦܲܝ̈ ܚܲܝܹ̈ܐ>
    text <[ܕܐܲܦܢܝܼܐ] ܐܸܢܘܿܢ ܠܘܵܬܿ ܝܘܼܠܦܵܢܵܐ ܕܲܙܪܲܥ̣ ܚܲܝܹ̈ܐ܁>
    text <܃ܚܲܝܹ̈ܐ ܚܕܬ̈ܐ ܙܪܲܥ̣ ܗ̄ܘ̣ܵܐ ܡܵܪܵܢ [ܒ]ܡܵܝܘܿܬܹ̈ܐ ܒܹܝܬܼ>
    text <ܘܚܵܘܝܼ ܐܸܢܘܿܢ ܐܲܝܟ ܪܗܒܼܘܼܢܵܐ ܒܝܲܕܼ ܠܥܙܪ܀>
    text <܃ܠܟܼܠܹܗ ܟܝܵܢܵܐ ܡܠ̣ܟ ܘܐܸܫܬܵܘܕܝܼ ܚܬܼܡܚ̈ܬܐ>
    text <ܘܚܲܬܸܿܡ ܡܸܠܬܹܗ ܒܡܝܼ̈ܬܹܐ ܬܠܵܬܼܵܐ ܕܢܲܚܸܡ ܘܐܲܚܝܼ܁>
    text <܃ܬܠܵܬܐ ܣܵܗܕ̈ܝܼܢ ܐܲܪܡܝܼܘ ܐܝܼܕܼܵܐ ܒܫܛܪ ܚܲܝܲܝ̈ܢ>
    text <ܚܲܕܼ ܠܥܙܪ ܘܒܲܪ ܐܲܪܡܠܬܐ ܘܒܲܪܬܼ ܝܘܐܪܫ܀>
    text <܃ܬܠܵܬܼܵܐ ܗܡܝܼܪܹ̈ܐ ܕܒܪ ܡ̣ܢ ܡܵܘܬܼܵܐ ܡܚܲܒܸܿܠ ܐ̄ܢܵܫܵܐ>
    text <ܥܲܕ ܬܵܒ̇ܥ ܠܵܗ̇ ܠܟܼܠܵܗ̇ ܫܒܼܝܼܬܹܗ ܒܫܘܼܠܵܡ ܙܲܒܼܢܹ̈ܐ܁>
    text <܃ܒܝܲܕܼ ܚܲܝܲܝ̈ܗܘܿܢ ܐܲܠܦܹܗ ܚܲܝܠܵܐ ܕܓܲܢ̄ܒܼܵܪܘܼܬܹܗ>
    text <ܕܠܵܐ ܢܸܬܼܦܲܠܓܼ ܥܲܠ ܙܵܟܘܼܬܼܵܐ ܕܲܒܫܘܼܠܵܡܵܐ܀>
    text <܃ܡܸܓܼܠܵܐ ܓܠ̣ܐ ܠܲܢ ܒܫܘܪܵܝ ܩܸܐܪ̱ܣܵܐ ܕܥܒܕ ܥܲܡܹܗ>
    text <ܕܢܸܗܘܹܐ ܝܕܥ̇ ܕܓܼܘܥܠܵܢ ܐ̄ܢܵܫܵܐ ܬܒ̇ܥ ܒܐܝܼܕܼܵܘ̈ܗܝ܁>
    text <܃ܬܚܘܼܡܵܐ ܣܵܡ̣ ܠܹܗ ܡ̣ܢ ܗܵܘ̇ ܝܵܘܡܵܐ ܕܩ̣ܵܡ ܠܥܙܪ>
    text <ܕܛܲܪ ܠܝܼ ܫܒܼܝܼܬܼܵܐ ܕܦܵܢܬ̤ ܨܐܕܝܟ ܥܲܕܼ ܐܵܬܹ̇ܐ ܐ̄ܢܵܐ܀>
    text <܃ܗܵܐ ܚܵܘܝܼܬܼܵܟ ܕܠܵܘ ܕܝܼܠܵܟ ܗܝ̤ ܫܒܼܝܼܬܼܵܐ ܕܐ̄ܢܵܫܵܐ>
    text <ܘܠܵܐ ܫܲܠܝܼܛ ܐܲܢ̄ܬܿ ܥܲܠ ܚܲܝܲܝ̈ܗܘܿܢ ܐܲܝܟ ܡܵܐ ܕܪܢܝܬ̄܁>
    text <܃ܪܒܝܬܿܐ ܐܲܢ̄ܬܿ ܕܗܕܡܝ̈ܗܘܿܢ ܒܲܡܠܹܐ ܙܲܒܼܢܵܐ>
    text <ܚܙܝܼ ܠܵܐ ܬܵܘܒܸܿܕܼ ܡܸܢܬܐ ܕܣܲܥܪܵܐ ܡ̣ܢ ܪܹ̈ܫܝܗܘܢ܀>
    text <܃ܚܙ̣ܵܝ ܐܵܦ ܐܲܢ̄ܬܘܿܢ ܫܒܼܝ̈ܐ ܕܲܦܢ̣ܘ ܡ̣ܢ ܥܲܒܕܘܼܬܼܵܐ>
    text <ܛܲܪܘ ܡܘܼܠܟܵܢܵܐ ܕܚܲܝܲܬܼ ܡܝܼ̈ܬܹܐ ܒܪ̈ܥܝܢܝܟܘܢ܁>
    text <܃ܚܙ̣ܵܘ ܠܵܐ ܬܸܛܥܘܢ ܐܲܝܟ ܕܛܥܝܬܘܢ ܡ̣ܢ ܫܘܼܪܵܝܵܐ>
    text <ܕܠܵܐ ܬܚܲܝܨܘܼܬܵܗ̇ ܠܢܝܼܪܹܗ ܕܡܵܘܬܼܵܐ ܥܲܠ ܚܝ̈ܟܿܘܢ܀>
    text <܃ܕܲܩܪܵܒܼܵܐ ܚܙ̣ܵܘ ܪܲܒܿܐ ܥܸܒܼ̇ܕܼܬܼ ܥܲܠ ܐܦܝ̈ܟܿܘܿܢ>
    text <ܥܲܡ ܚܲܣܝܢ̈ܐ ܬܪܹܝܢ ܕܐܸܫܬܲܝܠܘܼ ܡܵܘܬܼܵܐ ܘܒܼܝܼܫܵܐ܁>
    text <܃ܚܙ̣ܵܘ ܕܲܒܼܡܵܘܬܵܐ ܕܲܩܢܘܿܡܝ ܢܚܸܬܹ̇ܬܼ ܠܥܘܡܩܵܐ ܕܲܫܝܘܿܠ>
    text <ܘܬܒܼ̇ܪܹܬܼ ܬܲܪܥܹ̈ܐ ܘܲܓܼܕܼܡ̇ܬܼ ܡܘܼ̈ܟܼܠܹܐ ܕܠܟܘܢ ܐܸܦܪܘܿܩ܀>
    text <܃ܗܵܐ ܦܬܸܪ ܡܵܘܬܐ ܘܲܚܒܼܝܼܫ ܣܵܢܐܵܐ ܒܹܷܝܬܼ ܣܝܼܪܹ̈ܐ>
    text <ܠܵܐ ܬܸܬܼܪܲܦܘܢ ܕܠܵܐ ܢܸܬܼܪܲܦܘܼܢ ܐܲܣܘܿܪ̈ܝܗܘܿܢ܁>
    text <܃ܗܵܐ ܚܘܝܬܼ̇ܟܘܢ ܕܒܡܢ ܚܝ̇ܒܿܝܢ ܘܐܲܝܟܲܢ ܙܵܟܹ̇ܝܢ>
    text <ܛܲܝܒܼܘ ܦܘܼܪ̈ܣܹܐ ܕܚܵܫܚܝܼ̇ܢ ܠܩܹܐܪܣܵܐ ܕܪܡܝܢ ܐ̄ܬܘܢ ܒܹܗ܀>
    text <܃ܠܒܲܫ̣ܘ ܫܸܪܝܵܢܵܐ ܣܒܪܐ ܛܵܒܼܵܐ ܕܠܵܐ ܡܸܬܿܕܓܠ>
    text <ܘܐܲܚܘܿܕܼܵܘ ܣܟܿܪܐ ܕܗܝܡܵܢܘܼܬܼܵܐ ܕܠܵܐ ܡܸܫܬܼܪܲܝܵܐ܁>
    text <܃ܣܝܼܡܘ ܣܲܢܘܿܪܬܵܐ ܕܚܘܼܒܼܵܐ ܪܲܒܵܐ ܒܪܹܫ ܡܲܕܼܥܲܝܟܿܘܿܢ>
    text <ܘܐܲܚܘܕܲܘ ܣܲܝܦܵܐ ܕܡܸܠܲܬܼ ܩܘܼܫܬܵܐ ܒܠܸܫܒܲܝܥܘܢ܀>
    text <ܐܲܩܪܸܒܼܘ ܘܲܙܟܼܵܘ ܠܪ̈ܓܼܝܼܓܼܬܐ ܕܚܲܫܹ̈ܐ ܘܫܹܐܪܹ̈ܐ܃>
  block
    text <ܘܣܲܟܵܘ ܠܐܲܓܼܪܵܐ ܕܡܟܼܠܟܵܢ ܚܲܝܹ̈ܐ ܕܠܵܐ ܫܘܼܠܵܡܵܐ܀ ܫܠܸܡ܀>
text <ܥܲܠ ܫܘܼܢܚܹܗ ܕܚܢܘܿܟ ܘܕܐܠܝܐ>
  block
    text <ܥܲܠ ܫܘܼܢܚܹܗ ܕܚܢܘܿܟ ܘܕܐܠܝܐ>
  block
    text <ܬܘܼܒ ܕܝܼܠܹܗ ܟܲܕ ܕܝܼܠܹܗ܁>
    text <ܡܸܐܡܪܵܐ ܕܚܲܡܫܝܼܢ܀>
    text <ܕܥܒܝܼܕ ܠܹܗ ܥܲܠ ܫܘܼܢܚܹܗ ܕܚܢܘܿܟ ܘܕܐܠܝܐ܀>
  block
    text <܃ܚܛܝܬܼܵܐ ܘܡܵܘܬܼܵܐ ܢܦ̣ܠܘ ܥܲܠ ܐܵܕܼܵܡ ܐܝܟ ܓܝܣܹ̈ܐ>
    text <ܘܐܲܫܠܲܚܘ ܫܲܒܼܩܘܼܗܝ ܕܠܵܐ ܢܟܣܝܼܬܼܵܐ ܥܪܛܠܐܝܼܬ܁>
    text <܃ܥܪܛܠܐܝܼܬ ܢܦ̣ܩ ܪܸܫ ܓܸܢܣܢ ܡ̣ܢ ܦܲܪܕܝܣܵܐ>
    text <ܘܝܸܬܼܒܼܘ ܒܸܐܒܼܠܵܐ ܐ̄ܚܝܢ̈ܝ ܢܲܦܫܹܗ ܥܲܠ ܡܦܩܬܹܗ܁>
    text <܃ܒܐܸܒܼܠܐ ܪܲܒܵܐ ܝܼܬܸܒܘ ܪ̈ܘܚܢܹܐ ܥܲܠ ܒܪܢܫܵܐ>
    text <ܕܫܡܥܘ ܕܥܐܝܼܕ ܕܢܸܫܪܲܝܘ [ܗ] ܡܘܬܐ ܠܪܘܟܼܵܒܼ ܦܓܼܪܹܗ܁>
    text <܃ܒܓܙܪ ܕܝܼܢܵܐ ܕܥܲܠ ܣܲܟܼܠܘܼܬܹܗ ܡܬܒܲܝܢܝܼܢ ܗ̄ܘ̣ܵܘ>
    text <ܘܡܥܩܝܼܢ ܗ̄ܘ̣ܵܘ ܕܐܝܟܢ ܐܒܕ ܨܠܸܡ ܒܪܵܢܝܵܐ܁>
    text <܃ܨܠܸܡ ܒܪܵ ܘܿܢܵܐ ܩ̣ܪܵܝܗܝ ܒܪܘܝܵܐ ܟܕ ܡܬܩܸܢ ܠܹܗ>
    text <ܘܕܫܡܥ̣ܘ ܛܒܵܐ ܕܗ̇ܦܟ ܠܐܪܥܹܗ ܗܦ̣ܟܘ ܐܬܬܢܚܘ܁>
    text <܃ܗܦܘܟ̣ܝܐ ܕܠܐ ܪܥܹܗ ܐܟ̣ܡܪ ܐܢܘܿܢ ܠܫܡܝ̈ܢܐ>
    text <ܘܦܣܩܘ ܣܒܼܪܵܐ ܕܠܵܐ ܬܘܼܒܼ ܦܢܐ ܠܘܵܬ ܚܲܝܘܵܬܐ܁>
    text <܃ܒܚܝܘܼܬ ܚܝܵܘ̈ܗܝ ܐܲܣ[܁܁܁]ܪܝܼܢ ܗ̄ܘ̣ܵܘ ܟܕܐ ܬܬܩܢ>
    text <ܘܐܟܪܝܼܘ ܣܲܓ̣ܝ ܥܲܠ ܦܘܼܪܫܵܢܹܗ ܕܡ̣ܢ ܨܐܕܲܝܗܘܿܢ܁>
    text <܃ܚܘܼܒܵܠ ܦܓܼܪܗ ܡܟܼܪܐ ܗ̄ܘ̣ܵܐ ܠܗܘܿܢ ܠܒܲܪ ܡ̣ܢ ܛܲܟܼܣܼܵܐ>
    text <ܕܐܝܟܢ ܦܪܫܝܼܢ ܡ̣ܢ ܥܢܝܢܹܗ ܕܨܠܡܵܐ ܡܠܝܼܠܵܐ܁>
    text <܃ܒܲܡܠܝܼܠܘܼܬܹܗ ܬܗܝܼܪܝܼܢ ܗ̄ܘ̣ܵܘ ܕܟܼܡܵܐ ܫܒܝܼܚܵܐ>
    text <ܕܠܥܙܵܐ ܢܲܦܫܹܗ ܒܪ̈ܓܫܝ ܦܲܓܼܪܵܐ ܩ̈ܠܐ ܡܠܝܼ̈ܠܐ܁>
    text <܃ܗܢܝܼܝܼ ܗ̄ܘ̣ܵܐ ܠܗܘܿܢ ܩܵܠ ܢܥܡܬܹ̈ܗ ܩܕܵܡ ܣܟܼܠܘܼܬܹܗ>
    text <ܘܕܐܣܟܸܠ ܘܚ̣ܛܐ ܬܘܪܘ ܘܐܬܕ ܡܲܪܘ ܥܲܠ ܡܲܦܘܼܠܬܹܗ܁>
    text <܃ܚܛܝܼܬܵܐ ܣܚܲܦܬܹܗ ܠܨܠܡܵܐ ܐ̄ܚܢܵܐ ܕܫܡܝܢܹ̈ܐ>
    text <ܘܝܗܒܬܹܗ ܓܙܪܐ ܠܡܘܬܐ ܝܥܢܵܐ ܘܒܣܒܸܣ ܦܓܼܪܹܗ܁>
    text <܃ܐܝܟ ܕܒܡܝܵܬܐ ܚܝܪܝܢ ܗ̄ܘ̣ܵܘ ܒܹܗ ܒܡܝܬܐ ܕܥܘ̣ܠܵܐ>
    text <ܘܠܵܐ ܫܵܠܝܢ ܗ̄ܘ̣ܵܘ ܡ̣ܢ ܟܲܪ ܝܘܼܬܼܵܐ ܕܥܲܠ ܡܝܼܬܘܼܬܹܗ܁>
    text <܃ܡܝܼܬܼܵܐ ܚܲܫܒܘܼܗܝ ܡ̣ܢ ܥܕܢ̇ܐ ܕܐܸܟܲܠ ܦܹܐܪܵܐ>
    text <ܘܝܬܝܪܐܝܼܬ ܡ̣ܢ ܗ̇ܘ ܩܵܠܵܐ ܕܠܐ ܪܥܵܐ ܬܗܦܘܟ܁>
    text <܃ܠܐܪܥܵܐ ܗܦܪܗ ܗ̇ܘ ܦܘܩܕܢܵܐ ܠܐܪܥܢܝܵܐ>
    text <ܘܲܢܦܲܩ ܕܲܝܵܪ ܠܒܼܵܪ ܡ̣ܢ ܢܘܡ̈ܝܐ ܕܒܼܦܪܕܝܣܵܐ܁>
    text <܃ܠܒܲܪ ܡ̣ܢ ܐܬܪܐ ܕܥܡ̇ܪ ܗ̄ܘ̣ܵܐ ܒܹܗ ܥܡ̣ܪ ܡܝܘܬܐ>
    text <ܘܐܟܪܟ ܒܐܦܘ̈ܗܝ ܫܘܼܪܵܐ ܕܢܘܼܪ̈ܐ ܕܠܵܐ ܢܸܥܘܿܠ ܠܹܗ܁>
    text <܃ܒܫܘܼܪܵܐ ܕܢܘܼܪܐ ܡܬܒܩܝܢ ܗ̄ܘ̣ܵܘ ܪ̈ܘܚܢܝܹܐ>
    text <ܘܬܡܝܼܗܝܼܢ ܗ̄ܘ̣ܵܘ ܕܡܵܢܵܐ ܥܒܕܬ̤ ܪܓܬ̤ ܦܐܲܪܵܐ܁>
    text <܃ܪܓܲܬ ܦܐܪܐ ܕܚܲܩܬܹܗ ܠܐܕܵܡ ܡ̣ܢ ܦܪܕܲܝܣܵܐ>
    text <܃ܘܚܕܝܼܘ ܕܲܝܘܹ̈ܐ ܘܐܟܼܪܝܼܘ ܟܢܫܹ̈ܐ ܕܫܡܝ̈ܢܹ̈ܐ>
    text <܃ܒܪܝܬܵܐ ܟܠܗ̇ ܝܵܬܒܵܐ ܒܐܸܒܠܵܐ ܕܥܲܠ ܡܦܩܬܹܗ>
    text <ܘܲܚܢܝܼܓܼܵܐܝܼܬ ܡܒܟܼܝܐ ܗܘ̣ܬ ܠܗ̇ ܠܡܝܼܬܘܼܬ ܥܵܘ̣ܠܗ܁>
    text <܃ܐܲܝܟ ܒܹܝܬ ܒܪܐ ܥܒܼܝܼܕ ܗ̄ܘ̣ܵܐ ܥܵܠܡܵܐ ܥܲܠ ܒܲܪ ܢܫܵܐ>
    text <ܘܩܵܠ ܐܟܼܠܝ̈ܬܹܗ ܡܬܡܲܠܲܠ ܗ̄ܘ̣ܵܐ ܡ̣ܢܟܠܦܘܼ ܡܝܼ̈ܢ܁>
    text <܃ܡܠܝܼ̈ܠܹܐ ܘܚܪ̈ܫܹܐ ܡܒܲܟܹܿܝܢ ܗ̄ܘ̣ܵܘ ܠܵܗ̇ ܠܡܵܝܘܿܬܘܼܬܹܗ>
    text <ܘܠܵܐ ܫܵܠܹܝܢ ܗ̄ܘ̣ܵܘ ܡ̣ܢ ܬܢܚ̈ܬܐ ܕܥܲܠ ܚܘܼܒܵܠܹܗ܁>
    text <܃ܚܒܘܼܬܹܗ ܣܓܬ̤ ܠܐܲܦܵܘ̈ܗܝ ܣܝܵܓܼܵܐ ܕܢܘܼܪܵܐ>
    text <ܘܡܬܝܐܲܒܼ ܗ̄ܘ̣ܵܐ ܘܠܵܐ ܡܸܫܟܲܚ ܗ̄ܘ̣ܵܐ ܕܢܸܥܘܿܠ ܠܐܲܬܪܹܗ܁>
  block
    text <܃ܠܐܸܟܣܘܿܪܝܵܐ ܫܕܝܗܝ ܦܘܼܩܕܵܢܵܐ ܐܲܠܵܗܝܵܐ>
    text <ܘܐܲܝܟ ܣܵܪܘܿܚܵܐ ܡܬܗܦܟ ܗ̄ܘ̣ܵܐ ܒܐܲܪܥܵܐ ܕܟܘܼܒܹ̈ܐ܁>
    text <܃ܒܟܘܒܹ̈ܐ ܘܕܪܕܪܹ̈ܐ ܡܬܬܪܣܹܐ ܗ̄ܘ̣ܵܐ ܡܲܠܟܵܐ ܕܐܲܪܥܵܐ>
    text <ܘܥܦܝܦܐܝܼܬ ܡܬܬܢܲܚ ܗ̄ܘ̣ܵܐ ܥܲܠ ܡܘܼܟܵܟܹܗ܁>
    text <܃ܥܡܝܼܠ ܗ̄ܘ̣ܵܐ ܥܲܡܠܹܗ ܘܲܫܚܝܼܩܝ ܪܵܗܛܹܗ ܘܒܨܝܼܪ ܐܘܼܟܼܠܹܗ>
    text <ܘܲܡܕܲܘܲܕ ܗܘܐ ܫܘܚܠܵܦ ܙܒܼܢܹ̈ܐ ܕܒܝܘܡ̈ܬܹܗ܁>
    text <܃ܒܚܫܲܝ̈ ܢܲܦܫܹܗ ܚܫܝܼܫܝܼܢ ܗ̄ܘ̣ܵܘ ܡܠܝܼ̈ܠܹܗ ܘܚܲܪ̈ܫܹܐ>
    text <ܘܡܬܢܝܢ ܗ̄ܘ̣ܵܘ ܙܢܝ̈ ܥܩ̈ܬܹܗ ܒܩܠܵܐ ܘܫܸܬܩܵܐ܁>
    text <܃ܒܩܠܐ ܘܫܬܩܵܐ ܡܬܡܠܠ ܗ̄ܘ̣ܵܐ ܙܢܲܝ̈ ܥܵܩܬܹ̈ܗ>
    text <ܘܕܪܐ ܠܕܵܪܵܐ ܡܝܲܒܸܠ ܗ̄ܘ̣ܵܐ ܠܵܗ̇ ܠܟܪܝܘܼܬ ܚܲܝܵܘ̈ܗܝ܁>
    text <܃ܒܝܲܕܼ ܣܘܼܥܪܢܵܐ ܝܠܦܹܗ ܠܫܡܵܐ ܕܡܵܝܘܿܬܘܼܬܵܐ>
    text <ܘܫܲܪܝܼ ܡܵܘܬܵܐ ܡܚܲܒܸܠ ܝܲܠܕܵܘ̈ܗܝ ܕܠܵܐ ܚܵܘܣܵܢܵܐ܁>
    text <܃ܒܲܒܼܢܵܘ̈ܗܝ ܕܐܕܡ ܫܪܝ ܡܵܘܬܼܵܐ ܕܐܥܸܠ ܐܕܼܵܡ>
    text <ܘܒܲܠܥܹܗ ܠܒܹܝܠ ܒܘܼܟܼܪ̈ܐ ܪܚܝܼܡܵܐ ܕܙܲܕܝܼܩܘܼܬܼܵܐ܁>
    text <܃ܒܡܵܘܬܹܗ ܕܟܐܢܵܐ ܐܡܠܟ ܡܘܬܵܐ ܥܲܠ ܡܵܝܘ̈ܬܹܗ>
    text <ܘܗܘ̤ܘ ܐ̄ܢܫܵܐ ܥܒܼ̈ܕܐ ܠܡܵܘܬܵܐ ܘܠܐ ܟܠܩܪܨܵܐ܁>
    text <܃ܫܠܸܡܘ ܒ̇ܥܒܕܐ ܓܙܪ̈ܝ ܕܝܢܐ ܕܥܠ ܚܝܒ̈ܬܐ>
    text <ܘܚܵܒܼ ܘܐܬܡܒܟܹܿܢ ܟܝܵܢ ܡܝܘ̈ܬܐ ܒܡܝܘܬܘܼܬܵܐ܁>
    text <܃ܐܝܟ ܡܸܫܟܢܵܐ ܫܩܠܬܹܗ ܚܛܝܼܬܵܐ ܠܦܓܼܪܗ ܕܐܵܕܵܡ>
    text <ܘܝܗܒܬܹܗ ܠܡܵܘܬܵܐ ܕܢܬܬܪܣܹܐ ܒܗ ܐܵܣܘܛܵܐܝܼܬ܁>
    text <܃ܐܣܘܛܹܐܝܬ ܐܟ̇ܠ ܗ̄ܘ̣ܵܐ ܠܹܗ ܐܟܼܠܵܐ ܠܐܘܼܟܼܠܵܐ>
    text <ܘܕܠܵܐ ܚܵܘܣܵܢ ܘܥܒܲܣܒܸܣ ܗ̄ܘ̣ܵܐ ܠܹܗ ܚܪܡܵܐ ܠܫܲܒܝܐ܁>
    text <܃ܒܟܼܠܗܘܿܢ ܐ̄ܢܫ̈ܐ ܥܒܪ ܚܘܒܠܹܗ ܕܡܚܒܠܢܵܐ>
    text <ܘܠܐ ܦܵܫ ܐ̄ܢܫܐ ܕܠܐ ܩܬܬܼ ܒܹܗ ܛܦܪܐ ܕܡܘܬܵܐ܁>
    text <܃ܥܲܠ ܚܘܼܒܠܹܗ ܐܒܝܠܝܼܢ ܗ̄ܘ̣ܵܘ ܫܡܝܵܐ ܘܐܪܥܵܐ>
    text <܃ܘܡܬܬܢܚܝܼܢ ܗ̄ܘ̣ܵܘ ܘܡܚܠܒܝܼܢ ܗ̄ܘ̣ܵܘ ܚܫܝܼܫܵܐܝܼܬ>
    text <܃ܚܒܠ̈ܐ ܕܡܘܬܼܵܐ ܡܚܝܢ ܗ̄ܘ̣ܵܘ ܠܵܗ̇ ܠܟܼܠܵܗ̇ ܒܪܝܼܬܼܵܐ>
    text <ܘܡܣܟܝܵܐ ܗ̄ܘ̣ܵܬ ܕ[ܐܡܬܲܝ]ܬܘܠܸܕ ܣܒܼܪ ܚܘܼܬܵܐ܁>
    text <܃ܠܗܠܹܝܢ ܚܫܹ̈ܐ ܘܝܙܵܐ ܒܵܪܘܿܝܵܐ ܕܚܙܐ ܠܹܗ ܟܠ>
    text <ܘܐܫܡܲܥ ܡ̣ܢܫܠܝ ܣܲܒܼܪܵܐ ܛܵܒܼܵܐ ܠܕܠܵܐ ܣܲܒܼܪܵܐ܁>
    text <܃ܣܒܼܪܵܐ ܛܒܼܵܐ ܙܪܲܥ ܒܵܪܘܿܝܵܐ ܒܐܕܢܝ̈ ܐ̄ܩ̈ܐ>
    text <ܒܚܲܕ ܕܠܵܐ ܐܫܬܥܒܲܕ ܠܢܒܕܘܼܬ ܡܵܘܬܵܐ܁>
    text <܃ܚܲܕ ܒܪܢܫܵܐ ܢܛܲܪ ܒܲܙܗܝܼܪܘ ܕܠܐ ܚܘܼܒܵܠܵܐ>
    text <ܘܒܲܝܐܹܗ ܠܥܠܡܵܐ ܡ̣ܢ ܟܲܪܝܘܼܬܼܵܐ ܕܥܲܠ ܒܪܢܫܵܐ܁>
    text <܃ܠܒܘܝܐ ܐ̄ܢܫܐ ܫܢܝܗ ܠܚܢܘܿܟ ܪܚ̇ܡ ܐ̄ܢܫܐ>
    text <ܘܢܛܪܹܗ ܒܚܝܹ̈ܐ ܕܢܗܘܹܐ ܢܛܝܼܪ ܒܹܗ ܣܒܼܪܵܐ ܠܐ̄ܢܵܫܵܐ܀>
    text <܃ܣܒܼܪܐ ܐܟܼܪܸܙ ܒܝܲܕ ܫܘܢܹܝܗ ܕܗ̇ܘ ܫܲܦܝܼܪܵܐ>
    text <ܕܫܦ̣ܪ ܣܲܓܼܝ ܥܒܕܗ ܠܫܘܼܦܪܹܗ ܣܒܼܪܐ ܠܐ̄ܢܫܐ܁>
    text <܃ܫܦ̣ܪ ܠܲܡ ܟܐܢܵܐ ܟܬܝܼܒ ܥܲܠ ܟܹܐܢܵܐ ܒܣܦܪܹܗ ܕܡܘܼܬܫܹܐ>
    text <܃ܘܡܸܛܠ ܕܫܦ̣ܪ ܢܛܪܗ ܠܫܘܦܦܪܹܗ ܒܓܙܵܐ ܕܚܝܹ̈ܐ܃ ܐܝܟ ܕܒܨܠܡܵܐ ܨܪܹܗ ܠܨܲܠܡܵܐ>
    text <ܕܫܦܝܼܪ̈ܬܹܗ>
    text <ܘܡܫܚܗ ܚܟܹ̈ܐ ܠܵܐ ܡܝܘܬܐ ܕܠܵܐ ܢܬܚܒܲܠ܁>
    text <܃ܚܫ̈ܐ ܠܚܐܘܼܗܝ ܠܲܫܘܦܪܵܐ ܦܐܝܵܐ ܕܨܠܸܡ ܐܵܕܼܵܡ>
    text <ܘܚܕܬܹܗ ܒܲܚܢܘܿܟ ܠܗ̇ܘ ܬܘܼܩܢܵܐ ܕܚܒܸܠ ܡܘܬܵܐ܁>
    text <܃ܚܘܼܒܠ ܡܘܬܐ ܫܪܐ ܒܵܪܘܿܝܵܐ ܒܚܝܘ̈ܗܝ ܕܚܢܘܿܟ>
    text <ܘܒܝܐ ܐ̄ܢ̈ܫܐ ܕܠܵܐ ܬܘܼܒ ܢܟܼܪܘܢ ܥܲܠ ܚܘܼܒܵܬܐ܁>
    text <܃ܥܲܠ ܚܘܒܠܗܘܢ ܐܒܝܼܠܝܼܢ ܗ̄ܘ̣ܵܘ ܝܠܕܘܗ̇ܝ ܕܐܵܕܵܡ>
    text <ܡܢܗ ܕܐܕܡ ܥܕܡܵܐ ܕܫܦ̣ܪ ܚܢܘܿܟ ܠܐܠܵܐ܁>
    text <܃ܒܢܓܕ̈ܐ ܕܡܵܘܬܵܐ ܡܬܢܓܕܝܼܢ ܗ̄ܘ̣ܵܘ ܒܢܲܝ̈ ܡܝܘܬܵܐ>
    text <ܘܠܲܝܬ ܗ̄ܘ̣ܵܐ ܣܒܼܪܐ ܕܡܟܼܪܸܙ ܣܲܒܼܪܵܐ ܠܡܝܼܬܘܹܬ ܐ̄ܢܫܵܐ܁>
    text <ܠܫܬܐ ܕܪ̈ܝܢ ܡܬܲܚ ܢܓܕܲܝ̈ܗܘܿܢ ܕܡܬܢܲܓܕܢܹ̈ܐ܃>
  block
    text <ܘܒܫܝܠܝܵܐ ܫܡ̣ܥܘ ܒܪܬ̤ ܩܠܐ ܕܣܘܼܒܵܪ ܚ̈ܝܹܐ܁>
    text <܃ܒܕܪܐ ܕܫܒܼܥܵܐ ܫܡܥ̣ܘ ܡܝܘ̈ܬܐ ܣܒܪܬܵܐ ܕܚܲܝܹ̈ܐ>
    text <ܘܟܕ ܛܵܒܼ ܫܲܡܥܘܼܗ̇ ܠܐ ܣܦܩܘ ܐܕܪܸܟܼܘ ܚܲܬܝܼܬܵܐܝܐ܁>
    text <܃ܡܫܡܲܥ ܫܲܡܥܘܼܗ̇ ܠܗ̇ܝ ܒܪܬ ܩܵܠܵܐ ܕܚܝܘ̈ܗܝ ܕܲܚܢܘܿܟ>
    text <[ܘܡܬܕ] ܘܡܬܕܡܪܝܼܢ ܗ̄ܘ̣ܵܘ ܕܡܢܐ ܗ̣̄ܝ ܘܥܠܡ̇ܢ ܢܲܛܪܹܗ ܒܚ̈ܝܹܐ܁>
    text <܃ܟܠܗܘܢ ܫܡܥܘܼܗܝ ܠܫܸܡܵܥܐ ܛܵܒܼܵܐ ܕܫܘܼܢܵܝ ܟܹܐܢܵܐ>
    text <܃ܘܠܵܐ ܝܵܕܥܝܼܢ ܗ̄ܘ̣ܵܘ ܠܡܸܚܢܵܐ ܠܫܝܼܫܵܐ ܕܚ̇ܝܬ ܡܝܼ̈ܬܹܐ>
    text <܃ܠܘܓܲܠܝܵܐܝܼܬ ܝܲܠܦܘܼܗ̇ ܠܥܠܵܬܐ ܕܒܼܘܛܵܠ ܡܵܘܬܼܵܐ>
    text <܃ܐܠܵܐ ܒܐ̄ܪܙܵܐ ܡܸܠܐ ܫܸܡܥܹܗ ܘܟܼܣܹܐ ܚܲܝܠܹܗ>
    text <܃ܐ̄ܪܙܢܐܝܼܬ ܫܡܥܘܗ̇ ܠܗܵܕܹܐ ܪ̈ܘܚܢܝܹܐ>
    text <ܘܐ̄ܪܙܢܐܝܼܬ ܡܬܪܢܹܝܢ ܗ̄ܘ̣ܵܘ ܥܲܠ ܒܘܼܕܩܵܗ̇܁>
    text <܃ܒ[ܗܵܐ] ܐ̄ܪܵܙܵܐ ܫܠܚܘ ܟܪܝܘܼܬܗܘܿܢ ܪ̈ܚܡܲܝ ܐ̄ܢܫ̈ܐ>
    text <ܘܫܪܝܼܘ ܚܵܕܝܢ ܒܛܸܒܵܐ ܛܵܒܼܵܐ ܕܚܘܼܕܬ ܐ̄ܢܫܐ܁>
    text <܃ܒܐܒܼܠܐ ܪܒܵܐ ܝܬܝܼܒܝܼܢ ܗ̄ܘ̣ܵܘ ܥܲܠ ܒܲܪܢܫܑܵܐ>
    text <ܘܕܫܡ̣ܥܘ ܟܠܗܘܿܢ ܛܸܒܵܐ ܕܚܲܝܵܘ̈ܗܝ ܚܕܝܼܘ ܘܐܬܒܝܐܲܘ܁>
    text <܃ܚܝܵܘ̈ܗܝ ܕܲܚܢܘܿܟ ܒܝܐܘ ܐܢܘܿܢ ܠ[ܒ]ܡܝ̈ܢܹܐ>
    text <ܘܚܦܛܘ ܐܢܘܿܢ ܠܡܪܕܵܐ ܒܛܲܟܼܣܵܐ ܕܣܘܼܥܪ݁ܢܲܝܗܘܿܢ܁>
    text <܃ܥܒܪ ܦܘܩܕܢܵܐ ܪܦܝܗ ܠܚܘܒܗܘܿܢ ܕܠܘܵܬ ܐ̄ܢܫܵܐ>
    text <܃ܘܠܐ ܨ̇ܒܹܝܢ ܗ̄ܘ̣ܵܘ ܠܡܫܚܠܦܲܘ ܙܘܵܥܘ̈ܗܝ ܕܐܐܪ>
    text <܃ܥܲܡܠܵܐ ܣܪܝܼܩܵܐ ܚܲܫܒܘܼܗܝ ܠܥܲܡܥܵܐ ܕܚܠܵܦ ܐ̄ܢܫܵܐ>
    text <ܘܡܸܫܥܣܩܝܼܢ ܗ̄ܘ̣ܵܘ ܠܡܪܕܵܐ ܒܐܘܼܪܚܵܐ ܕܣܥܘܿܪܘܼܬܹܗ܁>
    text <܃ܪܸܡܙܵܐ ܟܣܝܵܐ ܫܥܒܸܕ ܐܸܢܘܿܢ ܠܡܥܡܲܠ ܣܲܓܝܼ>
    text <ܘܩܒܠ ܘܫܠܡܸܘ ܠܗ̇ܘ ܦܘܼܩܕܢܵܐ ܕܫܥܒܸܕ ܐܸܢܘܿܢ܁>
    text <܃ܠܦܘܩܕܵܢ ܟܣܝܵܐ ܫܠܸܡܘ ܪ̈ܘܚܢܹܐ ܡܫܡܫܲܝ̈ ܐ̄ܢܫ̈ܐ>
    text <ܘܝܬܝܪܐܝܼܬ ܡ̣ܢ ܫܘܢܹܝܗ ܕܚܢܘܿܟ ܘܲܠܟܼܵܐ܁>
    text <܃ܚܢܘܿܟ ܐܪܝܼܡܹܗ ܠܲܓܼܙܪ ܕܝܼܢܵܐ ܕܡܵܝܘܿܬܘܼܬܼܵܐ>
    text <ܘܫܝܸܢ ܐ̄ܢܫܐ ܘܫܡܝ̈ܢܐ ܒܫܘܼܢܝܵ ܚܲܝܵܘ̈ܗܝ܁>
    text <܃ܚܲܝܵܘ̈ܗܝ ܦܣܩܘܼܗ̇ ܠܐܘܼܪܚܵܐ ܕܡܵܘܬܼܵܐ ܐ̄ܪܙܢܐܝܼܬ>
    text <ܩܕܵܡ ܗ̇ܘ ܙܲܒܼܢܵܐ ܕܡܬܦܣܩܵܐ ܒܹܗ ܒܗܘܿܢ ܒܥܒܕ̈ܐ܁>
    text <܃ܗܡܝܪܐ ܕܫܝܢܐ ܢܣܒܹܗ ܨܐܕܵܘܗܝ ܡܵܪܹܗ ܕܥܵܠܡܵܐ>
    text <ܘܢܛܪܹܗ ܒܚ̈ܝܹܐ ܕܢܟܼܪܙ ܚܲܝܹ̈ܐ ܠܲܒܢܲܝ̈ ܓܸܢܣܹܗ܁>
    text <܃ܡܸܪܕܵܐ ܐܩܝܼܡܘ ܒܢܲܝ̈ ܡܵܪܘܿܕܵܐ ܥܲܠ ܡܪܟܠ>
    text <ܡܒܸܫ ܐܢܘܿܢ ܒܢܓܕ̈ܐ ܩܫܝ̈ܐ ܕܡܵܝܘܿܬܘܼܬܼܵܐ܁>
    text <܃ܒܡܘܬܼܵܐ ܢܓܕܗ̇ ܠܗ̇ܝ ܩܫܝܘܼܬܵܐ ܡܩܝܡܲܬܼ ܡܸܪܕܵܐ>
    text <ܘܚܢܗ̇ ܒܪ̈ܚܡܹܐ ܒܢܘܼܛܵܪ ܚܲܝܹ̈ܐ ܕܚܲܕ ܒܪܢܫܵܐ܁>
    text <܃ܚܲܕ ܒܪܢܵܫܐ ܓܒܼܵܐ ܒܚܲܕ ܛܵܘܪܵܐ ܕܥܸܣܪܵܐ ܕܵܪ̈ܝܼܢ>
    text <܃ܘܠܒܟܹܗ ܨܐܕܵܘܗܝ ܐܝܟ ܡܫܟܢܵܐ ܚܠܵܦ ܚܝ̈ܒܹܐ܁ ܚܝܒܹ̈ܐ ܗ̄ܘ̣ܵܘ ܟܠܹܗ ܓܸܢܣܵܐ>
    text <ܐܕܵܡܵܝܵܐ>
    text <ܘܡܸܫܬܘܕܝܢ ܗ̄ܘ̣ܵܘ ܘܠܵܐ ܦܪܥܝܼܢ ܗ̄ܘ̣ܵܘ ܚܘܒܲܬܼ ܚܵܘܒܹ̈ܐ܁>
    text <܃ܒܗܕܐ ܬܢܘܝ ܫܩܠܹܗ ܠܲܚܢܘܿܟ ܐܝܟ ܡܫܟܢܵܐ>
    text <ܕܢܗܘܘܿܢ ܥܗܕܝܼܢ ܠܡܦܪܲܥ ܚܘܼܒܵܐ ܠܡܬܩܢ ܟܠܵܐ܁>
    text <܃ܫܛܪܐ ܕܚܵܘ̈ܒܹܐ ܚܲܝܒܝܼܢ ܗ̄ܘ̣ܵܘ ܡ̣ܢ ܫܘܪܝܵܐ>
    text <ܘܕܠܵܐ ܦܪܥܘܼܗܝ ܦܪܥܘܼܗܝ ܒܲܚܢܘܿܟ ܟܕ ܠܵܐ ܨ̇ܒܝܢ܁>
    text <܃ܐܲܝܟ ܥܲܪܒܐ ܗܘ̤ܐ ܫܦܝܼܪܵܐ ܠܒܢܲܝ̈ ܓܸܢܣܹܗ>
    text <ܕܢܗܘܘܿܢ ܦܪܥܝܼܢ ܫܛܪ ܚܘ̈ܒܬܵܐ ܕܣܘܼܥܪ̈ܢܲܝܗܘܿܢ܁>
    text <܃ܒܝܲܕ ܥܠܠܬܐ ܐܲܠܸܦ ܐܸܢܘܿܢ ܠܡܦܪܲܥ ܚܘܒܵܐ>
    text <ܘܐܩܨܗ ܚܘܼܒܵܐ ܕܒܲܣܝܼܡܘܼܬܹܗ ܥܲܠ ܙܕܝ̈ܩܹܐ܁>
    text <܃ܠܘ ܙܕܝܩܹ̈ܐ ܥܨܐܘܗܝ ܘܥܒܼܕ ܫܝܢ̇ܐ ܠܐ̄̈ܢܫܐ>
    text <ܕܗܘ̤ ܝ̇ܕܥ ܗ̄ܘ̣ܵܐ ܩܕܼܵܡ ܕܢܫܝܼܢ ܫܝܢܵܐ ܥܒ̈ܕ܁>
    text <ܚ̣ܙܵܐ ܗ̄ܘ̣̈ܐ ܠܚܘܼܒܹܗ ܫܝܢܵܐ ܕܥܒܼܕ ܒܙܒܼܢܹܗ ܕܲܚܢܘܿܟ܃>
  block
    text <ܘܡܛܝܸܒܼ ܗ̄ܘ̣ܵܐ ܐܵܦ ܫܘܢܝܹܗ ܩܕܵܡ ܕܲܢܫܢܝܘܼܗܝ܁>
    text <܃ܝ̇ܕܥ ܗ̄ܘ̣ܵܐ ܠܗ̇ ܠܗܵܕܹܐ ܕܣܥ̣ܪ ܒܫܘܼܪܵܝ ܙܒܼܢܹ̈ܐ>
    text <ܘܥܲܠܝܵܐ ܗ̄ܘ̣ܵܬ ܠܹܗ ܗ̇ܝ ܕܲܥܬܝܼܕܵܐ ܒܙܒܼܢܵܐ ܕܬܼܪܹܝܢ܁>
    text <܃ܟܠܗܘܿܢ ܙܒܼܢܹ̈ܐ ܚܙܝܹܢ ܗ̄ܘ̣ܵܘ ܡܸܡܢܘܡ ܠܡܬܩܸܢ ܙܒܢܹ̈ܐ>
    text <ܘܡܛܟܣܝܼܢ ܗ̄ܘ̣ܘ ܫܘܚܠܦܲܝ̈ܗܘܿܢ ܥܲܕܠܵܐ ܢܸܗܘܘܿܢ܁>
    text <܃ܡܦܣ ܗ̄ܘ̣ܵܐ ܒܛܘܥܝܲܝ ܒܐܕܵܡ ܘܲܒܼܢܵܘ̈ܗܝ ܥܲܕ ܠܵܐ ܢܛܥܘܵܢ>
    text <ܘܡܛܝܸܒܼ ܗ̄ܘ̣ܵܐ ܕܢܫܪܐ ܡܵܘܬܵܐ ܘܢܥܒܲܪ ܛܘܥܝܲܝ܁>
    text <܃ܒܝܲܕ ܥܠܠ̈ܬܐ ܓܠܐ ܨܒܝܢܹܗ ܨܒ̇ܐ ܒܚܲܝܲܝ̈ܢ>
    text <ܘܝܗ̣ܒ ܠܲܢ ܣܒܼܪܐ ܒܝܲܕ ܫܘܼܢܵܝܵܐ ܕܐ̄ܢܫܐ ܕܡܢܝܢ܁>
    text <܃ܫܢܝ ܠܚܡܘܿܟ ܘܢܛܪܹܗ ܒܝܲܚܹ̈ܐ ܠܵܐ ܡܝܘ̈ܬܹܐ>
    text <ܘܒܫܘܢܹܝܗ ܐܩܢܝܼ ܣܒܼܪܵܐ ܠܟܸܣܪܵܐ ܕܪ̈ܝܢ܁>
    text <܃ܣܒܼܪܐ ܛܒܼܐ ܩܢܵܘ ܩܕܡ̈ܝܵܐ ܒܚܲܝܵܘ̈ܗܝ ܕܚܡܘܿܟ>
    text <ܘܐܝܟ ܗܕܝܼܐܐ ܗܘ̤ܐ ܫܘܢܹܝܗ ܠܕ ܒܬܪܟܢ܁>
    text <܃ܒܐܘܪܚܵܐ ܕܚ̈ܝܐ ܪܕܘ ܝܠܕܬܹ̈ܗ ܒܣܲܒܼܪܵܐ ܕܚܲܝܹ̈ܐ>
    text <ܘܫܪܝܼܘ ܬܵܢܝܼܢ ܐ̄ܪܙ ܚܲܝܲܝ̈ܗܘܿܢ ܕܪܵܐ ܠܕܪܵܐ܁>
    text <܃ܠܡܟ ܓܐܝܐܝܼܬ ܡܦܫܸܩ ܗ̄ܘ̣ܵܐ ܠܹܗ ܠܗܢܐ ܐ̄ܪܙܵܐ>
    text <ܟܲܕ ܬܢܐ ܗ̄ܘ̣ܵܐ ܙܢܲܝ̈ ܛܒ̈ܬܐ ܕܠܘܵܬ ܐ̄ܢܫܵܐ܁>
    text <܃ܢܘܿܚ ܐܲܝܟ ܪܲܥܡܵܐ ܡܫܡܲܥ ܗ̄ܘ̣ܵܐ ܠܹܗ ܠܩܵܠ ܒܘܪ̈ܟܬܹܗ>
    text <ܘܡܚܘܐ ܗ̄ܘ̣ܵܐ ܕܩܪܒ ܙܲܒܼܢܵܐ ܕܚܘܼܕܵܬ ܐ̄ܢܫܵܐ܁>
    text <܃ܒܝܲܕ ܒܘܼܪ̈ܟܵܬܹܗ ܓܠ̣ܐ ܙܕܝܼܩܵܐ ܨܒܝܵܢ ܡܪܹܗ>
    text <ܕܡܛܝܸܒܼ ܗ̄ܘ̣ܵܐ ܕܢܦܪܘܿܩ ܐ̄ܢܫܐ ܒܝܲܕ ܒܪܢܫܵܐ܁>
    text <܃ܨܝܕ ܐܒܼܪ ܗܵܡ ܫܠܡܘ ܟܠ ܩܠܝ̈ܢ ܛܥܝܢܲܝ̈ ܣܲܒܼܪܵܐ>
    text <ܕܒܲܠܡܹܐܝܢ ܚܘܒܹܗ ܢܝܝ ܣܟܼܟܝܵܐ ܕܥܸܣܪܝܼܢ ܕܪ̈ܝܼܢ܁>
    text <܃ܥܣܪܝܼܢ ܕܵܪ̈ܝܼܢ ܪܕܵܘ ܡ̣ܢ ܐܵܕܵܡ ܥܕܲܡܵܐ ܠܐܲܒܼܪܵܡ>
    text <ܡܵܚܘ ܪ̈ܗܛܲܝܗܘܿܢ ܒܲܠܡܐܹܝܢ ܫܲܝܢܵܐ ܕܚܲܕ ܒܲܪܢܫܵܐ܁>
    text <܃ܚܲܕ ܗ̄ܘ̣ܵܐ ܐܒܼܪܡ ܘܚܲܕ ܗ̄ܘ̣ܵܐ ܚܘܼܒܹܗ ܕܠܘܵܬ ܡܵܪܹܗ>
    text <ܘܡܸܛܠ ܚܘܼܒܹܗ ܥܒܼܕܗ ܠܡܹܐܢܵܐ ܠܟܢܘ̈ܬܹܗ܁>
    text <܃ܠܡܹܐܢܵܐ ܕܫܝܢܵܐ ܗܘ̤ܐ ܐܲܒܼܪܗܵܡ ܠܒܢܲܝ̈ ܓܸܢܣܹܗ>
    text <ܘܒܗ ܢܵܝܝ ܐܸܠܦܹ̈ܐ ܕܪܘܼܚ ܓܠܝܢܹ̈ܐ ܐܠܗܝܹ̈ܐ܁>
    text <܃ܡ̣ܢ ܐܒܪܗܵܡ ܫܪܝܼܘ ܐ̄ܢ̈ܫܐ ܒܪܸܚܡܲܬܼ ܩܘܼܫܬܼܵܐ>
    text <ܐܵܦ ܒܪܘܿܝܵܐ ܓ̣ܠܵܐ ܨܒܝܢܹܗ ܕܠܘܵܬ ܐ̄ܢܫܐ܁>
    text <܃ܚܲܕ ܨܒܝܼܢܵܐ ܗܘ̤ܵܐ ܠܐܲܗܐ ܠܘܵܬ ܒܪܢܫܑܵܐ>
    text <܃ܘܒܕܩܹܗ ܒܟܐܢܹ̈ܐ ܒܝܲܕ ܥܠ̈ܠܬܐ ܕܟܼܠ ܐܣܟܹܝܡܝܼ̈ܢ>
    text <܃ܠܐܒܼܕܡ ܐܡ̣ܪ ܕܒܝܲܕ ܙܪܥܹܗ ܡܒܪܟ ܥܡܡܹ̈ܐ>
    text <ܘܠܒܲܪ ܐܝܫܲܝ ܕܡ̣ܢ ܝܘܼܒܠܹܗ ܡܩܝܼܡ ܡܲܠܟܘܼܬܼܵܐ܁>
    text <܃ܚܲܕ ܒܬܲܪ ܚܲܕ ܝܒܠܘ ܐܢܘܿܢ ܠܫܘܼܘܵܕܝ ܡܸܠܵܘ̈ܗܝ>
    text <ܘܠܵܐ ܗ̄ܘ̣ܵܐ ܙܒܼܢܵܐ ܕܠܵܐ ܚܵܘܝܼ ܒܹܗ ܙܢܲܝ̈ ܨܒܼܝܢܹܗ܁>
    text <܃ܠܛܒ̈ܐ ܚܵܘܝܹܗ ܚܘܼܒܵܠ ܪܲܒܵܐ ܕܒܲܣܝܹܡܘܼܬܹܗ>
    text <ܕܢܸܗܘܘܿܢ ܙܪܥܝܼܢ ܣܒܼܪܵܐ ܛܵܒܼܵܐ ܒܵܐܕܢܲܝ̈ ܐ̄ܢܫ̈ܐ܁>
    text <܃ܒܟܼܠܗܘܿܢ ܙܒܼܢ̈ܐ ܙܲܪܥܹܗ ܠܙܲܪܥܵܐ ܕܦܘܼܪܩܵܢ ܐ̄ܢܫܵܐ>
    text <ܟܡܵܐ ܡܫܩܐ ܗ̄ܘ̣ܵܐ ܚܠܵܦ ܢܘܛ̈ܦܬܼܵܐ ܙܢܲܝ̈ ܓܸܠܝ̈ܢܹܐ܁>
    text <܃ܒܝܲܕ ܓܠܝ̈ܢܹܐ ܚܲܟܸܡ ܐ̄ܢܫ̈ܐ ܘܫܡܝ̈ܢܹܐ>
    text <ܕܢܸܗܘܘܿܢ ܝܕܥܝܼܢ ܠܡܪܕܵܐ ܒܐܘܼܚܵܐ ܕܫܸܡ ܐܝܼܬܘܼܬܵܐ܁>
    text <܃ܐܘܪܚܵܐ ܪܒܬܐ ܕܪܫ̣ ܒܢܒ̈ܬܿܐ ܠܡܸܪܕܵܐ ܨܹܐܕܵܘܗܝ>
    text <ܘܝܬܝܼܪ ܚܘܝܗ̇ ܒܒܲܪ ܬܘܬܒܹ̈ܐ ܢܒܝܼܵܐ ܘܟܵܗܢܵܐ܁>
    text <܃ܢܒܝܼܵܐ ܘܟܗܢܵܐ ܓܒ̣ܵܐ ܠܹܗ ܒܙܒܼܢܵܐ ܕܦܠܓܘܼܬ ܙܒܼܢܹ̈ܐ>
    text <ܕܢܗܘܹܐ ܡܚܵܘܹܐ ܙܢܲܝ̈ ܨܒܝܢܹܗ ܠܒܼܢܝ̈ܢܫܵܐ܁>
    text <܃ܟܠܹܗ ܚܲܝܠܵܐ ܕܣܥܘܿܪܘܬܹܗ ܐܫܠܸܡ ܒܐܝܵܕܘ̈ܗܝ>
    text <ܕܢܪܕܹܐ ܘܢܩܢܐ ܠܒܼܢܲܝ̈ ܥܡܹܗ ܒܕܚܠܲܬܼ ܩܘܼܫܬܼܵܐ܁>
    text <܃ܐܦܛܪܘܦܵܐ ܐܠܗܝܵܐ ܥܲܒܼܕܹܗ ܒܲܐܪܥܵܐ>
    text <ܕܢܸܗܘܹܐ ܙ̇ܐܵܢ ܥܒܼܕܲܝ̈ ܡܪܹܗ ܡ̣ܢ ܒܹܝܬ ܡܵܪܹܗ܁>
  block
    text <܃ܦܪܣܐ ܟܐܢܵܐ ܦܪܝܼܝܣ ܟܐܢܵܐ ܠܥܒܕ̈ܝ ܡܵܪܹܗ>
    text <ܘܚܲܟܼܝܵܡܵܐܝܼܬ ܝܗܒ̣ ܡܙܘܢܵܐ ܒܟܲܦܢܐ ܘܣܲܒܼܥܵܐ܁>
    text <܃ܒܢܓܕܵܐ ܕܟܦܫܵܐ ܪܕܵܐ ܠܡܵܪ̈ܘܿܕܹܐ ܕܠܘܼܩܒܵܠ ܡܵܪܹܗ>
    text <܃ܘܐܠܸܦ ܐܸܢܘܿܢ ܕܠܵܐ ܢܫܬܩܠܘܿܢ ܥܲܠ ܒܵܪܘܿܝܵܐ>
    text <܃ܩܕܠܵܐ ܩܲܫܝܵܐ ܩܢ̣ܵܘ ܡܵܪ̈ܘܕܹܐ ܒܢܲܝ̈ ܐܲܒܼܪܗܵܡ>
    text <ܘܐܝܟ ܕܒܼܢܝܵܪܵܐ ܟܒܸܫ ܐܢܘܿܢ ܒܲܪ ܬܘܬܒܹ̈ܐ܁>
    text <܃ܢܝܪܐ ܩܫܝܵܐ ܗܘ̤ܬ ܒܪܬ ܩܵܠܹܗ ܕܗ̇ܘ ܛܲܢܵܢܵܐ>
    text <ܘܟܒܸܫ ܐܸܢܘܿܢ ܠܒܲܥܪܝܼܪ̈ܝܹܐ ܟܲܕ ܠܵܐ ܨܵܒܹ̇ܝܢ܁>
    text <܃ܟܲܕ ܠܵܐ ܨܒܝܢ ܓܒ̣ܵܘ ܡܪܘܼܬܵܐ ܕܫܸܡ ܐܲܠܵܗܵܐ>
    text <ܘܟܲܕ ܠܵܐ ܡܢܚܝܢ ܐܲܣܠܝܼܘ ܘܫܕܵܘ ܠܦܘܠܝܼܚܵܢ ܕܝܘ̈ܐ܁>
    text <܃ܡ̣ܢ ܐܝܢܢܫܹܐ ܕܫܸܡ ܒܵܪܘܿܝܵܐ ܪܚܸܡܘ ܒܵܪܘܿܝܵܐ>
    text <ܘܡ̣ܢ ܛܢܦܘܬܵܐ ܕܦܬܟܼܪܘܬܼܵܐ ܣܢܵܘ ܥܸܢܝܵܢܵܗ̇܁>
    text <܃ܢܒܼܥܵܐ ܕܢܓܼܕ̈ܐ ܥܒܼܝܼܕ ܗ̄ܘ̣ܵܐ ܦܘܼܡܹܗ ܕܒܲܪ ܬܵܘܬܵܒܹ̈ܐ>
    text <ܘܡܲܫܩܹܐ ܗ̄ܘ̣ܵܐ ܠܗܘܿܢ ܙܢܲܝ̈ ܡܚܘ̈ܬܐ ܥܙܝܙܬ̈ܐ܁>
    text <܃ܐܝܟ ܕܠܫܒܼܛܵܐ ܐܚܝܼܕ ܗ̄ܘ̣ܵܐ ܠܹܗ ܦܘܼܩܕܵܢ ܡܵܪܹܗ>
    text <ܘܪܕܐ ܗ̄ܘ̣ܵܐ ܒܹܗ ܠܥܲܡܵܐ ܥܲܛܠܵܐ ܪܚ̇ܡ ܦܸܗܝܵܐ܁>
    text <܃ܒܟܼܠ ܐܣܟܹܝܡܝܼ̈ܢ ܟܒܫ ܐܸܢܘܿܢ ܟܐܢܵܐ ܠܥܛ̈ܠܐ>
    text <ܘܒܟܼܠ ܦܘܼܪ̈ܣܝܼܢ ܬܒܼܪܘܼܗܝ ܗܸܢܘܿܢ ܠܢܝܼܪܵܐ ܕܡܸܠܵܘ̈ܗܝ܁>
    text <܃ܢܝܼܪܵܐ ܗ̣̄ܝ ܩܫܝܵܐ ܫܩܝܘܼܬ ܡܸ̈ܠܹܐ ܕܒܲܢܒܝܼܘܼܬܵܐ>
    text <ܘܐܘܡܢܐܝܼܬ ܡܟܒܫ ܠܐܢ̈ܫܐ ܒܕܚܲܠܬ ܩܘܼܫܬܵܐ܁>
    text <܃ܒܚܝܼܪ ܒܲܐܟܪܹ̈ܐ ܗܘ̤ܐ ܐܠܝܼܵܐ ܒܢܒܝܼܘܼܬܹܗ>
    text <ܘܕܦܠܚ ܣܲܓܼܝܼ ܢܚ̣ ܒܠܡܐܢܵܐ ܕܪܡ ܡ̣ܢ ܩܸܢܛܵܐ܁>
    text <܃ܒܠܡܹܐܝܢ ܫܝܢܵܐ ܕܪܡ ܡ̣ܢ ܩܸܢܛܵܐ ܢܚ ܟܫܝܼܪܵܐ>
    text <ܘܕܪܫ ܐܘܼܪܚܵܐ ܠܦܠܝܲܝ̈ ܫܲܦܝܼܪ ܕܢܪܕܘܼܢ ܥܲܡܹܗ܁>
    text <܃ܒܐܘܼܚܵܐ ܫܦܝܼܬܵܐ ܕܠܵܐ ܬܘܩ̈ܠܬܐ ܪܕܐ ܙܕܝܼܩܵܐ>
    text <ܕܕܪܝܫܵܐ ܗ̄ܘ̣ܵܬ ܠܲܚܢܘܿܟ ܟܹܐܢܵܐ ܒܫܲܘܦܪܵܐ ܕܢܦܲܫܹܗ>
    text <܃ܫܘܦܪܐ ܕܢܲܦܫܹܗ ܕܗ̇ܘ ܫܦܝܼܪܵܐ ܚ̣ܙܵܐ ܒܵܪܘܿܝܵܐ>
    text <ܘܢܛܪܹܗ ܠܚ̈ܝܹܐ ܕܠܵܐ ܢܸܬܼܚܲܒܠܘܿܢ ܫܘܦܪ̈ܐ ܕܢܦܫܹܗ܁>
    text <܃ܒܹܗ ܒܗܵܢ ܫܘܼܦܪܵܐ ܕܫܦܝܼܪ̈ܬܵܐ ܫܦ̣ܪ ܐܠܝܼܵܐ>
    text <ܘܣܥ̣ܪ ܨܐܸܢ ܕܵܘܗܝ ܗ̇ܝ ܕܐܣܬܥܪܬ̤ ܨܝܕ ܫܲܦܝܼܪܵܐ܁>
    text <܃ܠܚܲܕ ܦܘܼܪܥܢܵܐ ܐܲܫܘܝܼ ܐܸܢܘܿܢ ܠܕܟܝܲܝ̈ ܢܲܦܫܵܐ>
    text <ܘܠܵܐ ܝܗܒ̣ ܐܲܬܪܵܐ ܠܡܵܘܬܼܵܐ ܝܲܥܢܵܐ ܥܲܠ ܦܓܪ̈ܝܗܘܿܢ܁>
    text <܃ܠܥܸܠ ܡ̣ܢ ܡܵܘܬܵܐ ܐܲܪܝܲܡ ܐܸܢܘܿܢ ܠܥܒܕܹ̈ܐ ܛܵܒܹ̈ܐ>
    text <ܕܢܪܡܐ ܛܢܢܐ ܒܪܥܝܢ ܐ̄ܢܫܐ ܕܢܸܗܘܘܿܢ ܛܵܒܹ̈ܐ܁>
    text <܃ܠܐ̄ܢ̈ܫ ܐܠܦ ܒܲܬܪܹܝܢ ܐ̄ܢܫ̈ܐ ܕܫܲܢܝܼ ܨܹܐܕܵܘܗܝ>
    text <ܕܠܵܐ ܢܸܬܦܠܓܘܿܢ ܥܲܠ ܪܗܒܼܘܢܵܐ ܚܚܝ̇ܬ ܡܝܼ̈ܬܹܐ܁>
    text <܃ܣܝܡܲܬܼ ܚ̈ܝܐ ܣܝܼܡܵܐ ܗ̄ܘ̣ܵܬ ܠܹܗ ܕܢܓܼܠܐ ܠܐ̄ܢܫܐ>
    text <ܘܩܲܕܸܡ ܚܘܝܗ̇ ܒܲܬܪܹܝܢ ܓܲܒܼܪ̈ܝܢ ܚܢܘܿܟ ܘܐܠܝܼܵܐ܁>
    text <܃ܚܢܘܿܟ ܘܐܠܝܼܵܐ ܗܘ̤ܘ ܗܕ̈ܝܐܐ ܠܟܼܝܵܢ ܐ̄ܢܫܐ>
    text <ܕܢܸܪܕܘܢ ܐ̄̈ܢܫܐ ܒܐܘܼܪܚܵܐ ܕܚܝܹ̈ܐ ܠܵܐ ܡܝܘ̈ܬܐ܁>
    text <܃ܠܲܚܢܘܿܟ ܫܢܝܹܗ ܒܛܵܘܪܐ ܩܲܕܡܵܐ ܕܥܸܣܪܵܐ ܕܵܪ̈ܝܢ>
    text <ܘܒܲܪ ܬܵܘܬܒܹ̈ܐ ܒܬܪܝܢܵܐ ܕܡܨܥܲܬ ܙܒܢ̈ܐ܁>
    text <܃ܒܡܨܥܲܬܼ ܙܒܼܢܹ̈ܐ ܥܒܲܕ ܫܘܼܢܵܝܹܗ ܕܥܒܼܕܵܐ ܛܵܒܼܵܐ>
    text <ܕܢܸܗܘܹܐ ܡܥܗܸܕ ܩܕܡ̈ܝܬܵܐ ܘܐ̄ܚܪ̈ܝܬܐ܁>
    text <܃ܠܬܠܬܼ ܙܒܢܝܼ̈ܢ ܦܠܓܗ ܠܥܵܠܡܵܐ ܡܵܪܹܗ ܕܥܵܠܡܵܐ>
    text <ܘܟܼܠ ܚܲܕ ܙܒܼܢܵܐ ܫܩܠ ܚܲܕ ܐ̄ܢܫܐ ܘܢܛܪܹܗ ܒܝܼܚܲܝܹ̈ܐ܁>
    text <܃ܒܗ̇ܘ ܩܲܕܡܝܵܐ ܫܲܢܝܼ ܠܝܢܘܟ ܓܒܼܪܵܐ ܟܹܐܢܵܐ>
    text <ܘܒܬܪܝܢܐ ܕܒܲܪ ܐܹܠܝܼܵܐ ܢܒܝܐ ܒܚܝܼܪܵܐ܁>
    text <܃ܒܬܠܝܼܬܝܐ ܪܵܡܵܐ ܡܢܢ ܡܸܠܬܐ ܕܲܥܠܵܘܗܝ>
    text <ܘܠܐ ܡܨܐ ܦܘܼܡܵܐ ܕܢܹܐܡܲܪ ܕܟܼܡܵܐ ܫܒܝܼܚ ܫܘܼܢܵܝܹܗ܁>
    text <ܐܲܝܟ ܕܒܼܕ ܪܓܼܵܐ ܪܕܵܐ ܨܒܝܢܹܗ ܒܫܘܼܠܸܡ ܙܒܼܢܹ̈ܐ܃>
  block
    text <܃ܘܕܪܸܓ ܐ̄ܢܫ̈ܐ ܡ̣ܢ ܡܟ̈ܬܐ ܠܫܒܝܼܚ̈ܬܐ>
    text <܃ܒܨܝܼܪܘ̣ܵܐ ܙܒܼܢܵܐ ܕܫܲܢܹܝܗ ܠܲܚܢܘܵܟ ܡ̣ܢ ܕܐܠܝܵܐ>
    text <ܘܡܬܚܬܲܝ ܗ̄ܘ̣ܵܐ ܕܒܲܪ ܬܘܬܒ̈ܐ ܕܡ̣ܢ ܕܡܫܚܝܐ܁>
    text <܃ܚܢܘܿܟ ܕܐܫܢܝܼ ܐܡ̣ܪ ܒܠܚܘܕ ܥܲܠ ܫܘܼܢܹܝܗ̇>
    text <ܘܠܵܐ ܒܕܩ ܠܲܢ ܕܐܝܟܵܐ ܫܢܝܹܗ ܘܐܲܝܟܵܐ ܣܡܹܗ܁>
    text <܃ܐ̄ܪܙܢܐܝܼܬ ܪܡܙ ܠܲܢ ܡܘܼܫܹܐ ܥܲܠ ܫܘܼܢܝܹܗ>
    text <ܘܠܵܐ ܦܫܸܩ ܠܲܢ ܕܡܢܐ ܗ̣̄ܝ ܥܸܠܬܐ ܕܐܫܬܢܝܼ ܒܵܗ̇܁>
    text <܃ܐܲܝܟ ܕܠܫܒܼܪܹ̈ܐ ܠܓܠܓ ܐܢܝܢ ܠܗܵܠܹܝܢ ܕܲܚܡܘܿܟ>
    text <ܒܗ̇ܝ ܕܫܒܼܪ ܗ̄ܘ̣ܵܐ ܗ̇ܘ ܕܘܼܒܵܪܵܐ ܕܫܘܼܪܵܝ ܙܒ̈ܢܹܐ܁>
    text <܃ܫܒܼܪ ܗ̄ܘ̣ܵܐ ܣܲܓܝܼ ܙܒܼܢܹܗ ܕܲܚܢܘܿܟ ܡ̣ܢ ܕܐܹܠܝܼܵܐ>
    text <ܪܒܨܝܼܪܝܼܢ ܗ̄ܘ̣ܵܘ ܙܢܲܝ̈ ܫܘܼܢܝܵܐ ܡ̣ܢ ܫܘܼܢܵܝܵܐ܁>
    text <܃ܩܵܠܵܐ ܫܚܝܼܡܵܐ ܫܡ̣ܥܘ ܩܲܕܡܵܝܹ̈ܐ ܒܫܲܪܒܹܗ ܕܲܚܢܘܿܟ>
    text <ܕܐܠܝܼܵܐ ܕܹܝܢ ܩ̈ܠܐ ܣܒܼܝܼ̈ܣܹܐ ܕܲܢܒܝܼܘܼܬܼܵܐ܁>
    text <܃ܩ̈ܠܹܐ ܣܒܼܝ̈ܣܹܐ ܡܫܬܥܝܼܢ ܗ̄ܘ̣ܵܘ ܥܲܠ ܐܹܠܝܼܵܐ>
    text <ܕܩܪܸܒܼ ܙܒܼܢܵܐ ܕܡܫܬܢܹܐ ܠܹܗ ܡ̣ܢ ܨܝܕ ܐ̄ܢܵܫܵܐ܁>
    text <܃ܢܒܼܝܵܐ ܠܚܒܼܪܹܗ ܡܫܬܥܹܐ ܗ̄ܘ̣ܵܐ ܫܡܥܵܐ ܕܩܲܒܸܿܠ>
    text <ܘܡܝܒܠܝܼܢ ܗ̄ܘ̣ܵܘ ܓܠܝܢܲܝ̈ܗܘܿܢ ܡ̣ܢ ܚܲܕ ܠܐ̄ܚܪܝܼܢ܁>
    text <܃ܡ̣ܢ ܚܲܕ ܠܐ̄ܚܪܹܝܢ ܡܬܝܒܸܿܠ ܗ̄ܘ̣ܵܐ ܝܘܿܡ ܫܘܢܝܹܗ>
    text <ܟܕ ܓܵܕܠܝܼܢ ܠܹܗ ܟܠܝܼܠ ܩܘܼܠܣܹ̈ܐ ܕܓܠܝܢܝ̈ [ܗܘܿܢ܁]>
    text <܃ܒܩܵܠ ܓܸܠܝܢܵܐ ܡܬܩܠܲܣ ܗ̄ܘ̣ܵܐ ܐܬܠܝܛ ܪܘܼܚܵܐ>
    text <ܘܡܙܚܝܼܢ ܗ̄ܘ̣ܵܘ ܢܒܝ̈ܐ ܕܪܘܼܚܐ ܠܐܲܬܠܝܛܘܼ [ܬܹܗ܁]>
    text <܃ܐܬܠܝܛܐܹܝܬ ܡܫܬܢܐ ܗ̄ܘ̣ܵܐ ܡ̣ܢ ܕܘܼܟ ܠܐ̄ܚܪܝܢ>
    text <ܘܟܲܕ ܝ̇ܕܥ ܗ̄ܘ̣ܵܐ ܡܣܬܲܪ ܗ̄ܘ̣ܵܐ ܠܹܗ ܠܝܘܿܡ ܫܘܼܢܹܝܗ܁>
    text <܃ܠܵܐ ܨ̇ܒܐ ܗ̄ܘ̣ܵܐ ܢܟܼܦܐ ܕܢܸܓܼܠܹܐ ܠܫܒܚܝܘܼܬܹܗ>
    text <ܕܠܵܐ ܢܨܘܲܕܘܼܢܵܝܗܝ ܦܚ̈ܐ ܨܢܝܼ̈ܥܹܐ ܕܫܘܼܒܼܚܵܐ ܣܪܝܼܩܵܐ܁>
    text <܃ܚܟܝܡܐܝܼܬ ܡܦܲܪ[ܢ]ܣ ܗ̄ܘ̣ܵܐ ܠܵܗ̇ ܠܗ̇ܝ ܕܐܣܬܪܲܬ̤>
    text <ܥܕܡܵܐ ܕܒܼܩܹܗ ܪܘܼܚ ܓܸܠܝܢܵܐ ܕܒܟܼܘ̈ܙܹܐ܁>
    text <܃ܪܘܼܚ ܓܸܠܝܢܵܐ ܥܨܝܗܝ ܗ̄ܘ̣ܵܐ ܐܵܦܠܗ̇ ܕܢܓܠ̣ܐ ܕܟܣܝ̈ܢ>
    text <ܘܟܲܕ ܠܵܐ ܨ̇ܒܐ ܓ̣ܠܐ ܥܲܠ ܙܒܼܢܵܐ ܕܡܫܬܢܹܐ ܒܹܗ܁>
    text <܃ܥܠܬܢܐܝܼܬ ܪܟܸܒܼ ܥ̈ܠܠܹܐ ܩܕܼܵܡ ܬܠܡܝܼܪܹܗ>
    text <ܕܡܵܪܝܵܐ ܫܲܕܼܪܹܗ ܒܐܸܝܼܙܓܕܘܼܬܐ ܐܪܙܢܐܝܼܬ܁>
    text <܃ܐ̄ܪܙܢܐܝܼܬ ܡܚܵܘܹܐ ܗ̄ܘ̣ܵܐ ܠܹܗ ܠܐ̄ܪܙ ܫܘܼܢܹܝܹܗ>
    text <ܐܲܝܟ ܡܵܐ ܕܦܐܹܐ ܠܒܢܲܝ̈ ܐܪ̈ܙܹܐ ܐܠܗ̈ܝܹܐ܁>
    text <܃ܐܠܗ ܟܠܐ ܡܚܟܸܡ ܗ̄ܘ̣ܵܐ ܠܹܗ ܠܥܲܒܼܕܵܐ ܛܒܐ>
    text <ܕܢܥܸܒܼܕ ܛܟܼܣܐ ܠܫܘܼܢܵܝ ܚܲܝܹ̈ܐ ܠܵܐ ܡܝܘ̈ܬܐ܁>
    text <܃ܠܚ̈ܝܐ ܕܠܵܐ ܚܒܼܵܠ ܡܫܬܢܹܐ ܗ̄ܘ̣ܵܐ ܒܲܪ ܡܝܘܬ̈ܐ>
    text <ܘܚܲܟܝܼܡܐܝܼܐ ܝܲܩܪ ܐܢܘܿܢ ܩܕܵܡ ܡܝܘܬܹ̈ܐ܁>
    text <܃ܒܐܘܼܪܚܵܐ ܡܬܚܝܬܐ ܕܠܲܝܬ ܒܵܗ̇ ܡܝܼ̈ܐܹܐ ܥܬܝܼܪ ܗ̄ܘ̣ܵܐ ܕܢܸܪܕܹܐ>
    text <ܘܡܬܚܹܗ ܠܗܘܢܹܗ ܠܦܘܼܬ ܗ̇ܘ ܡܬܚܵܐ ܕܠܵܐ ܡܸܢܝܵܢܵܐ܁>
    text <܃ܒܥܝܢܵܐ ܕܪܘܼܚܵܐ ܚ̣ܙܝܗܝ ܚܲܙܝܵܐ ܠܗ̇ܘ ܒܘܼܣܡܵܐ>
    text <ܘܗܘܸܐ ܥܵܠܡܵܐ ܐܲܝܟ ܠܵܐ ܥܠܡܵܐ ܩܕܼܵܡ ܪܸܥܝܵܢܹ̈ܗ܁>
    text <܃ܥܠܡܵܐ ܐܚܪܢܵܐ ܚ̣ܙܵܐ ܒܲܚܙܲܬܵܐ ܠܵܐ ܡܓܫܡܬܼܵܐ>
    text <ܘܫܵܛ ܟܠܡܸܕܸܡ ܘܪܚܸܡ ܡܸܕܸܡ ܕܠܵܐ ܡܸܬܼܚܲܒܲܠ܁>
    text <܃ܚܙܵܐ ܕܟܼܡܵܐ ܪܲܒܼ ܗ̇ܘ ܕܘܒܵܪܐ ܕܡܫܢܹܐ ܠܹܗ>
    text <ܘܬܡܗ ܘܲܕܡܲܪ ܒܚܘܼܒܵܐ ܕܡܵܪܹܗ ܕܟܼܡܵܐ ܪܚܡܹܗ܁>
    text <ܪܚܡܲܬܼ ܡܪܗ ܚ̣ܙܵܐ ܫܲܪܝܼܪܵܐ ܕܟܼܡܵܐ܁>
    text <ܘܟܼܡܐ ܡܢܨܲܚ ܠܲܒܢܲܝ̈ ܒܲܝܡܹܗ ܒܲܫܒܼܚ̈ܬܼܵܐ܁>
    text <܃ܫܒܚܼܝ ܗ̄ܘ̣ܵܐ ܝܘܡܵܐ ܕܐܫܬܒܲܝܝ ܒܹܗ ܒܲܪ ܬܘܬܒܹ̈ܐ>
    text <ܘܗܕܝܼܪܝܼܢ ܗ̄ܘ̣ܵܘ ܙܢܲܝ̈ ܓܠܝܢ̈ܐ ܕܪܲܗܛܵܐ ܕܐܘܼܪܚܹܗ܁>
    text <܃ܚܙܵܬܐ ܕܬܲܗܪܵܐ ܚܙ̣ܵܐ ܟܲܕ ܨܝܼܪܵܐ ܠܥܸܠ ܡ̣ܢ ܐܲܪܥܵܐ>
    text <ܙܢܵܐ ܕܡܲܪܟܒܼܵܬܐ ܢܘܼܪܢܵܝܵܬܵܐ ܕܪܗܛܵܐ ܒܐܐܪ܁>
    text <ܪ̈ܟܢܐ ܕܢܘܼܪܵܐ ܚ̣ܙܵܐ ܕܟܼܕܝܼܢܝܼܢ ܒܓܼܝܼ̈ܓܼܠܐ ܕܢܘܼܪܵܐ܁>
    text <ܘܠܥܸܠ ܡܸܢܗܘܿܢ ܩܝܼܡ ܗܢܝܘܟܵܐ ܢܘܪܢܝܵܐ܁>
    text <ܢܘܼܪܵܐ ܒܢܘܼܪܵܐ ܚܙ̣ܵܐ ܕܐܣܝܼܪܵܐ ܒܥܪ̈ܩܲܝ ܢܘܼܪܵܐ܃>
  block
    text <ܘܡܬܕܡܲܪ ܗ̄ܘ̣ܵܐ ܒܪܲܒܘܼܬ ܫܘܼܒܼܚܵܐ ܕܐܬܚܘܼܝ ܠܹܗ܁>
    text <܃ܒܪܒܘܼܬ ܫܘܼܒܼܚܵܐ ܕܝܘܿܡ ܫܘܼܡܝܹܗ ܡܬܕܡܲܪ ܗ̄ܘ̣ܵܐ>
    text <ܘܠܵܐ ܣܒܿܥ ܗ̄ܘ̣ܵܐ ܠܡܸܚܙܵܐ ܫܲܦܝܼܪ ܠܕܫܦܝܼܪ̈ܲܢ܁>
    text <܃ܚܙܵܐ ܟܡܵܐ ܕܡܨܐ ܐ̄ܢܫܐ ܠܡܚܙܵܐ ܪ̈ܘܼܚܵܢܝܵܬܵܐ>
    text <ܘܦܵܫ ܡ̣ܢ ܬܲܗܪܵܐ ܘܦܢ̣ܵܐ ܠܡܡܠܠܵܐ ܕܥܲܡ ܬܠܡܝܼܕܹܗ܁>
    text <܃ܓܠ̣ܐ ܠܹܗ ܒܚܓܠܝܵܐ ܕܡܫܬܢܐ ܐ̄̈ܢܵܐ ܫܲܪܝܼܪܵܐܝܼܬ>
    text <ܘܦܩܕܗ ܠܡܫܐܲܠ ܐܝܕܵܐ ܕܦܐܝܐ ܠܪܒܵܐ ܠܡܬܠ܁>
    text <܃ܫܐ̇ܠ ܡܸܢܝ ܐܡ̣ܪ ܪܒܵܐ ܡܗܝܼܕܵܐ ܠܘܵܬ ܬܲܠܡܝܼܕܹܗ>
    text <ܘܣܒܼ ܠܵܟ ܡܕܡ ܕܗܵܘܹܐ ܥܲܡܵܟ ܘܡܢܨܲܝܝ ܠܵܟ܁>
    text <܃ܫܐܠ ܬܠܡܝܼܕܵܐ ܕܪܓܼܐ ܥܦܝܼܦܵܐ ܕܲܢܒܝܼܘܼܬܵܐ>
    text <ܘܚܟܡܹܗ ܪܒܹܗ ܕܐܝܟܵܢ ܢܸܫܐܠ ܘܐܝܟܵܢ ܢ̇ܣܒ܁>
    text <܃ܫܐܸܠ ܫܵܐܘܠܵܐ ܘܝܗ̣ܒ ܝܗܘܿܒܼܵܐ ܬܪܬܹܝܢ ܒܲܚܕܵܐ>
    text <ܘܫܪܝܼ ܢܒܝܼܵܐ ܕܢܪܕܐ ܒܐܘܼܪܚܵܐ ܕܠܐ ܚܙܝܵܐ ܠܹܗ܁>
    text <܃ܝܼܬܸܒ ܥܦܪܢܵܐ ܥܲܠ ܡܪ ܟܒܲܬܼܵܐ ܪܘܼܚܵܢܵܝܬܵܐ>
    text <ܘܐܚܲܕ ܒܐܝܼܕܵܘ̈ܗܝ ܥܪ̈ܩܹܐ ܕܢܘܼܪܵܐ ܘܠܵܐ ܐܬܚܪܟ܁>
    text <܃ܪܡܚܢܐܝܼܬ ܕܕܹܝܢ ܗ̄ܘ̣ܵܐ ܪܘܼܚܵܐ ܬܚܹܝܬ ܥܦܪܢܵܐ>
    text <ܘܡܕܒܲܪ ܗ̄ܘ̣ܵܐ ܦܓܼܪܐ ܠܪܘܼܚܵܐ ܘܪܘܼܚܵܐ ܠܦܲܓܼܪܵܐ܁>
    text <܃ܒܪܘܼܚ ܦܪܚ ܗ̄ܘ̣ܵܐ ܢܒܝܼܵܐ ܕܪܘܼܚܵܐ ܠܟܪ ܕܐܙܠ ܗܘܐ>
    text <܃ܘܡܣܬܒܪܵܐ ܗ̄ܘ̣ܵܬ ܕܠܐܦܲܝ̈ ܪܘܡܵܐ ܡܸܬܥܠܹܐ ܗ̄ܘ̣ܵܐ>
    text <܃ܠܐܦܝ̈ ܪܘܡܵܐ ܢ̇ܓܕ ܗ̄ܘ̣ܵܐ ܠܹܗ ܪܸܡܙܵܐ ܠܡܹܐܙܲܠ>
    text <ܠܵܘ ܠܫܡܝܵܐ ܐܸܠܵܐ ܠܐܬܪܐ ܕܪܵܡ ܡ̣ܢ ܐܲܪܥܵܐ܁>
    text <܃ܠܵܘ ܠܫܡܝܵܐ ܣܠܸܩ ܐܠܝܼܵܐ ܒܝܘܿܡ ܫܘܼܢܹܝܗ>
    text <ܐܠܵܐ ܠܐ ܝܟܵܐ ܕܐܸܫܬܢܝܼ ܗ̄ܘ̣ܵܐ ܚܢܘܿܟ ܒܲܪ ܓܸܢܣܹܗ܁>
    text <܃ܗܘ̤ ܗ̇ܘ̣ ܪܸܡܙܵܐ ܕܫܢܝܹܗ ܠܲܚܢܘܿܟ ܫܲܢܹܝܗ ܐܵܦܠܹܗ>
    text <ܘܒܚܲܕ ܐܬܪܵܐ ܬܚܹܗ ܐܸܢܘܿܢ ܕܢܸܗܘܘܿܢ ܐܟ̄ܚܕ܁>
    text <܃ܚܕܵܐ ܗ̄ܘ̣ܬ ܥܠܬܐ ܕܐܫܬܢܝܼܘ ܒܵܗ̇ ܡ̣ܢ ܨܝܕ ܐ̄ܢܫܵܐ>
    text <ܘܒܼܚܲܕ ܐܲܬܼܪܵܐ ܘܚܲܕ ܥܸܢܝܵܢܵܐ ܦܐܹܐ ܗ̄ܘ̣ܵܐ ܕܢܸܗܘܘܿܢ܁>
    text <܃ܒܫܘܒܼܚܵܐ ܒܠܚܘܕ ܥܒܼܕ ܦܘܼܪܫܢܵܐ ܟܕ ܡܫܬܢܝܼܢ>
    text <ܠܦܘܼܬ ܕܘܼܒܵܪܵܐ ܕܒܹܝܬ ܫܒܼܪܘܼܬܼܵܐ ܠܲܓܼܡܝܼܪܘܼܬܵܐ܁>
    text <܃ܫܒܼܪ ܗ̄ܘ̣ܵܐ ܙܲܒܢܵܐ ܕܐܫܬܢܝܼ [ܗ̄ܘ̣ܵܐ] ܒܹܗ ܚܢܘܿܟ ܫܲܦܝܼܪܵܐ>
    text <ܘܒܨܝܼܪܝܼܢ ܗ̄ܘ̣ܵܘ ܙܢܲܝ̈ ܫܘܢܹܝܗ ܕܡ̣ܢ ܐܹܠܝܼܵܐ܁>
    text <܃ܚܡܝܼܪ ܗ̄ܘ̣ܵܐ ܙܒܢܹܗ ܕܒܲܪ ܬܘܬܒܹ̈ܐ ܡ̣ܢ ܗ̇ܘ ܕܲ̇ܚܢܘܿܟ>
    text <ܘܫܒܼܚ̈ܝܢ ܗܘ̣̈ܝ ܐܦ ܕܡܘ̈ܬܐ ܕܝܘܿܡ ܫܘܢܹܝܗ܁>
    text <܃ܒܝܲܕ ܕܡܘ̈ܬܐ ܪ̈ܘܚܢܝܬܐ ܦܲܪܫ ܐܸܢܘܿܢ>
    text <ܕܢܓܠܐ ܠܐ̄ܢܫ̈ܐ ܥܲܠ ܦܘܼܪܫܵܢܵܐ ܕܗ̇ܘܐ ܠܚܲܪܬܵܐ܁>
    text <܃ܝܘܿܡ ܫܘܼܠܡܵܐ ܨܵܪ ܒܚܙܬܵܐ ܕܫܘܢܵܝ ܟܹܐܢܹ̈ܐ>
    text <ܘܝܬܝܪܐܝܼܬ ܒܝܘܿܡ ܫܘܢܹܝܗ ܕܒܲܪ ܬܘܬܒܹ̈ܐ܁>
    text <܃ܠܪܘܡܵܐ ܕܠܥܸܠ ܥܬܝܼܕ ܗ̄ܘ̣ܵܐ ܕܢܣܩܝܼܘܗܝ ܠܓܢܣܵܐ ܕܐ̄ܢܫܐ>
    text <ܘܩܕܡ ܨܪܗ̇ ܠܗ̇ܝ ܡܣܩܬܵܐ ܒܫܘܼܢܵܝ ܥܲܒܼܕܹܗ܁>
    text <܃ܠܪܵܘܡܵܐ ܬܠܹܐ ܗ̄ܘ̣ܵܐ ܚܝܵܪܵܐ ܕܪܗܛܵܐ ܕܗ̇ܝ ܡܪܟܒܼܬܼܵܐ>
    text <ܠܐܝܟܵܐ ܕܲܥܬܝܼܕ ܟܠܹܗ ܟܝܵܢܵܐ ܠܡܸ[ܬ]ܥܠܝܘ܁>
    text <܃ܒܗܵܕܹܐ ܬܸܢܘܵܝ ܐܡܝܼܪ ܕܣܠܸܩ ܒܲܪ ܬܘܬܒܹ̈ܐ>
    text <ܠܵܐ ܗ̄ܘ̣ܵܐ ܕܣܠܸܩ ܐܠܐ ܕܢܨܘܪ ܐ̄ܪܵܙ ܡܣܩܬܼܵܐ܁>
    text <܃ܐ̄ܪܵܙ ܡܣܩܬܵܐ ܨܵܪ ܒܲܚܙܵܬܵܐ ܕܐܫܬܢܝܼ ܒܵܗ̇>
    text <ܕܗܵܟܼܵܢ ܣܠܸܩ ܟܝܵܢ ܡܝܘ̈ܬܹܐ ܒܐ̈ܪܙ ܡܲܣܲܩܬܹܗ܁>
    text <܃ܐܘܪܚܵܐ ܕܚ̈ܝܐ ܕܪܫ̣ܘ ܠܲܢ ܟܸܐܢܹ̈ܐ ܚܢܘܿܟ ܘܐܹܠܝܼܵܐ>
    text <ܘܢܚܘ ܒܲܠܡܹܐܢܵܐ ܕܫܘܼܠܵܡ ܐܘܼܪܚܵܐ ܕܠܐ ܡܝ̈ܘܬܹܐ܁>
    text <܃ܒܚܲܝܹ̈ܐ ܕܠܵܐ ܚܒ̣ܵܠ ܢܛܝܼܪܝܼܢ ܒܐܲܬܼܪܵܐ ܕܐܙܡܢܘ ܠܗ>
    text <ܘܟܼܝܵܢܐܝܼܬ ܡܢܝܢ ܚܝ̈ܐ ܒܡܸܕܸܡ ܕܲܒܼܨܝܼܪ܁>
    text <ܒܡܸܕܸܡ ܕܒܼܨܝܼܪ ܚܐܝܢ ܟܸܐܢܹ̈ܐ ܟܲܪ ܕܐܝܬܲܝܗܘܿܢ܁>
    text <ܒܚܹܝܠ ܗ̇ܘ ܪܘܼܚܵܐ ܕܦܫܝܼ̈ܩܵܢ ܠܹܗ ܐܵܦ ܥܣܩ̈ܬܐ܁>
  block
    text <܃ܒܚܝܹܠ ܦܘܼܩܵܕܢܹܗ ܢܛܝܼܪܝܼܢ ܒܐܪܥܵܐ ܐܪ̈ܥܢܝܹܐ>
    text <ܟܲܕ ܠܵܐ ܚܝܒܝܼܢ ܡܟ̣ܢ ܥܣܩ̈ܬܐ ܕܐܪ̈ܥܢܝܹܐ܁>
    text <܃ܒܹܗ ܒܟܝܵܢܐ ܡܠܹܐ ܢܘܝܢܐ ܡܟܢܝܢ ܚ̇ܐܹܝܢ>
    text <ܘܗܵܢܘ ܬܲܗܪܵܐ ܕܠܐ ܡܸܬܚܠܝܼܢ ܡ̣ܢ ܢܟܝܢܹ̈ܐ܁>
    text <܃ܬܗܪܐ ܗ̄ܘ̣ ܪܲܒܵܐ ܕܠܝܟܢ ܚ̇ܐܝܢ ܚܝܹ̈ܐ ܕܐ̄ܢܫܐ>
    text <ܘܠܵܐ ܡܸܫܬܲܚܩܝܼܢ ܡ̣ܢ ܚܘܬܚ̈ܬܐ ܕܓܠܠܹ̈ܐ ܫܚܝܼ̈ܩܹܐ܁>
    text <܃ܒܗܘܿܢ ܐܬܝܗܘܿܢ ܙܢܲܝ̈ ܚܘܬܚ̈ܬܐ ܕܠܚ̈ܝ ܐ̄ܢܫܐ>
    text <ܘܡܫܲܠܹܐ ܠܗܘܿܢ ܗ̇ܘ ܦܘܼܩܕܢܵܐ ܕܫܢܝܼ ܐܸܢܘܿܢ܁>
    text <܃ܗ̇ܘ ܦܘܩܕܢܵܐ ܡܫܠܐ ܡܸܢܗܘܿܢ ܙܢܲܝ̈ ܚܘܼܬܚ̈ܬܐ>
    text <ܘܠܵܐ ܡܬܪܦܝܢ ܡ̣ܢ ܥܢܝܢܐ ܕܫܒܼܚ̈ܝܬܐ܁>
    text <܃ܫܒܚܹܝ ܥܸܢܝܵܢܗܘܿܢ ܘܦܐܐ ܪܗܛܵܐ ܕܕܘܼܩܵܪ̈ܲܝܗܘܿܢ>
    text <ܘܡܲܢ̣ܘ ܣܦ̇ܩ ܕܢܬܢܐ ܗܸܪܓܐ ܕܐܡܝܼܢܝܼܢ ܒܹܗ܁>
    text <܃ܠܵܐ ܡܬܡܠܲܠ ܗܸܪܓܵܐ ܕܗܪܓܝܼܢ ܗܪ̈ܓܝ ܫܲܦܝܼܪ>
    text <ܘܣܗ̇ܕ ܦܘܠܘܿܣ ܕܐܙܠ ܒܙܒܢ ܘܨܬܼ ܥܢܝܵܢܗܘܿܢ܁>
    text <܃ܒܗ̇ܘ ܥܢܝ̈ܢܐ ܕܠܐ ܡܝܘܬ̈ܐ ܥܢܹܝܢ ܡܝܘ̈ܬܹܐ>
    text <ܘܥܲܡ ܠܐ ܓܫܝܼܡܹ̈ܐ ܡܗܲܠܠܝܼܬ ܩ̈ܠܐ ܪ̈ܘܚܢܹܝܐ܁>
    text <܃ܐܲܝܟ ܪ̈ܘܚܢܹܐ ܥܬܝܼܕܹܝܢ ܕܢܸܗܘܘܿܢ ܐܪ̈ܥܢܲܝܹ̇ܐ>
    text <܃ܘܩܲܕܸܡ ܫܲܢܝܼ ܬܪܹܝܢ ܦܓܼܪ̈ܢܹܐ ܠܫܘܼܪܵܪ ܟܠܐ>
    text <܃ܠܫܘܼܪܵܪ ܟܠܵܐ ܫܢܝܼ ܐܸܢܘܿܢ ܠܬܪܹܝܢ ܐ̄ܢܫܐ>
    text <܃ܕܒܫܘܢܝܗܘܿܢ ܢܫܪܲܪܐ̄ܢܫܐ ܒܲܥܬܼܝܼܕ̈ܬܵܐ>
    text <܃ܗܡܝܪ̈ܐ ܕܫܝܢܐ ܩܲܒܸܠܪ ܐܸܢܘܿܢ ܠܕܟܼܝܝ ܢܦܫܵܐ>
    text <ܕܗܘܹܐ ܩܲܝܡܵܐ ܫܲܝܢܵܐ ܕܐ̄ܢܫܵܐ ܠܘܵܬ ܒܵܪܘܿܝܵܐ܁>
    text <܃ܟܝܢܵܐ ܪܦܝܵܐ ܟܝܵܢ ܡܝܘܬܹ̈ܐ ܡ̣ܢ ܫܘܼܪܝܵܐ>
    text <ܘܕܠܵܐ ܛܲܟܼܣܵܐ ܡܥܕܝܢ ܦܗܝܢ ܒܪ̈ܓܝܓܬܐ܁>
    text <܃ܦܸܗܝܵܐ ܣܢܝܵܐ ܕܪ̈ܥܝܢܲܝܗܘܿܢ ܚ̣ܙܵܐ ܚ̇ܙܐ ܟܠ>
    text <ܘܢܣܒܼ ܡܢܗܘܿܢ ܬܪܹܝܢ ܡܫܟܢܹ̈ܐ ܕܢܸܗܘܘܿܢ ܨܹܐܕܵܘܗܝ܁>
    text <܃ܠܐܬ̤ܵܐ ܕܫܲܝܢܵܐ ܫܢܝܼ ܐܸܢܘܿܢ ܡ̣ܢ ܨܝܕ ܐ̄ܢܫܐ>
    text <ܕܢܸܗܘܘܿܢ ܐ̄ܢܫܐ ܢܛܪܝܼܢ ܚܘܼܒܵܐ ܠܘܿܬ ܟܣܝܘܼܬܹܗ܁>
    text <܃ܠܫܲܝܢܵܐ ܕܐ̄̈ܢܫܐ ܡܫܪܪܝܼܢ ܟܠܫܵܥ ܬܪܹܝܢ ܫܲܪܝܪܹ̈ܐ>
    text <ܘܡܚܲܨ ܠܹܗ ܒܗܸܪܓܵܐ ܛܒܼܵܐ ܕܪ̈ܥܝܲܢܝܗܘܿܢ܁>
    text <܃ܠܨܠܸܡ ܐ̄ܢܫܐ ܪܚܸܡ ܐܵܦ ܪܵܚܸ̇ܡ ܪܚܸ̇ܡ ܐ̄ܢܫܐ>
    text <ܘܒܟܼܠ ܥܠ̈ܠܢ ܗܕܐ ܒ̇ܥܐ ܕܢܚܘܢ ܐ̄ܢܫ̈ܐ܁>
    text <܃ܠܚ̈ܝܹܐ ܕܐ̄ܢܫܐ ܚܣܟ ܡ̣ܢ ܡܵܘܬܵܐ ܬܪܹܝܢ ܡܵܝܘ̈ܬܹܐ>
    text <ܕܒܝܲܚܝܲܝ̈ܗܘܿܢ ܢܥܗܕܘܢ ܠܐ̄ܢܫ̈ܐ ܥܲܠ ܚܲܝܲܘ̈ܗܘܿܢ܁>
    text <܃ܠܟܼܠܹܗ ܟܝܢܵܐ ܡܠܝܼܟܝܼܢ ܚܲܝܹ̈ܐ ܠܵܐ ܡܝܘ̈ܬܹܐ>
    text <܃ܘܣܗܕ̈ܐ ܕܗܵܕܹܐ ܬܪܹܝܢ ܥܲܪ̈ܒܹܐ [ܗܘ̤ܵܘ ܚܝ̇ܗܘܿܢ ܠܡܵܝܘܿܬܘܼܬܼܗܘܿܢ] ܚܢܘܿܟ>
    text <ܘܐܹܠܝܼܵܐ>
    text <܃ܘܐܝܟ ܥܪ̈ܒܹܐ ܗܘ̤ܵܘ ܚܝ̈ܗܘܿܢ ܠܡܵܝܘܬܘܼܬܲܢ>
    text <ܕܠܵܐ ܢܬܪܦܹܐ ܡ̣ܢ ܬܘܟܼܠܢܵܐ ܕܚ̈ܝܹܐ ܡܠܝܼܟܹ̈ܐ܁>
    text <܃ܚܲܝܹ̈ܐ ܕܠܵܐ ܚܒܼܵܠ ܛܝܸܒܼ ܛܵܒܼܵܐ ܠܟܼܝܵܢ ܐ̄ܢܫܐ>
    text <ܘܟܬܒܼ ܐܢܘܿܢ ܒܬܪܹܝܢ ܣܸܦܪܹ̈ܐ ܘܣܵܗܕ̈ܐ ܬܠܵܬܼܵܐ܁>
    text <܃ܒܣܦܪܐ ܩܕܡܵܐ ܐܪܡܝܼܘ ܐܝܼܕܵܐ ܚܢܘܿܟ ܘܐܠܝܼܵܐ>
    text <ܘܒܬܪܝܢܵܐ ܚܲܕ ܥܪܒܼܵܐ ܘܣܗܕܵ[ܐ] ܒܚܝܼܪܵܐ܁>
    text <܃ܣܗܕܵܐ ܒܚܝܼܪܵܐ ܒܚܪ ܒܵܪܘܿܝܵܐ ܡ̣ܢ ܡܵܝܘ̈ܬܹܐ>
    text <ܕܢܗܘܹܐ ܣܗ̇ܕ ܥܲܠ ܛܒ̈ܬܐ ܕܒܢܲܝ̈ ܓܸܢܣܹܗ܁>
    text <܃ܠܣܗܕܘܬ ܐ̄ܢܫܐ ܗܵܘܝܵܐ ܒܐܲܪܥܵܐ ܟܠ ܣܗܕܘܼܬܼܵܐ>
    text <ܘܬܠܝܬܐܝܼܬ ܡܥܕܹܝܢ ܛ̇ܒܥܝܼܢ ܫܛܪ ܚܘ̈ܒܬܐ܁>
    text <܃ܫܛܪܐ ܕܚܘ̈ܒܹܐ ܟܬܲܒܼ ܒܵܪܘܿܝܵܐ ܒܹܝܬ ܠܹܗ ܠܐ̄ܢܫ̈ܐ>
    text <ܘܛܒܥܗ ܒܛܟܼܣܵܐ ܐܪܥܢܝܵܐ ܘܫܡܝܫܵܐ܁>
    text <܃ܬܠܵܬܐ ܣܗ̈ܕܐ ܥܒܼܕ ܒܹܗ ܣܗ̈ܕܐ ܒܫܛܪ ܚܲܝܲܝ̈ܢ>
    text <ܚܢܘܿܟ ܘܐܠܝܐ ܘܲܬܠܝܼܵܬܐܝܼܬ ܡܫܝܼܚܵܐ ܕܡܸܢܲܢ܁>
    text <܃ܡܫܝܼܚܵܐ ܕܡܸܢܲܢ ܛܒܥܗ ܒܲܕ ܡܹܗ ܠܫܛܪ ܚܲܝܲܝ̈ܢ>
    text <ܕܢܗܘܹܐ ܫܪܝܼܪ ܡܘܼܠܟܿܢ ܚ̈ܝܹܐ ܠܟܼܠܹܗ ܓܸܢܣܹܗ܁>
    text <܃ܒܡܘܬܹܗ ܚܪܪܢ ܡ̣ܢ ܥܲܒܼܕܘܼܬܼܵܐ ܕܒܝܼܫܵܐ ܘܡܵܘܬܼܵܐ>
    text <ܘܲܒܼܢܘܼܚܵܡܹܗ ܡ[ܠܸܟ ܠܲܢ] ܚܲܝܹ̈ܐ ܠܵܐ ܡܝܘ̈ܬܹܐ܁>
    text <ܠܵܐ ܡܝܘܬܵܐ ܗܘ̤ܐ ܒܟܝܢܹܗ ܒܬܲܪ ܡܵܘܬܹܗ܃>
  block
    text <ܕܢܸܗܘܘܿܢ ܚܲܝܵܘ̈ܗܝ ܣܗܕܹ̈ܐ ܒܚܝܼܪܹ̈ܐ ܠܓܸܢܣܵܐ ܕܐ̄ܢܫܐ܁>
    text <܃ܠܚܝܹ̈ܐ ܕܐ̄ܢܫܐ ܓܒܝܗܝ ܒܵܪܘܿܝܵܐ ܠܗ̇ܘ ܒܲܪܢܵܫܵܐ>
    text <ܘܐܪܝܼܡ ܕܪܓܹܗ ܠܕܲܪܓܼܵܐ ܪܡܵܐ ܕܐܠܗܘܼܬܹܗ܁>
    text <܃ܠܵܐ ܗ̄ܘ̣ܵܐ ܒܛܟܼܣܵܐ ܕܐܠܗܘܼܬܹܗ ܟܲܝ[ܐ]ܢܹ̄ܐ ܠܕܪܓܹܗ>
    text <ܐܠܵܐ ܒܛܲܟܼܣܵܐ ܕܗ̇ܘ ܛܘܼܟܵܣܵܐ ܕܠܲܝܬ ܠܹܗ ܦܸܚܡܵܐ܁>
    text <܃ܠܝܬ ܠܹܗ ܦܚܡܵܐ ܠܕܪܓܼܐ ܕܡܩ ܒܹܗ ܪܫܝܼܬ ܓܸܢܣܢ>
    text <ܘܠܵܐ ܡܬܦܚܡܵܐ ܪܫܢܘܼܬܹܗ ܥܲܡ ܕܥܒܝܼܕ̈ܐ܁>
    text <܃ܠܘ ܐܝܟ ܥܒܼܕܐ ܥܒܼܕܗ ܕܢܹܐܪܲܒܼ ܒܡܢܘ̈ܬܐ>
    text <܃ܘܠܵܐ ܠܫܘܢܹܝܗ ܥܒܲܕ ܐܝܟ ܕܚܢܘܟ ܘܐܝܟ ܕܐܹܠܝܼܵܐ>
    text <܃ܚܢܘܿܟ ܘܐܠܝܼܵܐ ܡ̣ܢ ܨܝܕ ܐ̄ܢܫܐ ܫܲܢܝܼ ܐܸܢܘܿܢ>
    text <ܘܐܥܡܲܪ ܐܢܘܿܢ ܒܐܬܪܵܐ ܐ̄ܚܪܢܵܐ ܕܐܝܬܼܘܗܝ ܒܐܲܪܥܵܐ܁>
    text <܃ܒܐܪܥܵܐ ܥܡܪܝܼܢ ܐܪ̈ܥܢܝܹܐ ܚܢܘܟ ܘܐܹܠܝܼܵܐ>
    text <ܘܒܹܗ ܒܟܼܝܢܵܐ ܕܡܝܘܬܘܬܐ ܢܛܝܼܪܝܼܢ ܒܐܲܪܥܵܐ܁>
    text <܃ܠܐܬܪܵܐ ܕܥܕܢ ܥ̣ܠܘ ܫܲܪܝܼܪܹ̈ܐ ܠܡܕܝܼܪܘܼ>
    text <܃ܐܝܟܵܐ ܕܥܡܼܪ ܐܕܼܵܡ ܪܹܫܵܐ ܕܟܼܠܹܗ ܓܸܢܣܲܢ>
    text <܃ܐܕܵܡ ܕܬܪܹܝܢ ܬܪܥܹܗ ܠܫܘܼܪܵܠ ܕܒܐܦܝ̈ ܐ̄ܢ̈ܫܐ>
    text <ܘܐܲܥܸܠ ܐ̄ܢܫܐ ܠܐܬܪܐ ܕܣܝܼܓ ܗ̄ܘ̣ܵܐ ܒܓܼܙܪ ܕܝܼܢܵܐ܁>
    text <܃ܒܓܼܙܪ ܕܝܢܐ ܟܠܹܝܢ ܗ̄ܘ̣ܵܘ ܐ̄ܢܫܐ ܡ̣ܢ ܗ̇ܘ ܐܲܬܼܪܵܐ>
    text <ܥܕܡܵܐ ܕܫܼܪܵܝܗܝ ܚܲܕ ܒܲܪ ܢܫܵܐ ܘܫܪܪ ܐ̄ܢܫܐ܁>
    text <܃ܚܲܕ ܒܪܢܫܵܐ ܡܫܝܼܚܵܐ ܕܡܸܢܲܢ ܥܠ ܠܹܗ ܠܘܼܩܕܵܡ>
    text <ܘܝܗ̣ܒ ܡܥܠܬܹܗ ܠܟܼܠܗܘܿܢ ܐ̄ܢܫ̈ܐ ܒܝܲܕ ܢܦܫ̈ܬܐ܁>
    text <܃ܚܢܘܿܟ ܘܐܠܝܼܵܐ ܥܠ̣ܘ ܗ̄ܘ̣ܵܘ ܒܲܠܚܘܿܕ ܒܦܓܼܪ ܘܒܪܘܼܚ>
    text <ܘܐܝܬܝܗܘܿܢ ܒܹܗ ܥܕܡܵܐ ܠܙܲܒܲܢܵܐ ܕܡܥܒܲܪ ܙܲܒܼܢܹ̈ܐ܁>
    text <܃ܡܥܒܪ ܙܒܢܹ̈ܐ ܥܠ ܠܹܗ ܠܘܼܩܵܕܵܡ ܒܪܘܼܚ ܠܵܘ ܒܦܓܼܪ>
    text <ܘܢܦ̣ܩ ܡܢܗ ܘܣܠܸܩ ܠܐܬܪܐ ܕܦܐܹܐ ܡܸܢܹܗ܁>
    text <܃ܠܐܬܢܪܐ ܕܪܘܡܐ ܕܪܵܡ ܡ̣ܢ ܪܘܡܵܐ ܣܠܸܩ ܪܫܝܬܲܢ>
    text <ܠܩܕܘܿܫ ܩܘܕܫ̈ܐ ܕܠܵܐ ܥܸܠܲܬ̤ ܠܹܗ ܪܓܼܠܵܐ ܕܐ̄ܢܫܵܐ܁>
    text <܃ܩܕܵܡ ܐܝܬܘܼܬܼܵܐ ܥܲܠ ܕܢܟܲܗܸܢ ܟܗܢܵܐ ܕܡܸܢܲܢ>
    text <ܒܐܬܪܐ ܕܕܟܹܐ ܡ̣ܢ ܢܟܼܝܢܹ̈ܐ ܘܡ̣ܢ ܡܟܝ̈ܢܹܐ܁>
    text <܃ܒܕܡܵܐ ܕܢܲܦܫܹܗ ܟܗܢ ܚܕܵܐ ܙܒܲܢ ܒܹܝܬ ܐܪ̈ܥܢܹܐ>
    text <ܘܣܦ̣ܩ ܕܒܚܵܐ ܕܩܲܕܝܼܫܘܼܬܹܗ ܚܠܵܦ ܟܠ ܒܸܪ̈ܝܵܢ܁>
    text <܃ܚܠܵܦ ܟܠ ܒܸܪ̈ܝܵܢ ܓܒܝܗܝ ܒܵܪܘܿܝܵܐ ܡ̣ܢ ܒܪ̈݁ܝܬܼܵܐ>
    text <ܘܩܲܒܠܹܗ ܠܡܵܘܬܹܗ ܐܝܟ ܦܘܼܪܩܵܢܵܐ ܚܠܵܦ ܡܝܘ̈ܬܹܗ܁>
    text <܃ܥܘܠ̣ܐ ܕܐ̄ܢܫܐ ܟܬܡܹܗ ܠܥܠܡܵܐ ܒܫܟܝܼܪ̈ܬܵܐ>
    text <ܘܦܢܐ ܛܒ̣ܵܐ ܘܕܲܟܼܝܹܗ ܒܡܵܘܬܵܐ ܕܚܲܕ ܒܲܪܢܫܵܐ܁>
    text <܃ܒܹܝܬ ܒܗ̇ܘ ܡܸܕܸܡ ܕܥܲܠ ܒܹܗ ܡܵܘܬܵܐ ܘܚܸܒܸܠ ܐ̄ܢܫܐ>
    text <ܒܗ ܥܠ̣ܘ ܚܲܝܹ̈ܐ [ܘܒܛܠ] ܡܘܬܵܐ ܡ̣ܢ ܐ̄ܢܫܘܼܬܼܵܐ܁>
    text <܃ܐܕܼܵܡ ܕܣܫܗ̇ ܠܐܘܼܪܚܵܐ ܕܡܵܘܬܵܐ ܒܪܓܲܬܼ ܦܐܪܵܐ>
    text <ܘܥܒܪ ܡܵܘܬܵܐ ܒܟܼܠܹܗ ܟܝܵܢܵܐ ܐܕܡܝܵܐ܁>
    text <܃ܥܒ̣ܪ ܦܘܩܕܢܵܐ ܫܥܒܸܕ ܐ̄ܢܫܐ ܠܥܒܕܘܼܬ ܡܵܘܬܵܐ>
    text <ܘܐܲܘܚܸܠܘ ܐ̄ܢܫܐ ܕܠܵܐ ܬܘܼܒܼ ܚ̇ܐܝܢ ܓܸܢܣܵܐ ܕܐ̄ܢܫܐ܁>
    text <܃ܠܣܒܼܪܵܐ ܕܐ̄ܢܫܵܐ ܓܒܼܵܐ ܒܵܪܘܿܝܵܐ ܬܠܵܬܐ ܐ̄ܢܫܐ>
    text <ܘܲܥܒܼܕ ܐܸܢܘܿܢ ܣܗ̈ܕܹܐ ܕܣܵܗܕܹܝܢ ܠܚ̈ܝܹܐ ܕܐ̄ܢܫܵܐ܁>
    text <܃ܠܚ̈ܝܹܵܐ ܕܐ̄ܢܫܐ ܣܗܕܹܝܢ ܒܐܪܥܵܐ ܚܢܘܿܟ ܘܐܠܝܼܵܐ>
    text <[܁܁܁]ܫܝܼܬ ܚܲܝܹ̈ܢ ܠܥܸܠ ܒܲܫܡܝܵܐ ܡܫܪܲܪ ܚܲܝ̈ܢ܁>
    text <܃ܬܪܹܝܢ ܫܲܪܝܼܪܹ̈ܐ ܣܗܕܹܝܢ ܒܲܐܪܥܵܐ ܥܲܠ ܚܘܼܕܬܲܢ>
    text <ܘܚܲܕ ܒܲܫܡܲܝܵܐ ܡܚܬܸܡ ܡ̈ܠܹܐ ܕܠܥܸܠ ܘܕܠܬܲܝܬ܁>
    text <܃ܬܪܹܝܢ ܐܲܝܟ ܥܒܕ̈ܐ ܡܦܝܣܝܢ ܒܐܲܪܥܵܐ ܚܢܘܿܟ ܘܐܹܠܝܼܵܐ>
    text <ܘܚܲܕ ܐܝܟ ܡܲܠܟܵܐ ܫܪܹܐ ܒܫܡܝܐ ܘܦܩܕ ܒܐܪܥܵܐ܁>
    text <܃ܠܵܘ ܥܲܡ ܥܲܒܼܕܹ̈ܐ ܡܢܝܬܹܗ ܓܡܲܠܟܵܐ ܕܐܡܠܸܟ>
    text <ܘܠܵܐ ܫܘܠܛܢܹܗ ܐܲܝܟ ܫܘܼܠܛܵܢܵܐ ܕܒܢܲܝ̈ ܐܪܥܵܐ܁>
    text <ܠܵܘ ܒܪܢܫܵܐ ܫܚܝܼܡܵܐ ܩܪܝܬܹܗ ܐܲܝܟ ܒܲܪܢܵܐ܃>
  block
    text <ܘܠܵܐ ܠܫܘܢܹܝܗ ܐܲܝܟ ܫܘܼܢܵܝܵܐ ܕܒܢܝ̈ ܒܸܣܪܵܐ܁>
    text <܃ܠܵܐ ܢܸܬܠܲܕ ܠܘܢ ܗܪ̈ܛܝܼܩܹܐ ܐܝܟ ܕܡܥܕܝܼܢ>
    text <܃ܕܐܢܐ ܠܵܐ ܡܥܕ ܐ̄ܢܵܐ ܠܡܬܠ ܐܲܬܼܪܵܐ ܠܥܘܕܠܲܝ̈ܗܘܿܢ>
    text <܃ܝܕܥ ܐ̄ܢܵܐ ܠܗܘܿܢ ܕܥܠ݁̈ܐ ܡܪܟܒܝܼܢ ܐܲܝܟ ܨܝܕܹ̈ܐ>
    text <ܘܠܵܐ ܛܥܝܵܐ ܠܝܼ ܕܟܼܡ̇ܐ ܥܪܝܼܡܝܼܢ ܠܲܡܨܵܕ ܡ̈ܠܹܐ܁>
    text <܃ܡ̈ܠܹܐ ܨܵܝܕܝܼܢ ܨܝܕ̈ܝ ܡܠ̈ܐ ܕܗܝܡܢܘܼܬܼܵܐ>
    text <ܘܡܵܐ ܕܨܵܕܘ ܐܢܹܝܢ ܦܪ̣ܝܝ ܐܝܟ ܥܵܘܦܵܐ ܡ̣ܢ ܐܝܼܕܲܝ̈ܗܘܿܢ܁>
    text <܃ܠܵܐ ܡܬܬܨܝܼܕܵܐ ܗܲܝܡܢܘܼܬܼܵܢ ܒܐܝܕܲܝ̈ ܣܟܼܠܹ̈ܐ>
    text <ܒܕܠܵܐ ܣܦܩܝܼܢ ܠܡܐܚܲܕ ܚܲܝܠܵܗ̇ ܒܪ̈ܥܝܢܲܝܗܘܿܢ܁>
    text <܃ܡܚܝܼܠܝܼܢ ܣܓܝܼ ܡ̣ܢ ܕܲܠܡܹܐ ܚܲܕ ܕܪܐ ܒܓܼܠܝܵܐ>
    text <ܘܟܼܪܐ ܪܗܛܵܐ ܕܦܬܓܲܡܝ̈ܗܘܿܢ ܡ̣ܢ ܒܘܼܢܝܵܐ܁>
    text <܃ܠܵܐ ܡܨܝܢ ܠܡܨܵܕ ܡ̈ܠܹܐ ܒܡܸܠܹ̈ܐ ܐܝܟ ܡܵܐ ܕܪܵܢܹܝܢ>
    text <ܘܐܦܠܵܐ ܠܡܸܬܠ ܦܝܵܣܵܐ ܓܲܠܝܵܐ ܥܲܠ ܟܣܝ̈ܬܵܐ܁>
    text <܃ܟܣܝܵܐ ܡܸܢܗܘܿܢ ܡܠܬܵܐ ܚܠܝܡܬܵܐ ܕܗܲܝܡܢܘܼܬܵܐ>
    text <ܘܡܵܐ ܕܐܬܓܠܝܬ̤ ܒܦܘܼܡ ܝܵܕܘ̈ܥܹܐ ܬܘܲܪܘ ܘܐܬܕܡܲܪܘ܁>
    text <܃ܡܸܠܬܵܐ ܚܠܝܼܡܬܵܐ ܕܗܲܝܡܢܘܼܬܵܐ ܬܢܝ̇ܬ ܬܐܗܵܫܵܐ>
    text <ܘܠܵܐ [ܛܥ]ܝܐ ܠܝܼ ܕܡܸܬܬܲܒܠܝܼܢ ܒܵܗ̇ ܗܸܕܝܘܿܛܵܐܝܼܬ܁>
    text <܃ܠܵܐ ܗܕܝܘܛܹ̈ܐ ܠܵܘ ܣܟܼܠܐܝܼܬ ܣܕܪܸܬ ܡܸ̈ܠܹܐ>
    text <ܠܟܼܘܿܢ ܠܵܐ ܪ̈ܕܝܢ ܒܲܕ ܠܵܐ ܪܕܝܢ ܐ̄ܢܬܘܿܢ ܒܪܕܝܘܼܬ ܡ̈ܠܹܐ܁>
    text <܃ܠܵܐ ܝܵܕܥܝܼܢ ܐ̄ܢܬܘܿܢ ܠܡܸܪܕܵܐ ܒܐܘܼܪܚܵܐ ܕܗܲܝܡܢܘܼܿܬܼܵܐ>
    text <ܘܠܵܐ ܡܫܝܼܚ̈ܝܵܢ ܠܟܼܘܿܢ ܡ̈ܠܐ ܕܣܝܼ̈ܡܵܢ ܒܹܝܬ ܣܘܼܟܵܠܹܝ̈ܗ܁>
    text <܃ܒܠܵܐ ܒܘܼܝܢܵܐ ܡܸܬܬܩܠܝܼܢ ܐ̄ܢܬܘܿܢ ܐܲܝܟ ܕܒܟܼܐܦܵܐ>
    text <ܘܠܵܐ ܦܪܫܝܼܢ ܐ̄ܢܬܘܢ ܠܡܒܚܪ ܣܢܝܵܐ ܡ̣ܢ ܝܲܦܝܼܪܵܐ܁>
    text <܃ܫܦܝܼܪ ܐܡ̇ܪܬ ܒܫܪܒܵܐ ܕܐܡ̇ܪܬ ܥܲܠ ܒܲܪܢܵܫܵܐ>
    text <ܕܒܪܢܫܵܐ ܗ̄ܘ̣ܵܐ ܗ̇ܘ ܕܐܸܬܼܡܪܲܡ ܠܥܸܠ ܡ̣ܢ ܐ̄̇ܢܫܵܐ܁>
    text <܃ܒܪܢܫܵܐ ܗ̄ܘ̣ܵܐ ܕܐܟܼܪܸܙ ܣܲܒܼܪܵܐ ܠܒܢܝ̈ܢܫܵܐ>
    text <ܘܲܚܬܡܘ ܩ̈ܠܐ ܕܙܪܥ̣ܘ ܒܐܪܥܵܐ ܚܢܘܿܟ ܘܐܹܠܝܼܵܐ܁>
    text <܃ܒܪܢܫܵܐ ܗ̄ܘ̣ܵܐ ܕܣܠܸܩ ܘܐܡܠܟ ܠܥܸܠ ܒܫܡܲܝܵܐ>
    text <ܘܕܪܫ̣ ܐܘܼܪܚܵܐ ܕܢܸܗܘܘܿܢ ܐ̄ܢܫ̈ܐ ܫܡܝܢܝܹ̈ܐ܁>
    text <܃ܒܪܢܫܵܐ ܗ̄ܘ̣ܵܐ ܕܗܘ̤ܐ ܣܵܗܕܵܐ ܒܫܛܪ ܚܲܝܲܝ̈ܢ>
    text <ܘܐܪܡܝܼ ܐܝܕܵܐ ܘܚܬܡܹܗ ܒܲܕܡܹܗ ܕܠܵܐ ܢܬܕܓܲܠ܁>
    text <܃ܒܪܢܫܵܐ ܗ̄ܘ̣ܵܐ ܘܬܘܼܒ ܐܡ̇ܪ ܐ̄ܢܵܐ ܕܒܪܢܫܵܐ ܗ̄ܘ̣ܵܐ>
    text <ܘܐܸܢ ܚܡܝܼܬܝܼܢ ܗܪ̈ܛܝܼܒܹܐ ܢܩܥܘܿܢ ܣܲܓܝܼ܁>
    text <܃ܢܩܥܘܿܢ ܣܲܓܝܼ ܥܕܡܵܐ ܕܫܡ̇ܥ ܠܓܼܝܘܿܢ>
    text <ܡܝܠܸܠ ܥܲܡܗܘܿܢ ܐܲܝܟ ܗ̇ܘ ܩܵܠܵܐ ܕܩܕܵܡ ܡܵܪܲܢ܁>
    text <܃ܡܲܪܝܼܪܵܐܝܼܬ ܐܝܠܸܠ ܠܓܼܝܘܿܢ ܥܲܠ ܡܲܦܘܼܠܬܹܗ>
    text <ܘܣܓܝܼ ܕܡ̇ܐ ܩܵܠ ܬܲܠܡܝܼܕܹ̈ܐ ܠܕܗ̇ܘ ܕܪܒܐ܁>
    text <܃ܠܪܒܐ ܣܟܼܠܐ ܕܡ̇ܝܢ ܣܟܼ̈ܠܐ ܗܪ̈ܛܝܼܩܹܐ>
    text <ܘܠܵܐ ܡܸܣܬܟܠܝܼܢ ܕܡܚܒ ܚܝܒܝܢ ܒܩܵܠ ܡܸܠܝ̈ܗܘܿܢ܁>
    text <܃ܠܚܘܠܕܵܐ ܕܡ̇ܝܢ ܕܚܠܕܝܢ ܟܠܫܵܥ ܒܗܪܓܵܐ ܒܝܼܫܵܐ>
    text <ܘܡܵܐ ܕܨܵܬܼܘ ܩܵܐ̇̄ܐ ܕܡܸܠܲܬ ܩܘܼܫܬܼܵܐ ܦܩ̣ܪܘ ܘܐܫܬܚܝܢܘ܁>
    text <܃ܩܵܠ ܦܲܩܪܘܼܬܼܗܘܿܢ ܠܵܐ ܫܒܼܩܵܐ ܠܝܼ ܐܫܠܹܐ ܡܸܢܗܘܿܢ>
    text <ܘܠܵܐ ܝ̇ܗܸܒ ܠܝܼ ܕܐܥܒܪ ܐܢܘܿܢ ܕܠܵܐ ܪܫܝܢܵܐ܁>
    text <܃ܒܕܡܘܼܬ ܢܝܼܫܵܐ ܣܝܼܡ ܪܥܝܵܢܗܘܿܢ ܩܕܵܡ ܚܘܫܒܲܝ̈>
    text <ܘܡܓܪܓܼ ܠܝܼ ܕܐܡܚܐ ܐܢܘܿܢ ܒܓܹܐܪܹ̈ܐ ܕܡܸܠܲܝ̈܁>
    text <܃ܒܡܠܹ̈ܐ ܪܓܼܝܼܓ ܐ̄ܢܵܐ ܕܐܸܡܚܹܐ ܐܸܢܘܿܢ ܒܟܠܠܕܢ̈ܝܼ̈ܢ>
    text <ܒܕܠܵܐ ܫ̇ܠܝܢ ܡ̣ܢ ܡܨܘܬܐ ܕܠܘܼܩܒܼܵܠ ܡܸܠܲܝ̈܁>
    text <܃ܒܗܪܓܵܐ ܕܡ̈ܠܐ ܗܘ̤ܵܐ ܠܝܼ ܗܸܪܓܵܐ ܠܡܬܗܲܓܵܝܘܼ>
    text <ܘܡܵܐ ܕܗܪܓܸܬ ܒܹܗ ܥܘܟܢܝ ܩܵܠ̇ܐ ܕܗܲܪ̈ܛܝܼܩܹܐ܁>
    text <܃ܫܠܘ ܡܸܢܝ ܐ̄ܢܫ̈ܐ ܩܥ̇ܝܬ ܨܐܕܲܝܗܘܿܢ ܒܟܼܠ ܐܣܟܹܝ̈ܡܝܼܢ>
    text <ܘܟܼܡܵܐ ܕܣܒܼܪܸܬ ܕܡܫܠܵܐ ܫ̇ܠܹܝܢ ܫܓܲܫܘ ܘܐܸܬܼܒܲܥܪܲܪܘ܁>
    text <ܠܲܫܓܼܝܼܫܘܼܬܼܗܘܿܢ ܚܙܝ̇ܬ ܐܦ ܗܵܫܵܐ ܒܗܵܢܵܐ ܫܲܪܒܵܐ܃>
  block
    text <ܘܫܒ̇ܩܸܬ ܡܠܬܝ ܕܐܸܟܹܐܐ ܒܡ̈ܠܹܐ ܕܓܘܼܕܦܲܝ̈ܗܘܿܢ܁>
    text <܃ܓܘܼܕܵܦܲܝ̈ܗܘܿܢ ܕܲܡܓܲܕܦܵܢܹ̈ܐ ܓܗܕܬ̤ ܡܠܬܝܼ>
    text <ܘܫܒܩܬ̤ ܡܠܬܗ̇ ܘܪܕܬ̤ ܒܐܘܼܪܚܵܐ ܕܠܘܼܩܒܼܵܠ ܥ̈ܛܠܹܐ܁>
    text <܃ܠܥܛܠ̈ܐ ܐܟܣܲܬܼ ܒܫܘܚܠܵܦ ܡ̈ܠܹܐ ܕܠܘܼܩܒܼܵܠ ܡ̈ܠܹܐ>
    text <ܘܠܠܐ ܪ̈ܕܝܐ ܪܚܝ̇ܬ ܒܦܝܣܵܐ ܕܫܪܝܼܪ̈ܬܼܵܐ܁>
    text <܃ܫܪܝܼܪܐܝܼܬ ܐܡ̇ܪܬ ܐܸܢܹܝܢ ܠܫܪܝܼܪ̈ܬܵܐ>
    text <ܕܡܢܐ ܗ̣̄ܝ ܥܠܝܬܐ ܫܠܛ ܡܘܬܵܐ ܒܐ̄̈ܢܫܐ ܕܡܸܢܲܢ܁>
    text <ܐ̄ܢܫܐ ܕܡܸܢܢ ܚܙ̇ܝܬ ܕܐܬܥܠܝܼܘ ܠܥܸܠ ܡ̣ܢ ܡܵܘܬܼܵܐ܁>
    text <ܘܪܟܒܲܬ̣ ܡ̈ܠܹܐ ܕܐܓܼܠܐ ܒܡܸܠܹ̈ܐ ܠܲܕܠܵܐ ܓܠܝܼ̈ܢ܁>
    text <܃ܠܠܵܐ ܓܠܝ̈ܬܐ ܒܥ̇ܝܬ ܕܐܫܬܥܹܐ ܩܕܼܵܡ ܫܵܡܘܿܥܹ̈ܐ>
    text <ܘܐܘܕܲܥ ܐܸܢܘܿܢ ܕܢܸܗܘܘܿܢ ܝܵܕܥܝܼܢ ܙܲܢܲܝ̈ ܟܛܣܝ̈ܬܐ܁>
    text <܃ܙܢܲܝ̈ ܟܣܝ̈ܬܐ ܟܣܐ ܗ̄ܘ̣ܵܐ ܒܫܪܒܵܐ ܕܗܵܠܹܝܢ ܕܬܢܝ̇ܬ>
    text <ܠܵܘ ܠܓܡܝܼܪܹ̈ܐ ܐܸܠܵܐ ܠܫܒܼܪܹܐ ܘܠܵܐ ܝܵܕܩܥܹ̈ܐ܁>
    text <܃ܠܠܵܐ ܝ̇ܕܘ̈ܥܹܐ ܓܠ̇ܝܬ ܥܠܠܬ̈ܐ ܕܫܘܢܝܵ ܐ̄ܢܫ̈ܐ>
    text <ܕܡܢܐ ܗ̣̄ܝ ܥܸܠܬܐ ܕܫܢܝܼܘ ܡܸܢܲܢ ܠܐܬܼܪܵܐ ܐ̄ܚܪܬܵܐ܁>
    text <܃ܠܐܬܪܵܐ ܐ̄ܚܪܹܢܐ ܫܲܬܝܼܘ ܡܢܲܢ ܚܢܘܿܟ ܘܐܹܠܝܼܵܐ>
    text <ܘܒܫܘܢܲܝܗܘܿܢ ܨܵܪܘ ܠܲܢ ܛܘܦܣܵܐ ܕܫܘܼܢܵܝ ܚܲܝܲܝ̈ܢ܁>
    text <܃ܚܲܝܹ̈ܐ ܚܕܬܹ̈ܐ ܐܫܬܘܕܝܼ ܠܲܢ ܪܚܸܡ ܓܸܢܣܲܢ>
    text <ܘܚܬܸܡ ܐܸܢܘܿܢ ܒܛܒܼ̈ܥܹܐ ܬܠܵܬܐ ܕܐ̄ܢܫܐ ܬܠܵܬܼܵܐ܁>
    text <܃ܐ̄ܢܫܐ ܬܠܬܐ ܐܡ̇ܪܸܬ ܐܸܢܘܿܢ ܠܬܠܬܲܝܗܘܿܢ>
    text <ܠܵܐ ܗ̄ܘ̣ܵܐ ܒܕܪܚܓܼܐ ܐܠܵܐ ܒܛܲܟܼܣܵܐ ܕܟܼܝܵܢ ܐ̄ܢܫܐ܁>
    text <ܟܝܢܵܐ ܚܲܕ ܗ̄ܘ̣ ܕܬܠܬܝܗܘܿܢ ܒܦܓܼܪ ܘܒܪܘܼܚ܁>
    text <ܕܪܓܹܐ ܠܵܐ ܫܘܐ ܫܕܠܵܐ ܕܡ̇ܝܢ ܥܒܕ̈ܐ ܠܡܵܪܐ܁>
    text <܃ܥܒܼܕܹ̈ܐ ܐܢܘܿܢ ܚܢܘܿܟ ܘܐܠܝܵܐ ܟܡܵܐ ܐܸܢ ܚܲܝܲܢ>
    text <ܡܫܝܼܚܵܐ ܕܡܢܢ ܡܪܐ ܗ̄ܘ̣ ܕܥܲܠ ܟܠ ܟܡܵܐ ܐܸܢ ܐ̄ܢܵܫܵܐ ܗ̣̄ܘ܁>
    text <܃ܚܢܘܿܟ ܘܐܠܝܼܵܐ ܒܐܲܪܥܵܐ ܢܛܝܼܪܝܼܢ ܥܲܕ ܢܘܼܚܡܵܐ>
    text <ܡܫܝܼܚܵܐ ܒܐܬܪܐ ܕܪܡ ܘܡܠܠܲܝ ܡ̣ܢ ܡܝܘ̈ܬܹܐ܁>
    text <܃ܠܵܐ ܡܝܬܵܐ ܗ̄ܘ̣ ܒܗ̇ܝ ܕܗܘ̤ܐ ܠܹܗ ܠܵܐ ܡܝܘܬܵܐ>
    text <ܘܗ̤ܘ ܒܠܚܕܵܘ ܩܲܒܠܵܗ̇ ܠܗܵܕܐ ܚܠܵܦ ܡܝܘ̈ܬܹܐ܁>
    text <܃ܚܠܦ ܡܝܘܬ̈ܐ ܓ̣ܒܝܗܝ ܒܪܘܿܝܵܐ ܡ̣ܢ ܡܝܘ̈ܬܐ>
    text <ܕܢܸܗܘܹܐ ܡܡܲܠܹܐ ܛܲܟܼܣܵܐ ܕܥܒܼܕ̈ܐ ܘܕܒܢܲܝ̈ ܚܸܐܪܹ̈ܐ܁>
    text <܃ܥܒܕܐ ܗ̄ܘ̣ ܐܦ ܗܘ̤ ܒܗ̇ܝ ܕܥܒ̇ܕܐ ܗ̄ܘ̣ ܕܡ̣ܢ ܥܒܘܕܐ>
    text <ܘܬܘܼܒ ܐܦ ܡܪܐ ܗ̄ܘ̣ ܒܕܢܣܒܼ ܕܪܓܼܐ ܐܠܗܝܵܐ܁>
    text <܃ܐܠܗܝܵܐ ܗ̄ܘ̣ ܡܸܛܠ ܕܪܓܹܗ ܕܪܵܡ ܡ̣ܢ ܟܠܐ>
    text <ܘܝܪܒܼ ܘܐܡܠܟ ܠܵܘ ܒܟܼܝܢܹܗ ܐܸܠܵܐ ܒܕܲܪܓܹܗ܁>
    text <܃ܒܕܪܓܹܗ ܝܼܪܸܒܼ ܗ̇ܘ ܒܪܢܵܫܵܐ ܕܡ̣ܢ ܐ̄ܢܫܘܼܬܲܢ>
    text <ܘܗܵܕܹܐ ܟܠܗ ܡܛܠ ܕܨܒܐ ܗ̇ܘ ܕܨܒܼܐ ܒܹܗ܁>
    text <܃ܐܠܗ ܟܠܐ ܨܒܼܵܐ ܕܢܟܢܝܼܘܗܝ ܒܫܸܡ ܪܲܒܘܼܬܹܗ>
    text <ܘܗܵܐ ܚܡܝܹܬܝܢ ܐ̄ܢܫܐ ܣܟܼܠ̈ܐ ܒܪܒܘܼܬܼ ܕܪܓܲܢ܁>
    text <܃ܐܪܐ ܣܟܼܠܐ ܠܡ̇ܢ ܟܪܝܐ ܠܟܼܘܿܢ ܥܲܠ ܪܘܡܪܵܡܲܢ>
    text <ܘܠܵܐ ܨܒܹܝܢ ܐ̄ܢܬܘܢ ܥܡܩܒܠܘܼ ܠܡܲܠܟܵܐ ܕܡܢܲܢ܁>
    text <܃ܐܪܐ ܐܢܫܵܐ ܚܕܘ ܕܗܘܲܝܬܘܿܢ ܐܠܗ̈ܝܹܐ>
    text <ܒܝܲܕ ܒܪܢܫܵܐ ܕܗܘ̤ܐ ܐܠܗ ܥܲܡ ܐܲܠܵܗܵܐ܁>
    text <܃ܐ̄ܢܫܐ ܕܡܢܢ ܥܡܼܪ ܒܗ ܡܸܠܬܼܵܐ ܒܪܐ ܕܐܠܗ̇ܐ>
    text <ܘܩ̣ܪܝܗܝ ܒܫܡܹܗ ܘܝܗ̣ܒܠܗ ܕܪܓܼܐ ܕܫܸܡ ܐܝܼܬܘܼܬܼܵܐ܁>
    text <܃ܫܡܗܹ̈ܐ ܝܗܒ̣ܠܹܗ ܘܐܦ ܣܘܥܪ̈ܢܹܐ ܕܪܡ̇ܝܢ ܡܸܢܹܗ>
    text <ܘܟܲܕ ܛܵܒܼ ܝܲܗ̄ܒܼܠܹܗ ܠܐ ܛܥܝܵܐ ܠܹܗ ܕܡܢܲܢ ܐܝܼܬܼܵܘܗܝ܁>
    text <܃ܡܢܲܢ ܐܝܼܬܼܵܘܗܝ ܘܚܠܦ ܚܲܝܲܝ̈ܢ ܣܠܸܩ ܘܐܸܬܼܪܡܕܼܵܡ>
    text <ܘܚ̇ܝܒܝܼܢܲܢ ܕܢܵܘܕܐ ܠܛܒܼܵܐ ܕܪܡܪܸܡ ܓܸܢܣܲܢ܁>
    text <܃ܬܘܼܕܝܼ ܠܛܵܒܼܵܐ ܢܐܡܲܪ ܟܠܹܗ ܟܝܵܢ ܡܝܘ̈ܬܹܐ>
    text <ܕܪܡܪܸܡ ܓܸܢܲܣܢ ܒܚܲܕ ܒܪܢܫܵܐ ܕܫܩܲܠ ܡܢܲܢ܀>
  block
text <ܥܲܠ ܫܠܝܼܚܹ̈ܐ>
  block
    text <ܥܲܠ ܫܠܝܼܚܹ̈ܐ>
  block
    text <܀ ܡܸܐܡܪܵܐ܀ ܚ܀ ܕܲܫܠܝܼܚܹ̈ܐ܀>
    text <ܫܠܸܡ ܕܝܼܠܹܗ ܟܲܕ ܕܝܼܠܹܗ܀>
    text <ܡܹܐܡܪܵܐ ܕܲܬܼܡܢܝܵܐ ܕܲܥܒ̣ܝܼܕ ܠܹܗ ܥܲܠ ܫܠܝܼܚܹ̈ܐ>
    text <ܟܠܗܘܿܢ ܘܡܸܬܼ ܐܡܲܪ ܒܕܘܼܟܼܪܵܢܵܐ ܕܐܘܲܢܵܓܠܸܣ̈ܛܹܐ܀>
    text <ܥܘܢܝܐ ܒܪܝܼܟܼܘ ܡܫܚܹܝܵܐ ܕܐܲܠܒܸܫܝܫ ܠܲܫܠܝܼܚܵܘ̈ܗܝ>
    text <ܙܲܝܢܵܐ ܕܪܘܼܚܵܐ ܘܒܹܗ ܙܟܼܵܘ ܘܐܸܬܼܢܲܨܲܚܘ܁>
    text <ܐ̄ܚܪܢܐ ܒܪܝܼܟܼܘ ܡܫܝܼܚܵܐ ܕܐܲܡܠܸܟ ܘܐܸܫܬܿܘܕܝܼ܁>
    text <ܐܲܓܼܪܵܐ ܠܐܟܹܐܢܹ̈ܐ ܘܕܲܝܢܵܐ ܠܥܵܘ̈̇ܠܹܐ܀>
    text <ܐܚܲܝ̈܁>
  block
    text <܃ܡܲܠܟܿܐ ܕܪܵܘܡܵܐ ܥܒ݂ܲܕ ܡܸܫܬܿܘܼܬܼܵܐ ܪܘܼܚܵܢܵܝܬܿܐ>
    text <ܘܫܲܕܲܪ ܥܲܒܼܕܘ̈ܗܝ ܕܢܩܪܘܢ ܟܠܵܐ ܠܲܝܚܘܿܠ ܚܘܼܒܹܗ܁>
    text <܃ܙܲܡܸܢ ܘܲܩܪ̣ܵܐ ܠܲܫܡܝ̈ܢܐ ܘܠܲܐܪ̈ܥܵܢܹܐ>
    text <ܘܫܲܕܲܪ ܥܲܠܒܼܕܘ̈ܗܝ ܕܢܩ̇ܪܘܢ ܟܠܵܐ ܠܲܚܲܠܘܿܠ ܚܘܼܒܹܗ܁>
    text <܃ܙܲܡܸܢ ܘܲܩܼܪܵܐ ܠܲܫܡܝ̈ܢܐ ܘܠܲܐܪ̈ܥܵܢܵܝܹܐ>
    text <ܘܛܲܝܸܒܼ ܐܘܼܟܼܠܵܐ ܪܘܼܚܵܢܵܝܵܐ ܕܠܵܐ ܡܸܬܼܚܵܒܲܠ܁>
    text <܃ܐܲܣܡܸܟ ܐܸܢܘܿܢ ܒܗܲܝܟܲܠ ܦܲܓܼܪܵܐ ܡܸܬܼܚܲܙܝܵܢܵܐ>
    text <ܘܚܵܘܝܼ ܐܸܢܘܿܢ ܚܹܝܠ ܪܲܒܿܘܼܬܹܗ ܒܪܸ̈ܓܼܫܐ ܓ̈ܠܝܐ܁>
    text <܃ܒܪܸܫ ܒܲܪ ܢܵܫܵܐ ܣܡܹܗ ܠܬܼܵܓܼܐ ܕܐܲܠܵܗܘܼܬܼܵܐ>
    text <ܕܢܸܚܙܘܢ ܐܢ̈ܫܐ [܁܁܁]ܪ̈ܘܼܚܵܢܵܝܹܐ ܟܣܝܵܐ ܒܓܸܠܝܐ܁>
    text <܃ܠܵܐ ܡܲܨܵܝܵܐ ܗ̄ܘ̣ܵܬܼ ܕܬܸܚܙܝܼܘܗܝ ܠܲܒܼܪܵܐ ܘܬܸܬܼܒܲܩܹܐ ܒܹܗ>
    text <ܘܥܲܠ ܗܵܝ̇ ܚܵܘܝܼ ܫܘܼܒܼܚܹܗ ܒܦܲܓܼܪܵܐ ܠܥܹܝܢ ܚܲܙ̈ܝܹܐ܁>
    text <܃ܫܘܼܒܼܚܹܗ ܠܥܹܝܢ ܬܘܼܩܢܵܘ̈ܗܝ ܠܵܘ ܐܝܼܬܼܘܼܬܹܗ>
    text <ܘܚܹܝܠ ܪܲܒܿܘܼܬܹܗ ܓܠ̣ܵܐ ܠܲܥܒܼܵܕܵܘ̈ܗܝ ܠܵܘ ܟܲܣܝܘܼܬܹܗ܁>
    text <܃ܢܚܬܹܿܐ ܕܦܲܓܼܪܐ ܠܒܸܫ ܨܒܼܝܵܢܵܐ ܡܸܠܬܐ ܕܡܸܢܹܗ>
    text <ܘܬܲܪܓܸܡ ܒܐܝܼܕܹܗ ܚܹܝܠ ܒܘܼܕܵܩܵܐ ܕܲܣܬܝܼܪ̈ܵܬܹܗ܁>
    text <܃ܟܸܢܵܪ ܒܣܪܵܐ ܪܘܼܚܵܢܵܝܵܐ ܪܲܟܸܿܒܼ ܚܘܼܒܹܿܗ>
    text <ܕܢܲܚܕܐ ܒܹܗ ܠܪ̈ܘܼܚܵܢܵܝܹܐ ܘܦܓܼܪ̈ܢܝܐ܁>
    text <܃ܒܡܸܢܝ̈ ܦܲܓܼܪܵܐ ܢܩ̣ܫ ܨܒܼܝܵܢܹܗ ܐܲܝܟ ܕܲܒܨܒܼܥܵܐ>
    text <ܘܲܬܼܗܲܪܘ ܐ̄ܢܵܫ̈ܐ ܘܪ̈ܘܚܵܢܵܝܹܐ ܒܚܲܠܝܘܬܼ ܩܵܠܹܗ܁>
    text <܃ܦܐܐ ܗܘ̣ܵܐ ܚܵܠܘܼܠܵܐ ܕܥܒܼܝܼܕܼ ܟܵܣܝܼܵܐ ܠܲܥܒܼܕܼ ܐܝܼܕܼܵܘ̈ܗܝ>
    text <ܘܗܢܝܼ ܗܘ̣ܵܐ ܛܵܒܼ ܙܡܪ ܟܣܝܘܬܹܗ ܒܐܲܒܿܘܼܒܼܘ ܒܸܣܪܵܐ܁>
    text <܃ܠܲܥܒܼܵܕܼ ܐܝܼܕܼܵܘ̈ܗܝ ܥܒܕ ܡܸܫܬܿܘܼܬܼܵܐ ܠܵܘ ܠܚܢܵܢܹܗ>
    text <ܕܗܘ̤ ܠܵܐ ܣܢܝܼܩܵܐ ܗܘ̣ ܕܥܲܡ ܐܝܼܬܼܘܼܬܹܗ ܐܝܬܵܘܗܝ ܛܘܼܒܹܗ܁>
    text <ܠܨܠܡܹܗ ܝܩܪ ܒܝܲܕ ܗ̇ܝ ܕܓܼܠܵܐ ܥܠ ܐܝܼܬܼܘܼܬܹܗ܁>
    text <܃ܠܵܘ ܬܵܘܣܦܬܼܵܐ ܥܒܕ ܠܲܟܼܝܵܢܹܗ ܒܐܝܠܝܢ ܕܲܩܢܹܐ>
    text <܃ܠܲܝܬ ܠܹܗ ܕܢܹܐܪܲܒܼ ܐܵܘ ܕܢܸܬܿ ܒܲܨܲܪ ܡ̣ܢ ܡ̇ܢ ܕܐܝܼܬܼܵܘܗܝ>
    text <ܘܠܵܐ ܩܢܹܐ ܟܝܵܢܹܗ ܕܢܚܕܐ ܘܢܲܟܼܪܹܐ ܒܝܲܕ ܕܡܸܬܼܚܲܘܝܼ̈ܢ܁>
    text <܃ܠܲܡܠܝܼܠܘܼܬܼܵܐ ܨܒܼܵܐ ܕܲܢܚܲܕܼܬܼ ܒܐܲܝܠܹܝܢ ܕܣܥ̣ܪ>
    text <ܘܒܼܵܗ̇ ܬܘܼܒܼ ܬܲܪܓܸܿܡ ܚܹܝܠ ܚܸܟܼܡ̈ܬܼܵܐ ܕܟܲܣܝܘܼܬܼ ܚܘܼܒܹܗ܁>
    text <܃ܠܲܨܠܸܡ ܨܲܠܡܹܗ ܝܲܩܲܪ ܡ̣ܢ ܟܠ ܐܲܝܟ ܕܲܠܨܲܠܡܵܐ>
    text <ܘܒܼܐܝܼܕܹܗ ܐܲܦܨܲܚ ܠܲܟܼܡܝܼܪܘܼܬܼܵܐ ܕܪܸܕܼܦܲܬ̤ ܫܲܝܢܵܐ܁>
    text <܃ܚܛܝܼܬܼܵܐ ܕܐܢܫ̈ܐ ܕܠܚܬܗ ܠܫܝܢܐ ܘܫ̣ܪܬ̤ ܚܘܼܒܵܐ>
    text <ܘܲܒܼܒܲܪ̈ܢܵܫܵܐ ܨܒ̣ܐ ܕܲܢܫܲܝܸܢ ܟܠ ܥܲܡ ܚܘܼܒܹܿܗ܁>
    text <܃ܚܲܕܼ ܡ̣ܢ ܐܢܫܵܐ ܓܒ̣ܵܐ ܨܒܼܝܵܢܹܗ ܘܲܩܪ̣ܵܝܗܝ ܒܲܫܡܹܗ>
    text <ܘܒܼܐܝܼܕܹܗ ܐܲܦܝܼ ܠܲܡܠܝܼܠܘܼܬܼܵܐ ܠܘܵܬܼ ܝܼܕܲܥܬܹܗ܁>
    text <ܠܪܸܚܡܲܬܼ ܚܘܼܒܹܿܗ ܩܪ̣ܐ ܡܸܫܬܿܘܼܬܼܵܐ ܕܥܒ̣ܕ ܠܩܪܗ܃>
  block
    text <ܘܨܐܕܵܘܗܝ ܟܲܢܸܫ ܠܲܫܡܝ̈ܢܐ ܘܠܙܪ̈ ܥܢܝܐ܁>
    text <܃ܠܒܢܝ̈ ܓܢܣܗ ܫܲܡ݂ܲܗ ܥܒ̈̇ܕܐ ܘܡܸܫܬܲܕܪ̈ܵܢܹܐ>
    text <ܘܙܲܡܲܢ ܟܠܵܐ ܠܲܚܠܘܼܠ ܚܲܝܹ̈ܐ ܪ̈ܘܼܚܵܢܵܝܹܐ܁>
    text <܃ܪܡܙܹܗ ܡܲܠܸܠ ܒܸܠܫܵܢ ܒܫܪܵܐ ܥܲܡ ܦܓܪ̈ܢܐ>
    text <ܘܚܲܟܸܿܡ ܐܸܢܘܿܢ ܕܐܲܝܟܲܢ ܢܨܘܼܕܘܼܢ ܐܢܫ̈ܐ ܠܚܚ̈ܐ܁>
    text <܃ܚܲܝܠܹܗ ܚܲܝܸܠ ܠܲܡܚܝܼܠܘܼܬܼܵܐ ܕܪ̈ܥܝܢܝܟܘܢ>
    text <ܕܲܢܫܝܼܢܘܼܢܵܝܗܝ ܠܥܵܠܡܵܐ ܦܠܝܼܓܼܐ ܒܩܵܠ ܡܲܠܝ̈ܗܘܿܢ܁>
    text <܃ܚܘܼܒܹܗ ܡܕܟ ܐܝܟ ܣܲܡܡܵܢܹ̈ܐ ܥܲܡ ܡܠܝ̈ܗܘܿܢ>
    text <ܕܢܐܣܘܢ ܟܹܐܒܹ̈ܐ ܕܦܲܓܼܪܵܐ ܘܢܲܦ̣ܫܵܐ ܒܵܦܸܬܼܓܼܵܡܲܝ̈ܗܘܿܢ܁>
    text <܃ܫܪܵܪܹܗ ܐܲܠܒܸܫ ܒܲܕ ܡܘܼܬܼ ܙܲܝܢܵܐ ܠܪܸ̈ܥܝܵܢܲܝܟܿܘܿܢ>
    text <ܕܢܙܟܘܢ ܛܘܼܥܝܲܝ ܕܲܙܪܲܥ ܒܝܼܫܵܐ ܒܐܪܫܐ ܕܐ̄ܢܵܫܵܐ܁>
    text <܃ܚܢܵܢܵܐ ܕܲܪ̈ܲܚܡܹܐ ܡܫ̣ܝܼܚ ܙܵܘܥܲܝܗܘܿܢ ܐܲܝܟ ܐܲܬܼܠܹ̈ܝܛܹܐ>
    text <ܕܬܸܫܪܲܥ ܐܸܢܘܿܢ ܐܝܼܕܼܵܐ ܕܫܹܐܕܹ̈ܐ ܒܐܓܘܢ ܥܲܡ̈ܠܹܐ܁>
    text <܃ܣܲܝܦܵܐ ܕܪܘܼܚܵܐ ܐ̇ܘܚܸܕܼ ܐܸܢܘܿܢ ܠܡܸܚܪܲܒܼ ܥܵܘܠܵܐ>
    text <ܕܢܒܗܬܼ ܣܢܐܐ ܘܕܩ̇ܛܠܝܢ ܠܹܗ ܐܢܵܫܐ ܕܲܩܛ̣ܠ܁>
    text <܃ܚܹܝܠ ܥܘܼܕܪܵܢܹܗ ܐܲܠܒܸܫ ܐܸܢܘܿܢ ܐܲܝܟ ܫܸܪ̈ܝܵܢܹܐ>
    text <ܕܠܵܐ ܢܸܬܼܩܲܒܼܥܘܢ ܓܹܐܪܹ̈ܐ ܕܢܸܟܼܠܹܗ ܒܗܕܡܝ̈ܗܘܢ܁>
    text <܃ܗܲܝܡܵܢܘܼܬܼܵܐ ܐܵܘ ܚ̣ܕ ܐܸܢܘܿܢ ܒܲܕ ܡܘܼܬܼ ܣܲܟܪܵܐ>
    text <ܕܲܢܣܲܬܪܘܢ ܒܵܗ ܦܲܓܼܪܵܐ ܘܢܲܦ̣ܫܵܐ ܡ̣ܢ ܢܸܟܼܝܵ̈ܢܹܐ܁>
    text <܃ܪܘܿܚܵܢܵܐܝܼܬܼ ܐܲܠܒܸܿܫ ܐܸܢܘܿܢ ܙܢܲܝ̈ ܬܲܟܼܬܘܼܫܵܐ>
    text <ܕܢܸܗܘܘܢ ܝܵܕ ܥܝܼܢ ܠܡܹܐܚܲܕܼ ܕܼܪܵܐ ܥܲܡ ܚܘܼܬܼܚܵܬܹ̈ܐ܁>
    text <܃ܥܲܡ ܟܠ ܘܲܒܼܟܼܠ ܐܲܥܢܝܼ ܐܸܢܘܿܢ ܒܗܸܪܓܵܐ ܕܥܲܡ̈ܠܹܐ>
    text <ܘܲܒܼܢܸܣܝܵܢܵܐ ܩܢ̣ܘ ܕܘܼܪܵܫܵܐ ܕܪ̈ܘܼܚܵܢܝܵܬܼܵܐ܁>
    text <܃ܚܝܹܠ ܚܸܟܡ̈ܬܼܵܐ ܕܟܼܠ ܐܘܼܡܵܢܘܼ ܝܠܸܦܘ ܡ̣ܢ ܪܘܼܚܵܐ>
    text <ܘܲܥܬܼܪ ܘܐܲܥܬܲܪ ܡ̣ܢ ܓܲܙܲܝ̈ܗܘܿܢ ܠܲܕܼܡܸܣܟܹܝܢܝܼ̈ܢ܁>
    text <ܢܘܼܗܪܵܐ ܘܡܸܠܚܵܐ ܗܘ̤ܵܘ ܒܲܒܼܪܝܼܬܼܵܐ ܣܘܼܥܪ̈ܢܲܗܘܿܢ܁>
    text <ܘܐܲܢܗܲܪܘ ܥܲܛ̈ܠܹܐ ܘܐܲܩܝܼܢܘ ܛܲܥܡܵܐ ܠܲܕ ܦܲܟܼܝܼܗܝܼܢ܁>
    text <܃ܪܲܕܼܦܘܼܗ̇ ܠܛܘܼܥܝܲܝ ܒܨܚܡܵܐ ܫܒܼܝܼܚܵܐ ܕܕܼܘܼܒܵܪ̈ܲܝܗܘܿܢ>
    text <ܘܐܸܕܲܢܚܘ ܢܘܼܗܪܵܐ ܕܙܲܕܲܝܩܘܼܬܼܵܐ ܒܹܝܬܼ ܚܸܫܘܼܪܹ̈ܐ܁>
    text <܃ܥܩܲܪܵܘ ܚܲܢܦܘܼܬܼܵܐ ܒܸܢܝܵܢ ܙܹܐܦܵܐ ܕܒ̣ܢܘ ܫܐܕ̈ܐ>
    text <ܘܒ̣ܢܘ ܩܘܼܫܬܵܐ ܫܪܵܪܵܐ ܕܲܟܼܝܵܐ ܕܫܸܡ ܒܵܪܘܿܝܵܐ܁>
    text <܃ܣܲܚܸܦܘ ܢܵܘ̈ܣܹܐ ܕܲܦܬܲܟܼܪܘܼܬܼܵܐ ܕܨܸܒܸܬܼܘ ܕܝܘܹ̈ܐ>
    text <ܘܫܲܟܼܠܸܠܘ ܚܘܼܒܵܐ ܘܗܲܝܲܡܵܢܘܼܬܼܵܐ ܒܪܸܥܝܵܢ ܐܢܫ̈ܐ܁>
    text <܃ܪܕܲܦܘ ܥܲܪܦܸܠܵܐ ܕܫܸܡ ܐܲܠܵܗܹ̈ܐ ܡ̣ܢ ܟܠ ܥܡܡܝ̈ܢ>
    text <ܘܚܙ̣ܐ ܥܠܡܐ ܨܡ̇ܚܐ ܦܲܐܝܵܐ ܕܚܲܕܼ ܐܲܠܗܐ܁>
    text <܃ܗܘ̤ܘ ܩ̈ܠܝܗܘܿܢ ܒܲܕܼܡܘܼܬܼ ܪܲܥܡܵܐ ܒܹܝܬܼ ܐܲܪ̈ܥܵܢܹܐ>
    text <ܘܢܵܕܼܘ ܛܲܒܿܝܼ̈ܥܹܐ ܘܩܵܡ̣ܘ ܝܲܩܝܼܪܹ̈ܐ ܠܩܵܠ ܡܸܠܲܝ̈ܗܘܿܢ܁>
    text <܃ܡܨܝܼܕܬܵܐ ܕܚܘܼܒܵܐ ܠܒ̣ܟ ܙܘܥܝ̈ܗܘܢ ܪܘܼܚܵܢܵܐܝܼܬܼ>
    text <ܘܦܪܣܘܗ̇ ܥܲܠ ܟܠ ܘܨܵܕܲܬ̤ ܡ̣ܢ ܟܠ ܛܵܒܹ̈ܐ ܘܒܼܝܼܫ̈ܐ܁>
    text <܃ܨܵܕܼܵܘ ܡ̣ܢ ܝܲܡܵܐ ܘܨܵܕܼܘ ܡ̣ܢ ܝܼܒܼܫܵܐ ܨܲܝܕܵܐ ܡܠܝܼܠܵܐ>
    text <ܘܩܒܘ ܐܢܘܢ ܐܝܟ ܩܘܪܒܢܐ ܠܡܲܠܟܐ ܕܪܵܘܡܵܐ܁>
    text <܃ܐܦ ܗܘ̤ ܡܠܟܿܐ ܡܨܝܼܕܬܵܐ ܟܢܝܵܗ̇ ܠܟܼܵܪܘܙܘܬܗ>
    text <ܕܦܲܪܣܵܗ̇ ܚܘܼܒܹܿܗ ܥܲܠ ܟܠ ܥܲܡܡܝܼ̈ܢ ܒܐܝܼܕܼܵܐ ܕܥܲܒܼܕܵܘ̈ܗܝ܁>
    text <܃ܒܝܲܕ ܣܘܼܥܪ݁ܢܐ ܓܲܡܪܘܗ̇ ܫܠܝܼܚܹ̈ܐ ܠܗܵܝ̇ ܒܲܪܬܼ ܩܵܠܵܐ>
    text <ܕܬܲܠܡܸܕܘ ܘܲܐܥܡܸܕܘ ܠܟܼܠܗܘܿܢ ܥܲܡܡܹ̈ܐ ܒܫܸܡ ܐܝܼܬܼܘܼܬܼܵܐ܁>
    text <܃ܫܡܵܗܹ̈ܐ ܬܠܵܬܼܵܐ ܩܲܒܸܿܠܘ ܡܸܢܹܗ ܒܲܕܼܡܘܼܬܼ ܛܲܒܼܥܵܐ>
    text <ܘܲܛܒܲܥ̣ܘ ܐܢܵܫ̈ܐ ܘܡܚ̣ܵܘ ܐܸܢܘܿܢ ܪܘܼܚܵܢܵܐܝܼܬܼ܁>
    text <܃ܬܠܝܼܬܼܵܝܘܼܬܼܵܐ ܪܫܲܡ̣ܘ ܥܲܠ ܙܘܵܥܹ̈ܐ ܘܥܲܠ ܗܲܕܵܡܹ̈ܐ>
    text <ܟܢܹܐܠܲܦ ܟܠܢܵܫ ܠܲܡܩܲܕܵܫܘܼ ܠܲܫܡܵܐ ܣܓܼܝܼܕܼܵܐ܁>
    text <܃ܒܪܘܼܫܡܵܐ ܚܲܝܵܐ ܛܲܡܘܼܗ̇ ܠܥܵܢ̈ܐ ܕܓܸܢܣܵܐ ܕܐܢܵܫܵܐ>
    text <ܘܟܲܢܸܫܘ ܐܲܥܠܘܼܗ̇ ܠܲܛܝܵܪ ܚܲܝܹ̈ܐ ܪ̈ܘܼܚܵܢܵܝܹܐ܁>
    text <܃ܪܸܥܝܵܐ ܕܪܘܼܚܵܐ ܐܵܘܟܸܠܘܿ ܐܸܢܘܿܢ ܠܥܲܪ̈ܒܐ ܡܠܝܼ̈ܠܐ>
    text <ܘܥܲܠ ܡܲܒܿܘܼ̈ܥܹܐ ܕܫܸܩܬܼܵܐ ܢܝܼܚܵܐ ܐܲܣܡܸܟ ܐܸܢܘܿܢ܁>
  block
    text <܃ܕܥ̇ܘ ܬܲܩܢܵܐܝܼܬ ܘܛܲܟܸܿܣܘ ܘܲܣܥܲܪܘ ܚܲܟܿܝܼܡܵܐܝܼܬ>
    text <ܘܚܲܟܸܿܡܘ ܐܸܡܪܹ̈ܐ ܘܲܢܩܵܘ̈ܬܼܐ ܒܪܸܚܡܲܬܼܩܘܼܫܬܼܵܐ܁>
    text <܃ܣܥܲܪ̣ܘ ܕܲܟܼܪ̈ܝܼܗܘܿܢ ܥܨܲܒܼ݂ܘ ܕܬܼܒܼܝܼܪ̈ܵܢ ܒܥ̣ܵܘ ܕܐܲܒܲܝܼܕ̈ܢ>
    text <ܘܬܲܪܣܝܼܘ ܘܢܛ̣ܪܘ ܠܟܼܠܗ̇ ܥܵܢ̈ܐ ܐܲܝܟ ܚܲܕ ܓܘܼܫܡܵܐ܁>
    text <܃ܐܲܝܟ ܡܲܚܙܝܼܬܼܵܐ ܩܒܼܝܼܥ ܗ̄ܘ̣ܵܐ ܟܠܫܵܥ ܩܕܼܵܡ ܡܲܕܼܥܲܝ̈ܗܘܿܢ>
    text <܃ܗܵܘ̇ ܦܸܬܼܓܼܵܡܵܐ ܕܲܠܘܵܬܼ ܫܸܡ̣ܥܘܿܢ ܕܪܵܚ̇ܡ ܐܲܢ̄ܬܿ ܠܝܼ>
    text <܃ܢܚܘܼܒܵܐ ܪܲܒܵܐ ܓܘܼܕܪܘ ܨܒܼܝܼܢܹܗ ܕܪ̈ܵܥܹܐ ܥܵܢ̈ܐ>
    text <ܥܕܲܡܵܐ ܠܡܵܘܬܵܐ ܣܵܥ̣ܵܘ ܥܲܠ ܚܲܫܹ̈ܐ ܒܪܸܚܡܲܬܼ ܐ̄ܢܵܫܐ܁>
    text <܃ܠܐܢܵܫܵܐ ܐܲܚܸܒ̣ܘ ܡ̣ܢ ܟܠܡܸܕܡ ܐܲܝܟ ܕܐܸܬܼܦܲܩܕܘ>
    text <ܘܸܡܠ ܐ̄ܢܵܫܵܐ ܢܣ̣ܵܘ ܚܲܝܲܝ̈ܗܘܿܢ ܘܲܪܚܸܡܘܡ̇ܘܬܼܵܐ܁>
    text <܃ܠܐܢܵܫܵܐ ܝܲܩܪܘ ܡܸܛܠ ܚܘܼܒܹܿܗ ܕܪܵܚܸ̇ܡ ܐܢܵܫܵܐ>
    text <ܕܲܚ̣ܙܵܘ ܕܲܕܡܵܐ ܪܲܚܡܹܗ ܠܐܵܢܵܫܵܐ ܡ̣ܢ ܟܠܡܸܕܹܡ܁>
    text <܃ܚܙܵܘ ܕܒܼܚܘܼܒܹܿܗ ܠܒܸܫ ܨܒܼܝܵܢܹܗ ܕܡܘܼܬܸܵܐ ܕܥܲܒܼܕܵܐ>
    text <ܕܲܢܪܝܼܡ ܐ̄ܢܵܫܵܐ ܡ̣ܢ ܡܘܼܡܼܵܐ ܟܵܟܼܵܐ ܠܘܵܬܼ ܪܒܿܘܼܬܼܵܐ܁>
    text <܃ܒܚܘܼܒܹܿܗ ܕܲܡܝܼܘ ܘܲܪܚܸܡܪ ܐ̄ܢܵܫܵܐ ܩܪ̈ܝܲܝ ܒܲܫܡܹܗ>
    text <ܘܐܲܠܸܦܘ ܐܢܘܢ ܕܢܦܢܘܢ ܨܐܕܡܗܝ ܒܐܘܼܪܚܵܐ ܕܩܘܼܫܬܿܐ܁>
    text <܃ܐܲܝܟ ܨܒܹܝܵܫܹܗ ܗܲܕܼܟܼܘ ܣܲܡܵܐ ܠܟܼܕܪ̈ܗܵܢܲܝܗܘܿܢ>
    text <ܘܐܲܫܩܝܼܘ ܐܸܢܘܿܢ ܚܢܵܢܵܐ ܘܪ̈ܲܚܡܹܐ ܕܠܵܐ ܢܸܫܬܲܚܩܘܵܢ܁>
    text <܃ܒܪ̈ܲܚܡܹܐ ܐܲܣܝܼܘ ܒܪ̈ܝܼܗܹܐ ܕܐܲܓܲܪܘ ܒܟܹܐܒܹ̈ܐ ܕܥܵܘܠܵܐ>
    text <ܘܒܲܚܵܘܣܵܢܵܐ ܥܨܲܒ̣ܘ ܡܝܬ̈ܐ ܕܲܬܼܪܲܪ ܒܝܼܫܵܐ܁>
    text <܃ܚܢܵܢܵܐ ܛܲܦܝܼܘ ܠܲܚܒܼܵܪ̈ܵܝܵܬܼܵܐ ܕܪܸ̈ܓܼܫܹܐ ܘܙܵܘ̈ܥܹܐ>
    text <ܘܐܲܫܝܼܓܼܘ ܐܸܢܘܿܢ ܒܡ̈ܝܬܐ ܢܝܼܚܹ̈ܐ ܕܡܲܥܡܘܿܕܲܝܼܬܼܵܐ܁>
    text <܃ܐܲܝܟ ܕܲܒܼܟܼܘܼܪܵܐ ܐܲܥܸܠܘ ܢܣܟܘܼܗܝ ܠܦܲܓܼܪܵܐ ܘܢܲܦ̣ܫܵܐ>
    text <ܘܲܡܪܲܩ̣ܘ ܡܸܢܗܘܿܢ ܨܵܐܬܼܵܐ ܣܢܝܼܬܼܵܐ ܕܥܵܘ ܠܵܐ ܣܲܢܝܵܐ܁>
    text <܃ܐܲܝܟ ܦܲܚܵܪܹ̈ܐ ܢܲܦܸܨܘ ܐܸܢܘܿܢ ܠܡܹܐܢܹ̈ܐ ܡ̈ܠܝܼܠܹܐ>
    text <ܘܚܲܕܼܬܼܘ ܐܸܢܘܿܢ ܒܲܬܼܝܵܒܼܘܼܬܼܵܐ ܓܒܝܠܬܵܐ ܚܕܲܬܵܐ܁>
    text <܃ܐܘ ܡܵܝ̈ܘܬܼܐ ܟܝܵܢܵܐ ܕܚܸܨܦܵܐ ܢܩܹܐ ܠܲܬܼܒܼܵܪܵܐ>
    text <ܕܲܗܦܲܟܼܘ ܚܲܕܼܬܼܘ ܗܲܕܵܡ̈ܝܗܘܿܢ ܘܲܗܘ̤ܵܘ ܕܲܗܒܼܵܐ܁>
    text <܃ܐܘ ܐܲܪ̈ܥܵܢܹܐ ܒܢܲܝ̈ ܕܲܚܝܼܝܵܐ ܕܫܝܼܛ ܒܲܚܙܵܬܹܗ>
    text <܃ܕܐܲܩܢܝܼܘ ܓܘܼܫܡܵܐ ܕܲܫܡܝ̈ܢܐ ܠܫܝܼܛܘܼܬܼ ܐܢܵܫܵܐ>
    text <܃ܐܘ ܡܣܟܢ̈ܐ ܕܚܵܒ̣ ܐܸܒܘܼܗܘܿܢ ܘܙܲܒܸܢܘ ܐܸܢܘܿܢ>
    text <ܘܲܙܒܢܘܼܗܝ ܠܥܵܠܡܵܐ ܒܥܘ̣ܬܼܪܵܐ ܕܟܲܢܸܫܘ ܒܝܲܕ ܥܡܠܝ̈ܗܘܿܢ܁>
    text <܃ܥܬ݂ܲܪ ܡ̣ܢ ܓܲܙܵܐ ܕܚܲܕܼ ܕܐܸܬܼܝܲܩܲܪ ܒܫܸܡ ܒܪܘܿܝܵܐ>
    text <ܘܐܲܥܬܲܪܘ ܠܐܢܵܫܵܐ ܒܲܕܼܠܵܐ ܕܝܼܠܗܘܵܢ ܐܲܝܟ ܕܲܒܼܕܼܝܼܠܹܗܘܢ>
    text <܃ܒܲܕܼܠܵܐ ܕܝܼܠܗܘܿܢ ܚܲܪܲܪܘ ܕܝܼܠܗܘܿܢ ܡ̣ܢ ܥܒܼܕܘܼܬܼܵܐ>
    text <ܘܐܲܟܼܬܸܒܼܘ ܐܸܢܘܿܢ ܫܛܵܪ ܚܹܐܪܘܼܬܼܵܐ ܒܠܵܐ ܡܵܝܘܿܬܹ̈ܐ܁>
    text <܃ܙܲܝܢܵܐ ܕܪܝܼܚܵܐ ܢܣܲܒ̣ܘ ܡ̣ܢ ܡܲܠܟܵܐ ܪܘܼܚܵܢܵܝܵܐ>
    text <ܘܒܹܗ ܐܸܬܼܢܲܨܚܘ ܠܥܹܝܢ ܪ̈ܘܼܚܵܢܹܐ ܘܦܲܓܼܪܵܢܝܐ܁>
    text <܃ܫܒܸܝܬܼܵܐ ܕܐ̄ܢܵܫܵܐ ܦܲܪܩ̣ܘ ܡ̣ܢ ܡܵܘܬܵܐ ܘܡ̣ܢ ܣܵܛܵܢܵܐ>
    text <ܘܚܲܪܲܪܘ ܐܸܢܘܿܢ ܡ̣ܢ ܫܘܼܥܒܵܕܼܵܐ ܕܦܘܼܠܚܵܢ ܥܵܘܠܵܐ܁>
    text <܃ܩܪܵܒܼܵܐ ܥܒܲܕܼܘ ܗ̄ܘ̣ܵܘ ܥܲܡ ܚܲܣܝܼܢܵܐ ܕܫܲܥܒܸܿܕ ܐܢܵܫܵܐ>
    text <ܘܐܲܥܕܝܼܘ ܡܸܢܹܗ ܫܒܼܝܼܬܼܵܐ ܕܲܕܼܒܲܪ̣ ܡ̣ܢ ܣܸܕܲܪ̈ܲܝܗܘܿܢ܁>
    text <܃ܒܣܲܝܦܵܐ ܕܲܪܘܚܵܐ ܚܲܪܕܘ ܡܲܫܪܝܼܬܹܗ ܕܼܒܼܥܸܠܕܲܪܵܐ>
    text <ܘܐܲܫܦܸܠܘ ܣܸܕܼܪܹ̈ܐ ܕܚܲܝ̈ܠܵܘܵܬܹܗ ܩܕܼܵܡ ܦܲܓܼܪ̈ܢܐ܁>
    text <ܚܵܒ̣ ܚܲܣܝܼܢܵܐ ܕܫܲܥܒܲܕܼ ܐ̄ܢܵܫ̈ܐ ܗܲܢܨܚ̣>
    text <ܐܢܵܫܵܐ ܘܥܘ̇ܩ̣ܘ ܕܝܘܸ̈ܐ ܡ̣ܢ ܩܵܠ ܐܢܵܫ̈ܐ ܠܒܝܼܫ̈ ܪܘܼܚܵܐ܁ܢ>
    text <܃ܒܪܘܼܚܵܐ ܐܲܩܪܸܒ̣ܘ ܪ̈ܘܼܚܵܢܵܝܹܐ ܫܡ ܦܲܓܼܪ̈ܢܵܝܹܐ>
    text <ܘܲܙܟܼܵܘ ܐܢܵܫ̈ܐ ܠܒܼܫܲܝ̈ ܚܲܫܹ̈ܐ ܘܠܵܐ ܚܫܘܿܫܹ̈ܐ܁>
    text <܃ܬܲܗܪܵܐ ܪܲܒܑܵܐ ܣܥ݂ܲܪ ܚܘܼܡܣܵܢܵܐ ܒܪܸܚܡܲܬܼ ܟܹܐܢܹ̈ܐ>
    text <ܕܐܲܩܠܝܼܘ ܓܘܼܫܡܵܐ ܡܬܼܚܲܙܝܵܬܵܐ ܠܘܼܩܒܲܠ ܪܘܼܚܵܐ܁>
    text <܃ܫܒܝܼܚ ܬܲܟܼܬܘܼܫܵܐ ܕܚܵܘܝܼܘ ܒܐܲܪܥܵܐ ܒܝܲܕ ܥܲܡܠܲܝ̈ܗܘܿܢ>
    text <ܘܲܙܥܘܿܪܦܘܡܵܐ ܕܢܸܬܼܢܹܐ ܫܲܪܒܵܐ ܕܢܼܨܚܵܢܲܝ̈ܗܘܿܢ܁>
  block
    text <܃ܐܲܪܝܟ ܪܲܗܛܵܐ ܕܕܼܘܼܒܵܪ̈ܵܝܗܘܿܢ ܡ̣ܢ ܡܘܼܫܚ̈ܵܬܼܵܐ>
    text <ܘܲܒܝܼܪ ܗܵܘ ܢܵܐ ܕܢܸܚܙܘܿܩ ܥܲܡܗܘܿܢ ܠܘܵܬܼ ܫܘܼܠܵܡܵܐ܁>
    text <܃ܕܚܸܠ ܐܵܓܼܘܿܢܵܐ ܕܐܸܬܼܟܲܬܲܫܘ ܒܹܗ ܥܲܡ ܚܘܼܬܼܚ̈ܵܬܹܐ>
    text <܃ܘܩܲܢܝܼܛ ܠܸܒܵܐ ܠܲܡܬܲܢܵܝܘܼܬܼܵܐ ܥܲܠ ܚܲܫܲܝ̈ܗܘܿܢ>
    text <܃ܩܸܢܛܵܐ ܘܚܒܼܵܐ ܡܠܹܐ ܦܵܣܘܿܩܵܐ ܕܩܸܪ̈ܝܵܢܲܝܗܘܿܢ>
    text <ܥܲܡ̈ܠܹܐ ܕܚܝܼܠܝܼܢ ܟ̈ܠܝܼܠܹܗ ܫܒܼܝܼܚ̈ܝܼܢ ܛܘܼܒܼ ܠܲܕܼܡܲܚܸܒܼ܁>
    text <܃ܒܚܘܼܒܵܐ ܗ̄ܘ̣ ܡܸܫܟܲܚ ܗܵܘܢܵܐ ܠܡܸܩܪܵܐ ܒܣܘܼܥܪ̈ܢܝܗܘܢ>
    text <ܘܗܘ̤ ܡܚܵܘܹܐ ܠܹܗ ܠܲܐܝܢܵܐ ܕܡܲܚܸܒ ܫܒܼܝܼܠ ܥܲܡ̈ܠܲܝܗܘܿܢ܁>
    text <܃ܒܗܲܝܡܵܢܘܼܬܼܵܐ ܡܨܸܐ ܪܸܥܝܵܢܹܗ ܠܡܚܙܲܩ ܥܲܡ̈ܗܘܿܢ>
    text <ܘܗ̤ܝ ܡܠܲܒܿܒܼܵܐ ܠܹܗ ܕܠܵܐ ܢܸܬܼܪܲܦܹܐ ܡ̣ܢ ܕܲܡܠܝܼܟ̈ܝܼܢ܁>
    text <܃ܣܲܒܼܪܵܐ ܡܚܸܦܸܛ ܠܝܲܨܪܵܐ ܟܲܣܝܵܐ ܥܲܡ ܟܲܣܝ̈ܬܼܵܐ>
    text <ܘܗܘ̤ ܡܚܲܝܸܠ ܠܹܗ ܠܲܡܕܵܫ ܚܲܫܹ̈ܐ ܒܝܲܕܼ ܚܘܼܡܣܵܢܵܐ܁>
    text <܃ܚܘܼܒܵܐ ܘܣܲܒܼܪܵܐ ܘܗܲܝܡܵܢܘܼܬܼܵܐ ܠܒܸܫܘ ܢܲܨܝܼܚܹ̈ܐ>
    text <ܘܲܒܼܗܘܿܢ ܐܲܩܪܸܒ̣ܘ ܥܲܡ ܟܠ ܚܲܫܝܼ̈ܢ ܕܲܟܼܣܹܝܢ ܘܲܓܼܠܹܝܢ܁>
    text <܃ܒܗܘܿܢ ܐܸܬܼܚܙܲܩܘ ܐܲܝܟ ܕܲܒܼܙܲܝܢܵܐ ܠܘܼܩܲܒܲܠ ܒܝܼܫܵܐ>
    text <ܘܒܼܐܝܼܕܼܗܘܿܢ ܐܲܩܪܸܒܼܘ ܥܲܡ ܪ̈ܘܼܚܵܢܹܐ ܘܥܲܡ ܦܲܓܼܪ̈ܢܹܐ܁>
    text <܃ܥܲܠ ܬܘܼܡܼܠܵܢܗܘܿܢ ܢܚܸܬܼܘ ܠܐܵܓܼܘܿܢܵܐ ܕܥܲܡ̈ܠܹܐ ܩܫ̈ܝܵܐ>
    text <ܕܲܕܼܵܫ̣ܘ ܥܲܠ ܚܲܫܹ̈ܐ ܘܫܵܛ̣ܘ ܠܲܢܚܵܝܹ̈ܐ ܐܲܝܟ ܠܵܐ ܐ̄ܢܵܫܵܐ܁>
    text <܃ܒܠܵܐ ܚܵܫܘܫܹ̈ܐ ܕܲܡܝܼܘ ܚܘܼܒܿܗܘܿܢ ܒܐܵܝܠܹܝܢ ܕܲܣܥܲܕܘ>
    text <ܘܲܣܢ̣ܘ ܚܲܝܹ̈ܐ ܘܲܪܚܸܡܘ ܡܵܘܬܵܐ ܕܠܵܐ ܒܲܥܝܵܕܼܵܐ܁>
    text <܃ܠܒܲܪ ܡ̣ܢ ܛܲܟܼܣܵܐ ܫܵܛ̣ܘ ܠܲܢܚܵܝܵܐ ܘܠܲܐܣܝܼܪܘܼܬܹܗ>
    text <ܘܲܗܘ̤ܵܘ ܣܵܢ̈ܐܹܐ ܠܐܲܪ̈ܥܵܢܝܵܬܼܵܐ ܘܐܲܚܸܒܼ ܠܕܲܠܥܸܠ܁>
    text <܃ܠܕܲܠܥܸܠ ܐܲܚܸܒܼܘ ܟܲܕܼ ܛܵܒܼ ܟܲܣܝ̈ܵܢ ܡ̣ܢ ܚ̈ܲܙܵܝܹ̇ܐ>
    text <ܘܲܣܢ̣ܵܘ ܠܕܲܠܬܲܚܬܿ ܟܲܕ ܛܵܒܼ ܓܲܠܝ̈ܵܢ ܠܪܸ̈ܓܼܫܹܐ ܘܙܵܘ̈ܥܹܐ܁>
    text <܃ܒܪܸܚܡܲܬ ܚܘܼܒܵܐ ܕܲܥܬܼܝܼܪ̈ܲܬܼܵܐ ܫܵܛ̣ܘ ܕܥܲܠ ܐܲܪܥܵܐ>
    text <ܘܐܲܠܸܦܘ ܐ̄ܢܵܫ̈ܐ ܕܢܸܗܘܘܿܢ ܣܵܢ̇ܝܼܢ ܠܲܐܪ̈ܥܵܢܝܵܬܼܵܐ܁>
    text <܃ܗܘܲܝ̤̈ ܟܲܣܝ̈ܵܬܼܵܐ ܩ̣ܕܼܵܡ ܥܲܝܢܲܝ̈ܗܘܿܢ ܐܲܝܟ ܓܲܠܝܵܬܼ̈ܐ>
    text <ܘܲܒܫ݂ܲܥ ܐܸܢܹܝܢ ܐܲܝܟ ܡܲܚܙܝܼܬܼܵܐ ܩܕܼܵܡ ܘܟܲܕ ܥܗܘܿܢ܁>
    text <܃ܐܲܝܟ ܕܲܒܨܒܼܥܵܐ ܚܵܘܝܼܘ ܐܸܢܹܝܢ ܠܐܲܪ̈ܥܵܢܝ̈ܵܬܼܵܐ>
    text <ܕܚܘܪܘ ܡܵܝܘܬܹ̈ܐ ܘܲܚ̣ܙܵܘ ܫܘܼܦܪܐ ܕܲܟܼܣܹܐ ܒܪܵܘܡܵܐ܁>
    text <܃ܐܲܝܟ ܕܲܠܫܲܒܼܪܹ̈ܐ ܓܲܪܸܓܼܘ ܐܢܵܫܵܐ ܨܝܕ ܕܲܡܠܝܼܟܼ̈ܢ>
    text <ܘܐܲܝܟ ܕܲܒܼܚܲܠܒܼܵܐ ܬܲܪܣܝܼܘ ܐܸܢܘܿܢ ܒܐܘܼܟܼܠܵܐ ܕܪܘܼܚܵܐ܁>
    text <܃ܣܡ ܚܲܝܘܼܬܼܵܐ ܐܲܪܡܚܲܘ ܒܐܪܥܐ ܕܡܵܝܘܿܬܘܼܬܼܵܐ>
    text <ܘܫܲܪܝܼܘ ܚܵܐܝ̈ܢ ܡܝܼ̈ܬܼܵܐ ܕܥܵܘ ܠܵܐ ܠܩܵܠ ܡܸܠܲܝ̈ܗܘܿܢ܁>
    text <܃ܩܵܠܹ̈ܐ ܚܲܕܬܹ̈ܐ ܫܡ݂ܲܥܘ ܡܵܝܘ̈ܬܹܐ [ܡ̣ܢ ܡܵܝܘ̈ܬܹܐ]>
    text <ܕܩܵܥܹ̇ܝܢ ܐܢܵܫ̈ܐ ܒܐܸܕܼܢܲܝ̈ ܐ̄ܢܵܫܵܐ ܒܘܼܛܵܠ ܡܵܘܬܼܵܐ܁>
    text <܃ܣܒܲܪܬܼܵܐ ܚܕܲܬܼܵܐ ܐܝܬܝܼܘ ܐ̄ܢܵܫ̈ܐ ܠܲܒܼܢܲܝ̈ܢܵܫܵܐ>
    text <ܢܘܼܚܵܡ ܦܲܓܼܪܵܐ ܘܦܘܼܪܩܵܢ ܢܲܦ̣ܫܵܐ ܘܚܘܼܕܵܬܼ ܟܠܵܐ܁>
    text <܃ܐܲܝܟ ܕܡ̣ܢ ܫܸܢܬܵܐ ܐܲܥܝܼܪܘ ܐ̣ܢܘܿܢ ܠܲܒܼܢܝ̈ܫܵܐ>
    text <ܘܢܵܕܼܘ ܛܲܒܹܝܼ̈ܥܹܐ ܠܩܵܠ ܚܘܼܕܵܬܼܵܐ ܕܲܦܓܼܪܵܐ ܘܢܲܦ̣ܫܵܐ܁>
    text <܃ܫܸܡ ܐܝܼܬܼܘܼܬܼܵܐ ܐܲܠܸܦܘ ܟܠܵܐ ܠܡ̣ܬ ܗܲܓܵܝܼܘܼ>
    text <ܩܡܘܿܡ̈ܐ ܬܠܵܬܼܵܐ ܕܠܵܐ ܡܸܣܬܲܕܩܝܼܢ ܒܝܲܕܼ ܫܘܼܚܠܵܦܵܐ܁>
    text <܃ܣܸܦܪܵܐ ܚܲܕܬܼܵܐ ܟܬܲܒܼܘ ܗܸܕܝܘ̈ܛܹܐ ܠܲܡܠܝܼܠܘܼܬܼܵܐ>
    text <ܚܲܟܸܿܡܘ ܐܸܢܘܿܢ ܠܡܸܩܪܵܐ ܐܲܒܼܵܐ ܘܲܒܼܪܵܐ ܘܪܘܼܚܵܐ܁>
    text <܃ܫܡܵܗܹ̈ܐ ܬܠܵܬܼܵܐ ܟܬܲܒܼܘ ܥܲܠ ܠܘܼܚܹ̈ܐ ܕܪܸ̈ܥܝܵܢܲܝܗܘܿܢ>
    text <ܚܲܕܼ ܐܝܼܬܼܘܬܼܵܐ ܕܠܲܝܬܼ ܫܘܼܪܵܝܵܐ ܠܐܲܡܝܼܢܘܼܬܹܗ܁>
    text <܃ܟܝܵܢܵܐ ܕܲܠܒܸܫ ܦܲܓܼܪܵܐ ܪܫܲܡ̣ܘ ܒܲܕܼ ܝܘܿܬܼܵܐ>
    text <ܕܢܸܗܘܘܿܢ ܩܵܪܹܝܢ ܡܸܠܬܼܵܐ ܘܦܲܓܼܪܵܐ ܟܲܣܝܵܐ ܒܓܸܠܝܐ܁>
    text <ܕܡܘܼܬܼܵܐ ܕܥܲܒܼܕܵܐ ܘܲܕܼܥܵܒܼܘܿܕܵܐ ܪܫܲܡ̣ܘ ܒܹܝܬܼ ܚܘܼܩܹ̈ܐ܃>
  block
    text <ܕܢܸܚܙܹܐ ܟܠܢܵܫ ܨܠܸܡ ܟܲܣܝܘܼܬܼܵܐ ܒܪܸ̈ܓܼܫܹܐ ܓ̈ܠܝܐ܁>
    text <܃ܐܲܠܵܗܘܼܬܼܵܐ ܥܲܡ ܐ̄ܢܵܫܘܼܬܼܵܐ ܙܡܲܪܘ ܩܵܠܲܝ̈ܗܘܿܢ>
    text <ܘܚܲܕܝܼ ܙܡܲܪܗܘܿܢ ܠܪ̈ܘܼܚܵܢܵܝܹܐ ܘܦܓܪ̈ܢܝܐ܁>
    text <܃ܒܲܪ ܐܝܼܬܼܘܼܬܼܵܐ ܘܒܲܪ ܐ̄ܢܵܫܘܼܬܼܵܐ ܩܪܵܘ ܚܲܕ ܝܲܠܕܵܐ>
    text <ܚܲܕ ܡ̣ܢ ܪܵܘܡܵܐ ܘܚܲܕ ܡ̣ܢ ܥܘܼܡܩܵܐ ܡܸܠܬܼܵܐ ܘܲܦܓܼܪܵܐ܁>
    text <܃ܟܲܣܝܵܐ ܘܓܲܠܝܵܐ ܐܲܟܼܪܸܙܘ ܘܐܲܠܸܦܘ ܠܲܒܼܢܲܝ̈ܢܵܫܵܐ>
    text <ܕܢܸܩܢܘܿܢ ܣܲܒܼܪܵܐ ܒܡܸܬܼܚܲܙܝܵܢܵܐ ܨܝܕܼ ܐܝܼܬܼܘܼܬܼܵܐ܁>
    text <܃ܒܲܦܝ̈ [ܒ]ܦܲܓܼܪܵܐ ܬܲܪܥܵܐ ܬܲܚܸܡܘ ܪܸ̈ܓܼܫܹܐ ܘܙܵܘܥܹ̈ܐ>
    text <ܕܠܵܐ ܢܫܸܬܲܚܩܘܢ ܒܲܒܼܥܵܬܼ ܟܲܣܝܵܐ ܕܠܵܐ ܡܸܬܼܕܲܪܟܿܐ܁>
    text <܃ܦܓܼܪܢܘܼܬܼܵܐ ܠܒܸܕܘ ܒܐܝܼܕܲܝ̈ܗܘܿܢ ܐܲܝܟ ܡܲܚܙܝܼܬܼܵܐ>
    text <ܘܚܵܘܝܼܘ ܠܥܵܠܡܵܐ ܚܹܝܠ ܟܣܝܘܼܬܼܵܐ ܒܪܸ̈ܓܼܫܹܐ ܓ̈ܠܝܼܵܐ܁>
    text <܃ܫܸܡ ܐܲܠܵܗܵܐ ܨܵܪܘ ܥܲܠ ܕܲܦܵܐ ܦܓܼܪܢܝܐ>
    text <ܘܲܠܒܲܪܢܵܫܵܐ ܟܲܢܝܘܼܗܝ ܒܲܫܡܵܐ ܐܲܠܗ̇ܝܵܐ܁>
    text <܃ܐܲܠܵܗ ܒܲܪܢܵܫ ܩܪܵܘ ܠܐܝܼܬܼܘܼܬܼܵܐ ܘܲܠܐܢܵܫܘܼܬܼܵܐ>
    text <ܒܪܵܐ ܕܐܲܠܵܗܵܐ ܕܥܡ݂ܲܪ ܚܘܼܒܹܗܒܢܵܘܣܵܬ ܕܦܲܓܼܪܲܢ܁>
    text <܃ܪܘܼܚܵܐ ܟܲܣܝܵܐ ܓܠ̣ܵܐ ܠܗܘܿܢ ܐܪ̈ܵܙܹܐ ܕܣܬܼܝܼ̈ܬܼܵܐ>
    text <ܘܐܲܗܕܓܼܝܘ ܐܸܢܘܿܢ ܬܲܪ̈ܬܹܿܝܢ ܕܲܡܘ̈ܵܢ ܚܲܕܲܦܪܨܘܿܦܵܐ܁>
    text <܃ܗܘ̤ܝܘܼ ܓܠ̣ܵܐ ܠܗܘܿܢ ܐܪ̈ܵܙܹܐ ܟܣ̈ܝܵܐ ܕܠܵܐ ܝܵܕܼܥܝܼܢ ܗ̄ܘ̣ܵܘ>
    text <ܘܚܲܟܸܿܡ ܐܸܢܘܿܢ ܕܐܝܟܲܢ ܢܵܘܕܘܢ ܡܸܠܬܼܵܐ ܘܦܲܓܼܪܵܐ܁>
    text <܃ܟܝܢ̈ܐ ܦܲܪܸܫܘ ܚܲܕ ܡ̣ܢ ܚܲܒܸܪܹܗ ܐܲܝܟ ܕܐܝܼܬܲܝܗܘܿܢ>
    text <ܕܠܵܐ ܢܸܬܼܒܲܨܪ ܟܝܵܢ ܐܝܼܬܼܘܼܬܼܵܐ ܒܦܲܓܼܪܲܢ ܕܲܠܒܸܫ܁>
    text <܃ܠܟܹܠ ܚܲܕ ܡܸܢܗܘܿܢ ܙܲܕܸܩܘ ܝܲܗܒ̣ܘ ܠܹܗ ܗܵܘ̇ ܡܵܐ ܕܲܩܢܹܐ>
    text <ܕܢܹܐܠܲܦ ܟܠܢܵܫ ܕܠܵܐ ܡܼܬܼܡܲܙܲܓܼ ܐܝܼܬܼܝܵܐ ܒܦܲܓܼܪܲܢ܁>
    text <܃ܠܐܝܼܬܼܝܵܐ ܝܲܗܒ̣ܘ ܠܹܗ ܓܠܝܼܙܘܼܬܼ ܡ̣ܢ ܟܠ [ܐܲܝܟ] ܕܲܦܐܹܐ ܠܹܗ>
    text <ܘܦܲܓܼܪܵܐ ܩܪ̣ܵܐܘܼܗܝ ܡܸܬܼܚܲܙܝܵܢܵܐ ܐܲܝܟ ܡܵܐ ܕܐܝܼܬܼܵܘܗܝ܁>
    text <܃ܠܠܵܐ ܚܵܫܘܿܫܵܐ ܥܲܠܝܼܘ ܘܣ̇ܡܘܼܗܝ ܠܥܸܠ ܡ̣ܢ ܚܲܫܹ̈ܐ>
    text <܃ܘܲܠܡܵܝܘܿܬܼܵܐ ܟܲܣܝܘܼܗܝ ܒܢܲܚܬܿܐ ܕܡܵܝܘܿܬܼܘܬܼܵܐ>
    text <܃ܦܲܪܸܫܘ ܘܐܲܫܘܝܼܘ ܡܸܛܠ ܬܲܪܬܹܝܢ ܐܲܝܟ ܝܵܕܘ̈ܥܹܐ>
    text <ܕܠܵܐ ܢܸܬܿܕܵܘܕܘܢ ܪ̈ܵܕܝܲܝ ܒܐܘܼܪܚܵܐ ܕܦܸܬܼܓܼܵܡܲܝ̈ܗܘܿܢ܁>
    text <܃ܩܲܢܝܼܛܝܼܢ ܗ̄ܘ̣ܵܘ ܕܕܲܠܡܵܐ ܢܲܛܥܹܐ ܐܢܵܫ ܡ̣ܢ ܩܘܼܫܬܵܐ>
    text <ܘܢܸܚܣܲܪ ܪܲܗܛܵܐ ܪܲܗܛܵܐ ܪܲܓܼܡܝܼܪܘܼܬܼܵܐ ܕܫܸܡ ܒܵܪܘܿܝܵܐ܁>
    text <܃ܝܲܨܝܼܦܝܼܢ ܗ̄ܘ̣ܵܘ ܕܦܘܼܠܚܵܢ ܚܲܝܹ̈ܐ ܪ̈ܘܼܚܵܢܵܝܹܐ>
    text <ܕܲܕܠܡܵܐ ܢܸܐܥܹܐ ܝܲܥܪܵܐ ܕܛܘܼܥܝܲܝ ܒܙܲܪܥܵܐ ܛܵܒܼܵܐ܁>
    text <܃ܙܗܝܼܪܝܼܢ ܗ̄ܘ̣ܵܘ ܛܵܒܼ ܒܒܸܢܝܵܢ ܚܘܼܒܵܐ ܘܗܲܝܡܢܘܼܬܼܵܐ>
    text <ܕܕܲܠܡܵܐ ܢܒܼܢܘܿܢ ܦܥ̈ܠܹܐ ܢܟܼܝܼ̈ܠܹܐ ܥܡܝܼܪܵܐ ܘܚܲܒܬܼܵܐ܁>
    text <܃ܒܥܲܝܢܵܐ ܟܣܝܼܬܼܵܐ ܡܸܬܼܒܲܩܝܢ ܗ̄ܘ̣ܵܘ ܒܲܥܬܼܕ̈ܬܼܵܐ>
    text <ܕܗܵܘܹ̇ܝܢ ܐ̄ܢܵܫ̈ܐ ܣܬܪ̈ܝ ܩܘܼܫܬܵܐ ܘܒܲܢܝܲܝ̈ ܙܹܐܦܵܐܘ>
    text <܃ܓܲܠܝܵܐ ܗ̄ܘ̣ܵܬܼ ܠܗܘܿܢ ܕܠܵܒܼܫܝܼ̇ܢ ܕܹܐܒܹ̈ܐ ܕܘܿܡܝܵܐ ܕܥܪ̈ܒܹܐ>
    text <ܘܡܢܟܿܬܝܼܢ ܠܵܗ̇ ܠܵܠܢ̈ܐ ܕܐܢܵܫ̈ܐ ܒܐܸܣܟܹܝܡ̈ܝܗܘܿܢ܁>
    text <܃ܒܒܼܝܼܫܘܼܬܼ ܝܲܨܪܵܐ ܕܗܲܪ̈ܵܛܝܼܩܹܐ ܡܸܬܼܒܲܩܝܼܢ ܗ̄ܘ̣ܵܘ>
    text <ܕܡܸܬܠܲܝܼܚܝܼܢ ܠܹܗ ܠܢܲܚܬܿܐ ܦܲܐܝܵܐ ܕܗܲܝܡܵܢܘܼܬܼܵܐ܁>
    text <܃ܚܙ̣ܸܵܘ ܕܲܥܬܼܝܼܕܼܝܼܢ ܐܢܵܫܵܐ ܠܡܸܛܠܲܡ ܦܲܓܼܪܵܐ ܕܡܸܢܲܢ>
    text <ܘܩܕܡ ܥܲܩܪܘܼܗܝ ܠܝܲܥܪܵܐ ܣܲܝܢܵܐ ܕܪܸ̈ܥܝܵܢܲܝܗܘܿܢ܁>
    text <܃ܫܸܡ ܐܢܵܫܘܼܬܼܵܐ ܙܪܲܥ̣ܘ ܩܲܕܼܡܵܝܲ[ܐ]ܬܼ ܒܐܸܕܢܲܝ̈ ܐܢܵܫܵܐ>
    text <ܘܐܲܢܸܢ ܘܒܲ[܁܁܁]ܘ ܥܲܠ ܐܝܼܬܼܘܼܬܼܵܐ ܕܟܲܣܝܵܐ ܡ̣ܢ ܟܠ܁>
    text <܃ܚܲܟܿܝܼܡܵܐܝܼܬܼ ܝܼܠܸܦ ܫܪܵܪܵܐ ܓܲܠܝܵܐ>
    text <ܨܒܼܝܵܢ ܟܲܣܝܵܐ ܘܲܗܲܝܟܲܠ ܦܲܓܼܪܵܐ ܬܪܹܝܬ ܕܲܗܘ̤ܵܘ ܚܲܕܼ܁>
    text <܃ܡ̣ܢ ܫܝܼܛܵܬܼ̈ܐ ܠܲܫܒܼܝܼܚ̈ܬܼܵܐ ܕܲܪܲܓܼܘ ܐܸܢܘܿܢ>
    text <ܕܵܗܟܲܢ ܦܩܸܕ ܛܲܟܼܣܵܐ ܬܲܩܢܵܐ ܠܲܐܝܢܵܐ ܕܡܲܠܸܦ܁>
    text <܃ܦܲܓܼܪܵܢܘܼܬܼܵܐ ܐܲܫܩܝܼܘ ܐܢܵܫ̈ܐ ܒܲܕܼ ܡܘܼܬܼ ܚܲܠܒܼܵܐ>
    text <ܘܐܲܟܼܢ ܩܲܪܸܒܼܘܿ ܐܘܼܟܼܠܵܐ ܕܡܝܼܪܵܐ ܕܐܲܠܗܘܼܬܼܵܐ܁>
    text <ܗܵܠܹܝܢ ܢܸܫܫܹ̈ܐ ܦܪܲܣ̣ ܒܲܒܼܪܝܼܬܼܵܐ ܨܝܼܕܲܝ̈ ܢܘܼܢܹ̈ܐ܃>
  block
    text <܃ܘܚܲܒܼܫܘܼܗܝ ܠܥܵܠܡܵܐ ܒܲܡܨܝܼܪ̈ܵܬܼܵܐ ܕܦܸܬܵܓܼܡܲܝ̈ܗܘܿܢ>
    text <܃ܒܗܵܠܹܝܢ ܦܘܼܪ̈ܣܹܐ ܦܠܵܚܘܼܗ̇ ܠܲܐܪܥܵܐ ܡܲܠܝܼܬܼ ܟܘܼܒܹ̈ܐ>
    text <ܘܐܵܘܥܝܼ ܥܘܼܒܵܗ̇ ܦܹܐܪܹ̈ܐ ܕܫܘܼܒܼܚܵܐ ܠܲܡܬܿ ܩܢܵܢܹܗ܁>
    text <܃ܗܵܠܹܝܢ ܡܸ̈ܠܹܐ ܙܪܲܥ̣ܘ ܐܲܟܵܪܹ̈ܐ ܪ̈ܘܼܚܵܢܵܝܹܐ>
    text <ܘܲܫܘ݂ܲܚ ܕܲܪܥܵܐ ܕܗܲܝܡܵܢܘܼܬܼܗܘܿܢ ܒܐܲܪܥܵܐ ܕܐ̄ܢܵܫ̈ܐ܁>
    text <܃ܗܵܕܹܐ ܐܘܼܪܚܵܐ ܕܪܲܫ̣ܘ ܗ̣̄ܕܼܝܹ̈ܐܐ ܕܗܲܝܡ̇ܢܘܼܬܼܵܐ>
    text <ܘܫܲܪܝܼܘ ܪܵܕܹܝ̇ܢ ܥܝܼܪܹ̈ܐ ܘܐ̄ܢܵܫܵܐ ܠܘܼܥܕܵܐ ܕܫܝܢܵܐ܁>
    text <܃ܒܗܵܠܹܝܢ ܩܵܠܹ̈ܐ ܫܲܝܸܢܘ ܐܢܵܫ̈ܐ ܥܲܡ ܪ̈ܘܼܚܵܢܹܐ>
    text <ܘܐܲܥܢܝܼܘ ܐܸܢܘܿܢ ܒܗܲܪܓܵܐ ܛܵܒܼܵܐ ܕܪܸܥܝܵܢ ܚܲܝܹ̈ܐ܁>
    text <܃ܒܗܵܢܵܐ ܚܝܲܠܵܐ ܚܣ݂ܲܢܘ ܬܲܟܼܬܘܼܫܵܐ ܕܥܲܡ ܣܵܛܵܢܵܐ>
    text <ܘܦܲܪܹܣܝܼܘ ܐܕ̈ܙܹܐ ܕܐܲܠܸܦܘ ܫܹܐܕ̈ܐ ܠܲܒܼܢܝ̈ܫܐ܁>
    text <܃ܒܗܢ ܥܘܼܕܢܐ ܢܲܨܚ̣ܘ ܘܐܸܬܼܟܼܠܵܠܘ ܒܟܸܣܝܵܐ ܘܓܸܠܝܵܐ>
    text <ܘܲܩܓܵܘ ܕܲܪܓܼܵܐ ܕܪܲܒܵܢܘܼܬܼܵܐ ܒܲܬܼܪܹܝܬ ܥܵܠܡܹ̈ܐ܁>
    text <܃ܫܸܡ ܒܵܪܘܿܝܵܐ ܠܒܸܫܘ ܐܲܝܟ ܙܲܝܢܵܐ ܘܐܲܩܪܸܒܼܘ ܥܲܡ ܟܠ>
    text <ܘܲܡܕܸܕܘ ܪܵܘܡܵܐ ܘܟܼܠܡܵܐ ܕܐܝܬܼܵܘܗܝ ܠܘܼܩܒܲܠ ܫܘܼܬܼܵܐ܁>
    text <܃ܚܙܩ̣ܘ ܙܵܘܥܝ̈ܗܘܢ ܥܲܡ ܦܲܓܼܪ̈ܝܗܘܢ ܠܟܼܠ ܐܬܪ̈ܘܢ>
    text <ܘܐܲܣܝ̣ܘ ܟܹܐܒܹ̈ܐ ܘܢܲܚܡܘ ܡܝܼܬܹ̈ܐ ܘܲܪܕܲܦܘ ܕܲܝܘܹ̈ܐ܁>
    text <܃ܦܲܠܸܓܼܘ ܥܲܡܡܹ̈ܐ ܘܲܡܕܼܝܼܢ̈̇ܬܼܵܐ ܠܦܘܼܠܚܵܢܲܝ̈ܗܘܿܢ>
    text <܃ܕܟܼܠ ܚܲܕܼ ܡܸܢܗܘܿܢ ܢܚܵܘܹܐ ܒܘܼܩܝܹܗ ܒܝܲܕܼ ܣܘܼܪ̈ܵܢܹܐ>
    text <܃ܚܙܩ̣ܘ ܥܲܠ ܬܸܢܘܲܝ ܕܗܵܝ̇ ܒܲܪܬܼܩܵܠܵܐ ܕܲܓܼܒܼܵܬ̤ ܐܸܢܘܿܢ>
    text <ܕܗܵܐ ܠܲܡ ܐܸܢܵܐ ܐܝܼܬܲܝ̇ ܥܲܡܟܼܘܿܢ ܥܕܡܐ ܠܥܵܠܲܡ܁>
    text <܃ܫܸܡܥܘܿܢ ܐܲܟܼܪܸܙ ܒܹܝܬܼ ܪ̈ܗܘܿܟܵܝܵܐ ܣܒܲܪܬܼܵܐ ܚܕܲܬܵܐ>
    text <ܐܲܠܵܗܘܼܬܼܵܐ ܕܠܸܒܼܫܲܬ̤ ܦܲܓܼܪܵܐ ܕܲܬܼܚܵܐ ܠܟܼܠܵܐ܁>
    text <܃ܨܐܵܕܸ̇ ܢܘܼܢܹ̈ܐ ܢܦܲܩ̣ ܩܲܕܼܡܝܑܼܬܼ ܕܲܢܨܘܼܕ ܥܲܡܡܹ̈ܐ>
    text <ܐܪܡܝܲ ܡܨܝܼܕܬܹܗ ܘܨܵܕܵܗ̇ ܠܐܸܡܵܐ ܕܲܡܕܼ̈ܝܼܢܬܼܵܐ܁>
    text <܃ܪܫ ܬܲܠܡܝܼ̈ܕܐ ܨܵܕܼ ܠܲܡܕܝܼܢܬܵܐ ܕܪܫܵܢܘܼܬܼܵܐ>
    text <ܘܐܲܥܸܠ ܚܲܒܼܫܵܗ̇ ܠܓܼܵܘ ܡ̣ܢ ܚܸܣܢܹ̈ܐ ܕܗܲܝܡܵܢܘܼܬܼܵܐ܁>
    text <܃ܒܘܼܟܼܪܵܐ ܕܒܲܒܲܪ ܘܐܵܘܕܼܝܼ ܒܲܒܼܪܵܐ ܕܒܲܪ ܐܲܠܵܗܵܐ ܗ̄ܘ̣>
    text <ܗܘ̤ ܩܲܕܼܡܵܝܑܼܬܼ ܩܲܪܸܒܼ ܕܸܒܼܚܹ̈ܐ ܕܦܘܼܢܵܝ ܥܲܡܡܹ̈ܐ܁>
    text <܃ܣܵܡ̣ ܬܵܘܕܝܼܬܹܗ ܒܲܕܼ ܡܘܼܬܼ ܟܹܐܦܵܐ ܒܫܘܼܪܵܝ ܒܲܝܬܿܐ>
    text <܃ܘܲܒ̣ܢܵܐ ܘܫܲܟܼܠܸܠ ܥܲܡܡܹ̈ܐ ܠܝܼܓܹ̈ܐ ܒܥܲܪ̈ܩܹܐ ܕܚܘܼܒܵܐ>
    text <܃ܟܠ̣ܵܐ ܒܵܗ̇ ܒܪ ܗ̄ܘܿܡܹܐ ܘܙܵܥ̣ܘ ܒܸܢܝܵܢܹ̈ܐ ܕܲܦܬܲܟܼܪܘܼܬܼܵܐ>
    text <ܘܢܸܦܠܲܬ̤ ܛܘܼܥܝܲܝ ܕܨܲܒܸܬܘ ܫܹܕܹ̈ܐ ܠܒܸܢܝܵܢ ܙܹܦܵܐ܁>
    text <܃ܙܵܥ̣ܘ ܡ̣ܢ ܩܵܠܹܗ ܫܹܐܕܹ̈ܐ ܘܐ̄ܢܵܫ̈ܐ ܦܲܠܚܲܝ̈ ܫܹ̈ܐܕܹܐ>
    text <ܘܫܵܛ̣ܘ ܠܦܘܼܠܚܵܢܵܐ ܕܫܸܡ ܐܲܠܵܗܹ̈ܐ ܘܝܲܩ̣ܪܘ ܩܘܼܫܬܵܐ܁>
    text <܃ܐܵܦ ܝܘܿܚܲܢܵܢ ܢܚܸܡ ܩܵܠܹܗ ܠܐܲܦܸܣ̈ܝܹܐ>
    text <ܐܲܝܟ ܕܡ̣ܢ ܫܸܢܬܼܵܐ ܐܲܥܝܼܪܘ ܐܸܢܘܿܢ ܠܦܘܼܠܚܵܢ ܚܲܝܹ̈ܐ܁>
    text <܃ܒܲܕ ܡܘܼܬܼܪܲܥܡܵܐ ܗܘ̤ܵܬܼ ܒܲܪܬܼ ܩܵܠܹܗ ܒܐܲܪܥܵܐ ܥܩܲܪܬܵܐ>
    text <ܘܵܪܓܝܗ̇ ܠܥܘܼܒܵܐ ܒܡܸܛܪܵܐ ܚܝܐ ܕܡܠܬ̤ ܦܘܼܡܹܗ܁>
    text <܃ܐܲܪܡܝܼ ܒܵܓܼܵܘܗ̇ ܙܲܪܥܵܐ ܛܵܒܼܵܐ ܕܗܲܝܡܵܢܘܼܬܼܵܐ>
    text <ܒܝܲܕ ܣܘܼܥܪ̈ܵܢܹܐ ܓܲܡܪܹܐ ܠܲܫܡܵܐ ܕܐܸܬܼܟܲܢܝܼ ܒܹܗ܁>
    text <܃ܘܐܲܫ̣ܡܲܥ ܩܵܠܵܐ ܕܕܼܵܪ ܘܿܙܘܼܬܹܗ ܒܲܕܼܡܘܼܬܼ ܪܲܥܡܵܐ>
    text <ܒܪܲ ܥܡܵܐ ܕܩܵܠܹܗ ܢܲܚܸܡ ܡܝܼ̈ܬܹܐ ܕܡܝܼܬܼ ܒܲܚܛܝܼܬܼܵܐ܁>
    text <܃ܘܚܵܘܝܼ ܐܸܢܘܿܢ ܐܘܼܪܚܵܐ ܚܕܲܬܵܐ ܕܚܲܝܲܬܼ ܡܝܼ̈ܬܹ̈ܐ>
    text <ܡܲܬܼܝ ܐܲܠܸܦ ܒܹܝܬܼ ܥܸܠܼܪ̈ܝܹܐ ܬܠܝܼܬܼܵܝܘܼܬܼܵܐ܁>
    text <܃ܘܚܲܬܸܡ ܩ̈ܠܹܐ ܕܲܢܒܼܝܼܘܼܬܼܵܐ ܒܟܼܪܵܘܿܙܘܼܬܼܵܐ>
    text <ܫܲܪܲܪ ܐܢܘܿܢ ܒܝܲܕ ܡܘܼܠܟ̈ܢܹܐ ܕܲܠܘܵܬܼ ܟܹܐܢܹ̈ܐ܁>
    text <܃ܘܐܵܘܕܲܥܘ ܐܸܢܘܿܢ ܕܲܫܠܸܡܘ ܐ̄ܪ̈ܙܹܐ ܘܲܕܼܢܲܚ̣ ܩܘܼܫܬܵܐ>
    text <܃ܚܲܕܝܹܗ ܠܐܲܒܼܪܵܡ ܕܲܗܘ̤ܵܘ ܥܲܡܡܹ̈ܐ ܐ̄ܚܢܹ̈ܐ ܕܚܘܼܒܹܗ>
    text <ܘܐܲܦܲܨܚ ܠܕܵܘܝܼܕܼ ܕܩܵܡ̣ ܡ̣ܢ ܙܲܪܥܹܗ ܡܲܠܟܵܐ ܕܲܟܼܬܼܝܼܒܼ܁>
    text <܃ܐܲܟ̇ܬܸܒܼ ܒܲܛܢܹܗ ܕܲܗܘ̤ܵܐ ܒܪܘܼܚܵܐ ܕܠܵܐ ܙܘܼܘܵܓܼܵܐ>
    text <ܘܐܲܝܟ ܥܸܩܪܵܐ ܫܘܲܚ̣ ܡ̣ܢ ܐܲܪܥܵܐ ܨܗܘܼܬܼܵܐ ܡܲܪܝܲܡ܁>
  block
    text <܃ܒܗܲܢܟܲܠ ܦܲܓܼܪܵܐ ܚܵܘܝܼ ܕܲܥܡܲܪ ܨܒܼܝܵܢ ܟܲܣܝܵܐ>
    text <ܘܲܩܪ̣ܵܝܗܝ ܒܲܫܡܵܐ ܒܲܪ ܐܲܗܵܠܵܐ ܕܥܸܠܝ ܡ̣ܢ ܟܠ܁>
    text <܃ܠܗܵܢܵܐ ܢܝܼܫܵܐ ܫܠܸܡ ܐܵܦ ܠܘܼܩܵܐ ܐܵܣܝܵܐ ܕܪܘܼܚܵܐ>
    text <ܘܐܲܝܟ ܕܲܒܼܣܲܡܵܐ ܐܲܣܝܼ ܒܡܸܠܵܘ̈ܗܝ ܠܐܵܓܸܒܼ̈ܛܵܝܹܐ܁>
    text <܃ܐܵܣܝܵܐ ܡܗܝܼܪܵܐ ܐܹܫܬܲܕܲܪ ܗ̄ܘ̣ܵܐ ܠܥܲܡܵܐ ܟܪܝܼܗ̄ܐ>
    text <ܕܢܸܥܨܘܿܒܼ ܟܹܐܒܼܵܘ̈ܗܝ ܒܝܲܕܼ ܣܲܡ̣ܡܵܢܹ̈ܐ ܐܲܠܵܗܹ̈ܝܐ܁>
    text <܃ܒܫܸܩ ܐܸܠܵܗܵܐ ܣܲܥܪܹܗ ܒܲܪ ܫܹܝܡ ܠܒܲܪ ܚܵܡ ܥܲܒܼܕܵܐ>
    text <ܘܣܡ ܠܹܗ ܣܲܡܵܐ ܕܚܹܐܪܘܼܬܼ ܢܲܦ̣ܫܵܐ ܥܲܠ ܪܸܥܝܵܢܹܗ܁>
    text <܃ܒܟܹܐܒܼܵܐ ܕܥܵܘܠܵܐ ܪܡܹܐ ܗ̄ܘ̣ܵܐ ܙܲܪܥܹܗ ܕܚܵܡ ܡܲܪܵܚܵܐ>
    text <ܘܥܲܠ ܥܸܒܼܪܵܝܵܐ ܘܥܲܨܒܹܗ ܒܪܘܼܚܵܐ ܘܟܲܣܝܼ ܥܵܘܠܹܗ܁>
    text <܃ܫܪܝܗܝ̣ ܡ̣ܢ ܢܝܼܪܵܐ ܕܥܲܒܼܕܘܼܬܼ ܥܵܘܠܵܐ ܕܲܒܝܼܠܵܘ̈ܛܵܬܼܵܐ>
    text <ܘܛܲܒܼܥܹܗ ܒܪܘܚܵܐ ܕܢܸܗܘܹܐ ܡܲܦܠܲܝܝ ܠܡܲܠܟܵܐ ܕܪܵܘܡܵܐ܁>
    text <܃ܦܐܹܐ ܗ̄ܘ̣ܵܐ ܩܵܠܹ̈ܐ [ܟܲܕ ܩܵܥܹ̇ܐ ܗ̄ܘ̣ܵܐ ܒܐܲܪܥܵܐ ܕܡܸܨܪܹܝܢ>
    text <܃ܘܲܡܫܲܬܸܩ ܗ̄ܘ̣ܵܐ ܩܵܠܹ̈ܐ] ܕܛܘܼܥܝܲܝ ܒܟܼܵܪܘܿܙܘܼܬܼܵܐ>
    text <܃ܪܲܒ ܗ̄ܘ̣ܵܐ ܢܒܼܓܵܐ ܕܡܸܠܲܬܼ ܦܲܘܡܹܗ ܛܵܒܼ ܡ̣ܢ ܓܝܼܚܘܿܢ>
    text <ܘܲܡܝܲܬܿܪܝܼܢ ܗ̄ܘ̣ܵܘ ܙܵܘܥܲܝ̈ ܢܦ݂ܲܫܹܗ ܡ̣ܢ ܫܲܬܿܝܼܩܹ̈ܐ܁>
    text <܃ܕܚܝܼܠ ܗ̄ܘ̣ܵܐ ܩܵܠܹܗ ܥܲܠ ܡܸܨܪ̈ܝܹܐ ܛܵܒܼ ܡ̣ܢ ܓܝܼܚܘܿܢ>
    text <ܘܲܡܝܲܬܿܪܝܼܢ ܗ̄ܘ̣ܵܘ ܚܪܘܕ̈ܐ ܕܥܲܡܹܗ ܡ̣ܢ ܝܼܣܪܵܝܹܠ܁>
    text <܃ܡܘܼܫܹܐ ܚܪܲܪ ܘܐܲܗܦܸܟ ܥܲܡܹܗ ܕܡܝܼܬܼ ܒܲܚܛܝܼܬܼܵܐ>
    text <ܘܠܘܼܩܵܐ ܚܲܪܲܪ ܘܐܲܗܦܸܟ ܥܲܡܹܗ ܒܣܲܒܼܪܵܐ ܘܚܲܝܹ̈ܐ܁>
    text <܃ܚܪ̈ܘܼܪܹܐ ܘܚܲܝܹ̈ܐ ܡܠ݂ܲܟ ܥܸܒܼܪܵܝܵܐ ܠܲܒܲܢܲܝ̈ ܓܸܢܣܹܗ>
    text <ܘܐܸܫܬܵܘܕܝܼ ܠܗܘܿܢ ܩܝܵܡܬܵܐ ܕܦܲܓܼܪܵܐ ܘܦܘܼܪܩܵܢ ܢܲܦ̣ܫܵܐ܁>
    text <܃ܡܵܪܩܘܿܣ ܪܲܒܿܝܼ ܙܲܪܥܵܐ ܕܲ[܁܁܁]ܕܲܥ ܟܹܐܦܵܐ ܒܪ̈ܗܘܿܡܹܐ>
    text <ܘܐܲܫܩܝܼ ܒܡܸܠܵܘ̈ܗܝ ܚܲܠܝܘܼܬܼ ܩ̈ܠܐ ܠܦܹܐܪܹ̈ܐ ܡ̈ܠܝܼܠܹܐ܁>
    text <܃ܒܢ̣ܵܐ ܝܘܼܠܦܵܢܹܗ ܥܲܠ ܬܵܘܕܝܼܬܼܵܐ ܕܟܹܐܦܵܐ ܓܒܼܝܼܬܼܵܐ>
    text <ܘܠܵܐ ܐܸܬܼܪܲܦܝܼ ܡ̣ܢ ܡܲܚܫܘܼ̈ܠܹܐ ܕܪܚܵܐ ܕܛܘܼܥܝܲܝ܁>
    text <܃ܕܢܚ̣ ܐܲܝܟ ܫܸܡܡܵܐ ܫܪܵܪܵܐ ܕܡܸܠܵܘ̈ܗܝ ܒܹܝܬܼ ܪ̈ܗܘܿܡܵܝܹܐ>
    text <ܘܪܲܕܼܦܹܗ ܠܚܸܫܟܿܐ ܕܚܲܪܵܫܘܼܬܼܵܐ ܕܐܲܠܸܦ ܣܝܼܡܘܿܢ>
    text <܃ܦܪܲܣܝܼ ܘܲܓܼܠ̣ܵܗ̇ ܠܐܘܼܡܵܢܘܼܬܹܗ ܕܗܵܘ̇ ܙܹܐܦܵܢܵܐ>
    text <ܘܦܲܟܿܗܵܗ̇ ܠܡܸܪܬܹܗ ܒܫܸܡ ܚܲܠܝܘܼܬܼܵܐ ܕܲܫܡܹܗ ܕܝܼܫܘܿܥ܁>
    text <܃ܥܩܲܪ̣ܙܝܼܙܵ ܢܵܘ̈ܗܝ ܘܕܲܟܿܝܼ ܝܲܥܪܵܐ ܕܡܲܘܼܬܹܗ>
    text <ܘܲܙܪ̣ܥ ܒܐ̄ܢܵܫ̈ܐ ܙܲܪܥܵܐ ܛܵܒܼܵܐ ܕܗܝܼܡܵܢܘܼܬܹܗ܁>
    text <܃ܒܗܲܝܼܡܢܘܼܬܼܵܐ ܫܲܪܝܼ ܘܫܲܠܸܡ ܒܲܕܡܘܼܬܼ ܚܲܒܼܪ̈ܵܘܗܝ>
    text <ܘܐܲܩܸܦ ܣܸܦܪܗ ܠܕܼܝܬܹܩܹܐ ܕܲܟܼܢܵܘ̈ܗܝ܁>
    text <܃ܒܐܲܪ݁ܒܿܥܵܐ ܣܵܦܪ̈ܐ ܚܲܬܼܡܵܗ̇ ܡܠܟܿܐ ܠܟܼܵܪܘܿܙܘܼܬܹܗ>
    text <ܘܐܲܪܡܝܼ ܐܝܼܕܼܵܐ ܬ̇ܡܵܢܝܵܐ ܘܫܲܒܼܥܝܼܢ ܒܦܘܼܪܩܵܢ ܥܲܡܡܹ̈ܐ܁>
    text <܃ܒܲܕ ܡܘܼܬܼܢܲܚܬܵܐ ܦܪܲܣ̣ ܝܘܼܠܦܵܢܹܗ ܒܐܲܪ̈ܒܲܥܦܸܢܝܵܢ>
    text <ܘܟܲܣܝܘܼܗܝ ܠܥܵܠܡܵܐ ܥܲܪܛܸܠܵܝܐ ܒܢܲܚܬܵܐ ܕܲܒܡܹܗ܁>
    text <܃ܫܡܵܐ ܡܫܝܼܚܵܐ ܠܒ̣ܟܘ ܒܐܕܝ̈ܗܘܢ ܘܒܙܘ ܥܝ̈ܗܘܢ>
    text <ܘܐܸܢ ܕܲܒܼܛܒܼܢܵܐ ܚܬܲܡܘ ܒܹܗ ܐܢܵܫ̈ܐ ܡ̣ܢ ܢܸܟܼܝܵܢܹ̈ܐ܁>
    text <܃ܐܲܝܟ ܚܲܕܼ ܓܘܼܫܡܵܐ ܚܫܲܒ̣ܘ ܠܲܚܕܵܕ̈ܐ ܟܲܕܼ ܣܲܓܝܼܐܝܼ̈ܢ>
    text <ܘܲܟܼܕܲܢܘ ܚܘܼܒܵܐ ܕܪܸ̈ܥܝܵܢܲܗܘܿܢ ܒܪܹܫܵܐ ܡܫܝܼܚܵܐ܁>
    text <܃ܦܐܹܐ ܗ̄ܘ̣ܵܐ ܟܢܘܼܫܝܵܐ ܕܗܲܕܡܲܝ̈ܗܘܿܢ ܕܲܡܫܝܼܚܹ̈ܐ>
    text <ܘܲܪܓܝܼܓܼ ܗ̄ܘ̣ܵܐ ܛܵܒܼ ܫܡܵܐ ܝܲܩܝܼܪܵܐ ܕܲܠܒܼܝܼܟܼܝܼܢ ܗ̄ܘ̣ܵܘ܁>
    text <܃ܒܲܕܼ ܡܘܼܬܼ ܨܲܠܡܵܐ ܨܝܼܪ ܗ̄ܘ̣ܵܐ ܡܫܝܼܚܵܐ ܩܕܼܵܡ ܡܲܕܥܗܘܿܢ>
    text <ܘܲܚܬܿ ܝܼܪܝܼܢ ܗ̄ܘ̣ܵܘ ܒܛܼܒܼܥܵܐ ܕܲܫܡܹܗ ܐܲܝܟ ܕܲܒܼܬܼܵܓܼܵܐ܁>
    text <܃ܠܲܝܬܿ ܗ̄ܘ̣ܵܐ ܡܸܕܹܡ ܥܲܝܢ̈ܝܗܘܿܢ ܐܸܠܵܐ ܡܫܝܼܚܵܐ>
    text <ܘܒܹܗ ܡܲܩܲܬܼ ܗ̄ܘ̣ܵܐ ܚܝܵܪܐ ܟܲܣܝܵܐ ܕܪܸ̈ܥܝܵܢܲܝܗܘܿܢ܁>
    text <܃ܠܵܐ ܚܫܝܼܒܼ ܗ̄ܘ̣ܵܐ ܠܗܘܿܢ ܕܐܝܼܬܼܵܘܗܝ ܡܸܕܹܡ ܥܘܼܡܪܵܐ ܕܙܲܒܼܢܵܐ>
    text <ܘܠܵܐ ܪܵܢܹܝ̇ܢ ܗ̄ܘ̣ܵܘ ܕܐܝܼܬܼ ܝܘܼܬܼܪܵܢܵܐ ܒܐܲܪ̈ܥܝܵܬܼܵܐ܁>
  block
    text <܃ܦܵܘܠܘܿ[ܣ] ܓܲܒܼܝܵܐ ܪܵܚܡܵܐ ܕܡܲܠܟܿܐ ܕܪܵܘܡܵܐ>
    text <ܕܡܝܼܬܼ ܗ̄ܘ̣ܵܐ ܟܲܕܼܝܲܝ ܘܝܲܝ ܗ̄ܘ̣ܵܐ ܟܲܕܼ ܡܝܼܬܼ ܘܫܝܼܛܘ ܗ̄ܘ̣ܵܐ ܘܲܫܒܼܝܼܝ܁>
    text <܃ܡܝܼܬܼ ܗ̄ܘ̣ܵܐ ܠܥܵܠܡܵܐ ܕܠܵܐ ܚ̇ܕܐ ܗ̄ܘ̣ܵܐ ܒܪ̈ܓܼܝܼܓܬܗ>
    text <ܘܝܲܝ ܗ̄ܘ̣ܵܐ ܒܲܣܒܼܪܵܐ ܕܗܵܘ̇ ܚܘܼܕܵܬܵܐ ܕܗܵܘܹ̇ܐ ܒܪܪܬܼܵܐ܁>
    text <ܠܥܸܢܝܵܢ ܡܵܪܹܗ ܡܸܬܼܝܲܐܲܒܼ ܗ̄ܘ̣ܵܐ ܕܠܵܐ ܣܲܒܼܥܘܼܬܼܵܐ ܘܲܡܣܲܟܹܿܐ>
    text <ܗ̄ܘ̣ܵܐ ܕܢܚܸܙܝܘܼܗܝ ܒܐܲܦܹ̈ܐ ܕܠܵܐ ܡܲܚܝܼܬܼܵܐ܁>
    text <܃ܥܲܡܹܗ ܗܘ̤ܵܐ ܓܹܝܪ ܒܚܲܝܹ̈ܐ ܕܙܒܼܢܵܐ ܐ̄ܪܵܙܢܵܐܝܼܬܼ>
    text <ܐܸܠܵܐ ܪܓܼܝܼܓܼ ܗ̄ܘ̣ܵܐ ܕܢܸܗܘܹܐ ܥܲܡܹܗ ܒܲܓܼܡܝܼܪܘܼܬܼܵܐ܁>
    text <܃ܠܗܵܢ ܥܢܝܵܢܵܐ ܪܚܸܡܘ ܟܵܪ̈ܘܙܹܐ ܕܡܸܠܲܬܼ ܚܲܝܹ̈ܐ>
    text <ܘܟܲܕܼ ܒܲܐܪܥܵܐ ܗܘ̤ܵܘ ܠܵܘ ܒܐܲܪܥܵܐ ܗܘ̤ܵܘ ܐܸܠܵܐ ܨܹܐܕܵܘܗܝ܁>
    text <܃ܡܸܛܠ ܚܘܼܒܹܗ ܫܒܲܩ̣ܘ ܟܠܡܸܕܡ ܘܝܩܪܘ ܚܘܼܒܹܗ>
    text <ܘܲܗܘ̤ܵܘ ܣܵܗܕܹ̈ܐ ܕܟܼܵܪܘܿܙܘܼܬܹܗ ܨܹܝܕ ܐܢܵܫܘܼܬܼܵܐ܁>
    text <܃ܐܲܟܼܪܸܙܘ ܒܲܛܢܹܗ ܘܚܵܘܝܼܘ ܝܠܕܹܗ ܘܬܲܪܒܿܝܬ ܦܲܓܼܪܹܗ>
    text <ܘܲܪܫܲܡ̣ܘ ܚܲܫܹܗ ܘܨܵܪܘ ܢܘܼܚܵܡܹܗ ܕܩܵܡ ܘܐܸܣܬܲܠܲܩ܁>
    text <ܫܡܲܥ̣ܘ ܒܲܪܬܼ ܩܵܠܵܐ ܕܦܲܩܸܕ ܐܸܢܘܿܢ ܕܬܲܠܡܸܕܼܘ ܘܐܲܥܡܸܕܼܘ܁>
    text <܃ܘܲܓܼܡ݂ܲܪܘ ܚܘܼܒܹܗ ܒܚܘܼܒܵܐ ܠܡܸܠܲܬܼ ܦܘܼܡܹܗ ܒܐܸܕܸܢܲܝ̈ ܟܠܢܵܫ>
    text <܃ܢܦܲܩ̣ܘ ܠܲܣܝ̈ܓܼܐ ܘܒܹܝܬܼ ܐܘܼܪ̈ܚܵܬܼܵܐ ܒܵܬܲܪ ܐܢܵܫ̈ܐ>
    text <܃ܘܟܲܢܸܫܘ ܡܲܠ̣ܵܘ ܒܹܝܬܼ ܡܸܫܬܘܼܬܼܵܐ ܛܵܒܹ̈ܐ ܘܒܼܝ̈ܫܹܐ>
    text <ܐܲܣܡܸܟܼܘ ܐܸܢܘܿܢ ܥܲܠ ܦܵܬܼܘܪܵܐ ܪܘܼܚܵܢܝܵܐ܁>
    text <܃ܘܐܲܫܩܝܼܘ ܐܢܘܿܢ ܣܲܡ ܚܲܝܘܼܬܼܵܐ ܒܐܪܵܙܵܐ ܕܕܼܵܡܹ̇ܐ>
    text <ܒܦܲܓܼܪܵܐ ܘܕܲܡ̇ܐ ܬܲܪܣܝܼܘ ܐܢܘܿܢ ܐܪܵܙܵܢܵܐܝܼܬܼ܁>
    text <܃ܕܢܹܐܠܲܦ ܟܠܵܢܵܫ ܕܲܕܦܲܓܼܪܵܢܵܐ ܗܘ̣ ܦܲܓܼܪܑܵ ܘܲܕܼܡܵܐ>
    text <ܒܐܘܼܟܼܠܵܐ ܕܪܘܼܚܵܐ ܥܲܝܸܕܼܘ ܐܸܡܘܿܢ ܠܥܲܡܡܹ̈ܐ ܝܲܥܢܹ̈ܐ܁>
    text <܃ܘܫܵܛ̣ܘ ܡܹܐܛܼܘܼܠܬܼܵܐ ܕܲܦܬܲܟܼܪܘܼܬܼܵܐ ܘܝܲܩܲܪܘ ܩܘܼܫܬܵܐ>
    text <ܒܐܸܣܛܲܠ ܫܘܼܒܼܚܵܐ ܟܣܲܝܼܘ ܐܸܢܘܿܢ ܠܥܪܪ݁ܛܸܠܵܝܹܐ܁>
    text <܃ܘܢܲܟܸܦܘ ܪܲܗܛܵܐ ܕܙܲܠܝܼܠܘܼܬܼܵܐ ܕܕܼܘܼܒܵܪܲܝܗܘܿܢ>
    text <ܒܣܲܒ̣ܪܵܐ ܘܚܲܝܹ̈ܐ ܫܲܪܲܪ ܐܸܢܘܿܢ ܨܝܕ ܡܘܼܠܟ̈ܢܐ܁>
    text <܃ܘܐܲܠܸܦ ܐܸܢܘܿܢ ܕܠܵܐ ܢܸܬܼܪܲܦܘܢ ܒܚܲܫܹ̈ܐ ܕܙܲܒ̣ܢܵܐ>
    text <܃ܡܘܼܠܟܵܢ ܚܲܝܹ̈ܐ ܖܒܥ̣ܘ ܐܲܝܟ ܢܝܼܫܵܐ ܩܕܼܵܡ ܥܲܝܢܲܝ̈ܗܘܿܢ>
    text <ܕܢܸܗܘܘܿܢ ܚܵܢܹ̇ܝܢ ܒܗܲܝܡܵܢܘܼܬܼܵܐ ܠܘܵܬܼ ܕܲܥܬܼܝܼܕ̈ܢ܁>
    text <܃ܒܕܼܘܼܡܝܵܐ ܕܝܼܠܹܗ ܚܲܦܸܛܘ ܐܸܢܘܿܢ ܠܡܡܪܝܘ>
    text <ܘܗܢܘܢ ܫܪܝܼܘ ܐܲܝܟ ܪ̈ܒܢܐ ܩܕܼܵܡ ܬܲܠܡܝܕ̈ܐ܁>
    text <܃ܗܢܘ̣ܢ ܥܠ̣ܘ ܗܵܘ̣ܘ ܠܐ ܓܘܢ ܥܡ̈ܠܐ ܩܕܡ ܐܬܼܠܝܼ̈ܛܐ>
    text <ܘܗܢ̣ܘܢ ܚܘܝܼܘ ܙܢܝ̈ ܬܲܟܬܘܼܫܵܐ ܠܩܪ̈ܒܬܢܐ܁>
    text <܃ܚܵܣܢܘ ܟܠ ܚܝ̈ܠܝܢ ܒܚܝܠ ܥܘܼܕܼܪܵܢܵܐ ܐܲܠܵܗܵܝܵܐ>
    text <ܘܐܲܩܠܝܼܘ ܘܒܲܣܲܪܘ ܥܲܠ ܫܘܥܠܝܐ ܕܕܝܘ̈ܐ ܘܐܢܫ̈ܐ܁>
    text <܃ܫܛ̣ܘ ܠܘܚܡ̈ܐ ܘܕܫ̣ܘ ܠܲܓܼܙܵܡܹ̈ܐ ܕܡܲܠܟܵܐ ܛܪ̈ܘܢܐ>
    text <ܘܐܲܗܸܠܘ ܘܲܓܼܚܸܟܼܘ ܥܲܠ ܕܝ̈̇ܢܐ ܘܫܘܠܛܢ̈ܝܗܘܿܢ܁>
    text <܃ܫܪ̣ܘ ܝܘܠܦܢܐ ܕܟܸܢܼܒܲܬ̤ ܛܘܥܝܲܝ ܒܐܝܼܕܵܐ ܕܐܵܢܵܫ̈ܐ>
    text <ܘܲܟܼܬܲܒܼܘ ܣܦܪ̈ܐ ܕܚܲܕܼ ܝܘܠܦܵܢܵܐ ܕܐܲܠܵܗ ܟܠܵܐ܁>
    text <܃ܦܐܹܐ ܗ̄ܘ̣ܵܐ ܩܵܠܗܘܿܢ ܟܲܕܼ ܩܵܥܹ̇ܝܢ ܗ̄ܘ̣ܵܘ ܒܹܝܬܼ ܐܲܪ̈ܥܵܢܹܐ>
    text <ܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܕܼܫܵܐ ܚܕܼܵܐ ܐܝܼܬܼܘܼܬܼܵܐ܁>
    text <܃ܪܓܼܝܸܓܼ ܗ̄ܘ̣ܵܐ ܙܵܡܪܵܐ ܕܟܸܢܵܕ̈ܝܗܘܿܢ ܪ̈ܘܼܚܵܢܵܝܹܐ>
    text <ܟܲܕܼ ܙܵܡ̇ܝܪܝܼܢ ܗ̄ܘ̣ܵܘ ܡܸܠܬܐ ܘܦܲܓܼܪܵܐ ܒܪܵܐ ܕܐܲܠܵܗܵܐ܁>
    text <܃ܗܲܢܝܼܬܝܼ̈ܢ ܗ̄ܘ̣ܵܘ ܦܸܬܼܓܼܡܲܝ̈ܗܘܿܢ ܠܥܝܼܪܹ̈ܐ ܘܐ̈̄ܢܵܫ̈ܐ>
    text <ܟܲܕܼ ܙܵܪܥܝܼܢ ܗ̄ܘ̣ܵܘ ܣܒܲܪܬܼܵܐ ܚܕܲܬܐ ܕܥܸܠܲܬܼ ܫܲܝܢܵܐ܁>
    text <܃ܥܗܲܪܘ ܗ̄ܘ̣ܵܘ ܟܸܢܫ̈ܐ ܕܫܡܝ̈ܢܐ ܒܚܝܠܐ ܕܲܒܼܗܘܿܢ>
    text <ܟܲܕܼ ܚܵܣܢܹ̇ܝܢ ܗ̄ܘ̣ܵܘ ܟܠ ܝܘܼܠܦܵܢܝܼ̈ܢ ܒܚܲܝܠܹܗ ܕܝܼܫܘܿܥ܁>
  block
    text <܃ܒܬܲܗܪܵܐ ܩܵܡ̣ܘ ܗ̄ܘ̣ܵܘ ܪ̈ܘܼܚܵܢܵܝܹܐ ܒܐܵܓܼܘܢܲܝ̈ܗܘܿܢ>
    text <ܕܚܙ̣ܘ ܕܐܲܫܦܸܠ ܥܵܠܡܵܐ ܘܚܝܲܠܹܗ ܡ̣ܢ ܨܲܝܵܪܹ̈ܐ܁>
    text <܃ܚܙ̣̰ܵܘ ܕܲܠܒܼܝܼܫܝܼܢ ܟܝܵܢܵܐ ܕܒܸܣܪܵܐ ܡ̣ܬܼܚܲܒܿܠܵܢܵܐ>
    text <ܘܲܬܼܗܲܪܘ ܣܲܓܿܝܼ ܕܐܲܝܟܲܢ ܙܵܟܹ̇ܝܢ ܠܚܲܫܹ̈ܐ ܕܲܒܼܗܘܿܢ܁>
    text <܃ܐܘܒܣܪ̈ܢܐ ܕܫܵܛ̣ܘ ܠܲܟܼܝܵܢܵܐ ܘܠܲܐ ܣܝܼܪܘܼܬܹܗ>
    text <ܘܚܵܘܝܼܘ ܕܘܼܡܝܵܐ ܕܠܵܐ ܚܵܫܘܿܫܹ̈ܐ ܒܚܵܡܣܵܢܲܝ̈ܗܘܿܢ܁>
    text <܃ܐܘ ܐܪ̈ܥܢܐ ܕܲܥܡܲܪ̣ܘ ܒܐܲܪܥܵܐ ܟܪܝܼܗܘܼܬ ܓܘܼܫܡܵܐ>
    text <ܘܠܵܐ ܐܸܬܼܟܲܬܲܡܘ ܒܟܹܐܒܹ̈ܐ ܣܢ̈ܝܵܐ ܕܲܢܣܝܼܣܘܼܬܹܗ܁>
    text <܃ܐܘ ܬܲܓܵܪܹ̈ܐ ܕܼܪܕܼܵܘ ܒܐܘܼܪܚܵܐ ܡܲܠܝܲܬ ܩܸܢܛܵܐ>
    text <ܘܠܵܐ ܐܸܬܼܚܲܠܲܨܘ ܓܲܙܵܐ ܪܲܒܵܐ ܕܪܸ̈ܥܝܵܢܲܝܗܘܿܢ܁>
    text <܃ܐܘ ܡܲܠܵܚܹ̈ܐ ܕܝܼܬܸܒܼܘ ܒܐܸܠܦܵܐ ܒܝܲܡܵܐ ܫܓܼܝܼܫܵܐ>
    text <ܘܠܵܐ ܐܸܬܼܛܲܒܿܥܲܬ̤ ܗܲܝܡܵܢܘܼܬܼܗܘܿܢ ܒܹܝܬܼ ܡܲܚܫܘܼ̈ ܠܹܐ܁>
    text <܃ܐܘܿ ܟܢܪ̈ܐ ܙܡܪ̈ܝ ܠܝܘܿܡ ܬܠܝܼܬܼܵܝܘܼܬܼܵܐ>
    text <ܕܠܵܐ ܐܸܬܼܦܲܣܲܩ ܪܘܼܟܵܒܼ ܡܸܢܹ̈ܐ ܕܚܘܼܫܵܒܲܝܗܘܿܢ܁>
    text <܃ܐܘܿ ܐܲܬܼ̈ܠܹܝܛܹܐ ܐܲܚܕܼܵܝ̈ ܕܲܪܵܐ ܥܲܡ ܚܘܼܬܼܚ̈ܵܬܹܐ>
    text <ܕܠܵܐ ܩܲܬܼ̈ܝ ܐܝܼܕ̈ܐ ܕܐܲܚܘܿܕܲܝ̈ܗܘܿܢ ܒܗܲܕܼܵܡܲܝ̈ܗܘܿܢ܁>
    text <܃ܐܘܿ ܐܲܟܵܪܹ̈ܐ ܙܲܪ̈ܥܲܝ ܚܲܝܹ̈ܐ ܒܹܝܬܼ ܡܵܝܘܿܬܹ̈ܐ>
    text <ܕܥ̇ܕ ܚܲܢܦܘܼܬܼܵܐ ܝܲܥܪܵܐ ܕܐܲܥܝܼܘ ܫܹܐܕܹ̈ܐ ܒܐܵܢܵܫ̈ܐ܁>
    text <܃ܐܘܿ ܬܲܡܝܼܕܹ̈ܐ ܢܵܛܪ̈ܲܝ ܚܘܼܒܵܐ ܕܪܲܒܵܐ ܡܫܝܼܚܵܐ>
    text <ܕܠܵܐ ܐܸܬܼܪܲܦܝܼ ܚܵܙܘܵܐ ܕܚܘܼܒܗܘܿܢ ܡ̣ܢ ܨܹܝܕܼ ܡܵܪܪܗܘܿܢ܁>
    text <ܒܨܝܼܪ ܗ̄ܘ̣ ܚܘܼܒܵܐ ܕܢܸܬܼܢܹܐ ܫܲܪܒܵܐ ܕܪܸ̈ܥܝܵܢܲܝܟܿܘܿܢ>
    text <ܘܠܵܐ ܡܨܹܐ ܗܵܘܢܵܐ ܕܲܢܨܘܿܪ ܨܵܠܡܵܐ ܕܢܸܨܚܵܢܲܝ̈ܟܿܘܿܢ܁>
    text <܃ܟܪܹܐ ܠܸܫܵܢܵܐ ܕܢܸܡܛܹܐ ܠܪܵܘܡܵܐ ܕܲܣܠܲܩܬܘܿܢ ܠܗ>
    text <ܘܡܲܬܝܼܢ ܝܲܨܪܵܐ ܕܢܸܡܛܹܐ ܥܲܡܟܼܘܿܢ ܠܲܠܡܹܐܝܢ ܚܲܝܹ̈ܐ܁>
    text <܃ܚܲܕ ܗܘ̤ ܒܲܠܚܘܿܕܼ ܡܨܐܹ ܕܲܢܨܘܿܪܝܼܘܗܝ ܠܨܲܠܡܵܐ ܕܚܘܼܒܿܟܘܿܢ>
    text <ܘܗܘ̤ܝܘܼ ܝܵܕܲܥ̇ ܕܢܸܡܢܹܐ ܥܲܡܠܹ̈ܐ ܕܐܵܓܼܘܿܢ̈ܝܟܿܘܿܢ܁>
    text <܃ܠܹܗ ܗ̄ܘ̣ ܓܲܠܝܵܐ ܕܲܟܼܡܵܐ ܚܲܫܬܿܘܢ ܡܸܛܠ ܚܘܼܒܹܿܗ>
    text <ܘܗܘ̤ ܡܦܣ ܕܐܲܝܟܲܢ ܢܸܬܸܿܠ ܐܲܓܼܪܵܐ ܠܨܒܼܝܵܢܲܝ̈ܟܿܘܿܢ܁>
    text <܃ܒܟܲܪܡܹܗ ܠܦܚܬܘܿܢ ܡ̣ܢ ܫܘܼܪܵܝܵܐ ܕܘܼܪܘܿܙܘܼܬܹܗ>
    text <ܘܗܘ̤ ܡܦܲܢܹܐ ܠܟܼܘܿܢ ܕܝܢܵܪ ܚܲܝܹ̈ܐ ܕܠܵܐ ܡܸܬܼܚܲܒܲܠ܀>
text <ܥܲܠ ܫܠܹܝܡܘܿܢ ܘܥܲܠ ܓܒܝܼܬܹܗ ܘܥܲܠ ܕܝܢܘܼܬܹܗ>
  block
    text <ܥܲܠ ܫܠܹܝܡܘܿܢ ܘܥܲܠ ܓܒܝܼܬܹܗ ܘܥܲܠ ܕܝܢܘܼܬܹܗ>
  block
    text <܀ ܢܘ܀ ܕܥܲܠ ܫܠܹܝܡܘܿܢ܀>
    text <ܕܝܼܠܹܗ ܟܲܕ ܕܝܼܠܹܗ܀>
    text <܃ܡܹܐܡܪܵܐ ܕܚܲܡܫܝܼܢ ܘܸܫܬܼܵܐ>
    text <ܕܲܥܒܝܼܕ ܠܹܗ ܥܲܠ ܫܠܹܝܡܘܿܢ ܘܥܲܠ ܓܒܝܼܬܹܗ ܘܥܲܠ ܕܝܢܘܼܬܹܗ܀>
  block
    text <܃ܕܘܝܼܕ ܡܲܠܟܵܐ ܫܩ̣ܠ ܫܘܠܛܢܵܐ ܕܡܠܟܘܼܬ ܥܵܠܲܡ>
    text <ܘܝܗܒܹܗ ܠܒܼܪܗ ܕܠܵܐ ܢܬܕܓܲܠ ܫܘܼܘܕܵܝ ܡܸܠܵܘ̈ܗܝ܁>
    text <܃ܚܙ̣ܵܐ ܒܲܪ ܐܝܫܲܝ ܕܒܝܘܒܠܹܗ ܟܣܹܐ ܡܘܼܠܟܵܢܵܐ>
    text <ܘܙܗܪ ܠܲܒܼܪܗ ܕܠܵܐ ܢܬܪܦܹܐ ܘܒܘܒܸܕ ܕܲܪܓܹܗ܁>
    text <܃ܫܡܲܥ ܕܠܥܠܲܡ ܡܬܝܼܚ ܗ̄ܘ̣ ܫܒܼܛܵܐ ܕܪܹܫܢܵܘܼܬܹܗ>
    text <ܘܩܲܕܸܡ ܝܗܒܗ ܬܓܹܗ ܠܒܼܪܗ ܒܲܥܬܝܼܕܘܼܬܼܵܐ܁>
    text <܃ܒܚܵܝܵܘ̈ܗܝ ܝܗܒ̣ܠܗ ܬܓܼܐ ܕܝܗ̣ܒܠܹܗ ܡܲܠܟܵܐ ܕܥܲܠ ܟܠ>
    text <ܕܚ̣ܙܵܐ ܕܥܬܝܕ ܒܝܼܫܐ ܠܡܸܚܛܲܦ ܪܒܘܼܬ ܕܪܓܹܗ܁>
    text <܃ܛܒܼܥܗ ܠܬܓܹܗ ܒܛܝܒܼܥܵܐ ܕܡܸܫܚܵܐ ܕܠܵܐ ܢܸܫܬܚܠܲܦ>
    text <ܘܒܸܚܙܹܐ ܒܝܼܫܵܐ ܘܢܚܕܐ ܒܒܸܙܚܵܐ ܕܫܘܘܕܵܝ ܡܪܹܗ܁>
    text <܃ܒܡܫܚܵܐ ܕܩܘܕܫܵܐ ܛܒܼܥܹܗ ܠܬܵܓܹܗ ܡܲܠܟܵܐ ܢܒܼܝܼܬܼܵܐ>
    text <ܕܠܵܐ ܢܟܘܢܝܗܝ ܢܟܼ̈ܠܐ ܨܢܝ̈ܥܹܐ ܕܢܟܘܠܬܢܹ̈ܐ܁>
    text <܃ܡܦ̣ܣ ܗ̄ܘ̣ܵܐ ܟܐܢܵܐ ܕܕܪܐܐܚ̇ܕ ܒܪܹܗ ܥܲܡ ܒܝܼܫܵܐ>
    text <ܘܩܕܡ ܡܫܚܗ ܕܬܫܲܪܲܥ ܡܢܗ ܐܝܕܵܐ ܕܒܝܼܫܵܐ܁>
    text <܃ܠܫܠܝܡܘܿܢ ܝܗܒ̣ ܬܓܼܐ ܘܕܲܪܓܼܵܐ ܕܪܫܢܘܼܬܼܵܐ>
    text <ܕܢܗܘܹܐ ܫ̇ܠܡ ܫܡܹܗ ܒܥ̇ܒܕܐ ܠܫܝܢܵܐ ܕܐ̄ܢܫܵܐ܁>
    text <܃ܫܝܢܵܐ ܪܵܒܵܐ ܟܣܹܐ ܗ̄ܘ̣ܵܐ ܒܫܡܵܐ ܕܐܬܢܬܝܼ ܠܹܗ>
    text <ܘܓܼܠܝܗܝ ܕܵܘܝܼܕ ܒܬܵܓܼܵܐ ܘܕܪܓ̣ܐ ܕܐܓܥܸܠ ܒܐܝܼܕܵܘ̈ܗܝ܁>
    text <܃ܫܡܹܗ ܩܕܡܝܵܐ ܪܚܝܼܡ ܠܐܠܵܗܵܐ ܩܪ̣ܝܗܝ ܓܸܠܝܢܵܐ>
    text <ܘܫܡܵܐ ܐ̄ܚܪܢܐ ܪܚ̇ܡ ܫܲܝܢܵܐ ܕܒܢܝ̈ܫܐ܁>
    text <܃ܫܡܗ̈ܐ ܕܐܢܹ̈ܐ ܐܬܟܢܝܼܘ ܠܹܗ ܒܢܒܝܼܘܼܬܼܵܐ>
    text <ܚܲܕ ܡ̣ܢ ܢܵܬܲܢ ܘܚܲܕ ܡ̣ܢ ܕܵܘܝܼܕ ܢܒܼܝܹ̈ܐ ܒܚܝܼܕܹ̈ܐ>
    text <܃ܢܬܢ ܢܫܝܼܵܐ ܩ̣ܪܵܝܗܝ ܝܲܕܝܼܕܵܐ ܡܪܝܵܐ ܪܚܡܹܗ>
    text <ܘܕܘܝܕ ܟܢܝܗ ܫܠܝܡܘܿܢ ܫܲܝܢܵܐ ܡܫܝܢ ܐ̄ܢܫܵܐ܁>
    text <܃ܢܡܘܣܐܝܼܬ ܣܡ̣ܘ ܠܹܗ ܫܡܵܗܹ̈ܐ ܠܢܡܘܿܣܝܵܐ>
    text <ܕܠܘܩܕܼܵܡ ܢܪܚܡ ܠܐܠܗ ܟܠܵܐ ܘܟܢ ܠܥܒܕܵܘܗܝ܁>
    text <܃ܪܚܡܲܬ ܩܘܼܫܬܼܵܐ ܘܪܵܚܡܲܬܼ ܫܲܝܢܵܐ ܡܠܹܝܢ ܫܘܼܡܗܵܘ̈ܗܝ>
    text <ܘܒܬܪܬܝܗܹܝܢ ܫܒܼܵܐ ܒܲܪ ܐܝܼܫܲܝ ܕܢܓܼܡܘܪ ܠܲܒܼܪܹܗ܁>
    text <܃ܚܟܝܡܐܝܼܬ ܣܥ̣ܪ ܚܲܟܝܡܵܐ ܒܫܘܼܠܵܡ ܚܲܝܵܘ̈ܗܝ>
    text <ܕܐܲܡܠܟ ܠܒܼܪܹܗ ܘܐܲܠܦܹܗ ܚܝܠܵܐ ܕܟܣܹܐ ܒܫܡܹܗ܁>
    text <܃ܠܒܪܹܗ ܐܫܠܸܡ ܬܓܹܗ ܘܕܲܪܓܹܗ ܡܲܠܟܵܐ ܟܹܐܢܵܐ>
    text <ܕܢܗܘܹܐ ܪܵܕܐ ܥܲܡ ܝܘܒܠܹܗ ܫܘܘܕܵܝ ܡܸܠܵܘ̈ܗܝ܁>
    text <܃ܠܫܘܘܕܵܝ ܡܪܹܗ ܪܚܸܡ ܫܪܝܼܪܵܐ ܡ̣ܢ ܟܠܡܸܕܡ>
    text <ܘܐܦ ܗܘ̤ ܡܵܪܹܗ ܦܲܪܥܹܗ ܚܘܒܵܐ ܕܪܲܒ ܡ̣ܢ ܚܘܼܒܹܗ܁>
    text <܃ܒܝܲܕ ܣܘܥܪ̈ܢܹܐ ܚܬܸܡ ܡܠܘ̈ܗܝ ܨܝܕ ܒܲܪ ܒܲܝܬܹܗ>
    text <ܕܝܩܲܪ ܠܒܼܪܗ ܒܚܟܡܲܬܼ ܩܘܼܫܬܵܐ ܕܕܡܝܵܐ ܠܕܬܒܘܼܗܝ܁>
    text <܃ܒܐܒܘܼܗܝ ܕܡܝܼ ܒܲܪ ܚܟܝܼܡܵܐ ܒܪܸܫ ܡܲܠܟܘܼܬܹܗ>
    text <ܘܐܲܝܟ ܝܠܘܕܹܗ ܬܒܼܥ ܟܹܐܢܘܼܬܵܐ ܘܡܟܟ ܥܘ̣ܠܵܐ܁>
  block
    text <܃ܠܘܩܒܼܵܠ ܥܘ̣ܠܵܐ ܙܹܝܢ ܢܦܲܫܹܗ ܓܲܢ̄ܒܪܐܝܼܬ>
    text <ܘܐܝܟ ܐܲܬܠܹܝܛܵܐ ܢܚܸܬ ܠܐܓܘܿܢܵܐ ܕܙܕܝܼܩܘܼܬܼܵܐ܁>
    text <܃ܛܲܠܝܵܐ ܫܒܼܪܐ ܐܚܲܕ ܫܒܼܛܵܐ ܕܪܫܢܘܼܬܼܵܐ>
    text <ܘܐܲܪܝܼܡ ܐܝܼܕܹܗ ܠܡܢܓܼܕܘܼ ܠܥܘ̣ܠܵܐ ܛܪܘܢܵܐ܁>
    text <܃ܢܟܼܠܵܐ ܩܫܝܵܐ ܡܬܚܹܗ ܠܥܘܠ̣ܐ ܕܒܢܲܝ̈ ܥܲܡܹܗ>
    text <ܘܡ̣ܢ ܩܫܝܼܘܼܬܹܗ ܕܚܸܠܘ ܥܘ̣̈̇ܠܐ ܕܒܼܒܹܝܬ ܥܲܡܡܹ̈ܐ܁>
    text <܃ܒܩܫܝܘܼܬ ܢܓܕܘ̈ܗܝ ܬܗ̣ܪܘ ܥܘ̈̇ܠܐ ܘܬܗܲܪܘ ܟܸܐܢܹ̈ܐ>
    text <ܕܟܼܡܵܐ ܕܡ̇ܐ ܡܲܡܠܠܵܐ ܕܦܘܼܡܹܗ ܠܐܒܘܼܗܝ ܕܵܘܝܼܕ܁>
    text <܃ܚܟܡܲܬܼ ܩܘܼܫܬܐ ܕܒܝܠܕܹܗ ܫܡ̣ܥܘ ܡ̣ܢ ܦܘܼܡܹܗ>
    text <ܘܕܚܸܠܘ ܡܢܹܗ ܛܒܹ̈ܐ ܘܒܝܼܫܹ̈ܐ ܘܨܵܬܼܘ ܦܘܼܩܕܢܵܘ̈ܗܝ܁>
    text <܃ܪܸܡܙܵܐ ܕܓܒܵܝܗܝ ܐܪܡܝܼ ܩܸܢܛܵܐ ܒܪ̈ܥܝܢܲܝܗܘܿܢ>
    text <ܘܟܲܕ ܠܐܨܒܹܝܢ ܫܠܸܡܘ ܠܓܒܼܝܬܹܗ ܘܝܩܲܪܘ ܕܲܪܓܹܗ܁>
    text <܃ܗܘ̤ ܬܘܼܒܼ ܪܡܙܵܐ ܚܲܝܸܠ ܙܘܥܵܘ̈ܗܝ ܒܚܝܹܠ ܚܟܡ̈ܬܐ>
    text <ܘܥܕܹܗ ܠܗܘܢܹܗ ܣܝܡܲܬܼ ܡܬܠ̈ܐ ܕܲܣܬܝܼܪ̈ܵܬܵܐܐ܁>
    text <ܐܲܝܟ ܒܹܝܬܼ ܓܲܙܵܐ ܦܬܚܹܗ ܠܗܵܘܢܹܗ ܒܥܲܡܵܐ ܨܪܝܼܟܐ>
    text <ܘܐܥܬܪ ܐܸܢܘܿܢ ܒܒܼܘܚܪܵܢ ܕܝܼܢܵܐ ܕܒܹܝܬܼ ܛܵܒܼ ܘܲܠܒܝܼܫ܁>
    text <܃ܨܪܝܼܟ ܗ̄ܘ̣ܵܐ ܥܡܵܐ ܡ̣ܢ ܒܘܼܚܪܢܵܐ ܕܕܝ̇ܢܘܼܬܹܗ>
    text <ܘܪܕܦܹܗ ܠܚܫܟܵܐ ܕܡܣܒܼ ܒܐܦܹ̈ܐ ܡ̣ܢ ܓܵܘ ܥܲܡܵܐ܁>
    text <܃ܒܕܝܢܵܐ ܕܩܛܠܵܐ ܒܚܪܹܗ ܠܕܩܕܵܡ ܪܸܡܙܵܐ ܕܓܒܼܵܝܗܝ>
    text <ܘܕܚ̣ܙܵܐ ܕܕܟܹܐ ܨܪܹܗ ܠܫܘܼܦܪܹܗ ܠܥܹܝܢ ܚܙܝ̈ܐ܁>
    text <܃ܒܝܲܕ ܙܢܝ̈ܬܐ ܙܠܝܼܠ̈ܬܐ ܒܩܵܝܗܝ ܠܲܫܪܵܪܹܗ>
    text <ܘܒܣܘܥܪ̈ܢܹܐ ܦܫܩܹܗ ܠܫܡܹܗ ܕܪܚ̇ܡ ܫܲܝܢܵܐ ܗ̄ܘ̣܁>
    text <܃ܬܲܪܬܹܝܢ ܫܛܝ̈ܢ ܥܡ̣ܪ ܫܘܒܐܝܼܬ ܟܲܕ ܠܵܐ ܫܘܝ̈ܢ>
    text <ܘܒܛܢ ܘܐܘܸܠܓ ܥܘ̤̈ܠܐ ܫܘܝ̈ܐ ܒܢܩܦܵܐ ܠܝܼܓܼܵܐ܁>
    text <܃ܠܵܐ ܫܘܝܼ̈ܬܐ ܒܛܸܢ ܫܲܘܝܵܐܝܼܬ ܒܙܒܼܢܵܐ ܫܘܝܵܐ>
    text <ܘܡܢܥ ܘܡܛܝ̈ ܠܛܟܼܣܵܐ ܕܝܼܠܕܵܐ ܕܣܝܼܡ ܒܟܼܝܢܵܐ܁>
    text <܃ܠܵܐ ܫܲܘܝܘܼܬܼܗܹܝܢ ܓܠܬ̤ ܬܚܦܝܼܬܼܵܐ ܕܣܘܼܥܪ̈ܢܲܝܗܹܝܢ>
    text <ܘܐܥܠܲܬ̤ ܐܸܢܹܝܢ ܠܒܘܼܚܪܢ ܟܘܪܐ ܕܕܝܼܢܵܐ ܟܹܐܢܵܐ܁>
    text <܃ܙܠܝܼܠܐܝܼܬ ܕܡܟ ܫܝ̈ܛܬܐ ܐܝܟ ܕܡ̈ܥܕܵܢ>
    text <ܘܚܣܟ ܐܢܝܢ ܝܘܩܪܐ ܕܫܸܢܬܼܵܐ ܘܠܵܐ ܢܵܕ ܘܐܲܪܓܸܫ܁>
    text <܃ܚܕܵܐ ܓܹܝܪ ܕܡܟܬ̤ ܘܩܛܠܲܬ̤ ܠܒܼܪܗ̇ ܚܒܢܢܐܝܼܬ>
    text <ܘܚܕܵܐ ܛܒܥܬ̤ ܘܠܵܐ ܐܬܬܥܝܼܪܲܬ̤ ܒܚܘܼܠܵܨ ܥܵܘ̣ܠܵܗ̇܁>
    text <܃ܡܠܝܬ̤ ܥܘܠ̣ܐ ܕܡܟܲܬ̤ ܩܛܠܲܬ̤ ܘܩܡܲܬ̤ ܓܸܢܒܲܬ̤>
    text <ܘܡܠܝܬ̤ ܪ̈ܚܡܹܐ ܫܟܒܲܬ̤ ܫܬܩܲܬ̤ ܘܩܡܬ̤ ܬܡܗܬ̤܁>
    text <܃ܠܒܲܪ ܡ̣ܢ ܛܟܼܣܵܐ ܙܟܬܗ̇ ܫܢܬܵܐ ܠܚܒܢܢܬܵܐ>
    text <ܘܠܵܐ ܐܬܬܥܝܲܪܬ̤ ܠܩܵܠ ܝܠܘܼܕܵܗ̇ ܟܲܕ ܡ[ܬ]ܛܪܦ܁>
    text <܃ܝܘܼܩܪܵܐ ܕܥܘ̣ܠܵܗ̇ ܢܦܸܠ ܥܲܠ ܥܘܸܠܗ̇ ܘܫܬܸܩ ܚܲܝܵܘ̈ܗܝ>
    text <ܘܡ̣ܢ ܕܐܬܬܥܝܼܪܲܬ̤ ܠܐ ܐܬܬܥܝܼܪܲܬ̤ ܥܘܿܠܘܬܵܗ̇܁>
    text <܃ܦܓܪܗ̇ ܒܠܚܘܿܕ ܢܕ ܡ̣ܢ ܫܢܬܵܐ ܕܝܲܩܝܼܪܘܼܬܼܵܐ>
    text <ܘܢܦܫܗ̇ ܛܒܥܲܬ̤ ܒܝܘܩܪܵܐ ܕܥܘ̣ܠܵܐ ܕܠܑܵܐ ܒܲܡܫܘܚܬܵܐ܁>
    text <܃ܥܘ̣ܠܐ ܩܫܝܬܼܵܐ ܨܒܲܬ̤ ܕܬܫܡܸܫ ܒܡܘܬܹܗ ܕܒܼܪܵܗ̇>
    text <ܘܚܠܦ ܥܘ̣ܠܗ̇ ܒܛܢܬ̤ ܘܝܠܕܲܬ̤ ܥܘ̣ܠܵܐ ܥܦܝܼܦܵܐ܁>
    text <܃ܚܙܬ̤ ܫܛܝܼܬܵܐ ܕܗܘ̤ܬ ܓܘܡܟܵܐ ܒܝܲܕ ܪܦܝܘܼܬܵܗ̇>
    text <ܘܒܛܢܬ̤ ܢܟܼܠ̇ܐ ܘܠܝܕܵܬ̤ ܥܵܘ̣ܠܵܐ ܕܬܐܣܹܐ ܨܲܥܪܵܗ̇܁>
    text <܃ܚܙܬ̤ ܕܐܬܓܙܝܬ̤ ܡ̣ܢ ܬܪܒܝܼܬܼܵܐ ܕܦܹܐܪܵܐ ܡܠܝܼܠܵܐ>
    text <ܘܙܩܪܲܬ̤ ܢܚܬܵܐ ܕܓܢܒܘܬ̈ܐ ܕܬܬܟܣܹܐ ܒܹܗ܁>
    text <܃ܐܲܝܟ ܓܲܝܣܵܐ ܢܦܠܲܬ̤ ܡ̣ܢܫܲܠܝ ܥܲܠ ܒܲܪܬ ܙܘܓܵܗ̇>
    text <ܘܚܛܦܬ̤ ܡܸܢܗ̇ ܥܘ̤ܠܐ ܚܝܵܐ ܘܣܡܬ̤ ܚܝܼܬܼܵܐ܁>
    text <܃ܥܘ̤ܠܐ ܒܥܘ̤ܠܵܐ ܨܒܬ̤ ܕܐܚܠܦ ܡܠܝܲܬ̤ ܥܵܘ̣ܠܵܐ>
    text <ܘܥܘ̇ܠܐܝܼܬ ܫܩܠܲܬ̤ ܚܝܵܐ ܘܣܡܲܬ̤ ܡܝܼܬܼܵܐ܁>
  block
    text <܃ܚܝܐ ܫܩܠܬ̤ ܘܡܝܵܬܐ ܣܵܡܲܬ̤ ܚܘܨܦܢܝܼܬܼܵܐ>
    text <ܘܟܲܕ ܡܬܦܪܣܐ ܕܬܐܣܹܐ ܚܸܣܕܵܗ̇ ܣܓܝܼ ܠܹܗ ܨܲܥܪܵܗ̇܁>
    text <܃ܒܥܘܸܠܐ ܚܝܐ ܨܒܬ̤ ܕܬܨܒܸܬ ܣܢܝܘܼܬ ܢܲܦܫܵܗ̇>
    text <ܘܒܒܼܪܗ̇ ܡܝܼܬܐ ܨܒܬ̤ ܕܬܨܥܲܪ ܠܦܐܝܘܼܬ ܪ̈ܲܚܡܹܐ܁>
    text <܃ܒܝܠܕܗ̇ ܡܦܪܬ̤ ܓܘܼܡܕܢܐܝܼܬ ܕܠܵܘ ܕܝܼܠܵܗ̇ ܗ̄ܘ̣>
    text <ܘܠܕܠܗ̇ ܕܝܼܠܗ̇ ܩܪܬܹܗ ܕܝܼܠܵܗ̇ ܟܕ ܠܵܐ ܐܝܼܬܼܵܘܗܝ܁>
    text <܃ܠܕܠܐ ܕܝܠܗ̇ ܥܦܸܩ ܥܘܒܗ̇ ܥܕܲܡܵܐ ܠܨܦܪܵܐ>
    text <ܘܠܐ ܝܕܥܵܐ ܗ̄ܘ̣ܵܬ ܕܐܬܐ ܢܘܼܗܪܵܐ ܘܡܦܪܣܹܗ ܠܗ̇܁>
    text <܃ܥܕܵܢ ܨܦܪܐ ܐܥܝܼܪ ܐܸܢܘܿܢ ܠܙܠܝܼ̈ܠܬܐ>
    text <ܘܩܡ ܕܢܢܨܪ̈ܵܢ ܠܕܠ̈ܐ ܕܝܼܠܗܹܝܢ ܐܲܝܟ ܠܕܝܼܠܗܹܝܢ܁>
    text <܃ܓܢܒܼܘܼܬܼܵܐ ܗܦܟܬܹܗ ܠܛܟܼܣܐ ܕܝܠܕܬܵܐ>
    text <ܘܟܕ ܕܝܠܗܹܝܢ ܗ̄ܘ̣ܵܘ ܘܠܵܘ ܕܝܠܗܹܝܢ ܗ̄ܘ̣ܵܘ ܫܪܝܼܪܐܝܼܬ܁>
    text <܃ܠܕܠܵܐ ܕܝܼܠܗܹܝܢ ܛܥܲܢ ܬܪܬܝܗܹܝܢ ܟܲܕܒܼܵܐܝܼܬ>
    text <ܥܕܡܵܐ ܕܐܲܟܣܗ̇ ܥܸܕܢ ܨܦܪܵܐ ܠܟܕܒܘܼܬܼܵܐ܁>
    text <܃ܨܦܪܐ ܚܘܝܗ̇ ܠܟܕܒܘܼܬܼܵܐ ܒܦܪܨܘܿܦ ܥܘ̤̈ܠܐ>
    text <ܘܒܨܘܪ̈ܬܗܘܿܢ ܦܪܣ ܘܓܼܠܵܗ̇ ܠܢܟܼܝܠܘܼܬܼܵܐ܁>
    text <܃ܒܦܪܨܘܿܦ ܥܘ̤ܠܐ ܚܪܬ̤ ܐܡܹܗ ܕܥܘ̤ܠܐ ܚܝܵܐ>
    text <ܘܚܙܬ̤ ܕܡܝܬܐ ܕܪܡܹܐ ܒܥܘܼܒܵܗ̇ ܠܵܘ ܕܝܼܠܗ̇ ܗ̄ܘ̣܁>
    text <܃ܓܡܚܵܐ ܐܚܕܗ̇ ܥܲܠ ܣܘܼܥܪ̈ܢܹܐ ܕܕܠܵܐ ܢܵܡܘܿܣ>
    text <ܕܓܢܝܼܒ ܥܘ̤ܠܵܗ̇ ܘܪܡܐ ܒܥܪܣܗ̇ ܥܘ̤ܠܐ ܐ̄ܚܪܢܵܐ܁>
    text <ܕܠܵܐ ܢܡܘܣܵܐ ܣܥܬ̤ ܣܪܘܚܬܵܐ ܥܲܠ ܒܲܪܬ ܙܵܘܓܵܗ̇܁>
    text <ܘܚܪܡܵܢܵܐܝܼܬܼ ܓܢܒܬ̤ ܡܸܢܵܗ̇ ܥܘ̤ܠܐ ܚܝܵܐ܁>
    text <ܙܝܢܵܐ ܕܚܘܼܨܦܵܐ ܠܒܸܫ ܪܥܝܢܗ̇ ܕܚܘܨܦܢܝܼܬܼܵܐ܁>
    text <ܘܫܪܝܬ̤ ܣܪܒܼܵܐ ܕܠܵܘ ܕܝܠܗ̇ ܗܘ̤ ܥܘ̤ܠܐ ܡܝܬܼܵܐ܁>
    text <܃ܐܲܝܟ ܕܒܐ ܓܼܘܢܵܐ ܢܦ̣ܠ ܬܪܬܝܗܹܝܢ ܒܚܘܼܫܵܐ ܘܚܘܸܨܦܵܐ>
    text <ܘܡܬܟܬ̈ܫܵܢ ܗܘ̣̈ܝ ܥܲܠ ܙܟܘܬܵܐ ܕܥܘ̤ܠܐ ܚܝܵܐ܁>
    text <܃ܐܡܹܗ ܕܚܝܐ ܒܙܝܒܵܐ ܕܚܘܼܒܵܐ ܡܬܟܬܫܵܐ ܗ̄ܘ̣ܵܬ>
    text <ܘܐܡܹܗ ܕܡܝܼܬܼܵܐ ܒܙܲܝܢܵܐ ܢܟܝܼܠܐ ܕܣܪܘܿܒܼܘܼܬܼܵܐ܁>
    text <܃ܐܡܗ ܕܚܝܐ ܪ̈ܲܚܡܹܐ ܥܨܵܐܘܼܗ̇ ܕܬܒܼܥܐ ܕܝܼܠܵܗ̇>
    text <ܘܚܨܦܵܐ ܓܪܓܵܗ̇ ܠܚܘܼܨܦܢܝܼܬܼܵܐ ܕܬܚܛܘܿܦ ܡܓܢ܁>
    text <܃ܩܪܒܼܵܐ ܪܒܵܐ ܥܒܲܕ ܫܛܝ̈ܬܐ ܥܲܠ ܥܘ̤ܠܝ̈ܗܹܝܢ>
    text <ܘܠܐ ܢܚ ܩܸܐܪܣܗܹܝܢ ܥܕܡܵܐ ܕܫܡܲܥ ܡܠܟܵܐ ܘܲܥܡܵܐ܁>
    text <܃ܛܒܵܐ ܕܩܸܛܠܵܐ ܫܡ̣ܥ ܒܲܪ ܕܵܘܝܼܕ ܕܐܬܼܐ ܠܐܸܕܢܵܘ̈ܗܝ>
    text <ܘܛܢ ܘܐܬܥܙܲܙ ܠܡܦܫܩܘ ܫܡܹܗ ܒܥ̇ܒܕܐ܁>
    text <܃ܠܫܝܢܵܐ ܕܐ̄ܢܫܐ ܓܒ̣ܝܗܝ ܦܘܩܕܢܵܐ ܕܫܠܝܼܛ ܥܲܠ ܟܠ>
    text <ܘܫܪܝ ܐܵܦ ܗܘ̤ ܠܡܫܝܢܘܼ ܠܐ̄ܢܫܐ ܒܫܡܗ܁>
    text <܃ܒܝܲܕ ܣܘܥܪ̈ܢܹܐ ܨܒܼܵܐ ܕܢܲܚܵܘܝܼܘܗܝ ܠܫܝܢܵܐ ܕܫܡܗ>
    text <ܘܙܲܡܸܢ ܘܩ̣ܪܐ ܠܫܒܛܲܝ̈ ܥܲܡܵܐ ܠܡܫܡܲܥ ܕܝܼܢܹܗ܁>
    text <܃ܟܠܗܘܿܢ ܫܒ̈ܛܐ ܟܢܲܫܘ ܕܢܨܘܼܬܘܢ ܕܝܢܵܐ ܚܲܕܬܵܐ>
    text <ܕܒܚܲܕ ܬܘܼܬܹܗ ܢܚܙܘܿܢ ܚܲܝܠܵܐ ܕܒܼܒܲܪ ܕ̈ܘܝܼܕ܁>
    text <܃ܚܲܝܠܵܐ ܕܝܗܒ̣ ܒܹܗ ܚܹܝܠ ܚܟܡ̈ܬܐ ܟܲܢܸܫ ܐܸܢܘܿܢ>
    text <ܕܒܓܠܝ̈ܬܐ ܢܚܙܘܿܢ ܚܲܝܠܵܐ ܕܣܬܝܼܪ̈ܬܐ܁>
    text <܃ܟܢܫ̈ܝܼܢ ܟܢܫܝ̈ܢ ܩܡ̣ܘ ܟܠ ܬܓܡܝܼ̈ܢ ܕܲܢܨܘܬܘܼܢܵܝܗܝ>
    text <ܘܡܣܟܝܼܢ ܗ̄ܘ̣ܵܘ ܕܐܸܡܲܬܝ ܢܦܬܲܚ ܬܪܲܥ ܪܥܝܢܹܗ܁>
    text <܃ܒܕܡܘܼܬ ܡܦ̈ܢܹܐ ܡܬܝܐܒܝܼܢ ܗ̄ܘ̤ܵܘ ܥܠܝܡܹ̈ܐ ܘܣܒܹ̈ܐ>
    text <ܠܡܫܡܲܥ ܡܸܠܬܐ ܡ̣ܢ ܦܘܼܡ ܛܲܠܝܵܐ ܕܐܡܠܟ ܡ̣ܢܫܸܠܝ܁>
    text <܃ܒܚܒ̈ܐܐ ܕܪܓܬܐ ܩܡܘ ܟܠ ܡܘܼܫܚܵܢ ܒܥܕܵܢ ܕܝܼܢܵܐ>
    text <ܕܐܡܬܝ ܢܘܠܸܕ ܠܒܹܗ ܕܡܲܠܟܵܐ ܕܝܼܢܹܗ ܕܥܘ̤ܠܐ܁>
    text <܃ܐܦ ܠܹܗ ܠܡܲܠܟܐ ܚܒܼܠܹ̈ܐ ܕܩܘܼܫܬܼܵܐ ܥܨܝ̇ܢ ܗ̄ܘ̣ܵܘ ܠܹܗ>
    text <ܕܐܡܲܬܝ ܢܸܓܼܠܹܐ ܟܣܝܘܼܬ ܥܘܠܐ ܩܕܼܵܡ ܚܲܙܝܹ̈ܐ܁>
  block
    text <܃ܐܲܝܛ ܝܵܠܕܬܵܐ ܩܡ ܪܥܝܢܹܗ ܕܡܵܘܠܸܕܼ ܡܬܠܹ̈ܐ>
    text <ܘܡܚܒܠ ܗ̄ܘ̣ܵܐ ܕܡܘܠܕ ܡܸܠܬܼܵܐ ܕܠܵܐ ܒܘܼܣܪܵܢܵܐ܁>
    text <܃ܦܩ̣ܕ ܚܕܝܼܡܵܐ ܘܥܲܠ ܫܛܝ̈ܬܐ ܘܩܡ ܒܹܝܬܼ ܕܝܼܢܵܐ>
    text <ܘܫܲܪܝܼ ܒܥܝ̈ܢ ܚܕܵܐ ܡ̣ܢ ܚܘܒܵܐ ܘܚܲܕܵܐ ܒܚܘܼܨܦܵܐ܁>
    text <܃ܐܡܹܗ ܕܚܐ ܬܢܬ̤ ܬܫܥܝܼܬܼܵܐ ܒܲܣܝܼܡܵܐܝܼܬ>
    text <ܘܐܸܡܹܗ ܕܡܝܼܬܼܵܐ ܡܚܬ̤ ܒܟܼܪܘܡܐ ܓܘܼܡܕܢܐܝܼܬ܁>
    text <܃ܪܚܡܬ̤ ܥܘ̤ܠܗ̇ ܬܒܥܬ̤ ܥܘ̤ܠܵܗ̇ ܚܢܒܢܐܝܼܬ>
    text <ܘܩܛܠܬ̤ ܠܒܪܗ̇ ܩܥܲܬ̤ ܒܫܝܐܝܼܬ ܕܠܵܐ ܟܘܼܚܕܵܐ܁>
    text <܃ܒܚܘܨܦܢܝܼܬܼܵܐ ܬܡܲܗ ܒܲܪ ܕܘܝܼܕ ܕܟܼܡܵܐ ܠܒܼܝܼܒܼܵܐ>
    text <ܘܚܪ ܘܐܬܒܝܢ ܕܐܝܟܵܢ ܢܫܠܝܗ̇ ܠܫܓܝܼܫܘܼܬܵܗ̇܁>
    text <܃ܚܙܗ̇ ܕܠܒܼܝܼܒܼܵܐ ܟܪܘܡܵܐ ܩܲܫܝܵܐ ܕܣܪܘܿܒܘܼܬܼܵܐ>
    text <ܘܒܠܥܕ ܣܗܕ̈ܐ ܠܵܐ ܡܬܬܟܣܵܐ ܟܕܒܘܼܬܵܗ̇܁>
    text <܃ܚܙ̣ܵܐ ܕܐܸܢ ܐܡ̇ܪ ܕܕܝܼܠܵܗ̇ ܐܝܬܼܘܗܝ ܥܘ̤ܠܵܐ ܡܝܼܬܼܵܐ>
    text <ܣܪܒܐ ܠܩܘܼܒܼܠܹܗ ܟܡܐ ܐܸܢ ܡܠܟܵܐ ܗ̄ܘ̣ ܕܠܵܘ ܕܝܼܠܹܗ ܗ̄ܘ̣܁>
    text <܃ܚܪ ܕܐܸܢ ܦܵܩܸܕ̇ ܢܬܠܘܢ ܥܘ̤ܠܵܐ ܠܚܪܡܢܝܼܬܼܵܐ>
    text <ܪܢܐ ܥܡܐ ܕܡ[܁܁܁]ܒܼ ܒܐܦܵܐ ܥܒܕ ܒܗ ܒܕܝܫܵܐ܁>
    text <܃ܚܙ̣ܸܵܐ ܕܐܸܢ ܫ̇ܪܐ ܚܪܝܵܢ ܢܫܹ̈ܐ ܕܠܵܐ ܢܸܣܝܢ̇ܐ>
    text <ܠܵܐ ܡܬܓܠܝܵܐ ܚܟܡܲܬܼ ܩܘܼܫܬܵܐ ܕܫܪܝܵܐ ܒܛܵܘܹܗ܁>
    text <܃ܚܟܝܡܐܝܼܬ ܚܵܪ ܒܹܗ ܒܕܝܼܢܵܐ ܕܐܬܩܪܲܒ ܠܹܗ>
    text <ܘܒܢܐܣܝܢܵܐ ܒܲܕܸܩ ܘܓ̣ܠܝܗܝ ܠܥܝܢ ܚܙܝܹ̈ܐ܁>
    text <܃ܒܝܲܕ ܢܣܝܢܵܐ ܦܩ̣ܕ ܚܟܝܼܡܵܐ ܒܲܪ ܚܟܼܝܼ̈ܡܹܐ>
    text <ܕܢܐܬܹܐ ܣܲܝܦܵܐ ܘܢܫܪܹܐ ܗܸܪܬܵܐ ܕܬܪܬܝܼܢ ܢܫܝܼ̈ܢ܁>
    text <܃ܠܟܼܘܪܐ ܕܣܝܦܵܐ ܢܥܸܠ ܐܸܢܹܝܢ ܠܙܐܝܼ̈ܠܬܐ>
    text <ܘܢܚܙܹܐ ܐܝܼܕܐ ܗ̄ܝ̣ ܐܡܹܗ ܕܚܝܐ ܘܐܡܹܗ ܕܡܝܼܬܼܵܐ܁>
    text <܃ܣܝܦܐ ܢܗܘܹܐ ܣܗܕܵܐ ܓܲܠܝܵܐ ܒܥܘ̣ܠܵܐ ܟܲܣܝܵܐ>
    text <ܘܗܘ̤ ܢܒܼܕܸܩܠܲܢ ܕܕܡ̇ܢ ܐܝܼܬܵܘܗܝ ܥܘ̤ܠܵܐ ܚܲܝܵܐ܁>
    text <܃ܗܘ̤ ܢܓܼܠܹܐ ܠܲܢ ܥܲܠ ܛܫܝ̈ܬܹܗ ܕܝܨܪܵܐ ܢܟܝܼܠܵܐ>
    text <ܘܢܫܬܥܐ ܠܲܢ ܕܐܝܟܢ ܚܠܦ ܥܘ̤ܠܵܐ ܒܥܘ̤ܠܐ܁>
    text <܃ܒܬܗܪܵܐ ܪܲܒܵܐ ܩܡ̣ܘ ܥܒܪܵܝܹܐ ܒܦܘܼܩܕܵܢ ܡܲܠܟܵܐ>
    text <ܘܡܬܕܡܪܝܼܢ ܗ̄ܘ̣ܵܘ ܒܕܝܼܢܵܐ ܚܲܕܬܵܐ ܕܠܵܐ ܒܲܥܝܵܕܵܐ܁>
    text <܃ܒܹܝܬܼ ܦܘ̈ܠܓܐ ܩܡܘ ܫܡܘܥܵܘ̈ܗܝ ܕܒܥ̇ܐ ܣܲܝܦܵܐ>
    text <ܕܫܪܝܼܪ ܕܝܼܢܹܗ ܐܘ ܠܵܐ ܫܲܪܝܼܪ ܡܬܪܢܹܝܢ ܗ̄ܘ̣ܵܘ܁>
    text <܃ܠܦܝܓܼܝܼ̈ ܠܸܒܵܐ ܕܓܘܼܚܟܵܐ ܚܲܫܒܘܼܗ̇ ܠܡܠܬܼܵܐ ܕܐܡ̣ܪ>
    text <ܘܪ̈ܚܡܝ ܩܘܫܬܐ ܪܢܵܘ ܕܫܪܪܐ ܟܣܹܐ ܒܦܘܼܩܕܵܢܵܐ܁>
    text <܃ܒܠܵܐ ܫܘܝܘܼܬܵܐ ܕܪ̈ܥܝܢܲܝܗܘܿܢ ܚܪ ܒܲܪ ܕܵܘܝܼܕ>
    text <ܘܒܥ̣ܐ ܣܝܦܵܐ ܕܢܒܚܘܿܪ ܐܸܢܘܿܢ ܥܲܡ ܣ̄ ܙܲܢܝ̈ܬܐ܁>
    text <܃ܐܲܝܟ ܕܠܢܫ̈ܐ ܐܥܸܠ ܐܢܘܿܢ ܠܟܼܘܿܪ ܒܘܼܚܪܢܵܐ>
    text <ܘܕܟܝܼ ܡܢܗܘܿܢ ܠܙܐܦܵܐ ܢܕܝܼܕܵܐ ܕܠܵܐ ܫܲܘܝܘܼܬܼܵܐ܁>
    text <܃ܐܬܵܐ ܣܲܝܦܵܐ ܘܩܲܣܛܘܼܢܪܵܐ ܩܡܘ ܒܹܝܬ ܕܝܢܵܐ>
    text <ܘܦܩܕ ܡܠܟܵܐ ܠܡܦܣܲܩ ܠܲܬܼܪܹܝܢ ܠܥܘ̤ܠܵܐ ܚܲܝܵܐ܁>
    text <܃ܦܘܼܣܩ̣ܘܗܝ ܠܲܬܪܸܝܢ ܠܥܘ̤ܠܐ ܚܲܝܵܐ ܦܩܲܕ ܒܲܪ ܕܵܘܝܼܕ>
    text <ܘܗܒܼܘ ܗܲܕܡܵܘ̈ܗܝ ܦܠܓܐ ܠܚܕܵܐ ܘܠܦܓܐ ܠܚܕܵܐ܁>
    text <܃ܥܲܠ ܚܝܘܬܹܗ ܟܬܝܫ̈ܢ ܩܥܝ̈ܢ ܙܠܝ̈ܠܬܐ>
    text <ܢܘܦܘܢ ܚܝܘ̈ܗܝ ܘܗܵܐ ܡܫܬܝܼ̈ܢܲܢ ܡ̣ܢ ܬܟܬܘܼܫܵܐ܁>
    text <܃ܒܩܐ ܪܣܵܐ ܪ̈ܡܝܢ ܕܐܝܕܐ ܬܸܙܟܹܐ ܒܩܢܝܢ ܚܲܝܵܘ̈ܗܝ>
    text <ܢܣܒܢ ܡܢܹܗ ܒܚܕܵܐ ܫܘܝܘܼ ܡܫܠܹܐ ܩܸܐܪܣܵܐ܁>
    text <܃ܐܡܹܗ ܕܚܲܝܵܐ ܚܙܬ̤ ܦܘܼܩܕܵܢܹܗ ܕܡܲܠܟܵܐ ܕܪܗܝܼܒ>
    text <ܘܪܢܬ̤ ܕܟܒܪ ܒܩܘܼܫܬܐ ܒ̇ܥܐ ܠܡܩܛܲܠ ܠܲܒܼܪܵܗ̇܁>
    text <܃ܚܙܬ̤ ܕܐܪܝܡܹܗ ܩܣܛܘܢܪܵܐ ܠܣܝܦܵܐ ܠܛܝܼܫܵܐ>
    text <ܘܪܗܸܛܘ ܪ̈ܚܡܝܗ̇ ܘܐܚܕܘܼܗ̇ ܠܐܹܝܕܹܗ ܡ̣ܢ ܕܲܠܡܸܩܛܲܠ܁>
    text <ܟܝܢܵܐ ܙܩܬܵܗ̇ ܠܡܬܒܲܥ ܚܘܼܒܵܐ ܕܣܝܼܡ ܒܟܝܼܢܵܐ܃>
  block
    text <ܘܐܠܦܗ̇ ܠܡܟܼܠܐ ܡܘܬܼܵܐ ܪܗܝܼܒܼܵܐ ܕܦܘܼܩܕܵܢ ܡܲܠܟܵܐ܁>
    text <܃ܠܵܐ ܒܲܪ ܕܘܝܕ ܠܵܐ ܟܹܐܝܢ ܕܝܼܢܵܟ ܩܥܲܬ̤ ܒܼܝܢ ܕܝܼܢܵܐ>
    text <ܘܠܵܘ ܟܹܐܢܵܐܝܼܬ ܦܩܲܕܬܿ ܥܲܠ ܥܘ̤ܠܵܐ ܚܝܵܐ ܕܢܡܘܼܬ܁>
    text <܃ܥܩܸܒ ܫܦܝܼܪ ܡܠܟܵܐ ܟܐܢܵܐ ܘܟܸܢ ܩܲܛܠ ܐ̄ܢܬ>
    text <ܘܠܵܐ ܬܣܬܪܗܲܒܼ ܠܡܐ ܫܲܕ ܠܲܕܡܵܐ ܕܠܵܐ ܒܘܼܚܪܵܢܵܐ܁>
    text <܃ܚܘܪܒܲܪ ܟܐܢܵܐ ܒܐܒܘܟ ܟܐܢܵܐ ܘܐܸܕܲܡܵܐ ܠܹܗ>
    text <ܘܝܩܲܪ ܩܘܫܬܼܵܐ ܕܕܣܹܐ ܒܫܡܵܟ ܐܝܟ ܝܵܠܘܿܕܲܟ܁>
    text <܃ܚܙܝܼ ܠܐ ܬܫܪܐ ܬܚܘܡܵܐ ܟܐܢܵܐ ܕܬܚܸܡ ܐܒܘܼܟ>
    text <ܘܠܵܐ ܬܬܝܠܦ ܠܡܲܥܠܲܒܼ ܐ̄ܢܫܐ ܒܡܣܒ ܒܐܦܹ̈ܐ܁>
    text <܃ܠܵܐ ܬܬܸܠ ܠܹܗ ܐܲܬܪܲܐ ܠܥܘܼܠܵܐ ܠܡܸܬܪܵܘܪܵܒܘܼ>
    text <ܒܲܕ ܚ̇ܙܐ ܠܟ ܕܪܕܐ ܐܢܬ ܒܐܘܼܪܚܵܐ ܕܢܟܼܝܼܠܘܼܬܼܵܐ܁>
    text <܃ܠܵܐ ܬܚܒܠܝܼܘܗܝ ܠܥܘ̣ܠܐ ܚܝܵܐ ܟܕ ܠܵܐ ܚܲܝܒ>
    text <ܘܠܵܐ ܬܬܛܥܲܦ ܒܕܡܵܐ ܚܲܣܝܵܐ ܕܪܡ ܡ̣ܢ ܚܘܒܹ̈ܐ܁>
    text <܃ܗܒܼܝܗܝ ܟܠܹܗ ܠܚܘܼܨܦܢܝܼܬܼܵܐ ܘܢܸܗܘܹܐ ܕܝܼܠܵܗ̇>
    text <ܘܠܵܐ ܬܦܠܓܝܼܘܗܝ ܠܡܢܘ̈ܬܐ ܕܠܵܐ ܠܝܘܼܬܪܢܵܐ܁>
    text <܃ܠܵܐ ܡܨܝܵܐ ܐ̄ܢܐ ܕܐܚܙܐ ܒܡܵܘܬܹܗ ܟܕ ܡܬܦܣܲܩ>
    text <ܘܐܸܢ ܚܙܝܵܐ ܐ̄ܢܵܐ ܛܵܒܼ ܠܝܼ ܡܵܘܬܼܵܐ ܛܵܒܼ ܡ̣ܢ ܚܲܝܹ̈ܐ܁>
    text <܃ܐܹܝܘ ܠܟܼܝܢܵܐ ܟܡܵܐ ܛܲܢ ܘܲܬܼܒܵܥ ܬܒܼܥܬܐ ܕܚܘܼܒܹܗ>
    text <ܘܠܵܐ ܐܬܪܦܝܼ ܒܥܕܢ ܩܸܐܪܣܵܐ ܕܒܥܠܕܪܹܗ܁>
    text <܃ܐܹܝܘ ܟܡܵܐ ܐܩܪܸܒܼ ܓܲܢ̄ܒܪܐܝܬ ܠܘܼܩܒܼܵܠ ܣܲܝܦܵܐ>
    text <ܘܠܐ ܝܗ̣ܒ ܐܬܪܐ ܕܢܸܬܪܘܿܥ ܣܕܪܐ ܕܚܲܡܝܼܡܘܼܬܹܗ܁>
    text <܃ܐܝܘ ܟܡܵܐ ܥܙܝܼ ܠܡܸܬܟܬܫܘܼ ܚܘܼܒܵܢܵܐܝܼܬ>
    text <ܘܠܵܐ ܚܒܼ ܘܐܫܦܸܠ ܡ̣ܢ ܦܘܼܩܕܢܵܐ ܕܡܲܟܵܐ ܘܚܲܝܠܹܗ܁>
    text <܃ܐܝܘ ܠܙܢܝܼܵܬܐ ܪܵܚܡܢܝܼܬܵܐ ܟܡܵܐ ܓܵܠܘ ܪ̈ܚܡܹܝܗ̇>
    text <ܕܝܗܒܬ̤ ܥܘ̤ܠܐ ܠܚܘܼܨܦܢܝܼܬܵܐ ܕܒܲܠܚܘܿܕ ܢܚܐ܁>
    text <܃ܐܘ ܠܫܛܝܼܬܵܐ ܚܪ ܡܢܝܼܬܼܵܐ ܟܡܵܐ ܠܵܐ ܚܣܬ̤>
    text <ܕܫܐ ܠܬ̤ ܕܢܡܘܼܬ ܥܘ̤ܠܐ ܚܝܵܐ ܕܠܵܐ ܬܬܦܪܣܹܐ܁>
    text <܃ܐܘ ܟܡܵܐ ܩܢܬ̤ ܗ̄ܘ̣ܵܬ ܓܘܼܡܕܵܢܵܐܝܼܬ ܠܸܒܵܐ ܕܟܹܐܦܵܐ>
    text <ܕܠܵܐ ܐܬܪܟܘܬ̤ ܟܲܕ ܚܪ ܣܲܝܦܵܐ ܠܩܘܼܒܼܠܹܗ ܕܛܲܠܝܵܐ܁>
    text <܃ܐܘ ܟܡܵܐ ܩܥܬ̤ ܗܘ̤ܬ ܚܘܨܦܢܝܼܬܼܵܐ ܩܕܼܵܡ ܒܲܪ ܕܵܘܝܼܕ>
    text <ܕܠܵܐ ܕܝܼܠܝ ܢܸܗܘܹܐ ܐܵܦ ܠܵܐ ܕܝܼܠܟܹܝ ܡܢܘܼܬ ܐܲܝܟ ܕܦܣܝܼܩ܁>
    text <܃ܒܚܘܨܦܗ̇ ܬܡܗ ܗ̄ܘ̣ܵܐ ܫܠܹܝܡܘܿܢ ܫܝܢܐ ܡܫܝܸܢ ܐ̄ܢܵܫܵܐ>
    text <ܘܡܢܹܗ ܕܚܘܼܨܦܗ̇ ܝܲܠܦܹܗ ܠܢܟܼܠܐ ܕܟܼܣܹܐ ܒܠܸܒܵܗ̇܁>
    text <܃ܒܚܘܼܒܵܐ ܘܪ̈ܚܡܹܐ ܕܐܸܡܹܗ ܕܛܲܠܝܵܐ ܬܡܗ ܒܲܪ ܕܵܘܝܼܕ>
    text <ܘܡ̣ܢ ܚܢ̈ܓܬܗ̇ ܦܪ̣ܫ ܘܐܣܬܟܲܠ ܕܗ̤ܝ ܗ̣̄ܝ ܐܸܡܹܗ܁>
    text <܃ܗ̇ܝ ܗ̤ܝ ܐܸܡܹܗ ܘܣܗܲܕ ܚܘܼܒܵܗ̇ ܕܕܝܼܠܗ̇ ܐܝܼܬܵܘܗܝ>
    text <ܗܒܼ ܟܲܕ ܚܲܝ ܘܬܚܕܐ ܒܚܝ̈ܘܗܝ ܐܲܝܟ ܡܵܐ ܕܫܐܲܠܲܬ̤܁>
    text <܃ܙܟܬ̤ ܙܢܝܼܬܼܵܐ ܘܣܡ ܠܵܗ̇ ܡܲܠܟܵܐ ܟܠܝܼܠܵܐ ܥܘ̣ܠܗ̇>
    text <ܘܒܼܗܸܬܼ ܚܘܼܨܦܗ̇ ܕܚ̄ܘܨܦܢܝܼܬܼܵܐ ܘܢܦܩܲܬ̤ ܥܲܪܛܸܠ܁>
    text <ܟܠܝܼܠ ܩܘܠܣܹ̈ܐ ܓܕܠܘ ܚܙ̈ܝܹܐ ܠܡܲܠܟܿܐ ܟܹܐܢܵܐ܁>
    text <ܕܫܦܝܼܪ ܙܟܝܼ ܘܫܲܦܝܼܪ ܚܲܝܸܒܼ ܚܲܟܝܡܵܐܝܼܬ܁>
    text <܃ܒܕܝܼܢܵܐ [ܟܣܝܵܐ] ܟܣܝܵܐ ܓܠܐ ܟܐܢܘܼܬܼܵܐ ܕܒܼܪ ܥܝܢܹܗ>
    text <ܘܐܣܗܸܕ ܥܡܵܐ ܕܫܲܪܝܼܪ ܕܝܼܢܹܗ ܘܟܹܐܝܢ ܒܘܼܚܪܵܢܹܗ܁>
    text <܃ܒܕܝܼܢܵܐ ܝܲܠܦܘܼܗܝ ܕܐܝܼܬ ܒܹܗ ܚܲܝܵܠܐ ܠܡܠܒܲܕ ܕܝܼܢܵܐ>
    text <ܘܕܚܸܠܘ ܡܸܢܹܗ ܘܝܲܩܪܘ ܕܪܓܼܐ ܕܪܹܫܵܢܘܼܬܹܗ܁>
    text <܃ܐܲܝܟ ܕܒܕܘܪܐ ܒܚܪ ܠܩܢܘܡܹܗ ܒܒܘܼܚܪܵܢ ܢܫܹ̈ܐ>
    text <ܘܚܵܘܝܼ ܫܘܼܦܪܵܐ ܕܕܟܝܘܼܬ ܢܦܲܫܹܗ ܠܒܢܲܝ̈ ܥܲܡܹܗ܁>
    text <܃ܐܦ ܒܪܵܘܿܝܵܐ ܕܚܙܵܝܗܝ ܕܲܕܟܹܐ ܡ̣ܢ ܒܘܼܒܪܢܵܐ>
    text <ܨܒܬܗ ܒܚܸܙܘܵܐ ܘܬܲܪܓܸܡ ܥܡܹܗ ܚܹܝܠ ܚܸܟܡ̈ܬܹܗ܁>
    text <ܒܚܸܙܘܵܐ ܕܠܠ̣ܝܵܐ ܡܲܠܸܠ ܥܲܡܹܗ ܕܥܝܼܪ ܥܝܵܢܹܐܗ܃>
  block
    text <ܘܦܲܩܕܹܗ ܕܢܸܐܫܲܠ ܚܘܡܲܬܼ ܩܘܼܫܬܐ ܕܕܝܼܢܵܐ ܟܹܐܢܵܐ܁>
    text <܃ܫܐܲܠ ܐܡ̣ܪ ܠܹܗ ܐܝܟ ܠܐܝ̇ܕܥ ܡܢܐ ܒ̇ܥܐ>
    text <ܘܐܢܵܐ ܐܓܼܡܘܿܪ ܫܐܠܲܬܼ ܢܦܫܵܟ ܒܝܲܕܼ ܣܘܥܪ̈ܢܹܐܹ>
    text <܃ܗܒܼ ܠܝܼ ܠܒܵܐ ܘܐܦ ܣܘܟܠܵܐ ܥܢܵܐ ܒܲܪ ܕܵܘܝܼܕ>
    text <ܘܐܬܒܲܥ ܩܘܼܫܬܐ ܘܐܟܸܣ ܙܹܐܦܐ ܕܠܵܐ ܒܘܼܣܪܢܵܐ܁>
    text <܃ܕܝܼܢܵܐ ܟܹܐܢܵܐ ܫܐܸܠ ܒܲܪ ܕܘܼܝܼܕ ܡ̣ܢ ܒܵܪܘܿܝܵܐ>
    text <ܘܐܵܦ ܒܪܘܿܝܵܐ ܡ̣ܠܵܝܗܝ ܒܘܼܝܵܢܵܐ ܘܫܪܪ ܡܸܠܵܘ̈ܗܝܝ܁>
    text <܃ܠܘܩܕܵܡ ܝܗ̣ܒ ܠܹܗ ܚܟܡܲܬܼ ܠܒܵܐ ܠܡܸܫܡܲܥ ܕܝܼܢܵܐ>
    text <ܘܬܘܼܒܼ ܐܘܣܸܦ ܠܹܗ ܥܘܼܬܪܵܐ ܕܙܒܼܢܵܐ ܘܟܗܝܼܢܘܼܬܼܵܐ܁>
    text <܃ܒܬܪܹܝܢ ܥܘܼܬܪ̈ܝܼܢ ܨܒܬܹܗ ܠܕܪܓܼܵܐ ܕܪܹܫܢܘܼܬܹܗ>
    text <ܒܚܟܡܲܬܼ ܢܦܫܵܐ ܘܦܐܝܘܼܬ ܨܒܼܬܼܵܐ ܕܦܓܼܪ̈ܢܝܵܬܼܵܐ܁>
    text <܃ܒܪ̈ܘܚܢܝܵܬܼܵܐ ܘܦܓܪ̈ܢܝܬܐ ܥܬܲܪ ܒܲܪ ܕܵܘܝܼܕ>
    text <ܘܪܘܚܢܐܝܼܬ ܘܦܓܼܪܢܐܝܼܬ ܫܦܲܪ ܘܐܨܛܒܲܬ܁>
    text <܃ܒܦܓܼܪܐ ܘܢܲܦܫܹܗ ܫܦܲܪ ܠܲܐܠܵܗܵܐ ܘܠܒܒܝ̈ܢܫܵܐ>
    text <ܘܒܢܼܐ ܘܨܒܸܬ ܗܝܘܠ ܩܘܼܕܫܵܐ ܠܣܕܲܬܼ ܡܵܪܹܗ܁>
    text <܃ܒܝܵܬܐ ܒܢ̣ܵܐ ܠܹܗ ܠܕܡܠܹܝܢ ܡܸܢܹܗ ܫܡܲܝܵܐ ܘܐܪܥܵܐ>
    text <ܘܟܲܕ ܠܵܐ ܥܡ̇ܪ ܒܥ̇ܒܕ ܐܝܼܕܼܵܘ̈ܗܝ ܥܡ̣ܪ ܒܹܗ ܒܚܘܼܒܵܐ܁>
    text <܃ܒܝܲܕ ܓܲܠܝ̈ܬܐ ܚܘܼܒܹܗ ܚܵܘܝܼ ܨܝܕ ܒܲܪ[ܒ]ܝܬܹܗ>
    text <ܕܟܲܕ ܗܘ̤ ܒܟܼܠ ܗܘ̣ ܓ̣ܒܵܐ ܠܹܗ ܥܘܼܡܪܵܐ ܒܒܲܝܬܐ ܕܙܒܼܢܵܐ܁>
    text <܃ܪܒܘܼܬ ܚܘܼܒܹܗ ܕܕܵܘܝܼܕ ܪܒܵܐ ܓܠ̣ܐ ܒܒܲܪ ܕܵܘܝܼܕ>
    text <ܘܫܘܘܕܵܝ ܡܠܵܘ̈ܗܝ ܓ̣ܡܪ ܒܥ̇ܒܕܐ ܐܲܝܟ ܕܐܸܫܬܵܘܕܝܼ܁>
    text <܃ܡܠܟܘܼܬ ܥܠܲܡ ܐܫܬܘܕܝܼ ܠܹܗ ܠܒܼܪܹܗ ܕܐܝܼܫܲܝ>
    text <ܘܐܡܠܟ ܠܒܼܪܹܗ ܘܝܲܗ̄ܒ̣ܠܗ ܥܘܼܬܼܪܐ ܘܚܟܡܲܬܼ ܠܸܒܵܐ܁>
    text <܃ܒܪܒܘܼܬ ܥܘܼܬܼܪܹܗ ܘܚܟܡܲܬܼ ܢܦܫܹܗ ܬܗܲܪܘ ܟܠ ܥܲܡܡܝܼ̈ܢ>
    text <ܘܢܦܩ ܛܒܐ ܕܕܝܢܘܼܬܹܗ ܒܥܒܪ̈ܝܹܗ̇ ܕܐܲܪܥܵܐ܁>
    text <܃ܠܟܼܠ ܐܬܪ̈ܘܵܢ ܢܩ̣ܦ ܗ̄ܘ̣ܵܐ ܛܒܵܐ ܕܕܢܘܼܬܹܗ>
    text <ܘܒܼܟܼܠ ܥܡܡܝ̈ܢ ܡܬܬܢܝܼܢ ܗ̄ܘ̣ܵܘ ܕܙܪ̈ܝ ܕܝܼܢܵܘ̈ܗܝ܁>
    text <܃ܠܫܡܥܵܐ ܕܕܝܼܢܵܘ̈ܗܝ ܪܓܼܘ ܘܐܬܝܐܲܒܲܘ ܡܲܠܟܹ̈ܐ ܕܥܡܡܹ̈ܐ>
    text <ܘܫܲܕܪܘ ܕܫܢܹ̈ܐ ܕܢܦܝܼܣܘܼܢܵܝܗܝ ܕܢܚܙܘܿܢ ܐܲܦܵܘܗܝ܁>
    text <܃ܬܲܗܪܐ ܕܫܡܹܗ ܐܪܗܸܒܼ ܐܸܢܘܿܢ ܠܡܠܝ̈ܝ ܥܘܼܬܼܪܵܐ>
    text <ܘܙܥܘ ܘܐܬܒܠܗܝܘ ܡ̣ܢ ܪܒܘܼܬܵܐ ܕܟܣܝܵܐ ܒܲܫܡܹܗ܁>
    text <܃ܫܡܵܐ ܕܲܟܼܣܹܐ ܒܹܗ ܐܪܡܝܼ ܩܢܛܵܐ ܠܩܢܝ̈ܝ ܚܲܝܵܠܵܐ>
    text <ܘܟܲܕ ܠܵܐ ܨ̇ܒܝܢ ܟܕܲܢܘ ܨܘܪ̈ܝܗܘܿܢ ܒܢܝܼܪܵܐ ܕܲܫܡܹܗ܁>
    text <܃ܕܚܸܠܘ ܡܨܪ̈ܝܐ ܬܗܲܪܘ ܟܘܫ̈ܝܹܐ ܬܡܲܗܘ ܢܗܕܘ̈ܝܹܐ>
    text <ܘܛܥܲܢܘ ܘܐܝܬܝܼܘ ܕܫܢܹ̈ܐ ܦܐܝ̈ܐ ܕܢܩܪܒܼܘܢ ܠܹܗ܁>
    text <܃ܨܒܼܘ ܪ̈ܲܚܝܼܩܹܐ ܟܢܲܫܘ ܒܪ̈ܝܐ ܚܒܨܘ ܒܝܬܝܹ̈ܐ>
    text <ܠܡܫܡܲܥ ܡܸܢܹܗ ܚܸܟܼܡܲܬܼ ܩܘܼܫܬܼܵܐ ܕܐܬܝܼܗܒܲܬ̤ ܠܹܗ܁>
    text <܃ܩܘܼܫܬܼܵܐ ܒܓܸܠܝܐ ܡܬܨܲܝܝ ܗ̄ܘ̣ܵܐ ܒܬܪܲܥ ܒܲܝܬܹܗ>
    text <ܘܒ ܘܫܸܡ ܒܪܘܿܝܵܐ ܡܫܬܒܲܝܝ ܗ̄ܘ̣ܵܐ ܒܪܹܫܵܢܘܼܬܹܗ܁>
    text <܃ܐܠܗ ܟܠܐ ܡܬܩܠܲܣ ܗ̄ܘ̣ܵܐ ܡ̣ܢ ܟܠ ܦܘܼܡܝܼ̈ܢ>
    text <ܘܠܵܐ ܐܠܗ̈ܐ ܡܬܒܣܪܝܼܢ ܗ̄ܘ̣ܵܘ ܡ̣ܢ ܟܠ ܠܸܫܵܢ܁>
    text <܃ܒܕܫܢ̈ܐ ܕܡܲܠܟܹ̈ܐ ܡܲܠܟܵܐ ܕܥܲܠ ܟܠ ܡܸܬܼܝܲܩܲܪ ܗ̄ܘ̣ܵܐ>
    text <ܘܦܬܟܪܘܼܬܼܵܐ ܕܕܚܠܲܬܼ ܫܐܕ̈ܐ ܡܬܬܫܝܛܵܐ ܗ̄ܘ̣ܵܐ܁>
    text <܃ܒܪܝܟ ܐܲܠܗܵܐ ܕܫܪܹܐ ܒܥܲܡܹܗ ܩܥ̣ܵܘ ܟܠ ܥܡܡܝܼ̈ܢ>
    text <ܘܙܥ ܡܪܘܕܐ ܕܒܛܠ ܩ̇ܠܐ ܕܫܸܡ ܐܲܠܗܘ̈ܗܝ܁>
    text <܃ܚܘܒܲܬܼ ܫܘܼܒܼܚܵܐ ܦܪܲܥܘ ܟܠ ܥܡܡܝܼ̈ܢ ܒܝܲܕܼ ܒܲܪ ܕܵܘܝܼܕ>
    text <ܘܐܚܕܹܗ ܓܘܼܢܚܵܐ ܕܫܒܚܘ ܐ̄ܢܫܐ ܒܝܲܕ ܒܲܪ ܐ̄ܢܵܫܵܐ܁>
    text <܃ܫܸܡ ܒܪܘܿܝܵܐ ܡܬܢܨܲܚ ܗ̄ܘ̣ܵܐ ܒܝܲܕ ܒܲܪܢܫܵܐ>
    text <ܘܫܓܼܪܗ ܚܣܡܵܐ ܕܡܛܠ ܡܵܢܵܐ ܝܼܪܸܒ ܥܲܦܪܵܢܵܐ܁>
    text <ܐܒܼܠܵܐ ܪܲܒܵܐ ܠܒܸܫ ܚܲܣܡ̇ܐ ܒܐܝܼܩܵܪ ܡܵܪܹܗ܃>
  block
    text <ܘܫܪܝܼ ܡܪܟܸܒܼ ܦܘܼܪ̈ܣܹܐ ܨܢܝ̈ܥܹܐ ܕܢܫܝܼܛ ܠܲܫܡܹܗ܁>
    text <܃ܙܲܝܢܵܐ ܕܢܟܼܠܐ ܥܬܸܕ ܠܸܒܹܗ ܕܢܲܟܼܘܼܠܬܵܢܵܐ>
    text <ܕܢܥܒܸܕ ܩܸܐܪܣܵܐ ܥܲܡ ܒܵܪܘܿܝܵܐ ܒܝܲܕ ܒܲܪܢܫܵܐ܁>
    text <܃ܟܠܹܗ ܙܝܢܵܐ ܕܡܪܝܼܪܘܼܬܹܗ ܣܥܪ ܡܪܘܕܵܐ>
    text <ܕܢܩܝܼܡ ܡܪܕܵܐ ܥܲܠ ܟܐܢܘܼܬܵܐ ܕܒܼܪܲܪ ܕܵܘܝܼܕ܁>
    text <܃ܟܠܹܗ ܚܝܠܹܗ ܙܡܢ ܘܩ̣ܪܐ ܠܘܵܬܼ ܬܟܬܘܼܫܵܐ>
    text <ܕܒܟܼܠ ܦܘܪ̈ܣܝܼܢ ܢܡܟܟ ܪܘܡܵܐ ܕܕܚܠܲܬܼ ܩܘܼܫܬܼܵܐ܁>
    text <܃ܟܢܸܫ ܕܝܘܵܘ̈ܗܝ ܣܥ̣ܪ ܠܓܼܝܘܵܬܵܘ̈ܗܝ ܩܪ̣ܐ ܫܡܫܵܘ̈ܗܝ>
    text <ܕܢܕܪܘܼܢܵܝܗܝ ܒܩܐܪܣܵܐ ܩܲܫܝܵܐ ܕܐܣܬܩܒܲܠ ܠܹܗ܁>
    text <܃ܥܡܸܩ ܦܚܵܘ̈ܗܝ ܛܡ̣ܪ ܢܸܟܝܵܢܵܘ̈ܗܝ ܦܪܣ ܨܢܥ̈ܬܹܗ>
    text <ܕܢܨܘܕ ܐ̄ܢܫܐ ܕܐܬܝܼܩܲܪ ܒܹܗ ܫܸܡ ܒܪܘܿܝܵܐ܁>
    text <܃ܡܨܝܕܬܐ ܕܥܘ̣ܠܐ ܙܩܲܕ ܙܹܐܦܵܢܵܐ ܠܒܲܪ ܫܪܵܝܼܪܵܐ>
    text <ܕܢܬܥܪܩܲܠ ܒܗ̇ ܡܛܥܐ ܗܘܢܹܗ ܘܢܘܒܸܕ ܕܲܪܲܓܹܗ܁>
    text <܃ܒܩܛܪ̈ܐ ܨܢܝ̈ܥܹܐ ܕܒܢ̈ܬ ܚܵܘܵܐ ܩܲܛܲܪ ܨܵܕܹܗ>
    text <ܕܠܵܐ ܢܬܦܠܲܛ ܡ̣ܢ ܢܘܝ̈ܢܹܐ ܕܡܲܪܝܼܪܘܼܬܹܗ܁>
    text <܃ܐܝܟ ܓܝܣܵܐ ܟܡܸܢ ܚܲܣܡܵܐ ܒܫܒܝܼܠ ܢܫܹ̈ܐ>
    text <ܕܚ̣ܵܐ ܕܬܡ̇ܢ ܐܡܝܼܢ ܥܒ̇ܪ ܡܲܠܟܵܐ ܫܠܝܡܘܿܢ܁>
    text <܃ܒܐܘܼܪܚܵܐ ܕܡܲܠܟܐ ܟܡܸܢ ܫܲܒܼܝܵܐ ܘܒܼܢܝ̈ ܐ̄ܪܵܙܹܗ>
    text <ܘܫܘܪ ܡ̣ܢܫܠܸܝ ܘܨܵܕܹܗ ܠܡܠܟܵܐ ܘܫܲܠܚ ܨܒܼܬܹܗ܁>
    text <܃ܟܠܗ ܨܒܬܹܗ ܕܫܸܡ ܒܪܘܿܝܵܐ ܚܛܦ ܡ̣ܢ ܪܹܫܹܗ>
    text <ܘܫܒܼܩܹܗ ܥܪܛܸܠ ܕܠܵܐ ܬܚܦܝܼܬܵܐ ܕܕܚܠܲܬܼ ܩܘܼܫܬܼܵܐ܁>
    text <܃ܦܲܚܐ ܕܐܒܘܼܗܝ ܨܠ̣ܐ ܠܹܗ ܠܐܲܪܵܝܵܐ ܡܪܗܸܒܼ ܥܲܡܡܹ̈ܐ>
    text <ܘܐܲܝܟ ܕܠܕܵܘܝܼܕ ܨܵܕܹܿܗ ܐܦ ܠܹܗ ܒܪܚܡܲܬܼ ܢܫܹ̈ܐ܁>
    text <܃ܒܪܹ ܚܡܲܬ ܢܸܫܹ̈ܐ ܨܕܹܗ ܒܝܼܫܵܐ ܠܡܠܝܼܠ ܗܵܘܢܵܐ>
    text <ܘܒܥܢܝܢܗܹܝܢ ܟܠ̣ܵܐ ܥܢܝܢܹܗ ܡ̣ܢ ܟܐܢܘܼܬܼܵܐ܁>
    text <܃ܒܚܒܼܠܵܐ ܕܢܸܫܹ̈ܐ ܦܟܪܹܗ ܠܥܘܫܢܹܗ ܕܓܢܒܵܪ ܚܲܝܠܵܐ>
    text <ܘܐܥܸܠ ܚܒܼܫܹܗ ܒܹܝܬ ܐܲܣܝܼܪܹ̈ܐ ܕܠܵܐ ܝܼܕܲܥܬܼܵܐ܁>
    text <܃ܒܠܐ ܝܼܕܲܥܬܼܵܐ ܐܣܪܹܗ ܨܢܝܼܥܵܐ ܠܚܟܝܼܡ ܡ̣ܢܟܠ>
    text <ܕܠܵܐ ܗ̄ܘ̣ܵܐ ܦܫܝܼܩ ܠܹܗ ܠܡܠܟܬܫܘܼ ܠܘܼܩܒܼܵܠ ܢܸܟܼܠܵܘ̈ܗܝ܁>
    text <܃ܢܫܹ̈ܐ ܫܕ݂ܲܪ ܐܝܟ ܓܫܘܿܫܹ̈ܐ ܘܓܼܵܫ ܚܹܐܪܘܼܬܹܗ>
    text <ܘܐܦܝܼܣ ܐܸܢܘܿܢ ܕܢܦܝܣ̈ܢܝܗܝ ܕܢܛܠܐ ܒܐ̄ܪܵܙܵܘܗܝ܁>
    text <܃ܒܢܫܹ̈ܐ ܛܫܝܗ̇ ܠܡܪܝܼܪܘܼܬܹܗ ܚܸܘܝܵܐ ܨܢܝܼܥܵܐ>
    text <ܘܒܠܫܢܗܹܝܢ ܕܒܨܗ ܒܛܘܥܝܲܝ ܐܲܝܟ ܕܒܥܘܩܣܵܐ܁>
    text <܃ܡܚܘܬܵܐ ܒܝܪܫܬܼܵܐ ܡܚܝܵܗܝ ܚܲܪܡܫܵܐ ܠܚܠܝܹܡ ܢܦܫܵܐ>
    text <ܘܦܲܪܚܲܬ̤ ܡܸܪܬܵܐ ܕܚܪܡܢܘܼܬܹܗ ܒܟܼܠܗܘܿܢ ܪܸ̈ܓܼܫܵܘܗܝ܁>
    text <ܐܝܟ ܬܢܝܼܢܵܐ ܐܕܝܼܩ ܢܟܼܠܵܐ ܡ̣ܢ ܒܹܝܬܼ ܢܸܫܹ̈ܐ܁>
    text <ܘܢܟܬܹܗ ܒܢܦܫܵܐ ܘܢܬܼܪ ܣܲܥܪܵܐ ܕܪܸܫ ܪܥܝܢܹܗ܁>
    text <܃ܒܕܡܘܼܬ ܓܪܣܵܐ ܓܣܗ̇ ܗ̄ܘ̣ܐ ܠܡܪܬܹܗ ܥܲܠ ܗܲܕܵܡܵܘ̈ܗܝ>
    text <ܘܦܪܚܲܬ̤ ܘܡܘܛܬ̤ ܥܕܲܡܵܐ ܠܙܘ̈ܥܹܐ ܟܣܝ̈ܐ ܕܢܲܦܫܹܗ܁>
    text <܃ܠܩܵܛܐ ܨܚܢܵܐ ܒܕܪ ܡܪܘܕܵܐ ܩܕܡ ܒܒܬܹ̈ܗ>
    text <܃ܘܐܝܟ ܕܠܥܘܦܵܐ ܓܪܓ ܡܓܕܹܗ ܠܘܵܬܼ ܫܘܼܓܵܫܘܵܗ̈ܝ>
    text <܃ܢܫܒܹ̈ܐ ܕ̈ܦܝܐ ܕܙܠܲܝܼܠܘܼܬܼܵܐ ܦܪܣ ܙܠܝܼܠܵܐ>
    text <ܘܒܼܗܘܿܢ ܨܕܗ̇ ܠܩܲܠܝܼܠܘܼܬܹܗ ܕܢܫܪܐ ܫܠܹܝܡܘܿܢ܁>
    text <܃ܐܝܘ ܠܩܝܼܠܵܐ ܕܨܕܝ̈ܗܝ ܥܝ̈ܢܐ ܙܠܝܼܠ̈ܬܐ>
    text <ܘܐܥܸܠ ܚܲܒܼܫܹܗ ܒܢܘܡ̈ܐ ܩܫܝ̈ܐ ܕܦܬܟܼܪܘܼܬܼܵܐ܁>
    text <܃ܐܝܘ ܠܓܢ̄ܒܪܐ ܕܚܣܢܝܗ̈ܝ ܐܠ̈ܥܹܐ ܦܚܚ̈ܬܐ>
    text <ܘܫܩܠ ܙܝܢܵܐ ܕܫܸܡ ܒܵܪܘܿܝܵܐ ܡ̣ܢ ܪܥܝܢܹܗ܁>
    text <܃ܐܝܘ ܠܫܦܝܼܪܵܐ ܕܪܚܝܼܡ ܗ̄ܘ̣ܵܐ ܛܵܒܼ ܒܦܓܼܪܗ ܡܦܫܹܗ>
    text <ܕܐܣܢܝܼ ܫܘܼܦܪܹܗ ܒܢܩܦܵܐ ܣܢܝܵܐ ܕܙܲܠܝܼܠܘܼܬܵܐ܁>
    text <܃ܐܝܘ ܠܚܟܝܼܡܵܐ ܕܐܦ ܪ̈ܘܚܢܹܐ ܬܗܲܪܘ ܒܝܼܕܲܥܬܹܗ>
    text <ܕܐܥܢܝܼ ܢܲܦܫܹܗ ܥܲܡ ܫܛܝ̈ܬܐ ܘܥܒܕ̈ܝܗܝ ܣܟܼܠܵܐ܁>
    text <ܐܘ ܠܝܕܘܿܥܵܐ ܒܕܩ ܐ̄ܪ̈ܙܐ ܕܣܬܝܪ̈ܬܵܐ܃>
  block
    text <ܕܬܗܸܠܘ ܘܲܓܚܸܟܘ ܫܐܕܹ̈ܐ ܛܪ̈ܘܢܹܐ ܥܲܠ ܚܸܟܡܬܹܗ܁>
    text <܃ܐܝܘ ܠܚܟܝܼܡܵܐ ܕܐܣܝܼ ܒܡܸܠܵܘ̈ܗܝ ܟܪ̈ܝܗܲܝ ܢܫܦܵܐ>
    text <ܕܐܟܪܗ ܢܦܫܗ ܒܟܐܒܵܐ ܢܕܝܕܵܐ ܕܦܬܟܪܝܼܬܼܵܐ܁>
    text <܃ܐܝܘ ܠܫܪܝܼܪ̈ܵܐ ܕܫܬܩ ܛܘܼܥܝܲܝ ܕܠܵܐ ܠܗܹ̈ܐ>
    text <ܕܫܒܩ ܐܘܪܚܵܐ ܕܡܠܲܬܼ ܩܘܫܬܼܵܐ ܘܪܵܕܹܐ ܒܲܬܘܫܵܐ܁ ܘܲܪܟܼܵܐ>
    text <܃ܐܝܘ ܠܬܪܝܨܵܐ ܕܐܪܝܼܡ ܪܹܫܵܐ ܕܙܝܼܩܘܼܬܼܵܐ>
    text <ܕܐܪܟܢ ܪܹܫܵܐ ܕܫܪܝܼܪܘܼܬܹܗ ܩܕܼܵܡ ܕܓܼܠܹ̈ܐ܁>
    text <܃ܐܹܝܘ ܠܫܝܦܘܿܪܵܐ ܕܐܬܗܲܪ ܥܡܡܹ̈ܐ ܒܩܵܠ ܢܸܥܡ̈ܬܹܗ>
    text <ܕܫܬܩܘ ܩ̈ܠܐ ܕܫܦܝܼܪ̈ܬܹܗ ܦܬܟܼܪܹ̈ܐ ܚܲܪ̈ܲܫܹܐ܁>
    text <܃ܐܹܝܘ ܠܟܢܪܵܐ ܕܡܬܪܓܸܡ ܗ̄ܘ̣ܵܐ ܚܟܡܲܬܼ ܩܘܼܫܬܼܵܐ>
    text <ܕܦܣܸܩܘ ܐܢܹܝܢ ܕܝܘ̈ܐ ܨܢܝܼ̈ܥܹܐ ܠܡܲܢܝ̈ ܢܦܫܹܗ܁>
    text <܃ܐܝܘ ܠܐܒܘܒܿܐ ܕܙܡ̇ܪ ܗ̄ܘ̣ܵܐ ܒܹܗ ܨܒܼܝܵܢ ܡܵܪܹܗ>
    text <ܕܬܒܼܪܘܗܝ ܫܐܕ̈ܐ ܘܠܵܐ ܣܦ̣ܩ ܒܩܸܠ ܪܘܼܚ ܓܸܠܝܢܵܐ܁>
    text <܃ܐܹܝܘ ܠܵܟ ܡܲܠܟܵܐ ܗܕܝܼܪ ܡ̣ܢ ܡܠܟ̈ܐ ܕܗܘ̤ܘ ܘܗ̇ܘܹܝܢ>
    text <ܕܐܫܛܝܬ ܕܪܓܵܟ ܠܥܹܝܬ ܐܪ̈ܥܢܹܐ ܘܫܡܝܢܹ̈ܐ܁>
    text <܃ܡ̇ܢ ܠܵܐ ܢܬܡܗ ܥܲܠ ܫܝܛܘܿܬܹܗ ܕ[܁܁܁]ܩܝܼܪ ܡ̣ܢ ܟܠ>
    text <ܕܐܫܝܼܛ ܗܘ̤ ܠܵܗ̇ ܠܝܲܩܝܼܪܘܼܬܹܗ ܒܕܠܵܐ ܦܐ̈ܝܢ܁>
    text <܃ܡ̇ܢ ܠܵܐ ܢܟܼܪܐ ܥܲܠ ܡܘܼܟܵܟܹܗ ܕܪܡ ܒܝܼܕ ܥܬܹܗ>
    text <ܕܐܪܦܝܼ ܗܪܓܐ ܕܪ̈ܘܢܝܵܬܼܵܐ ܘܬܪܓܡ ܒܕܝܵܐ܁>
    text <܃ܡ̇ܢ ܠܐ ܢܚܫ ܥܲܠ ܫܘܚܠܦܗ ܕܝܲܡܵܐ ܪܲܒܵܐ>
    text <ܕܓܙ ܚܟ̈ܡܬܹܗ ܘܝܼܒܸܫ ܢܒܼܥܵܐ ܕܦܪܘܿܫܘܼܬܹܗ܁>
    text <܃ܡ̇ܢ ܠܵܐ ܢܒܼܟܐ ܥܲܠ ܐܘܼܡܢܵܐ ܡܪܟܸܒܼ ܡܲܬܠܹ̈ܐ>
    text <ܕܗܘ̤ܐ ܡܲܬܠܵܐ ܘܗܵܐ ܡܬܬܢܹܐ ܓܘܼܚܟܗ ܒܟܼܠܘܼܟ܁>
    text <܃ܡ̇ܢ ܠܵܐ ܢܕܚܲܠ ܡ̣ܢ ܫܪ̈ܥܬܼܵܐ ܕܠܵܐ ܝܼܕܼܥܬܼܵܐ>
    text <ܕܟܲܕ ܠܵܐ ܝ̇ܕܥ ܫ̇ܪܥ ܘܢ̇ܦܠ ܒܫܟܝܼܪ̈ܬܵܐ܁>
    text <܃ܡ̣ܢ ܠܵܐ ܢܩܢܲܛ ܥܲܠ ܛܫܝܼܬ̈ܐ ܕܒܓܼܘ ܢܦܫܵܐ>
    text <ܕܟܕ ܠܵܐ ܡܲܪܓܸܫ ܣܥ̇ܝܢ ܚܲܫܹ̈ܐ ܘܒܙܹ̇ܝܢ ܥܘܼܬܪܹܗ܁>
    text <܃ܡ̇ܢ ܠܐ ܢܗܘܹܐ ܘܗܝܼܪ ܒܩܪܒܼܵܐ ܕܥܲܡ ܢܟܼܘܿܠܹܗ>
    text <ܕܪܒܘ ܦܚ̈ܝܢ ܡܥܡܩ ܛܡܪ ܩܕܵܡ ܪܥܝܢܹܗ܁>
    text <܃ܡ̇ܢ ܠܵܐ ܢܛܲܪܓܲܙ̈ܝ ܢܦܲܫܹܗ ܡ̣ܢ ܫܒܝܵܐ>
    text <ܕܠܦܲܝ ܐܝܼܡܵܡ ܐܡܹܝܢ ܢܛܪ ܬܪܲܥ ܣܝܼܡ̈ܬܹܗ܁>
    text <܃ܐܸܢ ܚܟܝܼܡܵܐ ܒܙܘܼܗ̇ ܚܫ̈ܐ ܠܚܟܡܲܬܼ ܢܦܫܹܗ>
    text <ܡܢ̣ܘ ܡܫܟܲܝܝ ܠܡܛܲܪ ܓܲܙܵܘ̈ܗܝ ܡ̣ܢ ܢܟܼܝ̈ܫܹܐ܁>
    text <܃ܐܸܢ ܩܠܝܼܠܵܐ ܨܕܘܼܗܝ ܒܢܸܒܒܹ̈ܐ ܫ̈ܐܕܐ ܕܢܸܫ̈ܐ>
    text <ܡ̇ܢ ܠܵܐ ܢܸܥܪܘܿܩ ܡ̣ܢ ܥܸܢܝܵܢܵܐ ܕܒܢ̈ܬ ܚܵܘܵܐ܁>
    text <܃ܐܸܢ ܓܲܢ̄ܒܪܵܐ ܢܦ̣ܠ ܒܡܨܝܼܕܵܬܼܵܐ ܕܫܘܓܵܫܲܝ̈ܗܹܝܢ>
    text <ܡ̇ܢ ܠܵܐ ܢܸܥܪܘܿܩ ܠܚܘܼܒܵܐ ܕܠܒܲܪ ܡ̣ܢ ܦܘܼܪ̈ܣܲܝܗܹܝܢ܀>
text <ܥܲܠ ܫܸܡܫܘܿܢ ܓܲܢ̄ܒܵܪܵܐ>
  block
    text <ܥܲܠ ܫܸܡܫܘܿܢ ܓܲܢ̄ܒܵܪܵܐ>
  block
    text <ܡܐܡܪܐ ܕܐܪܒܥܝܢ ܘܬܠܬܐ>
    text <ܥܲܠ ܫܸܡܫܘܿܢ ܓܲܢ̄ܒܵܪܵܐ>
  block
    text <܃ܨܠܸܡ ܙܵܟܼܘܼܬܹܗ ܕܓܲܒܼܪܵܐ ܟܹܐܢܵܐ ܚܙܹ̇ܝܬܼ ܒܲܟܼܬܼܵܒܹ̈ܐ>
    text <ܕܨܝܼܪܵܐ ܒܕܲܦܵܐ ܢܵܡܘܿܣܵܝܵܐ ܕܬܲܪܬܹܿܝܢ ܕܸܡ̈ܘܵܢ ܀>
    text <܃ܒܪܹܫ ܦܵܣܘܿܩܵܐ ܚܙܹ̇ܝܬܼ ܨܘܼܪ̈ܵܬܼܵܐ ܫܲܦܝܼܪ̈ܵܬܼܵܐ>
    text <ܘܲܒܼܫܘܼܠܵܡܹܗ ܚܙܹ̇ܬܼ ܐܵܬܼ̈ܘܼܬܼܵܐ ܕܠܵܐ ܫܲܦܝܼܪ̈ܵܢ ܀>
    text <܃ܒܚܘܼܩܵܐ ܩܲܕܼܡ̇ܐ ܩܪܹܝܬܼ ܢܸܨܚܵܢܵܐ ܕܪܲܒܿܘܼܬܼ ܚܲܝܠܹܗ>
    text <ܘܲܒܼܗܵܘ̇ ܕܲܬܼܪܹܝܢ ܚܸܣܕܵܐ ܘܨܲܥܪܵܐ ܘܲܡܚܝܼܠܘܼܬܼܵܐ ܀>
    text <܃ܦܠܸܐ ܗ̄ܘ̣ܵܐ ܣܲܓܿܝܼ ܫܘܼܪܵܝ ܫܲܪܒܹܿܗ ܠܲܕܼܚܵܐܲ݁ܪ ܒܹܗ>
    text <ܘܲܫܟܼܝܼܪ ܗ̄ܘ̣ܵܐ ܛܵܒܼ ܫܘܼܠܵܡ ܫܲܪܒܹܿܗ ܠܲܕܼܫܵܡܲܪ ܠܹܗ ܀>
    text <܃ܠܵܐ ܫܲܘܝܘܼܬܼܵܐ ܡܸܬܚܲܙܝܵܐ ܒܹܗ ܒܫܲܪܒܹܿܗ ܕܟܹܐܢܵܐ>
    text <ܘܲܡܕܵܘܲܕܼ ܗ̄ܘ̣ܵܐ ܫܒܼܝܼܠ ܡܲܪܕܿܝܼܬܼܵܐ ܕܪܲܗܛܵܐ ܕܐܘܼܪܚܹܗ ܀>
    text <܃ܒܠܵܐ ܫܲܘܝܘܼܬܼܵܐ ܕܐܵܓܼܘܿܢ ܥܲܡܠܵܘ̈ܗܝ ܦܗ̣ܵܘ ܚܘܼܫܵܒܲܝ̈>
    text <ܘܲܒܼܥܹ̇ܝܬܼ ܕܐܹܠܲܦ ܕܡ̇ܢܲܐ ܗ̄ܝܼ ܥܸܠܬܼܵܐ ܕܬܲܪܬܹܿܝܢ ܒܲܚܕܼܵܐ ܀>
    text <܃ܪܸܥܝܵܢܝ ܫܲܩ̣ܠܲܢܝ ܕܐܸܒܼܥܸܐ ܒܥܵܬܼܵܐ ܕܫܘܼܒܼܚܹܗ ܘܚܸܣܕܹܿܗ>
    text <ܘܓܼܪܼܓܼ ܐܲܥܠܲܢܝ ܠܓܼܵܘ ܡ̣ܢ ܬܲܪܥܵܐ ܕܣܸܦܪ̈ܲܝ ܪܘܼܚܵܐ ܀>
    text <܃ܒܒܹܝܬܼ ܐܵܬܼ̈ܘܵܬܼܵܐ ܕܲܟܼܬܼܝܼ̈ܒܼܵܬܼܵܐ ܥܸܠܹ̇ܬܼ ܩܵܡܹ̇ܬܼ>
    text <ܘܫܲܪܝܼܬܼ ܕܐܸܣܓܸܿܐ ܒܚܘܼܩܵܐ ܕܲܟܼܬܼܝܼܒܼ ܓܲܒܼܪܵܐ ܢܙܝܼܪܵܐ ܀>
    text <܃ܫܸܡ ܓܲܒܼܝܘܼܬܼܵܐ ܚܙܹ̇ܝܬܼ ܕܲܪܫܝܼܡܵܐ ܒܫܘܼܪܵܝ ܫܲܪܒܹܿܗ>
    text <ܘܡܸܫܬܿܥܸܐ ܠܹܗ ܚܲܕܼ ܪܘܼܚܵܢܵܐ ܩܕܼܵܡ ܒܸܣܪ̈ܵܢܹܐ ܀>
    text <܃ܓܼܒܼܪܵܐ ܕܪܘܼܚܵܐ ܚܙܹ̇ܝܬܼ ܕܲܡܣܲܒܲܪ ܒܲܛܢܹܗ ܘܝܲܠܕܹܿܗ>
    text <ܘܲܡܬܲܚܸܡ ܠܵܗ̇ ܠܫܸܡ ܓܼܒܼܝܘܼܬܹܗ ܒܫܸܡ ܒܵܪܘܿܝܵܐ ܀>
    text <܃ܒܫܸܡ ܒܵܪܘܿܝܵܐ ܩ̣ܪܵܝܗܝ ܪܘܼܚܵܢܵܐ ܠܦܲܓܼܪܵܢܵܝܵܐ>
    text <ܕܢܸܗܘ̤ܐ ܥܲܒܼܕܵܐ ܘܲܡܫܲܡܫܵܢܵܐ ܕܡܸܠܲܬܼ ܡ̇ܪܹܗ ܀>
    text <܃ܫܡܵܐ ܩܲܕܿܝܼܫܵܐ ܣܵܡ̣ ܠܹܗ ܒܪܹܫܹܗ ܒܲܕܼܡܘܼܬܼ ܛܲܒܼܥܵܐ>
    text <ܕܢܸܗܘܸܐ ܝܵ̇ܕܲܥ ܕܲܕܼܡܲܢ ܐܝܼܬܼܵܘܗܝ ܘܲܠܡܲܢ ܦܵܠܲ݁ܚ ܀>
    text <܃ܠܦܵܠܚܘܼܬܼ ܡܲܠܟܵܐ ܕܲܟܼܣܸܐ ܒܪܵܘܡܵܐ ܓܼܒܼܵܝܗܝ ܦܘܼܩܕܵܢܵܐ>
    text <ܘܐܲܝܟ ܕܲܠܦܵܠܚܵܐ ܚܲܙܩܹܗ ܒܙܲܝܢܵܐ ܕܲܢܙܝܼܪܘܼܬܼܵܐ ܀>
    text <ܒܲܢܙܝܼܪܘܼܬܼܵܐ ܙܲܝܢܹܗ ܠܦܵܠܚܵܐ ܦܲܓܼܪܵܢܵܝܵܐ܃>
  block
    text <ܕܢܸܕܲܥ ܟܠܢܵܫ ܕܙܲܝܢܹܗ ܕܪܘܼܚܵܐ ܗ̄ܘ̣ ܘܠܵܐ ܗ̄ܘ̣ܵܐ ܕܒܸܣܪܵܐ ܗ̄ܘ̣ ܀>
    text <܃ܪܘܼܚܵܢܵܐܝܼܬܼ ܥܬܼܝܼܕܼ ܗ̄ܘ̣ܵܐ ܕܢܲܩܪܸܒܼ ܥܲܡ ܕܲܠܩܘܼܒܼܠܵܐ>
    text <ܘܩܲܕܸܿܡ ܝܲܗ̣̄ܒܼܠܹܗ ܙܲܝܢܵܐ ܕܪܘܼܚܵܐ ܕܢܸܬܼܢܲܨܲܚ ܒܹܗ ܀>
    text <܃ܩܹܐܪܣܵܐ ܪܲܒܵܐ ܥܬܼܝܼܕܼ ܗ̄ܘ̣ܵܐ ܕܢܸܥܒܸܿܕܼ ܠܘܼܩܒܲܠ ܥܵܘ̣ܠܵܐ>
    text <ܘܲܕܼܠܵܐ ܢܲܫܦܸܠ ܝܲܩܪܹܗ ܒܕܲܪ̈ܓܹܐ ܕܪܵܡܝܼܢ ܡܸܢܹܗ ܀>
    text <܃ܥܝܼܪܵܐ ܫܲܕܲܪ ܘܣܲܒܲܪ ܒܲܛܢܹܗ ܘܝܼܠܝܼܕܼܘܼܬܹܗ>
    text <ܘܣܵܡ̣ ܠܹܗ ܒܪܹܫܹܗ ܟܠܝܼܠܵܐ ܪܲܒܵܐ ܕܲܢܙܝܼܪܘܼܬܼܵܐ ܀>
    text <܃ܐܲܝܟ ܪܲܒܿ ܚܲܝܠܵܐ ܓ̣ܒܼܵܝܗܝ ܡ̣ܢ ܥܲܡܵܐ ܪܦܸܐ ܪܸܥܝܵܢܵܐ>
    text <ܕܲܒܼܚܝܼܨܘܼܬܹܗ ܢܫܲܪܲܪ ܐܸܢܘܿܢ ܒܣܲܒܼܪܵܐ ܛܵܒܼܵܐ ܀>
    text <܃ܪܦܸܐ ܗ̄ܘ̣ܵܐ ܥܲܡܵܐ ܡ̣ܢ ܬܘܼܟܼܠܵܢܵܐ ܐܲܠܵܗܵܝܵܐ>
    text <ܘܲܒܼܝܲܕܼ ܫܸܡܫܘܿܢ ܚܲܝܼܨܹܗ ܠܠܸܒܹܿܗ ܒܕܼܚܠܲܬܼ ܩܘܼܫܬܵܐ ܀>
    text <܃ܚܹܝܠ ܥܘܼܕܼܪܵܢܹܗ ܣܵܡ̣ ܥܲܠ ܪܹܫܹܗ ܒܲܕܼܡܘܼܬܼ ܬܵܓܼܵܐ>
    text <ܘܫܲܠܛܹܗ ܕܲܢܕܼܘܼܢ ܠܲܟܼ̈ܢܵܘܵܬܹܗ ܕܠܵܐ ܫܘܼܣܪܵܢܵܐ ܀>
    text <܃ܠܕܼܝܼܢܵܐ ܕܥܲܡܵܐ ܘܩܹܐܪܣܵܐ ܕܥܲܡܡܹ̈ܐ ܩ̣ܪܵܝܗܝ ܘܐܲܩܝܼܡܹܗ>
    text <ܕܲܒܼܟܼܠ ܥܸܠ̈ܠܵܢ ܢܩܲܦܲܚ ܥܵܘ̣ܠܵܐ ܕܠܵܐ ܢܸܫܬܿܥܠܸܐ ܀>
    text <܃ܠܘܼܩܒܲܠ ܥܵܘ̣ܠܵܐ ܕܥܲܡܵܐ ܘܥܲܡܡܹ̈ܐ ܫܲܕܿܪܹܗ ܪܸܡܙܵܐ>
    text <ܘܓܲܢ̄ܒܵܪܵܐܝܼܬܼ ܫܲܕܿܪܹܗ ܕܢܲܩܪܸܒܼ ܒܪܹܫ ܬܲܟܼܬܿܘܼܫܹܐ ܀>
    text <܃ܠܘܼܩܒܲܠ ܥܲܡܡܹ̈ܐ ܚܙ̣ܵܐ ܩܲܕܼܡ̇ܝܲܬܼ ܨܸܒܼܝܵܢ ܢܲܦܫܹܗ>
    text <ܕܲܚ̣ܘܵܐ ܕܲܒܗܘܿܢ ܡܲܨܠܲܚ ܙܐܦܵܐ ܕܝܘܼܠܦܵܢ ܫܹܐܕܹ̈ܐ ܀>
    text <܃ܝܘܼܠܦܵܢ ܫܹܐܕܹ̈ܐ ܚܙ̣ܵܐ ܟܲܕܼ ܢܵܨܲܚ ܒܥܲܡܡܹ̈ܐ ܥܘܼܪ̈ܠܹܐ>
    text <ܘܛܲܢ ܘܐܸܬܼܥܲܙܲܙ ܠܡܸܥܒܲܕܼ ܥܲܡܗܘܿܢ ܩܹܐܪܣܵܐ ܩܲܫܝܵܐ ܀>
    text <܃ܠܩܹܐܪܣܵܐ ܕܥܲܡܡܹ̈ܐ ܥܲܬܸܿܕܼ ܢܲܦܫܹܗ ܦܵܠܚܵܐ ܚܝܼܨܵܐ>
    text <ܘܪܲܟܸܿܒܼ ܥܸܠܠܹ̈ܐ ܕܐܲܝܟܲܢ ܢܲܩܪܸܒܼ ܚܠܵܦ ܟܹܐܢܘܼܬܼܵܐ ܀>
    text <܃ܚܠܵܦ ܟܹܐܢܘܼܬܼܵܐ ܣܵܡ̣ ܠܹܗ ܢܝܼܫܵܐ ܠܡܸܬܼܟܲܬܵܫܘܼ>
    text <ܘܲܚ̣ܢܵܐ ܣܲܓܿܝܼ ܒܟܼܠܗܘܿܢ ܙܵܘܥܵܘ̈ܗܝ ܠܘܼܩܒܲܠ ܥܵܘ̣ܠܵܐ ܀>
    text <܃ܓܲܢ̄ܒܵܪܵܐܝܼܬܼ ܝܲܗ̣̄ܒܼ ܗ̄ܘ̣ܵܐ ܢܲܦܫܹܗ ܠܘܵܬܼ ܬܲܟܼܬܿܘܼܫܵܐ>
    text <ܕܲܒܼܟܼܠ ܦܘܼܪ̈ܣܝܼܢ ܨܒܼܵܐ ܕܲܢܪܲܡܪܸܡ ܫܸܡ ܟܹܐܢܘܼܬܼܵܐ ܀>
    text <܃ܦܘܼܪ̈ܣܹܐ ܨܢܝܼܥܹ̈ܐ ܪܲܟܸܿܒܼ ܠܸܒܹܿܗ ܚܲܟܿܝܼܡܵܐܝܼܬܼ>
    text <ܘܒܸܐܣܟܹܿܝܡ ܚܘܼܒܵܐ ܦܲܪܣܝܼ ܘܲܓܼܠܵܗ̇ ܠܕܲܓܵܠܘܼܬܼܵܐ ܀>
    text <܃ܐ̄ܣܟܹܿܡܵܐ ܕܚܘܼܒܵܐ ܠܒܸ݂ܫ ܚܲܟܿܝܼܡܵܐ ܨܢܝܼܥ ܠܲܩܪܵܒܼܵܐ>
    text <ܘܐܲܝܟ ܓܵܫܘܿܫܵܐ ܥܲܠ̣ ܨܹܝܕܼ ܥܘܼܪ̈ܠܹܐ ܘܓܲܫ̣ ܡܸܠܲܝ̈ܗܘܿܢ ܀>
    text <܃ܐܲܢ̄ܬܿܬܼܵܐ ܡܟܲܪ ܠܹܗ ܡ̣ܢ ܣܵܩܘܿܪܹ̈ܐ ܕܫܸܡ ܐܲܠܵܗܹܗ>
    text <ܕܲܒܼܚܲܕܼ ܐܲܢ̄ܬܿܬܼܵܐ ܡܢܲܟܸܿܟ ܛܘܼܥܝܲܝ ܕܫܸܡ ܐܲܠܵܗܹ̈ܐ ܀>
  block
    text <܃ܪܸܡܙܵܐ ܟܲܣܝܵܐ ܚܲܝܸܠ ܙܵܘܥܵܘ̈ܗܝ ܠܡܸܬܼܚܲܟܵܡܘܼ>
    text <ܘܐܸܡ݂ܲܪ ܠܐܲܒܼܘܼܗܝ ܕܣܲܒܼ ܠܝܼ ܐܲܢ̄ܬܿܬܼܵܐ ܡ̣ܢ ܒܢ̈ܬܼ ܥܘܼܪ̈ܠܹܐ ܀>
    text <܃ܠܵܐ ܠܲܡ ܝܼܕܲܥܘ ܐܲܒܼܘܼܗܝ ܘܐܸܡܹܗ ܕܡ̣ܢ ܐܲܠܵܗܵܐ ܗ̄ܝܼ>
    text <ܕܢܸܬܼܒܲܥ ܥܝܵܪܬܵܐ ܕܲܒܼܢܲܝ̈ ܥܲܡܹܗ ܡ̣ܢ ܦܠܸܫܬܵܝܹ̈ܐ ܀>
    text <܃ܥܝܵܪܬܵܐ ܕܥܲܡܹܗ ܬܒܲܥ̣ ܡ̣ܢ ܥܲܡܡܹ̈ܐ ܒܝܲܕܼ ܒܲܪ̄ܬܼ ܥܲܡܡܹ̈ܐ>
    text <ܘܐܘܼܡ̇ܢܵܐܝܼܬܼ ܚܢ̣ܵܐ ܨܸܒܼܝܵܢܹܗ ܠܢܝܼܫܵܐ ܕܡ̇ܪܹܗ ܀>
    text <܃ܚ̣ܙܲܩ ܡ̣ܢ ܥܲܡܹܗ ܕܢܹܐܠܲܙ ܘܢܸܡܟܿܘܿܪ ܠܒܲܪ̄ܬܼ ܢܘܼܟܼܪ̈ܵܝܹܐ>
    text <ܘܣܵܡ̣ ܠܹܗ ܡ̇ܪܹܗ ܢܝܼܫܵܐ ܒܐܘܼܪܚܵܐ ܕܢܸܒܼܩܸܐ ܚܲܝܠܹܗ ܀>
    text <܃ܓܘܼܪܝܵܐ ܕܐܲܪܝܵܐ ܦܓܲܥ̣ ܒܹܗ ܒܐܘܼܪܚܵܐ ܒܐܲܪܝܵܐ ܡܠܝܼܠܵܐ>
    text <ܘܲܦܫ݂ܲܚ ܘܲܫܕܵܝܗܝ ܐܲܝܟ ܕܲܠܓܲܕܼܝܵܐ ܠܓܼܘܼܫܡܵܐ ܩܲܫܝܵܐ ܀>
    text <܃ܒܚܲܝܠܵܐ ܕܐܲܪܝܵܐ ܢܲܣܝܹܗ ܠܚܲܝܠܹܗ ܕܓܼܢ̄ܒܵܪ ܚܲܝܠܵܐ ܗ̄ܘ̣>
    text <ܘܝܼܕܲܥ ܕܲܡܨܸܐ ܠܡܹܐܪܲܥ ܩܹܐܪܣܵܐ ܕܥܲܡܡܹ̈ܐ ܥܘܼܪ̈ܠܹܐ ܀>
    text <܃ܕܠܵܐ ܣܲܦܣܹܪܵܐ ܘܲܕܼܠܵܐ ܚܘܼܛܪܵܐ ܩܲܛܠܹܗ ܠܐܲܪܝܵܐ>
    text <ܘܝܼܕܲܥ ܕܠܵܐ ܣܢܝܼܩ ܥܲܠ ܥܘܕܼܪܵܢܵܐ ܕܡ̇ܐܢܲܝ̈ ܙܲܝܢܵܐ ܀>
    text <܃ܥܲܠ̣ ܠܒܹܝܬܼ ܥܘܼܪ̈ܠܹܐ ܘܲܡ̣ܟܲܪ ܐܲܢ̄ܬܿܬܼܵܐ ܘܝܲܗ̣̄ܒܼ ܪܲܗܒܼܘܿܢܵܐ>
    text <ܘܲܦܢ̣ܵܐ ܠܥܲܡܹܗ ܟܲܕܼ ܡܸܬܼܚܲܫܲܒܼ ܕܢܸܓܼܡܘܿܪ ܡܸܠܵܘ̈ܗܝ ܀>
    text <܃ܪܸܢܝܵܐ ܕܐܲܢ̄ܬܿܬܼܵܐ ܫܵܚܹ̇ܩ ܗ̄ܘ̣ܵܐ ܠܹܗ ܠܵܐ ܗ̄ܘ̣ܵܐ ܕܐܲܢ̄ܬܿܬܼܵܐ>
    text <ܐܸܠܵܐ ܕܢܸܣܥܘܿܪ ܒܲܦܠܸܫܬܵܝܹ̈ܐ ܪܼܓܲܬܼ ܢܲܦܫܹܗ ܀>
    text <܃ܪܗܝܼܒܼ ܗ̄ܘ̣ܵܐ ܣܲܓܿܝܼ ܠܲܡܫܲܡܠܵܝܘܼ ܦܘܼܩܕܵܢ ܡ̇ܪܹܗ>
    text <ܘܡܸܬܼܝܲܐܲܒܼ ܗ̄ܘܑ̣ܵܐ ܕܢܸܬܼܒܲܥ ܥܝܵܪܬܵܐ ܕܲܒܼܢܲܝ̈ ܥܲܡܹܗ ܀>
    text <܃ܩܲܠܝܼܠܵܐܝܼܬܼ ܦܥ̣ܵܐ ܩܲܠܝܼܠܵܐ ܠܡܸܣܲܒܼ ܐܲܢ̄ܬܿܬܼܵܐ>
    text <ܘܛܲܝܸܒܼ ܕܵܫܢܹ̈ܐ ܕܲܟܼܣܸܐ ܗ̄ܘ̣ܵܐ ܒܗܘܿܢ ܚܸܣܕܵܐ ܘܨܲܥܪܵܐ ܀>
    text <܃ܚ̣ܙܲܩ ܓܼܢ̄ܒܵܪܵܐ ܒܐܘܼܪܚܵܐ ܕܬܸܡܢܲܬܼ ܠܡܸܣܥܲܪ ܐܘܼܪܚܹܗ>
    text <ܘܲܣܛ̣ܵܐ ܠܡܸܚܙܵܐ ܫܠܲܕܵܐ ܕܐܲܪܝܵܐ ܐܸܢ ܩܲܝܵܡܵܐ ܀>
    text <܃ܚ̣ܙܵܐ ܕܲܡܚܲܒܲܠ ܘܲܫܕܸܐ ܒܐܲܪܥܵܐ ܡܚܲܒܸܿܠ ܐ̄ܢܵܫܵܐ>
    text <ܘܒܲܫܪ̈ܲܕܿܘܼܕܼܵܘܗܝ ܡܲܩܸܢ ܥܵܘܦܵܐ ܕܕܸܒܿܘܿܪ̈ܝܼܬܼܵܐ ܀>
    text <܃ܚܙ̣ܵܐ ܕܡܲܗܸܠ ܒܵܗ̇ ܥܵܘܦܵܐ ܫܝܼܛܵܐ ܒܗܵܝ̇ ܩܲܫܝܼܘܼܬܼܵܐ>
    text <ܘܗܲܝܡܸܢ ܘܐܲܫܲܪ ܕܗܵܟܲܢ ܡܗܸܠ ܒܲܦܠܸܫܬܵܝܹ̈ܐ ܀>
    text <܃ܚܙ̣ܵܐ ܕܡ̣ܢ ܓܘܼܫܡܵܐ ܡܠܸܐ ܢܸܟܼܝܵܢܹ̈ܐ ܪܵܕܹܐ ܕܸܒܼܫܵܐ>
    text <ܘܲܩܢ̣ܵܐ ܣܲܒܼܪܵܐ ܕܢܲܚܸܐ ܥܲܡܹܗ ܡ̣ܢ ܐܘܼܠܨܵܢܵܐ ܀>
    text <܃ܐܵܘܫܸܛ ܐܝܼܕܹܗ ܢܙܝܼܪ ܒܲܓܼܒܼܝܼܬܼܵܐ ܠܓܼܘܼܫܡܵܐ ܛܲܡܠܵܐ>
    text <ܘܲܢܲܣܲܒܼ ܐܘܼܟܼܠܵܐ ܡܠܸܐ ܚܲܝܘܼܬܼܵܐ ܡ̣ܢ ܡܲܪܝܼܪܵܐ ܀>
    text <܃ܐܘܼܟܼܠܵܐ ܛܲܡܠܵܐ ܐܸܟܲܠ̣ ܕܲܟܼܝܵܐ ܘܠܵܐ ܐܸܬܿܛܲܡܲܐ>
    text <ܘܐܵܘܟܸܿܠ ܡܸܢܹܗ ܐܵܦ ܠܐܲܒܼܵܗܵܘ̈ܗܝ ܘܠܵܐ ܓܠ̣ܵܐ ܥܸܠܬܹܗ ܀>
    text <܃ܚܲܟܿܝܼܡܵܐܝܼܬܼ ܟܲܣܝܹܗ ܠܐ̄ܪܵܙܵܐ ܕܪܲܒܿܘܼܬܼ ܚܲܝܠܹܗ>
    text <ܕܠܵܐ ܢܼܬܿܬܿܫܝܼܛ ܠܹܗ ܡ̇ܐ ܕܡܸܬܿܬܲܢܸܐ ܒܦܘܼܡ ܣܲܓܿܝܼ̈ܠܹܐ ܀>
  block
    text <܃ܥܒ݂ܲܕܼ ܡܸܫܬܿܘܼܬܼܵܐ ܘܙܲܡܸܢ ܘܲܩܪ̣ܵܐ ܠܥܘܼܪ̈ܠܹܐ ܕܲܦܠܸܫܬܿ>
    text <ܘܲܒܼܫܵܪܘܼܬܼܗܘܿܢ ܪܲܟܸܿܒܼ ܡܲܬܼܠܵܐ ܕܩܸܛܠܹܗ ܕܐܲܪܝܵܐ ܀>
    text <܃ܪܵܢܹ̇ܐ ܗ̄ܘ̣ܵܐ ܓܼܝܼܪ ܕܲܒܼܝܲܕܼ ܩܸܛܠܹܗ ܠܗܘܿܢ ܩܵܛܹ̇ܠ ܗ̄ܘ̣ܵܐ>
    text <ܥܲܠ ܗܵܝ̇ ܪܲܟܸܿܒܼ ܡܲܬܼܠܵܐ ܕܐܲܪܝܵܐ ܘܐܘܼܟܼܠܵܐ ܕܡܸܢܹܗ ܀>
    text <܃ܡܲܬܼܠܵܐ ܐܲܡܬܸܿܠ ܡܠܸܐ ܒܘܼܝܵܢܵܐ ܩܕܼܵܡ ܗܸܕܼܝܘܿܛܹ̈ܐ>
    text <ܘܠܵܐ ܣܦ݂ܲܩܘ ܐܸܡ݂ܲܪܘ ܚܹܝܠ ܣܘܼܟܵܠܵܐ ܕܲܟܼܣܸܐ ܗ̄ܘ̣ܵܐ ܒܹܗ ܀>
    text <܃ܡ̣ܢ ܐܵܟܼܠܵܐ ܠܲܡ ܐܸܡ݂ܲܪ ܫܸܡܫܘܿܢ ܕܲܢܦ݂ܲܩ ܐܘܼܡܼܠܵܐ>
    text <ܘܡ̣ܢ ܡܲܪܝܼܪܵܐ ܪܕܲܬ̤ ܚܲܠܝܘܼܬܼܵܐ ܕܠܵܐ ܒܲܥܝܵܕܼܵܐ ܀>
    text <܃ܬܡܲܗܘ ܘܐܸܬܿܕܲܡܲܪܘ ܥܘܼܪ̈ܠܲܝ ܠܸܒܵܐ ܒܒܲܪ ܥܸܒܼܪ̈ܵܝܹܐ>
    text <ܕܲܟܼܡܵܐ ܚܲܟܿܝܼܡ ܘܲܟܼܡܵܐ ܟܲܣܝܵܐ ܒܥܵܬܼܵܐ ܕܡܸܠܵܘ̈ܗܝ ܀>
    text <܃ܒܬܲܗܪܵܐ ܪܲܒܵܐ ܐܲܩܝܼܡ ܐܸܢܘܿܢ ܒܪܘܼܟܵܒܼ ܡܸܠܵܘ̈ܗܝ>
    text <ܘܐܲܝܟ ܕܲܒܼܙܲܝܢܵܐ ܐܸܣܲܪ̣ ܐܸܢܘܿܢ ܒܠܵܐ ܝܼܕܲܥܬܼܵܐ ܀>
    text <܃ܠܐܲܢ̄ܬܿܬܹܗ ܫܲܓܸܿܫܘ ܕܬܹܐܠܲܦ ܡܸܢܹܗ ܘܬܲܠܸܦ ܐܸܢܘܿܢ>
    text <ܘܟܲܕܼ ܛܵܒܼ ܝܸܠܦܲܬ̤ ܘܐܲܠܦܲܬ̤ ܐܸܢܘܿܢ ܠܵܐ ܣܦܲܩ̣ܘ ܚܲܣܢ̣ܢܘܼܗܝ ܀>
    text <܃ܫܚܲܩܬܹܗ ܡܟܼܝܼܪܬܹܿܗ ܕܲܢܒܲܕܸܿܩ ܠܵܗ̇ ܐ̄ܪܵܙ ܦܸܠܐܬܹܗ>
    text <ܘܚܵܒܼ݂ ܨܸܒܼܝܵܢܹܗ ܡ̣ܢ ܫܘܼܓܵܫܹܝ̈ܗ̇ ܕܒܲܪ̄ܬܼ ܛܵܥܲܝܵ̈ܐ ܀>
    text <܃ܠܒܲܪ ܡ̣ܢ ܛܲܟܼܣܵܐ ܫܓܲܫܬܹܗ ܒܡܸܠܹ̈ܝܗ̇ ܡܥܝܼܩܵܢ̈ܝܵܬܼܵܐ>
    text <ܘܲܓܼܠ̣ܵܐ ܘܚܵܘܝܵܗ̇ ܐ̄ܪܵܙܵܐ ܕܲܟܼܣܸܐ ܡ̣ܢ ܐܲܒܼܵܗܵܘ̈ܗܝ ܀>
    text <܃ܡ̣ܢ ܟܲܪܝܘܼܬܼܵܐ ܓܠ̣ܵܐ ܘܒܲܕܹܿܩ ܠܵܗ̇ ܟܲܣܝܘܼܬܼ ܠܸܒܹܿܗ>
    text <ܗܘ̤ܝ ܒܲܕܸܿܩܬܹܗ ܠܲܒܼܢܲܝ̈ ܥܲܡܗ̇ ܢܲܟܿܘܼܠܬܼܵܢܹ̈ܐ ܀>
    text <܃ܒܝܵܘܡ̇ܐ ܕܫܲܒܼܥܵܐ ܙܟܼܵܘ ܚܲܝܵܒܹ̈ܐ ܠܓܲܢ̄ܒܵܪ ܚܲܝܠܵܐ>
    text <ܘܲܩܕܼܵܡ ܐܘܼܟܼܠܵܐ ܓܠ̣ܵܐ ܥܲܠ ܐܘܼܟܼܠܵܐ ܕܲܟܼܣܸܐ ܒܡܲܬܼܠܹܗ ܀>
    text <܃ܡ̇ܢܵܐ ܠܲܡ ܐܝܼܬܼ ܕܲܚܠܸܐ ܛܲܥܡܹܗ ܛܵܒܼ ܡ̣ܢ ܕܼܒܼܫܵܐ>
    text <ܐܵܘ ܡ̇ܢܵܐ ܐܝܼܬܼ ܕܡܲܪܝܼܪ ܘܲܩܫܸܐ ܡ̣ܢ ܦܘܼܡ ܐܲܪܝܵܐ ܀>
    text <܃ܚܙ̣ܵܐ ܚܲܟܿܝܼܡܵܐ ܕܚܲܣܢܘܼܗܝ ܟܲܟܼܠܹ̈ܐ ܒܐܝܼܕܼܵܐ ܕܐܲܢ̄ܬܿܬܼܵܐ>
    text <ܘܛܲܢ ܘܐܸܬܼܥܲܙܲܙ ܘܙܲܝܸܢ ܢܲܦܫܹܗ ܠܩܹܐܪܣܵܐ ܕܥܲܡܗܘܿܢ ܀>
    text <܃ܬܠܵܬܼܝܼܢ ܓܼܒܼܪ̈ܝܼܢ ܩ̣ܛܲܠ ܒܲܥܝܵܪܬܵܐ ܕܦܘܼܫܵܩ ܡܲܬܼܠܹܗ>
    text <ܘܲܢ̣ܣܲܒܼ ܡ̇ܐܢܗܘܿܢ ܘܐܲܦܝܼܣ ܐܸܢܘܿܢ ܐܲܝܟ ܕܲܠܣܲܟܼܠܹ̈ܐ ܀>
    text <܃ܐܘܼܪܚܵܐ ܕܪܲܫ ܠܹܗ ܒܐܲܢ̄ܬܿܬܼܵܐ ܘܡܲܬܼܠܹܗ ܠܘܵܬܼ ܬܲܟܼܬܿܘܼܫܵܐ>
    text <ܕܢܸܪܕܹܿܐ ܫܲܦܝܼܪ ܠܘܵܬܼ ܙܵܟܼܘܼܬܼܵܐ ܕܡܸܠܲܬܼ ܡ̇ܪܹܗ ܀>
    text <܃ܒܐܲܢ̄ܬܿܬܼܵܐ ܘܡܲܬܼܠܵܐ ܓܼܪܸܓܼ ܐܸܢܘܿܢ ܠܘܵܬܼ ܬܲܟܼܬܘܼܫܵܐ>
    text <ܘܲܒܼܟܼܠ ܥܸܠ̈ܠܵܢ ܚܵܘܝܼ ܚܲܝܠܵܐ ܕܲܟܼܣܸܐ ܒܢܲܦܸܫܹܗ ܀>
    text <܃ܒܝܲܕܼ ܥܸܠ̈ܠܵܬܼܵܐ ܓܲܪܸܓܼ ܥܲܡܗܘܿܢ ܩܹܐܪܣܵܐ ܩܲܫܝܵܐ>
    text <ܘܐܲܠܸܦ ܐܸܢܘܿܢ ܕܠܵܘ ܫܝܼܥܵܐܝܼܬܼ ܡܲܩܪܸܒܼ ܥܲܡܗܘܿܢ ܀>
    text <ܬܠܵܬܼܡܠܵܐ ܬܲܥܠܝܼ̈ܢ ܨܵܪ ܨܲܝܵܕܼܵܐ ܕܕܸܚܠܲܬܼ ܩܘܼܫܬܵܐ܃>
  block
    text <ܘܲܒܼܫܲܬܿܝܼܩܹ̈ܐ ܥܒ݂ܲܕܼ ܬܲܟܼܬܿܘܼܫܵܐ ܥܲܡ ܡܲܠܵܠܹ̈ܐ ܀>
    text <܃ܒܬܲܥܠܹ̈ܐ ܫܝܼܛܹ̈ܐ ܫܲܦܸܠ ܐܸܢܘܿܢ ܠܡܲܠ̈ܝܲܝ ܚܘܼܬܼܪܵܐ>
    text <ܘܠܵܐ ܐܸܫܟܲܚܘ ܩܵܡ̣ܘ ܩܕܼܵܡ ܨܸܒܼܝܵܢܵܐ ܕܡܲܩܪܸܒܼ ܗ̄ܘ̣ܵܐ ܒܹܗ ܀>
    text <܃ܛܢܵܢܵܐ ܕܪܘܼܓܼܙܵܐ ܠܒܸ݂ܫܘ ܚܵܪ̈ܝܵܢܹܐ ܥܲܠ ܚܘܼܒܵܠܗܘܿܢ>
    text <ܘܫܲܪܝܼܘ ܬܵܒܼܥ̇ܝܼܢ ܬܒܲܥܬܼܵܐ ܕܨܲܥܪܵܐ ܕܨܲܥܲܪ ܐܸܢܘܿܢ ܀>
    text <܃ܩܪܵܒܼܵܐ ܥܲܬܼܕܼܘ ܠܡܸܬܼܟܲܬܵܫܘܼ ܥܲܡ ܝܼܣܪܵܝܼܠ>
    text <ܕܕܼܵܡ ܒܲܩܪܵܒܼܵܐ ܢܨܘܼܕܼܘܼܢ ܫܸܡܫܘܿܢ ܕܫܲܦܸܠ ܐܸܢܘܿܢ ܀>
    text <܃ܥܝܵܪܬܵܐ ܕܕܸܡܗܘܿܢ ܣܒ݂ܲܪܘ ܕܡܸܬܼܢܲܩܹܝܢ ܡ̣ܢ ܒܲܪ ܐܲܒܼܪܵܡ>
    text <ܘܠܵܐ ܝܵܕܼܥ̇ܝܼܢ ܗ̄ܘ̣ܵܘ ܕܦܲܚܵܐ ܕܲܛܡ݂ܲܪܘ ܒܹܗ ܡܸܬܿܬܿܨܝܼܕܼܝܼܢ ܀>
    text <܃ܚܘܼܬܼܪܵܐ ܣܲܟܼܠܵܐ ܓܲܪܸܓܼ ܐܸܢܘܿܢ ܠܥܲܛܠܲܝ̈ ܠܸܒܵܐ>
    text <ܘܥܲܬܸܿܕܼܘ ܙܲܝܢܵܐ ܠܡܸܬܼܟܲܬܵܫܘܼ ܥܲܡ ܝܼܣܪܵܝܹܠ ܀>
    text <܃ܬܲܥܠܹ̈ܐ ܢܟܼܝܼܠܹ̈ܐ ܕܫܲܥܒܸܿܕܼܘ ܐܸܢܘܿܢ ܬܲܥܠܹ̈ܐ ܫܝܼܛܹ̈ܐ>
    text <ܫܲܪܝܼܘ ܡܲܗܠܹܝܢ ܥܲܠ ܡܲܠܟܿܘܼܬܼܵܐ ܡܬܼܝܼܠܲܬܼ ܒܐܲܪܝܵܐ ܀>
    text <܃ܒܩܵܠܵܐ ܓܼܠܝܵܐ ܩܥ̣ܵܘ ܣܸܕܼܪ݁ܲܝܗܘܿܢ ܕܲܦܠܸܫܬܵܝܹ̈ܐ>
    text <ܕܐܵܘ ܦܘܿܩܘ ܐܲܩܪܸܒܼܘ ܐܵܘ ܐܲܫܠܸܡܘ ܠܲܢ ܠܫܡܫܘܿܢ ܪܲܒܵܐ ܀>
    text <܃ܥܲܡܵܐ ܪܲܦܝܵܐ ܫܡ݂ܲܥ ܩܵܠ ܒܵܩܹ̈ܐ ܕܙܵܡ̈ܝܵܢ ܒܐܸܕܼܢܵܘ̈ܗܝ>
    text <ܘܲܕܼܚܸܠܘ ܘܐܲܫܦܸܠܘ ܘܐܲܪܟܸܿܢܘ ܟܲܬܼܦܵܐ ܠܡܸܫܬܲܥܒܵܕܼܘ ܀>
    text <܃ܫܒܲܩ̣ܘ ܬܘܼܟܼܠܵܢܵܐ ܕܫܸܡ ܒܵܪܘܿܝܵܐ ܕܪܲܡܪܸܡ ܐܸܢܘܿܢ>
    text <ܘܝܲܗ̣̄ܒܼܘ ܪܸܓܿܬܼܗܘܿܢ ܕܲܢܒܲܙܚܘܼܢ ܒܵܗ̇ ܛܲܡ̈ܐܲܝ ܢܲܦܫܵܐ ܀>
    text <܃ܫ̣ܒܲܩܘ ܕܲܢܦܝܼܣܘܼܢ ܦܝܵܣܵܐ ܕܲܦܠܸܐ ܠܚܲܝܠܵܐ ܕܲܒܼܗܘܿܢ>
    text <ܘܦܲܢܝܼܘ ܡܸܠܬܼܵܐ ܕܡܲܠܝܵܐ ܚܸܣܕܵܐ ܕܲܡܚܲܣܕܵܢܹ̈ܐ ܀>
    text <܃ܝܼܗ̣̄ܒܼܘ ܝܼܡܲܝܼܢܵܐ ܠܡܸܬܲܠ ܟܹܐܢܵܐ ܒܐܝܼܕܼܵܐ ܕܥܘܼܪ̈ܠܹܐ>
    text <ܘܠܵܐ ܒܗܸܬܼܘ ܣܲܟܼܠܹ̈ܐ ܕܠܦܵܪܘܿܩܗܘܿܢ ܢܚܲܝܒܼܘܼܢ ܡܲܓܵܢ ܀>
    text <܃ܠܵܐ ܠܲܡ ܝܵܕܼܥܲܬܿ ܠܫܵܡܫܘܿܢ ܐܸܡ݂ܲܪܘ ܦܠܝܼܓܲܝ̈ ܠܸܒܵܐ>
    text <ܕܲܦܠܸܫܬܵܝܹ̈ܐ ܫܲܠܝܼܛܝܼܢ ܒܲܢ ܒܗܵܝܵܐ ܙܲܒܼܢܵܐ ܀>
    text <܃ܠܡܵܢ ܐܲܪܡܝܼܬܿ ܠܲܢ ܗܵܕܹܐ ܒܝܼܫܵܐ ܥܲܡ ܣܵܩܘܿܪ̈ܲܝܢ>
    text <ܘܗܵܐ ܡܸܬܦܲܪܣܝܼܢ ܕܲܢܓܲܡܪܘܼܢܵܢ ܒܲܩܪ̈ܵܒܲܝܗܘܿܢ ܀>
    text <܃ܬܵܐ ܚܘܿܬܼ ܐܲܦܝܼܣ ܠܲܦܠܸܫܬܵܝܹ̈ܐ ܕܐܲܪܓܸܿܙܬܿ ܐܸܢܘܿܢ>
    text <ܘܫܲܠܵܐ ܡܸܢܲܢ ܩܪܵܒܼܵܐ ܕܐܲܥܝܼܪܬܿ ܥܲܠ ܫܲܪ݁ܒܼܵܬܲܢ ܀>
    text <܃ܝ̄ܡܵܘ ܠܝܼ ܒܡܵܪܝܵܐ ܐܸܡ݂ܲܪ ܟܹܐܢܵܐ ܠܲܒܼܢܲܝ̈ ܥܲܡܹܗ>
    text <ܕܠܵܐ ܬܲܟܿܘܿܢܵܢܝ ܘܐܸܢܵܐ ܐܸܚܘܿܬܼ ܕܠܵܐ ܦܘܼܠܵܓܼܵܐ ܀>
    text <܃ܐܲܣܪ̣ܘܼܗܝ ܣܲܟܼܠܹ̈ܐ ܐܲܝܟ ܕܲܠܒܼܝܼܫܵܐ ܠܪܹܫܵܐ ܕܥܲܡܗܘܿܢ>
    text <ܘܝܲܗ̣̄ܒܿܘܼܗܝ ܒܐܝܼܕܵܐ ܕܥܘܼܪ̈ܠܲܝ ܠܸܒܵܐ ܕܲܢܒܲܙܚܘܼܢ ܒܹܗ ܀>
    text <܃ܢܚܸܬܼ ܓܲܢ̄ܒܵܪܵܐ ܘܩܵܡ̣ ܒܹܝܬܼ ܣܸܟܪܹ̈ܐ ܕܲܩܪ̈ܲܒܼܬܼܵܢܹܐ>
    text <ܘܠܵܐ ܕܚܸܠ̣ ܘܐܲܫܦܸܠ ܟܲܕܼ ܛܵܒܼ ܣܝܼܡ ܗ̄ܘ̣ܵܐ ܡ̇ܘܬܹܿܗ ܩܕܼܵܡ̇ܘܗܝ ܀>
  block
    text <܃ܒܲܠܒܼܝܼܒܼܘܼܬܼܵܐ ܢܚܸܬܼ ܟܲܕܼ ܐܲܣܝܼܪ ܠܘܵܬܼ ܩܵܛܘܿܠܵܘ̈ܗܝ>
    text <ܘܠܵܐ ܐܸܬܼܦܲܠܲܓܼ ܥܲܠ ܥܘܼܕܼܪܵܢܵܐ ܕܲܠܘܸܐ ܗ̄ܘ̣ܵܐ ܠܹܗ ܀>
    text <܃ܬܲܗܪܵܐ ܪܲܒܵܐ ܡܠܸܐ ܚܘܼܡܣܵܢܹܗ ܕܲܒܼܪܹܗ ܕܲܡܢܘܿܚ>
    text <ܘܠܵܐ ܐܸܬܼܪܲܦܝܼ ܩܕܼܵܡ ܩܵܛܘܠܹ̈ܐ ܕܲܠܚܝܼܡܝܼܢ ܠܹܗ ܀>
    text <܃ܗܲܝܡܵܢܘܼܬܼܵܐ ܠܒܸ݂ܫ ܗ̄ܘ̣ܵܐ ܠܸܒܹܿܗ ܒܲܕܼܡܘܼܬܼ ܙܲܝܢܵܐ>
    text <ܘܲܡܚܲܙܲܩ ܗ̄ܘ̣ܵܐ ܒܣܲܒܼܪܵܐ ܛܵܒܼܵܐ ܒܫܘܼܘܕܵܝ ܡ̇ܪܹܗ ܀>
    text <܃ܥܲܠ ܗܵܘ̇ ܚܲܝܠܵܐ ܕܝܲܗ̣̄ܒܼ ܒܹܗ ܚܲܝܠܵܐ ܣܝܼܡ ܗ̄ܘ̣ܵܐ ܣܲܒܼܪܹܗ>
    text <ܡܸܛܠ ܗܵܕܹܐ ܢܚܸܬܼ ܟܲܕܼ ܐܲܣܝܼܪ ܠܘܵܬܼ ܩܵܛܘܼܠܵܘ̈ܗܝ ܀>
    text <܃ܒܚܹܝܠ ܗܵܝ̇ ܐܵܬܼܵܐ ܕܲܒܼܪܹܫ ܓܘܼܫܡܹܗ ܡܸܬܼܠܲܒܲܒܼ ܗ̄ܘ̣ܵܐ>
    text <ܘܛܵܒܼ ܡ̣ܢ ܙܲܝܢܵܐ ܚܬܼܝܼܪ ܗ̄ܘ̣ܵܐ ܒܣܲܥܪܵܐ ܕܲܢܙܝܼܪܘܼܬܹܗ ܀>
    text <܃ܚ̣ܙܵܐܘܼܗܝ ܥܘܼܪ̈ܠܹܐ ܕܐܲܣܝܼܪ ܦܲܓܼܪܹܗ ܐܲܝܟ ܪܸܓܼܬܼܗܘܿܢ>
    text <ܘܲܣܒ݂ܲܪܘ ܣܲܟܼܠܹ̈ܐ ܕܗܵܐ ܡ̣ܢ ܟܲܕܿܘܼ ܡ̇ܘܦܹܝܢ ܚܲܝܵܘ̈ܗܝ ܀>
    text <܃ܐܲܝܟ ܕܲܠܡܝܼܬܼܵܐ ܚܲܫܒ̣ܿܘܼܗܝ ܣܲܟܼܠܹ̈ܐ ܠܚܲܝ ܒܐܲܠܵܗܹܗ>
    text <ܘܠܵܐ ܝܵܕܼܥ̇ܝܼܢ ܗ̄ܘ̣ܵܘ ܕܗܸܢܘ̣ܿܢ ܚܵܛܝܼܢ ܒܹܪܵܐ ܕܲܚܦܲܪܘ ܀>
    text <܃ܒܫܵܥܬܼܵܐ ܕܲܣܒ݂ܲܪܘ ܕܗܵܐ ܕܡ̣ܢ ܟܲܕܿܘܼ ܡ̇ܘܦܹܝܢ ܚܲܝܵܘ̈ܗܝ>
    text <ܩܵܡ̣ ܡ̣ܢ ܫܸܠܝܵܐ ܘܛܲܠܸܩ ܐܸܢܘܿܢ ܡ̣ܢ ܚܲܝܘܼܬܼܵܐ ܀>
    text <܃ܗܸܢܘ̣ܿܢ ܐܲܪܝܼܡܘ ܣܲܝܦܵܐ ܠܛܝܼܫܵܐ ܠܥܸܠ ܡ̣ܢ ܪܹܫܹܗ>
    text <ܘܚܹܝܠ ܥܘܼܕܼܪܵܢܵܐ ܕܒܹܗ ܐܲܪܝܼܡܹܗ ܥܲܠ ܪܹ̈ܫܲܝܗܘܿܢ ܀>
    text <܃ܗܸܢܘ̣ܿܢ ܩܵܡ̣ܘ ܗ̄ܘ̣ܵܘ ܒܲܚܦܝܼܛܘܼܬܼܵܐ ܕܲܢܒܲܙܚܘܼܢ ܒܹܗ>
    text <ܘܲܫܡܵܐ ܕܚܝܼܠܵܐ ܚܵܘܝܼ ܚܲܝܠܹܗ ܘܐܲܒܼܗܸܬܼ ܐܸܢܘܿܢ ܀>
    text <܃ܚܲܝܠܵܐ ܕܪܘܼܚܵܐ ܐܲܙܝܼܥ ܢܲܦܫܹܗ ܕܓܼܢ̄ܒܵܪ ܚܲܝܠܵܐ>
    text <ܘܲܦܣ݂ܲܩ ܘܲܫܕܼܵܝܗܝ ܠܙܲܝܢܵܐ ܓܼܠܝܵܐ ܡ̣ܢ ܗܲܕܵܡ̇ܘ̈ܗܝ ܀>
    text <܃ܟܬܼܵܒܼܵܐ ܣܵܗܹ̇ܕܼ ܥܲܠ ܚܹܝܠ ܪܘܼܚܵܐ ܕܲܟܼܣܸܐ ܗ̄ܘ̣ܵܐ ܒܹܗ>
    text <ܕܒܲܕܼܡܘܼܬܼ ܚܘܼܛܹ̈ܐ ܗ̤ܘܲܝ̈ ܫܸܫ̈ܠܵܬܼܵܐ ܩܕܼܵܡ ܪܲܒܿܘܼܬܹܗ ܀>
    text <܃ܐܲܝܟ ܕܲܠܚܘܼܛܹ̈ܐ ܦܲܣܸܩ ܘܲܫܕܼܵܝܗܝ ܠܦܲܪܙܠܵܐ ܩܲܫܝܵܐ>
    text <ܘܩܵܡ̣ ܐܸܬܼܟܲܬܲܫ ܒܸܠܥܵܕܼ ܙܲܝܢܵܐ ܒܓܲܪܡ̇ܐ ܫܝܼܛܵܐ ܀>
    text <܃ܓܲܪܡ̇ܐ ܫܝܼܛܵܐ ܛܲܝܸܒܼ ܩܘܼܪܡ̇ܘܗܝ ܪܸܡܙܵܐ ܟܲܣܝܵܐ>
    text <ܘܐܲܝܟ ܕܲܒܼܣܲܝܦܵܐ ܚ̣ܪܲܒܼ ܒܹܗ ܣܸܕܼܪܹ̈ܐ ܕܲܩܪ̈ܲܒܼܬܼܵܢܹܐ ܀>
    text <܃ܓܼܪܡܵܐ ܛܲܡܠܵܐ ܐܸܚܲܕܼ ܒܐܝܼܕܹܗ ܩܲܕܿܝܼܫ ܢܲܦܫܵܐ>
    text <ܘܠܵܐ ܐܸܫܟܲܚܘ ܩܵܡ̣ܘ ܠܒܼܝܼ̈ܫܲܝ ܙܲܝܢܵܐ ܩܕܼܵܡ ܝܲܡܝܼܬܢܹܗ ܀>
    text <܃ܚܙܵܬܼܵܐ ܕܚܝܼܠܬܵܐ ܚܙ̣ܵܘ ܥܵܘܵܠܹ̈ܐ ܒܐܝܼܕܼܵܐ ܕܟܹܐܢܵܐ>
    text <ܘܲܥܪ݂ܲܩܘ ܘܲܛܫ̣ܵܘ ܡ̣ܢ ܩܲܫܝܼܘܼܬܼܵܠ ܕܡܸܕܹܿܡ ܕܲܚܙ̣ܵܘ ܀>
    text <܃ܓܲܪܡܵܐ ܠܒܼܝܼܟ ܗ̄ܘ̣ܵܐ ܒܲܪ ܥܸܒܼܪ̈ܵܝܹܐ ܐܲܝܟ ܣܲܦܣܹܪܵܐ>
    text <ܘܡܲܒܼܪܸܩ ܗ̄ܘ̣ܵܐ ܠܹܗ ܘܡܸܬܼܪܲܗܒܿܝܼܢ ܗ̄ܘ̣ܵܘ ܣܸܕܼܪܹ̈ܐ ܕܥܼܘܼܪ̈ܠܹܐ ܀>
    text <ܕܚܝܼܠܵܐ ܗ̄ܘ̣ܵܐ ܛܵܒܼ ܚܙܵܬܼܵܐ ܕܓܲܪܡܵܐ ܠܵܐ ܗ̄ܘ̣ܵܐ ܕܓܲܪܡ̇ܐ܃>
  block
    text <ܐܸܠܵܐ ܕܚܲܝܠܵܐ ܕܲܡܚܵܘܸܐ ܗ̄ܘ̣ܵܐ ܚܙܵܬܹܗ ܒܚܸܙܘܹܗ ܀>
    text <܃ܡ̇ܘܬܵܐ ܩܲܫܝܵܐ ܡܸܬܼܦܲܠܲܓܼ ܗ̄ܘ̣ܵܐ ܡ̣ܢ ܩܲܫܝܘܼܬܹܗ>
    text <ܘܚܲܪܝܼܦܵܐ ܗ̣̄ܘܵܬܼ ܡܚܘܿܬܼܵܐ ܕܡܸܢܹܗ ܛܵܒܼ ܡ̣ܢ ܣܲܝܦܵܐ ܀>
    text <܃ܡ̣ܢ ܩܲܫܝܘܼܬܹܗ ܡܸܬܼܒܲܠܗܹܝܢ ܗ̄ܘ̣ܵܘ ܩܲܫ̈ܝܲܝ ܠܸܒܵܐ>
    text <ܘܛܵܟ ܠܵܘ ܡܸܢܹܗ ܐܸܠܵܐ ܡ̣ܢ ܗܵܘ̇ ܕܐܲܚܝܼܕܼ ܗ̄ܘ̣ܵܐ ܠܹܗ ܀>
    text <܃ܕܚܝܼܠ ܗ̄ܘ̣ܵܐ ܣܲܓܿܝܼ ܓܲܪܡ̇ܐ ܘܐܝܼܕܼܵܐ ܕܐܲܚܝܼܕܼܵܐ ܠܹܗ>
    text <ܠܵܘ ܒܲܟܼܝܵܢܗܘܿܢ ܐܸܠܵܐ ܒܚܲܝܠܵܐ ܕܐܲܚܝܼܕܼ ܗ̄ܘ̣ܵܐ ܠܗܘܿܢ ܀>
    text <܃ܚܲܝܠܵܐ ܟܲܣܝܵܐ ܠܒܼܝܼܟ ܗ̄ܘ̣ܵܐ ܠܐܝܼܕܼܵܐ ܘܐܝܼܕܼܵܐ ܠܓܲܪܡ̇ܐ>
    text <ܘܚܵܪܹܒܼ ܗ̄ܘ̣ܵܐ ܠܗܘܿܢ ܠܡܲܠܝܲܝ̈ ܚܘܼܬܼܪܵܐ ܘܥܲܛܠܲܝ̈ ܠܸܒܵܐ ܀>
    text <܃ܚܲܪܝܼܦ ܗ̄ܘ̣ܵܐ ܛܵܒܼ ܡ̣ܢ ܣܲܦܣܹܪܵܐ ܕܲܬܼܪܹܝܢ ܦܘܼܡܹܝ̈ܗ̇>
    text <ܘܡ̇ܐ ܕܚܵܪܹܒܼ ܗ̄ܘ̣ܵܐ ܬܘܼܒܼ ܚܵܪܹܦ ܗ̄ܘ̣ܵܐ ܠܡܸܚܕܲܒܼ ܦܲܓܼܪܹ̈ܐ ܀>
    text <܃ܚܘܼܪܦܹܗ ܒܲܠܚܘܿܕܼ ܡܸܬܿܩܲܪܲܒܼ ܗ̄ܘ̣ܵܐ ܠܓܼܘܼܫܡܹ̈ܐ ܥܘܼܪ݁ܠܹܐ>
    text <ܘܡܸܬܼܩܲܠܹܝܢ ܗ̄ܘ̣ܵܘ ܩܲܠܝܼܠܵܐܝܼܬܼ ܐܲܝܟ ܕܲܒܼܢܘܼܪܵܐ ܀>
    text <܃ܐܝܼܕܹܗ ܒܲܠܚܘܿܕܼ ܡܪܝܼܡ ܗ̄ܘ̣ܵܐ ܢܙܝܼܪܵܐ ܠܐܲܦܲܝ̈ ܣܸܕܼܪܹ̈ܐ>
    text <ܘܡܸܣܬܲܚܦܝܼܢ ܗ̄ܘ̣ܵܘ ܥܲܕܠܵܐ ܢܸܡܛܸܐ ܓܘܼܫܡܵܐ ܠܓܼܘܼܫܡܵܐ ܀>
    text <܃ܐܘܿ ܠܵܟ ܓܲܪܡ̇ܐ ܟܡܵܐ ܐܸܬܼܢܲܨܲܚܬܿ ܠܒܲܪ ܡ̣ܢ ܛܲܟܼܣܵܐ>
    text <ܠܵܐ ܠܵܟ ܐܸܡ̇ܪܹܬܼ ܐܸܠܵܐ ܠܐܝܼܕܼܵܐ ܕܐܲܚܝܼܕܼܵܐ ܠܵܟ ܀>
    text <܃ܐܘܿ ܠܹܟܼܝ ܐܝܼܕܼܵܐ ܟܡܵܐ ܐܸܬܼܚܲܝܲܠܬܿܝ ܕܠܵܐ ܡܘܼܫ̈ܚܵܬܼܵܐ>
    text <ܠܵܘ ܐܲܢ̄ܬܿܝ ܐܝܼܕܲܐ ܐܸܠܵܐ ܪܸܡܙܵܐ ܕܚܵܨ ܪܲܝܘܼܬܹܟܼܝ ܀>
    text <܃ܐܘܿ ܠܵܟ ܓܲܒܼܪܵܐ ܟܡܵ ܗܘ̤ܵܐ ܚܲܝܠܵܐ ܕܪܸ̈ܓܼܫܲܝ ܦܲܓܼܪܵܟ>
    text <ܠܵܐ ܗܘ̤ܵܐ ܕܦܲܓܼܪܵܟ ܐܸܠܵܐ ܕܚܲܝܠܵܐ ܕܚܲܝܸܠ ܙܵܘܥܲܝ̈ܟ ܀>
    text <܃ܐܘܿ ܠܵܟ ܫܸܡܫܘܿܢ ܫܡܵܐ ܕܲܟܼܣܸܐ ܒܹܥ ܫܸܡ ܐܲܠܵܗܹܗ>
    text <ܟܡܵܐ ܦܲܫܸܩܬܵܝܗܝ ܠܚܲܝܠܵܐ ܕܲܫܡܵܟ ܒܝܲܕܼ ܣܘܼܥܪ݁ܵܢܹܐ ܀>
    text <܃ܠܵܐ ܟܲܝ ܠܐܸܝܲܬ̤ ܐܝܼܕܼܵܟ ܓܼܒܼܪܵܐ ܐܲܚܝܼܕܼ ܓܲܪܡܵܐ>
    text <ܐܵܘ ܗܵܘ̇ ܓܲܪܡ̇ܐ ܠܵܐ ܟܲܝ ܐܵܘܦܝܼ ܒܗܵܘ̇ ܬܲܟܼܬܿܘܼܫܵܐ ܀>
    text <܃ܟܡܵܐ ܟܲܝ ܥܲܙܝܼ ܓܲܪܡܵܐ ܒܐܝܼܕܼܵܟ ܘܐܲܢ̄ܬܿ ܒܹܗ ܒܓܲܪܡ̇ܐ>
    text <ܘܠܵܘ ܗܘ̤ ܐܸܒܲܪ ܘܠܵܐ ܬܘܼܒܼ ܐܝܼܕܵܟ ܦܸܕܲܬ̤ ܡܸܢܹܗ ܀>
    text <܃ܐܲܝܟܲܢ ܟܲܝ ܩܵܡ̣ ܩܕܼܵܡ ܡܸܬܝܵܢܵܐ ܕܐܸܠܹܦ ܓܼܒܼܪ̈ܝܼܢ>
    text <ܘܒܲܐܝܢܵܐ ܚܲܝܠܵܐ ܡܲܟܸܿܟ ܚܲܝܠܵܐ ܕܩܲܢ̈ܝܲܝ ܥܘܼܫܢܵܐ ܀>
    text <܃ܐܵܠܹܦ ܓܼܒܼܪ݁ܝܼܢ ܩ̣ܛܲܠ ܒܵܟ ܓܼܒܼܪܵܐ ܓܲܪܡ̇ܐ ܫܝܼܛܵܐ>
    text <ܘܗܵܢܵܘ̇ ܬܲܗܪܵܐ ܕܠܵܐ ܠܐ̣ܝܼ ܓܲܒܼܪܵܐ ܘܠܵܐ ܐܲܢ̄ܬܿ ܐܸܒܲܕܲܬܿ ܀>
    text <܃ܬܲܗܪܵܐ ܪܲܒܵܐ ܡܠܸܐ ܣܘܼܥܪܵܢܵܐ ܕܐܸܫܬܿܡܲܫ ܒܵܟ>
    text <ܘܠܵܐ ܐ̄ܢܵܫ ܝܵ̇ܕܲܥ ܠܡܸܫܬܲܥܵܝܘܼ ܥܲܠ ܪܲܒܿܘܼܬܹܗ ܀>
    text <܃ܐܲܝܟ ܕܲܠܡܲܓܿܠܵܐ ܠܒܼܝܼܟ ܗ̄ܘ̣ܵܐ ܫܸܡܫܘܿܢ ܡܗܝܼܪ ܚܵܨܘܿܕܹ̈ܐ>
    text <ܘܚܲܨܕܹܿܗ ܠܚܲܩܠܵܐ ܕܲܦܠܸܫܬܵܝܹ̈ܐ ܒܲܚܕܼܵܐ ܫܵܥܵܐ ܀>
  block
    text <܃ܐܘܿ ܚܵܨܘܿܕܼܵܐ ܕܲܚܨܲܕ ܦܲܓܼܪܹ̈ܐ ܒܡܲܓܿܠܵܐ ܓܼܪܡ̇ܐ>
    text <ܘܠܵܐ ܩ̣ܗܵܐ ܦܲܪܙܠܹܗ ܒܐܵܠܹܗ ܟܲܦܝܼ̈ܢ ܡܲܠܵܠ̈ܬܼܵܐ ܀>
    text <܃ܐܸܠܹܦ ܟܲܦܝܼ̈ܢ ܫܕܼܵܐ ܩܲܠܝܼܠܵܐ ܒܲܚܕܼܵܐ ܓܗܵܢܬܵܐ>
    text <ܘܠܵܐ ܦܫ݂ܲܛ ܢܲܦܫܹܗ ܥܕܲܡ̇ܐ ܕܫܲܠܸܡ ܡܸܢܝܵܢ ܐܲܠܦܵܐ ܀>
    text <܃ܡ̣ܢ ܚܲܕܼ ܫܲܪܝܼ ܘܲܒܼܚܲܕܼ ܫܲܠܸܡ ܩܹܐܪܣܵܐ ܕܲܥܒ݂ܲܕ>
    text <ܘܠܵܐ ܐܸܬܼܢܲܟܼܝܲܬ̤ ܐܵܦܠܵܐ ܡܸܢܬܼܵܐ ܡ̣ܢ ܗܲܕܵܡ̇ܘ̈ܗܝ ܀>
    text <܃ܕܠܵܐ ܢܸܟܼܝܵܢܵܐ ܩܵܘܝܼ ܟܠܹܗ ܒܦܲܓܼܪܹܗ ܘܢܲܦܫܹܗ>
    text <ܘܠܵܐ ܙܵܥ ܚܲܝܠܹܗ ܘܠܵܐ ܐܸܬܼܪܲܦܝܼ ܡ̣̤ ܬܘܼܟܼܠܵܢܹܗ ܀>
    text <܃ܐܲܝܟ ܐܲܬܼܠܹܝܛܵܐ ܣܠܸ̣ܩ ܐܲܬܼܠܹܝܛܵܐ ܡ̣ܢ ܬܲܟܼܬܿܘܼܫܵܐ>
    text <ܘܣܝܼܡ ܗ̄ܘ̣ܵܐ ܒܪܹܫܹܗ ܟܠܝܼܠ ܡܸܢܝܵܢܵܐ ܕܐܵܠܹܗ ܩܸܛܠܝܼ̈ܢ ܀>
    text <܃ܒܫܘܼܠܵܡ ܩܹܐܪܣܵܐ ܨܗܝܼ ܘܐܸܬܿܛܲܪܲܦ ܓܼܢ̄ܒܵܪ ܚܲܝܠܵܐ>
    text <ܘܫܲܪܝܼ ܫܵܐܹ̇ܠ ܫܸܩܝܵܐ ܕܙܲܒܼܢܵܐ ܠܩܘܼܝܵܡ ܚܲܝܵܘ̈ܗܝ ܀>
    text <܃ܐܘܿܢ ܠܲܡ ܡܵܪܝܵܐ ܐܲܢ̄ܬܿ ܢܲܨܲܚܬܵܢܝ ܒܚܹܝܠ ܥܘܼܕܼܪܵܢܵܟ>
    text <ܗܲܒܼ ܠܝܼ ܫܸܩܝܵܐ ܐܲܝܟ ܢܸܨܚܵܢܵܐ ܕܲܣܥ݂ܲܪܬܿ ܒܐܝܼܕܲܝ̈ ܀>
    text <܃ܐܲܢ̄ܬܿ ܙܲܟܿܝܼܬܵܢܝ ܩܒܹܐܪܣܵܐ ܩܲܫܝܵܐ ܕܨܲܗ̈ܝܲܝ ܠܲܕܼܡ̇ܐ>
    text <ܠܵܐ ܬܲܗܡܸܐ ܡܹܢܝ ܘܢܹܐܒܲܕܼ ܢܸܨܚܵܢܝ ܒܐܝܼܕܵܝ̈ ܥܘܼܪ̈ܠܹܐ ܀>
    text <܃ܗܲܒܼ ܠܝܼ ܫܸܩܝܵܐ ܐܲܝܟ ܡ̇ܐ ܕܝܲܗ̣̄ܒܼܬܿ ܠܝܼ ܐܵܦ ܙܵܟܼܘܼܬܼܵܐ>
    text <ܕܲܠܡܵܐ ܐܹܡܘܼܬܼ ܘܢܲܗܠܘܼܢ ܣܲܟܼܠܹ̈ܐ ܒܲܫܡܵܟ ܪܲܒܵܐ ܀>
    text <܃ܫܡ݂ܲܥ ܒܵܥܘܼܬܹܗ ܡ̇ܪܵܐ ܛܵܒܼܵܐ ܕܥܲܒܼܕܵܐ ܟܹܐܢܵܐ>
    text <ܘܝܲܗ̣̄ܒܼ ܠܹܗ ܫܸܩܝܵܐ ܡ̣ܢ ܓܵܘ ܓܲܪܡ̇ܐ ܕܐܸܬܼܢܲܨܲܚ ܒܹܗ ܀>
    text <܃ܒܓܲܪܡ̇ܐ ܫܝܼܛܵܐ ܙܲܟܿܝܹܗ ܒܩܹܐܪܣܵܐ ܡ̇ܪܵܐ ܠܥܲܒܼܕܹܿܗ>
    text <ܘܡܸܢܹܗ ܝܲܗ̣̄ܒܼ ܠܹܗ ܫܸܩܝܵܐ ܚܲܠܝܵܐ ܕܢܸܬܼܒܲܣܲܡ ܒܹܗ ܀>
    text <܃ܫܸܩܝܵܐ ܚܲܠܝܵܐ ܪܕܼܵܐ ܡ̣ܢ ܓܲܪܡ̇ܐ ܕܠܵܐ ܒܲܥܝܵܕܼܵܐ>
    text <ܘܲܬܼܗܲܪ ܟܹܐܢܵܐ ܕܚܹܝܠ ܥܵܒܼܘܿܕܼܵܐ ܗ̄ܝܼ ܕܲܦܫܝܼܩ ܠܹܗ ܟܠ ܀>
    text <܃ܛܡܲܐ ܗ̄ܘ̣ܵܐ ܓܲܪܡ̇ܐ ܘܲܓܼܠܝܼܙ ܗ̄ܘ̣ܵܐ ܬܘܼܒܼ ܐܵܦ ܡ̣ܢ ܫܸܩܝܵܐ>
    text <ܘܲܠܬܪ̈ܬܲܝܗܹܝܢ ܙܟܼܵܐ ܨܸܒܼܝܵܢܵܐ ܕܫܲܠܝܛ ܥܲܠ ܟܠ ܀>
    text <܃ܡ̣ܢ ܐܲܝܟܵܐ ܟܲܝ ܪܕܼܵܘ ܗ̄ܘ̣ܵܘ ܡܲܝ̈ܵܐ ܒܓܼܵܘ ܝܲܒܿܝܼܫܵܐ>
    text <ܐܵܘ ܡܲܢ ܥܲܒܼܕܹܿܗ ܡܥܝܼܢ ܚܲܝܘܼܬܼܵܐ ܠܲܛܡܲܐ ܟܠܹܗ ܀>
    text <܃ܗܵܘ̇ ܦܘܼܩܕܵܢܵܐ ܕܐܲܪܕܿܝܼ ܡܲܝ̈ܵܐ ܡ̣ܢ ܛܲܪܵܢܵܐ>
    text <ܗܘ̤ ܐܲܣܸܢ ܒܹܗ ܪܲܛܝܼܒܼܘܼܬܼܵܐ ܕܠܲܝܬܿ ܗ̄ܘ̣ܵܐ ܒܓܼܵܘܹܗ ܀>
    text <܃ܗܵܘ̇ ܨܸܒܼܝܵܢܵܐ ܕܥܲܒܼ݂ܕܵܗ̇ ܠܟܹܐܦܵܐ ܢܸܒܼܥܵܐ ܠܡܲܝܵ̈ܐ>
    text <ܗܘ̤ ܬܘܼܒܼ ܥܲܒܼܕܹܿܗ ܠܓܲܪܡ̇ܐ ܛܲܡܠܵܐ ܫܸܩܝܵܐ ܠܟܹܐܢܵܐ ܀>
    text <܃ܗܵܘ̇ ܡܲܠܲܐܟܼܵܐ ܕܬܲܪܣܝܼ ܒܐܘܼܪܚܵܐ ܠܝܼܣܲܪ̈ܠܵܝܹܐ>
    text <ܗܘ̤ ܝܲܗ̣̄ܒܼ ܡܲܝܵ̈ܐ ܡ̣ܢ ܫܲܬܿܝܼܩܵܐ ܠܦܘܼܡ ܡܲܠܵܠܵܐ ܀>
    text <܃ܚܲܕܼ ܡ̣ܢ ܥܝܼܪܹ̈ܐ ܪܲܓܝܼ ܥܘܼܒܵܐ ܕܟܹܐܦܵܐ ܘܓܼܪܡ̇ܐ>
    text <ܘܐܵܘܠܸܕܼ ܡܸܢܗܘܿܢ ܥܘܸܠܹ̈ܐ ܪ̈ܓܲܝܵܐ ܕܠܵܐ ܒܲܥܝܵܕܼܵܐ ܀>
  block
    text <܃ܡ̣ܢ ܐܸܣܛܘܼܟܼܣܹ̈ܐ ܕܪܲܛܝܼܒܼܘܼܢ ܫܩ݂ܲܠ ܪܘܼܚܵܢܵܐ>
    text <ܘܙܵܘܸܓܼ ܐܸܢܘܿܢ ܥܲܡ ܐܸܣܛܘܼܣܹ̈ܐ ܕܝܲܒܿܝܼܫܘܼܬܼܵܐ ܀>
    text <܃ܩܲܛܝܼܢܵܐܝܼܬܼ ܫܵܘܬܸܿܦ ܐܸܢܘܿܢ ܚܲܕܼ ܥܲܡ ܚܲܒܼܪܹܗ>
    text <ܐܲܝܟ ܡ̇ܐ ܕܲܡܥܵܕܼ ܣܵܥܲ݁ܪ ܡܵܐ ܕܡܸܬܼܦܲܩܲܕܼ ܀>
    text <܃ܒܗܵܘ̇ ܐܸܣܟܹܿܡܵܐ ܕܡܲܛܥܸܢ ܡܲܝ̈ܵܐ ܠܥܸܠ ܡ̣ܢ ܪܘܼܚܵܐ>
    text <ܒܹܗ ܣܵܡ̣ ܐܸܢܘܿܢ ܒܟܹܐܦܵܐ ܘܓܲܪܡ̇ܐ ܩܲܛܝܼܢܵܐܝܼܬܼ ܀>
    text <܃ܠܲܢ ܗ̄ܘ̣ ܥܲܣܩܵܐ ܗܵܕܹܐ ܕܲܗܘ̤ܵܬܼ ܕܠܵܐ ܒܲܥܝܵܕܸܵܐ>
    text <ܠܲܫܡܲܝܵܢܹ̈ܐ ܣܲܓܿܝܼ ܦܫܝܼܩܵܐ ܠܘܵܬܼ ܛܲܟܼܣܲܝ̈ܗܘܿܢ ܀>
    text <܃ܚܲܝܠܵܐ ܪܲܒܵܐ ܢܣ݂ܲܒܼܘ ܡ̣ܢ ܚܲܝܠܵܐ ܕܬܲܩܸܢ ܟܠܵܐ>
    text <ܘܲܕܼܠܝܼܠܵܐ ܠܗܘܿܢ ܣܵܥܘܿܪܘܼܬܼܵܐ ܕܪܵܘܡ̇ܐ ܘܥܘܼܡܩܵܐ ܀>
    text <܃ܗܸܢܘ̣ܿܢ ܣܲܥܪ̣ܘܼܗ̇ ܠܗܵܕܹܐ ܕܲܗܘ̤ܵܬܼ ܥܲܡ ܟܠ ܕܲܗ̤ܘܲܝ̈>
    text <ܗܸܢܘ̣ܿܢ ܣܲܥܪ̣ܘܼܗ̇ ܒܚܹܝܠ ܥܵܒܼܘܿܕܼܵܐ ܕܚܲܝܸܠ ܐܸܢܘܿܢ ܀>
    text <܃ܒܚܹܝܠ ܥܵܒܼܘܿܕܼܵܐ ܪܕܼܵܘ ܡ̣ܢ ܓܲܪܡ̇ܐ ܡܲܝܵ̈ܐ ܠܫܸܡܫܘܿܢ>
    text <ܘܲܒܼܥܘܼܕܼܪܵܢܹܗ ܙܟܼܵܐ ܘܐܸܬܼܢܲܨܲܚ ܕܠܵܐ ܣܲܦܣܹܪܵܐ ܀>
    text <܃ܕܠܵܐ ܣܲܦܣܹܪܵܐ ܙܟܼܵܐ ܙܲܟܵܝܵܐ ܠܡܲܠܝܲܝ̈ ܚܵܘ̈ܒܹܿܐ>
    text <ܘܲܕܼܠܵܐ ܦܘܼܠܵܓܼ ܩܲܒܸܿܠ ܫܸܩܝܵܐ ܡ̣ܢ ܦܘܼܡ ܓܼܪܡ̇ܐ ܀>
    text <܃ܡܲܝܵ̈ܐ ܕܟܲܝ̈ܵܐ ܐܸܫܬܿܝܼ ܕܲܟܼܝܵܐ ܡ̣ܢ ܦܘܼܡ ܛܲܡܠܵܐ>
    text <ܘܲܒܼܫܵܩܘܼܬܹܗ ܚܵܘܝܼ ܕܠܵܐ ܐܝܼܬܼ ܡܸܕܸܿܡ ܕܲܛܡܲܐ ܀>
    text <܃ܠܲܝܬܿ ܟܹܝܬܼ ܛܲܡܠܵܐ ܒܟܼܠ ܡ̇ܐ ܕܲܗܘ̤ܵܐ ܡ̣ܢ ܒܵܪܘܿܝܵܐ>
    text <ܕܗܵܐ ܐܵܦ ܐܲܝܕܵܐ ܕܠܲܢ ܛܲܡܠܵܐ ܗ̄ܘ̣ܵܬܼ ܚܵܘܝܼ ܕܕܲܟܼܝܵܐ ܗ̄ܝܼ ܀>
    text <܃ܒܫܸܩܝܹܗ ܕܫܸܡܫܘܿܢ ܢܚܘܼܪ ܟܠ ܕܲܡܗܝܼܪ ܒܗܲܝܡܵܢܘܼܬܼܵܐ>
    text <ܘܠܵܐ ܢܸܬܼܦܲܠܲܓܼ ܕܲܛܡܲܐ ܡܸܕܸܿܡ ܒܐܘܼܟܼܠܵܐ ܘܫܸܩܝܵܐ ܀>
    text <܃ܛܘܡܲܐ ܗ̄ܘ̣ܵܐ ܓܼܪܡ̇ܐ ܠܦܘܼܬܼ ܦܘܼܩܕܵܢܵܐ ܡܵܢܘܿܣܵܝܵܐ>
    text <ܘܲܕܼܟܸܐ ܗ̄ܘ̣ܵܐ ܛܵܒܼ ܠܦܘܼܬܼ ܨܸܒܼܝܵܢܵܐ ܐܲܠܵܗܵܝܵܐ ܀>
    text <܃ܨܸܒܼܝܵܢ ܟܲܣܝܵܐ ܕܲܟܿܝܼ ܘܛܲܡܲܐ ܠܦܘܼܬܼ ܪܸ̈ܥܝܵܢܹܐ>
    text <ܘܡܲܢ̣ܘܼ ܕܲܡܨܸܐ ܠܲܡܕܵܢ ܡ̇ܪܵܐ ܕܫܲܠܝܼܛ ܥܲܠ ܟܠ ܀>
    text <܃ܨܸܒܼܝܵܢ ܚܘܼܒܹܿܗ ܣܥ݂ܲܪ ܨܹܝܕܼ ܥܲܒܼܕܹܿܗ ܚܘܼܒܵܢܵܐܝܼܬܼ>
    text <ܘܙܲܟܿܝܹܗ ܒܩܹܐܪܣܵܐ ܘܝܲܗ̣̄ܒܼ ܠܹܗ ܫܸܩܝܵܐ ܐܲܝܟ ܕܲܫܦ݂ܲܪ ܠܹܗ ܀>
    text <܃ܬܡܝܼܗ ܗ̄ܘ̣ܵܐ ܩܹܐܪܣܵܐ ܕܲܥܒ݂ܲܕ ܒܐܲܪܥܵܐ ܒܲܪ ܥܸܒܼܪ̈ܵܝܹܐ>
    text <ܘܒܲܬܼܡܝܼܗܘܼܬܹܗ ܬܡܲܗܘ ܣܵܛܵܢܵܐ ܘܚܲܝܠ̈ܘܵܬܹܗ ܀>
    text <܃ܬܸܡܗܵܐ ܐܸܚܲܕܼ ܠܪܹܫܵܐ ܕܐܵܐܲܪ ܥܘܼܝܼܪ ܒܲܚܣܵܡܵܐ>
    text <ܥܲܠ ܬܲܟܼܬܿܘܼܫܵܐ ܕܲܥܒ݂ܲܕܼ ܐ̄ܢܵܫܵܐ ܒܚܹܝܠ ܥܵܒܼܘܿܕܼܵܐ ܀>
    text <܃ܒܓܹܐܪܹ̈ܐ ܕܝܲܨܪܹܗ ܒܠ݂ܲܥ ܒܲܚܣܵܡܵܐ ܣܵܢ̇ܠܵܐ ܕܐ̄ܢܵܫܵܐ>
    text <ܕܲܚܙ̣ܵܐ ܠܫܸܡܫܘܿܢ ܕܚܲܣܢܹܗ ܠܚܲܝܠܵܐ ܕܲܟܼܢܝܼܫ ܗ̄ܘ̣ܵܐ ܠܹܗ ܀>
    text <܃ܕܝܼܠܹܗ ܚܲܫܒ̣ܵܗ̇ ܠܚܲܪܒܵܐ ܕܲܥܒ݂ܲܕܼ ܒܲܦܠܸܫܵܝܹ̈ܐ>
    text <ܘܲܕܼܟܼܘܼܐܵܪܹܗ ܣܵܡ̣ܵܗ̇ ܠܚܵܘܒܿܬܼܵܐ ܕܲܡܫܲܡܫܵܢܵܘ̈ܗܝ ܀>
    text <ܛܵܒܼ ܡ̣ܢ ܟܠܕܿܘܼܟ ܡܸܬܼܢܲܨܲܚ ܗ̄ܘ̣ܵܐ ܫܡܹܗ ܒܹܝܬܼ ܥܘܼܪ̈ܠܹܐ܃>
  block
    text <ܘܕܲܚ̣ܵܙܵܐ ܕܲܒܼܗܸܬܼ ܒܛܘܼܥܝܲܝ ܕܲܫܡܹܗ ܠܲܒܼ݂ܫܹܗ ܪܘܼܓܼܙܵܐ ܀>
    text <܃ܛܢܵܢܵܐ ܕܪܘܼܓܼܙܵܐ ܠ̣ܒܸܫ ܣܵܛܵܢܵܐ ܠܘܼܩܒܲܠ ܫܸܡܫܘܿܢ>
    text <ܘܫܲܪܝܼ ܡܪܲܟܸܿܒܼ ܦܘܼܪ̈ܣܹܐ ܨܢܝܼܥܹ̈ܐ ܕܢܲܩܪܸܒܼ ܥܲܡܹܗ ܀>
    text <܃ܦܘܼܪ̈ܣܹܐ ܪܲܟܸܿܒܼ ܨܢܝܼܥ ܪܸܥܝܵܢܵܐ ܥܲܠ ܙܲܕܿܝܼܩܵܐ>
    text <ܕܲܚܙ̣ܵܐ ܕܠܵܐ ܡܨܸܐ ܕܢܸܥܒܸܿܕܼ ܥܲܡܹܗ ܩܹܐܪܣܵܐ ܒܓܸܠܝܵܐ ܀>
    text <܃ܦܲܚܹ̈ܐ ܕܪܸܓܿܬܼܵܐ ܥܲܡܸܩ ܘܲܛܡ݂ܲܪ ܩܕܼܵܡ ܗܲܠ̈ܟܼܵܬܹܗ>
    text <ܕܲܒܼܗܘܿܢ ܢܨܘܼܕܸܝܼܗ̇ ܠܩܲܠܝܼܠܘܼܬܹܗ ܕܛܲܒܼܝܵܐ ܢܙܝܼܪܵܐ ܀>
    text <܃ܡ̇ܐܢܲܝ̈ ܙܲܝܢܵܐ ܕܐܘܼܡ̇ܢܘܼܬܹܗ ܠܸܒܼ݂ܫ ܒܲܗܝܼܬܼܵܐ>
    text <ܘܫܲܪܝܼ ܡܚܲܠܸܕܼ ܒܝܲܕܼ ܢܸܩ̈ܒܼܵܬܼܵܐ ܐܲܝܟ ܢܵܡܘܿܣܹܗ ܀>
    text <܃ܠܐܲܢ̄ܬܿܬܼܵܐ ܫܲܕܲܪ ܐܲܝܟ ܓܵܫܘܿܫܵܐ ܠܘܵܬܼ ܬܲܡܝܼܡܵܐ>
    text <ܘܓܲܫܹܗ ܠܚܲܝܠܹܗ ܒܐܸܠܥܵܐ ܪܦܝܼܬܼܵܐ ܕܓܲܫ̣ ܒܵܗ̇ ܠܐܵܕܼܵܡ ܀>
    text <܃ܒܪܸܚܡܲܬܼ ܐܲܢ̄ܬܬܼܵܐ ܐܲܣܪܹܗ ܠܟܹܐܢܵܐ ܐܲܝܟ ܕܲܒܼܙܲܝܢܵܐ>
    text <ܘܒܲܫܓܼܝܼܫܘܼܬܼܵܗ̇ ܫܲܗܝܲܬ̤ ܠܬܼܘܼܩܦܵܐ ܕܓܲܢ̄ܒܵܪܘܼܬܹܗ ܀>
    text <܃ܐܲܢ̄ܬܿܬܼܵܐ ܪܚܸܫ ܠܹܗ ܫܸܡܫܘܿܢ ܪܵܚ̇ܡܵܐ ܕܕܸܚܠܲܬܼ ܩܘܼܫܬܵܐ>
    text <ܘܲܒܼܪܵܚܡܘܼܬܼܵܗ̇ ܫܪ̣ܵܝܗܝ ܠܐܲܣܵܪܵܐ ܕܒܹܝܬܼ ܠܹܗ ܠܡܵܪܹܗ ܀>
    text <܃ܥܲܡ ܒܲܪ̄ܬܼ ܥܲܡܡܹ̈ܐ ܥܒ݂ܲܕ ܪܵܚܡܘܼܬܼܵܐ ܒܲܪ ܐܲܒܼܪܵܗܵܡ>
    text <ܘܲܒܼܥܸܝܵܢܵܗ̇ ܛܥ̣ܵܐ ܥܸܢܝܵܢܵܐ ܕܒܹܝܬܼ ܐܲܒܼܵܗܵܘ̈ܗܝ ܀>
    text <܃ܐܲܝܟ ܕܲܒܼܫܸܒܼܝܵܐ ܕܒܲܪܬܹܗ ܐܲܢ̄ܬܿܬܼܵܐ ܠܫܵܒܹ̇ܐ ܥܲܡܡܹ̈ܐ>
    text <ܘܐܲܝܟ ܕܲܒܼܝܼܪܵܐ ܟܕܲܢܬܹܗ ܒܢܝܼܪܵܐ ܕܼܪ̈ܓܼܝܼܓܼܵܬܼܵܗ̇ ܀>
    text <܃ܒܟܼܠ ܐܸܣܟܹܿܡܝܼ̈ܢ ܫܚܲܩܬܹܗ ܠܠܸܒܹܿܗ ܕܬܲܩܝܼܢ ܗܵܘܢܵܐ>
    text <ܒܲܕܼ ܢܹܐܡܲܪ ܠܵܗ̇ ܕܡܵܢܵܘ̇ ܚܲܝܠܵܐ ܕܡܸܬܼܢܲܨܲܚ ܒܹܗ ܀>
    text <܃ܠܒܲܪ ܡ̣ܢ ܛܲܟܼܣܵܐ ܥܨܵܬܹܗ ܠܝܲܨܪܹܗ ܕܲܥܪܝܼܡ ܢܲܦܫܵܐ>
    text <ܥܕܲܡ̇ܐ ܕܚܵܘܝܵܗ̇ ܐ̄ܪܵܙܵܐ ܪܲܒܵܐ ܕܲܒܵܐ ܕܲܢܙܝܼܪܘܼܬܹܗ ܀>
    text <܃ܢܙܝܼܪܵܐ ܐ̄ܢܵܐ ܠܲܡ ܘܲܫܡܵܐ ܪܲܒܵܐ ܟܣܸܐ ܒܲܢܙܝܼܪܘܼܬܼܝ>
    text <ܘܐܸܢ ܫܵܩܹ̇ܠ ܐ̄ܢܵܐ ܟܠܝܼܠܵܐ ܕܲܒܼܪܹܫܝ ܡܸܫܬܿܦܲܠ ܐ̄ܢܵܐ ܀>
    text <܃ܟܠܝܼܠ ܙܵܟܼܘܼܬܼܵܐ ܝܲܗ̣̄ܒܼ ܠܝܼ ܐܲܠܵܗܝ ܟܠܝܼܠܵܐ ܕܲܒܼܪܹܫܝ>
    text <ܘܐܸܢ ܓܵܪܲܥ ܐ̄ܢܵܐ ܦܵܪܹܩ ܠܹܗ ܡܹܢܝ ܚܹܝܠ ܥܘܼܕܪܵܢܹܗ ܀>
    text <܃ܚܙܵܬ̤ ܫܵܛܝܼܬܼܵܐ ܕܲܚܼܠ̣ܵܐ ܘܚܵܘܝܵܗ̇ ܟܠܹܗ ܠܸܒܹܿܗ>
    text <ܘܢܸܟܼܠܲܬ̤ ܘܲܓܼܠܵܬ̤ ܠܐ̄ܪܵܙ ܡܘܼܟܵܟܹܗ ܠܲܒܼܢܲܝ̈ ܥܲܡܵܗ̇ ܀>
    text <܃ܐܲܝܟ ܕܲܠܫܲܒܼܪܵܐ ܩܪܵܬ̤ ܘܐܲܕܼܡܸܟܼܬܹܗ ܥܲܠ ܗܲܕܵܡܹܝ̈ܗ̇>
    text <ܘܫܲܪܝܲܬ̤ ܒܵܙܵܐ ܣܝܼܡܲܬܼ ܚܲܝܠܵܐ ܕܲܟܼܣܸܐ ܒܪܹܫܹܗ ܀>
    text <܃ܐܲܝܟ ܗܸܕܼܝܘܿܛܵܐ ܛ̣ܒܲܥ ܚܲܟܿܝܼܡܵܐ ܒܢܲܗܪܵܐ ܕܫܸܢܬܼܵܐ>
    text <ܘܠܵܐ ܢܵܪ̣ ܘܐܲܪܓܸܿܫ ܒܚܘܼܠܵܨ ܓܲܙܵܐ ܕܲܢܙܝܼܪܘܼܬܹܗ ܀>
    text <܃ܐܲܝܟ ܕܲܒܼܫܸܩܝܵܐ ܕܚܲܡܪܵܐ ܩܲܫܝܵܐ ܒܗܸܠ ܘܐܸܫܬܲܬܲܩ>
    text <ܘܲܗܘ̤ܵܐ ܟܠܹܗ ܡܢܵܬܼܵܐ ܕܫܸܢܬܼܵܐ ܠܒܲܪ ܡ̣ܢ ܛܲܟܼܣܵܐ ܀>
    text <ܓܪܲܥܬܹܗ ܠܪܹܫܹܗ ܚܲܪܡ̇ܢܵܐܝܼܬ ܡܲܠܝܲܬܼ ܥܵܘ̣ܠܵܐ܃>
  block
    text <ܘܥܲܡܹܗ ܕܣܲܥܪܹܗ ܐܸܫܬܿܩܸܠ ܡܸܢܹܗ ܚܹܝܠ ܥܘܼܕܪܵܢܹܗ ܀>
    text <܃ܩܪܵܬ̤ ܘܐܲܥܝܼܪܬܹܗ ܟܪܘܿܡܬܼܵܢܝܼܬܼܵܐ ܐܲܝܟ ܡ̣ܢ ܚܘܼܒܵܐ>
    text <ܘܢ̣ܵܕܼ ܛܲܒܿܝܼܥܵܐ ܘܲܚܙ̣ܵܐ ܕܲܫܩܝܼܠ ܬܵܓܹܗ ܡܸܢܹܗ ܀>
    text <܃ܐܲܚܕܿܘܼܗܝ ܥܘܼܪ̈ܠܹܐ ܠܲܕܟܸܐ ܦܲܓܼܪܵܐ ܘܲܢܙܝܼܪ ܢܲܦܫܵܐ>
    text <ܘܥܵܘܵܪܘ ܥܲܝܢܵܘ̈ܗܝ ܚܲܪܡ̇ܢܵܐܝܼܬܼ ܕܠܵܐ ܚܵܘܣܵܢܵܐ ܀>
    text <܃ܣܲܡܝܵܐ ܥܲܒܼܕܿܘܼܗܝ ܠܢܲܗܝܼܪ ܗܵܘܢܵܐ ܣܲܡ̈ܝܲܝ ܗܵܘܢܵܐ>
    text <ܘܲܒܼܒܹܝܬܼ ܪܲܚܝܵܐ ܐܲܥܸܠܘ ܚܲܫܫܘܼܗܝ ܐܲܝܟ ܕܲܠܝܼܛܵܐ ܀>
    text <܃ܪܲܚܵܐ ܛܚܲܢ̣ܘ ܒܹܗ ܬܲܥܠܹ̈ܐ ܫܝܼܛܹ̈ܐ ܒܐܲܪܝܵܐ ܠܒܼܝܼܒܼܵܐ>
    text <ܘܲܒܼܚܸܫܘܿܟܼܵܐ ܫܲܬܸܿܩܘ ܩܵܠܵܐ ܕܓܲܢ̄ܒܵܪܘܼܬܹܗ ܀>
    text <܃ܠܒܲܪ ܡ̣ܢ ܛܲܟܼܣܵܐ ܒܲܙܲܚܘ ܘܐܲܗܸܠܘ ܒܹܗ ܘܲܒܼܡܵܪܹܗ>
    text <ܘܕܲܚܙ̣ܵܐ ܡ̇ܪܹܗ ܚܵܣ̣ ܥܲܠ ܫܸܦܠܹܗ ܘܩܲܦܲܚ ܐܸܢܘܿܢ ܀>
    text <܃ܥܹܐܕܼܵܐ ܪܲܒܵܐ ܥܒ݂ܲܕܼܘ ܛܵܥܲܝ̈ܵܐ ܠܐܲܠܵܗ ܛܘܼܥܝܲܝ>
    text <ܘܲܩܪ̣ܵܘ ܠܫܸܡܫܘܿܢ ܕܲܢܒܲܙܚܘܼܢ ܒܹܗ ܩܕܼܵܡ ܠܵܐ ܐܲܠܵܗ ܀>
    text <܃ܐܸܬܼܵܐ ܟܹܐܢܵܐ ܕܣܲܡܝܹܗ ܥܵܘ̣ܠܵܐ ܠܒܵܝܢܵܬܼ ܥܘܼܪ̈ܠܹܐ>
    text <ܘܫܲܪܝܼ ܡܪܲܩܸܕܼ ܟܢܝܼܟ ܪܸܥܝܵܢܵܐ ܩܕܼܵܡ ܙܲܠܝܼܠܹ̈ܐ ܀>
    text <܃ܪܸܩܕܼܵܐ ܬܲܒܼܥ̣ܘܼܗܝ ܚܲܪ̈ܡܹܐ ܠܢܲܟܼܦܵܐ ܒܲܣܡܵܟܲܝ̈ܗܘܿܢ>
    text <ܘܲܪܩܸܕܼ ܘܲܫܬܸ݂ܩ ܟܲܕܼ ܡܸܬܿܬܲܢܲܚ ܥܲܠ ܡܘܼܟܵܟܹܗ ܀>
    text <܃ܚܝܵܨܵܐ ܪܲܒܵܐ ܚܵܨ̣ ܦܵܪܘܿܫܵܐ ܒܓܼܵܘ ܪܸܥܝܵܢܹܗ>
    text <ܕܲܚ̣ܙܵܐ ܕܲܟܼܡܵܐ ܨܥܝܼܪ ܫܘܼܥܒܵܕܼܵܐ ܕܝܲܩܝܼܪܘܼܬܹܗ ܀>
    text <܃ܚܙ̣ܵܐ ܕܡܲܗܠܝܼܢ ܒܹܗ ܦܵܠ̈ܚܲܝ ܫܹܐܪܹ̈ܐ ܒܥܲܕܼܥܹܐܕܼ ܫܹܐܕܹ̈ܐ>
    text <ܘܲܩ̣ܪܵܐ ܠܡܵܪܹܗ ܕܲܢܦܲܥܸܐ ܠܹܗ ܚܲܝܠܵܐ ܕܐܵܘܒܸܿܕܼ ܀>
    text <܃ܒܒܼܵܥܘܼ ܐܲܠܵܗܝ ܐܸܡ݂ܲܪ ܟܹܐܢܵܐ ܠܘܵܬܼ ܐܲܠܵܗܹܗ>
    text <ܫܡܲܥܲܝܢܝ ܘܲܥܢܝܼܢܝ ܘܐܸܬܼܢܲܩܲܡ ܠܝܼ ܥܝܵܪܵܬܵܐ ܕܥܲܝ̈ܢܲܝ ܀>
    text <܃ܚܘܼܣ ܥܲܠ ܫܦܠܘܼܬܼܝ ܘܐܵܥܒܲܪ ܣܲܟܼܠܘܼܬܼܝ ܘܲܫܒܼܘܿܩ ܚܵܘܒܲܝ̈>
    text <ܘܠܵܐ ܬܲܩܸܨ ܠܝܼ ܚܛܝܼܬܼܵܐ ܕܲܚܛܹ̇ܝܬܼ ܒܐ̄ܪܵܙ ܡ̇ܘܗܲܒܼܬܼܵܟ ܀>
    text <܃ܒܩܵܠܹ̈ܐ ܚܢܝܼ̈ܛܹܐ ܐܲܦܝܼܣ ܟܹܐܢܵܐ ܥܲܠ ܣܲܟܼܠܘܼܬܹܗ>
    text <ܘܫܲܡ̣ܥܹܗ ܡ̇ܪܹܗ ܘܝܲܗ̣̄ܒܼ ܒܹܗ ܚܲܝܠܵܐ ܐܲܝܟ ܕܲܒܼܩܲܕܼܡ̇ܐ ܀>
    text <܃ܦܢ̣ܵܐ ܥܘܼܕܼܪܵܢܵܐ ܕܲܠܘܸܐ ܗ̄ܘ̣ܵܐ ܠܹܗ ܘܲܫܪ̣ܵܐ ܒܪܸ̈ܓܼܫܵܘܗܝ>
    text <ܘܫܲܪܝܼ ܕܢܸܒܼܩܹܝܗ̇ ܠܫܲܪܝܼܪܘܼܬܹܗ ܒܝܲܕܼ ܢܸܣܝܵܢܵܐ ܀>
    text <܃ܬܪܹܝܢ ܥܲܡܘܼܕܹ̈ܐ ܠܒ݂ܲܟ ܓܲܢ̄ܒܵܪܵܐ ܒܬܲܪܬܹܿܝܢ ܐܝܼܕܼܵܘ̈ܗܝ>
    text <ܘܣܲܚܦܹܗ ܠܒܲܝܬܵܐ ܥܲܠ ܥܵܡ̇ܘܿܪ݁ܵܘܗܝ ܘܗܘ̤ ܒܲܡܨܲܥܬܼܵܐ ܀>
    text <܃ܬܡܘܼܬܼ ܢܲܦܫܝ ܐܸܡ݂ܲܪ ܥܲܡ ܦܠܸܫܬܵܝܹ̈ܐ ܥܘܼܪ̈ܠܲܝ ܠܸܒܵܐ>
    text <ܘܫܸܠܡܲܬ̤ ܡܸܠܬܹܗ ܒܝܲܕܼ ܣܘܼܥܪ̈ܵܢܹܐ ܐܲܝܟ ܡ̇ܐ ܕܐܸܡ݂ܲܪ ܀>
    text <܃ܡ̇ܘܬܵܐ ܚܢܝܼܓܼܵܐ ܡܝܼܬܼ ܙܲܕܿܝܼܩܵܐ ܥܲܡ ܪ̈ܲܫܝܼܥܹܐ>
    text <ܘܠܵܐ ܐܸܬܼܥܲܦܝܼ ܐܲܝܟ ܡ̇ܐ ܕܬܼܵܒܲܥ̇ ܛܲܟܼܣܵܐ ܕܐ̄ܢܵܫܵܐ ܀>
    text <܃ܓܲܢ̄ܒܵܪܵܐܝܼܬܼ ܡܝܼܬܼ ܓܲܢ̄ܒܵܪܵܐ ܥܲܡ ܚܲܠܵܫܹ̈ܐ>
    text <ܘܥܲܦ̣ ܢܸܨܚܵܢܵܐ ܕܲܒܼܝܘܿܡ ܡ̇ܘܬܹ̇ܗ ܠܗܵܘ̇ ܕܲܒܼܚܲܝܵܘ̈ܗܝ ܀>
  block
    text <܃ܣܓܼܝܼܘ ܠܲܡ ܡܝܼܬܹ̈ܐ ܕܲܒܼܝܘܿܡ ܡ̇ܘܬܹܿܗ ܛܵܒܼ ܡ̣ܢ ܚܲܝܘ̈ܗܝ>
    text <ܘܫܲܪܝܼ ܘܫܲܠܸܡ ܢܝܼܫܵܐ ܕܚܲܪܒܵܐ ܠܘܼܩܒܲܠ ܒܝܼܫܹ̈ܐ ܀>
    text <܃ܠܘܼܒܩܲܠ ܒܝܼܫܹ̈ܐ ܚ̣ܢܵܐ ܨܼܒܼܝܵܢܹܗ ܡ̣ܢ ܫܘܼܪܵܝܵܐ>
    text <ܘܟܲܕܼ ܛܵܒܼ ܐܲܣܟܼܵܠ ܘܠܵܐ ܦܵܫ̣ ܘܐܲܗܡܝܼ ܡ̣ܢ ܘܵܠܝܼܬܼܵܐ ܀>
    text <܃ܐܲܣܟܸܿܠ ܕܲܓܼܠ̣ܵܐ ܐ̄ܪܵܙ ܡ̇ܘܗܲܒܼܬܹܗ ܩܕܼܵܡ ܫܵܛܝܼܬܼܵܐ>
    text <ܘܚܲܫ̣ ܘܐܸܬܿܬܲܢܲܚ ܡܲܪܝܼܪܵܐܝܼܬܼ ܥܲܠ ܣܲܟܼܠܘܼܬܹܗ ܀>
    text <܃ܣܲܟܼܠܘܼܬܼ ܟܹܐܢܵܐ ܬܸܗܘܸܐ ܫܲܒܼܛܵܐ ܠܡܲܪܕܲܘܼܬܼ ܢܲܦܫܲܢ>
    text <ܘܲܒܼܓܼܠܝܘܼܬܼܵܗ̇ ܢܢܲܓܸܿܕܼ ܥܵܘ̣ܠܵܐ ܕܲܟܼܣܸܐ ܒܠܸܒܲܢ ܀>
    text <܃ܒܲܚܠܝܼܨܘܼܬܹܗ ܘܦܲܦܝܘܼܬܼ ܢܲܦܫܹܗ ܢܚܘܼܪ ܬܲܩܢܵܐܝܼܬܼ>
    text <ܘܠܵܐ ܢܸܫܬܲܒܼܗܲܪ ܡ̇ܐ ܕܩܵܢܹ̇ܝܢܲܢ ܫܲܦܝܼܪ̈ܵܬܼܵܐ ܀>
    text <܃ܟܝܵܢܵܐ ܗ̄ܘ̣ ܪܲܦܝܵܐ ܕܲܡܠܸܐ ܚܲܫܹ̈ܐ ܕܲܠܒܼܝܼܫܝܼܢܲܢ>
    text <ܘܩܲܠܝܼܠ ܨܵܡܲܚ̇ ܒܫܲܩܝܼܪ݁ܵܬܼܵܐ ܘܗܵܦܹ̇ܟ ܕܵܥܹ̇ܟ ܀>
    text <܃ܒܩܸܢܛܵܐ ܙܵܕܹܩ ܠܡܸܛܲܪ ܚܲܝܲܝ̈ܢ ܡ̣ܢ ܢܸܟܼܝܵܢܹ̈ܐ>
    text <ܘܲܒܼܚܹܐܪܘܼܬܼܵܐ ܠܡܸܛܲܪ ܓܲܙܵܐ ܕܚܹܐܪܘܼܬܼ ܢܲܦܫܲܢ ܀>
text <ܥܲܠ ܬܘܼܩܵܢܵܐ ܕܐܵܕܼܡ ܘܚܵܘܵܐ>
  block
    text <ܥܲܠ ܬܘܼܩܵܢܵܐ ܕܐܵܕܼܡ ܘܚܵܘܵܐ>
  block
    text <ܡܐ ܡܪܐ ܕܥܣܪܝܢ ܘܬܫܥܐ>
    text <ܥܲܠ ܬܘܼܩܵܢܵܐ ܕܐܵܕܼܡ ܘܚܵܘܵܐ܃ ܘܥܲܠ>
    text <ܥܒܼܵܪܦܘܼܩܕܵܢܵܐ>
  block
    text <܃ܡܲܠܟܵܐ ܒܨܲܠܡܹܗ ܡܸܬܼܝܲܩܲܪ>
    text <ܟܲܕܼ ܪܲܚܝܼܩ ܐܲܝܟ ܩܲܪܝܼܒܼܵܐ܁>
    text <܃ܒܵܪܘܿܝܵܐ ܒܨܲܠܡܹܗ ܕܐܵܕܼܵܡ>
    text <ܨܒܼܵܐ ܕܲܢܚܲܕܲܡ ܠܲܡܠܝܼܠܹ̈ܐ ܀>
    text <܃ܒܥܵܠܡܵܐ ܡܕܝܼܢܲܬܼ ܡܲܠܟܿܘܼܬܼܵܐ>
    text <ܣܵܡܹ݂ܗ ܠܨܲܠܡܹܗ ܒܵܪܘܿܝܵܐ܁>
    text <܃ܘܲܒܼܨܲܠܡܵܐ ܡܸܬܼܚܲܙܝܵܢܵܐ>
    text <ܡ̇ܘܕܲܥ ܚܲܝܠܵܐ ܕܟܲܣܝܘܼܬܹܗ ܀>
    text <܃ܒܨܲܠܡܹܗ ܚܲܙܩܵܗ̇ ܒܵܪܘܿܝܵܐ>
    text <ܠܲܒܼܪܝܼܬܼܵܐ ܟܲܕܼ ܡܲܬܼܩܸܢ ܠܵܗ̇܁>
    text <܃ܕܲܒܼܚܘܼܒܵܐ ܕܲܠܘܵܬܼ ܐܵܕܼܵܡ>
    text <ܒܚܘܼܒܵܐ ܕܝܼܠܹܗ ܢܸܬܿܕܲܡܘܿܢ ܀>
    text <܃ܥܲܒܼܕܹܿܗ ܐ̄ܚܝܵܢܵܐ ܠܡܲܠܲܐܟܹ̈ܐ>
    text <ܒܚܲܕܼ ܢܲܦܫܵܐ ܪܘܼܚܵܢܵܝܬܼܵܐ܁>
    text <܃ܘܐܲܩܸܦ ܠܹܗ ܟܝܵܢܹ̈ܐ ܚܲܪ̈ܫܹܐ>
    text <ܒܝܲܕܼ ܪܘܼܟܵܒܼܵܐ ܕܗܲܕܵܡ̇ܘ̈ܗܝ ܀>
    text <܃ܓ̣ܒܲܠ ܠܲܡ ܡ̇ܪܝܵܐ ܐܵܠܵܗܵܐ>
    text <ܠܐܵܕܼܵܡ ܥܲܦܪܵܐ ܡ̣ܢ ܐܲܪܥܵܐ܁>
    text <܃ܘܲܢܦܲܚ ܒܹܗ ܪܘܼܚܵܐ ܕܚܲܝܹ̈ܐ>
    text <ܘܥܲܒܼܕܹܿܗ ܚܲܝܵܐ ܘܲܡܠܝܼܠܵܐ ܀>
    text <܃ܚܙ̣ܵܐ ܠܲܡ ܡ̇ܪܝܵܐ ܐܲܠܵܗܵܐ>
    text <ܘܗܵܐ ܟܠ ܕܲܥܒ݂ܲܕܼ ܐܸܫܬܿܡܠܝܼ܁>
    text <܃ܚܵܘܵܐ ܒܲܠܚܘܿܕܼ ܚܵܣܝܼܪܵܐ>
    text <ܡܥܲܕܿܢܵܐ ܕܬܸܗܘܸܐ ܠܐܵܕܼܵܡ ܀>
    text <܃ܐܲܪܡܝܼ ܡ̇ܪܝܵܐ ܐܲܠܵܗܵܐ>
    text <ܫܠܝܵܐ ܥܲܠ ܐܵܕܼܵܡ ܘܲܕܼܡܸܟ܁>
    text <܃ܘܲܢܣ݂ܲܒܼ ܐܸܠܝܵܐ ܡ̣ܢ ܐܸܠܥܵܘ̈ܗܝ>
    text <ܘܬܲܩܸܢ ܠܐܲܢ̄ܬܿܬܼܵܐ ܒܲܕܼܡܘܼܬܹܗ ܀>
    text <܃ܫܩ݂ܲܠ ܗܲܕܵܡ̇ܐ ܡ̣ܢ ܐܵܕܼܵܡ>
    text <ܘܲܥܒ݂ܲܕܼ ܐ̄ܢܵܫܵܐ ܐܲܝܟ ܐܵܕܼܵܡ܁>
    text <܃ܘܡܲܠܝܼ ܠܐܵܕܼܵܡ ܗܲܕܵܡ̇ܘ̈ܗܝ>
    text <ܕܠܵܐ ܢܸܗܘܸܐ ܠܹܗ ܚܲܣܝܼܪܵܐ ܀>
    text <܃ܚܙ̣ܵܐ ܐܵܕܼܵܡ ܬܲܗܪܵܐ ܚܲܕܼܬܼܵܐ>
    text <ܐ̄ܢܵܫܵܐ ܕܲܗܘ̤ܵܐ ܡ̣ܢ ܐ̄ܢܵܫܵܐ܁>
    text <܃ܕܲܡܫܲܡܠܲܝ ܗ̄ܘ̣ܵܐ ܒܟܼܠܡܸܕܲܡ>
    text <ܒܦܲܓܼܪܵܐ ܘܢܲܦܫܵܐ ܐܲܟܼܘܵܬܹܗ ܀>
    text <܃ܐܲܪܚܸܩ ܒܹܗ ܕܹܝܢ ܥܵܒܼܘܿܕܼܵܐ>
    text <ܓܸܠܝܵܢܵܐ ܐܲܝܟ ܕܲܡܨܸܐ ܗ̄ܘ̣ܵܐ܁>
    text <܃ܘܥܲܒܼܕܹܿܗ ܕܢܸܕܲܥ ܬܘܼܩܵܢܵܗ̇>
    text <ܕܚܵܘܵܐ ܡܢܵܬܼܵܐ ܗ̄ܝܼ ܡ̣ܢ ܒܸܣܪܹܗ ܀>
    text <܃ܐܸܬܼܢܲܒܿܝܼ ܐܵܕܼܵܡ ܘܐܸܡ݂ܲܪ>
    text <ܕܚܵܘܵܐ ܓܲܪܡ̇ܐ ܗ̄ܝܼ ܡ̣ܢ ܓܲܪ̈ܡܲܝ܁>
    text <܃ܗܵܕܹܐ ܬܸܬܼܟܲܢܸܐ ܐܲܢ̄ܬܿܬܼܵܐ>
    text <܃ܕܲܡܩܝܼܡܵܐ ܥܘܼܡܪܵܐ ܕܙܲܒܼܢܵܐ>
    text <ܒܬܼܘܼܩܵܢܹܗ ܕܐܵܕܼܵܡ ܚܵܘܝܼ܃>
  block
    text <ܕܠܵܐܕܼܵܡ ܪܹܫܵܐ ܣܵܐܹ̇ܡ ܠܹܗ܁>
    text <܃ܘܚܵܘܵܐ ܒܛܲܟܼܣܵܐ ܬܪܲܝܵܢܵܐ>
    text <ܡܡܲܠܝܵܐ ܠܓܲܒܼܪܵܐ ܬܸܫܡܸܫܬܹܿܗ ܀>
    text <܃ܫܲܘܝܵܐ ܗ̄ܝܼ ܚܵܘܵܐ ܥܲܡ ܐܵܕܼܵܡ>
    text <ܒܲܟܼܝܵܢܵܐ ܘܲܒܼܬܼܘܼܩܵܢܵܐ܁>
    text <܃ܒܨܝܼܪܵܐ ܡܸܢܹܗ ܒܫܘܼܠܛܵܢܵܐ>
    text <ܕܐܵܕܼܵܡ ܪܹܫܵܐ ܘܗ̤ܝ ܪ̈ܓܼܠܹܗ ܀>
    text <܃ܠܒܲܪ ܡ̣ܢ ܥܘܼܡܪܵܐ ܕܦܲܪܕܵܝܣܵܐ>
    text <ܬܲܩܸܢ ܐܸܢܘܿܢ ܒܵܪܘܿܝܵܐ܁>
    text <܃ܘܒܲܐܬܼܪܵܐ ܕܲܥܕܹܢ ܣܵܡ̣ ܐܸܢܘܿܢ>
    text <ܐܲܝܟܵܐ ܕܕܼܵܢܚ̇ܝܼܢ ܢܲܗܝܼܪܹ̈ܐ ܀>
    text <܃ܕܒܲܪ ܠܲܡ ܡ̇ܪܝܵܐ ܐܲܠܵܗܵܐ>
    text <ܠܐܵܕܼܵܡ ܨܲܠܡܵܐ ܕܐܝܼܩܵܪܹܗ܁>
    text <܃ܘܣ̣ܵܡܹܗ ܒܦܲܪܕܲܝܣܵܐ ܕܲܥܕܹܢ>
    text <ܕܢܸܗܘܸܐ ܒܓܼܵܘܹܗ ܝܵܪܘܿܬܼܵܐ ܀>
    text <܃ܣܵܡ̣ ܠܹܗ ܕܹܝܢ ܐܵܦ ܦܘܼܩܕܼܵܢܵܐ>
    text <ܕܚܵܫܲ݁ܚ ܗ̄ܘ̣ܵܐ ܠܹܗ ܒܗܵܘ̇ ܙܲܒܼܥܵܐ܁>
    text <܃ܕܢܸܕܲܥ ܚܲܝܠܵܐ ܕܲܟܼܝܵܢܹܗ>
    text <ܘܢܹܐܠܲܦ ܫܘܼܠܛܵܢ ܥܵܒܼܘܿܕܼܵܐ ܀>
    text <܃ܦܲܩܸܕܼ ܠܲܡ ܡܵܪܝܵܐ ܠܐܵܕܼܵܡ>
    text <ܘܣܵܡ̣ ܠܹܗ ܬܚܘܼܡ̇ܐ ܒܐܝܼܠܵܢܵܐ܁>
    text <܃ܕܲܒܼܝܲܕܼ ܗܵܕܹܐ ܬܸܬܼܝܼܕܲܥ>
    text <ܦܵܪܘܿܫܘܼܬܼܵܐ ܕܲܟܼܝܵܢܹܗ ܀>
    text <܃ܟܠܗܘܿܢ ܦܹܐܪܹ̈ܐ ܕܦܲܪܝܣܵܐ>
    text <ܠܒܼܘܼܣܵܡܵܟ ܝܸܗ̄ܒܹ̇ܬܼ ܐܸܢܘܿܢ܁>
    text <܃ܡ̣ܢ ܚܲܕܼ ܒܲܠܚܘܿܕܼ ܠܵܐ ܬܹܐܟܼܘܼܠ>
    text <ܕܡ̇ܘܬܵܐ ܡ̇ܘܠܸܕܼ ܡ̣ܢ ܦܹܐܪ̈ܵܘܗܝ ܀>
    text <܃ܐܸܢ ܕܹܝܢ ܬܸܛܲܪ ܦܘܼܩܕܼܵܢܲܝ̈>
    text <ܘܠܵܐ ܬܲܡܪܲܚ ܥܲܠ ܐܝܼܠܵܢܵܐ܁>
    text <܃ܦܹܐܪܵܐ ܕܚܲܝܹ̈ܐ ܐܸܬܲܠ ܠܵܟ>
    text <ܡ̇ܐ ܕܲܒܼܩܹܝܬܼܵܗ̇ ܠܚܹܐܪܘܼܬܼܵܟ ܀>
    text <܃ܠܲܬܼܪ̈ܲܝܗܘܿܢ ܕܹܝܢ ܫܲܘܝܵܐܝܼܬܼ>
    text <ܣ̣ܵܡܹܗ ܠܗܵܢܵܐ ܢܵܡܘܿܣܵܐ܁>
    text <܃ܕܠܵܐ ܢܸܬܼܥܲܕܿܠܘܼܢ ܒܲܚܕܼܵܕܹ̈ܐ>
    text <ܡ̇ܐ ܕܥܵܒܼ̇ܪܝܼܢ ܥܲܠ ܦܘܼܩܕܼܵܢܵܐ ܀>
    text <܃ܐܘܿ ܢܸܒܼܥܵܐ ܕܟܼܠ ܚܸܟܼܵܡܵܬܼܵܐ>
    text <ܕܝܵ̇ܕܲܥ ܟܠ ܥܲܕܼܠܵܐ ܢܸܗܘܸܐ܁>
    text <܃ܕܟܲܕܼ ܝܵ̇ܕܲܥ ܠܹܗ ܠܬܼܘܼܩܵܢܹܗ>
    text <ܣܵܐܹ̇ܡ ܠܹܗ ܐܲܝܟ ܠܵܐ ܝܵ̇ܕܲܥ ܀>
    text <܃ܒܥܵܬܼܵܐ ܕܗܵܠܹܝܢ ܓܲܪܸܓܼܬܲܢܝ>
    text <ܕܐܸܬܼܢܸܐ ܥܸܠܬܹܗ ܕܐܝܼܠܵܢܵܐ܁>
    text <܃ܕܐܲܝܟܲܢ ܡܸܫܟܲܚ ܫܲܬܿܝܼܩܵܐ>
    text <ܕܢܸܗܘܸܐ ܝܵ̇ܕܲܥ ܚܸܟܼ̈ܡܵܬܼܵܐ ܀>
    text <܃ܘܐܸܢ ܝܵ̇ܕܲܥ ܗ̄ܘ̣ܵܐ ܕܠܵܐ ܢܵܛܲ݁ܪ>
    text <ܢܵܡܘܿܣܵܐ ܕܣܵܐܹ̇ܡ ܗ̄ܘ̣ܵܐ ܠܹܗ܁>
    text <܃ܥܲܠ ܡ̇ܢ ܥܲܒܼܕܹܿܗ ܡ̇ܝܘܿܬܼܵܐ>
    text <ܠܡܵܝܘܿܬܼܵܐ ܕܠܵܐ ܒܨܸܒܼܝܵܢܹܗ ܀>
    text <܃ܘܐܸܢ ܠܵܘ ܡ̇ܝܘܿܬܼܵܐ ܒܪ̣ܵܝܗܝ ܗ̄ܘ̣ܵܐ>
    text <ܠܐܵܕܼܵܡ ܪܹܫܹܗ ܕܲܟܼܝܵܢܲܢ܁>
    text <܃ܗܵܘ̇ ܝܵ̇ܕܲܘܿܥܵܐ ܕܟܼܠ ܝܵ̇ܕܲܥ>
    text <ܥܲܠ ܡ̇ܢ ܠܵܐ ܟܠ̣ܵܝܗܝ ܡ̣ܢ ܗܵܕܹܐ ܀>
    text <܃ܫܸܡܥܵܐ ܕܡܸܠܬܼܵܐ ܕܩܸܪܝܵܢܵܐ>
    text <ܕܵܘܸܕܼ ܣܲܓܿܝܼ ܠܲܦܫܝܼܛܹ̈ܐ܁>
    text <܃ܕܲܥܒܼܵܪ ܦܘܼܩܕܵܢܹܗ ܕܐܵܕܼܵܡ>
    text <ܥܲܒܼܕܹܿܗ ܠܓܸܢܣܲܢ ܡ̇ܝܘܿܬܼܵܐ ܀>
    text <܃ܘܐܸܢܗܘ̤ ܕܣܲܟܼܠܘܼܬܹܗ ܕܐܵܕܼܵܡ>
    text <ܚܲܝܒܲܬ̤ ܠܐܵܕܼܵܡ ܘܲܠܝܲܠܕܵܘ̈ܗܝ܁>
    text <܃ܗܵܘ̇ ܝܵܕܼܘܿܥܵܐ ܕܟܼܠ ܝܵ̇ܕܲܥ>
    text <ܥܲܠ ܡ̇ܢܵܐ ܥܒ݂ܲܪܬܹܗ ܗܵܕܹܐ ܀>
    text <܃ܠܡܵܢ ܬܲܩܸܢ ܗ̄ܘ̣ܵܐ ܒܸܪ̈ܝܵܬܼܵܐ>
    text <ܕܚܵܫ̈ܚܵܢ ܣܲܓܿܝܼ ܠܡܵܝܘܿܬܹ̈ܐ܁>
    text <܃ܘܥܲܠ ܡ̇ܢ ܕܸܟܼܪܹ̈ܐ ܘܢܸܩ̈ܒܼܵܬܼܵܐ>
    text <ܒܲܟܼܝܵܢܵܐ ܠܐܲܡܝܼܢܘܼܬܼܵܐ ܀>
    text <܃ܚܵܣ ܕܹܝܢ ܠܵܐ ܦܲܐܝܵܐ ܕܢܹܐܡܲܪ>
    text <ܗܵܕܹܐ ܠܨܸܒܼܝܵܢ ܒܵܪܘܿܝܵܐ܁>
    text <ܕܠܵܐ ܝܵ̇ܕܲܥ ܗ̄ܘ̣ܵܐ ܕܚܵܛܹ̇ܝܢܲܢ܃>
  block
    text <ܘܪܘܼܓܼܙܵܐ ܫܲܚܠܸܦ ܨܸܒܼܝܵܢܹܗ ܀>
    text <܃ܝܵ̇ܕܲܥ ܗ̄ܘ̣ܵܐ ܟܲܕܼ ܡܲܬܼܩܸܢ ܠܲܢ>
    text <ܕܡ̇ܝܘܿܬܹ̈ܐ ܥܵܒܹ̇ܕܼ ܗ̄ܘ̣ܵܐ ܠܲܢ܁>
    text <܃ܘܣܵܗ̇ܕܵܐ ܒܪܝܼܬܹܗ ܠܝܼܕܲܥܬܹܗ>
    text <ܕܲܠܡܵܝܘܿܬܹ̈ܐ ܐܸܬܼܒܲܪܝܲܬ̤ ܀>
    text <܃ܡܠܝܼܠܹ̈ܐ ܘܦܵܪ̈ܘܿܫܹܐ ܥܲܒܼܕܲܢ>
    text <ܘܐܲܣܸܢ ܘܲܡ̣ܠܵܢ ܚܸܟܼܡܵܬܹ̈ܗ܁>
    text <܃ܘܲܨܒܼܵܐ ܕܢܲܝܬܸܿܐ ܒܢܸܣܝܵܢܵܐ>
    text <ܠܓܲܠܝܘܼܬܼܵܐ ܦܵܪܘܿܫܘܼܬܿܢ ܀>
    text <܃ܓܒܼܝܼܠ ܗ̄ܘ̣ܵܐ ܐܵܕܼܵܡ ܘܲܡܨܲܒܲܬܼ>
    text <ܒܦܲܓܼܪܵܐ ܘܢܲܦܫܵܐ ܫܲܘܝܵܐܝܼܬܼ܁>
    text <܃ܘܟܲܣܝܵܐ ܗ̄ܘ̣ܵܬܼ ܦܵܪܘܿܫܘܼܬܹܗ>
    text <ܥܕܲܡ̇ܐ ܠܲܥܒܼܵܪ ܦܘܼܩܕܼܵܢܵܐ ܀>
    text <܃ܗܘ̤ܵܐ ܦܘܼܩܕܼܵܢܵܐ ܐܲܝܟ ܟܘܼܪܐ>
    text <ܘܐܲܥܠܹܗ ܠܐܵܕܼܵܡ ܠܒܼܘܼܚܪܵܢܵܐ܁>
    text <܃ܘܐܸܬܼܓܲܠܝܲܬ̤ ܦܵܪܘܿܫܘܼܬܹܗ>
    text <ܕܠܵܘ ܚܲܣܝܼܪܵܐ ܗ̄ܘ̣ ܒܲܟܼܝܵܢܹܗ ܀>
    text <܃ܩܪ̣ܵܝܗܝ ܐܝܼܠܵܢܵܐ ܕܝܼܕܲܥܬܼܵܐ>
    text <ܟܲܕܼ ܚܲܪܫܵܐ ܗ̄ܘ̣ܵܐ ܒܲܟܼܝܵܢܹܗ܁>
    text <܃ܕܝܼܕܲܥܬܼܵܐ ܕܟܲܣܝܵܐ ܒܐܵܕܼܵܡ>
    text <ܒܦܹܐܪܵܐ ܕܡܸܢܹܗ ܐܸܬܼܓܲܠܝܲܬ̤ ܀>
    text <܃ܕܲܗܒܼܵܐ ܗ̄ܘ̣ܵܐ ܫܚܝܼܡܵܐ ܐܵܕܼܵܡ>
    text <ܩܕܼܵܡ ܡܹܐܟܼܘܼܠܬܹܿܗ ܕܐܝܼܠܵܢܵܐ܁>
    text <܃ܘܡ̣ܢ ܒܵܬܲܪ ܕܐܸܟܲܠ ܦܹܐܪܵܐ>
    text <ܚܵܘܝܼ ܫܘܼܦܪܵܐ ܕܨܘܼܪ̈ܵܬܹܗ ܀>
    text <܃ܗܘ̤ܵܐ ܦܹܐܪܵܐ ܒܲܕܼܡܘܼܬܼ ܟܘܼܪܵܐ>
    text <ܘܐܵܕܼܵܡ ܒܓܼܵܘܹܗ ܐܲܝܟ ܕܲܗܒܼܵܐ܁>
    text <܃ܘܲܢܦ݂ܲܚ ܒܹܗ ܚܹܝܠ ܡܹܐܟܼܘܼܠܬܼܵܐ>
    text <ܘܩܲܒܸܿܠ ܛܲܥܡܵܐ ܕܝܼܕܲܥܬܼܵܐ ܀>
    text <܃ܬܘܼܩܵܢܵܐ ܕܥܵܠܡܵܐ ܕܲܥܬܼܝܼܕܼ>
    text <ܒܐܝܼܠܵܢ ܚܲܝܹ̈ܐ ܒܲܕܲܩ ܠܲܢ܁>
    text <܃ܘܣܵܡܹܗ ܒܕܼܘܼܟܲܬܼ ܦܘܼܪܥܵܢܵܐ>
    text <ܠܲܡܝܲܬܿܪܘܼܬܼܵܐ ܕܨܸܒܼܝܵܢܹܗ ܀>
    text <܃ܪܸܓܿܬܼܵܐ ܕܦܹܐܪܵܐ ܕܐܝܼܠܵܢܵܐ>
    text <ܓܲܪܓܲܬ̤ ܠܫܲܒܼܪܘܼܬܹܗ ܕܐܵܕܵܪܡ܁>
    text <܃ܕܡ̇ܐ ܕܐܸܟܼܠܲܬ̤ ܢܲܦܫܹܗ ܡܸܢܹܗ>
    text <ܡܚܲܕܸܿܬܼ ܠܹܗ ܦܹܐܪܵܐ ܕܚܲܝܹ̈ܐ ܀>
    text <܃ܒܫܸܡܥܵܐ ܕܲܬܼܪܹܝܢ ܐܝܼܠܵܢܹ̈ܐ>
    text <ܥܵܠܡܹ̈ܐ ܬܪ̈ܲܝܗܘܿܢ ܐܲܡܬܸܿܠ ܠܲܢ܁>
    text <܃ܘܐܲܝܟ ܕܲܠܫܲܒܼܪܹ̈ܐ ܒܝܲܕܼ ܐ̄ܪܵܙܵܐ>
    text <ܨܒܼܵܐ ܕܲܢܒܲܕܸܿܩ ܟܲܣܝܘܼܬܹܗ ܀>
    text <܃ܒܐܝܼܠܵܢܵܐ ܕܹܝܢ ܕܝܼܕܲܥܬܼܵܐ>
    text <ܒܥܘܼܬܼܪܵܐ ܐܲܪܥܵܢܵܐ ܐܲܣܪ̣ܹܗ܁>
    text <܃ܘܒܼܐܝܼܠܵܢ ܚܲܝܹ̈ܐ ܒܲܕܸܿܩ ܠܹܗ>
    text <ܥܲܠ ܗܵܘ̇ ܥܘܼܬܼܪܵܐ ܫܡܲܝܵܐ ܀>
    text <܃ܠܵܐ ܡܨܸܐ ܗ̄ܘ̣ܵܐ ܕܢܹܐܠܲܦ ܗܵܕܹܐ>
    text <ܐܵܕܼܵܡ ܫܲܒܼܪܵܐ ܒܗܵܘ̇ ܙܲܒܼܢܵܐ܁>
    text <܃ܘܥܲܠ ܗܵܝ̇ ܓܼܪܓܹܗ ܒܐܝܼܠܵܢܵܐ>
    text <ܕܢܸܗܘܸܐ ܣܵܦܹ̇ܩ ܠܝܼܕܲܥܥܬܼܵܐ ܀>
    text <܃ܝܵ̇ܕܲܥ ܗ̄ܘ̣ܵܐ ܒܟܼܠܗܹܝܢ ܕܐܵܕܼܵܡ>
    text <ܗܵܘ̇ ܕܲܒܼܪܵܝܗܝ ܠܐܵܕܼܵܡ ܘܲܠܟܼܠ܁>
    text <܃ܘܲܒܼܬܼܘܼܩܵܢܹܗ ܕܡ̇ܝܘܿܬܼܵܐ>
    text <ܨܒܼܵܐ ܕܲܢܒܲܕܸܿܩ ܚܸܕܡܵܬܹ̈ܗ ܀>
    text <܃ܬܲܚܡܹܗ ܡ̣ܢ ܚܲܕܼ ܐܝܼܠܵܢܵܐ>
    text <ܘܓܲܪܓܹܗ ܠܪܸܓܿܬܼܵܐ ܕܲܐ̄ܚܪܹܢܵܐ܁>
    text <܃ܘܲܕܢܹܐܟܼܘܿܠ ܘܲܕܼܠܵܐ ܢܹܐܟܼܘܿܠ>
    text <ܒܨܸܒܼܝܵܢ ܐܵܕܼܵܡ ܣܝܼܡܵܐ ܗ̣̄ܘܵܬܼ ܀>
    text <܃ܒܥܘܼܡܪܵܐ ܕܲܥܕܹܢ ܣܵܡ̣ ܐܸܢܘܿܢ>
    text <ܠܲܦܫܝܼܛܹ̈ܐ ܘܝܲܩܲܪ ܐܸܢܘܿܢ܁>
  block
    text <܃ܘܫܲܥܒܸܿܕܼ ܟܠ ܕܲܗܘ̤ܵܐ ܡܸܢܹܗ>
    text <ܠܫܘܼܠܛܵܢܵܐ ܕܨܲܠܡܹܗ ܕܐܵܕܼܵܡ ܀>
    text <܃ܒܪ̣ܵܐ ܠܲܡ ܡ̇ܪܝܵܐ ܐܲܠܵܗܵܐ>
    text <ܠܲܒܼܥܝܼܪܵܐ ܘܲܠܚܲܝ̈ܘܵܬܼܵܐ܁>
    text <܃ܘܐܲܥܒܲܪ ܐܸܢܘܿܢ ܩܕܼܵܡ ܐܵܕܼܵܡ>
    text <ܕܢܸܩܪܸܐ ܫܡܵܗܹ̈ܐ ܠܩܸܢܝܵܢܵܘ̈ܗܝ ܀>
    text <܃ܘܝܲܗ̣̄ܒܼ ܒܹܗ ܚܲܝܠܵܐ ܥܵܒܼܪܕܹܗ>
    text <ܘܲܩ̣ܪܵܐ ܫܡܵܗܹ̈ܐ ܟܡܵܐ ܕܲܣܦܲܩ̣܁>
    text <܃ܟܲܕܼ ܡܲܠܸܦ ܠܹܗ ܒܝܲܕܼ ܗܵܕܹܐ>
    text <ܕܡ̇ܪܵܐ ܕܟܼܠ ܕܲܗܘ̤ܵܐ ܣܵܡܹܗ ܀>
    text <܃ܬܲܗܪܵܐ ܗ̄ܘ̣ ܨܲܠܡܹܗ ܕܒܼܵܪܘܿܝܵܐ>
    text <ܕܲܟܼܡܵܐ ܡܝܲܬܲܪ ܬܘܼܩܵܢܹܗ܁>
    text <܃ܕܡ̇ܪܘܼܬܹܗ ܥܲܠ ܟܠ ܡܸܬܼܚܲܬ̤>
    text <ܘܠܹܗ ܐܸܫܬܲܥܒܲܕܼܘ ܟܠ ܕܲܗܘ̤ܵܘ ܀>
    text <܃ܒܹܗ ܐܲܣܝܼܪܝܼܢ ܫܲܘܝܵܐܝܼܬܼ>
    text <ܚܲܝܹ̈ܐ ܕܲܪ̈ܫܹܐ ܘܲܡܠܝܼܠܹ̈ܐ܁>
    text <܃ܘܒܲܐܚܝܵܢܘܼܬܼܗܘܿܢ ܕܲܠܘܵܬܹܗ>
    text <ܡܙܲܝܚܝܼܢ ܠܹܗ ܐܲܝܟ ܕܲܠܡܲܠܟܵܐ ܀>
    text <܃ܪܵܘܡ̇ܐ ܘܥܘܼܡܩܵܐ ܠܕܼܘܼܝܪ̈ܵܘܗܝ>
    text <ܝܲܡܵܐ ܘܝܲܒܼܫܵܐ ܠܦܘܼܪܢܵܣܹܗ܁>
    text <܃ܪ̈ܘܼܚܹܐ ܘܡܲܫܒܹ̈ܐ ܠܚܲܝܘܼܬܹܗ>
    text <ܩܲܝܛܵܐ ܘܣܲܬܼܘܵܐ ܠܲܢܝܵܚܹܗ ܀>
    text <܃ܦܨܝܼ̈ܚܵܢ ܗ̣̄ܘܲܝ̈ ܒܹܗ ܒܸܪ̈ܝܵܬܼܵܐ>
    text <ܘܫܵܡ̈ܝܥܵܢ ܠܹܗ ܐܲܝܟ ܕܲܠܡܵܪܵܐ܁>
    text <܃ܘܲܡܕܲܝܠܝܼܢ ܗ̄ܘ̣ܵܘ ܡܲܠܲܐܪܹ̈ܐ>
    text <ܒܬܸܫܡܸܫܬܹܿܗ ܟܲܕܼ ܚܵܕܹܝܢ ܗ̄ܘ̣ܵܘ ܀>
    text <܃ܒܚܘܼܒܵܐ ܠܘܵܬܹܗ ܟܵܢ̇ܫܝܼܢ ܗ̄ܘ̣ܵܘ>
    text <ܟܝܵܢܹ̈ܐ ܚܲܪ̈ܫܹܐ ܘܲܡܠܝܼܠܹ̈ܐ܁>
    text <܃ܘܚܵܕܹܝܢ ܗ̄ܘ̣ܵܘ ܕܲܡܫܵܘܬܲܦ ܗ̄ܘ̣>
    text <ܟܝܵܢܵܐ ܕܟܼܠܗܘܿܢ ܒܐܝܼܩܵܪܹܗ ܀>
    text <܃ܚܲܕܼ ܒܲܠܚܘܿܕܼ ܠܵܐ ܢܲܦܫܹܗ>
    text <ܒܡܵܪܘܼܬܼܵܐ ܕܚܘܼܒܹܿܗ ܕܐܵܕܼܵܡ܁>
    text <܃ܘܠܵܐ ܒܸܣܡܲܬ̤ ܠܹܗ ܐܵܘܝܘܼܬܼܵܐ>
    text <ܕܲܒܼܓܹܐܪܵܐ ܒܠܲܥ ܕܲܝܣܵܡܵܐ ܀>
    text <܃ܠܵܐ ܗ̄ܘ̣ܐ ܩܛܝܼܪܵܐ ܕܲܐ̄ܚܪ̈ܵܢܹܐ>
    text <ܥܨ̣ܵܝܗܝ ܗ̄ܘ̣ܵܐ ܕܢܸܗܘܸܐ ܕܲܠܩܘܼܒܼܠܵܐ܁>
    text <܃ܕܒܲܟܼܝܵܢܹܗ ܛܵܒܼܵܐ ܒܪܸܐ ܗ̄ܘ̣ܵܐ>
    text <ܐܲܝܟ ܡܲܠܲܐܟܹ̈ܐ ܒܢܲܝ̈ ܬܸܓܼܡܹܗ ܀>
    text <܃ܠܵܐ ܗܘ̤ܵܬܼ ܥܸܠܬܼܵܐ ܠܲܚܣܵܡܹܗ>
    text <ܘܠܵܐ ܐܲܬܼܪܵܐ ܠܡܲܪܝܼܪܘܬܹܗ܁>
    text <܃ܐܸܠܵܐ ܪܲܒܿܘܼܬܹܗ ܕܐܵܕܼܵܡ>
    text <ܕܲܚܙ̣ܵܝܗܝ ܕܡ̣ܢ ܟܠ ܡܸܬܼܝܩܲܪ ܀>
    text <܃ܕܠܲܚܬܹܗ ܡܸܪܬܹܗ ܠܚܲܣܵܡܵܐ>
    text <ܘܲܗܘ̤ܵܐ ܟܠܹܗ ܕܲܠܩܘܼܒܼܠܵܐ܁>
    text <܃ܘܐܸܬܼܚܲܡܲܬܼ ܥܲܠ ܒܵܪܘܿܝܵܐ>
    text <ܒܗܵܝ̇ ܕܝܲܩܲܪ ܨܲܠܡܹܗ ܕܐܵܕܼܵܡ ܀>
    text <܃ܗܘ̤ ܒܚܘܼܫܵܒܼܵܘ̈ܗܝ ܝܵܒܹ̇ܕܼ ܗ̄ܘ̣ܵܐ>
    text <ܒܪܸܓܿܬܼܵܐ ܒܝܼܫܬܵܐ ܕܕܸܠܩܲܬ̤ ܒܹܗ܁>
    text <܃ܘܟܼܠ ܦܘܼܪ̈ܣܝܼܢ ܡܸܨܛܲܢܲܥ ܗ̄ܘ̣ܵܐ>
    text <ܕܢܲܝܬܸܿܐ ܠܓܸܠܝܵܐ ܨܸܢܥܵܬܹ̈ܗ ܀>
    text <܃ܪܸܓܿܬܹܗ ܣܢܝܼܬܼܵܐ ܗܵܕܹܐ ܗ̄ܘ̣ܵܬܼ>
    text <ܕܥܲܠ ܡ̇ܢ ܐܵܕܼܵܡ ܡܸܬܼܝܲܩܲܪ܁>
    text <܃ܘܥܲܠ ܡ̇ܢܵܐ ܒܚܘܼܒܹܿܗ ܟܕܼܝܼܢܝܼܢ>
    text <ܟܝܵܢܹ̈ܐ ܚܲܪ̈ܫܹܐ ܘܲܡܠܝܼܠܹ̈ܐ ܀>
    text <܃ܠܝܼ ܕܐܝܼܬܲܝ ܪܹܫܵܐ ܕܐܵܐܲܪ>
    text <ܘܟܼܠܗܘܿܢ ܬܸܓܼܡܹ̈ܐ ܪ̈ܘܼܚܵܢܹܐ܁>
    text <܃ܐܵܦܠܵܐ ܒܡܸܠܬܼܵܐ ܝܲܩܲܪ ܠܲܢ>
    text <ܟܲܕܼ ܡܲܬܼܩܸܢ ܠܹܗ ܠܲܟܼܝܵܢܲܢ ܀>
    text <܃ܒܬܼܘܼܩܵܢܹܗ ܕܗܵܢܵܐ ܫܝܼܛܵܐ>
    text <ܥܲܦܪܵܐ ܕܲܚܝܼܚܵܐ ܕܐܲܪܥܵܐ܁>
    text <܃ܢܸܥܒܸܿܕ ܠܲܡ ܐ̄ܢܵܫܵܐ ܒܨܲܠܡܲܢ>
    text <ܘܢܸܗܘܸܐ ܝܲܩܝܼܪ ܒܲܕܼ ܡܘܼܬܲܢ ܀>
    text <ܥܲܒܼܕܹܿܗ ܐܲܝܟ ܡ̇ܪܵܐ ܒܐܲܪܥܵܐ܃>
  block
    text <ܘܲܩ̣ܪܵܝܗܝ ܨܲܠܡܵܐ ܕܟܲܣܝܘܼܬܹܗ܁>
    text <܃ܘܡܸܬܼܝܲܩܲܪ ܡ̣ܢ ܟܠ ܕܲܗܘ̤ܵܘ>
    text <ܐܲܝܟ ܒܵܪܘܿܝܵܐ ܒܲܒܼܪܝܼܬܹܗ ܀>
    text <܃ܐܸܠܵܐ ܘܫܲܥܒܸܿܕܼ ܠܐܝܼܩܵܪܹܗ>
    text <ܫܡܲܝܵܢܹ̈ܐ ܘܐܲܪ̈ܥܵܢܵܝܹܐ ܀>
    text <܃ܓܒܼܝܼܠ ܡ̣ܢ ܐܲܪܥܵܐ ܡ̇ܝܘܿܬܼܵܐ>
    text <ܘܫܝܼܛ ܒܲܕܼܝܵܢܹܗ ܐܲܝܟ ܐܲܪܥܵܐ܁>
    text <܃ܘܫܘܼܠܛܵܢܵܐ ܕܡܸܠܬܹܗ ܡܲܡܠܸܟ>
    text <ܥܲܠ ܥܸܠܵܝܹ̈ܐ ܘܬܲܚܬܵܝܹ̈ܐ ܀>
    text <܃ܣܸܦܲܬ̤ ܢܘܼܪܵܐ ܕܲܚܣܵܡܹܗ>
    text <ܘܲܕܼܠܸܩ ܪܘܼܓܼܙܵܐ ܕܲܛܢܵܢܹܗ܁>
    text <܃ܘܲܒܼܥ̣ܵܐ ܕܲܢܕܼܝܼܩ ܨܹܐܕܲܝܗܘܿܢ>
    text <ܘܢܲܝܬܸܿܐ ܠܓܸܠܝܵܐ ܚܘܼܫܵܒܼܵܘ̈ܗܝ ܀>
    text <܃ܠܵܐ ܚܵܘܝܼ ܠܗܘܿܢ ܨܸܢ̈ܥܵܬܹܗ>
    text <ܐܲܝܟ ܕܲܡܬܵܕܼ ܕܢܸܥܒܸܿܕܼ ܗܵܫܵܐ܁>
    text <܃ܕܠܵܐ ܫܲܠܝܼܛ ܗ̄ܘ̣ܵܐ ܒܗܵܘ̇ ܙܲܒܼܢܵܐ>
    text <ܕܲܢܕܲܡܸܐ ܒܐܸܣܟܹܿܝܡ ܐ̄ܢܵܫܵܐ ܀>
    text <܃ܚܸܘܝܐ ܥܒ݂ܲܕܼ ܠܹܗ ܟܘܿܬܿܝܼܢܵܐ>
    text <ܘܲܠܒܸܫ̣ ܘܟܲܣܝܼ ܣܢܝܼܘܼܬܹܗ܁>
    text <܃ܕܠܵܐ ܢܸܬܼܪܲܞܒܿܘܼܢ ܡ̣ܢ ܫܸܠܝܵܐ>
    text <ܒܲܚܙܵܬܼܵܐ ܕܠܵܐ ܡܥܵܕܼܝܼܢ ܒܵܗ̇ ܀>
    text <܃ܒܗܝܼܠܝܼܢ ܘܲܫܠܹܝܢ ܬܲܡܝܼܡܹ̈ܐ>
    text <ܘܢܵܛ̇ܪܝܼܢ ܛܲܟܼܣܹܗ ܕܥܵܒܼܘܿܕܼܵܐ܁>
    text <܃ܘܦܲܐܝܵܐ ܚܙܵܬܼܗܘܿܢ ܠܲܚ̈ܕܼܵܕܹܐ>
    text <ܒܢܲܟܼܦܘܼܬܼܵܐ ܕܪܸ̈ܥܝܵܢܲܝܗܘܿܢ ܀>
    text <܃ܫܲܪܝܼ ܡܡܲܠܸܠ ܙܹܐܦܵܢܵܐ>
    text <ܒܟܸܢܵܪܵܐ ܕܒܸܣܪܵܐ ܒܩܵܠܵܐ܁>
    text <܃ܕܡܵܢܲܐ ܗ̄ܝܼ ܥܸܠܬܼܵܐ ܕܲܟܼܠܹܝܢ ܐ̄ܢܬܿܘܿܢ>
    text <ܡ̣ܢ ܡܹܐܟܼܘܼܠܬܵܐ ܕܟܼܠ ܦܹܐܪ̈ܝܼܢ ܀>
    text <܃ܠܗܘܿܢ ܫܲܐܸܠ ܗ̄ܘ̣ܵܐ ܩܲܕܼܡ̇ܝܑܬܼ>
    text <ܐܲܝܟ ܕܢܹܐܠܲܦ ܫܲܪܝܼܪܵܐܝܼܬܼ܁>
    text <܃ܕܲܡܦܵܣ ܗ̄ܘ̣ܵܐ ܒܹܗ ܒܲܟܼܝܵܢܹܗ>
    text <ܕܠܵܐ ܡܨܸܐ ܝܵ̇ܕܲܥ ܟܲܣ̈ܝܵܬܼܵܐ ܀>
    text <܃ܠܵܐ ܫܡܝܼܥ ܗ̄ܘ̣ܵܐ ܠܹܗ ܦܘܼܩܪܵܢܵܐ>
    text <ܕܣܵܡ̣ ܒܵܪܘܿܝܵܐ ܠܒܹܝܬܼ ܐܵܕܼܵܡ܁>
    text <܃ܥܲܠ ܗܵܕܹܐ ܫܲܐܸܠ ܐܸܢܘܿܢ>
    text <ܕܢܹܐܠܲܦ ܡܸܠܬܼܵܐ ܘܟܸܢ ܢܲܛܥܸܐ ܀>
    text <܃ܚܸܘܝܵܐ ܠܚܵܘܵܐ ܐܸܡ݂ܲܪ ܗ̄ܘ̣ܵܐ>
    text <ܨܢܝܼܥܵܐ ܠܫܲܦܝܲܬܼ ܪܸܥܝܵܢܵܐ܁>
    text <܃ܕܕܲܠܡܵܐ ܒܵܪܘܿܝܵܐ ܟܠܵܟܼܘܿܢ>
    text <ܡ̣ܢ ܦܹܐܪܹ̈ܐ ܪ̈ܓܼܝܼܓܹܐ ܕܲܥܕܹܢ ܀>
    text <܃ܫܒܲܪܬܼܵܐ ܠܲܢܟܼܝܼܠܵܐ ܐܸܡܪܵܬ̤>
    text <ܕܠܵܐ ܟܠܹܝܢܲܢ ܡ̣ܢ ܐܝܼܠܵܢܹ̈ܐ܁>
    text <܃ܡ̣ܢ ܚܲܕܼ ܐܝܼܠܵܢܵܐ ܬܲܝܡܲܢ>
    text <ܕܡ̇ܘܬܵܐ ܟܣܸܐ ܒܵܗ̇ ܒܡܹܐܟܼܘܼܠܬܸܿܗ ܀>
    text <܃ܐܸܫܟܲܚ ܐܲܬܼܪܵܐ ܙܹܐܦܵܢܵܐ>
    text <ܘܫܲܪܝܼ ܕܢܸܙܪܘܿܥ ܙܝܼܙܵܢܵܘ̈ܗܝ܁>
    text <܃ܘܐܵܘܥܝܼ ܦܹܐܪܵܐ ܕܨܸܒܼܝܵܢܹܗ>
    text <ܕܓܵܠܘܼܬܼܵܐ ܒܫܘܼܪܵܝܵܐ ܀>
    text <܃ܠܵܐ ܠܲܡ ܡ̇ܘܬܵܐ ܡ̇ܝ̇ܬܿܝܼܢ ܐܢ̄ܬܿܘܿܢ>
    text <ܚܸܘܝܵܐ ܠܚܵܘܵܐ ܡܲܛܥܸܐ ܗ̄ܘ̣ܵܐ܁>
    text <܃ܐܲܝܟ ܐܲܠܵܗܹ̈ܐ ܗܵܘܹ̇ܝܢ ܐܢ̄ܬܿܘܿܢ>
    text <ܝܵܕܲܘܿܥܹ̈ܐ ܕܲܣܬܼܝܼܪ̈ܵܬܼܵܐ ܀>
    text <܃ܐܘܿܗ ܡ̣ܢ ܣܵܢܵܠܵܐ ܕܐ̄ܢܵܫܘܼܬܼܵܐ>
    text <ܕܕܲܠܚܹܗ ܠܫܲܝܢܵܐ ܕܲܒܼܪܝܼܬܼܵܐ܁>
    text <܃ܕܠܵܐ ܣܸܦܩܲܬ̤ ܕܐܲܛܥܝܼ ܒܲܠܚܘܿܕܼ>
    text <ܐܸܠܵܐ ܕܐܲܒܲܥ ܐܲܠܵܗܹ̈ܐ ܀>
    text <ܗܵܪܟܵܐ ܕܸܢܚܲܬ̤ ܒܝܼܫܘܼܬܹܗ܃>
  block
    text <ܘܗܘ̤ ܒܡܸܠܵܘ̈ܗܝ ܩܲܛܪܸܓܼ ܢܲܦܫܹܗ܁>
    text <܃ܕܲܚܣ݂ܲܡ ܒܐܵܕܼܵܡ ܘܲܒܼܝܲܠܕܵܘ̈ܗܝ>
    text <ܘܐܲܥܸܠ ܐܝܼܬܼܝܹ̈ܐ ܣܲܓܿܝܼ̈ܠܹܐ ܀>
    text <܃ܐܲܠܵܗܹ̈ܐ ܠܲܡ ܗܵܘܹ̇ܝܬܿܘܿܢ>
    text <ܘܠܵܘ ܚܲܕܼ ܐܲܠܵܗܵܐ ܒܲܠܚܘܿܕܼ܁>
    text <܃ܘܥܲܠ ܗܵܕܹܐ ܟܠܵܟܼܘܿܢ ܡܸܢܹܗ>
    text <ܕܐܝܼܠܵܢܵܐ ܘܲܩܪ̣ܵܝܗܝ ܡ̇ܘܬܵܐ ܀>
    text <܃ܩܪܘܿܒܼܘ ܐܸܬܼܒܲܣܲܡܘ ܡ̣ܢ ܦܹܐܪ̈ܵܘܗܝ>
    text <ܘܗܵܐ ܡܸܬܼܦܲܬܼ̈ܚܵܢ ܥܲܝܢܲܝ̈ܟܿܘܿܢ܁>
    text <܃ܕܚܲܝܹ̈ܐ ܟܣܹܝܢ ܒܵܗ̇ ܒܡܹܐܐܟܼܘܼܠܬܵܐ>
    text <ܕܬܸܥܒܸܿܕܼ ܐ̄ܢܵܫܵܐ ܐܲܠܵܗܹ̈ܐ ܀>
    text <܃ܚܙܵܬ̤ ܠܲܡ ܐܲܢ̄ܬܿܬܼܵܐ ܠܐܝܼܠܵܢܵܐ>
    text <ܕܪܸܓܿܬܼܵܐ ܗ̄ܘ̣ ܟܠܹܗ ܘܲܚܙܵܬܼܵܐ ܗ̄ܘ̣܁>
    text <܃ܘܢܸܣܒܲܬ̤ ܡ̣ܢ ܦܹܐܪ̈ܵܘܗܝ ܘܐܸܟܼܠܲܬ̤>
    text <ܘܝܸܗ̄ܒܲܬ̤ ܥܲܡܵܗ̇ ܠܫܵܘܬܵܦܵܗ̇ ܀>
    text <܃ܗ̤ܝ ܠܘܼܩܕܼܵܡ ܐܸܡ݂ܲܪ ܕܐܸܟܼܠܲܬ̤>
    text <ܕܬܸܩܛܘܿܦ ܠܵܗ̇ ܫܸܡ ܐܲܠܵܗܹ̈ܐ܁>
    text <܃ܒܗܵܝ̇ ܕܐܸܬܿܕܒܼܪܲܬ̤ ܠܲܦܝܵܣܵܐ>
    text <ܕܐܲܝܟ ܐܲܠܵܗܹ̈ܐ ܗܵܘܹ̇ܝܬܿܘܿܢ ܀>
    text <܃ܠܒܲܥܠܵܗ̇ ܐ̄ܚܪܵܘܑܬܼ ܝܸܗ̄ܒܲܬ̤ ܠܹܗ>
    text <ܕܗ̤ܝܼ ܠܘܼܩܕܼܵܡ ܬܸܗܘ̤ܐ ܐܲܠܵܗ܁>
    text <܃ܕܣܲܒܼܪܵܐ ܣܪܝܼܩܵܐ ܐܲܛܥܝܼ ܒܗ̇>
    text <ܕܫܘܼܘܕܵܝܹܗ ܕܐܵܟܹ̇ܠ ܩܲܪܨܵܐ ܀>
    text <܃ܐܸܬܼܦܬܲܚ ܠܲܡ ܥܲܝܢܲܝ̈ܗܘܿܢ>
    text <ܒܡܹܐܟܼܘܼܠܬܵܐ ܕܦܹܐܪܵܐ ܘܲܚ̣ܙܵܘ܁>
    text <܃ܘܐܸܬܼܥܲܕܲܠܘ ܒܲܩܢܘܿܡܲܝ̈ܗܘܿܢ>
    text <ܚܙܵܬܼܵܐ ܕܡܲܠܝܵܐ ܫܘܼܚܵܪܵܐ ܀>
    text <܃ܠܵܐ ܝܵ̇ܕܲܥܝܼܢ ܗ̄ܘ̣ܵܘ ܟܘܼܐܵܪܵܐ>
    text <ܩܕܼܵܡ ܡܹܐܟܼܘܼܠܬܵܐ ܕܐܝܼܠܵܢܵܐ܁>
    text <܃ܘܡ̣ܢ ܕܥܲܒ݂ܲܪܘ ܥܲܠ ܦܘܼܩܕܵܢܵܐ>
    text <ܚܙ̣̰ܵܘ ܕܲܫܠܝܼܚܝܼܢ ܘܲܡܦܲܪܣܹܝܢ ܀>
    text <܃ܕܲܒܸܿܩܘ ܕܹܝܢ ܛܲܪ݁ܦܹܐ ܕܬܹܐܢܹ̈ܐ>
    text <ܡ̣ܢ ܟܘܼܚܵܕܼܵܐ ܕܲܚܕܵܕܹ̈ܐ܁>
    text <܃ܕܲܚܛܝܼܬܼܵܐ ܥܸܒܼܕܲܬ̤ ܐܸܢܘܿܢ>
    text <ܦܘܼܪܣܵܝܵܐ ܘܨܲܥܪܵܐ ܡܸܢܫܹܠܝ ܀>
    text <܃ܟܲܣܝܵܐ ܗ̄ܘ̣ܵܬܼ ܦܵܪܘܿܫܘܼܬܼܵܐ>
    text <ܒܪܸ̈ܥܝܵܢܲܝܗܘܿܢ ܕܲܦܝܼܛܹ̈ܐ܁>
    text <܃ܘܡ̣ܢ ܕܐܸܟܲܠ̣ܘ ܡ̣ܢ ܐܝܼܠܵܢܵܐ>
    text <ܗܘ̤ܵܘ ܦܵܪ̈ܘܿܫܹܐ ܕܘܵܠ̈ܝܵܬܼܵܐ ܀>
    text <܃ܥܲܠ ܗܲܕܹܐ ܩ̣ܪܵܝܗܝ ܕܝܼܕܲܥܬܼܵܐ>
    text <ܠܐܝܼܠܵܢܵܐ ܕܐܸܟܲܠ̣ܘ ܡܸܢܹܗ܁>
    text <܃ܕܝܼܕܲܥܬܼܵܐ ܕܪܸ̈ܥܝܵܢܲܗܘܿܢ>
    text <ܒܡܹܐܟܼܘܼܠܬܵܐ ܕܡܸܢܹܗ ܕܸܢܚܲܬ̤ ܀>
    text <܃ܠܵܘ ܕܝܼܕܲܥܬܼܵܐ ܝܵܗ̇ܒܼ ܗ̄ܘ̣ܵܐ>
    text <ܕܗܵܕܹܐ ܠܵܐ ܩܢܸܐ ܒܲܟܼܝܵܢܹܗ܁>
    text <܃ܐܸܠܵܐ ܕܲܒܼܥܸܠܬܹܗ ܕܝܼܠܹܗ>
    text <ܝܲܠܦ̣ܘܼܗܝ ܠܲܥܵܒܼܵܪ ܦܘܼܩܕܵܢܵܐ ܀>
    text <܃ܥܒ݂ܲܕܼܘ ܬܲܟܼܣܝܼܬܼܵܐ ܠܓܼܘܼܫܡܲܝ̈ܗܘܿܢ>
    text <ܛܲܪ̈ܦܵܘܗܝ ܕܝܼܠܹܗ ܕܐܝܼܠܵܢܵܐ܁>
    text <܃ܕܲܒܼܥܸܠܬܹܗ ܩ̣ܢܵܘ ܝܼܕܲܥܬܼܵܐ>
    text <ܒܛܲܪ̈ܦܵܘܗܝ ܟܲܣܝܼܘ ܦܲܓܼܪ̈ܲܝܗܘܿܢ ܀>
    text <܃ܗܵܘ̇ ܕܹܝܢ ܝܵ̇ܕܲܥ ܟܲܣ̈ܝܵܬܼܵܐ>
    text <ܠܵܐ ܐܲܗܡܝܼ ܡ̣ܢ ܬܘܼܒܵܢܹܗ܁>
    text <܃ܕܐܵܦ ܟܲܕܼ ܣܵܡ̣ ܠܹܗ ܦܘܼܩܕܵܢܵܐ>
    text <ܝܵ̇ܕܲܥ ܗ̄ܘ̣ܵܐ ܕܡܸܚܛܵܐ ܚܵܛܹ̇ܐ ܀>
    text <܃ܠܦܵܢܝܹܗ ܕܝܵܘܡ̇ܐ ܐܲܫܡܲܥ ܗ̄ܘ̣ܵܐ>
    text <܃ܩܵܠܵܐ ܕܪܸ̈ܓܼܠܵܘܗܝ ܒܵܪܘܿܝܵܐ>
    text <܃ܟܲܕܼ ܐܵܬܹܿܐ ܕܢܸܬܼܒܲܥ ܐܸܢܘܿܢ>
    text <ܥܝܵܪܬܵܐ ܕܲܥܒܼܵܪ ܦܘܼܕܵܢܵܐ ܀>
    text <ܐܘܿ ܟܝܵܢܵܐ ܕܠܵܐ ܪܘܼܟܵܒܼܵܐ܃>
  block
    text <ܕܠܵܐ ܡܸܣܬܲܝܲܟ ܒܲܥܒܼܵܕܼܵܘ̈ܗܝ܁>
    text <܃ܕܐܲܩܢܝܼ ܩܵܠܵܐ ܠܗܲܠܟܼܵܬܹ̈ܗ>
    text <ܟܲܕܼ ܐܵܬܹ̇ܐ ܕܢܲܟܸܿܣ ܠܐܵܕܼܵܐ ܀>
    text <܃ܐܘܿ ܢܸܒܼܥܵܐ ܕܟܼܠ ܚܸܟܼ̈ܡܵܬܼܵܐ>
    text <ܕܐܲܚܝܼܕܼ ܣܵܟܼܵܐ ܕܟܼܠ ܡܸܕܹܿܡ܁>
    text <܃ܕܲܡܫܲܐܸܠ ܐܲܝܟ ܠܵܐ ܝܵ̇ܕܲܥ>
    text <ܕܐܲܝܟܵܐ ܡܣܲܬܲܪ ܒܲܪ ܒܲܝܬܹܿܗ ܀>
    text <܃ܐܲܡܫܲܥ ܩܵܠܵܐ ܕܗܲܠܟܼܵܬܹ̈ܗ>
    text <ܕܢܲܪܗܸܒܼ ܐܸܢܘܿܢ ܥܲܠ ܕܲܚܛܵܘ̣܁>
    text <܃ܡܫܲܐܸܠ ܗ̄ܘ̣ܵܐ ܕܐܲܝܟܵܐ ܐܢ̄ܬܿ ܐܵܕܼܵܡ>
    text <ܘܲܡܚܵܘܸܐ ܕܝܵ̇ܕܲܥ ܕܐܲܝܟܵܐ ܗ̄ܘ̣ ܀>
    text <܃ܐܲܝܟܵܐ ܐܢܬܿ ܐܕܼܵܡ ܐܸܡ݂ܲܪ ܗ̄ܘ̣ܵܐ>
    text <ܥܵܒܼܘܿܕܼܵܐ ܠܨܲܠܡܵܐ ܕܐܲܬܼܩܸܢ܁>
    text <܃ܐܲܝܟܵܐ ܐܢ̄ܬܿ ܝܵܪܬܹܿܗ ܕܦܲܪܕܲܝܣܵܐ>
    text <ܠܡܵܢܵܐ ܡܛܲܫܹܝܬܿ ܣܘܼܪ̈ܚܵܢܲܝܟ ܀>
    text <܃ܐܘܿ ܛܵܒܼܵܐ ܟܡܵܐ ܡܲܚܸܒܼ ܠܹܗ>
    text <ܠܨܲܠܡܵܐ ܕܐܵܕܼܵܡ ܥܲܦܪܵܢܵܐ܁>
    text <܃ܕܲܒܼܥ̈ܡܵܬܼܵܐ ܚܢܝܼܓܼܵܬܼܵܐ>
    text <ܒܵܥܹ̇ܐ ܠܵܗ̇ ܠܐܲܒܿܝܼܕܼܘܼܬܹܗ ܀>
    text <܃ܐܲܝܟܵܐ ܐܢ̄ܬܿ ܐܵܕܼܵܡ ܝܲܩܝܼܪܵܐ>
    text <ܕܲܥܒܲܕܿܬܵܟ ܡ̇ܪܵܐ ܒܐܲܪܥܵܐ܁>
    text <܃ܡ̇ܢܵܐ ܥܒܼܝܼܕܲܬܿ ܦܘܼܪܣܵܝܵܐ>
    text <ܢܲܟܼܦܵܐ ܕܲܫܠ݂ܲܚ ܙܲܗܝܘܼܬܹܗ ܀>
    text <ܩܵܠܵܟ ܫܸܡܥܹ̇ܬܼ ܘܐܸܬܿܛܲܫܝܼܬܼ܁>
    text <ܐܵܕܼܵܡ ܦܲܢܝܼ ܠܥܵܒܼܘܿܕܹܗ܁>
    text <܃ܘܒܼܵܗܹ̇ܬܼ ܐ̄ܢܵܐ ܕܐܸܚܙܸܐ ܐܲܦܲܝ̈ܟ>
    text <ܕܲܫܠܝܼܚ ܐ̄ܢܵܐ ܘܲܡܦܲܪܣܲܝ ܐ̄ܢܵܐ ܀>
    text <܃ܡܲܢ ܥܲܒܼܕܵܟ ܥܲܪܛܸܠܵܝܵܐ>
    text <ܡ̇ܪܵܐ ܠܥܲܒܼܕܹܿܗ ܐܸܡ݂ܲܪ ܗ̄ܘ̣ܵܐ܁>
    text <܃ܡܲܢ̣ܘܼ ܐܲܫܠܲܚ ܬܲܟܼܣܝܼܬܼܵܟ>
    text <ܝܲܩܝܼܪܵܐ ܕܨܲܥܲܪ ܢܲܦܫܹܗ ܀>
    text <܃ܕܲܠܡܵܐ ܚܙܵܬܼܵܐ ܕܐܝܼܠܵܢܵܐ>
    text <ܓܲܪܸܓܼܬܼܵܟ ܨܹܝܕܼ ܡܹܐܟܼܘܼܠܬܼܵܐ܁>
    text <܃ܘܲܬܼܚܘܼܡ̇ܐ ܕܬܲܚܡܹܬܼ ܥܲܒܼܕܵܟ>
    text <ܥܲܪܛܸܠܝܵܐ ܕܠܵܐ ܢܲܚ̈ܬܹܿܐ ܀>
    text <܃ܐܲܢ̄ܬܿܬܼܵܐ ܝܸܗ̄ܒܲܬ̤ ܠܝܼ ܘܐܸܟܼܠܹ̇ܬܼ>
    text <ܐܕܼܵܡ ܫܲܒܼܪܵܐ ܐܸܡ݂ܲܪ ܗ̄ܘ̣ܵܐ܁>
    text <܃ܟܲܕܼ ܣܵܒܲܪ ܗ̄ܘ̣ܵܐ ܕܲܡܚܵܘܸܐ>
    text <ܕܪܲܚܝܼܩ ܗ̄ܘ̣ ܡ̣ܢ ܥܸܕܼܠܵܝܵܐ ܀>
    text <܃ܐܸܡ݂ܲܪ ܐܲܠܵܗܵܐ ܠܚܵܘܵܐ>
    text <ܡ̇ܢܵܘ ܠܲܡ ܗܵܢܵܐ ܕܲܥܒ݂ܲܕܿܬܿܝ܁>
    text <܃ܣܵܓܼܬܼܵܗ̇ ܠܥܸܠܬܼܵܐ ܒܲܐ̄̈ܚܪܹܢܵܐ>
    text <ܕܚܸܘܝܵܐ ܐܲܛܥܝܼ ܒܝܼ ܘܐܸܟܼܠܹ̇ܬܼ ܀>
    text <܃ܠܵܐ ܕܹܝܢ ܫܲܐܠܹܗ ܠܲܢܟܼܝܼܠܵܐ>
    text <ܒܲܕܼܡܘܼܬܼܵܠ ܕܫܲܐܠܹܗ ܠܐܵܕܼܵܡ܁>
    text <܃ܕܠܲܝܬܿ ܠܹܗ ܥܸܠܬܼܵܐ ܠܲܚܣܵܡܹܗ>
    text <ܕܢܹܐܡܲܪ ܕܐ̄ܚܪܹܝܢ ܐܲܛܥܝܼ ܒܝܼ ܀>
    text <܃ܫܲܪܝܼ ܕܹܝܢ ܒܲܓܼܙܵܪ ܕܝܼܢܵܐ>
    text <܃ܒܵܪܘܿܝܵܐ ܕܐܲܬܼܩܸܢ ܐܸܢܘܿܢ>
    text <܃ܘܠܘܼܩܕܵܪܡ ܫܲܪܝܼ ܡ̣ܢ ܚܸܘܝܵܐ>
    text <ܕܗܘ̤ ܗܘ̤ܵܐ ܥܸܠܲܬܼ ܒܝܼ̈ܫܬܼܵܐ ܀>
    text <܃ܒܠܵܘ̈ܛܵܬܼܵܐ ܕܹܝܢ ܕܲܠܚܸܝܵܐ>
    text <ܠܐܵܟܹ̇ܠ ܩܲܪܨܵܐ ܠܵܐܹ̇ܛ ܗ̄ܘ̣ܵܐ܁>
    text <܃ܪܵܡܹ̇ܙ ܗ̄ܘ̣ܵܐ ܥܲܠ ܡܲܦܘܼܠܬܹܿܗ>
    text <ܕܫܵܪܹܐ ܠܹܗ ܡ̣ܢ ܫܘܼܠܛܵܢܹܗ ܀>
    text <܃ܪܹܫܵܐ ܕܐܵܐܲܪ ܐܝܼܬܼܵܘܗܝ ܗ̄ܘ̣ܵܐ>
    text <ܘܪܲܒܿܚܲܝܠܵܐ ܕܲܟܼ̈ܢܵܘܵܬܹܗ܁>
    text <܃ܘܕܲܐܛܥܝܼ ܒܐܵܕܼܵܡ ܘܲܒܼܚܵܘܵܐ>
    text <ܢܦܲܠ̣ ܥܲܠ ܐܲܪܥܵܐ ܘܐܸܫܬܬܲܦܲܠ ܀>
    text <܃ܐܸܡ݂ܲܪ ܐܲܠܵܗܵܐ ܠܚܸܘܝܵܐ>
    text <ܥܲܠ ܕܲܥܒ݂ܲܕܿܬܿ ܗܵܕܹܐ ܘܐܲܛܥܝܼܬܿ܁>
    text <܃ܠܝܼܛ ܐܲܢ̄ܬܿ ܡ̣ܢ ܟܠܹܗ ܪ̈ܲܚܫܵܐ>
    text <ܘܗܲܠ̈ܟܼܵܬܼܵܟ ܒܵܟ ܢܸܬܼܐܲܣܪ̈ܵܢ ܀>
    text <܃ܥܲܦܪܵܐ ܬܸܗܘܸܐ ܡܹܐܟܼܘܼܠܬܵܟ>
    text <ܘܲܒܼܓܼܵܘ ܐܲܪܥܵܐ ܗܘܼܦܵܟܼܵܟ܁>
  block
    text <܃ܕܐܲܦܸܩܬܿ ܝܵܪܬܵܐ ܡ̣ܢ ܫܘܼܒܼܚܹܗ>
    text <ܒܐܲܪܥܵܐ ܢܸܗܘܸܐ ܩܘܼܦܵܚܵܟ ܀>
    text <܃ܒܥܸܠܕܲܒܼܵܒܼܵܐ ܬܸܗܘܸܐ ܡܸܟܹܿܝܠ>
    text <ܠܐܵܕܼܵܡ ܘܲܠܟܼܠܗܘܿܢ ܝܲܠܕܵܘ̈ܗܝ܁>
    text <܃ܕܗܘ̤ ܕܵܐܹ̇ܿܫ ܪܹܫܵܟ ܒܐܲܪܥܵܐ>
    text <ܘܐܲܢ̄ܬܿ ܡ̇ܚܹܝܬܿ ܠܹܗ ܡ̇ܐ ܕܲܚܛ̣ܵܐ ܀>
    text <܃ܒܵܬܬܲܪ ܚܸܘܝܵܐ ܨܹܝܕܼ ܚܵܘܵܐ>
    text <ܐܲܚܝܼܪܹܗ ܠܲܓܼܙܵܪ ܕܝܼܢܵܐ܁>
    text <܃ܕܗ̤ܝ ܩܲܒܿܠܲܬ̤ ܡܸܠܟܹܿܗ ܠܘܼܩܕܼܵܡ>
    text <ܘܦܸܫܛܲܬ̤ ܐܝܼܕܼܵܗ̇ ܥܲܠ ܦܹܐܪܵܐ ܀>
    text <܃ܒܟܹܐܒܹ̈ܐ ܘܝܼܠܲܠܬܵܐ ܠܵܛ̣ܵܗ̇>
    text <ܘܲܒܼܚܸܒܼܠܹ̈ܐ ܕܝܲܠܕܵܐ ܐܲܣܪ̣ܵܗ̇܁>
    text <܃ܘܫܘܼܥܒܵܕܼܵܐ ܠܓܲܒܼܪܵܐ ܝܲܗ̣̄ܒܵܗ̇>
    text <ܕܬܸܗܘܸܐ ܡܡܲܠܝܵܐ ܣܘܼܢܩܵܢܹܗ ܀>
    text <܃ܐܘܿ ܦܘܼܪ̈ܣܹܐ ܟܡܵܐ ܚܲܟܿܝܼܡܝܼܢ>
    text <ܕܒܼܵܪܘܿܝܵܐ ܨܹܝܕܼ ܬܘܼܩܵܢܵܘ̈ܗܝ܁>
    text <܃ܕܐܲܝܠܹܝܢ ܕܲܩ̣ܒܲܥ ܒܲܟܼܝܵܢܵܐ>
    text <ܣܵܡ̣ ܐܸܢܹܝܢ ܐܲܝܟ ܠܘܼܚܵܡܵܐ ܀>
    text <܃ܠܐܵܕܼܵܡ ܨܲܠܡܵܐ ܕܐܝܼܩܵܪܹܗ>
    text <ܐ̄ܚܪܵܝܑܬܼ ܠܵܛܹܗ ܒܵܪܘܿܝܵܐ܁>
    text <܃ܕܩܲܫܝܘܼܬܹܗ ܕܲܓܼܙܵܪ ܕܝܼܢܵܐ>
    text <ܒܚܸܘܝܵܐ ܘܚܵܘܵܐ ܐܸܬܼܦܲܟܲܗ ܀>
    text <܃ܐܸܡ݂ܲܪ ܠܲܡ ܡ̇ܪܝܵܐ ܠܐܵܕܼܵܡ>
    text <ܥܵܒܼܘܿܕܼܵܐ ܠܨܲܠܡܵܐ ܕܐܲܬܼܩܸܢ܁>
    text <܃ܕܡܸܛܠܵܬܼܵܟ ܠܵ̄ܐܹ̇ܛ ܐ̄ܢܵܐ>
    text <ܦܹܐܪܹ̈ܐ ܘܙܲܪ̈ܥܹܐ ܘܐܝܼܠܵܢܹ̈ܐ ܀>
    text <܃ܥܲܠ ܕܲܫܡ݂ܲܥܬܿ ܒܩܵܠܵܐ ܕܐܲܢ̄ܬܿܬܼܵܟ>
    text <ܘܐܸܟܲܠ̣ܬܿ ܦܹܐܪܵܐ ܕܝܼܕܲܥܬܼܵܐ܁>
    text <܃ܦܲܠܵܚܵܐ ܬܸܗܘܸܐ ܒܐܲܪܥܵܐ>
    text <ܘܗܵܝܕܹܿܝܢ ܬܸܬܸܿܠ ܠܵܟ ܦܹܐܪܹ̈ܐ ܀>
    text <܃ܥܲܦܪܵܐ ܐܢ̄ܬܿ ܐܵܕܼܵܡ ܡ̣ܢ ܐܲܪܥܵܐ>
    text <ܘܠܲܐܪܥܵܐ ܬܸܗܦܘܿܟ ܥܲܠ ܕܲܚܛܲܝܬܿ܁>
    text <܃ܕܫܵܛ̣ܬܿ ܦܘܼܩܕܵܢܵܐ ܕܣܵܡܹ̇ܬܼ ܠܵܟ>
    text <ܡܠܝܼܠܹ̈ܐ ܘܚܲܪ̈ܫܹܐ ܢܫܘܼܛܘܼܢܵܟ ܀>
    text <܃ܗܵܐ ܗ̤ܘܲܝܬܿ ܡܸܟܹܿܝܠ ܐܲܠܵܗܵܐ>
    text <ܐܲܟܼܡܵܐ ܕܐܲܛܥܝܼ ܒܵܟ ܒܝܼܫܵܐ܁>
    text <܃ܦܩܘܿܕܼ ܠܲܟܼܝܵܢܹ̈ܐ ܡܸܫܬܲܡܥܝܼܢ>
    text <ܐܸܢ ܫܲܪܝܼܪܵܐ ܢܒܼܝܼܘܼܬܹܗ ܀>
    text <܃ܗܸܠܹܝܢ ܩܵܠܹ̈ܐ ܡܲܫܡܲܥ ܗ̄ܘ̣ܵܐ>
    text <ܒܵܪܘܿܝܵܐ ܟܲܕܼ ܡܲܗܸܠ ܒܹܗ܁>
    text <܃ܕܗܵܐ ܐܵܕܼܵܡ ܐܲܝܟ ܚܲܕܼ ܡܸܢܲܢ>
    text <ܗܘ̤ܵܐ ܠܹܗ ܡܸܟܸܿܝܠ ܐܲܠܵܗܵܐ ܀>
    text <܃ܢܸܦܘܿܩ ܠܹܗ ܡ̣ܢ ܦܲܪܕܲܝܣܵܐ>
    text <ܝܵܪܬܵܐ ܕܠܵܐ ܦܪ̣ܵܫ ܐܝܼܩܵܪܹܗ܁>
    text <܃ܕܲܠܡܵܐ ܠܲܡ ܢܵܘܫܸܛ ܐܝܼܕܹܗ>
    text <ܘܢܸܣܲܒ ܡ̣ܢ ܐܝܼܠܵܢ ܚܲܝܹ̈ܐ ܀>
    text <܃ܠܝܘܼܠܦܵܢܹܗ ܕܹܝܢ ܡܲܫܡܲܥ ܗ̄ܘ̣ܵܐ>
    text <ܗܵܠܹܝܢ ܩܵܠܹ̈ܐ ܒܵܪܘܿܝܵܐ܁>
    text <܃ܕܬܹܐܪܲܒܼ ܒܥܲܝܢܵܘ̈ܗܝ ܣܲܟܼܠܘܼܬܹܗ>
    text <ܘܢܸܣܢܹܝܗ̇ ܣܲܓܿܝܼ ܠܲܚܛܝܼܬܼܵܐ ܀>
    text <܃ܘܐܸܢ ܕܲܥܒ݂ܲܪ ܥܲܠ ܦܘܼܩܵܕܵܢܵܐ>
    text <ܥܲܒܼܕܹܿܗ ܠܥܘܼܡܪܹܗ ܢܘܼܟܼܪܵܝܵܐ܁>
    text <܃ܟܡܵܐ ܙܵܕܹܩ ܠܹܗ ܕܲܢܝܲܩܲܪ>
    text <ܠܒܼܵܪܘܿܝܹܗ ܘܠܵܘ ܬܘܼܒܼ ܢܸܚܛܸܐ ܀>
    text <܃ܟܡܵܐ ܕܲܗܕܼܝܼܪ ܗ̄ܘ̣ܵܐ ܦܲܪܕܲܝܣܵܐ>
    text <ܘܲܫܟܼܝܼܚ ܗ̄ܘ̣ܵܐ ܒܹܗ ܒܘܼܣܵܡܵܐ܁>
    text <܃ܟܲܕܼ ܡܲܪܦܸܐ ܠܹܗ ܘܢܵܦܹ̇ܿܩ ܗ̄ܘ̣ܵܐ>
    text <ܒܲܚܛܝܼܬܼܐ ܡܸܬܼܥܲܕܿܠ ܗ̄ܘ̣ܵܐ ܀>
    text <܃ܥܒܼܵܪ ܦܘܼܩܕܵܢܵܐ ܐܲܝܟ ܪܲܒܵܐ>
    text <ܚܲܟܿܡܹܗ ܣܲܓܿܝܼ ܠܲܦܫܝܼܛܵܐ܁>
    text <܃ܘܲܓܼܙܵܪ ܕܝܼܢܵܐ ܘܠܘܼܚܵܡܵܐ>
    text <ܥܲܒܼܕܹܿܗ ܕܢܸܣܢܹܝܗ̇ ܠܲܚܛܝܼܬܼܵܐ ܀>
    text <ܒܝܲܕܼ ܐܝܼܠܵܢܵܐ ܐܸܬܼܓܲܠܝܲܬ̤܃>
  block
    text <ܬܲܚܦܝܼܬܼܵܐ ܕܥܲܠ ܪܸܥܝܵܢܹܗ܁>
    text <܃ܘܲܒܼܪܸܓܲܬܼ ܦܹܐܪܵܐ ܕܡܸܢܹܗ>
    text <ܠܚܹܐܪܘܼܬܼܵܐ ܕܒܹܗ ܐܸܫܬܵܘܕܲܥ ܀>
    text <܃ܫܲܪܝܼ ܐܵܕܼܵܡ ܕܢܸܬܼܢܲܒܸܿܐ>
    text <ܒܚܲܝܠܵܐ ܕܝܲܗ̣̄ܒܼ ܒܹܗ ܒܵܪܘܿܝܵܐ܁>
    text <܃ܘܲܥܬܼܝܼ̈ܕܼܵܬܼܵܐ ܕܒܲܟܼܝܵܢܹܗ>
    text <ܒܓܸܠܝܵܢܵܐ ܡܲܠܸܠ ܐܸܢܹܝܢ ܀>
    text <܃ܩܪ̣ܵܐ ܠܲܡ ܐܵܕܼܵܡ ܫܸܡ ܐܲܢ̄ܬܿܬܹܗ>
    text <ܚܵܘܵܐ ܝܵܠܕܲܬܼ ܚܲܝܘܼܬܼܵܐ܁>
    text <܃ܕܲܥܬܼܝܼܕܼܵܐ ܕܬܸܗܘܸܐ ܐܸܡ̇ܐ>
    text <ܘܬܼܵܘܠܸܕܼ ܐ̄ܢܵܫܵܐ ܒܝܘܼܒܵܠܵܐ ܀>
    text <܃ܥܒ݂ܲܕܼ ܠܲܡ ܡ̇ܪܝܵܐ ܐܲܠܵܗܵܐ>
    text <ܟܘܿܬܼܝܼ̈ܢܝܵܬܼܵܐ ܠܒܹܝܬܼ ܐܵܕܼܵܡ܁>
    text <܃ܟܲܕܼ ܐܲܙܝܼܥ ܚܘܼܫܵܒܲܝ̈ܗܘܿܢ>
    text <ܕܲܢܟܲܣܘܿܢ ܗܲܕܵܡܲܝ̈ܗܘܿܢ ܀>
    text <܃ܟܘܿܬܿܝܼ̈ܢܝܵܬܼܵܐ ܕܲܩܠܵܦܹ̈ܐ>
    text <ܐܲܠܒܸܿܫ ܐܸܢܘܿܢ ܒܵܪܘܿܝܵܐ܁>
    text <܃ܒܗܵܝ̇ ܕܐܲܫܪܝܼ ܒܗܘܿܢ ܝܼܕܲܥܬܼܵܐ>
    text <ܕܲܢܡܲܠܘܿܢ ܣܘܼܢܩܵܢܲܝ̈ܗܘܿܢ ܀>
    text <܃ܠܝܘܼܠܦܵܢܗܘܿܢ ܡܸܣܬܲܥܪ̈ܵܢ ܗ̣̄ܘܲܝ̈>
    text <ܟܠܗܹܝܢ ܕܲܓܼܙܲܪ ܘܐܸܬܼܠܲܚܲܡ܁>
    text <܃ܘܲܠܒܼܘܼܝܵܐܗܘܿܢ ܡܡܲܠܸܐ ܗ̄ܘ̣ܵܐ>
    text <ܣܘܼܢܩܵܢܵܐ ܕܗܲܕܵܡܲܝ̈ܗܘܿܢ ܀>
    text <܃ܒܩܵܠܵܐ ܢܸܦܩܘܼܢ ܦܲܩܸܕ ܗ̄ܘ̣ܵܐ>
    text <ܡ̣ܢ ܥܘܼܡܪܵܐ ܦܲܐܝܵܐ ܕܲܥܕܹܢ܁>
    text <܃ܕܠܵܐ ܢܸܬܼܒܲܣܡܘܼܢ ܡ̣ܢ ܦܹܐܪ̈ܵܘܗܝ>
    text <ܕܐܝܼܠܵܢܵܐ ܕܝܵܗܹ̇ܒܼ ܚܲܝܹ̈ܐ ܀>
    text <܃ܕܲܠܡܵܐ ܠܲܡ ܢܸܦܢܸܐ ܐܵܕܼܵܡ>
    text <ܘܢܸܣܲܒܼ ܡ̣ܢ ܦܹܐܪܵܐ ܕܚܲܝܹ̈ܐ܁>
    text <܃ܢܸܦܘܿܩ ܠܐܲܝܟܵܐ ܕܐܸܬܿܬܲܩܲܢ>
    text <ܘܢܸܦܠܘܿܚ ܐܲܪܥܵܐ ܕܠܵܘ̈ܛܵܬܼܵܐ ܀>
    text <܃ܚܲܕܼ ܝܵܘܡ̇ܐ ܗܘ̤ܵܘ ܥܲܦܪ̈ܵܢܹܐ>
    text <ܝܵܪ̈ܬܹܿܐ ܒܥܘܿܡܪܵܐ ܕܦܲܪܕܲܝܣܵܐ܁>
    text <܃ܘܲܠܦܵܢܝܹܗ ܕܝܵܘܡ̇ܐ ܫܲܢܝܼܘ>
    text <ܬܵܘܬܵܒܹ̈ܐ ܠܐܲܬܼܪܵܐ ܐ̄ܚܪܹܢܵܐ ܀>
    text <܃ܒܨܲܦܪܵܐ ܒܲܒܸܿܠܘ ܬܘܼܩܵܢܵܐ>
    text <ܘܒܲܬܼܫܲܥ ܫܵܢ̈ܥܝܼܢ ܡܲܪܫܘܼܬܼܵܐ܁>
    text <܃ܘܲܒܼܝܵܘܡ̇ܐ ܕܐܸܬܿܬܲܩܲܢܘ ܗ̄ܘ̣ܵܘ>
    text <ܒܹܗ ܐܸܟܸܿܠܘ̣ ܘܲܚܛܵܘ̣ ܘܲܢܦܲܩ̣ܘ ܀>
    text <܃ܢܒܼܝܼܵܐ ܒܪܘܼܚܵܐ ܐܲܟܼܬܸܿܒ ܠܲܢ>
    text <ܕܝܵܘܡ̇ܐ ܗܘ̤ܵܘ ܒܐܲܬܼܪܵܐ ܕܲܥܕܹܢ܁>
    text <܃ܕܲܠܦܵܢܝܹܗ ܕܝܵܘܡ̇ܐ ܐܸܡ݂ܲܪ>
    text <ܘܠܵܐ ܗ̄ܘ̣ܵܐ ܠܦܵܢܝܹܗ ܕܐ̄ܚܪܹܢܵܐ ܀>
    text <܃ܢܦ݂ܲܩ ܐܵܕܼܵܡ ܡ̣ܢ ܦܲܪܕܲܝܣܵܐ>
    text <ܘܲܥܡ݂ܲܪ ܒܐܲܬܼܪܵܐ ܕܲܚܕܼܵܪܵܘܗܝ܁>
    text <܃ܟܲܕܼ ܟܲܪܝܵܐ ܠܹܗ ܠܥܲܦܪܵܢܵܐ>
    text <ܕܲܗܘ̤ܵܐ ܠܥܘܼܡܪܹܗ ܢܘܼܟܼܪܵܝܵܐ ܀>
    text <܃ܣܵܓܹܗ ܠܦܲܪܕܲܝܣܵܐ ܒܐܲܦܵܘ̈ܗܝ>
    text <ܒܲܫܢܵܢܵܐ ܕܚܲܪܒܵܐ ܕܪܘܼܡܚܵܐ܁>
    text <܃ܘܐܲܩܝܼܡ ܠܹܗ ܐܵܦ ܢܵܛܘܿܪܵܐ>
    text <ܟܪܘܿܒܼܵܐ ܕܚܝܼܠܵܐ ܕܢܸܛ̇ܲܪ ܠܹܗ ܀>
    text <܃ܐܘܿ ܒܵܪܘܿܝܵܐ ܚܲܟܿܝܼܡܵܐ>
    text <ܟܡܵܐ ܪܵܚܹ̇ܡ ܠܹܗ ܠܬܼܘܼܩܵܢܹܗ܁>
    text <܃ܕܲܟܼܠ̣ܵܐ ܡܸܢܹܗ ܫܝܼ̈ܛܵܬܼܵܐ>
    text <ܕܲܢܝܲܩܪܝܼܘܗܝ ܒܲܫܒܼܝܼ̈ܚܵܬܼܵܐ ܀>
    text <܃ܝܲܩܪܹܗ ܣܲܓܿܝ ܠܦܲܪܕܲܝܣܵܐ>
    text <ܒܗܵܝ̇ ܕܐܲܩܝܼܡ ܠܹܗ ܢܵܛܘܿܪܵܐ܁>
    text <܃ܕܢܸܕܲܥ ܐܵܕܼܵܡ ܣܲܟܼܠܘܼܬܹܗ>
    text <ܘܢܸܗܦܘܿܟ ܢܸܒܼܥܸܐ ܐܝܼܩܵܪܹܗ ܀>
    text <܃ܥܲܒܼܕܹܿܗ ܕܢܸܪܓܼܫ ܒܲܚܛܝܼܬܹܗ>
    text <ܕܲܢܝܲܩܲܪ ܦܘܼܩܕܵܢ ܡ̇ܪܹܗ܁>
    text <܃ܕܡ̇ܐ ܕܦܵܠܲܚ ܐܵܪܥܵܐ ܒܚܲܝܠܹܗ>
    text <ܢܸܗܘܸܐ ܝܵ̇ܕܲܥ ܡ̇ܢ ܐܵܘܒܸܿܕܼ ܀>
    text <܃ܢܦ݂ܲܩ ܐܵܕܼܵܡ ܡ̣ܢ ܦܲܪܕܲܝܣܵܐ>
    text <ܘܲܟܼܕܼܝܼܢܵܐ ܠܹܗ ܟܲܪܝܘܼܬܼܵܐ܁>
  block
    text <܃ܘܣܵܢ̇ܠܵܐ ܫܲܪܝܼ ܡܸܫܬܲܒܼܗܲܪ>
    text <ܕܲܗܘ̤ܵܐ ܠܝܼ ܐܵܕܼܵܡ ܥܲܒܼܕܵܐ ܀>
    text <܃ܐܲܟܼܪܝܼܘ ܟܸܢܫܹ̈ܐ ܪ̈ܘܼܚܵܢܹܐ>
    text <ܕܲܚܼܙܵܘ ܨܲܥܪܹܗ ܕܝܲܩܝܼܪܵܐ܁>
    text <܃ܘܲܠܒܸܫ݂ܘ ܟܠܗܘܿܢ ܟܲܪܝܘܼܬܼܵܐ>
    text <ܕܒܲܪ ܚܹܐܪܹ̈ܐ ܦܠܲܚ݂ ܥܲܒܼܕܿܘܼܬܼܵܐ܀>
    text <܃ܕܲܚܕܹܝܢ ܗ̄ܘ݂ܵܘ ܒܹܗ ܒܬܼܘܼܩܵܢܹܗ>
    text <ܘܲܦܨܝܼܚܝܼܢ ܗ̄ܘ݂ܵܘ ܒܲܚܙܵܬܹܗ܁>
    text <܃ܕܚܵܙܹܿܝܢ ܗ̄ܘ݂ܵܘ ܕܲܡܚܲܝܲܢ ܗ̄ܘ݂ܵܐ>
    text <ܟܝܵܢܵܐ ܕܝܼܠܗܘܿܢ ܠܲܕܼܢܲܦܫܹܗ܀>
    text <܃ܚܲܫܵܐ ܕܚܘܼܒܵܐ ܠܒܼܝܼܫܝܼܢ ܗ̄ܘܼܵܘ>
    text <ܕܐܲܡܼܠܸܟ ܡܵܘܬܵܐ ܥܲܠ ܐܲܕܼܵܡ܁>
    text <܃ܘܲܡܥܵܩܝܼܢ ܗ̄ܘܵܘ ܟܲܕܼ ܚܵܙܹܝܢ>
    text <ܕܦܵܪܫܵܐ ܢܲܦܫܹܗ ܡܼܢ ܦܲܓܼܪܹܗ܀>
    text <܃ܒܪܝܼܬܵܐ ܟܠܵܗܿ ܐܸܬܼܐܲܒܼܠܲܬ̤>
    text <ܥܲܠ ܨܲܠܡܵܐ ܦܐܲܝܵܐ ܕܐܵܕܵܡ܁>
    text <܃ܕܥܲܡܹܗ ܒܚܘܼܒܵܐ ܟܕܼܝܼܢܵܐ ܗ̄ܘܼܵܬܼ>
    text <ܚܛܝܼܬܼܵܐ ܫܪܵܬܹܗ ܠܐܲܣܵܪܵܐ܀>
    text <܃ܐܲܦܝܼܘ ܡܸܢܹܗ ܐܲܦܲܝ̈ܗܘܿܢ>
    text <ܪ̈ܘܼܚܵܢܹܐ ܐܲܝܟ ܢܘܼܟܼܪ̈ܵܝܹܐ܁>
    text <܃ܘܠܵܐ ܨܵܒܹܿܝܢ ܗ̄ܘܼܵܘ ܕܢܙܝܼܥܘܼܢ>
    text <ܐܸܣܛܘܼܟܼܣܹ̈ܐ ܠܩܘܼܝܵܡ ܚܲܝܵܘ̈ܗܝ܀>
    text <܃ܡܼܪܲܕܼ ܡܸܢܹܗ ܐܵܦ ܚܲܝ̈ܘܵܬܼܵܐ>
    text <ܘܼܪ̈ܲܚܫܵܐ ܥܼܪܲܩ ܘܲܛܼܫܵܐ ܒܐܲܪܥܵܐ܁>
    text <܃ܘܫܼܵܛܘܼܗܝ ܟܠܗܘܿܢ ܩܸܢܝܵܢܵܘ̈ܗܝ>
    text <ܥܲܠ ܕܐܲܫܝܼܛ ܡܸܠܲܬܼ ܡܵܪܹܗ܀>
    text <܃ܗܘ̤ܵܐ ܢܘܼܟܼܪܵܝܵܐ ܒܨܸܒܼܝܵܢܹܗ>
    text <ܠܡܵܪܘܼܬܼܵܐ ܕܐܸܬܲܗ̄ܒܲܬ̤ ܠܹܗ܁>
    text <܃ܘܫܼܵܛܘܼܗܝ ܣܲܓܿܝܼ ܠܝܲܩܝܼܪܵܐ>
    text <ܫܝܼܛܹ̈ܐ ܕܲܗܘܸܵܘ ܡܲܪ̈ܵܚܹܐ܀>
    text <܃ܟܝܵܢܹ̈ܐ ܚܲܪ̈ܫܹܐ ܘܲܡܠܝܼܠܹ̈ܐ>
    text <܃ܐܸܒܼܠܵܐ ܠܒܼܫܼܘ ܥܲܠ ܡܲܦܘܼܠܬܹܿܗ>
    text <܃ܘܚܲܕܼܗ̄ܘܼ ܒܲܠܚܘܿܕܼ ܚܵܕܹܐ ܗ̄ܘܼܵܐ>
    text <ܗܵܘܿ ܕܲܡܥܵܩ ܗ̄ܘ݂ܵܐ ܒܐܝܼܩܵܪܹܗ܀>
    text <܃ܒܲܫܒܼܵܒܼܘܼܬܹܗ ܕܦܲܪܕܲܝܣܵܐ>
    text <ܝܲܗ̄ܒܼܠܹܗ ܥܘܼܡܪܵܐ ܠܡܵܝܘܿܬܼܵܐ܁>
    text <܃ܕܢܸܗܘܸܐ ܡܸܬܥܲܗܲܕܼ ܟܠܫܵܥ>
    text <ܝܵܪܬܿܘܼܬܹܗ ܐܲܦ ܣܲܟܼܠܘܼܬܹܗ܀>
    text <܃ܒܗܵܠܹܝܢ ܦܘܼܪ̈ܣܹܐ ܐܸܨܛܲܢܲ>
    text <ܒܵܪܘܿܝܵܐ ܕܢܸܪܕܲܝܘܗܝ ܠܐܵܕܼܵܡ܁>
    text <܃ܘܲܒܼܩܲܫܝܘܼܬܼܵܐ ܕܠܘܼܚܵܡܹܗ>
    text <ܠܝܼܕܲܥܬܼܵܐ ܢܵܓܹܕܼ ܗ̄ܘ݂ܵܐ ܠܹܗ܀>
    text <܃ܗܵܠܹܝܢ ܡܸܡܬܼܘܿܡ ܟܲܣ̈ܝܵܢ ܗ̄ܘܲܝ̈>
    text <ܒܝܼܕܲܥܬܹܗ ܕܗܵܘ ܕܲܒܼܪܵܐ ܟܠ܁>
    text <܃ܘܲܠܓܸܠܝܵܐ ܐܲܝܬܿܝܼ ܐܸܢܹܝܢ>
    text <ܒܥܸܠܬܼܵܐ ܕܲܥܒܼܵܪ ܦܘܼܩܕܵܢܵܐ܀>
    text <ܡܵܝܘܿܬܼܵܐ ܒܼܪܵܝܗܝ ܗ̄ܘ݂ܵܐ ܠܐܵܕܼܵܡ܁>
    text <ܘܐܲܬܼܩܸܢ ܥܘܼܡܪܵܐ ܕܚܵܫܲܚ ܠܹܗ܁>
    text <܃ܘܣܵܡ݂ ܥܸܠܬܼܵܐ ܕܡܵܝܘܿܬܼܘܼܬܼܵܐ>
    text <ܚܛܝܼܬܼܵܐ ܕܲܥܒܼܵܪ ܦܘܼܩܕܵܢܵܐ܀>
    text <܃ܠܟܼܠܹܗ ܟܝܵܢܵܐ ܡܚܲܟܲܡ ܗ̄ܘ݂ܵܐ>
    text <ܒܗܵܕܹܐ ܥܸܠܬܼܵܐ ܕܒܹܝܬܼ ܐܵܕܼܵܡ܁>
    text <܃ܕܐܸܢ ܚܛܝܼܬܼܵܐ ܡܵܘܬܵܐ ܥܸܒܼܕܲܬ̤>
    text <ܢܸܣܢܹܝܗܿ ܡܸܟܹܿܝܠ ܕܲܦܛܲܠܬܲܢ܀>
    text <܃ܪܲܒܵܐ ܗܘܵܐ ܠܹܗ ܓܙܵܪ ܕܝܼܢܵܐ>
    text <ܘܲܪܕܼܵܝܗܝ ܣܲܓܿܝܼ ܠܲܦܫܝܼܛܵܐ܁>
    text <܃ܕܲܚܛܝܼܬܼܵܐ ܠܡܵܘܬܵܐ ܫܕܵܬܹܗ>
    text <ܢܹܐܠܲܦ ܡܲܢܼܘܼ ܕܡܲܚܸܐ ܠܹܗ܀>
    text <܃ܚܲܟܿܡܹܗ ܣܲܓܿܝܼ ܦܘܼܩܕܵܢܵܐ>
    text <ܘܥܲܒܼܕܲܗ ܕܢܸܕܲܥ ܠܲܟܼܝܵܢܹܗ܁>
    text <ܕܠܵܐ ܢܸܬܼܪܵܘܪܲܒܼ ܥܲܦܪܵܢܵܐ܃>
  block
    text <ܘܢܸܛܥܹܐ ܟܝܵܢܹܗ ܬܵܚܘܿܒܼܵܐ܀>
    text <܃ܐܲܣܸܢ ܣܼܵܡ ܒܹܗ ܥܵܒܼܘܿܕܼܵܐ>
    text <ܒܬܼܘܼܩܵܢܹܗ ܟܠ ܚܸܟܼ̈ܡܵܬܼܵܐ܁>
    text <܃ܘܥܲܒܼܕܹܿܗ ܡܵܪܵܐ ܕܚܹܐܪܘܼܬܹܗ>
    text <ܕܐܲܝܟ ܨܸܒܼܝܵܢܹܗ ܢܸܬܿܕܲܒܲܪ܀>
    text <܃ܢܼܨܲܒܼ ܒܹܗ ܙܵܘܥܹ̈ܐ ܗܲܢܝܹ̈ܐܐ>
    text <ܪܸܓܿܬܼܵܐ ܘܚܘܼܒܵ ܟܝܵܢܵܐܝܼܬܼ܁>
    text <܃ܕܡܼܢ ܢܸܒܼܥܵܐ ܕܦܲܓܼܪܹܗ ܢܸܗܘܸܐ>
    text <ܩܘܼܝܵܡܵܐ ܕܟܼܠܹܗ ܓܸܢܣܹܗ܀>
    text <܃ܚܟ݂ܲܡ ܠܲܡ ܐܲܕܼܵܡ ܠܒܲܪ̄ܬܼ ܙܵܘܓܹܿܗ>
    text <ܘܒܸܛܢܲܬ̤ ܚܵܘܵܐ ܚܲܝܘܼܬܼܵܐ܁>
    text <܃ܘܝܸܠܕܲܬ̤ ܝܲܠܕܵܐ ܘܲܩܪܵܬܹܗ>
    text <ܩܸܢܝܵܢܵܐ ܕܡܼܢ ܐܲܠܵܗܵܐ܀>
    text <܃ܗܵܐ ܚܸܟܼܡܬܹܗ ܕܲܟܼܝܵܢܲܢ>
    text <ܕܡܲܪܚܸܫ ܗ̄ܘܼܵܐ ܒܹܗ ܥܵܒܼܘܿܕܼܵܐ܁>
    text <܃ܕܡܵܘܗܲܒܼܬܼܵܐ ܕܝܲܗ̄ܒܼ ܩܲܕܼܡܵܝܑܬܼ>
    text <ܩܸܢܝܵܢܵܐ ܕܝܼܠܹܗ ܚܲܫܼܒܵܗܿ܀>
    text <܃ܚܸܕܼܝܲܬ̤ ܚܵܘܵܐ ܒܩܸܢܝܵܢܹܗ>
    text <ܕܩܵܐܹܝܢ ܒܘܼܟܼܪܵܐ ܩܲܕܼܡܵܝܵܐ܁>
    text <܃ܘܝܸܠܕܲܬ̤ ܒܵܬܼܪܹܗ ܠܲܐ̄ܚܪܹܢܵܐ>
    text <ܘܲܩܪܵܬܹܗ ܒܲܫܡܵܐ ܕܗܸܒܼܠܵܐ܀>
    text <܃ܠܗܵܒܹܝܠ ܗܸܒܼܠܵܐ ܟܲܢܝܵܬܹܗ>
    text <ܕܡܵܘܦܹܝܢ ܚܲܝܵܘ̈ܗܝ ܐܲܝܟ ܗܸܒܼܠܵܐ܁>
    text <܃ܟܲܕ ܡܲܟܿܣܵܐ ܒܲܢܒܼܝܼܘܼܬܼܵܗܿ>
    text <ܠܐܲܚܘܼܗܝ ܕܲܡܛܲܠܸܩ ܚܲܝܵܘ̈ܗܝ܀>
    text <܃ܚܙ݂ܵܘ ܠܲܡ ܚܵܘܵܐ ܐܵܦ ܐܵܕܼܵܡ>
    text <܃ܕܵܩܢ̣ܵܘ ܦܹܐܪܹ̈ܐ ܡܲܠܵܠܹ̈ܐ>
    text <܃ܕܲܒܲܚܛܝܼܬܼܵܐ ܗܘ̤ܵܘ ܡ̇ܝܘܿܬܹ̈ܐ>
    text <ܩܢ̣ܵܘ ܚܲܝܹ̈ܐ ܒܝܲܕܼ ܝܲܠܕܲܝ̈ܗܘܿܢ ܀>
    text <܃ܗܘ̤ܵܐ ܗܵܒܹܝܠ ܪܵܥܹ̇ܐ ܥܵܢ̈ܵܐ>
    text <ܘܩܵܐܹܝܢ ܦܲܠܵܚܵܐ ܕܐܲܪܥܵܐ܁>
    text <܃ܘܪܹܫܝܼܬܼܵܐ ܕܣܘܼܥܪ݁ܵܢܲܝܗܘܿܢ>
    text <ܠܐܲܠܵܗܵܐ ܕܟܼܠ ܩܲܪܸܒܼܘ ܗ̄ܘ̣ܵܘ ܀>
    text <܃ܗܵܒܹܝܠ ܐܸܡܪܵܐ ܩܲܪܸܒܼ ܗ̄ܘ̣ܵܐ>
    text <܃ܘܥܲܡ ܩܘܼܪܒܵܢܹܗ ܨܸܒܼܝܵܢܹܗ>
    text <܃ܘܩܵܐܹܝܢ ܥܸܣܒܵܐ ܡ̣ܢ ܐܲܪܥܵܐ>
    text <ܘܠܵܐ ܚܠܝܼܛ ܗ̄ܘ̣ܵܐ ܒܹܗ ܨܸܒܼܝܵܢܵܐ ܀>
    text <܃ܒܩܘܼܪ̈ܒܵܢܲܝܗܘܿܢ ܐܸܬܼܒܲܕܲܩܘ>
    text <ܨܸܒܼܝܵܢܹ̈ܐ ܕܚܘܼܫܵܒܲܝ̈ܗܘܿܢ܁>
    text <܃ܘܦܲܣܪܝܼ ܘܐܲܟܸܿܣ ܠܲܢܟܼܝܼܠܵܐ>
    text <ܒܗܵܝ̇ ܕܐܲܥܛܸܦ ܠܹܗ ܩܘܼܪܒܵܢܹܗ ܀>
    text <܃ܗܵܘ̇ ܥܵܒܼܘܿܕܼܵܐ ܕܐܲܟܸܿܣ ܗ̄ܘ̣ܵܐ>
    text <ܠܚܵܘܵܐ ܘܐܵܕܼܵܡ ܟܲܕܼ ܐܲܣܟܸܿܠܘ܁>
    text <܃ܗܘ̤ ܨܒܼ݂ܵܐ ܕܢܲܝܬܸܿܐ ܒܓܲܠ̈ܝܵܬܼܵܐ>
    text <ܠܨܸܒܼܝܵܢܵܐ ܕܗܵܒܹܝܠ ܘܐܲܚܘܼܗܝ ܀>
    text <܃ܗܘ̤ܸܵܬܼ ܝܼܕܲܥܬܹܗ ܡܲܣܲܐܬܼܵܐ>
    text <ܘܬܸܩܠܲܬ̤ ܐܸܢܘܿܢ ܠܲܬܼܪ̈ܲܝܗܘܿܢ܁>
    text <܃ܘܲܢܬ̣ܿܥ ܕܬܲܡܝܼܡܵܐ>
    text <ܘܲܙܠ ܨܸܒܼܝܵܢܹܗ ܕܲܢܟܼܝܼܠܵܐ ܀>
    text <܃ܩܲܒܿܠܹܗ ܒܚܘܼܒܵܐ ܠܩܘܼܒܵܢܹܗ>
    text <ܕܗܵܒܹܝܠ ܕܲܕܼܟܸܐ ܗ̄ܘ̣ܵܐ ܠܵܒܹܿܗ܁>
    text <܃ܘܐܲܣܠܝܼ ܘܲܫܕܼܵܐ ܠܲܕܼܩܵܐܹܝܢ>
    text <ܕܠܵܐ ܫܲܦܝܵܐ ܗ̣̄ܘܵܬܼ ܬܲܪܥܝܼܬܹܗ ܀>
    text <܃ܒܢܘܼܪܵܢܐ ܒܲܕܸܿܩ ܒܵܪܘܿܝܵܐ>
    text <ܩܘܼܪܒܵܢܵܐ ܕܡܲܢ ܐܸܬܼܩܲܒܲܠ܁>
    text <܃ܕܗܵܒܹܝܠ ܫܸܠܛܲܬ̤ ܘܐܸܟܲܠܬܹܗ>
    text <ܘܲܕܼܩܵܐܹܝܢ ܠܵܐ ܩܸܪܒܲܬ̤ ܠܹܗ ܀>
    text <܃ܠܒܸܫ̣ ܩܵܐܹܝܢ ܐܸܒܼܠܵܐ ܪܲܒܵܐ>
    text <ܘܐܲܟܼܡܲܪ ܣܲܓܼܝܼ ܦܲܪܨܘܿܦܹܗ܁>
    text <܃ܘܐܸܬܼܡܲܪܡܲܪ ܥܲܠ ܥܵܒܼܘܿܕܹܗ>
    text <ܕܥܲܠ ܡ̇ܢ ܐܲܣܠܝܼ ܩܘܼܪܒܵܢܹܗ ܀>
    text <܃ܘܐܸܡ݂ܲܪ ܠܲܡ ܡ̇ܪܝܵܐ ܠܩܵܐܹܝܢ>
    text <ܒܩܵܠܵܐ ܢܝܼܚܵܐ ܓܼܠܝܵܐܝܼܬܼ܁>
    text <܃ܕܐܸܢܗܘ̤ ܕܬܲܫܦܲܪ ܨܒܼܝܵܢܵܟ>
    text <ܡܩܲܒܸܿܠ ܐ̄ܢܵܐ ܠܵܗ̇ ܠܡܵܘܗܲܒܼܬܼܵܟ ܀>
  block
    text <܃ܘܐܸܢ ܕܹܝܢ ܡܸܪܬܼܵܐ ܕܚܘܼܫܵܒܼܵܟ>
    text <ܠܵܐ ܡܸܬܼܦܲܟܿܗܵܐ ܒܚܲܠܝܘܼܬܼܵܐ܁>
    text <܃ܚܛܵܗܵܟ ܪܲܒܿܝܼܥ ܥܲܠ ܬܲܪܥܵܐ>
    text <ܘܠܵܐ ܡܫܲܥܸܐ ܡ̣ܢ ܗܲܕܵܡܲܝ̈ܟ ܀>
    text <܃ܗܵܐ ܩܘܼܪܒܵܢܵܟ ܚܲܣܵܡܵܐ>
    text <ܝܲܗ̣̄ܒܼܬܹܿܗ ܠܵܟ ܡ̇ܢ ܟܲܪܝܵܐ ܠܵܟ܁>
    text <܃ܐܲܢ̄ܬܿ ܫܲܠܝܼܛ ܐܲܢ̄ܬܿ ܥܲܠ ܕܝܼܠܵܟ>
    text <ܙܸܠ ܦܲܪܢܸܣ ܕܝܼܠܵܟ ܒܐܝܼܕܲܝ̈ܟ ܀>
    text <܃ܠܵܐ ܐܸܫܬܲܚܠܲܦ ܨܹܒܼܝܵܢܹܗ>
    text <ܕܩܵܐܹܝܢ ܒܵܬܲܪ ܡܲܪܫܘܼܬܹܗ܁>
    text <܃ܘܠܵܐ ܩܲܒܸܿܠ ܗ̄ܘ̣ܵܐ ܬܘܼܪܵܨܵܐ>
    text <ܒܟܼܘܼܘܵܢܵܐ ܕܐܸܬܼܩܲܪܲܒܼ ܠܹܗ ܀>
    text <܃ܡܸܬܼܥܲܕܲܠ ܗ̄ܘ̣ܵܐ ܒܪܵܡܘܼܬܼܵܐ>
    text <ܒܲܕܼܡܘܼܬܹܗ ܕܐܵܟܹ̇ܠ ܩܲܪܨܵܐ܁>
    text <܃ܘܐܵܘܣܸܦ ܪܘܼܓܼܙܵܐ ܥܲܠ ܪܘܼܓܼܙܵܐ>
    text <ܘܐܵܘܠܸܕܼ ܩܸܛܠܵܐ ܪܸܥܝܵܢܹܗ ܀>
    text <܃ܣܵܒܲ݁ܪ ܗ̄ܘ̣ܵܐ ܓܹܝܪ ܡܲܪܵܚܵܐ>
    text <ܡ̇ܐ ܕܩܵܛܹ̇ܠ ܠܹܗ ܠܬܲܡܝܼܡܵܐ܁>
    text <܃ܕܲܡܥܝܼܩ ܗ̄ܘ̣ܵܐ ܠܹܗ ܠܒܼܵܪܘܿܝܵܐ>
    text <ܥܲܠ ܕܐܲܣܠܝܼ ܗ̄ܘ̣ܵܐ ܩܘܼܪܒܵܢܹܗ ܀>
    text <܃ܒܝܲܕܼ ܗܵܒܹܝܠ ܡܸܬܼܢܲܩܲܡ ܗ̄ܘ̣ܵܐ>
    text <ܥܝܵܪܬܵܐ ܕܠܘܼܩܒܲܠ ܥܵܒܼܘܿܕܼܵܐ܁>
    text <܃ܒܲܕܼܘܡܘܼܬܼ ܪܲܒܹܿܗ ܣܵܛܵܢܵܐ>
    text <ܕܒܼܵܐܕܼܵܡ ܨܲܚܝܼ ܠܓܼܵܒܼܘܿܠܹܗ ܀>
    text <܃ܘܐܸܡ݂ܲܪ ܠܲܡ ܩܵܐܹܝܢ ܠܐܲܚܘܼܗܝ>
    text <ܚܲܣܵܡܵܐ ܠܘܵܬܼ ܬܲܡܝܼܡܵܐ܁>
    text <܃ܬܵܐ ܠܲܡ ܢܸܪܕܹܿܐ ܠܲܦܩܲܥܬܼܵܐ>
    text <ܘܢܸܚܙܸܐ ܦܲܐܝܘܼܬܼܵܐ ܕܐܲܪܥܵܐ ܀>
    text <܃ܬܸܢܘܲܝ ܕܚܘܼܒܵܐ ܪܲܟܸܿܒܼ ܠܹܗ>
    text <ܗܵܘ̇ ܕܲܫܓܼܝܼܪ ܗ̄ܘ̣ܵܐ ܒܲܚܣܵܡܵܐ܁>
    text <܃ܕܲܒܼܥܸܠܲܬܼ ܚܘܼܒܵܐ ܢܹܐܙܲܠ>
    text <ܢܫܲܡܠܸܐ ܪܘܼܓܼܙܹܗ ܒܲܦܫܝܼܛܵܐ ܀>
    text <܃ܗܲܝܡܸܢ ܦܫܝܼܛܵܐ ܠܲܨܢܝܼܥܵܐ>
    text <ܒܲܕܼܡܘܼܬܼ ܚܵܘܵܐ ܠܲܢܟܼܝܼܠܵܐ܁>
    text <܃ܘܲܢܦ݂ܲܩ ܥܲܡܹܗ ܠܲܦܩܲܥܬܼܵܐ>
    text <ܬܲܡܝܼܡܵܐ ܟܲܕܼ ܠܵܐ ܝܵ̇ܕܲܥ ܀>
    text <܃ܘܲܣܥ̣ܵܐ ܩܵܐܹܝܢ ܩܵܛ̇ܘܠܵܐ>
    text <ܘܲܛܠ݂ܲܡ ܪ̈ܲܚܡܹܐ ܕܲܟܼܝܵܢܵܐ܁>
    text <܃ܘܩܲܛ̣ܠܹܗ ܠܐܲܚܘܼܗܝ ܒܲܚܣܵܡܵܐ>
    text <ܕܲܒܼܩܸܛܠܹܗ ܢܥܝܼܡ ܠܐܲܠܵܗܵܐ ܀>
    text <܃ܐܘܿ ܠܸܒܵܐ ܕܐܵܘܠܸܕܼ ܩܸܛܠܵܐ>
    text <ܣܘܼܥܪܵܢܵܐ ܚܲܕܼܬܼܵܐ ܒܐܲܪܥܵܐ܁>
    text <܃ܐܘܿ ܨܸܒܼܝܵܢܵܐ ܡܲܪܵܚܵܐ>
    text <ܕܲܕܼܪܲܫ ܐܘܼܪܚܵܐ ܠܒܹܝܬܼ ܡܝܼܬܹ̈ܐ ܀>
    text <ܒܗܵܒܹܝܠ ܐܘܼܪܚܵܐ ܐܸܬܿܕܲܪܫܲܬ̤܃ ܘܲܫܪܝܼ ܡܵܘܬܵܐ ܕܢܸܪܕܸܿܐ ܒܵܗ̇܁>
    text <܃ܘܐܵܕܼܵܡ ܝܲܠܦ̣ܵܗ̇ ܒܲܥܒܼܵܕܼܵܐ>
    text <ܕܡ̇ܝܘܿܬܼܵܐ ܗܵܘܹ̇ܐ ܐܵܦ ܗܘ̤ ܀>
    text <܃ܐܵܟܹ̇ܿܠܩܲܪܨܵܐ ܒܝܲܕܼ ܩܵܐܹܝܢ>
    text <ܡܲܠܝܼ ܪܸܓܿܬܼܵܐ ܕܲܚܣܵܡܹܗ܁>
    text <܃ܘܐܸܬܼܒܲܝܲܐ ܒܲܡܠܸܐܐ ܙܲܒܼܢܵܐ>
    text <ܕܲܚܙ̣ܵܐ ܡ̇ܘܬܵܐ ܕܐܸܫܬܲܠܲܛ ܀>
    text <܃ܐܲܠܦܹܗ ܪܲܒܵܐ ܠܬܲܡܠܝܼܕܹܗ>
    text <ܕܲܓܵܠܘܼܬܼܵܐ ܘܲܣܪܘܼܒܼܝܵܐ܁>
    text <܃ܘܣܲܬܿܪܹܗ ܒܐܲܪܥܵܐ ܠܲܩܛܝܼܠܵܐ>
    text <ܕܠܵܐ ܢܵܘܕܹܿܐ ܟܲܕܼ ܡܸܫܬܲܐܲܠ ܀>
    text <܃ܣܵܒܲ݁ܪ ܗ̄ܘ̣ܵܐ ܓܹܝܪ ܩܵܛ̇ܘܿܠܵܐ>
    text <ܕܲܕܡܹܗ ܕܗܵܒܹܝܠ ܡܸܬܼܟܲܣܸܐ܁>
    text <܃ܘܠܵܐ ܝܵ̇ܕܲܥ ܗ̄ܘ̣ܵܐ ܕܚܵܙܹ̇ܐ ܠܹܗ>
    text <ܗܵܘ̇ ܕܐܲܣܠܝܼ ܗ̄ܘ̣ܵܐ ܩܘܼܪܒܵܢܹܗ ܀>
    text <܃ܣܲܬܿܪܹܗ ܩܵܐܹܝܢ ܠܲܩܛܝܼܠܵܐ>
    text <ܘܛܲܫܝܼ ܥܲܡܹܗ ܨܸܒܼܝܵܢܹܗ܁>
    text <ܘܲܒܼܥ̣ܵܐ ܢܟܲܣܸܐ ܣܘܼܥܪܵܢܹܗ܃>
    text <ܡ̣ܢ ܗܵܘ̇ ܝܵ̇ܕܲܥ ܟܹܿܣ̈ܝܵܬܼܵܐ ܀>
  block
    text <܃ܡܲܠܸܠ ܡܸܢܫܹܠܝ ܥܵܒܼܵܘܿܕܼܵܐ>
    text <ܘܲܩ̣ܪܵܐ ܒܩܵܠܵܐ ܠܩܵܛ̇ܘܿܠܵܐ܁>
    text <܃ܕܐܘܿ ܚܲܣܵܡܵܐ ܘܲܢܟܼܝܼܠܵܐ>
    text <ܡ̇ܢ ܐܲܣܟܸܿܠ ܒܵܟ ܬܲܡܝܼܡܵܐ ܀>
    text <܃ܐܲܝܟܵܘ ܠܲܡ ܗܵܒܹܝܠ ܐܲܚܘܼܟ>
    text <ܡ̇ܪܝܵܐ ܠܩܵܐܹܝܢ ܐܸܡ݂ܲܪ ܗ̄ܘ̣ܵܐ܁>
    text <܃ܘܦܲܢܝܼ ܠܹܗ ܓܘܼܡܕܵܢܵܐܝܼܬܼ>
    text <ܕܝܵ̇ܕܲܥ ܕܥܲܠ ܡ̇ܢ ܩܵܪܹܐ ܠܹܗ ܀>
    text <܃ܐܘܿ ܝܵ̇ܕܲܥ ܟܠ ܕܲܡܫܲܐܸܠ>
    text <ܐܲܝܟ ܠܵܐ ܝܵ̇ܕܲܥ ܡ̇ܐ ܕܲܗܘ̤ܵܐ܁>
    text <܃ܕܐܲܝܟ ܕܫܲܐܸܠ ܗ̄ܘ̣ܵܐ ܒܦܲܪܕܲܝܣܵܐ>
    text <ܗܵܟܲܢ ܫܲܐܠܹܗ ܠܩܵܛ̇ܘܿܠܵܐ ܀>
    text <܃ܒܲܥܕܹܢ ܠܐܵܕܼܵܡ ܡܫܲܐܸܠ ܗ̄ܘ̣ܵܐ>
    text <ܕܐܲܝܟܵܐ ܐܢ̄ܬܿ ܐܵܕܼܵܡ ܘܚܵܙܹ̇ܐ ܠܹܗ܁>
    text <܃ܘܗܵܪܟܵܐ ܐܩܵܐܹܝܢ ܥܲܠ ܗܸܒܹܝܠ>
    text <ܕܐܲܝܟܵܘ ܐܲܚܘܼܟ ܟܲܕܼ ܝܵ̇ܕܲܥ ܀>
    text <܃ܫܲܐܸܠ ܕܹܝܢ ܐܲܝܟ ܠܵܐ ܝܵ̇ܕܲܥ>
    text <ܕܲܟܼܒܲܪ ܢܸܬܿܬܿܘܸܐ ܡܲܪܵܚܵܐ܁>
    text <܃ܕܐܸܢܗܘ̤ ܕܢܵܘܕܸܿܐ ܒܣܲܟܼܠܘܼܬܹܗ>
    text <ܢܲܣܪܲܚ ܠܹܗ ܐܵܦ ܫܘܼܒܼܩܵܢܵܐ ܀>
    text <܃ܩܵܐܹܝܢ ܬܲܠܡܝܼܕܼܵܐ ܩܲܕܼܡ̇ܐ>
    text <ܒܙܲܝܢܵܐ ܕܪܲܒܹܿܗ ܐܸܬܼܥܲܬܲܕܼ܁>
    text <܃ܘܕܲܓܸܿܠ ܪܲܒܵܐ ܘܬܲܠܡܝܼܕܹܗ>
    text <ܘܦܸܟܼܪܲܬ̤ ܐܸܢܘܿܢ ܟܹܐܢܘܼܬܼܵܐ ܀>
    text <܃ܐܲܝܟܿܘ ܠܲܡ ܗܵܒܹܝܠ ܐܲܚܘܼܟ>
    text <ܘܠܵܐ ܨܒܼܵܐ ܕܢܵܘܕܸܿܐ ܣܵܪܘܿܚܵܐ܁>
    text <܃ܐܸܠܵܐ ܦܲܢܝܼ ܒܝܪܫܵܐܝܼܬܼ>
    text <ܕܢܵܛ̇ܘܿܪܹܗ ܐܸܠܵܐ ܓܹܝܪ ܕܐܸܚܝ ܀>
    text <܃ܒܓܼܘܼܡܕܵܐ ܠܡܵܪܹܗ ܐܸܡ݂ܲܪ ܗ̄ܘ̣ܵܐ>
    text <ܘܠܵܐ ܐܸܬܼܟܲܚܲܕܼ ܩܵܛ̇ܘܿܠܵܐ܁>
    text <܃ܕܐܸܢܗܘ̤ ܕܐܸܒܲܕܼ ܚܲܒܿܝܼܒܼܵܟ>
    text <ܡ̇ܢ ܚܲܝܵܒܼ ܐ̄ܢܵܐ ܕܐܸܬܸܿܠ ܠܵܟ ܀>
    text <܃ܒܚܲܒܼܠܹ̈ܐ ܕܚܝܼܠܹ̈ܐ ܦܲܟܲܪܬܹܗ>
    text <ܟܹܐܢܘܼܬܼܵܐ ܠܩܵܠܹܗ ܕܩܵܐܹܝܢ܁>
    text <܃ܕܠܵܐ ܨܒܼܵܐ ܕܢܵܘܕܸܿܐ ܒܨܸܒܼܝܵܢܹܗ>
    text <ܓܠ̣ܵܐ ܘܐܵܘܕܲܝܼ ܟܲܕܼ ܐܸܬܼܦܲܪܣܝܼ ܀>
    text <܃ܡ̇ܢܵܘ ܠܲܡ ܗܵܢܵܐ ܕܲܥܒܲܕܿܬܿ>
    text <ܡ̇ܪܝܵܐ ܠܩܵܐܹܝܢ ܐܸܡ݂ܲܪ ܗ̄ܘ̣ܵܐ܁>
    text <܃ܕܡܹܗ ܕܐܲܚܘܼܟ ܓܵܥܹ̇ܐ ܨܹܐܕܲܝ>
    text <ܟܲܕܼ ܕܐܹ̇ܝܢ ܥܲܡ ܩܵܛ̇ܘܿܠܹܗ ܀>
    text <܃ܡܸܟܸܿܝܠ ܠܚ̣ܛ ܐܲܢ̄ܬܿ ܡ̣ܢ ܐܲܪܥܵܐ>
    text <ܘܐܲܪܥܵܐ ܬܚܘܿܬܲܝܟ ܠܵܐ ܬܸܬܼܩܲܢ܁>
    text <܃ܕܩܲܒܿܠܲܬ̤ ܠܲܕܼܡ̇ܐ ܙܲܟܵܝܵܐ>
    text <ܬܩܲܒܸܿܠ ܥܲܡܵܗ̇ ܠܵܘ̈ܛܵܬܼܵܐ ܀>
    text <܃ܒܙܵܘܥܵܐ ܦܲܓܼܪܵܟ ܢܸܬܼܬܵܘܲܠ>
    text <ܚܠܵܦ ܦܲܓܼܪܵܐ ܕܚܲܒܸܿܠ ܐܝܼܕܼܵܝ̈ܟ܁>
    text <܃ܘܬܸܗܘܸܐ ܕܚܸܠܵܐ ܠܚܲܙܵܝܹ̈ܐ>
    text <ܕܠܵܐ ܙܵܥ ܠܸܒܵܟ ܡ̣ܢ ܩܸܛܠܵܐ ܀>
    text <܃ܕܫܲܪܷܼܬܿ ܒܲܕܼܡ̇ܐ ܩܲܕܼܡ̇ܝܵܐ>
    text <ܘܪܹܫܝܼܬܼܵܐ ܠܡܵܘܬܵܐ ܩܲܪܸܒܼܬܿ܁>
    text <܃ܠܫܲܒܼܥܵܐ ܕܵܪ̈ܝܼܢ ܬܵܒܲܥ̇ ܐ̄ܢܵܐ>
    text <ܕܡ̇ܐ ܙܲܟܝܵܐ ܡ̣ܢ ܐܝܼܕܲܝ̈ܟ ܀>
    text <܃ܕܲܕܼܪܲܫܬܿ ܐܘܼܪܚܵܐ ܠܒܹܝܬܼ ܡܝܼ̈ܬܹܗ>
    text <ܕܢܸܪܕܿܘܿܢ ܒܵܗ̇ ܣܘܿܓܼܠܵܐ ܕܐ̄ܢܵܫܵܐ܁>
    text <܃ܒܵܟ ܣܵܐܹ̇ܡ ܐ̄ܢܵܐ ܬܲܚܘܝܼܬܼܵܐ>
    text <ܕܠܲܕܼܡ̇ܐ ܒܲܕܼܡ̇ܐ ܬܵܒܲܥ̇ ܐ̄ܢܵܐ ܀>
    text <܃ܗܘ̤ܵܘ ܠܘܼܚܵܡܹ̈ܐ ܒܲܥܒܼܵܕܼܵܐ>
    text <ܘܠܲܒܼܫܹܗ ܙܵܘܥܵܐ ܠܩܵܛ̇ܘܿܠܵܐ܁>
    text <܃ܘܓܼܘܼܫܡܹܗ ܒܐܲܪܥܵܐ ܙܵܐܲܥ ܗ̄ܘ̣ܵܐ>
    text <ܘܢܵܘܕܵܐ ܠܟܼܠܹܗ ܫܵܚܹ̇ܩ ܗ̄ܘ̣ܵܐ ܀>
    text <܃ܒܲܬܼܘܵܬܼܵܐ ܕܠܵܐ ܒܨܸܒܼܝܝܵܢܹܗ>
    text <ܠܒܼܵܪܘܿܝܵܐ ܡܸܬܼܟܲܫܲܦ ܗ̄ܘ̣ܵܐ܁>
    text <܃ܘܡ̇ܘܬܵܐ ܠܢܲܦܫܹܗ ܫܵܐܹ̇ܠ ܗ̄ܘ̣ܵܐ>
    text <ܕܡ̣ܢ ܢܸܓܼ̈ܕܹܿܐ ܢܸܬܼܦܲܨܸܐ ܗ̄ܘ̣ܵܐ ܀>
  block
    text <܃ܘܩܵܐܹܝܢ ܠܡܵܪܝܵܐ ܐܸܡ݂ܲܪ ܗ̄ܘ̣ܵܐ>
    text <ܕܗܵܐ ܐܲܦܸܩܬܵܢܝ ܡ̣ܢ ܐܲܪܥܵܐ܁>
    text <܃ܙܵܘܥܵܐ ܘܢܵܘܕܵܐ ܐܲܠܒܸܿܫܬܵܢܝ>
    text <ܕܲܕܼܚܝܼܠ ܣܲܓܿܝܼ ܠܚܲܙܵܝܹ̈ܐ ܀>
    text <܃ܚܕܼܵܬ ܫܵܐܹ̇ܠ ܐ̄ܢܵܐ ܐܸܢ ܨܵܒܹ̇ܝܬܿ>
    text <ܕܬܸܣܥܘܿܪ ܨܹܐܕܲܝ ܐܲܝܟ ܪ̈ܲܚܡܲܝܟ܁>
    text <܃ܕܲܒܼܝܲܕܼ ܡ̇ܘܬܵܐ ܢܸܫܬܲܪ̈ܝܵܢ>
    text <ܠܵܘ̈ܛܵܬܼܵܟ ܡ̣ܢ ܗܲܕܵܡܲܝ̈ ܀>
    text <܃ܠܵܐ ܗܵܟܲܢܵܐ ܩܵܛ̇ܘܿܠܵܐ>
    text <ܡ̇ܪܝܵܐ ܠܩܵܐܹܝܢ ܐܸܡ݂ܲܪ ܗ̄ܘ̣ܵܐ܁>
    text <܃ܠܵܘ ܗܵܟܲܢܵܐ ܡܼܬܿܬܲܒܼܥܵܐ>
    text <ܒܡܵܘܬܵܐ ܒܲܠܚܘܿܕܼ ܣܲܟܼܠܘܼܬܼܵܟ܁>
    text <܃ܠܫܲܒܼܥ̇ܐ ܕܵܪ̈ܝܼܢ ܡ̇ܬܲܚ ܐ̄ܢܵܐ>
    text <ܢܸܓܼ̈ܕܹܿܐ ܡܩܲܝ̈ܵܐ ܕܒܼܝܼܫܘܼܬܼܵܟ܁>
    text <܃ܘܲܬܼܒܲܥܬܼܵܐ ܕܩܵܛ̇ܘܿܠܘܼܬܼܵܟ>
    text <ܒܥܵܠܡܵܐ ܟܠܹܗ ܬܸܬܼܡܲܠܲܠ ܀>
    text <܃ܣܵܡ̣ ܡ̇ܪܝܵܐ ܐܵܬܼܵܐ ܒܩܵܐܹܝܢ>
    text <ܕܡ̇ܘܬܵܐ ܒܝܲܕܼ ܐ̄ܢܵܫܵܐ ܠܵܐ ܢܡܘܼܬܼ܁>
    text <܃ܟܲܕܼ ܣܵܡ̣ܵܗ̇ ܐܵܬܼܵܐ ܠܗܵܕܹܐ>
    text <ܕܪܸܡܙܵܐ ܕܝܼܠܹܗ ܢܵܛܲ̇ܪ ܠܹܗ ܀>
    text <܃ܒܚܲܝܹ̈ܐ ܢܲܛ̣ܪܹܗ ܠܩܵܛ̇ܘܼܠܵܐ>
    text <ܠܣܘܼܪܵܕܼܵܐ ܠܕܼܵܪܹ̈ܐ ܕܐܵܬܹ̇ܝܢ܁>
    text <܃ܕܡ̇ܐ ܕܡܸܬܼܒܲܩܹܝܢ ܒܲܬܼܥܬܼܵܐ>
    text <ܢܸܗܘܘܿܢ ܥܵܪܩܝܼܢ ܡ̣ܢ ܩܸܛܠܵܐ ܀>
    text <܃ܡܠܸܐ ܙܲܒܼܢܵܐ ܐܸܬܼܒܲܝܲܐܘ ܗ̄ܘ̣ܵܘ>
    text <ܚܵܘܵܐ ܘܐܵܕܼܵܡ ܟܲܕܼ ܐܵܘ ܠܸܕܼܘ܁>
    text <ܘܥܵܠܲܬ̤ ܥܵܩܵܬܼܵܐ ܕܝܲܠܕܲܝ̈ܗܘܿܢ ܀>
    text <܃ܠܗܵܒܹܝܠ ܕܲܩܟܝܼܠ ܒܵܟܹ̇ܝܢ ܗ̄ܘ̣ܵܘ>
    text <ܕܚܲܒܸܿܠ ܡ̇ܘܬܵܐ ܨܘܼܪ̈ܵܬܹܗ܁>
    text <܃ܘܥܲܠ ܩܵܐܹܝܢ ܡܸܬܼܐܲܒܼܠܝܼܢ ܗ̄ܘ̣ܵܘ>
    text <ܕܲܥܒܼܝܼܕܼ ܙܵܘܥܵܐ ܒܲܒܼܪܝܼܬܼܵܐ ܀>
    text <܃ܐܸܣܲܪ ܐܸܢܘܿܢ ܒܵܪܘܿܝܵܐ>
    text <ܒܚܘܼܒܵܐ ܕܪ̈ܲܚܡܵܘܗܝ ܕܲܟܼܝܵܢܵܐ܁>
    text <܃ܕܗܲܢܝܼܐܘܼܬܼܵܐ ܕܒܲܟܼܝܵܢܵܐ>
    text <ܬܦܲܟܲܗ ܥܵܩܬܼܵܐ ܕܩܲܫ̈ܝܵܬܼܵܐ ܀>
    text <܃ܒܗܵܕܹܐ ܬܸܢܘܲܝ ܚܲܟܸܿܡ ܠܲܢ>
    text <ܥܵܒܲܘܿܕܼܵܐ ܡ̣ܢ ܫܘܼܪܵܝܵܐ܁>
    text <܃ܕܲܒܼܟܹܐܒܹ̈ܐ ܘܚܲܫܹ̈ܐ ܕܡ̇ܘܬܵܐ>
    text <ܢܸܩܢܸܐ ܚܘܼܒܵܐ ܕܲܠܘܵܬܹܗ ܀>
    text <܃ܒܐܲܪ̈ܥܵܢܝܵܬܼܵܐ ܐܲܥܢܝܼ ܠܲܢ>
    text <ܒܬܼܘܼܩܵܢܵܐ ܐܲܪܥܵܢܵܝܵܐ܁>
    text <܃ܕܡ̇ܐ ܕܐܲܪܓܸܿܫܢ ܒܲܫܚܵܩܲܢ>
    text <ܢܸܫܐܲܠ ܚܲܝܹ̈ܐ ܕܠܵܐ ܥܲܡܠܵܐ ܀>
    text <܃ܒܚܲܠܒܼܵܐ ܪܲܒܿܝܵܗ̇ ܠܫܲܒܼܪܘܼܬܲܢ>
    text <ܒܲܡܚܝܼ̈ܠܵܬܼܵܐ ܐܲܝܟ ܚܲܝܠܲܢ܁>
    text <܃ܕܡ̇ܐ ܕܐܸܬܲܢ ܠܲܓܼܡܝܼܪܘܼܬܼܵܐ>
    text <ܒܝܲܕܲܥܬܼܵܐ ܕܚܲܝܹ̈ܐ ܢܸܗܘܸܐ ܀>
    text <܃ܠܵܐ ܐܲܫܛܸܠ ܠܲܢ ܥܲܠ ܥܘܼܬܼܪܵܐ>
    text <ܟܲܕܼ ܫܲܒܼܪܵܐ ܗ̄ܘ̣ܵܬܼ ܝܼܕܲܥܬܲܢ܁>
    text <܃ܕܲܟܼܡܵܐ ܕܲܛܠܸܐ ܝܵܪܘܿܬܼܵܐ>
    text <ܠܵܐ ܡܨܸܐ ܢܕܲܒܲܪ ܩܸܢܝܵܢܵܘ̈ܗܝ ܀>
    text <܃ܒܚܲܝܘܼܬܼܵܐ ܕܢܲܦܫܵܐ ܝܲܗ̣̄ܒܼ ܠܲܢ>
    text <ܕܢܸܬܼܩܲܝܡܘܼܢ ܚܲܝܹ̈ܐ ܕܙܲܒܼܢܵܐ܁>
    text <܃ܘܡ̇ܐ ܕܲܗ̤ܘܲܝܢ ܠܵܐ ܡ̇ܝ̈ܘܿܬܹܐ>
    text <ܒܚܲܝܠܵܐ ܕܪܘܼܚܵܐ ܢܸܛܲܪ ܠܲܢ ܀>
    text <܃ܡܦܵܣ ܗ̄ܘ̣ܵܐ ܒܟܼܠܗܹܝܢ ܕܲܟܼܝܵܢܲܢ>
    text <ܗܵܘ̇ ܒܵܪܘܝܹܗ ܕܲܟܼܝܵܢܲܢ܁>
    text <ܘܚܲܟܿܝܼܡܵܐܝܼܬܼ ܕܵܒܲܪ ܠܲܢ ܀>
    text <ܡ̣ܢ ܡ̇ܟܵܬܼ̈ܐ ܠܪ̈ܵܡ̇ܬܼܵܐ ܀>
    text <܃ܕܡ̇ܐ ܕܝܼܠܸܦܢܲܢ ܒܝܼܕܲܥܬܼܵܐ>
    text <ܕܡܲܢ̣ܘܼ ܠܗܵܠܹܝܢ ܐܲܝܬܲܝܼ ܠܲܢ܁>
    text <܃ܢܵܘܕܹܿܐ ܠܚܲܝܠܵܐ ܕܐܲܬܼܩܸܢ ܟܠ>
    text <ܕܲܟܼܡܵܐ ܪܲܚܡܹܗ ܠܲܟܼܝܵܢܲܢ ܀>
text <ܥܲܠ ܬܘܼܩܵܢܵܐ ܕܡܲܠܲܐܟܹ̈ܐ>
  block
    text <ܥܲܠ ܬܘܼܩܵܢܵܐ ܕܡܲܠܲܐܟܹ̈ܐ>
  block
    text <ܡܐܡܪܐ ܕܬܠܬܝܢ ܘܫܒܥܐ>
    text <ܥܲܠ ܬܘܼܩܵܢܵܐ ܕܡܲܠܲܐܟܹ̈ܐ>
  block
    text <܃ܬܲܗܪܵܐ ܪܲܒܵܐ ܡܠܸܐ ܬܘܼܩܵܢܹܗ ܕܡܲܬܼܩܸܢ ܟܠܵܐ>
    text <ܘܠܵܐ ܡܸܬܼܡܲܠܲܠ ܚܹܝܠ ܟܘܼܟܵܠܵܐ ܕܲܟܼܣܸܐ ܒܥܲܠܹܗ ܀>
    text <܃ܚܲܝܠܵܐ ܟܲܣܝܵܐ ܟܣܸܐ ܒܲܒܼܥܵܬܼܵܐ ܕܐܘܼܡ̇ܢܘܼܬܹܗ>
    text <ܘܠܵܐ ܡܸܬܼܦܲܫܲܩ ܐܸܠܵܐ ܦܲܫܸܩ ܗܘ̤ ܠܒܲܗܵܝܵܘ̈ܗܝ ܀>
    text <܃ܪܵܡ̇ܐ ܒܥܵܬܹܗ ܘܟܲܣܝܵܐ ܒܨܵܬܹܗ ܘܥܲܣܩܵܐ ܫܟܼܵܚܬܹܿܗ>
    text <ܘܲܟܼܡܵܐ ܕܢܸܒܼܥܹܝܘܗܝ ܬܘܼܒܼ ܡܸܬܼܒܲܥܝܵܐ ܕܢܸܒܼܥܹܘܗܝ ܫܲܦܝܼܪ ܀>
    text <܃ܥܲܡܝܼܩ ܥܘܼܬܼܪܵܐ ܕܚܲܟܿܝܼܡܘܼܬܹܗ ܡ̣ܢ ܟܠ ܥܘܼܡܩܝܼ̈ܢ>
    text <ܘܠܵܐ ܡܸܣܬܲܝܲܟ ܛܲܟܼܣܵܐ ܬܲܩܢܵܐ ܕܒܼܵܪܘܿܝܘܼܬܹܗ ܀>
    text <܃ܪܘܝܼܚ ܦܘܼܩܕܼܵܢܹܗ ܡ̣ܢ ܬܘܼܩܵܢܹܗ ܕܠܵܐ ܡܘܼܫ̈ܚܵܬܼܵܐ>
    text <ܘܲܠܟܼܠ ܩܸܨܵܐ ܘܠܲܝܬܿ ܠܹܗ ܩܸܨܵܐ ܕܲܡܬܲܚܸܡ ܠܹܗ ܀>
    text <܃ܩܲܠܝܼܠ ܪܸܡܙܹܗ ܘܚܲܣܝܼܢ ܚܲܝܠܹܗ ܘܬܲܩܝܼܦ ܥܘܼܫܢܹܗ>
    text <ܘܲܙܥܘܙܿܪ ܦܘܼܡ̇ܐ ܕܢܸܬܼܢܸܐ ܙ̈ܢܲܝܵܐ ܕܓܼܢ̄ܒܵܪܘܼܬܹܗ ܀>
    text <܃ܡܹܐܡܪܵܐ ܒܵܥܹ̇ܐ ܡܹܐܡܪܵܐ ܕܲܥܠܵܘܗܝ ܠܐܲܝܢܵܐ ܕܐܵܡܲ݁ܪ>
    text <ܕܐܲܝܟܲܢ ܐܸܡ݂ܲܪ ܘܩܵܡ̣ܘ ܬܘܼܦܵܢܵܘ̈ܗܝ ܡ̣ܢ ܠܵܐ ܡܸܕܸܿܡ ܀>
    text <܃ܡ̣ܢ ܠܵܐ ܡܸܕܸܿܡ ܒܪ̣ܵܐ ܟܠܡܸܕܸܿܡ ܟܲܕܼ ܠܲܝܬܿ ܡܸܕܸܿܡ>
    text <ܘܥܲܠ ܠܵܐ ܡܸܕܸܿܡ ܣܵܡ̣ ܟܠܡܸܕܸܿܡ ܕܡ̣ܢ ܠܵܐ ܡܸܕܸܿܡ ܀>
    text <܃ܚܲܕܼ ܦܘܼܩܵܢܵܐ ܦܩ݂ܲܕܼ ܦܘܼܩܕܵܢܹܗ ܥܲܠ ܟܠ ܡܸܕܸܿܡ>
    text <ܘܥܲܡܵܗ̇ ܕܡܸܠܬܼܵܐ ܗܘ̤ܵܐ ܟܠܡܸܕܸܿܡ ܡ̣ܢ ܠܵܐ ܡܸܕܸܿܡ ܀>
    text <܃ܩܲܠܝܼܠܵܐܝܼܬܼ ܪܗܸܛ ܦܘܼܩܕܵܢܹܗ ܥܲܠ ܬܘܼܩܵܢܹܗ>
    text <ܘܛܵܟ ܩܲܕܿܡܹܗ ܗ̄ܘ̣ܵܐ ܥܒܼܵܕܼܵ݁ܐ ܠܪܸܡܙܵܐ ܕܦܵܩܘܿܕܼܘܼܬܹܗ ܀>
  block
    text <܃ܠܵܐ ܩܵܘܝܼ ܠܹܗ ܥܒܼܵ݁ܕܼܵܐ ܠܪܸܡܙܵܐ ܐܵܦܠܵܐ ܒܪܸܡܙܵܐ>
    text <ܘܠܵܐ ܐܸܫܬܵ܁ܚܲܪ ܠܲܡܚܵܘܵܝܘܼ ܚܹܝܠ ܪܲܒܿܘܼܬܹܗ ܀>
    text <܃ܪܸܡܙܵܢܵܐܝܼܬܼ ܪܡ݂ܲܙ ܠܲܒܼܪܝܼܬܼܵܐ ܕܬܹܐܬܸܐ ܠܓܸܠܝܵܐ>
    text <ܘܬܸܩܢܲܬ̤ ܡܸܢܹܫܠܝ ܟܲܕܼ ܠܵܐ ܝܸܕܼܥܲܬ̤ ܕܐܲܝܟܲܢ ܬܸܩܢܲܬ̤ ܀>
    text <܃ܡܸܢܫܹܠܝ ܐܸܡ݂ܲܪ ܘܲܗܘ̤ܵܘ ܚܲܪ̈ܫܹܐ ܥܲܡ ܡܲܠܵܠܹ̈ܐ>
    text <ܘܲܬܼܗܲܪܘ ܘܲܬܼܡܲܗ̣ܘ ܒܲܟܼܝܵܢܲܝ̈ܗܘܿܢ ܕܟܼܵܢ̣ܘ ܡ̣ܢ ܫܸܠܝܵܐ ܀>
    text <܃ܡܠܝܼܠܹ̈ܐ ܝܲܬܼܝܼܪ ܬܗܲܪܘ ܒܲܟܼܝܵܢܗܘܿܢ ܕܲܟܼܡܵܐ ܡܟܲܝܲܢ>
    text <ܘܲܟܼܡܵܐ ܡܫܲܠܲܛ ܥܲܠ ܚܹܐܪܘܼܬܼܵܐ ܕܫܲܪܝܵܐ ܒܓܼܵܘܹܗ ܀>
    text <܃ܒܬܲܗܪܵܐ ܘܬܸܡܗܵܐ ܩܵܡ̣ܘ ܟܸܢܫܲܝ̈ܗܘܿܢ ܟܲܕܼ ܐܸܬܿܬܲܩܲܢܘ>
    text <ܘܲܕܼܠܵܐ ܣܲܒܼܥܵܐ ܡܸܬܿܕܲܡܪܝܼܢ ܗ̄ܘ̣ܵܘ ܒܡܸܠܬܼܵܐ ܕܲܒܼܗܘܿܢ ܀>
    text <܃ܒܲܡܠܝܼܠܘܼܬܼܗܘܿܢ ܬܲܗܝܼܪܝܼܢ ܗ̄ܘ̣ܵܘ ܕܲܟܼܡܵܐ ܡܠܝܼܠܵܐ>
    text <ܘܲܟܼܡܵܐ ܩܲܠܝܼܠ ܚܹܝܠ ܒܘܼܝܵܢܵܐ ܕܡܸܬܼܗܲܦܲܟ ܒܵܗ̇ ܀>
    text <܃ܒܗܘܿܢ ܘܲܒܼܟܼܠܵܐ ܡܸܬܼܒܲܩܹܝܢ ܗ̄ܘ̣ܵܘ ܦܵܪܘܿܫܵܐܝܼܬܼ>
    text <ܕܡܲܢ ܟܲܝ ܐܲܩܝܼܡ ܠܗܘܿܢ ܘܲܠܟܼܠܵܐ ܟܲܕܼ ܠܲܝܬܿ ܐܸܢܘܿܢ ܀>
    text <܃ܗܸܢܘ̣ܿܢ ܟܲܝ ܩܵܡ̣ܘ ܡܸܬܼܪܲܢܹܝܢ ܗ̄ܘ̣ܵܘ ܒܗܵܘܢܵܐ ܕܲܒܼܗܘܿܢ>
    text <ܐܵܘ ܕܲܠܡܵܐ ܟܲܝ ܚܲܝܠܵܐ ܐ̄ܚܪܹܢܵܐ ܬܲܩܸܢ ܐܸܢܘܿܢ ܀>
    text <܃ܐܵܪܵܐ ܡ̇ܢܲܐ ܗ̄ܝܼ ܗܕܹܐ ܕܲܗܘ̤ܵܬܼ ܪܡܲܙ̣ܘ ܠܲܚܕܼܵܕܹ̈ܐ>
    text <ܐܝܼܬܼܝܹ̈ܐ ܐܝܼܬܲܝܢ ܐܵܘ ܡ̣ܢ ܐܝܼܬܼܝܵܐ ܐ̄ܚܪܹܢܵܐ ܗ̤ܘܲܝܢܲܢ ܀>
    text <܃ܐܝܼܬܲܢ ܗ̣̄ܘܲܝܢ ܟܲܝ ܐܲܝܟ ܡ̇ܐ ܕܐܝܼܬܲܝܢ ܐܵܘ ܠܵܐ ܐܝܼܬܲܝܢ>
    text <ܗܵܫܵܐ ܗ̤ܘܲܝܢܲܢ ܐܵܘ ܪܲܚܝܼܩܘܼ ܗܵܘܝܵܐ ܡܸܢܲܢ ܀>
    text <܃ܒܥܵܬܼܵܐ ܪܲܒܿܬܼܵܐ ܗܘ̤ܵܬܼ ܒܲܝܢܲܝܗܘܿܢ ܒܪܫܝܼܬܼ ܕܲܗܘ̤ܵܘ>
    text <ܘܛܵܒܼ ܐܸܬܿܕܲܡܲܪܘ ܥܲܠ ܬܘܼܩܵܢܵܐ ܕܝܼܠܗܘܿܢ ܘܲܕܼܟܼܠ ܀>
    text <܃ܒܪܲܒܿܘܼܬܼ ܡܸܬܼܚܵܐ ܕܪܵܘܡ̇ܐ ܘܥܘܼܡܩܵܐ ܡܸܬܼܒܲܩܹܝܢ ܗ̄ܘ̣ܵܘ>
    text <ܕܲܟܼܡܵܐ ܟܲܝ ܪܲܒܿ ܗܵܘ̇ ܦܘܼܩܕܵܢܵܐ ܕܐܵܘܪܸܒܼ ܐܸܢܘܿܢ ܀>
    text <܃ܒܚܸܫܘܿܟܼܘܼܬܹܗ ܕܥܵܠܡܵܐ ܒܲܪܝܵܐ ܡܸܬܿܕܲܡܪܝܼܢ ܗ̄ܘ̣ܵܘ>
    text <ܘܕܲܟܼ ܛܵܒܼ ܚܸܫܘܿܟ ܠܗܘܿܢ ܠܵܐ ܚܸܫܘܿܟ ܐܲܟܼܡܵܐ ܕܚܸܫܘܿܟ ܀>
    text <܃ܒܚܸܫܘܿܟܼܘܼܬܹܗ ܨܲܕܲܝܼܕܼܵܬܐ ܗ̄ܘ̣ܵܬܼ ܚܙܵܬܼܵܐ ܕܲܒܼܗܘܿܢ>
    text <ܕܐܲܝܟܲܢ ܪܵܗ̇ܛܵܐ ܘܠܵܐ ܡܸܬܼܥܵܟܼܵܐ ܒܥܲܡܘܼܛܘܼܬܹܗ ܀>
    text <܃ܚܙܵܬܼܵܐ ܕܬܲܗܪܵܐ ܚܵܙܹ̇ܝܢ ܗ̄ܘ̣ܵܘ ܒܵܗ̇ ܒܲܟܼܡܝܼܪܼܬܹܗ>
    text <ܘܠܵܐ ܣܵܒܼ̇ܥܝܼܢ ܗ̄ܘ̣ܵܘ ܠܡܸܒܼܥܵܐ ܒܥܵܬܼܵܐ ܕܥܲܠ ܣܘܼܥܪܵܢܹܗ ܀>
    text <܃ܛܵܒܼ ܪܲܒܵܐ ܗ̄ܘ̣ܵܬܼ ܪܲܒܿܘܼܬܼ ܬܲܗܪܵܐ ܕܲܪܡܹܝܢ ܗ̄ܘ̣ܵܐ ܒܵܗ̇>
    text <ܘܲܕܼܠܵܐ ܣܵܟܼܵܐ ܡܸܬܼܲܫܚܝܼܢ ܗ̄ܘ̣ܵܘ ܠܡܸܕܵܥ ܥܸܠܬܼܵܗ̇ ܀>
    text <܃ܒܐܲܓܼܘܿܢ ܬܲܗܪܵܐ ܕܬܼܘܼܩܵܢ ܟܠܵܐ ܡܸܬܼܟܲܬܼܫܝܼܢ ܗ̄ܘ̣ܵܘ>
    text <ܘܡܸܢܼܝܲܐܒܼܝܼܢ ܗ̄ܘ̣ܵܘ ܠܡܹܐܠܲܦ ܥܸܠܬܼܵܐ ܕܫܸܚܩܲܬ̤ ܀>
    text <܃ܒܐܸܣܛܵܕܼܝܼܘܿܢ ܕܲܗܘܵܝ ܥܵܠܡܹ̈ܐ ܐܲܡܝܼܢܝܼܢ ܗ̄ܘ̣ܵܐ>
    text <ܘܠܵܐ ܫܵܠܹ̇ܝܢ ܗ̄ܘ̣ܵܘ ܡ̣ܢ ܬܲܟܼܬܿܘܼܫܵܐ ܕܲܒܼܥܵܬܼ ܟܲܣܝܵܐ ܀>
  block
    text <܃ܠܟܲܣܝܵܐ ܕܲܟܼܣܸܐ ܡܸܬܼܝܲܐܒܼܝܼܢ ܗ̄ܘ̣ܵܘ ܠܡܸܚܙܵܐ ܒܓܸܠܝܵܐ>
    text <ܕܡ̇ܐ ܕܡܸܬܼܒܲܕܲܩ ܢܢܝܼܚ ܠܲܐܝܘܼܬܼܵܐ ܕܪܸ̈ܥܝܵܢܲܝܗܘܿܢ ܀>
    text <܃ܒܗܵܢܵܐ ܣܲܒܼܪܵܐ ܢܠܸܐ ܗ̄ܘ̣ܵܐ ܣܲܒܼܪܵܐ ܕܚܘܼܫܵܒܲܝ̈ܗܘܿܢ>
    text <ܠܡܸܫܡܲܥ ܡܸܕܸܿܡ ܕܫܵܪܹܐ ܒܥܵܬܼܵܐ ܕܫܸܚܩܲܬ̤ ܐܸܢܘܿܢ ܀>
    text <܃ܒܚܸܒܼܠܹ̈ܐ ܕܚܝܼܠܹ̈ܐ ܩܵܡ̣ܘ ܣܸܕܼܪ̈ܲܝܗܘܿܢ ܚܲܕܼ ܠܘܼܩܒܲܠ ܚܲܕܼ>
    text <ܘܐܲܝܟ ܝܵܠܹܕܿܬܵܐ ܡܸܬܼܒܲܠܗܹܝܢ ܗ̄ܘ̣ܵܘ ܠܡܸܐܠܲܕܼ ܕܲܒܼܥܵܘ ܀>
    text <܃ܠܸܠܝܵܐ ܟܠܹܗ ܠܐ݂ܝܘ ܒܲܒܼܥܵܬܼܵܐ ܕܗܵܕܹܐ ܒܥܵܬܼܵܐ>
    text <ܥܕܲܡ̇ܐ ܕܲܡܫܲܥ̣ܘ ܩܵܠܵܐ ܕܡܲܙܥܸܩ ܕܢܸܗܘܸܐ ܢܘܼܗܪܵܐ ܀>
    text <܃ܒܥܸܕܵܢ ܨܲܦܪܵܐ ܫܡܲܥ̣ܘ ܒܲܪ̄ܬܼ ܩܵܠܵܐ ܕܠܵܐ ܒܲܪ̄ܬܼ ܩܵܠܵܐ>
    text <ܕܡܸܬܼܡܲܠܠܵܐ ܗ̄ܘ̣ܵܬܼ ܠܦܘܼܬܼ ܡܲܫܡܲܥܬܼܵܐ ܕܪܸ̈ܥܝܵܢܲܝܗܘܿܢ ܀>
    text <܃ܪܘܼܚܵܢܵܐܝܼܬܼ ܩܥ̣ܵܐ ܗܵܘ̇ ܪܸܡܙܵܐ ܕܬܲܩܸܢ ܐܸܢܘܿܢ>
    text <ܘܪܘܼܚܵܢܵܐܝܼܬܼ ܫܡ݂ܲܥܘ ܐܵܦ ܗܸܢܘ̣ܿܢ ܫܸܡܥܵܐ ܕܪܘܼܚܵܐ ܀>
    text <܃ܫܸܡܥܵܐ ܕܠܵܐ ܫܡܝܼܥ ܫܡ݂ܲܥܘ ܫܵܡܘܿܥܹ̈ܐ ܫܵܡ̇ܥܲܝ̈ ܫܲܦܝܼܪ>
    text <ܘܟܲܕܼ ܛܵܒܼ ܫܲܡ̣ܥܘܼܗܝ ܠܵܐ ܣܦܲܩ̣ܘ ܫܲܡ̣ܥܘܼܗܝ ܐܲܟܼܡܵܐ ܕܐܝܼܬܼܵܘܗܝ ܀>
    text <܃ܫܡ݂ܲܥܘ ܟܲܕܼ ܩܵܥܹ̇ܐ ܗܵܘ̇ ܡܲܫܡܲܥ ܟܠ ܠܵܘ ܟܲܕܼ ܩܵܥܹ̇ܐ>
    text <ܒܗܵܝ̇ ܕܐܵܦ ܩܵܠܹܗ ܠܵܐ ܕܵܡܹ̇ܐ ܗ̄ܘ̣ܵܐ ܠܩܵܠܵܐ ܓܫܝܼܡܵܐ ܀>
    text <܃ܒܩܵܠܵܐ ܕܩܵܠܹܗ ܬܲܡܝܼܗܝܼܢ ܗ̄ܘ̣ܵܘ ܫܵܡܥܲܝ̈ ܩܵܠܹܗ>
    text <ܕܐܲܝܟܲܢ ܡܲܫܡܲܥ ܩܵܠ ܨܸܒܼܝܵܢܹܗ ܘܲܟܼܣܸܐ ܟܝܵܢܹܗ ܀>
    text <܃ܒܓܲܠܝܼܘܼܬܼ ܩܵܠܹܗ ܘܟܲܣܝܘܼܬܼ ܝܵܬܹܗ ܡܸܬܿܕܲܡܪܝܼܢ ܗ̄ܘ̣ܵܘ>
    text <ܘܩܲܢܝܼܛܝܼܢ ܗ̄ܘ̣ܵܘ ܠܡܸܒܼܥܵܐ ܒܥܵܬܼܵܐ ܕܥܲܠ ܟܲܣܝܘܼܬܹܗ ܀>
    text <܃ܒܩܸܢܛܵܐ ܫܪܹܝܢ ܗ̄ܘ̣ܵܘ ܥܲܕܼܠܵܐ ܢܸܚܙܘܿܢ ܗܵܘܝܹܗ ܕܢܘܿܗܪܵܐ>
    text <ܘܡ̣ܢ ܕܐܸܬܿܬܲܩܲܢ ܢܵܚ̣ܘ ܒܲܠܡܹܐܢܵܐ ܕܢܲܗܝܼܪܘܼܬܹܗ ܀>
    text <܃ܒܲܠܡܹܐܝܢ ܫܲܝܢܵܐ ܢܵܚ̣ܘ ܒܲܗܘܵܝܹܗ ܕܢܗܘܼܪܵܐ ܦܲܐܝܵܐ>
    text <ܘܲܚܕܼܝܼܘ ܘܫܲܒܲܚܘ ܠܲܡܬܲܩܢܵܢܹܗ ܕܫܲܦܝܼܪ ܥܲܒܼ݂ܕܹܿܗ ܀>
    text <܃ܫܘܼܒܼܚܵܐ ܩ̣ܥܵܘ ܠܵܗ̇ ܠܗܵܝ̇ ܒܲܪ̄ܬܼ ܩܵܠܵܐ ܕܲܒܼܪܵܬ̤ ܢܘܼܗܪܵܐ>
    text <ܘܲܫܒܼܝܼܚܵܐܝܼܬܼ ܬܢܵܘ̣ ܬܸܫܒܿܘܿܚܬܹܿܗ ܕܡܲܫܡܲܥ ܩܵܠܵܐ ܀>
    text <܃ܫܘܼܒܼܚܵܐ ܠܕܲܐܫܡܲܥ ܩܵܠܵܐ ܠܫܸܡܥܲܢ ܕܠܵܐ ܒܲܪ̄̈ܬܼ ܩܵܠܵܐ>
    text <ܘܲܒܼܣܘܼܥܪ̈ܵܢܹܐ ܓܠܲܝ̈ܵܐ ܚܵܘܝܲܢ ܚܹܝܠ ܟܲܣܝܘܼܬܹܗ ܀>
    text <܃ܒܝܲܕܼ ܣܘܼܥܪ̈ܵܢܹܐ ܚ̣ܙܵܘ ܪ̈ܘܼܚܵܢܹܐ ܠܲܟܼܣܸܐ ܡ̣ܢ ܟܠ>
    text <ܘܢܵܚ̣ܘ ܡ̣ܢ ܩܸܢܛܵܐ ܘܡ̣ܢ ܥܘܼܩܵܒܼܵܐ ܕܥܲܠ ܟܲܣܝܘܼܬܹܗ ܀>
    text <܃ܒܲܗܘܵܝ ܚܲܪܫܵܐ ܚܵܪ̣ܘ ܒܲܗܘܵܝܵܐ ܕܲܩܢܘܿܡܲܝ̈ܘܿܢ>
    text <ܕܐܲܝܟ ܕܲܗܘ̤ܵܐ ܗܘ̤ ܗܘ̤ܵܘ ܐܵܦ ܗܸܢܘ̣ܿܢ ܡ̣ܢ ܠܵܐ ܡܸܕܸܿܡ ܀>
    text <܃ܡ̣ܢ ܠܵܐ ܡܸܕܸܿܡ ܗܘ̤ܵܐ ܢܲܗܝܼܪܵܐ ܐܲܝܟ ܟܠ ܡܸܕܸܿܡ>
    text <ܘܲܒܼܬܼܘܼܩܵܢܹܗ ܬܗܲܪܘ ܪ̈ܘܼܚܵܢܹܐ ܥܲܠ ܛܲܟܼܣܲܝ̈ܗܘܿܢ ܀>
    text <ܒܛܲܟܼܣܵܐ ܩܵܡ̣ܘ ܗ̄ܘ̣ܵܘ ܩܕܼܵܡ ܗܵܘ̇ ܛܲܟܼܣܵܐ ܕܛܲܟܸܿܣ ܐܸܢܘܿܢ܃>
  block
    text <ܘܲܬܼܚܹܝܬܼ ܫܘܼܒܼܚܹܗ ܟܕܲܢܘ̣ ܩܵܠܲܝ̈ܗܘܿܢ ܠܲܡܫܲܒܵܚܘܼ ܀>
    text <܃ܫܒܼܝܼܚ ܒܪܘܿܝܵܐ ܩܥ̣ܵܘ ܟܸܢܫܲܝ̈ܗܘܿܢ ܚܘܼܒܵܢܵܐܝܼܬܼ>
    text <ܕܲܒܼܬܼܘܼܩܵܢܵܘ̈ܗܝ ܓܠ̣ܵܐ ܥܲܠ ܝܵܬܹܗ ܕܡܲܬܼܩܸܢ ܟܠܵܐ ܗ̄ܘ̣ ܀>
    text <܃ܣܓܼܝܼܕܼ ܡ̣ܢ ܟܠܵܐ ܡܲܬܼܩܸܢ ܟܠܵܐ ܡ̣ܢ ܠܵܐ ܡܸܕܸܿܡ>
    text <ܕܲܒܼܝܲܕܼ ܡܸܕܸܿܡ ܐܲܠܦܲܢ ܚܲܝܠܵܐ ܕܐܲܠܵܗܘܼܬܹܗ ܀>
    text <܃ܐܲܠܵܗܵܐܝܼܬܼ ܩܲܕܸܿܫܘ ܩܘܼܕܼܡ̇ܘܗܝ ܕܐܲܠܵܗ ܟܠܵܐ>
    text <ܘܲܠܦܘܼܬܼ ܫܘܼܒܼܚܹܗ ܦܲܪܥܘܼܗܝ ܫܘܼܒܼܚܚܵܐ ܕܙܵܕܹܩ ܗ̄ܘ̣ܵܐ ܠܹܗ ܀>
    text <܃ܐܲܝܟ ܚܲܝܵܒܹ̈ܐ ܦܪܲܥܘ̣ ܬܵܘܕܲܝܼܬܼܵܐ ܕܚܲܝܵܒܼܝܼܢ ܗ̄ܘ̣ܵܘ>
    text <ܘܩܲܠܸܣܘ ܘܐܵܘ ܪܸܒܼܘ ܠܒܼܵܪܘܿܝܘܼܬܹܗ ܕܫܲܦܝܼܪ ܬܲܩܢܲܬ̤ ܀>
    text <܃ܣܲܓܿܝܼ ܫܸܦܪܲܬ̤ ܠܪܸ̈ܥܝܵܢܲܝܗܘܿܢ ܒܪܝܼܬܼܵܐ ܕܲܗܘ̤ܵܬܼ>
    text <ܘܛܵܒܼ ܐܸܬܿܕܲܡܲܪܘ ܒܲܡܬܲܩܢܵܢܵܗ̇ ܘܲܡܢܲܛܪܵܢܵܗ̇ ܀>
    text <܃ܚܲܟܿܝܼܡܵܐܝܼܬܼ ܚܵܪ̣ܘ ܚܲܟܿܝܼܡܹ̈ܐ ܒܚܸܟܼܡܲܬܼ ܟܲܣܝܵܐ>
    text <ܕܲܟܼܡܵܐ ܨܢܝܼܥܵܐ ܠܲܡܬܲܩܵܢܘܼ ܘܠܲܡܢܲܛܵܪܘܼ ܀>
    text <܃ܒܝܲܕܼ ܚܸܟܼ̈ܡܵܬܹܗ ܝ̄ܠܸܦܘ ܚܲܟܿܝܼܡܹ̈ܐ ܪ̈ܘܼܚܵܢܝܵܬܼܵܐ>
    text <ܘܲܒܼܒܼܘܼܝܵܢܹܗ ܩܢ̣ܵܘ ܒܘܼܝܵܢܵܐ ܠܡܸܒܼܥܵܐ ܕܟܲܣ̈ܝܵܢ ܀>
    text <܃ܠܒܹܝܬܼ ܝܘܼܠܦܵܢܵܐ ܐܲܥܸܠ ܐܸܢܘܿܢ ܐܲܝܟ ܕܲܠܫܲܒܼܪܹ̈ܐ>
    text <ܕܢܸܗܘܘܿܢ ܗܵܪܓܿܝܼܢ ܒܫܸܡ ܒܵܪܘܿܝܵܐ ܘܒܼܵܪܘܿܝܘܼܬܹܗ ܀>
    text <܃ܒܫܸܡ ܒܵܪܘܿܝܵܐ ܘܒܼܵܪܘܿܝܘܼܬܹܗ ܡܸܬܼܗܲܓܹܿܝܢ ܗ̄ܘ̣ܵܘ>
    text <ܘܲܒܼܫܘܼܚܠܵܦܹ̈ܐ ܕܲܒܼ̈ܢܵܬܼ ܩܵܠܵܘ̈ܗܝ ܬܲܡܝܼܗܝܼܢ ܗ̄ܘ̣ܵܘ ܀>
    text <܃ܒܗܵܝ̇ ܒܲܪ̄ܬܼ ܩܵܠܵܐ ܕܲܗܘܵܝ ܢܘܼܗܪܵܐ ܬܲܡܝܼܗܝܼܢ ܗ̄ܘ̣ܵܘ>
    text <ܘܛܵܟ ܪܵܢܹ̇ܝܢ ܗ̄ܘ̣ܵܘ ܕܲܒܼܒܲܪ̄ܬܼ ܩܵܠܵܐ ܗܘ̤ܵܘ ܐܵܦ ܗܸܢܘ̣ܿܢ ܀>
    text <܃ܒܥܵܬܼܵܐ ܐܲܒܿܥܵܬ̤ ܗܵܝ̇ ܒܲܪ̄ܬܼ ܩܵܠܵܐ ܒܪܸ̈ܥܝܵܢܲܝܗܘܿܢ>
    text <ܘܲܒܼܥ̣ܵܘ ܫܲܦܝܼܪ ܘܝܼܠܸܦ̣ܘ ܫܲܦܝܼܪ ܥܲܠ ܦܲܐܝܘܼܬܼܵܗ̇ ܀>
    text <܃ܬܵܘ ܟܹܝܬܼ ܢܸܒܼܥܸܐ ܥܲܡ ܪ̈ܘܼܚܵܢܹܐ ܒܥܵܬܼܵܐ ܕܲܒܼܥܵܘ>
    text <ܘܢܹܐܠܲܦ ܥܲܡܗܘܿܢ ܥܸܠܲܬܼ ܩܵܠܵܐ ܘܚܹܝܠ ܣܘܼܟܵܠܵܐ ܀>
    text <܃ܬܵܘ ܢܸܬܼܒܲܝܲܢ ܒܚܹܝܠ ܒܘܼܝܵܢܵܐ ܕܒܲܝܸܢ ܐܸܢܘܿܢ>
    text <ܕܐܲܝܝܟܲܢ ܘܥܲܠ ܡ̇ܢ ܒܝܲܕܼ ܒܲܪ̄ܬܼ ܩܵܠܵܐ ܚܲܟܸܿܡ ܐܸܢܘܿܢ ܀>
    text <܃ܠܡܵܢ ܟܲܝ ܩܵܠܵܐ ܠܗܵܘ̇ ܕܒܲܟܼܝܵܢܹܗ ܕܠܵܐ ܒܵܪ̄ܬܼ ܩܵܠܵܐ ܗ̄ܘ̣>
    text <ܕܗܵܐ ܐܲܝܟ ܕܲܓܼܢܝܼܙ ܓܢܝܼܙ ܡ̣ܢ ܩܵܠܵܐ ܡܸܬܼܪܲܓܼܫܵܢܵܐ ܀>
    text <܃ܕܠܵܐ ܒܲܪ̄ܬܼ ܩܵܠܵܐ ܗ̄ܘ̣ ܗܵܘ̇ ܕܲܟܼܝܵܢܹܗ ܕܠܵܐ ܪܘܼܟܵܒܼܵܐ ܗ̄ܘ̣>
    text <ܘܐܸܢ ܗܵܟܲܢܵܐ ܗ̄ܝܼ ܥܸܠܬܼܵܐ ܟܲܣܝܵܐ ܒܩܵܠܹܗ ܕܩܵܠܵܐ ܀>
    text <܃ܒܩܵܠܵܐ ܐܲܠܸܦ ܕܗܘ̤ ܬܲܩܸܢ ܟܠ ܡ̣ܢ ܠܵܐ ܡܸܕܼܿܡ>
    text <ܘܕܼܝܼܠܹܗ ܐܸܢܘܿܢ ܫܡܲܝܵܐ ܘܐܼܲܥܵܐ ܘܟܼܠܡܵܐ ܕܲܒܼܗܘܿܢ ܀>
    text <ܒܲܬܼܪܹܝܢ ܡ̇ܐܒܹ̈ܐ ܡܸܬܼܚܲܙܝܵܢܹ̈ܐ ܚܒ݂ܲܫ ܟܠܡܸܕܲܡ܃>
  block
    text <ܕܠܵܐ ܐ̄ܢܵܫ ܢܸܪܢܸܐ ܐܝܼܬܼ ܒܲܒܼܪܝܼܬܹܗ ܒܪܝܼܬܼܵܐ ܕܲܐ̄ܚܪܹܝܢ ܀>
    text <܃ܫܡܲܝܵܐ ܘܐܲܪܥܵܐ ܘܡܲܝ̈ܵܐ ܘܐܵܐܲܪ ܒܪ̣ܵܐ ܩܲܕܼܡ̇ܝܑܬܼ>
    text <ܘܥܲܡ ܬܘܼܩܵܢܗܘܿܢ ܐܵܦ ܬܘܼܩܵܢܵܐ ܕܪ̈ܘܼܚܵܢܵܝܹܐ ܀>
    text <܃ܒܲܕܼܡܘܼܬܼ ܫܘܼܪܵܐ ܒܪ̣ܵܐ ܠܲܫܡܲܝܵܐ ܘܲܪܩܲܥ̣ ܠܐܲܪܥܵܐ>
    text <ܘܠܲܓܼܵܘ ܡܸܢܗܘܿܢ ܚ̣ܒܲܫ ܟܠܡܸܕܸܿܡ ܡܠܝܼܠܹ̈ܐ ܘܚܲܪ̈ܫܹܐ ܀>
    text <܃ܡܕܼܝܝܼܢ̄ܬܵܐ ܪܲܒܿܬܼܵܐ ܒܥ̣ܵܐ ܠܲܥܡܘܼܪܝܵܐ ܕܲܥܒܼܵܕܼ̇ ܐܝܼܕܵܘ̈ܗܝ>
    text <ܘܐܲܣܸܢ ܣܵܡ̣ ܒܵܗ̇ ܟܠܡܵܐ ܕܚܵܫܲ݁ܚ ܠܣܘܼܢܩܵܢ ܥܲܡܠܹܗ ܀>
    text <܃ܠܲܡܠܝܼܠܘܼܬܼܵܐ ܝܲܬܿܝܼܪ ܬܲܪܣܝܼ ܡ̣̤ ܛܵܒܼܬܹ̈ܐ>
    text <ܘܲܓܼܠܵܐ ܘܚܵܘܝܵܗ̇ ܚܹܝܠ ܐܝܼܬܼܘܼܬܹܗ ܘܒܼܵܪܘܿܝܘܼܬܹܗ ܀>
    text <܃ܠܗܘܿܢ ܠܲܡܠܝܼܠܹ̈ܐ ܓܠ̣ܵܐ ܒܲܒܼܪܝܼܬܼܵܐ ܕܩܲܠܝܼܠ>
    text <ܘܲܠܘܼܠܦܵܢܗܘܿܢ ܬܲܗܝܹܗ ܠܥܲܡܠܹܗ ܠܸܫܬܵܐ ܝܵܘܡܝܼ̈ܢ ܀>
    text <܃ܒܸܫܬܵܐ ܝܵܘ̈ܡܝܼܢ ܐܲܠܸܦ ܐܸܢܘܿܢ ܛܲܟܼܣܵܐ ܕܚܲܝܠܹܗ>
    text <ܘܲܥܒ݂ܲܕܼ ܐܸܢܘܿܢ ܣܵܦܪܹ̈ܐ ܡܗܝܼܪܹ̈ܐ ܕܲܥܒܼܵܕܼ݁ ܐܝܼܕܼܵܘ̈ܗܝ ܀>
    text <܃ܣܸܦܪܵܐ ܡܗܝܼܪܵܐ ܝ̄ܠܸܦ̣ܘ ܒܲܒܼܪܝܝܼܬܼܵܐ ܕܲܠܥܹܢܲܝܗܘܿܢ>
    text <ܘܫܲܪܝܼܘ ܡܛܲܟܿܣܝܼܢ ܒܲܡܗܝܼܪܘܼܬܼܗܘܿܢ ܠܠܵܐ ܦܵܪ̈ܘܿܫܹܐ ܀>
    text <܃ܒܦܵܪܘܿܫܘܼܬܼܗܘܿܢ ܩ̣ܢܵܘ ܒܘܼܝܝܵܢܵܐ ܠܵܐ ܦܲܪ̈ܘܿܫܹܐ>
    text <ܘܐܲܫܠܸܡܘ ܐܝܼܕܼܵܐ ܠܡܸܫܬܲܒܵܕܼܘܼ ܠܫܘܼܠܛܵܢܲܝ̈ܗܘܿܢ ܀>
    text <܃ܠܗܵܘ̇ ܫܘܼܠܛܵܢܵܐ ܕܐܲܫܠܸܛ ܐܸܢܘܿܢ ܫܠܸܡ̣ܘ ܫܲܬܿܝܼܩܹ̈ܐ>
    text <ܘܟܲܕܼ ܠܵܐܪܓܼܝܼܫܝܼܢ ܐܲܪܓܸܿܫܘ ܘܝܼܕܲܥ̣ܘ ܕܐܝܼܬܼ ܒܵܪܘܿܝܵܐ ܀>
    text <܃ܒܝܲܕܼ ܡܲܠܵܠܹ̈ܐ ܝ̄ܠܸܦܘ̣ ܫܲܬܿܝܼܩܹ̈ܐ ܠܡܸܛܲܪ ܛܲܟܼܣܵܐ>
    text <ܘܲܒܼܫܲܬܿܝܼܩܹ̈ܐ ܬܗܲܪܘ ܡܲܠܵܠܹ̈ܐ ܒܚܹܝܠ ܒܵܪܘܿܝܵܐ ܀>
    text <܃ܬܪ̈ܲܝܗܘܿܢ ܬܸܓܼܡܹ̈ܐ ܝ̄ܬܼܪܘ ܚܲܕܼ ܡ̣ܢ ܚܲܕܼ ܡ̣ܢ ܚܲܕܼ ܡ̇ܪܵܐ>
    text <ܘܠܵܗ̇ ܠܡܵܪܘܼܬܼܵܐ ܦܪܲܥ̣ܘ ܬܵܘܕܲܝܼܬܼܵܐ ܚܲܕܼ ܒܐܝܼܕܲܝ̈ ܀>
    text <܃ܥܸܠܬܼܵܐ ܛܵܒܼܬܼܵܐ ܗܘ̤ܵܘ ܠܲܚܕܼܵܕܹ̈ܐ ܡܠܝܼܠܹ̈ܐ ܘܚܲܪ̈ܫܹܐ>
    text <ܘܛܵܒܼ ܐܸܬܼܝܲܬܲܪܘ ܒܕܸܚܠܲܬܼ ܡ̇ܪܵܐ ܕܬܲܩܸܢ ܐܸܢܘܿܢ ܀>
    text <܃ܚܲܕܼ ܬܘܼܩܵܢܵܐ ܕܚܲܕܼ ܫܘܼܠܛܵܢܵܐ ܝ̄ܠܸܦ̣ܘ ܕܐܝܼܬܲܝܗܘܿܢ>
    text <ܘܠܵܐ ܐܸܬܼܦܲܠܲܓ̣ܘ ܕܕܼܵܡ ܐܝܼܬܼ ܚܲܝܠܵܐ ܐ̄ܚܪܹܢܵܐ ܕܫܲܠܝܼܛ ܀>
    text <܃ܗܘ̤ ܬܘܼܩܵܢܗܘܿܢ ܚܲܝܸܠ ܐܸܢܘܿܢ ܒܚܹܝܠ ܒܵܪܘܿܝܵܐ>
    text <ܘܲܒܼܣܘܼܥܪ̈ܵܢܹܐ ܓܡ݂ܲܪܘ ܣܘܼܥܪ̈ܵܢܹܐ ܕܣܘܼܥܪ̈ܵܢܲܝܗܘܿܢ ܀>
    text <܃ܗܵܫܵܐ ܕܲܫܠܸܡ̣ܘ ܡܠܝܼܠܹ̈ܐ ܘܚܲܪ݁ܫܹܐ ܠܚܲܕܼ ܫܘܼܠܛܵܢܵܐ>
    text <ܬܵܘ ܢܸܬܼܒܲܩܸܐ ܒܗܵܘ̇ ܫܘܼܠܛܵܢܵܐ ܕܚܲܟܸܿܡ ܐܸܢܘܿܢ ܀>
    text <܃ܬܵܘ ܢܸܬܼܒܲܝܲܢ ܒܫܘܼܚܠܵܦ ܬܲܗܪܵܐ ܕܒܼܵܪܘܿܝܘܼܬܹܗ>
    text <ܕܟܲܕܼ ܚܲܕܼ ܐܝܼܬܼܵܘܗܝ ܠܵܘ ܚܲܕܼ ܐܝܼܬܼܵܘܗܝ ܒܲܕܼܡܸܬܼܚܲܙ̈ܝܵܢ ܀>
    text <܃ܒܗܵܘܢܵܐ ܢܸܫܡܲܥ ܠܗܵܘ̇ ܡ̇ܐ ܕܲܪܫܝܼܡ ܒܲܟܼܬܼܝܼ̈ܒܼܵܬܼܵܐ>
    text <ܘܲܒܼܣܘܼܟܵܠܵܐ ܢܚܘܼܪ ܒܲܟܼܬܼܵܒܼܵܐ ܘܒܲܟܼܬܼܝܼ̈ܒܼܵܬܹܗ ܀>
    text <܃ܟܬܼܵܒܼܵܐ ܓܠ̣ܵܐ ܠܲܢ ܥܲܠ ܬܘܼܩܵܢܵܐ ܕܝܼܠܲܢ ܘܲܕܼܟܼܠ>
    text <ܘܥܲܠ ܬܘܼܩܵܢܵܐ ܕܪ̈ܘܼܚܵܢܵܝܹܐ ܠܵܐ ܨܒܼܵܐ ܓܠ̣ܵܐ ܠܲܢ ܀>
    text <܃ܠܵܐ ܟܬ݂ܲܒܼ ܡܘܼܫܹܐ ܥܲܠ ܬܘܼܩܵܢܗܘܿܢ ܒܣܸܦܪܵܐ ܕܲܟܼܬܲܒܼ>
    text <ܥܕܲܡܵܐ ܕܲܡ̣ܛܵܐ ܨܹܝܕܼ ܐܲܒܼܪܵܗܵܡ ܘܲܥܗ݂ܲܕܸ ܐܸܢܘܿܢ ܀>
  block
    text <܃ܠܵܐ ܒܲܕܸܿܩ ܠܲܢ ܥܲܠ ܒܘܼܕܵܩܗܘܿܢ ܒܪܹܫ ܬܲܫܥܝܼܬܹܗ>
    text <ܥܕܲܡ̇ܐ ܕܒܲܕܸܿܩ ܒܐܝܼܙܓܲܕܿܘܼܬܼܗܘܿܢ ܕܲܠܘܵܬܼ ܗܵܓܼܵܪ ܀>
    text <܃ܠܵܐ ܐܵܘܕܲܥ ܠܲܢ ܕܩܲܒܸܿܠܘ ܡܸܕܸܿܡ ܠܲܡܕܲܒܵܪܘܼ>
    text <ܥܕܲܡ̇ܐ ܕܚܵܘܝܼܘ ܝܲܨܝܼܦܘܼܬܼܗܘܿܢ ܕܨܹܝܕܼ ܡܸܨܪܵܝܬܼܵܐ ܀>
    text <܃ܠܵܐ ܐܸܡ݂ܲܪ ܠܲܢ ܕܐܝܼܬܲܝܗܘܿܢ ܠܲܢ ܐ̄ܚܝܵܢܹ̈ܐ ܘܚܲܒܼܪܹ̈ܐ>
    text <ܥܕܲܡ̇ܐ ܕܗܸܢܘ̣ܿܢ ܐܲܠܸܦܘ ܛܲܟܼܣܵܐ ܠܐܲܡܬܼܵܗ̇ ܕܣܲܪܲܝ ܀>
    text <܃ܒܫܸܬܼܩܵܐ ܥܲܒܼ݂ܪܹܗ ܠܫܲܪܒܵܐ ܪܲܒܵܐ ܕܣܘܼܥܪ̈ܵܢܲܝܗܘܿܢ>
    text <ܘܐܲܝܟ ܠܲܝܬܿ ܐܸܢܘܿܢ ܐܲܗܡܝܼ ܘܲܫܬܸ݂ܩ ܡ̣ܢ ܬܘܼܩܵܢܗܘܿܢ ܀>
    text <܃ܫܸܬܼܩܵܐ ܐܲܪܡܝܼ ܥܲܠ ܣܘܼܥܪܵܢܗܘܿܢ ܕܣܵܥܪ̈ܲܝ ܚܲܝܲܝ̈ܢ>
    text <ܘܲܒܼܬܲܚܦܝܼܬܼܵܐ ܕܠܵܐ ܒܘܼܝܵܢܵܐ ܟܲܣܝܼ ܐܸܢܘܿܢ ܀>
    text <܃ܠܡܵܢ ܟܲܝ ܐܲܗܡܝܼ ܡ̣ܢ ܥܘܼܗܕܵܢܗܘܿܢ ܡܥܲܗܸܕܼ ܟܠܵܐ>
    text <ܕܗܵܐ ܟܠ ܕܲܗܘ̤ܵܐ ܡܸܥܗܲܕܼ ܥܲܗܕܹܿܗ ܒܲܟܼܬܼܝܼ̈ܒܼܵܬܹܗ ܀>
    text <܃ܠܡܵܢ ܟܲܝ ܚܲܦܝܹܗ ܠܫܲܪܒܵܐ ܓܼܠܝܝܵܐ ܗܵܘ̇ ܕܲܗܘ̤ܵܘ ܒܹܗ>
    text <ܘܠܵܐ ܓܠ̣ܵܝܗܝ ܩܘܼܕܼܡܲܝܢ ܐܲܝܟ ܕܲܓܼܠܵܐ ܠܲܢ ܥܲܠ ܬܘܼܩܩܵܢܲܢ ܀>
    text <܃ܠܡܵܢ ܠܵܐ ܐܸܡ݂ܲܪ ܕܲܗܘ̤ܵܘ ܥܲܡ ܟܠ ܐܵܘ ܒܵܬܲܪ ܟܠ>
    text <ܐܲܟܼܡܵܐ ܕܐܸܡ݂ܲܪ ܥܲܠ ܒܲܪܢܵܫܵܐ ܕܲܗܘ̤ܵܐ ܒܚܲܪܬܼܵܐ ܀>
    text <܃ܠܡܵܢ ܠܵܐ ܓܠ̣ܵܐ ܠܹܗ ܗܵܘ̇ ܕܲܓܼܠ̣ܵܐ ܠܹܗ ܥܲܠ ܟܠ ܡܸܕܸܿܡ>
    text <ܕܐܝܼܬܼ ܒܲܒܼܪܝܼܬܹ̈ ܒܪܝܼܬܼܵܐ ܕܪܵܡ̇ܐ ܡ̣ܢ ܢܸܟܼܝܵܢܹ̈ܐ ܀>
    text <܃ܪܵܡ ܗ̄ܘ̣ ܟܝܵܢܗܘܿܢ ܡ̣ܢ ܢܸܟܼܝܵܢܹ̈ܐ ܦܲܓܼܪ݁ܵܢܵܝܹܐ>
    text <ܐܦܸܢ ܐܲܡܝܼܪ ܥܲܠ ܒܲܪܢܵܫܵܐ ܕܪܵܡ ܗ̄ܘ̣ ܡ̣ܢ ܟܠ ܀>
    text <܃ܠܡܵܢ ܠܵܐ ܚܵܘܝܹܗ ܚܹܝܠ ܒܘܼܝܵܢܵܐ ܕܡܸܠܬܼܵܐ ܕܲܒܼܗܘܿܢ>
    text <ܘܠܵܐ ܒܲܕܼܩ ܠܹܗ ܥܲܠ ܫܲܪܝܼܘܼܬܼܵܐ ܕܨܸܒܼܝܵܢܲܝ̈ܗܘܿܢ ܀>
    text <܃ܠܡܵܢ ܠܵܐ ܐܲܠܦܹܗ ܕܪܘܼܚܵܐ ܐܸܢܘܿܢ ܘܲܕܼܠܵܐ ܪܘܼܟܵܒܼ>
    text <ܕܛܵܟ ܝܵܠܦ̇ܝܼܢ ܗ̣̄ܘܲܝܢ ܕܚܲܕܼ ܗ̄ܘ̣ ܟܝܵܢܗܘܿܢ ܘܲܕܼܟܼܝܵܢ ܢܲܦܫܲܢ ܀>
    text <܃ܒܲܟܼܝܵܢܗܘܿܢ ܚܵܪ̣ ܗܵܘ̇ ܐܘܼܡ̇ܢܵܐ ܕܟܲܝܸܢ ܐܸܢܘܿܢ>
    text <ܘܕܲܚܙ̣ܵܐ ܕܲܦܐܹܝܢ ܟܲܣܝܼ ܐܸܢܘܿܢ ܡ̣ܢ ܚܲܙܵܝܹ̈ܐ ܀>
    text <܃ܠܲܫܒܼܝܼܚܘܼܬܼܗܘܿܢ ܚܙ̣ܵܐ ܕܲܫܒܼܝܼܚܵܐ ܡ̣ܢ ܟܠ ܕܲܒܼܪ̣ܵܐ>
    text <ܘܐܸܢ ܡܸܬܼܓܼܠܝܵܐ ܛܵܥܹ̇ܝܢ ܐ̄ܢܵܫܵܐ ܒܲܫܒܼܝܼܚܘܼܬܼܵܗ̇ ܀>
    text <܃ܒܛܘܼܥܝܲܝ ܕܲܒܼܗܘܿܢ ܡܸܬܼܒܲܩܸܐ ܗ̄ܘ̣ܵܐ ܥܲܕܼܠܵܐ ܢܸܗܘܘܿܢ>
    text <ܘܩܲܕܸܿܡ ܫܲܬܿܩܵܗ̇ ܒܫܸܬܼܩܵܐ ܕܐܲܪܡܝܼ ܥܲܠ ܬܬܘܼܩܵܢܗܘܿܢ ܀>
    text <܃ܠܝܲܨܪܵܐ ܚܙ̣ܵܐ ܕܡܸܬܼܪܲܓܼܪܲܓܼ ܠܡܸܕܸܿܡ ܕܲܪܓܼܝܼܓܼ>
    text <ܥܲܠ ܗܵܝ̇ ܟܲܣܝܹܗ ܠܫܲܪܒܵܐ ܪܓܼܝܼܓܼܵܐ ܠܓܼܵܘ ܡ̣ܢ ܫܸܬܼܩܵܐ ܀>
    text <܃ܫܸܬܼܩܵܐ ܐܲܪܡܝܼ ܥܲܠ ܪܸܓܼܬܼܗܘܿܢ ܕܲܒܼܢܲܝ̈ ܐܵܕܼܵܡ>
    text <ܕܠܵܐ ܬܸܣܬܲܬܲܪ ܪܸܓܿܬܼܵܐ ܒܝܼܫܬܵܐ ܒܪܸ̈ܥܝܵܢܲܝܗܘܿܢ ܀>
    text <܃ܒܪܸ̈ܥܝܵܢܲܗܘܿܢ ܐܲܪܡܝܼ ܦܓܼܘܼܪܹ̈ܐ ܕܠܵܐ ܝܼܕܲܥܬܼܵܐ>
    text <ܕܠܵܐ ܡ̇ܐ ܕܝܼܕܲܥܘ̣ ܢܕܼܵܘܕܼܘܼܢ ܪܲܗܛܵܐ ܕܒܼܵܪܘܿܝܘܼܬܹܗ ܀>
    text <ܚܙ̣ܵܐ ܗ̄ܘ̣ܵܐ ܠܪܸܡܙܹܗ ܪܲܗܛܵܐ ܝܠܝܼܠܵܐ ܕܚܘܼܫܵܒܲܝ̈ܗܘܿܢ܃>
  block
    text <ܘܲܩܕܲܡ ܐܸܢܘܿܢ ܥܲܕܼܠܵܐ ܢܫܲܪܘܿܢ ܠܡܸܪܕܼܵܐ ܒܬܼܵܘܫܵܐ ܀>
    text <܃ܣܝܵܓܼܵܐ ܕܫܸܬܼܩܵܐ ܣܵܓܼ̣ ܒܐܲܦܲܝ̈ܗܘܿܢ ܕܒܲܥܪܝܼܪ̈ܵܝܹܐ>
    text <ܕܠܵܐ ܢܕܘܼܫܘܼܢܵܝܗܝ ܠܲܥܒܼܵܕܼ̇ ܐܝܼܕܼܵܘ̈ܗܝ ܒܓܼܘܼܕܵܦܲܝ̈ܗܘܿܢ ܀>
    text <܃ܩܵܠ ܓܘܼܕܵܦܗܘܿܢ ܫܡܲܥ̣ ܡ̣ܢ ܥܵܠܲܡ ܥܲܕܼܠܵܐ ܢܸܗܘܘܿܢ>
    text <ܘܡ̣ܢ ܕܐܸܬܿܬܲܩܢܘ ܫܲܠܝܹܗ ܒܫܸܠܝܵܐ ܕܲܫܡܲܝܵܢܹ̈ܐ ܀>
    text <܃ܐܲܝܟ ܕܲܠܚܪ̈ܫܹܐ ܫܲܬܲܩ ܐܸܢܘܿܢ ܡ̣ܢ ܨܹܝܕܼ ܛܘܼܥܝܲܝ>
    text <ܕܠܵܐ ܢܸܬܸܿܠ ܠܵܗ̇ ܐܲܬܼܪܵܐ ܠܛܘܼܥܝܲܝ ܕܬܲܡܠܸܟ ܒܐܲܪܥܵܐ ܀>
    text <܃ܠܲܟܼܬܼܝܼܫܘܼܬܼܵܐ ܕܛܘܼܥܝܲܝ ܫܲܠܝܼ ܫܒܸܠܝܵܐ ܕܲܒܼܗܘܿܢ>
    text <ܕܠܵܐ ܬܸܬܼܒܲܥܪܲܪ ܘܬܸܕܼܠܘܿܚ ܐ̄ܢܵܫܵܐ ܒܲܫܓܼܝܼܫܘܼܬܼܵܗ̇ ܀>
    text <܃ܝܵ̇ܕܲܥ ܗ̄ܘ̣ܵܐ ܠܵܗ̇ ܕܒܲܥܪܝܼܪܵܝܬܵܐ ܗ̄ܝܼ ܘܩܵܛ̇ܠܲܬܼ ܐ̄ܢܵܫܵܐ>
    text <ܡܸܛܠ ܗܵܢܵܐ ܐܲܣܪ̣ܵܗ̇ ܒܫܸܬܼܩܵܐ ܐܲܝܟ ܕܲܒܼܙܲܝܢܵܐ ܀>
    text <܃ܒܒܹܝܬܼ ܐܲܣܝܼܪܹ̈ܐ ܕܠܵܐ ܥܘܼܗܕܵܢܵܐ ܐܲܥܸܠ ܚܲܒܼܫܵܗ̇>
    text <ܕܠܵܐ ܢܸܬܼܥܲܗܲܪ ܫܸܡ ܒܝܼܫܘܼܬܼܵܗ̇ ܒܹܝܬܼ ܐܲܪ̈ܥܵܢܹܐ ܀>
    text <܃ܠܫܸܡ ܒܝܼܫܘܼܬܼܵܗ̇ ܠܚ̣ܵܐ ܡ̣ܢ ܣܸܦܪ̈ܵܘܗܝ ܒܐܝܼܕܲܝ̈ ܡܘܼܫܹܐ>
    text <ܕܠܵܐ ܢܸܬܼܗܲܓܿܘܿܢ ܐ̄ܢܵܫܵܐ ܒܫܲܪ̈ܒܹܿܐ ܕܲܫܟܼܝܼܪܘܼܬܼܵܗ̇ ܀>
    text <܃ܫܸܡ ܐܝܼܬܼܘܼܬܹܗ ܡܸܬܼܚܲܦܛܵܐ ܗ̄ܘ̣ܵܬܼ ܕܬܿܦܢܸܐ ܨܹܐܕܹܝܗ̇>
    text <ܥܲܠ ܗܵܝ̇ ܟܲܦܪܹܗ ܠܲܫܡܸܵܐ ܣܲܢܝܵܐ ܡ̣ܢ ܢܵܡܘܿܣܹܗ ܀>
    text <܃ܒܵܪܘܿܝܘܼܬܼܵܐ ܓܵܢ̇ܒܵܐ ܗ̄ܘ̣ܵܬܼ ܠܵܗ̇ ܙܹܐܦܵܢܵܐܝܼܬܼ>
    text <ܘܒܸܕܝܵܐ ܕܐܝܼܬܼܝܹ̈ܐ ܕܠܵܐ ܫܲܪܝܼܪܝܼܢ ܡܸܬܼܢܲܒܿܝܵܐ ܗ̄ܘ̣ܵܬܼ ܀>
    text <܃ܒܚܹܝܠ ܡܲܠܲܐܟܹ̈ܐ ܡܸܬܼܚܲܝܠܵܐ ܗ̄ܘ̣ܵܬܼ ܡܚܝܼܠܲܬܼ ܚܲܝܠܵܐ>
    text <ܘܲܒܼܦܲܐܝܘܼܬܼܗܘܿܢ ܡܣܲܬܿܪܵܐ ܗ̄ܘ̣ܵܬܼ ܠܵܗ̇ ܠܲܫܟܼܝܼܪܘܼܬܼܵܗ̇ ܀>
    text <܃ܐܝܼܬܼܝܹ̈ܐ ܕܐܲܝܬܿܝܼܘ ܒܪܝܼܬܼܵܐ ܠܓܸܠܝܵܐ ܡܟܲܢܝܵܐ ܗ̄ܘ̣ܵܬܼ ܠܗܘܿܢ>
    text <ܘܕܲܒܼܥܘܕܼܪܵܢܗܘܿܢ ܬܲܠܝܵܐ ܒܪܝܼܬܼܵܐ ܘܲܢܛܝܼܪ ܥܵܠܡܵܐ ܀>
    text <܃ܠܕܲܪܓܼܵܐ ܪܵܡܵܐ ܕܐܲܠܵܥܗܘܼܬܼܵܐ ܡܥܲܠܝܵܐ ܗ̄ܘ̣ܵܬܼ ܠܗܘܿܢ>
    text <ܘܒܼܵܪ̈ܝܲܝ ܟܠܵܐ ܘܢܵܛܪ̈ܲܝ ܟܠܵܐ ܡܫܲܡܗܵܐ ܗ̄ܘ̣ܵܬܼ ܠܗܘܿܢ ܀>
    text <܃ܠܵܘ ܕܡܲܠܲܐܟܹ̈ܐ ܡܸܬܼܥܲܠܹܝܢ ܗ̄ܘ̣ܵܘ ܠܗܵܢܵܐ ܪܵܘܡܵܐ>
    text <ܐܸܠܵܐ ܕܛܘܼܥܝܲܝ ܡܸܬܼܓܵܘܣܵܐ ܗ̄ܘ̣ܵܬܼ ܒܲܫܡܵܗܲܝ̈ܗܘܿܢ ܀>
    text <܃ܘܠܵܘ ܬܘܼܒܼ ܛܘܼܥܝܲܝ ܠܵܘ ܗ̤ܝ ܩܢܘܿܡܵܗ̇ ܡܸܫܬܿܓܼܫܵܐ ܗ̄ܘ̣ܵܬܼ>
    text <ܒܲܕܼܠܵܐ ܩܲܢܝܵܐ ܩܢܘܿܡ̇ܐ ܕܐܝܼܬܼܵܘܗܝ ܒܝܲܕܼ ܣܘܼܥܪ̈ܵܢܹܐ ܀>
    text <܃ܨܸܒܼܝܵܢ ܫܹܐܕܹ̈ܐ ܘܝܲܨܪܵܐ ܕܐ̄ܢܵܫܵܐ ܪܓܼܝܼܓܼ ܗ̄ܘ̣ܵܐ ܠܗܵܕܹܐ>
    text <ܘܲܠܒܼܝܼܫܘܼܬܗܘܿܢ ܟܠ̣ܵܐ ܗܵܘ̇ ܕܲܟܼܠܵܐ ܒܚܲܕܼ ܡܲܠܲܐܟܹ̈ܐ ܀>
    text <܃ܒܒܼܝܼܫܘܼܬܼ ܒܝܼܫܹ̈ܐ ܚܵܪ̣ ܗܵܘ̇ ܛܵܒܼܵܐ ܕܟܼܠܹܗ ܛܵܒܼܵܐ ܗ̄ܘ̣>
    text <ܘܟܲܣܝܵܗ̇ ܠܛܵܒܼܬܼܵܐ ܕܲܒܼܪ̈ܘܼܚܵܢܹܐ ܕܠܵܐ ܬܸܨܛܲܚܸܐ ܀>
    text <ܡ̣ܢ ܨܘܿܚܝܼܬܼܵܐ ܟܠ̣ܵܗ̇ ܠܲܒܼܪܝܼܬܼܗܘܿܢ ܕܙܲܗܝܲܝ̈ ܢܲܦܫܵܐ܃>
  block
    text <ܘܐܲܝܟ ܕܲܒܼܓܲܙܵܐ ܣܵܡ̣ܵܗ̇ ܒܫܸܬܼܩܵܐ ܕܠܵܐ ܬܸܬܼܒܲܥܪܲܪ ܀>
    text <܃ܒܛܲܒܼܥܵܐ ܕܫܸܬܼܩܵܐ ܛܲܒܼܥܹܗ ܠܓܲܙܵܐ ܕܲܒܼܢܲܝ̈ ܒܲܝܬܹܿܗ>
    text <ܕܠܵܐ ܢܵܘܒܿܕܼܘܼܢܵܝܗܝ ܥܲܒܼ̈ܕܹܿܐ ܒܝܼܫܹ̈ܐ ܡܩܝܼܡܲܝ̈ ܡܸܪܕܵܐ ܀>
    text <܃ܡܸܪܕܼܵܐ ܡܩܝܼܡ ܗ̄ܘ̣ܵܐ ܬܸܓܼܡܵܐ ܕܫܹܐܕܹ̈ܐ ܥܲܠ ܐܝܼܬܼܘܼܬܹܗ>
    text <ܘܐܲܣܓܿܝܼ ܡܸܪܕܹܿܗ ܠܚܸܣܢܵܐ ܕܲܒܼܢ̣ܵܐ ܩܕܼܵܡ ܪܸܓܼܬܼܗܘܿܢ ܀>
    text <܃ܚܸܣܢܵܐ ܪܵܡ̇ܐ ܒܢ̣ܵܐ ܒܝܲܕܼ ܫܸܬܼܩܵܐ ܕܡ̣ܢ ܪ̈ܘܼܚܵܢܹܐ>
    text <ܘܲܠܓܼܵܘ ܡܸܢܹܗ ܣܵܡ̣ ܬܘܼܩܵܢܗܘܿܢ ܒܲܙܗܝܼܪܘܼܬܼܵܐ ܀>
    text <܃ܚܲܟܿܝܼܡܵܐܝܼܬܼ ܣܥ݂ܲܪ ܗܵܘ̇ ܪܸܡܙܵܐ ܡܚܲܟܸܿܡ ܟܠܵܐ>
    text <ܕܣܲܬܿܪܵܗ̇ ܠܛܵܒܼܬܼܵܐ ܡ̣ܢ ܒܝܼܫܘܼܬܼܵܐ ܕܒܼܝܼܫܹ̈ܐ ܀>
    text <܃ܐܘܿ ܠܹܟܼܝ ܒܝܼܫܵܐ ܟܡܵܐ ܒܝܼܫ ܝܲܨܪܵܐ ܕܡܲܪܵܚܘܼܬܹܟܼܝ>
    text <ܕܐܵܦ ܒܵܪܘܿܝܵܐ ܡܣܲܬܲܪ ܡܸܢܹܟܼܝ ܛܵܒܼܬܵܐ ܕܛܘܼܒܹܗ ܀>
    text <܃ܐܘܿ ܠܹܟܼܝ ܛܘܼܥܝܲܝ ܕܲܒܼܛܵܥܲܝ̈ܵܐ ܟܡܵܐ ܡܲܪܵܚܵܐ ܐ̄ܢܬܿܝ>
    text <ܕܡܲܬܼܩܸܢ ܟܠܵܐ ܙܗܝܼܪ ܒܲܥܒܼܵܕܹ̇ܗ ܡ̣ܢ ܓܘܼܢܵܝܹܟܼܝ ܀>
    text <܃ܐܘܿ ܠܲܣܢܝܼܬܼܵܐ ܕܡܲܣܢܹܐ ܚܵܘܪܵܗ̇ ܠܲܕܼܚܵܐܲ݁ܪ ܒܵܗ̇>
    text <ܕܟܲܣܝܹܗ ܛܵܒܼܵܐ ܠܫܘܼܦܪܵܐ ܕܥܲܡܠܹܗ ܡ̣ܢ ܒܵܒܼܵܬܼ̈ܗ̇ ܀>
    text <܃ܐܘܿ ܠܡܲܣܠܲܝܬܵܐ ܕܡܲܣܠܲܝ ܫܸܡܥܵܗ̇ ܥܲܠ ܫܵܡ̇ܘܿܥܹ̈ܐ>
    text <ܕܢܸܕܲܬ̤ ܡܸܢܵܗ̇ ܠܒܼܵܪܹܐ ܒܪܝܼܬܼܵܐ ܡ̣ܢ ܫܘܼܪܵܝܵܐ ܀>
    text <܃ܡ̣ܢ ܫܘܼܪܵܝܵܐ ܚܙ̣ܵܗ̇ ܠܲܚܙܵܬܼܵܐ ܕܲܟܼܡܵܐ ܢܕܼܝܼܕܼܵܐ>
    text <ܘܐܲܗܦܸܟ ܐܲܦܵܘ̈ܗܝ ܕܠܵܐ ܢܚܘܼܪ ܨܹܐܕܹܝ̇ ܒܬܼܘܼܩܵܢ ܥܝܼܪܹ̈ܐ ܀>
    text <܃ܘܐܸܢ ܒܵܪܘܿܝܵܐ ܠܵܐ ܨܒܼܵܐ ܕܢܸܚܙܹܝܗ̇ ܠܲܡܫܲܟܲܪܬܼܵܐ>
    text <ܡܲܢ̣ܘܼ ܕܢܲܡܪܲܚ ܘܢܸܬܼܒܲܩܸܐ ܒܵܗ̇ ܒܦܲܪܨܘܿܦ ܚܘܼܒܵܐ ܀>
    text <܃ܒܦܲܪܨܘܿܦ ܚܘܼܒܵܐ ܠܵܐ ܙܵܕܹܩ ܠܲܢ ܕܲܢܚܘܼܪ ܨܹܐܕܹܝܗ̇>
    text <ܕܕܲܠܡܵܐ ܢܸܗܘܸܐ ܫܟܼܝܼܪ݁ܲܝ ܚܸܙܘܵܐ ܒܕܼܘܼܡܝܵܐ ܕܼܠܵܗ̇ ܀>
    text <܃ܕܘܼܡܝܵܗ̇ ܟܲܣܝܹܗ ܠܕܘܼܡܝܵܐ ܕܥܝܼܪܹ̈ܐ ܡ̣ܢ ܪܸܥܝܵܢܲܢ>
    text <ܘܐܸܠܘܼܠܵܐ ܗ̄ܘ̣ܵܬܼ ܓܠܸܐ ܗ̄ܘ̣ܵܐ ܠܥܹܢܲܝܢ ܡ̣ܢ ܫܘܼܪܵܝܵܐ ܀>
    text <܃ܘܐܸܢ ܗܵܟܲܢ ܒܝܼܫ ܚܝܵܪܵܗ̇ ܐܲܝܟ ܕܐܵܦ ܒܝܼܫ ܗ̄ܘ̣>
    text <ܡܲܢ ܠܵܐ ܢܲܗܦܸܟ ܚܙܵܬܼܵܐ ܕܠܸܒܹܿܗ ܡ̣ܢ ܥܸܢܝܵܢܵܗ̇ ܀>
    text <܃ܥܪܘܿܩܘ ܟܹܝܬܼ ܐ̄ܢܵܫܵܐ ܡ̣ܢ ܥܸܢܝܵܢܵܗ̇ ܕܒܼܝܼܫܬܵܐ ܒܝܼܫܬܵܐ>
    text <ܕܠܵܐ ܬܸܬܼܓܲܠܙܘܼܢ ܡ̣ܢ ܥܸܢܝܵܢܵܗ̇ ܕܛܵܒܼܬܼܵܐ ܛܵܒܼܬܵܐ ܀>
    text <܃ܚܙ̣ܵܘ ܡ̇ܢ ܣܸܥܪܲܬ̤ ܡ̣ܢ ܫܘܼܪܵܝܵܐ ܕܫܘܼܪܵܝ ܙܲܒܼܢܹ̈ܐ>
    text <ܕܠܵܐ ܝܸܗ̄ܒܲܬ̤ ܠܲܢ ܕܢܸܚܙܸܐ ܒܪܝܼܬܼܵܐ ܕܲܫܡܲܝܵܢܹ̈ܐ ܀>
    text <܃ܦܲܐܝܵܐ ܒܪܝܼܬܼܗܘܿܢ ܡ̣ܢ ܒܸܪ̈ܝܵܬܼܵܐ ܕܲܗ̤ܘܲܝ̈ ܥܲܡܗܘܿܢ>
    text <ܘܣܵܗܹ̇ܕܼ ܛܲܟܼܣܵܐ ܕܣܵܥܘܿܘܼܬܼܗܘܿܢ ܕܲܟܼܡܵܐ ܦܲܐܝܵܐ ܀>
  block
    text <܃ܪܓܼܝܼܓܼܵܐ ܚܙܵܬܼܗܘܿܢ ܘܩܲܠܝܼܠ ܪܲܗܛܵܐ ܕܣܘܼܥܪ̈ܵܢܲܝܗܘܿܢ>
    text <ܘܡܲܢ̣ܘܼ ܣܵܦܹ̇ܩ ܕܲܢܚܘܼܪ ܫܲܦܝܼܪ ܒܛܘܼܟܵܣܲܝ̈ܗܘܿܢ ܀>
    text <܃ܒܛܲܟܼܣܵܐ ܦܲܐܝܵܐ ܛܲܟܸܿܣ ܐܸܢܘܿܢ ܗܵܘ̇ ܡܲܬܼܩܸܢ ܟܠ>
    text <ܕܲܒܼܛܲܟܼܣܲܝ̈ܗܘܿܢ ܢܛܲܟܸܿܣ ܥܵܠܡܵܐ ܒܲܥܪܝܼܪܵܝܵܐ ܀>
    text <܃ܠܛܘܼܟܵܣ ܥܵܠܡܵܐ ܛܲܟܸܿܣ ܐܸܢܘܿܢ ܒܲܡܠܝܼܠܘܼܬܼܵܐ>
    text <ܕܠܵܐ ܬܸܗܘܸܐ ܠܵܗ̇ ܒܪܝܼܬܼܵܐ ܒܠܝܼܠܬܵܐ ܘܲܕܼܠܵܐ ܛܲܟܼܣܵܐ ܀>
    text <܃ܠܵܘ ܕܲܒܼܨܝܼܪ ܗ̄ܘ̣ܵܐ ܕܲܢܛܲܟܸܿܣ ܟܠ ܛܲܟܸܿܣ ܐܸܢܘܿܢ>
    text <ܐܸܠܵܐ ܕܢܵܘܕܲܥ ܕܐܵܦ ܬܘܼܩܵܢܹܗ ܒܛܲܟܼܣܵܐ ܡܛܲܟܲܣ ܀>
    text <܃ܥܲܡ ܒܸܪ݁ܝܵܬܼܵܐ ܫܲܬܿܝܼ̈ܩܵܬܼܵܐ ܬܲܩܸܢ ܐܸܢܘܿܢ>
    text <ܕܠܵܐ ܢܸܬܿܬܿܪܝܼܡܘܼܢ ܘܢܸܛܥܘܿܢ ܛܲܟܼܣܵܐ ܕܒܼܵܪܘܿܝܘܼܬܹܗ ܀>
    text <܃ܥܲܡ ܠܵܐ ܡܡܠܝܼܠܹ̈ܐ ܐܲܥܸܠ ܐܸܢܘܿܢ ܠܒܹܝܬܼ ܝܘܼܠܦܵܢܵܐ>
    text <ܕܠܵܐ ܢܸܬܼܚܲܬܿܪܘܼܢ ܕܕܼܵܡ ܠܵܐ ܣܢܝܼܩܝܼܢ ܥܲܠ ܕܘܼܪܵܫܵܐ ܀>
    text <܃ܒܩܵܠܵܐ ܓܼܠܝܵܐ ܐܲܫܡܲܥ ܐܸܢܘܿܢ ܚܹܝܠ ܟܲܣܝܘܼܬܹܗ>
    text <ܕܢܸܗܘܘܿܢ ܝܵ̇ܕܼܥܝܼܢ ܕܐܝܼܬܼ ܐܝܼܬܼܘܼܬܼܵܐ ܕܟܲܣܝܵܐ ܡܸܢܗܘܿܢ ܀>
    text <܃ܐܲܝܟ ܕܲܠܫܲܒܼܪܹ̈ܐ ܚܲܟܸܿܡ ܐܸܢܘܿܢ ܒܒܼܵܪܘܿܝܘܼܬܹܗ>
    text <ܕܠܵܐ ܢܸܬܿܕܼܵܘܕܼܘܼܢ ܒܗܸܕܼܪܵܐ ܘܫܘܼܒܼܚܵܐ ܕܲܩܢܘܿܡܲܝ̈ܗܘܿܢ ܀>
    text <܃ܒܪܸܡܙܵܐ ܙܥܘܿܪܵܐ ܐܸܡ݂ܲܪ ܘܲܗܘ̤ܵܘ ܐܲܝܟ ܟܠ ܕܲܗܘ̤ܵܐ>
    text <ܘܥܲܡ ܟܠܡܸܕܹܿܡ ܐܲܫܘܝܼ ܐܸܢܘܿܢ ܒܥܵܒܼܘܿܕܼܘܼܬܼܵܐ ܀>
    text <܃ܥܲܒܼ̈ܕܹܿܐ ܐܸܢܘܿܢ ܡܟܵܐ ܐܸܢ ܐܲܡܝܼܪ ܕܪܘܼܚܵܐ ܐܸܢܘܿܢ>
    text <ܘܡ̣ܢ ܚܲܕܼ ܚܲܝܠܵܐ ܩܢ̣ܵܘ ܟܘܼܝܵܢܵܐ ܠܡܸܦܪܲܚ ܒܐܵܐܲܪ ܀>
    text <܃ܚܹܝܠ ܒܵܪܘܿܝܵܐ ܚܲܝܸܠ ܐܸܢܘܿܢ ܠܡܸܣܥܲܪ ܚܲܝܠܹ̈ܐ>
    text <ܘܗܘ̤ ܥܒ݂ܲܕ ܐܸܢܘܿܢ ܥܲܒܼ̈ܕܹܿܐ ܛܵܒܹ̈ܐ ܕܣܵܥܘܿܪܘܼܬܹܗ ܀>
    text <܃ܚܲܝܘܼܬܼ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܙܵܘܼܕܼ ܐܸܢܘܿܢ>
    text <ܘܲܫܦܝܼܥܵܐܝܼܬܼ ܐܲܥܬܲܪ ܐܸܢܘܿܢ ܒܚܹܐܪܘܼܬܼ ܢܲܦܫܵܐ ܀>
    text <܃ܣܲܡ ܚܲܝܘܼܬܼܵܐ ܘܚܹܐܪܘܼܬܼ ܢܲܦܫܵܐ ܣܵܡ̣ ܒܲܟܼܝܵܢܗܘܿܢ>
    text <ܘܲܟܼܝܵܢܵܐܝܼܬܼ ܐܲܚܝܼ ܐܸܢܘܿܢ ܘܚܲܪܲܪ ܐܸܢܘܿܢ ܀>
    text <܃ܒܚܲܝܹ̈ܐ ܕܪܵܡܝܼܢ ܡ̣ܢ ܢܸܟܼܝܵܢܹ̈ܐ ܝܲܩܲܪ ܐܸܢܘܿܢ>
    text <ܘܲܒܼܚܹܐܪܘܼܬܼܵܐ ܕܠܵܐ ܡܸܬܼܚܲܣܢܵܐ ܐܲܥܬܲܪ ܐܸܢܘܿܢ ܀>
    text <܃ܥܘܼܬܼܪܵܐ ܪܲܒܵܐ ܕܦܵܪܘܿܫܘܼܬܼܵܐ ܝܲܗ̣̄ܒܼ ܒܐܝܼܕܲܝ̈ܗܘܿܢ>
    text <ܕܠܵܐ ܢܸܣܬܲܢܩܘܼܢ ܠܡܹܐܙܲܦ ܡܸܕܸܿܡ ܡ̣ܢ ܫܲܬܿܝܼܩܹ̈ܐ ܀>
    text <܃ܕܠܵܐ ܣܘܼܢܩܵܢܵܐ ܐܲܥܡܲܪ ܐܸܢܘܿܢ ܒܥܵܠܡܵܐ ܣܢܝܼܩܵܐ>
    text <ܘܲܕܼܠܵܐ ܠܹܐܘܬܼܵܐ ܐܲܥܢܝܼ ܐܸܢܘܿܢ ܒܣܘܼܢܩܵܢ ܚܲܝܲܝ̈ܢ ܀>
    text <܃ܢܘܼܪܵܐ ܘܪܘܼܚܵܐ ܫܲܡܲܗ ܐܸܢܘܿܢ ܒܦܘܼܡ ܒܲܪ ܐܝܼܫܲܝ>
    text <ܘܛܵܒܼ ܡ̣ܢ ܗܵܠܹܝܢ ܩܲܠܝܼܠ ܕܵܘܩܵܐ ܕܪܸ̈ܥܝܵܢܲܝܗܘܿܢ ܀>
    text <܃ܢܘܼܪܵܢܵܐܝܼܬܼ ܘܪܘܼܚܵܢܵܐܝܼܬܼ ܛܵܝ̇ܣܝܼܢ ܒܐܵܐܲܪ>
    text <ܘܠܵܐ ܡܸܬܼܥܵܘܕܼܝܼܢ ܠܵܐ ܡ̣ܢ ܢܘܼܪܵܐ ܘܠܵܐ ܡ̣ܢ ܪܘܼܚܵܐ ܀>
    text <܃ܒܹܝܬܼ ܐܸܣܛܘܼܟܼܣܹ̈ܐ ܣܲܩܘܼܒܼܠܵܝܹ̈ܐ ܡܡܲܨܥܝܼܢ ܩܵܝ̇ܡܝܼܢ>
    text <ܘܠܵܐ ܡܸܣܬܲܓܿܦܝܼܢ ܠܵܐ ܡ̣ܢ ܥܲܪܝܵܐ ܘܠܵܘ ܡ̣ܢ ܚܘܼܡ̇ܐ ܀>
  block
    text <܃ܒܓܼܵܘ ܡܸܢܝܵܢܵܐ ܕܝܵܘܡܹ̈ܐ ܘܝܲܪ̈ܚܹܐ ܚܒܼܝܼܫܝܼܢ ܐܲܝܟ ܟܠ>
    text <ܘܠܵܐ ܡܸܣܬܲܢܩܝܼܢ ܥܲܠ ܫܘܼܚܠܵܦܵܐ ܕܛܵܒܼ ܡ̣ܢ ܚܲܒܼܪܹܗ ܀>
    text <܃ܐܲܝܟ ܚܲܕܼ ܝܵܘܡ̇ܐ ܚܫܝܼܒܼ ܗܵܢ ܥܵܠܡܵܐ ܩܕܼܵܡ ܥܲܝܢܲܝ̈ܗܘܿܢ>
    text <ܒܗܵܝ̇ ܕܐܵܦ ܚܲܕܼ ܗ̄ܘ̣ ܝܵܘܡ̇ܐ ܕܗܵܦܹ̇ܟ ܥܲܠ ܟܠ ܝܵܘܡܝܼ̈ܢ ܀>
    text <܃ܚܲܕܼ ܗ̄ܘ̣ ܝܵܘܡ̇ܐ ܕܪܵܕܹܐ ܒܥܵܠܡܵܐ ܡ̣ܢ ܫܘܼܪܵܝܵܐ>
    text <ܘܥܲܡܹܗ ܕܪܲܗܛܹܗ ܪܵܗ̇ܛܝܼܢ ܗܸܢܘ̣ܿܢ ܕܠܵܐ ܩܘܼܛܵܥܵܐ ܀>
    text <܃ܠܵܐ ܡܸܬܼܩܲܛܥܝܼܢ ܪܸ̈ܥܝܵܢܲܝܗܘܿܢ ܒܡܸܢܼܚܹܗ ܕܙܲܒܼܢܵܐ>
    text <ܕܡ̇ܪܹܗ ܕܙܲܒܼܢܵܐ ܚܲܝܸܠ ܐܸܢܘܿܢ ܠܡܸܛܲܪ ܙܲܒܼܢܵܐ ܀>
    text <܃ܐܘܿ ܠܪܸܥܝܵܢܵܐ ܩܢܸܐ ܚܘܼܡܣܵܢܵܐ ܕܓܲܢ̄ܒܵܪܘܼܬܼܵܐ>
    text <ܕܠܵܐ ܡܸܬܼܪܲܦܸܐ ܡ̣ܢ ܣܲܩܘܼܒܼܠܹ̈ܐ ܕܚܕܼܝܼܪܝܼܢ ܠܹܗ ܀>
    text <܃ܐܘܿ ܠܚܹܝܠ ܚܲܝܠܵܐ ܐܲܠܵܗܵܝܵܐ ܕܲܒܼܪ̈ܘܼܚܵܢܹܐ>
    text <ܕܐܲܚܝܼܕܼ ܥܵܠܡܵܐ ܘܲܡܕܲܒܲܪ ܠܹܗ ܒܲܒܼܢܲܝ̈ ܒܲܝܬܹܿܗ ܀>
    text <܃ܐܘܿ ܠܲܥܒܼܝܼ̈ܕܹܐ ܕܲܥܒܲܕܼ ܐܸܢܘܿܢ ܗܵܘ̇ ܕܲܥܒ݂ܲܕܼ ܟܠ>
    text <ܕܥܵܒܼ̇ܕܿܝܼܢ ܡܸܕܸܿܡ ܕܪܵܡ ܡ̣ܢ ܚܲܝܠܵܐ ܕܲܩܢܘܿܡܲܝ̈ܗܘܿܢ ܀>
    text <܃ܐܹܝܘ ܠܲܟܼܝܵܢܵܐ ܕܟܲܕܼ ܠܵܐ ܐܝܼܬܼܵܘܗܝ ܐܸܬܼܵܐ ܠܓܸܠܝܵܐ>
    text <ܘܡ̣ܢ ܕܐܸܬܿܬܲܩܲܢ ܫܲܪܝܼ ܡܕܲܡܸܐ ܒܲܡܬܲܩܢܵܢܹܗ ܀>
    text <܃ܐܘܿ ܠܡܵܘܗܲܒܼܬܼܵܐ ܕܠܵܐ ܡܸܣܬܲܝܟܼܵܐ ܒܲܡܩܲܒܿܠܵܢܹܝ̈ܗ̇>
    text <ܕܝܸܗ̄ܒܲܬ̤ ܢܲܦܫܵܗ̇ ܕܲܢܣܲܝܟܼܘܢܵܗ̇ ܡܸܣܬܲܒܝܟܼܵܢܹ̈ܐ ܀>
    text <܃ܐܘܿ ܠܪܲܒܿܘܼܬܼܵܐ ܕܡ̣ܢ ܪܲܒܿܘܼܬܼܵܐ ܐܲܠܵܗܵܝܬܵܐ>
    text <ܕܲܓܼܠܵܬ̤ ܗܸܕܼܣܵܗ̇ ܒܡܸܕܸܿܡ ܩܲܠܝܼܠܠ ܡ̣ܢ ܒܸܪ̈ܝܵܬܼܵܗ̇ ܀>
    text <܃ܡܸܕܹܿܡ ܩܲܠܝܼܠ ܐܝܼܬܼܵܘܗܝ ܟܝܢܵܐ ܕܲܫܡܲܝܵܢܹ̈ܐ>
    text <ܘܗܵܢܵܘ̇ ܬܲܗܪܵܐ ܕܒܲܙܥܘܿܪܘܼܬܹܗ ܡܕܲܒܲܪ ܟܠܵܐ ܀>
    text <܃ܙܥܘܿܪ ܗ̄ܘ̣ ܟܝܵܢܗܘܿܢ ܠܦܘܼܬܼ ܪܲܒܿܘܿܬܼܵܐ ܕܓܼܘܼܫܡܹ̈ܐ ܥܒܲܝ̈ܵܐ>
    text <ܘܠܵܐ ܡܸܬܼܦܲܚܡܝܼܢ ܥܲܡ ܦܲܩ̈ܥܵܬܼܵܐ ܘܛܘܼܪܹ̈ܐ ܪ̈ܵܡܹܐ ܀>
    text <܃ܡܟܲܝܲܢ ܐܸܢܘܿܢ ܡ̣ܢ ܐܸܣܦܹܪܵܐ ܕܫܸܡܫܵܐ ܘܣܲܗܪܵܐ>
    text <ܘܟܲܕܼ ܛܵܒܼ ܗܵܟܲܢ ܠܵܐ ܡܨܹܝܢ ܣܗ̇ܛܝܼܢ ܒܸܠܥܵܕܲܝܗܗܘܿܢ ܀>
    text <܃ܐܘܿ ܠܲܟܼܝܵܢܵܐ ܕܡܲܪܗܸܛ ܢܘܼܗܪܵܐ ܒܢܲܗܝܼܪܘܼܬܹܗ>
    text <ܘܲܛܥܝܼܢ ܡܸܕܹܿܡ ܕܪܲܒ ܡ̣ܢ ܚܲܝܠܹܗ ܕܠܵܐ ܡܘܼܫ̈ܚܵܬܼܵܐ ܀>
    text <܃ܐܘܿ ܠܢܲܗܝܼܪܹ̈ܐ ܕܦܵܪܚܝܼܢ ܒܐܵܐܲܪ ܥܲܡ ܢܲܗܝܼܪܹ̈ܐ>
    text <ܘܠܵܐ ܡܸܬܼܥܵܘܕܼܵܐ ܢܲܗܝܼܪܘܼܬܼܗܘܿܢ ܡ̣ܢ ܚܸܫܘܿܟܼܵܐ ܀>
    text <܃ܐܘܿ ܠܦܵܪ̈ܘܿܚܹܐ ܕܲܩܢܹܝܢ ܓܸܦܹ̈ܐ ܕܠܵܐ ܪܘܼܟܵܒܼܵܐ>
    text <ܕܦܵܪܚܝܼܢ ܘܛܵܝ̇ܣܝܼܢ ܟܲܕܼ ܠܵܐ ܠܵܐܹ̇ܝܢ ܒܣܘܼܥܪ̈ܵܢܲܝܗܘܿܢ ܀>
  block
    text <܃ܐܘܿ ܠܲܒܼܪܝܼܬܼܵܐ ܕܡ̣ܢ ܒܵܪܘܿܝܵܐ ܠܵܐ ܡ̇ܝܘܿܬܼܵܐ>
    text <ܕܩܲܢܝܵܐ ܚܲܝܹ̈ܐ ܠܵܐ ܡ̇ܝܘܿܬܹ̈ܐ ܐܲܝܟ ܒܵܪܘܿܝܵܐ ܀>
    text <܃ܐܘܿ ܒܵܪܘܿܝܵܐ ܕܚܲܝ ܒܲܟܼܝܵܢܹܗ ܘܪܵܡ ܒܐܝܼܬܼܘܼܬܹܗ>
    text <ܕܫܵܘܘܬܸܿܦ ܠܥܲܒܼܕܵܘ̈ܗܝ ܒܲܫܒܼܝܼ̈ܚܵܬܼܵܐ ܕܐܲܠܵܗܘܼܬܹܗ ܀>
    text <܃ܐܘܿ ܕܐܲܡܝܼܢܵܐ ܐܲܡܝܼܢܘܼܬܼܵܐ ܕܐܲܡܝܼܢܘܼܬܹܗ>
    text <ܕܝܲܗ̄ܒܼ ܠܲܒܼܪܝܼܬܹܗ ܐܲܡܝܼܢܘܼܬܼܵܐ ܕܠܵܐ ܡܸܬܼܦܲܣܩܵܐ ܀>
    text <܃ܐܘܿ ܟܡܵܐ ܪܲܒܵܐ ܫܦܝܼܥܘܼܬܼ ܚܘܼܒܵܟ ܡܲܬܼܩܸܢ ܟܠܵܐ>
    text <ܕܬܵܦ ܠܲܥܒܼܵܕܼܵ݁ܟ ܥܒ݂ܲܕܿܬܵܝܗܝ ܚܲܒܼܪܵܐ ܒܪܲܒܿܘܼܬܼ ܫܘܼܒܼܚܵܟ ܀>
    text <܃ܫܒܝܼܚ ܬܘܼܩܵܢܵܟ ܠܵܘ ܐܲܟܼܟܵܬܼܵܟ ܚܵܣ ܠܵܐ ܐܝܼܬܹܝܗ̇>
    text <ܕܐܲܢ̄ܬܿ ܒܵܪܘܿܝܵܐ ܐ̄ܢܬܿ ܘܲܥܒܼܵܕܼ݁ ܐܝܼܕܲܝ̈ܟ ܒܛܲܝܒܘܼ ܥܒ݂ܲܕܿܬܵܝܗܝ ܀>
    text <܃ܡ̣ܢ ܬܸܫܒܿܘܿܚܬܵܐ ܕܲܫܒܼܝܼܚܘܼܬܼܵܟ ܡܠܹܝܢ ܬܘܼܩܵܢܲܝ̈ܟ>
    text <ܘܐܝܼܬܲܝܗܘܿܢ ܒܵܟ ܘܠܵܐ ܡܸܬܼܚܲܠܛܝܼܢ ܥܲܡ ܐܝܼܬܼܘܼܬܼܵܟ ܀>
    text <܃ܐܝܼܬܿܝܟ ܘܐܝܼܬܲܝܟ ܠܒܲܪ ܡ̣ܢ ܕܝܼܠܵܟ ܘܲܒܼܓܼܵܘ ܕܝܼܠܵܟ>
    text <ܘܐܲܡܝܼܢܘܼܬܼܵܟ ܠܵܐ ܡܸܬܼܕܲܪܟܵܐ ܡ̣ܢ ܒܲܥܵܝܝܹ̈ܐ ܀>
    text <܃ܠܵܐ ܡܸܬܿܕܲܪܟܲܬܿ ܡ̣ܢ ܡܲܠܵܠܹ̈ܐ ܕܲܡܡܲܠܠܝܼܢ ܒܵܟ>
    text <ܒܲܕܼܠܲܝܬܿ ܡܸܠܬܼܵܐ ܕܣܵܦ̇ܩܵܐ ܕܬܹܐܡܲܪ ܕܐܲܝܟܲܢ ܐܝܼܬܲܝܟ ܀>
    text <܃ܡܲܢ̣ܘܼ ܣܵܦܹ̇ܩ ܕܢܸܬܼܢܸܐ ܫܘܼܒܼܚܵܐ ܕܲܫܒܼܝܼܚܘܼܬܼܵܟ>
    text <ܕܐܵܦ ܐܸܢ ܣܵܦܹ̇ܩ ܠܵܟ ܝܲܬܿܝܼܪܵܐ ܗ̄ܘ̣ ܫܘܼܒܼܚܵܐ ܕܡܸܢܲܢ ܀>
    text <܃ܡ̣ܢ ܝܲܬܿܝܼܪܘܼ ܡܫܲܒܲܚ ܐܲܝܢܵܐ ܕܲܡܫܲܒܲܚ ܠܵܟ>
    text <ܒܲܕܼܪܵܡ ܫܘܼܒܼܚܵܟ ܡ̣ܢ ܬܸܫܒܿܘܿܚܬܵܐ ܘܡ̣ܢ ܓܘܼܢܵܝܵܐ ܀>
    text <܃ܫܘܸܐ ܗ̄ܘ̣ ܠܐܘܼܬܼܘܼܬܼܵܟ ܫܘܼܒܼܚܵܐ ܫܒܼܝܼܚܵܐ ܘܨܲܥܪܵܐ ܨܥܝܼܪܵܐ>
    text <ܘܚܲܕܼ ܐܸܢܘܿܢ ܠܵܟ ܩܵܠ ܩܘܼܠܵܣܵܐ ܘܩܵܠ ܓܘܼܢܵܝܵܐ ܀>
    text <܃ܒܝܲܕܼ ܗܸܠ̈ܠܵܬܼܵܐ ܒܵܥܹ̇ܝܬܿ ܫܘܼܒܼܚܵܐ ܡ̣ܢ ܬܘܼܩܵܢܵܟ>
    text <ܕܡ̇ܐ ܕܲܡܫܲܒܲܚ ܢܸܗܘܸܐ ܫܒܼܝܼܚܵܐ ܒܗܵܝ̇ ܕܲܡܫܲܒܲܚ ܀>
    text <܃ܠܵܐ ܐ̄ܢܵܫ ܫܲܒܿܚܵܟ ܥܲܕܼܠܵܐ ܬܿܝܬܸܿܐ ܒܪܝܼܬܼܵܐ ܠܓܸܠܝܵܐ>
    text <ܡ̇ܕܹܝܢ ܓܼܠܝܵܐ ܗ̄ܝܼ ܕܐܵܦ ܠܵܐ ܗܵܫܵܐ ܡܸܫܬܲܒܲܚ ܐܲܢ̄ܬܿ ܀>
    text <܃ܠܵܘ ܬܸܫܒܿܘܿܚܬܼܵܐ ܫܲܒܿܚܘܼܟ ܥܝܼܪܹ̈ܐ ܥܲܕܼܠܵܐ ܢܸܗܘܘܿܢ>
    text <ܕܐܸܠܘܼܠܵܐ ܗܘ̤ܵܘ ܐܵܦܠܵܐ ܒܫܘܼܒܼܚܵܟ ܡܸܬܼܒܲܣܡܝܼܢ ܗ̄ܘ̣ܵܘ ܀>
    text <܃ܗܘܵܝܵܐ ܩܲܕܿܝܼܡ ܠܲܡܫܲܒܿܚܵܢܹ̈ܐ ܠܵܘ ܬܸܫܒܿܘܿܚܬܼܵܐ>
    text <ܡ̇ܕܹܝܢ ܫܘܼܒܼܚܵܐ ܠܥܸܠܲܬܼ ܫܘܼܒܼܚܵܐ ܗ̄ܘ̣ ܕܲܡܫܲܒܿܚܚܵܢܹ̈ܐ ܀>
    text <܃ܐܘܿ ܟܡܵܐ ܫܒܼܝܼܚܵܐ ܗܵܝ̇ ܐܝܼܬܼܘܼܬܼܵܐ ܡܫܲܒܿܚܲܬܼ ܥܒܼܵܕ̈ܝܗ̇>
    text <ܕܥܸܒܼܕܲܬ̤ ܐܸܢܘܿܢ ܩܲܢܝܲܝ̈ ܫܘܼܒܼܚܵܐ ܒܥܸܠܲܬܼ ܫܘܼܒܼܚܵܗ̇ ܀>
    text <܃ܫܒܝܼܚ ܬܘܼܩܵܢܵܐ ܕܲܫܡܲܝܵܢܹ̈ܐ ܐܲܟܼܡܵܐ ܕܲܫܒܼܝܼܚ>
    text <ܘܗܵܢܵܘ̇ ܬܲܗܪܵܐ ܕܟܲܕܼ ܠܲܝܬܿ ܐܸܢܘܿܢ ܗܘ̤ܵܘ ܘܐܸܫܬܲܒܲܚܘܼ ܀>
    text <܃ܬܲܗܪܵܐ ܗ̄ܘ̣ ܕܐܲܝܟܲܢ ܡ̣ܢ ܠܵܐ ܡܸܕܸܿܡ ܗܘ̤ܵܘ ܫܲܦܝܼܪܹ̈ܐ>
    text <ܘܐܲܝܟܲܢ ܫܸܦܪܲܬ̤ ܫܲܦܝܼܪܘܼܬܼܗܘܿܢ ܒܸܠܥܵܕܼ ܡܸܕܹܿܡ ܀>
    text <ܡܠܘܿܠܵܐ ܕܡܸܕܹܿܡ ܗܵܘܹ̇ܐ ܥܸܠܬܼܵܐ ܠܗܵܘ̇ ܡ̇ܐ ܕܗܵܘܹ̇ܐ܃>
  block
    text <ܘܡܲܢ ܠܵܐ ܢܸܬܼܗܲܪ ܕܲܫܦ݂ܲܪܘ ܥܝܼܪܹ̈ܐ ܒܸܠܥܵܕܼ ܡܸܕܹܿܡ ܀>
    text <܃ܗܵܘ̇ ܦܘܼܩܕܼܵܢܵܐ ܕܐܸܡ݂ܲܪ ܘܲܗܘ̤ܵܘ ܚܠܵܦ ܡܸܕܹܿܡ>
    text <ܘܗܘ̤ ܡܲܠܝܼ ܠܗܘܿܢ ܕܘܼܟܲܬܼ ܛܲܟܼܣܵܐ ܕܐܘܼܡ̇ܢܘܼܬܼܵܐ ܀>
    text <܃ܪܸܡܙܵܐ ܕܲܗܘ̤ܵܐ ܡܠܘܿܠܵܐ ܘܥܲܡܠܵܐ ܐܵܦ ܐܘܼܡ̇ܢܵܐ>
    text <ܘܫܲܪܝܼ ܘܫܲܠܸܡ ܟܲܕܼ ܠܵܐ ܒܥܼܵܐ ܠܹܗ ܥܸܕܼܪܵܐ ܐ̄ܚܪܹܢܵܐ ܀>
    text <܃ܠܲܝܬܿ ܗ̄ܘ̣ܵܐ ܥܲܡܹܗ ܥܸܕܼܪܵܐ ܕܗܘܼܠܹܐ ܒܸܕܼܝܵܐ ܕܡ̇ܐܢܝܼ>
    text <ܘܠܵܐ ܐܲܪܟܿܘܿܢܛܵܐ ܕܪܲܟܸܿܒܼ ܙܹܐܦܵܐ ܕܲܒܼܒܲܪ ܕܲܝܨܵܢ ܀>
    text <܃ܠܵܐ ܥܲܕܲܪܬܹܗ ܒܝܼܫܬܵܐ ܕܐܵܘܠܸܕܼ ܡܠܸܐ ܒܝܼ̈ܫܵܬܼܵܐ>
    text <ܘܠܵܐ ܐܲܠܵܗܹ̈ܐ ܠܵܐ ܐܲܠܵܗܹ̈ܐ ܕܟܲܢܝܼ ܨܢܝܼܥܵܐ ܀>
    text <܃ܡܲܪܵܚܵܐܝܼܬܼ ܟܲܢܝܼ ܨܢܝܼܥܵܐ ܐܝܼܬܼܝܹ̈ܐ ܠܫܹܐܕܹ̈ܐ>
    text <ܘܕܲܓܵܠܵܐܝܼܬܼ ܐܸܡ݂ܲܪ ܛܵܥ̇ܝܵܐ ܕܗܘܼܠܹܐ ܒܪܵܬ̤ ܟܠ ܀>
    text <܃ܕܲܓܵܠ ܒܸܕܼܝܵܐ ܕܡ̇ܢܝܼܢܵܝܹ̈ܐ ܕܲܬܼܪܹܝܢ ܚܲܝ̈ܠܹܐ>
    text <ܘܡܲܪܵܚ ܗܵܪܓܵܐ ܕܒܹܝܬܼ ܒܲܪ ܕܲܚܨܵܢ ܕܒܲܫܒܼܝܼܥܵܢܹ̈ܐ ܀>
    text <܃ܠܵܐ ܬܪܹܝܢ ܬܲܩܸܢܘ ܒܪܝܼܬܼܵܐ ܒܪܵܫܝܼܬܼ ܡ̇ܢܝܼܢܵܝܝܹ̈ܐ>
    text <ܘܠܵܐ ܬܘܼܒܼ ܫܲܒܼܥܵܐ ܒܪ̣ܵܘ ܐܸܣܛܘܼܟܼܣܹ̈ܐ ܐܘܿ ܕܲܝܨܢܵܝܹ̈ܐ ܀>
    text <܃ܠܲܝܬܹܿܝܗ̇ ܒܝܼܫܬܵܐ ܡ̇ܐܢܝܼ ܒܝܼܫܵܐ ܡ̇ܢ ܣܵܪܹܒܼ ܐܲܢ̄ܬܿ>
    text <ܘܠܵܐ ܐܲܪ̈ܟܿܘܿܢܛܹܐ ܕܲܒܼܕܼܵܐ ܚܲܒܼܪܵܟ ܩܢܹܝܢ ܫܘܼܠܛܵܢܵܐ ܀>
    text <܃ܫܠܵܘ ܡܲܪ̈ܲܚܹܐ ܡ̣ܢ ܡܲܨܘܼܬܼܵܐ ܕܥܲܡ ܒܵܪܘܿܝܵܐ>
    text <ܠܵܐ ܬܨܲܚܘܿܢܵܗ̇ ܠܫܲܪܝܼܪܘܼܬܹܗ ܒܫܸܡ ܕܲܓܼܵܠܹ̈ܐ ܀>
    text <܃ܕܿܓܵܠܹ̈ܐ ܐ̄ܢܬܿܘܿܢ ܘܕܲܓܵܠܘܼܬܼܵܐ ܡܠܹܝܢ ܠܸܒܲܝ̈ܟܿܘܿܢ>
    text <ܘܠܵܐ ܫܲܪܝܼܪܝܼܢ ܐܝܼܬܼܝܝܹ̈ܐ ܕܐܵܘܠܸܕܼܘ ܪܸ̈ܥܝܵܢܲܟܿܘܿܢ ܀>
    text <܃ܚܲܕܼܘܼ ܐܝܼܬܼܝܵܐ ܕܐܝܼܬܼܵܘܗܝ ܘܐܝܼܬܼܵܘܗܝ ܐܲܟܼܡܵܐ ܕܐܝܼܬܼܵܘܗܝ>
    text <ܘܗܘ̤ܝܘܼ ܕܬܲܩܸܢ ܒܪܝܼܬܼܵܐ ܒܪܵܫܝܼܬܼ ܡ̣ܢ ܠܵܐ ܡܸܕܸܿܡ ܀>
    text <܃ܠܵܐ ܣܢܝܼܩ ܐܝܼܬܼܝܵܐ ܕܢܸܫܐܲܠ ܥܸܕܼܪܵܐ ܡ̣ܢ ܬܘܼܩܵܢܹܗ>
    text <ܘܠܵܐ ܬܘܼܩܵܢܹܗ ܡܨܸܐ ܕܢܸܬܼܥܲܠܸܐ ܨܹܝܕܼ ܐܝܼܬܼܘܼܬܹܗ ܀>
    text <܃ܠܗܲܠ ܡ̣ܢ ܟܠ ܗ̄ܘ̣ ܐܝܼܬܼܝܵܐ ܕܐܝܼܬܼܵܘܗܝ ܕܠܵܐܐ ܫܘܼܪܵܝܵܐ>
    text <ܘܲܠܟܼܵܐ ܡܸܢܹܗ ܫܡܲܝܝܵܐܐ ܘܐܲܪܥܵܐ ܘܟܼܠܡܵܐ ܕܲܒܼܗܘܿܢ ܀>
    text <܃ܠܒܲܪ ܡ̣ܢ ܟܠܵܐ ܘܲܠܓܼܵܘ ܡ̣ܢ ܟܠ ܐܝܼܬܼܵܘܗܝ ܘܐܝܼܬܼܵܘܗܝ>
    text <ܘܠܵܐ ܡܸܣܬܲܝܲܟ ܥܘܼܫܢܵܐ ܕܚܲܝܠܹܗ ܒܲܥܒܼܵܕܼ̇ ܐܝܼܕܼܵܘ̈ܗܝ ܀>
    text <܃ܒܓܼܵܘ ܬܘܼܩܵܢܹܗ ܚܒܼܝܼܫܵܐ ܗܝܼܠܵܐ ܕܡ̇ܢܝܼܢܵܝܹ̈ܐ>
    text <ܘܲܠܦܘܼܩܕܵܢܹܗ ܡܫܲܡܫܝܼܢ ܐܝܼܬܼܝܹ̈ܐ ܕܒܹܝܬܼ ܒܲܪ ܕܲܝܨܵܢ ܀>
    text <ܒܹܗ ܡܣܲܝܲܟ ܟܠ ܒܲܕܼ ܣܵܦܹ̇ܩ ܗ̄ܘ̣ ܟܝܵܢܹܗ ܠܟܼܠܵܐ܃>
  block
    text <ܘܠܲܝܬܿ ܠܹܗ ܣܵܟܼܵܐ ܕܲܡܣܲܝܸܟ ܠܵܗ̇ ܠܐܘܼܡ̇ܢܘܼܬܹܗ ܀>
    text <܃ܐܲܡܝܼܢܵܐܝܼܬܼ ܐܝܼܬܼܵܘܗܝ ܘܐܝܼܬܼܵܘܗܝ ܒܵܗ̇ ܒܐܝܼܬܼܘܼܬܹܗ>
    text <ܘܠܲܝܬܿ ܥܲܡ ܚܲܝܠܹܗ ܚܲܝܠܵܐ ܐ̄ܚܪܹܢܵܐ ܕܢܘܼܟܼܪܵܝ ܠܲܫܡܹܗ ܀>
    text <܃ܗܘ̤ ܒܪ̣ܵܐ ܒܪܝܼܬܼܵܐ ܕܡܲܠܝܵܐ ܙ̈ܢܲܝܵܐ ܕܠܵܐ ܡܸܢܝܵܢܵܐ>
    text <ܘܟܲܕܼ ܣܲܓܿܝܼܐܝܼܢ ܡܢܹܝܢ ܠܝܼܕܲܗܬܹܗ ܥܲܕܼܠܵܐ ܢܸܗܘܘܿܢ ܀>
    text <܃ܗܘ̤ ܥܒ݂ܲܕܼ ܐܸܢܘܿܢ ܠܪ̈ܘܼܚܵܢܵܝܹܐ ܪ̈ܘܼܚܵܢܵܝܹܐ>
    text <ܘܗܘ̤ ܣܵܡ̣ ܐܸܢܘܿܢ ܠܲܡܫܲܡܵܫܘܼ ܩܕܼܵܡ ܨܸܒܼܝܵܢܹܗ ܀>
    text <܃ܦܵܘܠܘܿܣ ܣܵܗܹ̇ܕܼ ܥܲܠ ܬܸܫܡܸܫܬܵܐ ܕܐܲܡܝܼܢܝܼܢ ܒܵܗ̇>
    text <ܒܗܵܝ̇ ܕܲܠܟܼܠܗܘܿܢ ܟܲܢܝܼ ܒܲܫܡܡܵܐ ܕܲܡܫܲܡܫܵܢܹ̈ܐ ܀>
    text <܃ܠܵܐ ܠܲܡ ܟܠܗܘܿܢ ܪ̈ܘܼܚܹܐ ܐܸܢܘܿܢ ܘܲܡܫܲܡܫܵܢܹ̈ܐ>
    text <ܘܲܟܼܕܲܢ ܐܸܢܘܿܢ ܬܚܹܝܬܼ ܣܘܼܟܵܝܵܐ ܕܦܘܼܪܩܵܢ ܚܲܝܲܝ̈ܢ ܀>
    text <܃ܒܹܗ ܒܲܗܘܵܝܗܘܿܢ ܩܲܒܸܿܠܘ ܗܵܕܹܐ ܡ̣ܢ ܥܵܒܼܘܿܕܼܵܐ>
    text <ܘܗܘ̤ ܥܵܒܼܘܿܕܼܵܐ ܠܗܵܕܹܐ ܛܲܟܸܿܣ ܘܐܲܩܝܼܡ ܐܸܢܘܿܢ ܀>
    text <܃ܠܛܲܟܼܣܵܐ ܕܥܲܡܠܹܗ ܐܲܥܡܸܠ ܐܸܢܘܿܢ ܒܲܥܡܝܼ̈ܠܵܬܼܵܐ>
    text <ܕܡ̇ܐ ܕܡܸܫܬܲܚܩܝܼܢ ܢܸܗܘܘܿܢ ܝܵ̇ܕܼܥܝܼܢ ܕܲܥܒܼܝܝܼܕܹ̈ܐ ܐ̄ܢܘܿܢ ܀>
    text <܃ܠܲܥܒܼܝܼܕܼܘܼܗܘܿܢ ܡܲܟܼܪܸܙ ܥܲܡܠܵܐ ܕܲܥܡܝܼܠܝܼܢ ܒܹܗ>
    text <ܘܐܲܝܟ ܕܲܒܼܨܸܒܼܥܵܐ ܡܚܵܘܸܐ ܠܐ̄ܢܵܫܵܐ ܕܠܵܘ ܐܝܼܬܼܝܹ̈ܐ ܐ̄ܢܘܿܢ ܀>
    text <܃ܐܲܝܟ ܫܝܼܦܘܿܪܵܐ ܩܵܥܹ̇ܐ ܪܲܗܛܵܐ ܕܣܘܼܥܪ݁ܵܢܲܝܗܘܿܢ>
    text <ܕܚܘܼܪܘ ܐܲܪ̈ܥܵܢܹܐ ܟܡܵܐ ܫܚܝܼܩ ܬܸܓܼܡܵܐ ܕܲܡܫܲܝܵܢܹ̈ܐ ܀>
    text <܃ܥܥܲܡܗܘܿܢ ܣܵܗܹ̇ܕܼ ܥܲܡܠܵܐ ܕܲܒܼܗܘܿܢ ܥܲܠ ܥܲܡܠܲܝ̈ܗܘܿܢ>
    text <ܘܲܠܣܵܗ̇ܕܿܘܼܬܹܗ ܡܚܲܬܿܡܝܼܢ ܗܸܢܘ̣ܿܢ ܕܐܹܝܢ ܫܲܪܝܼܪܵܐ ܀>
    text <܃ܫܲܪܝܼܪ ܣܵܗ̇ܕܵܐ ܥܲܡܠܹ̈ܐ ܕܥܝܼܪܹ̈ܐ ܘܗܸܢܘ̣ܿܢ ܥܝܼܪܹ̈ܐ>
    text <ܕܐܲܝܟ ܟܠܡܸܕܹܿܡ ܗܘ̤ܵܘ ܕܲܢܕܲܒܿܪܘܼܢ ܟܠܡܵܐ ܕܲܗܘ̤ܵܐ ܀>
    text <܃ܗܘܲܝܵ̈ܐ ܐܸܢܘܿܢ ܘܠܵܘ ܥܵܒܼܘܿܕܹ̈ܐ ܕܲܥܒܼܝܼ̈ܕܵܬܼܵܐ>
    text <ܘܠܲܥܒܼܝܼ̈ܕܼܵܬܼܵܐ ܕܡ̣ܢ ܥܵܒܼܘܿܕܵܐ ܥܒܼܝܼܕܼܝܼܢ ܥܲܒܼ̈ܕܹܿܐ ܀>
    text <܃ܐܘܿ ܥܲܒܼܕܿܘܼܬܼܵܐ ܕܡܲܠܝܵܐ ܬܲܗܪܵܐ ܕܚܲܕܼ ܥܵܒܼܘܿܕܼܵܐ>
    text <ܕܲܡܚܵܘܝܵܐ ܠܹܗ ܘܠܵܐ ܡܸܬܼܚܵܘܸܐ ܐܲܟܼܡܵܐ ܕܐܝܼܬܼܵܘܗܝ ܀>
    text <܃ܐܘܿ ܟܡܵܐ ܪܲܒܵܐ ܥܵܒܼܘܿܕܼܘܼܬܹܗ ܡ̣ܢ ܪܸܥܝܵܢܲܢ>
    text <ܘܲܟܼܡܵܐ ܒܨܝܼܪܵܐ ܡ̣ܢ ܪܲܒܿܘܼܬܹܗ ܕܠܵܐ ܡܘܼܫ̈ܚܵܬܼܵܐ ܀>
    text <܃ܕܠܵܐ ܡܘܼܫ̈ܚܵܬܼܵܐ ܪܲܒܵܐ ܡܸܢܲܢ ܘܡ̇ܟܵܐ ܡܸܢܹܗ>
    text <ܕܗܵܐ ܡܫܝܼܚܵܐ ܠܹܗ ܥܲܕܼܠܵܐ ܢܲܪܡܸܐ ܥܠܹܝܗ̇ ܡܘܼܫ̈ܚܵܬܼܵܐ ܀>
    text <܃ܡܫܝܼܚܵܐ ܗ̄ܘ̣ܵܬܼ ܠܹܗ ܕܲܟܼܡܵܐ ܗܵܘ̇ܝܵܐ ܥܲܕܼܠܵܐ ܬܸܗܘܸܐ>
    text <ܘܲܬܼܩܝܼܠ ܗ̄ܘ̣ܵܐ ܠܹܗ ܝܘܼܩܪܵܐ ܕܝܘܼܩܪܵܗ̇ ܒܟܲܦܬܼܵܐ ܕܪܸܡܙܹܗ ܀>
    text <܃ܓܠܸܐ ܗ̄ܘ̣ܵܐ ܠܪܸܡܙܹܗ ܗܘܵܝܵܐ ܕܟܸܢܫܹ̈ܐ ܪ̈ܘܼܚܵܢܵܝܹܐ>
    text <ܘܲܡܢܹܝܢ ܗ̄ܘ̣ܵܘ ܠܹܗ ܕܲܟܼܡܵܐ ܗܵܘܹ̇ܝܢ ܘܥܲܠ ܡܲܢ ܗܵܘܹ̇ܝܢ ܀>
    text <܃ܒܲܪܝܵܐ ܗ̄ܘ̣ܵܬܼ ܠܹܗ ܒܪܝܼܬܼܵܐ ܟܠܵܗ̇ ܡ̣ܢ ܨܸܒܼܝܵܢܹܗ>
    text <ܘܲܒܼܪܵܗ̇ ܒܬܸܢܝܵܐ ܒܝܲܕܼ ܣܘܼܥܪ݁ܵܢܹܐ ܐܸܡܲܬܼܝ ܕܲܨܒܼܵܐ ܀>
  block
    text <܃ܗܵܢ ܨܼܒܼܝܵܢܵܐ ܩܢܸܐ ܗ̄ܘ̣ܵܐ ܡܸܡܬܼܘܿܡ ܥܲܡ ܐܝܼܬܼܘܼܬܹܗ>
    text <ܘܐܲܦܩܹܗ ܠܓܸܠܝܵܐ ܒܙܲܒܼܢܵܐ ܕܲܫܦ݂ܲܕ ܠܚܸܟܼܡܲܬܼ ܚܘܼܒܹܿܗ ܀>
    text <܃ܒܚܘܼܒܵܐ ܪܲܒܵܐ ܓܡ݂ܲܪ ܨܸܒܼܝܵܢܵܐ ܕܨܵܒܹ̇ܐ ܗ̄ܘ̣ܵܐ ܒܹܗ>
    text <ܘܚܲܟܿܝܼܡܵܐܝܼܬܼ ܛܲܟܸܿܣ ܛܲܟܼܣܵܐ ܕܲܪܫܝܼܡ ܗ̄ܘ̣ܵܐ ܠܹܗ ܀>
    text <܃ܪܫܝܼܡܝܼܢ ܗ̄ܘ̣ܵܘ ܠܹܗ ܫܡܲܝܵܐ ܘܐܲܪܥܵܐ ܒܦܲܣܬܼܵܐ ܕܐܝܼܕܹܗ>
    text <ܐܘܼܗ ܡ̇ܢ ܐܸܡܪܹܬܼ ܠܵܐ ܗ̄ܘ̣ܵܐ ܒܐܝܼܕܼܵܐ ܐܸܠܵܐ ܒܪܸܡܙܵܐ ܀>
    text <܃ܟܬܼܝܼܒܼܝܼܢ ܗ̄ܘ̣ܵܘ ܠܹܗ ܥܵܠܡܹ̈ܐ ܒܣܸܦܪܵܐ ܕܐܲܡܝܼܢܘܼܬܹܗ>
    text <ܘܫܲܦܝܼܪ ܐܸܡ̇ܪܹܬܼ ܕܐܲܡܝܼܢܝܼܢ ܗ̄ܘ̣ܵܘ ܒܐܲܡܝܼܢܘܼܬܹܗ ܀>
    text <܃ܡܟܼܝܼܠܵܐ ܗ̄ܘ̣ܵܬܼ ܠܹܗ ܐܲܪܥܵܐ ܘܥܲܦܪܵܗ̇ ܒܲܡܠܸܐ ܙܘܵܪܹܗ>
    text <ܠܲܝܬܿ ܠܹܗ ܙܘܵܪܵܐ ܐܵܦܸܢ ܐܲܡ̣ܪܵܗ̇ ܢܒܼܝܼܵܐ ܕܐܝܼܬܼ ܠܹܗ ܀>
    text <܃ܬܩܝܼܠܝܼܢ ܗ̄ܘ̣ܵܘ ܠܹܗ ܛܘܼܪܹ̈ܐ ܪ̈ܵܡܹܐ ܘܟܹܐܦܹ̈ܐ ܕܲܒܼܗܘܿܢ>
    text <ܬܩܝܼܠܝܼܢ ܗ̄ܘ̣ܵܘ ܠܹܗ ܒܗܵܘ̇ ܡܲܬܼܩܵܠܵܐ ܕܠܵ ܒܐܝܼ̈ܕܲܝܵܐ ܀>
    text <܃ܐܲܚܝܼܕܼ ܗ̄ܘ̣ܵܐ ܠܹܗ ܪܘܼܚܵܐ ܘܡܲܫ̈ܒܹܐ ܒܚܘܼܦܢܲܝ̈ ܚܲܝܠܹܗ>
    text <ܘܲܨܪܝܼܪ ܗ̄ܘ̣ܵܐ ܠܹܗ ܩܸܒܼܝܵܐ ܕܡܲܝ̈ܵܐ ܒܫܘܿܫܸܦ ܪܸܡܙܹܗ ܀>
    text <܃ܡܬܲܚܲܡ ܗ̄ܘ̣ܵܐ ܠܹܗ ܬܚܘܼܡ̇ܐ ܓܼܠܝܵܐ ܕܒܹܝܬܼ ܐܸܣܛܘܼܟܼܣܹ̈ܐ>
    text <ܘܲܦܩܝܼܕܼ ܗ̄ܘ̣ܵܐ ܠܹܗ ܕܐܲܝܟܲܢ ܢܸܪܕܿܘܿܢ ܕܠܵܐ ܥܘܼܠܒܵܢܵܐ ܀>
    text <܃ܡ̇ܘܕܲܥ ܗ̄ܘ̣ܵܐ ܠܹܗ ܫܒܼܝܼܠ ܡܲܪܕܲܝܼܬܼܵܐ ܕܫܸܡܫܵܐ ܘܣܲܗܪܵܐ>
    text <ܘܲܩܨܝܼܨ ܗ̄ܘ̣ܵܐ ܠܹܗ ܪܲܗܛܵܐ ܕܫܵܥܹ̈ܐ ܕܢܘܼܗܪܵܐ ܘܚܸܫܟܵܐ ܀>
    text <܃ܡܢܹܝܢ ܗ̄ܘ̣ܵܘ ܟܵܘܿܟܿܒܹ̈ܐ ܘܲܣܕܼܝܼܪܝܼܢ ܗ̄ܘ̣ܵܘ ܩܕܼܵܡ ܝܼܕܲܥܬܹܗ>
    text <ܘܲܡܦܲܠܓܼܝܼܢ ܗ̄ܘ̣ܵܘ ܕܐܲܝܟܲܢ ܢܸܪܕܸܿܐ ܟܠܚܲܕܼ ܡܸܢܗܘܿܢ ܀>
    text <܃ܒܚܝܼܪܝܼܢ ܗ̄ܘ̣ܵܘ ܠܹܗ ܐܵܦ ܣܘܼܥܪ̈ܵܢܹܐ ܕܥܝܼܪܹ̈ܐ ܘܐ̄ܢܵܫܵܐ>
    text <ܘܒܲܩܝܵܐ ܗ̄ܘ̣ܵܬܼ ܠܹܗ ܛܵܒܼܬܼܵܐ ܘܒܼܝܼܫܬܵܐ ܕܣܘܼܥܪ݁ܵܢܲܝܗܘܿܢ ܀>
    text <܃ܦܪܝܼܫܝܼܢ ܗ̄ܘ̣ܵܘ ܠܹܗ ܬܼܓܼܡܹ̈ܐ ܕܫܹܐܕܹ̈ܐ ܡ̣ܢ ܡܲܠܲܐܟܹ̈ܐ>
    text <ܘܲܡܦܵܣ ܗ̄ܘ̣ܵܐ ܒܗܘܿܢ ܕܡܸܦܪܲܫ ܦܵܪܫܝܼܢ ܡ̣ܢ ܚܲܒܼܪ݁ܲܝܗܘܿܢ ܀>
    text <܃ܗܵܠܹܝܢ ܟܠܗܹܝܢ ܘܬܼܘܼܒܼ ܕܐܲܟܼܘܵܬܼܗܹܝܢ ܐܸܠܘܼ ܐܝܼܬܼ ܗ̣̄ܘܲܝ̈>
    text <ܟܲܣ̈ܝܵܢ ܗ̣̄ܘܲܝ̈ ܒܹܗ ܘܚܲܙ̈ܝܵܢ ܗ̣̄ܘܲܝ̈ ܠܹܗ ܘܡܲܢ̈ܝܵܢ ܗ̣̄ܘܲܝ̈ ܠܹܗ ܀>
    text <܃ܠܵܐ ܟܹܝܬܼ ܙܵܕܸܩ ܕܲܢܟܲܢܸܐ ܠܹܗ ܫܡܵܗܹ̈ܐ ܡܚܝܼܠܹ̈ܐ>
    text <ܕܗܵܐ ܒܸܪ̈ܝܵܬܹܗ ܡܚܵܘ̈ܝܵܢ ܚܲܝܠܵܐ ܕܓܼܢ̄ܒܵܪܘܼܬܹܗ ܀>
    text <܃ܠܵܐ ܢܸܫܬܲܒܼܗܲܪ ܘܢܸܪܢܸܐ ܕܐܲܚܝܼܕܼ ܣܵܟܼܵܐ ܠܣܵܟܹܗ>
    text <ܕܗܵܐ ܬܘܼܩܵܢܹܗ ܠܵܐ ܡܸܣܬܲܝܲܟ ܡ̣ܢ ܪܸܥܝܵܢܲܢ ܀>
    text <܃ܠܵܐ ܢܸܬܼܠܲܠܲܓܼ ܘܢܲܥܸܠ ܥܲܡܹܗ ܚܲܝܠܵܐ ܐ̄ܚܪܹܢܵܐ>
    text <ܕܗܵܐ ܐܵܦ ܥܝܼܪܹ̈ܐ ܕܪܘܼܚܵܐ ܐܸܢܘܿܢ ܥܒܼܵܕܹܗ ܐܸܢܘܿܢ ܀>
  block
    text <܃ܥܒܼܵܕܹܗ ܐܸܢܘܿܢ ܘܐܲܝܟ ܟܠܡܸܕܸܿܡ ܬܲܩܸܢ ܐܸܢܘܿܢ>
    text <ܘܣܵܗܹ̇ܕ ܕܵܘܝܼܕܼ ܕܐܸܡ݂ܲܪ ܕܲܥܒ݂ܲܕܼ ܡܲܠܲܐܟܼܵܘ̈ܗܝ ܪܘܼܚ ܀>
    text <܃ܡܲܠܲܐܟܼܵܘ̈ܗܝ ܕܹܝܢ ܟܲܢܝܼ ܐܸܢܘܿܢ ܠܵܐ ܡܲܠܲܐܟܹ̈ܐ>
    text <ܕܢܹܐܠܲܦ ܟܠܢܵܫ ܕܕܝܼܠܹܗ ܐܸܢܘܿܢ ܒܗܵܝ̇ ܕܲܒܼܪܹܝܢ ܠܹܗ ܀>
    text <܃ܒܪܝܼܬܹܗ ܐܸܢܘܿܢ ܘܲܬܼܚܹܝܬܼ ܪܸܡܙܹܗ ܟܕܼܝܼܢܝܼܢ ܟܠܢܵܫ>
    text <ܘܠܵܐ ܛܲܥܝܵܐ ܠܗܘܿܢ ܒܵܪܘܿܝܘܼܬܹܗ ܘܣܵܥܘܿܪܘܼܬܹܗ ܀>
    text <܃ܛܵܥܲܝ̈ܵܐ ܛܥܵܘ̣ ܘܟܲܢܝܼܘ ܐܸܢܘܿܢ ܐܝܼܬܼܝܹ̈ܐ ܓܢܝܼܙܹ̈ܐ>
    text <ܘܛܵܟ ܟܲܪܝܵܐ ܠܗܘܿܢ ܠܬܲܩܢܹ̈ܐ ܕܲܒܼܗܘܿܢ ܥܲܠ ܗܵܢ ܥܵܘ̣ܠܵܐ ܀>
    text <܃ܥܵܘ̣ܠܵܐ ܗ̄ܘ̣ ܪܲܒܵܐ ܕܫܸܡ ܒܵܪܘܿܝܵܐ ܢܸܬܸܿܠ ܠܥܲܒܼ̈ܕܹܿܐ>
    text <ܘܛܵܟ ܚܲܡܝܼܬܼܝܼܢ ܥܲܒܼ̈ܕܹܿܐ ܛܵܒܹ̈ܐ ܥܲܠ ܗܵܢ ܓܘܼܢܚܵܐ ܀>
    text <܃ܫܹܐܕܹ̈ܐ ܒܲܠܚܘܿܕܼ ܐܸܟܼܒܲܪ ܚܵ̇ܕܹܝܢ ܟܲܕܼ ܠܵܐ ܚܵ̇ܕܹܝܢ>
    text <ܕܐܵܦܸܢ ܚܵ̇ܕܹܝܢ ܩܲܠܝܼܠ ܚܵ̇ܕܹܝܢ ܘܗܵܦ̇ܟܿܝܼܢ ܡܲܟܼܪܹܝܢ ܀>
    text <܃ܩܲܠܝܼܠ ܙܲܒܼܢܵܐ ܚܵ̇ܕܹܝܢ ܫܹܐܕܹ̈ܐ ܘܛܵܥܹ̇ܝܢ ܐ̄ܢܵܫܵܐ>
    text <ܘܒܼܵܬܲܪ ܙܲܒܼܢܵܐ ܥܵܐ̇ܠܵܐ ܬܘܵܬܼܵܐ ܕܠܵܐ ܡܸܬܿܬܲܢܝܵܐ ܀>
    text <܃ܬܘܵܬܼܵܐ ܡܢܲܓܿܕܵܐ ܠܡܲܪܵܚܘܼܬܼܵܐ ܕܠܵܐ ܐܸܬܿܬܵܘܝܲܬ̤>
    text <ܘܲܠܡܲܠܲܐܟܹ̈ܐ ܕܐܲܟܼܪܝܼܘ ܗܵܪܟܵܐ ܡܚܵܘܝܵܐ ܒܚܘܼܒܵܐ ܀>
    text <܃ܣܲܓܿܝܼ ܡܲܟܼܪܹܝܢ ܐܸܡܲܬܼܝ ܕܛܵܥܹ̇ܝܢ ܐ̄ܢܵܫܵܐ ܒܫܸܡܗܘܿܢ>
    text <ܘܣܲܓܿܝܼ ܚܵ̇ܕܿܝܢ ܡ̇ܐ ܕܡܸܬܼܩܲܕܲܫ ܫܸܡ ܒܵܪܘܿܝܵܐ ܀>
    text <܃ܫܸܡ ܒܵܪܘܿܝܵܐ ܪܚܝܼܡ ܥܲܠ ܙܵܘܥܹ̈ܐ ܕܪܸ̈ܥܝܵܢܲܗܘܿܢ>
    text <ܘܲܪܓܼܝܼܓܼܝܼܢ ܛܵܒܼ ܕܠܲܫܡܵܐ ܕܩܘܼܕܼܫܹܗ ܢܩܲܕܸܿܫ ܟܠܢܵܫ ܀>
    text <܃ܩܲܕܿܝܼܫܵܐܝܼܬܼ ܡܩܲܕܿܫܝܼܢ ܢܸܗܘܿܢ ܒܲܚܕܼܵܐ ܫܲܘܝܼܘ>
    text <ܘܠܵܐ ܡܸܬܼܪܲܦܹܝܢ ܡ̣ܢ ܫܲܘܝܘܼܬܼܵܐ ܕܐܲܡܝܼܢܝܼܢ ܒܵܗ̇ ܀>
    text <܃ܠܲܥܒܼܝܼܕܼܘܼܬܼܗܘܿܢ ܥܵܗ̇ܕܿܝܼܢ ܟܠܢܵܫ ܥܲܒܼ̈ܕܹܿܐ ܛܵܒܹ̈ܐ>
    text <ܘܠܵܐ ܡ̇ܐ̇ܢܵܐ ܠܗܘܿܢ ܠܡܸܦܪܲܥ ܫܘܼܒܼܚܵܐ ܠܲܡܬܲܩܢܵܢܗܘܿܢ ܀>
    text <܃ܒܹܗ ܒܬܼܘܼܩܵܢܗܘܿܢ ܡܲܩܲܬܼ ܗܵܘܢܵܐ ܥܝܼܪܵܐ ܕܲܒܼܗܘܿܢ>
    text <ܠܵܐ ܝܵܗ̇ܒܿܝܼܢ ܠܹܗ ܕܢܸܫܠܸܐ ܘܢܸܫܟܲܬܼ ܡ̣ܢ ܬܸܫܒܿܘܿܚܬܵܐ ܀>
    text <܃ܗܵܘܢܵܐ ܥܝܼܪܵܐ ܩܢܹܝܢ ܒܲܟܼܝܝܵܢܵܐ ܕܲܡܟܲܝܢܝܼܢ ܒܹܗ>
    text <ܘܡܸܛܠ ܗܵܕܹܐ ܟܲܢܝܼ ܐܸܢܘܿܢ ܟܬܼܵܒܼܵܐ ܥܝܼܪܹ̈ܐ ܀>
    text <܃ܥܝܼܪܹ̈ܐ ܐܸܢܘܿܢ ܕܠܵܐ ܕܡܸܟܼܘ ܡܸܡܬܼܘܿܡ ܘܠܵܐ ܬܘܼܒܼ ܕܵܡ̇ܟܿܝܼܢ>
    text <ܘܲܒܼܥܝܼܪܘܼܬܼܗܘܿܢ ܡܥܝܼܪܝܼܢ ܐ̄ܢܵܫܵܐ ܠܘܵܬܼ ܝܘܼܠܦܵܢܵܐ ܀>
    text <܃ܒܒܹܝܬܼ ܝܘܼܠܦܵܢܵܐ ܡܩܲܕܿܡܝܼܢ ܩܵܝ̇ܡܝܼܢ ܐܲܝܟ ܪ̈ܲܒܵܢܹܐ>
    text <ܘܲܡܚܲܟܿܡܝܼܢ ܠܵܗ̇ ܠܫܲܒܼܪܘܼܬܼ ܐ̄ܢܵܫܵܐ ܒܝܘܼܠܦܵܢܲܝ̈ܗܘܿܢ ܀>
    text <܃ܡ̣ܢ ܗܵܘ̇ ܪܲܒܵܐ ܕܚܲܟܸܿܡ ܐܸܢܘܿܢ ܩ̣ܢܵܘ ܚܸܟܼ̈ܡܵܬܼܵܐ>
    text <ܘܲܠܗܵܘ̇ ܢܝܼܫܵܐ ܕܪܲܒܵܢܘܼܬܹܗ ܚܵܢܹ̇ܝܢ ܟܠܢܵܫ ܀>
    text <܃ܒܗܸܓܼܝܵܢ ܡܸܠܬܹܗ ܥܢܹܝܢ ܘܲܥܡܝܼܠܝܼܢ ܠܹܠܲܝ ܐܝܼܡܵܡ>
    text <ܘܥܲܡܗܘܿܢ ܕܙܲܒܼܢܹ̈ܐ ܪܸܗ̇ܛܝܼܢ ܒܵܥܹ̇ܝܢ ܒܥܵܬܼ ܥܸܢܝܵܢܹܗ ܀>
    text <ܥܸܢܝܵܢ ܚܘܼܒܵܐ ܐܲܠܵܗܵܝܵܐ ܪܚܝܼܡ ܥܲܠ ܥܝܼܪܹ̈ܐ܃>
  block
    text <ܬܵܘ ܢܸܗܘܸܐ ܠܗܘܿܢ ܚܲܒܼܪܹ̈ܐ ܒܗܸܪܓܵܐ ܕܐܲܡܝܼܢܝܼܢ ܒܹܗ ܀>
    text <܃ܠܨܸܒܼܝܵܢ ܟܲܣܝܵܐ ܡܫܲܡܫܝܼܢ ܟܠܝܘܿܡ ܕܠܵܐ ܩܘܼܛܵܥܵܐ>
    text <ܬܵܘ ܢܸܬܼܐܡܸܢ ܒܐܲܡܝܼܢܘܼܬܼܵܐ ܕܨܹܝܕܼ ܥܵܒܼܘܿܕܼܵܢ ܀>
    text <܃ܚܠܵܦ ܦܘܼܪܩܵܢܲܢ ܫܚܝܼܩܝܼܢ ܘܲܠܐܹܝܝܢ ܗܵܐ ܡ̣ܢ ܕܲܗܘ̤ܵܘ>
    text <ܢܥܲܕܲܪ ܐܸܢܘܿܢ ܐܵܦܸܢ ܩܲܠܝܼܠ ܒܥܲܡܠܵܐ ܕܚܲܝܲܝ̈ܢ ܀>
    text <܃ܡܸܛܠܵܬܲܢ ܡܙܝܼܥܝܼܢ ܠܐܵܐܲܪ ܒܟܼܠ ܫܘܼܚܠܵܦܝܼ̈ܢ>
    text <ܢܙܝܼܥܥ ܡܲܚܫܲܒܼܬܲܢ ܠܡܸܕܲܥ ܛܲܟܼܣܵܐ ܕܫܘܼܚܠܵܦܲܝ̈ܗܘܿܢ ܀>
    text <܃ܚܠܵܦܲܝܢ ܪܵܗ̇ܛܝܼܢ ܒܐܸܣܛܵܕܼܝܼܘܿܢ ܪܘܼܚܵܢܵܝܬܵܐ>
    text <ܢܩܲܠܸܣ ܐܸܢܘܿܢ ܕܢܸܫܘܸܐ ܠܐܲܓܼܪܵܐ ܕܲܟܼܠܝܼܠܲܝ̈ܗܘܿܢ ܀>
    text <܃ܠܥܘܼܕܼܪܵܢ ܢܲܦܫܲܢ ܪܡܹܝܢ ܒܐܵܓܼܘܿܢܵܐ ܥܲܡ ܚܲܒܼܪ̈ܲܝܗܘܿܢ>
    text <ܢܠܲܒܸܿܒܼ ܐܸܢܘܿܢ ܕܬܼܘܼܒܼ ܢܸܬܼܟܲܫܪܘܼܢ ܥܲܠ ܙܵܟܼܘܼܬܿܢ ܀>
    text <܃ܩܪܵܒܼܵܐ ܕܫܹܐܕܹ̈ܐ ܡܫܲܠܹܝܢ ܡܸܢܲܢ ܒܐܵܓܼܘܿܢܲܝ̈ܗܘܿܢ>
    text <ܢܸܦܪܘܿܥ ܛܲܝܒܿܘܼ ܠܡܵܪܵܐ ܛܵܒܼܵܐ ܕܙܲܝܹܢ ܐܸܢܘܿܢ ܀>
    text <܃ܠܕܲܝܝܘܹ̈ܐ ܪܵܕܼܦܝܼܢ ܡ̣ܢ ܡܲܫܪܝܼܬܲܢ ܕܠܵܐ ܢܲܟܿܘܿܢܵܢ>
    text <ܢܫܲܒܲܚ ܠܲܫܡܵܐ ܕܐܸܣܲܪ̣ ܐܸܢܘܿܢ ܒܪܸܚܡܲܬܼ ܢܲܦܫܲܢ ܀>
text <ܥܲܠ ܬܘܼܩܵܢܵܐ ܕܡܲܫܟܵܢ ܙܲܒܼܢܵܐ>
  block
    text <ܥܲܠ ܬܘܼܩܵܢܵܐ ܕܡܲܫܟܵܢ ܙܲܒܼܢܵܐ>
  block
    text <ܡܐܡܪܐ܀ ܡܐ܀>
    text <ܕܥܠܡܫܟܢܙ ܒܢܐ܀>
    text <܃ܕܝܼܠܹܗ ܟܲܕ ܕܝܼܠܹܗ>
    text <ܡܸܐܡܪܵܐ ܕܐܲܪܒܥܝܼܢ ܘܚܲܕ܀>
    text <ܕܲܥܒܝܼܕ ܠܹܗ ܥܲܠ ܬܘܼܩܵܢܵܐ ܕܡܲܫܟܵܢ ܙܲܒܼܢܵܐ܀>
    text <ܘܠܵܚܸ̇ܡ ܠܩܘܼܕܵܫ ܥܹܕܬܵܐ܀>
  block
    text <܃ܒܪܝܬܐ ܕܬܢܝܵܐ ܒܪܐ ܒܪܘܿܝܵܐ ܒܐܝܕ̈ܝ ܡܘܼܫܹܐ>
    text <ܕܢܐܠܦ ܐ̄ܢܵܫܵܐ ܕܗܘ̤ܝܘ ܕܒܼܪܵܐ ܒܪܝܼܬܼܵܐ ܒܪܵܫܝܼܬ܁>
    text <܃ܥܵܠܡܵܐ ܥܦܝܼܦܐ ܨܵܪ ܨܒܼܝܢܹܗ ܩܕܵܡ ܒܲܪ ܒܲܝܬܹܗ>
    text <ܕܢܟܼܪܸܙ ܚܲܝܠܵܐ ܕܐܘܡܵܢܘܼܬܹܗ ܠܚܝܠܲܝ̈ ܪܘܡܵܐ܁>
    text <܃ܚܝܠܝ̈ ܪܘܡܵܐ ܟܢܸܫ ܚܝܠܹܗ ܥܲܠ ܛܘܼܪ ܣܝܼܢܲܝ>
    text <ܕܢܸܚܙܘܿܢ ܚܝܠܹܗ ܐܲܝܟ ܕܚܙܐܘܼܗܝ ܒܪܲܫܝܼܬ ܕܗܘܬ̤܁>
    text <܃ܒܗ̇ܘ ܐܣܟܝܡܵܐ ܕܒܼܪܐ ܒܪܝܼܬܼܵܐ ܩܕܵܡ ܟܸܢܫܲܝ̈ܗܘܿܢ>
    text <ܨܪ ܕܡܘ̈ܬܐ ܕܡܲܫܟܵܢ ܙܒܼܢܵܐ ܘܚܘܝܼ ܠܥܲܒܼܕܹܗ܁>
    text <܃ܒܡܫܟܵܢ ܙܒܼܢܵܐ ܨܒܼܵܐ ܢܕܒܕܸܩ ܥܲܠ ܪܲܒܘܼܬܗ>
    text <ܘܒܬܘܩܢܹܗ ܪܫܲܡ ܬܘܼܩܵܢܵܐ ܕܪܘܡܵܐ ܘܥܘܼܡܩܵܐ܁>
    text <܃ܒܐܣܟܸܡ ܝܘܩܢܵܐ ܕܬܪܝܢ ܥܵܠܡܹ̈ܐ ܨܪܹܗ ܒܐܲܪܥܵܐ>
    text <ܒܐܪܥܢܝܵܐ ܘܒܫܡܝܢܵܐ ܢܗܪܵܐ ܥܦܝܼܦܐ܁>
    text <܃ܒܬܗܪܐ ܥܦܝܼܦܵܐ ܬܗܪܬ ܣܓܝܼ ܕܡܬܩܢ ܟܠܐ>
    text <ܕܒܪܐ ܡܕܡ ܟܕ ܠܝܬ ܡܸܕܸܡ ܘܡܚܕܬ̤ ܠܹܗ܁>
    text <܃ܡ̣ܢ ܠܵܐ ܡܕܡ ܟܠ ܒܪ̈ܝܬܐ ܒܪܫܝܼܬ ܕܒܼܪܵܐ>
    text <ܘܦܢ̣ܐ ܒܬܢܝܐ ܘܚܕܸܬ ܐܸܢܹܝܢ ܒܐܝܕ̈ܝ ܡܘܼܫܹܐ܁>
    text <܃ܥܝܪ̈ܐ ܘܐ̄ܢܫ̈ܐ ܩܪ̣ܐ ܕܢܚܘܼܪܘܢ ܒܐܢܝܼܵܐ ܕܥܲܡܠܹܗ>
    text <ܕܢܸܗܘܘܿܢ ܣܗܕܹ̈ܐ ܥܲܠ ܚܘܼܕܬܹܗ ܘܥܲܠ ܬܘܼܩܵܢܹܗ܁>
    text <܃ܕܡܘܬܐ ܕܠܝܬܝܗ̇ ܨܵܪ ܥܲܠ ܛܘܼܪܐ ܐܲܝܟ ܗ̇ܘ ܕܐܝܼܬܹܝܗ̇>
    text <ܕܒܼܠܐ ܡܕܡ ܢܸܚܙܘܿܢ ܡܸܕܸܡ ܡ̣ܢ ܠܵܐ ܡܸܕܸܡ܁>
    text <܃ܐܘܡܢܐܝܼܬ ܨܵܪ ܕܡܘ̈ܬܐ ܕܠܵܐ ܪܘܼܟܵܒܼܵܐ>
    text <ܕܒܪܘܟܵܒܼܗܝܼܢ ܢܫܪܪ ܥܲܒܼܕܵܘ̈ܗܝ ܒܒܼܵܪܘܿܝܘܼܬܹܗ܁>
    text <܃ܫܪܪܐ ܕܫܡܹܗ ܪܫܲܡ ܒܚܙܬܵܐ ܘܚܘܝܼ ܐܸܢܘܿܢ>
    text <ܕܠܵܐ ܢܬܦܠܓܘܿܢ ܥܲܠ ܐܝܼܬܘܼܬܹܗ ܕܲܕܠܵܐ ܫܘܼܪܵܝ܁>
    text <܃ܫܡܹܗ ܣܵܡ ܠܘܩܕܵܡ ܐܝܟ ܫܬܐܣܬܼܵܐ ܠܒܢܝܵܢ ܥܲܡܠܹܗ>
    text <ܘܥܠܵܘܗܝ ܫܲܟܼܠܸܠ ܫܡܲܝܵܐ ܘܐܪܥܵܐ ܘܟ̣ܠܡܵܐ ܕܒܼܗܘܿܢ܁>
    text <ܫܡܗ ܬܘܼܒ ܐܘܚܸܕ ܒܕܡܘܼܬ ܦܪܙܠܵܐ ܒܐܝܕ̈ܝ ܡܘܼܫܹܐ܁>
    text <ܘܦܣܠ ܡ̈ܠܹܐ ܘܒ̣ܢܐ ܥܠܲܝܗܝܢ ܫܪܵܪܐ ܕܲܫܡܹܗ܁>
    text <܃ܒܡܸܠܹ̈ܐ ܐܲܠܦܹܗ ܠܡܒܼܢܵܐ ܚܝܠܹܗ ܒܲܟܪܬܝܼܒܵܬܹ̈ܐ>
    text <ܘܐܝܟ ܕܒܼܥܪ̈ܩܐ ܫܪܪ ܐܢܝܢ ܒܝܲܕ ܐܬܘ̈ܬܐ܁>
    text <܃ܒܝܬܐ ܕܡܕܡ ܒܢ̣ܐ ܒܲܢܝܵܐ ܕܕܚܠܬ ܩܘܼܫܬܵܐ>
    text <ܘܼܕܡܝܗ ܒܛܲܟܼܣܵܐ ܕܗ̇ܘ ܬܘܼܩܵܢܵܐ ܕܡ̣ܢ ܠܵܐ ܡܸܕܸܡ܁>
    text <܃ܡ̣ܢ ܠܐ ܡܕܡ ܒܪܐ ܗ̄ܘ̣ܵܐ ܥܵܠܡܵܐ ܠܡܲܬܩܲܢܵܢܹܗ>
    text <ܘܒܠܐ ܡܕܡ ܕܡܝ ܐܦ ܗܘ̤ ܘܥܒܲܕ ܡܸܕܸܡ܁>
    text <܃ܥܘܡܪܐ ܐܦܝܐ ܕܗܘܝ ܥܠܡܐ ܨܪ ܠܹܗ ܪܡܙܵܐ>
    text <ܕܢܕܡܹܐ ܘܢܥܒܕ ܡܲܫܟܢܵܐ ܕܘܡܝܵܐ ܕܥܵܠܡܹ̈ܐ܁>
    text <܃ܗ̇ܘ ܨܒܼܝܢܵܐ ܕܒܼܪܐ ܒܪܝܼܬܼܵܐ ܡ̣ܢ ܠܐ ܡܸܕܡ>
    text <ܗܘ̤ ܚܘܝܼ ܠܹܗ ܚܙܵܬܵܐ ܦܐܝܬܐ ܕܕܡܝܵܐ ܠܡܸܕܸܡ܁>
    text <܃ܚܙܝܼ ܠܲܡ ܘܥܒܼܕܼ ܐܡ̣ܪ ܨܐܕܵܘܗܝ ܚܹܝܠ ܥܵܒܼܘܕܵܐ>
    text <ܐܲܝܟ ܗ̇ܘ ܕܘܼܡܝܵܐ ܪܘܚܢܝܵܐ ܕܨܲܪܬ ܩܘܕܡܲܝܟ܁>
    text <܃ܚܙܝܼ ܨܘܿܪ ܫܦܝܼܪ ܝܘܩܢܐ ܦܲܐܝܵܐ ܕܬܪܹܝܢ ܥܵܠܡܹ̈ܐ>
    text <ܕܣܝܡܝܗܝ ܒܐܲܪܥܵܐ ܩܕܵܡ ܚܙ̈ܝܹܐ ܕܢܸܬܒܩܘܢ ܒܹܗ܁>
    text <܃ܥܒܕ ܚܲܕ ܡܫܟܢܵܐ ܒܛܘܼܦܣܵܐ ܕܥܒܕܬ ܫܡܲܝܵܐ ܘܐܲܪܥܵܐ>
    text <ܘܡܵܐ ܕܐܬܬܩܢ ܠܦܘܵܓܼܝܗܝ ܠܬܪܹܝܢ ܕܠܵܐ ܦܘܼܠܵܓܵܐ܁>
    text <ܦܪܣܵܐ ܐܲܪܡܵܐ ܒܹܝܬ ܚܲܕ ܠܲܐ̄ܚܪܹܝܢ ܘܲܦܪܘܿܫ ܐܸܢܘܿܢ܃>
  block
    text <ܐܝܟ ܡܵܐ ܕܦܪܸܫ ܪܩܝܼܥܵܐ ܕܡܸܬܼܚ̇ܬܼ ܬܪܹܝܢ ܬܘܩܢܹ̈ܐ܁>
    text <܃ܒܢܚܬܐ ܕܡܝ̈ܐ ܦܠܓܬܗ ܠܥܒܕܝ ܠܬܪܹܝܢ ܥܘܼܡܪ̈ܲܝܢ>
    text <ܥܒܕ ܠܵܟ ܐܦ ܐܲܢ̄ܬ ܢܚܬܐ ܙܩܝܼܦܵܐ ܘܦܠܘܿܓܼ ܥܲܡܠܟ܁>
    text <܃ܝܪ̈ܝܥܬܐ ܡܬܘܚ ܥܲܠ ܐܪܥܵܐ ܘܫܪܪ ܐܸܢܹܝܢ>
    text <ܘܚܠܦ ܐܣܵܐ ܐܟܼܪܟ ܐܸܢܹܝܢ ܕܦܹ̈ܐ ܦܠܚ̈ܝܹܐ܁>
    text <܃ܡܫܟܢܵܐ ܘܡܫܟܢܵܐ ܢܗܘܐ ܒܡܫܟܢܵܐ ܕܡܬܩܢ ܐܲܢ̄ܬ>
    text <ܒܗ̇ܘ ܐܣܟܝܡܵܐ ܕܥܠܡܵܐ ܘܥܵܠܡܵܐ ܡ̣ܢ ܚܲܕ ܥܵܠܡܵܐ܁>
    text <܃ܥܵܠܡܵܐ ܘܥܵܠܡܵܐ ܕܙܒܼܢܵܐ ܘܕܲܥܬܝܼܕ ܬܩܢ ܨܒܼܝܵܢܝ>
    text <ܬܩܢ ܐܦ ܐܢ̄ܬ ܡܲܫܟܢܵܐ ܘܡܲܫܟܼܢܵܐ ܒܹܗ ܒܐܸܣܟܝܡܵܐ܁>
    text <܃ܠܥܠܡܵܐ ܕܙܲܒܼܢܵܐ ܡܠܝܬܗ ܙܒܼܢܵܐ ܕܥܒܘܪ̈ܝܬܐ>
    text <ܚܘܪ ܬܩܢܐܝܼܬ ܘܣܝܼܡ ܟܠܡܸܕܡ ܠܘܩܒܼܵܠ ܡܸܕܸܡ܁>
    text <܃ܒܡܫܟܢܵܐ ܕܠܒܵܪ ܣܝܼܡ ܨܒܘ̈ܬܐ ܐܪ̈ܥܢܝܬܐ>
    text <ܘܒܼܗܘ̇ ܕܠܓܘ ܣܝܼܡ ܕܘܼܒܵܪܵܐ ܕܪ̈ܘܚܢܝܬܐ܁>
    text <܃ܪ̈ܘܚܢܝܬܵܐ ܘܦܓܪ̈ܢܝܬܐ ܛܟܣ ܘܥܒܕ>
    text <ܕܢܸܗܘܹܐ ܕܡ̇ܐ ܥܒ̇ܕܐ ܕܐܝܼܕ̈ܝܟ ܠܥ̇ܒܕ ܐܝܼܕܲܝ܁>
    text <܃ܐܘ ܥܒܘܿܕܐ ܕܥܒܕ ܥܠܡܹ̈ܐ ܡ̣ܢ ܠܐ ܡܕܡ>
    text <ܕܡܠܦ ܥܒܕ̈ܘܗܝ ܕܢܕܡܘܿܢ ܒܹܗ ܠܡܥܒܕ ܡܸܕܸܡ܁>
    text <܃ܐܘܨܝ̇ܪܐ ܕܨܵܪ ܒܪ̈ܝܬܐ ܟܕܠܲܝܬ ܐܸܢܹܝܢ>
    text <ܕܦܢ̣ܐ ܒܬܢܝܵܐ ܘܪܫܡ ܐܸܢܹܝܢ ܩܕܡ ܒܲܪ ܥܲܡܥܡ܁>
    text <܃ܐܘ ܕܓܢܝܼܙܵܐ ܐܡܝܼܢܘܼܬܹܗ ܒܐܲܡܝܼܢܘܼܬܹܗ>
    text <ܕܠܥܸܙ ܚܝܠܗ ܩܵܠܹ̈ܐ ܓܠ̈ܝܐ ܩܕܼܵܡ ܫܡܫ̈ܘܗܝ܁>
    text <܃ܐܘ ܠܟ ܐܵܦ ܠܵܟ ܓܲܒܼܪܐ ܕܐܝܼܬܵܘܗܝ ܓܒܼܝܠ ܡ̣ܢ ܐܲܪܥܵܐ>
    text <ܕܣܠܸܩ ܗܘܢܵܟ ܠܡܕܡܝܘ ܒܡܲܬܩܢܢܵܟ܁>
    text <܃ܐܵܘ ܠܵܟ ܡܘܼܫܹܐ ܛܝܢܵܐ ܪܲܦܝܵܐ ܫܠܹܐ ܡ̣ܢ ܡܝ̈ܬܐ>
    text <ܕܗܘ̤ܐ ܡܕܪܟ ܒܪܐ ܒܪܝܼܬܐ ܐܲܝܟ ܒܵܪܘܿܝܵܐ܁>
    text <܃ܐܘ ܠܵܟ ܦܐܩ̇ܐ ܚܓܝܼܪ ܡ̣ܢ ܡܡܠܠܵܐ ܕܡܸܠܲܬܼ ܦܘܼܡܵܐ>
    text <ܕܥܒܪܬ̤ ܡܸܠܬܵܟ ܪܗܛܐ ܕܐ̄ܢܫ̈ܐ ܘܕܫܡܝ̈ܢܐ܁>
    text <܃ܥܲܡ ܒܪܬ ܩܵܠܵܐ ܐܲܠܗܝܬܵܐ ܪܗܛ ܡܬܝܢܐ>
    text <ܘܛܣ ܠܫܢܹܗ ܥܲܠ ܨܒܘ̈ܬܐ ܕܠܵܐ ܚܙ̈ܝܢ ܠܹܗ܁>
    text <܃ܡܠܬܼ ܪܘܼܚܵܐ ܠܥܙܬ̤ ܥܲܡܹܗ ܪܘܼܚܢܵܐܝܼܬ>
    text <ܘܨܪܬܹܗ ܒܗܘܢܵܐ ܠܡܓܼܡܪ ܡ̈ܠܹܐ ܒܝܲܕ ܣܘܼܥܪ̈ܢܹܐ܁>
    text <܃ܒܝܲܕ ܣܘܥܪ̈ܢܹܐ ܓܡ̣ܪ ܟܠܡܕܡ ܕܐܬܚܘܝܼ ܠܹܗ>
    text <ܒܚܝܠ ܗ̇ܘ ܚܲܝܠܵܐ ܓܡܝܼܪ ܒܐܝܼܬܘܼܬܹܗ ܘܒ̣ܵܪܘܿܝܘܼܬܗ܁>
    text <ܡܫܟܢܵܐ ܕܙܒ̣ܢܐ ܥܒܲܕ ܥܲܠ ܐܲܪܥܵܐ ܐܝܟ ܕܐܬܦܩܲܕ܁>
    text <ܘܦܠܓܗ ܠܬܪܹܝܢ ܐܝܟ ܦܘܠܓܼܵܐ ܕܪܘܡܵܐ ܘܥܘܼܡܩܵܐ܁>
    text <܃ܒܛܕܣܐ ܕܥܠܡ̈ܐ ܕܗܢܵܐ ܘܕܲܥܬܝܼܕ ܛܟܸܣ ܥܒܼܕܹܗ>
    text <ܘܟܢܫ ܘܡܠܝܗܝ ܐܣܟܝܡ ܕܘܒܪ ܕܬܢܢ ܘܕܲܠܗܵܠ܁>
    text <܃ܬܪܝܼܢ ܕܘܼܒܵܪܹ̈ܐ ܚܘܝܼ ܠܐܢܫܐ ܒܝܲܕ ܛܘܟܣܹܗ>
    text <ܘܐܠܸܦ ܐܸܢܘܿܢ ܠܡܸܛܲܪ ܛܲܟܼܣܵܐ ܕܣܝܼܡ ܒܲܬܪܝܗܘܿܢ܁>
    text <܃ܒܗ̇ܘ ܒܪܝܐ ܛܟܣ ܐܸܢܘܿܢ ܒܦܓܪ̈ܢܝܵܬܐ>
    text <ܘܒܗ̇ܘ ܕܠܓܼܘ ܚܲܟܸܿܡ ܐܸܢܘܿܢ ܒܪ̈ܘܚܵܢܝܵܬܵܐ܁>
    text <܃ܦܓܪ̈ܢܝܵܬܐ ܘܪ̈ܘܚܢܝܵܬܐ ܣܡ ܒܲܬܪܝܗܘܿܢ>
    text <ܠܦܘܼܬ ܪܘܼܟܼܒܼܵܐ ܕܲܒܼܒܲܪܢܵܫܵܐ ܕܦܓܪ ܘܕܪܘܼܚ܁>
    text <܃ܠܦܓܪܐ ܐܦܣ ܠܡܥܲܠ ܟܠܫܵܥ ܠܗ̇ܘ ܒܪܝܐ>
    text <ܘܠܓܘܝܵܐ ܠܢܦܫܵܐ ܕܟܼܠܢܵܫ ܒܝܲܕ ܪܲܒ ܟܘܼܡܪܹ̈ܐ܁>
    text <܃ܥܲܡ ܪܒܟܘܼܡܪܹ̈ܐ ܥܐܲܠ ܗ̄ܘ̣ܵܐ ܟܠ ܒܝܲܕ ܪܥܝܢܵܐ>
    text <ܒܲܕ ܠܵܐ ܡܨܐ ܗ̄ܘ̣ܵܐ ܦܲܓܼܪܵܐ ܠܡ̣ܥܲܠ ܟܡܵܐ ܕܐܪܥܢܵܐ ܗ̄ܘ̣܁>
    text <܃ܪܘܚܢܐܝܼܬ ܨܝܼܕ ܗ̄ܘ̣ܵܐ ܡܲܫܟܢܵܐ ܗܘ̇ ܓܵܘܝܵܐ>
    text <ܐܦ ܪܲܒܟܘܼܡܪܹ̈ܐ ܒܐ̄ܙܪ ܪ̈ܘܚܢܹܐ ܥܐ̇ܠ ܗ̄ܘ̣ܵܐ ܠܹܗ܁>
    text <܃ܐ̄ܪܙܢܵܐܝܼܬ ܪܫܝܼܡ ܗ̄ܘ̣ܵܐ ܕܘܼܡܝܹܗ ܕܗ̇ܘ ܒܪܝܐ>
    text <ܘܲܠܦܘܼܬ ܐܵܦ ܡܲܥܠܬܐ ܕܒܲܐܡܝܼܢܘܼܬܼܵܐ܁>
  block
    text <܃ܠܪܝܼܠܹܗ ܒܠܚܘܿܕ ܡܦܣ ܗ̄ܘ̣ܵܐ ܠܗ ܠܦܓܼܵܪ ܠܡܸܚܙܵܐ>
    text <ܘܡܬܚܡ ܗ̄ܘ̣ܵܐ ܕܠܵܐ ܢܬܒܩܹܗ ܒܪ̈ܘܚܢܝܬܵܐ܁>
    text <܃ܕܘܼܒܵܪ ܦܓܼܪܵܐ ܡܠܹܐ ܗ̄ܘ̣ܐ ܡܲܫܟܢܵܐ ܗܘ̇ ܒܪܝܵܐ>
    text <ܘܦܓܪ̈ܝܢܬ ܘܩܘܝܵܡ ܦܓܼܪܐ ܣܝ̈ܡܵܢ ܗܘ̈ܝ ܒܹܗ܁>
    text <܃ܕܒܼܚܹ̈ܐ ܡܝ̈ܬܐ ܡܬܕܒܚܝܼܢ ܗ̄ܘ̣ܵܘ ܒܥܠܘ̈ܬܹܗ>
    text <ܘܣܕܪ̈ܐ ܕܠܚܡܐ ܡܣܬܕܪܝܢ ܗ̄ܘ̣ܵܘ ܥܲܠ ܦܬܘܿܪܹܗ܁>
    text <܃ܡܢܪܬܵܐ ܕܕܗܒܼܵܐ ܡܢܝܬܵܐ ܕܡܸܕܪܵܐ ܩܒܝܥܵܐ ܗܘ̣ܬ ܒܹܗ>
    text <ܘܠܥܸܠ ܡܢܗ̇ ܐܣܟܝܡ ܢܗܝܼܪܹ̈ܐ ܘܡܢܝܵܢ ܝܘ̈ܡܹܐ܁>
    text <܃ܟܠܗ ܪܗܛܐ ܕܩܘܝܵܡ ܫܢ̄ܬܵܐ ܡܣܝܟ ܗ̄ܘ̣ܵܐ ܒܵܗ̇>
    text <ܚܝܠ ܐܣܘܼܪܣܹ̇ܐ ܟܣܹܐ ܗ̄ܘ̣ܵܬܐ ܒܛܘܼܦܣܹ̈ܐ ܕܨܝܼܪܝܼܢ ܗ̄ܘ̣ܵܘ ܒܵܗ̇܁>
    text <܃ܠܦܘܼܬܼ ܥܡܪܬܵܐ ܡܬܚ ܗ̄ܘ̣ܵܐ ܡܫܟܢܵܐ ܠܐܪܒܥ ܦܸܢ̈ܝܵܢ>
    text <ܘܡܛܟܲܣ ܗ̄ܘ̣ܵܐ ܐܝܟ ܛܘܟܣܵܐ ܕܝܪ̈ܝܲܝ ܫܢ̄ܬܐ܁>
    text <܃ܟܲܟܼܣܵܐ ܪܒܵܐ ܡܠܹܐ ܗ̄ܘ̣ܵܐ ܛܟܣܹܗ ܠܕܚ̇ܐܪ ܒܗ>
    text <ܘܠܦܘܼܬ ܥܠܡܵܐ ܡܬܩܝܡܝܼܢ ܗ̄ܘ̣ܵܘ ܐܵܦ ܩܢܘܿܢܵܘ̈ܗܝ܁>
    text <܃ܥܲܡܹܗ ܕܥܠܡܵܐ ܡܬܝܒܲܠ ܗ̄ܘ̣ܵܐ ܛܲܟܼܣܵܐ ܕܪܗܛܹܗ>
    text <ܐܝܟ ܫܘܚܠ̈ܦܐ ܣܕܝܪ̈ܝܢ ܗܘ̣̈ܝ ܒܹܗ ܐܵܦ ܨܒܘ̈ܬܐ܁>
    text <܃ܒܓܪܒܝܵܐ ܣܝܼܡ ܗ̄ܘ̣ܵܐ ܡܲܕܒܵܚ ܕܒܚܹ̈ܐ ܘܦܬܘܿܪ ܠܲܚܡܵܐ>
    text <ܕܡܒܕܩܝܼܢ ܗ̄ܘ̣ܵܘ ܫܪܝ ܚܘܒ̈ܬܐ ܘܫܘܼܚܵܠܦ ܙܒܼܢܹ̈ܐ܁>
    text <܃ܫܘܚܠܵܦ ܙܒܢܹ̈ܐ ܡܠܝܼܢ ܗ̄ܘ̣ܵܘ ܣܕܪ̈ܐ ܕܥܲܠ ܦܬܘܵܪ̈ܐ>
    text <ܘܝܪ̈ܝܲܝ ܫܢ̄ܬܐ ܡܬܟܪܟܝܼܢ ܗ̄ܘ̣ܵܘ ܒܹܝܬ ܣܕܪܲܝ̈ܗܘܿܢ܁>
    text <܃ܒܫܬܐ ܣܕܪ̈ܝܢ ܬܪܥܣܲܪ ܝܪ̈ܚܝܼܢ ܡܬܚܘܝܢ ܗ̄ܘ̣ܵܘ>
    text <ܘܟܠ ܚܲܕ ܡܢܗܘܿܢ ܒܬܪܹܝܢ ܝܪ̈ܚܝܼܢ ܡܬܩܝܲܡ ܗ̄ܘ̣ܐ܁>
    text <܃ܝܪ̈ܚܐ ܡܩܝܼܡܝܼܢ ܡܘܥܝܬ ܙܪ̈ܲܥܹܐ ܘܬܪܒܝܼܬ ܦܸܐܪܹ̈ܐ>
    text <ܘܛܟ ܐܦ ܣܸܕܕ̈ܐ ܒܗܢܵܐ ܛܲܟܼܣܵܐ ܡܣܬܕܪܝܼܢ ܗ̄ܘ̣ܵܘ܁>
    text <܃ܒܲܠܚܡܵܐ ܩܝܡܝܼܢ ܚ̈ܝܐ ܕܐ̄ܢܫܐ ܟܡܵܐ ܕܐܪܥܢܐ ܗ̄ܘ̣>
    text <ܥܲܠ ܗ̇ܝ ܣܝܼܡ ܗ̄ܘ̣ܵܐ ܠܚܡܐ ܒܲܠܚܘܿܕ ܥܲܠ ܦܬܘܪܵܐ܁>
    text <܃ܒܗܵܢ ܐܣܟܝܡܵܐ ܡܣܬܕܪܝܢ ܗ̄ܘ̣ܵܘ ܣܕܪܹ̈ܐ ܠܓܪܒܝܵܐ>
    text <ܕܢܸܗܘܘܿܢ ܚܝ̇ܪܝܢ ܠܘܼܩܒܼܵܠ ܛܲܟܼܣܵܐ ܕܒܼܢܗܝܼܪܹ̈ܐ܁>
    text <܃ܒܐ̄ܪܵܙ ܢܗܝܼܪܹ̈ܐ ܚܝܪܐ ܗ̄ܘ̣ܵܬ ܒܗܘܿܢ ܡܢܪܬܵܐ ܒܕܠܩܹܝ̈ܗ̇>
    text <ܘܗܢܘܿܢ ܨܐܕܝܗ̇ ܐܲܝܟ ܙܪ̈ܥܘܢܹܐ ܠܘܥܕܵܐ ܕܫܸܡܫܵܐ܁>
    text <܃ܒܬܝܡܢܵܐ ܣܡܗ̇ ܪܸܡܙܵܐ ܕܣܡ ܢܡܘܿܣܵܐ>
    text <ܘܐܦܝ̈ܗ̇ ܠܓܪܒܝܵܐ ܒܗ̇ܘ ܐܸܣܟܝܡܵܐ ܕܐܣܦܝܼܪ ܫܡܫܵܐ܁>
    text <܃ܥܡܹܗ ܕܫܡܫܵܐ ܡܬܟܪܟܼܐ ܗ̄ܘ̣ܵܬ ܠܵܘ ܒܟܪܡܹܝܐ>
    text <ܐܠܵܐ ܒܛܟܼܣܵܐ ܕܣܥܘܿܪܘܼܬܼܵܐ ܕܡ̣ܢ ܙܠܝܼܩܵܘ̈ܗܝ܁>
    text <܃ܟܠܹܗ ܛܲܟܼܣܵܐ ܕܒܢܗܝܼܪܹ̈ܐ ܡܛܟܣ ܗ̄ܘ̣ܵܐ ܒܵܗ̇>
    text <܃ܘܡܢܝܢ ܝܘ̈ܡܹܐ ܘܫܘܼܚܠܵܦ ܝܲܪ̈ܚܹܐ ܡܣܝܟ ܗ̄ܘ̣ܵܐ ܒܗ̇>
    text <܃ܫܒܼܬ ܝܘܡ̈ܐ ܨܝܪܐ ܗ̄ܘ̣ܵܬ ܒܗ̇ ܘܗ̤ܝ ܒܵܗ̇ ܒܫܒܬܼܵܐ>
    text <ܘܫܒܼܥܵܐ ܫܪ̈ܓܝܼܢ ܒܡܢܝܢ ܝܘܡ̈ܐ ܠܥܸܠ ܡ̣ܢ ܪܫܵܗ̇܁>
    text <܃ܒܡܢܝܢ ܝܘܡ̈ܐ ܡܢܹܐ ܗ̄ܘ̣ܵܐ ܛܲܟܼܣܵܐ ܕܕܠܩܹ̈ܐ ܕܲܥܠܹܝܗ̇>
    text <ܘܡܛܟܣܵܐ ܗ̄ܘ̣ܬ ܒܕܡܘܼܬ ܫܲܒܬܼܵܐ ܕܠܵܐ ܚܣܝܪܐ܁>
    text <ܐܫܬܐ ܫܒܼܛܝܼܢ ܩܒܝܼܠܝܼܢ ܗ̄ܘ̣ܵܘ ܒܵܗ̇ ܘܗ̤ܝ ܒܡܨܥܵܬܼܵܐ܁>
    text <ܘܐܝܟ ܝܘܡ̈ܬܐ ܕܬܘܩܢ ܟܠܐ ܘܫܒܬܐ ܠܚܪܬܐ܁>
    text <܃ܗ̇ܘ ܬܘܩܢܵܐ ܕܐܫܬܐ ܝܘܡ̈ܝܢ ܡܬܚܸܡ ܗ̄ܘ̣ܵܐ ܒܗ̇>
    text <ܘܩܕܫܵܐ ܗ̄ܘ̣ܵܬ ܐܝܟ ܝܘܿܡ ܫܒܬܐ ܕܩܕܫܗ ܪܡܙܵܐ܁>
    text <܃ܫܒܬܐ ܕܬܪܬܝܢ ܡܬܡܢܝܐ ܗ̄ܘ̣ܵܬ ܒܡܫܟܢ ܙܒܢܵܐ>
    text <ܘܕܠܩܹ̈ܐ ܕܥܲܠܝܹܗ̇ ܐܝܟ ܢܗܝܪܹ̈ܐ ܕܒܐܦܝ̈ ܪܘܡܵܐ܁>
    text <܃ܒܡܫܟܢܵܐ ܕܠܒܲܪ ܡܬܚܘܹܐ ܗ̄ܘ̣ܐ ܢܗܘܪܵܗ̇ ܒܠܚܘܕ>
    text <ܠܦܘܼܬ ܕܐܦ ܫܸܡܫܵܐ ܒܥܘܡܪܵܐ ܕܲܬܢܵܢ ܡܢܗܪ ܒܲܠܚܘܿܕ܁>
    text <܃ܠܩܘܕܵܫ ܩܘܼܕܫܹ̈ܐ ܠܵܐ ܚܫܚ ܗ̄ܘ̣ܵܐ ܢܘܼܗܪܵܐ ܕܡܸܢܵܗ̇>
    text <ܐܝܟ ܡܵܐ ܕܠܵܐ ܣܢܝܼܩ ܥܘܼܡܪܵܐ ܕܲܠܥܸܠ ܥܲܠ ܢܲܗܝܼܪܵܐ܁>
  block
    text <܃ܒܥܘܼܡܪܵܐ ܕܲܠܥܸܠ ܨܝܼܪ ܗ̄ܘ̣ܵܠ ܡܲܫܟܢܵܐ ܗ̇ܘ ܓܵܘܝܵܐ>
    text <ܘܲܡܬܲܚܸܡ ܗ̄ܘ̣ܵܐ ܡ̣ܢ ܡܲܥܲܠܬܼܵܐ ܒܕܘܼܡܝܵܐ ܕܝܼܠܹܗ܁>
    text <܃ܒܕܘܼܡܝܵܐ ܕܪܵܘܡܵܐ ܡܸܫܬܲܡܲܫ ܗ̄ܘ̣ܵܐ ܟܲܕ ܛܵܒܼ ܒܐܲܪܥܵܐ ܗ̄ܘ̣>
    text <ܐܵܦ ܨܒܼܘ̈ܬܹܗ ܥܲܠ ܕܲܥܬܼ̈ܝܕܵܢ ܡܸܫܬܲܥܝܵ̈ܢ ܗܘ̣̈ܝ܁>
    text <܃ܒܕܸܒܼܚܵܐ ܕܥܵܛܪܵܐ ܐܵܦ ܒܹܝܬܼ ܒܸܣܡܹ̈ܐ ܕܣܝܼܡܝܼܢ ܗ̄ܘ̣ܵܘ ܒܹܗ>
    text <ܥܲܠ ܬܵܘܕܝܼܬܼܵܐ ܕܕܲܟܼܝܘܼܬܼ ܢܲܦܫܵܐ ܡܸܬܢܲܒܼܝܼܢ ܗ̄ܘ̣ܵܘ܁>
    text <܃ܒܸܥܛܪܵܐ ܕܒܸܣܡܹ̈ܐ ܥܸܐܹܠ ܗ̄ܘ̣ܵܐ ܠܹܗ ܐܵܦ ܪܲܒܘܼܟܘܼܡܪܹ̈ܐ>
    text <ܘܲܚܕܵܐ ܒܫܲܢ̈ܬܼܵܐ ܡܚܲܣܹܐ ܗ̄ܘ̣ܵܐ ܒܹܗ ܥܠܵܘܗܝ ܘܥܲܠ ܥܵܠܡܵܐ܁>
    text <܃ܚܘܼܣܵܝ ܚܵܘ̈ܒܹܐ ܘܪܘܚ ܓܸܠܝܵܢܵܐ ܡܩܲܒܸܠ ܗ̄ܘ̣ܵܐ ܒܹܗ>
    text <ܘܩܸܢܛܵܐ ܘܚܘܼܒܵܐ ܡܠܹܐ ܗ̄ܘ̣ܵܐ ܡܲܥܠܹܗ ܐܵܦ ܡܲܦܲܩܬܹܗ܁>
    text <܃ܩܸܢܛܵܐ ܡܠܹܐ ܗ̄ܘ̣ܵܐ ܒܲܕ ܩܵܢܸܛ ܗ̄ܘ̣ܵܐ ܡ̣ܢ ܚܵܘܵܒ̈ܬܹܗ>
    text <܃ܘܚܘܼܒܵܐ ܡܠܹܐ ܗ̄ܘ̣ܵܐ ܒܝܲܕ ܡܲܥܲܠܬܹܗ ܠܡܸܣܲܒ ܪ̈ܲܚܡܹܐ>
    text <܃ܪ̈ܲܚܡܹܐ ܘܕܝܼܢܵܐ ܡܸܬܒܲܕܼܩܝܼܢ ܗ̄ܘ̣ܵܘ ܒܝܲܕ ܨܒܼܘ̈ܬܹܗ>
    text <ܘܥܲܠ ܣܘܼܥܪ̈ܵܢܹܐ ܕܲܗܘ̤ܵܘ ܘܗܵܘܹܝܢ ܡܸܫܬܲܠܝܼܢ ܗ̄ܘ̣ܵܘ܁>
    text <ܩܣܛܵܐ ܘܫܲܒܛܵܐ ܥܘܼܗܕܵܢܵܐ ܗܘ̣̈ܝ ܕܗܵܠܹܝܢ ܕܥܲܒܲܪ>
    text <ܐܘܼܟܼܠܵܐ ܕܡܢܢܵܐ ܘܓܲܒܝܘܼܬܼ ܟܵܗܢܹ̈ܐ ܕܡ̣ܢ ܒܹܝܬܼ ܠܹܘܝܼ܁>
    text <܃ܒܝܲܕ ܩܹܒܘܼܬܼܵܐ ܐ̄ܪܵܙ ܬܸܫܡܸܫܵܬܐ ܫܡܲܝܵܢܵܝܵܬܐ>
    text <ܘܲܒܼܝܲܕ ܣܪ̈ܵܦܹܐ ܓܡܝܼܪܘܼܬܼ ܚܲܝܹ̈ܐ ܠܵܐ ܡܵܝܘܿܬܹ̈ܐ܁>
    text <܃ܒܛܲܟܼܣܵܐ ܕܕܲܗܒܼܵܐ ܕܡܸܬܦܲܫܲܩ ܗ̄ܘ̣ܵܐ ܫܡܹܗ ܚܘܼܣܵܝܵܐ>
    text <ܚܘܼܣܵܝ ܚܵܘܒܹ̈ܐ ܕܲܒܼܡܲܚܵܝܢܲܢ ܡܸܬܦܲܫܲܩ ܗ̄ܘ̣ܵܐ܁>
    text <܃ܒܫܸܡ ܚܘܼܣܵܝܵܐ ܡܸܬܟܲܢܹܐ ܗ̄ܘ̣ܵܐ ܗܘ̤ ܗ̇ܘ ܛܲܟܼܣܵܐ>
    text <ܠܵܘ ܕܲܡܚܲܣܹܐ ܐܸܠܵܐ ܕܐ̄̇ܪܵܙܵܐ ܗܘ̣ ܕܲܡܚܲܣܝܵܢܵܐ܁>
    text <܃ܐ̄ܪܵܙ ܚܘܼܣܵܝܵܐ ܟܣܹܐ ܗ̄ܘ̣ܵܐ ܒܛܲܟܼܣܵܐ ܢܵܡܘܿܣܵܝܵܐ>
    text <ܘܲܡܣܲܟܹܐ ܗ̄ܘ̣ܵܐ ܕܠܸܐܡܲܬܝ ܢܸܓܼܠܝܼܘܗܝ ܡܚܲܣܹܐ ܚܵܘ̈ܒܹܐ܁>
    text <܃ܠܛܵܣܵܐ ܡܠܝܼܠܵܐ ܡܸܬܝܲܐܲܒܼ ܗ̄ܘ̣ܵܐ ܛܵܣܵܐ ܚܲܪܫܵܐ>
    text <ܕܠܸܐܡܲܬܼܝ ܢܸܐܬܹܐ ܡܸܓܼܡܘܿܪ ܐ̄ܪܵܙܹܗ ܒܝܲܕ ܣܘܼܥܵܪ̈ܢܹܐ܁>
    text <܃ܠܚܘܼܣܵܝ ܚܵܘ̈ܒܹܐ ܕܲܒܸܣܘܼܥܪ̈ܵܢܹܐ ܡܸܬܝܲܐܲܒܼ ܗ̄ܘ̣ܵܐ>
    text <ܒܲܕܠܵܐ ܡܨܹܐ ܗ̄ܘ̣ܵܐ ܒܚܝܹܠ ܚܵܘܒܵܬܼܵܐ ܕܲܟܼܝܵܢ ܐ̄ܢܫ̈ܐ܁>
    text <܃ܡܚܝܼܠ ܗ̄ܘ̣ܵܐ ܚܲܝܠܹܗ ܡ̣ܢ ܕܲܠܡܸܥܛܵܐ ܥܵܘ̣ܠܵܐ ܕܐ̄ܢܫ̈ܐ>
    text <ܘܠܵܐ ܣܵܦܸܩ ܗ̄ܘ̣ܵܐ ܠܡܸܫܪܵܬ ܡܵܘܬܼܵܐ ܡ̣ܢ ܡܵܝܘܿܬܹ̈ܐ܁>
    text <܃ܫܸܡ ܚܘܼܣܵܝܵܐ ܕܲܡܚܲܣܝܵܢܵܐ ܩܢܸܐ ܗ̄ܘ̣ܵܐ ܒܲܠܚܘܿܕ>
    text <ܘܲܡܗܲܒܸܒܼ ܗ̄ܘ̣ܐ ܐܲܝܟ ܨܘܼܪ̈ܵܬܵܐ ܕܠܵܐ ܚܲܝܘܼܬܼܵܐ܁>
    text <܃ܫܡܵܗܹ̈ܐ ܫܹܐܝ̈ܠܹܐܐ ܕܠܵܐ ܣܘܼܥܪ̈ܵܢܹܐ ܡܸܬܼܥܲܛܲܦ ܗ̄ܘ̣ܵܐ>
    text <ܛܵܣܵܬ ܚܫܝܼܐܵܐ ܐܵܦ ܚܘܼܣܵܝܵܐ ܕܐ̄ܪܵܙ ܚܘܼܣܵܝܵܐ܁>
    text <܃ܥܲܠ ܗ̇ܘ ܕܐܵܬܹܐ ܡܸܬܢܲܒܸܐ ܗ̄ܘ̣ܵܐ ܒܝܲܕ ܟܘܼܢܵܝܵܘ̈ܗܝ>
    text <ܘܐܲܝܟ ܕܲܒܼܨܒܥܵܐ ܡܚܵܘܹܐ ܗ̄ܘ̣ܵܐ ܠܹܗ ܠܝܘܿܡ ܓܸܠܝܵܢܹܗ܁>
    text <܃ܒܲܫܡܵܐ ܕܛܵܣܵܐ ܦܲܓܼܪܵܢܘܼܬܹܗ ܡܸܫܬܲܥܹܐ ܗ̄ܘ̣ܵܐ>
    text <ܘܲܒܼܚܘܼܣܵܝܵܐ ܚܹܝܠ ܐܝܼܬܘܼܬܼܵܐ ܕܥܵܡ̇ܪ ܗ̄ܘ̣ܵܐ ܒܹܗ܁>
    text <܃ܠܲܝܬ ܗ̄ܘ̣ܵܐ ܚܲܝܠܵܐ ܕܚܘܼܣܵܝ ܚܵܘ̈ܒܹܐ ܒܲܫܬܝܼܩܘܼܬܹܗ>
    text <ܘܠܵܐ ܒܲܪܢܵܫܵܐ ܡܨܹܐ ܗ̄ܘ̣ܵܐ ܕܢܲܚܸܐ ܠܲܒܼܢܲܝ̈ܢܵܫܵܐ܁>
    text <܃ܚܹܝܠ ܒܵܪܘܿܝܵܐ ܚܲܝܸܠ ܠܐ̄ܪܵܙܵܐ ܘܲܠܫܘܼܡܠܵܝܹܗ>
    text <ܘܲܒܼܚܹܝܠ ܚܝܠܹܗ ܝܲܗ̣̄ܒ ܚܲܝܘܼܬܼܵܐ ܒܡܵܝܘܿܬܘܼܬܼܵܐ܁>
    text <܃ܡܝܼܬܘܼܬ ܐ̄ܢܵܫܵܐ ܡܸܬܟܲܪܙܵܐ ܗ̄ܘ̣ܵܬ ܒܫܸܬܩܹܗ ܕܛܵܣܵܐ>
    text <܃ܘܲܒܼܓܸܠܝܵܫܹ̈ܐ ܕܗܵܘܹܝܢ ܗ̄ܘ̣ܵܘ ܒܹܗ ܡܸܠܬܼܵܐ ܒܲܦܓܼܪܐ>
    text <܃ܪܘܼܚ ܓܸܠܝܢܵܐ ܢܵܦ̣ܚ ܗ̄ܘ̣ܵܐ ܒܵܗ̇ ܒܫܬܝܼܩܘܼܬܹܗ>
    text <ܐܲܝܟ ܨܒܼܝܵܢܵܐ ܐܲܠܵܗܵܝܵܐ ܒܐ̄ܢܵܫܵܐ ܕܡܸܢܲܢ܁>
    text <܃ܒܵܗ̇ ܝܵܠܸܦ ܗ̄ܘ̣ܵܐ ܟܵܗܢܐ ܕܥܲܡܵܐ ܐ̄ܪܵܙ ܟܲܣܝܵ̈ܬܐ>
    text <ܐܲܝܟ ܡܵܐ ܕܚܲܢܲܢ ܚܹܝܠ ܐܝܼܬܘܼܬܼܵܐ ܒܝܲܕ ܒܲܪܓܸܢܣܲܢ܁>
    text <܃ܒܲܩܕܘܿܫ ܩܘܼܕ̈ܫܹܐ ܣܝܼܡ ܗ̄ܘ̣ܵܐ ܚܲܪܫܵܐ ܥܲܠ ܐܵܪ̈ܘܿܢܹܐ>
    text <ܐܲܝܟ ܕܐܵܦ ܡܵܪܹܗ ܥܬܝܼܕ ܗ̄ܘ̣ܵܐ ܒܪܵܘܡܵܐ ܠܲܡܕܲܝܪܘܼ܁>
    text <܃ܟܪ̈ܘܿܒܹܐ ܚܲܪ̈ܫܹܐ ܡܙܲܝܼܚܝܼܢ ܗ̄ܘ̣ܵܘ ܠܵܗ̇ ܠܲܫܬܝܼܩܘܼܬܹܗ>
    text <ܒܸܐܣܟܹܝܡ ܟܸܢܫܹ̈ܐ ܕܲܫܡܲܝܵܢܹ̈ܐ ܠܥܲܠܬ̤ ܚܲܝ̈ܢ܁>
  block
    text <܃ܒܥܸܠܲܬܼ ܚܲܝ̈ܢ ܡܸܬܝܲܩܲܪ ܗ̄ܘ̣ܵܐ ܕܲܗܒܼܵܐ ܚܫܝܼܠܵܐ>
    text <ܘܲܠܚܘܼܣܵܝܵܐ ܕܒܹܗܚܵܐܲܪ ܗ̄ܘ̣ܵܐ ܐܵܦ ܚܵܘܵܣܵܢܹܗ܁>
    text <ܘܐܸܠܵܐ ܢܹܐܡܲܪ ܝܼܣܲܕ ܠܵܝܵܐ ܡܫܲܡܸܫ ܐ̄ܪ̈ܵܙܹܐ܁>
    text <ܕܡܵܢܲܐ ܗ̣ܝ ܥܸܠܬܼܵܐ ܕܗܵܢ ܚܘܼܣܵܝܵܐ ܕܲܒܼܫܲܬܝܼܩܵܐ܁>
    text <܃ܠܡܵܢܵܐ ܣܝܼܡ ܗ̄ܘ̣ܵܐ ܒܲܩܕܘܿܫ ܩܘܼܕ̈ܫܹܐ ܐܲܝܟ ܩܲܕܝܼܫܵܐ>
    text <ܘܲܡܒܲܕܸܩ ܗ̄ܘ̣ܵܐ ܐ̄ܪܵܙ ܟܲܣܝܵ̈ܬܐ ܘܚܘܼܣܵܝ ܚܵܘܒܹ̈ܐ܁>
    text <܃ܠܡ̇ܢ ܥܲܠ ܫܸܬܩܹܗ ܣܢܣܝ̣ܩ ܗ̄ܘ̣ܵܐ ܟܵܗܢܵܐ ܡܵܐ ܕܥܵܐܹܠ ܗ̄ܘ̣ܵܐ>
    text <܃ܘܥܲܠ ܡ̇ܢ ܒܐܝܼܕܹܗ ܡܸܬܼܝܲܠܲܦ ܗ̄ܘ̣ܵܐ ܠܡܸܒܼܕܲܩ ܐ̄ܪ̈ܵܙܹܐ>
    text <܃ܠܡ̇ܢ ܠܵܐ ܟܪ̈ܘܿܒܹܿܐ ܡܸܫܬܲܥܝܼܢ ܗ̄ܘ̣ܵܘ ܐܸܦܢ ܚܲܪ̈ܫܝܼܢ>
    text <ܕܗܵܐ ܟܬܝܼܒܼ ܕܡܸܢܹܗ ܡܸܬܝܲܒܲܠ ܗ̄ܘ̣ܵܐ ܩܵܠ ܓܸܠܝܵܢܵܐ܁>
    text <܃ܠܡ̇ܢ ܐܵܦ ܟܵܗܢܵܐ ܠܵܐ ܥܵܐܸܠ ܗ̄ܘ̣ܵܐ ܨܹܐܕܵܘܗܝ ܟܠܫܵܥ>
    text <ܘܡܵܐ ܕܵܥܐܸܠ ܗ̄ܘ̣ܵܐ ܠܡ̇ܢ ܥܵܐܸܠ ܗ̄ܘ̣ܵܐ ܒܠܸܛܪܐ ܒܲܠܚܘܿܕ܁>
    text <܃ܠܡ̇ܢ ܡ̣ܢ ܚܲܪܫܵܐ ܡܸܬܼܝܲܒܲܠ ܗ̄ܘ̣ܵܐ ܩܵܐ̇ܐ ܨܐܕܵܘܗܝ>
    text <ܘܠܵܐ ܡ̣ܢ ܪܵܘܡܵܐ ܡ̣ܢ ܟܵܪܕܐܝܼܬܵܘܗܝ ܚܹܝܠ ܐܝܼܬܘܼܬܼܵܐ܁>
    text <܃ܠܡ̇ܢ ܟܠ ܟܠܹܗ ܒܡܸܨܥܵܝܘܼܬܹܗ ܕܛܵܣܵܐ ܡܝܼܬܼܵܐ>
    text <ܘܥܲܠ ܡ̇ܢ ܡܲܪܟܸܢ ܪܸܫܹܗ ܡܠܝܼܠܐ ܩܕܵܡ ܫܲܬܝܼܩܵܐ܁>
    text <܃ܚܘܼܪ ܝܗܘܿܕܵܝܵܐ ܒܚܹܝܠ ܒܘܼܕܵܩܵܐ ܕܒܼܚܹܝܠ ܣܸܦܪ̈ܲܝܟ>
    text <ܘܲܚܙܝܼ ܕܫܲܦܝܼܪ ܒܥܵܘ ܚܘܼܫܵܒܲܝ̈ [܁܁܁]ܠܵܬܐ ܕܐ̄ܪܵܙܵܐ܁>
    text <܃ܒܥܵܬܐ ܡܵܠܝܵܐ ܐܵܦ ܬܲܫܥܝܼܬܵܐ ܕܡܲܫܟܵܢ ܕܸܒܼܚܲܝ̈ܟ>
    text <ܕܡܸܛܠ ܡܵܢܵܐ ܩܘܼܕܫܵܐ ܘܩܘܼܕܫܵܐ ܡܸܬܼܟܲܢܸܐ ܗ̄ܘ̣ܵܐ܁>
    text <܃ܠܡ̇ܢ ܒܲܪܵܝܵܐ ܡܸܫܬܲܡܲܫ ܗ̄ܘ̣ܵܐ ܒܕܸܡ ܚܲܝ̈ܘܵܬܼܵܐ>
    text <ܘܗܘ̇ ܓܵܘܵܝܵܐ ܒܥܸܛܪܵܐ ܒܲܠܚܘܿܕ ܘܚܲܕܵܐ ܒܫܲܢ̄ܬܐ܁>
    text <܃ܐܸܢ ܝܘܼܬܼܪܵܢܵܐ ܡܐܹܐ ܗ̄ܘ̣ܵܐ ܐ̄ܪܵܙܵܐ ܕܗ̇ܝ ܡܲܥܲܠܬܐ>
    text <ܠܡ̇ܢ ܠܵܐ ܟܠܝܘܿܡ ܥܵܒܼܕ ܗ̄ܘ̣ܵܐ ܠܵܗ̇ ܕܢܹܐܬܲܪ ܟܠܝܘܿܡ܁>
    text <܃ܟܠܝܘܿܡ ܙܵܕܸܩ ܠܡܲܠܝܲܝ̈ ܚܵܘ̈ܒܹܐ ܠܡܸܬܼܚܲܣܵܝܼܘ>
    text <ܘܒܼܟܼܠܙܒܲܢ ܠܡܸܫܡܲܥ ܩܵܐܹܐ ܕܥܵܛܹܐ ܥ̣ܘܠܐ܁>
    text <܃ܠܵܐ ܥܸܒܼܪܵܝܵܐ ܠܵܐ ܗܵܟܲܢܵܐ ܗ̣ܝ ܐܲܝܟ ܕܲܟܼܬܝܼܒܵܐ>
    text <ܚܲܝܠܐ ܐ̄ܚܪܹܢܵܐ ܟܣܹܐ ܒܐܵܬܘܵܬܼܵܐ ܘܩܵܠܵܐ ܕܕܲܢܚ܁>
    text <܃ܩܘܼܕܫܵܟ ܕܲܠܒܲܪ ܥܘܼܡܪܵܐ ܕܐܲܪܥܵܐ ܡܸܬܼܒܲܕܲܩ ܒܹܗ>
    text <ܘܗ̇ܘ ܓ̇ܘܵܝܵܐ ܐ̄ܪܵܙ ܬܘܼܩܵܢܵܐ ܕܘܼܚܵܢܵܝܵܐ܁>
    text <܃ܡܲܕܒܲܚ ܕܸܒܼܚܲܝ̈ܟ ܐ̄ܪܵܙ ܗ̇ܘ ܕܸܒܼܚܵܐ ܕܲܚܠܵܦ ܚܲܝܲܝ̈ܢ>
    text <ܐܵܦ ܚܘܼܣܵܝܵܟ ܛܸܠܵܢܝܼܬܼܵܐ ܗ̄ܘ̣ ܕܚܘܼܣܵܝ ܚܵܘܒܲܝ̈ܢ܁>
    text <܃ܕܡ̣ܢ ܗ̇ܘ ܛܵܣܵܐ ܡܸܬܼܡܲܠܲܠ ܗ̄ܘ̣ܵܐ ܩܵܠܵܐ ܕܨܐܕܲܝܟ>
    text <ܚܹܝܠ ܥܘܼܕܵܪܢܵܐ ܗ̄ܘ̣ ܕܪܵܕܹܐ ܠܐ̄ܢܵܫܵܐ ܒܝܲܕ ܒܲܪܢܵܫܵܐ܁>
    text <܃ܟܪ̈ܘܿܒܹܐ ܕܩܲܝܣܵܐ ܕܲܡܪܲܚܦܝܼܢ ܗ̄ܘ̣ܵܘ ܥܲܠ ܚܘܼܣܵܝܵܐ>
    text <ܫܡܲܝܵܢܹ̈ܐ ܐ̄ܢܘܿܢ ܕܲܡܫܲܡܫܝܼܢ ܠܹܗ ܠܪܹܫܝܼܬܼ ܚܲܝܲܝ̈ܢ܁>
    text <܃ܕܲܚܕܵܐ ܒܫܲܢ̄ܬܐ ܥܵܐܸܠ ܗ̄ܘ̣ܵܐ ܠܹܗ ܪܲܒܵܐ ܕܟܘܼܡܪܹ̈ܐ>
    text <ܗ̇ܝ ܡܲܥܲܠܬܼܵܐ ܕܥܲܠ ܪܹܫܝܼܬܲܢ ܨܝܼܪܵܐ ܗ̄ܘ̣ܵܬ ܒܹܗ܁>
    text <܃ܠܩܘܼܕܫܵܐ ܕܪܵܘܡܵܐ ܥܬܝܼܕ ܗ̄ܘ̣ܵܐ ܕܢܸܥܘܿܠ ܐ̄ܪܵܙ ܦܘܼܪܩܵܢܲܢ>
    text <ܘܲܒܼܡܲܥܲܠܬܹܗ ܡܸܬܕܲܪܲܫܵܐ ܗ̄ܘ̣ܵܬ ܗ̇ܝ ܡܲܥܲܠܬܐ܁>
    text <܃ܐܝܼܙܓܲܕܵܐ ܗ̄ܘ̣ܵܬ ܟܵܗܢܘܼܬܼ ܥܲܡܵܟ ܩܕܼܵܡ ܡܹܐܬܼܝܼܬܹܗ>
    text <ܘܠܵܗ̇ ܗܘ̤ ܡܣܲܒܪܵܐ ܒܕܸܒܚܵܐ ܕܥܸܪ̈ܒܹܐ ܘܒܲܕܡܵܐ ܕܥܸܓܼ̈ܠܹܐ܁>
    text <܃ܗܲܕܝܵܐܐ ܗ̄ܘ̣ܵܐ ܡܲܫܟܵܢ ܙܲܒܢܵܟ ܒܝܲܕ ܦܘܼܠܵܓܹܗ>
    text <ܘܲܡܚܵܘܹܐ ܗ̄ܘ̣ܵܐ ܬܪܹܝܢ ܬܘܼܩܵܢܹ̈ܐ ܕܥܵܠܡܵܐ ܘܕܲܥܬܝܼܕ܁>
    text <܃ܐܸܠܵܐ ܠܡܵܢܵܐ ܡܲܫܟܢܵܐ ܘܡܲܫ[܁܁܁]ܐ ܠܚܲܕ ܕܘܼܒܪܵܐ>
    text <ܘܥܲܠ ܡ̇ܢ ܩܘܼܕܫܵܐ ܘܲܩܕܘܿܫ ܩܘܼܪ̈ܫܹܐ ܓܸܠܝܵܐ ܘܟܸܣܝܵܐ܁>
    text <܃ܡܛܠ ܡܵܢܵܐ ܒܚܲܕ ܢܘܼܩܵܝܵܐ ܕܕܸܡ ܚܲܝܵܬܐ>
    text <ܘܒܲܐ̄ܚܪܹܝܢ ܥܸܛܪܵܐ ܘܐܸܣܟܹܝܡ ܥܝܼܪܹ̈ܐ ܪ̈ܘܼܚܵܢܵܝܹܐ܁>
    text <܃ܠܡܵܢܵܐ ܟܐܹܐ ܗ̄ܘ̣ܵܬܼ ܒܐܲܦܲܝ̈ ܬܲܪܥܵܐ ܕܲܩܕܘܿܫ ܩܘܼܕܫܲܝ̈ܟ>
    text <ܘܠܵܐ ܥܵܐܸܠ ܗ̄ܘ̣ܵܝܬ ܡܸܬܒܲܩܹܐ ܗ̄ܘ̣ܵܝܬ ܒܲܫܒܚܵܝ̈ܬܐ܁>
    text <܃ܠܡ̇ܢ ܐܵܦ ܟܵܗܢܵܟ ܠܵܐ ܥܵܐܸܠ ܗ̄ܘ̣ܵܐ ܒܐܲܡܝܼܢܘܼܬܼܵܐ>
    text <ܘܡܵܐ ܕܥܵܐܸܠ ܗ̄ܘ̣ܵܐ ܠܡ̇ܢ ܠܵܐ ܡܲܥܸܠ ܕܒܼܚܹ̈ܐ ܥܲܡܹܗ܁>
    text <ܩܘܼܕܫܵܟ ܣܵܗ̇ܕ ܕܡܸܕܸܡ ܕܐܡܪܬܼ ܡܬܒܕܲܩ ܒܹܗ܃>
  block
    text <ܘܲܩܕܘܿܫ ܩܘܼܕܵܫܲܝܟ ܡܚܬܡ ܡܠܝ̈ ܒܝܲܕ ܣܘܥܪ̈ܢܹܐ܁>
    text <܃ܟܠܗ ܒܟܠܗ ܟܪܘܿܙܘܼܬܼܵܐ ܕܚܝ̈ܢ ܡܲܘܪܸܙ>
    text <ܘܐܝܟ ܕܒܨܒܥܐ ܡܚܘܐ ܒܐ̄ܪ̈ܵܙܵܘܗܝ ܫܪܪܐ ܕܕܢ̇ܚ܁>
    text <܃ܠܕܢܚܹܗ ܪܒܵܐ ܪܓܼܝܼܓ ܗ̄ܘ̣ܵܐ ܕܢܩܒܠ ܙܗܪܐ ܕܣܸܦܪ̈ܝܟ>
    text <ܘܗܫܵܐ ܕܕܢܚ ܠܡ̇ܢ ܟܠ̇ܐ ܐܲܢ̄ܬ ܕܢܚܪܘܢ ܒܗ܁>
    text <܃ܚܙܝܼ ܚܪܚܐ ܟܡܵܐ ܢܗܝܪܐ ܢܗܝܼܪܘܼܬܹܗ>
    text <ܕܪܕܦܹܗ ܠܚܫܟܵܐ ܕܦܬܪܟܪܘܼܬܼܵܐ ܘܛܠܸܩ ܘܐܵܘܦܝܼ܁>
    text <܃ܐܪܐ ܣܟܼܠܐ ܫܩܘܿܠ ܬܚܦܝܼܬܼܵܐ ܡ̣ܢ ܪܥܝܵܢܵܟ>
    text <ܘܚܙܝܼ ܥܵܠܡܵܐ ܕܪܕܐ ܒܢܘܼܗܪܵܐ ܕܟܪܘܿܙܘܼܬܹܗ܁>
    text <܃ܐܪܐ ܚܬܝܪܐ ܚܘܼܬܼ ܡ̣ܢ ܪܘܡܵܐ ܕܚܪܚܵܘܼܬܼܵܐ>
    text <ܘܚܘܼܪ ܒܲܒܼܪܝܼܬܼܵܐ ܕܡܙܚܝܐ ܠܹܗ ܠܢܝܼܫܵܐ ܕܐܲܣܠܝܼܬ܁>
    text <܃ܟܠܗ̇ ܒܪܝܬܵܐ ܩܥܝܵܐ ܫܘܼܒܼܚܹܗ ܕܠܵܐ ܣܒܥܘܼܬܼܵܐ>
    text <ܘܐܪܒܥ ܦܢ̈ܝܢ ܓܵܕܠܝܼܢ ܠܫܡܹܗ ܟܠܝܼܠ ܙܟܘܬܼܵܐ܁>
    text <܃ܟܠܗܘܿܢ ܟܐܢ̈ܐ ܒܐ̄ܙܪ ܡܐܬܝܼܬܹܗ ܡܬܒܲܝܐܲܝܢ ܗ̄ܘ̣ܵܘ>
    text <ܘܣܦܪ̈ܝ ܪܘܼܚܵܐ ܥܲܠ ܓܸܠܝܢܗ ܡܫܬܥܝܼܢ ܗ̄ܘ̣ܵܘ܁>
    text <܃ܟܗܢܹ̈ܐ ܒܛܟܼܣܗ ܡܬܛܲܛܣܝܼܢ ܗ̄ܘ̣ܵܘ ܩܢܘܢܲܝ̈ܗܘܿܢ>
    text <ܘܡܲܠܟܹ̈ܐ ܒܕܲܪܓܹܗ ܡܬܝܩܪܝܼܢ ܗ̄ܘ̣ܵܘ ܒܫܘܼܠܛܢܲܝ̈ܗܘܿܢ܁>
    text <܃ܒܪܒܘܼܬ ܕܪܓܹܗ ܝܪܒ ܢܡܘܿܣܵܐ ܘܢܛܘܪ̈ܬܹܗ>
    text <ܘܐܸܠܘܼܠܵܐ ܗܘ̤ ܐܦܠܐ ܒܲܫܡܵܐ ܡܫܬܡܗ ܗ̄ܘ̣ܵܐ܁>
    text <܃ܒܲܫܡܵܐ ܕܝܼܠܹܗ ܡܬܝܩܲܪ ܗ̄ܘ̣ܵܐ ܒܪܘܼܚ ܓܸܠܝ̈ܢܹܐ>
    text <ܐܦ ܓܠܝܢ̈ܐ ܥܲܠ ܓܸܠܝܢܹܗ ܡܫܬܥܝܼܢܢ ܗ̄ܘ̣ܵܘ܁>
    text <܃ܠܹܗ ܣܓܸܕ ܗ̄ܘ̣ܵܐ ܟܗܢܵܐ ܒܐ̄ܪܙܵܐ ܩܕܼܵܡ ܗ̇ܘ ܛܵܣܵܐ>
    text <ܐܦ ܗܘ̤ ܛܣܵܐ ܕܘܟܲܬܼ ܝܬܗ ܡܡܲܠܹܐ ܗ̄ܘ̣ܵܐ ܠܹܗ܁>
    text <܃ܒܕܡ ܚܝܘ̈ܬܐ ܪܣܣܐ ܕܕܡܗ ܡܐܒܕܡ ܗ̄ܘ̣ܵܐ>
    text <ܘܡ̇ܢ ܐܡ̇ܪ ܐ̄ܢܵܐ ܕܡܬܒܕܲܩ̣ ܗ̄ܘ̣ܵܐ ܕܗܘ̤ ܡܚܣܐ ܗ̄ܘ̣ܵܐ܁>
    text <܃ܒܡܸܘܼܠܟܵܢ ܟܸܐܢܹ̈ܐ ܫܪܪܡܐܝܼܬܹܗ ܡܫܬܪܪ ܗ̄ܘ̣ܵܐ>
    text <ܘܒܕܒܚ̈ܗܘܿܢ ܚܫܹܗ ܘܡܵܘܬܹܗ ܡܬܢܨܚ ܗ̄ܘ̣ܵܐ܁>
    text <܃ܠܹܗ ܡܘܟܐ ܗ̄ܘ̣ܵܐ ܗܘ̇ ܣܘܟܝܐ ܢܵܡܘܿܣܝܵܐ>
    text <ܘܣܗ̇ܕ ܡܘܫܐ ܕܬܩܢ ܡܫܟܢܵܐ ܒܐܪܙ ܓܸܠܝܵܢܹܗ܁>
    text <ܐ̄ܙܪ ܓܸܠܝܢܗ ܡܠܹܐ ܗ̄ܘ̣ܵܐ ܡܲܫܟܢܵܐ [܁܁܁]>
    text <ܘܐܲܝܟ ܕܒܨܒܥܐ ܡܚܵܘܹܐ ܗ̄ܘ̣ܐ ܠܹܗ ܒܝܕ܁>
    text <܃[܁܁܁] ܠܹܗ ܚ̇ܐܪ ܗ̄ܘ̣ܵܐ ܩܘܼܕܫܵܐ ܘܩܘܼܕܫܵܐ ܘܟܼܠܡܵܐ ܕܒܼܗܘܿܢ>
    text <ܕܐܡܲܬܝ ܢܸܐܬܹܐ ܘܢܸܓܼܡܘܿܪ ܐܵܢܘܿܢ ܒܩܲܕܝܼܫܘܹܬܗ܁>
    text <܃ܠܩܘܼܕܫܵܐ ܕܡܢܹܗ ܢܬܝܐܒܝܼܢ ܗ̄ܘ̣ܵܘ ܕܒܼܚܹ̈ܐ ܡܝ̈ܬܐ>
    text <܃ܕܐܡܬܝ ܢܕܒܚ ܩܢܘܿܡܹܐ ܚܝܐ ܡܦܛܪ ܐܸܢܘܿܢ>
    text <܃ܐܡܪܐ ܒܕܒܚܹܗ ܡܬܪܓܡ ܗ̄ܘ̣ܵܐ ܠܗ̇ ܠܲܕ ܒܚܝܒܼܬܹܗ>
    text <ܘܛܲܒܼ ܡ̣ܢ ܪܲܥܡܵܐ ܡܪܝܼܡ ܗ̄ܘ̣ܵܐ ܩܵܠܹܗ ܒܦܘܼܡ ܐܟܼܠܵܘ̈ܗܝ܁>
    text <܃ܒܐܘܟܼܠܹܗ ܕܚܲܪܫܵܐ ܐܘܼܟܠܐ ܕܦܓܼܪܗ ܡܬܒܕܩ ܗ̄ܘ̣ܵܐ>
    text <ܘܒܕܡܹܗ ܫܝܼܛܵܐ ܕܡܹܗ ܝܲܩܝܼܪܵܐ ܡܸܬܦܫܲܩ ܗ̄ܘ̣ܵܐ܁>
    text <܃ܪܣܣܵܐ ܕܕܡܗ ܢܛܪܗ ܠܥܲܡܐ ܡ̣ܢ ܢܟܝ̈ܢܹܐ>
    text <ܘܐܸܢ ܕܡ ܚܪܫܐ ܣܦ̣ܩ ܕܢܢܛܪ ܟܡܵܐ ܕܲܡܠܝܼܠܵܐ܁>
    text <܃ܒܕܡ ܡܲܠܵܠܐ ܥܬܝܼܕ ܗ̄ܘ̣ܵܐ ܕܢܸܦܪܘܿܩ ܛܒܼܵܐ ܠܐ̄ܢܫ̈ܐ>
    text <ܘܫܕܲܪ ܚܪܫܵܐ ܕܢܕܪܘܿܫ ܐܘܼܪܚܵܐ ܩܕܼܵܡ ܡܹܐܬܝܼܬܹܗ܁>
    text <܃ܒܢܘܣܵܐ ܕܦܓܼܪܹܗ ܡܲܥܡܲܪ ܗ̄ܘ̣ܵܐ ܟܠ ܘܗܘ̤ ܒܨܒܼܝܵܢܵܐ>
    text <ܘܬܩܢ ܡܫܟܢܵܐ ܘܲܩܪ̣ܵܝܗܝ ܩܘܕܫܵܐ ܘܩܕܘܿܫ ܩܘܕܫ̇ܐ܁>
    text <܃ܒܐ̄ܪܵܙ ܬܘܼܩܵܢܵܐ ܕܦܓܼܪܗ ܘܢܲܦܫܹܗ ܨܝܼܪ ܗ̄ܘ̣ܵܐ ܡܲܫܟܢܵܐ>
    text <ܘܦܓܪܢܐܝܬ ܘܪܘܼܚܵܢܵܐܝܐ ܡܫܬܡܲܫ ܗ̄ܘ̣ܵܐ܁>
    text <܃ܦܓܼܪܵܢܝܬܐ ܘܪ̈ܘܚܢܝܵܬܐ ܣܝܼ̈ܡܵܢ ܗܘ̤̈ܝ ܒܹܗ>
    text <ܠܦܘܼܬ ܕܥܬܝܼܕ ܗ̄ܘ̣ܵܐ ܕܢܸܕܢܘܿܫ ܨܹܐܕܵܘܗܝ ܥܝܼܪܹ̈ܐ ܘܐ̄ܢܫ̈ܐ܁>
    text <ܠܠܡܐܹܝܢ ܫܝܢܹܗ ܡܡܢܥ ܗ̄ܘ̣ܵܐ ܠܹܗ ܠܥܡܵܐ ܟܠܢܵܫ܃>
  block
    text <ܘܐܝܟ ܕܒܼܐܘܩܝܢܵܐ ܐܣܪ ܗ̄ܘ̣ܵܐ ܠܹܗ ܒܣܒܼܪܵܐ ܕܥܠܵܘܗܝ܁>
    text <܃ܠܡܕܐ ܕܕܢܚܹܗ ܬܪܝܨ ܗ̄ܘ̣ܵܐ ܢܝܼܫܵܐ ܕܢܛܘܪ̈ܬܹܗ>
    text <ܘܐܝܟ ܕܒܟܘܟܒܼܐ ܚ̇ܐܪ ܗ̄ܘ̣ܵܐ ܒܗ̇ ܒܦܐܝܘܼܬ ܢܘܼܗܪܹܗ܁>
    text <܃ܛܟܼܣܵܐ ܬܩܢܐ ܡܠܹܐ ܗ̄ܘ̣ܵܐ ܩܘܼܕܫܵܐ ܘܫܕܘܿܫ ܩܘܼܕܫ̈ܐ>
    text <ܘܠܦܘܼܬ ܥܠܡܵܐ ܢܩܝܼܫ ܗ̄ܘ̣ܵܐ ܒܐܪܥܵܐ ܠܐܪܒܥ ܦܸ̈ܢܝܵܢ܁>
    text <܃ܕܘܟܲܬ ܫܸܡܫܵܐ ܡܡܠܝܐ ܗܘ̣ܬ ܒܹܗ ܟܬܢܪܬ ܫܒ̈ܛܹܐ>
    text <ܘܒܢܗܝܪ̈ܝܗ̇ ܡܫܬܡܠܝܼܢ ܗ̄ܘ̣ܵܘ ܙܕܩܸ̈ܐ ܕܕܒܼܚܹ̈ܐ܁>
    text <܃ܫܡܫܵܐ ܒܚܘܼܡܹܗ ܡܩܫܸܠ ܦܐܪܐ ܘܡܵܘܥܐ ܙܪ̈ܥܹܐ>
    text <ܘܒܗ̇ ܒܕܡܘܬܐ ܗ̤ܝ ܒܡܫܟܼܢܵܐ ܥܵܠܡܵܐ ܕܲܬܪܹܝܢ܁>
    text <܃ܒܡܫܟܢܵܐ ܕܠܒܲܪ ܡܬܩܒܥܵܐ ܗ̄ܘ̣ܵܬ ܗ̤ܝ ܘܲܫܪ̈ܓܹܝܗ̇>
    text <ܠܦܘܼܬ ܕܐܦ ܫܸܡܫܵܐ ܒܥܘܡܪܐ ܕܬܢܢ ܡܬܚܡ ܪܗܛܗ܁>
    text <܃ܣܓܝܼ ܕܡ̇ܐ ܕܘܼܡܝܵܐ ܕܕܡܝܼ ܒܲܪ ܥܒܼܪ̈ܝܹܐ>
    text <ܘܠܵܐ ܐ̄ܢܫ ܡܫܟܲܚ ܠܡܕܡܝܘܼ ܛܵܒܼ ܡ̣ܢ ܗܵܟܲܢ܁>
    text <ܚܙܝܼ ܠܲܡ ܘܥܒܕ ܒܐܣܟܝܡ ܕܘܡܝܐ ܕܨܪܸܬ̣ ܩܘܼܕܡܲܝܟ܁>
    text <ܘܗܵܢܵܐ ܬܲܗܪܵܐ ܕܟܲܕ ܠܲܝܬ ܡܸܕܸܡ ܕܡܝ ܒܡܸܕܸܡ܁>
    text <܃ܠܲܝܬ ܗ̄ܘ̣ܵܐ ܡܕܡ ܒܕܘܡܝܵܐ ܕܨܵܪܠܹܗ ܒܛܘܼܪܵܐ>
    text <ܘܡ̇ܢ ܠܵܐ ܢܬܡܗ ܕܕܡܝܼ ܒܕܘܼܡܝܵܐ ܕܠܲܝܬ ܠܹܗ ܕܘܼܡܝܵܐ܁>
    text <܃ܒܗܵܘܢܵܐ ܚܵܪܒܹܗ ܒܗ̇ܘ ܡܵܐ ܕܚܙ̣ܵܐ ܕܘܼܚܵܢܵܐܝܼܬ>
    text <ܘܬܗܪܐ ܡܠܝܵܐ ܕܚ̣ܙܵܐ ܒܙܘ̈ܥܹܐ ܘܫܲܡܠܝܼ ܒܼ[܁܁܁]܁>
    text <܃ܚܙܬܼܵܐ ܕܢܗܪܐ ܚܙܵܐ ܚܙܝܐ ܕܲܣܬܝܼܪ̈ܵܬܐ>
    text <ܘܪܒܐ ܗ̄ܘ̣ܵܐ ܛܵܒܼ ܡ̣ܢ ܬܪܥܝܼܬܼܵܐ ܕܐܪ̈ܥܢܝܹܐ܁>
    text <܃ܣܓܼܝ̈ܐܢ ܗܘ̣̈ܝ ܛܵܒܼ ܡܘܼܫܚܵܬܹܗ ܕܡܫܟܵܢ ܙܒܼܢܵܐ>
    text <ܘܣܒܝܼܣܝܼܢ ܗ̄ܘ̣ܵܘ ܘܚܠܝܛܝܼܢ ܗ̄ܘ̣ܵܘ ܐܦ ܦܘܼܠܓܼܵܘ̈ܗܝ܁>
    text <܃ܐܝܟ ܡܘܼܫܚ̈ܬܐ ܕܠܐ ܐܝܼܬܲܝܗܹܝܢ ܥܒܲܕ ܕܐܝܼܬܲܝܗܝܼܢ>
    text <ܘܐܝܟ ܦܘܼܠ̈ܓܹܐ ܕܠܵܐ ܫܪܝܼܪܝܼܢ ܫܪܪ ܛܲܟܼܣܹܗ܁>
    text <܃ܒܛܟܼܣܵܐ ܥܒܕܹܗ ܠܦܘܼܬ ܛܘܼܟܣܹ̈ܐ ܕܚܙ̣ܵܐ ܒܛܘܼܪܵܐ>
    text <ܘܚ̄ܬܿܝ ܘܚܬܝܬܐܝܼܬ ܪܫܡ ܕܡܘܼ̈ܬܹܗ ܕܠܵܐ ܫܘܼܚܠܵܦܐ܁>
    text <܃ܐܵܘ ܟܡܐܚܲܬܼܝܼܬ ܨܠܸܡ ܕܸܡܘ̈ܬܟ ܒܲܪ ܥܒܪ̈ܝܐ>
    text <ܘܕܡܹ̇ܐ ܕܘܡܝܹܗ ܠܗ̇ܘ ܠܵܐ ܡܸܕܸܡ ܕܐܸܬܚܵܘܝܼ ܠܵܟ܁>
    text <܃ܐܘ ܟܡܐ ܝܗܝܪ ܡܣܐ ܕܡܕܟ ܪܘܼܚܵܐ ܒܡܸܠܲܝ̈ܟ>
    text <ܘܡܣܒܗ ܓܵܘܢܹܗ ܠܓܵܘܢܵܐ ܦܐܝܵܐ ܕܲܨܠܸܡ ܥܵܠܡܹ̈ܐ܁>
    text <܃ܐܘ ܟܡܐ ܦܐܝܐ ܐܘܪܚܐ ܕܕܪܫܬ ܒܹܝܬ ܐܪ̈ܥܢܹܐ>
    text <ܘܛܟ ܗ̇ܘ ܩܠܵܐ ܕܡܲܠܸܠ ܥܡܟ ܕܪܫܗ̇ ܒܦܘܼܡܵܟ܁>
    text <܃ܐܘ ܟܡܵܐ ܫܪܝܼܪ ܫܡ ܐܝܼܬܘܼܬܼܵܐ ܕܐܟܪܙܬ ܒܐܪܥܵܐ>
    text <ܕܦܪܣܝܼ ܘܓܼܠܗ̇ ܠܫܡܝܼܪܘܼܬܼܵܐ ܕܠܵܐ ܐܲܠܵܗܹ̈ܐ܁>
    text <܃ܐܘ ܟܡܵܐ ܪܗܛܬ̤ ܡܸܠܲܬ ܦܘܼܡܵܟ ܥܛܸܠ ܠܸܫܢܵܐ>
    text <ܕܥܪܬ̤ ܥܠܡ̈ܐ ܘܬܚܬ̤ ܛܟܣܐ ܕܡܬܩܢ ܥܠܡܹ̈ܐ܁>
    text <܃ܐܘ ܟܡܵܐ ܩܛܝܼܢ ܗܘܢܵܟ ܓܲܒܼܪܵܐ ܠܡܸܚܙܵܐ ܕܟܣܝܼ̈ܢ>
    text <ܕܐܩܬ ܙܵܘܥܵܘ̈ܗܝ ܠܡܬܒܩܝܘܼ ܒܲܕܠܵܐ ܚܙܵܬܵܐ܁>
    text <܃ܡ̇ܢ ܠܵܐ ܢܸܬܡܗ ܒܡܲܠܲܬ[ܟ] ܡܘܼܫܹܐ ܫܠܹܐ ܡ̣ܢ ܡܝ̈ܐ>
    text <ܕܚܠܦ ܡܝ̈ܐ ܡܠܝܬܵܗ̇ ܠܐܲܪܥܵܐ ܡܠܲܝ̈ ܪܘܼܚܵܐ܁>
    text <܃ܡ̇ܢ ܠܵܐ ܢܐܡܲܪ ܕܫܦܝܼܪ ܬܪܓܸܡ ܪܘܼܚܵܐ ܒܦܘܼܟܵܟ>
    text <ܕܐܝܟ ܛܘܝܼܒܹܗ ܦܫܩܬ ܐ̄ܪ̈ܙܘܗܝ ܒܹܝܬܼ ܐܪ̈ܥܢܹܐ܁>
    text <܃ܡ̇ܢ ܠܵܐ ܢܘܕܐ ܒܚܠܐ ܕܚܲܝܸܠ ܙܘܥܲܝ̈ ܢܲܦܫܵܟ>
    text <ܕܗܘܝ̤ܘ ܕܲܒܼܪܵܐ ܒܪܝܼܬܼܵܐ ܒܪܵܫܝܼܬ ܘܒܕܩܗ̇ ܒܦܘܼܡܵܟ܁>
    text <܃ܡ̇ܢ ܠܵܐ ܢܗܝܡܸܢ ܕܗܘ̤ ܐܲܫܪܝܼ ܒܵܟ ܚܹܝܠ ܚܸܪ̈ܡܵܬܵܐ>
    text <ܘܒܦܘ ܩܕܢܹܗ ܫܡܠܝܼܘ ܡܸܠܬܵܟ ܟܝܢ̈ܐ ܚܪ̈ܫܹܐ܁>
    text <ܡ̇ܢ ܠܵܐ ܢܩܪܝܟ ܐܲܠܵܗ܁>
    text <ܐܪܵܥܐ ܐܲܝܟ ܕܐܬܟܢܝܼܬܝ ܕܥܡܗ̇ ܕܡܸܠܬܵܟ ܡܬܓܼܡܪܝܼܢ ܗ̄ܘ̣ܵܘ ܥܒ̈̇ܕܐ ܒܐܲܪܥܵܐ܁>
    text <܃ܦܐܹܐ ܫܘܼܡܗܵܐ ܕܐܫܬܡܗ ܠܵܟ ܒܲܪ ܡܵܘܘ̈ܬܐ>
    text <ܘܛܵܒܼ ܫܸܠܡܲܬ̤ ܠܵܗ̇ ܒܝܲܕ ܣܘܼܥܪ̈ܵܢܹܐ ܡܸܠܬܼܵܐ ܕܨܐܕܵܝܟ܁>
  block
    text <܃ܒܲܫܡܵܐ ܫܐܝܼܠܐ ܐܸܬܼܟܲܢܝܼ ܠܵܟ ܫܸܡ ܐܲܠܵܗܵܐ>
    text <ܘܲܒܼܣܘܼܥܪ̈ܵܢܹܐ ܗܘ̤ܵܐ ܗ̇ܘ ܕܲܩܪܹܝܬ ܒܢܝܼܵܐ ܪܲܒܵܐ܁>
    text <܃ܠܟܼܠܗܹܝܢ ܡܸܠܲܝܟ ܗܘ̤ܵܐ ܫܘܼܠܵܡܵܐ ܐܲܝܟ ܕܐܸܬܢܲܒܝܼܘ>
    text <ܘܠܵܐ ܐܸܬܼܒܲܨܲܪܲܬ̤ ܚܕܵܐ ܐܵܬܘܼܵܬܐ ܕܠܵܐ ܐܸܬܼܓܲܡܪܲܬ̤܁>
    text <܃ܗܘ̤ ܗ̇ܘ ܕܲܩܪܹܝܬ ܢܒܝܼܵܐ ܪܲܒܵܐ ܫܲܡܠ̣ܝ ܡܸܠܝܼ̈ܟ>
    text <ܘܛܲܒܼܥܹܗ ܠܨܘܼܦܪܵܟ ܒܲܛܒܼܥܵܐ ܕܲܕܡܵܐ ܕܡ̣ܢ ܗܲܕܵܡܵܘ̈ܗܝ܁>
    text <ܡܛܠܵܬܹ ܠܥܸܙ ܒܵܟ ܪܘܼܚܵܐ ܐ̄ܪ̈ܵܙܹܐ ܣܬܝܼܪܹ̈ܐ܁>
    text <ܘܠܹܗ ܡܣܲܟܼܝܼܢ ܗ̄ܘ̣ܵܐ ܕܠܐܸܡܲܬܝ ܢܹܐܬܹܐ ܢܒܲܕܸܩ ܐܸܢܘܿܢ܁>
    text <܃ܒܹܗ ܚܵܐܲܪ ܗ̄ܘ̣ܵܐ ܐܵܦ ܬܘܼܩܵܢܹܗ ܕܡܲܫܟܵܢ ܙܲܒܼܢܵܐ>
    text <ܕܥܲܬܝܼܕ ܕܢܸܗܘܹܐ ܢܵܘܣܵܐ ܕܟܼܝܼܵܐ ܠܚܹܝܠ ܐܝܼܬܘܼܬܼܵܐ܁>
    text <܃ܒܲܡܠܹܐ ܙܲܒܼܢܵܐ ܫܲܡܸܫ ܡܲܫܟܢܵܐ ܠܫܸܡ ܒܵܪܘܿܝܵܐ>
    text <ܘܗܘ̤ ܕܠܵܐ ܫܘܼܠܵܡ ܡܸܫܬܲܡܲܫ ܒܹܗ ܩܲܕܝܼܫܵܐܝܼܬ܁>
    text <܃ܒܩܘܼܕܫܵܐ ܕܦܲܓܼܪܹܗ ܥܵܡܪ ܟܲܣܝܵܐ ܨܒܼܝܵܢܵܐܝܼܬܼ>
    text <ܘܒܹܗ ܡܸܬܼܩܲܕܲܫ ܡ̣ܢ ܪ̈ܘܼܚܵܢܹܐ ܘܡ̣ܢ [ܦܲܓ]ܪ݁ܢܹܐ܁>
    text <܃ܟܠܵܗ̇ ܒܪܝܼܬܼܵܐ ܣܓܼܵܕܵܐ ܒܦܲܓܼܪܹܗ ܠܡܲܬܼܩܵܢܵܢܵܗ̇>
    text <ܘܡܲܚܒܒܼܵܐ ܠܹܗ ܐܲܝܟ ܕܲܠܢܵܘܣܵܐ ܐܲܠܵܗܵܝܵܐ܁>
    text <܃ܩܘܕܫܵܐ ܗ̄ܘ̣ ܦܲܓܼܪܹܗ ܘܲܩܕܘܿܫ ܩܘܼܕ̈ܫܹܐ ܙܵܘܥܲܝ̈ ܢܦܲܫܹܗ>
    text <ܘܲܒܕܡ̈ܘܬܹܗ ܨܝܼܪ ܗ̄ܘ̣ܵܐ ܩܘܼܕܫܵܐ ܘܲܩܕܘܿܫ ܩܘܼܕ̈ܫܹܐ܁>
    text <܃ܩܘܼܕܫܵܐ ܘܩܘܼܕܫܵܐ ܡܸܬܼܟܲܢܸܐ ܗ̄ܘ̣ܵܐ ܡܲܫܟܵܢ ܙܲܒܼܢܵܐ>
    text <ܐܲܝܟ ܐ̄ܢܵܫ ܢܹܐܡܲܪ ܒܦܲܓܼܪܵܐ ܘܢܲܦܫܵܐ ܥܬܝܼܕ ܗ̄ܘ̣ܵܐ ܕܢܸܗܘܹܐ܁>
    text <܃ܒܡܲܡܫܟܢܵܐ ܕܠܲܒܲܪ ܦܲܓܼܪܵܢܘܼܬܵܐ ܡܸܬܒܲܕܩܵܐ ܗ̄ܘ̣ܵܬ>
    text <ܘܲܒܼܓܵܘܿܝܵܐ ܢܲܦܫܵܐ ܟܣܝܼܬܼܵܐ ܡܸܬܼܟܲܪܙܵܐ ܗ̄ܘ̣ܵܬ܁>
    text <܃ܒܦܲܓܼܪܵܐ ܘܢܲܦܫܵܐ ܗܵܘܹܐ ܐ̄ܢܵܫܵܐ ܐ̄ܢܵܫܵܐ ܓܡܝܼܪܵܐ>
    text <ܘܒܼܵܗ̇ ܒܲܕܡܘܼܬܼܵܐ ܨܝܼܪ ܗ̄ܘ̣ܵܐ ܡܲܫܟܢܵܐ ܒܲܬܼܪܹܝܢ ܡܲܫܟ̈ܢܹܐ܁>
    text <܃ܒܬܘܼܩܵܢ ܐ̄ܢܵܫܵܐ ܬܲܩܢܹܗ ܡܘܼܫܹܐ ܠܗ̇ܘ ܬܘܼܩܵܢܵܐ>
    text <ܬܵܘ ܢܚܸܙܹܐ ܒܹܗ ܬܘܼܩܵܢ ܐ̄ܢܵܫܵܐ ܕܲܗܘ̤ܵܐ ܒܐ̄ܢܵܫܵܐ܀>
text <ܥܲܠ ܬܘܼܩܵܢܵܐ ܕܲܒܼܪܝܼܬܼܵܐ>
  block
    text <ܥܲܠ ܬܘܼܩܵܢܵܐ ܕܲܒܼܪܝܼܬܼܵܐ>
  block
    text <ܡܐܡܪܐ ܕܬܠܬܝܢ ܘܫܬܐ>
    text <ܬܘܼܒܼ ܥܲܠ ܬܘܼܩܵܢܵܐ ܕܲܒܼܪܝܼܬܼܵܐ>
  block
    text <܃ܐܝܼܬܼܝܵܐ ܕܨܲܒܸܿܬܼ ܪܵܘܡ̇ܐ ܘܥܘܼܡܩܵܐ ܒܪܸܡܙܵܐ ܕܚܲܝܠܹܗ>
    text <ܒܝܲܕܼ ܒܲܪ̄ܬܼ ܩܵܠܵܐ ܨܒܼܵܐ ܕܲܢܒܲܕܸܿܩ ܥܲܠ ܬܘܼܩܵܢܵܘ̈ܗܝ ܀>
    text <܃ܒܪܵܫܝܼܬܼ ܬܲܩܸܢ ܫܡܲܝܵܐ ܘܐܲܪܥܵܐ ܘܡܲܝ̈ܵܐ ܘܐܵܐܲܪ>
    text <ܘܟܸܢܫܲܝ̈ ܪܵܘܡ̇ܐ ܘܢܘܼܗܪܵܐ ܘܚܸܫܟܵܐ ܕܲܦܝܼܣ ܥܲܠ ܟܠ ܀>
    text <܃ܒܪ̣ܵܗ̇ ܠܲܒܼܪܝܼܬܼܵܐ ܡ̣ܢ ܠܵܐ ܡܸܕܸܿܡ ܒܪܸܡܙܵܐ ܙܥܘܿܪܵܐ>
    text <ܘܐܲܝܟ ܕܲܒܼܢܲܚܬܵܐ ܟܲܣܝܼ ܐܲܦܹ̈ܝܗ̇ ܒܝܲܕܼ ܚܸܫܘܿܟܼܵܐ ܀>
    text <܃ܬܲܗܪܵܐ ܪܲܒܵܐ ܣܲܥ݂ܲܪ ܒܵܪܘܿܝܵܐ ܒܪܹܫ ܬܘܼܩܵܢܵܘ̈ܗܝ>
    text <ܕܲܒܼܢܵܐ ܒܲܝܬܵܐ ܘܐܲܛܸܡ ܟܵܘܵܘ̈ܗܝ ܘܲܡ̣ܠܵܝܗܝ ܚܸܫܟܵܐ ܀>
    text <܃ܒܝܲܕܼ ܥܸܠ̈ܠܵܬܼܵܐ ܨܒܼܵܐ̣ ܕܲܢܒܲܕܸܿܩ ܥܲܠ ܬܘܼܩܵܢܵܘ̈ܗܝ>
    text <ܘܲܠܝܘܼܠܦܵܢܵܐ ܕܲܡܠܝܼܠܘܼܬܼܵܐ ܬܲܗܝܼ ܥܒܼܵܕܵ̇ܘ̈ܗܝ ܀>
    text <܃ܒܪܹܝܢ ܗ̄ܘ̣ܵܘ ܟܸܢܫܹ̈ܐ ܕܲܡܫܲܝܵܢܹ̈ܐ ܒܪܵܫܝܼܬܼ ܕܲܗܘ̤ܵܬܼ>
    text <ܘܲܠܝܘܼܠܦܵܢܗܘܿܢ ܐܲܡܫܲܥ ܩܵܠܵܐ ܕܢܸܗܘܸܐ ܢܘܼܗܪܵܐ ܀>
    text <܃ܢܸܗܘܸܐ ܢܘܼܗܪܵܐ ܡܲܢܗܲܪ ܟܠܵܐ ܩܥ̣ܵܐ ܒܵܪܘܿܝܵܐ>
    text <ܘܟܲܢܸܫ ܐܸܢܘܿܢ ܠܲܫܡܲܝܵܢܹ̈ܐ ܠܡܸܫܡܲܥ ܬܲܗܪܵܐ ܀>
    text <܃ܐܘܿ ܫܝܼܦܘܿܪܵܐ ܕܩܵܠ ܒܵܪܘܿܝܵܐ ܕܐܲܙܥܸܩ ܡܸܢܫܹܠܝ>
    text <ܘܐܲܪܗܸܒܼ ܐܢܘܿܢ ܠܟܸܢܫܲܝ̈ ܪܵܘܡ̇ܐ ܒܩܵܠ ܢܸܥ̈ܡܵܬܹܗ ܀>
    text <܃ܐܘܿ ܦܘܼܩܕܵܢܵܐ ܕܥܲܡ ܒܲܪ̄ܬܼ ܩܵܠܵܐ ܗܘ̤ܵܐ ܣܘܼܥܪܵܢܵܐ>
    text <ܐܘܿ ܐܘܼܡ̇ܢܵܐ ܕܥܲܡܠܹܗ ܪܸܡܙܹܗ ܒܟܼܠܡܵܐ ܕܲܥܒ݂ܲܕܼ ܀>
    text <܃ܢܸܗܘܸܐ ܢܘܼܗܪܵܐ ܢܲܚܬܵܐ ܦܲܐܝܵܐ ܕܲܡܨܲܒܸܿܬܼ ܟܠ>
    text <ܘܒܹܗ ܢܸܬܼܟܲܣܘܿܢ ܪܵܘܡ̇ܐ ܘܥܘܼܡܩܵܐ ܘܟܼܠܡܵܐ ܕܲܒܼܗܘܿܢ ܀>
    text <܃ܫܠܸ̣ܡ ܣܘܼܥܪܵܢܵܐ ܥܲܡ ܦܘܼܩܕܵܢܵܐ ܘܲܗܘ̤ܵܐ ܢܘܼܗܪܵܐ>
    text <ܘܪܲܕܼܦܹܗ ܠܚܸܫܟܵܐ ܘܐܲܦܨܲܚ ܠܐܵܐܲܪ ܕܲܟܼܡܝܼܪܵܐ ܗ̣̄ܘܵܬܼ ܀>
    text <܃ܩܥ̣ܵܘ ܣܸܕܼܪ̈ܲܝܗܘܿܢ ܕܟܸܢܫܲܝ̈ ܪܵܘܡ̇ܐ ܒܪܝܼܟ ܒܵܪܘܿܝܵܐ>
    text <ܕܲܒܼܪ̣ܵܐ ܘܨܲܒܹܿܬܼ ܢܘܼܗܪܵܐ ܦܲܐܝܵܐ ܘܐܲܦܨܲܚ ܟܠܵܐ ܀>
    text <܃ܗܘ̤ ܠܹܗ ܫܲܒܲܚ ܥܲܠ ܬܘܼܩܵܢܹܗ ܕܫܲܦܝܼܪ ܥܲܒܼܕܹܿܗ>
    text <ܘܐܲܣܗܸܕܼ ܩܵܠܹܗ ܥܲܠ ܪܲܒܿܘܼܬܹܗ ܕܚܹܝܠ ܟܠ ܡܸܫܟܲܚ ܀>
    text <܃ܐܘܿ ܒܲܪ̄ܕܼ ܩܵܠܵܐ ܕܡ̣ܢ ܠܵܐ ܡܸܕܲܡ ܥܸܒܼܕܲܬ̤ ܡܸܕܹܿܡ>
    text <ܐܘܿ ܦܘܼܩܕܵܢܵܐ ܕܠܵܐ ܫܵܘܚܲܪܬܹܗ ܓܠܝܼܙܘܼܬܼ ܡܸܕܹܿܡ ܀>
    text <ܒܝܲܕܼ ܒܲܪ̄ܬܼ ܩܵܠܵܐ ܨܒܼܵܐ̣ ܒܵܪܘܿܝܵܐ ܕܢܲܠܸܦ ܐܸܢܘܿܢ܃>
  block
    text <ܠܚܲܝ̈ܠܵܘܵܬܼܵܐ ܡܸܬܼܝܲܕܼܥܵܢܹ̈ܐ ܥܲܠ ܐܝܼܬܼܘܼܬܹܗ ܀>
    text <܃ܠܵܐ ܪܓܼܝܼܫܝܼܢ ܗ̄ܘ̣ܵܘ ܕܐܝܼܬܼܵܘܗܝ ܡܸܡܬܼܘܿܡ ܩܕܼܵܡ ܒܸܪ̈ܝܵܬܹܗ>
    text <ܘܠܵܐ ܝܵ̇ܕܲܥܝܼܢ ܗ̄ܘ̣ܵܘ ܡܲܢ̣ܘܼ ܨܲܒܸܿܬܼ ܠܲܩܢܘܿܡܲܝ̈ܗܘܿܢ ܀>
    text <܃ܒܩܵܠܵܐ ܕܐܲܡܲܥ ܕܢܸܗܘܸܐ ܢܘܼܗܪܵܐ ܩܢ̣ܵܘ ܒܘܼܝܵܢܵܐ>
    text <ܘܥܲܡ ܣܘܼܥܪܵܢܵܐ ܩܥ̣ܵܘ ܬܸܫܒܿܘܿܚܬܵܐ ܠܡܲܬܼܩܸܢ ܟܠܵܐ ܀>
    text <܃ܒܗܵܢܵܐ ܦܘܼܪܣܵܐ ܐܲܡܫܲܥ ܩܵܠܵܐ ܠܵܐ ܩܢܸܐ ܩܵܠܵܐ>
    text <ܕܢܲܠܸܦ ܐܸܢܘܿܢ ܠܪ݁ܘܼܚܵܢܵܝܹܐ ܚܹܝܠ ܟܲܣܝܘܼܬܹܗ ܀>
    text <܃ܪܲܒܵܐ ܠܗܘܿܢ ܩܵܠܵܐ ܕܡܲܠܸܠ ܒܪܵܫܝܼܬܼ ܒܐܲܪܥܵܐ>
    text <ܘܐܲܦܸܠ ܐܸܢܘܿܢ ܕܚܲܕܼ ܒܵܪܘܿܝܵܐ ܒܪ̣ܵܐ ܟܠܡܸܕܹܿܡ ܀>
    text <܃ܟܕܲܢ̣ܘ ܩܵܠܲܝ̈ܗܘܿܢ ܒܚܘܼܒܵܐ ܫܲܠܡܵܐ ܘܲܣܓܸܕܼܘ ܩܘܼܕܼܡ̇ܘܗܝ>
    text <ܘܝܲܒܸܿܒܼܘ ܟܠܗܘܿܢ ܩܵܠܹ̈ܐ ܕܩܘܼܕܼܫܵܐ ܠܡܲܠܟܵܐ ܕܪܵܘܡ̇ܐ ܀>
    text <܃ܗܘܵܝܝܹܗ ܕܢܘܼܗܪܵܐ ܐܲܠܸܦ ܐܸܢܘܿܢ ܚܹܝܠ ܒܵܪܘܿܝܵܐ>
    text <ܘܲܟܼܕܲܢ ܐܸܢܘܿܢ ܒܢܝܼܪܵܐ ܚܝܼܚܵܐ ܕܩܵܠ ܬܵܘܕܿܝܼܬܹܗ ܀>
    text <܃ܫܠܸ̣ܡ ܚܲܕܼ ܝܵܘܡ̇ܐ ܠܹܠܲܝ ܐܝܼܡܵܡ ܒܫܘܼܠܵܡ ܢܘܼܗܪܵܐ>
    text <ܘܫܲܪܝܼ ܚܸܫܟܵܐ ܕܢܼܕܪܘܿܫ ܐܘܼܪܚܵܐ ܠܝܵܘܡ̇ܐ ܕܲܬܼܪܹܝܢ ܀>
    text <܃ܛܲܟܼܣܵܐ ܪܲܒܵܐ ܥܒ݂ܲܕܼ ܠܲܬܼܪ̈ܲܝܗܘܿܢ ܒܫܘܼܠܛܵܢܲܝ̈ܗܘܿܢ>
    text <ܕܠܵܐ ܢܸܬܼܠܒܼܘܼܢ ܚܲܕܼ ܡ̣ܢ ܚܲܒܼܪܹܗ ܒܝܲܕܼ ܪ̈ܲܗܛܲܝܗܘܿܢ ܀>
    text <܃ܒܝܵܘܡ̇ܐ ܕܲܬܼܪܹܝܢ ܢܦ݂ܲܩ ܦܘܼܩܕܼܵܢܵܐ ܕܢܸܗܘܸܐ ܪܩܝܼܥܵܐ>
    text <ܘܦܲܠܸܓܼ ܡܲܝ̈ܵܐ ܦܸܠܓܵܐ ܠܪܵܘܡ̇ܐ ܘܦܸܠܓܵܐ ܠܐܲܪܥܵܐ ܀>
    text <܃ܢܸܗܘܸܐ ܪܩܝܼܥܵܐ ܒܡܸܨܥܲܬܼ ܡܲܝ̈ܵܐ ܡ̇ܐܝܵܐ ܩܲܫܝܵܐ>
    text <ܘܢܸܛܥܲܢ ܡܲܝ̈ܵܐ ܠܥܸܠ ܡ̣ܢ ܚܲܨܹܗ ܕܠܵܐ ܢܸܣܬܲܝܲܛ ܀>
    text <܃ܐܘܿ ܦܘܼܩܕܵܢܵܐ ܕܩܫܝܼ ܡܲܝ̈ܵܐ ܟܝܵܢܵܐ ܪܲܦܝܵܐ>
    text <܃ܘܲܥܒ݂ܲܕܼ ܐܸܢܘܿܢ ܟܝܵܢܵܐ ܩܲܫܝܵܐ ܕܢܸܛܥܲܢ ܡܲܝ̈ܵܐ>
    text <܃ܐܘܿ ܡܲܬܼܩܵܠܵܐ ܕܦܲܠܸܓܼ ܡܲܝ̈ܵܐ ܩܸܒܼܝܵܐ ܪܲܒܵܐ>
    text <܃ܘܟܲܢܸܫ ܐܸܢܘܿܢ ܠܲܬܼܪܹܝܢ ܝܲܡܡܹ̈ܐ ܠܪܵܘܡ̇ܐ ܘܥܘܼܡܩܵܐ>
    text <܃ܐܲܝܟ ܬܲܛܠܝܼܠܵܐ ܠܒܲܝܬܵܐ ܕܠܬܲܚܬܿ ܡ̣ܬܲܚ ܠܲܪܩܝܼܥܵܐ>
    text <ܕܢܸܗܘܸܐ ܡܡܲܠܸܐ ܕܘܲܟܲܬܼ ܐܲܪܥܵܐ ܠܒܲܝܬܵܐ ܕܲܠܥܸܠ ܀>
    text <܃ܒܲܕܼܡܘܼܬܼ ܢܲܚܬܵܐ ܚܸܘܵܪ ܓܵܘܢܵܐ ܙܲܩܪܹ݂ܗ ܪܸܡܙܵܐ>
    text <ܘܨܵܪ ܒܹܗ ܛܲܒܼܥܹ̈ܐ ܫܸܡܫܵܐ ܘܣܲܗܣܲܐ ܕܸܠܩܹ̈ܐ ܕܢܘܼܗܪܵܐ ܀>
    text <܃ܬܪܹܝܢ ܢܲܗܝܼܪܹ̈ܐ ܕܸܠܩܹ̈ܐ ܕܢܘܼܗܪܵܐ ܬܠܵܐ̣ ܒܲܪܩܝܼܥܵܐ>
    text <ܕܲܩܼܕܸܠܩܲܝ̈ܗܘܿܢ ܢܚܲܕܿܘܿܢ ܠܐܲܪܥܵܐ ܠܩܘܼܝܵܡ ܐ̄ܢܵܫܵܐ ܀>
    text <܃ܡ̣ܢ ܗܵܘ̇ ܢܘܼܗܪܵܐ ܩܲܕܼܡ̇ܐ ܕܲܗܘ̤ܸܵܐ ܥܒ݂ܲܕ ܢܲܗܝܼܪܹ̈ܐ>
    text <ܘܡܸܢܹܗ ܦܲܠܸܓܼ ܠܫܸܡܫܵܐ ܘܣܲܗܪܵܐ ܕܸܠܩܹ̈ܐ ܙܥܘܿܪܹ̈ܐ ܀>
  block
    text <܃ܡܢܵܬܼܵܐ ܕܫܲܦܝܵܐ ܩܒ݂ܲܥ ܒܐܸܣܦܹܪܵܐ ܪܲܒܵܐ>
    text <ܘܬܸܛܪܹܗ ܕܢܘܼܗܪܵܐ ܣܵܡ̣ ܒܐܸܣܦܹܪܵܐ ܕܣܲܪܵܐ ܪܲܓܼܝܵܐ ܀>
    text <܃ܡܢܵܬܼܵܐ ܕܪܲܒܵܐ ܘܐܵܦ ܢܲܗܝܼܪܵܐ ܝܲܗ̣̄ܒܼ ܠܐܝܼܡܵܡܵܐ>
    text <ܘܗܵܝ̇ ܕܲܙܥܘܿܪܵܐ ܘܐܵܦ ܥܲܡܘܼܛܵܐ ܠܠܸܠܝܵܐ ܫܲܠܝܵܐ ܀>
    text <܃ܬܲܚܸܡ ܪܲܗܛܵܐ ܕܫܸܡܫܵܐ ܘܗܲܣܪܵܐ ܫܵܢܹ̈ܐ ܬܪܸܥܣܲܪ>
    text <ܕܡ̇ܐ ܕܫܲܠܸܡ ܚܲܕܼ ܢܸܬܸܠ ܐܲܬܼܪܵܐ ܕܢܸܪܕܸܿܐ ܚܲܒܼܪܹܗ ܀>
    text <܃ܒܬܲܪܬܹܿܝܢ ܦܸܢ̈ܝܵܢ ܥܒ݂ܲܕܼ ܡܲܪܕܿܝܼܬܹܗ ܕܫܸܡܫܵܐ ܪܲܒܵܐ>
    text <ܕܠܵܐ ܢܸܬܿܕܵܘܲܕܼ ܛܲܟܼܣܵܐ ܕܐܘܼܪܚܹܗ ܕܣܲܗܪܵܐ ܙܥܘܿܪܵܐ ܀>
    text <܃ܒܥܘܼܡܪܵܐ ܕܐ̄ܢܵܫܵܐ ܪܵܕܹܐ ܒܐܘܼܪܚܹܗ ܒܓܼܵܘ ܐܝܼܡܵܡܵܐ>
    text <ܘܝܵܗܹ̇ܒܼ ܐܲܬܼܪܵܐ ܠܣܲܗܪܵܐ ܙܥܘܿܪܵܐ ܕܢܸܪܕܸܿܐ ܒܐܘܼܪܚܹܗ ܀>
    text <܃ܒܪܲܗܛܵܐ ܐܲܡܝܼܢ ܚܵܙܹ̇ܩ ܪܵܕܹܐ ܒܬܲܪܬܹܿܝܢ ܦܸܢ̈ܝܵܢ>
    text <ܟܲܕܼ ܟܵܪܹܟ ܠܹܗ ܠܚܘܼܕܪܵܐ ܕܪܵܘܡ̇ܐ ܠܹܠܲܝ ܐܝܼܡܵܡ ܀>
    text <܃ܒܥܸܕܵܢ ܕܵܢܲܚ̇ ܨܹܐܕܲܝܢ ܒܲܕܼܡܘܼܬܼ ܚܲܬܼܢܵܐ>
    text <ܘܲܒܼܚܸܘܪܹ̈ܐ ܕܐܸܣܦܹܝܪ ܨܸܡܚܹܗ ܡܲܦܨܲܚ ܠܐܲܪܥܵܐ ܀>
    text <܃ܒܥܸܕܵܢ ܪܲܡܫܵܐ ܡܫܲܢܸܐ ܘܚܵܙܹ̇ܩ ܐܲܝܟ ܪܲܒܿܚܲܝܠܵܐ>
    text <ܕܡ̇ܐ ܕܐܲܪܓܸܿܫ ܒܹܗ ܚܸܫܟܵܐ ܕܫܲܢܝܼ ܥܲܠ̣ ܘܐܸܫܬܲܠܲܛ ܀>
    text <܃ܗܲܣܪܵܐ ܙܥܘܿܪܵܠ ܒܝܲܕܼ ܫܘܼܚܠܵܦܹ̈ܐ ܥܵܒܹ̇ܕܼ ܪܲܗܛܹܗ>
    text <ܘܲܒܼܚܲܕܼ ܝܲܪܚܵܐ ܕܲܪ݁ܓܹܐ ܬܪܸܥܣܲܪ ܣܵܠܹ̇ܩ ܘܢܵܚܹ̇ܬܼ ܀>
    text <܃ܠܵܐ ܡܥܵܘܸܟ ܠܹܗ ܢܘܼܗܪܹܗ ܕܣܲܗܪܵܐ ܠܫܸܡܫܵܐ ܪܲܒܵܐ>
    text <ܡ̇ܐ ܕܦܵܓܲܥ ܒܹܗ ܒܫܘܼܠܛܵܢ ܪܵܘܡ̇ܐ ܒܲܫܒܼܝܼܠ ܕܸܢܚܹܗ ܀>
    text <܃ܠܚܲܝܹ̈ܐ ܕܐ̄ܢܵܫܵܐ ܒܥ̣ܵܐ ܒܼܵܘܿܝܵܐ ܒܲܝܬܵܐ ܪܲܒܵܐ>
    text <ܘܣܵܡ̣ ܫܲܬܼܐܸܣܵܘ̈ܗܝ ܒܡܲܝ̈ܵܐ ܪ̈ܓܼܝܵܐ ܘܫܲܪܲܪ ܐܸܢܹܝܢ ܀>
    text <܃ܡ̣ܬܲܚ ܬܲܛܠܝܼܠܹܗ ܡ̣ܢ ܪܲܦܝܘܼܬܼܵܐ ܕܡܲܝ̈ܐ ܪ̈ܦܲܝܵܐ>
    text <ܘܲܟܼܫ̣ܵܐ ܡܲܝ̈ܐ ܠܥܸܠ ܡ̣ܢ ܚܲܨܹܗ ܐܲܝܟ ܩܵܒܼܝܼܬܼܵܐ ܀>
    text <܃ܬܠ̣ܵܐ ܩܲܢܕܹܿܝܠܹ̈ܐ ܫܸܡܫܵܐ ܘܣܲܗܪܵܐ ܒܬܲܛܠܝܼܠ ܒܲܝܬܹܿܗ>
    text <ܘܐܲܪܡܝܼ ܡܸܫܚܵܐ ܪܸܡܙܵܐ ܕܚܲܝܠܹܗ ܘܐܲܟܼܠܸܩ ܐܸܢܘܿܢ ܀>
    text <܃ܫܒܼܝܼܚ ܒܵܪܘܿܝܵܐ ܦܠܸܐ ܬܘܼܩܵܢܹ̈ ܘܪܲܒܿ ܚܘܼܫܵܒܹܗ>
    text <ܕܩܲܕܹܿܡ ܝܼܕܲܥ ܩܕܼܵܡ ܬܘܼܩܵܢܹܗ ܡ̇ܢ ܚܵ̇ܫܲܚ ܠܹܗ ܀>
    text <܃ܥܘܼܡܪܵܐ ܥܦܝܼܦܵܐ ܥܒ݂ܲܕܼ ܠܲܒܼܪܝܼܬܼܵܐ ܡܲܬܼܩܸܢ ܟܠܵܐ>
    text <ܬܪܹܝܢ ܡܸܕܼܝܼ̈ܝܢ ܨܲܒܸܿܬܼ ܘܲܒܼܢ̣ܵܐ ܠܲܬܼܪܹܝܢ ܥܵܠܡܹ̈ܐ ܀>
    text <܃ܥܒ݂ܲܕܼ ܬܿܚܬܵܝܵܐ ܕܢܸܗܘܸܐ ܥܵܗܹ̇ܝܢ ܠܡܵܝܘܿܬܼܘܼܬܼܵܐ>
    text <ܘܐܲܣܸܢ ܘܲܡ̣ܠܵܝܗܝ ܦܹܐܪܹ̈ܐ ܕܚܵܫ̇ܚܝܼܢ ܠܦܲܓܼܪ̈ܢܵܝܹܐ ܀>
    text <ܥܒ݂ܲܕܼ ܥܸܠܵܝܵܐ ܥܘܼܡܪܵܐ ܦܲܐܝܵܐ ܕܲܡܠܸܐ ܛܘܼܒܹ̈ܐ܃>
  block
    text <ܕܢܸܬܼܒܲܣܡܘܼܢ ܒܹܗ ܪ̈ܘܼܚܵܢܵܝܹܐ ܪܘܼܚܵܢܵܐܝܼܬܼ ܀>
    text <܃ܠܐܲܪ̈ܗܵܢܵܝܹܐ ܥܒ݂ܲܕܼ ܨܸܒܼܘ̈ܬܼܵܐ ܐܲܪ̈ܥܵܢܝܵܬܼܵܐ>
    text <ܘܠܲܫܡܲܝܵܢܹ̈ܐ ܡ̣ܠܲܟ ܛܵܒܼܵܬܼ̈ܐ ܫܡܲܝܵܢ̈ܝܵܬܼܵܐ ܀>
    text <܃ܒܲܬܼܪܹܝܢ ܥܘܼܡܪܹ̈ܐ ܡܸܬܼܒܲܩܸܐ ܗ̄ܘ̣ܵܐ ܗܵܘ̇ ܝܵ̇ܕܲܥ ܟܠ>
    text <ܘܥܲܕܼܠܵܐ ܢܸܗܘܘܿܢ ܫܡܲܝܵܐ ܘܐܲܪܥܵܐ ܒܗܘܿܢ ܚܵܐܲ̇ܪ ܗ̄ܘ̣ܵܐ ܀>
    text <܃ܩܲܕܼܝܼܡ ܗ̄ܘ̣ܵܐ ܓܹܝܪ ܨܼܒܼܝܵܢ ܚܘܼܒܹܿܗ ܩܕܼܵܡ ܬܘܼܩܵܢܹܗ>
    text <ܘܨܝܼܪܝܼܢ ܗ̄ܘ̣ܵܘ ܠܹܗ ܒܝܲܕܼ ܨܼܒܼܝܵܢܹܗ ܥܒܼܵܕܹ̈ܐ ܕܲܥܒ݂ܲܕܼ ܀>
    text <܃ܫܲܟܼܠܸܠ ܘܲܒܼܢ̣ܵܐ ܫܡܲܝܵܐ ܘܐܲܪܥܵܐ ܒܲܝܬܵܐ ܪܘܼܚܵܐ>
    text <ܘܐܲܣܸܢ ܘܲܡ̣ܠܲܝܗܝ ܥܘܼܬܼܪܵܐ ܪܲܒܵܐ ܠܲܕܼܥܵܡܲ݁ܪ ܒܹܗ ܀>
    text <܃ܟܲܢܸܫ ܡܲܝ̈ܵܐ ܘܲܥܒ݂ܲܕܼ ܝܲܡܡܹ̈ܐ ܩܸܒܼܝܵܐ ܪܲܒܵܐ>
    text <ܘܙܵܘܓܼ ܐܸܢܘܿܢ ܪܸܡܙܵܐ ܕܚܲܝܠܹܗ ܘܐܵܘܐܸܕܼܘ ܪ̈ܲܚܫܵܐ ܀>
    text <܃ܐܘܠܸܕܼ ܥܘܼܒܵܐ ܕܡܲܝܵܐ ܪ̈ܦܲܝܵܐ ܓܘܼܫܡܹ̈ܐ ܥܒܲܝܵ̈ܐ>
    text <ܘܡ̣ܢ ܝܲܩܝܼܪܹ̈ܐ ܦܵܪܲܚܬܼܵܐ ܕܩܲܠܝܼܠ ܓܸܦܵܗ̇ ܀>
    text <܃ܦܩܲܕ ܠܵܗ̇ ܠܐܲܪܥܵܐ ܘܒܸܛܢܲܬ̤ ܓܸܢܣܹ̈ܐ ܘܛܘܿܗܡܹ̈ܐ>
    text <ܥܒܝܼܪܵܐ ܕܫܲܝܢܵܐ ܘܚܲܝܘܲܬܼ ܫܸܢܵܐ ܘܟܼܠ ܓܸܢܣܵܢܝܼ̈ܢ ܀>
    text <܃ܦܲܠܚ̣ܵܗ̇ ܠܐܲܪܥܵܐ ܘܐܲܪܡܝܼ ܒܓܼܵܘܵܗ̇ ܙܲܪܥܵܐ ܕܚܲܝܹ̈ܐ>
    text <ܘܝܼܥܵܘ̣ ܙܲܪ̈ܥܹܐ ܘܩܵܡ̣ܘ ܐܝܼܠܵܢܹ̈ܐ ܘܗܲܒܸܿܒܼܘ ܦܹܐܪܹ̈ܐ ܀>
    text <܃ܫܲܡܠܝܼ ܘܲܓܼܡ݂ܲܪ ܚܹܝܠ ܒܵܪܘܿܝܵܐ ܟܠܡܵܐ ܕܲܗܘ̤ܵܐ>
    text <ܘܗܵܝܕܹܿܝܢ ܓܲܒܼܠܹܗ ܠܝܵܪܬܵܐ ܘܡ̇ܪܵܐ ܕܟܼܠ ܩܸܢܝܵܢܝܼ̈ܢ ܀>
    text <܃ܒܟܼܠܡܵܐ ܕܲܥܒ݂ܲܕܼ ܩܵܠܵܐ ܐܲܫܡܲܥ ܥܲܠ ܬܘܼܩܵܢܹܗ>
    text <ܘܟܲܕܼ ܓܵܒܹ̇ܠ ܠܹܗ ܠܥܲܦܪܹܗ ܕܐܵܕܼܵܡ ܩܵܠܵܐ ܘܡܸܠܟܵܐ ܀>
    text <܃ܒܟܼܠܡܵܐ ܕܲܗܘ̤ܸܵܐ ܡܸܕܹܿܡ ܐܸܡ݂ܲܪ ܘܲܗܘ̤ܵܐ>
    text <ܘܲܒܼܬܼܘܼܩܵܢܵܐ ܕܲܨܠܸܡ ܐ̄ܢܵܫܵܐ ܬܵܘ ܠܲܡ ܢܸܥܒܸܿܕܼ܁>
    text <܃ܡ̣ܬܲܚ ܠܲܫܡܲܝܵܐ ܘܠܵܐ ܩ̣ܪܵܐ ܠܲܥܸܕܼܪܹܗ ܚܲܝܠܵܐ ܐ̄ܚܪܹܢܵܐ>
    text <ܪܩܲܥ̣ ܬܘܼܒܼ ܠܐܲܪܥܵܐ ܘܠܵܐ ܐܸܬܼܡܲܠܲܟ ܒܲܒܼܢܲܝ̈ ܡܸܠܟܹܿܗ ܀>
    text <܃ܥܒ݂ܲܕܼ ܟܸܢܫܲܝ̈ܗܘܿܢ ܕܲܡܫܲܝܵܢܹ̈ܐ ܢܘܼܪܵܐ ܘܪܘܼܚܵܐ>
    text <ܘܠܵܐ ܓܠ̣ܵܐ ܐ̄ܪܵܙܵܐ ܕܚܹܝܠ [܁܁܁] ܐܝܼܬܼܘܼܬܹܗ ܒܢܘܿܡܹ̈ܐ ܕܥܲܡܹܗ ܀>
    text <܃ܒܬܼܘܼܩܵܢ ܐܵܕܼܵܡ ܡܸܠܟܵܐ ܚܲܕܼܬܼܵܐ ܘܐܵܦ ܚܘܼܫܒܼܵܐ>
    text <ܟܲܕܼ ܡܲܫܡܲܥ ܠܹܗ ܠܩܵܠ ܚܘܼܫܒܼܵܘ̈ܗܝ ܪܵܘܡ̇ܐ ܀>
    text <܃ܬܵܘ ܠܲܡ ܢܸܥܒܸܿܕܼ ܐ̄ܢܵܫܵܐ ܒܨܲܠܡܲܢ ܐܵܦ ܒܲܕܼܡܘܼܬܿܢ>
    text <ܘܢܸܗܘܸܐ ܫܲܠܝܼܛ ܥܲܠ ܟܠ ܕܲܗܘ̤ܵܐ ܒܲܕܼܡܘܼܬܼ ܡܲܠܟܵܐ ܀>
    text <܃ܡ̇ܢܵܘ ܗܵܢܵܐ ܕܲܡܫܲܚܠܸܦ ܐܲܢ̄ܬܿ ܐܘܿ ܒܵܪܘܿܝܵܐ>
    text <ܡܸܟܵܐ ܚܲܕܼܬܼܵܐ ܘܐܵܦ ܚܘܼܫܵܒܼܵܐ ܒܥܲܦܪܹܗ ܕܐܵܕܼܵܡ ܀>
    text <܃ܠܡܲܢ ܩܵܪܹܗ ܐܲܢ̄ܬܿ ܥܸܕܼܪܵܐ ܥܲܡܵܟ ܒܬܼܘܼܩܵܢ ܨܲܠܡܵܟ>
    text <ܘܡܲܢ̣ܘܼ ܗܘ̤ܵܐ ܠܵܟ ܡ̇ܠܹ̇ܟ ܡܸܠܟܵܐ ܒܟܼܠܡܵܐ ܕܲܥܒ݂ܲܕܿܬܿ ܀>
    text <܃ܐܘܿ ܥܲܦܪܵܐ ܕܫܝܼܛ ܕܲܚܝܼܚܹܗ ܘܪܵܡ ܬܘܼܩܵܢܹܗ>
    text <ܕܐ̄ܪ̈ܵܙܹܐ ܟܣܲܝܵ̈ܐ ܡܸܬܼܡܲܠܠܝܼܢ ܒܵܗ̇ ܒܲܓܼܒܼܝܼܠܘܼܬܹܗ ܀>
    text <ܐܘܿ ܡ̇ܝܘܿܬܼܵܐ ܕܲܓܼܠ̣ܵܐ ܘܒܲܕܹܿܩ ܒܝܲܕܼ ܬܘܼܩܵܢܹܗ܃>
  block
    text <ܩܢܘܿܡܹ̈ܐ ܠܬܵܬܼܵܐ ܚܕܼܵܐ ܐܝܼܬܼܘܼܬܼܵܐ ܕܠܵ ܫܘܼܪܵܝܵܐ ܀>
    text <܃ܒܝܲܕܼ ܪܘܼܟܵܒܼܵܐ ܕܨܲܠܡܹܗ ܕܐܵܕܼܵܡ ܒܲܕܸܿܩ ܐܲܒܼܵܐ>
    text <ܕܲܒܼܫܲܘܝܘܼܬܼܵܐ ܕܲܒܼܪܵܐ ܘܪܘܼܚܵܐ ܗܘ̤ܵܐ ܟܠ ܡܸܕܸܿܡ ܀>
    text <܃ܟܲܣܝܹܗ ܠܐ̄ܪܵܙܵܐ ܕܒܼܘܼܕܵܩ ܩܢܘܿܡܹ̈ܐ ܡ̣ܢ ܟܠ ܕܲܗܘ̤ܸܵܐ>
    text <ܕܕܲܠܡܵܐ ܢܸܪܢܘܿܢ ܪ̈ܘܼܚܵܢܵܝܹܐ ܚܲܝܠܵܐ ܐ̄ܚܪܹܢܵܐ ܀>
    text <܃ܒܐܵܕܼܵܡ ܨܲܠܡܹܗ ܐܲܝܟ ܕܲܒܼܐ̄ܪܵܙܵܐ ܓܠ̣ܵܐ ܠܲܢܒܼܝܹ̈ܐ>
    text <ܕܲܒܼܪܵܐ ܘܪܘܼܚܵܠܐ ܫܘܹܝܢ ܥܲܡ ܐܲܒܼܵܐ ܫܒܸܡ ܐܝܼܬܼܘܼܬܼܵܐ ܀>
    text <܃ܒܗܵܝ̇ ܕܲܒܼܖܨܲܠܡܲܢ ܟܝܵܢܵܐ ܕܲܫܘܸܐ ܐܲܟܼܪܸܙ ܘܐܲܠܸܦ>
    text <ܘܲܒܼܚܲܕܼ ܕܡܘܼܬܼܵܐ ܩܢܘܿܡܹ̈ܐ ܬܠܵܬܼܵܐ ܓܠ̣ܵܐ ܘܒܲܕܸܿܩ ܠܲܢ ܀>
    text <܃ܒܐܵܕܼܵܡ ܝܵܪܬܵܐ ܐܲܠܸܦ ܘܲܓܼܠ̣ܵܐ ܬܠܝܼܬܼܵܝܘܼܬܼܵܐ>
    text <ܕܐܲܒܼܵܐ ܘܲܒܼܪܵܐ ܘܪܘܼܚܵܐ ܕܩܘܼܕܼܫܵܐ ܚܕܼܵܐ ܫܲܘܝܘܼܬܼܵܐ ܀>
    text <܃ܗܵܢܵܐ ܚܲܝܠܵܐ ܕܲܟܼܣܸܐ ܡ̣ܢ ܟܠ ܒܪ̣ܵܐ ܟܠ ܡܸܕܹܿܡ>
    text <ܘܲܒܼܫܘܼܠܵܡܵܐ ܕܟܼܠܡܵܐ ܕܲܗܘ̤ܵܐ ܪܲܟܸܿܒܼ ܐ̄ܢܵܫܵܐ ܀>
    text <܃ܚܕܼܵܐ ܒܲܪ̄ܬܼ ܩܵܠܵܐ ܐܲܫܡܲܥ ܟܲܣܝܵܐ ܥܲܠ ܟܠ ܕܲܗܘ̤ܵܐ>
    text <ܘܲܒܼܬܼܘܼܩܵܢܵܐ ܕܨܲܠܡܹܗ ܕܐܵܕܼܵܡ ܫܲܚܠܸܦ ܩܵܠܵܐ ܀>
    text <܃ܬܵܘ ܠܵܡ ܢܸܥܒܸܿܕܼ ܐ̄ܢܵܫܵܐ ܡܠܝܼܠܵܐ ܒܨܲܠܡܵܐ ܕܝܼܠܲܢ>
    text <ܘܒܲܐ̄ܚܝܵܢܘܼܬܼܵܐ ܕܢܲܦܫܹܗ ܘܦܲܓܼܪܹܗ ܢܹܐܣܘܿܪ ܟܠܵܐ ܀>
    text <܃ܢܸܗܘܸܐ ܐ̄ܚܝܵܢܵܐ ܠܲܫܡܲܝܵܢܹ̈ܐ ܒܚܲܝܹ̈ܐ ܕܢܲܦܫܵܐ>
    text <ܐܵܦ ܩܲܪܝܼܒܼܵܐ ܠܦܲܓܼܪ̈ܵܢܵܝܹܐ ܒܪܘܼܟܵܒܼ ܦܲܓܼܪܵܐ ܀>
    text <܃ܘܢܸܗܘܸܐ ܨܲܠܡܵܐ ܒܝܲܕܼ ܓܼܠܝܘܼܬܹܗ ܡܲܟܼܪܸܙ ܟܲܣܝܘܼܬܼܝ>
    text <ܘܢܸܗܘ̤ܐ ܫܲܠܝܼܛ ܥܲܠ ܟܠ ܕܲܗܘ̤ܵܐ ܕܡܹܐܠܲܦ ܡܵܪܘܼܬܼܝ ܀>
    text <܃ܒܹܗ ܓܵܠܹ̇ܐ ܐ̄ܢܵܐ ܥܲܠ ܐܝܼܬܼܘܵܬܼܵܐ ܕܲܟܼܝܵܢܝ ܟܲܣܝܵܐ>
    text <ܘܒܹܗ ܡܲܠܸܦ ܐ̄ܢܵܐ ܠܪ̈ܘܼܚܵܢܵܝܹܐ ܫܘܼܠܛܵܢܝ ܕܥܲܠ ܟܠ ܀>
    text <܃ܡܝܲܩܲܪ ܐ̄ܢܵܐ ܠܵܗ̇ ܠܲܓܼܒܼܝܼܠܘܼܬܹܗ ܡ̣ܢ ܟܠ ܕܲܒܼܪܹܝ̇ܬܼ>
    text <ܕܒܼܐܝܼܕܼܵ ܘܦܘܼܡ̇ܐ ܓܵܒܹ̇ܠ ܐ̄ܢܵܐ ܠܹܗ ܘܢܵܦܲ݁ܚ ܐ̄ܢܵܐ ܒܹܗ ܀>
    text <܃ܒܐܝܼܕܼܵܐ ܟܣܝܼܬܼܵܐ ܡܙܲܝܲܚ ܐ̄ܢܵܐ ܠܹܗ ܠܗܥܲܦܪܹܗ ܫܝܼܛܵܐ>
    text <ܘܡ̣ܢ ܦܘܼܡܝ ܚܲܝܵܐ ܢܵܦܲ݁ܚ ܐ̄ܢܵܐ ܒܹܗ ܪܘܼܚܵܐ ܕܚܲܝܹ̈ܐ ܀>
    text <܃ܐܘܿ ܐܝܼܬܼܘܼܬܼܵܐ ܕܠܵܐ ܪܘܼܟܵܒܼܵܐ ܕܟܲܣܝܵܐ ܡ̣ܢ ܟܠ>
    text <ܕܡܸܛܠ ܫܝܼܛܵܐ ܐܲܙܥܲܪ ܢܲܦܫܹܗ ܒܫܸܡ ܗܲܕܸܡܹ̈ܐ ܀>
    text <܃ܫܩ݂ܲܠ ܠܹܗ ܡ̇ܪܝܵܐ ܥܲܦܪܵܐ ܫܝܼܛܵܐ ܡ̣ܢ ܐܲܕܼܡܬܼܵܐ>
    text <ܘܪܲܟܸܿܒܼ ܠܐܵܕܼܵܡ ܨܲܠܡܵܐ ܡܠܝܼܠܵܐ ܡ̣ܢ ܕܲܚܝܼܚܵܐ ܀>
    text <܃ܘܲܢܦܲܚ̣ ܒܐܲܦܵܘ̈ܗܝ ܢܫܲܡܬܼܵܐ ܕܚܲܝܹ̈ܐ ܡ̣ܢ ܪܘܼܚ ܦܘܼܡܹܗ>
    text <ܘܲܗܘ̤ܵܐ ܐܵܕܼܵܡ ܠܲܢܦܸܫ ܚܲܝܵܐ ܡ̇ܐܢܵܐ ܡܠܝܼܠܵܐ ܀>
    text <܃ܠܹܗ ܒܲܠܚܘܿܕܼܵܘܗܝ ܕܠܵܐ ܒܼܲܪ̄ܬܼ ܙܵܘܓܵܐ ܪܲܟܸܿܒܼ ܥܲܒܼܕܹܿܗ>
    text <ܟܲܕܼ ܡܲܠܸܦ ܠܹܗ ܕܲܒܼܟܼܠ ܡܸܕܹܿܡ ܚܕܲܬܼ ܬܼܘܩܵܢܹܗ ܀>
  block
    text <܃ܘܫܲܡܠܝܼ ܘܓܲܡ̣ܪܹܗ ܠܡܵܐܢܵܐ ܡܠܝܼܠܵܐ ܕܨܲܡܹܗ ܚܲܝܵܐ>
    text <ܘܠܲܝܬܿ ܒܲܪ ܦܸܚܡܵܐ ܕܕܼܵܡܹ̇ܐ ܠܐܵܕܼܵܡ ܕܢܸܬܼܩܲܝܲܐ ܒܹܗ ܀>
    text <܃ܐܲܪܡܝܼ ܫܸܠܝܵܐ ܕܫܸܢܬܼܵܐ ܘܲܛܒ݂ܲܥ ܐܵܕܼܵܡ ܫܲܒܼܪܵܐ>
    text <ܘܲܢܣܲܒܼ݂ ܐܸܠܥܵܐ ܡ̣ܢ ܗܲܕܵܡܘ̈ܗܝ ܘܬܲܩܸܢ ܠܐܲܢ̄ܬܿܬܼܵܐ ܀>
    text <܃ܠܹܗ ܡܲܠܝܼ ܠܹܗ ܗܲܕܼܵܐ ܦܲܓܼܪܹܗ ܐܲܝܟ ܩܲܕܼܡ̇ܝܵܐ>
    text <ܘܡ̣ܢ ܗܵܘ̇ ܕܝܼܠܹܗ ܪܲܟܸܿܒܼ ܦܲܓܼܪܵܐ ܕܕܼܵܡܹ̇ܐ ܠܕܼܝܼܠܹܗ ܀>
    text <܃ܗܘ̤ܵܐ ܒܲܪܢܵܫܵܐ ܕܕܵܡܹ̇ܐ ܠܐ̄ܢܵܫܵܐ ܡ̣ܢ ܒܲܪܢܵܫܵܐ>
    text <ܘܫܲܡܠܝܼ ܘܲܗܘ̤ܵܐ ܦܲܓܼܪܵܐ ܘܢܲܦܫܵܐ ܒܲܕܼܡܘܼܬܼ ܐܵܕܼܵܡ ܀>
    text <܃ܕܡܸܟ ܛܲܒܿܝܼܥܵܐ ܘܠܵܐ ܐܲܪܓܸܿܫ ܗ̄ܘ̣ܵܐ ܒܚܘܼܠܵܟ ܦܲܓܼܪܹܗ>
    text <ܘܢܵܕܼ ܡ̣ܢ ܫܸܢܬܹܗ ܘܲܚ̣ܙܵܐ ܐ̄ܢܵܫܵܐ ܕܕܼܵܡܹ̇ܐ ܠܦܲܓܼܪܹܗ܁>
    text <܃ܪܟܲܙ̣ ܓܸܠܝܵܢܵܐ ܒܪܘܼܚ ܒܵܪܘܿܝܵܐ ܒܟܸܢܵܪ ܢܲܦܫܹܗ>
    text <ܘܡܲܠܸܠ ܦܘܼܡܹܗ ܩܵܠܹ̈ܐ ܚܲܕܼܬܹ̈ܐ ܕܢܒܼܝܼܘܼܬܼܵܐ ܀>
    text <܃ܗܵܢܵܐ ܙܲܒܼܢܵܐ ܓܲܪܡ̇ܐ ܐܝܼܬܹܝܗ̇ ܡ̣ܢ ܗܲܕܵܡܲܝ̈>
    text <ܒܫܹܡܝ ܬܸܬܼܟܲܢܸܐ ܐܲܢ̄ܬܲܬܼ ܓܲܒܼܪܵܐ ܡܩܲܝܡܲܬܼ ܥܘܼܡܪܵܐ ܀>
    text <܃ܩ̣ܪܵܗ̇ ܬܘܼܒܼ ܒܲܫܡܵܐ ܕܡܸܬܼܕܲܩ ܒܹܗ ܫܸܡ ܣܘܼܥܪܵܢܵܐ>
    text <ܘܚܵܘܝܼ ܕܐܝܼܬܹܝܗ̇ ܐܸܡ̇ܐܐ ܕܚܲܝܹ̈ܐ ܝܵܠܕܲܬܼ ܚܲܝܹ̈ܐ ܀>
    text <܃ܟܲܢܸܫ ܨܹܐܕܼܵܘܗܝ ܟܠ ܓܸܢܣܵܢܝܼ̈ܢ ܕܲܗܘ̤ܵܘ ܒܐܲܪܥܵܐ>
    text <ܕܢܲܪܡܸܐ ܥܠܲܝܗܘܿܢ ܛܲܒܼܥܵܐ ܕܡܸܠܬܹܗ ܕܢܸܗܘܘܿܢ ܕܝܼܠܹܗ ܀>
    text <܃ܟܲܢܒܿ ܐܸܢܘܿܢ ܒܲܡܫܵܗܲܝ̈ܗܘܿܢ ܐܲܟܼܡܵܐ ܕܲܣܦ݂ܲܩ>
    text <ܘܝܼܠܸܦ ܚܲܝܠܵܐ ܕܫܲܥܒܸܿܕܼ ܠܹܗ ܟܠ ܐܲܝܟ ܕܲܠܡܵܪܵܐ ܀>
    text <܃ܒܐܲܬܼܪܵܐ ܫܝܼܛܵܐ ܬܲܩܸܢ ܐܸܢܘܿܢ ܠܥܲܦܪ̈ܵܢܵܝܹܐ>
    text <ܘܟܸܢ ܣܵܡ̣ ܐܸܢܘܿܢ ܒܐܲܬܼܪܵܐ ܕܲܥܕܹܢ ܕܲܦܠܸܐ ܘܲܪܓܼܝܼܓܼ ܀>
    text <܃ܥܲܠ̣ܘ ܝܵܪ̈ܵܘܿܬܹܐ ܠܓܼܵܘ ܦܲܪܕܲܝܣܵܐ ܘܐܸܚܲܕܼܘ ܢܘܼܡܹܐ>
    text <ܘܐܲܟܼܬܸܿܒܼ ܠܗܘܿܢ ܫܛܵܪ ܡ̇ܪܘܼܬܹܗ ܒܝܲܕܼ ܦܘܼܩܕܵܢܵܐ ܀>
    text <܃ܝܲܗ̣̄ܒܼ ܒܐܝܼܕܲܝ̈ܗܘܿܢ ܫܘܼܠܛܵܢ ܦܹܐܪܹ̈ܐ ܪ̈ܓܼܝܼܓܹܐ ܕܲܥܕܹܢ>
    text <ܘܲܟܼܠܵܐ ܐܸܢܘܿܢ ܡ̣ܢ ܐܝܼܠܵܢܵܐ ܕܡ̇ܘܠܸܕܼ ܡ̇ܘܬܵܐ ܀>
    text <܃ܩܪ̣ܵܐ ܠܲܡ ܠܐܵܕܼܵܡ ܨܲܠܡܹܗ ܘܣܵܡ̣ ܠܹܗ ܬܚܘܼܡ̇ܐ>
    text <ܕܠܵܐ ܢܸܬܼܩܲܪܲܒܼ ܢܸܣܲܒܼ ܦܹܐܪܵܐ ܩܢܸܐ ܝܼܕܲܥܬܼܵܐ ܀>
    text <܃ܠܵܐ ܠܲܡ ܬܹܐܟܼܘܿܠ ܡ̣ܢ ܐܝܼܠܵܢܵܐ ܕܡ̇ܘܬܵܐ ܡ̇ܘܠܸܕܼ>
    text <ܛܲܪ ܦܘܼܩܕܵܢܵܐ ܕܝܵܗܹ̇ܒܼ ܐ̄ܢܵܐ ܠܵܟ ܦܹܐܪܵܐ ܕܚܲܝܹ̈ܐ ܀>
    text <܃ܬܪܹܝܢ ܐܝܼܠܵܢܹ̈ܐ ܣܵܡ̣ ܒܵܪܘܿܝܵܐ ܠܒܼܘܼܚܪܵܐ ܨܲܠܡܹܗ>
    text <ܘܲܒܼܪܵܐ ܐܸܢܘܿܢ ܐܝܼܠܵܢ ܚܲܝܹ̈ܐ ܘܐܝܼܠܵܢ ܡ̇ܘܬܵܐ ܀>
    text <܃ܬܪܹܝܢ ܬܘܼܩܵܢܹ̈ܐ ܐܲܝܟ ܕܲܒܼܐ̄ܪܵܙܵܐ ܣܵܡ̣ ܒܐܝܼܠܵܢܹ̈ܐ>
    text <ܥܘܡܪܵܐ ܕܐܲܪܥܵܐ ܘܡܲܠܟܿܘܼܬܼ ܪܵܘܡ̇ܐ ܒܗܘܿܢ ܒܲܕܸܿܩ ܠܲܢ ܀>
  block
    text <܃ܗܘ̤ܵܐ ܦܘܼܩܕܵܢܵܐ ܐܲܝܟ ܫܲܠܝܼܛܵܐ ܕܢܸܛܲܪ ܐܸܢܘܿܢ>
    text <ܕܕܲܠܡܵܐ ܢܲܡܪܲܚ ܐܵܕܼܵܡ ܫܲܒܼܪܵܐ ܥܲܠ ܦܹܐܪ̈ܲܝܗܘܿܢ ܀>
    text <܃ܓܠ̣ܵܐ ܘܒܲܕܸܿܩ ܠܹܗ ܐܲܝܟ ܕܲܒܼܐ̈̄ܪܵܙܵܐ ܒܝܲܕܼ ܦܘܼܩܕܵܢܵܐ>
    text <ܕܚܲܝܹ̈ܐ ܚܲܕܼܬܹ̈ܐ ܝܵܗܹ̇ܒܼ ܐ̄ܢܵܐ ܠܵܟ ܐܸܢ ܠܵܐ ܬܸܚܛܵܐ ܀>
    text <܃ܘܟܲܕܼ ܝܵ̇ܕܲܥ ܠܹܗ ܕܡܸܚܛܵܐ ܚܵܛܹ̇ܐ ܐܲܝܟ ܚܲܝܛܵܐ>
    text <ܒܝܲܕܼ ܦܘܼܩܕܵܢܵܐ ܨܒܼܵܐ ܕܢܲܢܲܣܹܝܗܝ ܐܲܝܟ ܠܵܐ ܝܵ̇ܕܲܥ ܀>
    text <܃ܘܟܲܕܼ ܝܵ̇ܕܲܥ ܗ̄ܘ̣ܵܐ ܕܡ̇ܝܘܿܬܼܘܼܬܼܵܐ ܣܵܡ̣ ܒܲܟܼܝܵܢܹܗ>
    text <ܒܥܸܠܲܬܼ ܦܹܐܪܵܐ ܨܒܼܵܐ ܕܲܢܕܲܚܸܠ ܠܲܕܼܒܼܵܬܲܪܟܸܿܢ ܀>
    text <܃ܒܝܲܕܼ ܦܘܼܩܕܵܢܵܐ ܕܥܲܠ ܐܝܼܠܵܢܵܐ ܕܕܼܵܝܗܝ ܠܲܦܫܝܼܛܵܐ>
    text <ܘܐܲܝܬܿܝܼ ܠܓܸܠܝܵܐ ܦܵܪܘܿܫܘܼܬܹܗ ܒܝܲܕܼ ܢܸܣܝܵܢܵܐ ܀>
    text <܃ܗܘ̤ܵܐ ܦܘܼܩܕܵܢܵܐ ܒܲܕܼܡܘܼܬܼ ܟܘܼܪܵܐ ܠܒܼܘܼܚܪܵܢ ܐ̄ܢܵܫܵܐ>
    text <ܘܪܸܓܲܬܼ ܦܹܐܪܵܐ ܒܲܕܼܡܘܼܬܼ ܪܸܬܼܚܵܐ ܠܥܸܠ ܡ̣ܢ ܕܲܗܒܼܵܐ ܀>
    text <܃ܢܦܲܚ̣ ܒܹܗ ܐܵܐܲܪ ܕܪܸܓܲܬܼ ܦܹܐܪܵܐ ܒܕܲܗܒܹܗ ܕܐܵܕܼܵܡ>
    text <ܘܐܲܣܓܿܝܼ ܡܲܪ̣̱ܩܹܗ ܒܢܘܼܪܵܐ ܕܐܘܼܟܼܠܹܗ ܘܚܵܘܝܼ ܫܘܼܦܪܹܗ ܀>
    text <܃ܕܲܗܒܼܵܐ ܛܵܒܼܵܐ ܒܪ̣ܵܝܗܝ ܠܐܵܕܼܵܡ ܡܲܬܼܩܸܢ ܟܠܵܐ>
    text <ܘܟܲܣܝܼ ܫܘܼܦܪܹܗ ܒܠܵܐ ܝܼܕܲܥܬܼܵܐ ܐܲܝܟ ܬܲܚܦܝܼܬܼܵܐ ܀>
    text <܃ܒܝܲܕܼ ܦܘܼܩܕܵܢܵܐ ܐܲܝܟ ܕܲܒܼܟܼܘܼܪܵܐ ܐܲܥܸܠ ܢܲܣܕܹ̱̣݂ܿܗ>
    text <ܘܲܒܼܢܸܣܝܵܢܵܐ ܡ̣ܪܲܩ ܨܵܐܘܼܬܹܗ ܘܚܵܘܝܼ ܫܘܼܦܪܹܗ ܀>
    text <܃ܐ̄ܪܵܙܵܢܵܐܝܿܬܼ ܦܲܩܸܕܼ ܐܸܢܘܿܢ ܠܲܕܼܒܹܝܬܼ ܐܵܕܼܵܡ>
    text <ܕܠܵܐ ܢܨܘܼܬܼܘܼܢܵܝܗܝ ܟܸܢܫܲܝ̈ ܪܵܘܡ̇ܐ ܠܩܵܠ ܦܘܼܩܕܵܢܵܐ ܀>
    text <܃ܒܲܝܢܲܝ ܟܲܣܝܵܐ ܠܦܲܓܼܪ̈ܵܢܵܝܹܐ ܗܘ̤ܵܐ ܗܵܢ ܐ̄ܪܵܙܵܐ>
    text <ܘܠܵܐ ܫܵܘܬܸܿܦ ܒܵܗ̇ ܒܬܸܢܘܲܝ ܕܐܵܕܼܵܡ ܠܲܫܡܲܝܵܢܹ̈ܐ ܀>
    text <܃ܠܵܐ ܫܡܝܼܥ ܗ̄ܘ̣ܵܐ ܠܹܗ ܠܪܹܫܵܐ ܕܐܵܐܲܪ ܗܵܢ ܦܘܼܩܵܕܵܢܵܐ>
    text <ܘܠܵܐ ܝܵ̇ܕܲܥ ܗ̄ܘ̣ܵܐ ܕܡܸܛܠ ܡ̇ܢܵܐ ܟܠܹܝܢ ܡ̣ܢ ܦܹܐܪܵܐ ܀>
    text <܃ܚܣܵܡܵܐ ܕܲܠܚܵܗ̇ ܠܫܲܦܝܼܘܼܬܼ ܢܲܦܫܹܗ ܘܲܚ̣ܫܸܟ ܡܸܢܫܹܠܝ>
    text <ܕܲܚܙ̣ܵܝܗܝ ܠܐܵܕܼܵܡ ܕܲܥܒܼܝܼܕܼ ܡ̇ܪܵܐ ܥܲܠ ܟܠ ܕܲܗܘ̤ܵܐ ܀>
    text <܃ܛܢܵܢܵܐ ܫܲܓܼܪܹܗ ܫܲܓܼܪܹܗ̇ ܠܐܵܟܹ̇ܠܩܲܪܨܵܐ ܒܲܕܼܡܘܼܬܼ ܢܘܼܪܵܐ>
    text <ܕܡܸܛܠܡܵܢܵܐ ܥܒܼܝܼܕܼ ܥܲܦܪܵܐ ܡܲܠܟܵܐ ܒܐܲܪܥܵܐ ܀>
    text <܃ܠܵܐ ܣܸܦܩܲܬ̤ ܠܒܲܪ ܕܲܚܝܼܚܵܐ ܕܲܩܪ̣ܵܝܗܝ ܨܲܠܡܹܗ>
    text <ܐܸܠܵܐ ܕܫܲܥܒܸܿܕܼ ܪܵܘܡ̇ܐ ܘܥܘܼܡܩܵܐ ܬܚܹܝܬܼ ܫܘܠܛܵܢܹܗ ܀>
    text <܃ܠܵܐ ܟܲܕܿܘܼ ܠܹܗ ܠܥܲܦܪܧܵܐ ܕܐܲܪܥܵܐ ܕܓܲܒܼܠܹܗ ܒܐܘܼܕܼܵܘ̈ܗܝ>
    text <ܐܸܠܵܐ ܕܐܲܪܡܝܼ ܢܝܼܪܵܐ ܕܥܲܡܠܹܗ ܥܲܠ ܪ̈ܘܼܚܵܢܹܐ ܀>
    text <܃ܠܝܼ ܪܘܼܚܵܢܵܐ ܩܢܸܐ ܫܘܼܠܛܵܢܵܐ ܒܬܸܓܼܡܹ̈ܐ ܕܐܲܟܼܘܵܬܼܝ>
    text <ܐܵܦܠܵܐ ܒܡܸܠܬܼܵܐ ܨܒܼܵܐ ܕܲܢܒܲܕܸܿܩ ܥܲܠ ܬܘܼܩܵܢܲܢ ܀>
    text <܃ܗܵܢܵܐ ܫܝܼܛܵܐ ܥܲܦܪܵܐ ܕܐܲܪܥܵܐ ܒܲܪ ܕܲܚܝܼܚܵܐ>
    text <ܒܡܸܠܟܵܐ ܪܲܒܵܐ ܘܲܒܼܚܘܼܫܵܒܼܵܐ ܨܲܒܸܿܬܼ ܓܲܒܼܠܹܗ ܀>
    text <ܩ̣ܪܵܝܗܝ ܬܘܼܒܼ ܨܲܠܡܹܗ ܟܲܕܼ ܡ̇ܘܪܸܒܼ ܠܹܗ ܐܲܝܟ ܕܲܠܡܵܪܵܐ܃>
  block
    text <ܘܲܟܼܕܲܢ ܐܸܢܘܿܢ ܠܲܡܫܲܝܵܢܹ̈ܐ ܒܦܘܼܠܚܵܢ ܚܲܝܵܘ̈ܗܝ ܀>
    text <܃ܕܐܸܩܪܘܿܒܼ ܨܹܐܕܼܵܘܗܝ ܒܸܠܥܵܕܼ ܓܘܼܫܡܵܐ ܠܵܐ ܚܵܙܹ̇ܐ ܠܝܼ>
    text <ܕܐܸܩܪܘܿܒܼ ܨܹܐܕܼܵܘܗܝ ܕܠܵܐ ܪܘܼܟܵܒܼܵܐ ܠܵܐ ܥܵܢܹ̇ܐ ܠܝܼ ܀>
    text <܃ܠܵܐ ܫܲܠܝܼܛ ܗ̄ܘ̣ܵܐ ܗܵܘ̇ ܚܲܣܵܡܵܐ ܒܫܘܼܪܵܝ ܙܲܒܼܢܹ̈ܐ>
    text <ܢܫܲܚܠܸܦ ܝܵܬܹܗ ܘܢܲܛܥܸܐ ܠܐ̄ܢܵܫܵܐ ܒܝܲܕܼ ܕܸܡ̈ܘܵܬܼܵܐ ܀>
    text <܃ܚܸܘܝܵܐ ܓܒܼܵܐ ܠܹܗ ܕܲܢܟܲܣܸܐ ܒܹܗ ܡܲܪܝܼܪܘܼܬܹܗ>
    text <ܘܐܲܝܟ ܟܸܢܵܪܵܐ ܒܡܸܢܲܝ̈ ܒܸܣܪܵܐ ܙܡ݂ܲܪ ܙܹܐܦܵܢܵܐ ܀>
    text <܃ܢܲܓܼܕܹܿܗ ܠܚܸܘܝܵܐ ܩܢܸܐ ܪܘܼܟܵܒܼܵܐ ܠܘܵܬܼ ܒܲܪ̄ܬܼ ܐ̄ܢܵܫܵܐ>
    text <ܕܡ̇ܐ ܕܲܚܙܵܬܹ̈ ܕܒܸܣܪܵܢܵܝܵܐ ܗ̄ܘ̣ ܬܩܲܒܸܿܠ ܡܸܠܟܹܿܗ ܀>
    text <܃ܙܡ݂ܲܪ ܙܹܐܦܵܢܵܐ ܒܐܲܒܿܘܼܬܼ ܒܸܣܪܵܐ ܩܵܠܹ̈ܐ ܢܟܼܝܼܠܹ̈ܐ>
    text <ܕܡܸܛܠܡܵܢܵܐ ܟܠܹܝܬܿܘܿܢ ܘܲܫܠܹܝܢ ܡ̣ܢ ܡܹܐܟܼܘܼܠܬܵܐ ܀>
    text <܃ܕܲܠܡܵܐ ܬܚܘܼܡ̇ܐ ܣܵܡ̣ ܒܵܪܘܿܝܵܐ ܥܲܠ ܐܝܼܠܵܢܹ̈ܐ>
    text <ܕܠܵܐ ܬܸܬܼܒܲܣܡܘܼܢ ܡ̣ܢ ܦܹܐܪ̈ܲܝܗܘܿܢ ܐܲܝܟ ܚܲܝ̈ܘܵܬܼܵܐ ܀>
    text <܃ܠܥܸܙܲܬ̤ ܚܵܘܵܐ ܒܩܵܠܵܐ ܓܫܝܼܡܵܐ ܥܲܡ ܒܸܣܪܵܢܵܐ>
    text <ܕܫܲܠܝܼܛ ܗ̄ܘ̣ ܠܲܢ ܥܲܠ ܒܘܼܣܵܡܵܐ ܕܟܼܠܗܘܿܢ ܦܹܐܪܹ̈ܐ ܀>
    text <܃ܡ̣ܢ ܚܲܕܼ ܒܲܠܞܚܘܿܕܼ ܬܲܚܸܡ ܘܲܟܼܠ̣ܵܢ ܕܡ̇ܘܬܵܐ ܡ̇ܘܠܸܕܼ>
    text <ܘܲܕܼܠܵܐ ܢܡܘܼܬܼ ܠܲܡ ܡܸܛܠܗܵܕܹܐ ܟܠ̣ܵܢ ܡ̣ܢ ܦܹܐܪ̈ܵܘܗܝ ܀>
    text <܃ܥܸܠܬܹܗ ܕܡ̇ܘܬܵܐ ܕܲܡܟܲܣܲܝ ܗ̄ܘ̣ܵܐ ܡ̣ܢ ܪ̈ܘܼܚܵܢܹܐ>
    text <ܘܲܚܕܼܝܼ ܢܟܼܝܼܠܵܐ ܕܐܸܫܟܲܚ ܐܲܬܼܪܵܐ ܕܢܲܪܡܸܐ ܙܹܐܦܹܗ ܀>
    text <܃ܦܲܠܚ̣ܵܗ̇ ܠܐܲܪܥܵܐ ܕܫܸܡܥܵܐ ܕܐܸܢܹ̈ܐ ܕܐܸܠܥܵܐ ܪܦܝܼܬܼܵܐ>
    text <ܘܐܲܡܝܼ ܙܲܪܥܹܗ ܐܵܟܹ̇ܠܩܲܨܵܐ ܒܓܼܵܘ ܬܲܪܥܝܼܬܼܵܗ̇ ܀>
    text <܃ܠܵܘ ܣܲܡ ܡ̇ܘܬܵܐ ܟܣܸܐ ܒܐܝܼܠܵܢܵܐ ܚܸܘܝܵܐ ܬܲܪܓܸܿܡ>
    text <ܥܲܝܢܹ̈ܐ ܕܢܘܼܗܪܵܐ ܝܵܗܹ̇ܒܼ ܦܹܐܪܵܐ ܠܕܼܵܐܟܹ̇ܠ ܡܸܢܹܗ ܀>
    text <܃ܚܲܝܠܵܐ ܪܲܒܵܐ ܩܢܸܐ ܐܝܼܠܵܢܵܐ ܒܝܲܕܼ ܡܹܐܟܼܘܼܠܬܹܿܗ>
    text <ܘܲܡܨܸܐ ܡܫܲܚܠܸܦ ܘܥܵܒܹ̇ܕܼ ܐ̄ܢܵܫܵܐ ܐܲܝܟ ܐܲܠܵܗܹ̈ܐ ܀>
    text <܃ܢܸܒܼܥܵܐ ܪܲܒܵܐ ܕܐܲܠܵܗܘܼܬܼܵܐ ܟܣܸܐ ܒܐܝܼܠܵܢܵܐ>
    text <ܘܐܸܢ ܫܵ̄̇ܬܹ̇ܝܢ ܐ̄ܢܬܿܘܿܢ ܡ̣ܢ ܚܲܠܝܘܼܬܹܗ ܩܢ̣ܲܝܬܿܘܿܢ ܕܲܪܓܼܵܐ ܀>
    text <܃ܘܡܸܛܠܗܵܕܹܐ ܟܠ̣ܵܟܼܘܿܢ ܡܸܢܹܗ ܕܠܵܐ ܬܕܲܡܘܿܢ ܠܹܗ>
    text <ܕܕܲܠܡܵܐ ܬܸܡܛܘܿܢ ܠܪܵܘܡ̇ܐ ܪܲܒܵܐ ܕܐܲܠܵܗܘܼܬܹܗ ܀>
    text <܃ܡܸܚܣܲܡ ܚܵܣܹ̇ܡ ܕܠܵܐ ܬܸܗܘܘܿܢ ܠܹܗ ܒܢܲܝ̈ ܝܼܵܬܿܘܼܬܼܵܐ>
    text <ܘܠܵܐ ܬܸܬܼܟܵܢܘܿܢ ܒܲܫܡܵܐ ܪܲܒܵܐ ܕܐܲܠܵܗܘܼܬܹܗ ܀>
  block
    text <܃ܒܪܘܿܒܼܘ ܨܹܝܕܼ ܦܹܐܪܵܐ ܘܐܲܟܼܘܿܠܘ ܡܸܢܹܗ ܘܲܚܙܵܘ ܢܘܼܗܪܵܐ>
    text <ܘܗܵܐ ܩܵܢܹ̇ܝܢ ܐ̄ܢܬܿܘܿܢ ܚܹܝܠ ܚܵܟܼ̈ܡܵܬܼܵܐ ܐܲܝܟ ܐܲܠܵܗܹ̈ܐ ܀>
    text <܃ܚܙܵܬ̤ ܠܲܡ ܐܲܢ̄ܬܿܬܼܵܐ ܕܲܪܓܼܝܼܓܼ ܦܹܐܪܵܐ ܘܦܲܐܝܵܐ ܚܙܵܬܹܗ>
    text <ܘܢܸܣܒܲܬ̤ ܘܐܸܟܼܠܲܬ̤ ܘܟܸܢ ܝܸܗ̄ܒܲܬ̤ ܠܹܗ ܠܒܲܥܠܵܗ̇ ܘܐܸܟܲܠ̣ ܀>
    text <܃ܗܝ̤ ܩܲܕܼܡ̇ܝܑܬܼ ܫܸܡܥܲܬ̤ ܡܸܠܟܵܐ ܘܩܸܛܦܲܬ̤ ܦܹܐܪܵܐ>
    text <ܘܣܲܪܗܸܒܼ ܦܘܼܡ̇ܗ̇ ܥܲܠ ܡܹܐܟܼܘܼܠܬܵܐ ܕܬܸܗܘܸܐ ܐܲܠܵܗ ܀>
    text <܃ܒܐܘܼܟܼܠܵܐ ܕܦܹܐܪܵܐ ܨܒܼܵܬ̤ ܕܬܸܚܛܘܿܦ ܠܵܗ̇ ܫܸܡ ܐܲܠܵܗܵܐ>
    text <ܘܬܸܣܲܒܼ ܕܲܪܓܼܵܐ ܠܥܸܵܠ ܡ̣ܢ ܒܲܥܠܵܗ̇ ܘܬܸܗܘܸܐ ܪܹܫܵܐ ܀>
    text <܃ܒܪܸܓܲܬܼ ܐܘܼܟܼܠܵܐ ܣܒ݂ܲܪܘ ܡ̇ܝܘܿܬܹ̈ܐ ܕܲܠܥܸܠ ܡ̇ܛܹ̇ܝܢ>
    text <ܘܬܲܚܬܿܝܼ ܐܸܢܘܿܢ ܥܒܼܵܕܼ ܦܘܼܩܕܵܢܵܐ ܠܥܘܼܡܩܵܐ ܕܲܫܝܘܼܠ ܀>
    text <܃ܒܐܘܼܟܼܠܹܗ ܕܦܹܐܪܵܐ ܩܢ̣ܵܘ ܒܘܼܝܵܢܵܐ ܥܲܦܪ̈ܵܢܵܝܹܐ>
    text <ܘܚܵܪ̣ܘ ܘܐܸܬܼܢܲܟܲܦܘ ܡ̣ܢ ܓܲܠܝܘܼܬܼܵܐ ܕܗܲܕܵܡܲܝ̈ܗܘܿܢ ܀>
    text <܃ܗܘ̤ܵܬܼ ܡܹܐܟܼܘܼܠܬܵܐ ܐܲܝܟ ܡܲܚܙܝܼܬܼܵܐ ܠܙܵܘܥܲܝ̈ ܢܲܦܫܵܐ>
    text <܃ܘܢܲܟܸܿܦ ܗܵܘܢܵܐ ܠܪܸ̈ܓܼܫܹܐ ܕܲܠܒܲܪ ܒܢܲܚ̈ܬܲܝܼ ܛܲܪ̈ܦܹܐ>
    text <܃ܩ̣ܢܵܘ ܒܘܼܝܵܢܵܐ ܕܦܵܪܘܿܫܘܼܬܼܵܐ ܫܲܒܼܪ̈ܲܝ ܠܸܒܵܐ>
    text <ܘܟܲܣܝܼܘ ܒܸܣܪܵܐ ܥܲܪܛܸܠܵܝܵܐ ܕܗܲܕܸܡܲܝ̈ܗܘܿܢ ܀>
    text <܃ܡ̣ܢ ܐܝܼܠܵܢܵܐ ܕܐܸܟܲܠ̣ܘ ܡܸܢܹܗ ܥܒ݂ܲܕܼܘ ܬܲܟܼܣܝܼܬܼܵܐ>
    text <ܘܕܲܐܫܠܲܚ ܐܸܢܘܿܢ ܛܲܪ̈ܦܹܐ ܕܡܸܢܹܗ ܟܲܣܝܼܘ ܐܸܢܘܿܢ ܀>
    text <܃ܠܦܵܢܝܹܗ ܕܝܵܘܡ̇ܐ ܐܸܢܘܿܢ ܩܵܠ ܒܵܪܘܿܝܵܐ>
    text <ܟܲܕܼ ܡܲܫܡܲܥ ܗ̄ܘ̣ܵܐ ܩܵܠ ܗܲܠ̈ܟܼܵܬܼܵܐ ܒܓܼܵܘ ܦܲܪܕܲܝܣܵܐ ܀>
    text <܃ܐܹܝܘ ܪܘܼܚܵܢܵܐ ܕܐܲܫܡܲܥ ܩܵܠܵܐ ܕܠܵܐ ܗܲܕܵܡܹ̈ܐ>
    text <ܐܹܝܘ ܝܵ̇ܕܲܥ ܟܠ ܕܲܡܫܲܐܸܠ ܠܹܗ ܠܨܲܠܡܹܗ ܐ̄ܢܬܿ ܀>
    text <܃ܝܵ̇ܕܲܥ ܕܐܲܝܟܵܐ ܗ̄ܘ̣ ܘܲܡܫܲܐܸܠ ܠܹܗ ܟܲܕܼ ܚܵܙܹ̇ܐ ܠܹܗ>
    text <ܡܲܫܡܵܥ ܩܵܠܵܐ ܐܵܦ ܩܵܪܹܐ ܠܹܗ ܕܢܲܦܢܹܝܘܗܝ ܨܹܐܕܼܵܘܗܝ ܀>
    text <܃ܐܲܝܟܵܐ ܐ̄ܢܬܿ ܐܵܕܼܵܡ ܨܲܠܡܵܐ ܓܲܠܝܵܐ ܡܒܲܕܸܿܩ ܟܲܣܝܘܼܬܼܝ>
    text <ܐܲܝܟܵܐ ܐ̄ܢܬܿ ܝܵܪܬܵܐ ܕܣܵܡ̣ܬܵܟܟ ܡ̇ܪܵܐ ܥܲܠ ܟܠ ܩܸܢܝܵܢܝ ܀>
    text <܃ܒܝܲܕܼ ܢܸܥ̈ܡܵܬܼܵܐ ܪ̈ܵܥܘܿܡ̇ܬܼܵܐ ܒܥ̣ܵܝܗܝ ܠܐܲܒܿܝܼܕܼܵܐ>
    text <ܘܲܥܦܝܼܦܵܐܝܼܬܼ ܒܩܵܠ ܚܸܢ̈ܓܼܵܬܼܵܐ ܐܵܕܼܵܡ ܐܵܕܼܵܡ ܀>
    text <܃ܐܲܝܟܵܐ ܐ̄ܢܬܿ ܐܵܕܼܵܡ ܩܥ̣ܵܐ ܒܼܵܘܿܝܵܐ ܠܘܵܬܼ ܥܲܽܦܪܵܢܵܐ>
    text <ܘܦܲܢܝܼ ܥܒܼܝܼܕܼܵܐ ܠܘܵܬܼ ܥܵܒܼܘܿܕܼܵܐ ܩܵܠܵܐ ܚܢܝܼܓܼܵܐ ܀>
    text <܃ܩܵܠ ܗܲܠ̈ܟܼܵܬܼܵܟ ܫܸܡ̇ܥܹܬܼ ܘܲܛܫܹ̇ܝܬܼ ܡ̣ܢ ܟܘܼܚܵܕܼܵܐ>
    text <ܕܠܵܐ ܬܸܬܼܒܲܩܸܐ ܒܥܲܪܛܸܠܵܝܘܼܬܼܝ ܕܲܡܦܲܪܣܲܝ ܐ̄ܢܵܐ ܀>
    text <܃ܡܲܢ̣ܘܼ ܐܲܫܠܲܚ ܢܲܚ̈ܬܲܝ ܫܘܼܒܼܚܵܟ ܡܲܠܟܵܐ ܕܐܲܪܥܵܐ>
    text <ܘܡܲܢ̣ܘܼ ܥܲܒܼ݂ܕܵܟ ܥܲܪܛܸܠܵܝܵܐ ܡ̣ܢ ܬܲܟܼܣܝܼܬܼܵܐ ܀>
    text <܃ܐܸܚܲܕܼ ܥܸܠܬܼܵܐ ܢܲܟܼܦܵܐ ܕܲܒܼܗܸܬܼ ܒܐܸܠܥܵܐ ܕܡܸܢܹܗ>
    text <ܟܲܕܼ ܣܵܒܲ̇ܪ ܗ̄ܘ̣ܵܐ ܕܠܵܐ ܡܸܬܼܚܲܝܲܒܼ ܒܲܓܼܙܵܪ ܕܝܼܢܵܐ ܀>
    text <ܐܲܢ̄ܬܿܬܼܵܐ ܕܝܲܗ̣̄ܒܼܬܿ ܥܲܡܝܼ ܗܝ̤ ܝܸܗ̄ܒܲܬ̤ ܠܝܼ ܦܹܐܪܵܐ ܘܐܸܟܼܠܹ̇ܬܼ܃>
  block
    text <ܘܐܸܠܘܼܠܵܐ ܗܝ̤ ܠܵܐ ܥܵܒܲ݁ܪ ܗ̄ܘܹ̇ܝܬܼ ܥܲܠ ܦܘܼܩܕܵܢܵܟ ܀>
    text <܃ܛܲܥܢܹ݂ܗ ܠܐܵܕܼܵܡ ܒܲܡܠܸܐ ܙܲܒܼܢܵܐ ܐܲܝܟ ܕܲܠܫܲܒܼܪܵܐ>
    text <ܘܫܲܐܸܠ ܠܐܲܐ̄ܬܿܬܼܵܐ ܕܡ̇ܢܵܘ̇ ܗܵܢܵܐ ܥܵܘ̣ܠܵܐ ܕܲܥܒ݂ܲܕܿܬܿܝ ܀>
    text <܃ܘܐܵܦ ܗܝ̤ ܣܵܓܼܬܼܵܗ̇ ܠܥܸܠܬܼܵܐ ܒܚܸܘܝܵܐ ܒܲܕܼܡܘܼܬܼ ܐܵܕܸܵܡ>
    text <ܕܚܸܘܝܵܐ ܡܲܠܟܲܢܝ ܘܐܸܟܼܠܹܬܼ ܦܹܐܪܵܐ ܕܠܵܐ ܡ̣ܢ ܨܸܒܼܷܝܵܢܝ ܀>
    text <܃ܠܵܐ ܕܹܝܢ ܫܲܐ̣ܠܹܗ ܠܚܸܘܝܵܐ ܕܐܲܛܥܝܼ ܕܲܠܡܵܢ ܐܲܛܥܝܼ>
    text <ܕܠܵܘ ܗܘ̤ ܐܲܛܥܝܼ ܐܸܠܵܐ ܕܡܲܠܸܠ ܗ̄ܘ̣ܵܐ ܒܹܗ ܀>
    text <܃ܦܣܲܩ̣ ܒܵܪܘܝܵܐ ܕܝܼܢܵܐ ܩܲܫܝܵܐ ܥܲܠ ܣܵܪܘܿܝܵܐ>
    text <ܘܲܦܟ݂ܲܪ ܘܲܫܕܼܵܝܗܝ ܒܹܝܬܼ ܐܲܣܝܼܪܹ̈ܐ ܒܝܲܕܼ ܠܵܘ̈ܛܵܬܼܵܐ ܀>
    text <܃ܠܝܼܛܵܐ ܬܸܗܘܸܐ ܡ̣ܢ ܟܠ ܕܲܒܼܪܹܝܬܼ ܕܪܵܚܹ̇ܫ ܒܐܲܪܥܵܐ>
    text <ܘܢܸܒܼܟܲܠ ܪܲܗܛܵܐ ܕܩܲܠܝܼܠܘܼܬܼܵܟ ܕܠܵܐ ܬܘܼܒܼ ܬܲܛܥܸܐ ܀>
    text <܃ܥܲܦܪܵܐ ܫܝܼܛܵܐ ܡ̣ܢ ܓܵܘ ܐܲܪܥܵܐ ܢܸܗܘܸܐ ܐܘܼܟܼܠܵܟ>
    text <ܘܠܵܐ ܬܸܬܒܲܣܲܡ ܡ̣ܢ ܚܲܠܝܘܼܬܼܵܐ ܕܦܹܐܪܥܵܐ ܀>
    text <܃ܣܵܝܢܠܵܐ ܬܸܗܘܸܐ ܠܐ̄ܢܵܫܵܐ ܕܐܲܛܥܝܼܬܿ ܟܠܗܘܿܢ ܝܵܘܡܲܝ̈ܟ>
    text <ܘܗܸܢܘ̣ܿܢ ܢܸܗܘܘܿܢ ܠܵܟ ܣܵܩܘܿܪܹ̈ܐ ܕܠܵܐ ܬܲܪܥܘܼܬܼܵܐ ܀>
    text <܃ܢܕܘܼܫܘܼܢ ܪܹܫܵܟ ܘܲܢܩܲܦܚܘܼܢܵܟ ܟܲܕܼ ܙܵܟܹ̇ܝܢ ܠܵܟ>
    text <ܘܐܲܢ̄ܬܿ ܡ̇ܐ ܕܲܚܛܵܘ̣ ܬܸܡܚܸܐ ܐܸܢܘܿܢ ܒܝܲܕܼ ܨܸܢ̈ܥܵܬܼܵܐ ܀>
    text <܃ܒܲܓܼܙܵܪ ܕܝܼܢܵܐ ܕܚܸܘܝܵܐ ܚܲܝܼܒܼ ܠܐܟܹ̇ܠܩܲܪܨܵܐ>
    text <ܘܲܒܼܠܵܘ̈ܛܵܬܼܵܐ ܕܥܲܠ ܒܸܣܪ̈ܵܢܹܐ ܠܵܛ̣ ܠܲܢܟܼܝܼܠܵܐ ܀>
    text <܃ܠܵܐ ܨܒܼܵܐ̣ ܕܢܸܓܼܠܸܐ ܥܲܠ ܡܲܠܲܐܟܹ̈ܐ ܒܫܘܼܪܵܝ ܙܲܒܼܢܹ̈ܐ>
    text <ܕܠܵܐ ܬܸܣܓܸܿܐ ܠܵܗ̇ ܛܘܼܥܝܲܝ ܒܐܲܪܥܵܐ ܕܫܸܡ ܐܲܠܵܗܹ̈ܐ ܀>
    text <܃ܒܗܵܕܹܐ ܬܸܢܘܲܝ ܟܲܣܝܼ ܫܲܪܒܹܿܗ ܕܐܵܟܹ̇ܿܠܩܲܪܨܵܐ>
    text <ܕܠܵܐ ܢܸܣܒܲܪ ܠܹܗ ܕܚܹܝܠ ܟܠ ܡܸܫܟܲܚ ܐܲܝܟ ܒܵܪܘܿܝܵܐ ܀>
    text <܃ܥܲܡ ܪ̈ܘܼܚܵܢܹܐ ܥܛܝܼܦܲܝ̈ ܢܘܼܗܪܵܐ ܒܪܸܐ ܗ̄ܘ̣ܵܐ ܐܵܦ ܗܘ̤>
    text <ܘܲܡܕܲܝܲܪ ܗ̄ܘ̣ܵܐ ܥܲܡ ܩܲܕܼܝܼܫܹ̈ܐ ܒܐܲܦܲܝ̈ ܪܵܘܡ̇ܐ ܀>
    text <܃ܪܹܫܵܢܘܼܬܼܵܐ ܕܫܘܼܠܛܵܢ ܐܵܐܲܪ ܩܢܸܐ ܗ̄ܘ̣ܵܐ ܘܲܡܙܲܝܼܥ>
    text <ܘܕܲܚܣ݂ܲܡ ܒܐܵܕܼܵܡ ܢܦܲܓܼ ܡ̣ܢ ܕܲܪܓܹܗ ܒܲܕܼܡܘܼܬܼ ܒܲܪܩܵܐ ܀>
    text <܃ܘܠܹܗ ܠܵܐܹ̇ܛ ܗ̄ܘ̣ܵܐ ܒܗܵܝ̇ ܕܥܲܠ ܟܲܪܣܵܟ ܬܗܲܠܸܟ ܒܲܐܪܥܵܐ>
    text <ܕܠܵܐ ܬܘܼܒܼ ܣܵܠܹ̇ܩ ܠܐܲܦܲܝ̈ ܪܵܘܡ̇ܐ ܒܩܲܠܝܼܠܘܼܬܹܗ ܀>
  block
    text <܃ܠܹܗ ܬܘܼܒܼ ܡܲܟܸܿܟ ܘܲܓܼܙܲܪ ܐܘܼܟܼܠܵܐ ܥܲܦܪܵܐ ܫܝܼܛܵܐ>
    text <ܟܲܕܼ ܡܸܬܼܓܲܪܓܼܚ ܒܐܲܦܲܝ̈ ܐܲܪܜܥܵܐ ܒܹܝܬܼ ܥܲܦܪܵܢܹܐ ܀>
    text <܃ܠܹܗܘ̣ ܟܲܢܝܼ ܣܵܢ̇ܠܵܐ ܕܐ̄ܢܵܫܵܐ ܩܵܛܹ̇ܠ ܐ̄ܢܵܫܵܐ>
    text <ܘܗܘ̤ܝܘܼ ܕܡ̇ܚܹ̇ܐ ܒܥܸܩܒܹܗ ܕܐ̄ܢܵܫܵܐ ܒܥܘܼܩܣܵܐ ܕܥܵܘ̣ܠܵܐ ܀>
    text <܃ܪܕܼܵܝܗܝ ܠܲܢܟܼܝܼܠܵܐ ܒܢܸܓܼ̈ܕܹܿܐ ܩ̈ܫܲܝܵܐ ܠܦܘܼܬܼ ܣܲܟܼܠܘܼܬܹܗ>
    text <ܕܐܲܪܝܼܡ ܫܲܒܼܛܹܗ ܥܲܠ ܒܲܪ̄ܬܼ ܐ̄ܢܵܫܵܐ ܕܫܸܡܥܲܬ̤ ܡܸܠܟܹܿܗ ܀>
    text <܃ܒܚܸܒܼܠܹ̈ܐ ܕܝܲܠܕܼܵܐ ܢܲܓܿܕܼܵܗ̇ ܠܚܵܘܵܐ ܕܩܸܛܦܲܬ̤ ܦܹܐܪܵܐ>
    text <ܘܥܲܠ ܕܐܸܬܿܬܿܪܝܼܡܲܬ̤ ܡܲܟܸܿܟ ܪܹܫܵܗ̇ ܬܲܚܬܲܝ ܓܼܒܼܪܵܐ ܀>
    text <܃ܠܐܵܕܼܵܡ ܨܲܠܡܹܗ ܐ̄ܚܪܵܝܑܬܼ ܠܵܛܹܗ ܒܲܓܼܙܵܪ ܕܝܼܢܵܐ>
    text <ܕܩܲܫܝܘܼܬܼ ܢܸܓܼ̈ܕܹܿܐ ܦܲܟܲܗܘ ܡܸܪܬܹܗ ܒܚܸܘܝܵܐ ܘܚܵܘܵܐ ܀>
    text <܃ܠܝܼܛܵܐ ܐܲܪܥܵܐ ܡܸܛܠܵܬܼܵܟ ܡܲܠܟܵܐ ܕܐܲܪܥܵܐ>
    text <ܟܘܼ̈ܒܹܿܐ ܬܵܘܥܸܐ ܐܵܦ ܬܸܬܸܿܠ ܠܵܟ ܟܲܕܼ ܬܸܦܠܘܿܚ ܒܵܗ̇ ܀>
    text <܃ܒܕܼܘܼܥܬܵܐ ܕܐܲܦܲܝ̈ܟ ܬܹܐܟܼܘܿܠ ܠܲܚܡܵܐ ܟܲܕܼ ܡܸܫܬܿܚܩܲܬܿ>
    text <ܘܲܢܫܘܼܛܘܼܢܵܟ ܐܵܦ ܩܸܢܝܵܢܲܝ̈ܟ ܕܫܵܛ̣ܬܿ ܦܘܼܩܕܵܢܲܝ̈ ܀>
    text <܃ܥܲܦܪܵܐ ܐ̄ܢܬܿ ܡ̣ܢ ܕܲܚܝܼܚܵܐ ܘܥܲܦܵܪܵܐ ܬܸܗܘܸܐ>
    text <ܕܲܫܪ݂ܲܝܬܿ ܡܸܠܲܝ̈ ܢܸܫܪܸܐ ܡ̇ܘܬܵܐ ܫܘܼܠܛܵܢ ܚܲܝܲܝ̈ܟ ܀>
    text <܃ܐܘܿ ܝܵ̇ܕܲܥ ܟܠ ܕܝܵ̇ܕܲܥ ܟܠܵܐ ܥܲܕܼܠܵܐ ܢܸܗܘܸܐ>
    text <ܕܚܵܘܝܼ ܚܸܡܬܹܗ ܒܲܓܼܙܵܪ ܕܝܼܢܹܗ ܐܲܝܟ ܠܵܐ ܝܵ̇ܕܲܥ ܀>
    text <܃ܒܪ̣̱ܵܝܗܝ ܗ̄ܘ̣ܵܐ ܠܐܵܕܼܵܡ ܡ̣ܢ ܕܲܚܝܼܚܵܐ ܘܲܩܪ̣ܵܝܗܝ ܨܲܠܡܹܗ>
    text <ܘܥܲܒܼ݂ܕܹܿܗ ܠܥܲܦܪܹܗ ܒܲܕܼܡܘܼܬܼ ܥܲܦܪܵܐ ܕܡ̇ܝܘܿܬܘܼܬܼܵܐ ܀>
    text <܃ܠܗܵܕܹܐ ܣܵܡ̣ܹܗ ܡ̣ܢ ܫܘܼܪܵܝܵܐ ܒܪܘܼܟܵܒܼ ܦܲܓܼܪܹܗ>
    text <ܕܢܸܪܕܸܿܐ ܒܐܘܼܪܚܵܐ ܕܡ̇ܝܘܼܬܼܘܼܬܼܵܐ ܕܢܸܫܐܲܠ ܚܲܝܹ̈ܐ ܀>
    text <܃ܠܵܐ ܡ̣ܢ ܚܸܡܬܼܵܐ ܓܙܲܪ ܠܵܘ̈ܛܵܬܼܵܐ ܘܟܹܐܒܹ̈ܐ ܕܝܲܠܕܼܵܐ>
    text <ܘܠܵܘ ܒܲܬܼܘܸܵܬܼܵܐ ܐܥܸܠ ܡ̇ܘܬܵܐ ܥܲܠ ܡ̇ܝܘܿܬܹ̈ܐ ܀>
    text <܃ܟܝܵܢܵܝ̈ܬܼܵܐ ܕܣܵܡ̣ ܒܲܟܼܝܵܢܵܐ ܕܡ̇ܝܘܿܬܘܼܬܼܵܐ>
    text <ܗܦ݂ܲܟ ܣܵܡ̣ ܐܸܢܹܝܢ ܐܲܝܟ ܠܘܼܚܵܡܵܐ ܠܥܘܼܕܼܪܵܢ ܐ̄ܢܵܫܵܐ ܀>
    text <܃ܝܵ̇ܕܲܥ ܗ̄ܘ̣ܵܐ ܠܹܗ ܠܥܲܦܪܹܗ ܕܐܵܕܼܵܡ ܥܲܕܼܠܵܐ ܢܸܗܘܸܐ>
    text <ܕܡ̇ܘܬܵܐ ܫܵܪܹܐ ܘܲܡܒܲܛܸܠ ܠܹܗ ܠܪܘܼܟܵܒܼ ܦܲܓܼܪܹܗ ܀>
    text <܃ܓܼܠܝܵܐ ܗ̄ܘ̣ܵܬܼ ܠܹܗ ܕܡܸܚܟܵܐ ܚܵܛܹ̇ܐ ܒܪܸܓܲܬܼ ܦܹܐܪܵܐ>
    text <ܘܝܵ̇ܕܲܥ ܗ̄ܘ̣ܵܐ ܠܹܗ ܠܝܲܨܪܵܐ ܒܝܼܫܵܐ ܕܦܵܪܘܿܫܘܼܬܹܗ ܀>
    text <ܒܝܲܕܼ ܢܸܣܝܵܢܵܐ ܨܒܼܵܐ̣ ܕܲܢܚܲܟܸܡ ܠܲܡܠܝܼܠܘܼܬܹܗ܃>
  block
    text <ܕܠܵܐ ܬܸܗܘܸܐ ܠܵܗ̇ ܦܵܪܘܿܫܘܼܬܹܗ ܕܠܵܐ ܕܘܼܪܵܫܵܐ ܀>
    text <܃ܦܘܼܪ̈ܣܹܐ ܪܲܟܸܿܒܼ ܒܝܲܕܸ ܦܘܼܩܕܵܢܵܐ ܕܢܹܐܠܲܦ ܐܵܕܼܵܡ>
    text <ܕܙܵܕܹܩ ܗ̄ܘ̣ܵܐ ܠܹܗ ܕܢܸܛܲܪ ܛܲܟܼܣܵܐ ܕܦܘܼܩܪܵܢ ܡ̇ܪܹܗ ܀>
    text <ܒܝܲܕܼ ܐܝܼܠܵܢܵܐ ܓܠ̣ܵܐ ܬܲܚܦܝܼܬܼܵܐ ܕܦܵܪܘܿܫܘܼܬܹܗ ܀>
    text <ܘܒܼܐܘܼܟܼܠܹܗ ܕܦܹܐܪܵܐ ܚܵܘܝܼ ܚܲܝܠܵܐ ܕܲܡܠܝܼܠܘܼܬܹܗ ܀>
    text <܃ܠܵܘ ܐܝܼܠܵܢܵܐ ܩܢܸܐ ܗ̄ܘ̣ܵܐ ܚܲܝܠܵܐ ܕܦܵܪܘܿܫܘܼܬܼܵܐ>
    text <ܘܠܵܘ ܫܲܬܿܝܼܩܵܐ ܥܒ݂ܲܕܼ ܠܲܡܠܝܼܠܵܐ ܕܢܸܕܲܥ ܗܵܠܹܝܢ ܀>
    text <܃ܠܵܘ ܒܐܝܼܠܵܢܵܐ ܟܣܸܐܐ ܗ̄ܘ̣ܵܐ ܡ̇ܘܬܵܐ ܕܫܲܥܒܸܿܕܼ ܠܐܵܕܼܵܡ>
    text <ܘܠܵܘ ܦܘܼܩܕܵܢܵܐ ܥܒ݂ܲܕܼ ܚܲܛܵܝܹ̈ܐ ܠܲܕܼܒܼܵܬܼܪܟܸܿܢ ܀>
    text <܃ܪܘܼܟܵܒܼ ܦܲܓܼܪܹܗ ܕܐܵܕܼܵܡ ܩܲܥܹ̇ܐ ܕܡ̇ܝܘܿܬܼܵܐ ܗ̄ܘ̣ܵܐ>
    text <ܐܵܦ ܚܲܒܼܪܘܼܬܼܵܐ ܕܚܵܘܵܐ ܕܲܗܘ̤ܵܬܼ ܡܲܠܝܲܬܼ ܚܲܫܹ̈ܐ ܗ̄ܝܼ ܀>
    text <܃ܥܵܠܡܵܐ ܟܠܹܗ ܡ̣ܢ ܬܘܼܩܵܢܵܘ̈ܗܝ ܠܗܵܕܹܐ ܣܵܗܹ̇ܕܼ>
    text <ܘܦܹܐܪܹ̈ܐ ܘܙܲܪ̈ܥܹܐ ܠܩܘܼܝܵܡ ܙܲܪ̈ܥܹܐ ܓܡ̇ܝܘܿܬܼܘܼܬܼܵܐ ܀>
    text <܃ܩ̣ܪܵܝܗܝ ܠܐܝܼܠܵܢܵܐ ܩܢܸܐ ܝܼܕܲܥܬܼܵܐ ܠܵܘ ܒܲܟܼܝܵܢܹܗ>
    text <ܐܸܠܵܐ ܕܢܸܒܼܩܸܐ ܚܸܟܼܡܲܬܼ ܐܵܕܼܵܡ ܒܥܸܠܲܬܼ ܦܹܐܪܹܗ ܀>
    text <܃ܩܪ̣ܵܝܗܝ ܠܲܐ̄̇ܚܪܹܢܵܐ ܝܵܗܹ̇ܒܼ ܚܲܝܹ̈ܐ ܠܵ ܡ̣ܢ ܕܝܼܠܹܗ>
    text <ܐܸܠܵܐ ܕܨܵܪܹܗ ܒܐ̄ܪܵܙ ܡܲܠܟܿܘܼܬܼܵܐ ܡܲܠܝܲܬܼ ܚܲܝܹ̈ܐ ܀>
    text <܃ܒܝܲܕܼ ܐܸܣܲܪ ܒܹܗ ܓܙܵܪ̈ܲܝ ܕܝܼܢܵܐ ܡܠܹܝܢ ܠܘܼܚܵܡܹ̈ܐ>
    text <ܘܠܲܐ̄ܚܪܹܝܢ ܝܲܗ̣̄ܒܹܿܗ ܪܲܗܒܼܘܿܢ ܚܲܝܹ̈ܐ ܠܲܦܫܝܼܛܘܼܬܼܵܐ ܀>
    text <܃ܠܵܐ ܣܵܦܹ̇ܩ ܗ̄ܘ̣ܵܐ ܐܵܕܼܵܡ ܫܲܒܼܪܵܐ ܠܲܚܼܡܝܼܪܘܼܬܼܵܐ>
    text <ܘܠܵܐ ܡܸܫܟܲܚ ܗ̄ܘ̣ܵܐܐ ܠܲܡܨܵܬܼ ܫܸܡܥܵܐ ܕܡܲܠܟܿܘܼܬܼ ܪܵܘܡ̇ܐ ܀>
    text <܃ܒܡܚܝܼ̈ܠܵܬܼܵܐ ܐܲܝܟ ܕܲܒܼܚܲܠܒܼܵܐ ܩܢ݂ܵܐ ܕܘܼܪܵܫܵܐ>
    text <ܘܟܸܢ ܒܲܕܸܿܩ ܠܹܗ ܒܝܲܕܼ ܐܝܼܠܵܢܵܐ ܬܪܹܝܢ ܬܘܼܩܵܢܹ̈ܐ ܀>
    text <܃ܠܥܘܼܡܪܵܐ ܕܐܲܪܥܵܐ ܡ̣ܬܲܠ ܒܐܝܼܠܵܢܵܐ ܡ̇ܘܠܸܕܼ>
    text <ܘܒܼܐܝܼܠܵܢ ܚܲܝܹ̈ܐ ܨܵܪ ܬܘܼܩܵܢܵܐ ܕܡܲܠܟܿܘܼܬ ܪܵܘܡ̇ܐ ܀>
    text <܃ܡ̣ܠܲܟ ܦܲܪܕܲܝܣܵܐ ܐܲܝܟ ܦܘܼܪܥܵܢܵܐ ܠܥܲܡܠܹ̈ܐ ܕܲܬܼܢܵܢ>
    text <ܘܲܢܛ݂ܲܪ ܦܹܐܪ̈ܵܘܗܝ ܒܲܙܝܼܪܘܼܬܼܵܐ ܕܩܵܠ ܦܘܼܩܕܼܵܢܵܘ̈ܗܝ ܀>
    text <܃ܫܒܼܝܼܚ ܗ̄ܘ̣ܵܐ ܢܸܒܼܥܹܗ ܕܡܲܫܩܸܐ ܪܸܕܼܝܹܗ ܠܐܲܪܒܲܥܦܸܢ̈ܝܵܢ>
    text <ܘܐܲܝܟ ܣܝܼܠܘܿܢܵܐ ܒܝܲܡܵܐ ܥܵܒܲ݁ܪ ܟܲܕܼ ܠܵܐ ܚܵܠܹ̇ܛ ܀>
    text <܃ܐܹܝܘ ܦܘܼܩܵܕܵܢܵܐܬ ܕܢܵܛܲ݁ܪ ܡܲܝ̈ܵܐ ܐܲܝܟ ܕܲܒܼܡܵܐܢܵܐ>
    text <ܘܠܵܐ ܚܵܠܹ̇ܛ ܠܹܗ ܠܢܸܒܼܥܵܐ ܕܲܥܕܹܢ ܒܩܸܒܼܝܵܐ ܪܲܒܵܐ ܀>
    text <܃ܐܹܝܘ ܫܲܪܝܘܼܬܼܵܐ ܕܡܲܝ̈ܵܐ ܕܦܵܣ̇ܩܝܼܢ ܡܲܝ̈ܵܐ>
    text <ܘܟܲܕܼ ܚܲܕܼ ܐܸܢܘܿܢ ܗܘ̤ܵܘ ܢܘܼܟܼܪ̈ܵܝܵܐ ܡܲܝ̈ܵܐ ܠܡܲܝܵ̈ܐ ܀>
    text <܃ܠܵܘ ܒܲܟܼܝܵܢܵܐ ܩܢܸܐ ܫܘܼܠܛܵܢܵܐ ܢܸܒܼܥܵܐ ܕܲܥܕܹܢ>
    text <ܚܹܝܠ ܒܵܪܘܿܝܵܐ ܗ̄ܘ̣ ܕܢܵܛܲܪ ܡܲܝ̈ܵܐ ܒܡܲܝܵ̈ܐ ܪ̈ܦܲܝܵܐ ܀>
    text <ܗܵܘ̇ ܕܲܒܼܪ݂ܵܐ ܟܠ ܡ̣ܢ ܠܵܐ ܡܸܕܸܿܡ ܒܚܹܝܠ ܪܲܒܿܘܼܬܹܗ܃>
  block
    text <ܪܡ݂ܲܙ ܠܲܪ̈ܦܲܝܵܐ ܕܠܵܐ ܢܸܬܼܚܲܠܛܘܼܢ ܥܲܡ ܚܲܒܼܪ̈ܲܝܗܘܿܢ ܀>
    text <܃ܠܚܲܝܠܹܗ ܐܵܘܪܸܒܼ ܐܵܦ ܒܲܪ ܥܲܡܪܲܡ ܕܲܬܼܢ̣ܵܐ ܐܸܢܹܝܢ>
    text <ܕܲܦܫܝܼ̈ܩܵܢ ܠܹܗ ܐܵܦ ܥܲܣ̈ܩܵܬܼܵܐ ܠܚܹܝܠ ܨܸܒܼܝܵܢܹܗ ܀>
    text <܃ܒܗܵܕܹܐ ܬܸܢܘܲܝ ܦܲܠܸܓܼ ܐܸܢܘܿܢ ܠܡܲܝ̈ܵܐ ܕܲܥܕܸܢ>
    text <ܕܢܗܘܘܿܢ ܣܵܗ̇ܕܿܝܼܢ ܥܲܠ ܪܲܒܿܘܼܬܹܗ ܕܚܹܝܠ ܟܠ ܡܸܫܟܲܚ ܀>
    text <܃ܐܲܝܟ ܟܵܪ̈ܘܿܙܹܐ ܫܲܕܲܪ ܐܸܢܘܿܢ ܠܐܲܪܒܲܥ ܦܸܢ̈ܝܵܢ>
    text <ܕܢܸܗܘܘܿܢ ܩܵܥܹ̇ܝܢ ܟܲܕܼ ܫܲܬܿܝܼܩܝܼܢ ܥܲܠ ܪܲܒܿܘܼܬܹܗ ܀>
    text <܃ܒܗܸܢܕܿܘܿ ܡܲܟܼܪܸܙ ܦܝܼܫܘܿܢ ܪܲܒܵܐ ܚܹܝܠ ܒܼܵܘܿܝܵܐ>
    text <ܘܲܒܼܒܹܪ̈ܘܿܠܹܐ ܘܡܲܪ̈ܓܵܢܝܵܬܼܵܐ ܡܲܥܬܲܪ ܠܐܲܪܥܵܐ ܀>
    text <܃ܥܲܡ ܟܘܼܫܵܝܹ̈ܐ ܠܥܸ݂ܙ ܗ̄ܘ̣ܵܐ ܓܝܼܚܘܿܢ ܒܩܵܠܵܐ ܕܫܸܦܥܵܘ̈ܗܝ>
    text <ܘܟܲܕܼ ܫܲܬܿܝܼܩ ܗ̄ܘ̣ ܡܪܝܼܡ ܠܲܟܼܝܵܢܹܗ ܘܡܲܫܩܸܐ ܠܐܲܪܥܵܐ ܀>
    text <܃ܕܸܩܠܲܬܼ ܩܵܥܹ̇ܐ ܐܲܝܟ ܫܝܼܦܘܿܪܵܐ ܠܐܵܬܼܘܿܪ̈ܵܝܹܐ>
    text <ܕܗܵܐ ܒܵܪܘܿܝܵܐ ܒܓܼܵܘ ܫܲܬܿܝܼܩܹ̈ܐ ܫܡܲܥܘ ܡܲܠܵܠܹ̈ܐ ܀>
    text <܃ܦܪܵܬܼ ܐܲܝܟ ܪܲܥܡܵܐ ܡܲܫܡܲܥ ܩܵܠܹܗ ܒܪܸܕܼܝܹܗ ܪܲܒܵܐ>
    text <ܘܐܲܝܟ ܫܝܼܦܘܿܪܵܐ ܡܥܝܼܪ ܥܲܠ̈ܠܵܬܼܵܐ ܒܩܵܠ ܫܵܩܘܼܬܹܗ ܀>
    text <܃ܠܵܘ ܪܲܒܿܘܼܬܼܵܐ ܕܢܲܗܪ̈ܵܘܵܬܼܵܐ ܩܲܠܸܣ ܡܘܼܫܹܐ>
    text <ܠܚܹܝܠ ܒܵܪܘܿܝܵܐ ܐܵܘܪܸܒܼ ܕܲܡܨܸܐ ܚܹܝܠ ܟܠ ܡܸܕܲܡ ܀>
    text <܃ܘܟܲܕܼ ܨܸܒܼܝܵܢܹܗ ܐܝܼܬܼܵܘܗܝ ܓܲܙܹܗ ܘܥܘܼܬܼܪܵܐ ܪܸܡܙܹܗ>
    text <ܬܲܗܝܼ ܐܸܢܘܿܢ ܠܲܥܒܼܵܕܼ̇ ܐܝܼܕܼܵܘ̈ܗܝ ܐܲܝܟ ܚܲܣܝܼܪܵܐ ܀>
    text <܃ܠܸܫܬܵܐ ܝܵܘܡܝܼ̈ܢ ܐܲܬܼܩܸܢ ܟܠܵܐ ܡܲܬܼܩܸܢ ܟܠܵܐ>
    text <ܘܒܲܫܒܼܝܼܥܵܝܵܐ ܢܵܚ̣ ܡ̣ܢ ܥܲܡܠܹܗ ܗܵܘ̇ ܓܵܡܲ݁ܪ ܟܠ ܀>
    text <܃ܠܵܐ ܥܲܣܩܵܐ ܗ̄ܘ̣ܵܬܼ ܠܪܲܒܿܘܼܬܼ ܚܲܝܠܹܗ ܕܗܵܘ̇ ܕܲܒܼܪ̣ܵܐ ܟܠ>
    text <ܕܲܒܼܚܲܕܼ ܪܸܡܙܵܐ ܢܨܲܒܸܿܕܼ ܢܸܥܒܸܿܕܼ ܟܠܡܵܐ ܕܲܗܘ̤ܵܐ ܀>
    text <܃ܠܸܫܬܵܐ ܝܵܘܡܝܼ̈ܢ ܬܘܼܩܵܢܵܘ̈ܗ ܠܵܐ ܚܲܣܝܼܪܵܐ>
    text <ܕܢܲܠܸܦ ܚܲܝܠܹܗ ܠܪ̈ܘܼܚܵܢܵܝܹܐ ܕܗܘ̤ ܬܲܩܸܢ ܟܠ ܀>
    text <܃ܠܗܘܿܢ ܡܲܠܸܦ ܗ̄ܘ̣ܵܐ ܟܲܕܼ ܒܵܪܹܐ ܗ̄ܘ̣ܵܐ ܢܘܼܗܪܵܐ ܦܲܐܝܵܐ>
    text <ܕܡ̣ܢ ܠܵܐ ܡܸܕܸܿܡ ܡܨܸܐ ܒܼܵܘܿܝܵܐ ܠܡܸܥܒܲܕܼ ܡܸܕܸܿܡ ܀>
    text <܃ܘܲܠܗܘܿܢ ܡ̇ܘܕܲܥ ܐܸܣܦܹܝܪ ܫܸܡܫܵܐ ܘܬܼܘܼܩܵܢ ܣܲܗܪܵܐ>
    text <ܕܐܵܦ ܡ̣ܢ ܡܸܕܸܿܡ ܡܨܸܐ ܕܲܢܫܲܚܠܸܦ ܘܢܸܗܒܸܿܕܼ ܡܸܕܸܿܡ ܀>
    text <܃ܩܥ̣ܵܘ ܣܸܕܼܪ̈ܲܝܗܘܿܢ ܟܲܕܼ ܚܵܙܹ̇ܝܢ ܗ̄ܘ̣ܵܘ ܬܲܗܪܵܐ ܪܲܒܵܐ>
    text <ܕܥܲܡ ܦܘܼܩܪܵܢܵܐ ܗܘ̤ܵܐ ܣܘܼܥܪܵܢܵܐ ܐܸܫܬܵܘܚܲܪ ܀>
    text <܃ܝ̄ܠܸܦܘ ܗ̄ܘ̣ܵܘ ܚܲܝܠܵܐ ܕܒܼܵܪܘܿܝܘܼܬܼܵܐ ܒܝܲܕܼ ܬܘܼܩܵܢܵܘ̈ܗܝ>
    text <ܘܗܘ̤ ܒܲܠܚܘܿܕܼܵܘܗܝ ܗܲܝܡܸܢܘ ܕܐܝܼܬܼܵܘܗܝ ܕܠܵܐ ܫܘܼܪܵܝܵܐ ܀>
    text <܃ܒܪܸܡܙܵܐ ܕܝܼܠܹܗ ܩܢ̣ܵܘ ܫܘܼܠܛܵܢܵܐ ܠܡܸܣܥܲܪ ܟܠܵܐ>
    text <ܘܩܵܡ̣ܘ ܟܸܢܫܲܝ̈ܗܘܿܢ ܥܲܠ ܣܘܼܥܪ݁ܵܢܹܐ ܕܐܲܪ̈ܥܵܢܵܝܹܐ ܀>
    text <ܠܗܘܿܢ ܐܲܓܼܥܸܠ ܗ̄ܘ̣ܵܐ ܥܘܼܬܪܵܐ ܪܲܒܵܐ ܐܲܝܟ ܫܲܪܝܼܪܹ̈ܐ܃>
  block
    text <ܘܲܥܒ݂ܲܕܼ ܐܸܢܘܿܢ ܐܲܦܸܛܪ̈ܘܿܦܹܐ ܕܡ̇ܝܘܿܬܼܘܼܬܼܵܐ ܀>
    text <܃ܩܢ̣ܵܘ ܫܘܼܠܛܵܢܵܐ ܪܘܼܚܵܢܵܝܵܐ ܥܲܠ ܟܠ ܕܲܗܘ̤ܵܐ>
    text <ܘܚܲܝܸܠ ܐܲܢܘܿܢ ܪܸܡܙܵܐ ܕܚܲܝܠܹܗ ܠܘܵܬܼ ܬܸܫܒܿܘܿܚܬܵܐ ܀>
    text <܃ܠܐܵܟ̇ܠܩܲܪܨܵܐ ܥܲܒܼ݂ܕܹܿܗ ܪܹܫܵܐ ܕܲܡܙܝܼܥ ܠܐܵܐܲܪ>
    text <ܘܐܲܝܟ ܪܲܒܿ ܚܲܝܠܵܐ ܐܲܫܠܸܡ ܒܐܝܼܕܹܗ ܠܲܟܼܢܵܘܵܬܹ̈ܐ ܀>
    text <܃ܚܘܼܬܼܪܵܐ ܚܲܛܦܹܗ ܒܝܲܕܼ ܫܘܼܠܛܵܢܹܗ ܠܗܵܘ̇ ܡ̇ܪܘܿܕܼܵܐ>
    text <ܘܥܲܠ ܒܼܵܘܿܝܵܐ ܨܒܼܵܐ ܕܢܸܫܬܲܥܠܸܐ ܒܪܵܡܘܼܬܼ ܠܸܒܹܿܗ ܀>
    text <܃ܘܲܕܼܠܵܐ ܐܸܫܟܲܚ ܕܢܲܒܼܐܸܫ ܒܝܼܫܵܐ ܠܚܹܝܠ ܐܝܼܬܼܘܼܬܼܵܐ>
    text <ܨܒܼ݂ܵܐ ܕܲܢܨܲܚܸܐ ܨܠܸܡ ܒܵܪܘܿܝܵܐ ܚܠܵܦ ܒܵܪܘܿܝܵܐ ܀>
    text <܃ܒܨܲܥܪܹܗ ܕܐܵܕܼܵܡ ܣܥ̣ܵܐ ܡ̇ܪܘܿܕܼܵܐ ܥܲܠ ܒܵܪܘܿܝܵܐ>
    text <ܟܲܕܼ ܣܵܒܲ݁ܪ ܗ̄ܘ̣ܵܐ ܕܡܲܒܼܐܸܫ ܗ̄ܘ̣ܵܐ ܠܹܗ ܠܲܨܠܸܡ ܨܲܠܡܹܗ ܀>
    text <܃ܐܲܛܥܝܼ ܠܐܵܕܼܵܡ ܒܪܸܓܲܬܼ ܦܹܐܪܵܐ ܕܢܹܐܟܼܘܿܠ ܘܲܢܡܘܼܬܼ>
    text <܃ܕܡ̇ܐ ܕܡ̣ܝܼܬܼ ܐܵܕܼܵܡ ܢܥܝܼܡ ܠܐܲܠܵܗܵܐ ܒܡܵܘܬܹܿܗ ܕܐܵܕܼܵܡ>
    text <܃ܒܡܵܘܬܹܿܗ ܕܐܵܕܼܵܡ ܣܒ݂ܲܪ ܡ̇ܪܘܿܕܼܵܐ ܕܚܵܛܹ̇ܦ ܗ̄ܘ̣ܵܐ ܠܹܗ>
    text <ܫܡܵܐ ܝܲܩܝܼܪܵܐ ܕܫܸܡ ܐܝܼܬܼܘܼܬܼܵܐ ܕܐܲܠܵܗ ܟܠܵܐ ܀>
    text <܃ܒܥ̣ܵܐ ܡ̇ܪܘܿܕܼܵܐ ܕܢܸܣܲܒܼ ܕܲܪܚܼܵܐ ܒܛܘܼܥܝܲܝ ܕܐܵܕܼܵܡ>
    text <ܘܣܲܚ̣ܦܹܗ ܪܸܡܙܵܐ ܒܲܕܼܡܘܼܬܼ ܒܲܪܩܵܐ ܡ̣ܢ ܫܘܼܠܛܵܢܹܗ ܀>
    text <܃ܢܦ݂ܲܠ ܚܲܣܵܡܵܐ ܡ̣ܢ ܪܲܒܿܘܼܬܹܗ ܘܲܫܠܲܚ̣ ܫܘܼܒܼܚܹܗ>
    text <ܘܟܲܕܼ ܣܵܒܲ݁ܪ ܗ̄ܘ̣ܵܐ ܕܡܸܬܼܒܲܝܲܐ ܗ̄ܘ̣ܵܐ ܣܓܼܝܼ ܠܹܗ ܟܹܐܒܹܗ ܀>
    text <܃ܒܲܓܼܙܵܪ ܕܝܼܢܵܐ ܕܩܲܒܸܿܠ ܐܵܕܼܵܡ ܣܒ݂ܲܪ ܡ̇ܪܘܿܕܵܐ>
    text <ܕܗܵܐ ܡ̣ܢ ܟܲܕܿܘܼ ܫܵܪܹ̇ܐ ܡ̇ܘܬܵܐ ܠܪܘܼܟܵܒܼ ܦܲܓܼܪܹܗ ܀>
    text <܃ܠܵܐ ܓܹܝܪ ܣܸܠܩܲܬ̤ ܪܸܓܼܬܼ ܒܝܼܫܵܐ ܐܲܝܟ ܨܒܼܝܵܢܹܗ>
    text <ܘܠܵܐ ܡ̣ܝܼܬܼ ܐܵܕܼܵܡ ܒܐܘܼܟܼܠܹܗ ܕܦܹܐܪܵܐ ܐܲܟܼܡܵܐ ܕܲܣܒ݂ܲܪ ܀>
    text <܃ܡ̣ܬܲܚ ܓܹܝܪ ܚܲܝܵܘ̈ܗܝ ܬܫܲܥܡܠܵܐ ܘܝܲܬܿܝܼܪ ܒܵܬܲܪ ܙܲܒܼܢܵܐ>
    text <ܘܐܲܪܕܲܝܼ ܦܲܓܼܪܹܗ ܢܸܒܼܥܵܐ ܕܚܲܝܹ̈ܐ ܠܩܘܼܝܵܡ ܓܸܡܣܹܗ ܀>
    text <܃ܪܕܼܵܝܗܝ ܠܘܼܚܵܡܵܐ ܒܲܓܼܙܵܪ ܕܝܼܢܵܐ ܐܲܝܟ ܕܲܠܫܲܒܼܪܵܐ>
    text <ܘܲܒܼܠܘܼܚܵܡܵܐ ܣܢ̣ܵܗ̇ ܠܲܚܛܝܼܬܼܵܐ ܥܸܠܲܬܼ ܡ̇ܘܬܹܿܗ ܀>
    text <܃ܠܵܘ ܚܲܪ̈ܬܼܵܬܼܵܐ ܩܢ̣ܵܘ ܡ̇ܝܘܿܬܹ̈ܐ ܒܲܓܼܙܵܪ ܕܝܼܢܲܐ>
    text <ܒܹܗ ܒܲܟܼܝܵܢܵܐ ܣܵܡ̣ ܒܵܪܘܿܝܵܐ ܗܵܠܹܝܢ ܕܲܓܼܕܲܫ ܀>
    text <܃ܪܲܒܵܐ ܗܘ̤ܵܐ ܠܹܗ ܦܘܼܩܕܵܢ ܡ̇ܪܹܗ ܘܚܲܟܸܿܡ ܢܲܦܫܹܗ>
    text <ܘܲܒܼܪܸܥܝܵܢܹܗ ܟ̣ܬܲܒܼ ܐܵܬܼ̈ܘܵܬܼܵܐ ܚܠܵܦ ܠܘܼܚܵܡܵܐ ܀>
    text <܃ܣܢ̣ܵܗ̇ ܠܲܚܛܝܼܬܼܵܐ ܕܲܗܘ̤ܸܵܬܼ ܥܸܠܬܵܐ ܠܡܵܝܘܿܬܼܘܼܬܼܵܐ>
    text <ܘܲܩܢ݂ܵܐ ܚܘܼܒܵܐ ܠܘܵܬܼ ܒܵܪܘܿܝܵܐ ܕܲܪܕܼܵܝܗܝ ܘܲܩܢ̣ܵܝܗܝ ܀>
    text <܃ܩܲܕܿܝܼ̈ܡܵܢ ܗ̣̄ܘܲܝ̈ ܗܵܠܹܝܢ ܕܐܵܕܼܵܡ ܠܘܵܬܼ ܒܵܪܘܿܝܵܐ>
    text <ܘܠܵܘ ܒܲܬܼܘܵܬܼܵܐ ܐܲܥܸܠ ܡ̇ܘܬܵܐ ܕܠܵܐ ܒܨܸܒܼܝܵܢܹܗ ܀>
    text <܃ܠܥܘܼܕܼܪܵܢ ܐܵܕܼܵܡ ܡܲܠܸܠ ܐܸܢܹܝܢ ܐܲܝܟ ܚܲܕ̈ܬܼܵܬܼܵܐ>
    text <ܕܲܒܼܢܸܣܝܵܢܵܐ ܢܹܐܠܲܦ ܐܵܕܼܵܡ ܨܸܒܼܝܵܢ ܡ̇ܪܹܗ ܀>
    text <ܟܠܗܹܝܢ ܕܲܗ̤ܘܲܝ̈ ܒܲܕܹܿܡ ܒܐܵܕܼܵܡ ܐܲܝܟ ܨܼܒܼܝܵܢܹܗ܃>
  block
    text <ܘܲܒܼܪܘܼܟܵܒܹܗ ܐܸܣܲܪ ܚܘܼܒܵܐ ܕܟܼܠܡܵܐ ܕܲܗܘ̤ܵܐ ܀>
    text <܃ܚܲܝܵܒܼ ܐܵܕܼܵܡ ܥܲܠ ܟܠ ܕܲܗܘ̤ܵܐ ܠܡܸܦܪܲܥ ܫܘܼܒܼܚܵܐ>
    text <ܠܗܵܘ̇ ܒܵܪܘܿܝܵܐ ܕܚܵܘܝܼ ܚܘܼܒܹܿܗ ܠܘܵܬܼ ܬܘܼܩܵܢܵܘ̈ܗܝ ܀>
text <ܥܲܠ ܬܘܼܩܵܢܵܗ̇ ܕܲܒܼܪܝܼܬܼܵܐ ܘܡܵܘܕܲܥ ܐܵܦ ܥܲܠ>
  block
    text <ܥܲܠ ܬܘܼܩܵܢܵܗ̇ ܕܲܒܼܪܝܼܬܼܵܐ ܘܡܵܘܕܲܥ ܐܵܦ ܥܲܠ>
  block
    text <ܡܐܡܪܐ ܕܬܠܬܝܢ ܘܢܝܡܫܐ>
    text <ܥܲܠ ܬܘܼܩܵܢܵܗ̇ ܕܲܒܼܪܝܼܬܼܵܐ>
    text <ܘܡܵܘܕܲܥ ܐܵܦ ܥܲܠ ܩܢܘܿܡܹ̈ܐ ܕܲܬܼܠܝܼܬܼܵܝܘܼܬܼܵܐ>
  block
    text <܃ܒܹܝܬܼ ܓܲܙܵܐ ܪܲܒܵܐ ܦܬ݂ܲܚ ܠܲܢ>
    text <ܒܲܪ ܥܲܡܪܲܡ ܒܲܢܒܼܝܼܘܼܬܹܗ܁>
    text <܃ܚܲܝܠܹܗ ܪܲܒܵܐ ܕܒܼܵܪܘܿܝܵܐ>
    text <ܕܐܸܡܲܬܼܝ ܫܲܪܝܼ ܒܲܥܒܼܵܕܵ݁ܐ ܀>
    text <܃ܟܲܣܝܵܐ ܗ̄ܘ̣ܵܬܼ ܗܵܕܹܐ ܡ̣ܢ ܟܠ>
    text <ܕܐܲܝܟܲܢ ܫܲܪܝܼ ܒܒܸܪ̈ܝܵܬܼܵܐ܁>
    text <܃ܘܲܒܼܚܲܝܠܵܐ ܕܡܲܢ ܐܸܬܿܬܿܩܲܢܘ>
    text <ܫܡܲܝܵܐ ܘܐܲܪܥܵܐ ܘܟܼܠ ܕܲܒܼܗܘܿܢ ܀>
    text <܃ܘܲܨܒܼܵܐ ܕܢܵܘܕܲܥ ܒܵܪܘܿܝܵܐ>
    text <ܥܒܼܵܕܼܵܐ ܕܚܲܝܠܹܗ ܠܲܡܠܝܼܠܹ̈ܐ܁>
    text <܃ܠܡܘܼܫܹܐ ܓܒܼ݂ܵܐ ܠܹܗ ܬܲܠܡܝܼܕܼܵ>
    text <ܘܐܲܠܦܹܗ ܣܸܦܪܵܐ ܪܘܼܚܵܢܵܐ ܀>
    text <܃ܒܛܘܼܪܵܐ ܕܣܝܼܢܲܝ ܚܵܘܝܼ ܠܹܗ>
    text <ܚܙܵܬܼܵܐ ܕܡܲܠܝܵܐ ܬܸܕܼܡܘܼܪܬܵܐ܁>
    text <܃ܘܩܵܠܵܐ ܐܘܵܬܹܗ ܡܲܫܡܲܥ ܗ̄ܘ̣ܵܐ>
    text <ܟܲܕܼ ܢܵܓܹ̇ܕܼ ܠܹܗ ܠܝܘܼܦܵܢܵܐ ܀>
    text <ܐ̄ܢܵܫܵܐܝܼܬܼ ܨܒܼܵܐ ܕܲܢܚܵܘܸܐ܃>
  block
    text <ܢܲܦܫܹܗ ܠܡܘܼܫܹܐ ܒܵܪܘܿܝܵܐ܁>
    text <܃ܘܥܲܠ ܗܵܕܹܐ ܡܸܬܼܪܲܓܼܪܵܓܼ ܗ̄ܘ̣ܵܐ>
    text <ܡܘܼܫܹܐ ܠܡܸܚܙܵܐ ܠܲܟܼܝܵܢܹܗ ܀>
    text <܃ܐܸܢܗܘ̤ ܕܹܝܢ ܕܲܓܼܒܲܝܬܵܢܝ ܠܵܟ>
    text <ܬܲܠܡܝܼܕܼܵܐ ܘܪܵܚܹ̇ܡ ܐܲܢ̄ܬܿ ܠܝܼ܁>
    text <܃ܚܵܘܵܢܝ ܫܘܼܒܼܚܹܗ ܕܲܟܼܝܵܢܵܟ>
    text <ܘܐܸܬܼܒܲܩܸܐ ܒܙܝܼܘܵܟ ܟܲܣܝܵܐ ܀>
    text <܃ܣܲܓܿܝܼ ܛܵܥܹ̇ܝܬܿ ܐܘܿ ܡܘܼܫܹܐ>
    text <ܡ̇ܪܝܵܐ ܠܘܵܬܹܗ ܐܵܡܲ݁ܪ ܗ̄ܘ̣ܵܐ܁>
    text <܃ܠܵܐ ܚܵܙܹ̇ܐ ܠܝܼ ܡ̇ܝܘܿܬܼܵܐ>
    text <ܕܪܵܡ ܗ̄ܘ̣ ܟܝܵܢܝ ܡ̣ܢ ܚܲܙܵܝܹ̈ܐ ܀>
    text <܃ܠܝܘܼܠܦܵܢܵܐ ܩܪܹܝܬܼܵܟ ܨܹܐܕܲܝ>
    text <ܕܬܹܐܠܲܦ ܕܐܝܼܬܲܝ ܒܵܪܘܿܝܵܐ܁>
    text <܃ܠܵܐ ܗ̄ܘ̣ܵܐ ܕܬܹܐܠܲܦ ܥܲܠ ܟܲܣܝܘܼܬܼܝ>
    text <ܕܠܵܐ ܡܸܬܿܕܲܟܿܟܵܐ ܠܲܥܒܼܝܼ̈ܕܹܐ ܀>
    text <܃ܡ̇ܪܝܵܐ ܐܝܼܬܼܝ ܘܐܲܠܵܗܵܐ>
    text <ܘܗܵܢ̇ܵܘ ܫܹܡܝ ܕܐܝܼܬܲܝ ܘܐܝܼܬܲܝ܁>
    text <܃ܘܲܒܼܚܲܝܠܵܐ ܕܡܹܢܝ ܐܲܩܝܼܡܹܬܼ>
    text <ܫܡܲܝܵܐ ܘܐܲܪܥܵܐ ܘܟܼܠ ܕܲܒܼܗܘܿܢ ܀>
    text <܃ܘܲܕܼܠܵܐ ܡܦܵܣܝܼܢ ܡ̇ܝܘܿܬܹ̈ܐ>
    text <ܕܡ̇ܪܘܼܬܼܝ ܫܲܠܝܼܛܵܐ ܥܲܠ ܟܠ܁>
    text <܃ܠܵܟ ܥܵܒܹ̇ܕܼ ܐ̄ܢܵܐ ܐܝܼܙܓܲܕܵܐ>
    text <ܘܡܸܨܥܵܝܵܐ ܕܬܲܠܸܦ ܐܸܢܘܿܢ ܀>
    text <܃ܒܐܝܼܕܲܝ̈ܟ ܨܵܒܹ̇ܐ ܐ̄ܢܵܐ ܕܐܸܓܼܠܸܐ>
    text <ܥܲܠ ܐܝܼܬܼܘܼܬܼܝ ܘܥܲܠ ܬܘܼܩܵܢܲܝ̈܁>
    text <܃ܒܵܟ ܨܵܒܹ̇ܐ ܐ̄ܢܵܐ ܕܐܹܚܲܟܸܿܡ>
    text <ܠܟܼܠܹܗ ܟܝܵܢܵܐ ܕܲܟܠܝܼܠܹ̈ܐ ܀>
    text <܃ܚܙܝܼ ܡܘܼܫܹܐ ܕܓܼܵܠܹ̇ܐ ܐ̄ܢܵܐ ܠܵܟ>
    text <ܐ̄ܪ̈ܵܙܹܐ ܟܣܲܝܵ̈ܐ ܕܬܼܘܼܩܵܢܲܝ̈܁>
    text <܃ܚܘܿܬܼ ܘܐܲܟܼܪܸܙ ܒܹܝܬܼ ܡ̇ܝܘܿܬܹ̈ܐ>
    text <ܕܥܵܒܼܘܿܕܼܵܐ ܐ̄ܢܵܐ ܕܟܼܠ ܕܲܗܘ̤ܸܵܐ ܀>
    text <܃ܒܐܲܪܒܿܥܝܼܢ ܝܵܘ̈ܡ̇ܬܼܵܐ ܓܲܡܪܹܗ>
    text <ܪܲܒܵܐ ܠܬܲܠܡܝܼܕܼܵܐ ܚܲܕܼܬܼܵܐ܁>
    text <܃ܘܲܣܦ݂ܲܩ ܗܵܘܢܹܗ ܕܡ̇ܝܘܿܬܼܵܐ>
    text <ܕܢܹܐܚܘܿܕܼ ܣܵܟܼܵܐ ܕܟܼܠ ܕܲܗܘ̤ܵܐ ܀>
    text <܃ܚܲܝܠܵܐ ܕܪܘܼܚܵܐ ܐܲܫܪܝܼ ܒܹܗ>
    text <ܘܲܙܡ݂ܲܪ ܒܹܗ ܒܵܠܹ̈ܐ ܬܡܝܼܗܹ̈ܐ܁>
    text <܃ܘܲܒܼܚܲܠܝܘܼܬܼܵܐ ܕܢܸܡܵܬܹ̈ܐ>
    text <ܬܗܲܪܘ ܥܸܠܵܝܹ̈ܐ ܘܬܲܚܬܵܝܹ̈ܐ ܀>
    text <܃ܗܘ̤ܸܵܬܼ ܒܲܪ̄ܬܼ ܩܵܠܹܗ ܐܲܝܟ ܪܲܥܡܵܐ>
    text <ܘܫܲܡ̣ܘܥܘܼܗܝ ܚܵܪ̈ܫܹܐ ܘܲܡܠܝܼܠܹ̈ܐ܁>
    text <܃ܘܦܸܬܼܓܼܵܡܵܘ̈ܗܝ ܐܲܝܟ ܫܝܼܦܘܿܪܹ̈ܐ>
    text <ܐܲܟܼܪܸܙܘ ܚܲܝܠܹܗ ܕܥܵܒܼܘܿܕܼܵܐ ܀>
    text <܃ܒܪܵܫܝܼܬܼ ܠܲܡ ܫܲܪܝܼ ܘܲܒܼܪ̣ܵܐ>
    text <ܒܵܪܘܿܝܵܐ ܟܠܡܵܐ ܕܲܗܘ̤ܵܐ܁>
    text <܃ܘܬܲܚܸܡ ܙܲܒܼܢܹ̈ܐ ܒܝܼܕܲܥܬܹܗ>
    text <ܕܫܘܼܪܵܝܵܐ ܘܲܕܼܫܘܼܠܵܡܵܐ ܀>
    text <܃ܘܟܲܕܼ ܒܐܝܼܬܼܘܼܬܹܗ ܠܵܐ ܫܲܪܝܼ>
    text <ܕܲܟܼܝܵܢܹܗ ܕܠܵܐ ܫܘܼܪܵܝܵܐ ܗ̄ܘ̣܁>
    text <܃ܠܲܒܼܪܝܼܬܼܵܐ ܒܙܲܒܼܢܵܗ̇>
    text <ܐܲܝܟܲܢܵܐ ܕܗܘ̤ ܝܵ̇ܕܲܥ ܗ̄ܘ̣ܵܐ ܀>
    text <܃ܠܵܘ ܓܹܝܪ ܚܘܼܫܵܒܼܵܐ ܚܲܕܼܬܼܵܐ>
    text <ܢܲܓܼܕܹܿܗ ܕܢܸܒܼܪܸܐ ܒܸܪ̈ܝܵܬܼܵܐ܁>
    text <܃ܕܗܵܕܹܐ ܡ̣ܢ ܡܬܼܘܿܡ ܣܝܼܡܵܐ ܗ̣̄ܘܵܬܼ>
    text <ܒܝܼܕܲܥܬܹܗ ܥܲܡ ܐܝܼܬܼܘܼܬܹܗ ܀>
    text <܃ܘܠܵܘ ܬܘܼܒܼ ܠܲܢܝܵܚܹܗ ܬܲܩܸܢ>
    text <ܫܡܲܝܵܐ ܘܐܲܪܥܵܐ ܘܟܼܠ ܕܲܒܼܗܘܿܢ܁>
    text <܃ܐܸܠܵܐ ܒܚܘܼܒܵܐ ܘܲܒܼܪ̈ܲܚܡܹܐ>
    text <ܓܠ̣ܵܐ ܨܸܒܼܝܵܢܹܗ ܠܲܥܒܼܝܼܕܹ̈ܐ ܀>
    text <܃ܗܘ̤ ܓܹܝܪ ܛܵܒܼܵܐ ܗ̄ܘ̣ ܒܲܟܼܝܵܢܹܗ>
    text <ܘܲܟܼܝܵܢܵܐ ܗ̄ܘ̣ ܕܲܡܠܸܐ ܛܘܼܒܹ̈ܐ܁>
    text <܃ܘܲܒܼܛܲܝܒܿܘܼܬܹܗ ܨܒܼܵܐ ܘܐܲܝܬܿܝܼ>
    text <ܡ̣ܢ ܠܵܐ ܡܸܕܸܿܡ ܟܠܡܸܕܹܿܡ ܀>
  block
    text <܃ܕܗܵܕܹܐ ܦܲܐܝܵܐ ܠܥܵܒܼ̇ܘܿܕܼܵܐ>
    text <ܕܒܲܥܒܼܵܕܼܵܘ̈ܗܝ ܢܲܟܼܪܸܙ ܚܲܝܠܹܗ܁>
    text <܃ܘܲܬܼܒܼܘܼܩܵܢܵܐ ܕܒܸܪ̈ܝܵܬܹܗ>
    text <ܥܒܼܝܼܕܹ̈ܐ ܢܸܩܢܘܿܢ ܝܼܕܲܥܬܼܵܐ ܀>
    text <܃ܐܝܼܬܼܘܼܬܹܗ ܕܠܵܐ ܫܘܼܪܵܝܵܐ ܗ̄ܝܼ>
    text <ܘܡ̇ܪܘܼܬܹܗ ܕܠܵܐ ܫܘܼܠܵܡܵܐ ܗ̄ܝܼ܁>
    text <܃ܠܲܥܒܼܵܕܼܵܘ̈ܗܝ ܕܹܝܢ ܫܘܼܪܵܝܵܐ>
    text <ܘܙܲܒܼܢܵܐ ܘܛܲܟܼܣܵܐ ܠܒܸܪ̈ܝܵܬܹܗ ܀>
    text <܃ܠܵܐ ܡܸܬܿܕܲܪܟܵܐ ܐܝܼܬܼܘܼܬܹܗ>
    text <ܡ̣ܢ ܚܘܼܫܵܒܼܵܐ ܕܲܥܒܼܝܼ̈ܕܹܐ܁>
    text <܃ܘܠܵܐ ܒܲܚܙܵܬܼܵܐ ܡܸܣܬܿܝܲܟ>
    text <ܕܪܵܡ ܗ̄ܘ̣ ܟܝܵܢܹܗ ܡ̣ܢ ܗܵܕܹܐ ܀>
    text <܃ܠܵܐ ܡܸܬܼܡܲܫܚܵܐ ܐܝܼܬܼܘܼܬܹܗ>
    text <ܕܲܟܼܡܵܐ ܩܲܕܿܝܼܡ ܠܲܒܼܪܵܫܝܼܬܼ܁>
    text <܃ܘܠܲܝܬܿ ܙܲܒܼܢܵܐ ܕܠܵܐ ܐܝܼܬܼܵܘܗܝ ܗ̄ܘ̣ܵܐ>
    text <ܕܲܩܕܼܵܡ ܟܠ ܗܘ̤ ܐܝܼܬܼܵܘܗܝ ܗ̄ܘ̣ܵܐ ܀>
    text <܃ܐܝܼܬܼܵܘܗܝ ܗ̄ܘ̣ܵܐ ܕܠܵܐ ܫܘܼܪܵܝܵܐ>
    text <ܟܝܵܢܵܐ ܐܝܼܬܼܝܵܐ ܘܲܓܼܡܝܼܪܵܐ܁>
    text <܃ܐܲܒܼܵܐ ܘܲܒܼܪܵܐ ܘܪܘܼܚ ܩܘܼܕܼܫܵܐ>
    text <ܩܢܘܿܡܹ̈ܐ ܬܠܵܬܼܵܐ ܚܲܕܼ ܚܲܝܠܵܐ ܀>
    text <܃ܐܲܒܼܵܐ ܓܡܝܼܪܵܐ ܕܠܵܐ ܫܘܼܪܵܝ>
    text <ܕܐܵܘܠܸܕܼ ܠܲܒܼܪܵܐ ܕܠܵܐ ܚܲܫܵܐ܁>
    text <܃ܘܲܒܼܪܵܐ ܕܡܸܢܹܗ ܐܲܟܼܘܵܬܹܗ>
    text <ܕܠܲܝܬܿ ܙܲܒܼܢܵܐ ܒܹܝܬܼ ܠܹܗ ܘܠܲܐܒܼܘܼܗܝ ܀>
    text <܃ܘܪܘܼܚܵܐ ܕܡܸܢܹܗ ܕܲܟܼܝܵܢܵܐ>
    text <ܩܢܘܿܡ̇ܐ ܐܝܼܬܼܝܵܐ ܘܫܲܪܝܼܪܵܐ܁>
    text <܃ܕܗ̤ܝ ܫܲܘܝܘܼܬܼܵܐ ܕܲܟܼܝܵܢܹܗ>
    text <ܣܵܗ̇ܕܼܵܐ ܕܐܝܼܬܼܝܵܐ ܗ̄ܘ̣ ܥܲܡ ܐܲܒܼܵܐ ܀>
    text <܃ܝܲܠܕܹܿܗ ܕܐܲܒܼܵܐ ܠܹܗ ܕܵܡܹ̇ܐ>
    text <ܕܐܝܼܬܼܵܘܗܝ ܥܲܡ ܐܲܒܼܘܼܗܝ ܡܸܡܬܼܘܿܡ܁>
    text <܃ܘܡܸܛܠ ܕܐܝܼܬܼܵܘܗܝ ܥܲܡ ܐܲܒܼܘܼܗܝ>
    text <ܠܵܐ ܚܵܒܼ̇ܫܝܼܢ ܙܲܒܼܢܹ̈ܐ ܠܝܲܠܕܹܿܗ ܀>
    text <܃ܝܲܠܕܹܿܗ ܕܐܲܒܼܵܐ ܠܹܗ ܕܵܡܹ̇ܐ>
    text <ܘܐܝܼܬܼܵܘܗܝ ܥܲܡܹܗ ܐܲܝܟ ܨܸܡܚܵܐ܁>
    text <܃ܕܒܲܡܘܼܬܼ ܨܸܡܚܵܐ ܥܲܡ ܢܘܼܪܵܐ>
    text <ܐܝܼܬܼܵܘܗܝ ܝܲܠܐܕܵܐ ܥܲܡ ܐܲܒܼܘܼܗܝ ܀>
    text <܃ܨܸܡܚܵܗ̇ ܕܢܘܼܪܵܐ ܥܲܡܵܐ ܗ̄ܘ̣>
    text <ܘܠܲܝܬܹܿܝܗ̇ ܢܘܼܪܵܐ ܕܠܵܐ ܨܸܡܚܵܐ܁>
    text <܃ܕܗ̤ܝ ܥܲܡ ܨܸܡܚܵܗ̇ ܡܸܬܼܚܲܙܝܵܐ>
    text <ܘܨܸܡܚܵܐ ܥܲܡܵܗ̇ ܡܸܬܼܒܲܕܲܩ ܀>
    text <܃ܒܐܲܒܼܵܐ ܐܝܼܬܼܵܘܗܝ ܐܵܦ ܝܲܠܕܹܿܗ>
    text <ܘܲܒܼܪܵܐ ܥܲܡܹܗ ܕܠܵܐ ܫܘܼܪܵܝ܁>
    text <܃ܘܠܵܐ ܐܲܒܼܵܐ ܒܸܠܥܵܕܼ ܝܲܠܕܹܿܗ>
    text <ܘܠܵܐ ܒܪܵܐ ܒܸܠܥܵܕܼ ܝܵܠܘܿܕܹܗ ܀>
    text <܃ܠܵܘ ܐܲܝܟ ܨܸܡܚܵܐ ܡܸܬܼܩܲܝܲܡ>
    text <ܕܠܵܐ ܩܢܘܿܡ̇ܐ ܒܪܵܐ ܡ̣ܢ ܐܲܒܼܵܐ܁>
    text <܃ܐܸܠܵܐ ܩܢܘܿܡ̇ܐ ܗ̄ܘ̣ ܫܲܪܝܼܪܵܐ>
    text <ܘܨܲܠܡܵܐ ܕܕܼܵܡܹ̇ܐ ܠܝܵܠܘܿܕܹܗ ܀>
    text <܃ܠܵܐ ܐܲܒܼܵܐ ܒܪܵܐ ܡܸܬܼܟܲܢܸܐ>
    text <ܘܠܵܐ ܒܪܵܐ ܐܲܒܼܵܐ ܡܸܫܬܿܡܲܗ܁>
    text <܃ܕܦܘܼܪܫܵܢܵܐ ܕܲܫܡܵܗܲܝ̈ܗܘܿܢ>
    text <ܫܪܵܪܵܐ ܡܲܟܼܪܸܙ ܕܲܩܢܘܿܡܹ̈ܐ ܀>
    text <܃ܪܘܼܚܵܐ ܩܢܘܿܡ̇ܐ ܗ̄ܘ̣ ܡ̣ܢ ܐܲܒܼܵܐ>
    text <ܕܲܫܘܸܐ ܥܲܡܹܗ ܒܟܼܠܡܸܕܹܿܡ܁>
    text <܃ܐܲܝܟ ܕܲܫܘܸܐ ܒܪܵܐ ܥܲܡ ܐܲܒܼܵܐ>
    text <ܫܘܸܐ ܪܘܼܚܵܐ ܒܐܲܒܼܵܐ ܘܲܒܼܪܵܐ ܀>
    text <܃ܠܵܐ ܣܵܪܲܚ ܠܵܗܚ ܠܫܲܘܝܘܼܬܼܵܐ>
    text <ܫܘܼܚܠܵܦܵܐ ܕܲܫܡܵܗܲܝ̈ܗܘܿܢ܁>
    text <܃ܫܡܵܗܹ̈ܐ ܠܛܲܟܼܣܵܐ ܡܸܬܼܢܲܣܒܿܝܼܢ>
    text <ܘܲܩܢܘܿܡܹ̈ܐ ܫܘܹܝܢ ܒܐܝܼܬܼܘܼܬܼܵܐ ܀>
    text <܃ܒܢܲܦܫܲܢ ܨܵܪ ܠܲܢ ܬܲܚܘܝܼܬܼܵܐ>
    text <ܩܢܘܿܡܹ̈ܐ ܬܠܵܬܼܵܐ ܕܐܝܼܬܼܘܼܬܼܵܐ܁>
  block
    text <܃ܕܵܒܼܪܵܐ ܘܪܘܼܚܵܐ ܡ̣ܢ ܐܲܒܼܵܐ>
    text <ܐܲܝܟ ܡܸܠܬܼܵܐ ܘܚܲܝܹ̈ܐ ܘܢܲܦܫܵܐ ܀>
    text <܃ܥܲܡܵܗ̇ ܕܢܲܦܫܵܐ ܡܸܬܼܝܲܠܕܵܐ>
    text <ܡܸܠܬܼܵܐ ܘܚܲܝܠܵܐ ܘܚܲܝܘܼܬܼܵܐ܁>
    text <܃ܘܥܲܡܹܗ ܕܐܲܒܼܵܐ ܐܝܼܬܲܝܗܘܿܢ>
    text <ܒܪܵܐ ܘܪܘܼܚܵܐ ܕܠܵܐ ܫܘܼܪܵܝܵܐ ܀>
    text <܃ܬܪܹܝܢ ܚܲܝܠܹ̈ܐ ܠܘܹܝܢ ܠܗ̇ ܠܢܲܦܫܵܐ>
    text <ܡܸܠܬܼܵܐ ܘܚܲܝܘܼܬܼܵܐ ܥܲܡܵܗ̇܁>
    text <܃ܘܲܬܼܪܹܝܢ ܚܲܝܠܝܼ̈ܢ ܥܲܡ ܐܲܒܼܵܐ>
    text <ܒܪܵܐ ܘܪܘܼܚܵܐ ܕܠܵܐ ܫܘܼܪܵܝܵܐ ܀>
    text <܃ܒܪܵܐ ܝܲܠܕܵܐ ܕܠܵܐ ܫܘܼܪܵܝܵܐ>
    text <ܘܪܘܼܚܵܐ ܕܢܵܦܹ̇ܩ ܡ̣ܢ ܐܲܒܼܵܐ܁>
    text <܃ܚܲܕܼ ܝܲܠܕܵܐ ܘܚܲܕܼ ܢܵܦ̇ܘܿܩܵܐ>
    text <ܚܕܼܵܐ ܫܲܘܝܘܼܬܼܵܐ ܕܒܲܟܼܝܵܢܵܐ ܀>
    text <܃ܐܝܼܬܼܵܘܗܝ ܪܘܼܚܵܐ ܡ̣ܢ ܐܲܒܼܵܐ>
    text <ܘܠܵܐ ܡܸܬܼܟܲܢܸܐ ܒܫܸܡ ܝܲܠܕܵܐ܁>
    text <܃ܕܠܵܘ ܢܘܼܟܼܪܵܝܵܐ ܗ̄ܘ̣ ܒܲܟܼܝܵܢܵܐ>
    text <ܘܠܵܐ ܗ̄ܘ̣ܵܐ ܒܟܲܟܼܣܵܐ ܕܲܫܡܵܗܹ̈ܐ ܀>
    text <܃ܓܒܼܝܼܠܵܐ ܚܵܘܵܐ ܡ̣ܢ ܐܵܕܼܵܡ>
    text <ܘܠܲܝܬܹܿܝܗ̇ ܒܲܪܬܹܗ ܐܵܘ ܚܵܬܹܗ܁>
    text <܃ܘܟܲܕܼ ܡܸܢܹܗ ܗ̄ܝܼ ܒܲܟܼܝܵܢܵܐ>
    text <ܐܲܢ̄ܬܿܬܹܗ ܒܲܠܚܘܿܕܼ ܡܸܬܼܩܲܪܝܵܐ ܀>
    text <܃ܒܲܟܼܝܵܢܲܢ ܐܲܝܟ ܕܲܒܼܐ̄̈ܪܵܙܵܐ>
    text <ܨܵܪ ܠܲܢ ܛܘܼܦܣܵܐ ܕܐܝܼܬܼܘܼܬܹܗ܁>
    text <܃ܘܡܲܢ ܕܐܸܬܼܦܲܠܲܓܼ ܥܲܠ ܝܲܠܕܵܐ>
    text <ܢܸܚܙܸܐ ܒܕܼܝܼܠܲܢ ܬܲܚܘܝܼܬܹܗ ܀>
    text <܃ܒܹܗ ܒܲܟܼܝܵܢܲܢ ܚܲܟܸܿܡ ܠܲܢ>
    text <ܕܢܸܣܬܲܟܲܠ ܥܲܠ ܪܲܒܿܘܼܬܹܗ܁>
    text <܃ܕܐܸܢ ܕܝܼܠܲܢ ܠܵܐ ܓܼܠܝܵܐ ܠܲܢ>
    text <ܟܡܵܐ ܟܲܣܝܵܐ ܒܥܵܬܼܵܐ ܕܝܼܠܹܗ ܀>
    text <܃ܒܸܪ̈ܝܵܬܹܗ ܠܵܐ ܡܸܬܿܕܲܪ̈ܟܵܢ>
    text <ܘܲܥܒܼܵܕܼܵܘ̈ܗܝ ܥܲܣܩܝܼܢ ܡܸܢܲܢ܁>
    text <܃ܘܐܲܝܟܲܢ ܢܲܡܪܲܚ ܘܲܢܥܲܩܸܒܼ>
    text <ܥܲܠ ܐܝܼܬܼܘܼܬܹܗ ܕܠܵܐ ܫܘܼܪܵܝ ܀>
    text <܃ܥܒܼܷܝܼܕܼܵܐ ܠܵܐ ܡܨܸܐ ܕܲܢܥܲܩܸܒܼ>
    text <ܥܲܠ ܐܝܼܬܼܘܼܬܹܗ ܕܥܵܒܼ̇ܘܿܕܼܵܐ܁>
    text <܃ܟܡܵܐ ܕܒܼܵܥܹ̇ܐ ܕܐܲܝܟܲܢ ܫܲܪܝܼ>
    text <ܕܠܵܐ ܫܘܼܪܵܝܵܐ ܡܸܫܟܲܚ ܠܹܗ ܀>
    text <܃ܘܲܟܼܡܵܐ ܕܒܼܵܥܹ̇ܐ ܚܘܼܫܵܒܼܵܐ>
    text <ܕܲܢܥܲܩܸܒܼ ܥܲܠ ܐܝܼܬܼܘܼܬܹܗ܁>
    text <܃ܒܚܲܕܼܵܐ ܒܲܠܚܘܿܕܼ ܡܸܫܟܲܚ ܠܹܗ>
    text <ܕܠܵܐ ܡܸܣܬܲܝܲܟ ܒܲܟܼܝܵܢܹ̈ܗ ܀>
    text <܃ܬܸܣܦܲܩ ܗܵܕܹܐ ܠܲܒܼܥܵܬܲܢ>
    text <ܕܠܲܥܒܼܵܕܵܘ̈ܗܝ ܢܸܒܼܨܸܐ ܒܲܠܚܘܿܕܼ܁>
    text <܃ܘܲܒܼܥܵܬܼܵܐ ܕܥܲܠ ܐܝܼܬܼܘܼܬܹܗ>
    text <ܒܫܸܬܼܩܵܐ ܡܸܢܲܢ ܬܸܬܼܝܲܩܲܪ ܀>
    text <܃ܢܸܫܡܲܥ ܕܹܝܢ ܥܲܠ ܬܘܼܩܵܢܵܘ̈ܗܝ>
    text <ܘܲܢܫܲܒܲܚ ܠܲܥܒܼܵܕܼ̇ ܐܝܼܕܼܵܘ̈ܗܝ܁>
    text <܃ܕܚܲܝܵܒܼ ܗ̄ܘ̣ ܥܒܼܝܼܕܼܵܐ ܕܢܵܘܕܸܿܐ>
    text <ܠܒܼܵܪܘܿܝܵܐ ܥܲܠ ܟܠ ܕܲܒܼܪܵܐ ܀>
    text <܃ܕܫܲܪܝܼ ܒܪܵܫܝܼܬܼ ܒܲܒܼܪܝܼܬܼܵܐ>
    text <ܗܵܕܹܐ ܫܡ݂ܲܥܢܲܢ ܡ̣ܢ ܡܘܼܫܹܐ܁>
    text <܃ܘܲܕܼܩܲܕܿܝܼܡ ܗ̄ܘ̣ ܠܲܒܼܪܵܫܝܼܬܼ>
    text <ܕܐܲܝܟܲܢ ܘܲܟܼܡܵܐ ܠܵܐ ܢܸܒܼܥܸܐ ܀>
    text <܃ܢܸܒܼܥܸܐ ܕܹܝܢ ܐܲܝܟ ܝܵܕܲܘܿܥܹ̈ܐ>
    text <ܒܥܵܬܼܵܐ ܕܦܲܐܝܵܐ ܠܥܒܼܝܼܕܹ̈ܐ܁>
    text <ܕܡ̇ܢܲܐ ܗ̄ܝܼ ܥܸܠܬܼܵܐ ܕܡܲܫܡܲܥܥ ܗ̄ܘ̣ܵܐ܃>
  block
    text <ܒܲܪ̄ܬܼ ܩܵܠܵܐ ܥܲܠ ܬܘܼܩܵܢܵܘ̈ܗܝ ܀>
    text <܃ܒܪܵܫܝܼܬܼ ܕܹܝܢ ܫܲܪܝܼ ܘܲܒܼܪ̣ܵܐ>
    text <ܫܡܲܝܵܐ ܘܐܲܪܥܵܐ ܩܲܕܼܡ̇ܝܑܬܼ܁>
    text <܃ܘܲܟܼܝܵܢܹ̈ܐ ܐ̄ܚܪ̈ܵܢܹܐ ܚܲܡܫܵܐ>
    text <ܕܠܵܐ ܩܪ̣ܵܐ ܐܸܢܘܿܢ ܒܲܫܡܵܗܹ̈ܐ ܀>
    text <܃ܒܗܵܕܹܐ ܕܹܝܢ ܡܸܠܬܼܵܐ ܚܒܼܝܼܫܝܼܢ>
    text <ܒܓܼܵܘ ܬܘܼܩܵܢܵܐ ܕܲܒܼܪܵܫܝܼܬܼ܁>
    text <܃ܢܘܼܪܵܐ ܘܡܲܝ̈ܐ ܘܚܸܫܘܿܟܼܵܐ>
    text <ܘܡܲܠܲܐܟܹ̈ܐ ܡܠܝܼܠܹ̈ܐ ܘܚܲܪ̈ܫܹܐ ܀>
    text <܃ܒܗܵܕܹܐ ܡܸܠܬܼܵܐ ܕܲܒܼܪܵܫܝܼܬܼ>
    text <ܚܒ݂ܲܫ ܬܘܼܩܵܢܵܐ ܕܡܲܠܲܐܟܹ̈ܐ܁>
    text <܃ܘܗ̤ܘ ܒܵܪܘܿܝܵܐ ܕܟܼܠܡܸܕܹܿܡ>
    text <ܒܪ̣ܵܐܐ ܐܸܢܘܿܢ ܡ̣ܢ ܠܵܐ ܡܸܕܹܿܡ ܀>
    text <܃ܒܗܵܢ ܬܘܼܩܵܢܵܐ ܕܲܒܼܪܵܫܝܼܬܼ>
    text <ܠܵܐ ܐܸܡ݂ܲܕ ܕܐܲܫܡܲܥ ܩܵܠܵܐ܁>
    text <܃ܕܠܲܝܬܿ ܗ̄ܘ̣ܵܐ ܥܒܼܝܼܕܼܵܬ ܕܫܵܡܲ݁ܥ ܗ̄ܘ̣ܵܐ>
    text <ܕܲܡܩܲܒܸܿܠ ܗ̄ܘ̣ܵܐ ܝܘܼܠܦܵܢ̇ܐ ܀>
    text <܃ܟܲܕܼ ܕܹܝܢ ܫܲܪܝܼ ܒܲܟܼܝܵܢܹ̈ܐ>
    text <ܕܚܲܕܼ ܒܵܬܲܪ ܚܲܕܼ ܗܵܘܹ̇ܝܢ ܗ̄ܘ̣ܵܘ܁>
    text <܃ܒܒܲܪ̄ܬܼ ܩܵܠܵܐ ܨܒܼܵܐ ܕܲܢܒܲܕܸܿܩ>
    text <ܥܲܠ ܬܘܼܩܵܢܹܗ ܠܡܲܠܲܐܟܹ̈ܐ ܀>
    text <܃ܥܸܠܬܼܵܐ ܕܒܲܪ̄ܬܼ ܩܵܠܵܐ ܗܵܕܿܐ ܗ̄ܝܼ>
    text <ܕܲܠܪ̈ܘܼܚܵܢܹܐ ܢܲܠܸܦ ܗ̄ܘ̣ܵܐ܁>
    text <܃ܕܗܵܘ̇ ܡ̇ܪܵܐ ܕܟܼܠܗܹܝܢ ܡܲܬܼܩܸܢ>
    text <ܗܘ̤ܝܘܼ ܕܐܲܩܝܼܡ ܟܸܢܫܲܝ̈ܗܘܿܢ ܀>
    text <܃ܐܹܝܘ ܩܵܠܵܐ ܕܡ̣ܢ ܟܠ ܚܲܣܝܼܢ>
    text <ܕܲܒܼܪܵܫܝܼܬܼ ܡܸܬܼܡܲܠܲܠ ܗ̄ܘ̣ܵܐ܁>
    text <܃ܘܠܲܟܼܝܵܢܹ̈ܐ ܡܸܬܼܝܲܕܼܥܵܢܹ̈ܐ>
    text <ܒܚܘܼܒܵܐ ܠܘܵܬܹܗ ܢܵܓܹ̇ܕܼ ܗ̄ܘ̣ܵܐ ܀>
    text <܃ܡܟܲܣܸܐ ܗ̄ܘ̣ܵܐ ܕܹܝܢ ܚܸܫܘܿܟܼܵܐ>
    text <ܠܪܵܘܡ̇ܐ ܘܥܘܼܡܩܵܐ ܫܲܘܝܵܐܝܼܬܼ܁>
    text <܃ܘܐܲܪܥܵܐ ܒܡܲܝܵ̈̄ܐ ܛܡܝܼܪܵܐ ܗ̄ܘ̣ܵܬܼ>
    text <ܥܲܕܼܠܵܐ ܬܩܲܒܸܿܠ ܬܘܼܩܵܢܵܐ ܀>
    text <܃ܕܠܵܐ ܚܙܵܬܼܵܐ ܘܠܵܐ ܬܘܼܩܵܢܵܐ>
    text <ܐܝܼܬܹܝܗ̇ ܗ̄ܘ̣ܵܬܼ ܐܲܪܥܵܐ ܒܪܵܫܝܼܬܼ܁>
    text <܃ܘܠܵܐ ܡܬܲܩܲܢܬܵܐ ܩܵܪܹܐ ܠܵܗ̇>
    text <ܕܠܵܐ ܡܨܲܒܿܬܼܵܐ ܗ̄ܘ̣ܵܬܼ ܒܐܝܼܠܵܢܹ̈ܐ ܀>
    text <܃ܪܘܼܚܵܐ ܠܲܡ ܡܸܬܼܝܲܒܲܠܠ ܗ̄ܘ̣ܵܐ>
    text <ܠܥܸܠ ܡ̣ܢ ܡܲܝ̈ܵܐ ܕܲܬܼܗܘܿܡܹ̈ܐ܁>
    text <܃ܟܲܕܼ ܩܵܪܹܐ ܪܘܼܚܵܐ ܕܐܵܐܲܪ>
    text <ܠܡܲܫܒܼܵܐ ܕܪܘܼܚܵܐ ܩܲܛܝܼܢܵܐ ܀>
    text <܃ܗܘ̤ܵܬܼ ܕܹܝܢ ܡܸܠܬܹܗ ܕܥܵܒܼ̇ܘܿܕܼܵܐ>
    text <ܚܠܵܦ ܬܘܼܩܵܢܵܐ ܕܝܘܼܠܦܵܢܵܐ܁>
    text <܃ܘܐܲܫܡܲܥ ܩܵܠܵܐ ܠܡܲܠܲܐܟܹ̈ܐ>
    text <ܕܢܸܫܗܘܸܐ ܢܘܼܗܪܵܐ ܡܲܢܗܲܪ ܟܠ ܀>
    text <܃ܐܹܝܘ ܩܵܠܵܐ ܕܡ̣ܢ ܠܵܐ ܡܸܕܸܿܡ>
    text <ܐܲܝܬܿܝܼ ܢܘܼܗܪܵܐ ܠܲܗܘܵܝܵܐ܁>
    text <܃ܐܹܝܘ ܢܘܼܗܪܵܐ ܕܥܲܡܹܗ ܕܫܸܡܥܵܐ>
    text <ܟܝܵܢܵܐ ܕܠܲܝܬܼܵܘܗܝ ܐܸܬܿܬܲܩܲܢ ܀>
    text <܃ܪܲܕܼܦܹܗ ܢܘܼܗܪܵܐ ܠܚܸܫܘܿܟܼܵܐ>
    text <ܕܲܦܪܝܼܣ ܗ̄ܘ̣ܵܐ ܥܲܠ ܒܸܪ̈ܝܵܬܼܵܐ܁>
    text <܃ܘܲܬܼܗܲܪܘ ܐܲܟܲܚ̄ܕܼ ܪ̈ܘܼܚܵܢܹܐ>
    text <ܒܚܲܝܠܵܐ ܕܝܗ̣̄ܒܼ ܠܹܗ ܫܘܼܠܛܵܢܵܐ ܀>
    text <܃ܘܥܲܠ ܡܸܠܬܼܵܐ ܕܲܒܼܪ̣ܵܐ ܢܘܼܗܪܵܐ>
    text <ܐܲܫܡܲܥ ܬܘܼܒܼ ܩܵܠܵܐ ܐ̄ܚܪܹܢܵܐ܁>
    text <܃ܕܲܡܫܲܒܲܚ ܠܹܗ ܠܬܼܘܼܩܵܢܹܗ>
    text <ܕܫܲܦܝܼܪ ܡܸܢܹܗ ܐܸܬܿܬܲܩܲܢ ܀>
    text <܃ܐܹܝܘ ܐܘܼܡ̇ܢܵܐ ܚܲܟܿܝܼܡܵܐ>
    text <܃ܕܲܟܼܡܵܐ ܙܗܝܼܪ ܒܹܗ ܒܬܼܘܼܩܵܢܹܐ>
    text <܃ܣܵܡ̣ ܠܹܗ ܬܚܘܼܡ̇ܐ ܠܢܲܗܝܼܪܵܐ>
    text <ܕܲܟܼܡܵܐ ܘܵܠܹ̇ܐ ܕܢܸܫܲܠܲܛ ܀>
    text <܃ܦܪ݂ܲܫ ܒܹܝܬܼ ܢܘܼܗܪܵܐ ܠܚܸܫܘܿܟܼܵܐ>
    text <ܕܠܵܐ ܢܸܣܥܸܐ ܚܲܕܼ ܥܲܠ ܚܲܒܼܪܹܗ܁>
  block
    text <܃ܘܣܵܡ̣ ܢܵܡܘܿܣܵܐ ܠܪ̈ܲܗܛܲܝܗܘܿܢ>
    text <ܒܫܵܥܹ̈ܐ ܕܠܸܠܝܵܐ ܘܕܐܝܼܡܵܡܵܐ ܀>
    text <܃ܩܪ̣ܵܐ ܕܹܝܢ ܠܢܘܼܗܪܵܐ ܐܝܼܡܵܡܵܐ>
    text <ܘܲܠܸܫܘܼܟܼܵܐ ܩ̣ܪܵܐ ܠܸܠܝܵܐ܁>
    text <܃ܘܒܲܫܡܵܗܹ̈ܐ ܟܲܢܝܼ ܐܸܢܘܿܢ>
    text <ܠܦܘܼܬܼ ܣܘܼܥܪ̈ܵܢܹܐ ܕܫܵܥܲܝ̈ܗܘܿܢ ܀>
    text <܃ܗܘ̤ܵܐ ܕܹܝܢ ܪܲܡܫܵܐ ܐܵܦ ܨܲܦܪܵܐ>
    text <ܝܵܘܡ̇ܐ ܐܲܝܟ ܡ̇ܐ ܕܲܟܼܬܼܝܼܒܼ܁>
    text <܃ܘܲܩ̣ܪܵܝܗܝ ܝܵܘܡ̇ܐ ܩܲܕܼܡ̇ܝܵܐ>
    text <ܕܠܲܝܬܿ ܗ̄ܘ̣ܵܐ ܐ̄ܚܪܹܢܵܐ ܕܐܲܟܼܘܵܬܹܗ ܀>
    text <܃ܣܵܡ̣ ܠܹܗ ܕܹܝܢ ܐܵܦ ܫܘܼܪܵܝܵܐ>
    text <ܠܸܠܝܵܐ ܠܝܵܘܡ̇ܐ ܩܲܕܼܡ̇ܝܵܐ܁>
    text <܃ܕܢܸܛܲܪ ܛܲܟܼܣܵܐ ܕܲܒܼܪܝܼܬܹܗ>
    text <ܕܚܸܫܘܿܟܼܵܐ ܗܘ̤ܵܐ ܩܲܕܼܡ̇ܝܑܬܼ ܀>
    text <܃ܫܠܸ݂ܡ ܕܹܝܢ ܝܵܘܡ̇ܐ ܩܲܕܼܡ̇ܝܵܐ>
    text <ܠܹܠܲܝ ܐܝܼܡܵܩ ܚܲܕܼ ܝܵܘܡ̇ܐ܁>
    text <܃ܘܐܲܙܥܸܩ ܬܘܼܒܼ ܩܵܠܵܐ ܐ̄ܚܪܹܢܵܐ>
    text <ܕܢܗܘܸܐ ܪܩܝܼܥܵܐ ܡ̣ܢ ܡܝ̈ܵܐ ܀>
    text <܃ܐܹܝܘ ܩܵܠܵܐ ܩܢܸܐ ܫܘܼܠܛܵܢܵܐ>
    text <ܕܥܲܡܵܗ̇ ܕܡܸܠܬܼܵܐ ܣܘܼܥܪܵܢܵܐ܁>
    text <܃ܐܹܝܘ ܚܲܝܠܵܐ ܕܡ̣ܢ ܪ̈ܲܦܝܵܬܼܵܐ>
    text <ܚܲܝܸܨ ܘܲܥܒ݂ܲܕܼ ܩܲܫ̈ܝܵܬܼܵܐ ܀>
    text <܃ܡ̣ܢ ܡܲܝ̈ܵܐ ܒܪ̣ܵܝܗܝ ܠܲܪܩܝܼܥܵܐ>
    text <ܕܢܸܛܥܲܢ ܡܲܝ̈ܵܐ ܠܥܸܠ ܡܸܢܹܗ܁>
    text <܃ܘܲܩܪ̣ܵܝܗܝ ܒܲܡܫܵܐ ܕܲܫܡܲܝܵܐ>
    text <ܗܵܘ̇ ܩܲܕܼܡ̇ܝܵܐ ܕܲܒܼܪܵܫܝܼܬܼ ܀>
    text <܃ܐܲܝܟ ܬܲܛܠܝܼܠܵܐ ܩܲܪܝܼܒܼܵܐ>
    text <ܥܒ݂ܲܕܼ ܠܲܪܩܝܼܥܵܐ ܒܲܡܨܲܥܬܼܵܐ܁>
    text <܃ܕܢܸܗܘܸܐ ܩܲܪܝܼܒܼ ܠܲܚܙܵܬܼܵܐ>
    text <ܘܦܵܪܹܫ ܒܹܝܬܼ ܡܲܝ̈ܵܐ ܠܡܲܝܵ̈ܐ ܀>
    text <܃ܐܹܝܘ ܡܲܬܼܩܵܠܵܐ ܕܠܵܐ ܪܵܥܹ̇ܠ>
    text <ܕܦܲܠܸܓܼ ܡܲܝ̈ܵܐ ܫܲܘܝܵܐܝܼܬܼ܁>
    text <܃ܦܸܠܓܵܐ ܠܐܲܪܥܵܐ ܠܲܚܫܲܚܬܼܵܗ̇>
    text <ܘܦܸܠܓܵܐ ܠܝܲܨܹܗ ܕܲܪܩܝܼܥܵܐ ܀>
    text <܃ܐܹܝܘ ܐܘܼܡ̇ܢܵܐ ܡܲܬܼܩܸܢ ܟܠ>
    text <ܕܝܼܕܲܥܬܹܗ ܠܵܐ ܡܸܬܿܕܲܪܟܵܐ܁>
    text <܃ܕܥܲܕܼܠܵܐ ܢܫܲܪܸܐ ܒܲܥ̇ܒܼܵܕܼܵܐ>
    text <ܝܵ̇ܕܲܥ ܗ̄ܘ̣ܵܐ ܡ̇ܢ ܚܵܫܲ݁ܚ ܠܹܗ ܀>
    text <܃ܥܬܼܝܼܕܼ ܗ̄ܘ̣ܵܐ ܕܢܸܬܼܠܸܐ ܢܲܗܝܼܪܹ̈ܐ>
    text <ܟܝܵܢܵܐ ܕܢܘܼܪܵܐ ܒܲܪܩܝܼܥܵܐ܁>
    text <܃ܘܐܲܣܸܢ ܡܲܝ̈ܵܐ ܠܥܸܠ ܡܸܢܹܗ>
    text <ܕܠܵܐ ܢܸܣܬܲܝܲܛ ܡ̣ܢ ܢܘܼܪܵܐ ܀>
    text <܃ܝܵ̇ܕܲܥ ܗ̄ܘ̣ܵܐ ܬܘܼܒܼ ܒܵܪܘܿܝܵܐ>
    text <ܥܲܕܼܠܵܐ ܢܸܒܼܪܸܐ ܟܠ ܕܲܗܘ̤ܵܐ܁>
    text <܃ܕܥܘܼܡܪܵܐ ܐ̄ܚܪܹܢܵܐ ܚܵܫܲ݁ܚ ܗ̄ܘ̣ܵܐ>
    text <ܠܲܡܠܝܼܠܹ̈ܐ ܒܫܘܼܠܵܡ ܙܲܒܼܢܹ̈ܐ ܀>
    text <܃ܘܥܲܠ ܗܵܕܹܐ ܒܪ̣ܵܝܗܝ ܠܲܪܩܝܼܥܵܐ>
    text <ܐܲܝܟ ܬܲܛܠܝܼܠܵܐ ܒܲܡܨܲܥܬܼܵܐ܁>
    text <܃ܕܲܒܼܫܘܼܠܵܡܵܐ ܢܸܗܘܸܐ ܠܲܢ>
    text <ܕܘܼܟܲܬܼ ܐܲܪܥܵܐ ܠܲܢܝܵܚܲܢ ܀>
    text <܃ܗܘ̤ܵܐ ܕܹܝܢ ܨܲܦܪܵܐ ܐܲܝܟ ܪܲܡܫܵܐ>
    text <ܘܝܵܘܡ̇ܐ ܕܲܬܼܪܹܝܢ ܐܸܫܬܲܠܲܡ܁>
    text <܃ܘܲܦܢ̣ܵܐ ܘܫܲܒܿܚܹܗ ܠܬܼܘܼܩܵܢܹܗ>
    text <ܕܫܲܦܝܼܪ ܡܸܢܹܗ ܐܸܬܿܬܲܩܲܢ ܀>
    text <܃ܗܘ̤ܵܐ ܕܹܝܢ ܪܲܡܫܵܐ ܕܲܬܼܠܵܬܼܵܐ>
    text <ܕܠܵܐ ܡܫܲܓܼܢܲܢ ܡ̣ܢ ܩܲܕܼܡ̇ܝܵܐ܁>
    text <܃ܕܚܲܕܼ ܗ̄ܘ̣ ܚܲܝܠܵܐ ܦܵܩܹ̇ܕܼ ܗ̄ܘ̣ܵܐ>
    text <ܕܢܸܗܘܸܬ ܡܸܕܸܿܡ ܘܲܗܘ̤ܵܐ ܠܹܗ ܀>
    text <܃ܢܸܬܼܟܲܢܫܘܼܢ ܡܲܝ̈ܵܐ ܐܸܡ݂ܲܪ>
    text <ܘܢܸܗܘܘܿܢ ܝܲܡܡܹ̈ܐ ܒܐܲܬܼܪܵܐ ܚܲܕܼ܁>
    text <ܘܢܸܬܼܓܲܠ̈ܝܵܢ ܐܲܦܹܝ̈ܗ̇ ܕܐܲܪܥܵܐ܃>
  block
    text <ܕܬܸܗܘܸܐ ܚܵܫ̇ܚܵܐ ܠܲܥܡܘܼܪܝܵܐ ܀>
    text <܃ܐܹܝܘ ܦܘܼܩܕܵܢܵܐ ܕܠܵܐ ܠܵܠܹ̇ܐ>
    text <ܐܹܝܘ ܡܸܠܬܼܵܐ ܕܠܵܐ ܡܸܬܼܥܵܘܕܼܵܐ܁>
    text <܃ܕܥܲܡܹܗ ܕܲܦܩ݂ܲܕܼ ܨܸܒܼܝܵܢܹܗ>
    text <ܐܸܬܼܟܲܢܲܫܘ ܡܲܝ̈ܵܐ ܠܝܲܡܡܹ̈ܐ ܀>
    text <܃ܢܸܗܪܲܬ̤ ܐܲܪܥܵܐ ܘܐܸܬܼܦܲܨܚܲܬ̤>
    text <ܘܲܢܦ݂ܲܩ ܥܠܹܝܗ̇ ܦܘܼܩܕܵܪܢܵܐ܁>
    text <܃ܬܲܦܸܩ ܠܲܡ ܐܲܪܥܵܐ ܘܬܼܵܘܥܸܐ>
    text <ܥܸܣ̈ܒܹܿܐ ܘܙܲܪ̈ܥܹܐ ܘܐܝܼܠܵܢܹܐ ܀>
    text <܃ܗܘ̤ܵܐ ܦܘܼܩܕܵܢܵܐ ܒܲܥܒܼܵܕܵ݁ܐ>
    text <ܘܐܸܨܛܲܒܿܬܲܬ̤ ܐܲܪܥܵܐ ܒܦܹܐܪܹ̈ܐ܁>
    text <܃ܘܲܗܘ̤ܵܘ ܙܲܪ̈ܥܹܐ ܘܐܝܼܠܵܢܹ̈ܐ>
    text <ܘܫܲܒܿܚܹܗ ܛܵܒܼܵܐ ܠܬܼܘܼܩܵܢܹܗ ܀>
    text <܃ܗܘ̤ܵܐ ܕܹܝܢ ܪܲܡܫܵܐ ܐܵܦ ܨܲܦܪܵܐ>
    text <ܝܵܘܡ̇ܐ ܫܲܠܡܵܐ ܕܲܬܼܠܵܬܼܵܐ܁>
    text <܃ܘܲܢܦܲܩ̣ ܦܘܼܩܕܵܢܵܐ ܐ̄ܚܪܹܢܵܐ>
    text <ܘܦܲܩܸܕܼ ܕܢܸܗܘܘܿܢ ܢܲܗܝܼܪܹ̈ܐ ܀>
    text <܃ܢܗܘܘܿܢ ܠܲܡ ܕܹܝܢ ܢܲܗܝܼܪܹ̈ܐ>
    text <ܒܲܪܩܝܼܥܵܐ ܠܥܸܠ ܡ̣ܢ ܐܲܪܥܵܐ܁>
    text <܃ܕܙܲܒܼܢܹ̈ܐ ܘܝܲܪ̈ܚܹܐ ܘܲܫ̈ܢܲܝܵܐ>
    text <ܒܝܲܕܼ ܪ̈ܲܗܛܲܝܗܘܿܢ ܢܸܬܼܝܲܕܼܥܘܼܢ ܀>
    text <܃ܢܸܦܩܲܬ̤ ܡܸܠܬܼܵܐ ܠܲܥܒܼܵܕܼܵ݁ܐ>
    text <ܘܲܗܘ̤ܵܘ ܡܸܢܫܹܠܝ ܢܲܗܝܼܪܹ݁ܐ܁>
    text <܃ܘܣܵܡ̣ ܢܵܡܘܿܣܵܐ ܕܠܵܐ ܥܵܒܲ݁ܪ>
    text <ܠܪܲܗܛܵܐ ܕܠܸܠܝܵܐ ܘܕܐܝܼܡܵܡܵܐ ܀>
    text <܃ܐܹܝܘ ܐܘܼܡ̇ܢܵܐ ܡܨܲܒܸܿܕܼ ܟܠ>
    text <ܕܲܒܼܟܼܠ ܫܲܠܝܼܛ ܨܸܒܼܝܵܢܹܗ܁>
    text <܃ܕܡ̣ܢ ܡܸܕܹܿܡ ܘܡ̣ܢ ܠܵܐ ܡܸܕܸܿܡ>
    text <ܦܫܝܼܩ ܠܹܗ ܕܢܸܥܒܸܿܕܼ ܟܠܡܸܕܸܿܡ ܀>
    text <܃ܡ̣ܢ ܢܘܼܗܪܵܐ ܒܪ̣ܵܐ ܢܲܗܝܼܪܹ̈ܐ>
    text <ܡ̣ܢ ܗܵܘ̇ ܢܘܼܗܪܵܐ ܩܲܕܼܡ̇ܝܵܐ܁>
    text <܃ܟܲܕܼ ܦܲܠܓܹܗ ܠܲܡ̈ܢܵܘܵܬܼܵܐ>
    text <ܠܣܲܗܪܵܐ ܘܟܼܵܘܟܿܒܹ̈ܐ ܘܲܠܫܸܡܫܵܐ ܀>
    text <܃ܠܵܐ ܩܒ݂ܲܥ ܐܸܢܘܿܢ ܒܲܪܩܝܼܥܵܐ>
    text <܃ܕܠܵܐ ܢܸܬܼܥܵܘܟܼܘܼܢ ܪ̈ܲܗܛܲܝܗܘܿܢ>
    text <܃ܐܲܝܟ ܩܲܢܘܿܕܲܝܼܠܹ݁̈ܐ ܬܠ̣ܵܐ ܐܸܢܘܿܢ>
    text <ܘܛܲܟܸܿܣ ܪܲܗܛܵܐ ܕܫܵܥܲܝ̈ܗܘܿܢ ܀>
    text <܃ܫܠܸ̣ܡ ܕܹܝܢ ܝܵܘܡ̇ܐ ܪܒܼܝܼܥܵܐ>
    text <ܒܲܬܼܚܘܼܡ̇ܐ ܕܪܲܡܫܵܐ ܘܨܲܦܪܵܐ܁>
    text <܃ܘܲܢܦܲܩ̣ ܦܘܼܩܕܵܢܵܐ ܐ̄ܚܪܹܢܵܐ>
    text <ܕܢܸܗܘܸܐ ܪ̈ܲܚܫܵܐ ܡ̣ܢ ܡܝܵ̈ܐ ܀>
    text <܃ܘܐܵܘܠܸܕܼܘ ܡܲܝ̈ܵܐ ܚܲܝ̈ܘܵܬܼܵܐ>
    text <ܓܸܢܣܵܢܹ̈ܐ ܕܠܵܐ ܡܸܢܝܵܢܵܐ܁>
    text <܃ܪ̈ܲܚܫܵܐ ܘܢܘܼܢܹ̈ܐ ܘܬܲܢܝܼܢܹ̈ܐ>
    text <ܘܚܲܝ̈ܘܵܬܼܵܐ ܩܵܛ̈ܘܿܠܵܬܼܵܐ ܀>
    text <܃ܐܹܝܘ ܚܲܝܠܵܐ ܕܲܦܫܝܼ̈ܩܵܢ ܠܹܗ>
    text <ܥܲܣ̈ܩܵܬܼܵܐ ܐܲܝܟ ܨܸܒܼܝܵܢܹܗ܁>
    text <܃ܕܡ̣ܢ ܡܲܝܵ̈ܐ ܪܲܟܸܿܒܼ ܘܲܥܒ݂ܲܕܼ>
    text <ܓܸܢܣܵܢܹ̈ܐ ܕܠܵܐ ܡܸܢܝܵܢܵܐ ܀>
    text <܃ܡ̣ܢ ܡܲܝ̈ܵܐ ܒܪ̣ܵܐ ܦܵܪ̈ܚܵܬܼܵܐ>
    text <ܟܝܵܢܵܐ ܕܣܵܚܹ̇ܐ ܥܲܠ ܐܵܐܲܪ܁>
    text <܃ܘܟܲܕܼ ܡ̣ܢ ܡܲܝ̈ܵܐ ܗ̄ܝܼ ܐܲܝܟ ܪ̈ܲܚܫܵܐ>
    text <ܛܥܝܼܢ ܠܵܗ̇ ܐܵܐܲܪ ܘܲܡܗܲܠܸܟ ܀>
    text <܃ܐܹܝܘ ܛܵܒܼܵܐ ܟܡܵܐ ܪܲܒܿ ܚܘܼܒܹܿܗ>
    text <ܕܢܵܛܲ̇ܪ ܪܸܡܙܹܗ ܠܩܸܢܝܵܢܵܘ̈ܗܝ܁>
    text <܃ܕܲܒܼܫܘܼܠܵܡ ܬܘܼܩܵܢܲܝ̈ܗܘܿܢ>
    text <ܒܒܼܘܼܪ̈ܟܵܬܼܵܐ ܙܵܘܸܕܼ ܐܸܢܘܿܢ ܀>
    text <܃ܐܵܘܠܸܕܼܘ ܠܲܡ ܘܲܣܓܼܵܘ ܒܐܲܪܥܵܐ>
    text <ܒܝܲܡܵܐ ܘܝܲܒܼܫܵܐ ܫܲܘܝܵܐܝܼܬܼ܁>
    text <ܟܲܕܼ ܡܸܬܼܢܲܛܪܝܼܢ ܓܸܢܣܲܝ̈ܟܿܘܿܢ܃>
  block
    text <ܒܝܘܼܒܵܠܵܐ ܚܲܓܕܼ ܒܵܬܲܪ ܚܲܕܼ ܀>
    text <܃ܒܝܵܘܡ̇ܐ ܚܡܝܼܫܵܝܵܐ ܫܲܠܸܡ>
    text <ܒܪܝܼܬܼܵܐ ܕܪ̈ܲܚܫܵܐ ܘܦܵܪ̈ܚܵܬܼܵܐ܁>
    text <܃ܘܲܒܼܝܵܘܡ̇ܐ ܕܸܫܬܵܐ ܫܲܪܝܼ>
    text <ܕܢܸܒܼܪܸܐ ܚܲܝܘ̄ܬܼܵܐ ܘܲܒܼܥܝܼܪܵܐ ܀>
    text <܃ܬܲܦܸܩ ܠܲܡ ܐܲܪܥܵܐ ܘܬܲܝܬܸܿܐ>
    text <ܢܲܦܫܵܐ ܚܲܝܬܼܵܐ ܕܟܼܠ ܓܸܢܣܝܼ̈ܢ܁>
    text <܃ܚܲܝܘܲܬܼ ܫܸܢܵܐ ܘܲܒܼܥܝܼܪܵܐ>
    text <ܘܪ̈ܲܚܫܵܐ ܝܲܠܕܵܐ ܕܡ̣ܢ ܐܲܪܥܵܐ ܀>
    text <܃ܐܹܝܘ ܟܝܵܢܵܐ ܚܲܪܫܵܐ ܕܐܲܦܪܲܥ>
    text <ܚܲܝ̈ܘܵܬܼܵܐ ܡ̣ܢ ܓܵܘ ܥܘܼܒܹܿܗ܁>
    text <܃ܕܟܲܕܼ ܡܸܕܼܪܵܐ ܗ̄ܘ̣ ܫܝܼܛ ܒܲܚܙܵܬܼܵܐ>
    text <ܐܵܘܠܸܕܼ ܫܘܼܦܪܵܐ ܕܟܼܠ ܓܸܢܣܝܼ̈ܢ ܀>
    text <܃ܠܵܘ ܗܘ̤ ܐܵܘܠܸܕܼ ܒܲܟܼܝܵܢܹܗ>
    text <܃ܐܸܠܵܐ ܚܲܝܠܵܐ ܕܥܵܒܼܘܿܕܹܗ>
    text <܃ܗܵܘ̇ ܕܲܪܩܲܥ̣ ܐܲܪܥܵܐ ܒܪܵܫܝܼܬܼ>
    text <ܦܩ݂ܲܕܼ ܠܵܗ̇ ܘܝܸܠܕܲܬ̤ ܚܲܝ̈ܘܵܬܼܵܐ ܀>
    text <܃ܒܝܵܘܡ̇ܐ ܕܸܫܬܼܵܐ ܐܸܬܼܒܲܪܝܲܬ̤>
    text <ܒܥܝܼܪܵܐ ܘܚܲܝܘ̄ܬܼܵܐ ܥܲܡ ܐܵܕܼܵܡ܁>
    text <܃ܕܗܵܠܹܝܢ ܕܥܵܗ̈ܢܵܢ ܠܦܘܼܠܚܵܢܹܗ>
    text <ܥܲܡܹܗ ܢܩܲܒܿܠ݁̈ܢ ܬܘܼܩܵܢܵܐ ܀>
    text <܃ܒܝܵܘܡ̇ܐ ܕܸܫܬܵܐ ܐܸܫܬܲܠܲܡ>
    text <ܬܘܼܩܵܢܵܐ ܕܟܼܠܡܵܐ ܕܲܗܘ̤ܵܐ܁>
    text <܃ܘܚܵܘܝܼ ܚܲܝܠܹܗ ܒܵܪܘܿܝܵܐ>
    text <ܒܲܥܒܼܵܕܵܘ̈ܗܝ ܕܐܸܡ݂ܲܪ ܘܲܗܘ̤ܵܘ ܀>
    text <܃ܒܝܵܘܡ̇ܐ ܫܒܼܝܼܥܵܝܵܐ ܐܸܬܿܬܿܢܝܼܚ>
    text <ܥܵܒܼ݁ܘܿܕܼܵܐ ܡ̣ܢ ܬܘܼܩܵܢܵܘ̈ܗܝ܁>
    text <܃ܘܒܲܪܟܹܗ ܠܝܵܘܡ̇ܐ ܫܒܼܝܼܥܵܝܵܐ>
    text <ܘܲܩܪ̣ܵܝܗܝ ܝܵܘܡ̇ܐ ܩܲܕܿܝܼܫܵܐ ܀>
    text <܃ܠܵܐ ܓܹܝܪ ܠܵܠܹ̇ܐ ܗܵܘ̇ ܚܲܝܠܵܐ>
    text <ܘܠܵܐ ܡܸܬܼܥܵܘܲܟ ܨܼܒܼܝܵܢܹܗ܁>
    text <܃ܗܘ̤ܵܐ ܡܸܕܹܿܡ ܡ̣ܢ ܠܵܐ ܡܸܕܹܿܡ>
    text <ܠܸܫܬܵܐ ܝܵܘܡܝܼ̈ܢ ܛܠܡܸܕܹܿܡ ܀>
    text <ܠܵܐ ܗ̄ܘ̣ܵܐ ܕܥܲܣܩܵܐ ܠܨܸܒܼܝܵܢܹܗ܁>
    text <ܠܵܐ ܒܪ̣ܵܐ ܡܸܚܕܼܵܐ ܟܠܡܸܕܹܿܡ܁>
    text <܃ܕܲܒܼܚܲܕܼ ܝܘܿܡ ܘܲܒܼܣܲܓܿܝܼ̈ܠܹܐ>
    text <ܫܘܸܐ ܠܹܗ ܕܢܸܥܒܸܿܕܼ ܟܠܡܸܕܹܿܡ ܀>
    text <܃ܛܲܟܼܣܵܐ ܥܒܲܕܼ ܠܵܗ̇ ܠܲܒܼܪܝܼܬܹܗ>
    text <ܐܲܝܟܲܢܵܐ ܕܗܘ̤ ܝܵ̇ܕܲܥ ܗ̄ܘ̣ܵܐ܁>
    text <܃ܘܲܠܝܘܼܠܦܵܢܵܐ ܕܲܡܠܝܼܠܹ̈ܐ>
    text <ܠܸܫܬܵܐ ܝܵܘ̈ܡܝܼܢ ܫܲܠܸܡ ܟܠ ܀>
    text <܃ܚܵܙܹ̇ܝܢ ܗ̄ܘ̣ܵܘ ܓܹܝܪ ܬܘܼܩܵܢܹܗ>
    text <ܡܲܠܲܐܟܹ̈ܐ ܘܡܸܬܼܒܲܩܹܝܢ ܒܹܗ܁>
    text <܃ܘܡ̇ܐ ܕܐܸܡ݂ܲܪ ܡܸܠܬܼܵܐ ܘܲܗܘ̤ܵܬܼ>
    text <ܩܥ̣ܵܘ ܠܹܗ ܫܘܼܒܼܚܵܐ ܪ̈ܘܼܚܵܢܹܐ ܀>
    text <܃ܒܝܼܕܲܥܬܼܵܐ ܟܠ ܣܵܥܲ݁ܪ ܗ̄ܘ̣ܵܐ>
    text <ܗܵܘ̇ ܝܵܕܲܘܿܥܵܐ ܕܟܼܠ ܝܵ̇ܕܲܥ܁>
    text <܃ܘܡ̣ܢ ܡܸܕܹܿܡ ܘܡ̣ܢ ܠܵܐ ܡܸܕܹܿܡ>
    text <ܐܲܝܬܿܝܼ ܥܒܼܝܼܕܹ̈ܐ ܠܲܗܘܵܝܵܐ ܀>
    text <ܠܢܘܼܗܪܵܐ ܒܪ̣ܵܝܗܝ ܡ̣ܢ ܠܵܐ ܡܸܕܹܿܡ܁>
    text <ܕܲܢܚܵܘܹܐ ܥܲܠ ܪܲܒܿܘܼܬܹܗ܁>
    text <܃ܘܐܵܦ ܠܢܲܦܫܲܢ ܡ̣ܢ ܠܵܐ ܡܸܕܸܿܡ>
    text <ܕܲܢܚܵܘܸܐ ܕܲܒܼܟܼܠ ܫܲܠܝܼܛ ܀>
    text <܃ܒܪ̣ܵܐ ܠܢܲܗܝܼܪܹ̈ܐ ܡ̣ܢ ܢܘܼܗܪܵܐ>
    text <ܫܸܡܫܵܐ ܘܣܲܗܪܵܐ ܠܲܡܦܹܝܕܹ̈ܐ܁>
    text <܃ܘܝܲܒܸܿܒܼܘ ܟܸܢܫܹ̈ܐ ܕܡܲܠܲܐܟܹ̈ܐ>
    text <ܫܘܼܒܼܚܵܐ ܠܚܲܝܠܵܐ ܡܲܬܼܩܸܢ ܟܠ ܀>
    text <܃ܒܗܵܠܹܝܢ ܦܘܼܪ̈ܣܹܐ ܚܵܐܲܪ ܗ̄ܘ̣ܵܐ>
    text <ܒܵܪܘܿܝܵܐ ܟܲܕܼ ܡܲܬܼܩܸܢ ܟܠ܁>
    text <܃ܘܲܡܬܲܗܸܐ ܗ̄ܘ̣ܵܐ ܠܲܥܒܼܵܕܵܘ̈ܗܝ>
    text <ܕܢܲܠܸܦ ܚܲܝܠܹܗ ܠܲܡܠܝܼܠܹ̈ܐ ܀>
    text <܃ܒܒܼܘܼܪ̈ܟܵܬܼܵܐ ܩܲܕܿܝܼ̈ܫܵܬܼܵܐ>
    text <ܙܵܘܕܹܗ ܠܝܵܡ̇ܐ ܫܒܼܝܼܥܵܝܵܐ܁>
  block
    text <܃ܕܠܵܐ ܢܸܗܘܸܐ ܠܹܗ ܢܘܼܟܼܪܵܝܵܐ>
    text <ܕܠܵܐ ܨܒܼܵܐ݂ ܕܢܸܒܼܪܸܐ ܒܹܗ ܡܸܕܸܿܡ ܀>
    text <܃ܝܵܘܡ̇ܐ ܗ̄ܘ̣ܵܐ ܐܵܦ ܗܵܘ̇ ܝܵܘܡ̇ܐ>
    text <ܡ̣ܢ ܝܵܘ̈ܡ̇ܬܼܵܐ ܩܲܕܼܡ̇ܝܹܵܐ܁>
    text <܃ܘܲܕܼܠܵܐ ܗܘ̤ܵܐ ܠܹܗ ܬܘܼܩܵܢܵܐ>
    text <ܩ̣ܪܵܝܗܝ ܩܲܕܼܝܼܫܵܐ ܕܠܵܐ ܢܲܣܠܹܝܘܗܝ ܀>
    text <܃ܝܲܕܲܥܬܼܵܐ ܕܩܲܕܿܝܼܫܘܼܬܹܗ>
    text <ܗܵܕܹܿܐ ܗ̄ܝܼ ܕܐܸܬܿܬܿܬܝܼܚ ܡ̣ܢ ܥܲܡܠܵܐ܁>
    text <܃ܕܡ̇ܐ ܕܲܫܡܲܥ̣ܢܲܢ ܫܸܡ ܥܲܠܡܵܐ>
    text <ܢܹܐܠܲܦ ܡܲܢ̣ܘܼ ܒܵܪܘܿܝܵܐ ܀>
    text <܃ܥܬܼܝܼܕܼ ܗ̄ܘ̣ܵܐ ܢܸܗܘܸܐ ܗܵܢ ܝܵܘܡ̇ܐ>
    text <܃ܝܘܼܠܦܵܢܵܐ ܠܙܲܪܥܹܗ ܕܐܲܒܼܪܵܐ>
    text <܃ܕܡ̇ܐ ܕܢܵܛ̇ܪܝܼܢ ܠܹܗ ܡ̣ܢ ܥܲܡܠܵܐ>
    text <ܢܹܐܠܦܘܼܢ ܥܸܠܬܹܗ ܕܡ̇ܢ ܐܝܼܬܹܝܗ̇ ܀>
    text <܃ܥܲܠ ܟܠ ܕܹܝܢ ܕܲܗܘ̤ܵܐ ܡܸܢܹܗ>
    text <ܩܵܠܵܐ ܐܲܡܫܲܥ ܟܲܕܼ ܗܵܘܹ̇ܐ܁>
    text <܃ܘܗܘ̤ ܠܹܗ ܫܲܒܲܚ ܠܬܼܘܼܩܵܢܹܗ>
    text <ܕܫܲܦܝܼܪ ܡܸܢܹܗ ܐܸܬܿܬܲܩܲܢ ܀>
    text <܃ܥܕܲܡ̇ܐ ܠܗܵܪܟܵܐ ܫܲܘܝܘܼܬܼܵܐ>
    text <ܕܚܲܕܼ ܩܵܠܵܐ ܥܲܠ ܟܠ ܕܲܗܘ̤ܵܐ܁>
    text <܃ܘܲܒܼܫܘܼܠܵܡܵܐ ܕܬܼܘܼܩܵܢܵܘ̈ܗܝ>
    text <ܩܵܠܵܐ ܚܲܕܼܬܼܵܐ ܐܸܬܼܡܲܠܲܠ ܀>
    text <܃ܢܸܥܒܸܿܕܼ ܠܲܡ ܐ̄ܢܵܫܵܐ ܡܠܝܼܠܵܐ>
    text <ܒܨܲܠܡܲܢ ܕܝܼܠܲܢ ܘܲܕܼܢܘܼܬܲܢ܁>
    text <܃ܘܢܸܫܬܲܠܲܛ ܥܲܠ ܟܠ ܕܲܗܘ̤ܵܐ>
    text <ܕܡܸܛܠܵܬܹܗ ܐܸܬܿܬܲܩܲܢ ܀>
    text <܃ܐܹܝܘ ܐܘܼܡ̇ܐ ܟܡܵܐ ܚܲܟܿܝܼܡ>
    text <ܐܹܝܘ ܛܵܒܼܵܐ ܟܡܵܐ ܫܦܝܼܥ ܚܘܿܒܹܿܗ܁>
    text <܃ܕܲܒܼܪ̣ܵܐ ܘܨܲܒܸܿܬܼ ܟܠܡܸܕܹܿܡ>
    text <ܘܗܵܝܕܲܝܹܢ ܓܲܒܼܠܹܗ ܠܝܵܪܘܿܬܼܵܐ ܀>
    text <܃ܒܢ̣ܵܐ ܠܹܗ ܒܲܝܬܵܐ ܠܥܲܦܪܵܢܵܐ>
    text <ܘܐܲܣܸܢ ܘܲܡ̣ܠܵܝܗܝ ܛܵܒܼܵܬܼ̈ܐ܁>
    text <܃ܘܚܲܪ̈ܫܹܐ ܘܲܡܠܝܼܠܹ̈ܐ ܐܲܟܲܚ̄ܕܼ>
    text <ܠܬܸܫܡܸܫܬܹܿܗ ܫܲܥܒܸܿܕܼ ܐܸܢܘܿܢ ܀>
    text <܃ܒܟܼܠܗܹܝܢ ܝܲܩܪܹܗ ܠܡܵܝܘܿܬܼܵܐ>
    text <܃ܒܬܼܘܼܩܵܢܹܗ ܘܲܒܼܫܘܼܠܛܵܢܹܗ>
    text <܃ܒܗܵܝ̇ ܕܲܩ̣ܪܵܝܗܝ ܨܲܠܡܵܐ ܕܝܼܠܹܗ>
    text <ܘܫܲܥܒܸܿܕܼ ܠܹܗ ܟܠܡܵܐ ܕܲܗܘ̤ܸܵܐ ܀>
    text <܃ܒܟܼܠܗܹܝܢ ܕܲܗ̤ܘܲܝ̈ ܘܐܸܬܿܬܲܩܲܢ>
    text <ܩܵܠܵܐ ܒܲܠܚܘܿܕܼ ܡܲܫܡܲܥ ܗ̄ܘ̣ܵܐ܁>
    text <܃ܘܗܵܪܟܵܐ ܒܬܼܘܼܩܵܢܹܗ ܕܐܵܕܼܵܡ>
    text <ܡܸܠܟܵܐ ܘܚܘܼܫܵܒܼܵܐ ܚܲܕܼܬܼܵܐ ܀>
    text <܃ܢܸܥܒܸܿܕܼ ܐ̄ܢܵܫܵܐ ܒܲܕܼܡܘܼܬܲܢ>
    text <ܘܢܸܗܘܸܐ ܫܲܠܝܼܛ ܐܲܟܼܘܵܬܲܢ܁>
    text <܃ܕܲܒܼܝܲܕܼ ܨܲܠܡܵܐ ܕܓܲܠܝܘܼܬܹܗ>
    text <ܢܲܟܼܪܸܙ ܚܲܝܠܹܗ ܠܲܥܒܼܝܼܕܹ̈ܐ ܀>
    text <܃ܒܹܗܓܵܠܹ̇ܐ ܐ̄ܢܵܐ ܥܲܠ ܟܲܣܝܘܼܬܼܝ>
    text <ܠܲܟܼܝܵܢܹ̈ܐ ܡܸܬܼܝܲܕܼܥܵܢܹ̈ܐ܁>
    text <܃ܘܒܹܗ ܡܒܲܕܸܿܩ ܐ̄ܢܵܐ ܥܲܠ ܡ̇ܪܘܼܬܼܝ>
    text <ܠܚܲܪ̈ܫܹܐ ܘܠܲܡܝܼܠܹ̈ܐ ܐܲܟܲܚ̄ܕܼ ܀>
    text <܃ܐܲܝܟ ܨܲܠܡܵܐ ܣܵܐܹ̇ܡ ܐ̄ܢܵܐ ܠܹܗ>
    text <ܠܲܥܒܼܝܼܕܹ̈ܐ ܕܢܸܬܼܒܲܩܘܿܢ ܒܹܗ܁>
    text <܃ܕܲܒܼܝܲܕܼ ܚܘܼܒܵܐ ܕܲܠܘܵܬܹܗ>
    text <ܒܹܗ ܟܠ ܐ̄ܢܵܫ ܠܝܼ ܢܸܫܬܵܘܕܲܥ ܀>
    text <܃ܬܲܗܪܵܐ ܗ̄ܘ̣ ܬܘܼܩܵܢܹܗ ܕܐܵܕܼܵܡ>
    text <ܘܲܡܫܲܚܠܲܦ ܡ̣ܢ ܕܲܥܒܼܝܼ̈ܕܹܐ܁>
    text <܃ܕܟܼܠ ܕܲܗܘ̤ܵܐ ܒܡܸܠܬܹܗ ܥܲܒܼ݂ܕܹܿܗ>
    text <ܘܠܹܗ ܒܡܸܠܟܵܐ ܐܸܡ݂ܲܪ ܕܐܸܥܒܸܿܕ ܀>
    text <܃ܫܒܼܝܼܚܵܐ ܓܒܼܝܼܠܬܹܿܗ ܕܥܲܦܪܵܢܵܐ>
    text <ܘܐ̄ܪ̈ܙܹܐ ܟܣܲܝ̈ܵܐ ܛܡܝܼܪܝܼܢ ܒܵܗ̇܁>
    text <܃ܕܠܵܐ ܐܸܡ݂ܲܪ ܕܢܸܗܘܸܐ ܐܲܟܼܘܵܬܼܝ>
    text <ܐܸܠܵܐ ܒܨܲܠܡܲܢ ܘܲܕܡܘܼܬܿܢ ܀>
  block
    text <܃ܐܹܝܘ ܡܝܘܿܬܼܵܐ ܕܲܟܼܣܹܝܢ ܒܵܗ̇>
    text <ܒܲܓܼܒܼܝܼܠܬܹܿܗ ܐ̄ܪ̈ܵܙܹܐ ܟܣܲܝܵ̈ܐ܁>
    text <܃ܐܹܝܘ ܥܲܦܪܵܢܵܐ ܕܒܲܕܸܿܩ ܠܲܢ>
    text <ܒܬܼܘܼܩܵܢܹܗ ܒܢܘܿܡܹ̈ܐ ܬܠܵܬܼܵܐ ܀>
    text <܃ܒܬܼܘܼܩܵܢܵܐ ܕܨܲܠܡܹܗ ܕܐܵܕܼܵܡ>
    text <ܐܲܝܟ ܕܲܒܼܐ̄ܪܵܙܵܐ ܐܲܠܸܦ ܠܲܢ܁>
    text <܃ܗܵܝ̇ ܕܲܒܼܨܲܠܡܲܢ ܘܲܕܼܡܘܿܬܲܢ>
    text <ܒܢܘܿܡܹ̈ܐ ܬܠܵܬܼܵܐ ܫܵܘܕܲܥ ܠܲܢ ܀>
    text <܃ܐܝܼܬܼܘܼܬܼܵܬܐ ܕܠܵܐ ܫܘܼܪܵܝܵܐ>
    text <ܕܐܲܒܼܵܐ ܘܲܒܼܪܵܐ ܘܪܘܼܚܩܘܼܕܼܫܵܐ܁>
    text <܃ܒܨܲܠܡܹܗ ܕܐܵܕܼܵܡ ܐܸܬܼܝܲܩܲܪ>
    text <ܐܲܝܟ ܕܲܒܼܐ̄ܪܵܙܵܐ ܟܠ ܕܲܗܘ̤ܵܐ ܀>
    text <܃ܘܐܸܠܵܐ ܠܡܲܢ̣ܘܼ ܩܵܪܹ̇ܐ ܗ̄ܘ̣ܵܐ>
    text <ܒܫܲܘܝܘܼܬܼܵܐ ܕܥܲܡ ܪܲܒܿܘܼܬܹܗ܁>
    text <܃ܕܲܒܼܨܲܠܡܲܢ ܕܹܝܢ ܬܵܘ ܢܸܥܒܸܿܕܼ>
    text <ܠܵܐ ܐܵܡܲ̇ܪ ܗ̄ܘ̣ܵܐ ܠܡܲܠܲܐܟܹ̈ܐ ܀>
    text <܃ܒܗܵܕܹܐ ܕܨܲܠܡܲܢ ܐܲܠܸܦ ܠܲܢ>
    text <ܥܲܠ ܦܘܼܪܫܵܢܵܐ ܕܲܩܢܘܿܡܹ̈ܐ܁>
    text <܃ܘܲܒܼܗܵܝ̇ ܕܲܕܼܡܘܼܬܼܵܐ ܕܝܼܠܲܢ>
    text <ܥܲܠ ܫܲܘܝܼܬܹܗ ܕܲܟܼܝܵܢܵܐ ܀>
    text <܃ܬܵܘ ܠܲܡ ܢܸܥܒܸܿܕܼ ܒܲܪܢܵܫܵܐ>
    text <ܘܢܹܐܣܘܼܪ ܒܹܗ ܟܠܡܵܐ ܕܲܗܘ̤ܵܐ܁>
    text <܃ܕܒܲܐ̄ܚܝܵܢܘܼܬܼܗܘܿܢ ܕܲܠܘܵܬܹܗ>
    text <ܒܚܘܼܒܵܐ ܢܡܲܠܘܿܢ ܣܘܼܢܩܵܢܵܘ̈ܗܝ ܀>
    text <܃ܘܲܥܒ݂ܲܕܼ ܐܲܠܵܗܵܐ ܒܨܲܠܡܹܗ>
    text <ܠܐܵܕܼܵܡ ܥܲܦܪܵܐ ܡ̣ܢ ܐܲܪܥܵܐ܁>
    text <܃ܘܲܢܦܲܚ̣ ܒܹܗ ܢܲܦܫܵܐ ܠܚܲܝܹ̈ܐ>
    text <ܟܝܵܢܵܐ ܚܲܝܵܐ ܘܲܡܠܝܼܠܵܐ ܀>
    text <܃ܐܹܝܘ ܚܘܼܒܵܐ ܕܲܠܘܵܬܼ ܓܸܢܣܲܢ>
    text <ܐܹܝܘ ܐܝܼܩܵܪܹܗ ܕܬܼܘܼܩܵܢܲܢ܁>
    text <܃ܕܚܲܝܘܼܬܼܵܐ ܕܐܲܫܪܝܼ ܒܓܼܵܘܲܢ>
    text <ܡ̣ܢ ܚܘܼܒܹܿܗ ܨܒܼܵܐ ܘܲܢܦܲܚ̣ ܒܲܢ ܀>
    text <܃ܐܹܝܘ ܟܝܵܢܵܐ ܕܠܵܐ ܪܘܼܟܵܒܼܵܐ>
    text <ܕܐܝܼܬܼܘܼܬܹܗ ܠܵܐ ܡܸܢܼܡܲܫܚܵܐ܁>
    text <܃ܕܟܼܕܲ ܕܡܲܬܼܩܸܢ ܠܹܗ ܠܲܟܼܝܵܢܲܢ>
    text <ܒܐܝܼ̈ܕܲܝܵܐ ܘܦܘܼܡܵܐ ܥܲܒܼ݂ܕܲܢ ܀>
    text <܃ܠܵܐ ܥܲܒܼ݂ܕܲܢ ܐܲܝܟ ܚܲܝ̈ܘܵܬܼܵܐ>
    text <ܕܵܗܘ̤ܵܐ ܕܲܟܼܪܹ̈ܐ ܘܢܸܩ̈ܒܼܵܬܼܵܐ܁>
    text <܃ܕܐܵܕܼܵܡ ܩܲܕܿܝܼܡ ܒܲܒܼܪܝܼܬܹܗ>
    text <ܘܗܵܝܕܲܝܹܢ ܚܵܘܵܐ ܡ̣ܢ ܐܸܠܥܹܗ ܀>
    text <܃ܬܲܩܸܢ ܠܐܵܕܼܵܡ ܩܲܕܼܡ̇ܝܑܬܼ>
    text <ܘܗܵܝܕܹܿܝܢ ܠܐܲܢ̄ܬܿܬܼܵܐ ܡ̣ܢ ܐܵܕܼܵܡ܁>
    text <܃ܕܢܹܐܠܲܦ ܚܲܝܠܵܐ ܕܥܵܒܼܘܿܕܹܗ>
    text <ܕܗܘ̤ܝܘܼ ܕܨܲܒܸܿܬܼ ܬܘܼܩܵܢܹܗ ܀>
    text <܃ܓܒ݂ܲܠ ܠܲܡ ܡ̇ܪܝܵܐ ܐܲܠܵܗܵܐ>
    text <ܠܐܵܕܼܵܡ ܥܲܦܪܵܐ ܡ̣ܢ ܐܲܪܥܵܐ܁>
    text <܃ܘܣܵܡܹ̣ܗ ܒܦܲܪܕܲܝܣܵܐ ܕܲܥܕܹܢ>
    text <ܕܢܸܗܘܸܐ ܒܓܼܵܘܹܗ ܝܵܪܘܿܬܼܵܐ ܀>
    text <܃ܒܥܘܼܡܪܵܐ ܦܲܐܝܵܐ ܘܲܪܓܼܝܼܓܼܵܘ>
    text <ܣܵܡ̣ܹܗ ܠܐܵܕܼܵܡ ܐܲܝܟ ܨܲܠܡܹܗ܁>
    text <܃ܕܲܥܒܼܝܼܕܹ̈ܐ ܒܝܲܕܼ ܩܲܪܝܼܒܼܵܐ>
    text <ܒܚܘܼܒܵܐ ܢܸܩܪܘܿܢ ܥܵܒܼ̇ܘܿܕܼܵܐ ܀>
    text <܃ܕܵܡܹ̇ܐ ܨܲܒܡܹܗ ܠܒܼܵܪܘܿܝܵܐ>
    text <ܠܹܗ ܒܲܫܡܵܐ ܠܵܘ ܒܲܟܼܝܵܢܵܐ܁>
    text <܃ܕܐܲܫܠܛܹܗ ܥܲܠ ܟܠ ܕܐܲܬܼܩܸܢ>
    text <ܐܲܝܟ ܒܵܪܘܿܝܵܐ ܥܲܠ ܕܝܼܠܹܗ ܀>
    text <܃ܗܵܘܹ̇ܐ ܐܲܒܼܵܐ ܡ̇ܐ ܕܐܵܘܠܸܕܼ>
    text <ܘܝܵ̇ܠܹܕܼ ܝܲܠܕܵܐ ܕܕܼܵܡܹ̇ܐ ܠܹܗ܁>
    text <܃ܐܲܝܟ ܐܲܒܼܵܐ ܕܐܵܘܠܸܕܼ ܠܲܒܼܪܵܐ>
    text <ܒܲܟܼܝܵܢܹܗ ܕܠܵܐ ܫܘܼܪܵܝܵܐ ܀>
    text <܃ܗܘ̤ ܒܙܲܒܼܢܵܐ ܗܵܘܹ̇ܐ ܐܲܒܼܵܐ>
    text <ܘܲܒܼܙܒܼܢܵܐ ܝܵ̇ܠܹܕܼ ܝܲܠܕܵܐ܁>
    text <܃ܐܝܼܬܼܝܵܐ ܕܠܵܐ ܙܲܒܼܢܵܐ ܐܵܘܠܸܕܼ>
    text <ܘܠܲܝܬܿ ܙܲܒܼܢܵܐ ܒܹܝܬܼ ܠܹܗ ܠܝܲܠܕܹܿܗ ܀>
    text <܃ܥܵܒܹ̇ܿܕܼ ܡܸܕܹܿܡ ܡ̣ܢ ܡܸܕܹܿܡ>
    text <ܘܟܲܕܼ ܠܵܐ ܐܝܼܬܵܘܗܝ ܡܲܬܼܩܸܢ ܠܹܗ܁>
  block
    text <܃ܐܲܝܟ ܥܵܒܼ̇ܘܿܕܼܵܐ ܕܐܲܝܬܿܝܼ ܟܠ>
    text <ܠܲܗܘܵܝܵܐ ܡ̣ܢ ܠܵܐ ܡܸܕܹܿܡ ܀>
    text <܃ܥܵܒܹ̇ܕܼ ܡܸܕܹܿܡ ܡ̣ܢ ܡܸܕܹܿܡ>
    text <ܘܡܸܬܿܕܲܡܸܐ ܠܹܗ ܠܒܼܵܪܘܿܝܵܐ܁>
    text <܃ܟܠ ܕܲܗܘ̤ܵܐ ܒܐܲܪܥܵܐ ܚܵܐ̇ܲܪ>
    text <ܘܕܝܼܠܹܗ ܚܝܪܹܗ ܒܲܫܡܲܝܵܐ ܀>
    text <܃ܕܲܒܼܚܲܕܼ ܪܸܡܙܵܐ ܕܲܚܝܵܪܹܗ>
    text <ܠܐܲܬܼܪܹܗ ܒܵܥܹ̇ܐ ܥܸܠܵܝܵܐ܁>
    text <܃ܒܗܵܠܹܝܢ ܕܵܡܹ̇ܐ ܥܲܦܪܵܢܵܐ>
    text <ܐܲܝܟ ܕܲܒܼܐ̄̈ܪܵܙܵܐ ܠܒܼܵܪܘܿܝܵܐ ܀>
    text <܃ܕܟܲܕܼ ܬܘܼܒܼ ܒܡܸܠܬܼܵܐ ܘܚܲܝܘܬܼܵܐ>
    text <ܦܵܩܹ̇ܕܼ ܐܵܦ ܗܘ̤ ܠܲܟܼܝܵܢܹ̈ܐ܁>
    text <܃ܒܲܫܡܵܐ ܕܨܲܒܡܵܐ ܫܐܝܼܠܵܐܝܼܬܼ>
    text <ܟܲܢܝܹܗ ܠܐܵܕܼܵܡ ܩܲܕܼܡ̇ܝܵܐ ܀>
    text <܃ܘܗܘ̤ܵܬܐ ܨܲܠܡܵܐ ܒܲܥܒܼܵܕܼܵܐ>
    text <ܒܲܡܫܝܼܚܵܐ ܐܵܕܼܵܡ ܕܲܬܼܪܹܝܢ܁>
    text <܃ܗܵܪܟܵܐ ܫܸܩܠܲܬ̤ ܫܘܼܠܵܡܵܐ>
    text <ܗܵܝ̇ ܕܲܒܼܨܲܠܡܲܢ ܬܵܘ ܢܸܥܒܸܿܕܼ ܀>
    text <܃ܕܫܲܩ̣ܠܹܗ ܠܨܲܠܡܹܗ ܒܵܪܘܿܝܵܐ>
    text <ܘܥܲܒܼܕܹܿܗ ܥܘܼܡܪܵܐ ܠܐܝܼܩܵܪܹܗ܁>
    text <܃ܒܲܡܫܝܼܚܵܐ ܗܘ̤ܵܘ ܒܲܥܒܼܵܕܼܵܐ>
    text <ܡܘܼܠܟܵܢܹ̈ܐ ܕܲܠܘܵܬܼ ܐܵܕܼܵܡ ܀>
    text <܃ܕܲܩ̣ܪܵܝܗܝ ܨܲܠܡܹܗ ܘܐܸܬܼܚܲܒܲܠ>
    text <ܗܦ݂ܲܟ ܘܐܸܬܼܚܲܕܲܬܼ ܒܲܡܫܝܼܚܵܐ ܀>
    text <܃ܒܝܲܕܼ ܥܸܠܬܼܵܐ ܕܨܲܠܡܹܗ ܕܐܵܕܼܵܡ>
    text <ܬܢ̣ܵܐ ܪܲܒܿܘܼܬܹܗ ܕܦܲܪܕܲܝܣܵܐ܁>
    text <܃ܕܐܵܕܼܵܡ ܢܸܕܲܥ ܐܝܼܩܵܪܹܗ>
    text <ܕܒܲܐܬܼܪܵܐ ܫܒܼܝܼܚܵܐ ܣܵܐܹ̇ܡ ܠܹܗ ܀>
    text <܃ܥܒ݂ܲܕܼ ܠܲܡ ܡ̇ܪܝܵܐ ܐܲܠܵܗܵܐ>
    text <ܦܲܪܕܲܝܣܵܐ ܒܲܥܕܹܢ ܠܘܼܩܕܵܡ܁>
    text <܃ܘܐܵܘܥܝܼ ܒܓܼܵܘܹܗ ܐܝܼܠܵܢܹ̈ܐ>
    text <ܕܥܵܗ̇ܢܝܼܢ ܣܲܓܼܝܼ ܠܡܹܐܟܼܘܼܠܬܵܐ ܀>
    text <܃ܚܲܕܼ ܕܹܝܢ ܡܸܢܗܘܿܢ ܕܐܝܼܠܵܢܹ̈ܐ>
    text <ܣܵܡ̣ ܒܲܡܨܲܥܬܹܗ ܕܦܲܪܕܲܝܣܵܐ܁>
    text <܃ܘܲܩܪ̣ܵܝܗܝ ܐܝܼܠܵܢܵܐ ܕܚܲܝܹ̈ܐ>
    text <ܕܢܸܩܢܸܐ ܒܹܗ ܐܵܕܼܵܡ ܚܲܝܹ̈ܐ ܀>
    text <܃ܢܨ݂ܲܒܼ ܕܹܝܢ ܐܝܼܠܵܢܵܐ ܐ̄ܚܪܹܿܢܵܐ>
    text <ܘܲܩܪ̣ܵܝܗܝ ܝܵ̇ܕܲܥ ܘܵܠ̈ܝܵܬܼܵܐ܁>
    text <܃ܕܝܼܕܲܥܬܼܵܐ ܕܟܲܣܝܵܐ ܒܐܵܕܼܵܡ>
    text <ܒܦܹܐܪܵܐ ܕܡܸܢܹܗ ܡܸܬܼܕܼܠܝܵܐ ܀>
    text <܃ܬܢ̣ܵܐ ܥܲܠ ܢܸܒܼܥܵܐ ܕܢܵܦܹ̇ܩ ܗ̄ܘ̣ܵܐ>
    text <ܡ̣ܢ ܦܲܪܕܲܝܣܵܐ ܘܡܲܫܩܸܐ ܠܹܗ܁>
    text <܃ܕܡ̣ܢ ܪܲܒܿܘܼܬܹܗ ܡܸܬܼܦܲܪܫܝܼܢ>
    text <ܐܲܪܒܿܥܵܐ ܢܸܒܼܥܹ̈ܐ ܠܟܼܠ ܦܸܢ̈ܝܵܢ ܀>
    text <܃ܢܲܗܪܵܐ ܩܲܕܼܡ̇ܝܵܐ ܦܝܼܫܘܿܢ>
    text <ܕܚܵܕܲܪ ܠܐܲܪܥܵܐ ܕܲܚܘܝܼܠܵܐ܁>
    text <܃ܕܬܲܡ̇ܢ ܕܲܗܒܼܵܐ ܘܒܹܪ̈ܘܿܠܹܐ>
    text <ܘܟܹܐܦܹ̈ܐ ܘܛܲܒܼܥܹ̈ܐ ܢܲܗܝܼܪܹ̈ܐ ܀>
    text <܃ܢܲܗܪܵܐ ܬܸܢܝܵܢܵܐ ܓܝܼܚܘܿܢ>
    text <ܕܡܲܫܩܸܐ ܠܐܲܪܥܵܐ ܕܟܼܘܼܫܵܝܹ̈ܐ܁>
    text <܃ܘܲܒܼܫܸܩܥܵܐ ܕܡܸܢܹܗ ܡܲܚܸܐ>
    text <ܠܡܸܨܪ̈ܵܝܣܹܐ ܘܡܸܕܼܝܵܢܵܝܹ̈ܐ ܀>
    text <܃ܢܲܗܪܵܐ ܕܲܬܠܵܬܼܵܐ ܕܸܩܠܲܬܼ>
    text <ܕܲܥܒܼܝܼܕܼ ܐܝܼܙ ܓܲܕܵܐ ܠܐܵܬܼܘܿܪ܁>
    text <܃ܘܡܸܬܼܬܼܒܲܣܡܝܼܢ ܡ̣ܢ ܚܲܠܝܘܼܬܹܗ>
    text <ܟܠܗܘܿܢ ܥܲܡܡܹ̈ܐ ܕܲܚܕܼܵܪܵܘܗܝ ܀>
    text <܃ܦܪܵܬܼ ܕܹܝܢ ܢܲܗܪܵܐ ܪܒܼܝܼܥܵܝܵܐ>
    text <ܕܥܵܒܲ̇ܪ ܒܲܡܨܲܥܬܼܵܗ̇ ܕܐܲܪܪܥܵܐ܁>
    text <܃ܘܝܵܗܹ̇ܒܼ ܢܲܦܫܹܗ ܠܦܲܠܵܝܹ̈ܐ>
    text <ܕܲܢܪܲܟܿܒܼܘܼܢ ܒܹܗ ܐܲܪ̈ܥܵܬܼܵܐ ܀>
    text <ܠܵܘ ܕܲܢܫܲܒܲܚ ܦܲܪܕܲܝܣܵܐ܁>
    text <ܐܸܫܬܲܥܝܼ ܢܒܼܝܼܵܐ ܗܵܠܹܝܢ܁>
    text <ܘܠܵܘ ܕܲܢܩܲܠܸܣ ܪܲܒܿܘܼܬܼܵܐ܃>
  block
    text <ܕܢܲܗܪ̈ܵܘܵܬܼܵܐ ܕܲܒܼܓܼܵܘܹܗ ܀>
    text <܃ܠܚܲܝܠܹܗ ܕܒܼܵܪܘܿܝܵܐ ܐܲܘܪܸܒܼ>
    text <ܕܲܦܫܝܼ̈ܩܵܢ ܠܹܗ ܥܲܣ̈ܩܵܬܼܵܐ܁>
    text <܃ܕܐܲܝܟܲܢ ܢܸܒܼܥܹܗ ܕܦܲܪܕܲܝܣܵܐ>
    text <ܒܓܼܵܘ ܝܲܡܵܐ ܥܵܒܲ̇ܪ ܨܹܐܕܲܝܢ ܀>
    text <܃ܥܵܒܼ̇ܪܝܼܢ ܡܲܝ̈ܵܐ ܒܓܼܵܘ ܝܼܡܲܡܹ̈ܐ>
    text <ܘܠܵܐ ܚܵܠܛ̇ܝܼܢ ܡܲܝܵ̈ܐ ܒܡܲܝܵ̈ܐ܁>
    text <܃ܘܣܵܗ̇ܕܵܐ ܗܵܕܹܐ ܠܪܲܒܿܘܼܬܹܗ>
    text <ܕܚܲܝܠܹܗ ܐܲܬܼܩܸܢ ܟܠܡܸܕܹܿܡ ܀>
    text <܃ܐܹܝܘ ܪܸܡܙܵܐ ܕܢܵܛܲ̇ܪ ܡܲܝ̈ܵܐ>
    text <ܒܓܼܵܘ ܡܲܝܵ̈ܐ ܐܲܝܟ ܕܲܒܼܡܵܐܝܵܐ܁>
    text <܃ܘܠܵܐ ܚܵܠܹ̇ܛ ܡܲܝ̈ܵܐ ܕܲܥܕܹܢ>
    text <ܒܡܲܝܵ̈ܐ ܫܓܼܝܼܫܹ̈ܐ ܕܲܬܼܗܘܿܡ̇ܐ ܀>
    text <܃ܥܒܼܵܕܹ̈ܐ ܚܲܪ̈ܫܹܐ ܘܫܲܬܿܝܼܩܹ̈ܐ>
    text <ܩܵܥܹ̇ܝܢ ܟܠܫܵܥ ܥܲܠ ܚܲܝܠܹܗ܁>
    text <ܟܲܕܼ ܡܲܠܦܝܼܢ ܠܲܡܠܝܼܠܘܼܬܼܵܐ܁>
    text <ܕܗܵܐ ܥܵܒܼܘܿܕܼܵܐ ܒܲܥ̇ܒܼܵܕܵܘ̈ܗܝ ܀>
    text <܃ܝܘܼܠܦܵܢܵܐ ܕܡܠܸܐ ܚܲܝܹ̈ܐ>
    text <ܓܠ̣ܵܐ ܠܲܢ ܫܲܪܒܹܿܗ ܕܦܲܪܕܲܝܣܵܐ܁>
    text <܃ܘܬܲܫܥܝܼܬܼܵܐ ܕܥܲܠ ܐܝܼܠܵܢܵܐ>
    text <ܠܲܡܠܝܼܠܘܼܬܼܵܐ ܩܲܪܸܒܼܬܲܢ ܀>
    text <܃ܒܥܸܠ̈ܠܵܬܼܵܐ ܨܒܼܵܐ ܕܲܢܚܲܟܸܿܡ>
    text <ܒܵܪܘܿܝܵܐ ܠܲܡܠܝܼܠܘܼܬܲܢ܁>
    text <܃ܘܐܲܝܟ ܕܲܠܫܲܒܼܪܹ̈ܐ ܒܠܘܼܚܵܡܵܐ>
    text <ܠܚܹܐܪܘܼܬܼܵܐ ܕܒܲܢ ܐܵܘܕܲܥ ܠܲܢ ܀>
    text <܃ܠܪ̈ܘܼܚܵܢܹܐ ܒܝܲܕܼ ܬܘܼܩܵܢܵܘ̈ܗܝ>
    text <ܐܲܠܸܦ ܕܐܝܼܬܼܝܵܐ ܗ̄ܘ̣ ܘܥܵܒܼܘܿܕܼܵܐ ܗ̄ܘ̣܁>
    text <܃ܘܠܲܢ ܒܲܟܼܝܵܢܵܐ ܚܲܟܸܿܡ ܠܲܢ>
    text <ܕܲܓܠ̣ܵܐ ܒܲܢ ܥܲܠ ܟܲܣܝܘܼܬܹܗ ܀>
    text <܃ܒܪܵܫܝܼܬܼ ܠܐܲܪܥܵܐ ܘܠܲܫܡܲܝܵܐ>
    text <ܬܲܩܸܢ ܟܲܕܼ ܠܵܐ ܐܝܼܬܲܝܗܘܿܢ܁>
    text <܃ܘܥܲܡܹܗ ܕܚܲܝܠܵܐ ܕܲܒܼܪܵܫܝܼܬܼ>
    text <ܗܘ̤ܵܘ ܚܲܝܠܹ̈ܐ ܡܸܬܼܝܲܕܼܥܵܢܹ̈ܐ ܀>
    text <܃ܒܪ̣ܵܐ ܢܲܗܝܼܪܹ̈ܐ ܟܲܕܼ ܡܲܫܡܲܥ>
    text <ܩܵܠܵܐ ܠܟܸܢܫܹ̈ܐ ܕܪ̈ܘܼܚܵܢܹܐ܁>
    text <܃ܘܒܲܗܘܵܝܹܗ ܕܢܘܼܗܪܵܐ ܐܲܠܸܦ>
    text <ܕܗܘ̤ ܨܲܒܸܿܬܼ ܠܲܩܢܘܿܡܲܝ̈ܗܘܿܢ ܀>
    text <܃ܥܒ݂ܲܕܼ ܡ̣ܢ ܡܲܝ̈ܵܐ ܠܲܪܩܝܼܥܵܐ>
    text <ܘܐܲܛܥܸܢ ܡܲܝ̈ܵܐ ܠܥܸܠ ܡܸܢܹܗ܁>
    text <܃ܘܨܲܒܿܬܹܗ ܒܛܲܒܼܥܹ̈ܐ ܢܲܗܝܼܪܹ̈ܐ>
    text <ܨܸܒܼܬܵܐ ܕܚܵ̇ܫܚܵܐ ܠܲܡܠܝܼܠܹ̈ܐ ܀>
    text <܃ܟܲܢܸܫ ܡܲܝ̈ܵܐ ܡ̣ܢ ܐܲܪܥܵܐ>
    text <ܠܩܸܒܼܝܵܐ ܕܝܲܡܡܹ̈ܐ ܘܲܬܼܗܘܿܡܹ̈ܐ܁>
    text <܃ܘܨܲܒܿܬܼܵܗ̇ ܒܙܲܪ̈ܥܹܐ ܘܒܼܐܝܼܠܵܢܹ̈ܐ>
    text <ܠܚܲܝܹ̈ܐ ܕܐ̄ܢܵܫܵܐ ܘܕܲܒܼܥܝܼܪܵܐ ܀>
    text <܃ܐܲܪܚܸܫܘ ܡܲܝ̈ܵܐ ܚܲܝ̈ܘܵܬܼܵܐ>
    text <ܘܝܸܠܕܲܬ̤ ܐܲܪܥܵܐ ܟܠ ܓܸܢܣܝܼ̈ܢ܁>
    text <܃ܘܲܒܼܬܼܘܼܩܵܢܹ̈ܐ ܫܲܬܿܝܼܩܹ̈ܐ>
    text <ܚܲܟܸܿܡ ܣܲܓܿܝܼ ܠܲܡܠܝܼܠܹ̈ܐ ܀>
    text <܃ܥܒ݂ܲܕܼ ܠܲܟܼܝܵܢܲܢ ܡ̣ܢ ܐܲܪܥܵܐ>
    text <ܘܲܢܦ݂ܲܚ ܒܲܢ ܪܘܼܚܵܐ ܕܚܲܝܹ̈ܐ܁>
    text <܃ܘܲܒܼܚܘܼܒܵܐ ܕܲܠܘܵܬܼ ܓܸܢܣܲܢ>
    text <ܐܸܣ݂ܲܪ ܚܲܪ̈ܫܹܐ ܘܲܡܠܝܼܠܹ̈ܐ ܀>
    text <܃ܗܵܠܹܝܢ ܟܠܗܘܿܢ ܬܘܼܩܵܢܹ̈ܐ>
    text <ܟܣܹܝܢ ܗ̄ܘ̣ܵܘ ܡܸܡܬܼܘܿܡ ܒܝܼܕܲܥܬܹܗ܁>
    text <܃ܘܲܠܓܸܠܝܵܐ ܐܲܝܬܿܝܼ ܐܸܢܘܿܢ>
    text <ܘܚܵܘܝܼ ܚܘܼܒܹܿܗ ܠܩܸܢܝܵܢ̈ܘ̈ܗܝ ܀>
    text <܃ܩܲܕܿܝܼܡ ܗ̄ܘ̣ܵܐ ܕܹܝܢ ܨܸܒܼܝܵܢܹܗ>
    text <ܠܬܼܘܼܩܵܢܵܘ̈ܗܝ ܥܲܡ ܐܝܼܬܼܘܼܬܹܗ܁>
    text <܃ܘܝܵ̇ܕܲܥ ܗ̄ܘ̣ܵܐ ܥܲܕܼܠܵܐ ܢܸܒܼܪܸܐ>
    text <ܕܲܟܼܡܵܐ ܟܝܵܢܹ̈ܐ ܥܵܒܹ̇ܕܼ ܗ̄ܘ̣ܵܐ ܀>
    text <܃ܡܦܵܣ ܗ̄ܘ̣ܵܐ ܕܲܬܼܪܹܝܢ ܬܘܼܩܵܢܹ̈ܐ>
    text <܃ܥܵܗ̇ܢܝܼܢ ܗ̄ܘ̣ܵܘ ܠܲܡܠܝܼܠܘܼܬܼܵܐ>
    text <܃ܥܘܼܡܪܵܐ ܕܐܲܪܥܵܐ ܠܡܵܝܘܿܬܹ̈ܐ>
    text <ܘܲܫܡܲܝܵܐ ܠܠܵܐ ܡ̇ܝܘܿܬܹ̈ܐ ܀>
    text <ܝܵ̇ܕܲܥ ܗ̄ܘ̣ܵܐ ܚܘܼܫܵܒܲܝ̈ܗܘܿܢ܃>
  block
    text <ܕܲܡܠܝܼܠܹ̈ܐ ܥܲܕܼܠܵܐ ܢܸܗܘܘܿܢ܁>
    text <܃ܘܲܓܲܠ̈ܝܵܢ ܗ̄ܘܲܝ̈ ܠܹܗ ܟܲܣ̈ܝܵܬܼܵܐ>
    text <ܕܲܒܼܵܬܲܪ ܙܲܒܼܢܵܐ ܡܸܣܬܲܥܪ̈ܵܢ ܀>
    text <܃ܒܟܼܠ ܕܲܗܘ̤ܵܐ ܡܸܬܼܒܲܩܸܐ ܗ̄ܘ̣ܵܐ>
    text <ܥܲܕܼܠܵܐ ܢܹܐܬܸܐ ܠܲܗܘܵܝܵܐ܁>
    text <܃ܘܲܡܣܲܝܟܼܝܼܢ ܗ̄ܘ̣ܵܘ ܒܝܼܕܲܥܬܹܗ>
    text <ܥܒܼܵܕܹ̈ܐ ܕܡܸܢܹܗ ܗܵܘܹ̇ܝܢ ܗ̄ܘ̣ܵܘ ܀>
    text <܃ܠܵܘ ܣܘܼܢܩܵܢܹܗ ܐܸܬܼܡܲܠܝܼ>
    text <ܕܠܲܝܬܿܝܼ ܒܪܝܼܬܼܵܐ ܠܲܗܘܵܝܵܐ܁>
    text <܃ܨܸܒܼܝܵܢܹܗ ܟܲܣܝܵܐ ܚܵܘܝܼ>
    text <ܕܲܟܼܡܵܐ ܪܵܚܹ̇ܡ ܠܩܸܢܝܵܢܵܘ̈ܗܝ ܀>
    text <܃ܗܘ̤ ܢܸܒܼܥܵܐ ܗ̄ܘ̣ ܕܲܡܠܸܐ ܚܲܝܹ̈ܐ>
    text <ܕܲܩܢܸܐ ܗ̄ܘ̣ ܚܲܝܼ̈ܐ ܒܲܟܼܝܵܢܹܗ܁>
    text <܃ܘܡ̣ܢ ܠܵܐ ܡܸܕܲܡ ܬܲܩܸܢ ܟܠ>
    text <ܘܝܲܗ̣̄ܒܼ ܚܲܝܘܼܬܼܵܐ ܒܲܠܝܼܠܹ̈ܐ ܀>
    text <܃ܥܘܼܬܼܪܹܗ ܐܝܼܬܼܵܘܗܝ ܨܸܒܼܝܵܢܹܗ>
    text <ܘܓܲܙܹܗ ܪܲܒܵܐ ܚܘܼܫܵܒܹܗ܁>
    text <܃ܘܟܲܕܼ ܠܵܐ ܫܲܐ̣ܠܘܼܗܝ ܢܵܣܘܿܒܹ̈ܐ>
    text <ܦܬ݂ܲܚ ܣܝܼܡܵܬܹ̈ܗ ܘܐܲܥܬܲܪ ܟܠ ܀>
    text <܃ܦܪܝܼܣ ܚܘܼܒܹܿܗ ܥܲܠ ܒܸܪ̈ܝܵܬܹܗ>
    text <ܘܣܵܥܲ̇ܪ ܟܠܝܘܿܡ ܩܸܢܝܵܢܵܘ̈ܗܝ܁>
    text <܃ܘܢܵܛܲ̇ܪ ܪܸܡܙܹܗ ܠܲܟܼܝܵܢܹ̈ܐ>
    text <ܡܠܝܼܠܹ̈ܐ ܘܚܲܪ̈ܫܹܐ ܫܲܘܝܵܐܝܼܬܼ ܀>
    text <܃ܣܵܡ̣ ܢܵܡܘܿܣܵܐ ܠܡܵܝܘܿܬܹ̈ܐ>
    text <ܕܐܸܢ ܢܵܛ̇ܪܝܼܢ ܠܹܗ ܚܵܐܹ̇ܝܢ ܒܹܗ܁>
    text <܃ܘܐܲܩܝܼܡ ܚܲܝܠܹܗ ܪܘܼܚܵܢܵܐ>
    text <ܠܬܸܫܡܸܫܬܵܐ ܕܣܘܼܢܩܵܢܲܝ̈ܗܘܿܢ ܀>
    text <܃ܗܵܠܹܝܢ ܡܸܡܬܼܘܿܡ ܣܝܼ̈ܡܵܢ ܗ̣̄ܘܲܝ̈>
    text <ܕܡܸܣܬܲܥܪ݁ܵܢ ܐܲܝܟ ܨܸܒܼܝܵܢܹܗ܁>
    text <܃ܘܒܼܝܼܕܲܥܬܼܵܐ ܕܠܵܐ ܡܸܬܿܕܲܪܟܵܐ>
    text <ܬܲܚܸܡ ܙܲܒܼܢܹ̈ܐ ܠܲܥ̇ܒܼܵܕܼܵܘ̈ܗܝ ܀>
    text <܃ܟܠܗܘܿܢ ܟܲܟܼܪܸܙ ܟܲܣܝܘܼܬܹܗ>
    text <ܒܓܲܠ̈ܝܵܬܼܵܐ ܕܲܥܒܼܵܕܼ ܐܝܼܕܼܵܘ̈ܗܝ܁>
    text <܃ܟܲܕܼ ܬܵܢܹ̇ܝܢ ܥܲܠ ܪܲܒܿܘܼܬܹܗ>
    text <ܫܸܡܫܵܐ ܘܣܲܗܪܵܐ ܒܪ̈ܲܗܛܲܝܗܘܿܢ ܀>
    text <܃ܠܹܗ ܚܲܝܵܒܼܝܼܢ ܬܘܼܩܵܢܵܘ̈ܗܝ>
    text <ܬܵܘܕܲܝܼܬܼܵܐ ܥܲܠ ܡ̇ܘܗܲܒܼܬܹܗ܁>
    text <܃ܕܲܒܼܪ̈ܲܚܡܹܐ ܨܲܒܸܿܬܼ ܐܸܢܘܿܢ>
    text <ܒܚܘܼܒܵܐ ܢܵܘܕܿܘܿܢ ܠܐܝܼܬܼܘܼܬܹܗ ܀>
    text <܃ܠܵܘ ܣܘܼܢܩܵܢܹܗ ܡܸܬܼܡܲܠܸܐ>
    text <ܡ̣ܢ ܬܵܘܕܲܝܼܬܼܵܐ ܕܲܥܒܼܝܼܕܹ̈ܐ܁>
    text <܃ܬܵܘܕܲܝܼܬܼܵܐ ܠܲܢ ܝܘܼܬܼܪܵܢܵܐ ܗ̄ܝܼ>
    text <ܘܠܹܗ ܕܝܼܠܹܗ ܠܵܐ ܡܸܬܼܒܲܥܝܵܐ ܀>
    text <܃ܡܲܢ̣ܘܼ ܩܲܠܸܣ ܠܲܟܼܝܵܢܹܗ>
    text <ܟܲܕܼ ܐܝܼܬܼܵܘܗܝ ܗ̄ܘ̣ܵܐ ܡܬܼܘܿܡ̇ܐܝܼܬܼ܁>
    text <܃ܘܡܲܢ ܩܲܪܸܒܼ ܠܹܗ ܬܸܫܒܿܘܿܚܬܵܐ>
    text <ܥܲܕܼܠܵܐ ܢܸܒܼܪܸܐ ܒܸܪ̈ܝܵܬܼܵܐ ܀>
    text <܃ܫܘܼܒܼܚܹܗ ܐܝܼܬܼܵܘܗܝ ܒܲܟܼܝܵܢܹܗ>
    text <ܘܪܘܼܡܪܵܡܹܗ ܥܲܡ ܐܝܼܬܼܘܼܬܹܗ܁>
    text <܃ܘܠܵܐ ܙܲܥܲܪ ܐܵܦܠܵܐ ܝܵܪܹܒܼ>
    text <ܕܪܵܡ ܗ̄ܘ̣ ܟܝܵܢܹܗ ܡ̣ܢ ܗܵܠܹܝܢ ܀>
    text <܃ܠܲܢ ܗ̄ܘ̣ ܡ̇ܘܪܸܒܼ ܟܲܕܼ ܩܵܪܹܐ>
    text <ܘܲܡܩܲܪܸܒܼ ܠܲܢ ܠܝܼܕܲܥܬܹܗ܁>
    text <܃ܕܡ̇ܐ ܕܝܼܕܲܥܢܵܝܗܝ ܢܸܬܸܿܠ ܠܲܢ>
    text <ܡܲܠܟܿܘܼܬܼܵܐ ܚܠܵܦ ܬܵܘܕܲܝܼܬܼܵܐ ܀>
    text <܃ܒܚܘܼܒܵܐ ܕܢܲܦܫܵܐ ܢܵܘܕܸܿܐ ܠܹܗ>
    text <ܠܥܵܒܼ̇ܘܿܕܼܵܐ ܥܲܠ ܬܘܼܩܵܢܵܘ̈ܗܝ܁>
    text <܃ܕܡܸܛܠܵܬܲܢ ܬܲܩܸܢ ܟܠ>
    text <ܠܹܗ ܬܵܘܕܲܝܼܬܼܵܐ ܡ̣ܢ ܟܝܼܠܹܗ ܀>
