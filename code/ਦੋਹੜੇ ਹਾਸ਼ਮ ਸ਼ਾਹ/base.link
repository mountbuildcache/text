text <ਦੋਹੜੇ ਹਾਸ਼ਮ ਸ਼ਾਹ>
  block
    text <ਆਦਮ ਰੂਪ ਜਿਹਿਆ ਤਨ ਕੀਤਾ>
  block
    text <ਆਦਮ ਰੂਪ ਜਿਹਿਆ ਤਨ ਕੀਤਾ ਕੌਣ ਬਣਦਾ ਆਪ ਦੀਵਾਨਾ ।>
    text <ਬਿਰਹੋਂ ਭੂਤ ਸ਼ੌਦਾਈ ਕਰਕੇ ਅਤੇ ਕਰਦਾ ਖ਼ਲਕ ਬੇਗ਼ਾਨਾ ।>
    text <ਰਹਿਆ ਇਸ਼ਕ ਪਹਾੜ ਚਿਰੇਂਦਾ ਅਤੇ ਸੀ ਫ਼ਰਹਾਦ ਨਿਸ਼ਾਨਾ ।>
    text <ਸੋਈ ਸ਼ਖ਼ਸ ਬੋਲੇ ਵਿਚ ਮੇਰੇ ਇਵੇਂ ਹਾਸ਼ਮ ਨਾਮ ਬਹਾਨਾ ।>
    text <ਆਦਰ ਭਾਉ ਜਗਤ ਦਾ ਕਰੀਏ>
  block
    text <ਆਦਰ ਭਾਉ ਜਗਤ ਦਾ ਕਰੀਏ ਅਤੇ ਕਸਬੀ ਕਹਿਣ ਰਸੀਲਾ ।>
    text <ਜੇ ਕਰ ਦੂਰ ਹਟਾਏ ਲੋਕਾਂ ਅਤੇ ਕਹਿਣ ਸਵਾਨ ਕੁਤੀਲਾ ।>
    text <ਦੇਸ ਤਿਆਗ ਫ਼ਕੀਰੀ ਫੜੀਏ ਨਹੀਂ ਛੁਟਦਾ ਖੇਸ਼ ਕਬੀਲਾ ।>
    text <ਹਾਸ਼ਮ ਖ਼ਿਆਲ ਛੁਟੇ ਨਹੀਂ ਰਾਹੀਂ ਕੋਈ ਸੌ ਤਦਬੀਰ ਨ ਹੀਲਾ ।>
    text <ਆਸ਼ਕ ਆਖ ਦੇਖਾਂ ਕਿਸ ਖ਼ਾਤਰ>
  block
    text <ਆਸ਼ਕ ਆਖ ਦੇਖਾਂ ਕਿਸ ਖ਼ਾਤਰ ਨਿਤ ਚਰਬੀ ਮਾਸ ਸੁਕਾਵਣ ।>
    text <ਚਾਹੁਣ ਹਰਫ਼ ਹਿਜਰ ਦਾ ਲਿਖਿਆ ਉਹ ਕਾਗਜ਼ ਸਾਫ਼ ਬਣਾਵਣ ।>
    text <ਰੁਕ ਰੁਕ ਸੂਤ ਪਏ ਮਿਸਤਰ ਦਾ ਅਤੇ ਸਾਬਤ ਕਲਮ ਚਲਾਵਣ ।>
    text <ਹਾਸ਼ਮ ਆਸ਼ਕ ਏਸ ਕਿਤਾਬੋਂ ਨਿਤ ਸਮਝਿ ਸਲੂਕ ਕਮਾਵਣ ।>
    text <ਆਸ਼ਕ ਜੇਡ ਬੇਅਕਲ ਨਾ ਕੋਈ>
  block
    text <ਆਸ਼ਕ ਜੇਡ ਬੇਅਕਲ ਨਾ ਕੋਈ ਜਿਨ ਜਾਣ ਸਮਝ ਨਿੱਤ ਖਪਣਾ ।>
    text <ਬੇਦ ਕੁਰਾਨ ਪੜ੍ਹੇ ਜੱਗ ਸਾਰਾ ਓਸ ਨਾਮ ਜਾਨੀ ਦਾ ਜਪਣਾ ।>
    text <ਆਤਸ਼ ਲੈਣ ਬਿਗਾਨੇ ਘਰ ਦੀ ਤੇ ਫੂਕ ਦੇਵਣ ਘਰ ਅਪਣਾ ।>
    text <ਹਾਸ਼ਮ ਸ਼ਾਹ ਕੀ ਹਾਸਲ ਇਸ਼ਕੋਂ ਐਵੇਂ ਮੁਫ਼ਤ ਬਿਰਹੋਂ ਦਾ ਖਪਣਾ ।>
    text <ਆਤਸ਼ ਹੋਣ ਬਿਰਹੋਂ ਦੀ ਆਤਸ਼>
  block
    text <ਆਤਸ਼ ਹੋਣ ਬਿਰਹੋਂ ਦੀ ਆਤਸ਼ ਵਿਚ ਤੇਜ਼ੀ ਬਹੁਤ ਪਛਾਤੀ ।>
    text <ਸੋਹਣੀ ਰੋਜ਼ ਮਿਲੇ ਤਰ ਨਦੀਆਂ ਪਰ ਸਰਦ ਨ ਹੋਵੇ ਛਾਤੀ ।>
    text <ਓੜਕ ਏਸ ਹਿਜਰ ਦੇ ਸੋਜ਼ੇ ਉਹ ਬੈਠਿ ਲਹੂ ਵਿਚ ਨ੍ਹਾਤੀ ।>
    text <ਹਾਸ਼ਮ ਬਾਝ ਮੁਇਆਂ ਨਹੀਂ ਮਿਲਦਾ ਅਸਾਂ ਖ਼ੂਬ ਸਹੀ ਕਰ ਜਾਤੀ ।>
    text <ਐ ਦਿਲ ਦਾਮ ਹਿਰਸ ਦੇ ਫ਼ਸਿਓਂ>
  block
    text <ਐ ਦਿਲ ਦਾਮ ਹਿਰਸ ਦੇ ਫ਼ਸਿਓਂ ਤੂੰ ਰਹਿਓਂ ਖ਼ਰਾਬ ਤਦਾਹੀਂ ।>
    text <ਆਪਣਾ ਆਪ ਪਛਾਤੋਈ ਹਿਰਸੋਂ ਤੇ ਯਾਰ ਪਛਾਤੋਈ ਨਾਹੀਂ ।>
    text <ਕਾਮਲ ਖ਼ੂਨ ਜਿਗਰ ਦਾ ਖਾ ਹੁਣ ਅਤੇ ਦਰਦ ਉਨ੍ਹਾਂ ਦਾ ਆਹੀਂ ।>
    text <ਹਾਸ਼ਮ ਯਾਰ ਰਹੇ ਜਾਂ ਜਾਏ ਨਹੀਂ ਇਕ ਘਰ ਲਾਖ ਸਲਾਹੀਂ ।>
    text <ਐ ਦਿਲ ਦਰਦ ਨਸੀਬ ਤੇਰੇ ਵਿਚ>
  block
    text <ਐ ਦਿਲ ਦਰਦ ਨਸੀਬ ਤੇਰੇ ਵਿਚ ਤਾਂ ਮੈਂ ਕੀ ਕਰਾਂ ਬਿਚਾਰਾ ।>
    text <ਆਪੇ ਦਰਦ ਸਹੇੜੇਂ ਪਾਈਭਾਈ ਅਤੇ ਚਾਹੇਂ ਭੀ ਛੁਟਕਾਰਾ ।>
    text <ਏਵੇਂ ਹੋਗੁ ਸਆਦਤ ਤੇਰੀ ਤੂੰ ਕਰ ਦੁਖ ਦਰਦ ਪਿਆਰਾ ।>
    text <ਹਾਸ਼ਮ ਪੀੜ ਹਟਾਵੇ ਕਿਧਰੋਂ ਹੁਣ ਭਾਈ ਪਲੀਦ ਨਿਕਾਰਾ ।>
    text <ਐ ਦਿਲ ਢੂੰਡ ਫਿਰੇ ਜਗ ਪਾਇਆ>
  block
    text <ਐ ਦਿਲ ਢੂੰਡ ਫਿਰੇ ਜਗ ਪਾਇਆ ਪਰ ਢੂੰਡਣ ਬਹੁਤ ਔਖੇਰਾ ।>
    text <ਬੀਜੇਂ ਦਾਖ ਨ ਹੋਵਣ ਕੰਡੇ ਤੂੰ ਨਾ ਕਰ ਦੇਖ ਅੰਧੇਰਾ ।>
    text <ਕਰ ਕੁਝ ਦਰਦ ਬਿਗਾਨੇ ਦਰਦੋਂ ਮਤ ਦਰਦ ਕਰੇ ਰੱਬ ਤੇਰਾ ।>
    text <ਹਾਸ਼ਮ ਢੂੰਡ ਕਿਵੇਂ ਦਮ ਐਵੇਂ ਅਜੇ ਹੁਣ ਭੀ ਵਖਤ ਬਤੇਰਾ ।>
    text <ਐ ਦਿਲ ਤੂੰ ਦਿਲਬਰ ਦੇ ਬਦਲੇ>
  block
    text <ਐ ਦਿਲ ਤੂੰ ਦਿਲਬਰ ਦੇ ਬਦਲੇ ਸੌ ਮਿਹਣਾ ਕਰ ਕਰ ਮਾਰੀ ।>
    text <ਜਾਂ ਮਨਸੂਰ ਚੜ੍ਹਾਇਆ ਸੂਲੀ ਇਹ ਗਲ ਲਾਈ ਕਰ ਪਿਆਰੀ ।>
    text <ਜੇਹੀ ਸਮਝ ਗਏ ਕਰ ਸੌਦਾ ਸਭ ਅਪਣੀ ਅਪਣੀ ਵਾਰੀ ।>
    text <ਹਾਸ਼ਮ ਹੋਰ ਨਵੇਂ ਗੁਲ ਬੂਟੇ ਜਦ ਫਿਰੀਆਂ ਹੋਰ ਬਹਾਰੀਂ ।>
    text <ਐ ਗੁਲ ਮੀਤ ਨ ਜਾਣ ਕਿਸੇ ਨੂੰ>
  block
    text <ਐ ਗੁਲ ਮੀਤ ਨ ਜਾਣ ਕਿਸੇ ਨੂੰ ਜਿਹੜਾ ਵੇਖਣ ਆਣ ਖਲੋਵੇ ।>
    text <ਅਪਣੀ ਗਰਜ਼ ਸਭੀ ਜਗ ਪਿਆਰੀ ਸਭ ਤੋੜ ਲਇਆਂ ਖ਼ੁਸ਼ ਹੋਵੇ ।>
    text <ਹੈ ਇਕ ਦਰਦ ਤੇਰਾ ਬੁਲਬੁਲ ਨੂੰ ਜਿਹੜੀ ਹਿਜਰ ਤੇਰੇ ਬਹਿ ਰੋਵੇ ।>
    text <ਹਾਸ਼ਮ ਦਰਦ ਹੋਵੇ ਜਿਸ ਤਨ ਨੂੰ ਸੋਈ ਨਾਲ ਤੇਰੇ ਬਹਿ ਰੋਵੇ ।>
    text <ਐਸੇ ਯਾਰ ਮਿਲਣ ਸਬੱਬੀਂ>
  block
    text <ਐਸੇ ਯਾਰ ਮਿਲਣ ਸਬੱਬੀਂ ਜਿਹੜੇ ਕਦੀ ਨ ਮੋੜਨ ਅੱਖੀਂ ।>
    text <ਦੇਸ਼ ਬਿਦੇਸ਼ ਨ ਲੱਭਦੇ ਢੂੰਢੇ ਅਤੇ ਮੁੱਲ ਨ ਆਵਣ ਲੱਖੀਂ ।>
    text <ਰੁਲਦੇ ਫਿਰਨ ਜਨੂੰਨ ਲੁਕਾਈ ਉਹ ਅੱਗ ਛਿਪਾਏ ਕੱਖੀਂ ।>
    text <ਪਰ ਉਹ ਭੇਤ ਪਛਾਣਨ ਵਾਲਾ ਤੂੰ ਹਾਸ਼ਮ ਦਿਲ ਵਿਚ ਰੱਖੀਂ ।>
    text <ਅਜ ਇਸ ਰਿਜ਼ਕ ਭਲੇ ਛਬ ਬਾਂਕੀ>
  block
    text <ਅਜ ਇਸ ਰਿਜ਼ਕ ਭਲੇ ਛਬ ਬਾਂਕੀ ਤੈਨੂੰ ਆਖਣ ਲੋਕ ਅਉਤਾਰੀ ।>
    text <ਜੇ ਸਿਰ ਦਰਦ ਹੋਵੇ ਜਗ ਸਾਰਾ ਤੇਰੀ ਆਣ ਕਰੇ ਦਿਲਦਾਰੀ ।>
    text <ਐ ਦਿਲ ਜਾਨ ਨਹੀਂ ਬਿਨ ਅਪਣਿਓਂ ਤੇਰੀ ਤੁਰਸੇ ਕਾਰਗੁਜ਼ਾਰੀ ।>
    text <ਹਾਸ਼ਮ ਹੋਗੁ ਖ਼ੁਆਰੀ ਭਲਕੇ ਤੂੰ ਨ ਕਰ ਹਿਰਸ ਪਿਆਰੀ ।>
  block
    text <ਅਪਣੀ ਪੀੜ ਸਭੋ ਜਗ ਫੜਿਆ>
  block
    text <ਅਪਣੀ ਪੀੜ ਸਭੋ ਜਗ ਫੜਿਆ ਕੌਣ ਜਾਣੇ ਹਾਲ ਬੇਗ਼ਾਨਾ ।>
    text <ਡੋਬੂ ਘਾਟ ਸੰਜੋਗੀਂ ਮੇਲਾ ਜਿਹੜਾ ਦਿਸਦਾ ਸਹਜ ਯਰਾਨਾ ।>
    text <ਹਿਜਰੀ ਸੋਜ਼ ਜਨੂੰਨੀ ਕਰਦਾ ਕੌਣ ਬਚਦਾ ਆਪ ਦੀਵਾਨਾ ।>
    text <ਹਾਸ਼ਮ ਖ਼ੂਬ ਸਤੀ ਝੱਬ ਮਿਲਿਆ ਵਿਚ ਕਰਕੇ ਮੌਤ ਬਹਾਨਾ ।>
    text <ਔਖਧ ਪੇਸ਼ ਨ ਜਾਵਗੁ ਲੋਕਾ>
  block
    text <ਔਖਧ ਪੇਸ਼ ਨ ਜਾਵਗੁ ਲੋਕਾ ਬਚ ਰਹਿਓ ਨੈਣਾਂ ਦਿਉਂ ਡੰਗੋਂ ।>
    text <ਬਿਰਹੋਂ ਰੋਗ ਕੇਹਾ ਹਤਿਆਰਾ ਨਹੀਂ ਹੁੰਦਾ ਲਾਖ ਵਿਦੰਗੋਂ ।>
    text <ਮਾਸ ਗਿਆ ਜਿੰਦ ਰਹੀ ਨ ਬਾਕੀ ਅਜੇ ਨਿਕਲੇ ਆਹ ਕਰੰਗੋਂ ।>
    text <ਹਾਸ਼ਮ ਏਸ ਹਕੀਕਤ ਤਾਈਂ ਜਾ ਪੁਛੀਏ ਭੌਰ ਪਤੰਗੋਂ ।>
    text <ਬੇਬੁਨਿਆਦ ਜਹਾਨ ਪਛਾਣੇ>
  block
    text <ਬੇਬੁਨਿਆਦ ਜਹਾਨ ਪਛਾਣੇ ਇਤਾਂ ਜੋਸ਼ ਕਰੇ ਦਿਲ ਮੇਰਾ ।>
    text <ਚਾਹੇ ਤਰਕ ਕੀਤੀ ਹਰ ਤਰਫ਼ੋਂ ਅਤੇ ਕਰੇ ਗਿਆਨ ਬਥੇਰਾ ।>
    text <ਪਰ ਇਹ ਹਿਰਸ ਹਵਾਇ ਜਹਾਨੀਂ ਭੈੜਾ ਤੋੜਨ ਬਹੁਤ ਔਖੇਰਾ ।>
    text <ਹਾਸ਼ਮ ਨੀਂਦ ਉਖਾੜ ਸਵੇਰੇ ਨਹੀਂ ਦਿਸਦਾ ਸੂਲ ਬਿਖੇੜਾ ।>
    text <ਬੇਬੁਨਿਆਦ ਕਰੇਂ ਬੁਨਿਆਦਾਂ>
  block
    text <ਬੇਬੁਨਿਆਦ ਕਰੇਂ ਬੁਨਿਆਦਾਂ ਤੂੰ ਖੋਲ੍ਹ ਅਕਲ ਦੀ ਤਾਕੀ ।>
    text <ਜਿਸ ਦਿਨ ਖ਼ਰਚ ਲਹੇਂਗਾ ਸਾਰੇ ਇਹ ਖ਼ਰਚੀ ਰਹਗੁ ਨ ਬਾਕੀ ।>
    text <ਸੌ ਸਮਿਆਨ ਕਰੇਂ ਖੜਿ ਫ਼ੌਜ਼ਾਂ ਅਤੇ ਜ਼ਰਾ ਨ ਰਹਸੇਂ ਆਕੀ ।>
    text <ਹਾਸ਼ਮ ਸਮਝ ਬਿਹਬੂਦ ਪਿਆਰੇ ਤੂੰ ਖ਼ਾਕੀ ਹੈਂ ਬਣ ਖ਼ਾਕੀ ।>
    text <ਬੇਲੇ ਮਗਰ ਤਿਨ੍ਹਾਂ ਦੇ ਚੀਰੇ>
  block
    text <ਬੇਲੇ ਮਗਰ ਤਿਨ੍ਹਾਂ ਦੇ ਚੀਰੇ ਜੈਂਦਾ ਨਾਮ ਨਾਹੀ ਪੁੱਤ ਕਿਸ ਦਾ ।>
    text <ਖੇੜੇ ਛੋੜ ਮਾਹੀ ਦਰ ਪਈਓ ਕੋਈ ਸ਼ਾਨ ਲਿਬਾਸ ਨ ਜਿਸ ਦਾ ।>
    text <ਮਾਏ ਬੈਠ ਅੱਖੀਂ ਵਿਚ ਵੇਖੀਂ ਮੈਨੂੰ ਚਾਕ ਕਿਹਾ ਕੁਝ ਦਿਸਦਾ ।>
    text <ਹਾਸ਼ਮ ਪੀੜ ਤਿਸੇ ਤਨ ਹੋਵੇ ਕੋਈ ਘਾਵ ਦੁਖਾਵੇ ਜਿਸਦਾ ।>
    text <ਬੇਸਾਜ਼ਾਂ ਦਾ ਸਾਜ਼ ਹੈ ਸੋਹਣਿਆਂ>
  block
    text <ਬੇਸਾਜ਼ਾਂ ਦਾ ਸਾਜ਼ ਹੈ ਸੋਹਣਿਆਂ ਜਿਨ੍ਹਾਂ ਤਾਣ ਨ ਤਕੀਆ ਕੋਈ ।>
    text <ਤੂੰ ਕਰਤਾ ਤਿਨ੍ਹਾਂ ਨੂੰ ਪਾਲੇਂ ਜਿਨ੍ਹਾਂ ਕੋਲ ਮਿਲੇ ਨ ਢੋਈ ।>
    text <ਸੁਣ ਫ਼ਰਿਆਦ ਆ ਗਏ ਦਰ ਤੇਰੇ ਅਸੀਂ ਆਜ਼ਿਜ਼ ਸਾਥ ਸਥੋਈ ।>
    text <ਹਾਸ਼ਮ ਕੂਕ ਕਹੇ ਦਰ ਕਿਸ ਦੇ ਜੈਂ ਦਾ ਤੈਂ ਬਿਨ ਹੋਰ ਨ ਕੋਈ ।>
    text <ਭਾਂਬੜ ਦਰਦ ਹਦਾਯਤ ਵਾਲਾ>
  block
    text <ਭਾਂਬੜ ਦਰਦ ਹਦਾਯਤ ਵਾਲਾ ਜਿਹੜਾ ਪਲ ਪਲ ਬਲ ਬਲ ਬੁਝਦਾ ।>
    text <ਘਾਇਲ ਆਪ ਹੋਇਆ ਦੁਖਿਆਰਾ ਭਲਾ ਹੋਰ ਬੰਨੇ ਕਦ ਰੁਝਦਾ ।>
    text <ਮਜਨੂੰ ਸੋਜ਼ ਲੇਲੀ ਦੇ ਜਲਿਆ ਉਹਨੂੰ ਖਾਣ ਗੋਸ਼ਤ ਕਦ ਸੁਝਦਾ ।>
    text <ਹਾਸ਼ਮ ਇਸ਼ਕ ਕਹੇ ਜਗ ਜਿਸ ਨੂੰ ਭਲਾ ਕੌਣ ਕਿਸੇ ਕੋਲ ਪੁਜਦਾ ।>
    text <ਭੁੱਲਾ ਇਸ਼ਕ ਗਿਆ ਜਿਸ ਵਿਹੜੇ>
  block
    text <ਭੁੱਲਾ ਇਸ਼ਕ ਗਿਆ ਜਿਸ ਵਿਹੜੇ ਉਹਦੀ ਸਭ ਜੜ ਮੂਲ ਗਵਾਵੇ ।>
    text <ਜਿਉਂ ਬਾਗ਼ਬਾਨ ਸੁੱਟੇ ਕੱਟ ਬੂਟਾ ਅਤੇ ਭੀ ਸਿਰ ਵਾਰ ਲਗਾਵੇ ।>
    text <ਕਿਸਮਤ ਨਾਲ ਹੋਵੇ ਮੁੜ ਹਰਿਆ ਨਹੀਂ ਮੂਲ ਸੁੱਕੇ ਜੜ ਜਾਵੇ ।>
    text <ਹਾਸ਼ਮ ਰਾਹ ਇਸ਼ਕ ਦਾ ਏਹੋ ਕੋਈ ਭਾਗ ਭਲੇ ਫਲ ਪਾਵੇ ।>
    text <ਬਿਰਹੋਂ ਦੂਰ ਅਜ਼ਾਰੀ ਕੀਤੇ>
  block
    text <ਬਿਰਹੋਂ ਦੂਰ ਅਜ਼ਾਰੀ ਕੀਤੇ ਅਸੀਂ ਪ੍ਰੇਮ ਚਿਖਾ ਵਿਚ ਪਾ ਕੇ ।>
    text <ਅਫ਼ਲਾਤੂਨ ਨ ਸਮਝੇ ਵੇਦਨ ਜੇ ਨਬਜ਼ ਫੜੇ ਹੱਥ ਆ ਕੇ ।>
    text <ਮਜਨੂੰ ਦੇਖ ਹਵਾਲਤ ਮੇਰੀ ਉਹ ਰੋਵਣ ਬਹਿ ਗਲ ਲਾ ਕੇ ।>
    text <ਹਾਸ਼ਮ ਹਾਲ ਸੱਜਣ ਨੂੰ ਸਾਡਾ ਭਲਾ ਕੌਣ ਕਹੇ ਸਮਝਾ ਕੇ ।>
    text <ਬੋਲੇ ਕਾਗ ਸਵੇਰ ਪਛਾਤੀ>
  block
    text <ਬੋਲੇ ਕਾਗ ਸਵੇਰ ਪਛਾਤੀ ਅਤੇ ਸ਼ੋਰ ਕੀਤਾ ਬਣ ਮੋਰਾਂ ।>
    text <ਸੂਰਜ ਸ਼ਮ੍ਹਾਂ ਜਗਤ ਦੀ ਹੋਇਆ ਅਤੇ ਪਿਆ ਅੰਧੇਰ ਚਕੋਰਾਂ ।>
    text <ਖ਼ੂਬੀ ਹੁਸਨ ਅਤੇ ਗੁਲ ਨਾਹੀ ਵੱਸ ਹੋਰ ਦਿਲਾਂ ਦੀਆਂ ਡੋਰਾਂ ।>
    text <ਸਾਧਾਂ ਨਾਲ ਨ ਮਤਲਬ ਹਾਸ਼ਮ ਜਿਨ੍ਹਾਂ ਗ਼ਰਜ਼ ਬਣੀ ਸੰਗ ਚੋਰਾਂ ।>
    text <ਬੂਟੇ ਸੇਬ ਅਨਾਰ ਲਗਾਏ>
  block
    text <ਬੂਟੇ ਸੇਬ ਅਨਾਰ ਲਗਾਏ ਕਰ ਮੁਨਸਫ਼ ਲੋਕ ਗਵਾਹੀ ।>
    text <ਆਈ ਜਿਦਿਨ ਬਹਾਰ ਫੁਲਾਂ ਦੀ ਤਾਂ ਫੁਲ ਹੋਏ ਕਾਹੀਂ ।>
    text <ਰਾਧੀ ਦਾਖ ਡਿਠੀ ਕੰਡਿਆਰੀ ਜਿਹਦੀ ਜ਼ਰਾ ਉਮੀਦ ਨ ਆਹੀ ।>
    text <ਹਾਸ਼ਮ ਦੇਖ ਖਿਆਲ ਰੱਬਾਨੀ ਅਤੇ ਉਸ ਦੀ ਬੇਪਰਵਾਹੀ ।>
    text <ਬੁਧ ਸੁਧ ਜਿਨ ਸਮਝੀ ਕੁਝ ਥੋੜੀ>
  block
    text <ਬੁਧ ਸੁਧ ਜਿਨ ਸਮਝੀ ਕੁਝ ਥੋੜੀ ਸੋ ਖਾਂਦਾ ਖ਼ੂਨ ਜਿਗਰ ਦਾ ।>
    text <ਜਿਸ ਨੇ ਲਈ ਬਹਾਰ ਵਸਲ ਦੀ ਸੋ ਹੋਯਾ ਅਸੀਰ ਹਿਜਰ ਦਾ ।>
    text <ਤੋਤੀ ਹੁਸਨ ਕਲਾਮ ਨ ਸਿਖਦੀ ਕਿਉਂ ਪੈਂਦਾ ਨਾਮ ਪਿੰਜਰ ਦਾ ।>
    text <ਹਾਸ਼ਮਸ਼ਾਹ ਰਸ ਮੂਲ ਦੁਖਾਂ ਦਾ ਜਿਸ ਰਸ ਬਦਲੇ ਦੁਖਿ ਮਰਦਾ ।>
    text <ਚਾਕਾ ਵੇ ਮਤ ਚਾਕਾਂ ਵਾਲੀ>
  block
    text <ਚਾਕਾ ਵੇ ਮਤ ਚਾਕਾਂ ਵਾਲੀ ਤੇਰੀ ਦੇਖ ਲਈ ਚਤੁਰਾਈ ।>
    text <ਏਹੋ ਇਸ਼ਕ ਕਮਾਵਣ ਸਿਖਿਓਂ ਤੂੰ ਅੰਗ ਬਿਭੂਤ ਲਗਾਈ>
    text <ਆਵਾਵਰਦ ਨਮਰਦਾਂ ਵਾਲੀ ਤੈਨੂੰ ਕਿਨ ਇਹ ਚਾਲ ਸਿਖਾਈ>
    text <ਹਾਸ਼ਮ ਆਖ ਰਾਂਝਣ ਨੂੰ ਮਿਲ ਕੇ ਮੈਂ ਵਾਰੀ ਘੋਲ ਘੁਮਾਈ ।>
    text <ਚਮਕ ਕਰੋੜ ਮਜਨੂੰਆਂ ਵਾਲੀ>
  block
    text <ਚਮਕ ਕਰੋੜ ਮਜਨੂੰਆਂ ਵਾਲੀ ਜੇ ਤੂੰ ਸਮਝਣ ਲਾਇਕ ਹੋਵੇਂ ।>
    text <ਜਿਸ ਤੋਂ ਵਾਰ ਸੁਟੇ ਲਖ ਹਾਸੇ ਤੂੰ ਰੋਣ ਏਹਾ ਬਹਿ ਰੋਵੇਂ ।>
    text <ਵਸਲੋਂ ਆਣ ਹਿਜ਼ਰ ਦੇ ਪਿਆਰੇ ਅਸਾਂ ਵੇਖ ਡਿਠੇ ਰਸ ਦੋਵੇਂ ।>
    text <ਹਾਸ਼ਮ ਤੋੜਿ ਜੰਜ਼ੀਰ ਮਜ਼੍ਹਬ ਦੇ ਅਤੇ ਹੋ ਨਿਰਵੈਰ ਖਲੋਵੇਂ ।>
    text <ਚੰਦਾ ਚਮਕ ਵਿਖਾਲ ਨਾ ਸਾਨੂੰ>
  block
    text <ਚੰਦਾ ਚਮਕ ਵਿਖਾਲ ਨਾ ਸਾਨੂੰ ਅਤੇ ਨਾ ਕਰ ਮਾਣ ਵਧੇਰਾ ।>
    text <ਤੈਂ ਜੇਹੇ ਲੱਖ ਚੜ੍ਹਨ ਅਸਾਂ ਨੂੰ ਪਰ ਸੱਜਣਾ ਬਾਝ ਹਨੇਰਾ ।>
    text <ਜਿਸ ਡਿੱਠਿਆਂ ਦਿਲ ਰੋਸ਼ਨ ਹੋਵੇ ਉਹ ਹੁਸਨ ਨਹੀਂ ਅੱਜ ਤੇਰਾ ।>
    text <ਹਾਸ਼ਮ ਬਾਝ ਤੁਸਾਂ ਦੁੱਖ ਪਾਇਆ ਝੱਬ ਆ ਮਿਲ ਸਾਜਨ ਮੇਰਾ ।>
    text <ਚੰਦਾ ਦੇਖ ਚਕੋਰ ਪੁਕਾਰੇ>
  block
    text <ਚੰਦਾ ਦੇਖ ਚਕੋਰ ਪੁਕਾਰੇ ਤੱਕ ਹਾਲਤ ਖੋਲ੍ਹ ਦਿਲਾਂ ਨੂੰ ।>
    text <ਤੂੰ ਸਰਦਾਰ ਸਭੀ ਕੁਝ ਤੇਰਾ ਏਸ ਸੋਭਾ ਭਾਉ ਅਸਾਨੂੰ ।>
    text <ਜੋੜੀ ਜੋੜ ਦਿਤੀ ਰੱਬ ਸਾਹਿਬ ਅਤੇ ਜੀਵਾਂ ਦੇਖ ਤੁਸਾਨੂੰ ।>
    text <ਹਾਸ਼ਮ ਖ਼ਰਚ ਨਹੀਂ ਕੁਛ ਹੋਂਦਾ ਭੋਰਾ ਕਰ ਕੁਝ ਯਾਦ ਮਿਤਰਾਂ ਨੂੰ ।>
    text <ਚੜ੍ਹਿਆ ਚਾ ਪਪੀਹੇ ਸੁਣ ਕੇ>
  block
    text <ਚੜ੍ਹਿਆ ਚਾ ਪਪੀਹੇ ਸੁਣ ਕੇ ਅਤੇ ਸਾਵਣ ਦੀ ਰੁਤ ਆਈ ।>
    text <ਤਰਸਣ ਖਪਣ ਤੇ ਦੁਖ ਪਾਵਣ ਉਨ ਸਿਕਦਿਆਂ ਉਮਰ ਗਵਾਈ ।>
    text <ਨੇੜੇ ਭਾਲ ਪੀਆ ਦਿਲਬਰ ਦੀ ਉਨੂ ਚਮਕੇ ਚਮਕ ਸਵਾਈ ।>
    text <ਹਾਸ਼ਮ ਕੀ ਇਹ ਮਾਣ ਮਿਲਣ ਦਾ ਜਿਸ ਦਿਸਦੀ ਫੇਰ ਜੁਦਾਈ ।>
    text <ਚੋਰ ਚੁਰਾਇ ਲਿਆ ਦਿਲ ਮੇਰਾ>
  block
    text <ਚੋਰ ਚੁਰਾਇ ਲਿਆ ਦਿਲ ਮੇਰਾ ਏਸ ਚੇਟਕ ਚੋਰ ਤੂਫ਼ਾਨੀ ।>
    text <ਦਰ ਦਰ ਫਿਰਾਂ ਦੀਵਾਨੀ ਢੂੰਡਾਂ ਲੋਕ ਆਖਣਫਿਰੇ ਦੀਵਾਨੀ ।>
    text <ਜਿਸ ਨੂੰ ਜਾ ਪੁਛੀਏ ਸੋਈ ਕਹਿੰਦੀ ਭੈੜੀ ਫਿਰੇ ਖ਼ਰਾਬ ਦੀਵਾਨੀ ।>
    text <ਹਾਸ਼ਮ ਖ਼ੂਬ ਅਸਾਂ ਨਾਲ ਕੀਤੀ ਤੇਰੇ ਇਸ਼ਕ ਉਤੋਂ ਕੁਰਬਾਨੀ ।>
    text <ਚੂਚਕ ਬਾਪ ਉਲਾਂਭਿਓਂ ਡਰ ਕੇ>
  block
    text <ਚੂਚਕ ਬਾਪ ਉਲਾਂਭਿਓਂ ਡਰ ਕੇ ਅਸੀਂ ਸ਼ਹਿਰੋਂ ਮਾਰ ਖਦੇੜੇ ।>
    text <ਬੇਇਤਬਾਰ ਹੋਏ ਜਗ ਸਾਰੇ ਹੁਣ ਕਰਨ ਵਿਆਹ ਨ ਖੇੜੇ ।>
    text <ਤਰਸਣ ਨੈਣ ਰਾਂਝਣਾ ਤੈਨੂੰ ਅਸੀਂ ਕਿਉਂ ਤੁਧ ਯਾਰ ਸਹੇੜੇ ।>
    text <ਹਾਸ਼ਮ ਕੌਣ ਦਿਲਾਂ ਦੀਆਂ ਜਾਣੇ ਮੇਰਾ ਸਾਹਿਬ ਨਿਆਂ ਨਿਬੇੜੇ ।>
    text <ਦਾਮ ਜ਼ੁਲਫ਼ ਵਿਚ ਬੇਰ ਮੋਤੀ ਜਦ>
  block
    text <ਦਾਮ ਜ਼ੁਲਫ਼ ਵਿਚ ਬੇਰ ਮੋਤੀ ਜਦ ਉਲਟ ਉਲਟ ਵਿਚ ਧਰਦੇ ।>
    text <ਹੰਸ ਹਾਥ ਛੁਈਆਂ ਕਰ ਫਸਦੇ ਅਤੇ ਪਟਕ ਪਟਕ ਸਿਰ ਮਰਦੇ ।>
    text <ਖੁੰਨਣ ਜ਼ਖਮ ਘਾਇਲ ਦਿਲ ਦਰਦੀ ਨਿਤ ਸਹਿਣ ਸੂਲ ਦਿਲਬਰ ਦੇ ।>
    text <ਵੇਖੋ ਲੇਖ ਹਾਸ਼ਮ ਮੁਸ਼ਤਾਕਾਂ ਸੋਹਣੇ ਕਦਰ ਨਹੀਂ ਫਿਰ ਕਰਦੇ ।>
    text <ਦੌਲਤ ਮਾਲ ਜਹਾਨ ਪਿਆਰਾ>
  block
    text <ਦੌਲਤ ਮਾਲ ਜਹਾਨ ਪਿਆਰਾ ਅਸਾਂ ਢੂੰਡ ਲੱਧਾ ਇਕ ਪਿਆਰਾ ।>
    text <ਸੋ ਭੀ ਲੋਕ ਨ ਦੇਖਣ ਦੇਂਦੇ ਜਗ ਸੜਦਾ ਹੈਂਸਿਆਰਾ ।>
    text <ਦਿਲ ਵਿਚ ਸ਼ੌਕ ਬਖ਼ੀਲ ਚੁਫੇਰੇ ਮੇਰਾ ਹੋਗੁ ਕਿਵੇਂ ਛੁਟਕਾਰਾ ।>
    text <ਹਾਸ਼ਮ ਆਓ ਮਿਲਾਓ ਰਾਂਝਾ ਮੇਰਾ ਸੁਖ ਦਿਲ ਦਾ ਦੁਖ ਸਾਰਾ ।>
    text <ਦੀਪਕ ਦੇਖ ਜਲੇ ਪਰਵਾਨਾ>
  block
    text <ਦੀਪਕ ਦੇਖ ਜਲੇ ਪਰਵਾਨਾ ਉਨ ਇਹ ਕੀ ਮਜ਼੍ਹਬ ਪਛਾਤਾ ।>
    text <ਆਸ਼ਕ ਦੀਨ ਨ ਮਜ਼੍ਹਬ ਰਖੇਂਦੇ ਉਨ੍ਹਾਂ ਵਿਰਦ ਖ਼ੁਦਾ ਕਰ ਜਾਤਾ ।>
    text <ਜਿਨ ਇਹ ਇਲਮ ਭੁਲਾਯਾ ਦਿਲ ਤੋਂ ਉਨ ਲੱਧਾ ਯਾਰ ਗਵਾਤਾ ।>
    text <ਹਾਸ਼ਮ ਤਿਨ੍ਹਾਂ ਰੱਬ ਪਛਾਤਾ ਜਿਨ੍ਹਾਂ ਆਪਣਾ ਆਪ ਪਛਾਤਾ ।>
    text <ਦੇਖਣ ਨੈਣ ਨਿਆਜ਼ ਨੈਣਾਂ ਦੀ>
  block
    text <ਦੇਖਣ ਨੈਣ ਨਿਆਜ਼ ਨੈਣਾਂ ਦੀ ਜਦ ਨੈਣ ਨੈਣਾਂ ਵਿਚ ਅਟਕੇ ।>
    text <ਨੈਣ ਬੁਰੇ ਨਿਤ ਮਾਰਨ ਚੋਕਾਂ ਜਦ ਨੈਣ ਨੈਣਾਂ ਵਿਚ ਪਟਕੇ ।>
    text <ਕਾਰੀ ਚੋਟ ਨੈਣਾਂ ਨੂੰ ਲੱਗੀ ਨੈਣ ਹਰਗਿਜ਼ ਰਹਿਣ ਨ ਅਟਕੇ ।>
    text <ਹਾਸ਼ਮ ਦੋਸ਼ ਨੈਣਾਂ ਵਿਚ ਨਾਹੀਂ ਨੈਣ ਦੇਖਿ ਅਦਾਈਂ ਲਟਕੇ ।>
    text <ਦੇਖ ਚਕੋਰ ਕਹਿਆ ਇਕ ਮੁਨਸਫ਼>
  block
    text <ਦੇਖ ਚਕੋਰ ਕਹਿਆ ਇਕ ਮੁਨਸਫ਼ ਤੈਨੂੰ ਮੂਰਖ਼ ਕਹਾਂ ਸਿਆਣਾ>
    text <ਉਹ ਚੰਦ ਪ੍ਰਿਥਵੀਪਤਿ ਰਾਜਾ ਤੂੰ ਪੰਛੀ ਲੋਕ ਨਿਮਾਣਾ ।>
    text <ਕਹਿਆ ਚਕੋਰਨਹੀਂ ਤੂੰ ਮਹਿਰਮ ਏਸ ਰਮਜ਼ੋਂ ਜਾਹ ਅਣਜਾਣਾ>
    text <ਹਾਸ਼ਮ ਰਾਜ ਨ ਦਿਸਦਾ ਮੈਨੂੰ ਮੈਂ ਯਾਰ ਜਾਨੀ ਕਰ ਜਾਣਾ ।>
    text <ਦਿਲਬਰ ਦਾਮ ਵਿਛਾ ਜ਼ੁਲਫ਼ ਦੀ>
  block
    text <ਦਿਲਬਰ ਦਾਮ ਵਿਛਾ ਜ਼ੁਲਫ਼ ਦੀ ਵਿਚ ਚੋਗ ਹੁਸਨ ਦੀ ਪਾਈ ।>
    text <ਦੇਖ ਖ਼ੁਰਾਕ ਜਨਾਵਰ ਦਿਲ ਦਾ ਉਹ ਜਾ ਪਇਆ ਵਿਚ ਫਾਹੀ ।>
    text <ਹੈ ਕਿਤ ਹਾਲ ਗ਼ਰੀਬ ਬਿਚਾਰਾ ਮੁੜ ਦਿਲ ਦੀ ਖ਼ਬਰ ਨ ਆਈ ।>
    text <ਹਾਸ਼ਮ ਮੁੜਨ ਮੁਹਾਲ ਤਿਨ੍ਹਾਂ ਨੂੰ ਜਿਨ੍ਹਾਂ ਨਿਵ ਸਿਰ ਬਾਜ਼ੀ ਲਾਈ ।>
    text <ਦਿਲਬਰ ਵੇਖ ਰਿਹਾ ਵਿਚ ਸ਼ੀਸ਼ੇ>
  block
    text <ਦਿਲਬਰ ਵੇਖ ਰਿਹਾ ਵਿਚ ਸ਼ੀਸ਼ੇ ਉਹਨੂੰ ਸੂਰਤਿ ਨਜ਼ਰ ਨ ਆਵੇ ।>
    text <ਪਾਣੀ ਦੇ ਵਿਚ ਸਹੀ ਨ ਹੋਵੇ ਜਦ ਆਈਨਾ ਅਕਸ ਮਿਲਾਵੇ ।>
    text <ਦੀਪਕ ਕੋਲ ਚਿਖਾ ਦੇ ਧਰਿਆ ਉਹਦੀ ਚਮਕ ਚਮਕ ਮਿਲ ਜਾਵੇ ।>
    text <ਹਾਸ਼ਮ ਆਪ ਹੋਵੇ ਲਖ ਸ਼ੀਸ਼ਾ ਉਹਨੂੰ ਸ਼ੀਸ਼ਾ ਕੌਣ ਦਿਖਾਵੇ ।>
    text <ਦਿਲਬਰ ਯਾਰ ਫ਼ਿਰਾਕ ਦੇ ਮੇਰੇ>
  block
    text <ਦਿਲਬਰ ਯਾਰ ਫ਼ਿਰਾਕ ਦੇ ਮੇਰੇ ਵਗਦੇ ਨੈਣ ਫੁਹਾਰੇ ।>
    text <ਦਿਲ ਦਾ ਖ਼ੂਨ ਵਗੇ ਵਿਚ ਰਲਿਆ ਜਿਹੜੇ ਚਮਕਣ ਸੁਰਖ਼ ਸਤਾਰੇ ।>
    text <ਆਤਸ਼ਬਾਜ਼ ਪ੍ਰੇਮ ਬਣਾਏ ਫੁਲਝੜੀਆਂ ਨੈਣ ਬਿਚਾਰੇ ।>
    text <ਹਾਸ਼ਮ ਖ਼ੂਬ ਤਮਾਸ਼ਾ ਬਣਿਆ ਹੁਣ ਲਾਇਕ ਯਾਰ ਪਿਆਰੇ ।>
    text <ਦਿਲਬਰ ਯਾਰ ਕੇਹਾ ਤੁਧ ਕੀਤਾ>
  block
    text <ਦਿਲਬਰ ਯਾਰ ਕੇਹਾ ਤੁਧ ਕੀਤਾ ਮੇਰੀ ਪਕੜੀ ਜਾਨ ਅਜ਼ਾਬਾਂ ।>
    text <ਦਾਰੂ ਦਰਦ ਤੇਰੇ ਦਾ ਨਾ ਹੈ ਅਸਾਂ ਪੜ੍ਹੀਆਂ ਲਾਖ ਕਿਤਾਬਾਂ ।>
    text <ਰੋਵਣ ਜੋਸ਼ ਲਗੇ ਨਿਤ ਅੱਖੀਆਂ ਜਦ ਭੜਕੀ ਭਾਹ ਕਬਾਬਾਂ ।>
    text <ਹਾਸ਼ਮ ਬਹੁਤ ਸਹੇ ਦੁਖ ਪਿਆਰੇ ਕਦੀ ਆ ਮਿਲ ਦੇਖ ਖ਼ਰਾਬਾਂ ।>
    text <ਦਿਲਬਰ ਯਾਰ ਕੇਹੀ ਤੁਧ ਕੀਤੀ>
  block
    text <ਦਿਲਬਰ ਯਾਰ ਕੇਹੀ ਤੁਧ ਕੀਤੀ ਮਿਰੇ ਸਾਸ ਲਬਾਂ ਪਰ ਆਏ ।>
    text <ਜ਼ਾਹਰ ਕਰਾਂ ਹੋਵੇ ਜਗ ਰੁਸਵਾ ਤੇ ਹੁਇਆ ਖਾਮੋਸ਼ ਨ ਜਾਏ ।>
    text <ਮੈਂ ਕਰ ਸ਼ਰਮ ਡਰਾਂ ਵਿਚ ਵੇਹੜੇ ਅਤੇ ਬਿਰਹੋਂ ਢੋਲ ਵਜਾਏ ।>
    text <ਹਾਸ਼ਮ ਫੀਲ ਵੜੇ ਜਿਸ ਵੇਹੜੇ ਭਲਾ ਕਿਚਰਕੁ ਕੋਈ ਲੁਕਾਏ ।>
    text <ਦਿਲਬਰ ਯਾਰ ਕਿਹੇ ਦਿਨ ਆਹੇ>
  block
    text <ਦਿਲਬਰ ਯਾਰ ਕਿਹੇ ਦਿਨ ਆਹੇ ਜਦ ਹੱਸ ਹੱਸ ਲੈ ਗਲਿ ਮਿਲਦੇ ।>
    text <ਜਿਉਂ ਜਿਉਂ ਬੇਪਰਵਾਹੀ ਕਰਦਾ ਸਾਨੂੰ ਡਾਹ ਲਗਣ ਤਿਲ ਤਿਲ ਦੇ ।>
    text <ਤਸਬੀ ਦੇਖ ਨਾਹੀਂ ਹੱਥ ਸਾਡੇ ਅਸਾਂ ਦਾਗ਼ ਰਖੇ ਗਿਣ ਦਿਲ ਦੇ ।>
    text <ਹਾਸ਼ਮ ਧੋਵਣ ਬਹੁਤ ਔਖੇਰਾ ਪਰ ਦਾਗ਼ ਨ ਦਿਲ ਤੋਂ ਹਿਲਦੇ ।>
    text <ਦਿਲਬਰ ਯਾਰ ਮਹੂਰਤ ਕਰ ਲੈ>
  block
    text <ਦਿਲਬਰ ਯਾਰ ਮਹੂਰਤ ਕਰ ਲੈ ਅੱਜ ਨਾਲਿ ਅਸਾਂ ਮੁਖ ਹੱਸਕੇ ।>
    text <ਬਿਜਲੀ ਰੋਜ਼ ਨਹੀਂ ਝੜ ਹੋਵੇ ਅਤੇ ਮੇਘ ਸਮੇਂ ਵਿਚ ਲਸ਼ਕੇ ।>
    text <ਜਾਂ ਮੁੜਿ ਫੇਰਿ ਜਵਾਨੀ ਆਵੇ ਅਤੇ ਜੀਉ ਲਏ ਮਨ ਵਸ ਕੇ ।>
    text <ਹਾਸ਼ਮ ਜਾਣ ਗ਼ਨੀਮਤ ਮਿਲਣਾ ਮਿਲ ਨਾਲ ਅਸਾਂ ਹੱਸ ਰਸ ਕੇ ।>
    text <ਦਿਲਬਰ ਯਾਰ ਨਦੀ ਦੀਆਂ ਲਹਿਰੀਂ>
  block
    text <ਦਿਲਬਰ ਯਾਰ ਨਦੀ ਦੀਆਂ ਲਹਿਰੀਂ ਇਹ ਸਦਾ ਨ ਰਹਿਣ ਇਥਾਈਂ ।>
    text <ਤੈਂਡਾ ਇਸ਼ਕ ਮੇਰੀ ਦਿਲਗ਼ੀਰੀ ਕੋਈ ਲਾਖ ਵਰ੍ਹੇ ਤਕ ਨਾਹੀਂ ।>
    text <ਦੋ ਦਿਨ ਭੌਰ ਗੁਲਾਂ ਦਾ ਮੇਲਾ ਅਤੇ ਆਸ ਉਮੀਦ ਸਰਾਈਂ ।>
    text <ਹਾਸ਼ਮ ਪਰ ਕੀ ਦੋਸ਼ ਮਿਤ੍ਰ ਵਿਚ ਲੇਖ ਅਸਾਡੇ ਨਾਹੀਂ ।>
    text <ਦਿਲਬਰ ਯਾਰ ਨ ਦੋਸ਼ ਤੁਸਾਨੂੰ>
  block
    text <ਦਿਲਬਰ ਯਾਰ ਨ ਦੋਸ਼ ਤੁਸਾਨੂੰ ਕੀ ਕਰੀਏ ਸਿਫ਼ਤ ਤੁਸਾਡੀ ।>
    text <ਮਿਲੇ ਤੰਬੀਹ ਗ਼ੁਨਾਹਾਂ ਮੂਜਬ ਇਹ ਸਭ ਤਕਸੀਰ ਅਸਾਡੀ ।>
    text <ਮੁਨਸਫ਼ ਦਰਦਮੰਦਾਂ ਦੇ ਨਾਹੀਂ ਇਹ ਬਾਣ ਤੁਸਾਂ ਵਿਚ ਡਾਢੀ ।>
    text <ਗ਼ੈਰਤ ਤੇਗ਼ ਜਿਨ੍ਹਾਂ ਦੀ ਹਾਸ਼ਮ ਕਿਉਂ ਢੂੰਡਣ ਤੇਗ਼ ਫ਼ੌਲਾਦੀ ।>
    text <ਦਿਲਬਰ ਯਾਰ ਨ ਕਰ ਅਲਗਰਜ਼ੀ>
  block
    text <ਦਿਲਬਰ ਯਾਰ ਨ ਕਰ ਅਲਗਰਜ਼ੀ ਇਨ੍ਹਾਂ ਨਾਲ ਨਿਮਾਣਿਆਂ ਯਾਰਾਂ ।>
    text <ਇਕ ਜੰਮਦੇ ਇਕ ਮੈਂ ਤੁਧ ਜੇਹੇ ਕਈ ਰੁਲ ਗਏ ਖ਼ਾਕ ਹਜ਼ਾਰਾਂ ।>
    text <ਕਿਚਰਕੁ ਕੂਕ ਪਪੀਹਾ ਕੂਕੇ ਅਤੇ ਕਿਚਰਕੁ ਪਵਣ ਪੁਹਾਰਾਂ ।>
    text <ਹਾਸ਼ਮ ਹੋਸ਼ ਪਕੜ ਨਹੀਂ ਬੰਦੇ ਕੋਈ ਨਿਤ ਨਿਤ ਚੇਤ ਬਹਾਰਾਂ ।>
    text <ਦਿਲਬਰ ਯਾਰ ਸ਼ਿੰਗਾਰ ਰੰਗੀਲਾ>
  block
    text <ਦਿਲਬਰ ਯਾਰ ਸ਼ਿੰਗਾਰ ਰੰਗੀਲਾ ਮਤ ਬਾਹਰ ਦੇਖ ਅਸਾਡੇ ।>
    text <ਦਿਲ ਬੰਦ ਹੋਇਆ ਨਿਤ ਮਿਲਣ ਤੰਬੀਹਾਂ ਅਤੇ ਬ੍ਰਿਹੋਂ ਮਗਰ ਪਿਆਦੇ ।>
    text <ਦਰਦ ਫ਼ਿਰਾਕ ਤੁਸਾਡੇ ਵਾਲਾ ਇਹ ਹੋਇਆ ਨਸੀਬ ਅਸਾਡੇ ।>
    text <ਹਾਸ਼ਮ ਦੇਖ ਵਜ਼ੀਫ਼ਾ ਆਹੀਂ ਪਰ ਖ਼ਾਤਰ ਯਾਰ ਤੁਸਾਡੇ ।>
    text <ਦਿਲ ਦੇ ਕੋਲ ਅੱਖੀਂ ਨਹੀਂ ਦਿਸਦੇ>
  block
    text <ਦਿਲ ਦੇ ਕੋਲ ਅੱਖੀਂ ਨਹੀਂ ਦਿਸਦੇ ਦਿਲਬਰ ਮੀਤ ਖੜੇ ਦਿਲ ਜਾਨੀ ।>
    text <ਆ ਜਾਨੀ ਪਰਦੇਸੀ ਪਿਆਰੇ ਤੇਰੇ ਪਲ ਪਲ ਦੇ ਕੁਰਬਾਨੀ ।>
    text <ਤੈਂ ਬਿਨ ਦੇਸ ਉਜਾੜਾ ਦਿਸਦਾ ਜਿਹੜਾ ਆਹਾ ਨੂਰ ਨੂਰਾਨੀ ।>
    text <ਹਾਸ਼ਮ ਆਖ ਸੱਜਣ ਨੂੰ ਮਿਲ ਕੇ ਮੈਂ ਤੁਧ ਦੇ ਬਾਝ ਦੀਵਾਨੀ ।>
    text <ਦਿਲ ਦਿਲਗ਼ੀਰ ਹੋਇਆ ਤਕਦੀਰੋਂ>
  block
    text <ਦਿਲ ਦਿਲਗ਼ੀਰ ਹੋਇਆ ਤਕਦੀਰੋਂ ਤੈਨੂੰ ਕੌਣ ਦੇਵੇ ਦਮ ਸੁਖ ਦਾ ।>
    text <ਬਹੁਤੇ ਯਾਰ ਬਿਦਰਦ ਲਿਬਾਸੀ ਕਰ ਗਿਆਨ ਸੁਣਾਵਣ ਮੁਖ ਦਾ ।>
    text <ਦਰਦੀ ਦਰਦ ਵੰਡਾਇਆ ਲੋੜਨ ਹਥੋਂ ਆਣ ਦੁਖਾਵਣ ਦੁਖ ਦਾ ।>
    text <ਕਾਮਲ ਯਾਰ ਮਿਲੇ ਕੋਈ ਹਾਸ਼ਮ ਤਾਂ ਸਰਦ ਹੋਵੇ ਦਮ ਦੁਖ ਦਾ ।>
    text <ਦਿਲ ਘਾਇਲ ਦਿਲਬਰ ਨੂੰ ਕਹਿਆ>
  block
    text <ਦਿਲ ਘਾਇਲ ਦਿਲਬਰ ਨੂੰ ਕਹਿਆ ਤੂੰ ਸੁਣ ਜਾਨੀ ਮੇਰਾ ।>
    text <ਜੇ ਤੂੰ ਐਬ ਡਿਠਾ ਵਿਚ ਸਾਡੇ ਅਤੇ ਧਰਿਆ ਪੈਰ ਪਰੇਰਾ ।>
    text <ਤੈਂਡੇ ਨਾਲ ਨਹੀਂ ਕੁਝ ਮਤਲਬ ਸਾਨੂੰ ਸ਼ੌਂਕ ਲੋੜੀਂਦਾ ਤੇਰਾ ।>
    text <ਹਾਸ਼ਮ ਰਹਿਗੁ ਕਿਆਮਤ ਤੋੜੀਂ ਸਾਨੂੰ ਏਹੋ ਦਾਨ ਬਤੇਰਾ ।>
    text <ਦਿਲ ਨੂੰ ਬਾਣ ਪਿਆ ਇਕ ਮਾਏ>
  block
    text <ਦਿਲ ਨੂੰ ਬਾਣ ਪਿਆ ਇਕ ਮਾਏ ਮੈਨੂੰ ਜ਼ਾਹਰ ਮੂਲ ਨ ਹੋਵੇ ।>
    text <ਆਪੇ ਬਾਲ ਚਿਖਾ ਵਿਚ ਜਲਦਾ ਪਰ ਸੇਕ ਲਗੇ ਬਹਿ ਰੋਵੇ ।>
    text <ਛਡਦਾ ਬਾਣ ਨ ਜਲਬਲ ਮੁਰਦਾ ਮੇਰੀ ਜਾਨ ਖਲਾਸੀ ਹੋਵੇ ।>
    text <ਹਾਸ਼ਮ ਹਾਲ ਤੱਤੀ ਦਾ ਜਾਣੇ ਜਿਹੜਾ ਨਾਲ ਲਹੂ ਮੁਖ ਧੋਵੇ ।>
    text <ਦਿਲ ਸੋਈ ਜੋ ਸੋਜ਼ ਸੱਜਨ ਦੇ>
  block
    text <ਦਿਲ ਸੋਈ ਜੋ ਸੋਜ਼ ਸੱਜਨ ਦੇ ਨਿਤ ਖ਼ੂਨ ਜਿਗਰ ਦਾ ਪੀਵੇ ।>
    text <ਨੈਣ ਸੋਈ ਜੋ ਆਸ ਦਰਸ ਦੀ ਨਿਤ ਰਹਿਣ ਹਮੇਸ਼ਾ ਖੀਵੇ ।>
    text <ਦਿਲ ਬੇਦਰਦ ਬਿਆਧੀਂ ਭਰਿਆ ਸ਼ਾਲਾਉਹ ਹਰ ਕਿਸੇ ਨ ਥੀਵੇ ।>
    text <ਹਾਸ਼ਮ ਸੋ ਦਿਲ ਜਾਣ ਰੰਗੀਲਾ ਜਿਹੜਾ ਦੇਖ ਦਿਲਾਂ ਵਲ ਜੀਵੇ ।>
    text <ਦਿਲ ਤੂੰ ਹੀ ਦਿਲਬਰ ਭੀ ਤੂੰ ਹੀ>
  block
    text <ਦਿਲ ਤੂੰ ਹੀ ਦਿਲਬਰ ਭੀ ਤੂੰ ਹੀ ਅਤੇ ਦੀਦ ਤੂੰ ਹੀ ਦੁਖ ਤੇਰਾ ।>
    text <ਨੀਂਦਰ ਭੁੱਖ ਆਰਾਮ ਤੂੰ ਹੀ ਤੂੰ ਅਤੇ ਤੈਂ ਬਿਨ ਜਗਤ ਅੰਧੇਰਾ ।>
    text <ਨੈਣ ਪਰਾਣ ਹਯਾਤੀ ਤੂੰ ਹੀ ਇਕ ਹਰਫ਼ ਨਹੀਂ ਵਿਚ ਮੇਰਾ ।>
    text <ਹਾਸ਼ਮ ਸਾਂਝ ਤੁਸਾਡੇ ਦਮ ਦੀ ਹੋਰ ਵਸਦਾ ਮੁਲਕ ਬਤੇਰਾ ।>
    text <ਦਿਲ ਵਿਚ ਸਬਰ ਹਯਾ ਨ ਮਾਏ>
  block
    text <ਦਿਲ ਵਿਚ ਸਬਰ ਹਯਾ ਨ ਮਾਏ ਵੰਞ ਖੜਿਆ ਹੋਤਾਂ ਛਲ ਕੇ ।>
    text <ਬਾਲਣ ਬਦਨ ਦਲੀਲਾਂ ਆਤਸ਼ ਉਹ ਠਾਂਢਡਾਢ ਡਿਠੀ ਬਲ ਬਲ ਕੇ ।>
    text <ਮਿਤਰਾਂ ਵੇਖ ਕੀਤੀ ਮਿਤ੍ਰਾਈ ਅਜ ਨਾਲ ਬਲੋਚਾਂ ਰਲ ਕੇ ।>
    text <ਹਾਸ਼ਮ ਝਾਗ ਸੱਸੀ ਭੀ ਬਿਪਤਾ ਜੋ ਮਰਗੁ ਥਲਾਂ ਵਿਚ ਜਲ ਕੇ ।>
    text <ਦਿਨ ਵਿਚ ਲਾਖ ਕ੍ਰੋੜ ਚਲਾਵਣ>
  block
    text <ਦਿਨ ਵਿਚ ਲਾਖ ਕ੍ਰੋੜ ਚਲਾਵਣ ਉਨ੍ਹਾਂ ਤਰਕਸ਼ ਤੀਰ ਨ ਮੁਕਦੇ ।>
    text <ਖ਼ੂਨੀ ਜ਼ਾਤ ਮਹਿਬੂਬ ਸਿਪਾਹੀ ਜਿਹੜੇ ਚੋਟੋਂ ਮੂਲ ਨ ਉਕਦੇ ।>
    text <ਆਸ਼ਕ ਜਾਨ ਤਲੀ ਪਰ ਧਰ ਕੇ ਫੇਰਪੈਰ ਪਿਛਾਂਹ ਨ ਚੁਕਦੇ ।>
    text <ਹਾਸ਼ਮ ਫੇਰ ਲਹਿਣ ਪਰ ਆਸ਼ਕ ਸੁਹਣੇ ਰਹਿਣ ਹਮੇਸ਼ਾਂ ਲੁਕਦੇ ।>
    text <ਡਿਠੀ ਕਬਰ ਸਕੰਦਰ ਵਾਲੀ>
  block
    text <ਡਿਠੀ ਕਬਰ ਸਕੰਦਰ ਵਾਲੀ ਉਹ ਖ਼ਾਕ ਪਈ ਚੁਪ ਕੀਤੀ ।>
    text <ਅੱਖੀਂ ਮੀਟ ਤਾਂਹੀ ਕੁਝ ਦਿਸਦਾ ਤੁਧ ਕੌਣ ਸਹੀ ਕਰ ਜਾਤੀ ।>
    text <ਹੱਸੇ ਹੋਤ ਨਾ ਆਹੀ ਸੱਸੀ ਉਹ ਖ਼ੁਆਬ ਆਹੀ ਹੋ ਬੀਤੀ ।>
    text <ਹਾਸ਼ਮ ਆਖ ਸੱਜਣ ਕਿਸ ਬਦਲੇ ਭਲਾ ਬਣ ਬਿਦਰਦ ਅਨੀਤੀ ।>
    text <ਦੋ ਦਿਨ ਕੂਕ ਪਪੀਹਾ ਕੂਕੇ>
  block
    text <ਦੋ ਦਿਨ ਕੂਕ ਪਪੀਹਾ ਕੂਕੇ ਉਹਨੂੰ ਬੂੰਦ ਅਕਾਸ਼ੋਂ ਪੈਂਦੀ ।>
    text <ਮੇਰੀ ਉਮਰ ਕੂਕੇਂਦਿਆਂ ਗੁਜ਼ਰੀ ਅਤੇ ਜਾਨ ਸੂਲੀ ਨਿਤ ਸਹਿੰਦੀ ।>
    text <ਫਿਰਕਾ ਹੋਰ ਨ ਫਿਰਿਆ ਕੋਈ ਰਹੀ ਵਾਉ ਇਹੋ ਨਿਤ ਵਹਿੰਦੀ ।>
    text <ਹਾਸ਼ਮ ਸਾਸ ਛੁਟਣ ਸੁਖ ਪਾਏ ਮੇਰੀ ਆਸ ਇਹੋ ਨਿਤ ਰਹਿੰਦੀ ।>
    text <ਦੂਰ ਨਿਕਾਬ ਕੀਤਾ ਦਿਲਬਰ ਨੇ>
  block
    text <ਦੂਰ ਨਿਕਾਬ ਕੀਤਾ ਦਿਲਬਰ ਨੇ ਅਤੇ ਚਮਕੀ ਤੇਗ਼ ਮਿਆਨੋਂ ।>
    text <ਯਾ ਉਹ ਬਰਕ ਅਬਰ ਸੋਂ ਨਿਕਲੀ ਯਾ ਹੂਰ ਡਿਗੀ ਅਸਮਾਨੋਂ ।>
    text <ਦੇਖ ਸ਼ਹੀਦ ਹੋਇ ਦਿਲ ਘਾਇਲ ਅਤੇ ਗੁਜ਼ਰੇ ਏਸ ਜਹਾਨੋਂ ।>
    text <ਹਾਸ਼ਮ ਜ਼ਾਹਦਾਂ ਜ਼ੁਹਦ ਭੁਲਾਇਆ ਅਤੇ ਰਹੀ ਕਲਾਮ ਜ਼ਬਾਨੋਂ ।>
    text <ਦੋਜ਼ਖ ਦੇ ਵਲ ਨਾਲ ਯਾਰਾਂ ਦੇ>
  block
    text <ਦੋਜ਼ਖ ਦੇ ਵਲ ਨਾਲ ਯਾਰਾਂ ਦੇ ਖ਼ੁਸ਼ ਹੋ ਕੇ ਪਗ ਧਰੀਏ ।>
    text <ਜੁਮਲ ਬਹਿਸ਼ਤ ਮਿਲੇ ਬਿਨ ਯਾਰਾਂ ਤਾਂ ਜ਼ਰਾ ਕਬੂਲ ਨ ਕਰੀਏ ।>
    text <ਜੋ ਦਮ ਦੂਰ ਯਾਰਾਂ ਥੀਂ ਹੋਵੇ ਉਹ ਦੋਜ਼ਖ ਦੇ ਦਮ ਭਰੀਏ ।>
    text <ਹਾਸ਼ਮ ਸਾਥ ਯਾਰਾਂ ਦਾ ਕਰੀਏ ਖ਼ਵਾਹ ਤਰੀਏ ਖ਼ਵਾਹ ਮਰੀਏ ।>
    text <ਏਤ ਸਰਾਇ ਮੁਸਾਫ਼ਰਖ਼ਾਨੇ>
  block
    text <ਏਤ ਸਰਾਇ ਮੁਸਾਫ਼ਰਖ਼ਾਨੇ ਕਈ ਆ ਮੁਸਾਫ਼ਰ ਰਹਿੰਦੇ ।>
    text <ਰਾਤ ਰਹੇ ਕੋਈ ਇਕ ਪਲ ਠਹਿਰੇ ਪਰ ਹੋਸ਼ ਆਈ ਉਠ ਬਹਿੰਦੇ ।>
    text <ਆਵਣ ਨਾਲ ਹੁਲਾਸ ਹੁਸਨ ਦੇ ਅਤੇ ਜਾਂਦੇ ਨੀ ਦਿਲ ਦਹਿੰਦੇ ।>
    text <ਹਾਸ਼ਮ ਸਮਝਿ ਵਿਹਾਰ ਕਦੀਮੀ ਅਸੀਂ ਕਾਸ ਪਿਛੇ ਦੁਖ ਸਹਿੰਦੇ ।>
    text <ਗਈ ਬਹਾਰ ਖਿਜ਼ਾਂ ਵੀ ਆਈ>
  block
    text <ਗਈ ਬਹਾਰ ਖਿਜ਼ਾਂ ਵੀ ਆਈ ਝੱਬ ਆਓ ਕਦੀ ਘੱਤ ਫੋਰਾਫੇਰਾ ।>
    text <ਚਿਰੀਂ ਵਿਛੁੰਨਿਆਂ ਦੇ ਗਲ ਮਿਲ ਕੇ ਪਰ ਜ਼ੋਰ ਲਗਾਇਓ ਥੋੜਾ ।>
    text <ਕਰਸੀ ਪੀੜ ਕਲੇਜਾ ਦੁਖਸੀ ਹੋਇਆ ਦਰਦ ਤਿਰੇ ਵਿਚ ਫੋੜਾ ।>
    text <ਹਾਸ਼ਮ ਹੋਣ ਪਿਆਰੇ ਦੁਸ਼ਮਣ ਜਿਹੜੇ ਘੱਤਣ ਦਰਦ ਵਿਛੋੜਾ ।>
    text <ਗਹਿਰੀ ਰਾਤਿ ਹਾਥ ਛਿਪ ਜਾਵੇ>
  block
    text <ਗਹਿਰੀ ਰਾਤਿ ਹਾਥ ਛਿਪ ਜਾਵੇ ਅਤੇ ਪੌਣ ਰੂਪ ਜਮ ਸਰਕੇ ।>
    text <ਬਿਜਲੀ ਚਮਕ ਚਮਕ ਡਰ ਪਾਵੇ ਬਰਫ਼ ਸਾਰਮੁੰਹ ਕਰਕੇ ।>
    text <ਖ਼ੂਨੀ ਤੇਗ਼ ਤੇਜ਼ ਜਲ ਨਦੀਆਂ ਓਥੇ ਸ਼ੀਂਹ ਮਰਨ ਡਰ ਡਰਕੇ ।>
    text <ਪ੍ਰੀਤ ਰੀਤਿ ਐਸੀ ਕਰ ਹਾਸ਼ਮ ਸੋਹਣੀ ਫੇਰ ਜਾਵੇ ਨੈਂ ਤਰਕੇ ।>
    text <ਗ਼ੈਰਤ ਪਕੜ ਨਾਹੀਂ ਜੇ ਦੇਖੇਂ>
  block
    text <ਗ਼ੈਰਤ ਪਕੜ ਨਾਹੀਂ ਜੇ ਦੇਖੇਂ ਕੋਈ ਕਰ ਦੱਸੋ ਬੁਰਿਆਈ ।>
    text <ਕਿਚਰਕੁ ਰਹਿਗੁ ਗ਼ਰੀਬ ਬੇਚਾਰਾ ਅਤੇ ਕਿਚਰਕੁ ਕਰੇ ਕਮਾਈ ।>
    text <ਜਿਥੇ ਅਕਲ ਗਈ ਕਰ ਸੌਦਾ ਲੱਖ ਏਸ ਸ਼ਹਿਰ ਵਿਚ ਆਈ ।>
    text <ਅਪਣੀ ਖ਼ਬਰ ਨਾਹੀਂ ਕੁਛ ਹਾਸ਼ਮ ਕੀ ਮਤਲਬ ਨਾਲ ਪਰਾਈ ।>
    text <ਘਰ ਵਿਚ ਲੱਖ ਦੁਸ਼ਮਣ ਲੱਖ ਦੋਸਤ>
  block
    text <ਘਰ ਵਿਚ ਲੱਖ ਦੁਸ਼ਮਣ ਲੱਖ ਦੋਸਤ ਤੂੰ ਬਾਹਰ ਫਿਰੇਂ ਢੂੰਡੇਂਦਾ ।>
    text <ਦਾਅਵਾ ਹਿਰਸ ਗ਼ਰੂਰ ਜਹਾਨੀਂ ਨਹੀਂ ਘਰ ਵਿਚ ਹੁਕਮ ਮੰਨੇਂਦਾ ।>
    text <ਇਹ ਦੁਸ਼ਮਣ ਘਰ ਦੇ ਲਖ ਸੂਲਾਂ ਨਹੀਂ ਜਿਸ ਲਗ ਸਾਫ਼ ਕਰੇਂਦਾ ।>
    text <ਜੀਵੰਦਿਆਂ ਵਿਚ ਜਾਣ ਨ ਹਾਸ਼ਮ ਜੈਂਦੇ ਘਰ ਵਿਚ ਸ਼ੇਰ ਬੁਕੇਂਦਾ ।>
    text <ਗੁਲ ਨੇ ਦਰਦ ਦਿਤਾ ਬੁਲਬੁਲ ਨੂੰ>
  block
    text <ਗੁਲ ਨੇ ਦਰਦ ਦਿਤਾ ਬੁਲਬੁਲ ਨੂੰ ਉਹਦੀ ਆਣ ਕੀਤੀ ਦਿਲਦਾਰੀ ।>
    text <ਤੂੰ ਮਹਿਬੂਬ ਕਹਿਆ ਬੁਲਬੁਲ ਨੇ ਕਿਉਂ ਕਰਨਾ ਹੈਂ ਇੰਤਜ਼ਾਰੀ ।>
    text <ਮਾਲੀ ਤੋੜ ਲਵਗੁ ਗੁਲ ਕਹਿਆ ਅਸਾਂ ਜਦ ਇਹ ਰਾਤ ਗੁਜ਼ਾਰੀ ।>
    text <ਹਾਸ਼ਮ ਯਾਦ ਕਰੇਸੀ ਬੁਲਬੁਲ ਇਹ ਉਲਫ਼ਤ ਬਾਤ ਹਮਾਰੀ ।>
    text <ਗੁਲ ਤੇ ਖ਼ਾਰ ਪੈਦਾਇਸ਼ ਇਕਸੇ>
  block
    text <ਗੁਲ ਤੇ ਖ਼ਾਰ ਪੈਦਾਇਸ਼ ਇਕਸੇ ਇਸ ਬਾਗ਼ ਚਮਨ ਦੇ ਦੋਵੀਂ ।>
    text <ਇਕ ਸ਼ਬ ਉਮਰ ਗੁਲਾਂ ਦੀ ਓੜਕ ਅਤੇ ਖ਼ਾਰ ਰਹੇ ਨਿਤ ਓਵੀਂ ।>
    text <ਥੋੜਾ ਰਹਿਣ ਕਬੂਲ ਪਿਆਰੇ ਪਰ ਤੂੰ ਖ਼ਾਰ ਨ ਹੋਵੀਂ ।>
    text <ਹਾਸ਼ਮ ਆਣ ਮਿਲੀਂ ਗੁਲ ਹੱਸਕੇ ਭਾਵੇਂ ਇਕ ਪਲ ਪਾਸ ਖਲੋਵੀਂ ।>
    text <ਹਾਕਮ ਹੁਕਮ ਨਸੀਬੋਂ ਕਰਦਾ>
  block
    text <ਹਾਕਮ ਹੁਕਮ ਨਸੀਬੋਂ ਕਰਦਾ ਪਰ ਲਸ਼ਕਰ ਪਾਸ ਖੜੋਵੇ ।>
    text <ਘਾਇਲ ਇਸ਼ਕ ਦਿਲਾਂ ਨੂੰ ਕਰਦਾ ਪਰ ਨੈਣ ਵਸੀਲਾ ਹੋਵੇ ।>
    text <ਹੈ ਤਕਦੀਰ ਵੱਲੋਂ ਸਭ ਲਿਖਿਆ ਪਰ ਬਿਨ ਅਸਬਾਬ ਨ ਹੋਵੇ ।>
    text <ਹਾਸ਼ਮ ਬਾਝ ਤੁਲਹਾ ਨਹੀਂ ਬੇੜੀ ਅਤੇ ਪਾਸ ਨਦੀ ਬਹਿ ਰੋਵੇ ।>
    text <ਹਰ ਹਰ ਪੋਸਤ ਦੇ ਵਿਚ ਦੋਸਤ>
  block
    text <ਹਰ ਹਰ ਪੋਸਤ ਦੇ ਵਿਚ ਦੋਸਤ ਉਹ ਦੋਸਤ ਰੂਪ ਵਟਾਵੇ ।>
    text <ਦੋਸਤ ਤੀਕ ਨਾ ਪਹੁੰਚੇ ਕੋਈ ਇਹ ਪੋਸਤ ਚਾਇ ਭੁਲਾਵੇ ।>
    text <ਦੋਸਤ ਖ਼ਾਸ ਪਛਾਣੇ ਤਾਂਹੀ ਜਦ ਪੋਸਤ ਖ਼ਾਕ ਰੁਲਾਵੇ ।>
    text <ਹਾਸ਼ਮ ਸ਼ਾਹ ਜਦ ਦੋਸਤ ਪਾਵੇ ਤਦ ਪੋਸਤ ਵਲ ਕਦ ਜਾਵੇ ।>
    text <ਹਾਸ਼ਮ ਨਾਮ ਰਖਾਇਆ ਉਸ ਨੇ>
  block
    text <ਹਾਸ਼ਮ ਨਾਮ ਰਖਾਇਆ ਉਸ ਨੇ ਇਕ ਦਮੜੀ ਪਾਸ ਨ ਜਿਸਦੇ ।>
    text <ਆਜ਼ਿਜ਼ ਹਾਲ ਹਵਾਲ ਨ ਕੋਈ ਕੀ ਵਸਫ਼ ਸੁਣਾਏ ਤਿਸਦੇ ।>
    text <ਤਨ ਪਿੰਜਰ ਦਿਲ ਘਾਇਲ ਜ਼ਖਮੀ ਅਤੇ ਨੈਣ ਭਰੇ ਨਿਤ ਦਿਸਦੇ ।>
    text <ਪਰ ਹਾਸ਼ਮ ਨੂੰ ਹਸ਼ਮਤ ਏਹੋ ਹੋਰ ਕਰਮ ਵੰਡਾਏ ਕਿਸ ਦੇ ।>
    text <ਹੀਰੇ ਲਾਜ ਸਿਆਲਾਂ ਲਾਹਿਆ>
  block
    text <ਹੀਰੇ ਲਾਜ ਸਿਆਲਾਂ ਲਾਹਿਆ ਤੁਧ ਯਾਰ ਬਣਾਇਆ ਪਾਲੀ ।>
    text <ਚੋਬਰ ਕਰਨ ਮਜ਼ਾਖਾਂ ਤੈਨੂੰਔਹ ਹੀਰ ਚਕੇਟੇ ਵਾਲੀ ।>
    text <ਹੀਰ ਕਦੀਮੀ ਓਹੀ ਵੇ ਲੋਕਾ ਅਤੇ ਮੈਂ ਕਦੋਂ ਲੱਜ ਵਾਲੀ ।>
    text <ਰਾਂਝਾ ਐਬ ਛੁਪਾਵੇ ਹਾਸ਼ਮ ਮੇਰਾ ਦੀਨ ਦੁਨੀ ਦਾ ਵਾਲੀ ।>
    text <ਹੇ ਗੁਲ ਮੀਤ ਨਹੀਂ ਇਹ ਬੂਟਾ>
  block
    text <ਹੇ ਗੁਲ ਮੀਤ ਨਹੀਂ ਇਹ ਬੂਟਾ ਤੂੰ ਨ ਕਰ ਲਾਡ ਇਵੇਹੇ ।>
    text <ਇਹ ਕਪਟੀ ਸੁੱਕ ਗਿਆ ਨ ਮੂਲੇ ਕਈ ਤੋੜ ਲਏ ਤੁਧ ਜੇਹੇ ।>
    text <ਰੋ ਪਿਆਰੀ ਬੁਲਬੁਲ ਗੁਲ ਮਿਲ ਕੇ ਕਦ ਮਿਲਸਣ ਯਾਰ ਅਜੇਹੇ ।>
    text <ਹਾਸ਼ਮਸ਼ਾਹ ਅਸਰਾਫ਼ ਕਮੀਨਾ ਕਿਉਂ ਇਤ ਬਿਧ ਆਣ ਦਸੇਹੇ ।>
    text <ਹੁਣ ਤੂੰ ਆਉ ਨ ਆ ਅਸਾਥੀਂ>
  block
    text <ਹੁਣ ਤੂੰ ਆਉ ਨ ਆ ਅਸਾਥੀਂ ਕੋਈ ਆਪੇ ਆਣ ਮਿਲੇਸੀ ।>
    text <ਜਿਸ ਦਿਨ ਮੌਤ ਖੜਿਗੁ ਵਿਚ ਕਬਰੇ ਸਿਰ ਸੌ ਮਣ ਭਾਰ ਪਵੇਸੀ ।>
    text <ਤਿਸ ਦਿਨ ਕਰੇਂ ਕਬਰ ਵਲ ਫੇਰਾ ਤੇਰਾ ਰਾਹ ਸ਼ਹੀਦ ਤਕੇਸੀ ।>
    text <ਹਾਸ਼ਮੁ ਹੋਗੁ ਅਹਿਸਾਨ ਤੁਸਾਡਾ ਮੇਰਾ ਹਰ ਦਮ ਸ਼ੁਕਰ ਕਰੇਸੀ ।>
    text <ਇਹ ਅਫ਼ਸੋਸ ਰਹਿਗੁ ਦਿਲ ਮੇਰੇ>
  block
    text <ਇਹ ਅਫ਼ਸੋਸ ਰਹਿਗੁ ਦਿਲ ਮੇਰੇ ਤੇ ਜਾਗੁ ਨ ਕਦੀ ਕਦਾਹੀਂ ।>
    text <ਦਿਲਬਰ ਦੇ ਹਥ ਦਿਲ ਮੇਰਾ ਲੈ ਮੇਰੀ ਕਦਰ ਪਛਾਤੋਸੁ ਨਾਹੀਂ ।>
    text <ਬੇਪ੍ਰਵਾਹ ਸ਼ਨਾਸ ਨ ਉਸ ਨੂੰ ਯਾ ਮੈਂ ਕੁਛ ਹੋਗੁ ਗ਼ੁਨਾਹੀਂ ।>
    text <ਹਾਸ਼ਮ ਇਹ ਗੱਲ ਕਤਅ ਨ ਕੀਤੀ ਭਰਮ ਰਹਿਆ ਮਨ ਮਾਹੀਂ ।>
    text <ਇਹ ਅੱਖੀਂ ਬਿਨ ਫ਼ੌਜ ਹੁਸਨ ਦੀ>
  block
    text <ਇਹ ਅੱਖੀਂ ਬਿਨ ਫ਼ੌਜ ਹੁਸਨ ਦੀ ਸੁੱਤੀ ਕਲਾ ਜਗਾਵਣ ।>
    text <ਅਕਲਮੰਦਾਂ ਨੂੰ ਕਰ ਮਨਸੂਬੇ ਵਸ ਬਿਦਰਦਾਂ ਪਾਵਣ ।>
    text <ਹਾਕਮ ਹੁਕਮ ਕਰਨ ਬਿਨ ਲਸ਼ਕਰ ਬੇਤਕਸੀਰ ਕੁਹਾਵਣ ।>
    text <ਹਾਸ਼ਮ ਮਨ ਨ ਆਣੀਂ ਅੱਖੀਂ ਮਤ ਸੂਲੀ ਪਕੜ ਚੜ੍ਹਾਵਣ ।>
  block
    text <ਇਹ ਦਿਲ ਖ਼ੁਆਰ ਕਰੇ ਨਿਤ ਮੈਨੂੰ>
  block
    text <ਇਹ ਦਿਲ ਖ਼ੁਆਰ ਕਰੇ ਨਿਤ ਮੈਨੂੰ ਇਸ ਹੋਸ਼ ਗਵਾਇਆ ਮੇਰਾ ।>
    text <ਜਿਉਂ ਦਰਿਆ ਹਮੇਸ਼ਾ ਢਾਹਵੇ ਨਿਤ ਅਪਣਾ ਆਪ ਚੌਫੇਰਾ ।>
    text <ਅਪਣੀ ਖ਼ਬਰ ਨਹੀਂ ਇਸ ਦਿਲ ਨੂੰ ਜਿਉਂ ਦੀਪਕ ਮਗਰ ਅੰਨ੍ਹੇਰਾ ।>
    text <ਹਾਸ਼ਮ ਯਾਰ ਮਿਲੇ ਤੁਧ ਆਖਾਂ ਅਸਾਂ ਖ਼ੂਬ ਡਿਠਾ ਸੁਖ ਤੇਰਾ ।>
    text <ਇਕ ਬਹਿ ਕੋਲ ਖ਼ੁਸ਼ਾਮਦ ਕਰਦੇ>
  block
    text <ਇਕ ਬਹਿ ਕੋਲ ਖ਼ੁਸ਼ਾਮਦ ਕਰਦੇ ਪਰ ਗ਼ਰਜ਼ੀ ਹੋਣ ਕਮੀਨੇ ।>
    text <ਇਕ ਬੇਪਰਵਾਹ ਨ ਪਾਸ ਖੜੋਵਣ ਪਰ ਹੋਵਣ ਯਾਰ ਨਗੀਨੇ ।>
    text <ਕੂੰਜਾਂ ਵਾਂਗੁ ਹਜ਼ਾਰ ਕੋਹਾਂ ਤੇ ਉਨ੍ਹਾਂ ਸ਼ੌਕ ਵਖੋ ਵਖ ਸੀਨੇ ।>
    text <ਹਾਸ਼ਮ ਸਾਜਣ ਕੋਲ ਹਮੇਸ਼ਾਂ ਭਾਵੇਂ ਵਿਛੜੇ ਹੋਣ ਮਹੀਨੇ ।>
    text <ਇਕਨਾ ਕੋਲ ਹੁਸਨ ਚਤੁਰਾਈ>
  block
    text <ਇਕਨਾ ਕੋਲ ਹੁਸਨ ਚਤੁਰਾਈ ਇਕ ਘਾਇਲ ਯਾਰ ਦੀਵਾਨੇ ।>
    text <ਇਕਨਾ ਪਾਸ ਕੂਤ ਨਾ ਸ਼ਬ ਦਾ ਇਕ ਬਖਸ਼ਣ ਰੋਜ਼ ਖ਼ਜ਼ਾਨੇ ।>
    text <ਇਕਨਾ ਦਰਦ ਹਮੇਸ਼ਾ ਆਹੀਂ ਇਕ ਗਾਵਣ ਨਾਲ ਤਰਾਨੇ ।>
    text <ਹਾਸ਼ਮ ਖ਼ੁਆਬ ਚਮਨ ਦੀ ਲਹਿਰੀਂ ਗਏ ਫਿਰ ਫਿਰ ਕਈ ਜ਼ਮਾਨੇ ।1>
    text <ਇਕਨਾ ਰੋਗ ਸਰੀਰਾਂ ਉਪਜੇ>
  block
    text <ਇਕਨਾ ਰੋਗ ਸਰੀਰਾਂ ਉਪਜੇ ਇਕ ਦਿਲ ਦੇ ਵਹਿਮ ਅਜ਼ਾਰੀ ।>
    text <ਵਹਿਮ ਖ਼ਿਆਲ ਦਲੀਲਾਂ ਕੀਤਾ ਉਹਨੂੰ ਕਾਮਲ ਰੋਗ ਬੀਮਾਰੀ ।>
    text <ਜੋ ਦਿਲ ਗ਼ਰਕ ਦਲੀਲੀਂ ਹੋਇਆ ਉਹਨੂੰ ਸਾਸ ਨਿਬਾਹੁਣ ਭਾਰੀ ।>
    text <ਹਾਸ਼ਮ ਦਿਲ ਬੇਦਰਦ ਵਟਾਏ ਕੋਈ ਗਾਹਕ ਮਿਲੇ ਬਿਆਪਾਰੀ ।1>
    text <ਇਕ ਪਲ ਹਿਜਰ ਨਹੀਂ ਸਹਿ ਸਕਦਾ>
  block
    text <ਇਕ ਪਲ ਹਿਜਰ ਨਹੀਂ ਸਹਿ ਸਕਦਾ ਤਿਸ ਆਵੇ ਪੇਸ਼ ਜੁਦਾਈ ।>
    text <ਦਿਲ ਨੂੰ ਸਬਰ ਅਰਾਮ ਨ ਆਵੇ ਦੂਜਾ ਦੁਰ ਦੁਰ ਕਰੇ ਲੁਕਾਈ ।>
    text <ਦਿਲ ਨੂੰ ਸਿਕਲ ਹੋਵੇ ਹਰ ਤਰਫ਼ੋਂ ਤਦ ਪਕੜੇ ਐਨ ਸਫ਼ਾਈ ।>
    text <ਤਾਂ ਕੁਝ ਬਣੇ ਆਈਨਾ ਹਾਸ਼ਮ ਅਤੇ ਸਮਝੇ ਭੇਤ ਇਲਾਹੀ ।1>
    text <ਇਕਸੇ ਤਾਰ ਬਹਾਰ ਨਾ ਰਹਿੰਦੀ>
  block
    text <ਇਕਸੇ ਤਾਰ ਬਹਾਰ ਨਾ ਰਹਿੰਦੀ ਨਹੀਂ ਇਕਸੇ ਤੌਰ ਜ਼ਮਾਨਾ ।>
    text <ਹਰ ਦਿਨ ਚਾਲ ਨਹੀਂ ਅਲਬੇਲੀ ਨਹੀਂ ਹਰ ਦਮ ਜ਼ੋਰ ਜਵਾਨਾ ।>
    text <ਰੋਵਣ ਸੋਗ ਹਮੇਸ਼ ਨਾ ਹੋਵੇ ਨਹੀਂ ਨਿੱਤ ਨਿੱਤ ਰਾਗ ਸ਼ਹਾਨਾ ।>
    text <ਹਾਸ਼ਮ ਬੈਠ ਗਈਆਂ ਲੱਖ ਡਾਰਾਂ ਇਹ ਜਗਤ ਮੁਸਾਫ਼ਰਖਾਨਾ ।>
    text <ਇਕਸੇ ਥਾਉਂ ਨ ਵਗਦੀਆਂ ਨਦੀਆਂ>
  block
    text <ਇਕਸੇ ਥਾਉਂ ਨ ਵਗਦੀਆਂ ਨਦੀਆਂ ਨਹੀਂ ਇਕਸੇ ਤੌਰ ਲੁਕਾਈ ।>
    text <ਐ ਦਿਲ ਪਕੜ ਦਲੇਰੀ ਦਿਲ ਦੀ ਕਰ ਸੋਚ ਵਿਚਾਰ ਨ ਕਾਈ ।>
    text <ਰਲ ਮਿਲ ਬਹਿਣ ਹਮੇਸ਼ ਨ ਦੇਂਦਾ ਕਿਉਂ ਨਿਤ ਰਹਿਗੁ ਜੁਦਾਈ ।>
    text <ਹਾਸ਼ਮ ਫ਼ਤ੍ਹੇ ਅਸਾਨ ਤਿਨ੍ਹਾਂ ਨੂੰ ਜਿਨ੍ਹਾਂ ਹਿੰਮਤ ਯਾਰ ਬਣਾਈ ।>
    text <ਇਨ੍ਹੀਂ ਅੱਖੀਂ ਰੱਬ ਨਜ਼ਰ ਨ ਆਵੇ>
  block
    text <ਇਨ੍ਹੀਂ ਅੱਖੀਂ ਰੱਬ ਨਜ਼ਰ ਨ ਆਵੇ ਰੱਬ ਹੋਰ ਅੱਖੀਂ ਮਨ ਮਾਹੀਂ ।>
    text <ਦਹਸਿਰ ਬਿੰਸਤ ਅੱਖੀਂ ਹੱਥ ਆਇਆ ਪਰ ਰਾਮ ਪਛਾਤੋਸੁ ਨਾਹੀਂ ।>
    text <ਜਿਤ ਵਲ ਉਲਟ ਪਵੇ ਰੁਖ ਦਿਲ ਦਾ ਏਹ ਨੈਣ ਪ੍ਰਾਣ ਤਦਾਹੀਂ ।>
    text <ਹਾਸ਼ਮ ਦੋਸ਼ ਨੈਣਾਂ ਨੂੰ ਕੇਹਾ ਇਸ ਦਿਲ ਦੀਆਂ ਦੂਰ ਨਿਗਾਹੀਂ ।>
    text <ਇਸ਼ਕਾ ਬਾਲ ਚਿਖਾ ਵਿਚ ਪਾਵੇਂ>
  block
    text <ਇਸ਼ਕਾ ਬਾਲ ਚਿਖਾ ਵਿਚ ਪਾਵੇਂ ਤਾਂ ਮੈਂ ਅੰਗ ਨ ਮੋੜਾਂ ਜ਼ੱਰਰਾ ।>
    text <ਮੁਖ ਮੋੜਾਂ ਤੇ ਕਾਫ਼ਰ ਥੀਵਾਂ ਜੇ ਸੀਸ ਧਰਾਵੇਂ ਅੱਰਰਾ ।>
    text <ਸ਼ੌਕ ਸ਼ਰਾਬ ਪਿਲਾਇਓਈ ਮੈਨੂੰ ਹੁਣ ਹੋਇਆ ਮਸਤ ਮੁਕੱਰਰਾ ।>
    text <ਹਾਸ਼ਮ ਨਹੀਂ ਰਹਿਓ ਹੁਣ ਤੂੰ ਹੀ ਹੁਣ ਮੈਂ ਵਿਚਮੈਂ ਨ ਜ਼ਰਰਾ ।>
    text <ਇਸ਼ਕਾ ਲੱਖ ਔਗੁਣ ਵਿਚ ਤੇਰੇ>
  block
    text <ਇਸ਼ਕਾ ਲੱਖ ਔਗੁਣ ਵਿਚ ਤੇਰੇ ਕੋਈ ਇਕ ਦੋ ਚਾਰ ਨ ਪਾਏ ।>
    text <ਇਕ ਗੁਣ ਹੈ ਐਸਾ ਵਿਚ ਤੇਰੇ ਜਿਸ ਸਭ ਇਹ ਐਬ ਛਿਪਾਏ ।>
    text <ਜਿਤ ਵਲ ਧਿਆਨ ਕਰੇਂ ਨਹੀਂ ਹਟਦਾ ਬਿਨ ਮਤਲਬ ਸਿਰ ਪਹੁੰਚਾਏ ।>
    text <ਹਾਸ਼ਮ ਏਸ ਪਿਛੇ ਦਿਲ ਘਾਇਲ ਤੇਰੇ ਹੋਇ ਗ਼ੁਲਾਮ ਵਿਕਾਏ ।>
    text <ਇਸ਼ਕ ਅਸਾਂ ਨਾਲ ਐਸੀ ਕੀਤੀ>
  block
    text <ਇਸ਼ਕ ਅਸਾਂ ਨਾਲ ਐਸੀ ਕੀਤੀ ਜਿਉਂ ਰੁੱਖਾਂ ਨਾਲ ਪਾਲਾ ।>
    text <ਧਿਰ ਧਿਰ ਹੋਏ ਗ਼ੁਨਾਹੀ ਕਮਲੇ ਮੈਨੂੰ ਮਿਲਦਾ ਦੇਸਨਿਕਾਲਾ ।>
    text <ਇਨ ਬਿਰਹੋਂ ਛਲੀਏ ਵਲ ਲੀਤਾ ਮੈਂ ਜਾਣਾਂ ਇਸ਼ਕ ਸੁਖਾਲਾ ।>
    text <ਹਾਸ਼ਮ ਯਾਰ ਸੱਜਣ ਦੇ ਕਾਰਣ ਅਸਾਂ ਪੀਤਾ ਜ਼ਹਿਰ ਪਿਆਲਾ ।>
    text <ਜਾਂ ਫ਼ਰਹਾਦ ਵਿਖੇ ਤੂੰ ਆਇਓਂ>
  block
    text <ਜਾਂ ਫ਼ਰਹਾਦ ਵਿਖੇ ਤੂੰ ਆਇਓਂ ਉਹਤੋਂ ਜਾ ਪਹਾੜ ਚਿਰਾਇਓ ।>
    text <ਮੇਰੇ ਪੈਰ ਜੰਜ਼ੀਰ ਹਯਾ ਦਾ ਉਹਨੂੰ ਮੂਲ ਨਾ ਚਾਇ ਤੁੜਾਇਓ ।>
    text <ਇਸ਼ਕਾ ਜ਼ੋਰ ਨਹੀਂ ਵਿਚ ਤੇਰੇ ਸੱਚ ਆਖ ਬੁਢੇਪਾ ਆਇਓ>
    text <ਹਾਸ਼ਮ ਲੋਕ ਕਰਨ ਗ਼ਮ ਐਵੇਂ ਅਸਾਂ ਭੇਤ ਤੇਰਾ ਹੁਣ ਪਾਇਓ ।>
    text <ਜਾਨੀ ਜੀਵਨ ਚਾਰ ਦਿਹਾੜੇ>
  block
    text <ਜਾਨੀ ਜੀਵਨ ਚਾਰ ਦਿਹਾੜੇ ਇਹ ਸਦਾ ਨ ਰਹਿਣ ਬਹਾਰੀਂ ।>
    text <ਏਸ ਚਮਨ ਵਿਚ ਫਿਰ ਫਿਰ ਗਈਆਂ ਕੋਟ ਬੇਅੰਤ ਸ਼ੁਮਾਰੀਂ ।>
    text <ਮੈਂ ਤੂੰ ਕੌਣ ਵਿਚਾਰੇ ਕਿਸ ਦੇ ਕਿਸ ਗਿਣਤੀ ਲਾਖ ਹਜ਼ਾਰੀਂ ।>
    text <ਹਾਸ਼ਮ ਖ਼ੁਆਬ ਹਯਾਤੀ ਬਦਲੇ ਤੂੰ ਕੌਲ ਕਰਾਰ ਨ ਹਾਰੀਂ ।>
    text <ਜਾਨੀ ਯਾਰ ਨ ਹਾਸਲ ਹੋਂਦੇ>
  block
    text <ਜਾਨੀ ਯਾਰ ਨ ਹਾਸਲ ਹੋਂਦੇ ਫਿਰ ਲਾਖ ਕਰੋੜੀਂ ਮੁਲ ਨੂੰ ।>
    text <ਦੇਖ ਦੀਦਾਰ ਕੋਈ ਦਮ ਲਾਹਾ ਅਤੇ ਜਾਣ ਗ਼ਨੀਮਤ ਗੁਲ ਨੂੰ ।>
    text <ਓੜਕ ਤੋੜ ਲੇਜਾਵਗੁ ਮਾਲੀ ਅਤੇ ਸੋਗ ਪਵਗੁ ਬੁਲਬੁਲ ਨੂੰ ।>
    text <ਹਾਸ਼ਮ ਯਾਰ ਮਿਲੇ ਗਲ ਹੱਸਕੇ ਕੋਈ ਅਜ ਨਹੀਂ ਤੁਧ ਤੁਲ ਨੂੰ ।>
    text <ਜਾਨ ਜਹਾਨ ਦੋਵੇਂ ਦਮ ਕੋਈ>
  block
    text <ਜਾਨ ਜਹਾਨ ਦੋਵੇਂ ਦਮ ਕੋਈ ਅਤੇ ਹਿਰਸ ਹਜ਼ਾਰ ਚੁਫੇਰੇ ।>
    text <ਮਾਰਨ ਰਾਹ ਸਿਧਾਵਣ ਰਾਤੀਂ ਅਤੇ ਫ਼ੌਜ ਰਹੇ ਨਿਤ ਨੇੜੇ ।>
    text <ਸਾਬਤ ਜਾਨ ਜੁ ਮਾਲ ਦਿਸੀਵੇ ਅਸੀਂ ਆਣ ਮੁਸਾਫ਼ਰ ਘੇਰੇ ।>
    text <ਹਾਸ਼ਮ ਆਪ ਕਰਗੁ ਸੋਈ ਹੋਸੀ ਹੋਰ ਵਸ ਨਹੀਂ ਕੁਝ ਮੇਰੇ ।>
    text <ਜਬ ਲਗ ਮਿਲੀ ਨ ਤੈਨੂੰ ਜਾਗ੍ਹਾ>
  block
    text <ਜਬ ਲਗ ਮਿਲੀ ਨ ਤੈਨੂੰ ਜਾਗ੍ਹਾ ਮੈਂ ਹੀਰ ਆਹੀ ਅਲਬੇਲੀ ।>
    text <ਹੁਣ ਮੈਂ ਚੋਰ ਹੋਈ ਜਗ ਸਾਰੇ ਮੇਰਾ ਤੈਂ ਬਿਨ ਹੋਰ ਨ ਬੇਲੀ ।>
    text <ਚਾਕਾ ਚਾਕ ਮੇਰਾ ਦਿਲ ਕਰਕੇ ਹੁਣ ਮਤ ਜਾ ਛੋੜ ਇਕੇਲੀ ।>
    text <ਹਾਸ਼ਮ ਦੇਣ ਉਲਾਂਭਾ ਮਾਪੇਹੋਈ ਹੀਰ ਰਾਂਝਣ ਦੀ ਚੇਲੀ ।>
    text <ਜਦ ਇਹ ਖ਼ਾਕ ਰਿਹਾ ਤਨ ਮੇਰਾ>
  block
    text <ਜਦ ਇਹ ਖ਼ਾਕ ਰਿਹਾ ਤਨ ਮੇਰਾ ਤੁਧ ਦੁਖ ਸੁਖ ਮੂਲ ਨ ਆਹਾ ।>
    text <ਭੀ ਮੁੜ ਖ਼ਾਕ ਹੋਈ ਸੀ ਓਵੇਂ ਕੋਈ ਰੋਜ਼ ਮਿਲਣ ਦਾ ਲਾਹਾ ।>
    text <ਆਉ ਜਾਨੀ ਗਲ ਲੱਗ ਅਸਾਡੇ ਤੇਰਾ ਇਸ਼ਕ ਪਿਆ ਗਲਿ ਫਾਹਾ ।>
    text <ਹਾਸ਼ਮ ਹੋਗੁ ਸਨਾਸ਼ ਮੁਇਆਂ ਦੀ ਸੁਣ ਦਿਲਬਰ ਬੇਪਰਵਾਹਾ ।>
    text <ਜੈਂ ਦੁਖ ਪ੍ਰੇਮ ਤਿਨ੍ਹੇ ਹੱਥਿ ਆਇਆ>
  block
    text <ਜੈਂ ਦੁਖ ਪ੍ਰੇਮ ਤਿਨ੍ਹੇ ਹੱਥਿ ਆਇਆ ਇਸ ਦਿਲਬਰ ਦੀ ਸਰਕਾਰੋਂ ।>
    text <ਖ਼ੁਸ਼ ਦਿਲ ਹੋ ਕਰ ਸ਼ੁਕਰ ਖ਼ੁਦਾ ਦਾ ਹੁਣ ਬਚਿਓਂ ਲਾਖ ਅਜ਼ਾਰੋਂ ।>
    text <ਇਕ ਦੁਖ ਤੋਂ ਦੁਖ ਜਾਣ ਹਜ਼ਾਰਾਂ ਦੇਖ ਹਾਸਲ ਏਸ ਪਿਆਰੋਂ ।>
    text <ਹਾਸ਼ਮ ਸ਼ਾਹ ਦੁਖ ਢੂੰਡ ਇਸ਼ਕ ਦਾ ਇਸ ਕਾਮਲ ਪਾਸ ਹਜ਼ਾਰੋਂ ।>
    text <ਜਿਸ ਦਾ ਦਰਦ ਤਿਸੇ ਹੱਥ ਦਾਰੂ>
  block
    text <ਜਿਸ ਦਾ ਦਰਦ ਤਿਸੇ ਹੱਥ ਦਾਰੂ ਹੋਰ ਕੌਣ ਤਬੀਬ ਗੰਵਾਵੇ ।>
    text <ਕੂਕ ਦਿਲਾ ਕੋਈ ਕੂਕ ਕਹਿਰ ਦੀ ਮਤ ਸਾਹਿਬ ਜੇ ਸੁਣ ਪਾਵੇ ।>
    text <ਮੁੱਦਤਾਂ ਗੁਜ਼ਰ ਗਈਆਂ ਮੁਖ ਡਿਠਿਆਂ ਮੇਰਾ ਦਿਲਬਰ ਨਜ਼ਰ ਨ ਆਵੇ ।>
    text <ਹਾਸ਼ਮੁ ਹੋਗੁ ਕੋਈ ਦਿਨ ਐਸਾ ਮੇਰਾ ਦਿਲਬਰ ਲਏ ਕਲਾਵੇ ।>
    text <ਜਿਸ ਦਿਨ ਸ਼ਹਿਰ ਮਹਿਬੂਬਾਂ ਵਾਲੇ>
  block
    text <ਜਿਸ ਦਿਨ ਸ਼ਹਿਰ ਮਹਿਬੂਬਾਂ ਵਾਲੇ ਕੋਈ ਆਸ਼ਕ ਪੈਰ ਧਰੇਂਦਾ ।>
    text <ਜਾਨ ਖ਼ੁਰਾਕ ਬਣਾਵੇ ਗ਼ਮ ਦੀ ਅਤੇ ਪਲ ਪਲ ਸੂਲ ਸਹੇਂਦਾ ।>
    text <ਸੀਸ ਉਤਾਰ ਪਿਆਲਾ ਕਰਕੇ ਅਤੇ ਲੈ ਹੱਥਿ ਭੀਖ ਮੰਗੇਂਦਾ ।>
    text <ਹਾਸ਼ਮ ਤਰਸ ਮਹਿਬੂਬਾਂ ਆਵੇ ਅਤੇ ਤਾਂ ਕੁਝ ਖ਼ੈਰ ਪਵੇਂਦਾ ।>
    text <ਜਿਸ ਦਿਨ ਤੋੜ ਮੁਰਾਦਾਂ ਟੁਰਸੈਂ>
  block
    text <ਜਿਸ ਦਿਨ ਤੋੜ ਮੁਰਾਦਾਂ ਟੁਰਸੈਂ ਉਹ ਰੋਜ਼ ਵਿਸਾਰ ਨ ਭਾਈ ।>
    text <ਸੱਥਰ ਘੱਤ ਮੈਦਾਨੇ ਬਹਿਸਨ ਜਦ ਖੇਸ਼ ਕਬੀਲਾ ਮਾਈ ।>
    text <ਹੁਣ ਜਿਥੇ ਦੁਖ ਫੋਲੇਂ ਅਪਣਾ ਫਿਰ ਸੋ ਧਿਰ ਰਹਗੁ ਨ ਕਾਈ ।>
    text <ਹਾਸ਼ਮ ਨੌਬਤ ਵਾਰੀ ਅਪਣੀ ਫਿਰ ਕਿਨ ਕਿਨ ਨਹੀਂ ਵਜਾਈ ।>
    text <ਜਿਸ ਘਰ ਵਿਚ ਹੋਵੇ ਦੁਖਿਆਰਾ>
  block
    text <ਜਿਸ ਘਰ ਵਿਚ ਹੋਵੇ ਦੁਖਿਆਰਾ ਉਹਦੇ ਸਭ ਘਰ ਦੇ ਦੁਖ ਪਾਵਣ ।>
    text <ਪਲਕੁ ਵਿਸਾਹ ਕਰੇਨ ਨ ਤਿਸਦਾ ਅਤੇ ਔਖਧਿ ਵੈਦ ਪੁਛਾਵਣ ।>
    text <ਜਿਸ ਤਨ ਵਿਚ ਹੋਵੇ ਦਿਲ ਘਾਇਲ ਭਲਾ ਸੋ ਤਨ ਕੀ ਸੁਖ ਪਾਵਣ ।>
    text <ਹਾਸ਼ਮ ਦਰਦ ਅਜੀਜ਼ ਆਸ਼ਕ ਨੂੰ ਜਿਹੜੇ ਸੌ ਸੁਖ ਘੋਲ ਘੁਮਾਵਣ ।>
    text <ਜਿਸ ਜਾਨੀ ਬਣਿਆ ਜਗ ਜਾਣੇ>
  block
    text <ਜਿਸ ਜਾਨੀ ਬਣਿਆ ਜਗ ਜਾਣੇ ਤੂੰ ਜਾਣ ਸੋਈ ਦਿਲ ਜਾਨੀ ।>
    text <ਕਿਸ ਦੇ ਨਾਲ ਬਣੇ ਅਣਬਣਤੀ ਛਡ ਮੀਤ ਇਹ ਪ੍ਰੀਤਿ ਜਹਾਨੀ ।>
    text <ਭਲਕੇ ਵਾਉ ਖਿਜ਼ਾਂ ਦੀ ਵਗਸੀ ਨਾ ਰਖਸੀ ਨਾਮ ਨਿਸ਼ਾਨੀ ।>
    text <ਦਮਖ਼ੁਦ ਹੋ ਕਰ ਜਾਹ ਦਮ ਪੂਰੇ ਤੂੰ ਹਾਸ਼ਮ ਦੀ ਜ਼ਿੰਦਗਾਨੀ>
    text <ਜਿਸ ਨੇ ਇਹ ਗੱਲ ਪੁਖ਼ਤਾ ਜਾਣੀਂ>
  block
    text <ਜਿਸ ਨੇ ਇਹ ਗੱਲ ਪੁਖ਼ਤਾ ਜਾਣੀਂ ਉਹ ਖ਼ਾਮ ਹੋਇਆ ਵਿਚ ਖ਼ੇਸ਼ਾਂ ।>
    text <ਲੱਜ਼ਤ ਹਿਜਰ ਵਸਲ ਦੀ ਦੇਖੀ ਅਤੇ ਕੀਤਾ ਹਾਲ ਪਰੇਸ਼ਾਂ ।>
    text <ਬਿਰਹੋਂ ਜ਼ੰਬੂਰ ਚੜ੍ਹੇ ਹਰ ਤਰਫ਼ੋਂ ਉਹਨੂੰ ਲਾਖ ਲਗਾਵਣ ਨੈਅਸ਼ਾਂ ।>
    text <ਹਾਸ਼ਮ ਹਉਂ ਕੁਰਬਾਨ ਉਨ੍ਹਾਂ ਦੇ ਜਿਹੜੇ ਸਾਹਿਬ ਦਰਦ ਹਮੇਸ਼ਾਂ ।>
    text <ਜਿਸ ਨੂੰ ਤਲਬ ਹੋਵੇ ਜਿਸ ਦਿਲ ਦੀ>
  block
    text <ਜਿਸ ਨੂੰ ਤਲਬ ਹੋਵੇ ਜਿਸ ਦਿਲ ਦੀ ਨਹੀਂ ਹਟਦਾ ਲਾਖ ਹਟਾਏ ।>
    text <ਤਿਸ ਦੇ ਬਾਝ ਨ ਹੋਸੁ ਤਸੱਲੀ ਭਾਵੇਂ ਸੌ ਕਰ ਗਿਆਨ ਸੁਣਾਏ ।>
    text <ਮਜਨੂੰ ਬਾਝ ਲੇਲੀ ਖ਼ੁਸ਼ ਨਾਹੀਂ ਭਾਵੇਂ ਰੱਬ ਨੂੰ ਜਾ ਮਿਲਾਏ ।>
    text <ਹਾਸ਼ਮ ਜਾਨ ਮੁਰਾਦ ਇਸ਼ਕ ਦੀ ਉਹਨੂੰ ਅੱਖੀਂ ਯਾਰ ਦਿਖਾਏ ।>
    text <ਜਿਸ ਵਿਚ ਚਿਣਗ ਬਿਰਹੋਂ ਦੀ ਪਈਆ>
  block
    text <ਜਿਸ ਵਿਚ ਚਿਣਗ ਬਿਰਹੋਂ ਦੀ ਪਈਆ ਤਿਸ ਨਾਲ ਲਹੂ ਮੁਖ ਧੋਤਾ ।>
    text <ਸ਼ਮ੍ਹਾਂ ਜਮਾਲ ਡਿਠਾ ਪਰਵਾਨੇ ਅਤੇ ਆਣ ਸ਼ਹੀਦ ਖੜੋਤਾ ।>
    text <ਜਾਂ ਮਨਸੂਰ ਹੋਇਆ ਮਦ ਮਾਤਾ ਤਦ ਸੂਲੀ ਨਾਲ ਪਰੋਤਾ ।>
    text <ਹਾਸ਼ਮ ਇਸ਼ਕ ਅਜੇਹਾ ਮਿਲਿਆ ਜਿਸ ਦੀਨ ਮਜ਼੍ਹਬ ਸਭ ਧੋਤਾ ।>
    text <ਜਿਥੇ ਬੈਠ ਕਹਾਂ ਦੁਖ ਦਿਲ ਦਾ>
  block
    text <ਜਿਥੇ ਬੈਠ ਕਹਾਂ ਦੁਖ ਦਿਲ ਦਾ ਮੈਨੂੰ ਘਾਇਲ ਮਿਲੇ ਨ ਕੋਈ ।>
    text <ਜਿਸ ਨੂੰ ਕੂਕ ਕਹਾਂ ਸੋਈ ਆਖੇਭੈੜੀ ਲਾਹ ਪਰੇ ਮੁਖ ਲੋਈ ।>
    text <ਤੇਰਾ ਹੁਸਨ ਮੇਰੀ ਦਿਲਗ਼ੀਰੀ ਸਭ ਜਗ ਵਿਚ ਜ਼ਾਹਰ ਹੋਈ ।>
    text <ਹਾਸ਼ਮ ਇਹ ਅਹਿਸਾਨ ਜਾਨੀ ਦਾ ਸਾਨੂੰ ਕਿਤ ਵਲ ਮਿਲੇ ਨ ਢੋਈ ।>
    text <ਜਿਤ ਵਾਸ ਕਦੀਮ ਕਮੀਨਾ ਕੀਤਾ>
  block
    text <ਜਿਤ ਵਾਸ ਕਦੀਮ ਕਮੀਨਾ ਕੀਤਾ ਭੈੜਾ ਫੜਿਆ ਸੋਗ ਉਦਾਸੀ ।>
    text <ਕਿਸਮਤ ਆਣ ਸੁਤੀ ਨਹੀਂ ਸਮਝੇ ਫੇਰ ਕਿਤ ਵਲ ਟੋਰ ਲੈ ਜਾਸੀ ।>
    text <ਚਾਵੜ ਚਾ ਮੁਸਾਫ਼ਰ ਕਹਿਆਜੇਹੜਾ ਆਣ ਲੱਤਾ ਸ਼ਬ ਵਾਸੀ ।>
    text <ਹਾਸ਼ਮ ਸਮਝ ਨ ਕਰ ਤੂੰ ਦ੍ਹਾਵਾ ਮਤ ਹੋਰ ਪਵੇ ਗਲਿ ਫਾਸੀ ।>
    text <ਜੀਉ ਜਾਨੀ ਤਨ ਮਨ ਵਿਚ ਜਾਨੀ>
  block
    text <ਜੀਉ ਜਾਨੀ ਤਨ ਮਨ ਵਿਚ ਜਾਨੀ ਮੈਨੂੰ ਸਭ ਜਾਨੀ ਦਿਸ ਆਵੇ ।>
    text <ਹਰਦਮ ਦਰਦ ਜ਼ਬਾਨ ਜਾਨੀ ਦਾ ਹੋਰ ਸੁਖ਼ਨ ਕਲਾਮ ਨ ਭਾਵੇ ।>
    text <ਪਰ ਜਾਨੀ ਜ਼ਾਹਰ ਬਿਨ ਮਿਲਿਆਂ ਇਨ੍ਹਾਂ ਅੱਖੀਆਂ ਚੈਨ ਨ ਆਵੇ ।>
    text <ਹਾਸ਼ਮ ਆਖ ਦਮਾਂ ਦਿਆਂ ਰੁੱਠਿਆਂ ਪਰ ਕੌਣ ਗੱਲੀਂ ਪਰਚਾਵੇ ।>
    text <ਜਿਉਂ ਜਿਉਂ ਬਖ਼ੀਲ ਚੁਫ਼ੇਰੇ ਫਿਰਦੇ>
  block
    text <ਜਿਉਂ ਜਿਉਂ ਬਖ਼ੀਲ ਚੁਫ਼ੇਰੇ ਫਿਰਦੇ ਅਤੇ ਜ਼ੋਰ ਪਿਆ ਜਗ ਲਾਵੇ ।>
    text <ਤਿਉਂ ਤਿਉਂ ਦਰਦ ਹੋਵੇ ਨਿਤ ਪੁਖ਼ਤਾ ਉਹਨੂੰ ਔਖਧ ਵਾਂਗੁ ਸੁਖਾਵੇ ।>
    text <ਤੇਰਾ ਦਰਦ ਮੇਰੇ ਵਿਚ ਸੀਨੇ ਮੇਰੀ ਜਿੰਦ ਜਾਵੇ ਤਦ ਜਾਵੇ ।>
    text <ਹਾਸ਼ਮ ਮਿਲਣ ਹਰਾਮ ਤਿਨ੍ਹਾਂ ਨੂੰ ਜਿਹੜਾ ਦੁਖ ਤੇਰੇ ਦੁਖ ਪਾਵੇ ।>
    text <ਜਿਉਂ ਜਿਉਂ ਨਫਸ ਮੋੜੇ ਤਕਦੀਰੋਂ>
  block
    text <ਜਿਉਂ ਜਿਉਂ ਨਫਸ ਮੋੜੇ ਤਕਦੀਰੋਂ ਤਿਉਂ ਤਿਉਂ ਇਹ ਮਨ ਭੂਲੇ ।>
    text <ਜੰਮਦਾ ਉਠ ਅੜਾਵਨ ਲਗਦਾ ਫਿਰਿ ਭਾਰ ਨ ਟਲਦਾ ਮੂਲੇ ।>
    text <ਹੋਣੀ ਹੋਗੁ ਸੋਈ ਕੁਝ ਹੋਸੀ ਕੋਈ ਲਾਖ ਪਿਆ ਸਿਰ ਝੂਲੇ ।>
    text <ਹਾਸ਼ਮਸ਼ਾਹ ਕਰ ਸਬਰ ਬਤੇਰਾ ਤੈਨੂੰ ਖ਼ੈਰ ਪਵਗੁ ਇਤ ਸੂਲੇ ।>
    text <ਜੋ ਹੱਡ ਦੁਧ ਮਲਾਈਂ ਪਾਲੇ>
  block
    text <ਜੋ ਹੱਡ ਦੁਧ ਮਲਾਈਂ ਪਾਲੇ ਤੂੰ ਖੋਹ ਖੱਸ ਮਾਲ ਬੇਗ਼ਾਨਾ ।>
    text <ਇਕ ਦਿਨ ਲੋਕ ਤਮਾਸ਼ੇ ਕਾਰਣ ਤੇਰੇ ਧਰਸਨ ਹਾਡ ਨਿਸ਼ਾਨਾ ।>
    text <ਤੂੰਹੀ ਨਾਲ ਆਈ ਕਰ ਟੋਟੇ ਵਿਚ ਧਰ ਕੇ ਇਸ਼ਕ ਬਹਾਨਾ ।>
    text <ਹਾਸ਼ਮ ਜਾਨ ਕਹੇ ਤੁਧ ਕੀਤਾ ਇਹ ਜਗਤ ਮੁਸਾਫ਼ਰਖ਼ਾਨਾ ।>
    text <ਕਾਰੀ ਰੋਗ ਬੀਮਾਰੀ ਭਾਰੀ>
  block
    text <ਕਾਰੀ ਰੋਗ ਬੀਮਾਰੀ ਭਾਰੀ ਮੇਰੀ ਕੋਈ ਨ ਕਰਦਾ ਕਾਰੀ ।>
    text <ਹਾਰੀ ਉਮਰ ਜਵਾਨੀ ਸਾਰੀ ਤੇਰੀ ਸੂਰਤ ਤੋਂ ਬਲਿਹਾਰੀ ।>
    text <ਡਾਰੀ ਲੋਗ ਕਹਿਣ ਬੁਰਿਆਰੀ ਭੈੜੀ ਕੂੰਜ ਫਿਰੇ ਬਿਨ ਡਾਰੀਂ ।>
    text <ਵਾਰੀ ਘੋਲ ਘੁਮਾਈ ਹਾਸ਼ਮ ਮੇਰੀ ਬਾਤ ਪੁਛੇਂ ਇਕ ਵਾਰੀ ।>
    text <ਕਾਬਲ ਕਦਰ ਮਹਿਬੂਬ ਜੇ ਹੋਵੇ>
  block
    text <ਕਾਬਲ ਕਦਰ ਮਹਿਬੂਬ ਜੇ ਹੋਵੇ ਤਾਂ ਆਸ਼ਕ ਨੂੰ ਲੈ ਤਰਦਾ ।>
    text <ਸਾਬਤ ਚਸ਼ਮ ਰਹੇ ਦਿਲਬਰ ਦੀ ਤਾਂ ਦੇਖੋ ਆਸ਼ਕ ਮਰਦਾ ।>
    text <ਇਕ ਚਾਹੇ ਇਕ ਮੂਲ ਨ ਚਾਹੇ ਉਹ ਹਰਗਿਜ਼ ਨੇਹੁੰ ਨ ਸਰਦਾ ।>
    text <ਹਾਸ਼ਮ ਮੂਲ ਨ ਮਰੇ ਸਿਪਾਹੀ ਜਿਥੇ ਕਦਰ ਨਹੀਂ ਕੋਈ ਕਰਦਾ ।>
    text <ਕਾਫ਼ਰ ਕਹਿਰ ਨਜ਼ੂਲ ਵਿਛੋੜਾ>
  block
    text <ਕਾਫ਼ਰ ਕਹਿਰ ਨਜ਼ੂਲ ਵਿਛੋੜਾ ਇਸ ਦਿਲਬਰ ਯਾਰ ਸੱਜਣ ਦਾ ।>
    text <ਤਰਸਣ ਨੈਣ ਨਹੀਂ ਵਸ ਚੱਲਦਾ ਅਤੇ ਦਿਲ ਵਿਚ ਸ਼ੌਕ ਮਿਲਣ ਦਾ ।>
    text <ਜ਼ਹਿਮਤ ਏਸ ਨਹੀਂ ਭਰਵਾਸਾ ਮੈਨੂੰ ਇਕ ਦਿਨ ਹੋਰ ਬਚਣ ਦਾ ।>
    text <ਹਾਸ਼ਮ ਬਾਝ ਅਮਲ ਮਰ ਜਾਂਦਾ ਭੈੜਾ ਅਮਲੀ ਏਸ ਮਿਲਣ ਦਾ ।>
    text <ਕਾਫ਼ਰ ਨੈਣ ਭਰੇ ਦਿਲ ਡੰਗਣ>
  block
    text <ਕਾਫ਼ਰ ਨੈਣ ਭਰੇ ਦਿਲ ਡੰਗਣ ਜਿਹੜੇ ਦਿਸਣ ਬਾਲ ਇਆਣੇ ।>
    text <ਚਾਮਲ ਚੜ੍ਹਨ ਕਰਨ ਨਿਤ ਸ਼ੋਖੀ ਅਤੇ ਸੌਦਾ ਕਰਨ ਧਿਙਾਣੇ ।>
    text <ਹਾਸੀ ਪਾ ਦਿਤੀ ਗਲ ਫਾਂਸੀ ਹੁਣ ਰੋਂਦੀ ਵਖਤ ਵਿਹਾਣੇ ।>
    text <ਹਾਸ਼ਮ ਦੇਖ ਉਨ੍ਹਾਂ ਨੈਣਾਂ ਨੂੰ ਕੋਈ ਜਾਣੇ ਬਹੁਤ ਨਿਮਾਣੇ ।>
    text <ਕਰ ਅਫ਼ਸੋਸ ਕਹਿਆ ਦਿਲ ਘਾਇਲ>
  block
    text <ਕਰ ਅਫ਼ਸੋਸ ਕਹਿਆ ਦਿਲ ਘਾਇਲ ਜਦ ਡਿਠੋ ਸੁ ਚੰਦ ਉਜਾਲਾ ।>
    text <ਸੁਣ ਚੰਦਾ ਬੁਲਬੁਲ ਦੇ ਵਿਛੜੇ ਤੈਨੂੰ ਦਾਗ਼ ਪਿਆ ਗੁਲਲਾਲਾ ।>
    text <ਲਾਖ ਚਕੋਰ ਗਏ ਮਰ ਆਸ਼ਕ ਤੂੰ ਅਜੇ ਨ ਹੋਇਓਂ ਕਾਲਾ ।>
    text <ਹਾਸ਼ਮ ਮਿਲਣ ਦਰੁਸਤ ਤਿਨ੍ਹਾਂ ਨੂੰ ਜਿਨ੍ਹਾਂ ਵਿਛੜਨ ਜ਼ਹਿਰ ਪਿਆਲਾ ।>
    text <ਕਰਦੀ ਖ਼ਾਕ ਤੁਹਾਡੇ ਦਰ ਦੀ>
  block
    text <ਕਰਦੀ ਖ਼ਾਕ ਤੁਹਾਡੇ ਦਰ ਦੀ ਸਭ ਦੂਰ ਅੱਖੀਂ ਦੇ ਪਰਦੇ ।>
    text <ਕਿਤ ਬਿਧਿ ਖ਼ਾਕ ਅਸਾਂ ਹੱਥ ਆਵੇ ਭਲਾ ਆਖ ਦਿਤੇ ਬਿਨ ਸਿਰ ਦੇ ।>
    text <ਕੀ ਸੁਨਿਆਰ ਪਹਾਰਯੋਂ ਕੂੜਾ ਭੈੜੇ ਦੇਣ ਨਹੀਂ ਇਹ ਜ਼ਰ ਦੇ ।>
    text <ਹਾਸ਼ਮ ਪਹੁੰਚ ਹੋਵੇ ਦਰ ਤੋੜੀਂ ਅਤੇ ਆਸ਼ਕ ਕਿਉਂ ਜਲ ਮਰਦੇ ।>
    text <ਕਰੇ ਖ਼ਰਾਬ ਫ਼ਕੀਰੀ ਤਾਈਂ>
  block
    text <ਕਰੇ ਖ਼ਰਾਬ ਫ਼ਕੀਰੀ ਤਾਈਂ ਇਹ ਦਾਨਸ਼ ਦੂਰੰਦੇਸ਼ੀ ।>
    text <ਚਸ਼ਮ ਪਰ ਆਬ ਜਿਗਰ ਪਰ ਆਤਸ਼ ਇਹ ਹਰਫ਼ ਦੁਵੇਂ ਦਰਵੇਸ਼ੀ ।>
    text <ਨੀਂਦ ਹਰਮ ਖ਼ੁਸ਼ੀ ਵਿਚ ਸੁਫ਼ਨੇ ਇਹ ਰਹੇ ਤਰੀਕ ਹਮੇਸ਼ੀ ।>
    text <ਬਣੇ ਫ਼ਕੀਰ ਤਾਂ ਸਮਝੇ ਹਾਸ਼ਮ ਇਹ ਰਸਮ ਕਲੰਦਰ ਕੈਸੀ ।>
    text <ਕਰਿ ਕਰਿ ਸਮਝ ਰਹਿਆ ਵਿਚ ਹੈਰਤ>
  block
    text <ਕਰਿ ਕਰਿ ਸਮਝ ਰਹਿਆ ਵਿਚ ਹੈਰਤ ਮੈਨੂੰ ਦਿਲ ਦਾ ਭੇਤ ਨ ਆਵੇ ।>
    text <ਕਦੀ ਤਾਂ ਤਖ਼ਤ ਬਹੇ ਬਣ ਹਾਕਮ ਅਤੇ ਕਦੀ ਕੰਗਾਲ ਕਹਾਵੇ ।>
    text <ਕਦੀਸਖ਼ਤ ਬਿਜ਼ਾਰ ਹੋਵੇ ਖ਼ੁਦ ਜਿਸਮੋਂ ਸਭ ਕਿਛੁ ਖਾਕ ਮਿਲਾਵੇ ।>
    text <ਦੀਗਰ ਕੌਣ ਕਹੇ ਮੈਂ ਹਾਸ਼ਮ ਜਿਹੜਾ ਰੋਜ਼ ਦੁਕਾਨ ਚਲਾਵੇ ।>
    text <ਕੌਣ ਜਨੂੰਨ ਸੱਸੀ ਵਿਚ ਵੜਿਆ>
  block
    text <ਕੌਣ ਜਨੂੰਨ ਸੱਸੀ ਵਿਚ ਵੜਿਆ ਉਠ ਨੱਠੀ ਸ਼ਹਿਰ ਭੰਬੋਰੋਂ ।>
    text <ਪੰਛੀ ਰੂਹ ਸੱਸੀ ਦਾ ਭੜਕੇ ਉਹ ਬਾਜ਼ ਗਿਆ ਛੁਟ ਡੋਰੋਂ ।>
    text <ਤਪਦੀ ਖ਼ਾਕ ਉਤੇ ਥਲ ਚੀਰੇ ਅਤੇ ਸਾਂਝ ਟੁਟੀ ਦਿਲ ਹੋਰੋਂ ।>
    text <ਹਾਸ਼ਮ ਯਾਰ ਮਿਲੇ ਮਿਲ ਬੈਠੀ ਉਨ ਲਾਲ ਲੱਧਾ ਇਸ ਗੋਰੋਂ ।>
    text <ਕੌਣ ਕਬੂਲ ਖ਼ਰਾਬੀ ਕਰਦਾ>
  block
    text <ਕੌਣ ਕਬੂਲ ਖ਼ਰਾਬੀ ਕਰਦਾ ਪਰ ਲੇਖ ਖ਼ਰਾਬ ਕਰਾਵੇ ।>
    text <ਕਿਸ ਦਾ ਜੀਉ ਨ ਰਾਜ ਕਰਨ ਦਾ ਪਰ ਕਿਸਮਤ ਭੀਖ ਮੰਗਾਵੇ ।>
    text <ਆਪਣੇ ਹਾਥ ਨ ਸੂਲ ਸਹੀ ਦੀ ਪਰ ਸੂਲੀ ਲੇਖ ਸਹਾਵੇ ।>
    text <ਖ਼ੁਸ਼ ਹੋ ਦੇਖ ਸਬਰ ਕਰ ਹਾਸ਼ਮ ਤੈਨੂੰ ਜੋ ਕੁਝ ਲੇਖ ਦਿਖਾਵੇ ।>
    text <ਕੇਹੀ ਬਾਣ ਪਈ ਇਸ ਦਿਲ ਨੂੰ>
  block
    text <ਕੇਹੀ ਬਾਣ ਪਈ ਇਸ ਦਿਲ ਨੂੰ ਭੈੜਾ ਡਿਠਿਆਂ ਬਾਝ ਨ ਜੀਵੇ ।>
    text <ਜਿਉਂ ਕਰ ਮਗਸ ਸ਼ਕਰ ਦੇ ਪੀੜੇ ਉਹ ਵਸ ਕਰ ਜੁਦਾ ਨ ਥੀਵੇ ।>
    text <ਆਖ ਦੇਖਾਂ ਕੀ ਹਾਸਲ ਦਿਲ ਨੂੰ ਭੈੜਾ ਤਪਿਆ ਰੋਜ਼ ਦਸੀਵੇ ।>
    text <ਹਾਸ਼ਮ ਇਸ਼ਕ ਕੀਤਾ ਦਿਲ ਦੁਸ਼ਮਣ ਭਲਾ ਕੌਣ ਇਲਾਜ ਕਜੀਵੇ ।>
    text <ਕੇਹੀ ਪ੍ਰੇਮ ਜੜੀ ਸਿਰ ਪਾਈ>
  block
    text <ਕੇਹੀ ਪ੍ਰੇਮ ਜੜੀ ਸਿਰ ਪਾਈ ਮੇਰਾ ਦਿਲ ਜਾਨੀ ਖੱਸ ਲੀਤਾ ।>
    text <ਨੈਣਾ ਨੱਕ ਸੂਈ ਦੇ ਵਾਂਗੂ ਮੇਰਾ ਦਿਲ ਸੋਹਣੇ ਨਾਲ ਸੀਤਾ ।>
    text <ਮਾਏ ਭੂਤ ਬਿਰਹੋਂ ਦਾ ਮੈਨੂੰ ਜਿਨਮਜਨੂੰ ਮੁਝ ਨੂੰ ਕੀਤਾ ।>
    text <ਹਾਸ਼ਮ ਜੀਵਣ ਬਚਣ ਔਖੇਰਾ ਜਿਨ ਜ਼ਹਿਰ ਪਿਆਲਾ ਪੀਤਾ ।>
    text <ਖ਼ੁਦੀ ਗੁਮਾਨ ਨਫ਼ਸ ਦੀਆਂ ਫੌਜਾਂ>
  block
    text <ਖ਼ੁਦੀ ਗੁਮਾਨ ਨਫ਼ਸ ਦੀਆਂ ਫੌਜਾਂ ਨਿਤ ਦੂਧ ਉਨ੍ਹਾਂ ਮੁਖ ਚੋਵੇ ।>
    text <ਲਖ ਬਰਸਾਂ ਤਕ ਜੀਵੇ ਕੋਈ ਅਤੇ ਲਖ ਫ਼ੌਜਾਂ ਖੜਿ ਢੋਵੇ ।>
    text <ਕਰੇ ਮੁਹਿੰਮ ਲੜੇ ਦਿਨ ਰਾਤੀਂ ਤਾਂ ਰਈਅਤ ਨ ਹੋਵੇ ।>
    text <ਕਰੜੀ ਕੈਦ ਨਫ਼ਸ ਦੀ ਹਾਸ਼ਮ ਏਥੇ ਹਰ ਇਕ ਅਟਕ ਖਲੋਵੇ ।>
    text <ਕਿਸ ਕਿਸ ਤਰਫ਼ ਨਹੀਂ ਦਿਲ ਫਿਰਦਾ>
  block
    text <ਕਿਸ ਕਿਸ ਤਰਫ਼ ਨਹੀਂ ਦਿਲ ਫਿਰਦਾ ਅਤੇ ਕੀ ਕੁਝ ਜ਼ੋਰ ਨ ਲਾਵੇ ।>
    text <ਪਲ ਵਿਚ ਲਾਖ ਕਰੋੜ ਦਲੀਲਾਂ ਇਕ ਢਾਹਵੇ ਹੋਰ ਲਿਆਵੇ ।>
    text <ਪਰ ਤਕਦੀਰ ਹੋਵੇ ਜਦ ਉਲਟੀ ਅਤੇ ਪੇਸ਼ ਕੋਈ ਨ ਜਾਵੇ ।>
    text <ਹਾਸ਼ਮ ਨਾਲ ਹਿਮਾਇਤ ਅਜ਼ਲੀ ਹਰ ਇਕ ਚਤੁਰ ਕਹਾਵੇ ।>
    text <ਕਿਥੇ ਸ਼ਾਹ ਸਕੰਦਰ ਦਾਰਾ>
  block
    text <ਕਿਥੇ ਸ਼ਾਹ ਸਕੰਦਰ ਦਾਰਾ ਅਤੇ ਜਾਮ ਗਿਆ ਕਿਤ ਜਮ ਦਾ ।>
    text <ਥਿੜਕਨ ਦੇਉ ਜਿਨ੍ਹਾਂ ਦੀ ਤੇਗ਼ੋਂ ਅਤੇ ਧੌਲ ਪਿਆ ਨਿਤ ਕੰਬਦਾ ।>
    text <ਢੂੰਡਿਆਂ ਖ਼ਾਕ ਤਿਨ੍ਹਾਂ ਨਹੀਂ ਲਭਦੀ ਇਹ ਜਗਤ ਬੁਰਾ ਘਰ ਗ਼ਮ ਦਾ ।>
    text <ਹਾਸ਼ਮ ਜਾਨ ਗ਼ਨੀਮਤ ਦਮ ਨੂੰ ਭਲਾ ਕਿਆ ਭਰਵਾਸਾ ਦਮ ਦਾ ।>
    text <ਕਿੱਥੇ ਤਖ਼ਤ ਹਜ਼ਾਰਾ ਮਾਏ>
  block
    text <ਕਿੱਥੇ ਤਖ਼ਤ ਹਜ਼ਾਰਾ ਮਾਏ ਅਤੇ ਝੰਗ ਸਿਆਲ ਕਿਥਾਹੀਂ ।>
    text <ਰਾਂਝਾ ਲੇਖ ਹੀਰੇ ਦੇ ਲਿਖਿਆ ਤਾਂ ਆਣ ਮਿਲਾਇਆ ਸਾਈਂ ।>
    text <ਮਤੀਂ ਦੇਣ ਨ ਮੁੜਸਣ ਮਾਏ ਜਿਹੜੇ ਲੇਖ ਤੱਤੀ ਦੇ ਆਹੀਂ ।>
    text <ਹਾਸ਼ਮ ਡੋਰ ਫੜੇ ਹੱਥ ਕੋਈ ਦੋਸ਼ ਅਸਾਂ ਵਿਚ ਨਾਹੀਂ ।>
    text <ਕਿਤ ਵਲ ਯਾਰ ਗਏ ਦਿਲ ਜਾਨੀ>
  block
    text <ਕਿਤ ਵਲ ਯਾਰ ਗਏ ਦਿਲ ਜਾਨੀ ਜਿਹੜੇ ਰੋਵਣ ਦੂਰ ਗਿਆਂ ਨੂੰ ।>
    text <ਜੀਵੰਦਿਆਂ ਦੀ ਬਾਤ ਨ ਪੁਛਦੇ ਕੀ ਕਰਸਨ ਯਾਦ ਮੁਇਆਂ ਨੂੰ ।>
    text <ਸੱਜਣ ਯਾਦ ਪਵਣ ਦੁਖ ਬਣਿਆਂ ਵਿਚ ਬਿਪਤਾ ਵਖਤ ਪਇਆਂ ਨੂੰ ।>
    text <ਐਸੇ ਯਾਰ ਮਿਲਣ ਸਬੱਬੀਂ ਪਰ ਹਾਸ਼ਮ ਅਸਾਂ ਜਿਹਿਆਂ ਨੂੰ ।>
    text <ਕਿਉਂ ਜੰਮੀਓਂ ਕਿਉਂ ਫੇਰ ਵਿਆਹੀਓਂ>
  block
    text <ਕਿਉਂ ਜੰਮੀਓਂ ਕਿਉਂ ਫੇਰ ਵਿਆਹੀਓਂ ਜੰਮਦੀ ਮਾਰ ਨ ਸੁੱਟੀ ।>
    text <ਦੇਖ ਹੁਣ ਹਾਲ ਸੱਸੀ ਦਾ ਮਾਏ ਮੈਂ ਫਿਰਾਂ ਪਲਾਂਥਲਾਂ ਵਿਚ ਲੁੱਟੀ ।>
    text <ਬੇਤਕਸੀਰ ਬੇਦੋਸ਼ੀ ਆਜ਼ਿਜ ਮੈਂ ਆਣ ਬਲੋਚਾਂ ਲੁੱਟੀ ।>
    text <ਹਾਸ਼ਮ ਜਾਨ ਗਵਾਈਆ ਸੱਸੀ ਪਰ ਆਸ ਉਮੈਦ ਨ ਟੁੱਟੀ ।>
    text <ਕਿਉਂ ਤਲਵਾਰ ਵਿਛੋੜੇ ਵਾਲੀ>
  block
    text <ਕਿਉਂ ਤਲਵਾਰ ਵਿਛੋੜੇ ਵਾਲੀ ਤੂੰ ਹਰਦਮ ਸਾਣ ਚੜ੍ਹਾਵੇਂ ।>
    text <ਤੈਥੇ ਜ਼ੋਰ ਨਹੀਂ ਬਿਨ ਤੇਗ਼ੋਂ ਤੂੰ ਐਵੇਂ ਮਾਰਿ ਗਵਾਵੇਂ ।>
    text <ਆਸ਼ਕ ਨਾਲ ਨਹੀਂ ਸਿਰ ਰੱਖਦੇ ਤੂੰ ਕਿਸ ਪਰ ਤੇਗ਼ ਉਠਾਵੇਂ ।>
    text <ਹਾਸ਼ਮ ਬੋਲ ਨਹੀਂ ਮਤ ਬੋਲੇਂ ਕੋਈ ਹੋਰ ਨਸੀਹਤ ਪਾਵੇਂ ।>
    text <ਕੋਈ ਮੁਲ ਨਹੀਂ ਬਿਨ ਪਾਰਖੁ>
  block
    text <ਕੋਈ ਮੁਲ ਨਹੀਂ ਬਿਨ ਪਾਰਖੁ ਲਖ ਪਾਰਸ ਉੱਚ ਕਹਾਵੇ ।>
    text <ਹੋਵੇ ਮੁੱਲ ਮਲੂਮ ਲੇਲੀ ਦਾ ਪਰ ਜੇ ਮਜਨੂੰ ਮੁਲ ਪਾਵੇ ।>
    text <ਕੀਮਤ ਕਦਰ ਸ਼ਨਾਸ਼ ਗੁਲਾਂ ਦੀ ਕੋਈ ਭਵਰੋਂ ਜਾਇ ਪੁਛਾਵੇ ।>
    text <ਹਾਸ਼ਮ ਬਾਝ ਪਛਾਨਣ ਵਾਲੇ ਕੋਈ ਕੀ ਗੁਣ ਕੱਢ ਦਿਖਾਵੇ ।>
    text <ਕੁਝ ਤਕਸੀਰ ਅਸਾਥੋਂ ਹੋਈ>
  block
    text <ਕੁਝ ਤਕਸੀਰ ਅਸਾਥੋਂ ਹੋਈ ਜੋ ਯਾਰ ਸੱਜਣ ਚਿਤ ਲਾਇਆ ।>
    text <ਯਾ ਕੁਛ ਵਾਉ ਵਗੀ ਕਲਿਯੁਗ ਦੀ ਕੋਈ ਝੁਲਕ ਮਿਤਰ ਦਿਲ ਆਇਆ ।>
    text <ਦਿਲ ਬੇਦਰਦ ਤਬੀਬਾਂ ਕੀਤਾ ਜੋ ਘਾਇਲ ਚਾਇ ਭੁਲਾਇਆ ।>
    text <ਹਾਸ਼ਮ ਜਾਨ ਸਆਦਤ ਏਵੇਂ ਜੋ ਯਾਰ ਸੱਜਣ ਮਨ ਭਾਇਆ ।>
    text <ਕੁਲ ਲਾਜ ਕਬੀਲਾ ਤੇ ਮਾਂ ਪਿਊ>
  block
    text <ਕੁਲ ਲਾਜ ਕਬੀਲਾ ਤੇ ਮਾਂ ਪਿਊ ਅਸਾਂ ਦਿਤਾ ਛੋੜ ਤਿਨ੍ਹਾਂ ਨੂੰ ।>
    text <ਕਰੰਗ ਸਰੀਰ ਹੋਇਆ ਗ਼ਮ ਤੇਰੇ ਅਸਾਂ ਮੰਨੀ ਜਾਨ ਤੁਸਾਂ ਨੂੰ ।>
    text <ਕਿਉਂ ਇਸ਼ਕਾ ਕੀ ਮੰਗਨਾਈ ਮੈਥੋਂ ਹੁਣ ਸੱਚ ਕਹਿ ਆਖ ਅਸਾਂ ਨੂੰ ।>
    text <ਹਾਸ਼ਮ ਸਾਸ ਹੋਏ ਕਮ ਤੇਰੇ ਕੀ ਕਰਸੇਂ ਯਾਦ ਮੁਇਆਂ ਨੂੰ>
    text <ਲਬ ਖ਼ੁਸ਼ਕੀ ਮੂੰਹ ਜ਼ਰਦੀ ਵਰਤੀ>
  block
    text <ਲਬ ਖ਼ੁਸ਼ਕੀ ਮੂੰਹ ਜ਼ਰਦੀ ਵਰਤੀ ਅਤੇ ਖ਼ੂਨ ਦਿਸੇ ਵਿਚ ਨੈਣਾਂ ।>
    text <ਗੁਲ ਨੇ ਦੇਖ ਕਿਹਾ ਬੁਲਬੁਲ ਨੂੰਸੱਚ ਹਾਲ ਅਸਾਥੀਂ ਕਹਿਣਾ ।>
    text <ਬੁਲਬੁਲ ਰੋ ਕਿਹਾਦੁਖ ਤੇਰੇ ਸਾਨੂੰ ਸੂਲ ਪਵਗੁ ਹੁਣ ਸਹਿਣਾ ।>
    text <ਹਾਸ਼ਮ ਫੇਰ ਕਹਿਆ ਗੁਲ ਹੱਸਕੇਭਲਾ ਆਖ ਸਦਾ ਤੁਧ ਰਹਿਣਾ ।>
    text <ਲੋਕਾਂ ਭਾਣੇ ਵਸਤੀ ਵਸਦੀ>
  block
    text <ਲੋਕਾਂ ਭਾਣੇ ਵਸਤੀ ਵਸਦੀ ਅਤੇ ਸਭ ਜਗ ਆਖੇ ਵਸਦੀ ।>
    text <ਆ ਵਸਤੀ ਤਨ ਮਨ ਦੀ ਵਸਤੀ ਅਤੇ ਦਿਲ ਮੇਰੇ ਦੀ ਵਸਦੀ ।>
    text <ਜਿਸ ਵਸਤੀ ਨਾਲ ਨ ਵਸਤੀ ਸਾਨੂੰ ਉਸ ਵਸਤੀ ਨਾਲ ਨ ਵਸਦੀ ।>
    text <ਹਾਸ਼ਮ ਯਾਰ ਮਿਲੇ ਵਿਚ ਬੇਲੇ ਉਹ ਬਾਗ ਬਹਾਰੀਂ ਵਸਦੀ ।>
    text <ਮਾਏ ਦਰਦ ਫ਼ਿਰਾਕ ਮਾਹੀ ਦੇ>
  block
    text <ਮਾਏ ਦਰਦ ਫ਼ਿਰਾਕ ਮਾਹੀ ਦੇ ਅਜ ਬਾਲ ਚਿਖਾ ਵਿਚ ਪਾਈ ।>
    text <ਸੋਜ਼ ਫ਼ਿਰਾਕ ਦੀਵਾਨੀ ਕੀਤੀ ਮੇਰੀ ਜਾਨ ਲਬਾਂ ਪਰ ਆਈ ।>
    text <ਗ਼ਰਜ਼ੀ ਯਾਰ ਦੁਖਾਂ ਤੋਂ ਡਰਿਆ ਮੁੜ ਵਾਤ ਨ ਪੁਛੀਆ ਕਾਈ ।>
    text <ਹਾਸ਼ਮ ਬਾਝ ਲਗੇ ਤਨ ਆਪਣੇ ਕੌਣ ਜਾਣੇ ਪੀੜ ਪਰਾਈ ।>
    text <ਮੈਨੂੰ ਖ਼ਬਰ ਨਹੀਂ ਦਿਲ ਮੇਰਾ>
  block
    text <ਮੈਨੂੰ ਖ਼ਬਰ ਨਹੀਂ ਦਿਲ ਮੇਰਾ ਕਿਸ ਜਾਗ੍ਹਾ ਵਿਚ ਵਸਦਾ>
    text <ਅਚਰਜ ਦੇਖ ਇਸ਼ਕ ਨੂੰ ਯਾਰੋ ਭਲਾ ਕੌਣ ਕੋਈ ਜਾ ਦੱਸਦਾ ।>
    text <ਨਾ ਉਹ ਦਾਮ ਵਿਛਾਈ ਦਿਸਦੀ ਜਿਤ ਜਾ ਮੇਰਾ ਦਿਲ ਫੱਸਦਾ ।>
    text <ਹਾਸ਼ਮ ਬਹੁਤ ਦੇਵੇ ਦੁਖ ਪਿਆਰਾ ਦਿਲ ਫੇਰ ਉਤੇ ਵਲ ਨੱਸਦਾ ।>
    text <ਮੈਂ ਵਿਚ ਦੋਸ਼ ਨਹੀਂ ਕੁਝ ਮੂਲੋਂ>
  block
    text <ਮੈਂ ਵਿਚ ਦੋਸ਼ ਨਹੀਂ ਕੁਝ ਮੂਲੋਂ ਮੈਨੂੰ ਲਿਖਿਆ ਲੇਖ ਭੁਲਾਵੇ ।>
    text <ਜਿਸ ਨੂੰ ਨਫਰ ਕੀਤਾ ਤਕਦੀਰੋਂ ਉਹਨੂੰ ਸਾਹਿਬ ਕੌਣ ਬਣਾਵੇ ।>
    text <ਮੈਂ ਗੁੱਡੀ ਆਂ ਹਥ ਡੋਰ ਖਿਡਾਰੀ ਮੈਨੂੰ ਖੁਆਹਸ਼ ਨਾਲ ਫਿਰਾਵੇ ।>
    text <ਹਾਸ਼ਮ ਨਰਦ ਹੋਵੇ ਵਸ ਪਾਸੇ ਉਹਨੂੰ ਪਰਤ ਪਵੇ ਵਸ ਆਵੇ ।>
    text <ਮੈਂ ਵਿਚ ਤੈਂ ਵਿਚ ਸਾਹਿਬ ਮੇਰੇ>
  block
    text <ਮੈਂ ਵਿਚ ਤੈਂ ਵਿਚ ਸਾਹਿਬ ਮੇਰੇ ਮੈਨੂੰ ਫ਼ਰਕ ਇਹੋ ਦਿਸ ਆਵੇ ।>
    text <ਕਰਾਂ ਗੁਨਾਹ ਕਰੋੜ ਹਮੇਸ਼ਾਂ ਮੈਨੂੰ ਜ਼ਰਾ ਹਯਾ ਨ ਆਵੇ ।>
    text <ਭੀ ਦੁਰਕਾਰ ਨ ਸੁਟਦਾ ਦਰ ਤੋਂ ਅਤੇ ਪਾਲੇ ਐਬ ਛੁਪਾਵੇ ।>
    text <ਹਾਸ਼ਮ ਦੇਖ ਛੰਨਾਰ ਸੁਹਾਗਣਿ ਉਹਦਾ ਪਾਪ ਸਭੇ ਛਿਪ ਜਾਵੇ ।>
    text <ਮਜਨੂੰ ਹੋਇ ਬਹਾਂ ਦਿਨ ਇਕਸੇ>
  block
    text <ਮਜਨੂੰ ਹੋਇ ਬਹਾਂ ਦਿਨ ਇਕਸੇ ਜੇ ਯਾਰ ਲੇਲੀ ਹੱਥ ਆਵੇ ।>
    text <ਕਾਮਲ ਯਾਰ ਬੇਸਿਦਕ ਆਸ਼ਕ ਨੂੰ ਉਹ ਸਾਦਕ ਚਾ ਬਣਾਵੇ ।>
    text <ਨਾਕਸ ਤਬਅ ਮਹਿਬੂਬ ਜੇ ਹੋਵੇ ਕੀ ਆਸ਼ਕ ਇਸ਼ਕ ਕਮਾਵੇ ।>
    text <ਹਾਸ਼ਮ ਆਸ਼ਕ ਹੋਣ ਸੁਖਾਲਾ ਪਰ ਹੋਇਆ ਮਹਿਬੂਬ ਨ ਜਾਵੇ ।>
    text <ਮਜਨੂੰ ਕੂਕ ਕੂੰਜਾਂ ਦੀ ਸੁਣ ਕੇ>
  block
    text <ਮਜਨੂੰ ਕੂਕ ਕੂੰਜਾਂ ਦੀ ਸੁਣ ਕੇ ਉਸ ਕਹਿਆਦੁਖ ਨ ਫੋਲੋ ।>
    text <ਦੁਖ ਜਰ ਕੇ ਮਰ ਮਰ ਕੇ ਡਰ ਕੇ ਤੁਸੀਂ ਯਾਰ ਸੱਜਣ ਨੂੰ ਟੋਲੋ ।>
    text <ਝੱਬ ਦੇ ਕੂਕ ਤੁਸਾਡੀ ਸੁਣਸੀ ਪਰ ਜੇ ਕੁਝ ਮੂੰਹੋਂ ਨ ਬੋਲੋ ।>
    text <ਹਾਸ਼ਮ ਯਾਰ ਚੜ੍ਹਾਵਗੁ ਸੂਲੀ ਤੁਸੀਂ ਕਹਿਣ ਪ੍ਰੇਮ ਨ ਖੋਲ੍ਹੋ ।>
    text <ਮਜਨੂੰ ਵੇਖਿ ਲਹੂ ਭਰ ਰੋਇਆ>
  block
    text <ਮਜਨੂੰ ਵੇਖਿ ਲਹੂ ਭਰ ਰੋਇਆ ਜਦ ਮੁਇਆ ਪਤੰਗ ਸਿਪਾਹੀ ।>
    text <ਸ਼ਾਬਾਸ਼ ਯਾਰ ਮਿਲਿਓਂ ਇਕ ਵਾਰੀ ਮੁੜ ਸਹੀ ਨ ਪੀੜ ਜੁਦਾਈ ।>
    text <ਅਸੀਂ ਖ਼ਰਾਬ ਹੋਏ ਮਿਲ ਵਿਛੜੇ ਹੁਣ ਫਿਰਾਂ ਖ਼ਰਾਬ ਜੁਦਾਈ ।>
    text <ਹਾਸ਼ਮ ਵੇਖ ਮੁਇਆ ਦਿਲ ਜਲਿਆ ਇਨ੍ਹਾਂ ਕੀ ਸਿਰ ਪੋਤ ਉਠਾਈ ।>
    text <ਮਾਉ ਬੈਠ ਸੱਸੀ ਨੂੰ ਆਖੇ>
  block
    text <ਮਾਉ ਬੈਠ ਸੱਸੀ ਨੂੰ ਆਖੇਕਿਉਂ ਕਮਲੀ ਫਿਰੇਂ ਦੀਵਾਨੀ>
    text <ਮਾਏ ਰੋਗ ਲਗੇ ਤਾਂ ਜਾਣਂੇ ਕੀ ਜਾਣੇਂ ਪੀੜ ਬੇਗ਼ਾਨੀ ।>
    text <ਜਿਸ ਦੇ ਨਾਲ ਮੇਰੀ ਜਿੰਦ ਅਟਕੀ ਸੋਈ ਛੋੜ ਗਿਆ ਦਿਲ ਜਾਨੀ ।>
    text <ਹਾਸ਼ਮ ਸਬਰ ਨ ਆਵੇ ਦਿਲ ਨੂੰ ਮੇਰੀ ਵਿਸਰੀ ਹੋਸ਼ ਜਹਾਨੀਂ ।>
    text <ਮਰ ਮਰ ਲਾਖ ਗਏ ਨਹੀਂ ਸਮਝੇ>
  block
    text <ਮਰ ਮਰ ਲਾਖ ਗਏ ਨਹੀਂ ਸਮਝੇ ਵਿਚ ਝੰਗ ਸਿਆਲ ਸਲੇਟੀ ।>
    text <ਹੀਰ ਜਹਾਨ ਸੁੱਤੀ ਜਗ ਜਾਣੇ ਜਦ ਬਣੀ ਅਨਾਥ ਚਕੇਟੀ ।>
    text <ਪਾਰਸ ਇਸ਼ਕ ਜਿਨ੍ਹਾਂ ਨੂੰ ਮਿਲਿਆ ਉਹਦੀ ਜਾਤ ਸ਼ਕਲ ਸਭ ਮੇਟੀ ।>
    text <ਹਾਸ਼ਮ ਹੀਰ ਬਣੀ ਜਗਮਾਤਾ ਭਲਾ ਕੌਣ ਕੰਗਾਲ ਜਟੇਟੀ ।>
    text <ਮੇਘਲਿਆ ਵੱਸ ਭਾਗੀਂ ਭਰਿਆ>
  block
    text <ਮੇਘਲਿਆ ਵੱਸ ਭਾਗੀਂ ਭਰਿਆ ਤੁਧ ਔਝੜ ਦੇਸ ਵਸਾਏ ।>
    text <ਭਲਕੇ ਫੇਰ ਕਰੀਂ ਝੜ ਏਵੇਂ ਮੇਰਾ ਪੀਆ ਪਰਦੇਸ ਨਾ ਜਾਏ ।>
    text <ਕਦ ਅਸਬਾਬ ਅਜੇਹੇ ਮਿਲਸਣ ਕੋਈ ਕਿਸਮਤ ਆਣ ਮਿਲਾਏ ।>
    text <ਹਾਸ਼ਮ ਜਾਣ ਮਿਲਣ ਦਾ ਲਾਹਾ ਫੇਰ ਵਿਛੜੇ ਕੌਣ ਮਿਲਾਏ ।>
    text <ਮੇਹਨਤ ਫੇਰਿ ਮੁੜੇ ਕੁਝ ਸਾਡੀ>
  block
    text <ਮੇਹਨਤ ਫੇਰਿ ਮੁੜੇ ਕੁਝ ਸਾਡੀ ਜੇ ਆਣ ਦੇਖੇ ਜਿਨ ਲਾਈ ।>
    text <ਜਿਉਂ ਜਿਉਂ ਜ਼ਰਦ ਹੋਇਆ ਰੰਗ ਮੇਰਾ ਮੈਨੂੰ ਹੱਸਦੀ ਦੇਖ ਲੁਕਾਈ ।>
    text <ਰੌਸ਼ਨ ਵਾਂਗੁ ਮਹਿਬੂਬਾਂ ਨਾਹੀਂ ਜੋ ਕਿਸਮਤ ਹੋਸੁ ਸਵਾਈ ।>
    text <ਹਾਸ਼ਮ ਸ਼ਾਹ ਪਰ ਸੀਰਤ ਪਾਵੇ ਜਿਸ ਸੂਰਤ ਖ਼ਾਕ ਰੁਲਾਈ ।>
    text <ਮੇਵੇਦਾਰ ਦਰਖ਼ਤ ਮੇਵੇ ਦੇ>
  block
    text <ਮੇਵੇਦਾਰ ਦਰਖ਼ਤ ਮੇਵੇ ਦੇ ਜਿਸ ਦਿਲ ਨੂੰ ਹਿਰਸ ਨ ਕਾਈ ।>
    text <ਖ਼ਾਤਰ ਓਸ ਪਿਆ ਉਸ ਝੁਕਣਾ ਸਿਰ ਭਾਰੀ ਪੋਤ ਉਠਾਈ ।>
    text <ਸਰੂ ਕਬੂਲ ਨ ਕੀਤਾ ਮੇਵਾ ਉਨੂੰ ਹਰਜ ਮਰਜ਼ ਨਹੀਂ ਕਾਈ ।>
    text <ਹਾਸ਼ਮ ਹਿਰਸ ਲਗਾ ਨ ਕਾਈ ਅਤੇ ਸਰੂ ਹੋਇਆ ਉਹ ਭਾਈ ।>
    text <ਮੂਰਖ ਲੋਕ ਸਦਾ ਸੁਖ ਸੌਂਦੇ>
  block
    text <ਮੂਰਖ ਲੋਕ ਸਦਾ ਸੁਖ ਸੌਂਦੇ ਅਤੇ ਕਮਾਵਣ ਪੈਸਾ ।>
    text <ਨਾ ਕੁਛ ਊਚ ਨਾ ਨੀਚ ਪਛਾਨਣ ਅਤੇ ਪ੍ਰੇਮ ਨਾ ਜਾਨਣ ਕੈਸਾ ।>
    text <ਸ਼ਾਲਾ ਨਿਜ ਹੋਵੇ ਚਤੁਰਾਈ ਸਾਨੂੰ ਖੁਆਰ ਕੀਤਾ ਤੁਧ ਐਸਾ ।>
    text <ਹਾਸ਼ਮ ਕਾਟ ਪ੍ਰੇਮ ਕਰੇਂਦਾ ਜਿਸ ਹੋਸ਼ ਹੋਵੇ ਵਿਚ ਜੈਸਾ ।>
    text <ਮੁੱਦਤ ਹਿਰਸ ਜਹਾਨੇ ਵਾਲਾ>
  block
    text <ਮੁੱਦਤ ਹਿਰਸ ਜਹਾਨੇ ਵਾਲਾ ਮੈਂ ਦਿਲ ਵਿਚ ਬਾਗ਼ ਲਗਾਇਆ ।>
    text <ਓੜਕ ਬਾਗ਼ ਹੋਇਆ ਪਰਵਰਦਾ ਅਤੇ ਨਾਲ ਗੁਲਾਂ ਸਭ ਛਾਇਆ ।>
    text <ਜਾ ਮੈਂ ਮੁਸ਼ਕ ਲਿਆ ਹਰ ਗੁਲ ਥੋਂ ਅਤੇ ਭੇਤ ਚਮਨ ਦਾ ਆਇਆ ।>
    text <ਹਾਸ਼ਮ ਬੇਬੁਨਿਆਦੀ ਵਾਲਾ ਮੈਨੂੰ ਮੁਸ਼ਕ ਗੁਲਾਂ ਥੋਂ ਆਇਆ ।>
    text <ਮੁਸ਼ਕਲ ਨੇਹੁ ਲਗਾਵਣ ਹੋਇਆ>
  block
    text <ਮੁਸ਼ਕਲ ਨੇਹੁ ਲਗਾਵਣ ਹੋਇਆ ਮੈਨੂੰ ਧਿਰ ਧਿਰ ਲਾਖ ਨਿਹੋਰਾ ।>
    text <ਸਿਰ ਗੱਠੜੀ ਲਖ ਕੋਸ ਟਿਕਾਣਾ ਅਤੇ ਤਨ ਵਿਚ ਤਨਕ ਨ ਜ਼ੋਰਾ ।>
    text <ਦਿਲਬਰ ਯਾਰ ਬਣੀ ਗੱਲ ਔਖੀ ਮੈਨੂੰ ਬਹਿਣ ਨ ਮਿਲਦਾ ਭੋਰਾ ।>
    text <ਹਾਸ਼ਮ ਨੇਹੁੰ ਨ ਲਾਈਓ ਕੋਈ ਕੋਈ ਦੇਵੇ ਸ਼ਹਿਰ ਢੰਡੋਰਾ ।>
    text <ਨ ਬਣ ਸ਼ੇਖ ਮਸ਼ਾਇਖ ਪਿਆਰੇ>
  block
    text <ਨ ਬਣ ਸ਼ੇਖ ਮਸ਼ਾਇਖ ਪਿਆਰੇ ਨ ਪਹਿਨ ਲਿਬਾਸ ਫ਼ਕਰ ਦਾ ।>
    text <ਬਣ ਘਾਇਲ ਮਰ ਦਿਲ ਦੀ ਪੀੜੇ ਇਹ ਤਿਉਂ ਤਿਉਂ ਦਾਮ ਮਕਰ ਦਾ ।>
    text <ਤੋੜ ਖ਼ੁਦੀ ਖ਼ੁਦਬੀਨੀ ਨਫ਼ਸੋਂ ਅਤੇ ਚਾਕਰ ਰਹਿ ਦਿਲਬਰ ਦਾ ।>
    text <ਹਾਸ਼ਮ ਦਰਦ ਜਿਗਰ ਵਿਚ ਬੂਟਾ ਕਰ ਗਿਰੀਆ ਨਾਲ ਪ੍ਰਵਰਦਾ ।>
    text <ਨਦੀਆਂ ਨੀਰ ਰਹਿਣ ਨਿਤ ਤਾਰੂ>
  block
    text <ਨਦੀਆਂ ਨੀਰ ਰਹਿਣ ਨਿਤ ਤਾਰੂ ਇਹ ਕਦੀ ਨ ਹੋਵਣ ਹਲਕੇ ।>
    text <ਜੋ ਜਲ ਅੱਜ ਗਿਆ ਇਸ ਰਾਹੀਂ ਸੋ ਫੇਰ ਨ ਆਵੇ ਭਲਕੇ ।>
    text <ਏਵੇਂ ਰਹਿਗੁ ਜਹਾਨ ਵਸੇਂਦਾ ਪਰ ਅਸੀਂ ਨ ਰਹਿਸਾਂ ਰਲਕੇ ।>
    text <ਹਾਸ਼ਮ ਕੌਣ ਕਰਗੁ ਦਿਲਬਰੀਆਂ ਇਸ ਖ਼ਾਕ ਮਿੱਟੀ ਵਿਚ ਰਲਕੇ ।>
    text <ਨਹੀਂ ਕਬੂਲ ਇਬਾਦਤ ਤੇਰੀ>
  block
    text <ਨਹੀਂ ਕਬੂਲ ਇਬਾਦਤ ਤੇਰੀ ਤੂੰ ਜਬ ਲਗ ਪਾਕ ਨ ਹੋਵੇਂ ।>
    text <ਆਮਲ ਖ਼ਾਕ ਪਵੇ ਮੁਲ ਤੇਰਾ ਪਰ ਜਬ ਲਗ ਖ਼ਾਕ ਨ ਹੋਵੇਂ ।>
    text <ਨਹੀਂ ਬੇਬਾਕ ਕਦੀ ਹਰ ਤਰਫ਼ੋਂ ਜਦ ਬੇਇਤਫ਼ਾਕ ਨ ਹੋਵੇਂ ।>
    text <ਹਾਸ਼ਮ ਕੀ ਮੁਸ਼ਤਾਕ ਇਸ਼ਕ ਦਾ ਭਲਾ ਜਾਂ ਸਿਰ ਤਾਕ ਨ ਹੋਵੇਂ ।>
    text <ਨ ਕਰ ਹੋਰ ਇਲਾਜ ਤਬੀਬਾ>
  block
    text <ਨ ਕਰ ਹੋਰ ਇਲਾਜ ਤਬੀਬਾ ਮੈਨੂੰ ਫ਼ਰਕ ਨਹੀਂ ਇਕ ਤਿਲ ਦਾ ।>
    text <ਦਾਰੂ ਸੇਕ ਲਗੇ ਜਲ ਜਾਇ ਜਦ ਭੜਕ ਉਠੇ ਦੁਖ ਦਿਲ ਦਾ ।>
    text <ਮਾਏ ਮਗਰ ਹਰੌਲ ਇਸ਼ਕ ਦਾ ਮੈਨੂੰ ਪਲਕੁ ਟਿਕਾਉ ਨ ਮਿਲਦਾ ।>
    text <ਹਾਸ਼ਮ ਸ਼ੌਕ ਬਥੇਰਾ ਦਿਲ ਨੂੰ ਪਰ ਹਰਗਿਜ਼ ਰਿਜ਼ਕ ਨ ਹਿਲਦਾ ।>
    text <ਨ ਕੁਝ ਮਿਥੀ ਨ ਮਿਥ ਕੇ ਟੁਰਿਆ>
  block
    text <ਨ ਕੁਝ ਮਿਥੀ ਨ ਮਿਥ ਕੇ ਟੁਰਿਆ ਅਸੀਂ ਟੋਰ ਦਿਤੇ ਟੁਰ ਆਏ ।>
    text <ਬੀਤਣ ਜੋਗ ਨ ਮਿਥਕੇ ਬੀਤੇ ਉਨ ਆਪੇ ਚਾ ਬਹਾਏ ।>
    text <ਕੁਛ ਮਾਲੂਮ ਨਹੀਂ ਇਹ ਹਿਕਮਤਿ ਫਿਰ ਕਿਤ ਵਲ ਤੋੜ ਲਿਜਾਏ ।>
    text <ਹਾਸ਼ਮ ਆਪ ਕਰੇ ਸਭ ਕਾਰਾਂ ਵਿਚ ਹਿਕਮਤ ਅਸੀਂ ਬਣਾਏ ।>
    text <ਓਸ ਗਲੀ ਦਿਲਬਰ ਦੀ ਜਾਈਏ>
  block
    text <ਓਸ ਗਲੀ ਦਿਲਬਰ ਦੀ ਜਾਈਏ ਪਰ ਅਸਪ ਜਨੂੰਨੀ ਚੜ੍ਹ ਕੇ ।>
    text <ਦੁਖਾਂ ਨਾਲ ਖੜਾਂ ਹਮ ਰਾਹੀ ਅਤੇ ਨਾਲ ਸੁਖਾਂ ਦੇ ਲੜ ਕੇ ।>
    text <ਆਖਣ ਲੋਕ ਦੀਵਾਨਾ ਆਇਆ ਅਤੇ ਢੋਲ ਵਜਾਵਣ ਰਲ ਕੇ ।>
    text <ਹਾਸ਼ਮ ਖ਼ੂਬ ਹੋਏ ਦਿਲ ਰਾਜ਼ੀ ਭਾਈ ਓਸ ਗਲੀ ਵਿਚ ਵੜ ਕੇ ।>
    text <ਪਲ ਪਲ ਸ਼ੌਕ ਜ਼ਿਆਦਾ ਹੋਵੇ>
  block
    text <ਪਲ ਪਲ ਸ਼ੌਕ ਜ਼ਿਆਦਾ ਹੋਵੇ ਦਿਲ ਰਖਦਾ ਪੈਰ ਅਗਾਹਾਂ ।>
    text <ਦਿਨ ਦਿਨ ਉਮਰ ਨਿਖੁਟਦੀ ਜਾਵੇ ਉਹਦੀ ਮੁੜਦੀ ਵਾਗ ਪਿਛਾਹਾਂ ।>
    text <ਦੋਵੇਂ ਥੋਕ ਨਹੀਂ ਵਸ ਮੇਰੇ ਇਹੋ ਬਣੀ ਲਚਾਰ ਅਸਾਹਾਂ ।>
    text <ਕੀ ਸਿਰ ਕਾਜ ਹੋਵੇ ਕਹਿ ਹਾਸ਼ਮ ਜਿਥੇ ਇਕ ਘਰ ਲਾਖ ਸਲਾਹਾਂ ।>
    text <ਪਾਂਧੀ ਮੰਨ ਸਵਾਲ ਅਸਾਡਾ>
  block
    text <ਪਾਂਧੀ ਮੰਨ ਸਵਾਲ ਅਸਾਡਾ ਝੱਬ ਘਿੰਨ ਸੰਨੇਹਾ ਜਾਈਂ ।>
    text <ਮੇਹੀਂ ਚਾਰੇ ਤੇ ਚਾਕ ਸਦਾਵੇ ਵਿਚ ਬੇਲੇ ਬਰਬਰ ਕਾਹੀਂ ।>
    text <ਤੱਤੀ ਹੀਰ ਉਡੀਕੇ ਤੈਨੂੰ ਔਹ ਵਾਲ ਖੁਲ੍ਹੇ ਵਿਚ ਰਾਹੀਂ ।>
    text <ਹਾਸ਼ਮ ਆਉ ਨ ਆਉ ਅਸਾਥੇ ਪਰ ਮਨੋਂ ਵਿਸਾਰੀਂ ਨਾਹੀਂ ।>
    text <ਪਾਰਸ ਨਾਲ ਮਿਲੇ ਰੰਗ ਬਦਲੇ>
  block
    text <ਪਾਰਸ ਨਾਲ ਮਿਲੇ ਰੰਗ ਬਦਲੇ ਕਰਨ ਆਸ਼ਕ ਸਾਫ਼ ਨਿਗਾਹੋਂ ।>
    text <ਜਿਸ ਜਾ ਸੈਰ ਕਰਨ ਨਿਤ ਆਸ਼ਕ ਉਹ ਦੂਰ ਮਕਾਨ ਫਨਾਹੋਂ ।>
    text <ਦਿਲਬਰ ਲਿਖ ਤਸਵੀਰ ਆਸ਼ਕ ਦੀ ਹੋਵੇਂ ਮੁਹਕਮ ਕੋਟ ਪਨਾਹੋਂ ।>
    text <ਹਾਸ਼ਮ ਪਾਕ ਘਣੇ ਲਖ ਦਫਤਰ ਕਰਨ ਆਸ਼ਕ ਪਾਕ ਗ਼ੁਨਾਹੋਂ ।>
    text <ਫਲਿਆ ਬਾਗ਼ ਲਗੇ ਟੁਰ ਆਵਨ>
  block
    text <ਫਲਿਆ ਬਾਗ਼ ਲਗੇ ਟੁਰ ਆਵਨ ਕਈ ਪੰਛੀ ਲਾਖ ਹਜ਼ਾਰਾਂ ।>
    text <ਇਕ ਬੋਲਣ ਇਕ ਖਾਵਣ ਮੇਵੇ ਇਕ ਬੰਨ੍ਹ ਬੰਨ੍ਹ ਬਹਿਣ ਕਤਾਰਾਂ ।>
    text <ਹਾਕਰ ਮਾਰ ਉੜਾ ਨ ਮਾਲੀ ਬਣ ਆਸ਼ਕ ਵੇਖ ਦੀਦਾਰਾਂ ।>
    text <ਹਾਸ਼ਮ ਬਾਗ਼ ਸੰਭਾਲੀਂ ਅਪਣਾ ਜਦ ਫਿਰਸਨ ਹੋਰ ਬਹਾਰਾਂ ।>
    text <ਪੁਛਿ ਪੁਛਿ ਪਵੇ ਨ ਬਿਪਤਾ ਮੂਲੇ>
  block
    text <ਪੁਛਿ ਪੁਛਿ ਪਵੇ ਨ ਬਿਪਤਾ ਮੂਲੇ ਅਤੇ ਪੁਛਿ ਪੁਛਿ ਹੋਣ ਨ ਰੋਗੀ ।>
    text <ਲਿਖਿਆ ਲੇਖ ਕਰੇ ਸਰਗਰਦਾਂ ਕਿਆ ਜੋਗੀ ਕਿਆ ਭੋਗੀ ।>
    text <ਸੋ ਕਿਸ ਤੌਰ ਬਣੇ ਸੁਖਿਆਰਾ ਜਿਸ ਲੇਖ ਲਿਖਾਇਆ ਸੋਗੀ ।>
    text <ਹਾਸ਼ਮ ਲੇਖ ਬਣਾਵੇ ਜੋਗੀ ਅਤੇ ਲੇਖ ਬਣਾਵੇ ਸੋਗੀ ।>
    text <ਰੱਬ ਦਾ ਆਸ਼ਕ ਹੋਣ ਸੁਖਾਲਾ>
  block
    text <ਰੱਬ ਦਾ ਆਸ਼ਕ ਹੋਣ ਸੁਖਾਲਾ ਇਹ ਬਹੁਤ ਸੁਖਾਲੀ ਬਾਜ਼ੀ ।>
    text <ਗੋਸ਼ਾ ਪਕੜ ਰਹੇ ਹੋ ਸਾਬਰ ਫੜ ਤਸਬੀ ਬਣੇ ਨਿਮਾਜ਼ੀ ।>
    text <ਸੁਖ ਆਰਾਮ ਜਗਤ ਵਿਚ ਸ਼ੋਭਾ ਅਤੇ ਦੇਖ ਹੋਵੇ ਜਗ ਰਾਜ਼ੀ ।>
    text <ਹਾਸ਼ਮ ਖ਼ਾਕ ਰੁਲਾਵੇ ਗਲੀਆਂ ਇਹ ਕਾਫ਼ਰ ਇਸ਼ਕ ਮਜ਼ਾਜੀ ।>
    text <ਰਹੇ ਬੁਝਾਇ ਨ ਬੁਝੀ ਮੂਲੋਂ>
  block
    text <ਰਹੇ ਬੁਝਾਇ ਨ ਬੁਝੀ ਮੂਲੋਂ ਖ਼ਬਰ ਲੁਕਾਈ ਅੱਖੀਂ ।>
    text <ਓੜਕ ਭੜਕ ਉਠੀ ਨਹੀਂ ਰਹੀਆ ਇਹ ਅੱਗ ਛੁਪਾਈ ਕੱਖੀਂ ।>
    text <ਹੁਣ ਭੜਕੇ ਮੁੜ ਦੇਖਾਂ ਬੁਝੇ ਤਾਂ ਦੋਜ਼ਖ ਪੈਸਨ ਅੱਖੀਂ ।>
    text <ਹਾਸ਼ਮ ਹੋਣ ਸ਼ਹੀਦ ਸ਼ਹਾਦਤ ਜਿਨ੍ਹਾਂ ਜ਼ਹਿਰ ਇਸ਼ਕ ਦੀ ਚੱਖੀ ।>
    text <ਰਾਹੀ ਯਾਰ ਰਾਂਝਣ ਨੂੰ ਆਖੀਂ>
  block
    text <ਰਾਹੀ ਯਾਰ ਰਾਂਝਣ ਨੂੰ ਆਖੀਂ ਕੋਈ ਹਾਲ ਅਸਾਡੇ ਦਰਦੋਂ ।>
    text <ਜਿਚਰਗੁ ਜੋਗ ਕਮਾਵੇਂ ਜੇ ਤੂੰ ਜਾਨ ਤਲੀ ਪਰ ਧਰਦੋਂ ।>
    text <ਮਿਰਜ਼ੇ ਯਾਰ ਵਾਂਗੂੰ ਦਿਨ ਇਕਸੇ ਯਾ ਮਿਲਦੋਂ ਯਾ ਮਰਦੋਂ ।>
    text <ਹਾਸ਼ਮ ਸ਼ਾਹ ਅਜ ਜਾਨ ਬਚਾਵੇਂ ਜਾਂ ਤੂੰ ਨੇਹੁੰ ਨ ਕਰਦੋਂ ।>
    text <ਰੱਖੀਂ ਲਾਜ ਨਿਲਾਜ ਨ ਹੋਵੀਂ>
  block
    text <ਰੱਖੀਂ ਲਾਜ ਨਿਲਾਜ ਨ ਹੋਵੀਂ ਇਥੇ ਪੈਰ ਪਿਛਾਂਹ ਨ ਧਰਨਾ ।>
    text <ਜ਼ਹਿਰ ਖ਼ੁਰਾਕ ਬਣਾਈ ਆਪੇ ਅਤੇ ਮਰਨ ਕੋਲੋਂ ਕਿਉਂ ਡਰਨਾ ।>
    text <ਚਮਕੀ ਚਿਖਾ ਇਸ਼ਕ ਦੀ ਪਿਆਰੇ ਇਥੇ ਸਾਬਤ ਹੋ ਜਲਿ ਮਰਨਾ ।>
    text <ਹਾਸ਼ਮ ਇਹੋ ਕਮਾਲ ਇਸ਼ਕ ਦਾ ਜੋ ਸੀਸ ਅਗਾਂਹਾਂ ਧਰਨਾ ।>
    text <ਰਾਂਝਾ ਹੀਰ ਨੇ ਰੱਬ ਕਰ ਜਾਤਾ>
  block
    text <ਰਾਂਝਾ ਹੀਰ ਨੇ ਰੱਬ ਕਰ ਜਾਤਾ ਲੋਕ ਦੇਇ ਨਸੀਹਤ ਥੱਕੇ ।>
    text <ਆਵਾਜ਼ੁਰਦ ਚਕੇਟੇ ਆਖਣ ਮੈਨੂੰ ਖੇਸ਼ ਕਬੀਲਾ ਸਕੇ ।>
    text <ਕਾਬਾ ਤਖ਼ਤ ਹਜ਼ਾਰਾ ਮਾਏ ਲੋਕ ਟੁਰ ਟੁਰ ਜਾਵਣ ਮੱਕੇ ।>
    text <ਹਾਸ਼ਮ ਆਖ ਹਟਾਉ ਨ ਸਾਨੂੰ ਅਗੇ ਮਿਲਣ ਚੁਫੇਰਿਓਂ ਧੱਕੇ ।>
    text <ਰਾਂਝਾ ਯਾਰ ਗ਼ਰੀਬ ਹੀਰੇ ਦਾ>
  block
    text <ਰਾਂਝਾ ਯਾਰ ਗ਼ਰੀਬ ਹੀਰੇ ਦਾ ਓਨ ਕੰਨ ਪੜਵਾਏ ਤਾਹੀਂ ।>
    text <ਸਾਹਿਬ ਜ਼ੋਰ ਨ ਆਜਿਜ਼ ਹੁੰਦੇ ਉਹ ਜ਼ੋਰ ਕਰਨ ਸਭ ਥਾਈਂ ।>
    text <ਉਹੋ ਇਸ਼ਕ ਕਮਾਯਾ ਮਿਰਜ਼ੇ ਪਰ ਆਜਿਜ਼ ਨਿਵਿਓ ਨਾਹੀਂ ।>
    text <ਹਾਸ਼ਮ ਇਸ਼ਕ ਕੰਗਾਲਾਂ ਵਾਲਾ ਨਿਤ ਰੋਵਣ ਮਾਰਨ ਆਹੀਂ ।>
    text <ਰੋ ਰੋ ਨਾਲ ਫੁਹਾਰ ਨੈਣਾਂ ਦੀ>
  block
    text <ਰੋ ਰੋ ਨਾਲ ਫੁਹਾਰ ਨੈਣਾਂ ਦੀ ਮੈਂ ਨਿਤ ਰੱਖਾਂ ਝੜ ਲਾਈਂ ।>
    text <ਜਾਤੋ ਮੂਲ ਨਹੀਂ ਕਿਤ ਪਾਣੀ ਹੱਥੋਂ ਗ਼ਮ ਦੀ ਵੇਲ ਵਧਾਈ ।>
    text <ਆਤਸ਼ ਸੋਜ਼ ਹਿਜਰ ਦੇ ਵਾਲੀ ਮੈਂ ਚਾਹਾਂ ਚਾ ਬੁਝਾਈ ।>
    text <ਹਾਸ਼ਮ ਖ਼ਬਰ ਨਹੀਂ ਫਲ ਕੇਹਾ ਇਸ ਵੇਲ ਪਵੇ ਰੁਤ ਆਈ ।>
    text <ਰਾਵਤ ਫੀਲ ਨਿਸ਼ਾਨਾਂ ਵਾਲੇ>
  block
    text <ਰਾਵਤ ਫੀਲ ਨਿਸ਼ਾਨਾਂ ਵਾਲੇ ਲਖ ਵਸਦੇ ਕੋਈ ਨ ਤੱਕੇ ।>
    text <ਚਾਕ ਚੁਗਾਵੇ ਮੱਝੀਂ ਸੋਈ ਵੇਖ ਜਹਾਨ ਨ ਸੱਕੇ ।>
    text <ਮਾਉ ਰੋਜ਼ ਦੇਵੇ ਲੱਖ ਤਾਅਨੇ ਅਤੇ ਬਾਪ ਦਿਵਾਵੇ ਧੱਕੇ ।>
    text <ਰਾਂਝਾ ਮਾਣ ਨਿਮਾਣੀ ਹਾਸ਼ਮ ਉਹਨੂੰ ਰੱਬ ਸਲਾਮਤ ਰੱਖੇ ।>
    text <ਰੋਵਣ ਨੈਣ ਜਿਨ੍ਹਾਂ ਦੇ ਕਾਰਣ>
  block
    text <ਰੋਵਣ ਨੈਣ ਜਿਨ੍ਹਾਂ ਦੇ ਕਾਰਣ ਸੋ ਸਿਕਦਿਆਂ ਮਿਲਣ ਕਦਾਹੀਂ ।>
    text <ਜਿਨ੍ਹਾਂ ਨਾਲ ਨ ਮਤਲਬ ਕੋਈ ਸੋ ਦਿਸਣ ਸੰਝ ਸਬਾਹੀਂ ।>
    text <ਤਰਸਣ ਨੈਣ ਨ ਚਲਦੇ ਜ਼ੋਰੇ ਮੇਰੇ ਦਿਲ ਵਿਚ ਭੜਕਣ ਭਾਹੀਂ ।>
    text <ਹਾਸ਼ਮ ਆਖ ਲਚਾਰ ਕੀ ਕਰੀਏ ਇਹੋ ਵਿਰਦ ਅਸਾਡਾ ਆਹੀਂ ।>
    text <ਰੁੱਖਾਂ ਪੌਣ ਪਰਿੰਦਾਂ ਡਿਠੀ>
  block
    text <ਰੁੱਖਾਂ ਪੌਣ ਪਰਿੰਦਾਂ ਡਿਠੀ ਜੋ ਨਾਲ ਯੂਸਫ਼ ਦੇ ਬੀਤੀ ।>
    text <ਪਾਸ ਯਕੂਬ ਯੂਸਫ਼ ਦੀ ਬਿਰਥਾ ਪਰ ਕਿਸੇ ਬੇਦਰਦ ਨ ਕੀਤੀ ।>
    text <ਹੋਤ ਬਿਹੋਸ਼ ਸੱਸੀ ਦੇ ਹਾਲੋਂ ਉਨ ਜ਼ਹਿਰ ਥਲਾਂ ਵਿਚ ਪੀਤੀ ।>
    text <ਹਾਸ਼ਮ ਕਿਸ ਕਿਸ ਨਾਲ ਨ ਕੀਤੀ ਇਸ ਬ੍ਰਿਹੋਂ ਬਿਦਰਦ ਅਨੀਤੀ ।>
    text <ਰੁਖ਼ਸਤ ਹੋ ਗੁਲ ਗਏ ਚਮਨ ਥੋਂ>
  block
    text <ਰੁਖ਼ਸਤ ਹੋ ਗੁਲ ਗਏ ਚਮਨ ਥੋਂ ਅਤੇ ਸਿਹਨ ਸੰਭਾਲੇ ਖਾਰਾਂ ।>
    text <ਕਊਆ ਨਜ਼ਰ ਨ ਆਵੇ ਕੋਈ ਜਿਥੇ ਬੁਲਬੁਲ ਸਾਹਨ ਹਜ਼ਾਰਾਂ ।>
    text <ਕਰ ਲੈ ਯਾਦ ਸਗੂਫ਼ਾ ਸਬਜ਼ੀ ਅਤੇ ਉਹ ਖ਼ੁਸ਼ਰੋਜ਼ ਬਹਾਰਾਂ ।>
    text <ਹਾਸ਼ਮ ਸੋਜ਼ ਅੱਖੀਂ ਵਿਚ ਆਵੇ ਦੇਖੋ ਬਰਸਨ ਅਬਰ ਬਹਾਰਾਂ ।>
    text <ਸਾਜਣ ਤੌਕ ਜੰਜ਼ੀਰਾਂ ਬਾਝੋਂ>
  block
    text <ਸਾਜਣ ਤੌਕ ਜੰਜ਼ੀਰਾਂ ਬਾਝੋਂ ਜਿੰਦ ਕਰਦੇ ਕੈਦ ਸਵਾਈ ।>
    text <ਜਿਸ ਦੇ ਭਾਗ ਨਸੀਬੋਂ ਜਾਹਨ ਸੋ ਪੈਂਦਾ ਨੀਂਦ ਪਰਾਈ ।>
    text <ਲੱਖ ਲੱਖ ਐਬ ਮਿਲਣ ਵਿਚ ਉਠਦੇ ਸਿਰ ਤੁਹਮਤ ਵੈਰ ਜੁਦਾਈ ।>
    text <ਹਾਸ਼ਮ ਇਸ਼ਕ ਖਰਾਬ ਕਰੇਂਦਾ ਅਤੇ ਵਸਦੀ ਲਾਖ ਲੁਕਾਈ ।>
    text <ਸਾਬਤ ਹੋ ਜਿਸ ਦਰਸ ਇਸ਼ਕ ਦੇ>
  block
    text <ਸਾਬਤ ਹੋ ਜਿਸ ਦਰਸ ਇਸ਼ਕ ਦੇ ਲਿਆ ਹਰਫ਼ ਹਕੀਕਤ ਵਾਲਾ ।>
    text <ਹੋ ਬੇਜ਼ਾਰ ਗਿਆ ਸਭ ਇਲਮੋਂ ਅਤੇ ਤਸਬੀ ਰਹੀ ਨ ਮਾਲਾ ।>
    text <ਨ ਉਹ ਸੁਘੜ ਨ ਮੂਰਖ ਹੋਇਆ ਉਨ ਫੜਿਆ ਪੰਥ ਨਿਰਾਲਾ ।>
    text <ਹਾਸ਼ਮ ਜ਼ੁਹਦ ਇਬਾਦਤ ਕੋਲੋਂ ਉਨ ਮਤਲਬ ਲਿਆ ਸੁਖਾਲਾ ।>
    text <ਸਾਹਿਬ ਦਰਦ ਹਮੇਸ਼ਾ ਦਰਦੀ>
  block
    text <ਸਾਹਿਬ ਦਰਦ ਹਮੇਸ਼ਾ ਦਰਦੀ ਜਿਨ੍ਹਾਂ ਦਰਦ ਰਹੇ ਨਿਤ ਮਗਰੇ ।>
    text <ਸਾਜਨ ਹੋਣ ਤਬੀਬ ਦੁਖਾਂ ਦੇ ਜਿਹੜੇ ਰੋਗ ਗਵਾਵਣ ਸਗਰੇ ।>
    text <ਪਰ ਇਹ ਨੈਣ ਜਿਵੇਂ ਜਿਉਂ ਦੇਖਣ ਭੈੜੇ ਤਿਉਂ ਤਿਉਂ ਹੋਣ ਬਿਸਬਰੇ ।>
    text <ਹਾਸ਼ਮ ਨੈਣ ਹਮੇਸ਼ ਅਜ਼ਾਰੀ ਜਿਹੜੇ ਜਾ ਪਏ ਵਿਚ ਕਬਰੇ ।>
    text <ਸਾਹਿਬ ਹੁਸਨ ਡਿਠੇ ਸਭ ਖੋਟੇ>
  block
    text <ਸਾਹਿਬ ਹੁਸਨ ਡਿਠੇ ਸਭ ਖੋਟੇ ਅਤੇ ਖੋਟ ਕਮਾਵਣ ਸਾਰਾ ।>
    text <ਪਰ ਇਹ ਮੋੜ ਰਹੇ ਨਹੀਂ ਮੁੜਦਾ ਭੈੜਾ ਮੂਰਖ ਮਨ ਹਤਿਆਰਾ ।>
    text <ਹਠ ਤਪ ਦੇਖਦਿਆਂ ਨੱਸ ਜਾਵੇ ਉਥੇ ਜਤ ਸਤ ਕੌਣ ਬਿਚਾਰਾ ।>
    text <ਹਾਸ਼ਮ ਹੁਸਨ ਬਲਾ ਗਜ਼ਬ ਦੀ ਪਰ ਓੜਕ ਝੂਠ ਪਸਾਰਾ ।>
    text <ਸਈਓ ਨੀ ਮਗ਼ਰੂਰ ਨ ਹੋਈਓ>
  block
    text <ਸਈਓ ਨੀ ਮਗ਼ਰੂਰ ਨ ਹੋਈਓ ਤੁਸਾਂ ਕਿਉਂ ਘਰ ਬਾਰ ਭੁਲਾਏ ।>
    text <ਮਾਪੇ ਲਾਡ ਲਡਾਵਣ ਸਾਨੂੰ ਪਰ ਕਾਰਣ ਦੇਣ ਪਰਾਏ ।>
    text <ਈਹੋ ਛੋੜ ਗਈਆਂ ਕੁਲ ਵੇਹੜਾ ਜਿਨ੍ਹਾਂ ਜਾ ਘਰ ਹੋਰ ਬਣਾਏ ।>
    text <ਹਾਸ਼ਮ ਜਾਨ ਢੂੰਡਾਊ ਸਾਡੀ ਕੋਈ ਅੱਜ ਆਏ ਕੱਲ ਆਏ ।>
    text <ਸੰਭਲ ਖੇਤ ਮੀਆਂ ਇਸ਼ਕੇ ਦਾ>
  block
    text <ਸੰਭਲ ਖੇਤ ਮੀਆਂ ਇਸ਼ਕੇ ਦਾ ਹੁਣ ਨਿਕਲੀ ਤੇਗ਼ ਮਿਆਨੋਂ ।>
    text <ਖਾ ਮਰ ਜ਼ਹਿਰ ਪਿਆਰੀ ਕਰਕੇ ਜੇ ਲਈ ਹਈ ਏਸ ਦੁਕਾਨੋਂ ।>
    text <ਸਿਰ ਦੇਵਣ ਦਾ ਸਾਕ ਇਸ਼ਕ ਦਾ ਹੋਰ ਨਫ਼ਾ ਨ ਅਕਲ ਗਿਆਨੋਂ ।>
    text <ਹਾਸ਼ਮ ਬਾਝ ਮੁਇਆਂ ਨਹੀਂ ਬਣਦੀ ਅਸਾਂ ਡਿੱਠਾ ਵੇਦ ਕੁਰਾਨੋਂ ।>
    text <ਸਰਦੀ ਮਾਰ ਰਖੀ ਪਰ ਸੋਹਣੀ>
  block
    text <ਸਰਦੀ ਮਾਰ ਰਖੀ ਪਰ ਸੋਹਣੀ ਬਾਝ ਮੁਇਆਂ ਨਹੀਂ ਸਰਦੀ ।>
    text <ਦਰਦੀ ਦਰਦ ਫ਼ਿਰਾਕ ਰੰਞਾਣੀ ਮੈਂ ਖ਼ਾਕ ਤੁਸਾਡੇ ਦਰ ਦੀ ।>
    text <ਜਰਦੀ ਜਾਨ ਜਿਗਰ ਵਿਚ ਪੀੜਾਂ ਮੈਂ ਵਾਂਙ ਚਿਖਾ ਦੇ ਜਲਦੀ ।>
    text <ਭਰਦੀ ਨੈਣ ਤੱਤੀ ਨਿਤ ਹਾਸ਼ਮ ਮੈਂ ਬਾਝ ਤੁਸਾਂ ਦੁਖ ਭਰਦੀ ।>
    text <ਸੱਸੀ ਪਲਕ ਨ ਹੱਸੀ ਦਿਸੀ>
  block
    text <ਸੱਸੀ ਪਲਕ ਨ ਹੱਸੀ ਦਿਸੀ ਜਿਹੜੀ ਕੁੱਠੀ ਤੇਗ਼ ਨਜ਼ਰ ਦੀ ।>
    text <ਸੁਣ ਲੋਕਾ ਕੋਈ ਮੇਰਾ ਹੋਕਾ ਮੈਂ ਮੁੱਠੀ ਨੀਂਦ ਫ਼ਜ਼ਰ ਦੀ ।>
    text <ਹਾਏ ਮੈਂ ਮਰ ਜਾਂਦੀ ਜੰਮਦੀ ਕਿਉਂ ਸਹਿੰਦੀ ਸੂਲ ਹਿਜਰ ਦੀ ।>
    text <ਹਾਸ਼ਮ ਲੇਖ ਸੱਸੀ ਦੇ ਆਹੇ ਇਹੋ ਕਿਸਮਤ ਕਲਮ ਕਹਿਰ ਦੀ ।>
    text <ਸੌ ਆਫ਼ਤ ਲੱਖ ਘੁੰਮਣਵਾਣੀ>
  block
    text <ਸੌ ਆਫ਼ਤ ਲੱਖ ਘੁੰਮਣਵਾਣੀ ਇਸ ਪ੍ਰੇਮ ਨਦੀ ਵਿਚ ਵੜਿਆਂ ।>
    text <ਖ਼ਾਸੇ ਯਾਰ ਨ ਉਤਰੇ ਕੋਈ ਬਿਨ ਸਾਦਕ ਸਿਦਕ ਨ ਤਰਿਆ ।>
    text <ਦਿਲਬਰ ਯਾਰ ਵਿਸਾਰੀਂ ਨਾਹੀਂ ਅਸਾਂ ਦਰਦਮੰਦਾਂ ਦੁਖ ਭਰਿਆਂ ।>
    text <ਹਾਸ਼ਮ ਤਾਂਘ ਨ ਜਾਵਗੁ ਤੈਂਡੀ ਮੇਰੇ ਏਸ ਦਿਲੋਂ ਬਿਨ ਮਰਿਆਂ ।1>
    text <ਸੌ ਦੁਖ ਮੇਰੀ ਜਿੰਦ ਨਿਤ ਜਰਦੀ>
  block
    text <ਸੌ ਦੁਖ ਮੇਰੀ ਜਿੰਦ ਨਿਤ ਜਰਦੀ ਜਿਹੜਾ ਪਲਕੁ ਨ ਜਾਵੇ ਜਰਿਆ ।>
    text <ਜਾਰੀ ਜ਼ਖਮ ਜਿਗਰ ਦਾ ਹੋਇਆ ਦੇਖਿ ਖ਼ੂਨ ਅੱਖੀਂ ਵਿਚ ਭਰਿਆ ।>
    text <ਮੇਰਾ ਹਾਲ ਪਛਾਣੇ ਮਜਨੂੰ ਜਿਨ ਸੌ ਦੁਖ ਲੇਲਾਂਦਾ ਜਰਿਆ ।>
    text <ਹਾਸ਼ਮੁ ਯਾਰ ਮਿਲਗੁ ਕਿ ਨਾਹੀ ਮੇਰਾ ਹਿਜਰ ਵਲੋਂ ਦਿਲ ਡਰਿਆ ।>
    text <ਸਾਵਣ ਦੀ ਘਟ ਦੇਖ ਪਪੀਹਾ>
  block
    text <ਸਾਵਣ ਦੀ ਘਟ ਦੇਖ ਪਪੀਹਾ ਉਹ ਰੋਇ ਕਹੇ ਦੁਖ ਬੈਨੋਂ ।>
    text <ਸੁਣ ਤੂੰ ਯਾਰ ਪਿਟਣ ਕੁਰਲਾਵਣ ਇਹ ਭਾ ਪਿਆ ਨਿਤ ਮੈਂ ਨੋਂ ।>
    text <ਪਰ ਗਰਜਨ ਬਰਸਨ ਅੱਜ ਵਾਲਾ ਮੁੜ ਹਾਥ ਨ ਆਵਗੁ ਤੈਂ ਨੋਂ ।>
    text <ਹਾਸ਼ਮ ਕਰ ਅਹਿਸਾਨ ਮਿੱਤ੍ਰਾਂ ਸਿਰ ਅਤੇ ਕਰ ਸਕਣਾ ਫੇਰ ਕੈਂ ਨੋਂ ।>
    text <ਸ਼ੀਰੀਂ ਨਾਮ ਧਰਾਇਆ ਸ਼ੀਰੀਂ>
  block
    text <ਸ਼ੀਰੀਂ ਨਾਮ ਧਰਾਇਆ ਸ਼ੀਰੀਂ ਪਰ ਕੌੜੀ ਜ਼ਹਿਰ ਹਮੇਸ਼ਾ ।>
    text <ਦੇਂਦੀ ਜ਼ਹਿਰ ਪਿਆਲਾ ਭਰ ਕੇ ਨਿਤ ਖ਼ੂਨ ਕਰਨ ਦਾ ਪੇਸ਼ਾ ।>
    text <ਇਕ ਘੁੱਟ ਲੈ ਫ਼ਰਹਾਦ ਵਿਚਾਰਾ ਉਹ ਮਾਰ ਮੋਇਆ ਸਿਰ ਤੇਸਾ ।>
    text <ਹਾਸ਼ਮ ਪਿਆਰ ਮਹਿਬੂਬਾਂ ਵਾਲਾ ਅਤੇ ਗੱਲ ਗੱਲ ਦਾ ਰਗ ਰੇਸਾ ।>
    text <ਸਿਦਕ ਮਲਾਹ ਸਮੁੰਦਰ ਤਾਰੇ>
  block
    text <ਸਿਦਕ ਮਲਾਹ ਸਮੁੰਦਰ ਤਾਰੇ ਜਿਥੇ ਪੰਛੀ ਪਾਰ ਨ ਹੋਵੇ ।>
    text <ਜਿਸ ਦਾ ਥਾਉਂ ਮਕਾਨ ਨ ਰੱਬ ਦਾ ਤਿਸ ਜਾ ਹਜ਼ੂਰ ਖਲੋਵੇ ।>
    text <ਓੜਕ ਮੁਲ ਪਵੇ ਜੇਹੜਾ ਮੋਤੀ ਨਿਤ ਮਿਜ਼ਗ਼ਾਂ ਨਾਲ ਪਰੋਵੇ ।>
    text <ਹਾਸ਼ਮ ਤਾਂਘ ਹੋਵੇ ਜਿਸ ਦਿਲ ਦੀ ਓਹੀ ਜਦ ਕਦ ਹਾਸਲ ਹੋਵੇ ।>
    text <ਸਿਰ ਸਿਰ ਰਿਜ਼ਕ ਜਿਨ੍ਹਾਂ ਦਾ ਲਿਖਿਆ>
  block
    text <ਸਿਰ ਸਿਰ ਰਿਜ਼ਕ ਜਿਨ੍ਹਾਂ ਦਾ ਲਿਖਿਆ ਸੋਈ ਸਿਰ ਸਿਰ ਉਮਰ ਲਿਖਾਏ ।>
    text <ਨਾ ਉਹ ਘਟੇ ਘਟਾਏ ਮੂਲੋਂ ਨ ਉਹ ਵਧੇ ਵਧਾਏ ।>
    text <ਕਰ ਗੁਜ਼ਰਾਨ ਉਤੇ ਵਲ ਜਾਸੀ ਮੁੜ ਫੇਰ ਉਤੇ ਚਿਤ ਜਾਏ ।>
    text <ਕੀ ਸਿਰ ਭਾਰ ਪਿਆ ਮਿਤ੍ਰਾਂ ਦੇ ਉਨ੍ਹਾਂ ਮਨ ਤੋਂ ਚਾ ਭੁਲਾਏ ।>
    text <ਸੋ ਭਲਵਾਨ ਬਹਾਦਰ ਨਾਹੀਂ>
  block
    text <ਸੋ ਭਲਵਾਨ ਬਹਾਦਰ ਨਾਹੀਂ ਜੇਹੜੇ ਢਾਹ ਲੈਣ ਕੁਝ ਮਸਤਾਂ ।>
    text <ਸਾਹਿਬ ਜ਼ੋਰ ਹੋਵੇ ਜਗ ਜਾਣੇ ਜੇਹੜੇ ਦਿਲ ਨੂੰ ਦੇਣ ਸ਼ਿਕਸ਼ਤਾਂ ।>
    text <ਮੂਲ ਗਵਾ ਲਿਆ ਮੈਂ ਜੇਹੀਆਂ ਅਸਾਂ ਸ਼ਹਿਵਤ ਹਿਰਸਪ੍ਰਸਤਾਂ ।>
    text <ਸਾਹਿਬ ਮਗਜ਼ ਰਸੀਲੇ ਹਾਸ਼ਮ ਜਿਹੜੇ ਕਰ ਕਰ ਬਹਿਣ ਨਿਸ਼ਸਤਾਂ ।>
    text <ਸੂਲਾਂ ਸੱਲੀ ਤੇ ਦਰਦਾਂ ਮੱਲੀ>
  block
    text <ਸੂਲਾਂ ਸੱਲੀ ਤੇ ਦਰਦਾਂ ਮੱਲੀ ਮੈਂ ਫਿਰਾਂ ਦੀਵਾਨੀ ਝੱਲੀ ।>
    text <ਬਿਰਹੋਂ ਲੁੱਟੀ ਤੇ ਸਾਥੋਂ ਟੁੱਟੀ ਮੈਂ ਕਮਲੀ ਫਿਰਾਂ ਇਕੱਲੀ ।>
    text <ਮਜਨੂੰ ਜਾ ਮੋਇਆ ਜਿਸ ਵਿਹੜੇ ਮੈਂ ਮੌਤ ਵਿਹਾਜਣ ਚੱਲੀ ।>
    text <ਹਾਸ਼ਮ ਯਾਰ ਮਿਲੇ ਲੱਖ ਪਾਵਾਂ ਮੇਰੀ ਮਿਹਨਤ ਪਵੇ ਸਵੱਲੀ ।>
    text <ਸੋਜ਼ ਫ਼ਿਰਾਕ ਨਸੀਬ ਅਸਾਡੇ>
  block
    text <ਸੋਜ਼ ਫ਼ਿਰਾਕ ਨਸੀਬ ਅਸਾਡੇ ਅਸੀਂ ਭਾ ਪਇਆ ਦੁਖ ਭਰਸਾਂ ।>
    text <ਜੇ ਦਿਨ ਰਾਤ ਰਹਾਂ ਵਿਚ ਜਲ ਦੇ ਅਤੇ ਵਾਂਗ ਪਪੀਹੇ ਤਰਸਾਂ ।>
    text <ਕਰ ਤਕਬੀਰ ਹੋਵੇ ਛੁਟਕਾਰਾ ਮਤ ਮੌਤ ਹਰਾਮ ਨ ਮਰਸਾਂ ।>
    text <ਹਾਸ਼ਮ ਤਲਬ ਰਹੇ ਜਿੰਦ ਜਾਏ ਤਾਂ ਮੈਂ ਸ਼ੁਕਰ ਹਜ਼ਾਰਾਂ ਕਰਸਾਂ ।>
    text <ਸੁੰਦਰ ਸੁਘੜ ਰਸੀਲੇ ਰਸੀਏ>
  block
    text <ਸੁੰਦਰ ਸੁਘੜ ਰਸੀਲੇ ਰਸੀਏ ਕਈ ਕੋਟ ਜਗਤ ਵਿਚ ਆਏ ।>
    text <ਲਖ ਹਾਥੀ ਲਖ ਲਸ਼ਕਰ ਘੋੜੇ ਵਿਚ ਏਸ ਜ਼ਿਮੀਨ ਸਮਾਏ ।>
    text <ਪਲ ਛਲ ਖ਼ੁਆਬ ਖ਼ਿਆਲ ਵਸੇਰਾ ਕੋਈ ਕਾਸ ਪਿਛੇ ਭੁਲ ਜਾਏ ।>
    text <ਹਾਸ਼ਮ ਕਿਸ ਜੀਵਨ ਭਰਵਾਸੇ ਅਸੀਂ ਮਿਤਰਾਂ ਚਾ ਭੁਲਾਏ ।>
    text <ਸੁਣ ਜਾਨੀ ਤੈਨੂੰ ਲਿਖ ਜਾਨੀ>
  block
    text <ਸੁਣ ਜਾਨੀ ਤੈਨੂੰ ਲਿਖ ਜਾਨੀ ਪਰ ਜਾਨ ਨਹੀਂ ਵਲ ਜਾਨੀ ।>
    text <ਕਿਸ ਨੂੰ ਹੋਗੁ ਸ਼ਨਾਸ ਅਜੇਹਾ ਜੇਹੜੀ ਹੋਗੁ ਖ਼ਰਾਬ ਦੀਵਾਨੀ ।>
    text <ਤੇਰੇ ਸ਼ੌਕ ਪਿਛੇ ਦਿਲ ਮੇਰੇ ਸਭ ਜਾਣੀ ਖ਼ਲਕ ਬੇਗਾਨੀ ।>
    text <ਹਾਸ਼ਮ ਵਾਰ ਸੁਟੀ ਜਿੰਦ ਮੇਰੀ ਤੇਰੇ ਇਸ਼ਕ ਉਤੋਂ ਕੁਰਬਾਨੀ ।>
    text <ਸੁਣ ਇਸ਼ਕਾ ਜੇਹੀ ਤੁਧ ਨੇ ਕੀਤੀ>
  block
    text <ਸੁਣ ਇਸ਼ਕਾ ਜੇਹੀ ਤੁਧ ਨੇ ਕੀਤੀ ਤੂੰ ਰੋਜ਼ ਸਤਾਵੇਂ ਮੈਨੂੰ ।>
    text <ਇਕ ਵਾਰੀ ਨਿਤ ਆਵੇਂ ਮੇਰੇ ਮੈਂ ਖ਼ੂਬ ਰੁਲਾਵਾਂ ਤੈਨੂੰ ।>
    text <ਤੇਰੇ ਜੇਡ ਬੇਵਫ਼ਾ ਨ ਕੋਈ ਮੈਂ ਕੂਕ ਸੁਣਾਵਾਂ ਕੈਂ ਨੂੰ ।>
    text <ਹਾਸ਼ਮ ਖ਼ੁਆਰ ਕਰੇਂ ਜਗ ਸਾਰੇ ਤੂੰ ਯਾਰ ਬਣਾਵੇਂ ਜੈਂ ਨੂੰ ।>
    text <ਸੁੱਟਾਂ ਵਾਰ ਬਹਿਸ਼ਤਾਂ ਲੋਕਾਂ>
  block
    text <ਸੁੱਟਾਂ ਵਾਰ ਬਹਿਸ਼ਤਾਂ ਲੋਕਾਂ ਜੇ ਰੀਸ ਕਰਨ ਦਿਲਬਰ ਦੀ ।>
    text <ਦੋਜ਼ਖ ਕੌਣ ਕਰੇਨ ਬਰਾਬਰ ਇਸ ਆਤਸ਼ ਸੋਜ਼ ਹਿਜਰ ਦੀ ।>
    text <ਦੋਵੇਂ ਥੋਕ ਨਹੀਂ ਵਸ ਮੇਰੇ ਮੈਂ ਗਰਦ ਤੁਸਾਡੇ ਦਰ ਦੀ ।>
    text <ਹਾਸ਼ਮ ਰਾਹ ਅਜੇਹੇ ਪਾਈ ਮੈਂ ਇਸ਼ਕ ਤੇਰੇ ਦੀ ਬਰਦੀ ।>
    text <ਤਾਂ ਜਾਣੇ ਦਿਲ ਹੋਵੇ ਜਾਨੀ>
  block
    text <ਤਾਂ ਜਾਣੇ ਦਿਲ ਹੋਵੇ ਜਾਨੀ ਜਦ ਜਾਨ ਜਾਨੀ ਵਲ ਹਾਰੇ ।>
    text <ਹਿਕਮਤਿ ਜਾਣ ਸਿਪਾਹੀ ਵਾਲੀ ਜੋ ਆਪ ਮਰੇ ਸੋਈ ਮਾਰੇ ।>
    text <ਕਿਸ ਨੂੰ ਪਾਰ ਕਰੇ ਮਨਤਾਰੂ ਜਿਹੜਾ ਆਪ ਤਰੇ ਸੋਈ ਤਾਰੇ ।>
    text <ਹਾਸ਼ਮ ਵੈਲ ਕਦੀਮ ਕਮੀਨਾ ਅਸਾਂ ਜਾਚ ਡਿਠਾ ਦਿਨ ਚਾਰੇ ।>
    text <ਤੈਂਡਾ ਇਸ਼ਕ ਕਸਾਈ ਵੜਿਆ>
  block
    text <ਤੈਂਡਾ ਇਸ਼ਕ ਕਸਾਈ ਵੜਿਆ ਜਿਨ ਨਾਲ ਸੂਲਾਂ ਦਿਲ ਭਰਿਆ ।>
    text <ਇਕ ਦਿਨ ਬਰਸ ਜੇਹਾ ਹੋ ਬੀਤੇ ਮੈਂ ਉਮਰ ਵਲੋਂ ਬਹੁ ਡਰਿਆ ।>
    text <ਦਿਲਬਰ ਯਾਰ ਡਿਠੇ ਮੁਖ ਤੇਰਾ ਮੇਰਾ ਤਨ ਮਨ ਥੀਵੇ ਹਰਿਆ ।>
    text <ਹਾਸ਼ਮ ਸ਼ਾਹ ਉਡੀਕੇ ਤੇਰਾ ਕਦੀ ਆ ਮਿਲ ਭਾਗੀਂ ਭਰਿਆ ।>
    text <ਤੈਨੂੰ ਹੁਸਨ ਖ਼ਰਾਬ ਕਰੇਂਦਾ>
  block
    text <ਤੈਨੂੰ ਹੁਸਨ ਖ਼ਰਾਬ ਕਰੇਂਦਾ ਅਤੇ ਮੈਨੂੰ ਸਮਝ ਸਤਾਇਆ ।>
    text <ਜਿਉਂ ਜਿਉਂ ਆਣ ਹੁਸਨ ਦੀ ਸਮਝਾਂ ਮੈਨੂੰ ਉਠਦਾ ਸੂਲ ਸਵਾਇਆ ।>
    text <ਸਭੇ ਦਰਦ ਡਿਠੇ ਸਭ ਦੁਖੀਏ ਜਿਨ੍ਹਾਂ ਸਮਝ ਸਮਝ ਦੁਖ ਲਾਇਆ ।>
    text <ਆਤਸ਼ ਸਮਝ ਜਿਨ੍ਹਾਂ ਵਿਚ ਹਾਸ਼ਮ ਉਨ੍ਹਾਂ ਆਪਣਾ ਆਪ ਜਲਾਇਆ ।>
    text <ਤਨ ਦੀ ਚਿਖਾ ਬਣਾਵੇ ਦੀਪਕ>
  block
    text <ਤਨ ਦੀ ਚਿਖਾ ਬਣਾਵੇ ਦੀਪਕ ਤਾਂ ਆਣ ਜਲਣ ਪਰਵਾਨੇ ।>
    text <ਭਾਂਬੜ ਹੋਰ ਹਜ਼ਾਰਾਂ ਦਿਸਦੇ ਪਰ ਓਸ ਪਤੰਗ ਦੀਵਾਨੇ ।>
    text <ਆਪਣਾ ਆਪ ਬਣਾਵੇ ਕੋਲੇ ਸੋ ਕਰੇ ਕਬਾਬ ਬਿਗ਼ਾਨੇ ।>
    text <ਹਾਸ਼ਮ ਰਾਹ ਦਿਲਾਂ ਦੇ ਦਿਲ ਵਿਚ ਹੋਰ ਜਾਦੂ ਸਿਹਰ ਬਹਾਨੇ ।1>
    text <ਤਾਂਹੀ ਰਹੀ ਕੁਚੱਜੀ ਕਮਲੀ>
  block
    text <ਤਾਂਹੀ ਰਹੀ ਕੁਚੱਜੀ ਕਮਲੀ ਮੈਂ ਜਾਇ ਕੁਰਾਹੀਂ ਵੱਤੀ ।>
    text <ਕਿਉਂ ਕਰ ਕਹੇ ਨ ਸਾਸ ਅਸਾਨੂੰਨਿਜ ਆਵੇਂ ਔਤ ਨਿਖੱਤੀ ।>
    text <ਕੁੜੀਆਂ ਦਾਜ ਬਣਾ ਲਿਓ ਈ ਮੈਂ ਚਰਖੇ ਤੰਦ ਨ ਘੱਤੀ ।>
    text <ਹਾਸ਼ਮ ਕੌਂਤ ਵਸਾਵਣ ਪੈਸੀ ਮੈਂ ਹੋਵਾਂ ਲਾਖ ਕੁਪੱਤੀ ।>
    text <ਤਨ ਪਿੰਜਰ ਦਿਲ ਘਾਇਲ ਕੈਦੀ>
  block
    text <ਤਨ ਪਿੰਜਰ ਦਿਲ ਘਾਇਲ ਕੈਦੀ ਮੈਨੂੰ ਸਾਬਤ ਦੇਖ ਨ ਫਿਰਦੀ ।>
    text <ਬੇਪਰਵਾਹੀ ਤੇ ਜ਼ਾਲਮ ਫਾਹੀ ਮੈਨੂੰ ਰੜਕੇ ਸਾਂਗ ਨਜ਼ਰ ਦੀ ।>
    text <ਝਿੜਕਣ ਲੋਕ ਨ ਥੰਮਣ ਮਾਪੇ ਮੈਂ ਕਮਲੀ ਕਿਸੇ ਨ ਧਿਰ ਦੀ ।>
    text <ਸਾਹਿਬ ਦਰਦ ਮਿਲੇ ਕੋਈ ਹਾਸ਼ਮ ਮੇਰੀ ਸਮਝੇ ਪੀੜ ਹਿਜਰ ਦੀ ।>
    text <ਤਨ ਟੁਟਦਾ ਮਨ ਤਪਦਾ ਮਾਏ>
  block
    text <ਤਨ ਟੁਟਦਾ ਮਨ ਤਪਦਾ ਮਾਏ ਮੈਨੂੰ ਅੱਖੀਂ ਪੀੜ ਵੇਖਣ ਦੀ ।>
    text <ਇਕ ਪਲ ਸਹਿਣ ਵਿਛੋੜਾ ਭਾਰੀ ਕੇਹੀ ਪਈਆ ਬਾਣ ਮਿਲਣ ਦੀ ।>
    text <ਏਹੀਉ ਵਿਰਦ ਇਬਾਦਤ ਮੇਰੀ ਤਰਸਣ ਜਲਣ ਬਲਣ ਦੀ ।>
    text <ਹਾਸ਼ਮੁ ਹੋਗੁ ਕਬੂਲ ਤਦਾਹੀਂ ਜਦ ਫਿਰਗੁ ਦਲੀਲ ਸੱਜਣ ਦੀ ।>
    text <ਤਸਬੀ ਬਹੁਤ ਭੁਵਾਵਣ ਕਸਬੀ>
  block
    text <ਤਸਬੀ ਬਹੁਤ ਭੁਵਾਵਣ ਕਸਬੀ ਜਿਨ੍ਹਾਂ ਦਾਮ ਫ਼ਰੇਬ ਵਿਛਾਇਆ ।>
    text <ਕਰ ਕਰ ਗਿਆਨ ਸੁਣਾਉਣ ਸਿਆਣੇ ਨਾ ਇਤ ਬਿਧ ਸ਼ੇਖ ਕਹਾਇਆ ।>
    text <ਮਤਲਬ ਜੋ ਇਸ ਰਾਹ ਇਲਾਹੀ ਉਨ੍ਹਾਂ ਹਰਗਿਜ਼ ਮੂਲ ਨਾ ਪਾਇਆ ।>
    text <ਹਾਸ਼ਮ ਸਮਝ ਰਸਾਇਣ ਵਾਲੇ ਕਦੀ ਆਪਣਾ ਆਪ ਲਖਾਇਆ ।>
    text <ਤੂੰ ਹੈਂ ਯਾਰ ਤੂੰ ਹੈਂ ਦੁਖਦਾਈ>
  block
    text <ਤੂੰ ਹੈਂ ਯਾਰ ਤੂੰ ਹੈਂ ਦੁਖਦਾਈ ਅਤੇ ਦਰਦ ਧੁਖੇ ਨਿਤ ਤੇਰਾ ।>
    text <ਪਰਸੋਂ ਆਖ ਲਗਾਈਓਈ ਬਰਸੋਂ ਅਤੇ ਬੈਠ ਰਹਿਓਂ ਘਤ ਡੇਰਾ ।>
    text <ਕੌਲ ਕਰਾਰ ਸੰਭਾਲ ਪਿਆਰੇ ਅਤੇ ਆਉ ਕਦੀ ਘੱਤ ਫੇਰਾ ।>
    text <ਹਾਸ਼ਮ ਬਾਝ ਤੁਸਾਂ ਸੁਖ ਨਾਹੀਂ ਹੋਰ ਵਸਦਾ ਮੁਲਖ ਬਤੇਰਾ ।>
    text <ਤੋੜਿ ਜੰਜ਼ੀਰ ਸ਼ਰੀਅਤ ਨਸਦਾ>
  block
    text <ਤੋੜਿ ਜੰਜ਼ੀਰ ਸ਼ਰੀਅਤ ਨਸਦਾ ਜਦ ਰਚਦਾ ਇਸ਼ਕ ਮਜਾਜ਼ੀ ।>
    text <ਦਿਲ ਨੂੰ ਚੋਟ ਲਗੀ ਜਿਸ ਦਿਨ ਦੀ ਅਸਾਂ ਖ਼ੂਬ ਸਿਖੀ ਰਿੰਦਬਾਜ਼ੀ ।>
    text <ਭੱਜ ਭੱਜ ਰੂਹ ਵੜੇ ਬੁਤਖ਼ਾਨੇ ਅਤੇ ਜ਼ਾਹਰ ਜਿਸਮ ਨਿਮਾਜ਼ੀ ।>
    text <ਹਾਸ਼ਮ ਖ਼ੂਬ ਪੜ੍ਹਾਇਆ ਦਿਲ ਨੂੰ ਇਸ ਬੈਠ ਇਸ਼ਕ ਦੇ ਕਾਜ਼ੀ ।>
    text <ਟੁੱਟਾ ਮਾਣ ਪਏ ਪਰਮੁਲਕੀਂ>
  block
    text <ਟੁੱਟਾ ਮਾਣ ਪਏ ਪਰਮੁਲਕੀਂ ਰੱਬ ਸੁੱਟੇ ਦੂਰ ਦੁਰਾਡੇ ।>
    text <ਕਿਸਮਤ ਖ਼ਿਆਲ ਪਈ ਬਣ ਦੁਸ਼ਮਣ ਹੁਣ ਕੀ ਵੱਸ ਯਾਰ ਅਸਾਡੇ ।>
    text <ਦਿਲਬਰ ਯਾਰ ਵਿਸਾਰੀਂ ਨਾਹੀਂ ਅਸੀਂ ਜਿਤ ਕਿਤ ਹਾਲ ਤੁਸਾਡੇ ।>
    text <ਆਜ਼ਿਜ਼ ਲੋਕ ਨਿਮਾਣੇ ਹਾਸ਼ਮ ਨਹੀਂ ਸ਼ਿਰਕਤ ਨਾਲ ਖ਼ੁਦਾ ਦੇ ।>
    text <ਵਾਰ ਸੁਟਾਂ ਮੈਂਮੈਂ ਹੁਣ ਲੋਕਾ>
  block
    text <ਵਾਰ ਸੁਟਾਂ ਮੈਂਮੈਂ ਹੁਣ ਲੋਕਾ ਜਿਨ੍ਹਾਂ ਰਾਂਝਣ ਖੜਿਆ ਬੇਲੇ ।>
    text <ਨਦੀਆਂ ਨਾਲੇ ਤੇ ਬਿਸੀਅਰ ਕਾਲੇ ਅਤੇ ਬੇਲੇ ਸ਼ੇਰ ਬਘੇਲੇ ।>
    text <ਅੱਖੀਂ ਯਾਰ ਦਿਸੇ ਘਰ ਆਵੇ ਭੈੜੀ ਰਾਤ ਪਵਗੁ ਕਿਸ ਵੇਲੇ ।>
    text <ਹਾਸ਼ਮ ਮਾਣ ਹਯਾਤੀ ਮੇਰੀ ਰੱਬ ਚਾਕ ਸਲਾਮਤ ਮੇਲੇ ।>
    text <ਵਗ ਵਾਏ ਪਰ ਸੁਆਰਥ ਭਰੀਏ>
  block
    text <ਵਗ ਵਾਏ ਪਰ ਸੁਆਰਥ ਭਰੀਏ ਤੂੰ ਜਾਈਂ ਤਖਤ ਹਜ਼ਾਰੇ ।>
    text <ਆਖੀਂ ਯਾਰ ਰਾਂਝਣ ਨੂੰ ਮਿਲਕੇ ਅਸੀਂ ਤੂੰ ਕਿਉਂ ਮਨੋ ਵਿਸਾਰੇ ।>
    text <ਬੱਸ ਹੁਣ ਨੇਹੁੰ ਕਮਾ ਲਇਓਈ ਇਹੋ ਚਾ ਆਹਾ ਦਿਨ ਚਾਰੇ ।>
    text <ਹਾਸ਼ਮ ਏਸ ਮੁਹੱਬਤ ਬਦਲੇ ਸਾਨੂੰ ਖੁਆਰ ਕੀਤਾ ਜੱਗ ਸਾਰੇ ।>
    text <ਵਗ ਵਾਏ ਵੰਞ ਤਖ਼ਤ ਹਜ਼ਾਰੇ>
  block
    text <ਵਗ ਵਾਏ ਵੰਞ ਤਖ਼ਤ ਹਜ਼ਾਰੇ ਵਲ ਜਾਈਂ ਬੱਰਾ ਖ਼ੁਦਾਈ ।>
    text <ਹੀਰ ਨਿਲਾਜ ਨਿਮਾਣੀ ਵਲ ਦਾ ਕੋਈ ਦਈਂ ਸੁਨੇਹਾ ਜਾਈ ।>
    text <ਦੋ ਦਿਨ ਚਾਰ ਮਹੀਂ ਮੀਆਂ ਰਾਂਝਾ ਤੁਧ ਕੀਤੀ ਬਹੁਤ ਕਮਾਈ ।>
    text <ਹਾਸ਼ਮ ਸਾਰ ਦੁਖਾਂ ਦੀ ਜਾਣੇ ਜਿਨ੍ਹਾਂ ਦਿਨ ਦਿਨ ਚੋਟ ਸਵਾਈ ।>
    text <ਵੇਦ ਕਿਤੇਬ ਪੜ੍ਹਨ ਚਤੁਰਾਈ>
  block
    text <ਵੇਦ ਕਿਤੇਬ ਪੜ੍ਹਨ ਚਤੁਰਾਈ ਅਤੇ ਜਪ ਤਪ ਸਾਧੁ ਬਣਾਵੇ ।>
    text <ਭਗਵੇਂ ਭੇਸ ਕਰਨ ਕਿਸ ਕਾਰਣ ਉਹ ਮੰਦਾ ਖੋਟ ਲੁਕਾਵੇ ।>
    text <ਮੂਰਖ ਜਾ ਵੜੇ ਉਸ ਵਿਹੜੇ ਅਤੇ ਔਖਧ ਜਨਮ ਗਵਾਵੇ ।>
    text <ਹਾਸ਼ਮ ਮੁਕਤ ਨਸੀਬ ਜਿਨ੍ਹਾਂ ਦੇ ਸੋਈ ਦਰਦਮੰਦਾਂ ਵਲ ਆਵੇ ।>
    text <ਵਿਛੜੇ ਯਾਰ ਨ ਹੋਸੁ ਅੰਦੇਸ਼ਾ>
  block
    text <ਵਿਛੜੇ ਯਾਰ ਨ ਹੋਸੁ ਅੰਦੇਸ਼ਾ ਭੈੜਾ ਖੋਟਾ ਯਾਰ ਅਨੀਤੀ ।>
    text <ਮੂਰਖ ਯਾਰ ਪਿਛੇ ਜਲ ਮਰਨਾ ਕਿਨ ਆਸ਼ਕ ਇਹ ਗੱਲ ਕੀਤੀ ।>
    text <ਜਿਨ ਹਥ ਨਾਲ ਬਿਮੁਨਸਫ ਜੋੜੇ ਉਨ ਜਦ ਕਦ ਖੇਲ ਨ ਜੀਤੀ ।>
    text <ਹਾਸ਼ਮ ਨੇਹੁੰ ਟੁਟੇ ਤਿਸ ਯਾਰੋਂ ਏਹੋ ਲਾਖ ਵੱਟੀ ਸੁਖ ਬੀਤੀ ।>
    text <ਵਾਰਸ ਬਣ ਬੈਠੀ ਜੋ ਆਹੀ>
  block
    text <ਵਾਰਸ ਬਣ ਬੈਠੀ ਜੋ ਆਹੀ ਅਤੇ ਏਸ ਸੁਹਾਵੇ ਘਰ ਦੀ ।>
    text <ਓੜਕ ਦੇਸ ਨਿਕਾਲਾ ਮਿਲਿਆ ਗਈ ਹਾਥ ਮੱਥੇ ਪਰ ਧਰਦੀ ।>
    text <ਸੰਭਲ ਸੀਸ ਗੁੰਦਾਵੀਂ ਮੁਈਏ ਕੋਈ ਪਰਤੀਤ ਨਹੀਂ ਇਸ ਦਰ ਦੀ ।>
    text <ਹਾਸ਼ਮ ਹੋਈ ਸੁਹਾਗਣਿ ਵਿਰਲੀ ਅਤੇ ਤਾਣ ਰਹੇ ਸਭ ਕਰਦੀ ।>
    text <ਯਾ ਕਰ ਹਾਰ ਸ਼ਿੰਗਾਰ ਪਿਆਰੇ>
  block
    text <ਯਾ ਕਰ ਹਾਰ ਸ਼ਿੰਗਾਰ ਪਿਆਰੇ ਸਿਖ ਨਾਜ਼ ਨਿਆਜ਼ ਜ਼ਨਾਨੀਂ ।>
    text <ਯਾ ਬਣ ਮਰਦ ਫ਼ਤ੍ਹੇ ਕਰ ਦੁਸ਼ਮਣ ਘੱਤ ਸਿਰ ਵਿਚ ਖ਼ਾਕ ਮੈਦਾਨੀਂ ।>
    text <ਯਾ ਕਰ ਸਬਰ ਫ਼ਕੀਰੀ ਫੜਕੇ ਛਡ ਹਿਰਸ ਹਵਾਇ ਜਹਾਨੀਂ ।>
    text <ਹਾਸ਼ਮ ਕੀ ਖ਼ੁਸ਼ ਹੋਣ ਪਿਆਰੇ ਭਲਾ ਹਿੰਮਤ ਦੇਖ ਬੇਗ਼ਾਨੀ ।>
    text <ਜ਼ਹਿਮਤ ਤਾਪ ਸਰਾਪੋਂ ਬਚਦੇ>
  block
    text <ਜ਼ਹਿਮਤ ਤਾਪ ਸਰਾਪੋਂ ਬਚਦੇ ਅਤੇ ਜ਼ਾਲਮ ਡਾਹ ਮਿਤਰਾਂ ਦੇ ।>
    text <ਦਾਰੂ ਬਾਝ ਦੀਦਾਰ ਜਾਨੀ ਦੇ ਅਸਾਂ ਬਹੁਤ ਡਿਠੇ ਮਰ ਜਾਂਦੇ ।>
    text <ਪਲਕੁ ਦੀਦਾਰ ਨ ਹਾਸਲ ਹੋਵੇ ਤਾਂ ਪਏ ਮੁਰਦੇ ਮਰਿਆਂ ਦੇ ।>
    text <ਹਾਸ਼ਮ ਸ਼ਾਹ ਸ਼ਹੀਦ ਨੈਣਾਂ ਦੇ ਸੋਈ ਹੋਣ ਨਸੀਬ ਜਿਨ੍ਹਾਂ ਦੇ ।>
    text <ਜ਼ੁਹਦ ਇਬਾਦਤ ਚਾਹੇ ਦੇਖੇ>
  block
    text <ਜ਼ੁਹਦ ਇਬਾਦਤ ਚਾਹੇ ਦੇਖੇ ਨਹੀਂ ਹਰਗਿਜ਼ ਧਿਆਨ ਨ ਕਰਦਾ ।>
    text <ਸ਼ਾਹ ਮਨਸੂਰ ਚੜ੍ਹਾਇਆ ਸੂਲੀ ਅਤੇ ਯੂਸਫ਼ ਕੀਤੋ ਸੂ ਬਰਦਾ ।>
    text <ਕਿਸ ਗੱਲ ਦੇ ਵਿਚ ਰਾਜ਼ੀ ਹੋਵੇ ਕੋਈ ਭੇਤ ਨਹੀਂ ਇਸ ਦਰ ਦਾ ।>
    text <ਹਾਸ਼ਮ ਬੇਪਰਵਾਹੀ ਕੋਲੋਂ ਮੇਰਾ ਹਰ ਵੇਲੇ ਜੀ ਡਰਦਾ ।>
