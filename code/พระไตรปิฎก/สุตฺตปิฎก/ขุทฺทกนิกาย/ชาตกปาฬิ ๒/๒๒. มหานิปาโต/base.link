text <๒๒ มหานิปาโต>
  text <  <
  text <๕๓๘ มูคปกฺขชาตกํ ๑>
  text <๑>
    text <มา ปณฺฑิจฺจยํ วิภาวย พาลมโต ภว สพฺพปาณินํ>
    text <สพฺโพ ตํ ชโน โอจินายตุ เอวํ ตว อตฺโถ ภวิสฺสติฯ>
  text <๒>
    text <กโรมิ เต ตํ วจนํ ยํ มํ ภณสิ เทวเต>
    text <อตฺถกามาสิ เม อมฺม หิตกามาสิ เทวเตฯ>
  text <๓>
    text <กิํ นุ สนฺตรมาโนว กาสุํ ขณสิ สารถิ>
    text <ปุฏฺโฐ เม สมฺม อกฺขาหิ กิํ กาสุยา กริสฺสสิฯ>
  text <๔>
    text <รญฺโญ มูโค จ ปกฺโข จ ปุตฺโต ชาโต อเจตโส>
    text <โสมฺหิ รญฺญา สมชฺฌิฏฺโฐ ปุตฺตํ เม นิขณํ วเนฯ>
  text <๕>
    text <น พธิโร น มูโคสฺมิ น ปกฺโข น จ วีกโล>
    text <อธมฺมํ สารถิ กยิรา มํ เจ ตฺวํ นิขณํ วเนฯ>
  text <๖>
    text <อูรู พาหุํ จ เม ปสฺส ภาสิตญฺจ สุโณหิ เม>
    text <อธมฺมํ สารถิ กยิรา มํ เจ ตฺวํ นิขณํ วเนฯ>
  text <๗>
    text <เทวตา นุสิ คนฺธพฺโพ อทุ สกฺโก ปุรินฺทโท>
    text <โก วา ตฺวํ กสฺส วา ปุตฺโต กถํ ชาเนมุ ตํ มยํฯ>
  text <๘>
    text <นมฺหิ เทโว น คนฺธพฺโพ นาปิ สกฺโก ปุรินฺทโท>
    text <กาสิรญฺโญ อหํ ปุตฺโต ยํ กาสุยา นิขญฺญสิ ฯ>
  text <๙>
    text <ตสฺส รญฺโญ อหํ ปุตฺโต ยํ ตฺวํ สมฺมูปชีวสิ>
    text <อธมฺมํ สารถิ กยิรา มํ เจ ตฺวํ นิขณํ วเนฯ>
  text <๑๐>
    text <ยสฺส รุกฺขสฺส ฉายาย นิสีเทยฺย สเยยฺย วา>
    text <น ตสฺส สาขํ ภญฺเชยฺย มิตฺตทุพฺโภ หิ ปาปโกฯ>
  text <๑๑>
    text <ยถา รุกฺโข ตถา ราชา ยถา สาขา ตถา อหํ>
    text <ยถา ฉายูปโค โปโส เอวํ ตฺวมสิ สารถิ>
    text <อธมฺมํ สารถิ กยิรา มํ เจ ตฺวํ นิขณํ วเนฯ>
  text <๑๒>
    text <ปหูตภกฺโข ภวติ วิปฺปวุฏฺโฐ สกํ ฆรา>
    text <พหู นํ อุปชีวนฺติ โย มิตฺตานํ น ทุพฺภติฯ>
  text <๑๓>
    text <ยํ ยํ ชนปทํ ยาติ นิคเม ราชธานิโย>
    text <สพฺพตฺถ ปูชิโต โหติ โย มิตฺตานํ น ทุพฺภติฯ>
  text <๑๔>
    text <นาสฺส โจรา ปสาหนฺติ นาติมญฺญนฺติ ขตฺติยา>
    text <สพฺเพ อมิตฺเต ตรติ โย มิตฺตานํ น ทุพฺภติฯ>
  text <๑๕>
    text <อกฺกุทฺโธ สฆรํ เอติ สภายํ ปฏินนฺทิโต>
    text <ญาตีนํ อุตฺตโม โหติ โย มิตฺตานํ น ทุพฺภติฯ>
  text <๑๖>
    text <สกฺกตฺวา สกฺกโต โหติ ครุ โหติ สคารโว>
    text <วณฺณกิตฺติภโต โหติ โย มิตฺตานํ น ทุพฺภติฯ>
  text <๑๗>
    text <ปูชโก ลภเต ปูชํ วนฺทโก ปฏิวนฺทนํ>
    text <ยโส กิตฺติญฺจ ปปฺโปติ โย มิตฺตานํ น ทุพฺภติฯ>
  text <๑๘>
    text <อคฺคิ ยถา ปชฺชลติ เทวตาว วิโรจติ>
    text <สิริยา อชหิโต โหติ โย มิตฺตานํ น ทุพฺภติฯ>
  text <๑๙>
    text <คาโว ตสฺส ปชายนฺติ เขตฺเต วุตฺตํ วิรูหติ>
    text <วุตฺตานํ ผลมสฺนาติ โย มิตฺตานํ น ทุพฺภติฯ>
  text <๒๐>
    text <ทริโต ปพฺพตาโต วา รุกฺขโต ปติโต นโร>
    text <จุโต ปติฏฺฐํ ลภติ โย มิตฺตานํ น ทุพฺภติฯ>
  text <๒๑>
    text <วิรูฬฺหมูลสนฺตานํ นิคฺโรธมิว มาลุโต>
    text <อมิตฺตา นปฺปสาหนฺติ โย มิตฺตานํ น ทุพฺภติฯ>
  text <๒๒>
    text <เอหิ ตํ ปฏิเนสฺสามิ ราชปุตฺต สกํ ฆรํ>
    text <รชฺชํ กาเรหิ ภทฺทนฺเต กิํ อรญฺเญ กริสฺสสิฯ>
  text <๒๓>
    text <อลํ เม เตน รชฺเชน ญาตเกหิ ธเนน วา>
    text <ยํ เม อธมฺมจริยาย รชฺชํ ลพฺเภถ สารถิฯ>
  text <๒๔>
    text <ปุณฺณปตฺตํ มํ ลาเภหิ ราชปุตฺต อิโต คโต>
    text <ปิตา มาตา จ เม ทชฺชุํ ราชปุตฺต ตยี คเตฯ>
  text <๒๕>
    text <โอโรธา จ กุมารา จ เวสิยานา จ พฺราหฺมณา>
    text <เตปิ อตฺตมนา ทชฺชุํ ราชปุตฺต ตยี คเตฯ>
  text <๒๖>
    text <หตฺถาโรหา อนีกฏฺฐา รถิกา ปตฺติการกา>
    text <เตปิ อตฺตมนา ทชฺชุํ ราชปุตฺต ตยี คเตฯ>
  text <๒๗>
    text <พหุธญฺญา ชานปทา เนคมา จ สมาคตา>
    text <อุปายนานิ เม ทชฺชุํ ราชปุตฺต ตยี คเตฯ>
  text <๒๘>
    text <ปิตุ มาตุ จหํ จตฺโต รฏฺฐสฺส นิคมสฺส จ>
    text <อโถ สพฺพกุมารานํ นตฺถิ มยฺหํ สกํ ฆรํฯ>
  text <๒๙>
    text <อนุญฺญาโต อหํ มตฺยา สญฺจตฺโต ปิตรา มหํ>
    text <เอโกรญฺเญ ปพฺพชิโต น กาเม อภิปตฺถเยฯ>
  text <๓๐>
    text <อปิ อตรมานานํ ผลาสาว สมิชฺฌติ>
    text <วิปกฺกพฺรหฺมจริโยสฺมิ เอวํ ชานาหิ สารถิฯ>
  text <๓๑>
    text <อปิ อตรมานานํ สมฺมทตฺโถ วิปจฺจติ>
    text <วิปกฺกพฺรหฺมจริโยสฺมิ นิกฺขนฺโต อกุโตภโยฯ>
  text <๓๒>
    text <เอวํ วคฺคุกโถ สนฺโต วิสฏฺฐวจโน จสิ>
    text <กสฺมา ปิตุ จ มาตุจฺจ สนฺติเก น ภณี ตทาฯ>
  text <๓๓>
    text <นาหํ อสนฺธิตา ปกฺโข น พธิโร อโสตตา>
    text <นาหํ อชิวฺหตา มูโค มา มํ มูคมธารยิ ฯ>
  text <๓๔>
    text <ปุริมํ สรามหํ ชาติํ ยตฺถ รชฺชมการยิํ>
    text <การยิตฺวา ตหิํ รชฺชํ ปาปตฺถํ นิรยํ ภุสํฯ>
  text <๓๕>
    text <วีสติญฺเจว วสฺสานิ ตหิํ รชฺชมการยิํ>
    text <อสีติวสฺสสหสฺสานิ นิรยมฺหิ อปจฺจิสํ ฯ>
  text <๓๖>
    text <ตสฺส รชฺชสฺสหํ ภีโต มา มํ รชฺชาภิเสจยุํ>
    text <ตสฺมา ปิตุ จ มาตุจฺจ สนฺติเก น ภณิํ ตทาฯ>
  text <๓๗>
    text <อุจฺฉงฺเค มํ นิสาเทตฺวา ปิตา อตฺถานุสาสติ>
    text <เอกํ หนถ พนฺธถ เอกํ ขาราปตจฺฉิกํ>
    text <เอกํ สูลสฺมิํ อุปฺเปถ อิจฺจสฺส มนุสาสติฯ>
  text <๓๘>
    text <ตายาหํ ผรุสํ สุตฺวา วาจาโย สมุทีริตา>
    text <อมูโค มูควณฺเณน อปกฺโข ปกฺขสมฺมโต>
    text <สเก มุตฺตกรีสสฺมิํ อจฺฉาหํ สมฺปริปฺลุโตฯ>
  text <๓๙>
    text <กสิรญฺจ ปริตฺตญฺจ ตญฺจ ทุกฺเขน สํยุตํ>
    text <โกมํ ชีวิตมาคมฺม เวรํ กยิราถ เกนจิฯ>
  text <๔๐>
    text <ปญฺญาย จ อลาเภน ธมฺมสฺส จ อทสฺสนา>
    text <โกมํ ชีวิตมาคมฺม เวรํ กยิราถ เกนจิฯ>
  text <๔๑>
    text <อปิ อตรมานานํ ผลาสาว สมิชฺฌติ>
    text <วิปกฺกพฺรหฺมจริโยสฺมิ เอวํ ชานาหิ สารถิฯ>
  text <๔๒>
    text <อปิ อตรมานานํ สมฺมทตฺโถ วิปจฺจติ>
    text <วิปกฺกพฺรหฺมจริโยสฺมิ นิกฺขนฺโต อกุโตภโยฯ>
  text <๔๓>
    text <อหมฺปิ ปพฺพชิสฺสามิ ราชปุตฺต ตวนฺติเก>
    text <อวฺหายสฺสุ มํ ภทฺทนฺเต ปพฺพชฺชา มม รุจฺจติฯ>
  text <๔๔>
    text <รถํ นิยฺยาทยิตฺวาน อนโณ เอหิ สารถิ>
    text <อนณสฺส หิ ปพฺพชฺชา เอตํ อิสีหิ วณฺณิตํฯ>
  text <๔๕>
    text <ยเทว ตฺยาหํ วจนํ อกรํ ภทฺทมตฺถุ เต>
    text <ตเทว เม ตฺวํ วจนํ ยาจิโต กตฺตุมรหสิฯ>
  text <๔๖>
    text <อิเธว ตาว อจฺฉสฺสุ ยาว ราชานมานเย>
    text <อปฺเปว เต ปิตา ทิสฺวา ปตีโต สุมโน สิยาฯ>
  text <๔๗>
    text <กโรมิ เตตํ วจนํ ยํ มํ ภณสิ สารถิ>
    text <อหมฺปิ ทฏฺฐุกาโมสฺมิ ปิตรํ เม อิธาคตํฯ>
  text <๔๘>
    text <เอหิ สมฺม นิวตฺตสฺสุ กุสลํ วชฺชาสิ ญาตินํ>
    text <มาตรํ ปิตรํ มยฺหํ วุตฺโต วชฺชาสิ วนฺทนํฯ>
  text <๔๙>
    text <ตสฺส ปาเท คเหตฺวาน กตฺวา จ นํ ปทกฺขิณํ>
    text <สารถิ รถมารุยฺห ราชทฺวารํ อุปาคมิฯ>
  text <๕๐>
    text <สุญฺญํ มาตา รถํ ทิสฺวา เอกํ สารถิมาคตํ>
    text <อสฺสุปุณฺเณหิ เนตฺเตหิ โรทนฺตี นํ อุทิกฺขติฯ>
  text <๕๑>
    text <อยํ โส สารถิ เอติ นิหนฺตฺวา มม อตฺรชํ>
    text <นิหโต นูน เม ปุตฺโต ปถพฺยา ภูมิวฑฺฒโนฯ>
  text <๕๒>
    text <อมิตฺตา นูน นนฺทนฺติ ปตีตา นูน เวริโน>
    text <อาคตํ สารถิํ ทิสฺวา นิหนฺตฺวา มม อตฺรชํฯ>
  text <๕๓>
    text <สุญฺญํ มาตา รถํ ทิสฺวา เอกํ สารถิมาคตํ>
    text <อสฺสุปุณฺเณหิ เนตฺเตหิ โรทนฺตี ปริปุจฺฉิ นํ ฯ>
  text <๕๔>
    text <กินฺนุ มูโค กิํ นุ ปกฺโข กินฺนุ โส วิลปี ตทา>
    text <นิหญฺญมาโน ภูมิยา ตํ เม อกฺขาหิ สารถิฯ>
  text <๕๕>
    text <กถํ หตฺเถหิ ปาเทหิ มูคปกฺโข วิวชฺชยิ>
    text <นิหญฺญมาโน ภูมิยา ตํ เม อกฺขาหิ ปุจฺฉิโตฯ>
  text <๕๖>
    text <อกฺเขยฺยํ เต อหํ อยฺเย ทชฺชาสิ อภยํ มม>
    text <ยํ เม สุตํ วา ทิฏฺฐํ วา ราชปุตฺตสฺส สนฺติเกฯ>
  text <๕๗>
    text <อภยํ สมฺม เต ทมฺมิ อภีโต ภณ สารถิ>
    text <ยํ เต สุตํ วา ทิฏฺฐํ วา ราชปุตฺตสฺส สนฺติเกฯ>
  text <๕๘>
    text <น โส มูโค น โส ปกฺโข วิสฏฺฐวจโน จ โส>
    text <รชฺชสฺส กิร โส ภีโต อกรา อาลเย พหูฯ>
  text <๕๙>
    text <ปุริมํ สรติ โส ชาติํ ยตฺถ รชฺชมการยิ>
    text <การยิตฺวา ตหิํ รชฺชํ ปาปตฺถ นิรยํ ภุสํฯ>
  text <๖๐>
    text <วีสติญฺเจว วสฺสานิ ตหิํ รชฺชมการยิ>
    text <อสีติวสฺสสหสฺสานิ นิรยมฺหิ อปจฺจิ โสฯ>
  text <๖๑>
    text <ตสฺส รชฺชสฺส โส ภีโต มา มํ รชฺชาภิเสจยุํ>
    text <ตสฺมา ปิตุ จ มาตุจฺจ สนฺติเก น ภณี ตทาฯ>
  text <๖๒>
    text <องฺคปจฺจงฺคสมฺปนฺโน อาโรหปริณาหวา>
    text <วิสฏฺฐวจโน ปญฺโญ มคฺเค สคฺคสฺส ติฏฺฐติฯ>
  text <๖๓>
    text <สเจ ตฺวํ ทฏฺฐุกามาสิ ราชปุตฺตํ ตวตฺรชํ>
    text <เอหิ ตํ ปาปยิสฺสามิ ยตฺถ สมฺมติ เตมิโยฯ>
  text <๖๔>
    text <โยชยนฺตุ รเถ อสฺเส กจฺฉํ นาคาน พนฺธถ>
    text <อุทีรยนฺตุ สงฺขปณวา วาทนฺตุ เอกโปกฺขราฯ>
  text <๖๕>
    text <วาทนฺตุ เภรี สนฺนทฺธา วคฺคู วาทนฺตุ ทุนฺทุภี>
    text <เนคมา จ มํ อนฺเวนฺตุ คจฺฉํ ปุตฺตนิเวทโก ฯ>
  text <๖๖>
    text <โอโรธา จ กุมารา จ เวสิยานา จ พฺราหฺมณา>
    text <ขิปฺปํ ยานานิ โยเชนฺตุ คจฺฉํ ปุตฺตนิเวทโก ฯ>
  text <๖๗>
    text <หตฺถาโรหา อนีกฏฺฐา รถิกา ปตฺติการกา>
    text <ขิปฺปํ ยานานิ โยเชนฺตุ คจฺฉํ ปุตฺตนิเวทโก ฯ>
  text <๖๘>
    text <สมาคตา ชานปทา เนคมา จ สมาคตา>
    text <ขิปฺปํ ยานานิ โยเชนฺตุ คจฺฉํ ปุตฺตนิเวทโก ฯ>
  text <๖๙>
    text <อสฺเส จ สารถี ยุตฺเต สินฺธเว สีฆวาหเน>
    text <ราชทฺวารํ อุปาคจฺฉุํ ยุตฺตา เทว อิเม หยาฯ>
  text <๗๐>
    text <ถูลา ชเวน หายนฺติ กิสา หายนฺติ ถามุนา>
    text <กิเส ถูเล วิวชฺเชตฺวา สํสฏฺฐา โยชิตา หยาฯ>
  text <๗๑>
    text <ตโต ราชา ตรมาโน ยุตฺตมารุยฺห สนฺทนํ>
    text <อิตฺถาคารํ อชฺฌภาสิ สพฺพาว อนุยาถ มํฯ>
  text <๗๒>
    text <วาลพีชนิมุณฺหีสํ ขคฺคํ ฉตฺตญฺจ ปณฺฑรํ>
    text <อุปาธิ รถมารุยฺห สุวณฺเณหิ อลงฺกตาฯ>
  text <๗๓>
    text <ตโต ส ราชา ปายาสิ ปุรกฺขตฺวาน สารถิํ>
    text <ขิปฺปเมว อุปาคจฺฉิ ยตฺถ สมฺมติ เตมิโยฯ>
  text <๗๔>
    text <ตญฺจ ทิสฺวาน อายนฺตํ ชลนฺตมิว เตชสา>
    text <ขตฺตสงฺฆปริพฺยูฬฺหํ เตมิโย เอตทพฺรวิฯ>
  text <๗๕>
    text <กจฺจิ นุ ตาต กุสลํ กจฺจิ ตาต อนามยํ>
    text <สพฺพา จ ราชกญฺญาโย อโรคา มยฺห มาตโรฯ>
  text <๗๖>
    text <กุสลญฺเจว เม ปุตฺต อโถ ปุตฺต อนามยํ>
    text <สพฺพา จ ราชกญฺญาโย อโรคา ตุยฺห มาตโรฯ>
  text <๗๗>
    text <กจฺจิ อมชฺชโป ตาต กจฺจิ เต สุรมปฺปิยํ>
    text <กจฺจิ สจฺเจ จ ธมฺเม จ ทาเน เต รมเต มโนฯ>
  text <๗๘>
    text <อมชฺชโป อหํ ปุตฺต อโถ เม สุรมปฺปิยํ>
    text <อโถ สจฺเจ จ ธมฺเม จ ทาเน เม รมเต มโนฯ>
  text <๗๙>
    text <กจฺจิ อโรคํ โยคฺคํ เต กจฺจิ วหติ วาหนํ>
    text <กจฺจิ เต พฺยาธโย นตฺถิ สรีรสฺสุปตาปนาฯ>
  text <๘๐>
    text <อโถ อโรคํ โยคฺคํ เม อโถ วหติ วาหนํ>
    text <อโถ เม พฺยาธโย นตฺถิ สรีรสฺสุปตาปนา ฯ>
  text <๘๑>
    text <กจฺจิ อนฺตา จ เต ผีตา มชฺเฌ จ พหลา ตว>
    text <โกฏฺฐาคารญฺจ โกสญฺจ กจฺจิ เต ปฏิสนฺถตํ ฯ>
  text <๘๒>
    text <อโถ อนฺตา จ เม ผีตา มชฺเฌ จ พหลา มม>
    text <โกฏฺฐาคารญฺจ โกสญฺจ สพฺพํ เม ปฏิสนฺถตํฯ>
  text <๘๓>
    text <สฺวาคตํ เต มหาราช อโถ เต อทุราคตํ>
    text <ปติฏฺฐเปนฺตุ ปลฺลงฺกํ ยตฺถ ราชา นิสกฺกติฯ>
  text <๘๔>
    text <อิเธว เต นิสีทสฺสุ นิยเต ปณฺณสนฺถเร>
    text <เอตฺโต อุทกมาทาย ปาเท ปกฺขาลยสฺสุ เตฯ>
  text <๘๕>
    text <อิทมฺปิ ปณฺณกํ มยฺหํ รนฺธํ ราช อโลณกํ>
    text <ปริภุญฺช มหาราช ปาหุโน เมสิธาคโต ฯ>
  text <๘๖>
    text <น จาหํ ปณฺณํ ภุญฺชามิ น เหตํ มยฺห โภชนํ>
    text <สาลีนํ โอทนํ ภุญฺเช สุจิํ มํสูปเสจนํฯ>
  text <๘๗>
    text <อจฺเฉรกํ มํ ปฏิภาติ เอกกมฺปิ รโหคตํ>
    text <เอทิสํ ภุญฺชมานานํ เกน วณฺโณ ปสีทติฯ>
  text <๘๘>
    text <เอโก ราช นิปชฺชามิ นิยเต ปณฺณสนฺถเร>
    text <ตาย เม เอกเสยฺยาย ราช วณฺโณ ปสีทติฯ>
  text <๘๙>
    text <น จ เนตฺติํสพนฺธา เม ราชรกฺขา อุปฏฺฐิตา>
    text <ตาย เม สุขเสยฺยาย ราช วณฺโณ ปสีทติฯ>
  text <๙๐>
    text <อตีตํ นานุโสจามิ นปฺปชปฺปามินาคตํ>
  text <ปจฺจุปฺปนฺเนน ยาเปมิ เตน วณฺโณ ปสีทติฯ>
  text <๙๑>
    text <อนาคตปฺปชปฺปาย อตีตสฺสานุโสจนา>
    text <เอเตน พาลา สุสฺสนฺติ นโฬว หริโต ลุโตฯ>
  text <๙๒>
    text <หตฺถานีกํ รถานีกํ อสฺเส ปตฺตี จ วมฺมิโน>
    text <นิเวสนานิ รมฺมานิ อหํ ปุตฺต ททามิ เตฯ>
  text <๙๓>
    text <อิตฺถาคารมฺปิ เต ทมฺมิ สพฺพาลงฺการภูสิตํ>
    text <ตา ปุตฺต ปฏิปชฺชสฺสุ ตฺวํ โน ราชา ภวิสฺสสิฯ>
  text <๙๔>
    text <กุสลา นจฺจคีตสฺส สิกฺขิตา จาตุริตฺถิโย>
    text <กาเม ตํ รมยิสฺสนฺติ กิํ อรญฺเญ กริสฺสสิฯ>
  text <๙๕>
    text <ปฏิราชูหิ เต กญฺญา อานยิสฺสํ อลงฺกตา>
    text <ตาสุ ปุตฺเต ชเนตฺวาน อถ ปจฺฉา ปพฺพชิสฺสสิฯ>
  text <๙๖>
    text <ยุวา จ ทหโร จาสิ ปฐมุปฺปตฺติโก สุสุ>
    text <รชฺชํ กาเรหิ ภทฺทนฺเต กิํ อรญฺเญ กริสฺสสิฯ>
  text <๙๗>
    text <ยุวา จเร พฺรหฺมจริยํ พฺรหฺมจารี ยุวา สิยา>
    text <ทหรสฺส หิ ปพฺพชฺชา เอตํ อิสีหิ วณฺณิตํฯ>
  text <๙๘>
    text <ยุวา จเร พฺรหฺมจริยํ พฺรหฺมจารี ยุวา สิยา>
    text <พฺรหฺมจริยํ จริสฺสามิ นาหํ รชฺเชน มตฺถิโกฯ>
  text <๙๙>
    text <ปสฺสามิ โวหํ ทหรํ อมฺม ตาต วทนฺตรํ>
    text <กิจฺฉาลทฺธํ ปิยํ ปุตฺตํ อปฺปตฺวาว ชรํ มตํฯ>
  text <๑๐๐>
    text <ปสฺสามิ โวหํ ทหริํ กุมาริํ จารุทสฺสนิํ>
    text <นววํสกฬีรํว ปลุคฺคํ ชีวิตกฺขยํ ฯ>
  text <๑๐๑>
    text <ทหราปิ หิ มิยฺยนฺติ นรา จ อถ นาริโย>
    text <ตตฺถ โก วิสฺสเส โปโส ทหโรมฺหีติ ชีวิเตฯ>
  text <๑๐๒>
    text <ยสฺส รตฺยา วิวสาเน อายุ อปฺปตรํ สิยา>
    text <อปฺโปทเกว มจฺฉานํ กิํ นุ โกมารกํ ตหิํฯ>
  text <๑๐๓>
    text <นิจฺจมพฺภาหโต โลโก นิจฺจญฺจ ปริวาริโต>
    text <อโมฆาสุ วชนฺตีสุ กิํ มํ รชฺเชภิสิญฺจสิ ฯ>
  text <๑๐๔>
    text <เกน มพฺภาหโต โลโก เกน จ ปริวาริโต>
    text <กาโย อโมฆา คจฺฉนฺติ ตํ เม อกฺขาหิ ปุจฺฉิโตฯ>
  text <๑๐๕>
    text <มจฺจุนาพฺภาหโต โลโก ชราย ปริวาริโต>
    text <รตฺโย อโมฆา คจฺฉนฺติ เอวํ ชานาหิ ขตฺติยฯ>
  text <๑๐๖>
    text <ยถาปิ ตนฺเต วิตเต ยํ ยเทวูปวิยฺยติ>
    text <อปฺปกํ โหติ เวตพฺพํ เอวํ มจฺจาน ชีวิตํฯ>
  text <๑๐๗>
    text <ยถา วาริวโห ปูโร คจฺฉํ นุปนิวตฺตติ>
    text <เอวมายุ มนุสฺสานํ คจฺฉํ นุปนิวตฺตติฯ>
  text <๑๐๘>
    text <ยถา วาริวโห ปูโร วเห รุกฺเขปกูลเช>
    text <เอวํ ชรามรเณน วุยฺหนฺเต สพฺพปาณิโนฯ>
  text <๑๐๙>
    text <หตฺถานีกํ รถานีกํ อสฺเส ปตฺตี จ วมฺมิโน>
    text <นิเวสนานิ รมฺมานิ อหํ ปุตฺต ททามิ เตฯ>
  text <๑๑๐>
    text <อิตฺถาคารมฺปิ เต ทมฺมิ สพฺพาลงฺการภูสิตํ>
    text <ตา ปุตฺต ปฏิปชฺชสฺสุ ตฺวํ โน ราชา ภวิสฺสสิฯ>
  text <๑๑๑>
    text <กุสลา นจฺจคีตสฺส สิกฺขิตา จาตุริตฺถิโย>
    text <กาเม ตํ รมยิสฺสนฺติ กิํ อรญฺเญ กริสฺสสิฯ>
  text <๑๑๒>
    text <ปฏิราชูหิ เต กญฺญา อานยิสฺสํ อลงฺกตา>
    text <ตาสุ ปุตฺเต ชเนตฺวาน อถ ปจฺฉา ปพฺพชิสฺสสิฯ>
  text <๑๑๓>
    text <ยุวา จ ทหโร จาสิ ปฐมุปฺปตฺติโก สุสุ>
    text <รชฺชํ กาเรหิ ภทฺทนฺเต กิํ อรญฺเญ กริสฺสสิฯ>
  text <๑๑๔>
    text <โกฏฺฐาคารญฺจ โกสญฺจ วาหนานิ พลานิ จ>
    text <นิเวสนานิ รมฺมานิ อหํ ปุตฺต ททามิ เตฯ>
  text <๑๑๕>
    text <โคมณฺฑลปริพฺยูฬฺโห ทาสิสงฺฆปุรกฺขโต>
    text <รชฺชํ กาเรหิ ภทฺทนฺเต กิํ อรญฺเญ กริสฺสสิฯ>
  text <๑๑๖>
    text <กิํ ธเนน ยํ ขีเยถ กิํ ภริยาย มริสฺสติ>
    text <กิํ โยพฺพเนน ชิณฺเณน ยํ ชรายาภิภุยฺยติ ฯ>
  text <๑๑๗>
    text <ตตฺถ กา นนฺทิ กา ขิฑฺฑา กา รติ กา ธเนสนา>
    text <กิํ เม ปุตฺเตหิ ทาเรหิ ราช มุตฺโตสฺมิ พนฺธนาฯ>
  text <๑๑๘>
    text <โยหํ เอวํ ปชานามิ มจฺจุ เม นปฺปมชฺชติ>
    text <อนฺตเกนาธิปนฺนสฺส กา รตี กา ธเนสนาฯ>
  text <๑๑๙>
    text <ผลานมิว ปกฺกานํ นิจฺจํ ปตนโต ภยํ>
    text <เอวํ ชาตาน มจฺจานํ นิจฺจํ มรณโต ภยํฯ>
  text <๑๒๐>
    text <สายเมเก น ทิสฺสนฺติ ปาโต ทิฏฺฐา พหู ชนา>
    text <ปาโต เอเก น ทิสฺสนฺติ สายํ ทิฏฺฐา พหู ชนาฯ>
  text <๑๒๑>
    text <อชฺเชว กิจฺจํ อาตปฺปํ โก ชญฺญา มรณํ สุเว>
    text <น หิ โน สงฺกรํ เตน มหาเสเนน มจฺจุนาฯ>
  text <๑๒๒>
    text <โจรา ธนสฺส ปตฺเถนฺติ ราชมุตฺโตสฺมิ พนฺธนา>
    text <เอหิ ราช นิวตฺตสฺสุ นาหํ รชฺเชน มตฺถิโกติฯ>
  stand <มูคปกฺขชาตกํ ปฐมํฯ>
  text <  <
  text <๕๓๙ มหาชนกชาตกํ ๒>
  text <๑๒๓>
    text <โกยํ มชฺเฌ สมุทฺทสฺมิํ อปสฺสํ ตีรมายุเห>
    text <กํ ตฺวํ อตฺถวสํ ญตฺวา เอวํ วายมเส ภุสํฯ>
  text <๑๒๔>
    text <นิสมฺม วตฺตํ โลกสฺส วายามสฺส จ เทวเต>
    text <ตสฺมา มชฺเฌ สมุทฺทสฺมิํ อปสฺสํ ตีรมายุเหฯ>
  text <๑๒๕>
    text <คมฺภีเร อปฺปเมยฺยสฺมิํ ตีรํ ยสฺส น ทิสฺสติ>
    text <โมโฆ เต ปุริสวายาโม อปฺปตฺวาว มริสฺสสิฯ>
  text <๑๒๖>
    text <อนโณ ญาตินํ โหติ เทวานํ ปิตุนญฺจ โส>
    text <กรํ ปุริสกิจฺจานิ น จ ปจฺฉานุตปฺปติฯ>
  text <๑๒๗>
    text <อปารเณยฺยํ ยํ กมฺมํ อผลํ กิลมถุทฺทยํ>
    text <ตตฺถ โก วายเมนตฺโถ มจฺจุ ยสฺสาภินิปฺปตํ ฯ>
  text <๑๒๘>
    text <อปารเณยฺยมจฺจนฺตํ โย วิทิตฺวาน เทวเต>
    text <น รกฺเข อตฺตโน ปาณํ ชญฺญา โส ยทิ หาปเยฯ>
  text <๑๒๙>
    text <อธิปฺปายผลํ เอเก อสฺมิํ โลกสฺมิ เทวเต>
    text <ปโยชยนฺติ กมฺมานิ ตานิ อิชฺฌนฺติ วา น วาฯ>
  text <๑๓๐>
    text <สนฺทิฏฺฐิกํ กมฺมผลํ นนุ ปสฺสสิ เทวเต>
    text <สนฺนา อญฺเญ ตรามหํ ตญฺจ ปสฺสามิ สนฺติเกฯ>
  text <๑๓๑>
    text <โส อหํ วายมิสฺสามิ ยถาสตฺติ ยถาพลํ>
  text <คจฺฉํ ปารํ สมุทฺทสฺส กสฺสํ ปุริสการิยํฯ>
  text <๑๓๒>
    text <โย ตฺวํ เอวํ คเต โอเฆ อปฺปเมยฺเย มหณฺณเว>
    text <ธมฺมวายามสมฺปนฺโน กมฺมุนา นาวสีทสิ>
    text <โส ตฺวํ ตตฺเถว คจฺฉาหิ ยตฺถ เต นิรโต มโนฯ>
  text <๑๓๓>
    text <อาสีเสเถว ปุริโส น นิพฺพินฺเทยฺย ปณฺฑิโต>
    text <ปสฺสามิ โวหํ อตฺตานํ ยถา อิจฺฉิํ ตถา อหุฯ>
  text <๑๓๔>
    text <อาสีเสเถว ปุริโส น นิพฺพินฺเทยฺย ปณฺฑิโต>
    text <ปสฺสามิ โวหํ อตฺตานํ อุทกา ถลมุพฺภตํฯ>
  text <๑๓๕>
    text <วายเมเถว ปุริโส น นิพฺพินฺเทยฺย ปณฺฑิโต>
    text <ปสฺสามิ โวหํ อตฺตานํ ยถา อิจฺฉิํ ตถา อหุฯ>
  text <๑๓๖>
    text <วายเมเถว ปุริโส น นิพฺพินฺเทยฺย ปณฺฑิโต>
    text <ปสฺสามิ โวหํ อตฺตานํ อุทกา ถลมุพฺภตํฯ>
  text <๑๓๗>
    text <ทุกฺขูปนีโตปิ นโร สปญฺโญ อาสํ น ฉินฺเทยฺย สุขาคมาย>
    text <พหู หิ ผสฺสา อหิตา หิตา จ อวิตกฺกิตา มจฺจุมุปพฺพชนฺติ ฯ>
  text <๑๓๘>
    text <อจินฺติตมฺปิ ภวติ จินฺติตมฺปิ วินสฺสติ>
    text <น หิ จินฺตามยา โภคา อิตฺถิยา ปุริสสฺส วาฯ>
  text <๑๓๙>
    text <อโปราณํ วต โภ ราชา สพฺพภุมฺโม ทิสมฺปติ>
    text <นาชฺช นจฺเจ นิสาเมติ น คีเต กุรุเต มโนฯ>
  text <๑๔๐>
    text <น มิเค นปิ อุยฺยาเน นปิ หํเส อุทิกฺขติ>
    text <มูโคว ตุณฺหิมาสีโน น อตฺถมนุสาสติฯ>
  text <๑๔๑>
    text <สุขกามา รโหสีลา วธพนฺธา อุปารตา>
    text <กสฺส นุ อชฺช อาราเม ทหรา วุทฺธา จ อจฺฉเรฯ>
  text <๑๔๒>
    text <อติกฺกนฺตวนถา ธีรา นโม เตสํ มเหสินํ>
    text <เย อุสฺสุกมฺหิ โลกมฺหิ วิหรนฺติ มนุสฺสุกาฯ>
  text <๑๔๓>
    text <เต เฉตฺวา มจฺจุโน ชาลํ ตตํ มายาวิโน ทฬํ>
    text <ฉินฺนาลยตฺตา คจฺฉนฺติ โก เตสํ คติมาปเย ฯ>
  text <๑๔๔>
    text <กทาหํ มิถิลํ ผีตํ วิภตฺตํ ภาคโส มิตํ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๔๕>
    text <กทาหํ มิถิลํ ผีตํ วิสาลํ สพฺพโตปภํ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๔๖>
    text <กทาหํ มิถิลํ ผีตํ พหุปาการโตรณํ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๔๗>
    text <กทาหํ มิถิลํ ผีตํ ทฬฺหมฏฺฏาลโกฏฺฐกํ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๔๘>
    text <กทาหํ มิถิลํ ผีตํ สุวิภตฺตํ มหาปถํ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๔๙>
    text <กทาหํ มิถิลํ ผีตํ สุวิภตฺตนฺตราปณํ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๕๐>
    text <กทาหํ มิถิลํ ผีตํ ควสฺสรถปีฬิตํ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๕๑>
    text <กทาหํ มิถิลํ ผีตํ อารามวนมาลินิํ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๕๒>
    text <กทาหํ มิถิลํ ผีตํ อุยฺยานวนมาลินิํ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๕๓>
    text <กทาหํ มิถิลํ ผีตํ ปาสาทวนมาลินิํ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๕๔>
    text <กทาหํ มิถิลํ ผีตํ ติปุรํ ราชพนฺธุนิํ>
    text <มาปิตํ โสมนสฺเสน เวเทเหน ยสสฺสินา>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๕๕>
    text <กทาหํ เวเทเห ผีเต นิจิเต ธมฺมรกฺขิเต>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๕๖>
    text <กทาหํ เวเทเห ผีเต อเชยฺเย ธมฺมรกฺขิเต>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๕๗>
    text <กทาหํ อนฺเตปุรํ รมฺมํ วิภตฺตํ ภาคโส มิตํ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๕๘>
    text <กทาหํ อนฺเตปุรํ รมฺมํ สุธามตฺติกเลปนํ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๕๙>
    text <กทาหํ อนฺเตปุรํ รมฺมํ สุจิคนฺธํ มโนรมํ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๖๐>
    text <กทาหํ กูฏาคาเร จ วิภตฺเต ภาคโส มิเต>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๖๑>
    text <กทาหํ กูฏาคาเร จ สุธามตฺติกเลปเน>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๖๒>
    text <กทาหํ กูฏาคาเร จ สุจิคนฺเธ มโนรเม>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๖๓>
    text <กทาหํ กูฏาคาเร จ ลิตฺเต จนฺทนโผสิเต>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๖๔>
    text <กทาหํ โสณฺณปลฺลงฺเก โคนเก จิตฺตสนฺถเต>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๖๕>
    text <กทาหํ มณิปลฺลงฺเก โคนเก จิตฺตสนฺถเต>
    text <ปหาย ปพฺพชิสฺสามิ ตํ กุทาสฺสุ ภวิสฺสติ ฯ>
  text <๑๖๖>
    text <กทาหํ กปฺปาสโกเสยฺยํ โขมโกฏุมฺพรานิ จ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๖๗>
    text <กทาหํ โปกฺขรณี รมฺมา จกฺกวากปกูชิตา>
    text <มนฺทาลเกหิ สญฺฉนฺนา ปทุมุปฺปลเกหิ จ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๖๘>
    text <กทาหํ หตฺถิคุมฺเพ จ สพฺพาลงฺการภูสิเต>
    text <สุวณฺณกจฺเฉ มาตงฺเค เหมกปฺปนวาสเสฯ>
  text <๑๖๙>
    text <อารูฬฺเห คามณีเยหิ โตมรงฺกุสปาณิภิ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๗๐>
    text <กทาหํ อสฺสคุมฺเพ จ สพฺพาลงฺการภูสิเต>
    text <อาชานีเยว ชาติยา สินฺธเว สีฆวาหเนฯ>
  text <๑๗๑>
    text <อารูฬฺเห คามณีเยหิ อิลฺลิยาจาปธาริภิ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๗๒>
    text <กทาหํ รถเสนิโย สนฺนทฺเธ อุสฺสิตทฺธเช>
    text <ทีเป อโถปิ เวยฺยคฺเฆ สพฺพาลงฺการภูสิเตฯ>
  text <๑๗๓>
    text <อารูฬฺเห คามณีเยหิ จาปหตฺเถหิ วมฺมิภิ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๗๔>
    text <กทาหํ โสวณฺณรเถ สนฺนทฺเธ อุสฺสิตทฺธเช>
    text <ทีเป อโถปิ เวยฺยคฺเฆ สพฺพาลงฺการภูสิเตฯ>
  text <๑๗๕>
    text <อารูฬฺเห คามณีเยหิ จาปหตฺเถหิ วมฺมิภิ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๗๖>
    text <กทาหํ สชฺฌุรเถ จ สนฺนทฺเธ อุสฺสิตทฺธเช>
    text <ทีเป อโถปิ เวยฺยคฺเฆ สพฺพาลงฺการภูสิเตฯ>
  text <๑๗๗>
    text <อารูฬฺเห คามณีเยหิ จาปหตฺเถหิ วมฺมิภิ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๗๘>
    text <กทาหํ อสฺสรเถ จ สนฺนทฺเธ อุสฺสิตทฺธเช>
    text <ทีเป อโถปิ เวยฺยคฺเฆ สพฺพาลงฺการภูสิเตฯ>
  text <๑๗๙>
    text <อารูฬฺเห คามณีเยหิ จาปหตฺเถหิ วมฺมิภิ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๘๐>
    text <กทาหํ โอฏฺฐรเถ จ สนฺนทฺเธ อุสฺสิตทฺธเช>
    text <ทีเป อโถปิ เวยฺยคฺเฆ สพฺพาลงฺการภูสิเตฯ>
  text <๑๘๑>
    text <อารูฬฺเห คามณีเยหิ จาปหตฺเถหิ วมฺมิภิ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๘๒>
    text <กทาหํ โคณรเถ จ สนฺนทฺเธ อุสฺสิตทฺธเช>
    text <ทีเป อโถปิ เวยฺยคฺเฆ สพฺพาลงฺการภูสิเตฯ>
  text <๑๘๓>
    text <อารูฬฺเห คามณีเยหิ จาปหตฺเถหิ วมฺมิภิ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๘๔>
    text <กทาหํ อชรเถ จ สนฺนทฺเธ อุสฺสิตทฺธเช>
    text <ทีเป อโถปิ เวยฺยคฺเฆ สพฺพาลงฺการภูสิเตฯ>
  text <๑๘๕>
    text <อารูฬฺเห คามณีเยหิ จาปหตฺเถหิ วมฺมิภิ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๘๖>
    text <กทาหํ เมณฺฑรเถ จ สนฺนทฺเธ อุสฺสิตทฺธเช>
    text <ทีเป อโถปิ เวยฺยคฺเฆ สพฺพาลงฺการภูสิเตฯ>
  text <๑๘๗>
    text <อารูฬฺเห คามณีเยหิ จาปหตฺเถหิ วมฺมิภิ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๘๘>
    text <กทาหํ มิครเถ จ สนฺนทฺเธ อุสฺสิตทฺธเช>
    text <ทีเป อโถปิ เวยฺยคฺเฆ สพฺพาลงฺการภูสิเตฯ>
  text <๑๘๙>
    text <อารูฬฺเห คามณีเยหิ จาปหตฺเถหิ วมฺมิภิ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๙๐>
    text <กทาหํ หตฺถาโรเห จ สพฺพาลงฺการภูสิเต>
    text <นีลวมฺมธเร สูเร โตมรงฺกุสปาณิเน>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๙๑>
    text <กทาหํ อสฺสาโรเห จ สพฺพาลงฺการภูสิเต>
    text <นีลวมฺมธเร สูเร อิลฺลิยาจาปธาริเน>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๙๒>
    text <กทาหํ รถาโรเห จ สพฺพาลงฺการภูสิเต>
    text <นีลวมฺมธเร สูเร จาปหตฺเถ กลาปิเน>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๙๓>
    text <กทาหํ ธนุคฺคเห จ สพฺพาลงฺการภูสิเต>
    text <นีลวมฺมธเร สูเร จาปหตฺเถ กลาปิเน>
    text <ปหาย ปพฺพชิสฺสามิ ตํ กุทาสฺสุ ภวิสฺสติ ฯ>
  text <๑๙๔>
    text <กทาหํ ราชปุตฺเต จ สพฺพาลงฺการภูสิเต>
    text <จิตฺรวมฺมธเร สูเร กญฺจนาเวฬธาริเน>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๙๕>
    text <กทาหํ อริยคเณ จ วตวนฺเต อลงฺกเต>
    text <หริจนฺทนลิตฺตงฺเค กาสิกุตฺตมธาริเน>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๙๖>
    text <กทาหํ อมจฺจคเณ จ สพฺพาลงฺการภูสิเต>
    text <ปีตวมฺมธเร สูเร ปุรโต คจฺฉมาลิเน>
    text <ปหาย ปพฺพชิสฺสามิ ตํ กุทาสฺสุ ภวิสฺสติ ฯ>
  text <๑๙๗>
    text <กทาหํ สตฺตสตา ภริยา สพฺพาลงฺการภูสิตา>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๙๘>
    text <กทาหํ สตฺตสตา ภริยา สุสญฺญา ตนุมชฺฌิมา>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๑๙๙>
    text <กทาหํ สตฺตสตา ภริยา อสฺสวา ปิยภาณินี>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๒๐๐>
    text <กทาหํ สตปลํ กํสํ โสวณฺณํ สตราชิกํ>
    text <ปหาย ปพฺพชิสฺสามิ ตํ กุทาสฺสุ ภวิสฺสติฯ>
  text <๒๐๑>
    text <กทาสฺสุ มํ หตฺถิคุมฺพา สพฺพาลงฺการภูสิตา>
    text <สุวณฺณกจฺฉา มาตงฺคา เหมกปฺปนวาสสาฯ>
  text <๒๐๒>
    text <อารูฬฺหา คามณีเยหิ โตมรงฺกุสปาณิภิ>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๐๓>
    text <กทาสฺสุ มํ อสฺสคุมฺพา สพฺพาลงฺการภูสิตา>
    text <อาชานียาว ชาติยา สินฺธวา สีฆวาหนาฯ>
  text <๒๐๔>
    text <อารูฬฺหา คามณีเยหิ อิลฺลิยาจาปธาริภิ>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๐๕>
    text <กทาสฺสุ มํ รถเสนี สนฺนทฺธา อุสฺสิตทฺธชา>
    text <ทีปา อโถปิ เวยฺยคฺฆา สพฺพาลงฺการภูสิตาฯ>
  text <๒๐๖>
    text <อารูฬฺหา คามณีเยหิ จาปหตฺเถหิ วมฺมิภิ>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๐๗>
    text <กทาสฺสุ มํ โสณฺณรถา สนฺนทฺธา อุสฺสิตทฺธชา>
    text <ทีปา อโถปิ เวยฺยคฺฆา สพฺพาลงฺการภูสิตาฯ>
  text <๒๐๘>
    text <อารูฬฺหา คามณีเยหิ จาปหตฺเถหิ วมฺมิภิ>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๐๙>
    text <กทาสฺสุ มํ สชฺฌุรถา สนฺนทฺธา อุสฺสิตทฺธชา>
    text <ทีปา อโถปิ เวยฺยคฺฆา สพฺพาลงฺการภูสิตาฯ>
  text <๒๑๐>
    text <อารูฬฺหา คามณีเยหิ จาปหตฺเถหิ วมฺมิภิ>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๑๑>
    text <กทาสฺสุ มํ อสฺสรถา สนฺนทฺธา อุสฺสิตทฺธชา>
    text <ทีปา อโถปิ เวยฺยคฺฆา สพฺพาลงฺการภูสิตาฯ>
  text <๒๑๒>
    text <อารูฬฺหา คามณีเยหิ จาปหตฺเถหิ วมฺมิภิ>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๑๓>
    text <กทาสฺสุ มํ โอฏฺฐรถา สนฺนทฺธา อุสฺสิตทฺธชา>
    text <ทีปา อโถปิ เวยฺยคฺฆา สพฺพาลงฺการภูสิตาฯ>
  text <๒๑๔>
    text <อารูฬฺหา คามณีเยหิ จาปหตฺเถหิ วมฺมิภิ>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๑๕>
    text <กทาสฺสุ มํ โคณรถา สนฺนทฺธา อุสฺสิตทฺธชา>
    text <ทีปา อโถปิ เวยฺยคฺฆา สพฺพาลงฺการภูสิตาฯ>
  text <๒๑๖>
    text <อารูฬฺหา คามณีเยหิ จาปหตฺเถหิ วมฺมิภิ>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๑๗>
    text <กทาสฺสุ มํ อชรถา สนฺนทฺธา อุสฺสิตทฺธชา>
    text <ทีปา อโถปิ เวยฺยคฺฆา สพฺพาลงฺการภูสิตาฯ>
  text <๒๑๘>
    text <อารูฬฺหา คามณีเยหิ จาปหตฺเถหิ วมฺมิภิ>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๑๙>
    text <กทาสฺสุ มํ เมณฺฑรถา สนฺนทฺธา อุสฺสิตทฺธชา>
    text <ทีปา อโถปิ เวยฺยคฺฆา สพฺพาลงฺการภูสิตาฯ>
  text <๒๒๐>
    text <อารูฬฺหา คามณีเยหิ จาปหตฺเถหิ วมฺมิภิ>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๒๑>
    text <กทาสฺสุ มํ มิครถา สนฺนทฺธา อุสฺสิตทฺธชา>
    text <ทีปา อโถปิ เวยฺยคฺฆา สพฺพาลงฺการภูสิตาฯ>
  text <๒๒๒>
    text <อารูฬฺหา คามณีเยหิ จาปหตฺเถหิ วมฺมิภิ>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๒๓>
    text <กทาสฺสุ มํ หตฺถาโรหา สพฺพาลงฺการภูสิตา>
    text <นีลวมฺมธรา สูรา โตมรงฺกุสปาณิโน>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๒๔>
    text <กทาสฺสุ มํ อสฺสาโรหา สพฺพาลงฺการภูสิตา>
    text <นีลวมฺมธรา สูรา อิลฺลิยาจาปธาริโน>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๒๕>
    text <กทาสฺสุ มํ รถาโรหา สพฺพาลงฺการภูสิตา>
    text <นีลวมฺมธรา สูรา จาปหตฺถา กลาปิโน>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๒๖>
    text <กทาสฺสุ มํ ธนุคฺคหา สพฺพาลงฺการภูสิตา>
    text <นีลวมฺมธรา สูรา จาปหตฺถา กลาปิโน>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๒๗>
    text <กทาสฺสุ มํ ราชปุตฺตา สพฺพาลงฺการภูสิตา>
    text <จิตฺรวมฺมธรา สูรา กญฺจนาเวฬธาริโน>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๒๘>
    text <กทาสฺสุ มํ อริยคณา วตวนฺตา อลงฺกตา>
    text <หริจนฺทนลิตฺตงฺคา กาสิกุตฺตมธาริโน>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๒๙>
    text <กทาสฺสุ มํ อมจฺจคณา สพฺพาลงฺการภูสิตา>
    text <ปีตวมฺมธรา สูรา ปุรโต คจฺฉมาลิโน>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๓๐>
    text <กทาสฺสุ มํ สตฺตสตา ภริยา สพฺพาลงฺการภูสิตา>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๓๑>
    text <กทาสฺสุ มํ สตฺตสตา ภริยา สุสญฺญา ตนุมชฺฌิมา>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๓๒>
    text <กทาสฺสุ มํ สตฺตสตา ภริยา อสฺสวา ปิยภาณินี>
    text <ยนฺตํ มํ นานุยิสฺสนฺติ ตํ กุทาสฺสุ ภวิสฺสติฯ>
  text <๒๓๓>
    text <กทาหํ ปตฺตํ คเหตฺวาน มุณฺโฑ สงฺฆาฏิปารุโต>
    text <ปิณฺฑิกาย จริสฺสามิ ตํ กุทาสฺสุ ภวิสฺสติฯ>
  text <๒๓๔>
    text <กทาหํ ปํสุกูลานํ อุชฺฌิตานํ มหาปเถ>
    text <สงฺฆาฏิํ ธารยิสฺสามิ ตํ กุทาสฺสุ ภวิสฺสติฯ>
  text <๒๓๕>
    text <กทาหํ สตฺตาหสมฺเมเฆ โอวฏฺโฐ อลฺลจีวโร>
    text <ปิณฺฑิกาย จริสฺสามิ ตํ กุทาสฺสุ ภวิสฺสติฯ>
  text <๒๓๖>
    text <กทาหํ สพฺพตฺถ คนฺตฺวา รุกฺขา รุกฺขํ วนา วนํ>
    text <อนเปกฺโข คมิสฺสามิ ตํ กุทาสฺสุ ภวิสฺสติฯ>
  text <๒๓๗>
    text <กทาหํ คิริทุคฺเคสุ ปหีนภยเภรโว>
    text <อทุติโย คมิสฺสามิ ตํ กุทาสฺสุ ภวิสฺสติฯ>
  text <๒๓๘>
    text <กทาหํ วีณํ วรุชฺชโก สตฺตตนฺติํ มโนรมํ>
    text <จิตฺตํ อุชุํ กริสฺสามิ ตํ กุทาสฺสุ ภวิสฺสติฯ>
  text <๒๓๙>
    text <กทาหํ รถกาโรว ปริกนฺตํ อุปาหนํ>
    text <กามสญฺโญชเน เฉจฺฉํ เย ทิพฺเพ เย จ มานุเสฯ>
  text <๒๔๐>
    text <ตา จ สตฺตสตา ภริยา สพฺพาลงฺการภูสิตา>
    text <พาหา ปคฺคยฺห ปกฺกนฺทุํ กสฺมา โน วิชหิสฺสสิฯ>
  text <๒๔๑>
    text <ตา จ สตฺตสตา ภริยา สุสญฺญา ตนุมชฺฌิมา>
    text <พาหา ปคฺคยฺห ปกฺกนฺทุํ กสฺมา โน วิชหิสฺสสิฯ>
  text <๒๔๒>
    text <ตา จ สตฺตสตา ภริยา อสฺสวา ปิยภาณินี>
    text <พาหา ปคฺคยฺห ปกฺกนฺทุํ กสฺมา โน วิชหิสฺสสิฯ>
  text <๒๔๓>
    text <ตา จ สตฺตสตา ภริยา สพฺพาลงฺการภูสิตา>
    text <หิตฺวา สมฺปทฺทวี ราชา ปพฺพชฺชาย ปุรกฺขโตฯ>
  text <๒๔๔>
    text <ตา จ สตฺตสตา ภริยา สุสญฺญา ตนุมชฺฌิมา>
    text <หิตฺวา สมฺปทฺทวี ราชา ปพฺพชฺชาย ปุรกฺขโตฯ>
  text <๒๔๕>
    text <ตา จ สตฺตสตา ภริยา อสฺสวา ปิยภาณินี>
    text <หิตฺวา สมฺปทฺทวี ราชา ปพฺพชฺชาย ปุรกฺขโตฯ>
  text <๒๔๖>
    text <หิตฺวา สตปลํ กํสํ โสวณฺณํ สตราชิกํ>
    text <อคฺคหี มตฺติกํ ปตฺตํ ตํ ทุติยาภิเสจนํฯ>
  text <๒๔๗>
    text <เภสฺมา อคฺคิสมา ชาลา โกสา ฑยฺหนฺติ ภาคโส>
    text <รชตํ ชาตรูปญฺจ มุตฺตา เวฬุริยา พหูฯ>
  text <๒๔๘>
    text <มณโย สงฺขมุตฺตา จ วตฺถิกํ หริจนฺทนํ>
    text <อชินํ ทณฺฑภณฺฑญฺจ โลหํ กาฬายสํ พหู>
    text <เอหิ ราช นิวตฺตสฺสุ มา เตตํ วินสา ธนํ ฯ>
  text <๒๔๙>
    text <สุสุขํ วต ชีวาม เยสํ โน นตฺถิ กิญฺจนํ>
    text <มิถิลาย ทยฺหมานาย น เม กิญฺจิ อทยฺหถฯ>
  text <๒๕๐>
    text <อฏวิโย สมุปฺปนฺนา รฏฺฐํ วิทฺธํสยนฺติ ตํ>
    text <เอหิ ราช นิวตฺตสฺสุ มา รฏฺฐํ วินสา อิทํฯ>
  text <๒๕๑>
    text <สุสุขํ วต ชีวาม เยสํ โน นตฺถิ กิญฺจนํ>
    text <รฏฺเฐ วิลุมฺปมานมฺหิ น เม กิญฺจิ อหีรถฯ>
  text <๒๕๒>
    text <สุสุขํ วต ชีวาม เยสํ โน นตฺถิ กิญฺจนํ>
    text <ปีติภกฺขา ภวิสฺสาม เทวา อาภสฺสรา ยถาฯ>
  text <๒๕๓>
    text <กิมฺเหโส มหโต โฆโส กา นุ คาเมว กีฬิยา>
    text <สมณ เตว ปุจฺฉาม กตฺเถโส อภิสโฏ ชโนฯ>
  text <๒๕๔>
    text <มมํ โอหาย คจฺฉนฺตํ เอตฺเถโส อภิสโฏ ชโน>
    text <สีมาติกฺกมนํ ยนฺตํ มุนิโมนสฺส ปตฺติยา>
    text <มิสฺสํ นนฺทีหิ คจฺฉนฺตํ กิํ ชานมนุปุจฺฉสิฯ>
  text <๒๕๕>
    text <มาสฺสุ ติณฺโณ อมญฺญิตฺถ สรีรํ ธารยํ อิมํ>
    text <อตีรเณยฺย ยมิทํ พหู หิ ปริปนฺถโยฯ>
  text <๒๕๖>
    text <โก นุ เม ปริปนฺถสฺส มมํ เอวํวิหาริโน>
    text <โย เนว ทิฏฺเฐ นาทิฏฺเฐ กามานมภิปตฺถเยฯ>
  text <๒๕๗>
    text <นิทฺทา ตนฺที วิชมฺภิตา อรตี ภตฺตสมฺมโท>
    text <อาวสนฺติ สรีรฏฺฐา พหู หิ ปริปนฺถโยฯ>
  text <๒๕๘>
    text <กลฺยาณํ วต มํ ภวํ พฺราหฺมณ มนุสาสติ>
    text <พฺราหฺมณ เตว ปุจฺฉามิ โก นุ ตฺวมสิ มาริสฯ>
  text <๒๕๙>
    text <นารโท อิติ เม นามํ กสฺสโป อิติ มํ วิทู>
    text <โภโต สกาสมาคจฺฉิํ สาธุ สพฺภิ สมาคโมฯ>
  text <๒๖๐>
    text <ตสฺส เต สพฺโพ อานนฺโท วิหาโร อุปวตฺตตุ>
    text <ยํ อูนํ ตํ ปริปูเรหิ ขนฺติยา อุปสเมน จฯ>
  text <๒๖๑>
    text <ปสารย สนฺนตญฺจ อุนฺนตญฺจ ปสารย>
    text <กมฺมํ วิชฺชญฺจ ธมฺมญฺจ สกฺกตฺวาน ปริพฺพชฯ>
  text <๒๖๒>
    text <พหู หตฺถี จ อสฺเส จ นคเร ชนปทานิ จ>
    text <หิตฺวา ชนก ปพฺพชิโต กปาเล รติมชฺฌคาฯ>
  text <๒๖๓>
    text <กจฺจิ นุ เต ชานปทา มิตฺตามจฺจา จ ญาตกา>
    text <ทุพฺภิมกํสุ ชนก กสฺมา เต ตํ อรุจฺจถฯ>
  text <๒๖๔>
    text <น มิคาชิน ชาตุจฺเฉ อหํ กญฺจิ กุทาจนํ>
    text <อธมฺเมน ชิเน ญาติํ น จาปิ ญาตโย มมํฯ>
  text <๒๖๕>
    text <ทิสฺวาน โลกวตฺตนฺตํ ขชฺชนฺตํ กทฺทมีกตํ>
    text <หญฺญเร พชฺฌเร เจตฺถ ยตฺถ สนฺโน ปุถุชฺชโน>
    text <เอตาหํ อุปมํ กตฺวา ภิกฺขโกสฺมิ มิคาชินฯ>
  text <๒๖๖>
    text <โก นุ เต ภควา สตฺถา กสฺเสตํ วจนํ สุจิ>
    text <น หิ กปฺปํ วา วิชฺชํ วา ปจฺจกฺขาย รเถสภ>
    text <สมณํ อาหุ วตฺตนฺตํ ยถา ทุกฺขสฺสติกฺกโมฯ>
  text <๒๖๗>
    text <น มิคาชิน ชาตุจฺเฉ อหํ กญฺจิ กุทาจนํ>
    text <สมณํ พฺราหฺมณํ วาปิ สกฺกตฺวา อนุปาวิสิํฯ>
  text <๒๖๘>
    text <มหตา จานุภาเวน คจฺฉนฺโต สิริยา ชลํ>
    text <คียมาเนสุ คีเตสุ วชฺชมาเนสุ วคฺคุสุฯ>
  text <๒๖๙>
    text <ตูริยตาฬสงฺฆุฏฺเฐ สมฺมตาลสมาหิเต>
    text <ส มิคาชิน มทฺทกฺขิํ ผลิํ อมฺพํ ติโรจฺฉทํ>
    text <หญฺญมานํ มนุสฺเสหิ ผลกาเมหิ ชนฺตุภิฯ>
  text <๒๗๐>
    text <โส โขหํ ตํ สิริํ หิตฺวา โอโรหิตฺวา มิคาชิน>
    text <มูลํ อมฺพสฺสุปาคจฺฉิํ ผลิโน นิปฺผลสฺส จฯ>
  text <๒๗๑>
    text <ผลิํ อมฺพํ หตํ ทิสฺวา วิทฺธํสฺตํ วินฬีกตํ>
    text <อเถกํ อิตรํ อมฺพํ นีโลภาสํ มโนรมํฯ>
  text <๒๗๒>
    text <เอวเมว นูนมฺเหปิ อิสฺสเร พหุกณฺฏเก>
    text <อมิตฺตา โน วธิสฺสนฺติ ยถา อมฺโพ ผลี หโตฯ>
  text <๒๗๓>
    text <อชินมฺหิ หญฺญเต ทีปิ นาโค ทนฺเตหิ หญฺญเต>
    text <ธนมฺหิ ธนิโน หนฺติ อนิเกตมสนฺถวํ>
    text <ผลี อมฺโพ อผโล จ เต สตฺถาโร อุโภ มมฯ>
  text <๒๗๔>
    text <สพฺโพ ชโน ปพฺยาธิโต ราชา ปพฺพชิโต อิติ>
    text <หตฺถาโรหา อนีกฏฺฐา รถิกา ปตฺติการกาฯ>
  text <๒๗๕>
    text <อสฺสาสยิตฺวา ชนตํ ฐปยิตฺวา ปฏิจฺฉทํ>
    text <ปุตฺตํ รชฺเช ฐเปตฺวาน อถ ปจฺฉา ปพฺพชิสฺสสิฯ>
  text <๒๗๖>
    text <จตฺตา มยา ชานปทา มิตฺตามจฺจา จ ญาตกา>
    text <สนฺติ ปุตฺตา วิเทหานํ ทีฆาวุ รฏฺฐวฑฺฒโน>
    text <เต รชฺชํ การยิสฺสนฺติ มิถิลายํ ปชาปติฯ>
  text <๒๗๗>
    text <เอหิ ตํ อนุสิกฺขามิ ยํ วากฺยํ มม รุจฺจติ>
    text <รชฺชํ ตุวํ การยสิ ปาปํ ทุจฺจริตํ พหุํ>
    text <กาเยน วาจา มนสา เยน คจฺฉสิ ทุคฺคติํฯ>
  text <๒๗๘>
    text <ปรทินฺนเกน ปรนิฏฺฐิเตน ปิณฺเฑน ยาเปหิ ส ธีรธมฺโมฯ>
  text <๒๗๙>
    text <โยปิ จตุตฺเถ ภตฺตกาเล น ภุญฺเช อชุฏฺฐมารีว ขุทาย มิยฺเย>
    text <น ตฺเวว ปิณฺฑํ ลุฬิตํ อนริยํ กุลปุตฺตรูโป สปฺปุริโส น เสเว>
    text <ตยิทํ น สาธุ ตยิทํ น สุฏฺฐุ สุนขุจฺฉิฏฺฐกํ ชนก ภุญฺชเส ตุวํฯ>
  text <๒๘๐>
    text <น จาปิ เม สีวลิ โส อภกฺโข ยํ โหติ จตฺตํ คิหิโน สุนสฺส วา>
    text <เย เกจิ โภคา อิธ ธมฺมลทฺธา สพฺโพ โส ภกฺโข อนวโยติ วุตฺโตฯ>
  text <๒๘๑>
    text <กุมาริเก อุปเสนิเย นิจฺจํ นิคฺคฬมณฺฑิเต>
    text <กสฺมา เต เอโก ภุโช ชนติ เอโก เต น ชนตี ภุโชฯ>
  text <๒๘๒>
    text <อิมสฺมิํ เม สมณ หตฺเถ ปฏิมุกฺกา ทุนีวรา>
    text <สงฺฆาตา ชายเต สทฺโท ทุติยสฺเสว สา คติฯ>
  text <๒๘๓>
    text <อิมสฺมิํ เม สมณ หตฺเถ ปฏิมุกฺโก เอกนีวโร>
    text <โส อทุติโย น ชนติ มุนิภูโตว ติฏฺฐติฯ>
  text <๒๘๔>
    text <วิวาทปฺปตฺโต ทุติโย เกเนโก วิวทิสฺสติ>
    text <ตสฺส เต สคฺคกามสฺส เอกตฺตมุปโรจตํฯ>
  text <๒๘๕>
    text <สุณาสิ สีวลิ กถา กุมาริยา ปเวทิตา>
    text <เปสิยา มํ ครหิตฺโถ ทุติยสฺเสว สา คติฯ>
  text <๒๘๖>
    text <อยํ ทฺเวธาปโถ ภทฺเท อนุจิณฺโณ ปถาวิหิ>
    text <เตสํ ตฺวํ เอกํ คณฺหาหิ อหเมกํ ปุนาปรํฯ>
  text <๒๘๗>
    text <มาวจ มํ ตฺวํ ปติ เมติ นาหํ ภริยาติ วา ปุน>
    text <อิมเมว กถยนฺตา ถูณํ นครุปาคมุํฯ>
  text <๒๘๘>
    text <โกฏฺฐเก อุสุการสฺส ภตฺตกาเล อุปฏฺฐิเต>
    text <ตตฺรา จ โส อุสุกาโร เอกํ ทณฺฑํ อุชุํ กตํ>
    text <เอกญฺจ จกฺขุํ นิคฺคยฺห ชิมฺหเมเกน เปกฺขติฯ>
  text <๒๘๙>
    text <เอวํ โน สาธุ ปสฺสสิ อุสุการ สุโณหิ เม>
    text <ยเทกํ จกฺขุํ นิคฺคยฺห ชิมฺหเมเกน เปกฺขสิฯ>
  text <๒๙๐>
    text <ทฺวีหิ สมณ จกฺขูหิ วิสาลํ วิย ขายติ>
    text <อสมฺปตฺวา ปรมํ ลิงฺคํ นุชุภาวาย กปฺปติฯ>
  text <๒๙๑>
    text <เอกญฺจ จกฺขุํ นิคฺคยฺห ชิมฺหเมเกน เปกฺขโต>
    text <สมฺปตฺวา ปรมํ ลิงฺคํ อุชุภาวาย กปฺปติฯ>
  text <๒๙๒>
    text <วิวาทปฺปตฺโต ทุติโย เกเนโก วิวทิสฺสติ>
    text <ตสฺส เต สคฺคกามสฺส เอกตฺตมุปโรจตํฯ>
  text <๒๙๓>
    text <สุณาสิ สีวลิ กถา อุสุกาเรน เวทิตา>
    text <เปสิยา มํ ครหิตฺโถ ทุติยสฺเสว สา คติฯ>
  text <๒๙๔>
    text <อยํ ทฺเวธาปโถ ภทฺเท อนุจิณฺโณ ปถาวิหิ>
    text <เตสํ ตฺวํ เอกํ คณฺหาหิ อหเมกํ ปุนาปรํฯ>
  text <๒๙๕>
    text <มาวจ มํ ตฺวํ ปติ เมติ นาหํ ภริยาติ วา ปุน>
    text <มุญฺชาเวสิกา ปวาฬฺหา เอกา วิหร สีวลีติฯ>
  stand <มหาชนกชาตกํ ทุติยํฯ>
  text <  <
  text <๕๔๐ สุวณฺณสามชาตกํ ๓>
  text <๒๙๖>
    text <โก นุ มํ อุสุนา วิชฺฌิ ปมตฺตํ อุทหารกํ>
    text <ขตฺติโย พฺราหฺมโณ เวสฺโส โก มํ วิทฺธา นิลียสิฯ>
  text <๒๙๗>
    text <น เม มํสานิ ขชฺชานิ จมฺเมนตฺโถ น วิชฺชติ>
    text <อถ เกน นุ วณฺเณน วิทฺเธยฺยํ มํ อมญฺญถฯ>
  text <๒๙๘>
    text <โก วา ตฺวํ กสฺส วา ปุตฺโต กถํ ชาเนมุ ตํ มยํ>
    text <ปุฏฺโฐ เม สมฺม อกฺขาหิ กิํ มํ วิทฺธา นิลียสิฯ>
  text <๒๙๙>
    text <ราชาหมสฺมิ กาสีนํ ปีฬิยกฺโขติ มํ วิทู>
    text <โลภา รฏฺฐํ ปหิตฺวาน มิคเมสํ จรามหํฯ>
  text <๓๐๐>
    text <อิสฺสตฺเถ จสฺมิ กุสโล ทฬฺหธมฺโมติ วิสฺสุโต>
    text <นาโคปิ เม น มุจฺเจยฺย อาคโต อุสุปาตนํฯ>
  text <๓๐๑>
    text <โก วา ตฺวํ กสฺส วา ปุตฺโต กถํ ชาเนมุ ตํ มยํ>
    text <ปิตุโน อตฺตโน จาปิ นามโคตฺตํ ปเวทยฯ>
  text <๓๐๒>
    text <เนสาทปุตฺโต ภทฺทนฺเต สาโม อิติ มํ ญาตโย>
    text <อามนฺตยิํสุ ชีวนฺตํ สฺวชฺเชวาหํ คโต สเยฯ>
  text <๓๐๓>
    text <วิทฺโธสฺมิ ปุถุสลฺเลน สวิเสน ยถา มิโค>
    text <สกมฺหิ โลหิเต ราช ปสฺส เสมิ ปริปฺลุโตฯ>
  text <๓๐๔>
    text <ปฏิวามคตํ สลฺลํ ปสฺส ธิมฺหามิ โลหิตํ>
    text <อาตุโร ตฺยานุปุจฺฉามิ กิํ มํ วิทฺธา นิลียสิฯ>
  text <๓๐๕>
    text <อชินมฺหิ หญฺญเต ทีปิ นาโค ทนฺเตหิ หญฺญเต>
    text <อถ เกน นุ วณฺเณน วิทฺเธยฺยํ มํ อมญฺญถฯ>
  text <๓๐๖>
    text <มิโค อุปฏฺฐิโต อาสิ อาคโต อุสุปาตนํ>
    text <ตํ ทิสฺวา อุพฺพิชี สาม เตน โกโธ มมาวิสิฯ>
  text <๓๐๗>
    text <ยโต สรามิ อตฺตานํ ยโต ปตฺโตสฺมิ วิญฺญุตํ>
    text <น มํ มิคา อุตฺตสนฺติ อรญฺเญ สาปทานิปิฯ>
  text <๓๐๘>
    text <ยโต นิธิํ ปริหริํ ยโต ปตฺโตสฺมิ โยพฺพนํ>
    text <น มํ มิคา อุตฺตสนฺติ อรญฺเญ สาปทานิปิฯ>
  text <๓๐๙>
    text <ภีรู กิมฺปุริสา ราช ปพฺพเต คนฺธมาทเน>
    text <สมฺโมทมานา คจฺฉาม ปพฺพตานิ วนานิ จฯ>
  text <๓๑๐>
    text <น มํ มิคา อุตฺตสนฺติ อรญฺเญ สาปทานิปิ>
    text <อถ เกน นุ วณฺเณน อุตฺราสนฺติ มิคา มมํ ฯ>
  text <๓๑๑>
    text <น ตํ ตส มิโค สาม กิํ ตาหํ อลิกํ ภเณ>
    text <โกธโลภาภิภูตาหํ อุสุํ เต ตํ อวสฺสชิํ ฯ>
  text <๓๑๒>
    text <กุโต นุ สาม อาคมฺม กสฺส วา ปหิโต ตุวํ>
    text <อุทหาโร นทิํ คจฺฉ อาคโต มิคสมฺมตํฯ>
  text <๓๑๓>
    text <อนฺธา มาตาปิตา มยฺหํ เต ภรามิ พฺรหาวเน>
    text <เตสาหํ อุทกาหาโร อาคโต มิคสมฺมตํฯ>
  text <๓๑๔>
    text <อตฺถิ เนสํ อุสามตฺตํ อถ สาหสฺส ชีวิตํ>
    text <อุทกสฺส อลาเภน มญฺเญ อนฺธา มริสฺสเรฯ>
  text <๓๑๕>
    text <น เม อิทํ ตถา ทุกฺขํ ลพฺภา หิ ปุมุนา อิทํ>
    text <ยญฺจ อมฺมํ น ปสฺสามิ ตํ เม ทุกฺขตรํ อิโตฯ>
  text <๓๑๖>
    text <น เม อิทํ ตถา ทุกฺขํ ลพฺภา หิ ปุมุนา อิทํ>
    text <ยญฺจ ตาตํ น ปสฺสามิ ตํ เม ทุกฺขตรํ อิโตฯ>
  text <๓๑๗>
    text <สา นูน กปณา อมฺมา จิรรตฺตาย รุจฺฉติ>
    text <อฑฺฒรตฺเตว รตฺเต วา นทีว อวสุจฺฉติ ฯ>
  text <๓๑๘>
    text <โส นูน กปโณ ตาโต จิรรตฺตาย รุจฺฉติ>
    text <อฑฺฒรตฺเตว รตฺเต วา นทีว อวสุจฺฉติ ฯ>
  text <๓๑๙>
    text <อุฏฺฐานปาทจริยาย ปาทสมฺพาหนสฺส จ>
    text <สาม ตาต วิลปนฺตา หิณฺฑิสฺสนฺติ พฺรหาวเนฯ>
  text <๓๒๐>
    text <อิทมฺปิ ทุติยํ สลฺลํ กมฺเปติ หทยํ มมํ>
    text <ยญฺจ อนฺเธ น ปสฺสามิ มญฺเญ หิสฺสามิ ชีวิตํฯ>
  text <๓๒๑>
    text <มา พาฬฺหํ ปริเทเวสิ สาม กลฺยาณทสฺสน>
    text <อหํ กมฺมกโร หุตฺวา ภริสฺสํ เต พฺรหาวเนฯ>
  text <๓๒๒>
    text <อิสฺสตฺเถ จสฺมิ กุสโล ทฬฺหธมฺโมติ วิสฺสุโต>
    text <อหํ กมฺมกโร หุตฺวา ภริสฺสํ เต พฺรหาวเนฯ>
  text <๓๒๓>
    text <มิคานํ วิฆาสมนฺเวสํ วนมูลผลานิ จ>
    text <อหํ กมฺมกโร หุตฺวา ภริสฺสํ เต พฺรหาวเนฯ>
  text <๓๒๔>
    text <กตมํ ตํ วนํ สาม ยตฺถ มาตาปิตา ตว>
    text <อหํ เต ตถา ภริสฺสํ ยถา เต อภรี ตุวํฯ>
  text <๓๒๕>
    text <อยํ เอกปที ราช โยยํ อุสฺสีสเก มม>
    text <อิโต คนฺตฺวา อฑฺฒโกสํ ตตฺถ เนสํ อคารกํ>
    text <ยตฺถ มาตาปิตา มยฺหํ เต ภรสฺสุ อิโต คโตฯ>
  text <๓๒๖>
    text <นโม เต กาสิราชตฺถุ นโม เต กาสิวฑฺฒน>
    text <อนฺธา มาตาปิตา มยฺหํ เต ภรสฺสุ พฺรหาวเนฯ>
  text <๓๒๗>
    text <อญฺชลิํ เต ปคฺคณฺหามิ กาสิราช นมตฺถุ เต>
    text <มาตรํ ปิตรํ มยฺหํ วุตฺโต วชฺชาสิ วนฺทนํฯ>
  text <๓๒๘>
    text <อิทํ วตฺวาน โส สาโม ยุวา กลฺยาณทสฺสโน>
    text <มุจฺฉิโต วิสเวเคน วิสญฺญี สมปชฺชถฯ>
  text <๓๒๙>
    text <ส ราชา ปริเทเวสิ พหุํ การุญฺญสญฺหิตํ>
    text <อชรามโรหํ อาสิํ อชฺเชตํ ญามิ โน ปุเร>
    text <สามํ กาลงฺกตํ ทิสฺวา นตฺถิ มจฺจุสฺส นาคโมฯ>
  text <๓๓๐>
    text <ยสฺสุ มํ ปฏิมนฺเตติ สวิเสน สมปฺปิโต>
    text <สฺวชฺเชวํ คเต กาเล น กิญฺจิ มภิภาสติฯ>
  text <๓๓๑>
    text <นิรยํ นูน คจฺฉามิ เอตฺถ เม นตฺถิ สํสโย>
    text <ตทา หิ ปกตํ ปาปํ จิรรตฺตาย กิพฺพิสํฯ>
  text <๓๓๒>
    text <ภวนฺติ ตสฺส วตฺตาโร คาเม กิพฺพิสการโก>
    text <อรญฺเญ นิมฺมนุสฺสมฺหิ โก มํ วตฺตุมรหติฯ>
  text <๓๓๓>
    text <สารยนฺติ หิ กมฺมานิ คาเม สํคจฺฉ มาณวา>
    text <อรญฺเญ นิมฺมนุสฺสมฺหิ โก นุ มํ สารยิสฺสติฯ>
  text <๓๓๔>
    text <สา เทวตา อนฺตรหิตา ปพฺพเต คนฺธมาทเน>
    text <รญฺโญว อนุกมฺปาย อิมา คาถา อภาสถฯ>
  text <๓๓๕>
    text <อาคุํ กิร มหาราช อกริ กมฺม ทุกฺกฏํ>
    text <อทูสกา ปิตาปุตฺตา ตโย เอกูสุนา หตาฯ>
  text <๓๓๖>
    text <เอหิ ตํ อนุสิกฺขามิ ยถา เต สุคตี สิยา>
    text <ธมฺเมนนฺเธ วเน โปส มญฺเญหํ สุคตี ตยาฯ>
  text <๓๓๗>
    text <ส ราชา ปริเทวิตฺวา พหุํ การุญฺญสญฺหิตํ>
    text <อุทกกุมฺภมาทาย ปกฺกามิ ทกฺขิณามุโขฯ>
  text <๓๓๘>
    text <กสฺส นุ เอโส ปทสทฺโท มนุสฺสสฺเสว อาคโต>
    text <เนโส สามสฺส นิคฺโฆโส โก นุ ตฺวมสิ มาริสฯ>
  text <๓๓๙>
    text <สนฺตญฺหิ สาโม วชติ สนฺตํ ปาทานิ เนยติ>
    text <เนโส สามสฺส นิคฺโฆโส โก นุ ตฺวมสิ มาริสฯ>
  text <๓๔๐>
    text <ราชาหมสฺมิ กาสีนํ ปีฬิยกฺโขติ มํ วิทู>
    text <โลภา รฏฺฐํ ปหิตฺวาน มิคเมสํ จรามหํฯ>
  text <๓๔๑>
    text <อิสฺสตฺเถ จสฺมิ กุสโล ทฬฺหธมฺโมติ วิสฺสุโต>
    text <นาโคปิ เม น มุจฺเจยฺย อาคโต อุสุปาตนํฯ>
  text <๓๔๒>
    text <สฺวาคตํ เต มหาราช อโถ เต อทุราคตํ>
    text <อิสฺสโรสิ อนุปฺปตฺโต ยํ อิธตฺถิ ปเวทยฯ>
  text <๓๔๓>
    text <ตินฺทุกานิ ปิยาลานิ มธุเก กาสุมาริโย>
    text <ผลานิ ขุทฺทกปฺปานิ ภุญฺช ราช วรํ วรํฯ>
  text <๓๔๔>
    text <อิทมฺปิ ปานียํ สีตํ อาภตํ คิริคพฺภรา>
    text <ตโต ปิว มหาราช สเจ ตฺวํ อภิกงฺขสิฯ>
  text <๓๔๕>
    text <นาลํ อนฺธา วเน ทฏฺฐุํ โก นุ โว ผลมาหริ>
    text <อนนฺธสฺเสวยํ สมฺมา นิวาโป มยฺห ขายติฯ>
  text <๓๔๖>
    text <ทหโร ยุวา นาติพฺรหา สาโม กลฺยาณทสฺสโน>
    text <ทีฆสฺส เกสา อสิตา อโถ สูนคฺค เวลฺลิตาฯ>
  text <๓๔๗>
    text <โส หเว ผลมาหริตฺวา อิโต อาทาย กมณฺฑลุํ>
    text <นทิํ คโต อุทหาโร มญฺเญ น ทูรมาคโตฯ>
  text <๓๔๘>
    text <อหํ ตํ อวธิํ สามํ โย ตุยฺหํ ปริจารโก>
    text <ยํ กุมารํ ปเวเทถ สามํ กลฺยาณทสฺสนํฯ>
  text <๓๔๙>
    text <ทีฆสฺส เกสา อสิตา อโถ สูนคฺคเวลฺลิตา>
    text <เตสุ โลหิตลิตฺเตสุ เสติ สาโม มยา หโตฯ>
  text <๓๕๐>
    text <เกน ทุกูลมนฺเตสิ หโต สาโมติ วาทินา>
    text <หโต สาโมติ สุตฺวาน หทยํ เม ปเวธติฯ>
  text <๓๕๑>
    text <อสฺสตฺถสฺเสว ตรุณํ ปวาฬํ มาลุเตริตํ>
    text <หโต สาโมติ สุตฺวาน หทยํ เม ปเวธติฯ>
  text <๓๕๒>
    text <ปาริเก กาสิราชายํ โส สามํ มิคสมฺมเต>
    text <โกธสา อุสุนา วิชฺฌิ ตสฺส มา ปาปมิจฺฉิมฺหาฯ>
  text <๓๕๓>
    text <กิจฺฉา ลทฺโธ ปิโย ปุตฺโต โย อนฺเธ อภรี วเน>
    text <ตํ เอกปุตฺตํ ฆาติมฺหิ กถํ จิตฺตํ น โกปเยฯ>
  text <๓๕๔>
    text <กิจฺฉา ลทฺโธ ปิโย ปุตฺโต โย อนฺเธ อภรี วเน>
    text <ตํ เอกปุตฺตํ ฆาติมฺหิ อกฺโกธํ อาหุ ปณฺฑิตาฯ>
  text <๓๕๕>
    text <มา พาฬฺหํ ปริเทเวถ หโต สาโมติ วาทินา>
    text <อหํ กมฺมกโร หุตฺวา ภริสฺสามิ พฺรหาวเนฯ>
  text <๓๕๖>
    text <อิสฺสตฺเถ จสฺมิ กุสโล ทฬฺหธมฺโมติ วิสฺสุโต>
    text <อหํ กมฺมกโร หุตฺวา ภริสฺสามิ พฺรหาวเนฯ>
  text <๓๕๗>
    text <มิคานํ วิฆาสมนฺเวสํ วนมูลผลานิ จ>
    text <อหํ กมฺมกโร หุตฺวา ภริสฺสามิ พฺรหาวเนฯ>
  text <๓๕๘>
    text <เนส ธมฺโม มหาราช เนตํ อมฺเหสุ กปฺปติ>
    text <ราชา ตฺวมสิ อมฺหากํ ปาเท วนฺทาม เต มยํฯ>
  text <๓๕๙>
    text <ธมฺมํ เนสาท ภณถ กตา อปจิตี ตยา>
    text <ปิตา ตฺวมสิ อมฺหากํ มาตา ตฺวมสิ ปาริเกฯ>
  text <๓๖๐>
    text <นโม เต กาสิราชตฺถุ นโม เต กาสิวฑฺฒน>
    text <อญฺชลิํ เต ปคฺคณฺหาม ยาว สามานุปาปยฯ>
  text <๓๖๑>
    text <ตสฺส ปาเท สมชฺชนฺตา มุขญฺจ ภุชทสฺสนํ>
    text <สํสุมฺภมานา อตฺตานํ กาลมาคมยามเสฯ>
  text <๓๖๒>
    text <พฺรหา วาฬมิคากิณฺณํ อากาสนฺตํว ทิสฺสติ>
    text <ยตฺถ สาโม หโต เสติ จนฺโทว ปติโต ฉมาฯ>
  text <๓๖๓>
    text <พฺรหา วาฬมิคากิณฺณํ อากาสนฺตํว ทิสฺสติ>
    text <ยตฺถ สาโม หโต เสติ สูริโยว ปติโต ฉมาฯ>
  text <๓๖๔>
    text <พฺรหา วาฬมิคากิณฺณํ อากาสนฺตํว ทิสฺสติ>
    text <ยตฺถ สาโม หโต เสติ ปํสุนา ปติกุนฺติโต ฯ>
  text <๓๖๕>
    text <พฺรหา วาฬมิคากิณฺณํ อากาสนฺตํว ทิสฺสติ>
    text <ยตฺถ สาโม หโต เสติ อิเธว วสถสฺสเมฯ>
  text <๓๖๖>
    text <ยทิ ตตฺถ สหสฺสานิ สตานิ นิยุตานิ จ>
    text <เนวมฺหากํ ภยํ โกจิ วเน วาเฬสุ วิชฺชติฯ>
  text <๓๖๗>
    text <ตโต อนฺธานมาทาย กาสิราชา พฺรหาวเน>
    text <หตฺเถ คเหตฺวา ปกฺกามิ ยตฺถ สาโม หโต อหุฯ>
  text <๓๖๘>
    text <ทิสฺวาน ปติตํ สามํ ปุตฺตกํ ปํสุกุนฺถิตํ>
    text <อปวิทฺธํ พฺรหารญฺเญ จนฺทํว ปติตํ ฉมาฯ>
  text <๓๖๙>
    text <ทิสฺวาน ปติตํ สามํ ปุตฺตกํ ปํสุกุนฺถิตํ>
    text <อปวิทฺธํ พฺรหารญฺเญ สูริยํว ปติตํ ฉมาฯ>
  text <๓๗๐>
    text <ทิสฺวาน ปติตํ สามํ ปุตฺตกํ ปํสุกุนฺถิตํ>
    text <อปวิทฺธํ พฺรหารญฺเญ กลูนํ ปริเทวยุํฯ>
  text <๓๗๑>
    text <ทิสฺวาน ปติตํ สามํ ปุตฺตกํ ปํสุกุนฺถิตํ>
    text <พาหา ปคฺคยฺห ปกฺกนฺทุํ อธมฺโม กิร โภ อิติฯ>
  text <๓๗๒>
    text <พาฬฺหํ โข ตฺวํ ปมตฺโตสิ สาม กลฺยาณทสฺสน>
    text <โย อชฺเชวํ คเต กาเล น กิญฺจิ มภิภาสสิฯ>
  text <๓๗๓>
    text <พาฬฺหํ โข ตฺวํ ปทิตฺโตสิ สาม กลฺยาณทสฺสน>
    text <โย อชฺเชวํ คเต กาเล น กิญฺจิ มภิภาสสิฯ>
  text <๓๗๔>
    text <พาฬฺหํ โข ตฺวํ ปกุทฺโธสิ สาม กลฺยาณทสฺสน>
    text <โย อชฺเชวํ คเต กาเล น กิญฺจิ มภิภาสสิฯ>
  text <๓๗๕>
    text <พาฬฺหํ โข ตฺวํ ปสุตฺโตสิ สาม กลฺยาณทสฺสน>
    text <โย อชฺเชวํ คเต กาเล น กิญฺจิ มภิภาสสิฯ>
  text <๓๗๖>
    text <พาฬฺหํ โข ตฺวํ วิมโนสิ สาม กลฺยาณทสฺสน>
    text <โย อชฺเชวํ คเต กาเล น กิญฺจิ มภิภาสสิฯ>
  text <๓๗๗>
    text <ชฏํ วลินํ ปํสุคตํ โก ทานิ สณฺฐเปสฺสติ>
    text <สาโม อยํ กาลงฺกโต อนฺธานํ ปริจารโกฯ>
  text <๓๗๘>
    text <โก เม สมฺมชฺชมาทาย สมฺมชฺชิสฺสติ อสฺสมํ>
    text <สาโม อยํ กาลงฺกโต อนฺธานํ ปริจารโกฯ>
  text <๓๗๙>
    text <โก ทานิ นฺหาปยิสฺสติ สีเตนุณฺโหทเกน จ>
    text <สาโม อยํ กาลงฺกโต อนฺธานํ ปริจารโกฯ>
  text <๓๘๐>
    text <โก ทานิ โภชยิสฺสติ วนมูลผลานิ จ>
    text <สาโม อยํ กาลงฺกโต อนฺธานํ ปริจารโกฯ>
  text <๓๘๑>
    text <ทิสฺวาน ปติตํ สามํ ปุตฺตกํ ปํสุกุนฺถิตํ>
    text <อฏฺฏิตา ปุตฺตโสเกน มาตา สจฺจํ อภาสถฯ>
  text <๓๘๒>
    text <เยน สจฺเจนยํ สาโม ธมฺมจารี ปุเร อหุ>
    text <เอเตน สจฺจวชฺเชน วิสํ สามสฺส หญฺญตุฯ>
  text <๓๘๓>
    text <เยน สจฺเจนยํ สาโม พฺรหฺมจารี ปุเร อหุ>
    text <เอเตน สจฺจวชฺเชน วิสํ สามสฺส หญฺญตุฯ>
  text <๓๘๔>
    text <เยน สจฺเจนยํ สาโม สจฺจวาที ปุเร อหุ>
    text <เอเตน สจฺจวชฺเชน วิสํ สามสฺส หญฺญตุฯ>
  text <๓๘๕>
    text <เยน สจฺเจนยํ สาโม มาตาเปตฺติภโร อหุ>
    text <เอเตน สจฺจวชฺเชน วิสํ สามสฺส หญฺญตุฯ>
  text <๓๘๖>
    text <เยน สจฺเจนยํ สาโม กุเล เชฏฺฐาปจายิโก>
    text <เอเตน สจฺจวชฺเชน วิสํ สามสฺส หญฺญตุฯ>
  text <๓๘๗>
    text <เยน สจฺเจนยํ สาโม ปาณา ปิยตโร มม>
    text <เอเตน สจฺจวชฺเชน วิสํ สามสฺส หญฺญตุฯ>
  text <๓๘๘>
    text <ยํ กิญฺจิตฺถิ กตํ ปุญฺญํ มยฺหญฺเจว ปิตุจฺจ เต>
    text <สพฺเพน เตน กุสเลน วิสํ สามสฺส หญฺญตุฯ>
  text <๓๘๙>
    text <ทิสฺวาน ปติตํ สามํ ปุตฺตกํ ปํสุกุนฺถิตํ>
    text <อฏฺฏิโต ปุตฺตโสเกน ปิตา สจฺจํ อภาสถฯ>
  text <๓๙๐>
    text <เยน สจฺเจนยํ สาโม ธมฺมจารี ปุเร อหุ>
    text <เอเตน สจฺจวชฺเชน วิสํ สามสฺส หญฺญตุฯ>
  text <๓๙๑>
    text <เยน สจฺเจนยํ สาโม พฺรหฺมจารี ปุเร อหุ>
    text <เอเตน สจฺจวชฺเชน วิสํ สามสฺส หญฺญตุฯ>
  text <๓๙๒>
    text <เยน สจฺเจนยํ สาโม สจฺจวาที ปุเร อหุ>
    text <เอเตน สจฺจวชฺเชน วิสํ สามสฺส หญฺญตุฯ>
  text <๓๙๓>
    text <เยน สจฺเจนยํ สาโม มาตาเปตฺติภโร อหุ>
    text <เอเตน สจฺจวชฺเชน วิสํ สามสฺส หญฺญตุฯ>
  text <๓๙๔>
    text <เยน สจฺเจนยํ สาโม กุเล เชฏฺฐาปจายิโก>
    text <เอเตน สจฺจวชฺเชน วิสํ สามสฺส หญฺญตุฯ>
  text <๓๙๕>
    text <เยน สจฺเจนยํ สาโม ปาณา ปิยตโร มม>
    text <เอเตน สจฺจวชฺเชน วิสํ สามสฺส หญฺญตุฯ>
  text <๓๙๖>
    text <ยํ กิญฺจิตฺถิ กตํ ปุญฺญํ มยฺหญฺเจว มาตุจฺจ เต>
    text <สพฺเพน เตน กุสเลน วิสํ สามสฺส หญฺญตุฯ>
  text <๓๙๗>
    text <สา เทวตา อนฺตรหิตา ปพฺพเต คนฺธมาทเน>
    text <สามสฺส อนุกมฺปาย อิมํ สจฺจํ อภาสถฯ>
  text <๓๙๘>
    text <ปพฺพตฺยาหํ คนฺธมาทเน จิรรตฺตนิวาสินี>
    text <น เม ปิยตโร โกจิ อญฺโญ สาเมน วิชฺชติ>
    text <เอเตน สจฺจวชฺเชน วิสํ สามสฺส หญฺญตุฯ>
  text <๓๙๙>
    text <สพฺเพ วนา คนฺธมยา ปพฺพเต คนฺธมาทเน>
    text <เอเตน สจฺจวชฺเชน วิสํ สามสฺส หญฺญตุฯ>
  text <๔๐๐>
    text <เตสํ ลาลปฺปมานานํ พหุํ การุญฺญสญฺหิตํ>
    text <ขิปฺปํ สาโม สมุฏฺฐาสิ ยุวา กลฺยาณทสฺสโนฯ>
  text <๔๐๑>
    text <สาโมหมสฺมิ ภทฺทํ โว โสตฺถินามฺหิ สมุฏฺฐิโต>
    text <มา พาฬฺหํ ปริเทเวถ มญฺชุนาภิวเทถ มํฯ>
  text <๔๐๒>
    text <สฺวาคตํ เต มหาราช อโถ เต อทุราคตํ>
    text <อิสฺสโรสิ อนุปฺปตฺโต ยํ อิธตฺถิ ปเวทยฯ>
  text <๔๐๓>
    text <ตินฺทุกานิ ปิยาลานิ มธุเก กาสุมาริโย>
    text <ผลานิ ขุทฺทกปฺปานิ ภุญฺช ราช วรํ วรํฯ>
  text <๔๐๔>
    text <อตฺถิ เม ปานิยํ สีตํ อาภตํ คิริคพฺภรา>
    text <ตโต ปิว มหาราช สเจ ตฺวํ อภิกงฺขสิฯ>
  text <๔๐๕>
    text <สมฺมุยฺหามิ ปมุยฺหามิ สพฺพา มุยฺหนฺติ เม ทิสา>
    text <เปตํ ตํ สามมทฺทกฺขิํ โก นุ ตฺวํ สาม ชีวสิฯ>
  text <๔๐๖>
    text <อปิ ชีวํ มหาราช ปุริสํ คาฬฺหเวทนํ>
    text <อุปนีตมนสงฺกปฺปํ ชีวนฺตํ มญฺญเต มตํฯ>
  text <๔๐๗>
    text <อปิ ชีวํ มหาราช ปุริสํ คาฬฺหเวทนํ>
    text <ตํ นิโรธคตํ สนฺตํ ชีวนฺตํ มญฺญเต มตํฯ>
  text <๔๐๘>
    text <โย มาตรํ ปิตรํ วา มจฺโจ ธมฺเมน โปสติ>
    text <เทวาปิ นํ ติกิจฺฉนฺติ มาตาเปตฺติภรํ นรํฯ>
  text <๔๐๙>
    text <โย มาตรํ ปิตรํ วา มจฺโจ ธมฺเมน โปสติ>
    text <อิเธว นํ ปสํสนฺติ เปจฺจ สคฺเค ปโมทติฯ>
  text <๔๑๐>
    text <เอส ภิยฺโย ปมุยฺหามิ สพฺพา มุยฺหนฺติ เม ทิสา>
    text <สรณํ ตํ สาม คจฺฉามิ ตฺวญฺจ เม สรณํ ภวฯ>
  text <๔๑๑>
    text <ธมฺมํ จร มหาราช มาตาปิตูสุ ขตฺติย>
    text <อิธ ธมฺมํ จริตฺวาน ราช สคฺคํ คมิสฺสสิฯ>
  text <๔๑๒>
    text <ธมฺมํ จร มหาราช ปุตฺตทาเรสุ ขตฺติย>
    text <อิธ ธมฺมํ จริตฺวาน ราช สคฺคํ คมิสฺสสิฯ>
  text <๔๑๓>
    text <ธมฺมํ จร มหาราช มิตฺตามจฺเจสุ ขตฺติย>
    text <อิธ ธมฺมํ จริตฺวาน ราช สคฺคํ คมิสฺสสิฯ>
  text <๔๑๔>
    text <ธมฺมํ จร มหาราช วาหเนสุ พเลสุ จ>
    text <อิธ ธมฺมํ จริตฺวาน ราช สคฺคํ คมิสฺสสิฯ>
  text <๔๑๕>
    text <ธมฺมํ จร มหาราช คาเมสุ นิคเมสุ จ>
    text <อิธ ธมฺมํ จริตฺวาน ราช สคฺคํ คมิสฺสสิฯ>
  text <๔๑๖>
    text <ธมฺมํ จร มหาราช รฏฺเฐสุ ชนปเทสุ จ>
    text <อิธ ธมฺมํ จริตฺวาน ราช สคฺคํ คมิสฺสสิฯ>
  text <๔๑๗>
    text <ธมฺมํ จร มหาราช สมณพฺราหฺมเณสุ จ>
    text <อิธ ธมฺมํ จริตฺวาน ราช สคฺคํ คมิสฺสสิฯ>
  text <๔๑๘>
    text <ธมฺมํ จร มหาราช มิคปกฺขีสุ ขตฺติย>
    text <อิธ ธมฺมํ จริตฺวาน ราช สคฺคํ คมิสฺสสิฯ>
  text <๔๑๙>
    text <ธมฺมํ จร มหาราช ธมฺโม จิณฺโณ สุขาวโห>
    text <อิธ ธมฺมํ จริตฺวาน ราช สคฺคํ คมิสฺสสิฯ>
  text <๔๒๐>
    text <ธมฺมํ จร มหาราช สอินฺทา เทวา สพฺรหฺมกา>
    text <สุจิณฺเณน ทิวํ ปตฺตา มา ธมฺมํ ราช ปามโทติฯ>
  stand <สุวณฺณสามชาตกํ ตติยํฯ>
  text <  <
  text <๕๔๑ นิมิชาตกํ ๔>
  text <๔๒๑>
    text <อจฺเฉรํ วต โลกสฺมิํ อุปฺปชฺชนฺติ วิจกฺขณา>
    text <ยทา อหุ นิมิราชา ปณฺฑิโต กุสลตฺถิโกฯ>
  text <๔๒๒>
    text <ราชา สพฺพวิเทหานํ อทา ทานํ อรินฺทโม>
    text <ตสฺส ตํ ททโต ทานํ สงฺกปฺโป อุทปชฺชถ>
    text <ทานํ วา พฺรหฺมจริยํ วา กตมํ สุ มหปฺผลํฯ>
  text <๔๒๓>
    text <ตสฺส สงฺกปฺปมญฺญาย มฆวา เทวกุญฺชโร>
    text <สหสฺสเนตฺโต ปาตุรหุ วณฺเณน วิหนํ ตมํฯ>
  text <๔๒๔>
    text <สโลมหฏฺโฐ มนุชินฺโท วาสวํ อวจา นิมิ>
    text <เทวตา นุสิ คนฺธพฺโพ อทุ สกฺโก ปุรินฺทโทฯ>
  text <๔๒๕>
    text <น จ เม ตาทิโส วณฺโณ ทิฏฺโฐ วา ยทิ วา สุโต>
    text <อาจิกฺข เม ตฺวํ ภทฺทนฺเต กถํ ชาเนมุ ตํ มยํ ฯ>
  text <๔๒๖>
    text <สโลมหฏฺฐํ ญตฺวาน วาสโว อวจา นิมิํ>
    text <สกฺโกหมสฺมิ เทวินฺโท อาคโตสฺมิ ตวนฺติเก>
    text <อโลมหฏฺโฐ มนุชินฺท ปุจฺฉ ปญฺหํ ยมิจฺฉสิฯ>
  text <๔๒๗>
    text <โส จ เตน กโตกาโส วาสวํ อวจา นิมิ>
    text <ปุจฺฉามิ ตํ มหาราช สพฺพภูตานมิสฺสร>
    text <ทานํ วา พฺรหฺมจริยํ วา กตมํ สุ มหปฺผลํฯ>
  text <๔๒๘>
    text <โส ปุฏฺโฐ นรเทเวน วาสโว อวจา นิมิํ>
    text <วิปากํ พฺรหฺมจริยสฺส ชานํ อกฺขาสิชานโตฯ>
  text <๔๒๙>
    text <หีเนน พฺรหฺมจริเยน ขตฺติเย อุปปชฺชติ>
    text <มชฺฌิเมน จ เทวตฺตํ อุตฺตเมน วิสุชฺฌติฯ>
  text <๔๓๐>
    text <น เหเต สุลภา กายา ยาจโยเคน เกนจิ>
    text <เย กาเย อุปปชฺชนฺติ อนาคารา ตปสฺสิโนฯ>
  text <๔๓๑>
    text <ทุทีโป สาคโร เสโล มุชกินฺโท ภคีรโส>
    text <อุสินฺทโร กสฺสโป จ อสโก จ ปุถุชฺชโนฯ>
  text <๔๓๒>
    text <เอเต จญฺเญ จ ราชาโน ขตฺติยา พฺราหฺมณา พหู>
    text <ปุถุยญฺญํ ยชิตฺวาน เปตตฺตํ นาติวตฺติสุํฯ>
  text <๔๓๓>
    text <อถ ยีเม อวตฺติํสุ อนาคารา ตปสฺสิโน>
    text <สตฺติสโย ยามหนุ โสมยาโม มโนชโวฯ>
  text <๔๓๔>
    text <สมุทฺโท มาโฆ ภรโต จ อิสิ กาลปุรกฺขโต>
    text <องฺคีรโส กสฺสโป จ กิสวจฺโฉ อกตฺติ จฯ>
  text <๔๓๕>
    text <อุตฺตเรน นที สีทา คมฺภีรา ทุรติกฺกมา>
    text <นฬคฺคิวณฺณา โชตนฺติ สทา กญฺจนปพฺพตาฯ>
  text <๔๓๖>
    text <ปรูฬฺหกจฺฉา ตครา รูฬฺหกจฺฉา วนา นคา>
    text <ตตฺราสุํ ทสสหสฺสา โปราณา อิสโย ปุเรฯ>
  text <๔๓๗>
    text <อหํ เสฏฺโฐสฺมิ ทาเนน สํยเมน ทเมน จ>
    text <อนุตฺตรํ วตํ กตฺวา ปกิรจารี สมาหิเตฯ>
  text <๔๓๘>
    text <ชาติมนฺตํ อชจฺจญฺจ อหํ อุชุคตํ นรํ>
    text <อติเวลํ นมสฺสิสฺสํ กมฺมพนฺธู หิ มาณวา ฯ>
  text <๔๓๙>
    text <สพฺเพ วณฺณา อธมฺมฏฺฐา ปตนฺติ นิรยํ อโธ>
    text <สพฺเพ วณฺณา วิสุชฺฌนฺติ จริตฺวา ธมฺมมุตฺตมํฯ>
  text <๔๔๐>
    text <อิทํ วตฺวาน มฆวา เทวราชา สุชมฺปติ>
    text <เวเทหมนุสาสิตฺวา สคฺคกายํ อปกฺกมิฯ>
  text <๔๔๑>
    text <อิมํ โภนฺโต นิสาเมถ ยาวนฺเตตฺถ สมาคตา>
    text <ธมฺมิกานํ มนุสฺสานํ วณฺณํ อุจฺจาวจํ พหุํฯ>
  text <๔๔๒>
    text <ยถา อยํ นิมิราชา ปณฺฑิโต กุสลตฺถิโก>
    text <ราชา สพฺพวิเทหานํ อทา ทานํ อรินฺทโมฯ>
  text <๔๔๓>
    text <ตสฺส ตํ ททโต ทานํ สงฺกปฺโป อุทปชฺชถ>
    text <ทานํ วา พฺรหฺมจริยํ วา กตมํ สุ มหปฺผลํฯ>
  text <๔๔๔>
    text <อพฺภุโต วต โลกสฺมิํ อุปฺปชฺชิ โลมหํสโน>
    text <ทิพฺโพ รโถ ปาตุรหุ เวเทหสฺส ยสสฺสิโนฯ>
  text <๔๔๕>
    text <เทวปุตฺโต มหิทฺธิโก มาตลิ เทวสารถิ>
    text <นิมนฺตยิตฺถ ราชานํ เวเทหํ มิถิลคฺคหํฯ>
  text <๔๔๖>
    text <เอหิมํ รถมารุยฺห ราชเสฏฺฐ ทิสมฺปติ>
    text <เทวา ทสฺสนกามา เต ตาวติํสา สอินฺทกา>
    text <สรมานา หิ เต เทวา สุธมฺมายํ สมจฺฉเรฯ>
  text <๔๔๗>
    text <ตโต ราชา ตรมาโน เวเทโห มิถิลคฺคโห>
    text <อาสนา วุฏฺฐหิตฺวาน ปมุโข รถมารุหิฯ>
  text <๔๔๘>
    text <อภิรูฬฺหํ รถํ ทิพฺพํ มาตลิ เอตทพฺรวิ>
    text <เกน ตํ เนมิ มคฺเคน ราชเสฏฺฐ ทิสมฺปติ>
    text <เยน วา ปาปกมฺมนฺตา ปุญฺญกมฺมา จ เย นราฯ>
  text <๔๔๙>
    text <อุภเยเนว มํ เนหิ มาตลิ เทวสารถิ>
    text <เยน วา ปาปกมฺมนฺตา ปุญฺญกมฺมา จ เย นราฯ>
  text <๔๕๐>
    text <เกน ตํ ปฐมํ เนมิ ราชเสฏฺฐ ทิสมฺปติ>
    text <เยน วา ปาปกมฺมนฺตา ปุญฺญกมฺมา จ เย นราฯ>
  text <๔๕๑>
    text <นิรเย ตาว ปสฺสามิ อาวาเส ปาปกมฺมินํ>
    text <ฐานานิ ลุทฺทกมฺมานํ ทุสฺสีลานญฺจ ยา คติฯ>
  text <๔๕๒>
    text <ทสฺเสสิ มาตลิ รญฺโญ ทุคฺคํ เวตรณิํ นทิํ>
    text <กุถิตํ ขารสํยุตฺตํ ตตฺตํ อคฺคิสิขูปมํ ฯ>
  text <๔๕๓>
    text <นิมี หเว มาตลิมชฺฌภาสถ ทิสฺวา ชนํ ปตมานํ วิทุคฺเค>
    text <ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิเม นุ มจฺจา กิมกํสุ ปาปํ เยเม ชนา เวตรณิํ ปตนฺติฯ>
  text <๔๕๔>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปาปกมฺมานํ ชานํ อกฺขาสิชานโตฯ>
  text <๔๕๕>
    text <เย ทุพฺพเล พลวนฺตา ชีวโลเก หิํสนฺติ โรสนฺติ สุปาปธมฺมา>
    text <เต ลุทฺทกมฺมา ปสเวตฺว ปาปํ เตเม ชนา เวตรณิํ ปตนฺติฯ>
  text <๔๕๖>
    text <สามา จ โสณา สพลา จ คิชฺฌา กาโกลสงฺฆา อทนฺติ เภรวา>
    text <ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิเม นุ มจฺจา กิมกํสุ ปาปํ เยเม ชเน กาโกลสงฺฆา อทนฺติฯ>
  text <๔๕๗>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปาปกมฺมานํ ชานํ อกฺขาสิชานโตฯ>
  text <๔๕๘>
    text <เย เกจิเม มจฺฉริโน กทริยา ปริภาสกา สมณพฺราหฺมณานํ>
    text <หิํสนฺติ โรสนฺติ สุปาปธมฺมา เต ลุทฺทกมฺมา ปสเวตฺว ปาปํ>
    text <เตเม ชเน กาโกลสงฺฆา อทนฺติฯ>
  text <๔๕๙>
    text <สโชติภูตา ปถวิํ กมนฺติ ตตฺเตหิ ขนฺเธหิ จ โปถยนฺติ>
    text <ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิเม นุ มจฺจา กิมกํสุ ปาปํ เยเม ชนา ขนฺธหตา สยนฺติฯ>
  text <๔๖๐>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปาปกมฺมานํ ชานํ อกฺขาสิชานโตฯ>
  text <๔๖๑>
    text <เย ชีวโลกสฺมิ สุปาปธมฺมิโน นรญฺจ นาริญฺจ อปาปธมฺมํ>
    text <หิํสนฺติ โรสนฺติ สุปาปธมฺมา เต ลุทฺทกมฺมา ปสเวตฺว ปาปํ>
    text <เตเม ชนา ขนฺธหตา สยนฺติฯ>
  text <๔๖๒>
    text <องฺคารกาสุํ อปเร ผุณนฺติ นรา รุทนฺตา ปริทฑฺฒคตฺตา>
    text <ภยญฺหิ มํ วิทนฺติ สูต ทิสฺวา ปุจฺฉามิ ตํ มาตลิ เทวสารถิ>
    text <อิเม นุ มจฺจา กิมกํสุ ปาปํ เยเม ชนา องฺคารกาสุํ ผุณนฺติฯ>
  text <๔๖๓>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปาปกมฺมานํ ชานํ อกฺขาสิชานโตฯ>
  text <๔๖๔>
    text <เย เกจิ ปูคาย ธนสฺส เหตุ สกฺขิํ กริตฺวา อิณํ ชาปยนฺติ>
    text <เต ชาปยิตฺวา ชนตํ ชนินฺท เต ลุทฺทกมฺมา ปสเวตฺว ปาปํ>
    text <เตเม ชนา องฺคารกาสุํ ผุณนฺติฯ>
  text <๔๖๕>
    text <สโชติภูตา ชลิตา ปทิตฺตา ปทิสฺสติ มหตี โลหกุมฺภี>
    text <ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิเม นุ มจฺจา กิมกํสุ ปาปํ เยเม ชนา อวํสิรา โลหกุมฺภิํ ปตนฺติฯ>
  text <๔๖๖>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปาปกมฺมานํ ชานํ อกฺขาสิชานโตฯ>
  text <๔๖๗>
    text <เย สีลวนฺตํ สมณํ พฺราหฺมณํ วา หิํสนฺติ โรสนฺติ สุปาปธมฺมา>
    text <เต ลุทฺทกมฺมา ปสเวตฺว ปาปํ เตเม ชนา อวํสิรา โลหกุมฺภิํ ปตนฺติฯ>
  text <๔๖๘>
    text <ลุญฺจนฺติ คีวํ อถ เวฐยิตฺวา อุณฺโหทกสฺมิํ ปกิเลทยิตฺวา>
    text <ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิเม นุ มจฺจา กิมกํสุ ปาปํ เยเม ชนา ลุตฺตสิรา สยนฺติฯ>
  text <๔๖๙>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปาปกมฺมานํ ชานํ อกฺขาสิชานโตฯ>
  text <๔๗๐>
    text <เย ชีวโลกสฺมิ สุปาปธมฺมิโน ปกฺขี คเหตฺวาน วิเหฐยนฺติ เต>
    text <วิเหฐยิตฺวา สกุณํ ชนินฺท เต ลุทฺทกามา ปสเวตฺว ปาปํ>
    text <เตเม ชนา ลุตฺตสิรา สยนฺติฯ>
  text <๔๗๑>
    text <ปหูตโตยา อนิคาธกูลา นที อยํ สนฺทติ สุปฺปติตฺถา>
    text <ฆมฺมาภิตตฺตา มนุชา ปิวนฺติ ปีตญฺจ เตสํ ภุส โหติ ปานิฯ>
  text <๔๗๒>
    text <ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิเม นุ มจฺจา กิมกํสุ ปาปํ ปีตญฺจ เตสํ ภุส โหติ ปานิฯ>
  text <๔๗๓>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปาปกมฺมานํ ชานํ อกฺขาสิชานโตฯ>
  text <๔๗๔>
    text <เย สุทฺธธญฺญํ ปลาเสน มิสฺสํ อสุทฺธกมฺมา กยิโน ททนฺติ>
    text <ฆมฺมาภิตตฺตาน ปิปาสิตานํ ปีตญฺจ เตสํ ภุส โหติ ปานิฯ>
  text <๔๗๕>
    text <อุสูหิ สตฺตีหิ จ โตมเรหิ ทุภยานิ ปสฺสานิ ตุทนฺติ กนฺทตํ>
    text <ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิเม นุ มจฺจา กิมกํสุ ปาปํ เยเม ชนา สตฺติหตา สยนฺติฯ>
  text <๔๗๖>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปาปกมฺมานํ ชานํ อกฺขาสิชานโตฯ>
  text <๔๗๗>
    text <เย ชีวโลกสฺมิ อสาธุกมฺมิโน อทินฺนมาทาย กโรนฺติ ชีวิกํ>
    text <ธญฺญํ ธนํ รชตํ ชาตรูปํ อเชฬกญฺจาปิ ปสุํ มหิํสํ>
    text <เต ลุทฺทกมฺมา ปสเวตฺว ปาปํ เตเม ชนา สตฺติหตา สยนฺติฯ>
  text <๔๗๘>
    text <คีวาย พทฺธา กิสฺส อิเม ปุเนเก อญฺเญ วิกนฺตา พิลกตา สยนฺติ>
    text <ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิเม นุ มจฺจา กิมกํสุ ปาปํ เยเม ชนา พิลกตา สยนฺติฯ>
  text <๔๗๙>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปาปกมฺมานํ ชานํ อกฺขาสิชานโตฯ>
  text <๔๘๐>
    text <โอรพฺภิกา สูกริกา จ มจฺฉิกา ปสุํ มหิํสญฺจ อเชฬกญฺจ>
    text <หนฺตฺวาน สูเนสุ ปสารยิํสุ เต ลุทฺทกมฺมา ปสเวตฺว ปาปํ>
    text <เตเม ชนา พิลกตา สยนฺติฯ>
  text <๔๘๑>
    text <รหโท อยํ มุตฺตกรีสปูโร ทุคฺคนฺธรูโป อสุจิ ปูติ วาติ>
    text <ขุทาปเรตา มนุชา อทนฺติ ภยญฺหิ มํ วินฺทติ สูต ทิสฺวา>
    text <ปุจฺฉามิ ตํ มาตลิ เทวสารถิ อิเม นุ มจฺจา กิมกํสุ ปาปํ>
    text <เยเม ชนา มุตฺตกรีสภกฺขาฯ>
  text <๔๘๒>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปาปกมฺมานํ ชานํ อกฺขาสิชานโตฯ>
  text <๔๘๓>
    text <เย เกจิเม การณิกา วิโรสกา ปเรสํ หิํสาย สทา นิวิฏฺฐา>
    text <เต ลุทฺทกมฺมา ปสเวตฺว ปาปํ มิตฺตทฺทุโน มีฬฺหมทนฺติ พาลาฯ>
  text <๔๘๔>
    text <รหโท อยํ โลหิตปุพฺพปูโร ทุคฺคนฺธรูโป อสุจิ ปูติ วาติ>
    text <ฆมฺมาภิตตฺตา มนุชา ปิวนฺติ ภยญฺหิ มํ วินฺทติ สูต ทิสฺวา>
    text <ปุจฺฉามิ ตํ มาตลิ เทวสารถิ อิเม นุ มจฺจา กิมกํสุ ปาปํ>
    text <เยเม ชนา โลหิตปุพฺพภกฺขาฯ>
  text <๔๘๕>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปาปกมฺมานํ ชานํ อกฺขาสิชานโตฯ>
  text <๔๘๖>
    text <เย มาตรํ วา ปิตรํ วา ชีวโลเก ปาราชิกา อรหนฺเต หนนฺติ>
    text <เต ลุทฺทกมฺมา ปสเวตฺว ปาปํ เตเม ชนา โลหิตปุพฺพภกฺขาฯ>
  text <๔๘๗>
    text <ชิวฺหญฺจ ปสฺส พฬิเสน วิทฺธํ วิหตํ ยถา สงฺกุสเตน จมฺมํ>
    text <ผนฺทนฺติ มจฺฉาว ถลมฺหิ ขิตฺตา มุญฺจนฺติ เขฬํ รุทมานา กิเมเตฯ>
  text <๔๘๘>
    text <ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิเม นุ มจฺจา กิมกํสุ ปาปํ เยเม ชนา วงฺกฆสฺตา สยนฺติฯ>
  text <๔๘๙>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปาปกมฺมานํ ชานํ อกฺขาสิชานโตฯ>
  text <๔๙๐>
    text <เย เกจิ สนฺธานคตา มนุสฺสา อคฺเฆน อคฺฆํ กยํ หาปยนฺติ>
    text <กุเฏน กุฏํ ธนโลภเหตุ ฉนฺนํ ยถา วาริจรํ วธายฯ>
  text <๔๙๑>
    text <น หิ กูฏการิสฺส ภวนฺติ ตาณา สเกหิ กมฺเมหิ ปุรกฺขตสฺส>
    text <เต ลุทฺทกมฺมา ปสเวตฺว ปาปํ เตเม ชนา วงฺกฆสฺตา สยนฺติฯ>
  text <๔๙๒>
    text <นารี อิมา สมฺปริภินฺนคตฺตา ปคฺคยฺห กนฺทนฺติ ภุเช ทุชจฺจา>
    text <สมฺมกฺขิตา โลหิตปุพฺพลิตฺตา คาโว ยถา อาฆาตเน วิกนฺตา>
    text <ตา ภูมิภาคสฺมิํ สทา นิขาตา ขนฺธาติวตฺตนฺติ สโชติภูตาฯ>
  text <๔๙๓>
    text <ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิมา นุ นาริโย กิมกํสุ ปาปํ ยา ภูมิภาคสฺมิํ สทา นิขาตา>
    text <ขนฺธาติวตฺตนฺติ สโชติภูตาฯ>
  text <๔๙๔>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปาปกมฺมานํ ชานํ อกฺขาสิชานโตฯ>
  text <๔๙๕>
    text <โกลิตฺถิยาโย อิธ ชีวโลเก อสุทฺธกมฺมา อสตํ อจารุํ>
    text <ตา ทิตฺตรูปา ปติ วิปฺปหาย อญฺญํ อจารุํ รติขิฑฺฑเหตุ>
    text <ตา ชีวโลกสฺมิํ รมาปยิตฺวา ขนฺธาติวตฺตนฺติ สโชติภูตาฯ>
  text <๔๙๖>
    text <ปาเท คเหตฺวา กิสฺส อิเม ปุเนเก อวํสิรา นรเก ปาตยนฺติ>
    text <ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิเม นุ มจฺจา กิมกํสุ ปาปํ เยเม ชนา อวํสิรา นรเก ปาตยนฺติฯ>
  text <๔๙๗>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปาปกมฺมานํ ชานํ อกฺขาสิชานโตฯ>
  text <๔๙๘>
    text <เย ชีวโลกสฺมิ อสาธุกมฺมิโน ปรสฺส ทารานิ อติกฺกมนฺติ>
    text <เต ตาทิสา อุตฺตมภณฺฑเถนา เตเม ชนา อวํสิรา นรเก ปาตยนฺติฯ>
  text <๔๙๙>
    text <เต วสฺสปูคานิ พหูนิ ตตฺถ นิรเยสุ ทุกฺขํ เวทนํ เวทยนฺติ>
    text <น หิ ปาปการิสฺส ภวนฺติ ตาณา สเกหิ กมฺเมหิ ปุรกฺขตสฺส>
    text <เต ลุทฺทกมฺมา ปสเวตฺว ปาปํ เตเม ชนา อวํสิรา นรเก ปาตยนฺติฯ>
  text <๕๐๐>
    text <อุจฺจาวจาเม วิวิธา อุปกฺกมา นิรเยสุ ทิสฺสนฺติ สุโฆรรูปา>
    text <ภยญฺหิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิเม นุ มจฺจา กิมกํสุ ปาปํ เยเม ชนา อธิมตฺตา ทุกฺขา ติพฺพา>
    text <ขรา กฏุกา เวทนา เวทยนฺติฯ>
  text <๕๐๑>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปาปกมฺมานํ ชานํ อกฺขาสิชานโตฯ>
  text <๕๐๒>
    text <เย ชีวโลกสฺมิ สุปาปทิฏฺฐิโน วิสฺสาสกมฺมานิ กโรนฺติ โมหา>
    text <ปรญฺจ ทิฏฺฐีสุ สมาทเปนฺติ เต ปาปทิฏฺฐิํ ปสเวตฺว ปาปํ>
    text <เตเม ชนา อธิมตฺตา ทุกฺขา ติพฺพา ขรา กฏุกา เวทนา เวทยนฺติฯ>
  text <๕๐๓>
    text <วิทิตา เต มหาราช อาวาสา ปาปกมฺมินํ>
    text <ฐานานิ ลุทฺทกมฺมานํ ทุสฺสีลานญฺจ ยา คติ>
    text <อุยฺยาหิ ทานิ ราชีสิ เทวราชสฺส สนฺติเกฯ>
  text <๕๐๔>
    text <ปญฺจถูปํ ทิสฺสติทํ วิมานํ มาลาปิฬนฺธา สยนสฺส มชฺเฌ>
    text <ตตฺถจฺฉติ นารี มหานุภาวา อุจฺจาวจํ อิทฺธิ วิกุพฺพมานาฯ>
  text <๕๐๕>
    text <วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อยํ นุ นารี กิมกาสิ สาธุํ ยา โมทติ สคฺคปตฺตา วิมาเนฯ>
  text <๕๐๖>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปุญฺญกมฺมานํ ชานํ อกฺขาสิชานโตฯ>
  text <๕๐๗>
    text <ยทิ เต สุตา พีรณี ชีวโลเก อามายทาสี อหุ พฺราหฺมณสฺส>
    text <สา ปตฺตกาเล อติถิํ วิทิตฺวา มาตาว ปุตฺตํ สกิมาภินนฺที>
    text <สํยมา สํวิภาคา จ สา วิมานสฺมิ โมทติฯ>
  text <๕๐๘>
    text <ททฺทลฺลมานา อาเภนฺติ วิมานา สตฺต นิมฺมิตา>
    text <ตตฺถ ยกฺโข มหิทฺธิโก สพฺพาภรณภูสิโต>
    text <สมนฺตา อนุปริยาติ นารีคณปุรกฺขโตฯ>
  text <๕๐๙>
    text <วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อยํ นุ มจฺโจ กิมกาสิ สาธุํ โย โมทติ สคฺคปตฺโต วิมาเนฯ>
  text <๕๑๐>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปุญฺญกมฺมานํ ชานํ อกฺขาสิชานโตฯ>
  text <๕๑๑>
    text <โสณทินฺโน คหปติ เอส ทานปตี อหุ>
    text <เอส ปพฺพชิตุทฺทิสฺส วิหาเร สตฺต การยิฯ>
  text <๕๑๒>
    text <สกฺกจฺจํ เต อุปฏฺฐาสิ ภิกฺขโว ตตฺถ วาสิเก>
    text <อทาสิ อุชุภูเตสุ วิปฺปสนฺเนน เจตสาฯ>
  text <อจฺฉาทนญฺจ ภตฺตญฺจ เสนาสนํ ปทีปิยํฯ>
  text <๕๑๓>
    text <จาตุทฺทสิํ ปญฺจทสิํ ยา จ ปกฺขสฺส อฏฺฐมี>
    text <ปาฏิหาริยปกฺขญฺจ อฏฺฐงฺคสุสมาหิตํฯ>
  text <๕๑๔>
    text <อุโปสถํ อุปวสี สทา สีเลสุ สํวุโต>
    text <สํยมา สํวิภาคา จ โส วิมานสฺมิ โมทติฯ>
  text <๕๑๕>
    text <ปภาสติ มิทํ พฺยมฺหํ ผลิกาสุ สุนิมฺมิตํ>
    text <นารีวรคณากิณฺณํ กูฏาคารวโรจิตํ>
    text <อุเปตํ อนฺนปาเนหิ นจฺจคีเตหิ จูภยํฯ>
  text <๕๑๖>
    text <วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิเม นุ มจฺจา กิมกํสุ สาธุํ เย โมทเร สคฺคปตฺตา วิมาเนฯ>
  text <๕๑๗>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปุญฺญกมฺมานํ ชานํ อกฺขาสิชานโตฯ>
  text <๕๑๘>
    text <ยา กาจิ นาริโย อิธ ชีวโลเก สีลวนฺติโย อุปาสิกา>
    text <ทาเน รตา นิจฺจํ ปสนฺนจิตฺตา สจฺเจ ฐิตา อุโปสเถ อปฺปมตฺตา>
    text <สํยมา สํวิภาคา จ ตา วิมานสฺมิ โมทเรฯ>
  text <๕๑๙>
    text <ปภาสติ มิทํ พฺยมฺหํ เวฬุริยาสุ นิมฺมิตํ>
    text <อุเปตํ ภูมิภาเคหิ วิภตฺตํ ภาคโส มิตํฯ>
  text <๕๒๐>
    text <อาฬมฺพรา มุทิงฺคา จ นจฺจคีตา สุวาทิตา>
    text <ทิพฺพา สทฺทา นิจฺฉรนฺติ สวนียา มโนรมาฯ>
  text <๕๒๑>
    text <นาหํ เอวํคตํ ชาตุ เอวํสุรุจิรํ ปุเร>
    text <สทฺทํ สมภิชานามิ ทิฏฺฐํ วา ยทิ วา สุตํฯ>
  text <๕๒๒>
    text <วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิเม นุ มจฺจา กิมกํสุ สาธุํ เย โมทเร สคฺคปตฺตา วิมาเนฯ>
  text <๕๒๓>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปุญฺญกมฺมานํ ชานํ อกฺขาสิชานโตฯ>
  text <๕๒๔>
    text <เย เกจิ มจฺจา อิธ ชีวโลเก สีลวนฺตา อุปาสกา>
    text <อาราเม อุทปาเน จ ปปา สงฺกมนานิ จ>
    text <อรหนฺเต สีติภูเต สกฺกจฺจํ ปฏิปาทยุํฯ>
  text <๕๒๕>
    text <จีวรํ ปิณฺฑปาตญฺจ ปจฺจยํ สยนาสนํ>
    text <อทํสุ อุชุภูเตสุ วิปฺปสนฺเนน เจตสาฯ>
  text <๕๒๖>
    text <จาตุทฺทสิํ ปญฺจทสิํ ยา จ ปกฺขสฺส อฏฺฐมี>
    text <ปาฏิหาริยปกฺขญฺจ อฏฺฐงฺคสุสมาหิตํฯ>
  text <๕๒๗>
    text <อุโปสถํ อุปวสุํ สทา สีเลสุ สํวุตา>
    text <สํยมา สํวิภาคา จ เต วิมานสฺมิ โมทเรฯ>
  text <๕๒๘>
    text <ปภาสติ มิทํ พฺยมฺหํ ผลิกาสุ สุนิมฺมิตํ>
    text <นารีวรคณากิณฺณํ กูฏาคารวโรจิตํฯ>
  text <๕๒๙>
    text <อุเปตํ อนฺนปาเนหิ นจฺจคีเตหิ จูภยํ>
    text <นชฺโช จานุปริยาติ นานาปุปฺผทุมายุตาฯ>
  text <๕๓๐>
    text <วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อยํ นุ มจฺโจ กิมกาสิ สาธุํ โย โมทตี สคฺคปตฺโต วิมาเนฯ>
  text <๕๓๑>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปุญฺญกมฺมานํ ชานํ อกฺขาสิชานโตฯ>
  text <๕๓๒>
    text <มิถิลายํ คหปติ เอส ทานปตี อหุ>
    text <อาราเม อุทปาเน จ ปปา สงฺกมนานิ จ>
    text <อรหนฺเต สีติภูเต สกฺกจฺจํ ปฏิปาทยิฯ>
  text <๕๓๓>
    text <จีวรํ ปิณฺฑปาตญฺจ ปจฺจยํ สยนาสนํ>
    text <อทาสิ อุชุภูเตสุ วิปฺปสนฺเนน เจตสาฯ>
  text <๕๓๔>
    text <จาตุทฺทสิํ ปญฺจทสิํ ยา จ ปกฺขสฺส อฏฺฐมี>
    text <ปาฏิหาริยปกฺขญฺจ อฏฺฐงฺคสุสมาหิตํฯ>
  text <๕๓๕>
    text <อุโปสถํ อุปวสี สทา สีเลสุ สํวุโต>
    text <สํยมา สํวิภาคา จ โส วิมานสฺมิ โมทติฯ>
  text <๕๓๖>
    text <ปภาสติ มิทํ พฺยมฺหํ ผลิกาสุ สุนิมฺมิตํ>
    text <นารีวรคณากิณฺณํ กูฏาคารวโรจิตํฯ>
  text <๕๓๗>
    text <อุเปตํ อนฺนปาเนหิ นจฺจคีเตหิ จูภยํ>
    text <นชฺโช จานุปริยาติ นานาปุปฺผทุมายุตาฯ>
  text <๕๓๘>
    text <ราชายตนา กปิตฺถา จ อมฺพา สาลา จ ชมฺพุโย>
    text <ตินฺทุกา จ ปิยาลา จ ทุมา นิจฺจผลา พหูฯ>
  text <๕๓๙>
    text <วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อยํ นุ มจฺโจ กิมกาสิ สาธุํ โย โมทตี สคฺคปตฺโต วิมาเนฯ>
  text <๕๔๐>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปุญฺญกมฺมานํ ชานํ อกฺขาสิชานโตฯ>
  text <๕๔๑>
    text <มิถิลายํ คหปติ เอส ทานปตี อหุ>
    text <อาราเม อุทปาเน จ ปปา สงฺกมนานิ จ>
    text <อรหนฺเต สีติภูเต สกฺกจฺจํ ปฏิปาทยิฯ>
  text <๕๔๒>
    text <จีวรํ ปิณฺฑปาตญฺจ ปจฺจยํ สยนาสนํ>
    text <อทาสิ อุชุภูเตสุ วิปฺปสนฺเนน เจตสาฯ>
  text <๕๔๓>
    text <จาตุทฺทสิํ ปญฺจทสิํ ยา จ ปกฺขสฺส อฏฺฐมี>
    text <ปาฏิหาริยปกฺขญฺจ อฏฺฐงฺคสุสมาหิตํฯ>
  text <๕๔๔>
    text <อุโปสถํ อุปวสี สทา สีเลสุ สํวุโต>
    text <สํยมา สํวิภาคา จ โส วิมานสฺมิ โมทติฯ>
  text <๕๔๕>
    text <ปภาสติ มิทํ พฺยมฺหํ เวฬุริยาสุ นิมฺมิตํ>
    text <อุเปตํ ภูมิภาเคหิ วิภตฺตํ ภาคโส มิตํฯ>
  text <๕๔๖>
    text <อาฬมฺพรา มุทิงฺคา จ นจฺจคีตา สุวาทิตา>
    text <ทิพฺยา สทฺทา นิจฺฉรนฺติ สวนียา มโนรมาฯ>
  text <๕๔๗>
    text <นาหํ เอวํคตํ ชาตุ เอวํสุรุจิยํ ปุเร>
    text <สทฺทํ สมภิชานามิ ทิฏฺฐํ วา ยทิ วา สุตํฯ>
  text <๕๔๘>
    text <วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อยํ นุ มจฺโจ กิมกาสิ สาธุํ โย โมทติ สคฺคปตฺโต วิมาเนฯ>
  text <๕๔๙>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปุญฺญกมฺมานํ ชานํ อกฺขาสิชานโตฯ>
  text <๕๕๐>
    text <พาราณสิยํ คหปติ เอส ทานปตี อหุ>
    text <อาราเม อุทปาเน จ ปปา สงฺกมนานิ จ>
    text <อรหนฺเต สีติภูเต สกฺกจฺจํ ปฏิปาทยิฯ>
  text <๕๕๑>
    text <จีวรํ ปิณฺฑปาตญฺจ ปจฺจยํ สยนาสนํ>
    text <อทาสิ อุชุภูเตสุ วิปฺปสนฺเนน เจตสาฯ>
  text <๕๕๒>
    text <จาตุทฺทสิํ ปญฺจทสิํ ยา จ ปกฺขสฺส อฏฺฐมี>
    text <ปาฏิหาริยปกฺขญฺจ อฏฺฐงฺคสุสมาหิตํฯ>
  text <๕๕๓>
    text <อุโปสถํ อุปวสี สทาสีเลสุ สํวุโต>
    text <สํยมา สํวิภาคา จ โส วิมานสฺมิ โมทติฯ>
  text <๕๕๔>
    text <ยถา อุทยมาทิจฺโจ โหติ โลหิตโก มหา>
    text <ตถูปมํ อิทํ พฺยมฺหํ ชาตรูปสฺส นิมฺมิตํฯ>
  text <๕๕๕>
    text <วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อยํ นุ มจฺโจ กิมกาสิ สาธุํ โย โมทตี สคฺคปตฺโต วิมาเนฯ>
  text <๕๕๖>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปุญฺญกมฺมานํ ชานํ อกฺขาสิชานโตฯ>
  text <๕๕๗>
    text <สาวตฺถิยํ คหปติ เอส ทานปตี อหุ>
    text <อาราเม อุทปาเน จ ปปา สงฺกมนานิ จ>
    text <อรหนฺเต สีติภูเต สกฺกจฺจํ ปฏิปาทยิฯ>
  text <๕๕๘>
    text <จีวรํ ปิณฺฑปาตญฺจ ปจฺจยํ สยนาสนํ>
    text <อทาสิ อุชุภูเตสุ วิปฺปสนฺเนน เจตสาฯ>
  text <๕๕๙>
    text <จาตุทฺทสิํ ปญฺจทสิํ ยา จ ปกฺขสฺส อฏฺฐมี>
    text <ปาฏิหาริยปกฺขญฺจ อฏฺฐงฺคสุสมาหิตํฯ>
  text <๕๖๐>
    text <อุโปสถํ อุปวสี สทา สีเลสุ สํวุโต>
    text <สํยมา สํวิภาคา จ โส วิมานสฺมิ โมทติฯ>
  text <๕๖๑>
    text <เวหายสา เม พหุกา ชาตรูปสฺส นิมฺมิตา>
    text <ททฺทลฺลมานา อาเภนฺติ วิชฺชุวพฺภฆนนฺตเรฯ>
  text <๕๖๒>
    text <วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิเม นุ มจฺจา กิมกํสุ สาธุํ เย โมทเร สคฺคปตฺตา วิมาเนฯ>
  text <๕๖๓>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปุญฺญกมฺมานํ ชานํ อกฺขาสิชานโตฯ>
  text <๕๖๔>
    text <สทฺธาย สุนิวิฏฺฐาย สทฺธมฺเม สุปฺปเวทิเต>
    text <อกํสุ สตฺถุ วจนํ สมฺมาสมฺพุทฺธสาสเน>
    text <เตสํ เอตานิ ฐานานิ ยานิ ตฺวํ ราช ปสฺสสิฯ>
  text <๕๖๕>
    text <วิทิตา เต มหาราช อาวาสา ปาปกมฺมินํ>
    text <อโถ กลฺยาณกมฺมานํ ฐานานิ วิทิตานิ เต>
    text <อุยฺยาหิ ทานิ ราชีสิ เทวราชสฺส สนฺติเกฯ>
  text <๕๖๖>
    text <สหสฺสยุตฺตํ หยวาหิํ ทิพฺพยานมธิฏฺฐิโต>
    text <ยายมาโน มหาราชา อทฺทา สีทนฺตเร นเค>
    text <ทิสฺวานามนฺตยี สูตํ อิเม เก นาม ปพฺพตาฯ>
  text <๕๖๗>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปุญฺญกมฺมานํ ชานํ อกฺขาสิชานโต ฯ>
  text <๕๖๘>
    text <สุทสฺสโน กรวีโก อีสธโร ยุคนฺธโร>
    text <เนมินฺธโร วินตโก อสฺสกณฺโณ คิรี พฺรหาฯ>
  text <๕๖๙>
    text <เอเต สีทนฺตเร นคา อนุปุพฺพสมุคฺคตา>
    text <มหาราชานมาวาสา ยานิ ตฺวํ ราช ปสฺสสิฯ>
  text <๕๗๐>
    text <อเนกรูปํ รุจิรํ นานาจิตฺรํ ปกาสติ>
    text <อากิณฺณํ อินฺทสทิเสหิ พฺยคฺเฆเหว สุรกฺขิตํ ฯ>
  text <๕๗๑>
    text <วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิมํ นุ ทฺวารํ กิมภญฺญมาหุ มโนรม ทิสฺสติ ทูรโตวฯ>
  text <๕๗๒>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปุญฺญกมฺมานํ ชานํ อกฺขาสิชานโตฯ>
  text <๕๗๓>
    text <จิตฺรกูโฏติ ยํ อาหุ เทวราชปเวสนํ>
    text <สุทสฺสนสฺส คิริโน ทฺวารญฺเหตํ ปกาสติฯ>
  text <๕๗๔>
    text <อเนกรูปํ รุจิรํ นานาจิตฺรํ ปกาสติ>
    text <อากิณฺณํ อินฺทสทิเสหิ พฺยคฺเฆเหว สุรกฺขิตํ>
    text <ปวิเสเตน ราชีสิ อรชํ ภูมิมกฺกมฯ>
  text <๕๗๕>
    text <สหสฺสยุตฺตํ หยวาหิํ ทิพฺพยานมธิฏฺฐิโต>
    text <ยายมาโน มหาราชา อทฺทา เทวสภํ อิทํฯ>
  text <๕๗๖>
    text <ยถา สรเท อากาเส นีโลภาโส ปทิสฺสติ>
    text <ตถูปมํ อิทํ พฺยมฺหํ เวฬุริยาสุ นิมฺมิตํฯ>
  text <๕๗๗>
    text <วิตฺตี หิ มํ วินฺทติ สูต ทิสฺวา ปุจฺฉามิ ตํ มาตลิ เทวสารถิ>
    text <อิมํ นุ พฺยมฺหํ กิมภญฺญมาหุ มโนรม ทิสฺสติ ทูรโตวฯ>
  text <๕๗๘>
    text <ตสฺส ปุฏฺโฐ วิยากาสิ มาตลิ เทวสารถิ>
    text <วิปากํ ปุญฺญกมฺมานํ ชานํ อกฺขาสิชานโตฯ>
  text <๕๗๙>
    text <สุธมฺมา อิติ ยํ อาหุ ปสฺเสสา ทิสฺสเต สภา>
    text <เวฬุริยารุจิรา จิตฺรา ธารยนฺติ สุนิมฺมิตาฯ>
  text <๕๘๐>
    text <อฏฺฐํสา สุกตา ถมฺภา สพฺเพ เวฬุริยามยา>
    text <ยตฺถ เทวา ตาวติํสา สพฺเพ อินฺทปุโรหิตาฯ>
  text <๕๘๑>
    text <อตฺถํ เทวมนุสฺสานํ จินฺตยนฺตา สมจฺฉเร>
    text <ปวิเสเตน ราชีสิ เทวานํ อนุโมทนํฯ>
  text <๕๘๒>
    text <ตํ เทวา ปฏินนฺทิํสุ ทิสฺวา ราชานมาคตํ>
    text <สฺวาคตํ เต มหาราช อโถ เต อทุราคตํ>
    text <นิสีท ทานิ ราชีสิ เทวราชสฺส สนฺติเกฯ>
  text <๕๘๓>
    text <สกฺโกปิ ปฏินนฺทิตฺถ เวเทหํ มิถิลคฺคหํ>
    text <นิมนฺตยิตฺถ กาเมหิ อาสเนน จ วาสโวฯ>
  text <๕๘๔>
    text <สาธุ โขสิ อนุปฺปตฺโต อาวาสํ วสวตฺตินํ>
    text <วส เทเวสุ ราชีสิ สพฺพกามสมิทฺธิสุ>
    text <ตาวติํเสสุ เทเวสุ ภุญฺช กาเม อมานุเสฯ>
  text <๕๘๕>
    text <ยถา ยาจิตกํ ยานํ ยถา ยาจิตกํ ธนํ>
    text <เอวํสมฺปทเมเวตํ ยํ ปรโต ทานปจฺจยาฯ>
  text <๕๘๖>
    text <น จาหเมตมิจฺฉามิ ยํ ปรโต ทานปจฺจยา>
    text <สยํกตานิ ปุญฺญานิ ตํ เม อาเวณิกํ ธนํฯ>
  text <๕๘๗>
    text <โสหํ คนฺตฺวา มนุสฺเสสุ กาหามิ กุสลํ พหุํ>
    text <ทาเนน สมจริยาย สํยเมน ทเมน จ>
    text <ยํ กตฺวา สุขิโต โหติ น จ ปจฺฉานุตปฺปติฯ>
  text <๕๘๘>
    text <พหูปกาโร โน ภวํ มาตลิ เทวสารถิ>
    text <โย เม กลฺยาณกมฺมานํ ปาปานํ ปฏิทสฺสยิ ฯ>
  text <๕๘๙>
    text <อิทํ วตฺวา นิมิราชา เวเทโห มิถิลคฺคโห>
    text <ปุถุยญฺญํ ยชิตฺวาน สํยมํ อชฺฌุปาคมีติฯ>
  stand <นิมิชาตกํ จตุตฺถํฯ>
  text <  <
  text <๕๔๒ อุมงฺคชาตกํ ๕>
  text <๕๙๐>
    text <ปญฺจาโล สพฺพเสนาย พฺรหฺมทตฺโตยมาคโต>
    text <สายํ ปญฺจาลิยา เสนา อปฺปเมยฺยา มโหสธฯ>
  text <๕๙๑>
    text <วีถิมตี ปตฺติมตี สพฺพสงฺคามโกวิทา>
    text <โอหารินี สทฺทวตี เภริสงฺขปฺปโพธนาฯ>
  text <๕๙๒>
    text <โลหวิชฺชา อลงฺการา ธชินี วามโรหินี>
    text <สิปฺปิเยหิ สุสมฺปนฺนา สูเรหิ สุปฺปติฏฺฐิตาฯ>
  text <๕๙๓>
    text <ทเสตฺถ ปณฺฑิตา อาหุ ภูริปญฺญา รโหคมา>
    text <มาตา เอกาทสี รญฺโญ ปญฺจาลิยํ ปสาสติฯ>
  text <๕๙๔>
    text <อเถตฺเถกสตํ ขตฺยา อนุยนฺตา ยสสฺสิโน>
    text <อจฺฉินฺนรฏฺฐา พฺยถิตา ปญฺจาลิยํ วสํ คตาฯ>
  text <๕๙๕>
    text <ยํวทา-ตกฺกรา รญฺโญ อกามา ปิยภาณิโน>
    text <ปญฺจาลมนุยายนฺติ อกามา วสิโน คตาฯ>
  text <๕๙๖>
    text <ตาย เสนาย มิถิลา ติสนฺธิปริวาริตา>
    text <ราชธานี วิเทหานํ สมนฺตา ปริขญฺญติฯ>
  text <๕๙๗>
    text <อุทฺธํ ตารกชาตาว สมนฺตา ปริวาริตา>
    text <มโหสธ วิชานาหิ กถํ โมกฺโข ภวิสฺสติฯ>
  text <๕๙๘>
    text <ปาเท เทว ปสาเรหิ ภุญฺช กาเม รมสฺสุ จ>
    text <หิตฺวา ปญฺจาลิยํ เสนํ พฺรหฺมทตฺโต ปลายิติ ฯ>
  text <๕๙๙>
    text <ราชา สนฺถวกาโม เต รตนานิ ปเวจฺฉติ>
    text <อาคจฺฉนฺตุ อิโต ทูตา มญฺชุกา ปิยภาณิโนฯ>
  text <๖๐๐>
    text <ภาสนฺตุ มุทุกา วาจา ยา วาจา ปฏินนฺทิตา>
    text <ปญฺจาโล จ วิเทโห จ อุโภ เอกา ภวนฺตุ เตฯ>
  text <๖๐๑>
    text <กถํ นุ เกวฏฺฏ มโหสเธน สมาคโม อาสิ ตทิงฺฆ พฺรูหิ>
    text <กจฺจิ เต ปฏินิชฺฌตฺโต กจฺจิ ตุฏฺโฐ มโหสโธฯ>
  text <๖๐๒>
    text <อนริยรูโป ปุริโส ชนินฺท อสมฺโมทโก ถทฺโธ อสพฺภิรูโป>
    text <ยถา มูโค จ พธิโร จ น กิญฺจิตฺถํ อภาสถ ฯ>
  text <๖๐๓>
    text <อทฺธา อิทํ มนฺตปทํ สุทุทฺทสํ อตฺโถ สุทฺโธ นรวีริเยน ทิฏฺโฐ>
    text <ตถา หิ กาโย มม สมฺปเวธติ หิตฺวา สยํ โก ปรหตฺถเมสฺสติฯ>
  text <๖๐๔>
    text <ฉนฺนญฺหิ เอกาว มตี สเมติ เย ปณฺฑิตา อุตฺตมภูริปตฺตา>
    text <ยานํ อยานํ อถ วาปิ ฐานํ มโหสธ ตฺวมฺปิ มติํ กโรหิฯ>
  text <๖๐๕>
    text <ชานาสิ โข ราช มหานุภาโว มหพฺพโล จูฬนิพฺรหฺมทตฺโต>
    text <ราชา จ ตํ อิจฺฉติ มารณตฺถํ มิคํ ยถา โอกจเรน ลุทฺโทฯ>
  text <๖๐๖>
    text <ยถาปิ มจฺโฉ พฬิสํ วงฺกํ มํเสน ฉาทิตํ>
    text <อามคิทฺโธ น ชานาติ มจฺโฉ มรณมตฺตโนฯ>
  text <๖๐๗>
    text <เอวเมว ตุวํ ราช จูฬเนยฺยสฺส ธีตรํ>
    text <กามคิทฺโธ น ชานาสิ มจฺโฉว มรณมตฺตโนฯ>
  text <๖๐๘>
    text <สเจ คจฺฉสิ ปญฺจาลํ ขิปฺปมตฺตํ ชหิสฺสติ>
    text <มิคํ ปนฺถานุพนฺธํว มหนฺตํ ภยเมสฺสติฯ>
  text <๖๐๙>
    text <มยเมว พาลมฺหเส เอฬมูคา เย อุตฺตมตฺถานิ ตยี ลปิมฺหา>
    text <กิเมว ตฺวํ นงฺคลโกฏิวฑฺโฒ อตฺถานิ ชานาสิ ยถาปิ อญฺเญฯ>
  text <๖๑๐>
    text <อิมํ คเล คเหตฺวาน นาเสถ วิชิตา มม>
    text <โย เม รตนลาภสฺส อนฺตรายาย ภาสติฯ>
  text <๖๑๑>
    text <ตโต จ โส อปกฺกมฺม เวเทหสฺส อุปนฺติกา>
    text <อถ อามนฺตยี ทูตํ มาธรํ สุวปณฺฑิตํฯ>
  text <๖๑๒>
    text <เอหิ สมฺม หริตปกฺข เวยฺยาวจฺจํ กโรหิ เม>
    text <อตฺถิ ปญฺจาลราชสฺส สาฬิกา สยนปาลิกาฯ>
  text <๖๑๓>
    text <ตํ พนฺธเนน ปุจฺฉสฺสุ สา หิ สพฺพสฺส โกวิทา>
    text <สา เตสํ สพฺพํ ชานาติ รญฺโญ จ โกสิยสฺส จฯ>
  text <๖๑๔>
    text <อาโมติ โส ปฏิสฺสุตฺวา มาธโร สุวปณฺฑิโต>
    text <อคมาสิ หริตปกฺโข สาฬิกาย อุปนฺติกํฯ>
  text <๖๑๕>
    text <ตโต จ โข โส คนฺตฺวาน มาธโร สุวปณฺฑิโต>
    text <อถามนฺตยิ สุฆรํ สาฬิกํ มญฺชุภาณิกํฯ>
  text <๖๑๖>
    text <กจฺจิ เต สุฆเร ขมนียํ กจฺจิ เวสฺเส อนามยํ>
    text <กจฺจิ เต มธุนา ลาชา ลพฺภเต สุฆเร ตุวํ ฯ>
  text <๖๑๗>
    text <กุสลญฺเจว เม สมฺม อโถ สมฺม อนามยํ>
    text <อโถ เม มธุนา ลาชา ลพฺภเต สุวปณฺฑิตฯ>
  text <๖๑๘>
    text <กุโต นุ สมฺม อาคมฺม กสฺส วา ปหิโต ตุวํ>
    text <น จ เมสิ อิโต ปุพฺเพ ทิฏฺโฐ วา ยทิ วา สุโตฯ>
  text <๖๑๙>
    text <อโหสิํ สิวิราชสฺส ปาสาเท สยนปาลโก>
    text <ตโต โส ธมฺมิโก ราชา พทฺเธ โมเจสิ พนฺธนาฯ>
  text <๖๒๐>
    text <ตสฺส เมกา ทุติยาสิ สาฬิกา มญฺชุภาณิกา>
    text <ตํ ตตฺถ อวธี เสโน เปกฺขโต สุฆเร มมฯ>
  text <๖๒๑>
    text <ตสฺสา กามา หิ สมฺมตฺโต อาคโตสฺมิ ตวนฺติเก>
    text <สเจ กเรยฺย โอกาสํ อุภโยว วสามเสฯ>
  text <๖๒๒>
    text <สุโวว สุวิํ กาเมยฺย สาฬิโก ปน สาฬิกํ>
    text <สุวสฺส สาฬิกาเยว สํวาโส โหติ กีทิโสฯ>
  text <๖๒๓>
    text <โยยํ กาเม กามยติ อปิ จณฺฑาลิกามปิ>
    text <สพฺโพ หิ สทิโส โหติ นตฺถิ กาเม อสาทิโสฯ>
  text <๖๒๔>
    text <อตฺถิ ชมฺปาวตี นาม มาตา สิวิสฺส ราชิโน>
    text <สา ภริยา วาสุเทวสฺส กณฺหสฺส มเหสี ปิยาฯ>
  text <๖๒๕>
    text <รฏฺฐวตี กิมฺปุริสี สาปิ วจฺฉํ อกามยิ>
    text <มนุสฺโส มิคิยา สทฺธิํ นตฺถิ กาเม อสาทิโสฯ>
  text <๖๒๖>
    text <หนฺท ขฺวาหํ คมิสฺสามิ สาฬิเก มญฺชุภาณิเก>
    text <ปจฺจกฺขานุปทญฺเหตํ อติมญฺญสิ นูน มํฯ>
  text <๖๒๗>
    text <น สิรี ตรมานสฺส มาธร สุวปณฺฑิต>
    text <อิเธว ตาว อจฺฉสฺสุ ยาว ราชาน ทกฺขสิ>
    text <โสสฺสิ สทฺทํ มุทิงฺคานํ อานุภาวญฺจ ราชิโนฯ>
  text <๖๒๘>
    text <โย นุ ขฺวายํ ติพฺโพ สทฺโท ติโรชนปเท สุโต>
    text <ธีตา ปญฺจาลราชสฺส โอสธี วิย วณฺณินี>
    text <ตํ ทสฺสติ วิเทหานํ โส วิวาโห ภวิสฺสติฯ>
  text <๖๒๙>
    text <เอทิโส มา อมิตฺตานํ วิวาโห โหตุ มาธร>
    text <ยถา ปญฺจาลราชสฺส เวเทเหน ภวิสฺสติฯ>
  text <๖๓๐>
    text <อานยิตฺวาน เวเทหํ ปญฺจาลานํ รเถสโภ>
    text <ตโต นํ ฆาตยิสฺสติ นสฺส สขี ภวิสฺสติฯ>
  text <๖๓๑>
    text <หนฺท โข มํ อนุชานาหิ รตฺติโย สตฺตมตฺติโย>
    text <ยาวาหํ สิวิราชสฺส อาโรเจมิ มเหสิโน>
    text <ลทฺโธ จ เม อาวสโถ สาฬิกาย อุปนฺติกํ ฯ>
  text <๖๓๒>
    text <หนฺท โข ตํ อนุชานามิ รตฺติโย สตฺตมตฺติโย>
    text <สเจ ตฺวํ สตฺตรตฺเตน นาคจฺฉสิ มมนฺติเก>
    text <มญฺเญ โอกฺกนฺตสตฺตํ มํ มตาย อาคมิสฺสสิฯ>
  text <๖๓๓>
    text <ตโต จ โข โส คนฺตฺวาน มาธโร สุวปณฺฑิโต>
    text <มโหสธสฺส อกฺขาสิ สาฬิกาวจนํ อิทํฯ>
  text <๖๓๔>
    text <ยสฺเสว ฆเร ภุญฺเชยฺย โภคํ ตสฺเสว อตฺถํ ปุริโส จเรยฺย>
    text <หนฺทาหํ คจฺฉามิ ปุเร ชนินฺท ปญฺจาลราชสฺส ปุรํ สุรมฺมํ>
    text <นิเวสนานิ มาเปตุํ เวเทหสฺส ยสสฺสิโนฯ>
  text <๖๓๕>
    text <นิเวสนานิ มาเปตฺวา เวเทหสฺส ยสสฺสิโน>
    text <ยทา เต ปหิเณยฺยามิ ตทา เอยฺยาสิ ขตฺติยฯ>
  text <๖๓๖>
    text <ตโต จ ปายาสิ ปุเร มโหสโธ ปญฺจาลราชสฺส ปุรํ สุรมฺมํ>
    text <นิเวสนานิ มาเปตุํ เวเทหสฺส ยสสฺสิโนฯ>
  text <๖๓๗>
    text <นิเวสนานิ มาเปตฺวา เวเทหสฺส ยสสฺสิโน>
    text <อถสฺส ปาหิณี ทูตํ เวเทหํ มิถิลคฺคหํ>
    text <เอหิ ทานิ มหาราช มาปิตํ เต นิเวสนํฯ>
  text <๖๓๘>
    text <ตโต จ ราชา ปายาสิ เสนาย จตุรงฺคิยา>
    text <อนนฺตวาหนํ ทฏฺฐุํ ผีตํ กปิลิยํ ปุรํฯ>
  text <๖๓๙>
    text <ตโต จ โข โส คนฺตฺวาน พฺรหฺมทตฺตสฺส ปาหิณิ>
    text <อาคโตสฺมิ มหาราช ตว ปาทานิ วนฺทิตุํฯ>
  text <๖๔๐>
    text <ททาหิ ทานิ เม ภริยํ นาริํ สพฺพงฺคโสภินิํ>
    text <สุวณฺเณน ปฏิจฺฉนฺนํ ทาสีคณปุรกฺขตํฯ>
  text <๖๔๑>
    text <สฺวาคตํ เตว เวเทห อโถ เต อทุราคตํ>
    text <นกฺขตฺตํเยว ปริปุจฺฉ อหํ กญฺญํ ททามิ เต>
    text <สุวณฺเณน ปฏิจฺฉนฺนํ ทาสีคณปุรกฺขตํฯ>
  text <๖๔๒>
    text <ตโต จ ราชา เวเทโห นกฺขตฺตํ ปริปุจฺฉถ>
    text <นกฺขตฺตํ ปริปุจฺฉิตฺวา พฺรหฺมทตฺตสฺส ปาหิณิฯ>
  text <๖๔๓>
    text <ททาหิ ทานิ เม ภริยํ นาริํ สพฺพงฺคโสภินิํ>
    text <สุวณฺเณน ปฏิจฺฉนฺนํ ทาสีคณปุรกฺขตํฯ>
  text <๖๔๔>
    text <ททามิ ทานิ เต ภริยํ นาริํ สพฺพงฺคโสภินิํ>
    text <สุวณฺเณน ปฏิจฺฉนฺนํ ทาสีคณปุรกฺขตํฯ>
  text <๖๔๕>
    text <หตฺถี อสฺสา รถา ปตฺตี เสนา ติฏฺฐนฺติ วมฺมิตา>
    text <อุกฺกา ปทิตฺตา ฌายนฺติ กินฺนุ มญฺญนฺติ ปณฺฑิตาฯ>
  text <๖๔๖>
    text <หตฺถี อสฺสา รถา ปตฺตี เสนา ติฏฺฐนฺติ วมฺมิตา>
    text <อุกฺกา ปทิตฺตา ฌายนฺติ กิํ นุ กาหนฺติ ปณฺฑิตฯ>
  text <๖๔๗>
    text <รกฺขติ ตํ มหาราช จูฬเนยฺโย มหพฺพโล>
    text <ปทุฏฺโฐ พฺรหฺมทตฺเตน ปาโต ตํ ฆาตยิสฺสติฯ>
  text <๖๔๘>
    text <อุพฺเพธติ เม หทยํ มุขญฺจ ปริสุสฺสติ>
    text <นิพฺพุติํ นาธิคจฺฉามิ อคฺคิทฑฺโฒว อาตเปฯ>
  text <๖๔๙>
    text <กมฺมารานํ ยถา อุกฺกา อนฺโต ฌายติ โน พหิ>
    text <เอวมฺปิ หทยํ มยฺหํ อนฺโต ฌายติ โน พหิฯ>
  text <๖๕๐>
    text <ปมตฺโต มนฺตนาตีโต ภินฺนมนฺโตสิ ขตฺติย>
    text <อิทานิ โข ตํ ตายนฺตุ ปณฺฑิตา มนฺติโน ชนาฯ>
  text <๖๕๑>
    text <อกตฺวามจฺจสฺส วจนํ อตฺถกามหิเตสิโน>
    text <อตฺตปีติรโต ราชา มิโค กูเฏว โอหิโตฯ>
  text <๖๕๒>
    text <ยถาปิ มจฺโฉ พฬิสํ วงฺกํ มํเสน ฉาทิตํ>
    text <อามคิทฺโธ น ชานาติ มจฺโฉ มรณมตฺตโนฯ>
  text <๖๕๓>
    text <เอวเมว ตุวํ ราช จูฬเนยฺยสฺส ธีตรํ>
    text <กามคิทฺโธ น ชานาสิ มจฺโฉว มรณมตฺตโนฯ>
  text <๖๕๔>
    text <สเจ คจฺฉสิ ปญฺจาลํ ขิปฺปมตฺตํ ชหิสฺสสิ>
    text <มิคํ ปนฺถานุพนฺธํว มหนฺตํ ภยเมสฺสติฯ>
  text <๖๕๕>
    text <อนริยรูโป ปุริโส ชนินฺท อหีว อุจฺฉงฺคคโต ฑเสยฺย>
    text <น เตน มิตฺติํ กยิราถ ธีโร ทุกฺโข หเว กาปุริเสน สงฺคโมฯ>
  text <๖๕๖>
    text <ยเทว ชญฺญา ปุริสํ ชนินฺท สีลวายํ พหุสฺสุโต>
    text <เตเนว มิตฺติํ กยิราถ ธีโร สุโข หเว สปฺปุริเสน สงฺคโมฯ>
  text <๖๕๗>
    text <พาโล ตุวํ เอฬมูโคสิ ราช โย อุตฺตมตฺถานิ มยี ลปิตฺโถ>
    text <กิเมวหํ นงฺคลโกฏิวฑฺโฒ อตฺถานิ ชานามิ ยถาปิ อญฺเญฯ>
  text <๖๕๘>
    text <อิมํ คเล คเหตฺวาน นาเสถ วิชิตา มม>
    text <โย เม รตนลาภสฺส อนฺตรายาย ภาสติฯ>
  text <๖๕๙>
    text <มโหสธ อตีเตน นานุวิชฺฌนฺติ ปณฺฑิตา>
    text <กิํ มํ อสฺสํว สมฺพนฺธํ ปโตเทเนว วิชฺฌสิฯ>
  text <๖๖๐>
    text <สเจ ปสฺสสิ โมกฺขํ วา เขมํ วา ปน ปสฺสสิ>
    text <เตเนว มํ อนุสาส กิํ อตีเตน วิชฺฌสิฯ>
  text <๖๖๑>
    text <อตีตํ มานุสํ กมฺมํ ทุกฺกรํ ทุรภิสมฺภวํ>
    text <น ตํ สกฺโกมิ โมเจตุํ ตฺวํ ปชานสฺสุ ขตฺติยฯ>
  text <๖๖๒>
    text <สนฺติ เวหายสา นาคา อิทฺธิมนฺโต ยสสฺสิโน>
    text <เตปิ อาทาย คจฺเฉยฺยุํ ยสฺส โหนฺติ ตถาวิธาฯ>
  text <๖๖๓>
    text <สนฺติ เวหายสา อสฺสา อิทฺธิมนฺโต ยสสฺสิโน>
    text <เตปิ อาทาย คจฺเฉยฺยุํ ยสฺส โหนฺติ ตถาวิธาฯ>
  text <๖๖๔>
    text <สนฺติ เวหายสา ปกฺขี อิทฺธิมนฺโต ยสสฺสิโน>
    text <เตปิ อาทาย คจฺเฉยฺยุํ ยสฺส โหนฺติ ตถาวิธาฯ>
  text <๖๖๕>
    text <สนฺติ เวหายสา ยกฺขา อิทฺธิมนฺโต ยสสฺสิโน>
    text <เตปิ อาทาย คจฺเฉยฺยุํ ยสฺส โหนฺติ ตถาวิธาฯ>
  text <๖๖๖>
    text <อตีตํ มานุสํ กมฺมํ ทุกฺกรํ ทุรภิสมฺภวํ>
    text <น ตํ สกฺโกมิ โมเจตุํ อนฺตลิกฺเขน ขตฺติยฯ>
  text <๖๖๗>
    text <อตีรทสฺสี ปุริโส มหนฺเต อุทกณฺณเว>
    text <ยตฺถ โส ลภเต คาธํ ตตฺถ โส วินฺทเต สุขํฯ>
  text <๖๖๘>
    text <เอวํ อมฺหญฺจ รญฺโญ จ ตฺวํ ปติฏฺฐา มโหสธ>
    text <ตฺวํ โนสิ มนฺตินํ เสฏฺโฐ อมฺเห ทุกฺขา ปโมจยฯ>
  text <๖๖๙>
    text <อตีตํ มานุสํ กมฺมํ ทุกฺกรํ ทุรภิสมฺภวํ>
    text <น ตํ สกฺโกมิ โมเจตุํ ตฺวํ ปชานสฺสุ เสนกฯ>
  text <๖๗๐>
    text <สุโณหิ เมตํ วจนํ ปสฺส เสนํ มหพฺภยํ>
    text <เสนกํ ทานิ ปุจฺฉามิ กิํ กิจฺจํ อิธ มญฺญสิฯ>
  text <๖๗๑>
    text <อคฺคิํ วา ทฺวารโต เทม คณฺหามเส วิกนฺตนํ>
    text <อญฺญมญฺญํ วธิตฺวาน ขิปฺปํ หิสฺสาม ชีวิตํ>
    text <มา โน ราชา พฺรหฺมทตฺโต จิรํ ทุกฺเขน มารยิฯ>
  text <๖๗๒>
    text <สุโณหิ เมตํ วจนํ ปสฺส เสนํ มหพฺภยํ>
    text <ปุกฺกุสํ ทานิ ปุจฺฉามิ กิํ กิจฺจํ อิธ มญฺญสิฯ>
  text <๖๗๓>
    text <วิสํ ขาทิตฺวา มิยฺยาม ขิปฺปํ หิสฺสาม ชีวิตํ>
    text <มา โน ราชา พฺรหฺมทตฺโต จิรํ ทุกฺเขน มารยิฯ>
  text <๖๗๔>
    text <สุโณหิ เมตํ วจนํ ปสฺส เสนํ มหพฺภยํ>
    text <กามินฺทํ ทานิ ปุจฺฉามิ กิํ กิจฺจํ อิธ มญฺญสิฯ>
  text <๖๗๕>
    text <รชฺชุยา พชฺฌ มิยฺยาม ปปาตา ปปตามเส>
    text <มา โน ราชา พฺรหฺมทตฺโต จิรํ ทุกฺเขน มารยิฯ>
  text <๖๗๖>
    text <สุโณหิ เมตํ วจนํ ปสฺส เสนํ มหพฺภยํ>
    text <เทวินฺทํ ทานิ ปุจฺฉามิ กิํ กิจฺจํ อิธ มญฺญสิฯ>
  text <๖๗๗>
    text <อคฺคิํ วา ทฺวารโต เทม คณฺหามเส วิกนฺตนํ>
    text <อญฺญมญฺญํ วธิตฺวาน ขิปฺปํ หิสฺสาม ชีวิตํ>
    text <น โน สกฺโกติ โมเจตุํ สุเขเนว มโหสโธฯ>
  text <๖๗๘>
    text <ยถา กทลิโน สารํ อนฺเวสํ นาธิคจฺฉติ>
    text <เอวํ อนฺเวสมานา นํ ปญฺหํ นชฺฌคมามเสฯ>
  text <๖๗๙>
    text <ยถา สิมฺพลิโน สารํ อนฺเวสํ นาธิคจฺฉติ>
    text <เอวํ อนฺเวสมานา นํ ปญฺหํ นชฺฌคมามเสฯ>
  text <๖๘๐>
    text <อเทเส วต โน วุฏฺฐํ กุญฺชรานํวโนทเก>
    text <สกาเส ทุมฺมนุสฺสานํ พาลานํ อวิชานตํฯ>
  text <๖๘๑>
    text <อุพฺเพธติ เม หทยํ มุขญฺจ ปริสุสฺสติ>
    text <นิพฺพุติํ นาธิคจฺฉามิ อคฺคิทฑฺโฒว อาตเปฯ>
  text <๖๘๒>
    text <กมฺมารานํ ยถา อุกฺกา อนฺโต ฌายติ โน พหิ>
    text <เอวมฺปิ หทยํ มยฺหํ อนฺโต ฌายติ โน พหิฯ>
  text <๖๘๓>
    text <ตโต โส ปณฺฑิโต ธีโร อตฺถทสฺสี มโหสโธ>
    text <เวเทหํ ทุกฺขิตํ ทิสฺวา อิทํ วจนมพฺรวิฯ>
  text <๖๘๔>
    text <มา ตฺวํ ภายิ มหาราช มา ตฺวํ ภายิ รเถสภ>
    text <อหํ ตํ โมจยิสฺสามิ ราหุคฺคหํว จนฺทิมํฯ>
  text <๖๘๕>
    text <มา ตฺวํ ภายิ มหาราช มา ตฺวํ ภายิ รเถสภ>
    text <อหํ ตํ โมจยิสฺสามิ ราหุคฺคหํว สูริยํฯ>
  text <๖๘๖>
    text <มา ตฺวํ ภายิ มหาราช มา ตฺวํ ภายิ รเถสภ>
    text <อหํ ตํ โมจยิสฺสามิ ปงฺเก สนฺนํว กุญฺชรํฯ>
  text <๖๘๗>
    text <มา ตฺวํ ภายิ มหาราช มา ตฺวํ ภายิ รเถสภ>
    text <อหํ ตํ โมจยิสฺสามิ เปฬาพทฺธํว ปนฺนคํฯ>
  text <๖๘๘>
    text <มา ตฺวํ ภายิ มหาราช มา ตฺวํ ภายิ รเถสภ>
    text <อหํ ตํ โมจยิสฺสามิ ปกฺขิํ พทฺธํว ปญฺชเร ฯ>
  text <๖๘๙>
    text <มา ตฺวํ ภายิ มหาราช มา ตฺวํ ภายิ รเถสภ>
    text <อหํ ตํ โมจยิสฺสามิ มจฺเฉ ชาลคเตริวฯ>
  text <๖๙๐>
    text <มา ตฺวํ ภายิ มหาราช มา ตฺวํ ภายิ รเถสภ>
    text <อหํ ตํ โมจยิสฺสามิ สโยคฺคพลวาหนํฯ>
  text <๖๙๑>
    text <มา ตฺวํ ภายิ มหาราช มา ตฺวํ ภายิ รเถสภ>
    text <ปญฺจาลํ วาหยิสฺสามิ กากเสนํว เลฑฺฑุนาฯ>
  text <๖๙๒>
    text <อทุ ปญฺญา กิมตฺถิยา อมจฺโจ วาปิ ตาทิโส>
    text <โย ตํ สมฺพาธปกฺขนฺทํ ทุกฺขา น ปริโมจเยฯ>
  text <๖๙๓>
    text <เอถ มาณวา อุฏฺเฐถ มุขํ โสเธถ สนฺธิโน>
    text <เวเทโห สหมจฺเจหิ อุมงฺเคน คมิสฺสติฯ>
  text <๖๙๔>
    text <ตสฺส ตํ วจนํ สุตฺวา ปณฺฑิตสฺสานุจาริโน>
    text <อุมงฺคทฺวารํ วิวริํสุ ยนฺตยุตฺเต จ อคฺคเฬฯ>
  text <๖๙๕>
    text <ปุรโต เสนโก ยาติ ปจฺฉโต จ มโหสโธ>
    text <มชฺเฌ จ ราชา เวเทโห อมจฺจปริวาริโตฯ>
  text <๖๙๖>
    text <อุมงฺคา นิกฺขมิตฺวาน เวเทโห นาวมารุหิ>
    text <อภิรูฬฺหญฺจ ตํ ญตฺวา อนุสาสิ มโหสโธฯ>
  text <๖๙๗>
    text <อยํ เต สสุโร เทว อยํ สสฺสุ ชนาธิป>
    text <ยถา มาตุ ปฏิปตฺติ เอวํ เต โหตุ สสฺสุยาฯ>
  text <๖๙๘>
    text <ยถาปิ นิยโก ภาตา สอุทริโย เอกมาตุโก>
    text <เอวํ ปญฺจาลจนฺโท เต ทยิตพฺโพ รเถสภฯ>
  text <๖๙๙>
    text <อยํ ปญฺจาลจนฺที เต ราชปุตฺตี อภิจฺฉิตา>
    text <กามํ กโรหิ เต ตาย ภริยา เต รเถสภฯ>
  text <๗๐๐>
    text <อารุยฺห นาวํ ตรมาโน กินฺนุ ตีรมฺหิ ติฏฺฐสิ>
    text <กิจฺฉา มุตฺตามฺห ทุกฺขโต ยาม ทานิ มโหสธฯ>
  text <๗๐๑>
    text <เนส ธมฺโม มหาราช โยหํ เสนาย นายโก>
    text <เสนงฺคํ ปริหาเปตฺวา อตฺตานํ ปริโมจเยฯ>
  text <๗๐๒>
    text <นิเวสนมฺหิ เต เทว เสนงฺคํ ปริหาปิตํ>
    text <ตํ ทินฺนํ พฺรหฺมทตฺเตน อานยิสฺสํ รเถสภฯ>
  text <๗๐๓>
    text <อปฺปเสโน มหาเสนํ กถํ วิคฺคยฺห ฐสฺสสิ>
    text <ทุพฺพโล พลวนฺเตน วิหญฺญิสฺสสิ ปณฺฑิตฯ>
  text <๗๐๔>
    text <อปฺปเสโนปิ เจ มนฺตี มหาเสนํ อมนฺตินํ>
    text <ชินาติ ราชา ราชาโน อาทิจฺโจวุทยํ ตมํฯ>
  text <๗๐๕>
    text <สุสุขํ วต สํวาโส ปณฺฑิเตหีติ เสนก>
    text <ปกฺขีว ปญฺชเร พทฺเธ มจฺเฉ ชาลคเตริว>
    text <อมิตฺตหตฺถตฺตคเต โมจยี โน มโหสโธฯ>
  text <๗๐๖>
    text <เอวเมตํ มหาราช ปณฺฑิตา หิ สุขาวหา>
    text <ปกฺขีว ปญฺชเร พทฺเธ มจฺเฉ ชาลคเตริว>
    text <อมิตฺตหตฺถตฺตคเต โมจยี โน มโหสโธฯ>
  text <๗๐๗>
    text <รกฺขิตฺวา กสิณํ รตฺติํ จูฬเนยฺโย มหพฺพโล>
    text <อุเทนฺตํ อรุณุคฺคสฺมิํ อุปการิํ อุปาคมิฯ>
  text <๗๐๘>
    text <อารุยฺห ปวรํ นาคํ พลวนฺตํ สฏฺฐิหายนํ>
    text <ราชา อโวจ ปญฺจาโล จูฬเนยฺโย มหพฺพโลฯ>
  text <๗๐๙>
    text <สนฺนทฺโธ มณิวมฺเมน สรมาทาย ปาณินา>
    text <เปสิเย อชฺฌภาสิตฺถ ปุถุคุมฺเพ สมาคเตฯ>
  text <๗๑๐>
    text <หตฺถาโรเห อนีกฏฺเฐ รถิเก ปตฺติการเก>
    text <อุปาสนมฺหิ กตหตฺเถ วาลเวเธ สมาคเตฯ>
  text <๗๑๑>
    text <เปเสถ กุญฺชเร ทนฺตี พลวนฺเต สฏฺฐิหายเน>
    text <มทฺทนฺตุ กุญฺชรา นครํ เวเทเหน สุมาปิตํฯ>
  text <๗๑๒>
    text <วจฺฉทนฺตมุขา เสตา ติกฺขคฺคา อฏฺฐิเวธิโน>
    text <ปณุนฺนา ธนุเวเคน สมฺปตนฺตุตรีตราฯ>
  text <๗๑๓>
    text <มาณวา วมฺมิโน สูรา จิตฺรทณฺฑยุตาวุธา>
    text <ปกฺขนฺทิโน มหานาคา หตฺถีนํ โหนฺตุ สมฺมุขาฯ>
  text <๗๑๔>
    text <สตฺติโย เตลโธตาโย อจฺจิมนฺตา ปภสฺสรา>
    text <วิชฺโชตมานา ติฏฺฐนฺตุ สตรํสีว ตารกาฯ>
  text <๗๑๕>
    text <อาวุธพลวนฺตานํ คุณิกายูรธารินํ>
    text <เอตาทิสานํ โยธานํ สงฺคาเม อปลายินํ>
    text <เวเทโห กุโต มุจฺจิสฺสติ สเจ ปกฺขีว กาหิติฯ>
  text <๗๑๖>
    text <ติํส เม ปุริสนาวุตฺโย สพฺเพเวเกกนิจฺจิตา>
    text <เยสํ สมํ น ปสฺสามิ เกวลํ มหิมํ จรํฯ>
  text <๗๑๗>
    text <นาคา จ กปฺปิตา ทนฺตี พลวนฺโต สฏฺฐิหายนา>
    text <เยสํ ขนฺเธสุ โสภนฺติ กุมารา จารุทสฺสนา>
  text <๗๑๘>
    text <ปีตาลงฺการา ปีตวสนา ปีตุตฺตรนิวาสนา>
    text <นาคขนฺเธสุ โสภนฺติ เทวปุตฺตาว นนฺทเนฯ>
  text <๗๑๙>
    text <ปาฐีนวณฺณา เนตฺติํสา เตลโธตา ปภสฺสรา>
    text <นิฏฺฐิตา นรธีเรหิ สมธารา สุนิสฺสิตาฯ>
  text <๗๒๐>
    text <เวลฺลาลิโน วีตมลา สิกฺกายสมยา ทฬฺหา>
    text <คหิตา พลวนฺเตหิ สุปฺปหารปฺปหาริภิฯ>
  text <๗๒๑>
    text <สุวณฺณถรุสมฺปนฺนา โลหิตกจฺฉุปธาริตา>
    text <วิวตฺตมานา โสภนฺติ วิชฺชุวพฺภฆนนฺตเรฯ>
  text <๗๒๒>
    text <ปฏากา วมฺมิโน สูรา อสิจมฺมสฺส โกวิทา>
    text <ธนุคฺคหา สิกฺขิตรา นาคขนฺเธ นิปาติโน ฯ>
  text <๗๒๓>
    text <เอตาทิเสหิ ปริกฺขิตฺโต นตฺถิ โมกฺโข อิโต ตว>
    text <ปภาวํ เต น ปสฺสามิ เยน ตฺวํ มิถิลํ วเชฯ>
  text <๗๒๔>
    text <กิํ นุ สนฺตรมาโนว นาคํ เปเสสิ กุญฺชรํ>
    text <ปหฏฺฐรูโป อาปตสิ สิทฺธตฺโถสฺมีติ มญฺญสิฯ>
  text <๗๒๕>
    text <โอหเรตํ ธนุํ จาปํ ขุรปฺปํ ปฏิสํหร>
    text <โอหเรตํ สุภํ วมฺมํ เวฬุริยมณิสนฺถตํ ฯ>
  text <๗๒๖>
    text <ปสนฺนมุขวณฺโณสิ มิตปุพฺพญฺจ ภาสสิ>
    text <โหติ โข มรณกาเล เอทิสี วณฺณสมฺปทาฯ>
  text <๗๒๗>
    text <โมฆํ เต คชฺชิตํ ราช ภินฺนมนฺโตสิ ขตฺติย>
    text <ทุคฺคณฺโหสิ ตยา ราชา ขฬุงฺเกเนว สินฺธโวฯ>
  text <๗๒๘>
    text <ติณฺโณ หิยฺโย ราชา คงฺคํ สามจฺโจ สปริชฺชโน>
    text <หํสราชํ ยถา ธงฺโก อนุชฺชวํ ปติสฺสสิฯ>
  text <๗๒๙>
    text <สิงฺคาลา รตฺติภาเคน ผุลฺลํ ทิสฺวาน กิํสุกํ>
    text <มํสเปสีติ มญฺญนฺตา ปริพฺยูฬฺหา มิคาธมาฯ>
  text <๗๓๐>
    text <วีติวตฺตาสุ รตฺตีสุ อุคฺคตสฺมิํ ทิวากเร>
    text <กิํสุกํ ผุลฺลิตํ ทิสฺวา อาสจฺฉินฺนา มิคาธมาฯ>
  text <๗๓๑>
    text <เอวเมว ตุวํ ราช เวเทหํ ปริวาริย>
    text <อาสจฺฉินฺโน คมิสฺสสิ สิงฺคาลา กิํสุกํ ยถาฯ>
  text <๗๓๒>
    text <อิมสฺส หตฺเถ ปาเท จ กณฺณนาสญฺจ ฉินฺทถ>
    text <โย เม อมิตฺตํ หตฺถคตํ เวเทหํ ปริโมจยิฯ>
  text <๗๓๓>
    text <อิมํ มํสํว ปาตพฺยํ สูเล กตฺวา ปจนฺตุ นํ>
    text <โย เม อมิตฺตํ หตฺถคตํ เวเทหํ ปริโมจยิฯ>
  text <๗๓๔>
    text <ยถาปิ อาสภํ จมฺมํ ปถพฺยา วิตนิยฺยติ>
    text <สีหสฺส อโถ พฺยคฺฆสฺส โหติ สงฺกุสมาหตํฯ>
  text <๗๓๕>
    text <เอวํ ตํ วิตนิตฺวาน เวธยิสฺสามิ สตฺติยา>
    text <โย เม อมิตฺตํ หตฺถคตํ เวเทหํ ปริโมจยิฯ>
  text <๗๓๖>
    text <สเจ เม หตฺเถ ปาเท จ กณฺณนาสญฺจ เฉจฺฉสิ>
    text <เอวํ ปญฺจาลจนฺทสฺส เวเทโห เฉทยิสฺสติฯ>
  text <๗๓๗>
    text <สเจ เม หตฺเถ ปาเท จ กณฺณนาสญฺจ เฉจฺฉสิ>
    text <เอวํ ปญฺจาลจนฺทิยา เวเทโห เฉทยิสฺสติฯ>
  text <๗๓๘>
    text <สเจ เม หตฺเถ ปาเท จ กณฺณนาสญฺจ เฉจฺฉสิ>
    text <เอวํ นนฺทาย เทวิยา เวเทโห เฉทยิสฺสติฯ>
  text <๗๓๙>
    text <สเจ เม หตฺเถ ปาเท จ กณฺณนาสญฺจ เฉจฺฉสิ>
    text <เอวํ เต ปุตฺตทารสฺส เวเทโห เฉทยิสฺสติฯ>
  text <๗๔๐>
    text <สเจ มํสํว ปาตพฺยํ สูเล กตฺวา ปจิสฺสสิ>
    text <เอวํ ปญฺจาลจนฺทสฺส เวเทโห ปาจยิสฺสติฯ>
  text <๗๔๑>
    text <สเจ มํสํว ปาตพฺยํ สูเล กตฺวา ปจิสฺสสิ>
    text <เอวํ ปญฺจาลจนฺทิยา เวเทโห ปาจยิสฺสติฯ>
  text <๗๔๒>
    text <สเจ มํสํว ปาตพฺยํ สูเล กตฺวา ปจิสฺสสิ>
    text <เอวํ นนฺทาย เทวิยา เวเทโห ปาจยิสฺสติฯ>
  text <๗๔๓>
    text <สเจ มํสํว ปาตพฺยํ สูเล กตฺวา ปจิสฺสสิ>
    text <เอวํ เต ปุตฺตทารสฺส เวเทโห ปาจยิสฺสติฯ>
  text <๗๔๔>
    text <สเจ มํ วิตนิตฺวาน เวธยิสฺสสิ สตฺติยา>
    text <เอวํ ปญฺจาลจนฺทสฺส เวเทโห เวธยิสฺสติฯ>
  text <๗๔๕>
    text <สเจ มํ วิตนิตฺวาน เวธยิสฺสสิ สตฺติยา>
    text <เอวํ ปญฺจาลจนฺทิยา เวเทโห เวธยิสฺสติฯ>
  text <๗๔๖>
    text <สเจ มํ วิตนิตฺวาน เวธยิสฺสสิ สตฺติยา>
    text <เอวํ นนฺทาย เทวิยา เวเทโห เวธยิสฺสติฯ>
  text <๗๔๗>
    text <สเจ มํ วิตนิตฺวาน เวธยิสฺสสิ สตฺติยา>
    text <เอวํ เต ปุตฺตทารสฺส เวเทโห เวธยิสฺสติ>
    text <เอวํ โน มนฺติตํ รโห เวเทเหน มยา สหฯ>
  text <๗๔๘>
    text <ยถาปิ ปลสตํ จมฺมํ โกนฺติมนฺตาสุนิฏฺฐิตํ>
    text <อุเปติ ตนุตาณาย สรานํ ปฏิหนฺตเวฯ>
  text <๗๔๙>
    text <สุขาวโห ทุกฺขนุโท เวเทหสฺส ยสสฺสิโน>
    text <มติํ เต ปฏิหญฺญามิ อุสุํ ปลสเตน วาฯ>
  text <๗๕๐>
    text <อิงฺฆ ปสฺส มหาราช สุญฺญํ อนฺเตปุรํ ตว>
    text <โอโรธา จ กุมารา จ ตว มาตา จ ขตฺติย>
    text <อุมงฺคา นีหริตฺวาน เวเทหสฺสุปนามิตาฯ>
  text <๗๕๑>
    text <อิงฺฆ อนฺเตปุรํ มยฺหํ คนฺตฺวาน วิจินาถ นํ>
    text <ยถา อิมสฺส วจนํ สจฺจํ วา ยทิ วา มุสาฯ>
  text <๗๕๒>
    text <เอวเมตํ มหาราช ยถา อาห มโหสโธ>
    text <สุญฺญํ อนฺเตปุรํ สพฺพํ กากปฏฺฏนกํ ยถาฯ>
  text <๗๕๓>
    text <อิโต คตา มหาราช นารี สพฺพงฺคโสภนา>
    text <โกสมฺพผลกสุสฺโสณี หํสคคฺครภาณินีฯ>
  text <๗๕๔>
    text <อิโต นีตา มหาราช นารี สพฺพงฺคโสภนา>
    text <โกเสยฺยวสนา สามา ชาตรูปสุเมขลาฯ>
  text <๗๕๕>
    text <สุรตฺตปาทา กลฺยาณี สุวณฺณมณิเมขลา>
    text <ปาเรวตกฺขี สุตนู พิมฺโพฏฺฐา ตนุมชฺฌิมาฯ>
  text <๗๕๖>
    text <สุชาตา ภุชลฏฺฐีว เวทีว ตนุมชฺฌิมา>
    text <ทีฆสฺสา เกสา อสิตา อีสกคฺคปเวลฺลิตาฯ>
  text <๗๕๗>
    text <สุชาตา มิคฉาปาว เหมนฺตคฺคิสิขาริว>
    text <นทีว คิริทุคฺเคสุ สญฺฉนฺนา ขุทฺทเวฬุภิฯ>
  text <๗๕๘>
    text <นาคนาสูรุ กลฺยาณี ปรมา ติมฺพรุตฺถนี>
    text <นาติทีฆา นาติรสฺสา นาโลมา นาติโลมสาฯ>
  text <๗๕๙>
    text <นนฺทาย นูน มรเณน นนฺทสิ สิริวาหน>
    text <อหญฺจ นูน นนฺทา จ คจฺฉาม ยมสาธนํฯ>
  text <๗๖๐>
    text <ทิพฺพํ อธียเส มายํ อกาสิ จกฺขุโมหนํ>
    text <โย เม อมิตฺตํ หตฺถคตํ เวเทหํ ปริโมจยิฯ>
  text <๗๖๑>
    text <อธียนฺติ มหาราช ทิพฺพมายิธ ปณฺฑิตา>
    text <เต โมจยนฺติ อตฺตานํ ปณฺฑิตา มนฺติโน ชนาฯ>
  text <๗๖๒>
    text <สนฺติ มาณวปุตฺตา เม กุสลา สนฺธิเฉทกา>
    text <เยสํ กเตน มคฺเคน เวเทโห มิถิลํ คโตฯ>
  text <๗๖๓>
    text <อิงฺฆ ปสฺส มหาราช อุมงฺคํ สาธุ มาปิตํ>
    text <หตฺถีนํ อถ อสฺสานํ รถานํ อถ ปตฺตินํ>
    text <อาโลกภูตํ ติฏฺฐนฺตํ อุมงฺคํ สาธุ มาปิตํ ฯ>
  text <๗๖๔>
    text <ลาภา วต วิเทหานํ ยสฺสิเมทิสา ปณฺฑิตา>
    text <ฆเร วสนฺติ วิชิเต ยถา ตฺวํสิ มโหสธฯ>
  text <๗๖๕>
    text <วุตฺติญฺจ ปริหารญฺจ ทิคุณํ ภตฺตเวตนํ>
    text <ททามิ วิปุเล โภเค ภุญฺช กาเม รมสฺสุ จ>
    text <มา วิเทหํ ปจฺจคมา กิํ วิเทโห กริสฺสติฯ>
  text <๗๖๖>
    text <โย จเชถ มหาราช ภตฺตารํ ธนการณา>
    text <อุภินฺนํ โหติ คารยฺโห อตฺตโน จ ปรสฺส จ>
    text <ยาว ชีเวยฺย เวเทโห นาญฺญสฺส ปุริโส สิยาฯ>
  text <๗๖๗>
    text <โย จเชถ มหาราช ภตฺตารํ ธนการณา>
    text <อุภินฺนํ โหติ คารยฺโห อตฺตโน จ ปรสฺส จ>
    text <ยาว ติฏฺเฐยฺย เวเทโห นาญฺญสฺส วิชิเต วเสฯ>
  text <๗๖๘>
    text <ทมฺมิ นิกฺขสหสฺสํ เต คามาสีติญฺจ กาสิสุ>
    text <ทาสิสตานิ จตฺตาริ ทมฺมิ ภริยาสตญฺจ เต>
    text <สพฺพํ เสนงฺคมาทาย โสตฺถิํ คจฺฉ มโหสธฯ>
  text <๗๖๙>
    text <ยาว ททนฺตุ หตฺถีนํ อสฺสานํ ทิคุณํ วิธํ>
    text <ตปฺเปนฺตุ อนฺนปาเนน รถิเก ปตฺติการเกฯ>
  text <๗๗๐>
    text <หตฺถี อสฺเส รเถ ปตฺตี คจฺเฉวาทาย ปณฺฑิต>
    text <ปสฺสตุ ตํ มหาราชา เวเทโห มิถิลํ คตํ ฯ>
  text <๗๗๑>
    text <หตฺถี อสฺสา รถา ปตฺตี เสนา ปทิสฺสเต มหา>
    text <จตุรงฺคินี ภีสรูปา กิํ นุ มญฺญสิ ปณฺฑิต ฯ>
  text <๗๗๒>
    text <อานนฺโท เต มหาราช อุตฺตโม ปฏิทิสฺสติ>
    text <สพฺพํ เสนงฺคมาทาย โสตฺถิํ ปตฺโต มโหสโธฯ>
  text <๗๗๓>
    text <ยถา เปตํ สุสานสฺมิํ ฉฑฺเฑตฺวา จตุโร ชนา>
    text <เอวํ กปิลเย ตฺยมฺห ฉฑฺฑยิตฺวา อิธาคตาฯ>
  text <๗๗๔>
    text <อถ ตฺวํ เกน วณฺเณน เกน วา ปน เหตุนา>
    text <เกน วา อตฺถชาเตน อตฺตานํ ปริโมจยิฯ>
  text <๗๗๕>
    text <อตฺถํ อตฺเถน เวเทห มนฺตํ มนฺเตน ขตฺติย>
    text <ปริวารยิํ ราชานํ ชมฺพุทีปํว สาคโรฯ>
  text <๗๗๖>
    text <ทินฺนํ นิกฺขสหสฺสํ เม คามาสีติ จ กาสิสุ>
    text <ทาสีสตานิ จตฺตาริ ทินฺนํ ภริยาสตญฺจ เม>
    text <สพฺพํ เสนงฺคมาทาย โสตฺถินามฺหิ อิธาคโตฯ>
  text <๗๗๗>
    text <สุสุขํ วต สํวาโส ปณฺฑิเตหีติ เสนก>
    text <ปกฺขีว ปญฺชเร พทฺเธ มจฺเฉ ชาลคเตริว>
    text <อมิตฺตหตฺถตฺตคเต โมจยี โน มโหสโธฯ>
  text <๗๗๘>
    text <เอวเมตํ มหาราช ปณฺฑิตา หิ สุขาวหา>
    text <ปกฺขีว ปญฺชเร พทฺเธ มจฺเฉ ชาลคเตริว>
    text <อมิตฺตหตฺถตฺตคเต โมจยี โน มโหสโธฯ>
  text <๗๗๙>
    text <อาหญฺญนฺตุ สพฺพวีณา เภริโย ทินฺทิมานิ จ>
    text <ธเมนฺตุ มาคธา สงฺขา วคฺคู นทนฺตุ ทุนฺทุภีฯ>
  text <๗๘๐>
    text <โอโรธา จ กุมารา จ เวสิยานา จ พฺราหฺมณา>
    text <พหุํ อนฺนญฺจ ปานญฺจ ปณฺฑิตสฺสาภิหารยุํฯ>
  text <๗๘๑>
    text <หตฺถาโรหา อนีกฏฺฐา รถิกา ปตฺติการกา>
    text <พหุํ อนฺนญฺจ ปานญฺจ ปณฺฑิตสฺสาภิหารยุํฯ>
  text <๗๘๒>
    text <สมาคตา ชานปทา เนคมา จ สมาคตา>
    text <พหุํ อนฺนญฺจ ปานญฺจ ปณฺฑิตสฺสาภิหารยุํฯ>
  text <๗๘๓>
    text <พหุชโน ปสนฺโนสิ ทิสฺวา ปณฺฑิตมาคตํ>
    text <ปณฺฑิตมฺหิ อนุปฺปตฺเต เจลุกฺเขโป อวตฺตถาติฯ>
  stand <อุมงฺคชาตกํ ปญฺจมํฯ>
  text <  <
  text <๕๔๓ ภูริทตฺตชาตกํ ๖>
  text <๗๘๔>
    text <ยํ กิญฺจิ รตนํ อตฺถิ ธตรฏฺฐนิเวสเน>
    text <สพฺพานิ เต อุปยนฺตุ ธีตรํ เทหิ ราชิโนฯ>
  text <๗๘๕>
    text <น โน วิวาโห นาเคหิ กตปุพฺโพ กุทาจนํ>
    text <ตํ วิวาหํ อสํยุตฺตํ กถํ อมฺเห กโรมเสฯ>
  text <๗๘๖>
    text <ชีวิตํ นูน เต จตฺตํ รฏฺฐํ วา มนุชาธิป>
    text <น หิ นาเค กุปิตมฺหิ จิรํ ชีวนฺติ ตาทิสาฯ>
  text <๗๘๗>
    text <โย ตฺวํ เทว มนุสฺโสสิ อิทฺธิมนฺตํ อนิทฺธิมา>
    text <วรุณสฺส นิยํ ปุตฺตํ ยามุนํ อติมญฺญสิฯ>
  text <๗๘๘>
    text <นาติมญฺญามิ ราชานํ ธตรฏฺฐํ ยสสฺสินํ>
    text <ธตรฏฺโฐ หิ นาคานํ พหูนมปิ อิสฺสโรฯ>
  text <๗๘๙>
    text <อหิ มหานุภาโวปิ น เม ธีตรมารโห>
    text <ขตฺติโย จ วิเทหานํ อภิชาตา สมุทฺทชาฯ>
  text <๗๙๐>
    text <กมฺพลสฺสตรา อุฏฺเฐนฺตุ สพฺเพ นาเค นิเวทย>
    text <พาราณสิํ ปวชฺชนฺตุ มา จ กญฺจิ วิเหฐยุํฯ>
  text <๗๙๑>
    text <นิเวสเนสุ โสพฺเภสุ รถิยา จจฺจเรสุ จ>
    text <รุกฺขคฺเคสุ จ ลมฺพนฺตุ วิตตา โตรเณสุ จฯ>
  text <๗๙๒>
    text <อหมฺปิ สพฺพเสเตน มหตา สุมหํ ปุรํ>
    text <ปริกฺขิปิสฺสํ โภเคหิ กาสีนํ ชนยํ ภยํฯ>
  text <๗๙๓>
    text <ตสฺส ตํ วจนํ สุตฺวา อุรคาเนกวณฺณิโน>
    text <พาราณสิํ ปวชฺชิํสุ น จ กญฺจิ วิเหฐยุํฯ>
  text <๗๙๔>
    text <นิเวสเนสุ โสพฺเภสุ รถิยา จจฺจเรสุ จ>
    text <รุกฺขคฺเคสุ จ ลมฺพิํสุ วิตตา โตรเณสุ จฯ>
  text <๗๙๕>
    text <เตสุ ทิสฺวาน ลมฺพนฺเต ปุถู กนฺทิํสุ นาริโย>
    text <นาเค โสณฺฑิกเต ทิสฺวา ปสฺสสนฺเต มุหุํ มุหุํฯ>
  text <๗๙๖>
    text <พาราณสี ปพฺยธิตา อาตุรา สมปชฺชถ>
    text <พาหา ปคฺคยฺห ปกฺกนฺทุํ ธีตรํ เทหิ ราชิโนฯ>
  text <๗๙๗>
    text <ปุปฺผาภิหารสฺส วนสฺส มชฺเฌ โก โลหิตกฺโข วิตตนฺตรํโส>
    text <กา กมฺพุกายูรธรา สุวตฺถา ติฏฺฐนฺติ นาริโย ทส วนฺทมานาฯ>
  text <๗๙๘>
    text <โก ตฺวํ พฺรหาพาหุ วนสฺส มชฺเฌ วิโรจสิ ฆตสิตฺโตว อคฺคิ>
    text <มเหสกฺโข อญฺญตโรสิ ยกฺโข อุทาหุ นาโคสิ มหานุภาโวฯ>
  text <๗๙๙>
    text <นาโคหมสฺมิ อิทฺธิมา เตชสฺสี ทุรติกฺกโม>
    text <ฑํเสยฺยํ เตชสา กุทฺโธ ผีตํ ชนปทํ อปิฯ>
  text <๘๐๐>
    text <สมุทฺทชา หิ เม มาตา ธตรฏฺโฐ จ เม ปิตา>
    text <สุทสฺสนกนิฏฺโฐสฺมิ ภูริทตฺโตติ มํ วิทูฯ>
  text <๘๐๑>
    text <ยํ คมฺภีรํ สทาวฏฺฏํ รหทํ ภิสฺมํ เปกฺขสิ>
    text <เอส ทิพฺโย มมาวาโส อเนกสตโปริโสฯ>
  text <๘๐๒>
    text <มยูรโกญฺจาภิรุทํ นีโลทํ วนมชฺฌโต>
    text <ยมุนํ ปวิส มา ภีโต เขมํ วตฺตวตํ สิวํฯ>
  text <๘๐๓>
    text <ตตฺถ ปตฺโต สานุจโร สห ปุตฺเตน พฺราหฺมณ>
    text <ปูชิโต มยฺหํ กาเมหิ สุขํ พฺราหฺมณ วจฺฉสิฯ>
  text <๘๐๔>
    text <สมา สมนฺตปริโต ปหูตตครา มหี>
    text <อินฺทโคปกสญฺฉนฺนา โสภติ หริตุตฺตมาฯ>
  text <๘๐๕>
    text <รมฺมานิ วนเจตฺยานิ รมฺมา หํสูปกูชิตา>
    text <โอปุปฺผาปทฺมา ติฏฺฐนฺติ โปกฺขรญฺโญ สุนิมฺมิตาฯ>
  text <๘๐๖>
    text <อฏฺฐํสา สุกตา ถมฺภา สพฺเพ เวฬุริยามยา>
    text <สหสฺสถมฺภา ปาสาทา ปูรา กญฺญาหิ โชตเรฯ>
  text <๘๐๗>
    text <วิมานํ อุปปนฺโนสิ ทิพฺยํ ปุญฺเญหิ อตฺตโน>
    text <อสมฺพาธํ สิวํ รมฺมํ อจฺจนฺตสุขสํหิตํฯ>
  text <๘๐๘>
    text <มญฺเญ สหสฺสเนตฺตสฺส วิมานํ นาภิกงฺขสิ>
    text <อิทฺธี หิ ตฺยายํ วิปุลา สกฺกสฺเสว ชุตีมโตฯ>
  text <๘๐๙>
    text <มนสาปิ น ปตฺตพฺโพ อานุภาโว ชุตีมโต>
    text <ปริจารยมานานํ สอินฺทานํ วสวตฺตินํฯ>
  text <๘๑๐>
    text <ตํ วิมานํ อภิชฺฌาย อมรานํ สุเขสินํ>
    text <อุโปสถํ อุปวสนฺโต เสมิ วมฺมิกมุทฺธนิฯ>
  text <๘๑๑>
    text <อหญฺจ มิคเมสาโน สปุตฺโต ปาวิสิํ วนํ>
    text <ตํ มํ มตํ วา ชีวํ วา นาภิเวเทนฺติ ญาตกาฯ>
  text <๘๑๒>
    text <อามนฺตเย ภูริทตฺตํ กาสิปุตฺตํ ยสสฺสินํ>
    text <ตยา โน สมนุญฺญาตา อปิ ปสฺเสมุ ญาตเกฯ>
  text <๘๑๓>
    text <เอโส หิ วต เม ฉนฺโท ยํ วเสสิ มมนฺติเก>
    text <น หิ เอตาทิสา กามา สุลภา โหนฺติ มานุเสฯ>
  text <๘๑๔>
    text <สเจ ตฺวํ นิจฺฉเส วตฺถุํ มม กาเมหิ ปูชิโต>
    text <มยา ตฺวํ สมนุญฺญาโต โสตฺถิํ ปสฺสาหิ ญาตเกฯ>
  text <๘๑๕>
    text <ธารยิมํ มณิํ ทิพฺยํ ปสุํ ปุตฺเต จ วินฺทติ>
    text <อโรโค สุขิโต โหติ คจฺเฉวาทาย พฺราหฺมณฯ>
  text <๘๑๖>
    text <กุสลํ ปฏินนฺทามิ ภูริทตฺต วโจ ตว>
    text <ปพฺพชิสฺสามิ ชิณฺโณสฺมิ น กาเม อภิปตฺถเยฯ>
  text <๘๑๗>
    text <พฺรหฺมจริยสฺส เจ ภงฺโค โหติ โภเคหิ การิยํ>
    text <อวิกมฺปมาโน เอยฺยาสิ พหุํ ทสฺสามิ เต ธนํฯ>
  text <๘๑๘>
    text <กุสลํ ปฏินนฺทามิ ภูริทตฺต วโจ ตว>
    text <ปุนปิ อาคมิสฺสามิ สเจ อตฺโถ ภวิสฺสติฯ>
  text <๘๑๙>
    text <อิทํ วตฺวา ภูริทตฺโต เปเสสิ จตุโร ชเน>
    text <เอถ คจฺฉถ อุฏฺเฐถ ขิปฺปํ ปาเปถ พฺราหฺมณํฯ>
  text <๘๒๐>
    text <ตสฺส ตํ วจนํ สุตฺวา อุฏฺฐาย จตุโร ชนา>
    text <เปสิตา ภูริทตฺเตน ขิปฺปํ ปาเปสุ พฺราหฺมณํฯ>
  text <๘๒๑>
    text <มณิํ ปคฺคยฺห มงฺคลฺยํ สาธุวิตฺตํ มโนรมํ>
    text <เสลํ พฺยญฺชนสมฺปนฺนํ โก อิมํ มณิมชฺฌคาฯ>
  text <๘๒๒>
    text <โลหิตกฺขสหสฺสาหิ สมนฺตา ปริวาริตํ>
    text <อชฺช กาลํ ปถํ คจฺฉํ อชฺฌคาหํ มณิํ อิมํฯ>
  text <๘๒๓>
    text <สุปจิณฺโณ อยํ เสโล อจฺจิโต มหิโต สทา>
    text <สุธาริโต สุนิกฺขิตฺโต สพฺพตฺถมภิสาธเยฯ>
  text <๘๒๔>
    text <อุปจารวิปนฺนสฺส นิกฺเขเป ธารณาย วา>
    text <อยํ เสโล วินาสาย ปริจิณฺโณ อโยนิโสฯ>
  text <๘๒๕>
    text <น อิมํ อกุสโล ทิพฺยํ มณิํ ธาเรตุมารโห>
    text <ปฏิปชฺช สตํ นิกฺขํ เทหิมํ รตนํ มมฯ>
  text <๘๒๖>
    text <น จ มฺยายํ มณี เกยฺโย โคหิ วา รตเนหิ วา>
    text <เสโล พฺยญฺชนสมฺปนฺโน เนว เกยฺโย มณี มมฯ>
  text <๘๒๗>
    text <โน เจ ตยา มณี เกยฺโย โคหิ วา รตเนหิ วา>
    text <อถ เกน มณี เกยฺโย ตํ เม อกฺขาหิ ปุจฺฉิโตฯ>
  text <๘๒๘>
    text <โย เม สํเส มหานาคํ เตชสฺสิํ ทุรติกฺกมํ>
    text <ตสฺส ทชฺชํ อิมํ เสลํ ชลนฺตมิว เตชสาฯ>
  text <๘๒๙>
    text <โก นุ พฺราหฺมณวณฺเณน สุปณฺโณ ปตตํ วโร>
    text <นาคํ ชิคีสมนฺเวสิ อนฺเวสํ ภกฺขมตฺตโนฯ>
  text <๘๓๐>
    text <นาหํ ทิชาธิโป โหมิ น ทิฏฺโฐ ครุโฬ มยา>
    text <อาสีวิเสน วิตฺโตติ วชฺโช พฺราหฺมณ มํ วิทูฯ>
  text <๘๓๑>
    text <กิํ นุ ตุยฺหํ พลํ อตฺถิ กิํ สิปฺปํ วิชฺชเต ตว>
    text <กิสฺมิํ วา ตฺวํ ปรตฺถทฺโธ อุรคํ นาปจายสิฯ>
  text <๘๓๒>
    text <อารญฺญิกสฺส อิสิโน จิรรตฺตํ ตปสฺสิโน>
    text <สุปณฺโณ โกสิยสฺสกฺขา วิสวิชฺชํ อนุตฺตรํฯ>
  text <๘๓๓>
    text <ตํ ภาวิตตฺตญฺญตรํ สมฺมนฺตํ ปพฺพตนฺตเร>
    text <สกฺกจฺจํ ตํ อุปฏฺฐาสิํ รตฺตินฺทิวมตนฺทิโตฯ>
  text <๘๓๔>
    text <โส ตทา ปริจิณฺโณ เม วตฺตวา พฺรหฺมจริยวา>
    text <ทิพฺพํ ปาตุกรี มนฺตํ กามสา ภควา มมฯ>
  text <๘๓๕>
    text <ตฺยาหํ มนฺเต ปรตฺถทฺโธ นาหํ ภายามิ โภคินํ>
    text <อาจริโย วิสฆาตานํ อลมฺปาโนติ มํ วิทูฯ>
  text <๘๓๖>
    text <คณฺหามเส มณิํ ตาต โสมทตฺต วิชานหิ>
    text <มา ทณฺเฑน สิริํ ปตฺตํ กามสา ปชหิมฺหเสฯ>
  text <๘๓๗>
    text <สกํ นิเวสนํ ปตฺตํ โย ตํ พฺราหฺมณ ปูชยิ>
    text <เอวํ กลฺยาณการิสฺส กิํ โมหา ทุพฺภิมิจฺฉสิฯ>
  text <๘๓๘>
    text <สเจ ตฺวํ ธนกาโมสิ ภูริทตฺโต ปทสฺสติ>
    text <ตเมว คนฺตฺวา ยาจสฺสุ พหุํ ทสฺสติ เต ธนํฯ>
  text <๘๓๙>
    text <หตฺถคตํ ปตฺตคตํ นิกิณฺณํ ขาทิตุํ วรํ>
    text <มา โน สนฺทิฏฺฐิโก อตฺโถ โสมทตฺต อุปจฺจคาฯ>
  text <๘๔๐>
    text <ปจฺจติ นิรเย โฆเร มหิสฺสมปิ วิวรติ>
    text <มิตฺตทุพฺภี หิตจฺจาคี ชีวเรวาปิ สุสฺสติ ฯ>
  text <๘๔๑>
    text <สเจ ตฺวํ ธนกาโมสิ ภูริทตฺโต ปทสฺสติ>
    text <มญฺเญ อตฺตกตํ เวรํ นจิรํ เวทยิสฺสสิฯ>
  text <๘๔๒>
    text <มหายญฺญํ ยชิตฺวาน เอวํ สุชฺฌนฺติ พฺราหฺมณา>
    text <มหายญฺญํ ยชิสฺสาม เอวํ โมกฺขาม ปาปกาฯ>
  text <๘๔๓>
    text <หนฺท ทานิ อปายามิ นาหํ อชฺช ตยา สห>
    text <ปทมฺเปกํ น คจฺเฉยฺยํ เอวํ กิพฺพิสการินาฯ>
  text <๘๔๔>
    text <อิทํ วตฺวาน ปิตรํ โสมทตฺโต พหุสฺสุโต>
    text <อุชฺฌาเปตฺวาน ภูตานิ ตมฺหา ฐานา อปกฺกมิฯ>
  text <๘๔๕>
    text <คณฺหาเหตํ มหานาคํ อาหเรตํ มณิํ มม>
    text <อินฺทโคปกวณฺณาโภ ยสฺส โลหิตโก สิโรฯ>
  text <๘๔๖>
    text <กปฺปาสปิจุราสีว เอโส กาโย ปทิสฺสติ>
    text <วมฺมิกคฺคคโต เสติ ตํ ตฺวํ คณฺหาหิ พฺราหฺมณฯ>
  text <๘๔๗>
    text <อโถสเธหิ ทิพฺเพหิ ชปฺปํ มนฺตปทานิ จ>
    text <เอวํ ตํ อสกฺขิ สตฺถุํ กตฺวา ปริตฺตมตฺตโนฯ>
  text <๘๔๘>
    text <มมํ ทิสฺวาน อายนฺตํ สพฺพกามสมิทฺธินํ>
    text <อินฺทฺริยานิ อหฏฺฐานิ สาวํ ชาตํ มุขํ ตวฯ>
  text <๘๔๙>
    text <ปทฺมํ ยถา หตฺถคตํ ปาณินา ปริมทฺทิตํ>
    text <สาวํ ชาตํ มุขํ ตุยฺหํ มมํ ทิสฺวาน เอทิสํฯ>
  text <๘๕๐>
    text <กจฺจิ นุ เต นาภิสสิ กจฺจิ เต อตฺถิ เวทนา>
    text <เยน สาวํ มุขํ ตุยฺหํ มมํ ทิสฺวาน อาคตํฯ>
  text <๘๕๑>
    text <สุปินํ ตาต อทฺทกฺขิํ อิโต มาสํ อโธคตํ>
    text <ทกฺขิณํ วิย เม พาหุํ เฉตฺวา รุหิรมกฺขิตํ>
    text <ปุริโส อาทาย ปกฺกามิ มม โรทนฺติยา สติฯ>
  text <๘๕๒>
    text <ยโตหํ สุปินมทฺทกฺขิํ สุทสฺสน วิชานหิ>
    text <ตโต ทิวา วา รตฺติํ วา สุขํ เม โนปลพฺภติฯ>
  text <๘๕๓>
    text <ยํ ปุพฺเพ ปริวาริํสุ กญฺญา รุจิรวิคฺคหา>
    text <เหมชาลปฏิจฺฉนฺนา ภูริทตฺโต น ทิสฺสติฯ>
  text <๘๕๔>
    text <ยํ ปุพฺเพ ปริวาริํสุ เนตฺติํสวรธาริโน>
    text <กณิการาว สมฺผุลฺลา ภูริทตฺโต น ทิสฺสติฯ>
  text <๘๕๕>
    text <หนฺท ทานิ คมิสฺสาม ภูริทตฺตนิเวสนํ>
    text <ธมฺมฏฺฐํ สีลสมฺปนฺนํ ปสฺสาม ตว ภาตรํฯ>
  text <๘๕๖>
    text <ตญฺจ ทิสฺวาน อายนฺติํ ภูริทตฺตสฺส มาตรํ>
    text <พาหา ปคฺคยฺห ปกฺกนฺทุํ ภูริทตฺตสฺส นาริโยฯ>
  text <๘๕๗>
    text <ปุตฺตํ เตยฺเย น ชานาม อิโต มาสํ อโธคตํ>
    text <มตํ วา ยทิ วา ชีวํ ภูริทตฺตํ ยสสฺสินํฯ>
  text <๘๕๘>
    text <สกุณี หตปุตฺตาว สุญฺญํ ทิสฺวา กุลาวกํ>
    text <จิรํ ทุกฺเขน ฌายิสฺสํ ภูริทตฺตํ อปสฺสตี ฯ>
  text <๘๕๙>
    text <กุรรี หตฉาปาว สุญฺญํ ทิสฺวา กุลาวกํ>
    text <จิรํ ทุกฺเขน ฌายิสฺสํ ภูริทตฺตํ อปสฺสตีฯ>
  text <๘๖๐>
    text <สา นูน จกฺกวากีว ปลฺลลสฺมิํ อโนทเก>
    text <จิรํ ทุกฺเขน ฌายิสฺสํ ภูริทตฺตํ อปสฺสตีฯ>
  text <๘๖๑>
    text <กมฺมารานํ ยถา อุกฺกา อนฺโต ฌายติ โน พหิ>
    text <เอวํ ฌายามิ โสเกน ภูริทตฺตํ อปสฺสตีฯ>
  text <๘๖๒>
    text <สาลาว สมฺปมถิตา มาลุเตน ปมทฺทิตา>
    text <เสนฺติ ปุตฺตา จ ทารา จ ภูริทตฺตนิเวสเนฯ>
  text <๘๖๓>
    text <อิทํ สุตฺวาน นิคฺโฆสํ ภูริทตฺตนิเวสเน>
    text <อริฏฺโฐ จ สุโภโค จ ปธาวิํสุ อนนฺตรา ฯ>
  text <๘๖๔>
    text <อมฺม อสฺสาส มา โสจิ เอวํธมฺมา หิ ปาณิโน>
    text <จวนฺติ อุปปชฺชนฺติ เอสสฺส ปริณามิตาฯ>
  text <๘๖๕>
    text <อหมฺปิ ตาต ชานามิ เอวํธมฺมา หิ ปาณิโน>
    text <โสเกน จ ปเรตสฺมิ ภูริทตฺตํ อปสฺสตีฯ>
  text <๘๖๖>
    text <อชฺช เจ เม อิมํ รตฺติํ สุทสฺสน วิชานหิ>
    text <ภูริทตฺตํ อปสฺสนฺตี มญฺเญ หิสฺสามิ ชีวิตํฯ>
  text <๘๖๗>
    text <อมฺม อสฺสาส มา โสจิ อานยิสฺสาม ภาตรํ>
    text <ทิโสทิสํ คมิสฺสาม ภาตุปริเยสนํ จรํฯ>
  text <๘๖๘>
    text <ปพฺพเต คิริทุคฺเคสุ คาเมสุ นิคเมสุ จ>
    text <โอเรน สตฺตรตฺตสฺส ภาตรํ ปสฺส อาคตํฯ>
  text <๘๖๙>
    text <หตฺถา ปมุตฺโต อุรโค ปาเท เต นิปตี ภุสํ>
    text <กจฺจิ นุ ตํ ฑํสี ตาต มา ภายิ สุขิโต ภวฯ>
  text <๘๗๐>
    text <เนว มยฺหํ อยํ นาโค อลํ ทุกฺขาย กายจิ>
    text <ยาวตตฺถิ อหิคฺคาโห มยา ภิยฺโย น วิชฺชติฯ>
  text <๘๗๑>
    text <โก นุ พฺราหฺมณวณฺเณน ทิตฺโต ปริสมาคโต>
    text <อวฺหายนฺตุ สุยุทฺเธน สุณนฺตุ ปริสา มมฯ>
  text <๘๗๒>
    text <ตฺวํ มํ นาเคน อาลมฺป อหํ มณฺฑูกฉาปิยา>
    text <โหตุ โน อพฺภุตํ ตตฺถ อาสหสฺเสหิ ปญฺจหิฯ>
  text <๘๗๓>
    text <อหญฺหิ วสุมา อฑฺโฒ ตฺวํ ทลิทฺโทสิ มาณว>
    text <โก นุ เต ปาฏิโภคตฺถิ อุปชูตญฺจ กิํ สิยาฯ>
  text <๘๗๔>
    text <อุปชูตญฺจ เม อสฺส ปาฏิโภโค จ ตาทิโส>
    text <โหตุ โน อพฺภุตํ ตตฺถ อาสหสฺเสหิ ปญฺจหิฯ>
  text <๘๗๕>
    text <สุโณหิ เม มหาราช วจนํ ภทฺทมตฺถุ เต>
    text <ปญฺจนฺนํ เม สหสฺสานํ ปาฏิโภโค หิ กิตฺติมฯ>
  text <๘๗๖>
    text <เปตฺติกํ วา อิณํ โหติ ยํ วา โหติ สยํกตํ>
    text <กิํ ตฺวํ เอวํ พหุํ มยฺหํ ธนํ ยาจสิ พฺราหฺมณฯ>
  text <๘๗๗>
    text <อลมฺปาโน หิ นาเคน มมํ อภิชิคีสติ>
    text <อหํ มณฺฑูกฉาปิยา ฑํสยิสฺสามิ พฺราหฺมณํฯ>
  text <๘๗๘>
    text <ตํ ตฺวํ ทฏฺฐุํ มหาราช อชฺช รฏฺฐาภิวฑฺฒน>
    text <ขตฺตสงฺฆปริพฺยูฬฺโห นิยฺยาหิ อหิทสฺสนํ ฯ>
  text <๘๗๙>
    text <เนว ตํ อติมญฺญามิ สิปฺปวาเทน มาณว>
    text <อติมตฺโตสิ สิปฺเปน อุรคํ นาปจายสิฯ>
  text <๘๘๐>
    text <อหมฺปิ นาติมญฺญามิ สิปฺปวาเทน พฺราหฺมณ>
    text <อวิเสน จ นาเคน ภุสํ วญฺจยเส ชนํฯ>
  text <๘๘๑>
    text <เอวํ เจตํ ชโน ชญฺญา ยถา ชานามิ ตํ อหํ>
    text <น ตฺวํ ลภสิ อาลมฺป ภุสมุฏฺฐิํ กุโต ธนํฯ>
  text <๘๘๒>
    text <ขราชิโน ชฏี ทุมฺมี ทิตฺโต ปริสมาคโต>
    text <โย ตฺวํ เอวํ คตํ นาคํ อวิโส อติมญฺญสิฯ>
  text <๘๘๓>
    text <อาสชฺช โข นํ ชญฺญาสิ ปุณฺณํ อุคฺคสฺส เตชโส>
    text <มญฺเญ ตํ ภสฺมราสิํว ขิปฺปเมโส กริสฺสติฯ>
  text <๘๘๔>
    text <สิยา วิสํ สิลุตฺตสฺส เทฑฺฑุภสฺส สิลาภุโน>
    text <เนว โลหิตสีสสฺส วิสํ นาคสฺส วิชฺชติฯ>
  text <๘๘๕>
    text <สุตเมตํ อรหตํ สญฺญตานํ ตปสฺสินํ>
    text <อิธ ทานานิ ทตฺวาน สคฺคํ คจฺฉนฺติ ทายกา>
    text <ชีวนฺโต เทหิ ทานานิ ยทิ เต อตฺถิ ทาตเวฯ>
  text <๘๘๖>
    text <อยํ นาโค มหิทฺธิโก เตชสฺสี ทุรติกฺกโม>
    text <เตน ตํ ฑํสยิสฺสามิ โส ตํ ภสฺมํ กริสฺสติฯ>
  text <๘๘๗>
    text <มยาเปตํ สุตํ สมฺม สญฺญตานํ ตปสฺสินํ>
    text <อิธ ทานานิ ทตฺวาน สคฺคํ คจฺฉนฺติ ทายกา>
    text <ตฺวเมว เทหิ ชีวนฺโต ยทิ เต อตฺถิ ทาตเวฯ>
  text <๘๘๘>
    text <อยํ อชมุขี นาม ปุณฺณา อุคฺคสฺส เตชโส>
    text <ตาย ตํ ฑํสยิสฺสามิ สา ตํ ภสฺมํ กริสฺสติฯ>
  text <๘๘๙>
    text <ยา ธีตา ธตรฏฺฐสฺส เวมาตา ภคินี มม>
    text <สา ตํ ฑํสตฺวชมุขี ปุณฺณา อุคฺคสฺส เตชโสฯ>
  text <๘๙๐>
    text <ฉมายํ เจ นิสิญฺจิสฺสํ พฺรหฺมทตฺต วิชานหิ>
    text <ติณลตานิ โอสธฺโย อุสฺสุสฺเสยฺยุํ อสํสยํฯ>
  text <๘๙๑>
    text <อุทฺธํ เจ ปาตยิสฺสามิ พฺรหฺมทตฺต วิชานหิ>
    text <สตฺต วสฺสานิยํ เทโว น วสฺเส น หิมํ ปเตฯ>
  text <๘๙๒>
    text <อุทเก เจ นิสิญฺจิสฺสํ พฺรหฺมทตฺต วิชานหิ>
    text <ยาวนฺโตทกชา ปาณา มเรยฺยุํ มจฺฉกจฺฉปาฯ>
  text <๘๙๓>
    text <โลกฺยํ สชนฺตํ อุทกํ ปยาคสฺมิํ ปติฏฺฐิตํ>
    text <โกมํ อชฺโฌหรี ภูโต โอคาฬฺหํ ยมุนํ นทิํฯ>
  text <๘๙๔>
    text <ยเทส โลกาธิปตี ยสสฺสี พาราณสิํ ปกฺริย สมนฺตโต>
    text <ตสฺสาห ปุตฺโต อุรคูสภสฺส สุโภโคติ มํ พฺราหฺมณ เวทยนฺติฯ>
  text <๘๙๕>
    text <สเจ หิ ปุตฺโต อุรคูสภสฺส กาสิสฺส รญฺโญ อมราธิปสฺส>
    text <มเหสกฺโข อญฺญตโร ปิตา เต มจฺเจสุ มาตา ปน เต อตุลฺยา>
    text <น ตาทิโส อรหติ พฺราหฺมณสฺส ทาสมฺปิ โอหาริตุํ มหานุภาโวฯ>
  text <๘๙๖>
    text <รุกฺขํ นิสฺสาย วิชฺฌิตฺโถ เอเณยฺยํ ปาตุมาคตํ>
    text <โส วิทฺโธ ทูรมจริ สรเวเคน สีฆวา ฯ>
  text <๘๙๗>
    text <ตํ ตฺวํ ปติตมทฺทกฺขิ อรญฺญสฺมิํ พฺรหาวเน>
    text <สมํ สกาชมาทาย สายํ นิคฺโรธุปาคมิฯ>
  text <๘๙๘>
    text <สุกสาฬิกสงฺฆุฏฺฐํ ปิงฺคลํ สนฺถตายุตํ>
    text <โกกิลาภิรุทํ รมฺมํ ธุวํ หริตสทฺทลํฯ>
  text <๘๙๙>
    text <ตตฺถ เต โส ปาตุรหุ อิทฺธิยา ยสสา ชลํ>
    text <มหานุภาโว ภาตา เม กญฺญาหิ ปริวาริโตฯ>
  text <๙๐๐>
    text <โส เตน ปริจิณฺโณ ตฺวํ สพฺพกาเมหิ ตปฺปิโต>
    text <อทุฏฺฐสฺส ตุวํ ทุพฺภิ ตํ เต เวรํ อิธาคตํฯ>
  text <๙๐๑>
    text <ขิปฺปํ คีวํ ปสาเรหิ น เต ทสฺสามิ ชีวิตํ>
    text <ภาตุ ปริสรํ เวรํ เฉทยิสฺสามิ เต สิรํฯ>
  text <๙๐๒>
    text <อชฺฌายโก ยาจโยคี อาหุตคฺคิ จ พฺราหฺมโณ>
    text <เอเตหิ ตีหิ ฐาเนหิ อวชฺโฌ โหติ พฺราหฺมโณฯ>
  text <๙๐๓>
    text <ยํ ปูรํ ธตรฏฺฐสฺส โอคาฬฺหํ ยมุนํ นทิํ>
    text <โชตเต สพฺพโสวณฺณํ คิริมาหจฺจ ยามุนํฯ>
  text <๙๐๔>
    text <ตตฺถ เต ปุริสพฺยคฺฆา โสทริยา มม ภาตโร>
    text <ยถา เต ตตฺถ วกฺขนฺติ ตถา เหสฺสสิ พฺราหฺมณฯ>
  text <๙๐๕>
    text <อนิตฺตรา อิตฺตรสมฺปยุตฺตา ยญฺญา จ เวทา จ สุโภคโลเก>
    text <ตทคฺครยฺหญฺหิ วินินฺทมาโน ชหาติ วิตฺตญฺจ สตญฺจ ธมฺมํฯ>
  text <๙๐๖>
    text <อชฺเฌนมริยา ปถวิํ ชนินฺทา เวสฺสา กสิํ ปาริจริยญฺจ สุทฺทา>
    text <อุปาคุ ปจฺเจกํ ยถาปเทสํ กตาหุ เอเต วสินาติ อาหุฯ>
  text <๙๐๗>
    text <ธาตา วิธาตา วรุโณ กุเวโร โสโม ยโม จนฺทิมา วายุ สูริโย>
    text <เอเตปิ ยญฺญํ ปุถุโส ยชิตฺวา อชฺฌายกานํ อโถ สพฺพกาเมฯ>
  text <๙๐๘>
    text <วิกาสิตา จาปสตานิ ปญฺจ โย อชฺชุโน พลวา ภีมเสโน>
    text <สหสฺสพาหุ อสโม ปถพฺยา โสปิ ตทา มาทหิ ชาตเวทํฯ>
  text <๙๐๙>
    text <โย พฺราหฺมเณ โภชยิ ทีฆรตฺตํ อนฺเนน ปาเนน ยถานุภาวํ>
    text <ปสนฺนจิตฺโต อนุโมทมาโน สุโภค เทวญฺญตโร อโหสิฯ>
  text <๙๑๐>
    text <มหาสนํ เทวมโนมวณฺณํ โย สปฺปินา อสกฺขิ โภเชตุมคฺคิํ>
    text <ส ยญฺญตนฺตํ วรโต ยชิตฺวา ทิพฺพํ คติํ มุจลินฺทชฺฌคจฺฉิฯ>
  text <๙๑๑>
    text <มหานุภาโว วสฺสสหสฺสชีวี โย ปพฺพชี ทสฺสเนยฺโย อุฬาโร>
    text <หิตฺวา อปริยนฺตรฏฺฐํ สเสนํ ราชา ทุทีโปปิ ชคาม สคฺคํฯ>
  text <๙๑๒>
    text <โย สาครนฺตํ สาคโร วิชิตฺวา ยูปํ สุภํ โสณฺณมยํ อุฬารํ>
    text <อุสฺเสสิ เวสฺสานรมาทหาโน สุโภค เทวญฺญตโร อโหสิฯ>
  text <๙๑๓>
    text <ยสฺสานุภาเวน สุโภค คงฺคา ปวตฺตถ ทธิสนฺนิสินฺนํ สมุทฺทํ>
    text <สโลมปาโท ปริจริยมคฺคิํ องฺโค สหสฺสกฺขปุรชฺฌคจฺฉิฯ>
  text <๙๑๔>
    text <มหิทฺธิโก เทววโร ยสสฺสี เสนาปติ ติทิเว วาสวสฺส>
    text <โส โสมยาเคน มลํ วิหนฺตฺวา สุโภค เทวญฺญตโร อโหสิฯ>
  text <๙๑๕>
    text <อการยิ โลกมิมํ ปรญฺจ ภาคีรถิํ หิมวนฺตญฺจ คิชฺฌํ>
    text <โย อิทฺธิมา เทววโร ยสสฺสี โสปิ ตทา อาทหิ ชาตเวทํฯ>
  text <๙๑๖>
    text <มาลาคิรี หิมวา โย จ คิชฺโฌ สุทสฺสโน นิสโภ กุเวรุ>
    text <เอเต จ อญฺเญ จ นคา มหนฺตา จิตฺยา กตา ยญฺญกเรหิ มาหุฯ>
  text <๙๑๗>
    text <อชฺฌายกํ มนฺตคุณูปปนฺนํ ตปสฺสินํ ยาจโยโคติธาหุ>
    text <ตีเร สมุทฺทสฺสุทกํ สชนฺตํ สาคโรชฺโฌหริ เตนเปยฺโยฯ>
  text <๙๑๘>
    text <อายาควตฺถูนิ ปุถู ปถพฺยา สํวิชฺชนฺติ พฺราหฺมณา วาสวสฺส>
    text <ปุริมํ ทิสํ ปจฺฉิมํ ทกฺขิณุตฺตรํ สํวิชฺชมานา ชนยนฺติ เวทํฯ>
  text <๙๑๙>
    text <กลี หิ ธีราน กฏํ มคานํ ภวนฺติ เวทชฺฌคตานริฏฺฐ>
    text <มรีจิธมฺมํ อสเมกฺขิตตฺตา มายาคุณา นาติวหนฺติ ปญฺญํฯ>
  text <๙๒๐>
    text <เวทา น ตาณาย ภวนฺติ ทสฺส มิตฺตทฺทุโน ภูนหุโน นรสฺส>
    text <น ตายเต ปริจิณฺโณ จ อคฺคิ โทสนฺตรํ มจฺจมนริยกมฺมํฯ>
  text <๙๒๑>
    text <สพฺพญฺจ มจฺจา สธนํ สโภคํ อาทีปิตํ ทารุ ติเณน มิสฺสํ>
    text <ทหํ น ตปฺเป อสมตฺถเตโช โก ตํ สุภิกฺขํ ทฺวิรสญฺญุ กยิรา ฯ>
  text <๙๒๒>
    text <ยถาปิ ขีรํ วิปริณามธมฺมํ ทธิ ภวิตฺวา นวนีตมฺปิ โหติ>
    text <เอวมฺปิ อคฺคิ วิปริณามธมฺโม เตโช สโมโรหตี โยคยุตฺโตฯ>
  text <๙๒๓>
    text <น ทิสฺสตี อคฺคิมนุปฺปวิฏฺโฐ สุกฺเขสุ กฏฺเฐสุ นเวสุ จาปิ>
    text <นามตฺถมาโน อรณีนเรน นากมฺมุนา ชายติ ชาตเวโทฯ>
  text <๙๒๔>
    text <สเจ หิ อคฺคิ อนฺตรโต วเสยฺย สุกฺเขสุ กฏฺเฐสุ นเวสุ จาปิ>
    text <สพฺพานิ สุสฺเสยฺยุ วนานิ โลเก สุกฺขานิ กฏฺฐานิ จ ปชฺชเลยฺยุํฯ>
  text <๙๒๕>
    text <กโรติ เจ ทารุติเณน ปุญฺญํ โภชํ นโร ธูมสิขิํ ปตาปวํ>
    text <องฺคาริกา โลณกรา จ สูทา สรีรทาหาปิ กเรยฺยุ ปุญฺญํฯ>
  text <๙๒๖>
    text <อถ เจ หิ เอเต น กโรนฺติ ปุญฺญํ อชฺเฌนมคฺคิํ อิธ ตปฺปยิตฺวา>
    text <น โกจิ โลกสฺมิํ กโรติ ปุญฺญํ โภชํ นโร ธูมสิขิํ ปตาปวํฯ>
  text <๙๒๗>
    text <กถญฺหิ โลกาปจิโต สมาโน อมนุญฺญคนฺธํ พหูนํ อกนฺตํ>
    text <ยเทว มจฺจา ปริวชฺชยนฺติ ตทปฺปสตฺถํ ทฺวิรสญฺญุ ภุญฺเชฯ>
  text <๙๒๘>
    text <สิขิมฺปิ เทเวสุ วทนฺติ เหเก อาปํ มิลกฺขู ปน เทวมาหุ>
    text <สพฺเพว เอเต วิตถํ ภณนฺติ อคฺคี น เทวญฺญตโร น จาโปฯ>
  text <๙๒๙>
    text <อนินฺทฺริยพทฺธมสญฺญกายํ เวสฺสานรํ กมฺมกรํ ปชานํ>
    text <ปริจริย มคฺคิํ สุคติํ กถํ วเช ปาปานิ กมฺมานิ ปกุพฺพมาโน ฯ>
  text <๙๓๐>
    text <สพฺพาภิภู ตาหุธ ชีวิกตฺถา อคฺคิสฺส พฺรหฺมา ปริจารโกติ>
    text <สพฺพานุภาวี จ วสี กิมตฺถํ อนิมฺมิโต นิมฺมิตํ วนฺทิตสฺสฯ>
  text <๙๓๑>
    text <หสฺสํ อนิชฺฌานขมํ อตจฺฉํ สกฺการเหตุ ปกิริํสุ ปุพฺเพ>
    text <เต ลาภสกฺกาเร อปาตุโภนฺเต สนฺธาปิตา ชนฺตุภิ สนฺติธมฺมํฯ>
  text <๙๓๒>
    text <อชฺเฌนมริยา ปถวิํ ชนินฺทา เวสฺสา กสิํ ปาริจริยญฺจ สุทฺทา>
    text <อุปาคุ ปจฺเจกํ ยถาปเทสํ กตาหุ เอเต วสินาติ อาหุฯ>
  text <๙๓๓>
    text <เอตญฺจ สจฺจํ วจนํ ภเวยฺย ยถา อิทํ ภาสิตํ พฺราหฺมเณหิ>
    text <นาขตฺติโย ชาตุ ลเภถ รชฺชํ นาพฺราหฺมโณ มนฺตปทานิ สิกฺเข>
    text <นาญฺญตฺร เวสฺเสหิ กสิํ กเรยฺย สุทฺโท น มุจฺเจ ปรเปสนาย ฯ>
  text <๙๓๔>
    text <ยสฺมา จ เอตํ วจนํ อภูตํ มุสาวิเม โอทริยา ภณนฺติ>
    text <ตทปฺปปญฺญา อภิสทฺทหนฺติ ปสฺสนฺติ ตํ ปณฺฑิตา อตฺตนาวฯ>
  text <๙๓๕>
    text <ขตฺยา หิ เวสฺสานํ พลิํ หรนฺติ อาทาย สตฺถานิ จรนฺติ พฺราหฺมณา>
    text <ตํ ตาทิสํ สงฺขุภิตํ ปภินฺนํ กสฺมา พฺรหฺมา นุชฺชุ กโรติ โลกํฯ>
  text <๙๓๖>
    text <สเจ หิ โส อิสฺสโร สพฺพโลเก พฺรหฺมา พหูภูตปตี ปชานํ>
    text <กิํ สพฺพโลกํ วิทหี อลกฺขิํ กิํ สพฺพโลกํ น สุขิํ อกาสิฯ>
  text <๙๓๗>
    text <สเจ หิ โส อิสฺสโร สพฺพโลเก พฺรหฺมา พหูภูตปตี ปชานํ>
    text <มายา มุสาวชฺชมเทน จาปิ โลกํ อธมฺเมน กิมตฺถมการิ ฯ>
  text <๙๓๘>
    text <สเจ หิ โส อิสฺสโร สพฺพโลเก พฺรหฺมา พหูภูตปตี ปชานํ>
    text <อธมฺมิโก ภูตปตี อริฏฺฐ ธมฺเม สติ โย วิทหี อธมฺมํฯ>
  text <๙๓๙>
    text <กีฏา ปฏงฺคา อุรคา จ เภกา หนฺตฺวา กิมี สุชฺฌติ มกฺขิกา จ>
    text <เอเตปิ ธมฺมา อนริยรูปา กมฺโพชกานํ วิตถา พหูนํฯ>
  text <๙๔๐>
    text <สเจ หิ โส สุชฺฌติ โย หนาติ หโตปิ โส สคฺคมุเปติ ฐานํ>
    text <โภวาทิ โภวาทิน มารเยยฺยุํ เย จาปิ เตสํ อภิสทฺทเหยฺยุํฯ>
  text <๙๔๑>
    text <เนว มิคา น ปสู โนปิ คาโว อายาจนฺติ อตฺตวธาย เกจิ>
    text <วิปฺผนฺทมาเน อิธ ชีวิกตฺถา ยญฺเญสุ ปาเณ ปสุมารภนฺติ ฯ>
  text <๙๔๒>
    text <ยูปุสฺสเน ปสุพนฺเธ จ พาลา จิตฺเตหิ วณฺเณหิ มุขํ นยนฺติ>
    text <อยํ เต ยูโป กามทุโห ปรตฺถ ภวิสฺสติ สสฺสโต สมฺปราเยฯ>
  text <๙๔๓>
    text <สเจ จ ยูเป มณิสงฺขมุตฺตํ ธญฺญํ ธนํ รชตํ ชาตรูปํ>
    text <สุกฺเขสุ กฏฺเฐสุ นเวสุ จาปิ สเจ ทุเห ติทิเว สพฺพกาเม>
    text <เตวิชฺชสงฺฆาว ปุถู ยเชยฺยุํ อพฺราหฺมณํ กญฺจิ น ยาชเยยฺยุํฯ>
  text <๙๔๔>
    text <กุโต จ ยูเป มณิสงฺขมุตฺตํ ธญฺญํ ธนํ รชตํ ชาตรูปํ>
    text <สุกฺเขสุ กฏฺเฐสุ นเวสุ จาปิ กุโต ทุเห ติทิเว สพฺพกาเมฯ>
  text <๙๔๕>
    text <สฐา จ ลุทฺทา จ ปลุทฺธพาลา จิตฺเตหิ วณฺเณหิ มุขํ นยนฺติ>
    text <อาทาย อคฺคิํ มม เทหิ วิตฺตํ ตโต สุขี โหหิสิ สพฺพกาเมฯ>
  text <๙๔๖>
    text <ตมคฺคิหุตฺตํ สรณํ ปวิสฺส จิตฺเตหิ วณฺเณหิ มุขํ นยนฺติ>
    text <โอโรปยิตฺวา เกสมสฺสุํ นขญฺจ เวเทหิ วิตฺตํ อติคาฬฺหยนฺติ ฯ>
  text <๙๔๗>
    text <กากา อุลูกํว รโห ลภิตฺวา เอกํ สมานํ พหุกา สเมจฺจ>
    text <อนฺนานิ ภุตฺวา กุหกา กุหิตฺวา มุณฺฑํ กริตฺวา ยญฺญปโถสฺสชนฺติฯ>
  text <๙๔๘>
    text <เอวญฺหิ โส วญฺจิโต พฺราหฺมเณหิ เอโก สมาโน พหุกา สเมจฺจ>
    text <เต โยคโยเคน วิลุมฺปมานา ทิฏฺฐํ อทิฏฺเฐน ธนํ หรนฺติฯ>
  text <๙๔๙>
    text <อกาสิยา ราชูหิวานุสิฏฺฐา ตทสฺส อาทาย ธนํ หรนฺติ>
    text <เต ตาทิสา โจรสมา อสนฺตา วชฺฌา น หญฺญนฺติ อริฏฺฐ โลเกฯ>
  text <๙๕๐>
    text <อินฺทสฺส พาหารสิ ทกฺขิณาติ ยญฺเญสุ ฉินฺทนฺติ ปลาสยฏฺฐิํ>
    text <ตํ เจปิ สจฺจํ มฆวา ฉินฺนพาหุ เกนสฺส อินฺโท อสุเร ชินาติฯ>
  text <๙๕๑>
    text <ตญฺเจว ตุจฺฉํ มฆวา สมงฺคี หนฺตา อวชฺโฌ ปรโม ส เทโว>
    text <มนฺตา อิเม พฺราหฺมณา ตุจฺฉรูปา สนฺทิฏฺฐิกา วญฺจนา เอส โลเกฯ>
  text <๙๕๒>
    text <มาลาคิริ หิมวา โย จ คิชฺโฌ สุทสฺสโน นิสโภ กุเวรุ>
    text <เอเต จ อญฺเญ จ นคา มหนฺตา จิตฺยา กตา ยญฺญกเรหิ มาหุฯ>
  text <๙๕๓>
    text <ยถาปการานิ หิ อิฏฺฐกานิ จิตฺยา กตา ยญฺญกเรหิ มาหุ>
    text <น ปพฺพตา โหนฺติ ตถาปการา อญฺญา ทิสา อจลา ติฏฺฐเสลาฯ>
  text <๙๕๔>
    text <น อิฏฺฐกา โหนฺติ สิลา จิเรน น ตตฺถ สญฺชายติ อโย น โลหํ>
    text <ยญฺญญฺจ เอตํ ปริวณฺณยนฺตา จิตฺยา กตา ยญฺญกเรหิ มาหุฯ>
  text <๙๕๕>
    text <อชฺฌายกํ มนฺตคุณูปปนฺนํ ตปสฺสินํ ยาจโยโคติธาหุ>
    text <ตีเร สมุทฺทสฺสุทกํ สชนฺตํ ตํ สาคโรชฺโฌหริ เตนเปยฺโยฯ>
  text <๙๕๖>
    text <ปโรสหสฺสมฺปิ สมนฺตเวเท มนฺตูปปนฺเน นทิโย วหนฺติ>
    text <น เตน พฺยาปนฺนรสูทกา น กสฺมา สมุทฺโท อตุโล อเปยฺโยฯ>
  text <๙๕๗>
    text <เย เกจิ กูปา อิธ ชีวโลเก โลณูทกา กูปขเณหิ ขาตา>
    text <น พฺราหฺมณชฺโฌหรเณน เตสุ อาโป อเปยฺโย ทฺวิรสญฺญุ มาหุฯ>
  text <๙๕๘>
    text <ปุเร ปุรตฺถา กา กสฺส ภริยา มโน มนุสฺสํ อชเนสิ ปุพฺเพ>
    text <เตนาปิ ธมฺเมน น โกจิ หีโน เอวมฺปิ โวสฺสคฺควิภงฺคมาหุ ฯ>
  text <๙๕๙>
    text <จณฺฑาลปุตฺโตปิ อธิจฺจ เวเท ภาเสยฺย มนฺเต กุสโล มตีมา>
    text <น ตสฺส มุทฺธาปิ ผเลยฺย สตฺตธา มนฺตา อิเม อตฺตวธาย กตา ฯ>
  text <๙๖๐>
    text <วาจากตา คิทฺธิกตา คหีตา ทุมฺโมจยา กพฺยปถานุปนฺนา>
    text <พาลาน จิตฺตํ วิสเม นิวิฏฺฐํ ตทปฺปปญฺญา อภิสทฺทหนฺติฯ>
  text <๙๖๑>
    text <สีหสฺส พฺยคฺฆสฺส จ ทีปิโน จ น วิชฺชตี โปริสิยํพเลน>
    text <มนุสฺสภาโว จ ควํว เปกฺโข ชาตี หิ เตสํ อสมา สมานา ฯ>
  text <๙๖๒>
    text <สเจ จ ราชา ปถวิํ วิชิตฺวา สชีววา อสฺสวปาริสชฺโช>
    text <สยเมว โส สตฺตุสงฺฆํ วิเชยฺย ตสฺสปฺปชา นิจฺจสุขี ภเวยฺยฯ>
  text <๙๖๓>
    text <ขตฺติยมนฺตา จ ตโย จ เวทา อตฺเถน เอเต สมกา ภวนฺติ>
    text <เตสญฺจ อตฺถํ อวินิจฺฉินิตฺวา น พุชฺฌตี โอฆปถํว ฉนฺนํฯ>
  text <๙๖๔>
    text <ขตฺติยมนฺตา จ ตโย จ เวทา อตฺเถน เอเต สมกา ภวนฺติ>
    text <ลาโภ อลาโภ อยโส ยโส จ สพฺเพว เตสํ จตุนฺนญฺจ ธมฺมาฯ>
  text <๙๖๕>
    text <ยถาปิ อิพฺภา ธนธญฺญเหตุ กมฺมานิ กโรนฺติ ปุถู ปถพฺยา>
    text <เตวิชฺชสงฺฆา จ ตเถว อชฺช กมฺมานิ กโรนฺติ ปุถู ปถพฺยาฯ>
  text <๙๖๖>
    text <อิพฺเภหิ เย เต สมกา ภวนฺติ นิจฺจุสฺสุกา กามคุเณสุ ยุตฺตา>
    text <กมฺมานิ กโรนฺติ ปุถู ปถพฺยา ตทปฺปปญฺญา ทฺวิรสญฺญุรา เตฯ>
  text <๙๖๗>
    text <กสฺส เภรี มุทิงฺคา จ สงฺขาปณวทินฺทิมา>
    text <ปุรโต ปฏิปนฺนานิ หาสยนฺตา รเถสภํฯ>
  text <๙๖๘>
    text <กสฺส กญฺจนปฏฺเฏน ปุถุนา วิชฺชุวณฺณินา>
    text <ยุวา กลาปสนฺนทฺโธ โก เอติ สิริยา ชลํฯ>
  text <๙๖๙>
    text <อุกฺกามุขปหฏฺฐํว ขทิรงฺคารสนฺนิภํ>
    text <มุขญฺจ รุจิรา ภาติ โก เอติ สิริยา ชลํฯ>
  text <๙๗๐>
    text <กสฺส ชมฺโพนทํ ฉตฺตํ สสลากํ มโนรมํ>
    text <อาทิจฺจรํสาวรณํ โก เอติ สิริยา ชลํฯ>
  text <๙๗๑>
    text <กสฺส องฺคํ ปริคฺคยฺห วาฬพีชนิมุตฺตมํ>
    text <อุภโต วรปุญฺญสฺส มุทฺธนิ อุปรูปริฯ>
  text <๙๗๒>
    text <กสฺส เปขุณหตฺถานิ จิตฺรานิ จ มุทูนิ จ>
    text <กญฺจนมณิทณฺฑานิ จรนฺติ ทุภโต มุขํฯ>
  text <๙๗๓>
    text <ขทิรงฺคารวณฺณาภา อุกฺกามุขปหํสิตา>
    text <กสฺเสเต กุณฺฑลา วคฺคู โสภนฺติ ทุภโต มุขํฯ>
  text <๙๗๔>
    text <กสฺส วาเตน ฉุปิตา นิทฺธนฺตา มุทุกาฬกา>
    text <โสภยนฺติ นลาฏนฺตํ นภา วิชฺชุริวุคฺคตาฯ>
  text <๙๗๕>
    text <กสฺส เอตานิ อกฺขีนิ อายตานิ ปุถูนิ จ>
    text <โก โสภติ วิสาลกฺโข กสฺเสตํ อุณฺณชํ มุขํฯ>
  text <๙๗๖>
    text <กสฺเสเต ลปนชาตา สุทฺธา สงฺขวรูปมา>
    text <ภาสมานสฺส โสภนฺติ ทนฺตา กุปฺปิลสาทิสาฯ>
  text <๙๗๗>
    text <กสฺส ลาขารสสมา หตฺถปาทา สุเขธิตา>
    text <โก โส พิมฺโพฏฺฐสมฺปนฺโน ทิวา สูริโยว ภาสติฯ>
  text <๙๗๘>
    text <หิมจฺจเย หิมวติ มหาสาโลว ปุปฺผิโต>
    text <โก โส โอทาตปาวาโร ชยํ อินฺโทว โสภติฯ>
  text <๙๗๙>
    text <สุวณฺณปีฬกากิณฺณํ มณิทณฺฑวิจิตฺตกํ>
    text <โก โส ปริสโมคยฺห อีสํ ขคฺคํ ปมุญฺจติ ฯ>
  text <๙๘๐>
    text <สุวณฺณวิกตา จิตฺตา สุกตา จิตฺตสิพฺพนา>
    text <โก โส โอมุญฺจเต ปาทา นโม กตฺวา มเหสิโนฯ>
  text <๙๘๑>
    text <ธตรฏฺฐา หิ เต นาคา อิทฺธิมนฺโต ยสสฺสิโน>
    text <สมุทฺทชาย อุปฺปนฺนา นาคา เอเต มหิทฺธิกาติฯ>
  stand <ภูริทตฺตชาตกํ ฉฏฺฐํฯ>
  text <  <
  text <๕๔๔ จนฺทกุมารชาตกํ ๗>
  text <๙๘๒>
    text <ราชาสิ ลุทฺทกมฺโม เอกราชา ปุปฺผวตียา>
    text <โส ปุจฺฉิ พฺรหฺมพนฺธุํ ขณฺฑหาลํ ปุโรหิตํ มูฬฺหํฯ>
  text <๙๘๓>
    text <สคฺคาน มคฺคมาจิกฺข ตฺวํสิ พฺราหฺมณ ธมฺมวินยกุสโล>
    text <ยถา อิโต วชนฺติ สุคติํ นรา ปุญฺญานิ กตฺวานฯ>
  text <๙๘๔>
    text <อติทานํ ททิตฺวาน อวชฺเฌ เทว ฆาเตตฺวา>
    text <เอวํ วชนฺติ สุคติํ นรา ปุญฺญานิ กตฺวานฯ>
  text <๙๘๕>
    text <กิํ ปน ตํ อติทานํ เก จ อวชฺฌา อิมสฺมิ โลกสฺมิํ>
    text <เอตญฺจ โข โน อกฺขาหิ ยชิสฺสามิ ททามิ ทานานิฯ>
  text <๙๘๖>
    text <ปุตฺเตหิ เทว ยชิตพฺพํ มเหสีหิ เนคเมหิ จ>
    text <อุสเภหิ อาชานิเยหิ จตูหิ สพฺพจตุกฺเกน เทว ยชิตพฺพํฯ>
  text <๙๘๗>
    text <ตํ สุตฺวา อนฺเตปุเร กุมารา มเหสิโย จ หญฺญนฺตุ>
    text <เอโก อโหสิ นิคฺโฆโส ภิสฺมา อจฺจุคฺคโต สทฺโทฯ>
  text <๙๘๘>
    text <คจฺฉถ วเทถ กุมาเร จนฺทํ สูริยญฺจ ภทฺทเสนญฺจ>
    text <สูรญฺจ วามโคตฺตญฺจ ปจุรา กิร โหถ ยญฺญตฺถายฯ>
  text <๙๘๙>
    text <กุมาริโยปิ วเทถ อุปเสนํ โกกิลญฺจ มุทิตญฺจ>
    text <นนฺทญฺจาปิ กุมาริํ ปจุรา กิร โหถ ยญฺญตฺถายฯ>
  text <๙๙๐>
    text <วิชยมฺปิ มยฺหํ มเหสิํ เอราวติํ เกสินิํ สุนนฺทญฺจ>
    text <ลกฺขณวรูปปนฺนา ปจุรา กิร โหถ ยญฺญตฺถายฯ>
  text <๙๙๑>
    text <คหปตโย จ วเทถ ปุณฺณมุขํ ภทฺทิยํ สิงฺคาลญฺจ>
    text <วฑฺฒญฺจาปิ คหปติํ ปจุรา กิร โหถ ยญฺญตฺถายฯ>
  text <๙๙๒>
    text <เต ตตฺถ คหปตโย อโวจิสุํ สมาคตา ปุตฺตทารปริกิณฺณา>
    text <สพฺเพว สิขิโน เทว กโรหิ อถ วา โน ทาเส สาเวหิฯ>
  text <๙๙๓>
    text <อภยํกรมฺปิ เม หตฺถิํ นาฬาคิริํ อจฺจุคฺคตํ วรุณทนฺตํ>
    text <อาเนถ โข เน ขิปฺปํ ยญฺญตฺถาย ภวิสฺสนฺติฯ>
  text <๙๙๔>
    text <อสฺสรตนมฺปิ เกสิํ สุรามุขํ ปุณฺณกํ วินตกญฺจ>
    text <อาเนถ โข เน ขิปฺปํ ยญฺญตฺถาย ภวิสฺสนฺติฯ>
  text <๙๙๕>
    text <อุสภมฺปิ ยูถปติํ อโนชํ นิสภํ ควมฺปติํ เตปิ มยฺหํ อาเนถ>
    text <สมูห กโรนฺตุ สพฺพํ ยชิสฺสามิ ททามิ ทานานิฯ>
  text <๙๙๖>
    text <สพฺพํ ปฏิยาเทถ ยญฺญํ ปน อุคฺคตมฺหิ สูริยมฺหิ>
    text <อาณาเปถ จ กุมาเร อภิรมนฺตุ อิมํ รตฺติํฯ>
  text <๙๙๗>
    text <สพฺพํ อุปฏฺฐเปถ ยญฺญํ ปน อุคฺคตมฺหิ สูริยมฺหิ>
    text <วเทถ ทานิ กุมาเร อชฺช โข ปจฺฉิมา รตฺติฯ>
  text <๙๙๘>
    text <ตํตํ มาตา อวจ โรทนฺตี อาคนฺตฺวา วิมานโต>
    text <ยญฺโญ กิร เต ปุตฺต ภวิสฺสติ จตูหิ ปุตฺเตหิฯ>
  text <๙๙๙>
    text <สพฺเพปิ มยฺหํ ปุตฺตา จตฺตา จนฺทสฺมิํ หญฺญมานสฺมิํ>
    text <ปุตฺเตหิ ยญฺญํ ยชิตฺวาน สุคติํ สคฺคํ คมิสฺสามิฯ>
  text <๑๐๐๐>
    text <มา ตํ ปุตฺต สทฺทเหสิ สุคติ กิร โหติ ปุตฺตยญฺเญน>
    text <นิรยาเนโส มคฺโค เนโส มคฺโค หิ สคฺคานํฯ>
  text <๑๐๐๑>
    text <ทานานิ เทหิ โกณฺฑญฺญ อหิํสา สพฺพภูตภพฺยานํ>
    text <เอส มคฺโค สุคติยา น จ มคฺโค ปุตฺตยญฺเญนฯ>
  text <๑๐๐๒>
    text <อาจริยานํ วจนา ฆาเตสฺสํ จนฺทญฺจ สูริยญฺจ>
    text <ปุตฺเตหิ ยญฺญํ ยชิตฺวาน ทุจฺจเชหิ สุคติํ สคฺคํ คมิสฺสามิฯ>
  text <๑๐๐๓>
    text <ตํตํ ปิตาปิ อวจ วสวตฺตี โอรสํ สกํ ปุตฺตํ>
    text <ยญฺโญ กิร เต ปุตฺต ภวิสฺสติ จตูหิ ปุตฺเตหิฯ>
  text <๑๐๐๔>
    text <สพฺเพปิ มยฺหํ ปุตฺตา จตฺตา จนฺทสฺมิํ หญฺญมานสฺมิํ>
    text <ปุตฺเตหิ ยญฺญํ ยชิตฺวาน สุคติํ สคฺคํ คมิสฺสามิฯ>
  text <๑๐๐๕>
    text <มา ตํ ปุตฺต สทฺทเหสิ สุคติ กิร โหติ ปุตฺตยญฺเญน>
    text <นิรยาเนโส มคฺโค เนโส มคฺโค หิ สคฺคานํฯ>
  text <๑๐๐๖>
    text <ทานานิ เทหิ โกณฺฑญฺญ อหิํสา สพฺพภูตภพฺยานํ>
    text <เอส มคฺโค สุคติยา น จ มคฺโค ปุตฺตยญฺเญนฯ>
  text <๑๐๐๗>
    text <อาจริยานํ วจนา ฆาเตสฺสํ จนฺทญฺจ สูริยญฺจ>
    text <ปุตฺเตหิ ยญฺญํ ยชิตฺวาน ทุจฺจเชหิ สุคติํ สคฺคํ คมิสฺสามิฯ>
  text <๑๐๐๘>
    text <ทานานิ เทหิ โกณฺฑญฺญ อหิํสา สพฺพภูตภพฺยานํ>
    text <ปุตฺตปริวุโต ตุวํ รฏฺฐํ ชนปทญฺจ ปาเลหิฯ>
  text <๑๐๐๙>
    text <มา โน เทว อวธิ ทาเส โน เทหิ ขณฺฑหาลสฺส>
    text <อปิ นิคฬพนฺธกาปิ หตฺถี อสฺเส จ ปาเลมฯ>
  text <๑๐๑๐>
    text <มา โน เทว อวธิ ทาเส โน เทหิ ขณฺฑหาลสฺส>
    text <อปิ นิคฬพนฺธกาปิ หตฺถิฉกณานิ อุชฺเฌมฯ>
  text <๑๐๑๑>
    text <มา โน เทว อวธิ ทาเส โน เทหิ ขณฺฑหาลสฺส>
    text <อปิ นิคฬพนฺธกาปิ อสฺสฉกณานิ อุชฺเฌมฯ>
  text <๑๐๑๒>
    text <มา โน เทว อวธิ ทาเส โน เทหิ ขณฺฑหาลสฺส>
    text <ยสฺส โหนฺติ ตว กามา อปิ รฏฺฐา ปพฺพาชิตา>
    text <ภิกฺขาจริยํ จริสฺสามฯ>
  text <๑๐๑๓>
    text <ทุกฺขํ โข เม ชนยถ วิลปนฺตา ชีวิตสฺส กามา หิ>
    text <มุญฺเจถ ทานิ กุมาเร อลมฺปิ เม โหตุ ปุตฺตยญฺเญนฯ>
  text <๑๐๑๔>
    text <ปุพฺเพว โขสิ เม วุตฺโต ทุกฺกรํ ทุรภิสมฺภวญฺเจตํ>
    text <อถ โน อุปกฺขฏสฺส ยญฺญสฺส กสฺมา กโรสิ วิกฺเขปํฯ>
  text <๑๐๑๕>
    text <สพฺเพ วชนฺติ สุคติํ เย ยชนฺติ เยปิ ยาเชนฺติ>
    text <เย จาปิ อนุโมทนฺติ ยชนฺตานํ เอทิสํ มหายญฺญํฯ>
  text <๑๐๑๖>
    text <อถ กิสฺส ชโน ปุพฺเพ โสตฺถานํ พฺราหฺมเณ อวาเจสิ>
    text <อถ โน อการณสฺมา ยญฺญตฺถาย เทว ฆาเตสิฯ>
  text <๑๐๑๗>
    text <ปุพฺเพว โน ทหรกาเล น หเนสิ น ฆาเตสิ>
    text <ทหรมฺหา โยพฺพนํ ปตฺตา อทูสกา ตาต หญฺญามฯ>
  text <๑๐๑๘>
    text <หตฺถิคเต อสฺสคเต สนฺนทฺเธ ปสฺส โน มหาราช>
    text <ยุทฺเธ วา ยุชฺฌมาเน วา น หิ มาทิสา สูรา โหนฺติ ยญฺญตฺถายฯ>
  text <๑๐๑๙>
    text <ปจฺจนฺเต วาปิ กุปิเต อฏวีสุ วา มาทิเส นิโยเชนฺติ>
    text <อถ โน อการณสฺมา อภูมิยํ ตาต หญฺญามฯ>
  text <๑๐๒๐>
    text <ยาปิ หิ ตา สกุณิโย วสนฺติ ติณฆรานิ กตฺวาน>
    text <ตาสมฺปิ ปิยา ปุตฺตา อถ โน ตฺวํ เทว ฆาเตสิฯ>
  text <๑๐๒๑>
    text <มา ตสฺส สทฺทเหสิ น มํ ขณฺฑหาโล ฆาเตยฺย>
    text <มมญฺหิ โส ฆาเตตฺวาน อนนฺตรา ตมฺปิ เทว ฆาเตยฺยฯ>
  text <๑๐๒๒>
    text <คามวรํ นิคมวรํ ททนฺติ โภคมฺปิสฺส มหาราช>
    text <อถคฺคปิณฺฑิกาปิ กุเล กุเล เหเต ภุญฺชนฺติฯ>
  text <๑๐๒๓>
    text <เตสมฺปิ ตาทิสานํ อิจฺฉนฺติ ทุพฺภิตุํ มหาราช>
    text <เยภุยฺเยน เอเต อกตญฺญุโน พฺราหฺมณา เทวฯ>
  text <๑๐๒๔>
    text <มา โน เทว อวธิ ทาเส โน เทหิ ขณฺฑหาลสฺส>
    text <อปิ นิคฬพนฺธกาปิ หตฺถี อสฺเส จ ปาเลมฯ>
  text <๑๐๒๕>
    text <มา โน เทว อวธิ ทาเส โน เทหิ ขณฺฑหาลสฺส>
    text <อปิ นิคฬพนฺธกาปิ หตฺถิฉกณานิ อุชฺเฌมฯ>
  text <๑๐๒๖>
    text <มา โน เทว อวธิ ทาเส โน เทหิ ขณฺฑหาลสฺส>
    text <อปิ นิคฬพนฺธกาปิ อสฺสฉกณานิ อุชฺเฌมฯ>
  text <๑๐๒๗>
    text <มา โน เทว อวธิ ทาเส โน เทหิ ขณฺฑหาลสฺส>
    text <ยสฺส โหนฺติ ตว กามา อปิ รฏฺฐา ปพฺพาชิตา>
    text <ภิกฺขาจริยํ จริสฺสามฯ>
  text <๑๐๒๘>
    text <ทุกฺขํ โข เม ชนยถ วิลปนฺตา ชีวิตสฺส กามา หิ>
    text <มุญฺเจถ ทานิ กุมาเร อลมฺปิ เม โหตุ ปุตฺตยญฺเญนฯ>
  text <๑๐๒๙>
    text <ปุพฺเพว โขสิ เม วุตฺโต ทุกฺกรํ ทุรภิสมฺภวญฺเจตํ>
    text <อถ โน อุปกฺขฏสฺส ยญฺญสฺส กสฺมา กโรสิ วิกฺเขปํฯ>
  text <๑๐๓๐>
    text <สพฺเพ วชนฺติ สุคติํ เย ยชนฺติ เยปิ ยาเชนฺติ>
    text <เย จาปิ อนุโมทนฺติ ยชนฺตานํ เอทิสํ มหายญฺญํฯ>
  text <๑๐๓๑>
    text <ยทิ กิร ยชิตฺวา ปุตฺเตหิ เทวโลกํ อิโต จุตา ยนฺติ>
    text <พฺราหฺมโณ ตาว ยชตุ ปจฺฉาปิ ยชสิ ตุวํ ราชาฯ>
  text <๑๐๓๒>
    text <ยทิ กิร ยชิตฺวา ปุตฺเตหิ เทวโลกํ อิโต จุตา ยนฺติ>
    text <เอสฺเวว ขณฺฑหาโล ยชตํ สเกหิ ปุตฺเตหิฯ>
  text <๑๐๓๓>
    text <เอวํ ชานนฺโต ขณฺฑหาโล กิํ ปุตฺตเก น ฆาเตสิ>
    text <สพฺพญฺจ ญาติชนํ อตฺตานญฺจ น ฆาเตสิฯ>
  text <๑๐๓๔>
    text <สพฺเพ วชนฺติ นิรยํ เย ยชนฺติ เยปิ ยาเชนฺติ>
    text <เย จาปิ อนุโมทนฺติ ยชนฺตานํ เอทิสํ มหายญฺญํฯ>
  text <๑๐๓๕>
    text <สเจ หิ โส สุชฺฌติ โย หนาติ หโตปิ โส สคฺคมุเปติ ฐานํ>
    text <โภวาทิ โภวาทิน มารเยยฺยุํ เย จาปิ เตสํ อภิสทฺทเหยฺยุํ ฯ>
  text <๑๐๓๖>
    text <กถญฺจ กิร ปุตฺตกามาโย คหปตโย ฆรณิโย จ>
    text <นครมฺหิ น อุปรวนฺติ ราชานํ มา ฆาตยิ โอรสํ ปุตฺตํฯ>
  text <๑๐๓๗>
    text <กถญฺจ กิร ปุตฺตกามาโย คหปตโย ฆรณิโย จ>
    text <นครมฺหิ น อุปรวนฺติ ราชานํ มา ฆาตยิ อตฺรชํ ปุตฺตํฯ>
  text <๑๐๓๘>
    text <รญฺโญ จมฺหิ อตฺถกาโม หิโต จ สพฺพชนปทสฺส>
    text <น โกจิ อสฺส ปฏิฆํ มยา ชานปโท น ปเวเทติฯ>
  text <๑๐๓๙>
    text <คจฺฉถ โว ฆรณิโย ตาตญฺจ วเทถ ขณฺฑหาลญฺจ>
    text <มา ฆาเตถ กุมาเร อทูสเก สีหสงฺกาเสฯ>
  text <๑๐๔๐>
    text <คจฺฉถ โว ฆรณิโย ตาตญฺจ วเทถ ขณฺฑหาลญฺจ>
    text <มา ฆาเตถ กุมาเร อเปกฺขิเต สพฺพโลกสฺสฯ>
  text <๑๐๔๑>
    text <ยํ นูนาหํ ชาเยยฺยํ รถการกุเลสุ วา>
    text <ปุกฺกุสกุเลสุ วา เวสฺเสสุ วา ชาเยยฺยํ>
    text <น หชฺช มํ ราช ยญฺเญ ฆาเตยฺยฯ>
  text <๑๐๔๒>
    text <สพฺพา สีมนฺตินิโย คจฺฉถ อยฺยสฺส ขณฺฑหาลสฺส>
    text <ปาเทสุ นิปตถ อปราธาหํ น ปสฺสามิฯ>
  text <๑๐๔๓>
    text <สพฺพา สีมนฺตินิโย คจฺฉถ อยฺยสฺส ขณฺฑหาลสฺส>
    text <ปาเทสุ นิปตถ กินฺเต ภนฺเต มยํ อทูเสมฯ>
  text <๑๐๔๔>
    text <กปณา วิลปติ เสลา ทิสฺวาน ภาตเร อุปนีตตฺเต>
    text <ยญฺโญ กิร เม อุกฺขิปิโต ตาเตน สคฺคกาเมนฯ>
  text <๑๐๔๕>
    text <อาวตฺติ ปริวตฺติ จ วสุโล สมฺมุขา รญฺโญ>
    text <มา โน ปิตรํ อวธิ ทหรมฺหา โยพฺพนํ ปตฺตาฯ>
  text <๑๐๔๖>
    text <เอโส เต วสุล ปิตา สเมหิ ปิตรา สห>
    text <ทุกฺขํ โข เม ชนยสิ วิลปนฺโต อนฺเตปุรสฺมิํ>
    text <มุญฺเจถ ทานิ กุมาเร อลมฺปิ เม โหตุ ปุตฺตยญฺเญนฯ>
  text <๑๐๔๗>
    text <ปุพฺเพว โขสิ เม วุตฺโต ทุกฺกรํ ทุรภิสมฺภวญฺเจตํ>
    text <อถ โน อุปกฺขฏสฺส ยญฺญสฺส กสฺมา กโรสิ วิกฺเขปํฯ>
  text <๑๐๔๘>
    text <สพฺเพ วชนฺติ สุคติํ เย ยชนฺติ เยปิ ยาเชนฺติ>
    text <เย จาปิ อนุโมทนฺติ ยชนฺตานํ เอทิสํ มหายญฺญํฯ>
  text <๑๐๔๙>
    text <สพฺพรตนสฺส ยญฺโญ อุปกฺขโฏ เอกราช ตว ปฏิยตฺโต>
    text <อภินิกฺขมสฺสุ เทว สคฺคํ คโต ตฺวํ ปโมทิสฺสสิฯ>
  text <๑๐๕๐>
    text <ทหรา สตฺตสตา เอตา จนฺทกุมารสฺส ภริยาโย>
    text <เกเส ปกิริตฺวาน โรทนฺติโย มคฺคมนุยายิํสุ ฯ>
  text <๑๐๕๑>
    text <อปรา ปน โสเกน นิกฺขนฺตา นนฺทเน วิย เทวา>
    text <เกเส ปกิริตฺวาน โรทนฺติโย มคฺคมนุยายิํสุ ฯ>
  text <๑๐๕๒>
    text <กาสิกสุจิวตฺถธรา กุณฺฑลิโน อคลุจนฺทนวิลิตฺตา>
    text <นิยฺยนฺติ จนฺทสูริยา ยญฺญตฺถาย เอกราชสฺสฯ>
  text <๑๐๕๓>
    text <กาสิกสุจิวตฺถธรา กุณฺฑลิโน อคลุจนฺทนวิลิตฺตา>
    text <นิยฺยนฺติ จนฺทสูริยา มาตุ กตฺวา หทยโสกํฯ>
  text <๑๐๕๔>
    text <กาสิกสุจิวตฺถธรา กุณฺฑลิโน อคลุจนฺทนวิลิตฺตา>
    text <นิยฺยนฺติ จนฺทสูริยา ชนสฺส กตฺวา หทยโสกํฯ>
  text <๑๐๕๕>
    text <มํสรสโภชนา นฺหาปกสุนฺหาปิตา กุณฺฑลิโน อคลุจนฺทนวิลิตฺตา>
    text <นิยฺยนฺติ จนฺทสูริยา ยญฺญตฺถาย เอกราชสฺสฯ>
  text <๑๐๕๖>
    text <มํสรสโภชนา นฺหาปกสุนฺหาปิตา กุณฺฑลิโน อคลุจนฺทนวิลิตฺตา>
    text <นิยฺยนฺติ จนฺทสูริยา มาตุ กตฺวา หทยโสกํฯ>
  text <๑๐๕๗>
    text <มํสรสโภชนา นฺหาปกสุนฺหาปิตา กุณฺฑลิโน อคลุจนฺทนวิลิตฺตา>
    text <นิยฺยนฺติ จนฺทสูริยา ชนสฺส กตฺวา หทยโสกํ ฯ>
  text <๑๐๕๘>
    text <ยสฺสุ ปุพฺเพ หตฺถิวรธุรคเต หตฺถีหิ อนุวชนฺติ>
    text <ตฺยชฺช จนฺทสูริยา อุโภว ปตฺติกา ยนฺติฯ>
  text <๑๐๕๙>
    text <ยสฺสุ ปุพฺเพ อสฺสวรธุรคเต อสฺเสหิ อนุวชนฺติ>
    text <ตฺยชฺช จนฺทสูริยา อุโภว ปตฺติกา ยนฺติฯ>
  text <๑๐๖๐>
    text <ยสฺสุ ปุพฺเพ รถวรธุรคเต รเถหิ อนุวชนฺติ>
    text <ตฺยชฺช จนฺทสูริยา อุโภว ปตฺติกา ยนฺติฯ>
  text <๑๐๖๑>
    text <เยหิสฺสุ ปุพฺเพ นียิํสุ ตปนียกปฺปเนหิ ตุรงฺเคหิ>
    text <ตฺยชฺช จนฺทสูริยา อุโภว ปตฺติกา ยนฺติฯ>
  text <๑๐๖๒>
    text <ยทิ สกุณิ มํสมิจฺฉสิ ฑยสฺสุ ปุพฺเพน ปุปฺผวติยา>
    text <ยชเตตฺถ เอกราชา สมฺมูฬฺโห จตูหิ ปุตฺเตหิฯ>
  text <๑๐๖๓>
    text <ยทิ สกุณิ มํสมิจฺฉสิ ฑยสฺสุ ปุพฺเพน ปุปฺผวติยา>
    text <ยชเตตฺถ เอกราชา สมฺมูฬฺโห จตูหิ กญฺญาหิฯ>
  text <๑๐๖๔>
    text <ยทิ สกุณิ มํสมิจฺฉสิ ฑยสฺสุ ปุพฺเพน ปุปฺผวติยา>
    text <ยชเตตฺถ เอกราชา สมฺมูฬฺโห จตูหิ มเหสีหิฯ>
  text <๑๐๖๕>
    text <ยทิ สกุณิ มํสมิจฺฉสิ ฑยสฺสุ ปุพฺเพน ปุปฺผวติยา>
    text <ยชเตตฺถ เอกราชา สมฺมูฬฺโห จตูหิ คหปตีหิฯ>
  text <๑๐๖๖>
    text <ยทิ สกุณิ มํสมิจฺฉสิ ฑยสฺสุ ปุพฺเพ ปุปฺผวติยา>
    text <ยชเตตฺถ เอกราชา สมฺมูฬฺโห จตูหิ หตฺถีหิฯ>
  text <๑๐๖๗>
    text <ยทิ สกุณิ มํสมิจฺฉสิ ฑยสฺสุ ปุพฺเพน ปุปฺผวติยา>
    text <ยชเตตฺถ เอกราชา สมฺมูฬฺโห จตูหิ อสฺเสหิฯ>
  text <๑๐๖๘>
    text <ยทิ สกุณิ มํสมิจฺฉสิ ฑยสฺสุ ปุพฺเพน ปุปฺผวติยา>
    text <ยชเตตฺถ เอกราชา สมฺมูฬฺโห จตูหิ อุสเภหิฯ>
  text <๑๐๖๙>
    text <ยทิ สกุณิ มํสมิจฺฉสิ ฑยสฺสุ ปุพฺเพน ปุปฺผวติยา>
    text <ยชเตตฺถ เอกราชา สมฺมูฬฺโห สพฺพจตุกฺเกนฯ>
  text <๑๐๗๐>
    text <อยมสฺส ปาสาโท อิทํ อนฺเตปุรํ สุรมณียํ>
    text <เตทานิ อยฺยปุตฺตา จตฺตาโร วธาย นินฺนีตาฯ>
  text <๑๐๗๑>
    text <อิทมสฺส กูฏาคารํ โสวณฺณํ ปุปฺผมลฺยวิกิณฺณํ>
    text <เตทานิ อยฺยปุตฺตา จตฺตาโร วธาย นินฺนีตาฯ>
  text <๑๐๗๒>
    text <อิทมสฺส อุยฺยานํ สุปุปฺผิตํ สพฺพกาลิกํ รมฺมํ>
    text <เตทานิ อยฺยปุตฺตา จตฺตาโร วธาย นินฺนีตาฯ>
  text <๑๐๗๓>
    text <อิทมสฺส อโสกวนํ สุปุปฺผิตํ สพฺพกาลิกํ รมฺมํ>
    text <เตทานิ อยฺยปุตฺตา จตฺตาโร วธาย นินฺนีตาฯ>
  text <๑๐๗๔>
    text <อิทมสฺส กณิการวนํ สุปุปฺผิตํ สพฺพกาลิกํ รมฺมํ>
    text <เตทานิ อยฺยปุตฺตา จตฺตาโร วธาย นินฺนีตาฯ>
  text <๑๐๗๕>
    text <อิทมสฺส ปาฏลิวนํ สุปุปฺผิตํ สพฺพกาลิกํ รมฺมํ>
    text <เตทานิ อยฺยปุตฺตา จตฺตาโร วธาย นินฺนีตาฯ>
  text <๑๐๗๖>
    text <อิทมสฺส อมฺพวนํ สุปุปฺผิตํ สพฺพกาลิกํ รมฺมํ>
    text <เตทานิ อยฺยปุตฺตา จตฺตาโร วธาย นินฺนีตาฯ>
  text <๑๐๗๗>
    text <อยมสฺส โปกฺขรณี สญฺฉนฺนา ปทุมปุณฺฑรีเกหิ>
    text <นาวา จ โสวณฺณวิกตา ปุปฺผวลฺลิยา จิตฺตา สุรมณียา>
    text <เตทานิ อยฺยปุตฺตา จตฺตาโร วธาย นินฺนีตาฯ>
  text <๑๐๗๘>
    text <อิทมสฺส หตฺถิรตนํ เอราวโณ คโช พลี ทนฺตี>
    text <เตทานิ อยฺยปุตฺตา จตฺตาโร วธาย นินฺนีตาฯ>
  text <๑๐๗๙>
    text <อิทมสฺส อสฺสรตนํ เอกขูโร อสฺโส>
    text <เตทานิ อยฺยปุตฺตา จตฺตาโร วธาย นินฺนีตาฯ>
  text <๑๐๘๐>
    text <อยมสฺส อสฺสรโถ สาฬิย นิคฺโฆโส สุโภ รตนวิจิตฺโต>
    text <ยตฺถสฺสุ อยฺยปุตฺตา โสภิํสุ นนฺทเน วิย เทวา>
    text <เตทานิ อยฺยปุตฺตา จตฺตาโร วธาย นินฺนีตาฯ>
  text <๑๐๘๑>
    text <กถํ นาม สามสมสุนฺทเรหิ จนฺทนมุทุกคตฺเตหิ>
    text <ราชา ยชิสฺสเต ยญฺญํ สมฺมูฬฺโห จตูหิ ปุตฺเตหิฯ>
  text <๑๐๘๒>
    text <กถํ นาม สามสมสุนฺทราหิ จนฺทนมุทุกคตฺตาหิ>
    text <ราชา ยชิสฺสเต ยญฺญํ สมฺมูฬฺโห จตูหิ กญฺญาหิฯ>
  text <๑๐๘๓>
    text <กถํ นาม สามสมสุนฺทราหิ จนฺทนมุทุกคตฺตาหิ>
    text <ราชา ยชิสฺสเต ยญฺญํ สมฺมูฬฺโห จตูหิ มเหสีหิฯ>
  text <๑๐๘๔>
    text <กถํ นาม สามสมสุนฺทเรหิ จนฺทนมุทุกคตฺเตหิ>
    text <ราชา ยชิสฺสเต ยญฺญํ สมฺมูฬฺโห จตูหิ คหปตีหิฯ>
  text <๑๐๘๕>
    text <ยถา โหนฺติ คามนิคมา สุญฺญา อมนุสฺสกา พฺรหารญฺญา>
    text <ตถา เหสฺสติ ปุปฺผวติยา ยิฏฺเฐสุ จนฺทสูริเยสุฯ>
  text <๑๐๘๖>
    text <อุมฺมตฺติกา ภวิสฺสามิ ภูนหตา ปํสุนา จ ปริกิณฺณา>
    text <สเจ จนฺทวรํ หนฺติ ปาณา เม เทว รุชฺฌนฺติ ฯ>
  text <๑๐๘๗>
    text <อุมฺมตฺติกา ภวิสฺสามิ ภูนหตา ปํสุนา จ ปริกิณฺณา>
    text <สเจ สูริยวรํ หนฺติ ปาณา เม เทว รุชฺฌนฺติฯ>
  text <๑๐๘๘>
    text <กิํ นุ มา น รมาเปยฺยุํ อญฺญมญฺญํ ปิยํวทา>
    text <ฆฏฺฏิกา อุปริกฺขี จ โปกฺขรณี จ ภาริกา>
    text <จนฺทสูริเยสุ นจฺจนฺติโย สมา ตาสํ น วิชฺชติฯ>
  text <๑๐๘๙>
    text <อิมํ มยฺหํ หทยโสกํ ปฏิมุญฺจตุ ขณฺฑหาล ตว มาตา>
    text <โย มยฺหํ หทยโสโก จนฺทมฺหิ วธาย นินฺนีเตฯ>
  text <๑๐๙๐>
    text <อิมํ มยฺหํ หทยโสกํ ปฏิมุญฺจตุ ขณฺฑหาล ตว มาตา>
    text <โย มยฺหํ หทยโสโก สูริยมฺหิ วธาย นินฺนีเตฯ>
  text <๑๐๙๑>
    text <อิมํ มยฺหํ หทยโสกํ ปฏิมุญฺจตุ ขณฺฑหาล ตว ชายา>
    text <โย มยฺหํ หทยโสโก จนฺทมฺหิ วธาย นินฺนีเตฯ>
  text <๑๐๙๒>
    text <อิมํ มยฺหํ หทยโสกํ ปฏิมุญฺจตุ ขณฺฑหาล ตว ชายา>
    text <โย มยฺหํ หทยโสโก สูริยมฺหิ วธาย นินฺนีเตฯ>
  text <๑๐๙๓>
    text <มา จ ปุตฺเต มา จ ปติํ อทฺทกฺขิ ขณฺฑหาล ตว มาตา>
    text <โย ฆาเตสิ กุมาเร อทูสเก สีหสงฺกาเสฯ>
  text <๑๐๙๔>
    text <มา จ ปุตฺเต มา จ ปติํ อทฺทกฺขิ ขณฺฑหาล ตว มาตา>
    text <โย ฆาเตสิ กุมาเร อเปกฺขิเต สพฺพโลกสฺสฯ>
  text <๑๐๙๕>
    text <มา จ ปุตฺเต มา จ ปติํ อทฺทกฺขิ ขณฺฑหาล ตว ชายา>
    text <โย ฆาเตสิ กุมาเร อทูสเก สีหสงฺกาเสฯ>
  text <๑๐๙๖>
    text <มา จ ปุตฺเต มา จ ปติํ อทฺทกฺขิ ขณฺฑหาล ตว ชายา>
    text <โย ฆาเตสิ กุมาเร อเปกฺขิเต สพฺพโลกสฺสฯ>
  text <๑๐๙๗>
    text <มา โน เทว อวธิ ทาเส โน เทหิ ขณฺฑหาลสฺส>
    text <อปิ นิคฬพนฺธกาปิ หตฺถี อสฺเส จ ปาเลมฯ>
  text <๑๐๙๘>
    text <มา โน เทว อวธิ ทาเส โน เทหิ ขณฺฑหาลสฺส>
    text <อปิ นิคฬพนฺธกาปิ หตฺถิฉกณานิ อุชฺเฌมฯ>
  text <๑๐๙๙>
    text <มา โน เทว อวธิ ทาเส โน เทหิ ขณฺฑหาลสฺส>
    text <อปิ นิคฬพนฺธกาปิ อสฺสฉกณานิ อุชฺเฌมฯ>
  text <๑๑๐๐>
    text <มา โน เทว อวธิ ทาเส โน เทหิ ขณฺฑหาลสฺส>
    text <ยสฺส โหนฺติ ตว กามา อปิ รฏฺฐา ปพฺพาชิตา>
    text <ภิกฺขาจริยํ จริสฺสามฯ>
  text <๑๑๐๑>
    text <ทิพฺพํ เทว อุปยาจนฺติ ปุตฺตตฺถิกาปิ ทลิทฺทา>
    text <ปฏิภานานิปิ หิตฺวา ปุตฺเต น ลภนฺติ เอกจฺจาฯ>
  text <๑๑๐๒>
    text <อาสีสิกานิ กโรนฺติ ปุตฺตา โน ชายนฺตุ ตโต ปปุตฺตา>
    text <อถ โน อการณสฺมา ยญฺญตฺถาย เทว ฆาเตสิฯ>
  text <๑๑๐๓>
    text <อุปยาจิตเกน ปุตฺตํ ลภนฺติ มา ตาต โน อฆาเตสิ>
    text <มา กิจฺฉาลทฺธเกหิ ปุตฺเตหิ ยชิตฺโถ อิมํ ยญฺญํฯ>
  text <๑๑๐๔>
    text <อุปยาจิตเกน ปุตฺตํ ลภนฺติ มา ตาต โน อฆาเตสิ>
    text <มา กปณลทฺธเกหิ ปุตฺเตหิ อมฺมาย โน วิปฺปวาเสสิฯ>
  text <๑๑๐๕>
    text <พหุทุกฺขา โปสิย จนฺทํ อมฺม ตุวํ ชียเส ปุตฺตํ>
    text <วนฺทามิ โข เต ปาเท ลภตํ ตาโต ปรโลกํฯ>
  text <๑๑๐๖>
    text <หนฺท จ มํ อุปคุยฺห ปาเท เต อมฺม วนฺทิตุํ เทหิ>
    text <คจฺฉามิ ทานิ ปวาสํ ยญฺญตฺถาย เอกราชสฺสฯ>
  text <๑๑๐๗>
    text <หนฺท จ มํ อุปคุยฺห ปาเท เต อมฺม วนฺทิตุํ เทหิ>
    text <คจฺฉามิ ทานิ ปวาสํ มาตุ กตฺวา หทยโสกํฯ>
  text <๑๑๐๘>
    text <หนฺท จ มํ อุปคุยฺห ปาเท เต อมฺม วนฺทิตุํ เทหิ>
    text <คจฺฉามิ ทานิ ปวาสํ ชนสฺส กตฺวา หทยโสกํฯ>
  text <๑๑๐๙>
    text <หนฺท จ ปทุมปตฺตานํ โมฬิํ พนฺธสฺสุ โคตมิปุตฺต>
    text <จมฺปกทลมิสฺสาโย เอสา เต โปราณิกา ปกติฯ>
  text <๑๑๑๐>
    text <หนฺท จ วิเลปนํ เต ปจฺฉิมกํ จนฺทนํ วิลิมฺปสฺสุ>
    text <เยหิ จ สุวิลิตฺโต โสภสิ ราชปริสายํฯ>
  text <๑๑๑๑>
    text <หนฺท จ มุทุกานิ วตฺถานิ ปจฺฉิมกํ กาสิกํ นิวาเสหิ>
    text <เยหิ จ สุนิวตฺโถ โสภสิ ราชปริสายํฯ>
  text <๑๑๑๒>
    text <มุตฺตามณิกนกวิภูสิตานิ คณฺหสฺสุ หตฺถาภรณานิ>
    text <เยหิ จ หตฺถาภรเณหิ โสภสิ ราชปริสายํฯ>
  text <๑๑๑๓>
    text <น หิ นูนายํ รฏฺฐปาโล ภูมิปติ ชนปทสฺส ทายาโท>
    text <โลกิสฺสโร มหนฺโต ปุตฺเต สฺเนหํ ชนยติฯ>
  text <๑๑๑๔>
    text <มยฺหมฺปิ ปิยา ปุตฺตา อตฺตา จ ปิโย ตุมฺเห จ ภริยาโย>
    text <สคฺคญฺจ ปตฺถยาโน เตนาหํ ฆาตยิสฺสามิฯ>
  text <๑๑๑๕>
    text <มํ ปฐมํ ฆาเตหิ มา เม หทยํ ทุกฺขํ ผาเลสิ>
    text <อลงฺกโต สุนฺทรโก ปุตฺโต เทว ตว สุขุมาโลฯ>
  text <๑๑๑๖>
    text <หนฺทยฺย มํ หนสฺสุ ปรโลเก จนฺทเกน เหสฺสามิ>
    text <ปุญฺญํ กรสฺสุ วิปุลํ วิจราม อุโภปิ ปรโลเกฯ>
  text <๑๑๑๗>
    text <มา ตฺวํ จนฺเท รุจฺจิ มรณํ พหุกา ตว เทวรา วิสาลกฺขิ>
    text <เต ตํ รมยิสฺสนฺติ ยิฏฺฐสฺมิํ โคตมิปุตฺเตฯ>
  text <๑๑๑๘>
    text <เอวํ วุตฺเต จนฺทา อตฺตานํ หนฺติ หตฺถตลเกหิ>
    text <อลเมตฺถ ชีวิเตน ปิสฺสามิ วิสํ มริสฺสามิฯ>
  text <๑๑๑๙>
    text <น หิ นูนิมสฺส รญฺโญ มิตฺตามจฺจา จ วิชฺชเร สุหทา>
    text <เย น วทนฺติ ราชานํ มา ฆาตยิ โอรเส ปุตฺเตฯ>
  text <๑๑๒๐>
    text <น หิ นูนิมสฺส รญฺโญ ญาตี มิตฺตา จ วิชฺชเร สุหทา>
    text <เย น วทนฺติ ราชานํ มา ฆาตยิ อตฺรเช ปุตฺเตฯ>
  text <๑๑๒๑>
    text <อิเม เตปิ มยฺหํ ปุตฺตา คุณิโน กายูรธาริโน ราช>
    text <เตหิปิ ยชสฺสุ ยญฺญํ อถ มุญฺจตุ โคตมิปุตฺเตฯ>
  text <๑๑๒๒>
    text <พิลสตํ มํ กตฺวาน ยชสฺสุ สตฺตธา มหาราช>
    text <มา เชฏฺฐปุตฺตมวธิ อทูสกํ สีหสงฺกาสํฯ>
  text <๑๑๒๓>
    text <พิลสตํ มํ กตฺวาน ยชสฺสุ สตฺตธา มหาราช>
    text <มา เชฏฺฐปุตฺตมวธิ อเปกฺขิตํ สพฺพโลกสฺสฯ>
  text <๑๑๒๔>
    text <พหุกา ตว ทินฺนาภรณา อุจฺจาวจา สุภณิตมฺหิ>
    text <มุตฺตามณิเวฬุริยา เอตํ เต ปจฺฉิมกํ ทานํฯ>
  text <๑๑๒๕>
    text <เยสํ ปุพฺเพ ขนฺเธสุ ผุลฺลา มาลาคุณา วิวตฺติํสุ>
    text <เตสชฺชปิ สุนิสิโต เนตฺติํโส วิวตฺติสฺสติ ขนฺเธสุฯ>
  text <๑๑๒๖>
    text <เยสํ ปุพฺเพ ขนฺเธสุ จิตฺตา มาลาคุณา วิวตฺติํสุ>
    text <เตสชฺชปิ สุนิสิโต เนตฺติํโส วิวตฺติสฺสติ ขนฺเธสุฯ>
  text <๑๑๒๗>
    text <อจิรํ วต เนตฺติํโส วิวตฺติสฺสติ ราชปุตฺตานํ ขนฺเธสุ>
    text <อถ มม หทยํ น ผลติ ตาว ทฬฺหพนฺธญฺจ เม อาสิฯ>
  text <๑๑๒๘>
    text <กาสิกสุจิวตฺถธรา กุณฺฑลิโน อคลุจนฺทนวิลิตฺตา>
    text <นิยฺยาถ จนฺทสูริยา ยญฺญตฺถาย เอกราชสฺสฯ>
  text <๑๑๒๙>
    text <กาสิกสุจิวตฺถธรา กุณฺฑลิโน อคลุจนฺทนวิลิตฺตา>
    text <นิยฺยาถ จนฺทสูริยา มาตุ กตฺวา หทยโสกํฯ>
  text <๑๑๓๐>
    text <กาสิกสุจิวตฺถธรา กุณฺฑลิโน อคลุจนฺทนวิลิตฺตา>
    text <นิยฺยาถ จนฺทสูริยา ชนสฺส กตฺวา หทยโสกํฯ>
  text <๑๑๓๑>
    text <มํสรสโภชนา นฺหาปกสุนฺหาปิตา กุณฺฑลิโน อคลุจนฺทนวิลิตฺตา>
    text <นิยฺยาถ จนฺทสูริยา ยญฺญตฺถาย เอกราชสฺสฯ>
  text <๑๑๓๒>
    text <มํสรสโภชนา นฺหาปกสุนฺหาปิตา กุณฺฑลิโน อคลุจนฺทนวิลิตฺตา>
    text <นิยฺยาถ จนฺทสูริยา มาตุ กตฺวา หทยโสกํฯ>
  text <๑๑๓๓>
    text <มํสรสโภชนา นฺหาปกสุนฺหาปิตา กุณฺฑลิโน อคลุจนฺทนวิลิตฺตา>
    text <นิยฺยาถ จนฺทสูริยา ชนสฺส กตฺวา หทยโสกํฯ>
  text <๑๑๓๔>
    text <สพฺพสฺมิํ อุปกฺขฏสฺมิํ นิสีทิเต จนฺทสฺมิํ ยญฺญตฺถาย>
    text <ปญฺจาลราชธีตา ปญฺชลิกา สพฺพปริสาย สมนุปริยายิ ฯ>
  text <๑๑๓๕>
    text <เยน สจฺเจน ขณฺฑหาโล ปาปกมฺมํ กโรติ ทุมฺเมโธ>
    text <เอเตน สจฺจวชฺเชน สมงฺคินี สามิเกน โหมิฯ>
  text <๑๑๓๖>
    text <เย อิธตฺถิ อมนุสฺสา ยานิ จ ยกฺขภูตภพฺยานิ>
    text <กโรนฺตุ เม เวยฺยาวฏิกํ สมงฺคินี สามิเกน โหมิฯ>
  text <๑๑๓๗>
    text <ยา เทวตา อิธาคตา ยานิ จ ยกฺขภูตภพฺยานิ>
    text <สรเณสินิํ อนาถํ ตายถ มํ ยาจามหํ ปติมาหํ อเชยํ ฯ>
  text <๑๑๓๘>
    text <ตํ สุตฺวา อมนุสฺโส อโยกูฏํ ปริพฺภเมตฺวาน>
    text <ภยมสฺส ชนยนฺโต ราชานํ อิทมโวจฯ>
  text <๑๑๓๙>
    text <พุชฺฌสฺสุ โข ราชกลิ มา ตาหํ มตฺถกํ นิตาเฬสิํ>
    text <มา เชฏฺฐปุตฺตมวธิ อทูสกํ สีหสงฺกาสํฯ>
  text <๑๑๔๐>
    text <โก เต ทิฏฺโฐ ราชกลิ ปุตฺตภริยาโย หญฺญมานาโย>
    text <เสฏฺฐิ จ คหปตโย อทูสกา สคฺคกามา หิฯ>
  text <๑๑๔๑>
    text <ตํ สุตฺวา ขณฺฑหาโล ราชา จ อพฺภุตมิทํ ทิสฺวาน>
    text <สพฺเพสํ พนฺธนานิ โมเจสุํ ยถา ตํ อนุปฆาตํ ฯ>
  text <๑๑๔๒>
    text <สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ>
    text <สพฺเพ เอเกกเลฑฺฑุกมทํสุ เอส วโธ ขณฺฑหาลสฺสฯ>
  text <๑๑๔๓>
    text <สพฺเพ ปวิฏฺฐา นิรยํ ยถา ตํ ปาปกํ กริตฺวาน>
    text <น หิ ปาปกมฺมํ กตฺวา ลพฺภา สุคติํ อิโต คนฺตุํฯ>
  text <๑๑๔๔>
    text <สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ>
    text <จนฺทํ อภิสิญฺจิํสุ สมาคตา ราชปริสา จฯ>
  text <๑๑๔๕>
    text <สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ>
    text <จนฺทํ อภิสิญฺจิํสุ สมาคตา ราชกญฺญาโย จฯ>
  text <๑๑๔๖>
    text <สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ>
    text <จนฺทํ อภิสิญฺจิํสุ สมาคตา เทวปริสา จฯ>
  text <๑๑๔๗>
    text <สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ>
    text <จนฺทํ อภิสิญฺจิํสุ สมาคตา เทวกญฺญาโย จฯ>
  text <๑๑๔๘>
    text <สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ>
    text <เจลุกฺเขปมกรุํ สมาคตา ราชปริสา จฯ>
  text <๑๑๔๙>
    text <สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ>
    text <เจลุกฺเขปมกรุํ สมาคตา ราชกญฺญาโย จฯ>
  text <๑๑๕๐>
    text <สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ>
    text <เจลุกฺเขปมกรุํ สมาคตา เทวปริสา จฯ>
  text <๑๑๕๑>
    text <สพฺเพสุ วิปฺปมุตฺเตสุ เย ตตฺถ สมาคตา ตทา อาสุํ>
    text <เจลุกฺเขปมกรุํ สมาคตา เทวกญฺญาโย จฯ>
  text <๑๑๕๒>
    text <สพฺเพสุ วิปฺปมุตฺเตสุ พหู อานนฺทิตา อหุํ>
    text <นนฺทิํ ปเวสิ นครํ พนฺธนา โมกฺโข อโฆสิตฺถาติฯ>
  stand <จนฺทกุมารชาตกํ สตฺตมํฯ>
  text <  <
  text <๕๔๕ มหานารทกสฺสปชาตกํ ๘>
  text <๑๑๕๓>
    text <อหุ ราชา วิเทหานํ องฺคติ นาม ขตฺติโย>
    text <ปหูตโยคฺโค ธนิมา อนนฺตพลโปริโสฯ>
  text <๑๑๕๔>
    text <โส จ ปนฺนรสิํ รตฺติํ ปุริมยาเม อนาคเต>
    text <จาตุมาสา โกมุทิยา อมจฺเจ สนฺนิปาตยิฯ>
  text <๑๑๕๕>
    text <ปณฺฑิเต สุตสมฺปนฺเน มิตปุพฺเพ วิจกฺขเณ>
    text <วิชยญฺจ สุนามญฺจ เสนาปติํ อลาตกํฯ>
  text <๑๑๕๖>
    text <ตมนุปุจฺฉิ เวเทโห ปจฺเจกํ พฺรูถ สํ รุจิํ>
    text <จาตุมาสา โกมุทชฺช ชุณฺหํ พฺยปหตํ ตมํ>
    text <กายชฺช รติยา รตฺติํ วิหเรมุ อิมํ อุตุํฯ>
  text <๑๑๕๗>
    text <ตโต เสนาปติ รญฺโญ อลาโต เอตทพฺรวิ>
    text <หฏฺฐํ โยคฺคํ พลํ สพฺพํ เสนํ สนฺนาหยามเสฯ>
  text <๑๑๕๘>
    text <นิยฺยาม เทว ยุทฺธาย อนนฺตพลโปริสา>
    text <เย เต วสํ น อายนฺติ วสํ อุปนยามเส>
    text <เอสา มยฺหํ สกา ทิฏฺฐิ อชิตํ โอชินามเสฯ>
  text <๑๑๕๙>
    text <อลาตสฺส วโจ สุตฺวา สุนาโม เอตทพฺรวิ>
    text <สพฺเพ ตุยฺหํ มหาราช อมิตฺตา วสมาคตาฯ>
  text <๑๑๖๐>
    text <นิกฺขิตฺตสตฺถา ปจฺจตฺถา นิวาตมนุวตฺตเร>
    text <อุตฺตโม อุสฺสโว อชฺช น ยุทฺธํ มม รุจฺจติฯ>
  text <๑๑๖๑>
    text <อนฺนปานญฺจ ขชฺชญฺจ ขิปฺปํ อภิหรนฺตุ เต>
    text <รมสฺสุ เทว กาเมหิ นจฺจคีเต สุวาทิเตฯ>
  text <๑๑๖๒>
    text <สุนามสฺส วโจ สุตฺวา วิชโย เอตทพฺรวิ>
    text <สพฺเพ กามา มหาราช นิจฺจํ ตว มุปฏฺฐิตาฯ>
  text <๑๑๖๓>
    text <น เหเต ทุลฺลภา เทว ตว กาเมหิ โมทิตุํ>
    text <สทาปิ กามา สุลภา เนตํ จิตฺตมตํ มมฯ>
  text <๑๑๖๔>
    text <สมณํ พฺราหฺมณํ วาปิ อุปาเสมุ พหุสฺสุตํ>
    text <โย นชฺช วินเย กงฺขํ อตฺถธมฺมวิทู อิเสฯ>
  text <๑๑๖๕>
    text <วิชยสฺส วโจ สุตฺวา ราชา องฺคติ มพฺรวิ>
    text <ยถา วิชโย ภณติ มยฺหมฺเปตํว รุจฺจติฯ>
  text <๑๑๖๖>
    text <สมณํ พฺราหฺมณํ วาปิ อุปาเสมุ พหุสฺสุตํ>
    text <โย นชฺช วินเย กงฺขํ อตฺถธมฺมวิทู อิเสฯ>
  text <๑๑๖๗>
    text <สพฺเพว สนฺตา กโรถ มติํ กํ อุปาเสมุ ปณฺฑิตํ>
    text <โย นชฺช วินเย กงฺขํ อตฺถธมฺมวิทู อิเสฯ>
  text <๑๑๖๘>
    text <เวเทหสฺส วโจ สุตฺวา อลาโต เอตทพฺรวิ>
    text <อตฺถายํ มิคทายสฺมิํ อเจโล ธีรสมฺมโตฯ>
  text <๑๑๖๙>
    text <คุโณ กสฺสปโคตฺตายํ สุโต จิตฺรกถี คณี>
    text <ตํ เทว ปยิรุปาเสมุ โส โน กงฺขํ วิเนสฺสติฯ>
  text <๑๑๗๐>
    text <อลาตสฺส วโจ สุตฺวา ราชา โจเทสิ สารถิํ>
    text <มิคทายํ คมิสฺสาม ยุตฺตํ ยานํ อิธานยฯ>
  text <๑๑๗๑>
    text <ตสฺส ยานํ อโยเชสุํ ทนฺตํ รูปิยปกฺขรํ>
    text <สุกฺกมฏฺฐปริวารํ ปณฺฑรํ โทสินามุขํฯ>
  text <๑๑๗๒>
    text <ตตฺราสุํ กุมุทายุตฺตา จตฺตาโร สินฺธวา หยา>
    text <อนิลูปมสมุปฺปาตา สุทนฺตา โสณฺณมาลิโนฯ>
  text <๑๑๗๓>
    text <เสตจฺฉตฺตํ เสตรโถ เสตสฺสา เสตพีชนี>
    text <เวเทโห สหมจฺเจหิ นิยฺยํ จนฺโทว โสภติฯ>
  text <๑๑๗๔>
    text <ตมนุยายิํสุ พหโว อินฺทิขคฺคธรา พลี>
    text <อสฺสปิฏฺฐิคตา วีรา นรา นรวราธิปํฯ>
  text <๑๑๗๕>
    text <โส มุหุตฺตํว ยายิตฺวา ยานา โอรุยฺห ขตฺติโย>
    text <เวเทโห สหมจฺเจหิ ปตฺตี คุณมุปาคมิฯ>
  text <๑๑๗๖>
    text <เยปิ ตตฺถ ตทา อาสุํ พฺราหฺมณิพฺภา สมาคตา>
    text <น เต อปนยี ราชา อกตํ ภูมิมาคเตฯ>
  text <๑๑๗๗>
    text <ตโต โส มุทุกา ภิสิยา มุทุจิตฺตกสนฺถเต>
    text <มุทุปจฺจตฺถเต ราชา เอกมนฺตํ อุปาวิสิฯ>
  text <๑๑๗๘>
    text <นิสชฺช ราชา สมฺโมทิ กถํ สารณิยํ ตโต>
    text <กจฺจิ ยาปนิยํ ภนฺเต วาตานมวิยคฺคตา ฯ>
  text <๑๑๗๙>
    text <กจฺจิ อกสิรา วุตฺติ ลภสิ ปิณฺฑยาปนํ>
    text <อปาพาโธ จสิ กจฺจิ จกฺขุํ น ปริหายติฯ>
  text <๑๑๘๐>
    text <ตํ คุโณ ปฏิสมฺโมทิ เวเทหํ วินเย รตํ>
    text <ยาปนียํ มหาราช สพฺพเมตํ ตทูภยํฯ>
  text <๑๑๘๑>
    text <กจฺจิ ตุยฺหมฺปิ เวเทห ปจฺจนฺตา น พลียเร>
    text <กจฺจิ อโรคํ โยคฺคํ เต กจฺจิ วหติ วาหนํ>
    text <กจฺจิ เต พฺยาธโย นตฺถิ สรีรสฺสุปตาปิยา ฯ>
  text <๑๑๘๒>
    text <ปฏิสมฺโมทิโต ราชา ตโต ปุจฺฉิ อนนฺตรา>
    text <อตฺถํ ธมฺมญฺจ ญายญฺจ ธมฺมกาโม รเถสโภฯ>
  text <๑๑๘๓>
    text <กถํ ธมฺมํ จเร มจฺโจ มาตาปิตูสุ กสฺสป>
    text <กถํ จเร อาจริเย ปุตฺตทาเร กถํ จเรฯ>
  text <๑๑๘๔>
    text <กถํ จเรยฺย วุฑฺเฒสุ กถํ สมณพฺราหฺมเณ>
    text <กถญฺจ พลกายสฺมิํ กถํ ชนปเท จเรฯ>
  text <๑๑๘๕>
    text <กถํ ธมฺมํ จริตฺวาน มจฺจา คจฺฉนฺติ สุคฺคติํ>
    text <กถญฺเจเก อธมฺมฏฺฐา ปตนฺติ นิรยํ อโถฯ>
  text <๑๑๘๖>
    text <เวเทหสฺส วโจ สุตฺวา กสฺสโป เอตทพฺรวิ>
    text <สุโณหิ เม มหาราช สจฺจํ อวิตถํ ปทํฯ>
  text <๑๑๘๗>
    text <นตฺถิ ธมฺมจริตสฺส ผลํ กลฺยาณปาปกํ>
    text <นตฺถิ เทว ปโร โลโก โก ตโต หิ อิธาคโตฯ>
  text <๑๑๘๘>
    text <นตฺถิ เทว ปิตโร วา กุโต มาตา กุโต ปิตา>
    text <นตฺถิ อาจริโย นาม อทนฺตํ โก ทเมสฺสติฯ>
  text <๑๑๘๙>
    text <สมตุลฺยานิ ภูตานิ นตฺถิ เชฏฺฐาปจายิกา>
    text <นตฺถิ พลํ วีริยํ วา กุโต อุฏฺฐานโปริสํ>
    text <นิยตานิ หิ ภูตานิ ยถา โคฏวิโส ตถาฯ>
  text <๑๑๙๐>
    text <ลทฺเธยฺยํ ลภเต มจฺโจ ตตฺถ ทานผลํ กุโต>
    text <นตฺถิ ทานผลํ เทว อวโส เทววีริโยฯ>
  text <๑๑๙๑>
    text <พาเลหิ ทานํ ปญฺญตฺตํ ปณฺฑิเตหิ ปฏิจฺฉิตํ>
    text <อวสา เทนฺติ ธีรานํ พาลา ปณฺฑิตมานิโนฯ>
  text <๑๑๙๒>
    text <สตฺติเม สสฺสตา กายา อจฺเฉชฺชา อวิโกปิโน>
    text <เตโช ปถวี อาโป จ วาโย สุขํ ทุขญฺจิเม>
    text <ชีเว จ สตฺติเม กายา เยสํ เฉตฺตา น วิชฺชติฯ>
  text <๑๑๙๓>
    text <นตฺถิ หนฺตา ว เฉตฺตา วา หญฺเญ เยวาปิ โกจิ นํ>
    text <อนฺตเรเนว กายานํ สตฺถานิ วีติวตฺตเรฯ>
  text <๑๑๙๔>
    text <โย จาปิ สิรมาทาย ปเรสํ นิสิตาสินา>
    text <น โส ฉินฺทติ เต กาเย ตตฺถ ปาปผลํ กุโตฯ>
  text <๑๑๙๕>
    text <จุลฺลาสีติมหากปฺเป สพฺเพ สุชฺฌนฺติ สํสรํ>
    text <อนาคเต ตมฺหิ กาเล สญฺญโตปิ น สุชฺฌติฯ>
  text <๑๑๙๖>
    text <จริตฺวาปิ พหุํ ภทฺรํ เนว สุชฺฌนฺตินาคเต>
    text <ปาปญฺเจปิ พหุํ กตฺวา ตํ ขณํ นาติวตฺตเรฯ>
  text <๑๑๙๗>
    text <อนุปุพฺเพน โน สุทฺธิ กปฺปานํ จุลฺลสีติยา>
    text <นิยติํ นาติวตฺตาม เวลนฺตมิว สาคโรฯ>
  text <๑๑๙๘>
    text <กสฺสปสฺส วโจ สุตฺวา อลาโต เอตทพฺรวิ>
    text <ยถา ภทนฺโต ภณติ มยฺหมฺเปตํว รุจฺจติฯ>
  text <๑๑๙๙>
    text <อหมฺปิ ปุริมํ ชาติํ สเร สํสริตตฺตโน>
    text <ปิงฺคโล นามหํ อาสิํ ลุทฺโท โคฆาตโก ปุเรฯ>
  text <๑๒๐๐>
    text <พาราณสิยํ ผีตายํ พหุํ ปาปํ กตํ มยา>
    text <พหู มยา หตา ปาณา มหิํสา สูกรา อชาฯ>
  text <๑๒๐๑>
    text <ตโต จุโต อิธ ชาโต อิทฺเธ เสนาปตีกุเล>
    text <นตฺถิ นูน ผลํ ปาปํ โยหํ น นิรยํ คโตฯ>
  text <๑๒๐๒>
    text <อเถตฺถ พีชโก นาม ทาโส อาสิ ปฏจฺจรี>
    text <อุโปสถํ อุปวสนฺโต คุณสนฺติกุปาคมิฯ>
  text <๑๒๐๓>
    text <กสฺสปสฺส วโจ สุตฺวา อลาตสฺส จ ภาสิตํ>
    text <ปสฺสสนฺโต มุหุํ อุณฺหํ รุทํ อสฺสูนิ วตฺตยิฯ>
  text <๑๒๐๔>
    text <ตมนุปุจฺฉิ เวเทโห กิมตฺถํ สมฺม โรทสิ>
    text <กิํ เต สุตํ วา ทิฏฺฐํ วา กิํ มํ เวเทสิ เวทนํฯ>
  text <๑๒๐๕>
    text <เวเทหสฺส วโจ สุตฺวา พีชโก เอตทพฺรวิ>
    text <นตฺถิ เม เวทนา ทุกฺขา มหาราช สุโณหิ เมฯ>
  text <๑๒๐๖>
    text <อหมฺปิ ปุริมํ ชาติํ สรามิ สุขมตฺตโน>
    text <สาเกตาหํ ปุเร อาสิํ ภาวเสฏฺฐิ คุเณ รโตฯ>
  text <๑๒๐๗>
    text <สมฺมโต พฺราหฺมณิพฺภานํ สํวิภาครโต สุจิ>
    text <น จาปิ ปาปกํ กมฺมํ สรามิ กตมตฺตโนฯ>
  text <๑๒๐๘>
    text <ตโต จุตาหํ เวเทห อิธ ชาโต ทุริตฺถิยา>
    text <คพฺภมฺหิ กุมฺภทาสิยา ยโต ชาโต สุทุคฺคโตฯ>
  text <๑๒๐๙>
    text <เอวมฺปิ ทุคฺคโต สนฺโต สมจริยํ อธิฏฺฐิโต>
    text <อุปฑฺฒภาคํ ภตฺตสฺส ททามิ โย เม อิจฺฉติฯ>
  text <๑๒๑๐>
    text <จาตุทฺทสิํ ปญฺจทสิํ สทา อุปวสามหํ>
    text <น จาปิ ภูเต หิํสามิ เถยฺยญฺจาปิ วิวชฺชยิํฯ>
  text <๑๒๑๑>
    text <สพฺพเมว หิ นูเนตํ สุจิณฺณํ ภวติ นิปฺผลํ>
    text <นิรตฺถํ มญฺญิทํ สีลํ อลาโต ภาสตี ยถาฯ>
  text <๑๒๑๒>
    text <กลิเมว นูน คณฺหามิ อสิปฺโป ธุตฺตโก ยถา>
    text <กฏํ อลาโต คณฺหาติ กิตโวสิกฺขิโต ยถาฯ>
  text <๑๒๑๓>
    text <ทฺวารํ นปฺปฏิปสฺสามิ เยน คจฺฉามิ สุคฺคติํ>
    text <ตสฺมา ราช ปโรทามิ สุตฺวา กสฺสปภาสิตํฯ>
  text <๑๒๑๔>
    text <พีชกสฺส วโจ สุตฺวา ราชา องฺคติ มพฺรวิ>
    text <นตฺถิ ทฺวารํ สุคติยา นิยติํ กงฺข พีชกฯ>
  text <๑๒๑๕>
    text <สุขํ วา ยทิ วา ทุกฺขํ นิยติยา กิร ลพฺภติ>
    text <สํสารสุทฺธิ สพฺเพสํ มา ตุริตฺโถ อนาคเตฯ>
  text <๑๒๑๖>
    text <อหมฺปิ ปุพฺเพ กลฺยาโณ พฺราหฺมณิพฺเภสุ พฺยาวโฏ>
    text <โวหารมนุสาสนฺโต รติหีโน ตทนฺตราฯ>
  text <๑๒๑๗>
    text <ปุนปิ ภนฺเต ทกฺเขมุ สงฺคติ เจ ภวิสฺสติ>
    text <อิทํ วตฺวาน เวเทโห ปจฺจคา สนิเวสนํฯ>
  text <๑๒๑๘>
    text <ตโต รตฺยา วิวสาเน อุปฏฺฐานมฺหิ องฺคติ>
    text <อมจฺเจ สนฺนิปาเตตฺวา อิทํ วจนมพฺรวิฯ>
  text <๑๒๑๙>
    text <จนฺทเก เม วิมานสฺมิํ สทา กาเม วิเธนฺตุ เม>
    text <มา อุปคจฺฉุํ อตฺเถสุ คุยฺหปฺปกาสิเยสุ จฯ>
  text <๑๒๒๐>
    text <วิชโย จ สุนาโม จ เสนาปติ อลาตโก>
    text <เอเต อตฺเถ นิสีทนฺตุ โวหารกุสลา ตโยฯ>
  text <๑๒๒๑>
    text <อิทํ วตฺวาน เวเทโห กาเมว พหุมญฺญถ>
    text <น จาปิ พฺราหฺมณิพฺเภสุ อตฺเถ กิสฺมิญฺจิ พฺยาวโฏฯ>
  text <๑๒๒๒>
    text <ตโต ทฺเวสตฺตรตฺตสฺส เวเทหสฺสตฺรชา ปิยา>
    text <ราชกญฺญา รุจา นาม ธาติมาตรมพฺรวิฯ>
  text <๑๒๒๓>
    text <อลงฺกโรถ มํ ขิปฺปํ สขิโย จาลงฺกโรนฺตุ เม>
    text <สุเว ปนฺนรโส ทิพฺโย คจฺฉํ อิสฺสรสนฺติเก ฯ>
  text <๑๒๒๔>
    text <ตสฺสา มาลฺยํ อภิหริํสุ จนฺทนญฺจ มหารหํ>
    text <มณิสงฺขมุตฺตารตนํ นานารตฺเต จ อมฺพเรฯ>
  text <๑๒๒๕>
    text <ตญฺจ โสวณฺณเย ปีเฐ นิสินฺนํ พหุกิตฺถิโย>
    text <ปริกิริย ปโสภิํสุ รุจํ รุจิรวณฺณินิํฯ>
  text <๑๒๒๖>
    text <สา จ สขิมชฺฌคตา สพฺพาภรณภูสิตา>
    text <สเตรตา อพฺภมิว จนฺทกํ ปาวิสี รุจาฯ>
  text <๑๒๒๗>
    text <อุปสงฺกมิตฺวา เวเทหํ วนฺทิตฺวา วินเย รตํ>
    text <สุวณฺณขจิเต ปีเฐ เอกมนฺตํ อุปาวิสิฯ>
  text <๑๒๒๘>
    text <ตญฺจ ทิสฺวาน เวเทโห อจฺฉรานํว สงฺคมํ>
    text <รุจํ สขิมชฺฌคตํ อิทํ วจนมพฺรวิฯ>
  text <๑๒๒๙>
    text <กจฺจิ รมสิ ปาสาเท อนฺโตโปกฺขรณิํ ปติ>
    text <กจฺจิ พหุวิธํ ขชฺชํ สทา อภิหรนฺติ เตฯ>
  text <๑๒๓๐>
    text <กจฺจิ พหุวิธํ มาลฺยํ โอจินิตฺวา กุมาริโย>
    text <ฆรเก กโรถ ปจฺเจกํ ขิฑฺฑารติรตา มุหุํ ฯ>
  text <๑๒๓๑>
    text <เกน วา วิกลํ ตุยฺหํ กิํ ขิปฺปํ อาหรนฺตุ เต>
    text <มโนกรสฺสุ กุฑฺฑมุขี อปิ จนฺทสมมฺหิปิ ฯ>
  text <๑๒๓๒>
    text <เวเทหสฺส วโจ สุตฺวา รุจา ปิตรมพฺรวิ>
    text <สพฺพเมตํ มหาราช ลพฺภติสฺสรสนฺติเกฯ>
  text <๑๒๓๓>
    text <สุเว ปนฺนรโส ทิพฺโย สหสฺสํ อาหรนฺตุ เม>
    text <ยถาทินฺนญฺจ ทสฺสามิ ทานํ สพฺพวนีสฺวหํ ฯ>
  text <๑๒๓๔>
    text <รุจาย วจนํ สุตฺวา ราชา องฺคติ มพฺรวิ>
    text <พหุํ วินาสิตํ วิตฺตํ นิรตฺถํ อผลํ ตยาฯ>
  text <๑๒๓๕>
    text <อุโปสเถ วสํ นิจฺจํ อนฺนปานํ น ภุญฺชสิ>
    text <นิยเตตํ อภุตฺตพฺพํ นตฺถิ ปุญฺญํ อภุญฺชโตฯ>
  text <๑๒๓๖>
    text <พีชโกปิ หิ สุตฺวาน ตทา กสฺสปภาสิตํ>
    text <ปสฺสสนฺโต มุหุํ อุณฺหํ รุทํ อสฺสูนิ วตฺตยิฯ>
  text <๑๒๓๗>
    text <ยาว รุเจ ชีวมานา มา ภตฺตมปนามยิ>
    text <นตฺถิ ภทฺเท ปโร โลโก กิํ นิรตฺถํ วิหญฺญสิฯ>
  text <๑๒๓๘>
    text <เวเทหสฺส วโจ สุตฺวา รุจา รุจิรวณฺณินี>
    text <ชานํ ปุพฺพาปรํ ธมฺมํ ปิตรํ เอตทพฺรวิฯ>
  text <๑๒๓๙>
    text <สุตเมว ปุเร อาสิ สกฺขิ ทิฏฺฐมิทํ มยา>
    text <พาลูปเสวี โย โหติ พาโลว สมปชฺชถฯ>
  text <๑๒๔๐>
    text <มูฬฺโห หิ มูฬฺหมาคมฺม ภิยฺโย โมหํ นิคจฺฉติ>
    text <ปติรูปํ อลาเตน พีชเกน จ มุยฺหิตุํฯ>
  text <๑๒๔๑>
    text <ตฺวญฺจ เทวาสิ สปฺปญฺโญ ธีโร อตฺถสฺส โกวิโท>
    text <กถํ พาเลหิ สทิสํ หีนทิฏฺฐิํ อุปาคมิฯ>
  text <๑๒๔๒>
    text <สเจปิ สํสารปเถน สุชฺฌติ นิรตฺถิยา ปพฺพชฺชา คุณสฺส>
    text <กีโฏว อคฺคิํ ชลิตํ อปาปตํ อุปปชฺชติ โมหมูฬฺโห นคฺคภาวํฯ>
  text <๑๒๔๓>
    text <สํสารสุทฺธีติ ปุเร นิวิฏฺฐา กมฺมํ วิทูเสนฺติ พหู อชานํ>
    text <ปุพฺเพ กลี ทุคฺคหิโตวอตฺถา ทุมฺโม จ ยา พลิสา อมฺพุโชวฯ>
  text <๑๒๔๔>
    text <อุปมํ เต กริสฺสามิ มหาราช ตวตฺถิยา>
    text <อุปมาย มิเธกจฺเจ อตฺถํ ชานนฺติ ปณฺฑิตาฯ>
  text <๑๒๔๕>
    text <วาณิชานํ ยถา นาวา อปฺปมาณภรา ครุ>
    text <อติภารํ สมาทาย อณฺณเว อวสีทติฯ>
  text <๑๒๔๖>
    text <เอวเมว นโร ปาปํ โถกํ โถกมฺปิ อาจินํ>
    text <อติภารํ สมาทาย นิรเย อวสีทติฯ>
  text <๑๒๔๗>
    text <น ตาว ภาโร ปริปูโร อลาตสฺส มหีปติ>
    text <อาจินาติ จ ตํ ปาปํ เยน คจฺฉติ ทุคฺคติํฯ>
  text <๑๒๔๘>
    text <ปุพฺเพวสฺส กตํ ปุญฺญํ อลาตสฺส มหีปติ>
    text <ตสฺเสว เทว นิสฺสนฺโท ยญฺเจโส ลภเต สุขํฯ>
  text <๑๒๔๙>
    text <ขียเต จสฺส ตํ ปุญฺญํ ตถา หิ อคุเณ รโต>
    text <อุชุมคฺคํ อวหาย กุมฺมคฺคมนุธาวติฯ>
  text <๑๒๕๐>
    text <ตุลา ยถา ปคฺคหิตา โอหิเต ตุลมณฺฑเล>
    text <อุนฺนเมติ ตุลาสีสํ ภาเร โอโรปิเต สติฯ>
  text <๑๒๕๑>
    text <เอวเมว นโร ปุญฺญํ โถกํ โถกมฺปิ อาจินํ>
    text <สคฺคาติมาโน ทาโสว พีชโก สาตเว รโตฯ>
  text <๑๒๕๒>
    text <ยมชฺช พีชโก ทาโส ทุกฺขํ ปสฺสติ อตฺตนิ>
    text <ปุพฺเพวสฺส กตํ ปาปํ ตเมโส ปฏิเสวติฯ>
  text <๑๒๕๓>
    text <ขียเต จสฺส ตํ ปาปํ ตถา หิ วินเย รโต>
    text <กสฺสปญฺจ สมาปชฺช มา เหวุปฺปถมาคมาฯ>
  text <๑๒๕๔>
    text <ยํ ยญฺหิ ราช ภชติ สนฺตํ วา ยทิ วา อสํ>
    text <สีลวนฺตํ วิสีลํ วา วสํ ตสฺเสว คจฺฉติฯ>
  text <๑๒๕๕>
    text <ยาทิสํ กุรุเต มิตฺตํ ยาทิสํ จูปเสวติ>
    text <โสปิ ตาทิสโก โหติ สหวาโส หิ ตาทิโสฯ>
  text <๑๒๕๖>
    text <เสวมาโน เสวมานํ สมฺผุฏฺโฐ สมฺผุสํ ปรํ>
    text <สโร ทิทฺโธ กลาปํว อลิตฺตมุปลิมฺปติ>
    text <อุปเลปภยา ธีโร เนว ปาปสขา สิยาฯ>
  text <๑๒๕๗>
    text <ปูติมจฺฉํ กุสคฺเคน โย นโร อุปนยฺหติ>
    text <กุสาปิ ปูติ วายนฺติ เอวํ พาลูปเสวนาฯ>
  text <๑๒๕๘>
    text <ตครญฺจ ปลาเสน โย นโร อุปนยฺหติ>
    text <ปตฺตาปิ สุรภิ วายนฺติ เอวํ ธีรูปเสวนาฯ>
  text <๑๒๕๙>
    text <ตสฺมา ปตฺตปุฏสฺเสว ญตฺวา สมฺปากมตฺตโน>
    text <อสนฺเต โนปเสเวยฺย สนฺเต เสเวยฺย ปณฺฑิโต>
    text <อสนฺโต นิรยํ เนนฺติ สนฺโต ปาเปนฺติ สุคฺคติํฯ>
  text <๑๒๖๐>
    text <อหมฺปิ ชาติโย สตฺต สเร สํสริตตฺตโน>
    text <อนาคตาปิ สตฺเตว ยา คมิสฺสํ อิโต จุตาฯ>
  text <๑๒๖๑>
    text <ยา เม สา สตฺตมี ชาติ อหุ ปุพฺเพ ชนาธิป>
    text <กมฺมารปุตฺโต มคเธสุ อหุํ ราชคเห ปุเรฯ>
  text <๑๒๖๒>
    text <ปาปํ สหายมาคมฺม พหุํ ปาปํ กตํ มยา>
    text <ปรทารสฺส เหเฐนฺโต จริมฺหา อมรา วิยฯ>
  text <๑๒๖๓>
    text <ตํ กมฺมํ นิหิตํ อฏฺฐา ภสฺมจฺฉนฺโนว ปาวโก>
    text <อถ อญฺเญหิ กมฺเมหิ อชายิํ วํสภูมิยํฯ>
  text <๑๒๖๔>
    text <โกสมฺพิยํ เสฏฺฐิกุเล อิทฺเธ ผีเต มหทฺธเน>
    text <เอกปุตฺโต มหาราช นิจฺจํ สกฺกตปูชิโตฯ>
  text <๑๒๖๕>
    text <ตตฺถ มิตฺตํ อเสวิสฺสํ สหายํ สาตเว รตํ>
    text <ปณฺฑิตํ สุตสมฺปนฺนํ โส มํ อตฺเถ นิเวสยิฯ>
  text <๑๒๖๖>
    text <จาตุทฺทสิํ ปญฺจทสิํ พหุํ รตฺติํ อุปาวสิํ>
    text <ตํ กมฺมํ นิหิตํ อฏฺฐา นิธีว อุทกนฺติเกฯ>
  text <๑๒๖๗>
    text <อถ ปาปาน กมฺมานํ ยเมตํ มคเธ กตํ>
    text <ผลํ ปริยาค มํ ปจฺฉา ภุตฺวา ทุฏฺฐวิสํ ยถาฯ>
  text <๑๒๖๘>
    text <ตโต จุตาหํ เวเทห โรรุเว นิรเย จิรํ>
    text <สกมฺมุนา อปจฺจิสฺสํ ตํ สรํ น สุขํ ลเภฯ>
  text <๑๒๖๙>
    text <พหุวสฺสคเณ ตตฺถ เขปยิตฺวา พหุํ ทุขํ>
    text <ภินฺนาคเต อหุํ ราช ฉคโล อุทฺธตปฺผโล ฯ>
  text <๑๒๗๐>
    text <สาตปุตฺตา มยา วูฬฺหา ปิฏฺฐิยา จ รเถน จ>
    text <ตสฺส กมฺมสฺส นิสฺสนฺโท ปรทารคมนสฺส เมฯ>
  text <๑๒๗๑>
    text <ตโต จุตาหํ เวเทห กปิ อาสิํ พฺรหาวเน>
    text <นิลุญฺจิตผโล เยว ยูถเปน ปคพฺภินา>
    text <ตสฺส กมฺมสฺส นิสฺสนฺโท ปรทารคมนสฺส เมฯ>
  text <๑๒๗๒>
    text <ตโต จุตาหํ เวเทห ทสฺสเนสุ ปสู อหุํ>
    text <นิลุญฺจิโต ชโว ภทฺโร โยคฺคํ วูฬฺหํ จิรํ มยา>
    text <ตสฺส กมฺมสฺส นิสฺสนฺโท ปรทารคมนสฺส เมฯ>
  text <๑๒๗๓>
    text <ตโต จุตาหํ เวเทห วชฺชีสุ กุลมาคมา>
    text <เนวิตฺถี น ปุมา อาสิํ มนุสฺสตฺเต สุทุลฺลเภ>
    text <ตสฺส กมฺมสฺส นิสฺสนฺโท ปรทารคมนสฺส เมฯ>
  text <๑๒๗๔>
    text <ตโต จุตาหํ เวเทห อชายิํ นนฺทเน วเน>
    text <ภวเน ตาวติํสาหํ อจฺฉรา กามวณฺณินี ฯ>
  text <๑๒๗๕>
    text <วิจิตฺตวตฺถาภรณา อามุตฺตมณิกุณฺฑลา>
    text <กุสลา นจฺจคีตสฺส สกฺกสฺส ปริจาริกาฯ>
  text <๑๒๗๖>
    text <ตตฺถ ฐิตาหํ เวเทห สรามิ ชาติโย อิมา>
    text <อนาคตาปิ สตฺเตว ยา คมิสฺสํ อิโต จุตาฯ>
  text <๑๒๗๗>
    text <ปริยาคตํ ตํ กุสลํ ยํ เม โกสมฺพิยํ กตํ>
    text <เทเว เจว มนุสฺเส จ สนฺธาวิสฺสํ อิโต จุตาฯ>
  text <๑๒๗๘>
    text <สตฺต ชจฺโจ มหาราช นิจฺจํ สกฺกตปูชิตา>
    text <ถีภาวาปิ น มุจฺจิสฺสํ ฉฏฺฐา นิคติโย อิมาฯ>
  text <๑๒๗๙>
    text <สตฺตมี จ คติ เทว เทวปุตฺโต มหิทฺธิโก>
    text <ปุมา เทโว ภวิสฺสามิ เทวกายสฺมิมุตฺตโมฯ>
  text <๑๒๘๐>
    text <อชฺชาปิ สนฺตานมยํ มาลํ คนฺเถนฺติ นนฺทเน>
    text <เทวปุตฺโต ชโว นาม โย เม มาลํ ปฏิจฺฉติฯ>
  text <๑๒๘๑>
    text <มุหุตฺโต วิย โส ทิพฺโย อิธ วสฺสานิ โสฬส>
    text <รตฺตินฺทิโว จ โส ทิพฺโย มานุสิํ สรโทสตํฯ>
  text <๑๒๘๒>
    text <อิติ กมฺมานิ อนฺเวนฺติ อสงฺเขยฺยาปิ ชาติโย>
    text <กลฺยาณํ ยทิ วา ปาปํ น หิ กมฺมํ วินสฺสติ ฯ>
  text <๑๒๘๓>
    text <โย อิจฺเฉ ปุริโส โหตุํ ชาติํ ชาติํ ปุนปฺปุนํ>
    text <ปรทารํ วิวชฺเชยฺย โธตปาโทว กทฺทมํฯ>
  text <๑๒๘๔>
    text <ยา อิจฺเฉ ปุริโส โหตุํ ชาติํ ชาติํ ปุนปฺปุนํ>
    text <สามิกํ อปจาเยยฺย อินฺทํว ปริจาริกาฯ>
  text <๑๒๘๕>
    text <โย อิจฺเฉ ทิพฺยโภคญฺจ ทิพฺพมายุํ ยสํ สุขํ>
    text <ปาปานิ ปริวชฺเชตฺวา ติวิธํ ธมฺมมาจเรฯ>
  text <๑๒๘๖>
    text <กาเยน วาจา มนสา อปฺปมตฺโต วิจกฺขโณ>
    text <อตฺตโน โหติ อตฺถาย อิตฺถี วา ยทิ วา ปุมาฯ>
  text <๑๒๘๗>
    text <เย เกจิเม มานุชา ชีวโลเก ยสสฺสิโน สพฺพสมนฺตโภคา>
    text <อสํสยํ เตหิ ปุเร สุจิณฺณํ กมฺมสฺสกาเส ปุถุ สพฺพสตฺตาฯ>
  text <๑๒๘๘>
    text <อิงฺฆานุจินฺเตสิ สยมฺปิ เทว กุโตนิทานา เต อิมา ชนินฺท>
    text <ยา เต อิมา อจฺฉราสนฺนิกาสา อลงฺกตา กญฺจนชาลฉนฺนาฯ>
  text <๑๒๘๙>
    text <อิจฺเจวํ ปิตรํ กญฺญา รุจา โตเสสิ องฺคติํ>
    text <มูฬฺหสฺส มคฺคมาจิกฺขิ ธมฺมมกฺขาสิ สุพฺพตาฯ>
  text <๑๒๙๐>
    text <อถาคมา พฺรหฺมโลกา นารโท มานุสิํ ปชํ>
    text <ชมฺพุทีปํ อเวกฺขนฺโต อทฺทา ราชานมงฺคติํฯ>
  text <๑๒๙๑>
    text <ตโต ปติฏฺฐา ปาสาเท เวเทหสฺส ปุรตฺถโต>
    text <ตญฺจ ทิสฺวานานุปฺปตฺตํ รุจา อิสิมวนฺทถฯ>
  text <๑๒๙๒>
    text <อถาสนมฺหา โอรุยฺห ราชา พฺยถิตมานโส>
    text <นารทํ ปริปุจฺฉนฺโต อิทํ วจนมพฺรวิฯ>
  text <๑๒๙๓>
    text <กุโต นุ อาคจฺฉสิ เทววณฺณิ โอภาสยํ สพฺพทิสา จนฺทิมาว>
    text <อกฺขาหิ เม ปุจฺฉิโต นามโคตฺตํ กถํ ตํ ชานนฺติ มนุสฺสโลเกฯ>
  text <๑๒๙๔>
    text <อหญฺหิ เทวโต อิทานิ เอมิ โอภาสยํ สพฺพทิสา จนฺทิมาว>
    text <อกฺขามิ เต ปุจฺฉิโต นามโคตฺตํ ชานนฺติ มํ นารโท กสฺสโป จฯ>
  text <๑๒๙๕>
    text <อจฺเฉรรูปํ ตว ยาทิสญฺจ เวหายสํ คจฺฉสิ ติฏฺฐสี จ>
    text <ปุจฺฉามิ ตํ นารท เอตมตฺถํ อถ เกน วณฺเณน ตวายมิทฺธิฯ>
  text <๑๒๙๖>
    text <สจฺจญฺจ ธมฺโม จ ทโม จ จาโค คุณา มเมเต ปกตา ปุราณา>
    text <เตเหว ธมฺเมหิ สุเสวิเตหิ มโนชโว เยน กามํ คโตสฺมิฯ>
  text <๑๒๙๗>
    text <อจฺเฉรมาจิกฺขสิ ปุญฺญสิทฺธิํ สเจ หิ เอเตหิ ยถา วเทสิ>
    text <ปุจฺฉามิ ตํ นารท เอตมตฺถํ ปุฏฺโฐ จ เม สาธุ วิยากโรหิฯ>
  text <๑๒๙๘>
    text <ปุจฺฉสฺสุ มํ ราช ตเวส อตฺโถ ยํ สํสยํ กุรุเส ภูมิปาล>
    text <อหํ ตํ นิสฺสํสยตํ คเมมิ นเยหิ ญาเยหิ จ เหตุภี จฯ>
  text <๑๒๙๙>
    text <ปุจฺฉามิ ตํ นารท เอตมตฺถํ ปุฏฺโฐ จ เม นารท มา มุสา ภณิ>
    text <อตฺถิ นุ เทวา ปิตโร นุ อตฺถิ โลโก ปโร อตฺถิ ชโน ยมาหุฯ>
  text <๑๓๐๐>
    text <อตฺเถว เทวา ปิตโร จ อตฺถิ โลโก ปโร อตฺถิ ชโน ยมาหุ>
    text <กาเมสุ คิทฺธา จ นรา ปมูฬฺหา โลกํ ปรํ น วิทู โมหยุตฺตาฯ>
  text <๑๓๐๑>
    text <อตฺถีติ เจ นารท สทฺทหาสิ นิเวสนํ ปรโลเก มตานํ>
    text <อิเธว เม ปญฺจ สตานิ เทหิ ทสฺสามิ เต ปรโลเก สหสฺสํฯ>
  text <๑๓๐๒>
    text <ทชฺเชมุ โข ปญฺจ สตานิ โภโต ชญฺญามุ เจ สีลวนฺตํ วทญฺญุํ>
    text <ลุทฺทํ ตํ โภนฺตํ นิรเย วสนฺตํ โก โจทเย ปรโลเก สหสฺสํฯ>
  text <๑๓๐๓>
    text <อิเธว โย โหติ อธมฺมสีโล ปาปาจาโร อลโส ลุทฺทกมฺโม>
    text <น ปณฺฑิตา ตสฺมิํ อิณํ ททนฺติ น หิ อาคโม โหติ ตถาวิธมฺหาฯ>
  text <๑๓๐๔>
    text <ทกฺขญฺจ โปสํ มนุชา วิทิตฺวา อุฏฺฐานกํ สีลวนฺตํ วทญฺญุํ>
    text <สยเมว โภเคหิ นิมนฺตยนฺติ กมฺมํ กริตฺวา ปุน มาหเรสิฯ>
  text <๑๓๐๕>
    text <อิโต จุโต ทกฺขสิ ตตฺถ ราช กาโกลสงฺเฆหิ วิกสฺสมานํ>
    text <ตํ ขชฺชมานํ นิรเย วสนฺตํ กาเกหิ คิชฺเฌหิ จ เสนเกหิ>
    text <สญฺฉินฺนคตฺตํ รุหิรํ สวนฺตํ โก โจทเย ปรโลเก สหสฺสํฯ>
  text <๑๓๐๖>
    text <อนฺธํตมํ ตตฺถ น จนฺทสูริยา นิรโย สทา ตุมุโล โฆรรูโป>
    text <สา เนว รตฺตี น ทิวา ปญฺญายติ ตถาวิเธ โก วิจเร ธนตฺถิโกฯ>
  text <๑๓๐๗>
    text <สพโล จ สาโม จ ทุเว สุวานา ปวทฺธกายา พลิโน มหนฺตา>
    text <ขาทนฺติ ทนฺเตหิ อโยมเยหิ อิโต ปณุนฺนํ ปรโลกปตฺตํ ฯ>
  text <๑๓๐๘>
    text <ตํ ขชฺชมานํ นิรเย วสนฺตํ ลุทฺเทหิ วาเฬหิ อฆมฺมิเคหิ จ>
    text <สญฺฉินฺนคตฺตํ รุหิรํ สวนฺตํ โก โจทเย ปรโลเก สหสฺสํฯ>
  text <๑๓๐๙>
    text <อุสูหิ สตฺตีหิ จ สุนิสิตาหิ หนนฺติ วิชฺฌนฺติ จ ปจฺจมิตฺตา>
    text <กาฬูปกาฬา นิรยมฺหิ โฆเร ปุพฺเพ นรํ ทุกฺกฏกมฺมการิํฯ>
  text <๑๓๑๐>
    text <ตํ หญฺญมานํ นิรเย วชนฺตํ กุจฺฉิสฺมิํ ปสฺสสฺมิํ วิปฺผาลิตูทรํ>
    text <สญฺฉินฺนคตฺตํ รุหิรํ สวนฺตํ โก โจทเย ปรโลเก สหสฺสํฯ>
  text <๑๓๑๑>
    text <สตฺตี อุสู โตมรภิณฺฑิวาลา วิวิธาวุธา วสฺสนฺติ ตตฺถ เทวา>
    text <ปตนฺติ องฺคารมิวจฺจิมนฺโต สิลาสนี วสฺสติ ลุทฺทกมฺเมฯ>
  text <๑๓๑๒>
    text <อุณฺโห จ วาโต นิรยมฺหิ ทุสฺสโห น ตมฺหิ สุขํ ลพฺภติ อิตฺตรมฺปิ>
    text <ตํ ตํ วิธาวนฺตมเลนมาตุรํ โก โจทเย ปรโลเก สหสฺสํฯ>
  text <๑๓๑๓>
    text <สนฺธาวมานมฺปิ รเถสุ ยุตฺตํ สโชติภูตํ ปถวิํ กมนฺตํ>
    text <ปโตทลฏฺฐีหิ สุโจทยนฺตํ โก โจทเย ปรโลเก สหสฺสํฯ>
  text <๑๓๑๔>
    text <ตมารุหนฺตํ ขุรสญฺจิตํ คิริํ วิภิํสนํ ปชฺชลิตํ ภยานกํ>
    text <สญฺฉินฺนคตฺตํ รุหิรํ สวนฺตํ โก โจทเย ปรโลเก สหสฺสํฯ>
  text <๑๓๑๕>
    text <ตมารุหนฺตํ ปพฺพตสนฺนิกาสํ องฺคารราสิํ ชลิตํ ภยานกํ>
    text <สุทฑฺฒคตฺตํ กปณํ รุทนฺตํ โก โจทเย ปรโลเก สหสฺสํฯ>
  text <๑๓๑๖>
    text <อพฺภกูฏสมา อุจฺจา กณฺฏกนิจิตา ทุมา>
    text <อโยมเยหิ ติกฺเขหิ นรโลหิตปายิภิฯ>
  text <๑๓๑๗>
    text <ตมารุหนฺติ นาริโย นรา จ ปรทารคู>
    text <โจทิตา สตฺติหตฺเถหิ ยมนิทฺเทสการิภิฯ>
  text <๑๓๑๘>
    text <ตมารุหนฺตํ นิรยํ สิมฺพลิํ รุหริมกฺขิตํ>
    text <วิทฑฺฒกายํ วิตจํ อาตุรํ คาฬฺหเวทนํฯ>
  text <๑๓๑๙>
    text <ปสฺสสนฺตํ มุหุํ อุณฺหํ ปุพฺพกมฺมาปราธิกํ>
    text <ทุมคฺเค วิตจํ คตฺตํ โก ตํ ยาเจยฺย ตํ ธนํฯ>
  text <๑๓๒๐>
    text <อพฺภกูฏสมา อุจฺจา อสิปตฺตาจิตา ทุมา>
    text <อโยมเยหิ ติกฺเขหิ นรโลหิตปายิภิฯ>
  text <๑๓๒๑>
    text <ตมารุหนฺตํ อสิปตฺตปาทปํ อสีหิ ติกฺเขหิ จ ฉิชฺชมานํ>
    text <สญฺฉินฺนคตฺตํ รุหิรํ สวนฺตํ โก โจทเย ปรโลเก สหสฺสํฯ>
  text <๑๓๒๒>
    text <ตโต นิกฺขนฺตมตฺตํ ตํ อสิปตฺตาจิตา ทุมา>
    text <สมฺปติตํ เวตรณิํ โก ตํ ยาเจยฺย ตํ ธนํฯ>
  text <๑๓๒๓>
    text <ขรา ขโรทกา ตตฺตา ทุคฺคา เวตรณี นที>
    text <อโยโปกฺขรสญฺฉนฺนา ติกฺขา ปตฺเตหิ สนฺทติฯ>
  text <๑๓๒๔>
    text <ตตฺถ สญฺฉินฺนคตฺตํ ตํ วุยฺหนฺตํ รุหิรมกฺขิตํ>
    text <เวตรญฺเญ อนาลมฺเพ โก ตํ ยาเจยฺย ตํ ธนํฯ>
  text <๑๓๒๕>
    text <เวธามิ รุกฺโข วิย ฉิชฺชมาโน ทิสํ น ชานามิ ปมูฬฺหสญฺโญ>
    text <ภยานุตปฺปามิ มหา จ เม ภยา สุตฺวาน กถา ตว ภาสิตา อิเสฯ>
  text <๑๓๒๖>
    text <อาทิตฺเต วาริมชฺฌํว ทีปํโวเฆ มหณฺณเว>
    text <อนฺธกาเรว ปชฺโชโต ตฺวํ โนสิ สรณํ อิเสฯ>
  text <๑๓๒๗>
    text <อตฺถญฺจ ธมฺมํ อนุสาส มํ อิเส อตีตมทฺธา อปราธิตํ มยา>
    text <อาจิกฺข เม นารท สุทฺธิมคฺคํ ยถา อหํ โน นิรยํ ปเตยฺยํฯ>
  text <๑๓๒๘>
    text <ยถา อหุ ธตรฏฺโฐ เวสฺสามิตฺโต อฏฺฐโก ยามตคฺคิ>
    text <อุสินฺทโร จาปิ สิวี จ ราชา ปริจารกา สมณพฺราหฺมณานํฯ>
  text <๑๓๒๙>
    text <เอเต จญฺเญ จ ราชาโน เย สคฺควิสยํ คตา>
    text <อธมฺมํ ปริวชฺเชตฺวา ธมฺมํ จร มหีปติฯ>
  text <๑๓๓๐>
    text <อนฺนหตฺถา จ เต พฺยมฺเห โฆสยนฺตุ ปุเร ตว>
    text <โก ฉาโต โก จ ตสิโต โก มาลํ โก วิเลปนํ>
    text <นานารตฺตานํ วตฺถานํ โก นคฺโค ปริทหิสฺสติฯ>
  text <๑๓๓๑>
    text <โก ปนฺเถ ฉตฺตมาเนติ ปาทุกา จ มุทู สุภา>
    text <อิติ สายญฺจ ปาโต จ โฆสยนฺตุ ปุเร ตวฯ>
  text <๑๓๓๒>
    text <ชิณฺณํ โปสํ ควสฺสญฺจ มาสฺสุ ยุญฺช ยถา ปุเร>
    text <ปริหารญฺจ ทชฺชาสิ อธิการกโต พลีฯ>
  text <๑๓๓๓>
    text <กาโย เต รถสญฺญาโต มโนสารถิโก ลหุ>
    text <อวิหิํสาสาริตกฺโข สํวิภาคปฏิจฺฉโทฯ>
  text <๑๓๓๔>
    text <ปาทสญฺญมเนมิโย หตฺถสญฺญมปกฺขโร>
    text <กุจฺฉิสญฺญมนพฺภนฺโต วาจาสญฺญมกูชโนฯ>
  text <๑๓๓๕>
    text <สจฺจวากฺยสมตฺตงฺโค อเปสุญฺญสุสญฺญโต>
    text <คิราสขิลเนลงฺโค มิตภาณิสิเลสิโตฯ>
  text <๑๓๓๖>
    text <สทฺธาโลภสุสงฺขาโร นิวาตญฺชลิกุพฺพโร>
    text <อถทฺธตานตีสาโก สีลสํวรนนฺธโนฯ>
  text <๑๓๓๗>
    text <อกฺโกธนมนุคฺฆาตี ธมฺมปณฺฑรฉตฺตโก>
    text <พาหุสจฺจมปาลมฺโพ ฐิตจิตฺตมุปาธิโย ฯ>
  text <๑๓๓๘>
    text <กาลญฺญุตาจิตฺตสาโร เวสารชฺชติทณฺฑโก>
    text <นิวาตวุตฺติโยตฺตโก อนติมานยุโค ลหุฯ>
  text <๑๓๓๙>
    text <อลีนจิตฺตสนฺถาโร วุทฺธิเสวี รโชหโต>
    text <สติ ปโตโท ธีรสฺส ธิติ โยโค จ รสฺมิโยฯ>
  text <๑๓๔๐>
    text <มโน ทนฺตํ ปถํ เนติ สมทนฺเตหิ วาหิภิ>
    text <อิจฺฉา โลโภ จ กุมฺมคฺโค อุชุมคฺโค จ สํยโมฯ>
  text <๑๓๔๑>
    text <รูเป สทฺเท รเส คนฺเธ วาหนสฺส ปธาวโต>
    text <ปญฺญา อาโกฏนี ราช ตตฺถ อตฺตาว สารถิฯ>
  text <๑๓๔๒>
    text <สเจ เอเตน ยาเนน สมจริยา ทฬฺหา ธิติ>
    text <สพฺพกามทุโห ราช น ชาตุ นิรยํ วเชฯ>
  text <๑๓๔๓>
    text <อลาโต เทวทตฺโตสิ สุนาโม อาสิ ภทฺทชิ>
    text <วิชโย สาริปุตฺโตสิ โมคฺคลฺลาโนสิ พีชโกฯ>
  text <๑๓๔๔>
    text <สุนกฺขตฺโต ลิจฺฉวิปุตฺโต คุโณ อาสิ อเจลโก>
    text <อานนฺโท สา รุจา อาสิ ยา ราชานํ ปสาทยิฯ>
  text <๑๓๔๕>
    text <อูรุเวฬกสฺสโป ราชา ปาปทิฏฺฐิ ตทา อหุ>
    text <มหาพฺรหฺมา โพธิสตฺโต เอวํ ธาเรถ ชาตกนฺติฯ>
  stand <มหานารทกสฺสปชาตกํ อฏฺฐมํฯ>
  text <  <
  text <๕๔๖ วิธุรชาตกํ ๙>
  text <>
  text <  <
  text <โทหฬกณฺฑํ>
  text <๑๓๔๖>
    text <ปณฺฑุ กิสิยาสิ ทุพฺพลา วณฺณรูปํ นตเวทิสํ ปุเร>
    text <วิมเล อกฺขาหิ ปุจฺฉิตา กีทิสี ตุยฺหํ สรีรเวทนาฯ>
  text <๑๓๔๗>
    text <ธมฺโม มนุเชสุ มาตีนํ โทหโฬ นาม ชนินฺท วุจฺจติ>
    text <ธมฺมาหตํ นาคกุญฺชร วิธุรสฺส หทยาภิปตฺถเยฯ>
  text <๑๓๔๘>
    text <จนฺทํ โข ตฺวํ โทหฬายสิ สูริยํ วา อถ วาปิ มาลุตํ>
    text <ทุลฺลภญฺหิ วิธุรสฺส ทสฺสนํ โก วิธุรมิธ มานยิสฺสติฯ>
  text <๑๓๔๙>
    text <กินฺนุ ตาต ตุวํ ปชฺฌายสิ ปทุมํ หตฺถคตํว เต มุขํ>
    text <กินฺนุ ทุมฺมนรูโปสิ อิสฺสร มา ตฺวํ โสจิ อมิตฺตตาปนฯ>
  text <๑๓๕๐>
    text <มาตา หิ ตว อิรนฺธติ วิธุรสฺส หทยํ ธนิยติ>
    text <ทุลฺลภญฺหิ วิธุรสฺส ทสฺสนํ โก วิธุรมิธ มานยิสฺสติฯ>
  text <๑๓๕๑>
    text <ตสฺส ภตฺตุปริเยสนํ จร โย วิธุรมิธ มานยิสฺสติ>
    text <ปิตุโน จ สา สุตฺวาน วากฺยํ รตฺติํ นิกฺขมฺม อวสฺสุติํ จริฯ>
  text <๑๓๕๒>
    text <เก คนฺธพฺเพ รกฺขเส จ นาเค เก กิมฺปุริเส จาปิ มานุเส>
    text <เก ปณฺฑิเต สพฺพกามทเท ทีฆรตฺตํ ภตฺตา เม ภวิสฺสติฯ>
  text <๑๓๕๓>
    text <อสฺสาส เหสฺสามิ เต ปติ ภตฺตา เต เหสฺสามิ อนินฺทโลจเน>
    text <ปญฺญา หิ มมํ ตถาวิธา อสฺสาส เหสฺสสิ ภริยา มมฯ>
  text <๑๓๕๔>
    text <อวจาสิ ปุณฺณกํ อิรนฺธตี ปุพฺพปถานุคเตน เจตสา>
    text <เอหิ คจฺฉาม ปิตุ มมนฺติเก เอโสว เต เอตมตฺถํ ปวกฺขติฯ>
  text <๑๓๕๕>
    text <อลงฺกตา สุวสนา มาลินี จนฺทนุสฺสทา>
    text <ยกฺขํ หตฺเถ คเหตฺวาน ปิตุสนฺติกุปาคมิฯ>
  text <๑๓๕๖>
    text <นาควร วโจ สุโณหิ เม ปติรูปํ ปฏิปชฺช สุงฺกิยํ>
    text <ปตฺเถมิ อหํ อิรนฺธติํ ตาย สมงฺคิํ กโรหิ มํ ตุวํฯ>
  text <๑๓๕๗>
    text <สตํ หตฺถี สตํ อสฺสา สตํ อสฺสตรีรถา>
    text <สตํ วลภิโย ปุณฺณา นานารตฺนสฺส เกวลา>
    text <เต นาค ปฏิปชฺชสฺสุ ธีตรํ เทหิรนฺธติํฯ>
  text <๑๓๕๘>
    text <ยาว อามนฺตเย ญาตี มิตฺเต จ สุหทชฺชเน>
    text <อนามนฺต กตํ กมฺมํ ตํ ปจฺฉา อนุตปฺปติฯ>
  text <๑๓๕๙>
    text <ตโต โส วรุโณ นาโค ปวิสิตฺวา นิเวสนํ>
    text <ภริยํ อามนฺตยิตฺวาน อิทํ วจนมพฺรวิฯ>
  text <๑๓๖๐>
    text <อยํ โส ปุณฺณโก ยกฺโข ยาจตี มํ อิรนฺธติํ>
    text <พหุนา วิตฺตลาเภน ตสฺส เทม ปิยํ มมํฯ>
  text <๑๓๖๑>
    text <น ธเนน น วิตฺเตน ลพฺภา อมฺหํ อิรนฺธตี>
    text <สเจ จ โข หทยํ ปณฺฑิตสฺส ธมฺเมน ลทฺธา อิธ มาหเรยฺย>
    text <เอเตน วิตฺเตน กุมาริ ลพฺภา นาญฺญํ ธนํ อุตฺตริ ปตฺถยามฯ>
  text <๑๓๖๒>
    text <ตโต โส วรุโณ นาโค นิกฺขมิตฺวา นิเวสนา>
    text <ปุณฺณกามนฺตยิตฺวาน อิทํ วจนมพฺรวิฯ>
  text <๑๓๖๓>
    text <น ธเนน น วิตฺเตน ลพฺภา อมฺหํ อิรนฺธตี>
    text <สเจ ตุวํ หทยํ ปณฺฑิตสฺส ธมฺเมน ลทฺธา อิธ มาหเรสิ>
    text <เอเตน วิตฺเตน กุมาริ ลพฺภา นาญฺญํ ธนํ อุตฺตริ ปตฺถยามฯ>
  text <๑๓๖๔>
    text <ยํ ปณฺฑิโตตฺเยเก วทนฺติ โลเก ตเมว พาโลติ ปุนาหุ อญฺเญ>
    text <อกฺขาหิ เม วิปฺปวทนฺติ เอตฺถ กํ ปณฺฑิตํ นาค ตุวํ วเทสิฯ>
  text <๑๓๖๕>
    text <โกรพฺยราชสฺส ธนญฺจยสฺส ยทิ เต สุโต วิธุโร นาม กตฺตา>
    text <อาเนหิ ตํ ปณฺฑิตํ ธมฺมลทฺธา อิรนฺธตี ปทจรา เต โหตุฯ>
  text <๑๓๖๖>
    text <อิทญฺจ สุตฺวา วรุณสฺส วากฺยํ อุฏฺฐาย ยกฺโข ปรมปฺปตีโต>
    text <ตตฺเถว สนฺโต ปุริสํ อสํสิ อาเนหิ อาชญฺญมิเธว ยุตฺตํฯ>
  text <๑๓๖๗>
    text <ชาตรูปมยา กณฺณา กาจมฺหิจมยา ขุรา>
    text <ชมฺโพนทสฺส ปากสฺส สุวณฺณสฺส อุรจฺฉโทฯ>
  text <๑๓๖๘>
    text <เทววาหวหํ ยานํ อสฺสมารุยฺห ปุณฺณโก>
    text <อลงฺกโต กปฺปิตเกสมสฺสุ ปกฺกามิ เวหายสมนฺตลิกฺเข ฯ>
  text <๑๓๖๙>
    text <โส ปุณฺณโก กามราเคน คิทฺโธ อิรนฺธติํ นาคกญฺญํ ชิคีสํ>
    text <คนฺตฺวาน ตํ ภูตปติํ ยสสฺสิํ อิจฺจพฺรวี เวสฺสวณํ กุเวรํฯ>
  text <๑๓๗๐>
    text <โภควตี นาม มนฺทิเร วาสา หิรญฺญวตีติ วุจฺจติ>
    text <นคเร นิมฺมิเต กญฺจนมเย มณฺฑลสฺส อุรคสฺส นิฏฺฐิตํฯ>
  text <๑๓๗๑>
    text <อฏฺฏาลกา โอฏฺฐคีวิโย โลหิตงฺกสฺส มสารคลฺลิโน>
    text <ปาสาเทตฺถ สิลามยา โสวณฺณรตเนหิ ฉาทิตาฯ>
  text <๑๓๗๒>
    text <อมฺพา ติลกา จ ชมฺพุโย สตฺตปณฺณา มุจลินฺทเกตกา>
    text <ปิยงฺคุ อุทฺทาลกา สหา อุปริภทฺทกา สินฺทุวารกา ฯ>
  text <๑๓๗๓>
    text <จมฺเปยฺยกา นาคมลฺลิกา ภคินีมาลา อถ เมตฺถ โกลิยา>
    text <เอเต ทุมา ปริณามิตา โสภยนฺติ อุรคสฺส มนฺทิรํ ฯ>
  text <๑๓๗๔>
    text <ขชฺชุเรตฺถ สิลามยา โสวณฺณธุวปุปฺผิตา พหู>
    text <ยตฺถ วสโต ปปาติโก นาคราชา วรุโณ มหิทฺธิโกฯ>
  text <๑๓๗๕>
    text <ตสฺส โกมาริกา ภริยา วิมลา กญฺจนเวลฺลิวิคฺคหา>
    text <กาลา ตรุณาว อุคฺคตา ปุจิมนฺทตฺถนี จารุทสฺสนาฯ>
    text <>
    text <>
  text <๑๓๗๖>
    text <ลาขารสรตฺตสุจฺฉวี กณิการาว นิวาตปุปฺผิตา>
    text <ติทิโวกจราว อจฺฉรา วิชฺชุวพฺภฆนา วินิสฺสฏาฯ>
  text <๑๓๗๗>
    text <สา โทหฬินี สุวิมฺหิตา วิธุรสฺส หทยํ ธนิยติ>
    text <ตํ เตสํ เทมิ อิสฺสร เตน เต เทนฺติ อิรนฺธติํ มมํฯ>
  text <๑๓๗๘>
    text <โส ปุณฺณโก ภูตปติํ ยสสฺสิํ อามนฺตย เวสฺสวณํ กุเวรํ>
    text <ตตฺเถว สนฺโต ปุริสํ อสํสิ อาเนหิ อาชญฺญมิเธว ยุตฺตํฯ>
  text <๑๓๗๙>
    text <ชาตรูปมยา กณฺณา กาจมฺหิจมยา ขุรา>
    text <ชมฺโพนทสฺส ปากสฺส สุวณฺณสฺส อุรจฺฉโทฯ>
  text <๑๓๘๐>
    text <เทววาหวหํ ยานํ อสฺสมารุยฺห ปุณฺณโก>
    text <อลงฺกโต กปฺปิตเกสมสฺสุ ปกฺกามิ เวหายสมนฺตลิกฺเขฯ>
  text <๑๓๘๑>
    text <โส อคฺคมา ราชคหํ สุรมฺมํ องฺคสฺส รญฺโญ นครํ ทุรายุตํ>
    text <ปหูตภกฺขํ พหุอนฺนปานํ มสกฺกสารํ วิย วาสวสฺสฯ>
  text <๑๓๘๒>
    text <มยูรโกญฺจาคณสมฺปฆุฏฺฐํ ทิชาภิฆุฏฺฐํ ทิชสงฺฆเสวิตํ>
    text <นานาสกุนฺตาภิรุทํ สุวงฺคณํ ปุปฺผาภิกิณฺณํ หิมวํว ปพฺพตํฯ>
  text <๑๓๘๓>
    text <โส ปุณฺณโก เวปุลมาภิรูหิ สิลุจฺจยํ กิมฺปุริสานุจิณฺณํ>
    text <อนฺเวสมาโน มณิรตนํ อุฬารํ ตมทฺทสา ปพฺพตกูฏมชฺเฌฯ>
  text <๑๓๘๔>
    text <ทิสฺวา มณิํ ปภสฺสรํ ชาติมนฺตํ มโนหรํ มณิรตนํ อุฬารํ>
    text <ททฺทลฺลมานํ ยสสา ยสสฺสินํ โอภาสตี วิชฺชุริวนฺตลิกฺเขฯ>
  text <๑๓๘๕>
    text <ตมคฺคหี เวฬุริยํ มหคฺฆํ มโนหรํ นาม มหานุภาวํ>
    text <อาชญฺญมารุยฺห มโนมวณฺโณ ปกฺกามิ เวหายสมนฺตลิกฺเขฯ>
  text <๑๓๘๖>
    text <โส อคฺคมา นครมินฺทปตฺถํ โอรุยฺหุปาคจฺฉิ สภํ กุรูนํ>
    text <สมาคเต เอกสตํ สมคฺเค อวฺเหตฺถ ยกฺโข อวิกมฺปมาโนฯ>
  text <๑๓๘๗>
    text <โก นีธ รญฺญํ วรมาภิเชติ กมาภิเชยฺยาม วรทฺธเนน>
    text <กมนุตฺตรํ รตนวรํ ชินาม โก วาปิ โน เชติ วรทฺธเนนฯ>
  text <๑๓๘๘>
    text <กุหิํ นุ รฏฺเฐ ตว ชาติภูมิ น โกรพฺยสฺเสว วโจ ตเวทํ>
    text <อภีโตสิ โน วณฺณนิภาย สพฺเพ อกฺขาหิ เม นามญฺจ พนฺธเว จฯ>
  text <๑๓๘๙>
    text <กจฺจายโน มาณวโกสฺมิ ราช อนูนนาโม อิติ มวฺหยนฺติ>
    text <องฺเคสุ เม ญาตโย พนฺธวา จ อกฺเขน เทวสฺมิ อิธานุปตฺโตฯ>
  text <๑๓๙๐>
    text <กิํ มาณวสฺส รตนานิ อตฺถิ เย ตํ ชินนฺโต หเร อกฺขธุตฺโต>
    text <พหูนิ รญฺโญ รตนานิ อตฺถิ เต ตฺวํ ทลิทฺโท กถมวฺหเยสิฯ>
  text <๑๓๙๑>
    text <มโนหโร นาม มณี มมายํ มโนหรํ มณิรตนํ อุฬารํ>
    text <อิมญฺจ อาชญฺญมมิตฺตตาปนํ เอตํ เม ชินิตฺวา หเร อกฺขธุตฺโตฯ>
  text <๑๓๙๒>
    text <เอโก มณี มาณว กิํ กริสฺสติ อาชานิเยโก ปน กิํ กริสฺสติ>
    text <พหูนิ รญฺโญ มณิรตนานิ อตฺถิ อาชานิยา วาตชวา อนปฺปกาฯ>
  stand <โทหฬกณฺฑํ นามฯ>
  text <  <
  text <มณิกณฺฑํ>
  text <๑๓๙๓>
    text <อิทญฺจ เม มณิรตนํ ปสฺส ตฺวํ ทฺวิปทุตฺตม>
    text <อิตฺถีนํ วิคฺคหา เจตฺถ ปุริสานญฺจ วิคฺคหาฯ>
  text <๑๓๙๔>
    text <มิคานํ วิคฺคหา เจตฺถ สกุณานญฺจ วิคฺคหา>
    text <นาคราชา สุปณฺณา จ มณิมฺหิ ปสฺส นิมฺมิตํฯ>
  text <๑๓๙๕>
    text <หตฺถานีกํ รถานีกํ อสฺเส ปตฺตี จ วมฺมิเน>
    text <จตุรงฺคินิมํ เสนํ มณิมฺหิ ปสฺส นิมฺมิตํฯ>
  text <๑๓๙๖>
    text <หตฺถาโรเห อนีกฏฺเฐ รถิเก ปตฺติการเก>
    text <พลคฺคานิ วิยูฬฺหานิ มณิมฺหิ ปสฺส นิมฺมิตํฯ>
  text <๑๓๙๗>
    text <ปุรํ อุทฺธาปสมฺปนฺนํ พหุปาการโตรณํ>
    text <สิงฺฆาฏเกสุ ภูมิโย มณิมฺหิ ปสฺส นิมฺมิตํฯ>
  text <๑๓๙๘>
    text <เอสิกา ปริขาโย จ ปลิขํ อคฺคฬานิ จ>
    text <อฏฺฏาลเก จ ทฺวาเร จ มณิมฺหิ ปสฺส นิมฺมิตํฯ>
  text <๑๓๙๙>
    text <ปสฺส โตรณมคฺเคสุ นานาทิชา คณา พหู>
    text <หํสา โกญฺจา มยูรา จ จกฺกวากา จ กุกฺกุหาฯ>
  text <๑๔๐๐>
    text <กุณาลกา พหู จิตฺรา สิขณฺฑี ชีวชีวกา>
    text <นานาทิชคณากิณฺณํ มณิมฺหิ ปสฺส นิมฺมิตํฯ>
  text <๑๔๐๑>
    text <ปสฺส นครํ สุปาการํ อพฺภุตํ โลมหํสนํ>
    text <สมุสฺสิตธชํ รมฺมํ โสณฺณวาลุกสนฺถตํฯ>
  text <๑๔๐๒>
    text <ปสฺเสตฺถ ปณฺณสาลาโย วิภตฺตา ภาคโส มิตา>
    text <นิเวสเน นิเวเส จ สนฺธิพฺยูเห ปถทฺธิโยฯ>
  text <๑๔๐๓>
    text <ปานาคาเร จ โสณฺเฑ จ สูนา โอทนิยา ฆรา>
    text <เวสี จ คณิกาโย จ มณิมฺหิ ปสฺส นิมฺมิตํฯ>
  text <๑๔๐๔>
    text <มาลากาเร จ รชเก คนฺธิเก อถ ทุสฺสิเก>
    text <สุวณฺณกาเร มณิกาเร มณิมฺหิ ปสฺส นิมฺมิตํฯ>
  text <๑๔๐๕>
    text <อาฬาริเก จ สูเท จ นฏนาฏกคายิโน>
    text <ปาณิสฺสเร กุมฺภถูนิเก มณิมฺหิ ปสฺส นิมฺมิตํฯ>
  text <๑๔๐๖>
    text <ปสฺส เภรี มุทิงฺคา จ สงฺขา ปณวทินฺทิมา>
    text <สพฺพญฺจ ตาฬาวจรํ มณิมฺหิ ปสฺส นิมฺมิตํฯ>
  text <๑๔๐๗>
    text <สมฺมตาลญฺจ วีณญฺจ นจฺจคีตํ สุวาทิตํ>
    text <ตูริยตาฬิตสงฺฆุฏฺฐํ มณิมฺหิ ปสฺส นิมฺมิตํฯ>
  text <๑๔๐๘>
    text <ลงฺฆิกา มุฏฺฐิกา เจตฺถ มายาการา จ โสภิยา>
    text <เวตาลิเก จ ชลฺเล จ มณิมฺหิ ปสฺส นิมฺมิตํฯ>
  text <๑๔๐๙>
    text <สมชฺชา เจตฺถ วตฺตนฺติ อากิณฺณา นรนาริภิ>
    text <มญฺจาติมญฺเจ ภูมิโย มณิมฺหิ ปสฺส นิมฺมิตํฯ>
  text <๑๔๑๐>
    text <ปสฺส มลฺเล สมชฺชสฺมิํ โผเฏนฺเต ทิคุณํ ภุชํ>
    text <นิหเต นิหตมาเน จ มณิมฺหิ ปสฺส นิมฺมิตํฯ>
  text <๑๔๑๑>
    text <ปสฺส ปพฺพตปาเทสุ นานามิคคณา พหู>
    text <สีหา พฺยคฺฆา วราหา จ อจฺฉโกกตรจฺฉโยฯ>
  text <๑๔๑๒>
    text <ปลาสาทา ควชา จ มหิํสา โรหิตา รุรู>
    text <เอเณยฺยา จ วราหา จ คณิโน นีก สูกราฯ>
  text <๑๔๑๓>
    text <กทลิมิคา พหู จิตฺรา พิฬารา สสกณฺฏกา>
    text <นานามิคคณากิณฺณํ มณิมฺหิ ปสฺส นิมฺมิตํฯ>
  text <๑๔๑๔>
    text <นชฺชาโย สุปติตฺถาโย โสณฺณวาลุกสนฺถตา>
    text <อจฺฉา สวนฺติ อมฺพูนิ มจฺฉคุมฺพนิเสวิตาฯ>
  text <๑๔๑๕>
    text <กุมฺภีลา มกรา เจตฺถ สุสุมารา จ กจฺฉปา>
    text <ปาฐีนา ปาวุสา มจฺฉา พลชา มุญฺชโรหิตาฯ>
  text <๑๔๑๖>
    text <นานาทิชคณากิณฺณา นานาทุมคณายุตา>
    text <เวฬุริยก-โรทาโย มณิมฺหิ ปสฺส นิมฺมิตํฯ>
  text <๑๔๑๗>
    text <ปสฺเสตฺถ โปกฺขรณิโย สุวิภตฺตา จตุทฺทิสา>
    text <นานาทิชคณากิณฺณา ปุถุโลมนิเสวิตาฯ>
  text <๑๔๑๘>
    text <สมนฺโตทกสมฺปนฺนํ มหิํ สาครกุณฺฑลํ>
    text <อุเปตํ วนราเชหิ มณิมฺหิ ปสฺส นิมฺมิตํฯ>
  text <๑๔๑๙>
    text <ปุรโต วิเทเห ปสฺส โคยานิเย จ ปจฺฉโต>
    text <กุรุโย ชมฺพุทีปญฺจ มณิมฺหิ ปสฺส นิมฺมิตํฯ>
  text <๑๔๒๐>
    text <ปสฺส จนฺทํ สูริยญฺจ โอภาสนฺเต จตุทฺทิสา>
    text <สิเนรุํ อนุปริยนฺเต มณิมฺหิ ปสฺส นิมฺมิตํฯ>
  text <๑๔๒๑>
    text <สิเนรุํ หิมวนฺตญฺจ สาครญฺจ มหีตลํ>
    text <จตฺตาโร จ มหาราเช มณิมฺหิ ปสฺส นิมฺมิตํฯ>
  text <๑๔๒๒>
    text <อาราเม วนคุมฺเพ จ ปาฏิเย จ สิลุจฺจเย>
    text <รมฺเม กิมฺปุริสากิณฺเณ มณิมฺหิ ปสฺส นิมฺมิตํฯ>
  text <๑๔๒๓>
    text <ผารุสกํ จิตฺตลตํ มิสฺสกํ นนฺทนํ วนํ>
    text <เวชยนฺตญฺจ ปาสาทํ มณิมฺหิ ปสฺส นิมฺมิตํฯ>
  text <๑๔๒๔>
    text <สุธมฺมํ ตาวติํสญฺจ ปาริฉตฺตญฺจ ปุปฺผิตํ>
    text <เอราวณํ นาคราชํ มณิมฺหิ ปสฺส นิมฺมิตํฯ>
  text <๑๔๒๕>
    text <ปสฺเสตฺถ เทวกญฺญาโย นภา วิชฺชุริวุคฺคตา>
    text <นนฺทเน วิจรนฺติโย มณิมฺหิ ปสฺส นิมฺมิตํฯ>
  text <๑๔๒๖>
    text <ปสฺเสตฺถ เทวกญฺญาโย เทวปุตฺตปโลภินี>
    text <เทวปุตฺเต รมมาเน มณิมฺหิ ปสฺส นิมฺมิตํฯ>
  text <๑๔๒๗>
    text <ปโรสหสฺสปาสาเท เวฬุริยผลสนฺถเต>
    text <ปชฺชลนฺเต จ วณฺเณน มณิมฺหิ ปสฺส นิมฺมิตํฯ>
  text <๑๔๒๘>
    text <ตาวติํเส จ ยาเม จ ตุสิเต จาปิ นิมฺมิเต>
    text <ปรนิมฺมิตวสวตฺติโน มณิมฺหิ ปสฺส นิมฺมิตํฯ>
  text <๑๔๒๙>
    text <ปสฺเสตฺถ โปกฺขรณิโย วิปฺปสนฺโนทิกา สุจี>
    text <มนฺทาลเกหิ สญฺฉนฺนา ปทุมุปฺปลเกหิ จฯ>
  text <๑๔๓๐>
    text <ทเสตฺถ ราชิโย เสตา ทสนีลา มโนรมา>
    text <ฉ ปิงฺคลา ปนฺนรส หลิทฺทา จ จตุทฺทสฯ>
  text <๑๔๓๑>
    text <วีสติ ตตฺถ โสวณฺณา วีสติ รชตามยา>
    text <อินฺทโคปกวณฺณาภา ตาว ทิสฺสนฺติ ติํสติฯ>
  text <๑๔๓๒>
    text <ทเสตฺถ กาฬิโย ฉจฺจ มญฺเชฏฺฐา ปนฺนวีสติ>
    text <มิสฺสา พนฺธุกปุปฺเผหิ นีลุปฺปลวิจิตฺติกาฯ>
  text <๑๔๓๓>
    text <เอวํ สพฺพงฺคสมฺปนฺนํ อจฺจิมนฺตํ ปภสฺสรํ>
    text <โอธิสุงฺกํ มหาราช ปสฺส ตฺวํ ทฺวิปทุตฺตมฯ>
  stand <มณิกณฺฑํ นามฯ>
  text <  <
  text <อกฺขกณฺฑํ>
  text <๑๔๓๔>
    text <อุปาคตํ ราช มุเปหิ ลกฺขํ เนตาทิสํ มณิรตนํ ตวตฺถิ>
    text <ธมฺเมน ชิสฺสาม อสาหเสน ชิโต จ โน ขิปฺปมวากโรหิฯ>
  text <๑๔๓๕>
    text <ปญฺจาล -ปจฺจุคฺคต-สูรเสน มจฺฉา จ มทฺทา สห เกกเกภิ>
    text <ปสฺสนฺตุ โนเต อสเฐน ยุทฺธํ น โน สภายํ น กโรนฺติ กิญฺจิฯ>
  text <๑๔๓๖>
    text <เต ปาวิสุํ อกฺขมเทน มตฺตา ราชา กุรูนํ ปุณฺณโก จาปิ ยกฺโข>
    text <ราชา กลิํ วิจฺจินมคฺคเหสิ กฏํ อคฺคหี ปุณฺณโก นาม ยกฺโขฯ>
  text <๑๔๓๗>
    text <เต ตตฺถ ชูเต อุภเย สมาคเต รญฺญํ สกาเส สขีนญฺจ มชฺเฌ>
    text <อเชสิ ยกฺโข นรวีรเสฏฺฐํ ตตฺถปฺปนาโท ตุมุโล พภูวฯ>
  text <๑๔๓๘>
    text <ชโย มหาราช ปราชโย จ อายูหตํ อญฺญตรสฺส โหติ>
    text <ชนินฺท ชีโนสิ วรทฺธเนน ชิโต จ เม ขิปฺปมวากโรหิฯ>
  text <๑๔๓๙>
    text <หตฺถี ควสฺสา มณิกุณฺฑลา จ ยญฺจาปิ มยฺหํ รตนํ ปถพฺยา>
    text <คณฺหาหิ กจฺจาน วรํ ธนานํ อาทาย เยนิจฺฉสิ เตน คจฺฉฯ>
  text <๑๔๔๐>
    text <หตฺถี ควสฺสา มณิกุณฺฑลา จ ยญฺจาปิ ตุยฺหํ รตนํ ปถพฺยา>
    text <เตสํ วโร วิธุโร นาม กตฺตา โส เม ชิโต ตํ เม อวากโรหิฯ>
  text <๑๔๔๑>
    text <อตฺตา จ เม โส สรณํ คตี จ ทีโป จ เลโณ จ ปรายโณ จ>
    text <อสนฺตุเลยฺโย มม โส ธเนน ปาเณน เม สาทิโส เอส กตฺตาฯ>
  text <๑๔๔๒>
    text <จิรํ วิวาโท มม ตุยฺหญฺจสฺส กามญฺจ ปุจฺฉาม ตเมว คนฺตฺวา>
    text <เอโสว โน วิวรตุ เอตมตฺถํ ยํ วกฺขตี โหตุ กถา อุภินฺนํฯ>
  text <๑๔๔๓>
    text <อทฺธา หิ สจฺจํ ภณสิ น จ มาณว สาหสํ>
    text <ตเมว คนฺตฺวา ปุจฺฉาม เตน ตุสฺสามุโภ ชนาฯ>
  text <๑๔๔๔>
    text <สจฺจํ นุ เทวา วิทหู กุรูนํ ธมฺเม ฐิตํ วิธุรํ นามมจฺจํ>
    text <ทาโสสิ รญฺโญ อุท วาสิ ญาติ วิธุโรติ สงฺขา กตมาสิ โลเกฯ>
  text <๑๔๔๕>
    text <อามายทาสาปิ ภวนฺติ เหเก ธเนน กีตาปิ ภวนฺติ ทาสา>
    text <สยมฺปิ เหเก อุปยนฺติ ทาสา ภยา ปณุนฺนาปิ ภวนฺติ ทาสาฯ>
  text <๑๔๔๖>
    text <เอเต นรานํ จตุโรว ทาสา อทฺธา หิ โยนิโต อหมฺปิ ชาโต>
    text <ภโว จ รญฺโญ อภโว จ รญฺโญ ทาสาหํ เทวสฺส ปรมฺปิ คนฺตฺวา>
    text <ธมฺเมน มํ มาณว ตุยฺห ทชฺชาฯ>
  text <๑๔๔๗>
    text <อยํ ทุตีโย วิชโย มมชฺช ปุฏฺโฐ หิ กตฺตา วิวเรตฺถ ปญฺหํ>
    text <อธมฺมรูโป วต ราชเสฏฺโฐ สุภาสิตํ นานุชานาสิ มยฺหํฯ>
  text <๑๔๔๘>
    text <เอวํ เจ โน โส วิวเรตฺถ ปญฺหํ ทาโสหมสฺมิ น จ โขสฺมิ ญาติ>
    text <คณฺหาหิ กจฺจาน วรํ ธนานํ อาทาย เยนิจฺฉสิ เตน คจฺฉฯ>
  stand <อกฺขกณฺฑํ นามฯ>
  text <  <
  text <ฆราวาสปญฺหา>
  text <๑๔๔๙>
    text <วิธุร วสมานาสฺส คหฏฺฐสฺส สกํ ฆรํ>
    text <เขมา วุตฺติ กถํ อสฺส กถนฺนุ อสฺส สงฺคโหฯ>
  text <๑๔๕๐>
    text <อพฺยาพชฺฌํ กถํ อสฺส สจฺจวาที จ มาณโว>
    text <อสฺมา โลกา ปรํ โลกํ กถํ เปจฺจ น โสจติฯ>
  text <๑๔๕๑>
    text <ตํ ตตฺถ คติมา ธิติมา มติมา อตฺถทสฺสิมา>
    text <สงฺขาตา สพฺพธมฺมานํ วิธุโร เอตทพฺรวิฯ>
  text <๑๔๕๒>
    text <น สาธารณทารสฺส น ภุญฺเช สาทุเมกโก>
    text <น เสเว โลกายติกํ เนตํ ปญฺญาย วฑฺฒนํฯ>
  text <๑๔๕๓>
    text <สีลวา วตฺตสมฺปนฺโน อปฺปมตฺโต วิจกฺขโณ>
    text <นิวาตวุตฺติ อตฺถทฺโธ สุรโต สขิโล มุทุฯ>
  text <๑๔๕๔>
    text <สงฺคเหตา จ มิตฺตานํ สํวิภาคี วิธานวา>
    text <ตปฺเปยฺย อนฺนปาเนน สทา สมณพฺราหฺมเณฯ>
  text <๑๔๕๕>
    text <ธมฺมกาโม สุตาธาโร ภเวยฺย ปริปุจฺฉโก>
    text <สกฺกจฺจํ ปยิรุปาเสยฺย สีลวนฺเต พหุสฺสุเตฯ>
  text <๑๔๕๖>
    text <ฆรมาวสมานสฺส คหฏฺฐสฺส สกํ ฆรํ>
    text <เขมา วุตฺติ สิยา เอวํ เอวํ นุ อสฺส สงฺคโหฯ>
  text <๑๔๕๗>
    text <อพฺยาพชฺฌํ สิยา เอวํ สจฺจวาที จ มาณโว>
    text <อสฺมา โลกา ปรํ โลกํ เอวํ เปจฺจ น โสจติฯ>
  stand <ฆราวาสปญฺหา นามฯ>
  stand <ลกฺขณกณฺฑํ>
  text <๑๔๕๘>
    text <เอหิ ทานิ คมิสฺสาม ทินฺโน โน อิสฺสเรน เม>
    text <มเมวตฺถํ ปฏิปชฺช เอส ธมฺโม สนนฺตโนฯ>
  text <๑๔๕๙>
    text <ชานามิ มาณว ตยาหมสฺมิ ทินฺโนหมสฺมิ ตว อิสฺสเรน>
    text <ตีหญฺจ ตํ วาสเยมุ อคาเร เยนทฺธุนา อนุสาเสมุ ปุตฺเตฯ>
  text <๑๔๖๐>
    text <ตํ เม ตถา โหตุ วเสมุ ตีหํ กุรุตํ ภวชฺช ฆเรสุ กิจฺจํ>
    text <อนุสาสตํ ปุตฺตทาเร ภวชฺช ยถา ตยี เปจฺจ สุขี ภเวยฺยฯ>
  text <๑๔๖๑>
    text <สาธูติ วตฺวาน ปหูตกาโม ปกฺกามิ ยกฺโข วิธุเรน สทฺธิํ>
    text <ตํ กุญฺชราชญฺญหยานุจิณฺณํ ปาเวกฺขิ อนฺเตปุรมริยเสฏฺโฐฯ>
  text <๑๔๖๒>
    text <โกญฺจํ มยูรญฺจ ปิยญฺจ เกตํ อุปาคมิ ตตฺถ สุรมฺมรูปํ>
    text <ปหูตภกฺขํ พหุอนฺนปานํ มสกฺกสารํ วิย วาสวสฺสฯ>
  text <๑๔๖๓>
    text <ตตฺถ นจฺจนฺติ คายนฺติ อวฺหายนฺติ วราวรํ>
    text <อจฺฉรา วิย เทเวสุ นาริโย สมลงฺกตาฯ>
  text <๑๔๖๔>
    text <สมงฺคิกตฺวา ปมทาหิ ยกฺขํ อนฺเนน ปาเนน จ ธมฺมปาโล>
    text <อตฺถตฺถ เมวานุวิจินฺตยนฺโต ปาเวกฺขิ ภริยาย ตทา สกาเสฯ>
  text <๑๔๖๕>
    text <ตํ จนฺทนคนฺธรสานุลิตฺตํ สุวณฺณชมฺโพนทนิกฺขสาทิสํ>
    text <ภริยํวจา เอหิ สุโณหิ โภติ ปุตฺตานิ อามนฺตย ตมฺพเนตฺเตฯ>
  text <๑๔๖๖>
    text <สุตฺวาน วากฺยํ ปติโน อนุชฺชา สุณิสํวจ ตมฺพนขิํ สุเนตฺตํ>
    text <อามนฺตย วมฺมธรานิ เจเต ปุตฺตานิ อินฺทีวรปุปฺผสาเมฯ>
  text <๑๔๖๗>
    text <เต อาคเต มุทฺธนิ ธมฺมปาโล จุมฺพิตฺวา ปุตฺเต อวิกมฺปมาโน>
    text <อามนฺตยิตฺวาน อโวจ วากฺยํ ทินฺนาหํ รญฺญา อิธ มาณวสฺสฯ>
  text <๑๔๖๘>
    text <ตสฺสชฺชหํ อตฺตสุขี วิเธยฺโย อาทาย เยนิจฺฉติ เตน คจฺฉติ>
    text <อหญฺจ โว สาสิตุมาคโตสฺมิ กถํ อหํ อปริตฺตาย คจฺเฉฯ>
    text <>
  text <๑๔๖๙>
    text <สเจ โว ราชา กุรุรฏฺฐวาสี ชนสนฺโธ ปุจฺเฉยฺย ปหูตกาโม>
    text <กิมาภิชานาถ ปุเร ปุราณํ กิํ โว ปิตา อนุสาเส ปุรตฺถาฯ>
  text <๑๔๗๐>
    text <สมาสนา โหถ มยาว สพฺเพ โกนีธ รญฺโญ อพฺภติโก มนุสฺโส>
    text <ตมญฺชลิํ กริย วเทถ เอวํ มา เหวํ เทว น หิ เอส ธมฺโม>
    text <วิยคฺฆราชสฺส นิหีนชจฺโจ สมาสโน เทว กถํ ภเวยฺยฯ>
  stand <ลกฺขณกณฺฑํ นามฯ>
  text <  <
  text <ราชวสติ>
  text <๑๔๗๑>
    text <โส จ ปุตฺเต อมจฺเจ จ ญาตโย สุหทชฺชเน>
    text <อลีนมนสงฺกปฺโป วิธุโร เอตทพฺรวิฯ>
  text <๑๔๗๒>
    text <เอถยฺโย ราชวสติํ นิสีทิตฺวา สุณาถ เม>
    text <ยถา ราชกุลํ ปตฺโต ยสํ โปโส นิคจฺฉติฯ>
  text <๑๔๗๓>
    text <น หิ ราชกุลํ ปตฺโต อญฺญาโต ลภเต ยสํ>
    text <นาสูโร นาปิ ทุมฺเมโธ นปฺปมตฺโต กุทาจนํฯ>
  text <๑๔๗๔>
    text <ยทาสฺส สีลํ ปญฺญญฺจ โสเจยฺยํ จาธิคจฺฉติ>
    text <อถ วิสฺสสเต ตฺยมฺหิ คุยฺหญฺจสฺส น รกฺขติฯ>
  text <๑๔๗๕>
    text <ตุลา ยถา ปคฺคหิตา สมทณฺฑา สุธาริตา>
    text <อชฺฌิฏฺโฐ น วิกมฺเปยฺย ส ราชวสติํ วเสฯ>
  text <๑๔๗๖>
    text <ตุลา ยถา ปคฺคหิตา สมทณฺฑา สุธาริตา>
    text <สพฺพานิ อภิสมฺโภนฺโต ส ราชวสติํ วเสฯ>
  text <๑๔๗๗>
    text <ทิวา วา ยทิ วา รตฺติํ ราชกิจฺเจสุ ปณฺฑิโต>
    text <อชฺฌิฏฺโฐ น วิกมฺเปยฺย ส ราชวสติํ วเสฯ>
  text <๑๔๗๘>
    text <ทิวา วา ยทิ วา รตฺติํ ราชกิจฺเจสุ ปณฺฑิโต>
    text <สพฺพานิ อภิสมฺโภนฺโต ส ราชวสติํ วเสฯ>
  text <๑๔๗๙>
    text <โย จสฺส สุกโต มคฺโค รญฺโญ สุปฺปฏิยาทิโต>
    text <น เตน วุตฺโต คจฺเฉยฺย ส ราชวสติํ วเสฯ>
  text <๑๔๘๐>
    text <น รญฺโญ สทิสํ ภุญฺเช กามโภเค กุทาจนํ>
    text <สพฺพตฺถ ปจฺฉโต คจฺเฉ ส ราชวสติํ วเสฯ>
  text <๑๔๘๑>
    text <น รญฺโญ สทิสํ วตฺถํ น มาลํ น วิเลปนํ>
    text <อากปฺปํ สรกุตฺติํ วา น รญฺโญ สทิสมาจเร>
    text <อญฺญํ กเรยฺย อากปฺปํ ส ราชวสติํ วเสฯ>
  text <๑๔๘๒>
    text <กีเฬ ราชา อมจฺเจหิ ภริยาหิ ปริวาริโต>
    text <นามจฺโจ ราชภริยาสุ ภาวํ กุพฺเพถ ปณฺฑิโตฯ>
  text <๑๔๘๓>
    text <อนุทฺธโต อจปโล นิปโก สํวุตินฺทฺริโย>
    text <มโนปณิธิสมฺปนฺโน ส ราชวสติํ วเสฯ>
  text <๑๔๘๔>
    text <นาสฺส ภริยาหิ กีเฬยฺย น มนฺเตยฺย รโหคโต>
    text <นาสฺส โกสา ธนํ คณฺเห ส ราชวสติํ วเสฯ>
  text <๑๔๘๕>
    text <น นิทฺทํ พหุ มญฺเญยฺย น มทาย สุรํ ปิเว>
    text <นาสฺส ทาเย มิเค หญฺเญ ส ราชวสติํ วเสฯ>
  text <๑๔๘๖>
    text <นาสฺส ปีฐํ น ปลฺลงฺกํ น โกจฺฉํ น นาวํ รถํ>
    text <สมฺมโตมฺหีติ อารูเห ส ราชวสติํ วเสฯ>
  text <๑๔๘๗>
    text <นาติทูเร ภเช รญฺโญ นาจฺจาสนฺเน วิจกฺขโณ>
    text <สมฺมุขญฺจสฺส ติฏฺเฐยฺย สนฺทิสฺสนฺโต สภตฺตุโนฯ>
  text <๑๔๘๘>
    text <น เว ราชา สขา โหติ น ราชา โหติ เมถุโน>
    text <ขิปฺปํ กุชฺฌนฺติ ราชาโน สูเกนกฺขีว ฆฏฺฏิตํฯ>
  text <๑๔๘๙>
    text <น ปูชิโต มญฺญมาโน เมธาวี ปณฺฑิโต นโร>
    text <ผรุสํ ปติมนฺเตยฺย ราชานํ ปริสํคตํฯ>
  text <๑๔๙๐>
    text <ลทฺธทฺวาโร ลเภ ทฺวารํ เนว ราชูสุ วิสฺสเส>
    text <อคฺคีว สํยโต ติฏฺเฐ ส ราชวสติํ วเสฯ>
  text <๑๔๙๑>
    text <ปุตฺตํ วา ภาตรํ วา สํ สมฺปคฺคณฺหาติ ขตฺติโย>
    text <คาเมหิ นิคเมหิ วา รฏฺเฐหิ ชนปเทหิ วา>
    text <ตุณฺหีภูโต อุเปกฺเขยฺย น ภเณ เฉกปาปกํฯ>
  text <๑๔๙๒>
    text <หตฺถาโรเห อนีกฏฺเฐ รถิเก ปตฺติการเก>
    text <เตสํ กมฺมาวทาเนน ราชา วฑฺเฒติ เวตนํ>
    text <น เตสํ อนฺตรา คจฺเฉ ส ราชวสติํ วเสฯ>
  text <๑๔๙๓>
    text <จาโปวูนุทโร ธีโร วํโสวาปิ ปกมฺปเย>
    text <ปฏิโลมํ น วตฺเตยฺย ส ราชวสติํ วเสฯ>
  text <๑๔๙๔>
    text <จาโปวูนุทโร อสฺส มจฺโฉวสฺส อชิวฺหวา>
    text <อปฺปาสี นิปโก สูโร ส ราชวสติํ วเสฯ>
  text <๑๔๙๕>
    text <น พาฬฺหํ อิตฺถิํ คจฺเฉยฺย สมฺปสฺสํ เตชสงฺขยํ>
    text <กาสํ สาสํ ทรํ พลฺยํ ขีณเมโธ นิคจฺฉติฯ>
  text <๑๔๙๖>
    text <นาติเวลํ ปภาเสยฺย น ตุณฺหี สพฺพทา สิยา>
    text <อวิกิณฺณํ มิตํ วาจํ ปตฺเต กาเล อุทีรเยฯ>
  text <๑๔๙๗>
    text <อกฺโกธโน อสงฺฆฏฺโฏ สจฺโจ สณฺโห อเปสุโณ>
    text <สมฺผํ คิรํ น ภาเสยฺย ส ราชวสติํ วเสฯ>
  text <๑๔๙๘>
    text <มาตาเปตฺติภโร อสฺส กุเล เชฏฺฐาปจายิโก>
    text <สณฺโห สขิลสมฺภาโส ส ราชวสติํ วเส ฯ>
  text <๑๔๙๙>
    text <วินีโต สิปฺปวา ทนฺโต กตตฺโต นิยโต มุทุ>
    text <อปฺปมตฺโต สุจิ ทกฺโข ส ราชวสติํ วเสฯ>
  text <๑๕๐๐>
    text <นิวาตวุตฺติ วุทฺเธสุ สปฺปติสฺโส สคารโว>
    text <สุรโต สุขสํวาโส ส ราชวสติํ วเสฯ>
  text <๑๕๐๑>
    text <อารกา ปริวชฺเชยฺย สหิตุํ ปหิตํ ชนํ>
    text <ภตฺตารญฺเญวุทิกฺเขยฺย น จ อญฺญสฺส ราชิโนฯ>
  text <๑๕๐๒>
    text <สมเณ พฺราหฺมเณ จาปิ สีลวนฺเต พหุสฺสุเต>
    text <สกฺกจฺจํ ปยิรุปาเสยฺย ส ราชวสติํ วเสฯ>
  text <๑๕๐๓>
    text <สมเณ พฺราหฺมเณ จาปิ สีลวนฺเต พหุสฺสุเต>
    text <สกฺกจฺจํ อนุวาเสยฺย ส ราชวสติํ วเสฯ>
  text <๑๕๐๔>
    text <สมเณ พฺราหฺมเณ จาปิ สีลวนฺเต พหุสฺสุเต>
    text <ตปฺเปยฺย อนฺนปาเนน ส ราชวสติํ วเสฯ>
  text <๑๕๐๕>
    text <สมเณ พฺราหฺมเณ จาปิ สีลวนฺเต พหุสฺสุเต>
    text <อาสชฺช ปญฺเญ เสเวถ อากงฺขํ วุทฺธิมตฺตโนฯ>
  text <๑๕๐๖>
    text <ทินฺนปุพฺพํ น หาเปยฺย ทานํ สมณพฺราหฺมเณ>
    text <น จ กิญฺจิ นิวาเรยฺย ทานกาเล วณิพฺพเกฯ>
  text <๑๕๐๗>
    text <ปญฺญวา พุทฺธิสมฺปนฺโน วิธานวิธิโกวิโท>
    text <กาลญฺญู สมยญฺญู จ ส ราชวสติํ วเสฯ>
  text <๑๕๐๘>
    text <อุฏฺฐาตา กมฺมเธยฺเยสุ อปฺปมตฺโต วิจกฺขโณ>
    text <สุสํวิหีตกมฺมนฺโต ส ราชวสติํ วเสฯ>
  text <๑๕๐๙>
    text <ขลํ สาลํ ปสุํ เขตฺตํ คนฺตา จสฺส อภิกฺขณํ>
    text <มิตํ ธญฺญํ นิธาเปยฺย มิตํว ปาจเย ฆเรฯ>
  text <๑๕๑๐>
    text <ปุตฺตํ วา ภาตรํ วา สํ สีเลสุ อสมาหิตํ>
    text <อนงฺควา หิ เต พาลา ยถา เปตา ตเถว เต>
    text <โจฬญฺจ เนสํ ปิณฺฑญฺจ อาสีนานํ ปทาปเยฯ>
  text <๑๕๑๑>
    text <ทาเส กมฺมกเร เปสฺเส สีเลสุ สุสมาหิเต>
    text <ทกฺเข อุฏฺฐานสมฺปนฺเน อาธิปจฺจมฺหิ ฐาปเยฯ>
  text <๑๕๑๒>
    text <สีลวา จ อโลโล จ อนุรกฺโข จ ราชิโน>
    text <อาวี รโห หิโต ตสฺส ส ราชวสติํ วเสฯ>
  text <๑๕๑๓>
    text <ฉนฺทญฺญู ราชิโน จสฺส จิตฺตฏฺโฐ อสฺส ราชิโน>
    text <อสงฺกุสกวุตฺติสฺส ส ราชวสติํ วเสฯ>
  text <๑๕๑๔>
    text <อุจฺฉาทเย จ นฺหาปเย โธเว ปาเท อโธสิรํ>
    text <อาหโตปิ น กุปฺเปยฺย ส ราชวสติํ วเสฯ>
  text <๑๕๑๕>
    text <กุมฺภมฺปญฺชลิํ กริยา จาฏญฺจาปิ ปทกฺขิณํ>
    text <กิเมว สพฺพกามานํ ทาตารํ ธีรมุตฺตมํฯ>
  text <๑๕๑๖>
    text <โย เทติ สยนํ วตฺถํ ยานํ อาวสถํ ฆรํ>
    text <ปชฺชุนฺโนริว ภูตานิ โภเคหิ อภิวสฺสติฯ>
  text <๑๕๑๗>
    text <เอสยฺโย ราชวสติ วตฺตมาโน ยถา นโร>
    text <อาราธยติ ราชานํ ปูชํ ลภติ ภตฺตุสุฯ>
  stand <ราชวสติ นามฯ>
  text <  <
  text <อนฺตรเปยฺยาลํ>
  text <๑๕๑๘>
    text <เอวํ สมนุสาสิตฺวา ญาติสงฺฆํ วิจกฺขโณ>
    text <ปริกิณฺโณ สุหเทหิ ราชานมุปสงฺกมิฯ>
  text <๑๕๑๙>
    text <วนฺทิตฺวา สิรสา ปาเท กตฺวา จ นํ ปทกฺขิณํ>
    text <วิธุโร อวจ ราชานํ ปคฺคเหตฺวาน อญฺชลิํฯ>
  text <๑๕๒๐>
    text <อยํ มํ มาณโว เนติ กตฺตุกาโม ยถามติ>
    text <ญาตีนตฺถํ ปวกฺขามิ ตํ สุโณหิ อรินฺทมฯ>
  text <๑๕๒๑>
    text <ปุตฺเต จ เม อุทิกฺเขสิ ยญฺจ มญฺญํ ฆเร ธนํ>
    text <ยถา เปจฺจ น หาเยถ ญาติสงฺโฆ มยี คเตฯ>
  text <๑๕๒๒>
    text <ยเถว ขลตี ภูมฺยา ภูมฺยาเยว ปติฏฺฐติ>
    text <เอเวตํ ขลิตํ มยฺหํ เอตํ ปสฺสามิ อจฺจยํฯ>
  text <๑๕๒๓>
    text <สกฺกา น คนฺตุํ อิติ มยฺห โหติ เฉตฺวา วธิตฺวา อิธ กาติยานํ>
    text <อิเธว โหหี อิติ มยฺห รุจฺจติ มา ตฺวํ อคา อุตฺตมภูริปญฺญฯ>
  text <๑๕๒๔>
    text <มา เหวธมฺเมสุ มนํ ปณีทหิ อตฺเถ จ ธมฺเม จ ยุตฺโต ภวสฺสุ>
    text <ธิรตฺถุ กมฺมํ อกุสลํ อนริยํ ยํ กตฺวา ปจฺฉา นิรยํ วเชยฺยฯ>
  text <๑๕๒๕>
    text <เนเวส ธมฺโม น ปุเนต กิจฺจํ อยิโร หิ ทาสสฺส ชนินฺท อิสฺสโร>
    text <ฆาเตตุํ ฌาเปตุํ อโถปิ หนฺตุํ น จ มยฺห โกธตฺถิ วชามิ จาหํฯ>
  text <๑๕๒๖>
    text <เชฏฺฐปุตฺตํ อุปคุยฺห วิเนยฺย หทเย ทรํ>
    text <อสฺสุปุณฺเณหิ เนตฺเตหิ ปาวิสี โส มหาฆรํฯ>
  text <๑๕๒๗>
    text <สาลาว สมฺมปติตา มาลุเตน ปมทฺทิตา>
    text <เสนฺติ ปุตฺตา จ ทารา จ วิธุรสฺส นิเวสเนฯ>
  text <๑๕๒๘>
    text <อิตฺถิสหสฺสํ ภริยานํ ทาสิสตฺตสตานิ จ>
    text <พาหา ปคฺคยฺห ปกฺกนฺทุํ วิธุรสฺส นิเวสเนฯ>
  text <๑๕๒๙>
    text <โอโรธา จ กุมารา จ เวสิยานา จ พฺราหฺมณา>
    text <พาหา ปคฺคยฺห ปกฺกนฺทุํ วิธุรสฺส นิเวสเนฯ>
  text <๑๕๓๐>
    text <หตฺถาโรหา อนีกฏฺฐา รถิกา ปตฺติการกา>
    text <พาหา ปคฺคยฺห ปกฺกนฺทุํ วิธุรสฺส นิเวสเนฯ>
  text <๑๕๓๑>
    text <สมาคตา ชานปทา เนคมา จ สมาคตา>
    text <พาหา ปคฺคยฺห ปกฺกนฺทุํ วิธุรสฺส นิเวสเนฯ>
  text <๑๕๓๒>
    text <อิตฺถิสหสฺสํ ภริยานํ ทาสิสตฺตสตานิ จ>
    text <พาหา ปคฺคยฺห ปกฺกนฺทุํ กสฺมา โน วิชหิสฺสสิฯ>
  text <๑๕๓๓>
    text <โอโรธา จ กุมารา จ ทาสิสตฺตสตานิ จ>
    text <พาหา ปคฺคยฺห ปกฺกนฺทุํ กสฺมา โน วิชหิสฺสสิฯ>
  text <๑๕๓๔>
    text <หตฺถาโรหา อนีกฏฺฐา ทาสิสตฺตสตานิ จ>
    text <พาหา ปคฺคยฺห ปกฺกนฺทุํ กสฺมา โน วิชหิสฺสสิฯ>
  text <๑๕๓๕>
    text <สมาคตา ชานปทา ทาสิสตฺตสตานิ จ>
    text <พาหา ปคฺคยฺห ปกฺกนฺทุํ กสฺมา โน วิชหิสฺสสิฯ>
  text <๑๕๓๖>
    text <กตฺวา ฆเรสุ กิจฺจานิ อนุสาสิตฺวา สกํ ชนํ>
    text <มิตฺตามจฺเจ จ ภจฺเจ จ ปุตฺตทาเร จ พนฺธเวฯ>
  text <๑๕๓๗>
    text <กมฺมนฺตํ สํวิเธตฺวาน อาจิกฺขิตฺวา ฆเร ธนํ>
    text <นิธิญฺจ อิณทานญฺจ ปุณฺณกํ เอตทพฺรวิฯ>
  text <๑๕๓๘>
    text <อวสี ตุวํ มยฺห ตีหํ อคาเร กตานิ กิจฺจานิ ฆเรสุ มยฺหํ>
    text <อนุสาสิตา ปุตฺตทารา มยา จ กโรม กจฺจาน ยถามติํ เตฯ>
  text <๑๕๓๙>
    text <สเจ หิ กตฺเต อนุสาสิตา เต ปุตฺตา จ ทารา อนุชีวิโน จ>
    text <หนฺเทหิ ทานี ตรมานรูโป ทีโฆ หิ อทฺธาปิ อยํ ปุรตฺถาฯ>
  text <๑๕๔๐>
    text <อฉมฺภิโตว คณฺหาหิ อาชาเนยฺยสฺส วาลธิํ>
    text <อิทํ ปจฺฉิมกํ ตุยฺหํ ชีวโลกสฺส ทสฺสนํฯ>
  text <๑๕๔๑>
    text <โสหํ กิสฺส นุ ภายิสฺสํ ยสฺส เม นตฺถิ ทุกฺกฏํ>
    text <กาเยน วาจา มนสา เยน คจฺเฉยฺย ทุคฺคติํฯ>
  text <๑๕๔๒>
    text <โส อสฺสราชา วิธุรํ วหนฺโต ปกฺกามิ เวหายสมนฺตลิกฺเข>
    text <สาขาสุ เสเลสุ อสชฺชมาโน กาลาคิริํ ขิปฺปมุปาคมาสิฯ>
  text <๑๕๔๓>
    text <อิตฺถิสหสฺสํ ภริยานํ ทาสิสตฺตสตานิ จ>
    text <พาหา ปคฺคยฺห ปกฺกนฺทุํ ยกฺโข พฺราหฺมณวณฺเณน>
    text <วิธุรํ อาทาย คจฺฉติฯ>
  text <๑๕๔๔>
    text <สมาคตา ชานปทา เนคมา จ สมาคตา>
    text <พาหา ปคฺคยฺห ปกฺกนฺทุํ ยกฺโข พฺราหฺมณวณฺเณน>
    text <วิธุรํ อาทาย คจฺฉติฯ>
  text <๑๕๔๕>
    text <อิตฺถิสหสฺสํ ภริยานํ ทาสิสตฺตสตานิ จ>
    text <พาหา ปคฺคยฺห ปกฺกนฺทุํ ปณฺฑิโต โส กุหิํ คโตฯ>
  text <๑๕๔๖>
    text <สมาคตา ชานปทา เนคมา จ สมาคตา>
    text <พาหา ปคฺคยฺห ปกฺกนฺทุํ ปณฺฑิโต โส กุหิํ คโตฯ>
  text <๑๕๔๗>
    text <สเจ โส สตฺตรตฺเตน นาคจฺฉิสฺสติ ปณฺฑิโต>
    text <สพฺเพ อคฺคิํ ปเวกฺขาม นตฺถตฺโถ ชีวิเตน โนฯ>
  text <๑๕๔๘>
    text <ปณฺฑิโต จ วิยตฺโต จ วิภาวี จ วิจกฺขโณ>
    text <ขิปฺปํ โมจิย อตฺตานํ มา ภายิตฺถาคมิสฺสติ ฯ>
  stand <อนฺตรเปยฺยาลํ นามฯ>
  text <  <
  text <สาธุนรธมฺมกณฺฑํ>
  text <๑๕๔๙>
    text <โส ตตฺถ คนฺตฺวาน วิจินฺตยนฺโต อุจฺจาวจา เจตนกา ภวนฺติ>
    text <นยิมสฺส ชีเวน มมตฺถิ กิญฺจิ หนฺตฺวานิมํ หทยมานยิสฺสํ ฯ>
  text <๑๕๕๐>
    text <โส ตตฺถ คนฺตฺวา ปพฺพตนฺตรสฺมิํ อนฺโต ปวิสิตฺวาน ปทุฏฺฐจิตฺโต>
    text <อสํวุตสฺมิํ ชคติปฺปเทเส อโธสิรํ ธารยิ กาติยาโนฯ>
  text <๑๕๕๑>
    text <โส ลมฺพมาโน นรเก ปปาเต มหพฺภเย โลมหํเส วิทุคฺเค>
    text <อสนฺตสนฺโต กุรูนํ กตฺตุเสฏฺโฐ อิจฺจพฺรวิ ปุณฺณกํ นาม ยกฺขํฯ>
  text <๑๕๕๒>
    text <อริยาวกาโสสิ อนริยรูโป อสญฺญโต สญฺญตสนฺนิกาโส>
  text <อจฺจาหิตํ กมฺมํ กโรสิ ลุทฺรํ ภาเว จ เต กุสลํ นตฺถิ กิญฺจิฯ>
  text <๑๕๕๓>
    text <ยํ มํ ปปาตสฺมิํ ปปาตุมิจฺฉสิ โก นุ ตวตฺโถ มรเณน มยฺหํ>
    text <อมานุสสฺเสว ตวชฺช วณฺโณ อาจิกฺข เม ตฺวํ กตมาสิ เทวตาฯ>
  text <๑๕๕๔>
    text <ยทิ เต สุโต ปุณฺณโก นาม ยกฺโข รญฺโญ กุเวรสฺส หิ โส สชิพฺโพ>
    text <ภูมินฺธโร วรุโณ นาม นาโค พฺรหา สุจี วณฺณพลูปปนฺโนฯ>
  text <๑๕๕๕>
    text <ตสฺสานุชํ ธีตรํ กามยามิ อิรนฺธตี นาม สา นาคกญฺญา>
    text <ตสฺสา สุมชฺฌาย ปิยาย เหตุ ปตารยิํ ตุยฺห วธาย ธีรฯ>
  text <๑๕๕๖>
    text <มา เหว ตฺวํ ยกฺข อโหสิ มูฬฺโห นฏฺฐา พหู ทุคฺคหีเตน โลเก>
    text <กิํ เต สุมชฺฌาย ปิยาย กิจฺจํ มรเณน เม อิงฺฆ สุโณมิ สพฺพํฯ>
  text <๑๕๕๗>
    text <มหานุภาวสฺส มโหรคสฺส ธีตุกาโม ญาติภโต หมสฺมิ>
    text <ตํ ยาจมานํ สสุโร อโวจ ยถา มมญฺญิํสุ สุกามนีตํฯ>
  text <๑๕๕๘>
    text <ทชฺเชมุ โข เต สุตนุํ สุเนตฺตํ สุจิมฺหิตํ จนฺทนลิตฺตคตฺตํ>
    text <สเจ ตุวํ หทยํ ปณฺฑิตสฺส ธมฺเมน ลทฺธา อิธ มาหเรสิ>
    text <เอเตน วิตฺเตน กุมาริ ลพฺภา นญฺญํ ธนํ อุตฺตริ ปตฺถยามฯ>
  text <๑๕๕๙>
    text <เอวํ น มูฬฺโหสฺมิ สุโณหิ กตฺเต น จาปิ เม ทุคฺคหิตตฺถิ กิญฺจิ>
    text <หทเยน เต ธมฺมลทฺเธน นาคา อิรนฺธติํ นาคกญฺญํ ททนฺติฯ>
  text <๑๕๖๐>
    text <ตสฺมา อหํ ตุยฺหํ วธาย ยุตฺโต เอวํ มมตฺโถ มรเณน ตุยฺหํ>
    text <อิเธว ตํ นรเก ปาตยิตฺวา หนฺตฺวาน ตํ หทยมานยิสฺสํฯ>
  text <๑๕๖๑>
    text <ขิปฺปํ มมํ อุทฺธร กาติยาน หทเยน เม ยทิ เต อตฺถิ กิจฺจํ>
    text <เย เกจิเม สาธุนรสฺส ธมฺมา สพฺเพว เต ปาตุกโรมิ อชฺชฯ>
  text <๑๕๖๒>
    text <โส ปุณฺณโก กุรูนํ กตฺตุเสฏฺฐํ นคมุทฺธนิ ขิปฺปํ ปติฏฺฐเปตฺวา>
    text <อสฺสตฺถมาสีนํ สเมกฺขิยาน ปริปุจฺฉิ กตฺตารมโนมปญฺญํฯ>
  text <๑๕๖๓>
    text <สมุทฺธโต เมสิ ตุวํ ปปาตา หทเยน เต อชฺช มมตฺถิ กิจฺจํ>
    text <เย เกจิเม สาธุนรสฺส ธมฺมา สพฺเพว เม ปาตุกโรหิ อชฺชฯ>
  text <๑๕๖๔>
    text <สมุทฺธโต ตฺยสฺมิ อหํ ปปาตา หทเยน เม ยทิ เต อตฺถิ กิจฺจํ>
    text <เย เกจิเม สาธุนรสฺส ธมฺมา สพฺเพว เต ปาตุกโรมิ อชฺชฯ>
  text <๑๕๖๕>
    text <ยาตานุยายี จ ภวาหิ มาณว อลฺลญฺจ ปาณิํ ปริวชฺชยสฺสุ>
    text <มา จสฺสุ มิตฺเตสุ กทาจิ ทุพฺภี มา จ วสํ อสตีนํ นิคจฺเฉฯ>
  text <๑๕๖๖>
    text <กถํ นุ ยาตํ อนุยายี โหติ อลฺลญฺจ ปาณิํ ทหเต กถํ โส>
    text <อสตี จ กา โก ปน มิตฺตทุพฺโภ อกฺขาหิ เม ปุจฺฉิโต เอตมตฺถํฯ>
  text <๑๕๖๗>
    text <อสนฺถุตํ โนปิ จ ทิฏฺฐปุพฺพํ โย อาสเนนาปิ นิมนฺตเยยฺย>
    text <ตสฺเสว อตฺถํ ปุริโส กเรยฺย ยาตานุยายีติ ตมาหุ ปณฺฑิตาฯ>
  text <๑๕๖๘>
    text <ยสฺเสกรตฺตมฺปิ ฆเร วเสยฺย ยตฺถนฺนปานํ ปุริโส ลเภยฺย>
    text <น ตสฺส ปาปํ มนสาปิ จินฺตเย อทุพฺภี ปาณิํ ทหเต มิตฺตทุพฺโภฯ>
  text <๑๕๖๙>
    text <ยสฺส รุกฺขสฺส ฉายาย นิสีเทยฺย สเยยฺย วา>
    text <น ตสฺส สาขํ ภญฺเชยฺย มิตฺตทุพฺโภ หิ ปาปโกฯ>
  text <๑๕๗๐>
    text <ปุณฺณมฺปิ เจมํ ปถวิํ ธเนน ทชฺชิตฺถิยา ปุริโส สมฺมตาย>
    text <ลทฺธา ขณํ อติมญฺเญยฺย ตมฺปิ ตาสํ วสํ อสตีนํ น คจฺเฉฯ>
  text <๑๕๗๑>
    text <เอวํ โข ยาตํ อนุยายี โหติ อลฺลญฺจ ปาณิํ ทหเต ปุเนวํ>
    text <อสตี จ สา โส ปน มิตฺตทุพฺโภ โส ธมฺมิโก โหติ ชหสฺสุ อธมฺมํฯ>
  stand <สาธุนรธมฺมกณฺฑํ นามฯ>
  text <  <
  text <กาลาคิริกณฺฑํ>
  text <๑๕๗๒>
    text <อวสิํ อหํ ตุยฺหํ ตีหํ อคาเร อนฺเนน ปาเนน อุปฏฺฐิโตสฺมิ>
    text <มิตฺโต มมาสี วิสชฺชามหํ ตํ กามํ ฆรํ อุตฺตมปญฺญ คจฺฉฯ>
  text <๑๕๗๓>
    text <อปิ หายตุ นาคกุลา อตฺโถ อลมฺปิ เม นาคกญฺญาย โหตุ>
    text <โส ตฺวํ สเกเนว สุภาสิเตน มุตฺโตสิ เม อชฺช วธาย ปญฺญฯ>
  text <๑๕๗๔>
    text <หนฺท ตุวํ ยกฺข มมมฺปิ เนหิ สสุรํ เต อตฺถํ มยิ จรสฺสุ>
    text <มยญฺจ นาคาธิปติํ วิมานํ ทกฺเขมุ นาคสฺส อทิฏฺฐปุพฺพํฯ>
  text <๑๕๗๕>
    text <ยํ เว นรสฺส อหิตาย อสฺส น ตํ ปญฺโญ อรหติ ทสฺสนาย>
    text <อถ เกน วณฺเณน อมิตฺตคามํ ตุวมิจฺฉสิ อุตฺตมปญฺญ คนฺตุํฯ>
  text <๑๕๗๖>
    text <อทฺธา ปชานามิ อหมฺปิ เอตํ น ตํ ปญฺโญ อรหติ ทสฺสนาย>
    text <ปาปญฺจ เม นตฺถิ กตํ กุหิญฺจิ ตสฺมา น สงฺเก มรณาคมายฯ>
  text <๑๕๗๗>
    text <หนฺท จ ฐานํ อตุลานุภาวํ มยา สห ทกฺขสิ เอหิ กตฺเต>
    text <ยตฺถจฺฉติ นจฺจคีเตหิ นาโค ราชา ยถา เวสฺสวโณ นฬิญฺญํ ฯ>
  text <๑๕๗๘>
    text <ตํ นาคกญฺญา จริตํ คเณน นิกีฬิตํ นิจฺจมโห จ รตฺติํ>
    text <ปหูตมาลฺยํ พหุปุปฺผฉนฺนํ โอภาสตี วิชฺชุริวนฺตลิกฺเขฯ>
  text <๑๕๗๙>
    text <อนฺเนน ปาเนน อุเปตรูปํ นจฺเจหิ คีเตหิ จ วาทิเตหิ>
    text <ปริปูรํ กญฺญาหิ อลงฺกตาหิ อุปโสภติ วตฺถปิลนฺธเนน ฯ>
  text <๑๕๘๐>
    text <โส ปุณฺณโก กุรูนํ กตฺตุเสฏฺฐํ นิสีทยี ปจฺฉโต อาสนสฺมิํ>
    text <อาทาย กตฺตารมโนมปญฺญํ อุปานยี ภวนํ นาครญฺโญฯ>
  text <๑๕๘๑>
    text <ปตฺวาน ฐานํ อตุลานุภาวํ อฏฺฐาสิ กตฺตา ปจฺฉโต ปุณฺณกสฺส>
    text <สามคฺคิ เปกฺขมาโน นาคราชา ปุพฺเพว ชามาตรมชฺฌภาสถฯ>
  text <๑๕๘๒>
    text <ยนฺนุ ตุวํ อคมา มจฺจโลกํ อนฺเวสมาโน หทยํ ปณฺฑิตสฺส>
    text <กจฺจิ สมิทฺเธน อิธานุปตฺโต อาทาย กตฺตารมโนมปญฺญํฯ>
  text <๑๕๘๓>
    text <อยญฺหิ โส อาคโต ยํ ตฺวมิจฺฉสิ ธมฺเมน ลทฺโธ มม ธมฺมปาโล>
    text <ตํ ปสฺสถ สมฺมุขา ภาสมานํ สุโข หเว สปฺปุริเสหิ สงฺคโมฯ>
  stand <กาลาคิริกณฺฑํ นามฯ>
  text <๑๕๘๔>
    text <อทิฏฺฐปุพฺพํ ทิสฺวาน มจฺโจ มจฺจุภยฏฺฏิโต>
    text <พฺยมฺหิโต นาภิวาเทสิ นยิทํ ปญฺญวตามิวฯ>
  text <๑๕๘๕>
    text <น จมฺหิ พฺยมฺหิโต นาค น จ มจฺจุภยฏฺฏิโต>
    text <น วชฺโฌ อภิวาเทยฺย วชฺฌํ วา นาภิวาทเยฯ>
  text <๑๕๘๖>
    text <กถํ โน อภิวาเทยฺย อภิวาทาปเยถ เว>
    text <ยํ นโร หนฺตุมิจฺเฉยฺย ตํ กมฺมํ นุปปชฺชติฯ>
  text <๑๕๘๗>
    text <เอวเมตํ ยถา พฺรูสิ สจฺจํ ภาสสิ ปณฺฑิต>
    text <น วชฺโฌ อภิวาเทยฺย วชฺฌํ วา นาภิวาทเยฯ>
  text <๑๕๘๘>
    text <กถํ โน อภิวาเทยฺย อภิวาทาปเยถ เว>
    text <ยํ นโร หนฺตุมิจฺเฉยฺย ตํ กมฺมํ นุปปชฺชติฯ>
  text <๑๕๘๙>
    text <อสสฺสตํ สสฺสตํ นุ ตวยิทํ อิทฺธีชุตีพลวีริยูปปตฺติ>
    text <ปุจฺฉามิ ตํ นาคราเชตมตฺถํ กถํ นุ เต ลทฺธมิทํ วิมานํฯ>
  text <๑๕๙๐>
    text <อธิจฺจลทฺธํ ปริณามชํ เต สยํกตํ อุทาหุ เทเวหิ ทินฺนํ>
    text <อกฺขาหิ เม นาคราเชตมตฺถํ ยเถว เต ลทฺธมิทํ วิมานํฯ>
  text <๑๕๙๑>
    text <นาธิจฺจลทฺธํ น ปริณามชํ เม น สยํกตํ นาปิ เทเวหิ ทินฺนํ>
    text <สเกหิ กมฺเมหิ อปาปเกหิ ปุญฺเญหิ เม ลทฺธมิทํ วิมานํฯ>
  text <๑๕๙๒>
    text <กิํ เต วตํ กิํ ปน พฺรหฺมจริยํ กิสฺส สุจิณฺณสฺส อยํ วิปาโก>
    text <อิทฺธีชุตีพลวีริยูปปตฺติ อิทญฺจ เต นาค มหาวิมานํฯ>
  text <๑๕๙๓>
    text <อหญฺจ ภริยา จ มนุสฺสโลเก สทฺธา อุโภ ทานปตี อหุมฺหา>
    text <โอปานภูตํ เม ฆรํ ตทาสิ สนฺตปฺปิตา สมณพฺราหฺมณา จฯ>
  text <๑๕๙๔>
    text <มาลญฺจ คนฺธญฺจ วิเลปนญฺจ ปทีปิยํ เสยฺยมุปสฺสยญฺจ>
    text <อจฺฉาทนํ สายนมนฺนปานํ สกฺกจฺจ ทานานิ อทมฺห ตตฺถฯ>
  text <๑๕๙๕>
    text <ตํ เม วตํ ตํ ปน พฺรหฺมจริยํ ตสฺส สุจิณฺณสฺส อยํ วิปาโก>
    text <อิทฺธีชุตีพลวีริยูปปตฺติ อิทญฺจ เม ธีร มหาวิมานํฯ>
  text <๑๕๙๖>
    text <เอวํ เจ เต ลทฺธมิทํ วิมานํ ชานาสิ ปุญฺญานํ ผลูปปตฺติํ>
    text <ตสฺมา หิ ธมฺมํ จร อปฺปมตฺโต ยถา วิมานํ ปุน มาวเสสิฯ>
  text <๑๕๙๗>
    text <นยิธ สนฺติ สมณพฺราหฺมณา จ เยสนฺนปานานิ ทเทมุ กตฺเต>
    text <อกฺขาหิ เม ปุจฺฉิโต เอตมตฺถํ ยถา วิมานํ ปุน มาวเสมฯ>
  text <๑๕๙๘>
    text <โภคี หิ เต สนฺติ อิธูปปนฺนา ปุตฺตา จ ทารา อนุชีวิโน จ>
    text <เตสุ ตุวํ วจสา กมฺมุนา จ อสมฺปทุฏฺโฐ จ ภวาหิ นิจฺจํฯ>
  text <๑๕๙๙>
    text <เอวํ ตุวํ นาค อสมฺปโทสํ อนุปาลย วจสา กมฺมุนา จ>
    text <ฐตฺวา อิธ ยาวตายุกํ วิมาเน อุทฺธํ อิโต คจฺฉสิ เทวโลกํฯ>
  text <๑๖๐๐>
    text <อทฺธา หิ โส โสจติ ราชเสฏฺโฐ ตยา วินา ยสฺส ตุวํ สชิพฺโพ>
    text <ทุกฺขูปนีโตปิ ตยา สเมจฺจ วินฺเทยฺย โปโส สุขมาตุโรปิฯ>
  text <๑๖๐๑>
    text <อทฺธา สตํ ภาสสิ นาค ธมฺมํ อนุตฺตรํ อตฺถปทํ สุจิณฺณํ>
    text <เอตาทิสิยาสุ หิ อาปทาสุ ปญฺญายเต มาทิสานํ วิเสโสฯ>
  text <๑๖๐๒>
    text <อกฺขาหิ โน ตายํ มุธา นุ ลทฺโธ อกฺเขหิ โน ตายํ อเชสิ ชูเต>
    text <ธมฺเมน ลทฺโธ อิติ ตายมาห กถํ นุ ตฺวํ หตฺถมิมสฺส มาคโตฯ>
  text <๑๖๐๓>
    text <โย มิสฺสโร ตตฺถ อโหสิ ราชา ตมายมกฺเขหิ อเชสิ ชูเต>
    text <โส มํ ชิโต ราชา อิมสฺสทาสิ ธมฺเมน ลทฺโธสฺมิ อสาหเสนฯ>
  text <๑๖๐๔>
    text <มโหรโค อตฺตมโน อุทคฺโค สุตฺวาน ธีรสฺส สุภาสิตานิ>
    text <หตฺเถ คเหตฺวาน อโนมปญฺญํ ปาเวกฺขิ ภริยาย ตทา สกาเสฯ>
  text <๑๖๐๕>
    text <เยน ตฺวํ วิมเล ปณฺฑุ เยน ภตฺตํ น รุจฺจติ>
    text <น จ เม ตาทิโส วณฺโณ อยเมโส ตโมนุโทฯ>
  text <๑๖๐๖>
    text <ยสฺส เต หทเยนตฺโถ อาคตายํ ปภงฺกโร>
    text <ตสฺส วากฺยํ นิสาเมหิ ทุลฺลภํ ทสฺสนํ ปุนฯ>
  text <๑๖๐๗>
    text <ทิสฺวาน ตํ วิมลา ภูริปญฺญํ ทสงฺคุลี อญฺชลิํ ปคฺคเหตฺวา>
    text <หฏฺเฐน ภาเวน ปตีตรูปา อิจฺจพฺรวิ กุรูนํ กตฺตุเสฏฺฐํฯ>
  text <๑๖๐๘>
    text <อทิฏฺฐปุพฺพํ ทิสฺวาน มจฺโจ มจฺจุภยฏฺฏิโต>
    text <พฺยมฺหิโต นาภิวาเทสิ นยิทํ ปญฺญวตามิวฯ>
  text <๑๖๐๙>
    text <น จมฺหิ พฺยมฺหิโต นาคิ น จ มจฺจุภยฏฺฏิโต>
    text <น วชฺโฌ อภิวาเทยฺย วชฺฌํ วา นาภิวาทเยฯ>
  text <๑๖๑๐>
    text <กถํ โน อภิวาเทยฺย อภิวาทาปเยถ เว>
    text <ยํ นโร หนฺตุมิจฺเฉยฺย ตํ กมฺมํ นุปปชฺชติฯ>
  text <๑๖๑๑>
    text <เอวเมตํ ยถา พฺรูสิ สจฺจํ ภาสสิ ปณฺฑิต>
    text <น วชฺโฌ อภิวาเทยฺย วชฺฌํ วา นาภิวาทเยฯ>
  text <๑๖๑๒>
    text <กถํ โน อภิวาเทยฺย อภิวาทาปเยถ เว>
    text <ยํ นโร หนฺตุมิจฺเฉยฺย ตํ กมฺมํ นุปปชฺชติฯ>
  text <๑๖๑๓>
    text <อสสฺสตํ สสฺสตํ นุ ตวยิทํ อิทฺธีชุตีพลวีริยูปปตฺติ>
    text <ปุจฺฉามิ ตํ นาคกญฺเญตมตฺถํ กถํ นุ เต ลทฺธมิทํ วิมานํฯ>
  text <๑๖๑๔>
    text <อธิจฺจลทฺธํ ปริณามชํ เต สยํกตํ อุทาหุ เทเวหิ ทินฺนํ>
    text <อกฺขาหิ เม นาคกญฺเญตมตฺถํ ยเถว เต ลทฺธมิทํ วิมานํฯ>
  text <๑๖๑๕>
    text <นาธิจฺจลทฺธํ น ปริณามชํ เม น สยํ กตํ นาปิ เทเวหิ ทินฺนํ>
    text <สเกหิ กมฺเมหิ อปาปเกหิ ปุญฺเญหิ เม ลทฺธมิทํ วิมานํฯ>
  text <๑๖๑๖>
    text <กิํ เต วตํ กิํ ปน พฺรหฺมจริยํ กิสฺส สุจิณฺณสฺส อยํ วิปาโก>
    text <อิทฺธีชุตีพลวีริยูปปตฺติ อิทญฺจ เต นาคิ มหาวิมานํฯ>
  text <๑๖๑๗>
    text <อหญฺจ โข สามิโก จาปิ มยฺหํ สทฺธา อุโภ ทานปตี อหุมฺหา>
    text <โอปานภูตํ เม ฆรํ ตทาสิ สนฺตปฺปิตา สมณพฺราหฺมณา จฯ>
  text <๑๖๑๘>
    text <มาลญฺจ คนฺธญฺจ วิเลปนญฺจ ปทีปิยํ เสยฺยมุปสฺสยญฺจ>
    text <อจฺฉาทนํ สายนมนฺนปานํ สกฺกจฺจํ ทานานิ อทมฺห ตตฺถฯ>
  text <๑๖๑๙>
    text <ตํ เม วตํ ตํ ปน พฺรหฺมจริยํ ตสฺส สุจิณฺณสฺส อยํ วิปาโก>
    text <อิทฺธีชุตีพลวีริยูปปตฺติ อิทญฺจ เม ธีร มหาวิมานํฯ>
  text <๑๖๒๐>
    text <เอวํ เจ เต ลทฺธมิทํ วิมานํ ชานาสิ ปุญฺญานํ ผลูปปตฺติํ>
    text <ตสฺมา หิ ธมฺมํ จร อปฺปมตฺตา ยถา วิมานํ ปุน มาวเสสิฯ>
  text <๑๖๒๑>
    text <นยิธ สนฺติ สมณพฺราหฺมณา จ เยสนฺนปานานิ ทเทมุ กตฺเต>
    text <อกฺขาหิ เม ปุจฺฉิโต เอตมตฺถํ ยถา วิมานํ ปุน มาวเสมฯ>
  text <๑๖๒๒>
    text <โภคี หิ เต สนฺติ อิธูปปนฺนา ปุตฺตา จ ทารา อนุชีวิโน จ>
    text <เตสุ ตุวํ วจสา กมฺมุนา จ อสมฺปทุฏฺฐา จ ภวาหิ นิจฺจํฯ>
  text <๑๖๒๓>
    text <เอวํ ตุวํ นาคิ อสมฺปโทสํ อนุปาลย วจสา กมฺมุนา จ>
    text <ฐตฺวา อิธ ยาวตายุกํ วิมาเน อุทฺธํ อิโต คจฺฉสิ เทวโลกํฯ>
  text <๑๖๒๔>
    text <อทฺธา หิ โส โสจติ ราชเสฏฺโฐ ตยา วินา ยสฺส ตุวํ สชิพฺโพ>
    text <ทุกฺขูปนีโตปิ ตยา สเมจฺจ วินฺเทยฺย โปโส สุขมาตุโรปิฯ>
  text <๑๖๒๕>
    text <อทฺธา สตํ ภาสสิ นาคิ ธมฺมํ อนุตฺตรํ อตฺถปทํ สุจิณฺณํ>
    text <เอตาทิสิยาสุ หิ อาปทาสุ ปญฺญายเต มาทิสานํ วิเสโสฯ>
  text <๑๖๒๖>
    text <อกฺขาหิ โน ตายํ มุธา นุ ลทฺโธ อกฺเขหิ โน ตายํ อเชสิ ชูเต>
    text <ธมฺเมน ลทฺโธ อิติ ตายมาห กถํ นุ ตฺวํ หตฺถมิมสฺส มาคโตฯ>
  text <๑๖๒๗>
    text <โย มิสฺสโร ตตฺถ อโหสิ ราชา ตมายมกฺเขหิ อเชสิ ชูเต>
    text <โส มํ ชิโต ราชา อิมสฺสทาสิ ธมฺเมน ลทฺโธสฺมิ อสาหเสนฯ>
  text <๑๖๒๘>
    text <ยเถว วรุโณ นาโค ปญฺหํ ปุจฺฉิตฺถ ปณฺฑิตํ>
    text <ตเถว นาคกญฺญาปิ ปญฺหํ ปุจฺฉิตฺถ ปณฺฑิตํฯ>
  text <๑๖๒๙>
    text <ยเถว วรุณํ นาคํ ธีโร โตเสสิ ปุจฺฉิโต>
    text <ตเถว นาคกญฺญมฺปิ ธีโร โตเสสิ ปุจฺฉิโตฯ>
  text <๑๖๓๐>
    text <อุโภปิ เต อตฺตมเน วิทิตฺวา มโหรคํ นาคกญฺญญฺจ ธีโร>
    text <อฉมฺภี อภีโต อโลมหฏฺโฐ อิจฺจพฺรวิ วรุณํ นาคราชานํฯ>
  text <๑๖๓๑>
    text <มา โรธยิ นาค อายาหมสฺมิ เยน ตวตฺโถ อิทํ สรีรํ>
    text <หทเยน มํเสน กโรหิ กิจฺจํ สยํ กริสฺสามิ ยถามติ เตฯ>
  text <๑๖๓๒>
    text <ปญฺญา หเว หทยํ ปณฺฑิตานํ เต ตฺยมฺห ปญฺญาย มยํ สุตุฏฺฐา>
    text <อนูนนาโม ลภตชฺช ทารํ อชฺเชว ตํ กุรุโย ปาปยาตุฯ>
  text <๑๖๓๓>
    text <ส ปุณฺณโก อตฺตมโน อุทคฺโค อิรนฺธติํ นาคกญฺญํ ลภิตฺวา>
    text <หฏฺเฐน ภาเวน ปตีตรูโป อิจฺจพฺรวิ กุรูนํ กตฺตุเสฏฺฐํฯ>
  text <๑๖๓๔>
    text <ภริยาย มํ ตฺวํ อกริ สมงฺคิํ อหญฺจ เต วิธุร กโรมิ กิจฺจํ>
    text <อิทญฺจ เต มณิรตนํ ททามิ อชฺเชว ตํ กุรุโย ปาปยามิฯ>
  text <๑๖๓๕>
    text <อเชยฺยเมสา ตว โหตุ เมตฺติ ภริยาย กจฺจาน ปิยาย สทฺธิํ>
    text <อานนฺทิ วิตฺโต สุมโน ปตีโต ทตฺวา มณิํ มญฺจ นยินฺทปตฺถํฯ>
  text <๑๖๓๖>
    text <ส ปุณฺณโก กุรูนํ กตฺตุเสฏฺฐํ นิสีทยี ปุรโต อาสนสฺมิํ>
    text <อาทาย กตฺตารมโนมปญฺญํ อุปานยี นครํ อินฺทปตฺถํฯ>
  text <๑๖๓๗>
    text <มโน มนุสฺสสฺส ยถาปิ คจฺเฉ ตโตปิสฺส ขิปฺปตรํ อโหสิ>
    text <ส ปุณฺณโก กุรูนํ กตฺตุเสฏฺฐํ อุปานยี นครํ อินฺทปตฺถํฯ>
  text <๑๖๓๘>
    text <เอตินฺทปตฺถํ นครํ ปทิสฺสติ รมฺมานิ จ อมฺพวนานิ ภาคโส>
    text <อหญฺจ ภริยาย สมงฺคิภูโต ตุวญฺจ ปตฺโตสิ สกํ นิเกตํฯ>
  text <๑๖๓๙>
    text <ส ปุณฺณโก กุรูนํ กตฺตุเสฏฺฐํ โอโรปิย ธมฺมสภาย มชฺเฌ>
    text <อาชญฺญมารุยฺห อโนมวณฺโณ ปกฺกามิ เวหายสมนฺตลิกฺเขฯ>
  text <๑๖๔๐>
    text <ตํ ทิสฺวา ราชา ปรมปฺปตีโต อุฏฺฐาย พาหาหิ ปลิสฺสชิตฺวา>
    text <อวิกมฺปยํ ธมฺมสภาย มชฺเฌ นิสีทยี ปมุขมาสนสฺมิํฯ>
  text <๑๖๔๑>
    text <ตฺวํ โน วิเนตาสิ รถํว นทฺธํ นนฺทนฺติ ตํ กุรุโย ทสฺสเนน>
    text <อกฺขาหิ เม ปุจฺฉิโต เอตมตฺถํ กถํ ปโมกฺโข อหุ มาณวสฺสฯ>
  text <๑๖๔๒>
    text <ยํ มาณโวตฺยาภิวที ชนินฺท น โส มนุสฺโส นรวีรเสฏฺฐ>
    text <ยทิ เต สุโต ปุณฺณโก นาม ยกฺโข รญฺโญ กุเวรสฺส หิ โส สชิพฺโพฯ>
  text <๑๖๔๓>
    text <ภูมินฺธโร วรุโณ นาม นาโค พฺรหา สุจี วณฺณพลูปปนฺโน>
    text <ตสฺสานุชํ ธีตรํ กามยาโน อิรนฺธตี นาม สา นาคกญฺญาฯ>
  text <๑๖๔๔>
    text <ตสฺสา สุมชฺฌาย ปิยาย เหตุ ปตารยิตฺถ มรณาย มยฺหํ>
    text <โส เจว ภริยาย สมงฺคิภูโต อหญฺจ อนุญฺญาโต มณิ จ ลทฺโธฯ>
  text <๑๖๔๕>
    text <รุกฺโข หิ มยฺหํ ปทฺธาเร สุชาโต ปญฺญากฺขนฺโธ สีลมยสฺส สาขา>
    text <อตฺเถ จ ธมฺเม จ ฐิโต นิปาโก ควปฺผโล หตฺถิควสฺสฉนฺโนฯ>
  text <๑๖๔๖>
    text <นจฺจคีตตูริยาภินาทิเต อุจฺฉิชฺช เสนํ ปุริโส อหาสิ>
    text <โส โน อยํ อาคโต สนฺนิเกตํ รุกฺขสฺสิมสฺสาปจิติํ กโรถฯ>
  text <๑๖๔๗>
    text <เย เกจิ วิตฺตา มม ปจฺจเยน สพฺเพว เต ปาตุกโรนฺตุ อชฺช>
    text <ติพฺพานิ กตฺวาน อุปายนานิ รุกฺขสฺสิมสฺสาปจิติํ กโรถฯ>
  text <๑๖๔๘>
    text <เย เกจิ พทฺธา มม อตฺถิ รฏฺเฐ สพฺเพว เต พนฺธนา โมจยนฺตุ>
    text <ยเถว ยํ พนฺธนสฺมา ปมุตฺโต เอวเมเต มุญฺจเร พนฺธนสฺมาฯ>
  text <๑๖๔๙>
    text <อุนฺนงฺคลา มาสมิมํ กโรนฺตุ มํโสทนํ พฺราหฺมณา ภกฺขยนฺตุ>
    text <อมชฺชปา มชฺชรหา ปิวนฺตุ ปุณฺณาหิ ถาลาหิ ปลิสฺสุตาหิฯ>
  text <๑๖๕๐>
    text <มหาปถํ นิจฺจ สมวฺหยนฺตุ ติพฺพญฺจ รกฺขํ วิทหนฺตุ รฏฺเฐ>
    text <ยถาญฺญมญฺญํ น วิเหฐเยยฺยุํ รุกฺขสฺสิมสฺสาปจิติํ กโรถฯ>
  text <๑๖๕๑>
    text <โอโรธา จ กุมารา จ เวสิยานา จ พฺราหฺมณา>
    text <พหุํ อนฺนญฺจ ปานญฺจ ปณฺฑิตสฺสาภิหารยุํฯ>
  text <๑๖๕๒>
    text <หตฺถาโรหา อนีกฏฺฐา รถิกา ปตฺติการกา>
    text <พหุํ อนฺนญฺจ ปานญฺจ ปณฺฑิตสฺสาภิหารยุํฯ>
  text <๑๖๕๓>
    text <สมาคตา ชานปทา เนคมา จ สมาคตา>
    text <พหุํ อนฺนญฺจ ปานญฺจ ปณฺฑิตสฺสาภิหารยุํฯ>
  text <๑๖๕๔>
    text <พหุชโน ปสนฺโนสิ ทิสฺวา ปณฺฑิตมาคเต>
    text <ปณฺฑิตมฺหิ อนุปฺปตฺเต เจลุกฺเขโป ปวตฺตถาติฯ>
  stand <วิธุรชาตกํ นวมํฯ>
  text <  <
  text <๕๔๗ เวสฺสนฺตรชาตกํ ๑๐>
  text <ทสวรกถา>
    text <๑๖๕๕>
      text <ผุสฺสตี วรวณฺณาเภ วรสฺสุ ทสธา วเร>
      text <ปถพฺยา จารุปุพฺพงฺคิ ยํ ตุยฺหํ มนโส ปิยํฯ>
    text <๑๖๕๖>
      text <เทวราช นโม ตฺยตฺถุ กิํ ปาปํ ปกตํ มยา>
      text <รมฺมา จาเวสิ มํ ฐานา วาโตว ธรณีรุหํฯ>
    text <๑๖๕๗>
      text <น เจว เต กตํ ปาปํ น จ เม ตฺวมสิ อปฺปิยา>
      text <ปุญฺญญฺจ เต ปริกฺขีณํ เยน เตวํ วทามหํฯ>
    text <๑๖๕๘>
      text <สนฺติเก มรณํ ตุยฺหํ วินาภาโว ภวิสฺสติ>
      text <ปฏิคณฺหาหิ เม เอเต วเร ทส ปเวจฺฉโตฯ>
    text <๑๖๕๙>
      text <วรํ เจ เม อโท สกฺก สพฺพภูตานมิสฺสร>
      text <สิวิราชสฺส ภทฺทนฺเต ตตฺถ อสฺสํ นิเวสเนฯ>
    text <๑๖๖๐>
      text <นีลเนตฺตา นีลภมุ นิลกฺขี จ ยถา มิคี>
      text <ผุสฺสตี นาม นาเมน ตตฺถปสฺสํ ปุรินฺททฯ>
    text <๑๖๖๑>
      text <ปุตฺตํ ลเภถ วรทํ ยาจโยคํ อมจฺฉริํ>
      text <ปูชิตํ ปฏิราชูหิ กิตฺติมนฺตํ ยสสฺสินํฯ>
    text <๑๖๖๒>
      text <คพฺภํ เม ธารยนฺติยา มชฺฌิมงฺคํ อนุนฺนตํ>
      text <กุจฺฉิ อนุนฺนโต อสฺส จาปํว ลิขิตํ สมํฯ>
    text <๑๖๖๓>
      text <ถนา เม นปฺปปเตยฺยุํ ปลิตา น สนฺตุ วาสว>
      text <กาเย รโช น ลิมฺเปถ วชฺฌญฺจาปิ ปโมจเยฯ>
    text <๑๖๖๔>
      text <มยูรโกญฺจาภิรุเท นาริวรคณายุเต>
      text <ขุชฺชเจลาปกากิณฺเณ สูทมาคธวณฺณิเตฯ>
    text <๑๖๖๕>
      text <จิตฺรคฺคเฬรุฆุสิเต สุรามํสปโพธเน>
      text <สิวิราชสฺส ภทฺทนฺเต ตตฺถสฺสํ มเหสี ปิยาฯ>
    text <๑๖๖๖>
      text <เย เต ทส วรา ทินฺนา มยา สพฺพงฺคโสภเน>
      text <สิวิราชสฺส วิชิเต สพฺเพ เต ลจฺฉสี วเรฯ>
      text <>
    text <๑๖๖๗>
      text <อิทํ วตฺวาน มฆวา เทวราชา สุชมฺปติ>
      text <ผุสฺสติยา วรํ ทตฺวา อนุโมทิตฺถ วาสโวฯ>
    stand <ทสวรกถา นามฯ>
  text <เหมวนฺตํ>
    text <๑๖๖๘>
      text <ปรูฬฺหกจฺฉนขโลมา ปงฺกทนฺตา รชสฺสิรา>
      text <ปคฺคยฺห ทกฺขิณํ พาหุํ กิํ มํ ยาจนฺติ พฺราหฺมณาฯ>
    text <๑๖๖๙>
      text <รตนํ เทว ยาจาม สิวีนํ รฏฺฐวฑฺฒนํ>
      text <ททาหิ ปวรํ นาคํ อีสาทนฺตํ อุรูฬฺหวํฯ>
    text <๑๖๗๐>
      text <ททามิ น วิกมฺปามิ ยํ มํ ยาจนฺติ พฺราหฺมณา>
      text <ปภินฺนํ กุญฺชรํ ทนฺติํ โอปวยฺหํ คชุตฺตมํฯ>
    text <๑๖๗๑>
      text <หตฺถิกฺขนฺธโต โอรุยฺห ราชา จาคาธิมานโส>
      text <พฺราหฺมณานํ อทา ทานํ สิวีนํ รฏฺฐวฑฺฒโนฯ>
    text <๑๖๗๒>
      text <ตทาสิ ยํ ภิํสนกํ ตทาสิ โลมหํสนํ>
      text <หตฺถินาเค ปทินฺนมฺหิ เมทนี สมฺปกมฺปถฯ>
    text <๑๖๗๓>
      text <ตทาสิ ยํ ภิํสนกํ ตทาสิ โลมหํสนํ>
      text <หตฺถินาเค ปทินฺนมฺหิ ขุพฺภิตฺถ นครํ ตทาฯ>
    text <๑๖๗๔>
      text <สมากุลํ ปุรํ อาสิ โฆโส จ วิปุโล มหา>
      text <หตฺถินาเค ปทินฺนมฺหิ สิวีนํ รฏฺฐวฑฺฒเนฯ>
    text <๑๖๗๕>
      text <อุคฺคา จ ราชปุตฺตา จ เวสิยานา จ พฺราหฺมณา>
      text <หตฺถาโรหา อนีกฏฺฐา รถิกา ปตฺติการกาฯ>
    text <๑๖๗๖>
      text <เกวโล จาปิ นิคโม สิวโย จ สมาคตา>
      text <ทิสฺวา นาคํ นียมานํ เต รญฺโญ ปฏิเวทยุํฯ>
    text <๑๖๗๗>
      text <วิธมํ เทว เต รฏฺฐํ ปุตฺโต เวสฺสนฺตโร ตว>
      text <กถํ โน หตฺถินํ ทชฺชา นาคํ รฏฺฐสฺส ปูชิตํฯ>
    text <๑๖๗๘>
      text <กถํ โน กุญฺชรํ ทชฺชา อีสาทนฺตํ อุรูฬฺหวํ>
      text <เขตฺตญฺญุํ สพฺพยุทฺธานํ สพฺพเสตํ คชุตฺตมํฯ>
    text <๑๖๗๙>
      text <ปณฺฑุกมฺพลสญฺฉนฺนํ ปภินฺนํ สตฺตุมทฺทนํ>
      text <ทนฺติํ สวาฬพีชนิํ เสตํ เกลาสสาทิสํฯ>
    text <๑๖๘๐>
      text <สเสตจฺฉตฺตํ สอุปาเธยฺยํ สาถพฺพนํ สหตฺถิปํ>
      text <อคฺคยานํ ราชวาหิํ พฺราหฺมณานํ อทา คชํ ฯ>
    text <๑๖๘๑>
      text <อนฺนํ ปานญฺจ โย ทชฺชา วตฺถเสนาสนานิ จ>
      text <เอตํ โข ทานํ ปติรูปํ เอตํ โข พฺราหฺมณารหํฯ>
    text <๑๖๘๒>
      text <อยํ เต วํสราชา โน สิวีนํ รฏฺฐวฑฺฒโน>
      text <กถํ เวสฺสนฺตโร ปุตฺโต คชํ ภาเชติ สญฺชยฯ>
    text <๑๖๘๓>
      text <สเจ ตฺวํ น กริสฺสสิ สิวีนํ วจนํ อิทํ>
      text <มญฺเญ ตํ สห ปุตฺเตน สิวี หตฺเถ กริสฺสเรฯ>
    text <๑๖๘๔>
      text <กามํ ชนปโท มาสิ รฏฺฐญฺจาปิ วินสฺสตุ>
      text <นาหํ สิวีนํ วจนา ราชปุตฺตํ อทูสกํ>
      text <ปพฺพาเชยฺยํ สกา รฏฺฐา ปุตฺโต หิ มม โอรโสฯ>
    text <๑๖๘๕>
      text <กามํ ชนปโท มาสิ รฏฺฐญฺจาปิ วินสฺสตุ>
      text <นาหํ สิวีนํ วจนา ราชปุตฺตํ อทูสกํ>
      text <ปพฺพาเชยฺยํ สกา รฏฺฐา ปุตฺโต หิ มม อตฺรโชฯ>
    text <๑๖๘๖>
      text <น จาหํ ตสฺมิํ ทุพฺเภยฺยํ อริยสีลวโต หิ โส>
      text <อสิโลโกปิ เม อสฺส ปาปญฺจ ปสเว พหุํ>
      text <กถํ เวสฺสนฺตรํ ปุตฺตํ สตฺเถน ฆาตยามเสฯ>
    text <๑๖๘๗>
      text <มา นํ ทณฺเฑน สตฺเถน น หิ โส พนฺธนารโห>
      text <ปพฺพาเชหิ จ นํ รฏฺฐา วงฺเก วสตุ ปพฺพเตฯ>
    text <๑๖๘๘>
      text <เอโส เจ สิวีนํ ฉนฺโท ฉนฺทํ น ปนุทามเส>
      text <อิมํ โส วสตุ รตฺติํ กาเม จ ปริภุญฺชตุฯ>
    text <๑๖๘๙>
      text <ตโต รตฺยา วิวสาเน สูริยสฺสุคฺคมนํ ปติ>
      text <สมคฺคา สิวโย หุตฺวา รฏฺฐา ปพฺพาชยนฺตุ นํฯ>
    text <๑๖๙๐>
      text <อุฏฺเฐหิ กตฺเต ตรมาโน คนฺตฺวา เวสฺสนฺตรํ วท>
      text <สิวโย เทว เต กุทฺธา เนคมา จ สมาคตาฯ>
    text <๑๖๙๑>
      text <อุคฺคา จ ราชปุตฺตา จ เวสิยานา จ พฺราหฺมณา>
      text <หตฺถาโรหา อนีกฏฺฐา รถิกา ปตฺติการกา>
      text <เกวโล จาปิ นิคโม สิวโย จ สมาคตาฯ>
    text <๑๖๙๒>
      text <อสฺมา รตฺยา วิวสาเน สูริยสฺสุคฺคมนํ ปติ>
      text <สมคฺคา สิวโย หุตฺวา รฏฺฐา ปพฺพาชยนฺติ ตํฯ>
    text <๑๖๙๓>
      text <ส กตฺตา ตรมาโนว สิวิราเชน เปสิโต>
      text <อามุตฺตหตฺถาภรณา สุวตฺโถ จนฺทนภูสิโตฯ>
    text <๑๖๙๔>
      text <สีสํ นฺหาโต อุทเก โส อามุตฺตมณิกุณฺฑโล>
      text <อุปาคมิ ปุรํ รมฺมํ เวสฺสนฺตรนิเวสนํฯ>
    text <๑๖๙๕>
      text <ตตฺถทฺทส กุมารํ โส รมมานํ สเก ปุเร>
      text <ปริกิณฺณํ อมจฺเจหิ ติทสานํว วาสวํฯ>
    text <๑๖๙๖>
      text <โส ตตฺถ คนฺตฺวา ตรมาโน กตฺตา เวสฺสนฺตรํพฺรวิ>
      text <ทุกฺขํ เต เวทยิสฺสามิ มา เม กุชฺฌิ รเถสภฯ>
    text <๑๖๙๗>
      text <วนฺทิตฺวา โรทมาโน โส กตฺตา ราชานมพฺรวิ>
      text <ภตฺตา เมสิ มหาราช สพฺพกามรสาหโรฯ>
    text <๑๖๙๘>
      text <ทุกฺขํ เต เวทยิสฺสามิ ตตฺถ อสฺสาสยนฺตุ มํ>
      text <สิวโย เทว เต กุทฺธา เนคมา จ สมาคตาฯ>
    text <๑๖๙๙>
      text <อุคฺคา จ ราชปุตฺตา จ เวสิยานา จ พฺราหฺมณา>
      text <หตฺถาโรหา อนีกฏฺฐา รถิกา ปตฺติการกา>
      text <เกวโล จาปิ นิคโม สิวโย จ สมาคตาฯ>
    text <๑๗๐๐>
      text <อสฺมา รตฺยา วิวสาเน สูริยสฺสุคฺคมนํ ปติ>
      text <สมคฺคา สิวโย หุตฺวา รฏฺฐา ปพฺพาชยนฺติ ตํฯ>
    text <๑๗๐๑>
      text <กิสฺมิํ เม สิวโย กุทฺธา นาหํ ปสฺสามิ ทุกฺกฏํ>
      text <ตํ เม กตฺเต วิยาจิกฺข กสฺมา ปพฺพาชยนฺติ มํฯ>
    text <๑๗๐๒>
      text <อุคฺคา จ ราชปุตฺตา จ เวสิยานา จ พฺราหฺมณา>
      text <หตฺถาโรหา อนีกฏฺฐา รถิกา ปตฺติการกา>
      text <นาคทาเนน ขิยฺยนฺติ ตสฺมา ปพฺพาชยนฺติ ตํฯ>
    text <๑๗๐๓>
      text <หทยํ จกฺขุมฺปหํ ทชฺชํ กิํ เม พาหิรกํ ธนํ>
      text <หิรญฺญํ วา สุวณฺณํ วา มุตฺตา เวฬุริยา มณิฯ>
    text <๑๗๐๔>
      text <ทกฺขิณํ วาปหํ พาหุํ ทิสฺวา ยาจกมาคเต>
      text <ทเทยฺยํ น วิกมฺเปยฺยํ ทาเน เม รมเต มโนฯ>
    text <๑๗๐๕>
      text <กามํ มํ สิวโย สพฺเพ ปพฺพาเชนฺตุ หนนฺตุ วา>
      text <เนว ทานา วิรมิสฺสํ กามํ ฉินฺทนฺตุ สตฺตธาฯ>
    text <๑๗๐๖>
      text <เอวํ ตํ สิวโย อาหุ เนคมา จ สมาคตา>
      text <โกนฺติมาราย ตีเรน คิริมารญฺชรํ ปติ>
      text <เยน ปพฺพาชิตา ยนฺติ เตน คจฺฉตุ สุพฺพโตฯ>
    text <๑๗๐๗>
      text <โสหํ เตน คมิสฺสามิ เยน คจฺฉนฺติ ทูสกา>
      text <รตฺตินฺทิวํ เม ขมถ ยาว ทานํ ททามหํฯ>
    text <๑๗๐๘>
      text <อามนฺตยิตฺถ ราชานํ มทฺทิํ สพฺพงฺคโสภนํ>
      text <ยํ เต กิญฺจิ มยา ทินฺนํ ธนํ ธญฺญญฺจ วิชฺชติฯ>
    text <๑๗๐๙>
      text <หิรญฺญํ วา สุวณฺณํ วา มุตฺตา เวฬุริยา พหู>
      text <สพฺพํ ตํ นิทเหยฺยาสิ ยญฺจ เต เปตฺติกํ ธนํฯ>
    text <๑๗๑๐>
      text <ตมพฺรวิ ราชปุตฺตี มทฺที สพฺพงฺคโสภนา>
      text <กุหิํ เทว นิทหามิ ตํ เม อกฺขาหิ ปุจฺฉิโตฯ>
    text <๑๗๑๑>
      text <สีลวนฺเตสุ ทชฺชาสิ ทานํ มทฺทิ ยถารหํ>
      text <น หิ ทานา ปรํ อตฺถิ ปติฏฺฐา สพฺพปาณินํฯ>
    text <๑๗๑๒>
      text <ปุตฺเตสุ มทฺทิ ทเยสิ สสฺสุยา สสุรมฺหิ จ>
      text <โย จ ตํ ภตฺตา มญฺเญยฺย สกฺกจฺจํ ตํ อุปฏฺฐเหฯ>
    text <๑๗๑๓>
      text <โน เจ ตํ ภตฺตา มญฺเญยฺย มยา วิปฺปวเสน เต>
      text <อญฺญํ ภตฺตารํ ปริเยส มา กิสิตฺโถ มยา วินาฯ>
    text <๑๗๑๔>
      text <อหญฺหิ วนํ คจฺฉามิ โฆรํ วาฬมิคายุตํ>
      text <สํสโย ชีวิตํ มยฺหํ เอกกสฺส พฺรหาวเนฯ>
    text <๑๗๑๕>
      text <ตมพฺรวิ ราชปุตฺตี มทฺที สพฺพงฺคโสภนา>
      text <อภุมฺเม กถํ นุ ภณสิ ปาปกํ วต ภาสสิฯ>
    text <๑๗๑๖>
      text <เนส ธมฺโม มหาราช ยํ ตฺวํ คจฺเฉยฺย เอกโก>
      text <อหมฺปิ เตน คจฺฉามิ เยน คจฺฉสิ ขตฺติยฯ>
    text <๑๗๑๗>
      text <มรณํ วา ตยา สทฺธิํ ชีวิตํ วา ตยา วินา>
      text <ตเทว มรณํ เสยฺโย ยํ เจ ชีเว ตยา วินาฯ>
    text <๑๗๑๘>
      text <อคฺคิํ อุชฺชาลยิตฺวาน เอกชาลสมาหิตํ>
      text <ตตฺถ เม มรณํ เสยฺโย ยํ เจ ชีเว ตยา วินาฯ>
    text <๑๗๑๙>
      text <ยถา อารญฺญกํ นาคํ ทนฺติํ อนฺเวติ หตฺถินี>
      text <เชสฺสนฺตํ คิริทุคฺเคสุ สเมสุ วิสเมสุ จฯ>
    text <๑๗๒๐>
      text <เอวํ ตํ อนุคจฺฉามิ ปุตฺเต อาทาย ปจฺฉโต>
      text <สุภรา เต ภวิสฺสามิ น เต เหสฺสามิ ทุพฺภราฯ>
    text <๑๗๒๑>
      text <อิเม กุมาเร ปสฺสนฺโต มญฺชุเก ปิยภาณิเน>
      text <อาสีเน วนคุมฺพสฺมิํ น รชฺชสฺส สริสฺสสิฯ>
    text <๑๗๒๒>
      text <อิเม กุมาเร ปสฺสนฺโต มญฺชุเก ปิยภาณิเน>
      text <กีฬนฺเต วนคุมฺพสฺมิํ น รชฺชสฺส สริสฺสสิฯ>
    text <๑๗๒๓>
      text <อิเม กุมาเร ปสฺสนฺโต มญฺชุเก ปิยภาณิเน>
      text <อสฺสเม รมณียมฺหิ น รชฺชสฺส สริสฺสสิฯ>
    text <๑๗๒๔>
      text <อิเม กุมาเร ปสฺสนฺโต มญฺชุเก ปิยภาณิเน>
      text <กีฬนฺเต อสฺสเม รมฺเม น รชฺชสฺส สริสฺสสิฯ>
    text <๑๗๒๕>
      text <อิเม กุมาเร ปสฺสนฺโต มาลธารี อลงฺกเต>
      text <อสฺสเม รมณียมฺหิ น รชฺชสฺส สริสฺสสิฯ>
    text <๑๗๒๖>
      text <อิเม กุมาเร ปสฺสนฺโต มาลธารี อลงฺกเต>
      text <กีฬนฺเต อสฺสเม รมฺเม น รชฺชสฺส สริสฺสสิฯ>
    text <๑๗๒๗>
      text <ยทา ทกฺขิสิ นจฺจนฺเต กุมาเร มาลธาริเน>
      text <อสฺสเม รมณียมฺหิ น รชฺชสฺส สริสฺสสิฯ>
    text <๑๗๒๘>
      text <ยทา ทกฺขิสิ นจฺจนฺเต กุมาเร มาลธาริเน>
      text <กีฬนฺเต อสฺสเม รมฺเม น รชฺชสฺส สริสฺสสิฯ>
    text <๑๗๒๙>
      text <ยทา ทกฺขิสิ มาตงฺคํ กุญฺชรํ สฏฺฐิหายนํ>
      text <เอกํ อรญฺเญ จรนฺตํ น รชฺชสฺส สริสฺสสิฯ>
    text <๑๗๓๐>
      text <ยทา ทกฺขิสิ มาตงฺคํ กุญฺชรํ สฏฺฐิหายนํ>
      text <สายํ ปาโต วิจรนฺตํ น รชฺชสฺส สริสฺสสิฯ>
    text <๑๗๓๑>
      text <ยทา กเรณุสงฺฆสฺส ยูถสฺส ปุรโต วชํ>
      text <โกญฺจํ กาหติ มาตงฺโค กุญฺชโร สฏฺฐิหายโน>
      text <ตสฺส ตํ นทโต สุตฺวา น รชฺชสฺส สริสฺสสิฯ>
    text <๑๗๓๒>
      text <ทุภโต วนวิกาเส ยทา ทกฺขิสิ กามโท>
      text <วเน วาฬมิคากิณฺเณ น รชฺชสฺส สริสฺสสิฯ>
    text <๑๗๓๓>
      text <มิคํ ทิสฺวาน สายนฺหํ ปญฺจมาลินมาคตํ>
      text <กิมฺปุริเส จ นจฺจนฺเต น รชฺชสฺส สริสฺสสิฯ>
    text <๑๗๓๔>
      text <ยทา โสสฺสสิ นิคฺโฆสํ สนฺทมานาย สินฺธุยา>
      text <คีตํ กิมฺปุริสานญฺจ น รชฺชสฺส สริสฺสสิฯ>
    text <๑๗๓๕>
      text <ยทา โสสฺสสิ นิคฺโฆสํ คิริคพฺภรจาริโน>
      text <วสฺสมานสฺสุลูกสฺส น รชฺชสฺส สริสฺสสิฯ>
    text <๑๗๓๖>
      text <ยทา สีหสฺส พฺยคฺฆสฺส ขคฺคสฺส ควยสฺส จ>
      text <วเน โสสฺสสิ วาฬานํ น รชฺชสฺส สริสฺสสิฯ>
    text <๑๗๓๗>
      text <ยทา โมรีหิ ปริกิณฺณํ พริหีนํ มตฺถกาสินํ>
      text <โมรํ ทกฺขิสิ นจฺจนฺตํ น รชฺชสฺส สริสฺสสิฯ>
    text <๑๗๓๘>
      text <ยทา โมรีหิ ปริกิณฺณํ อณฺฑชํ จิตฺรปกฺขินํ>
      text <โมรํ ทกฺขิสิ นจฺจนฺตํ น รชฺชสฺส สริสฺสสิฯ>
    text <๑๗๓๙>
      text <ยทา โมรีหิ ปริกิณฺณํ นีลคีวํ สิขณฺฑินํ>
      text <โมรํ ทกฺขิสิ นจฺจนฺตํ น รชฺชสฺส สริสฺสสิฯ>
    text <๑๗๔๐>
      text <ยทา ทกฺขิสิ เหมนฺเต ปุปฺผิเต ธรณีรุเห>
      text <สุรภิํ สมฺปวายนฺเต น รชฺชสฺส สริสฺสสิฯ>
    text <๑๗๔๑>
      text <ยทา เหมนฺติเก มาเส หริตํ ทกฺขิสิ เมทนิํ>
      text <อินฺทโคปกสญฺฉนฺนํ น รชฺชสฺส สริสฺสสิฯ>
    text <๑๗๔๒>
      text <ยทา ทกฺขิสิ เหมนฺเต ปุปฺผิเต ธรณีรุเห>
      text <กุฏชํ พิมฺพชาลญฺจ ปุปฺผิตํ โลทฺทปทฺมกํ>
      text <สุรภิํ สมฺปวายนฺเต น รชฺชสฺส สริสฺสสิฯ>
    text <๑๗๔๓>
      text <ยทา เหมนฺติเก มาเส วนํ ทกฺขิสิ ปุปฺผิตํ>
      text <โอปุปฺผานิ จ ปทฺมานิ น รชฺชสฺส สริสฺสสิฯ>
    stand <เหมวนฺตํ นามฯ>
  text <ทานกณฺฑํ>
    text <๑๗๔๔>
      text <เตสํ ลาลปฺปิตํ สุตฺวา ปุตฺตสฺส สุณิสาย จ>
      text <กลุนํ ปริเทเวสิ ราชปุตฺตี ยสสฺสินีฯ>
    text <๑๗๔๕>
      text <เสยฺโย วิสํ เม ขายิตํ ปปาตา ปปเตยฺยหํ>
      text <รชฺชุยา พชฺฌ มิยฺยาหํ กสฺมา เวสฺสนฺตรํ ปุตฺตํ>
      text <ปพฺพาเชนฺติ อทูสกํฯ>
    text <๑๗๔๖>
      text <อชฺฌายกํ ทานปติํ ยาจโยคํ อมจฺฉริํ>
      text <ปูชิตํ ปฏิราชูหิ กิตฺติมนฺตํ ยสสฺสินํ>
      text <กสฺมา เวสฺสนฺตรํ ปุตฺตํ ปพฺพาเชนฺติ อทูสกํฯ>
    text <๑๗๔๗>
      text <มาตาเปตฺติภรํ ชนฺตุํ กุเล เชฏฺฐาปจายิกํ>
      text <กสฺมา เวสฺสนฺตรํ ปุตฺตํ ปพฺพาเชนฺติ อทูสกํฯ>
    text <๑๗๔๘>
      text <รญฺโญ หิตํ เทวิหิตํ ญาตีนํ สขินํ หิตํ>
      text <หิตํ สพฺพสฺส รฏฺฐสฺส กสฺมา เวสฺสนฺตรํ ปุตฺตํ>
      text <ปพฺพาเชนฺติ อทูสกํฯ>
    text <๑๗๔๙>
      text <มธูนิว ปลาตานิ อมฺพาว ปติตา ฉมา>
      text <เอวํ เหสฺสติ เต รฏฺฐํ ปพฺพาเชนฺติ อทูสกํฯ>
    text <๑๗๕๐>
      text <หํโส นิขีณปตฺโตว ปลฺลลสฺมิํ อนูทเก>
      text <อปวิฏฺโฐ อมจฺเจหิ เอโก ราชา วิหิยฺยสิฯ>
    text <๑๗๕๑>
      text <ตํ ตํ พฺรูมิ มหาราช อตฺโถ เต มา อุปจฺจคา>
      text <มา นํ สิวีนํ วจนา ปพฺพาเชสิ อทูสกํฯ>
    text <๑๗๕๒>
      text <ธมฺมสฺสาปจิติํ กุมฺมิ สิวีนํ วินยํ ธชํ>
      text <ปพฺพาเชมิ สกํ ปุตฺตํ ปาณา ปิยตโร หิ เมฯ>
    text <๑๗๕๓>
      text <ยสฺส ปุพฺเพ ธชคฺคานิ กณิการาว ปุปฺผิตา>
      text <ยายนฺตมนุยายนฺติ สฺวชฺเชโกว คมิสฺสติฯ>
    text <๑๗๕๔>
      text <ยสฺส ปุพฺเพ ธชคฺคานิ กณิการวนานิว>
      text <ยายนฺตมนุยายนฺติ สฺวชฺเชโกว คมิสฺสติฯ>
    text <๑๗๕๕>
      text <ยสฺส ปุพฺเพ อนีกานิ กณิการาว ปุปฺผิตา>
      text <ยายนฺตมนุยายนฺติ สฺวชฺเชโกว คมิสฺสติฯ>
    text <๑๗๕๖>
      text <ยสฺส ปุพฺเพ อนีกานิ กณิการวนานิว>
      text <ยายนฺตมนุยายนฺติ สฺวชฺเชโกว คมิสฺสติฯ>
    text <๑๗๕๗>
      text <อินฺทโคปกวณฺณาภา คนฺธารา ปณฺฑุกมฺพลา>
      text <ยายนฺตมนุยายนฺติ สฺวชฺเชโกว คมิสฺสติฯ>
    text <๑๗๕๘>
      text <โย ปุพฺเพ หตฺถินา ยาติ สิวิกาย รเถน จ>
      text <สฺวชฺช เวสฺสนฺตโร ราชา กถํ คจฺฉติ ปตฺติโกฯ>
    text <๑๗๕๙>
      text <กถํ จนฺทนลิตฺตงฺโค นจฺจคีตปฺปโพธโน>
      text <ขุราชินํ ผรสุญฺจ ขาริกาชญฺจ หาหิติ ฯ>
    text <๑๗๖๐>
      text <กสฺมา นาภิหริสฺสนฺติ กาสาว อชินานิ จ>
      text <ปวิสนฺตํ พฺรหารญฺญํ กสฺมา จีรํ น พชฺฌเรฯ>
    text <๑๗๖๑>
      text <กถํ นุ จีรํ ธาเรนฺติ ราชปพฺพาชิตา ชนา>
      text <กถํ กุสมยํ จีรํ มทฺที ปริทหิสฺสติฯ>
    text <๑๗๖๒>
      text <กาสิยานิ จ ธาเรตฺวา โขมโกฏุมฺพรานิ จ>
      text <กุสจีรานิ ธาเรนฺตี กถํ มทฺที กริสฺสติฯ>
    text <๑๗๖๓>
      text <วยฺหาหิ ปริยายิตฺวา สิวิกาย รเถน จ>
      text <สา กถชฺช อนุชฺฌงฺคี ปถํ คจฺฉติ ปตฺติกาฯ>
    text <๑๗๖๔>
      text <ยสฺสา มุทุตลา หตฺถา จรณา จ สุเขธิตา>
      text <สา กถชฺช อนุชฺฌงฺคี ปถํ คจฺฉติ ปตฺติกาฯ>
    text <๑๗๖๕>
      text <ยสฺสา มุทุตลา ปาทา จรณา จ สุเขธิตา>
      text <ปาทุกาหิ สุวณฺณาหิ ปีฬมานาว คจฺฉติ>
      text <สา กถชฺช อนุชฺฌงฺคี ปถํ คจฺฉติ ปตฺติกาฯ>
    text <๑๗๖๖>
      text <ยาสฺสุ อิตฺถิสหสฺสานํ ปุรโต คจฺฉติ มาลินี>
      text <สา กถชฺช อนุชฺฌงฺคี วนํ คจฺฉติ เอกิกาฯ>
    text <๑๗๖๗>
      text <ยาสฺสุ สิวาย สุตฺวาน มุหุํ อุตฺตสเต ปุเร>
      text <สา กถชฺช อนุชฺฌงฺคี วนํ คจฺฉติ ภีรุกาฯ>
    text <๑๗๖๘>
      text <ยาสฺสุ อินฺทสโคตฺตสฺส อุลูกสฺส ปวสฺสโต>
      text <สุตฺวาน นทโต ภีตา วารุณีว ปเวธติ>
      text <สา กถชฺช อนุชฺฌงฺคี วนํ คจฺฉติ ภีรุกาฯ>
    text <๑๗๖๙>
      text <สกุณี หตปุตฺตาว สุญฺญํ ทิสฺวา กุลาวกํ>
      text <จิรํ ทุกฺเขน ฌายิสฺสํ สุญฺญํ อาคมฺมิมํ ปุรํฯ>
    text <๑๗๗๐>
      text <สกุณี หตปุตฺตาว สุญฺญํ ทิสฺวา กุลาวกํ>
      text <กิสา ปณฺฑุ ภวิสฺสามิ ปิเย ปุตฺเต อปสฺสตีฯ>
    text <๑๗๗๑>
      text <สกุณี หตปุตฺตาว สุญฺญํ ทิสฺวา กุลาวกํ>
      text <เตน เตน ปธาวิสฺสํ ปิเย ปุตฺเต อปสฺสตีฯ>
    text <๑๗๗๒>
      text <กุรรี หตฉาปาว สุญฺญํ ทิสฺวา กุลาวกํ>
      text <จิรํ ทุกฺเขน ฌายิสฺสํ สุญฺญํ อาคมฺมิมํ ปุรํฯ>
    text <๑๗๗๓>
      text <กุรรี หตฉาปาว สุญฺญํ ทิสฺวา กุลาวกํ>
      text <กิสา ปณฺฑุ ภวิสฺสามิ ปิเย ปุตฺเต อปสฺสตีฯ>
    text <๑๗๗๔>
      text <กุรรี หตฉาปาว สุญฺญํ ทิสฺวา กุลาวกํ>
      text <เตน เตน ปธาวิสฺสํ ปิเย ปุตฺเต อปสฺสตีฯ>
    text <๑๗๗๕>
      text <สา นูน จกฺกวากีว ปลฺลลสฺมิํ อนูทเก>
      text <จิรํ ทุกฺเขน ฌายิสฺสํ สุญฺญํ อาคมฺมิมํ ปุรํฯ>
    text <๑๗๗๖>
      text <สา นูน จกฺกวากีว ปลฺลลสฺมิํ อนูทเก>
      text <กิสา ปณฺฑุ ภวิสฺสามิ ปิเย ปุตฺเต อปสฺสตีฯ>
    text <๑๗๗๗>
      text <สา นูน จกฺกวากีว ปลฺลลสฺมิํ อนูทเก>
      text <เตน เตน ปธาวิสฺสํ ปิเย ปุตฺเต อปสฺสตีฯ>
    text <๑๗๗๘>
      text <เอวํ เม วิลปนฺติยา ราชา ปุตฺตํ อทูสกํ>
      text <ปพฺพาเชสิ วนํ รฏฺฐา มญฺเญ หิสฺสามิ ชีวิตํฯ>
    text <๑๗๗๙>
      text <ตสฺสา ลาลปฺปิตํ สุตฺวา สพฺพา อนฺเตปุเร พหู>
      text <พาหา ปคฺคยฺห ปกฺกนฺทุํ สิวิกญฺญา สมาคตาฯ>
    text <๑๗๘๐>
      text <สาลาว สมฺปมถิตา มาลุเตน ปมทฺทิตา>
      text <เสนฺติ ปุตฺตา จ ทารา จ เวสฺสนฺตรนิเวสเนฯ>
    text <๑๗๘๑>
      text <โอโรธา จ กุมารา จ เวสิยานา จ พฺราหฺมณา>
      text <พาหา ปคฺคยฺห ปกฺกนฺทุํ เวสฺสนฺตรนิเวสเนฯ>
    text <๑๗๘๒>
      text <หตฺถาโรหา อนีกฏฺฐา รถิกา ปตฺติการกา>
      text <พาหา ปคฺคยฺห ปกฺกนฺทุํ เวสฺสนฺตรนิเวสเนฯ>
    text <๑๗๘๓>
      text <ตโต รตฺยา วิวสาเน สูริยสฺสุคฺคมนํ ปติ>
      text <อถ เวสฺสนฺตโร ราชา ทานํ ทาตุํ อุปาคมิฯ>
    text <๑๗๘๔>
      text <วตฺถานิ วตฺถกามานํ โสณฺฑานํ เทถ วารุณิํ>
      text <โภชนํ โภชนตฺถีนํ สมฺมเทว ปเวจฺฉถฯ>
    text <๑๗๘๕>
      text <มา จ กิญฺจิ วนิพฺพเก เหฏฺฐยิตฺถ อิธาคเต>
      text <ตปฺเปถ อนฺนปาเนน คจฺฉนฺตุ ปฏิปูชิตาฯ>
    text <๑๗๘๖>
      text <อเถตฺถ วตฺตตี สทฺโท ตุมุโล เภรโว มหา>
      text <ทาเนน ตํ นีหรนฺติ ปุน ทานํ อทา ตุวํ ฯ>
    text <๑๗๘๗>
      text <เตสุ มตฺตา กิลนฺตาว สมฺปตนฺติ วนิพฺพกา>
      text <นิกฺขมนฺเต มหาราเช สิวีนํ รฏฺฐวฑฺฒเนฯ>
    text <๑๗๘๘>
      text <อจฺเฉจฺฉุํ วต โภ รุกฺขํ นานาผลธรํ ทุมํ>
      text <ยถา เวสฺสนฺตรํ รฏฺฐา ปพฺพาเชนฺติ อทูสกํฯ>
    text <๑๗๘๙>
      text <อจฺเฉจฺฉุํ วต โภ รุกฺขํ สพฺพกามททํ ทุมํ>
      text <ยถา เวสฺสนฺตรํ รฏฺฐา ปพฺพาเชนฺติ อทูสกํฯ>
    text <๑๗๙๐>
      text <อจฺเฉจฺฉุํ วต โภ รุกฺขํ สพฺพกามรสาหรํ>
      text <ยถา เวสฺสนฺตรํ รฏฺฐา ปพฺพาเชนฺติ อทูสกํฯ>
    text <๑๗๙๑>
      text <เย วุฑฺฒา เย จ ทหรา เย จ มชฺฌิมโปริสา>
      text <พาหา ปคฺคยฺห ปกฺกนฺทุํ นิกฺขมนฺเต มหาราเช>
      text <สิวีนํ รฏฺฐวฑฺฒเนฯ>
    text <๑๗๙๒>
      text <อติยกฺขา วสฺสวรา อิตฺถาคารา จ ราชิโน>
      text <พาหา ปคฺคยฺห ปกฺกนฺทุํ นิกฺขมนฺเต มหาราเช>
      text <สิวีนํ รฏฺฐวฑฺฒเนฯ>
    text <๑๗๙๓>
      text <ถิโยปิ ตตฺถ ปกฺกนฺทุํ ยา ตมฺหิ นคเร อหุ>
      text <นิกฺขมนฺเต มหาราเช สิวีนํ รฏฺฐวฑฺฒเนฯ>
    text <๑๗๙๔>
      text <เย พฺราหฺมณา เย จ สมณา อญฺเญ วาปิ วนิพฺพกา>
      text <พาหา ปคฺคยฺห ปกฺกนฺทุํ อธมฺโม กิร โภ อิติฯ>
    text <๑๗๙๕>
      text <ยถา เวสฺสนฺตโร ราชา ยชมาโน สเก ปุเร>
      text <สิวีนํ วจนตฺเถน สมฺหา รฏฺฐา นิรชฺชติฯ>
    text <๑๗๙๖>
      text <สตฺต หตฺถิสเต ทตฺวา สพฺพาลงฺการภูสิเต>
      text <สุวณฺณกจฺเฉ มาตงฺเค เหมกปฺปนวาสเสฯ>
    text <๑๗๙๗>
      text <อารูฬฺเห คามณีเยหิ โตมรงฺกุสปาณิภิ>
      text <เอส เวสฺสนฺตโร ราชา สมฺหา รฏฺฐา นิรชฺชติฯ>
    text <๑๗๙๘>
      text <สตฺต อสฺสสเต ทตฺวา สพฺพาลงฺการภูสิเต>
      text <อาชานีเยว ชาติยา สินฺธเว สีฆวาหเนฯ>
    text <๑๗๙๙>
      text <อารูฬฺเห คามณีเยหิ อิลฺลิยาจาปธาริภิ>
      text <เอส เวสฺสนฺตโร ราชา สมฺหา รฏฺฐา นิรชฺชติฯ>
    text <๑๘๐๐>
      text <สตฺต รถสเต ทตฺวา สนฺนทฺเธ อุสฺสิตทฺธเช>
      text <ทีเป อโถปิ เวยคฺเฆ สพฺพาลงฺการภูสิเตฯ>
    text <๑๘๐๑>
      text <อารูฬฺเห คามณีเยหิ จาปหตฺเถหิ วมฺมิภิ>
      text <เอส เวสฺสนฺตโร ราชา สมฺหา รฏฺฐา นิรชฺชติฯ>
    text <๑๘๐๒>
      text <สตฺต อิตฺถิสเต ทตฺวา เอกเมกา รเถ ฐิตา>
      text <สนฺนทฺธา นิกฺขรชฺชูหิ สุวณฺเณหิ อลงฺกตาฯ>
    text <๑๘๐๓>
      text <ปีตาลงฺการา ปีตวสนา ปีตาภรณวิภูสิตา>
      text <อฬารปมฺหา หสุลา สุสญฺญา ตนุมชฺฌิมา>
      text <เอส เวสฺสนฺตโร ราชา สมฺหา รฏฺฐา นิรชฺชติฯ>
    text <๑๘๐๔>
      text <สตฺต เธนุสเต ทตฺวา สพฺพา กํสุปธารณา>
      text <เอส เวสฺสนฺตโร ราชา สมฺหา รฏฺฐา นิรชฺชติฯ>
    text <๑๘๐๕>
      text <สตฺต ทาสิสเต ทตฺวา สตฺต ทาสสตานิ จ>
      text <เอส เวสฺสนฺตโร ราชา สมฺหา รฏฺฐา นิรชฺชติฯ>
    text <๑๘๐๖>
      text <หตฺถี อสฺสรเถ ทตฺวา นาริโย จ อลงฺกตา>
      text <เอส เวสฺสนฺตโร ราชา สมฺหา รฏฺฐา นิรชฺชติฯ>
    text <๑๘๐๗>
      text <ตทาสิ ยํ ภิํสนกํ ตทาสิ โลมหํสนํ>
      text <มหาทาเน ปทินฺนมฺหิ เมทนี สมฺปกมฺปถฯ>
    text <๑๘๐๘>
      text <ตทาสิ ยํ ภิํสนกํ ตทาสิ โลมหํสนํ>
      text <ยํ ปญฺชลิกโต ราชา สมฺหา รฏฺฐา นิรชฺชติฯ>
    text <๑๘๐๙>
      text <อเถตฺถ วตฺตตี สทฺโท ตุมุโล เภรโว มหา>
      text <ทาเนน ตํ นีหรนฺติ ปุน ทานํ อทา ตุวํฯ>
    text <๑๘๑๐>
      text <เตสุ มตฺตา กิลนฺตาว สมฺปตนฺติ วนิพฺพกา>
      text <นิกฺขมนฺเต มหาราเช สิวีนํ รฏฺฐวฑฺฒเนฯ>
    text <๑๘๑๑>
      text <อามนฺตยิตฺถ ราชานํ สญฺชยํ ธมฺมินํ วรํ>
      text <อวรุทฺธสิ มํ เทว วงฺกํ คจฺฉามิ ปพฺพตํฯ>
    text <๑๘๑๒>
      text <เย หิ เกจิ มหาราช ภูตา เย จ ภวิสฺสเร>
      text <อติตฺตาเยว กาเมหิ คจฺฉนฺติ ยมสาธนํฯ>
    text <๑๘๑๓>
      text <สฺวาหํ สเก อภิสฺสสิํ ยชมาโน สเก ปุเร>
      text <สิวีนํ วจนตฺเถน สมฺหา รฏฺฐา นิรชฺชติฯ>
    text <๑๘๑๔>
      text <อฆํ ตํ ปฏิเสวิสฺสํ วเน วาฬมิคากิณฺเณ>
      text <ขคฺคทีปินิเสวิเต อหํ ปุญฺญานิ กโรมิ>
      text <ตุมฺเห ปงฺกมฺหิ สีทถฯ>
    text <๑๘๑๕>
      text <อนุชานาหิ มํ อมฺม ปพฺพชฺชา มม รุจฺจติ>
      text <สฺวาหํ สเก อภิสฺสสิํ ยชมาโน สเก ปุเร>
      text <สิวีนํ วจนตฺเถน สมฺหา รฏฺฐา นิรชฺชติฯ>
    text <๑๘๑๖>
      text <อฆํ ตํ ปฏิเสวิสฺสํ วเน วาฬมิคากิณฺเณ>
      text <ขคฺคทีปินิเสวิเต อหํ ปุญฺญานิ กโรมิ>
      text <ตุมฺเห ปงฺกมฺหิ สีทถ ฯ>
    text <๑๘๑๗>
      text <อนุชานามิ ตํ ปุตฺต ปพฺพชฺชา เต สมิชฺฌตุ>
      text <อยญฺจ มทฺที กลฺยาณี สุสญฺญา ตนุมชฺฌิมา>
    text <อจฺฉตํ สห ปุตฺเตหิ กิํ อรญฺเญ กริสฺสติฯ>
    text <๑๘๑๘>
      text <นาหํ อกามา ทาสิมฺปิ อรญฺญํ เนตุมุสฺสเห>
      text <สเจ อิจฺฉติ อนฺเวตุ สเจ นิจฺฉติ อจฺฉตุฯ>
    text <๑๘๑๙>
      text <ตโต สุณฺหํ มหาราชา ยาจิตุํ ปฏิปชฺชถ>
      text <มา จนฺทนสมาจาเร รโชชลฺลํ อธารยิฯ>
    text <๑๘๒๐>
      text <มา กาสิยานิ ธาเรตฺวา กุสจีรํ อธารยิ>
      text <ทุกฺโข วาโส อรญฺญสฺมิํ มา หิ ตฺวํ ลกฺขเณ คมิฯ>
    text <๑๘๒๑>
      text <ตมพฺรวิ ราชปุตฺตี มทฺที สพฺพงฺคโสภนา>
      text <นาหํ ตํ สุขมิจฺเฉยฺยํ ยํ เม เวสฺสนฺตรํ วินาฯ>
    text <๑๘๒๒>
      text <ตมพฺรวิ มหาราชา สิวีนํ รฏฺฐวฑฺฒโน>
      text <อิงฺฆ มทฺที นิสาเมติ วเน เย โหนฺติ ทุสฺสหาฯ>
    text <๑๘๒๓>
      text <พหู กีฏา ปฏงฺคา จ มกสา มธุมกฺขิกา>
      text <เตปิ ตํ ตตฺถ หิํเสยฺยุํ ตํ เต ทุกฺขตรํ สิยาฯ>
    text <๑๘๒๔>
      text <อปเร ปสฺส สนฺตาเป นทีนุปนิเสวิเต>
      text <สปฺปา อชครา นาม อวิสา เต มหพฺพลาฯ>
    text <๑๘๒๕>
      text <เต มนุสฺสํ มิคํ วาปิ อปิ มาสนฺนมาคตํ>
      text <ปริกฺขิปิตฺวา โภเคหิ วสมาเนนฺติ อตฺตโนฯ>
    text <๑๘๒๖>
      text <อญฺเญปิ กณฺหชฏิโน อจฺฉา นาม อฆมฺมิคา>
      text <น เตหิ ปุริโส ทิฏฺโฐ รุกฺขมารุยฺห มุจฺจติฯ>
    text <๑๘๒๗>
      text <สงฺฆฏฺฏยนฺตา สิงฺคานิ ติกฺขคฺคาติปฺปหาริโน>
      text <มหิํสา วิจรนฺเตตฺถ นทิํ โสตุมฺพรํ ปติฯ>
    text <๑๘๒๘>
      text <ทิสฺวา มิคานํ ยูถานํ ควํ สญฺจรตํ วเน>
      text <เธนุว วจฺฉคิทฺธาว กถํ มทฺทิ กริสฺสสิฯ>
    text <๑๘๒๙>
      text <ทิสฺวา สมฺปติเต โฆเร ทุมคฺเคสุ ปฺลวงฺคเม>
      text <อเขตฺตญฺญาย เต มทฺทิ ภวิสฺสเต มหพฺภยํฯ>
    text <๑๘๓๐>
      text <ยา ตฺวํ สิวาย สุตฺวาน มุหุํ อุตฺตสยี ปุเร>
      text <สา ตฺวํ วงฺกมนุปฺปตฺตา กถํ มทฺทิ กริสฺสสิฯ>
    text <๑๘๓๑>
      text <ฐิเต มชฺฌนฺหิเก กาเล สนฺนิสินฺเนสุ ปกฺขิสุ>
      text <สณเตว พฺรหารญฺญํ ตตฺถ กิํ คนฺตุมิจฺฉสิฯ>
    text <๑๘๓๒>
      text <ตมพฺรวิ ราชปุตฺตี มทฺที สพฺพงฺคโสภนา>
      text <ยานิ เอตานิ อกฺขาสิ วเน ปฏิภยานิ เม>
      text <สพฺพานิ อภิสมฺโภสฺสํ คจฺฉญฺเญว รเถสภฯ>
    text <๑๘๓๓>
      text <กาสํ กุสํ โปฏกิลํ อุสิรํ มุญฺชปพฺพชํ>
      text <อุรสา ปนุทหิสฺสามิ นสฺส เหสฺสามิ ทุนฺนยาฯ>
    text <๑๘๓๔>
      text <พหูหิ วต จริยาหิ กุมารี วินฺทเต ปติํ>
      text <อุทรสฺสุปโรเธน โคหนุเวฐเนน จฯ>
    text <๑๘๓๕>
      text <อคฺคิสฺส ปาริจริยาย อุทกุมฺมุชฺชเนน จ>
      text <เวธพฺยํ กฏุกํ โลเก คจฺฉญฺเญว รเถสภฯ>
    text <๑๘๓๖>
      text <อปิสฺสา โหติ อปฺปตฺโต อุจฺฉิฏฺฐมปิ ภุญฺชิตุํ>
      text <โย นํ หตฺเถ คเหตฺวาน อกามํ ปริกฑฺฒติ>
      text <เวธพฺยํ กฏุกํ โลเก คจฺฉญฺเญว รเถสภฯ>
    text <๑๘๓๗>
      text <เกสคฺคหณมุกฺเขปา ภูมฺยา จ ปริสุมฺภนา>
      text <ทตฺวา จ โนปกฺกมติ พหุทุกฺขํ อนปฺปกํ>
      text <เวธพฺยํ กฏุกํ โลเก คจฺฉญฺเญว รเถสภฯ>
    text <๑๘๓๘>
      text <สุกจฺฉวี เวธเวรา ทตฺวา สุภคมานิโน>
      text <อกามํ ปริกฑฺฒนฺติ อุลูกญฺเญว วายสา>
      text <เวธพฺยํ กฏุกํ โลเก คจฺฉญฺเญว รเถสภฯ>
    text <๑๘๓๙>
      text <อปิ ญาติกุเล ผีเต กํสปชฺโชตเน วสํ>
      text <เนวาภิวากฺยํ น ลเภ ภาตูหิ สขินีหิปิ>
      text <เวธพฺยํ กฏุกํ โลเก คจฺฉญฺเญว รเถสภฯ>
    text <๑๘๔๐>
      text <นคฺคา นที อนูทกา นคฺคํ รฏฺฐํ อราชกํ>
      text <อิตฺถีปิ วิธวา นคฺคา ยสฺสาปิ ทส ภาตโร>
      text <เวธพฺยํ กฏุกํ โลเก คจฺฉญฺเญว รเถสภฯ>
    text <๑๘๔๑>
      text <ธโช รถสฺส ปญฺญาณํ ธูโม ปญฺญาณมคฺคิโน>
      text <ราชา รถสฺส ปญฺญาณํ ภตฺตา ปญฺญาณมิตฺถิยา>
      text <เวธพฺยํ กฏุกํ โลเก คจฺฉญฺเญว รเถสภฯ>
    text <๑๘๔๒>
      text <ยา ทลิทฺที ทลิทฺทสฺส อฑฺฒา อฑฺฒสฺส กิตฺติมํ>
      text <ตํ เว เทวา ปสํสนฺติ ทุกฺกรญฺหิ กโรติ สาฯ>
    text <๑๘๔๓>
      text <สามิกํ อนุพนฺธิสฺสํ สทา กาสายวาสินี>
      text <ปถพฺยาปิ อภิชฺชนฺตฺยา เวธพฺยํ กฏุกิตฺถิยาฯ>
    text <๑๘๔๔>
      text <อปิ สาครปริยนฺตํ พหุวิตฺตธรํ มหิํ>
      text <นานารตนปริปูรํ นิจฺเฉ เวสฺสนฺตรํ วินาฯ>
    text <๑๘๔๕>
      text <กถํ นุ ตาสํ หทยํ สุขรา วต อิตฺถิโย>
      text <ยา สามิเก ทุกฺขิตมฺหิ สุขมิจฺฉนฺติ อตฺตโนฯ>
    text <๑๘๔๖>
      text <นิกฺขมนฺเต มหาราเช สิวีนํ รฏฺฐวฑฺฒเน>
      text <ตมหํ อนุพนฺธิสฺสํ สพฺพกามทโท หิ เมฯ>
    text <๑๘๔๗>
      text <ตมพฺรวิ มหาราชา มทฺทิํ สพฺพงฺคโสภนํ>
      text <อิเม เต ทหรา ปุตฺตา ชาลี กณฺหาชินา จุโภ>
      text <นิกฺขิปฺป ลกฺขเณ คจฺฉ มยํ เต โปสยามเส ฯ>
    text <๑๘๔๘>
      text <ตมพฺรวิ ราชปุตฺตี มทฺที สพฺพงฺคโสภนา>
      text <ปิยา เม ปุตฺตกา เทว ชาลี กณฺหาชินา จุโภ>
      text <ตฺยมฺหํ ตตฺถ รเมสฺสนฺติ อรญฺเญ ชีวโสกินํฯ>
    text <๑๘๔๙>
      text <ตมพฺรวิ มหาราชา สิวีนํ รฏฺฐวฑฺฒโน>
      text <สาลีนํ โอทนํ ภุตฺวา สุจิํ มํสูปเสจนํ>
      text <รุกฺขผลานิ ภุญฺชนฺตา กถํ กาหนฺติ ทารกาฯ>
    text <๑๘๕๐>
      text <ภุตฺวา สตปเล กํเส โสวณฺเณ สตราชิเก>
      text <รุกฺขปตฺเตสุ ภุญฺชนฺตา กถํ กาหนฺติ ทารกาฯ>
    text <๑๘๕๑>
      text <กาสิยานิ จ ธาเรตฺวา โขมโกฏุมฺพรานิ จ>
      text <กุสจีรานิ ธาเรนฺตา กถํ กาหนฺติ ทารกาฯ>
    text <๑๘๕๒>
      text <วยฺหาหิ ปริยายิตฺวา สิวิกาย รเถน จ>
      text <ปตฺติกา ปริธาวนฺตา กถํ กาหนฺติ ทารกาฯ>
    text <๑๘๕๓>
      text <กูฏาคาเร สยิตฺวาน นิวาเต ผุสิตคฺคเฬ>
      text <สยนฺตา รุกฺขมูลสฺมิํ กถํ กาหนฺติ ทารกาฯ>
    text <๑๘๕๔>
      text <ปลฺลงฺเกสุ สยิตฺวาน โคนเก จิตฺตสนฺถเต>
      text <สยนฺตา ติณสนฺถาเร กถํ กาหนฺติ ทารกาฯ>
    text <๑๘๕๕>
      text <คนฺธเกน วิลิมฺปิตฺวา อครุจนฺทเนน จ>
      text <รโชชลฺลานิ ธาเรนฺตา กถํ กาหนฺติ ทารกาฯ>
    text <๑๘๕๖>
      text <จามรโมรหตฺเถหิ พีชิตงฺคา สุเขธิตา>
      text <ผุฏฺฐา ฑํเสหิ มกเสหิ กถํ กาหนฺติ ทารกาฯ>
    text <๑๘๕๗>
      text <ตมพฺรวิ ราชปุตฺตี มทฺที สพฺพงฺคโสภนา>
      text <มา เทว ปริเทเวสิ มา จ ตฺวํ วิมโน อหุ>
      text <ยถา มยํ ภวิสฺสาม ตถา เหสฺสนฺติ ทารกาฯ>
    text <๑๘๕๘>
      text <อิทํ วตฺวาน ปกฺกามิ มทฺที สพฺพงฺคโสภนา>
      text <สิวิมคฺเคน อนฺเวสิ ปุตฺเต อาทาย ลกฺขณาฯ>
    text <๑๘๕๙>
      text <ตโต เวสฺสนฺตโร ราชา ทานํ ทตฺวาน ขตฺติโย>
      text <ปิตุ มาตุ จ วนฺทิตฺวา กตฺวา จ นํ ปทกฺขิณํฯ>
    text <๑๘๖๐>
      text <จตุวาหิํ รถํ ยุตฺตํ สีฆมารุยฺห สนฺทนํ>
      text <อาทาย ปุตฺตทารญฺจ วงฺกํ ปายาสิ ปพฺพตํฯ>
    text <๑๘๖๑>
      text <ตโต เวสฺสนฺตโร ราชา เยนาสิ พหุโก ชโน>
      text <อามนฺต โข ตํ คจฺฉาม อโรคา โหนฺตุ ญาตโยฯ>
    text <๑๘๖๒>
      text <อิงฺฆ มทฺทิ นิสาเมหิ รมฺมรูปํว ทิสฺสติ>
      text <อาวาสํ สิวิเสฏฺฐสฺส เปตฺติกํ ภวนํ มมฯ>
    text <๑๘๖๓>
      text <ตํ พฺราหฺมณา อนฺวคมุํ เต นํ อสฺเส อยาจิสุํ>
      text <ยาจิโต ปฏิปาเทสิ จตุนฺนํ จตุโร หเยฯ>
    text <๑๘๖๔>
      text <อิงฺฆ มทฺทิ นิสาเมหิ จิตฺตรูปํว ทิสฺสติ>
      text <มิคโรหิจฺจวณฺเณน ทกฺขิณสฺสา วหนฺติ มํฯ>
    text <๑๘๖๕>
      text <อเถตฺถ ปญฺจโม อาคา โส ตํ รถมยาจถ>
      text <ตสฺส ตํ ยาจิโตทาสิ น จสฺสุปหโต มโนฯ>
    text <๑๘๖๖>
      text <ตโต เวสฺสนฺตโร ราชา โอโรเปตฺวา สกํ ชนํ>
      text <อสฺสาสยิ อสฺสรถํ พฺราหฺมณสฺส ธเนสิโนฯ>
    text <๑๘๖๗>
      text <ตฺวํ มทฺทิ กณฺหํ คณฺหาหิ ลหุ เอสา กนิฏฺฐิกา>
      text <อหํ ชาลิํ คเหสฺสามิ ครุโก ภาติโก หิ โสฯ>
    text <๑๘๖๘>
      text <ราชา กุมารมาทาย ราชปุตฺตี จ ทาริกํ>
      text <สมฺโมทมานา ปกฺกามุํ อญฺญมญฺญํ ปิยํวทาฯ>
    stand <ทานกณฺฑํ นามฯ>
  text <วนปเวสนํ>
    text <๑๘๖๙>
      text <ยทิ เกจิ มนุชา เอนฺติ อนุมคฺเค ปฏิปเถ>
      text <มคฺคํ เต ปฏิปุจฺฉาม กุหิํ วงฺกตปพฺพโตฯ>
    text <๑๘๗๐>
      text <เต ตตฺถ อมฺเห ปสฺสิตฺวา กลุนํ ปริเทวยุํ>
      text <ทุกฺขํ เต ปฏิเวเทนฺติ ทูเร วงฺกตปพฺพโตฯ>
    text <๑๘๗๑>
      text <ยทิ ปสฺสนฺติ ปวเน ทารกา ผลิเน ทุเม>
      text <เตสํ ผลานํ เหตุมฺหิ อุปโรทนฺติ ทารกาฯ>
    text <๑๘๗๒>
      text <โรทนฺเต ทารเก ทิสฺวา อุพฺพิทฺธา วิปุลา ทุมา>
      text <สยเมโวนมิตฺวาน อุปคจฺฉนฺติ ทารเกฯ>
    text <๑๘๗๓>
      text <อิทํ อจฺเฉรกํ ทิสฺวา อพฺภุตํ โลมหํสนํ>
      text <สาธุการํ ปวตฺเตสิ มทฺที สพฺพงฺคโสภนาฯ>
    text <๑๘๗๔>
      text <อจฺเฉรํ วต โลกสฺมิํ อพฺภุตํ โลมหํสนํ>
      text <เวสฺสนฺตรสฺส เตเชน สยเมโวนตา ทุมาฯ>
    text <๑๘๗๕>
      text <สงฺขิปิํสุ ปถํ ยกฺขา อนุกมฺปาย ทารเก>
      text <นิกฺขนฺตทิวเสเนว เจตรฏฺฐํ อุปาคมุํฯ>
    text <๑๘๗๖>
      text <เต คนฺตฺวา ทีฆมทฺธานํ เจตรฏฺฐํ อุปาคมุํ>
      text <อิทฺธํ ผีตํ ชนปทํ พหุมํสสุโรทนํฯ>
    text <๑๘๗๗>
      text <เจติโย ปริวาริํสุ ทิสฺวา ลกฺขณมาคตํ>
      text <สุขุมาลี วต อยฺยา ปตฺติกา ปริธาวติฯ>
    text <๑๘๗๘>
      text <วยฺหาหิ ปริยายิตฺวา สิวิกาย รเถน จ>
      text <สาชฺช มทฺที อรญฺญสฺมิํ ปตฺติกา ปริธาวติฯ>
    text <๑๘๗๙>
      text <ตํ ทิสฺวา เจตปาโมกฺขา โรทมานา อุปาคมุํ>
      text <กจฺจิ นุ เทว กุสลํ กจฺจิ เทว อนามยํ>
      text <กจฺจิ ปิตา อโรโค เต สิวีนญฺจ อนามยํฯ>
    text <๑๘๘๐>
      text <โก เต พลํ มหาราช โก นุ เต รถมณฺฑลํ>
      text <อนสฺสโก อรถโก ทีฆมทฺธานมาคโต>
      text <กจฺจามิตฺเตหิ ปกโต อนุปฺปตฺโตสิมํ ทิสํฯ>
    text <๑๘๘๑>
      text <กุสลญฺเจว เม สมฺม อโถ สมฺม อนามยํ>
      text <อโถ ปิตา อโรโค เม สิวีนญฺจ อนามยํฯ>
    text <๑๘๘๒>
      text <อหญฺหิ กุญฺชรํ ทชฺชํ อีสาทนฺตํ อุรูฬฺหวํ>
      text <เขตฺตญฺญุํ สพฺพยุทฺธานํ สพฺพเสตํ คชุตฺตมํฯ>
    text <๑๘๘๓>
      text <ปณฺฑุกมฺพลสญฺฉนฺนํ ปภินฺนํ สตฺตุมทฺทนํ>
      text <ทนฺติํ สวาฬพีชนิํ เสตํ เกลาสสาทิสํฯ>
    text <๑๘๘๔>
      text <สเสตจฺฉตฺตํ สอุปาเธยฺยํ สาถปฺปนํ สหตฺถิปํ>
      text <อคฺคยานํ ราชวาหิํ พฺราหฺมณานํ อทาสหํฯ>
    text <๑๘๘๕>
      text <ตสฺมิํ เม สิวโย กุทฺธา ปิตา จุปหโตมโน>
      text <อวรุทฺธสิ มํ ราชา วงฺกํ คจฺฉามิ ปพฺพตํ>
      text <โอกาสํ สมฺมา ชานาถ วเน ยตฺถ วสามเสฯ>
    text <๑๘๘๖>
      text <สฺวาคตํ เต มหาราช อโถ เต อทุราคตํ>
      text <อิสฺสโรสิ อนุปฺปตฺโต ยํ อิธตฺถิ ปเวทยฯ>
    text <๑๘๘๗>
      text <สากํ ภิสํ มธุํ มํสํ สุทฺธํ สาลินโมทนํ>
      text <ปริภุญฺช มหาราช ปาหุโน โนสิ อาคโตฯ>
    text <๑๘๘๘>
      text <ปฏิคฺคหิตํ ยํ ทินฺนํ สพฺพสฺส อคฺฆิยํ กตํ>
      text <อวรุทฺธสิ มํ ราชา วงฺกํ คจฺฉามิ ปพฺพตํ>
      text <โอกาสํ สมฺมา ชานาถ วเน ยตฺถ วสามเสฯ>
    text <๑๘๘๙>
      text <อิเธว ตาว อจฺฉสฺสุ เจตรฏฺเฐ รเถสภ>
      text <ยาว เจตา คมิสฺสนฺติ รญฺโญ สนฺติก ยาจิตุํฯ>
    text <๑๘๙๐>
      text <นิชฺฌาเปตุํ มหาราชํ สิวีนํ รฏฺฐวฑฺฒนํ>
      text <ตํ ตํ เจตา ปุรกฺขตฺวา ปตีตา ลทฺธปจฺจยา>
      text <ปริวาเรตฺวาน คจฺฉนฺติ เอวํ ชานาหิ ขตฺติยฯ>
    text <๑๘๙๑>
      text <มา โว รุจฺจิตฺถ คมนํ รญฺโญ สนฺติก ยาจิตุํ>
      text <นิชฺฌาเปตุํ มหาราชํ ราชาปิ ตตฺถ นิสฺสโรฯ>
    text <๑๘๙๒>
      text <อจฺจุคฺคตา หิ สิวโย พลคฺคา เนคมา จ เย>
      text <เต วิธํเสตุมิจฺฉนฺติ ราชานํ มม การณาฯ>
    text <๑๘๙๓>
      text <สเจ เอสา ปวตฺเตตฺถ รฏฺฐสฺมิํ รฏฺฐวฑฺฒน>
      text <อิเธว รชฺชํ กาเรหิ เจเตหิ ปริวาริโตฯ>
    text <๑๘๙๔>
      text <อิทฺธํ ผีตญฺจิทํ รฏฺฐํ อิทฺโธ ชนปโท มหา>
      text <มติํ กโรหิ ตฺวํ เทว รชฺชสฺส มนุสาสิตุํฯ>
    text <๑๘๙๕>
      text <น เม ฉนฺโท มติ อตฺถิ รชฺชสฺส อนุสาสิตุํ>
      text <ปพฺพาชิตสฺส รฏฺฐสฺมา เจตปุตฺตา สุณาถ เมฯ>
    text <๑๘๙๖>
      text <อตุฏฺฐา สิวโย อาสุํ พลคฺคา เนคมา จ เย>
      text <ปพฺพาชิตสฺส รฏฺฐสฺมา เจตา รชฺเชภิเสจยุํฯ>
    text <๑๘๙๗>
      text <อสมฺโมทิยมฺปิ โว อสฺส อจฺจนฺตํ มม การณา>
      text <สิวีหิ ภณฺฑนญฺจาปิ วิคฺคโห เม น รุจฺจติฯ>
    text <๑๘๙๘>
      text <อถสฺส ภณฺฑนํ โฆรํ สมฺปหาโร อนปฺปโก>
      text <เอกสฺส การณา มยฺหํ หิํเสยฺย พหุโก ชโนฯ>
    text <๑๘๙๙>
      text <ปฏิคฺคหิตํ ยํ ทินฺนํ สพฺพสฺส อคฺฆิยํ กตํ>
      text <อวรุทฺธสิ มํ ราชา วงฺกํ คจฺฉามิ ปพฺพตํ>
      text <โอกาสํ สมฺมา ชานาถ วเน ยตฺถ วสามเสฯ>
    text <๑๙๐๐>
      text <ตคฺฆ เต มยมกฺขาม ยถาปิ กุสลา ตถา>
      text <ราชิสี ยตฺถ สมฺมนฺติ อาหุตคฺคี สมาหิตาฯ>
    text <๑๙๐๑>
      text <เอส เสโล มหาราช ปพฺพโต คนฺธมาทโน>
      text <ยตฺถ ตฺวํ สห ปุตฺเตหิ สห ภริยาย จจฺฉสิฯ>
    text <๑๙๐๒>
      text <ตํ เจตา อนุสาสิํสุ อสฺสุเนตฺตา รุทํมุขา>
      text <อิโต คจฺฉ มหาราช อุชุํ เยนุตฺตรา มุโขฯ>
    text <๑๙๐๓>
      text <อถ ทกฺขิสิ ภทฺทนฺเต เวปุลฺลํ นาม ปพฺพตํ>
      text <นานาทุมคณากิณฺณํ สีตจฺฉายํ มโนรมํฯ>
    text <๑๙๐๔>
      text <ตมติกฺกมฺม ภทฺทนฺเต อถ ทกฺขิสิ อาปคํ>
      text <นทิํ เกตุมติํ นาม คมฺภีรํ คิริคพฺภรํฯ>
    text <๑๙๐๕>
      text <ปุถุโลมมจฺฉากิณฺณํ สุปติตฺถํ มโหทกํ>
      text <ตตฺถ นฺหตฺวา ปิวิตฺวา จ อสฺสาเสตฺวา สปุตฺตเกฯ>
    text <๑๙๐๖>
      text <อถ ทกฺขิสิ ภทฺทนฺเต นิคฺโรธํ มธุปิปฺผลํ>
      text <รมฺมเก สิขเร ชาตํ สีตจฺฉายํ มโนรมํฯ>
    text <๑๙๐๗>
      text <อถ ทกฺขิสิ ภทฺทนฺเต นาฬิกํ นาม ปพฺพตํ>
      text <นานาทิชคณากิณฺณํ เสลํ กิมฺปุริสายุตํฯ>
    text <๑๙๐๘>
      text <ตสฺส อุตฺตรปุพฺเพน มุจลินฺโท นาม โส สโร>
      text <ปุณฺฑรีเกหิ สญฺฉนฺโน เสตโสคนฺธิเกหิ จฯ>
    text <๑๙๐๙>
      text <โส วนํ เมฆสงฺกาสํ ธุวํ หริตสทฺทลํ>
      text <สีโหวามิสเปกฺขีว วนสณฺฑํ วิคาหย>
      text <ปุปฺผรุกฺเขหิ สญฺฉนฺนํ ผลรุกฺเขหิ จูภยํฯ>
    text <๑๙๑๐>
      text <ตตฺถ พินฺทุสฺสรา วคฺคู นานาวณฺณา พหู ทิชา>
      text <กูชนฺตมุปกูชนฺติ อุตุสํปุปฺผิเต ทุเมฯ>
    text <๑๙๑๑>
      text <คนฺตฺวา คิริวิทุคฺคานํ นทีนํ ปภวานิ จ>
      text <โส อทฺทส โปกฺขรณิํ กรญฺชกกุธายุตํฯ>
    text <๑๙๑๒>
      text <ปุถุโลมมจฺฉากิณฺณํ สุปติตฺถํ มโหทกํ>
      text <สมญฺจ จตุรํสญฺจ สาทุํ อปฺปฏิคนฺธิยํฯ>
    text <๑๙๑๓>
      text <ตสฺสา อุตฺตรปุพฺเพน ปณฺณสาลํ อมาปย>
      text <ปณฺณสาลํ อมาเปตฺวา อุญฺฉาจริยาย อีหถฯ>
    stand <วนปเวสนํ นามฯ>
  text <ชูชกปพฺพํ>
    text <๑๙๑๔>
      text <อหุ วาสี กลิงฺเคสุ ชูชโก นาม พฺราหฺมโณ>
      text <ตสฺสาสิ ทหรา ภริยา นาเมนามิตฺตตาปนาฯ>
    text <๑๙๑๕>
      text <ตา นํ ตตฺถ คตาโวจุํ นทิํ อุทกหาริยา>
      text <ถิโย นํ ปริภาสิํสุ สมาคนฺตฺวา กุตูหลาฯ>
    text <๑๙๑๖>
      text <อมิตฺตา นูน เต มาตา อมิตฺโต นูน เต ปิตา>
      text <เย ตํ ชิณฺณสฺส ปาทํสุ เอวํ ทหริยํ สติํฯ>
    text <๑๙๑๗>
      text <อหิตํ วต เต ญาตี มนฺตยิํสุ รโหคตา>
      text <เย ตํ ชิณฺณสฺส ปาทํสุ เอวํ ทหริยํ สติํฯ>
    text <๑๙๑๘>
      text <อมิตฺตา วต เต ญาตี มนฺตยิํสุ รโหคตา>
      text <เย ตํ ชิณฺณสฺส ปาทํสุ เอวํ ทหริยํ สติํฯ>
    text <๑๙๑๙>
      text <ทุกฺกฏํ วต เต ญาตี มนฺตยิํสุ รโหคตา>
      text <เย ตํ ชิณฺณสฺส ปาทํสุ เอวํ ทหริยํ สติํฯ>
    text <๑๙๒๐>
      text <ปาปกํ วต เต ญาตี มนฺตยิํสุ รโหคตา>
      text <เย ตํ ชิณฺณสฺส ปาทํสุ เอวํ ทหริยํ สติํฯ>
    text <๑๙๒๑>
      text <อมนาปํ วต เต ญาตี มนฺตยิํสุ รโหคตา>
      text <เย ตํ ชิณฺณสฺส ปาทํสุ เอวํ ทหริยํ สติํฯ>
    text <๑๙๒๒>
      text <อมนาปวาสํ วสิ ชิณฺเณน ปตินา สห>
      text <ยา ตฺวํ วสสิ ชิณฺณสฺส มตํ เต ชีวิตา วรํฯ>
    text <๑๙๒๓>
      text <น หิ นูน ตุยฺหํ กลฺยาณิ ปิตา มาตา จ โสภเน>
      text <อญฺญํ ภตฺตารํ วินฺทิํสุ เย ตํ ชิณฺณสฺส ปาทํสุ>
      text <เอวํ ทหริยํ สติํฯ>
    text <๑๙๒๔>
      text <ทุยิฏฺฐํ เต นวมิยํ อกตํ อคฺคิหุตฺตกํ>
      text <เย ตํ ชิณฺณสฺส ปาทํสุ เอวํ ทหริยํ สติํฯ>
    text <๑๙๒๕>
      text <สมเณ พฺราหฺมเณ นูน พฺราหฺมณจริยปรายเณ>
      text <สา ตฺวํ โลเก อภิสปิ สีลวนฺเต พหุสฺสุเต>
      text <ยา ตฺวํ วสสิ ชิณฺณสฺส เอวํ ทหริยา สตีฯ>
    text <๑๙๒๖>
      text <น ทุกฺขํ อหินา ทฏฺฐํ น ทุกฺขํ สตฺติยา หตํ>
      text <ตญฺจ ทุกฺขญฺจ ติพฺพญฺจ ยํ ปสฺเส ชิณฺณกํ ปติํฯ>
    text <๑๙๒๗>
      text <นตฺถิ ขิฑฺฑา นตฺถิ รติ ชิณฺเณน ปตินา สห>
      text <นตฺถิ อลฺลาปสลฺลาโป ชคฺฆิตุมฺปิ น โสภติฯ>
    text <๑๙๒๘>
      text <ยทา จ ทหโร ทหรา มนฺตยนฺติ รโหคตา>
      text <สพฺเพสํ โสกา นสฺสนฺติ เย เกจิ หทยสฺสิตาฯ>
    text <๑๙๒๙>
      text <ทหรา ตฺวํ รูปวตี ปุริสานํภิปตฺถิตา>
      text <คจฺฉ ญาติกุเล อจฺฉ กิํ ชิณฺโณ รมยิสฺสติฯ>
    text <๑๙๓๐>
      text <น เต พฺราหฺมณ คจฺฉามิ นทิํ อุทกหาริยา>
      text <ถิโย มํ ปริภาสนฺติ ตยา ชิณฺเณน พฺราหฺมณฯ>
    text <๑๙๓๑>
      text <มา เม ตฺวํ อกรา กมฺมํ มา เม อุทกมาหริ>
      text <อหํ อุทกมาหิสฺสํ มา โภติ กุปิตา อหุฯ>
    text <๑๙๓๒>
      text <นาหํ ตมฺหิ กุเล ชาตา ยํ ตฺวํ อุทกมาหเร>
      text <เอวํ พฺราหฺมณ ชานาหิ น เต วจฺฉามหํ ฆเรฯ>
    text <๑๙๓๓>
      text <สเจ เม ทาสํ ทาสิํ วา นานยิสฺสสิ พฺราหฺมณ>
      text <เอวํ พฺราหฺมณ ชานาหิ น เต วจฺฉามิ สนฺติเกฯ>
    text <๑๙๓๔>
      text <นตฺถิ เม สิปฺปฐานํ วา ธนํ ธญฺญญฺจ พฺราหฺมณิ>
      text <กุโตหํ ทาสํ ทาสิํ วา อานยิสฺสามิ โภติยา>
      text <อหํ โภติํ อุปฏฺฐิสฺสํ มา โภติ กุปิตา อหุฯ>
    text <๑๙๓๕>
      text <เอหิ เต อหมกฺขิสฺสํ ยถา เม วจนํ สุตํ>
      text <เอส เวสฺสนฺตโร ราชา วงฺเก วสติ ปพฺพเตฯ>
    text <๑๙๓๖>
      text <ตํ ตฺวํ คนฺตฺวาน ยาจสฺสุ ทาสํ ทาสิญฺจ พฺราหฺมณ>
      text <โส เต ทสฺสติ ยาจิโต ทาสํ ทาสิญฺจ ขตฺติโยฯ>
    text <๑๙๓๗>
      text <ชิณฺโณหมสฺมิ ทุพฺพโล ทีโฆ จทฺธา สุทุคฺคโม>
      text <มา โภติ ปฏิเทเวสิ มา จ ตฺวํ วิมนา อหุ>
      text <อหํ โภติํ อุปฏฺฐิสฺสํ มา โภติ กุปิตา อหุฯ>
    text <๑๙๓๘>
      text <ยถา อคนฺตฺวา สงฺคามํ อยุทฺโธว ปราชิโต>
      text <เอวเมว ตุวํ พฺรหฺเม อคนฺตฺวาว ปราชิโตฯ>
    text <๑๙๓๙>
      text <สเจ เม ทาสํ ทาสิํ วา นานยิสฺสสิ พฺราหฺมณ>
      text <เอวํ พฺราหฺมณ ชานาหิ น เต วจฺฉามหํ ฆเร>
      text <อมนาปํ เต กริสฺสามิ ตํ เต ทุกฺขํ ภวิสฺสติฯ>
    text <๑๙๔๐>
      text <นกฺขตฺเต อุตุปุพฺเพสุ ยทา มํ ทกฺขิสิลงฺกตํ>
      text <อญฺเญหิ สทฺธิํ รมมานํ ตํ เต ทุกฺขํ ภวิสฺสติฯ>
    text <๑๙๔๑>
      text <อทสฺสเนน มยฺหํ เต ชิณฺณสฺส ปริเทวโต>
      text <ภิยฺโย วงฺกา จ ปลิตา พหู เหสฺสนฺติ พฺราหฺมณฯ>
    text <๑๙๔๒>
      text <ตโต โส พฺราหฺมโณ ภีโต พฺราหฺมณิยา วสานุโค>
      text <อฏฺฏิโต กามราเคน พฺราหฺมณิํ เอตทพฺรวิฯ>
    text <๑๙๔๓>
      text <ปาเถยฺยํ เม กโรหิ ตฺวํ สํกุลฺยา สคุฬานิ จ>
      text <มธุปิณฺฑิกา จ สุกตาโย สตฺตุภตฺตญฺจ พฺราหฺมณิฯ>
    text <๑๙๔๔>
      text <อานยิสฺสํ เมถุนเก อุโภ ทาสกุมารเก>
      text <เต ตํ ปริจริสฺสนฺติ รตฺตินฺทิวมตนฺทิตาฯ>
    text <๑๙๔๕>
      text <อิทํ วตฺวา พฺรหฺมพนฺธุ ปฏิมุญฺจิ อุปาหนา>
      text <ตโต โส มนฺตยิตฺวาน ภริยํ กตฺวา ปทกฺขิณํฯ>
    text <๑๙๔๖>
      text <ปกฺกามิ โส รุณฺณมุโข พฺราหฺมโณ สหิตพฺพโต>
      text <สิวีนํ นครํ ผีตํ ทาสปริเยสนํ จรํฯ>
    text <๑๙๔๗>
      text <โส ตตฺถ คนฺตฺวา อวจ เย ตตฺถาสุํ สมาคตา>
      text <กุหิํ เวสฺสนฺตโร ราชา กตฺถ ปสฺเสมุ ขตฺติยํฯ>
    text <๑๙๔๘>
      text <เต ชนา ตํ อวจิํสุ เย ตตฺถาสุํ สมาคตา>
      text <ตุมฺเหหิ พฺรหฺเม ปกโต อติทาเนน ขตฺติโย>
      text <ปพฺพาชิโต สกา รฏฺฐา วงฺเก วสติ ปพฺพเตฯ>
    text <๑๙๔๙>
      text <ตุมฺเหหิ พฺรหฺเม ปกโต อติทาเนน ขตฺติโย>
      text <อาทาย ปุตฺตทารญฺจ วงฺเก วสติ ปพฺพเตฯ>
    text <๑๙๕๐>
      text <โส โจทิโต พฺราหฺมณิยา พฺราหฺมโณ กามคิทฺธิมา>
      text <อฆํ ตํ ปฏิเสวิตฺถ วเน วาฬมิคากิณฺเณ>
      text <ขคฺคทีปินิเสวิเตฯ>
    text <๑๙๕๑>
      text <อาทาย เพฬุวํ ทณฺฑํ อคฺคิหุตฺตํ กมณฺฑลุํ>
      text <โส ปาวิสิ พฺรหารญฺญํ ยตฺถ อสฺโสสิ กามทํฯ>
    text <๑๙๕๒>
      text <ตํ ปวิฏฺฐํ พฺรหารญฺญํ โกกา นํ ปริวารยุํ>
      text <วิกฺกนฺทิ โส วิปฺปนฏฺโฐ ทูเร ปนฺถา อปกฺกมิฯ>
    text <๑๙๕๓>
      text <ตโต โส พฺราหฺมโณ คนฺตฺวา โภคลุทฺโธ อสญฺญโต>
      text <วงฺกสฺโสโรหเณ นฏฺเฐ อิมา คาถา อภาสถฯ>
    text <๑๙๕๔>
      text <โก ราชปุตฺตํ นิสภํ ชยนฺตมปราชิตํ>
      text <ภเย เขมสฺส ทาตารํ โก เม เวสฺสนฺตรํ วิทูฯ>
    text <๑๙๕๕>
      text <โย ยาจตํ ปติฏฺฐาสิ ภูตานํ ธรณีริว>
      text <ธรณูปมํ มหาราชํ โก เม เวสฺสนฺตรํ วิทูฯ>
    text <๑๙๕๖>
      text <โย ยาจตํ คตี อาสิ สวนฺตีนํว สาคโร>
      text <สาครูปมํ มหาราชํ โก เม เวสฺสนฺตรํ วิทูฯ>
    text <๑๙๕๗>
      text <กลฺยาณติตฺถํ สุจิมํ สีตูทกํ มโนรมํ>
      text <ปุณฺฑรีเกหิ สญฺฉนฺนํ ยุตฺตํ กิญฺชกฺขเรณุนา>
      text <รหทูปมํ มหาราชํ โก เม เวสฺสนฺตรํ วิทูฯ>
    text <๑๙๕๘>
      text <อสฺสตฺถํว ปเถ ชาตํ สีตจฺฉายํ มโนรมํ>
      text <สนฺตานํ วิสเมตารํ กิลนฺตานํ ปฏิคฺคหํ>
      text <ตถูปมํ มหาราชํ โก เม เวสฺสนฺตรํ วิทูฯ>
    text <๑๙๕๙>
      text <นิคฺโรธํว ปเถ ชาตํ สีตจฺฉายํ มโนรมํ>
      text <สนฺตานํ วิสเมตารํ กิลนฺตานํ ปฏิคฺคหํ>
      text <ตถูปมํ มหาราชํ โก เม เวสฺสนฺตรํ วิทูฯ>
    text <๑๙๖๐>
      text <อมฺพํ อิว ปเถ ชาตํ สีตจฺฉายํ มโนรมํ>
      text <สนฺตานํ วิสเมตารํ กิลนฺตานํ ปฏิคฺคหํ>
      text <ตถูปมํ มหาราชํ โก เม เวสฺสนฺตรํ วิทูฯ>
    text <๑๙๖๑>
      text <สาลํ อิว ปเถ ชาตํ สีตจฺฉายํ มโนรมํ>
      text <สนฺตานํ วิสเมตารํ กิลนฺตานํ ปฏิคฺคหํ>
      text <ตถูปมํ มหาราชํ โก เม เวสฺสนฺตรํ วิทูฯ>
    text <๑๙๖๒>
      text <ทุมํ อิว ปเถ ชาตํ สีตจฺฉายํ มโนรมํ>
      text <สนฺตานํ วิสเมตารํ กิลนฺตานํ ปฏิคฺคหํ>
      text <ตถูปมํ มหาราชํ โก เม เวสฺสนฺตรํ วิทูฯ>
    text <๑๙๖๓>
      text <เอวญฺจ เม วิลปโต ปวิฏฺฐสฺส พฺรหาวเน>
      text <อหํ ชานนฺติ โย วชฺชา นนฺทิํ โส ชนเย มมฯ>
    text <๑๙๖๔>
      text <เอวญฺจ เม วิลปโต ปวิฏฺฐสฺส พฺรหาวเน>
      text <อหํ ชานนฺติ โย วชฺชา ตาย โส เอกวาจาย>
      text <ปสเว ปุญฺญํ อนปฺปกํฯ>
    text <๑๙๖๕>
      text <ตสฺส เจโต ปฏิสฺโสสิ อรญฺเญ ลุทฺทโก จรํ>
      text <ตุมฺเหหิ พฺรหฺเม ปกโต อติทาเนน ขตฺติโย>
      text <ปพฺพาชิโต สกา รฏฺฐา วงฺเก วสติ ปพฺพเตฯ>
    text <๑๙๖๖>
      text <ตุมฺเหหิ พฺรหฺเม ปกโต อติทาเนน ขตฺติโย>
      text <อาทาย ปุตฺตทารญฺจ วงฺเก วสติ ปพฺพเตฯ>
    text <๑๙๖๗>
      text <อกิจฺจการี ทุมฺเมโธ รฏฺฐา ปวนมาคโต>
      text <ราชปุตฺตํ คเวสนฺโต พโก มจฺฉมิโวทเกฯ>
    text <๑๙๖๘>
      text <ตสฺส ตฺยาหํ น ทสฺสามิ ชีวิตํ อิธ พฺราหฺมณ>
      text <อยญฺหิ เต มยา นุนฺโน สโร ปิสฺสติ โลหิตํฯ>
    text <๑๙๖๙>
      text <สิโร เต วชฺฌยิตฺวาน หทยํ เฉตฺวา สพนฺธนํ>
      text <ปนฺถสกุณํ ยชิสฺสามิ ตุยฺหํ มํเสน พฺราหฺมณฯ>
    text <๑๙๗๐>
      text <ตุยฺหํ มํเสน เมเทน มตฺถเกน จ พฺราหฺมณ>
      text <อาหุติํ ปคฺคเหสฺสามิ เฉตฺวาน หทยํ ตวฯ>
    text <๑๙๗๑>
      text <ตํ เม สุยิฏฺฐํ สุหุตํ ตุยฺหํ มํเสน พฺราหฺมณ>
      text <น จ ตฺวํ ราชปุตฺตสฺส ภริยํ ปุตฺเต จ เนสฺสสิฯ>
    text <๑๙๗๒>
      text <อวชฺโฌ พฺราหฺมโณ ทูโต เจตปุตฺต สุโณหิ เม>
      text <ตสฺมา หิ ทูตํ น หนฺติ เอส ธมฺโม สนนฺตโนฯ>
    text <๑๙๗๓>
      text <นิชฺฌตฺตา สิวโย สพฺเพ ปิตา นํ ทฏฺฐุมิจฺฉติ>
      text <มาตา จ ทุพฺพลา ตสฺส อจิรา จกฺขูนิ ชียเรฯ>
    text <๑๙๗๔>
      text <เตสาหํ ปหิโต ทูโต เจตปุตฺต สุโณหิ เม>
      text <ราชปุตฺตํ นยิสฺสามิ ยทิ ชานาสิ สํส เมฯ>
      text <ปิยสฺส เม ปิโย ทูโต ปุณฺณปตฺตํ ททามิ เต>
    text <๑๙๗๕>
      text <อิมญฺจ มธุโน ตุมฺพํ มิคสตฺถิญฺจ พฺราหฺมณ>
      text <ตญฺจ เต เทสมกฺขิสฺสํ ยตฺถ สมฺมติ กามโทฯ>
    stand <ชูชกปพฺพํ นามฯ>
  text <จูฬวนวณฺณนา>
    text <๑๙๗๖>
      text <เอส เสโล มหาพฺรหฺเม ปพฺพโต คนฺธมาทโน>
      text <ยตฺถ เวสฺสนฺตโร ราชา สห ปุตฺเตหิ สมฺมติฯ>
    text <๑๙๗๗>
      text <ธาเรนฺโต พฺราหฺมณวณฺณํ อาสทญฺจ มสํ ชฏํ>
      text <จมฺมวาสี ฉมา เสติ ชาตเวทํ นมสฺสติฯ>
    text <๑๙๗๘>
      text <เอเต นีลา ปทิสฺสนฺติ นานาผลธรา ทุมา>
      text <อุคฺคตา อพฺภกูฏาว นีลา อญฺชนปพฺพตาฯ>
    text <๑๙๗๙>
      text <ธวสฺสกณฺณา ขทิรา สาลา ผนฺทนมาลุวา>
      text <สมฺปเวธนฺติ วาเตน สกิํ ปีตาว มาณวาฯ>
    text <๑๙๘๐>
      text <อุปริ ทุมปริยาเยสุ สงฺคีติโยว สุยฺยเร>
      text <นชฺชุหา โกกิลสงฺฆา สมฺปตนฺติ ทุมา ทุมํฯ>
    text <๑๙๘๑>
      text <อวฺหยนฺเตว คจฺฉนฺตํ สาขาปตฺตสมีริตา>
      text <รมยนฺเตว อาคนฺตํ โมทยนฺติ นิวาสินํ>
      text <ยตฺถ เวสฺสนฺตโร ราชา สห ปุตฺเตหิ สมฺมติฯ>
    text <๑๙๘๒>
      text <ธาเรนฺโต พฺราหฺมณวณฺณํ อาสทญฺจ มสํ ชฏํ>
      text <จมฺมวาสี ฉมา เสติ ชาตเวทํ นมสฺสติฯ>
    text <๑๙๘๓>
      text <อมฺพา กปิตฺถา ปนสา สาลา ชมฺพู วิภีตกา>
      text <หรีตกี อามลกา อสฺสตฺถา พทรานิ จฯ>
    text <๑๙๘๔>
      text <จารุติมฺพรุกฺขา เจตฺถ นิคฺโรธา จ กปิตฺถนา>
      text <มธุมธุกา เถวนฺติ นีเจ ปกฺกา จุทุมฺพราฯ>
    text <๑๙๘๕>
      text <ปาเรวตา ภเวยฺยา จ มุทฺทิกา จ มธุตฺถิกา>
      text <มธุํ อเนลกํ ตตฺถ สกมาทาย ภุญฺชเรฯ>
    text <๑๙๘๖>
      text <อญฺเญตฺถ ปุปฺผิตา อมฺพา อญฺเญ ติฏฺฐนฺติ โทวิลา>
      text <อญฺเญ อามา จ ปกฺกา จ เภกวณฺณา ตทูภยํฯ>
    text <๑๙๘๗>
      text <อเถตฺถ เหฏฺฐา ปุริโส อมฺพปกฺกานิ คณฺหติ>
      text <อามานิ เจว ปกฺกานิ วณฺณคนฺธรสุตฺตเมฯ>
    text <๑๙๘๘>
      text <อเตว เม อจฺฉริยํ หิงฺกาโร ปฏิภาติ มํ>
      text <เทวานมิว อาวาโส โสภติ นนฺทนูปโมฯ>
    text <๑๙๘๙>
      text <วิเภทิกา นาฬิเกรา ขชฺชุรีนํ พฺรหาวเน>
      text <มาลาว คนฺถิตา ฐนฺติ ธชคฺคาเนว ทิสฺสเร>
      text <นานาวณฺเณหิ ปุปฺเผติ นภํ ตาราจิตามิวฯ>
    text <๑๙๙๐>
      text <กุฏชี กุฏฺฐตครา ปาฏลิโย จ ปุปฺผิตา>
      text <ปุนฺนาคา คิริปุนฺนาคา โกวิฬารา จ ปุปฺผิตาฯ>
    text <๑๙๙๑>
      text <อุทฺทาลกา โสมรุกฺขา อครุผลฺลิยา พหู>
      text <ปุตฺตชีวา จ กกุธา อสนา เจตฺถ ปุปฺผิตาฯ>
    text <๑๙๙๒>
      text <กุฏชา สลฬา นีปา โกสมฺพา ลพุชา ธวา>
      text <สาลา จ ปุปฺผิตา ตตฺถ ปลาลขลสนฺนิภาฯ>
    text <๑๙๙๓>
      text <ตสฺสาวิทูเร โปกฺขรณี ภูมิภาเค มโนรเม>
      text <ปทุมุปฺปลสญฺฉนฺนา เทวานมิว นนฺทเนฯ>
    text <๑๙๙๔>
      text <อเถตฺถ ปุปฺผรสมตฺตา โกกิลา มญฺชุภาณิกา>
      text <อภินาเทนฺติ ปวนํ อุตุสมฺปุปฺผิเต ทุเมฯ>
    text <๑๙๙๕>
      text <ภสฺสนฺติ มกรนฺเทหิ โปกฺขเร โปกฺขเร มธู>
      text <อเถตฺถ วาตา วายนฺติ ทกฺขิณา อถ ปจฺฉิมา>
      text <ปทุมกิญฺชกฺขเรณูหิ โอกิณฺโณ โหติ อสฺสโมฯ>
    text <๑๙๙๖>
      text <ถูลา สิงฺฆาฏกา เจตฺถ สํสาทิยา ปสาทิยา>
      text <มจฺฉกจฺฉปพฺยาวิทฺธา พหู เจตฺถ มุปยานกา>
      text <มธุํ ภิเสหิ สวติ ขิรสปฺปิมุฬาลิภิฯ>
    text <๑๙๙๗>
      text <สุรภี ตํ วนํ วาติ นานาคนฺธสโมทิตํ>
      text <สมฺมทฺทเตว คนฺเธน ปุปฺผสาขาหิ ตํ วนํ>
      text <ภมรา ปุปฺผคนฺเธน สมนฺตา มภินาทิตาฯ>
    text <๑๙๙๘>
      text <อเถตฺถ สกุณา สนฺติ นานาวณฺณา พหู ทิชา>
      text <โมทนฺติ สห ภริยาหิ อญฺญมญฺญํ ปกูชิโนฯ>
    text <๑๙๙๙>
      text <นนฺทิกา ชีวปุตฺตา จ ชีวปุตฺตา ปิยา จ โน>
      text <ปิยา ปุตฺตา ปิยา นนฺทา ทิชา โปกฺขรณีฆราฯ>
    text <๒๐๐๐>
      text <มาลาว คนฺถิตา ฐนฺติ ธชคฺคาเนว ทิสฺสเร>
      text <นานาวณฺเณหิ ปุปฺเผหิ กุสเลเหว สุคนฺถิตา>
      text <ยตฺถ เวสฺสนฺตโร ราชา สห ปุตฺเตหิ สมฺมติฯ>
    text <๒๐๐๑>
      text <ธาเรนฺโต พฺราหฺมณวณฺณํ อาสทญฺจ มสํ ชฏํ>
      text <จมฺมวาสี ฉมา เสติ ชาตเวทํ นมสฺสติฯ>
    text <๒๐๐๒>
      text <อิทญฺจ เม สตฺตุภตฺตํ มธุนา ปฏิสํยุตํ>
      text <มธุปิณฺฑิกา จ สุกตาโย สตฺตุภตฺตํ ททามิ เตฯ>
    text <๒๐๐๓>
      text <ตุยฺเหว สมฺพลํ โหตุ นาหํ อิจฺฉามิ สมฺพลํ>
      text <อิโตปิ พฺรหฺเม คณฺหาหิ คจฺฉ พฺรหฺเม ยถาสุขํฯ>
    text <๒๐๐๔>
      text <อยํ เอกปที เอติ อุชุํ คจฺฉติ อสฺสมํ>
      text <อิสีปิ อจฺจุโต ตตฺถ ปงฺกทนฺโต รชสฺสิโร>
      text <ธาเรนฺโต พฺราหฺมณวณฺณํ อาสทญฺจ มสํ ชฏํฯ>
    text <๒๐๐๕>
      text <จมฺมวาสี ฉมา เสติ ชาตเวทํ นมสฺสติ>
      text <ตํ ตฺวํ คนฺตฺวาน ปุจฺฉสฺสุ โส เต มคฺคํ ปวกฺขติฯ>
    text <๒๐๐๖>
      text <อิทํ สุตฺวา พฺรหฺมพนฺธุ เจตํ กตฺวา ปทกฺขิณํ>
      text <อุทคฺคจิตฺโต ปกฺกามิ เยนาสิ อจฺจุโต อิสิฯ>
    stand <จูฬวนวณฺณนาฯ>
  text <มหาวนวณฺณนา>
    text <๒๐๐๗>
      text <คจฺฉนฺโต โส ภารทฺวาโช อทฺทสฺส อจฺจุตํ อิสิํ>
      text <ทิสฺวาน ตํ ภารทฺวาโช สมฺโมทิ อิสินา สหฯ>
    text <๒๐๐๘>
      text <กจฺจิ นุ โภโต กุสลํ กจฺจิ โภโต อนามยํ>
      text <กจฺจิ อุญฺเฉน ยาเปสิ กจฺจิ มูลผลา พหูฯ>
    text <๒๐๐๙>
      text <กจฺจิ ฑํสา มกสา จ อปฺปเมว สรีสปา>
      text <วเน วาฬมิคากิณฺเณ กจฺจิ หิํสา น วิชฺชติฯ>
    text <๒๐๑๐>
      text <กุสลญฺเจว เม พฺรหฺเม อโถ พฺรหฺเม อนามยํ>
      text <อโถ อุญฺเฉน ยาเปมิ อโถ มูลผลา พหูฯ>
    text <๒๐๑๑>
      text <อโถ ฑํสา มกสา จ อปฺปเมว สรีสปา>
      text <วเน วาฬมิคากิณฺเณ หิํสา มยฺหํ น วิชฺชติฯ>
    text <๒๐๑๒>
      text <พหูนิ วสฺสปูคานิ อสฺสเม วสโต มม>
      text <นาภิชานามิ อุปฺปนฺนํ อาพาธํ อมโนรมํฯ>
    text <๒๐๑๓>
      text <สฺวาคตํ เต มหาพฺรหฺเม อโถ เต อทุราคตํ>
      text <อนฺโต ปวิส ภทฺทนฺเต ปาเท ปกฺขาลยสฺสุ เตฯ>
    text <๒๐๑๔>
      text <ตินฺทุกานิ ปิยาลานิ มธุเก กาสุมาริโย>
      text <ผลานิ ขุทฺทกปฺปานิ ภุญฺช พฺรหฺเม วรํ วรํฯ>
    text <๒๐๑๕>
      text <อิทมฺปิ ปานียํ สีตํ อาภตํ คิริคพฺภรา>
      text <ตโต ปิว มหาพฺรหฺเม สเจ ตฺวํ อภิกงฺขสิฯ>
    text <๒๐๑๖>
      text <ปฏิคฺคหิตํ ยํ ทินฺนํ สพฺพสฺส อคฺฆิยํ กตํ>
      text <สญฺชยสฺส สกํ ปุตฺตํ สิวีหิ วิปฺปวาสิตํ>
      text <ตมหํ ทสฺสนมาคโต ยทิ ชานาสิ สํส เมฯ>
      text <>
    text <๒๐๑๗>
      text <น ภวํ เอติ ปุญฺญตฺถํ สิวิราชสฺส ทสฺสนํ>
      text <มญฺเญ ภวํ ปตฺถยติ รญฺโญ ภริยํ ปติพฺพตํ>
      text <มญฺเญ กณฺหาชินํ ทาสิํ ชาลิํ ทาสญฺจ อิจฺฉสิฯ>
    text <๒๐๑๘>
      text <อถ วา ตโย มาตาปุตฺเต อรญฺญา เนตุมาคโต>
      text <น ตสฺส โภคา วิชฺชนฺติ ธนํ ธญฺญญฺจ พฺราหฺมณฯ>
    text <๒๐๑๙>
      text <อกุทฺธรูโปหํ โภโต นาหํ ยาจิตุมาคโต>
      text <สาธุ ทสฺสนมริยานํ สนฺนิวาโส สทา สุโขฯ>
    text <๒๐๒๐>
      text <อทิฏฺฐปุพฺโพ สิวิราชา สิวีหิ วิปฺปวาสิโต>
      text <ตมหํ ทสฺสนมาคโต ยทิ ชานาสิ สํส เมฯ>
    text <๒๐๒๑>
      text <เอส เสโล มหาพฺรหฺเม ปพฺพโต คนฺธมาทโน>
      text <ยตฺถ เวสฺสนฺตโร ราชา สห ปุตฺเตหิ สมฺมติฯ>
    text <๒๐๒๒>
      text <ธาเรนฺโต พฺราหฺมณวณฺณํ อาสทญฺจ มสํ ชฏํ>
      text <จมฺมวาสี ฉมา เสติ ชาตเวทํ นมสฺสติฯ>
    text <๒๐๒๓>
      text <เอเต นีลา ปทิสฺสนฺติ นานาผลธรา ทุมา>
      text <อุคฺคตา อพฺภกูฏาว นีลา อญฺชนปพฺพตาฯ>
    text <๒๐๒๔>
      text <ธวสฺสกณฺณา ขทิรา สาลา ผนฺทนมาลุวา>
      text <สมฺปเวธนฺติ วาเตน สกิํ ปีตาว มาณวาฯ>
    text <๒๐๒๕>
      text <อุปริ ทุมปริยาเยสุ สงฺคีติโยว สุยฺยเร>
      text <นชฺชุหา โกกิลสงฺฆา สมฺปตนฺติ ทุมา ทุมํฯ>
    text <๒๐๒๖>
      text <อวฺหยนฺเตว คจฺฉนฺตํ สาขาปตฺตสมีริตา>
      text <รมยนฺเตว อาคนฺตํ โมทยนฺติ นิวาสินํ>
      text <ยตฺถ เวสฺสนฺตโร ราชา สห ปุตฺเตหิ สมฺมติฯ>
    text <๒๐๒๗>
      text <ธาเรนฺโต พฺราหฺมณวณฺณํ อาสทญฺจ มสํ ชฏํ>
      text <จมฺมวาสี ฉมา เสติ ชาตเวทํ นมสฺสติฯ>
    text <๒๐๒๘>
      text <กเรริมาลา วิตตา ภูมิภาเค มโนรเม>
      text <สทฺทลาหริตา ภูมิ น ตตฺถุทฺธํสเต รโชฯ>
    text <๒๐๒๙>
      text <มยูรคีวสงฺกาสา ตูลผสฺสสมูปมา>
      text <ติณานิ นาติวตฺตนฺติ สมนฺตา จตุรงฺคุลาฯ>
    text <๒๐๓๐>
      text <อมฺพา ชมฺพู กปิตฺถา จ นีเจ ปกฺกา จุทุมฺพรา>
      text <ปริโภเคหิ รุกฺเขหิ วนํ ตํ รติวฑฺฒนํฯ>
    text <๒๐๓๑>
      text <เวฬุริยวณฺณสนฺนิภํ มจฺฉคุมฺพนิเสวิตํ>
      text <สุจิํ สุคนฺธํ สลิลํ อาโป ตตฺถปิ สนฺทติฯ>
    text <๒๐๓๒>
      text <ตสฺสาวิทูเร โปกฺขรณี ภูมิภาเค มโนรเม>
      text <ปทุมุปฺปลสญฺฉนฺนา เทวานมิว นนฺทเนฯ>
    text <๒๐๓๓>
      text <ตีณิ อุปฺปลชาตานิ ตสฺมิํ สรสิ พฺราหฺมณ>
      text <วิจิตฺตํ นีลาเนกานิ เสตา โลหิตกานิ จฯ>
    text <๒๐๓๔>
      text <โขมาว ตตฺถ ปทุมา เสตโสคนฺธิเกหิ จ>
      text <กลมฺพเกหิ สญฺฉนฺโน มุจลินฺโท นาม โส สโรฯ>
    text <๒๐๓๕>
      text <อเถตฺถ ปทุมา ผุลฺลา อปริยนฺตาว ทิสฺสเร>
      text <คิมฺหา เหมนฺติกา ผุลฺลา ชณฺณุตคฺฆา อุปตฺถราฯ>
    text <๒๐๓๖>
      text <สุรภี สมฺปวายนฺติ วิจิตฺตปุปฺผสนฺถตา>
      text <ภมรา ปุปฺผคนฺเธน สมนฺตา มภินาทิตาฯ>
    text <๒๐๓๗>
      text <อเถตฺถ อุทกนฺตสฺมิํ รุกฺขา ติฏฺฐนฺติ พฺราหฺมณ>
      text <กทมฺพา ปาฏลี ผุลฺลา โกวิฬารา จ ปุปฺผิตาฯ>
    text <๒๐๓๘>
      text <องฺโกลา กจฺฉิการา จ ปาริชญฺญา จ ปุปฺผิตา>
      text <วารณา วยนา รุกฺขา มุจลินฺทมุภโต สรํฯ>
    text <๒๐๓๙>
      text <สิรีสา เสตปาริสา สาธุ วายนฺติ ปทฺมกา>
      text <นิคฺคุณฺฑี สิรีนิคฺคุณฺฑี อสนา เจตฺถ ปุปฺผิตาฯ>
    text <๒๐๔๐>
      text <ปงฺคุรา พหุลา เสลา โสภญฺชนา จ ปุปฺผิตา>
      text <เกตกา กณิการา จ กนเวรา จ ปุปฺผิตาฯ>
    text <๒๐๔๑>
      text <อชฺชุนา อชฺชุกณฺณา จ มหานามา จ ปุปฺผิตา>
      text <สุปุปฺผิตคฺคา ติฏฺฐนฺติ ปชฺชลนฺเตว กิํสุกาฯ>
    text <๒๐๔๒>
      text <เสตปณฺณี สตฺตปณฺณา กทลิโย กุสุมฺภรา>
      text <ธนุตกฺการี ปุปฺเผหิ สีสปาวรณานิ จฯ>
    text <๒๐๔๓>
      text <อจฺฉิวา สลฺลวา รุกฺขา สลฺลกิโย จ ปุปฺผิตา>
      text <เสตเครุ จ ตครา มํสิกุฏฺฐา กุลาวราฯ>
    text <๒๐๔๔>
      text <ทหรา รุกฺขา จ วุทฺธา จ อกุฏิลา เจตฺถ ปุปฺผิตา>
      text <อสฺสมํ อุภโต ฐนฺติ อคฺยาคารํ สมนฺตโตฯ>
    text <๒๐๔๕>
      text <อเถตฺถ อุทกนฺตสฺมิํ พหุชาโต ผณิชฺชโก>
      text <มุคฺคติโย กรติโย เสวาลสีสกา พหูฯ>
    text <๒๐๔๖>
      text <อุทฺทาปวตฺตํ อุลฺลุฬิตํ มกฺขิกา หิงฺคุชาลิกา>
      text <ทาสิมกญฺชโก เจตฺถ พหู นีเจกฬมฺพกาฯ>
    text <๒๐๔๗>
      text <เอลมฺผุรกสญฺฉนฺนา รุกฺขา ติฏฺฐนฺติ พฺราหฺมณ>
      text <สตฺตาหํ ธาริยมานานํ คนฺโธ เตสํ น ฉิชฺชติฯ>
    text <๒๐๔๘>
      text <อุภโต สรํ มุจลินฺทํ ปุปฺผา ติฏฺฐนฺติ โสภนา>
      text <อินฺทีวเรหิ สญฺฉนฺนํ วนํ ตํ อุปโสภติฯ>
    text <๒๐๔๙>
      text <อฑฺฒมาสํ ธาริยมานานํ คนฺโธ เตสํ น ฉิชฺชติ>
      text <นีลปุปฺผี เสตวารี ปุปฺผิตา คิริกณฺณิกา>
      text <กเลรุกฺเขหิ สญฺฉนฺนํ วนํ ตํ ตุลสีหิ จฯ>
    text <๒๐๕๐>
      text <สมฺมทฺทเตว คนฺเธน ปุปฺผสาขาหิ ตํ วนํ>
      text <ภมรา ปุปฺผคนฺเธน สมนฺตา มภินาทิตาฯ>
    text <๒๐๕๑>
      text <ตีณิ กกฺการุชาตานิ ตสฺมิํ สรสิ พฺราหฺมณ>
      text <กุมฺภมตฺตานิ เจกานิ มุรชมตฺตานิ ตา อุโภฯ>
    text <๒๐๕๒>
      text <อเถตฺถ สาสโป พหุโก นาทิโย หริตายุโต>
      text <อสี ตาลาว ติฏฺฐนฺติ เฉชฺชา อินฺทีวรา พหูฯ>
    text <๒๐๕๓>
      text <อปฺโผฏา สุริยวลฺลี จ กาฬียา มธุคนฺธิยา>
      text <อโสกา มุทยนฺตี จ วลฺลิโภ ขุทฺทปุปฺผิโยฯ>
    text <๒๐๕๔>
      text <โกรณฺฑกา อโนชา จ ปุปฺผิตา นาคมลฺลิกา>
      text <รุกฺขมารุยฺห ติฏฺฐนฺติ ผุลฺลา กิํสุกวลฺลิโยฯ>
    text <๒๐๕๕>
      text <กเฏรุหา จ วาสนฺตี ยูถิกา มธุคนฺธิยา>
      text <นิลิยา สุมนา ภณฺฑี โสภติ ปทุมุตฺตโรฯ>
    text <๒๐๕๖>
      text <ปาฏลี สมุทฺทกปฺปาสี กณิการา จ ปุปฺผิตา>
      text <เหมชาลาว ทิสฺสนฺติ รุจิรคฺคิ สิขูปมาฯ>
    text <๒๐๕๗>
      text <ยานิ ตานิ จ ปุปฺผานิ ถลชานุทกานิ จ>
      text <สพฺพานิ ตตฺถ ทิสฺสนฺติ เอวํ รมฺโม มโหทธิฯ>
    text <๒๐๕๘>
      text <อถสฺสา โปกฺขรณิยา พหุกา วาริโคจรา>
      text <โรหิตา นฬปี สิงฺคู กุมฺภิลา มกรา สุสูฯ>
    text <๒๐๕๙>
      text <มธุ จ มธุลฏฺฐิ จ ตาลิสา จ ปิยงฺคุกา>
      text <กุฏนฺทชา ภทฺทมุตฺตา เสตปุปฺผา จ โลลุปาฯ>
    text <๒๐๖๐>
      text <สุรภี จ รุกฺขา ตครา พหุกา ตุงฺควณฺฏกา>
      text <ปทฺมกา นรทา กุฏฺฐา ฌามกา จ หเรณุกาฯ>
    text <๒๐๖๑>
      text <หลิทฺทกา คนฺธสิลา หิริเวรา จ คุคฺคุลา>
      text <วิเภทิกา โจรกา กุฏฺฐา กปฺปุรา จ กลิงฺคุกาฯ>
    text <๒๐๖๒>
      text <อเถตฺถ สีหพฺยคฺฆา จ ปุริสาลู จ หตฺถิโย>
      text <เอเณยฺยา ปสทา เจว โรหิจฺจา สรภา มิคาฯ>
    text <๒๐๖๓>
      text <โกฏฺฐสุณา สุโณปิ จ ตุลิยา นฬสนฺนิภา>
      text <จามรี จลนี ลงฺฆี ฌาปิตา มกฺกฏา ปิจุฯ>
    text <๒๐๖๔>
      text <กกฺกฏา กฏมายา จ อิกฺกา โคณสิรา พหู>
      text <ขคฺคา วราหา นกุลา กาฬเกตฺถ พหูตโสฯ>
    text <๒๐๖๕>
      text <มหิํสา โสณสิงฺคาลา ปมฺปกา จ สมนฺตโต>
      text <อากุจฺฉา ปจลากา จ จิตฺรกา จาปิ ทีปิโยฯ>
    text <๒๐๖๖>
      text <เปลกา จ วิฆาสาทา สีหา โคคณิสาทกา>
      text <อฏฺฐปาทา จ โมรา จ ภสฺสรา จ กุกุตฺถกาฯ>
    text <๒๐๖๗>
      text <จงฺโกรา กุกฺกุฏา นาคา อญฺญมญฺญํ ปกูชิโน>
      text <พกา พลากา นชฺชุหา ทินฺทิภา กุญฺชวาชิตา ฯ>
    text <๒๐๖๘>
      text <พฺยคฺฆินสา โลหปิฏฺฐา ปมฺมกา ชีวชีวกา>
      text <กปิญฺชรา ติตฺติราโย กุลา จ ปฏิกุตฺถกาฯ>
    text <๒๐๖๙>
      text <มนฺทาลกา เจลเกฏุ ภณฺฑุติตฺติรนามกา>
      text <เจลาวกา ปิงฺคลาโย โคฏกา องฺคเหตุกาฯ>
    text <๒๐๗๐>
      text <กรวิยา จ สคฺคา จ อุหุงฺการา จ กุกฺกุหา>
      text <นานาทิชคณากิณฺณํ นานาสรนิกูชิตํฯ>
    text <๒๐๗๑>
      text <อเถตฺถ สกุณา สนฺติ นีลกา มญฺชุภาณิกา>
      text <โมทนฺติ สห ภริยาหิ อญฺญมญฺญํ ปกูชิโนฯ>
    text <๒๐๗๒>
      text <อเถตฺถ สกุณา สนฺติ ทิชา มญฺชุสฺสรา สิตา>
      text <เสตจฺฉิกุฏา ภทฺรกฺขา อณฺฑชา จิตฺรเปขุณาฯ>
    text <๒๐๗๓>
      text <อเถตฺถ สกุณา สนฺติ ทิชา มญฺชุสฺสรา สิตา>
      text <สิขณฺฑี นีลคีวาหิ อญฺญมญฺญํ ปกูชิโนฯ>
    text <๒๐๗๔>
      text <กุกุตฺถกา กุฬีรกา โกฏฺฐา โปกฺขรสาตกา>
      text <กาลาเมยฺยา พลิยกฺขา กทมฺพา สุวสาฬิกาฯ>
    text <๒๐๗๕>
      text <หลิทฺทา โลหิตา เสตา อเถตฺถ นลกา พหู>
      text <วารณา ภิงฺคราชา จ กทมฺพา สุวโกกิลาฯ>
    text <๒๐๗๖>
      text <อุกฺกุสา กุรรา หํสา อาฏา ปริวเทนฺติกา>
      text <ปากหํสา อติพลา นชฺชุหา ชีวชีวกาฯ>
    text <๒๐๗๗>
      text <ปาเรวตา รวิหํสา จกฺกวากา นทีจรา>
      text <วารณาภิรุทา รมฺมา อุโภ กาลูปกูชิโนฯ>
    text <๒๐๗๘>
      text <อเถตฺถ สกุณา สนฺติ นานาวณฺณา พหู ทิชา>
      text <โมทนฺติ สห ภริยาหิ อญฺญมญฺญํ ปกูชิโนฯ>
    text <๒๐๗๙>
      text <อเถตฺถ สกุณา สนฺติ นานาวณฺณา พหู ทิชา>
      text <สพฺเพ มญฺชู นิกูชนฺติ มุจลินฺทมุภโตสรํฯ>
    text <๒๐๘๐>
      text <อเถตฺถ สกุณา สนฺติ กรวิยา นาม เต ทิชา>
      text <โมทนฺติ สห ภริยาหิ อญฺญมญฺญํ ปกูชิโนฯ>
    text <๒๐๘๑>
      text <อเถตฺถ สกุณา สนฺติ กรวิยา นาม เต ทิชา>
      text <สพฺเพ มญฺชู นิกูชนฺติ มุจลินฺทมุภโตสรํฯ>
    text <๒๐๘๒>
      text <เอเณยฺยปสทากิณฺณํ นาคสํเสวิตํ วนํ>
      text <นานาลตาหิ สญฺฉนฺนํ กทลีมิคเสวิตํฯ>
    text <๒๐๘๓>
      text <อเถตฺถ สาสโป พหุโก นีวาโร วรโก พหุ>
      text <สาลิ อกฏฺฐปาโก จ อุจฺฉุ ตตฺถ อนปฺปโกฯ>
    text <๒๐๘๔>
      text <อยํ เอกปที เอติ อุชุํ คจฺฉติ อสฺสมํ>
      text <ขุทํ ปิปาสํ อรติํ ตตฺถ ปตฺโต น วินฺทติ>
      text <ยตฺถ เวสฺสนฺตโร ราชา สห ปุตฺเตหิ สมฺมติฯ>
    text <๒๐๘๕>
      text <ธาเรนฺโต พฺราหฺมณวณฺณํ อาสทญฺจ มสํ ชฏํ>
      text <จมฺมวาสี ฉมา เสติ ชาตเวทํ นมสฺสติฯ>
    text <๒๐๘๖>
      text <อิทํ สุตฺวา พฺรหฺมพนฺธุ อิสิํ กตฺวา ปทกฺขิณํ>
      text <อุทคฺคจิตฺโต ปกฺกามิ ยตฺถ เวสฺสนฺตโร อหุฯ>
    stand <มหาวนวณฺณนาฯ>
  text <ทารกปพฺพํ>
    text <๒๐๘๗>
      text <อุฏฺเฐหิ ชาลิ ปติฏฺฐ โปราณํ วิย ทิสฺสติ>
      text <พฺราหฺมณํ วิย ปสฺสามิ นนฺทิโย มาภิกีรเรฯ>
    text <๒๐๘๘>
      text <อหมฺปิ ตาต ปสฺสามิ โย โส พฺรหฺมาว ทิสฺสติ>
      text <อทฺธิโก วิย อายาติ อติถี โน ภวิสฺสติฯ>
    text <๒๐๘๙>
      text <กจฺจิ นุ โภโต กุสลํ กจฺจิ โภโต อนามยํ>
      text <กจฺจิ อุญฺเฉน ยาเปถ กจฺจิ มูลผลา พหูฯ>
    text <๒๐๙๐>
      text <กจฺจิ ฑํสา มกสา จ อปฺปเมว สรีสปา>
      text <วเน วาฬมิคากิณฺเณ กจฺจิ หิํสา น วิชฺชติฯ>
    text <๒๐๙๑>
      text <กุสลญฺเจว โน พฺรหฺเม อโถ พฺรหฺเม อนามยํ>
      text <อโถ อุญฺเฉน ยาเปม อโถ มูลผลา พหูฯ>
    text <๒๐๙๒>
      text <อโถ ฑํสา มกสา จ อปฺปเมว สรีสปา>
      text <วเน วาฬมิคากิณฺเณ หิํสา อมฺหํ น วิชฺชติฯ>
    text <๒๐๙๓>
      text <สตฺต โน มาเส วสตํ อรญฺเญ ชีวโสกินํ>
      text <อิทมฺปิ ปฐมํ ปสฺสาม พฺราหฺมณํ เทววณฺณินํ>
      text <อาทาย เวฬุวํ ทณฺฑํ อคฺคิหุตฺตํ กมณฺฑลุํฯ>
    text <๒๐๙๔>
      text <สฺวาคตํ เต มหาพฺรหฺเม อโถ เต อทุราคตํ>
      text <อนฺโต ปวิส ภทฺทนฺเต ปาเท ปกฺขาลยสฺสุ เตฯ>
    text <๒๐๙๕>
      text <ตินฺทุกานิ ปิยาลานิ มธุเก กาสุมาริโย>
      text <ผลานิ ขุทฺทกปฺปานิ ภุญฺช พฺรหฺเม วรํ วรํฯ>
    text <๒๐๙๖>
      text <อิทมฺปิ ปานียํ สีตํ อาภตํ คิริคพฺภรา>
      text <ตโต ปิว มหาพฺรหฺเม สเจ ตฺวํ อภิกงฺขสิฯ>
    text <๒๐๙๗>
      text <อถ ตฺวํ เกน วณฺเณน เกน วา ปน เหตุนา>
      text <อนุปฺปตฺโต พฺรหารญฺญํ ตํ เม อกฺขาหิ ปุจฺฉิโตฯ>
    text <๒๐๙๘>
      text <ยถา วาริวโห ปูโร สพฺพกาลํ น ขียติ>
      text <เอวํ ตํ ยาจิตาคจฺฉิํ ปุตฺเต เม เทหิ ยาจิโตฯ>
    text <๒๐๙๙>
      text <ททามิ น วิกมฺปามิ อิสฺสโร นย พฺราหฺมณ>
      text <ปาโต คตา ราชปุตฺตี สายํ อุญฺฉาโต เอหิติฯ>
    text <๒๑๐๐>
      text <เอกรตฺติํ วสิตฺวาน ปาโต คจฺฉสิ พฺราหฺมณ>
      text <ตสฺสา นฺหาเต อุปฆาเต อถ เน มาลธาริเนฯ>
    text <๒๑๐๑>
      text <เอกรตฺติํ วสิตฺวาน ปาโต คจฺฉสิ พฺราหฺมณ>
      text <นานาปุปฺเผหิ สญฺฉนฺเน นานาคนฺเธหิ ภูสิเต>
      text <นานามูลผลากิณฺเณ คจฺฉ สฺวาทาย พฺราหฺมณฯ>
    text <๒๑๐๒>
      text <น วาสมภิโรจามิ คมนํ มยฺห รุจฺจติ>
      text <อนฺตราโยปิ เม อสฺส คจฺฉญฺเญว รเถสภฯ>
    text <๒๑๐๓>
      text <น เหตา ยาจโยคี นํ อนฺตรายสฺส การิยา>
      text <อิตฺถิโย มนฺตํ ชานนฺติ สพฺพํ คณฺหนฺติ วามโตฯ>
    text <๒๑๐๔>
      text <สทฺธาย ทานํ ททโต มาสํ อทกฺขิ มาตรํ>
      text <อนฺตรายมฺปิ สา กยิรา คจฺฉญฺเญว รเถสภฯ>
    text <๒๑๐๕>
      text <อามนฺตยสฺสุ เต ปุตฺเต มา เต มาตรมทฺทสุํ>
      text <สทฺธาย ทานํ ททโต เอวํ ปุญฺญํ ปวฑฺฒติฯ>
    text <๒๑๐๖>
      text <อามนฺตยสฺสุ เต ปุตฺเต มา เต มาตรมทฺทสุํ>
      text <มาทิสสฺส ธนํ ทตฺวา ราช สคฺคํ คมิสฺสสิฯ>
    text <๒๑๐๗>
      text <สเจ ตฺวํ นิจฺฉเส ทฏฺฐุํ มม ภริยํ ปติพฺพตํ>
      text <อยฺยกสฺสปิ ทสฺเสหิ ชาลิํ กณฺหาชินํ จุโภฯ>
    text <๒๑๐๘>
      text <อิเม กุมาเร ทิสฺวาน มญฺชุเก ปิยภาณิเน>
      text <ปตีโต สุมโน วิตฺโต พหุํ ทสฺสติ เต ธนํฯ>
    text <๒๑๐๙>
      text <อจฺเฉทนสฺส ภายามิ ราชปุตฺต สุโณหิ เม>
      text <ราชทณฺฑาย มํ ทชฺชา วิกฺกิเณยฺย หเนยฺย วา>
      text <ชิโน ธนญฺจ ทาเส จ คารยฺหสฺส พฺรหฺมพนฺธุยาฯ>
    text <๒๑๑๐>
      text <อิเม กุมาเร ทิสฺวาน มญฺชุเก ปิยภาณิเน>
      text <ธมฺเม ฐิโต มหาราชา สิวีนํ รฏฺฐวฑฺฒโน>
      text <ลทฺธา ปีติโสมนสฺสํ พหุํ ทสฺสติ เต ธนํฯ>
    text <๒๑๑๑>
      text <นาหํ ตมฺปิ กริสฺสามิ ยํ มํ ตฺวํ อนุสาสสิ>
      text <ทารเกว อหํ เนสฺสํ พฺราหฺมณฺยา ปริจารเกฯ>
    text <๒๑๑๒>
      text <ตโต กุมารา พฺยถิตา สุตฺวา ลุทฺทสฺส ภาสิตํ>
      text <เตน เตน ปธาวิํสุ ชาลี กณฺหาชินา จุโภฯ>
    text <๒๑๑๓>
      text <เอหิ ตาต ปิยปุตฺต ปูเรถ มม ปารมิํ>
      text <หทยํ เมภิสิญฺเจถ กโรถ วจนํ มมฯ>
    text <๒๑๑๔>
      text <ยานา นาวา จ เม โหถ อจลา ภวสาคเร>
      text <ชาติปารํ ตริสฺสามิ สนฺตาเรสฺสํ สเทวกํฯ>
    text <๒๑๑๕>
      text <เอหิ อมฺม ปิยธีติ ปูเรถ มม ปารมิํ>
      text <หทยํ เมภิสิญฺเจถ กโรถ วจนํ มมฯ>
    text <๒๑๑๖>
      text <ยานา นาวา จ เม โหถ อจลา ภวสาคเร>
      text <ชาติปารํ ตริสฺสามิ อุทฺธริสฺสํ สเทวกํฯ>
    text <๒๑๑๗>
      text <ตโต กุมาเร อาทาย ชาลิํ กณฺหาชินํ จุโภ>
      text <พฺราหฺมณสฺส อทา ทานํ สิวีนํ รฏฺฐวฑฺฒโนฯ>
    text <๒๑๑๘>
      text <ตโต กุมาเร อาทาย ชาลิํ กณฺหาชินํ จุโภ>
      text <พฺราหฺมณสฺส อทา วิตฺโต ปุตฺตเก ทานมุตฺตมํฯ>
    text <๒๑๑๙>
      text <ตทาสิ ยํ ภิํสนกํ ตทาสิ โลมหํสนํ>
      text <ยํ กุมาเร ปทินฺนมฺหิ เมทนี สมฺปกมฺปถฯ>
    text <๒๑๒๐>
      text <ตทาสิ ยํ ภิํสนกํ ตทาสิ โลมหํสนํ>
      text <ยํ ปญฺชลิกโต ราชา กุมาเร สุขวจฺฉิเต>
      text <พฺราหฺมณสฺส อทา ทานํ สิวีนํ รฏฺฐวฑฺฒโนฯ>
    text <๒๑๒๑>
      text <ตโต โส พฺราหฺมโณ ลุทฺโท ลตํ ทนฺเตหิ ฉินฺทิย>
      text <ลตาย หตฺเถ พนฺธิตฺวา ลตาย อนุมชฺชถ ฯ>
    text <๒๑๒๒>
      text <ตโต โส รชฺชุมาทาย ทณฺฑญฺจาทาย พฺราหฺมโณ>
      text <อาโกฏยนฺโต เต เนติ สิวิราชสฺส เปกฺขโตฯ>
    text <๒๑๒๓>
      text <ตโต กุมารา ปกฺกามุํ พฺราหฺมณสฺส ปมุญฺจิย>
      text <อสฺสุปุณฺเณหิ เนตฺเตหิ ปิตรํ โส อุทิกฺขติฯ>
    text <๒๑๒๔>
      text <เวธมสฺสตฺถปตฺตํว ปิตุ ปาทานิ วนฺทติ>
      text <ปิตุ ปาทานิ วนฺทิตฺวา อิทํ วจนมพฺรวิฯ>
    text <๒๑๒๕>
      text <อมฺมา จ ตาต นิกฺขนฺตา ตฺวญฺจ โน ตาต ทสฺสสิ>
      text <ยาว อมฺมมฺปิ ปสฺเสมุ อถ โน ตาต ทสฺสสิฯ>
    text <๒๑๒๖>
      text <อมฺมา จ ตาต นิกฺขนฺตา ตฺวญฺจ โน ตาต ทสฺสสิ>
      text <มา โน ตฺวํ ตาต อททา ยาว อมฺมาปิ เอตุ โน>
      text <ตทายํ พฺราหฺมโณ กามํ วิกฺกิณาตุ หนาตุ วาฯ>
    text <๒๑๒๗>
      text <พลงฺกปาโท อนฺธนโข อโถ โอวทฺธปิณฺฑิโก>
      text <ทีฆุตฺตโรฏฺโฐ จปโล กฬาโร ภคฺคนาสโกฯ>
    text <๒๑๒๘>
      text <กุมฺโภทโร ภคฺคปิฏฺฐิ อโถ วิสมจกฺขุโก>
      text <โลหมสฺสุ หริตเกโส วลีนํ ติลกาหโตฯ>
    text <๒๑๒๙>
      text <ปิงฺคโล จ วินโต จ วิกโฏ จ พฺรหา ขโร>
      text <อชินานิ จ สนฺนทฺโธ อมนุสฺโส ภยานโกฯ>
    text <๒๑๓๐>
      text <มนุสฺโส อุทาหุ ยกฺโข มํสโลหิตโภชโน>
      text <คามา อรญฺญมาคมฺม ธนํ ตํ ตาต ยาจติฯ>
    text <๒๑๓๑>
      text <นียมาเน ปิสาเจน กิํ นุ ตาต อุทิกฺขสิ>
      text <อสฺมา นูน เต หทยํ อายสํ ทฬฺหพนฺธนํฯ>
    text <๒๑๓๒>
      text <โย โน พทฺเธ น ชานาสิ พฺราหฺมเณน ธเนสินา>
    text <อจฺจายิเกน ลุทฺเทน โย โน คาโวว สุมฺภติฯ>
    text <๒๑๓๓>
      text <อิเธว อจฺฉตํ กณฺหา น สา ชานาติ กิสฺมิญฺจิ>
      text <มิคีว ขีรสมฺมตฺตา ยูถา หีนา ปกนฺทติฯ>
    text <๒๑๓๔>
      text <น เม อิทํ ตถา ทุกฺขํ ลพฺภา หิ ปุมุนา อิทํ>
      text <ยญฺจ อมฺมํ น ปสฺสามิ ตํ เม ทุกฺขตรํ อิโตฯ>
    text <๒๑๓๕>
      text <น เม อิทํ ตถา ทุกฺขํ ลพฺภา หิ ปุมุนา อิทํ>
      text <ยญฺจ ตาตํ น ปสฺสามิ ตํ เม ทุกฺขตรํ อิโตฯ>
    text <๒๑๓๖>
      text <สา นูน กปณา อมฺมา จิรรตฺตาย รุจฺฉติ>
      text <กณฺหาชินํ อปสฺสนฺตี กุมาริํ จารุทสฺสนิํฯ>
    text <๒๑๓๗>
      text <โส นูน กปโณ ตาโต จิรรตฺตาย รุจฺฉติ>
      text <กณฺหาชินํ อปสฺสนฺโต กุมาริํ จารุทสฺสนิํฯ>
    text <๒๑๓๘>
      text <สา นูน กปณา อมฺมา จิรํ รุจฺฉติ อสฺสเม>
      text <กณฺหาชินํ อปสฺสนฺตี กุมาริํ จารุทสฺสนิํฯ>
    text <๒๑๓๙>
      text <โส นูน กปโณ ตาโต จิรํ รุจฺฉติ อสฺสเม>
      text <กณฺหาชินํ อปสฺสนฺโต กุมาริํ จารุทสฺสนิํฯ>
    text <๒๑๔๐>
      text <สา นูน กปณา อมฺมา จิรรตฺตาย รุจฺฉติ>
      text <อฑฺฒรตฺเต ว รตฺเต วา นทีว อวสุจฺฉติฯ>
    text <๒๑๔๑>
      text <โส นูน กปโณ ตาโต จิรรตฺตาย รุจฺฉติ>
      text <อฑฺฒรตฺเต ว รตฺเต วา นทีว อวสุจฺฉติฯ>
    text <๒๑๔๒>
      text <อิเม เต ชมฺพุกา รุกฺขา เวทิสา สินฺทุวารกา>
      text <วิวิธานิ รุกฺขชาตานิ ตานิ อชฺช ชหามเสฯ>
    text <๒๑๔๓>
      text <อสฺสตฺถา ปนสา เจเม นิคฺโรธา จ กปิตฺถนา>
      text <วิวิธานิ ผลชาตานิ ตานิ อชฺช ชหามเสฯ>
    text <๒๑๔๔>
      text <อิเม ติฏฺฐนฺติ อารามา อยํ สีตูทกา นที>
      text <ยตฺถสฺสุ ปุพฺเพ กีฬาม ตานิ อชฺช ชหามเสฯ>
    text <๒๑๔๕>
      text <วิวิธานิ ปุปฺผชาตานิ อสฺมิํ อุปริปพฺพเต>
      text <ยานสฺสุ ปุพฺเพ ธาเรม ตานิ อชฺช ชหามเสฯ>
    text <๒๑๔๖>
      text <วิวิธานิ ผลชาตานิ อสฺมิํ อุปริปพฺพเต>
      text <ยานสฺสุ ปุพฺเพ ภุญฺชาม ตานิ อชฺช ชหามเสฯ>
    text <๒๑๔๗>
      text <อิเม โน หตฺถิกา อสฺสา พลิพทฺทา จ โน อิเม>
      text <เยหิสฺสุ ปุพฺเพ กีฬาม ตานิ อชฺช ชหามเสฯ>
    text <๒๑๔๘>
      text <นียมานา กุมารา เต ปิตรํ เอตทพฺรวุํ>
      text <อมฺมํ อาโรคฺยํ วชฺชาสิ ตฺวญฺจ ตาต สุขี ภวฯ>
    text <๒๑๔๙>
      text <อิเม โน หตฺถิกา อสฺสา พลิพทฺทา จ โน อิเม>
      text <ตานิ อมฺมาย ทชฺเชสิ โสกํ เตหิ วิเนสฺสติฯ>
    text <๒๑๕๐>
      text <อิเม โน หตฺถิกา อสฺสา พลิพทฺทา จ โน อิเม>
      text <ตานิ อมฺมา อุทิกฺขนฺตี โสกํ ปฏิวิเนสฺสติฯ>
    text <๒๑๕๑>
      text <ตโต เวสฺสนฺตโร ราชา ทานํ ทตฺวาน ขตฺติโย>
      text <ปณฺณสาลํ ปวิสิตฺวา กลุนํ ปริเทวยิฯ>
    text <๒๑๕๒>
      text <กํ นฺวชฺช ฉาตา ตสิตา อุปรุจฺฉนฺติ ทารกา>
      text <สายํ สํเวสนากาเล โก เน ทสฺสติ โภชนํฯ>
    text <๒๑๕๓>
      text <กํ นฺวชฺช ฉาตา ตสิตา อุปรุจฺฉนฺติ ทารกา>
      text <สายํ สํเวสนากาเล อมฺมา ฉาตมฺห เทถ โนฯ>
    text <๒๑๕๔>
      text <กถํ นุ ปถํ คจฺฉนฺติ ปตฺติกา อนุปาหนา>
      text <สนฺตา สูเนหิ ปาเทหิ โก เน หตฺเถ คเหสฺสติฯ>
    text <๒๑๕๕>
      text <กถํ นุ โส น ลชฺเชยฺย สมฺมุขา ปหรํ มม>
      text <อทูสกานํ ปุตฺตานํ อลชฺชี วต พฺราหฺมโณฯ>
    text <๒๑๕๖>
      text <โยปิ เม ทาสิทาสสฺส อญฺโญ วา ปน เปสิโย>
      text <ตสฺสาปิ สุวิหีนสฺส โก ลชฺชี ปหริสฺสติฯ>
    text <๒๑๕๗>
      text <วาริชสฺเสว เม สโต พทฺธสฺส กุมินามุเข>
      text <อกฺโกสติ ปหรติ ปิเย ปุตฺเต อปสฺสโตฯ>
    text <๒๑๕๘>
      text <อทุ จาปํ คเหตฺวาน ขคฺคํ พนฺธิย วามโต>
      text <อาเนสฺสามิ สเก ปุตฺเต ปุตฺตานญฺหิ วโธ ทุโขฯ>
    text <๒๑๕๙>
      text <อฏฺฐานเมตํ ทุกฺขรูปํ ยํ กุมารา วิหญฺญเร>
      text <สตญฺจ ธมฺมมญฺญาย โก ทตฺวา อนุตปฺปติฯ>
    text <๒๑๖๐>
      text <สจฺจํ กิเรวมาหํสุ นรา เอกจฺจิยา อิธ>
      text <ยสฺส นตฺถิ สกา มาตา ยถา นตฺถิ ตเถว โสฯ>
    text <๒๑๖๑>
      text <เอหิ กณฺเห มริสฺสาม นตฺถตฺโถ ชีวิเตน โน>
      text <ทินฺนมฺหาติ ชนินฺเทน พฺราหฺมณสฺส ธเนสิโน>
    text <อจฺจายิกสฺส ลุทฺทสฺส โย โน คาโวว สุมฺภติฯ>
    text <๒๑๖๒>
      text <อิเม เต ชมฺพุกา รุกฺขา เวทิสา สินฺทุวารกา>
      text <วิวิธานิ รุกฺขชาตานิ ตานิ กณฺเห ชหามเสฯ>
    text <๒๑๖๓>
      text <อสฺสตฺถา ปนสา เจเม นิคฺโรธา จ กปิตฺถนา>
      text <วิวิธานิ ผลชาตานิ ตานิ กณฺเห ชหามเสฯ>
    text <๒๑๖๔>
      text <อิเม ติฏฺฐนฺติ อารามา อยํ สีตูทกา นที>
      text <ยตฺถสฺสุ ปุพฺเพ กีฬาม ตานิ กณฺเห ชหามเสฯ>
    text <๒๑๖๕>
      text <วิวิธานิ ปุปฺผชาตานิ อสฺมิํ อุปริปพฺพเต>
      text <ยานสฺสุ ปุพฺเพ ธาเรม ตานิ กณฺเห ชหามเสฯ>
    text <๒๑๖๖>
      text <วิวิธานิ ผลชาตานิ อสฺมิํ อุปริปพฺพเต>
      text <ยานสฺสุ ปุพฺเพ ภุญฺชาม ตานิ กณฺเห ชหามเสฯ>
    text <๒๑๖๗>
      text <อิเม โน หตฺถิกา อสฺสา พลิพทฺทา จ โน อิเม>
      text <เยหิสฺสุ ปุพฺเพ กีฬาม ตานิ กณฺเห ชหามเสฯ>
    text <๒๑๖๘>
      text <นียมานา กุมารา เต พฺราหฺมณสฺส ปมุญฺจิย>
      text <เตน เตน ปธาวิํสุ ชาลี กณฺหาชินา จุโภฯ>
    text <๒๑๖๙>
      text <ตโต โส รชฺชุมาทาย ทณฺฑญฺจาทาย พฺราหฺมโณ>
      text <อาโกฏยนฺโต เต เนติ สิวิราชสฺส เปกฺขโตฯ>
    text <๒๑๗๐>
      text <ตํ ตํ กณฺหาชินาโวจ อยํ มํ ตาต พฺราหฺมโณ>
      text <ลฏฺฐิยา ปฏิโกเฏติ ฆเร ชาตํว ทาสิยํฯ>
    text <๒๑๗๑>
      text <น จายํ พฺราหฺมโณ ตาต ธมฺมิกา โหนฺติ พฺราหฺมณา>
      text <ยกฺโข พฺราหฺมณวณฺเณน ขาทิตุํ ตาต เนติ โน>
      text <นียมาเน ปิสาเจน กิํ นุ ตาต อุทิกฺขสิฯ>
    text <๒๑๗๒>
      text <อิเม โน ปาทกา ทุกฺขา ทีโฆ จทฺธา สุทุคฺคโม>
      text <นีเจ โจลมฺพเต สูริโย พฺราหฺมโณ จ ธาเรติ โนฯ>
    text <๒๑๗๓>
      text <โอกนฺทามเส ภูตานิ ปพฺพตานิ วนานิ จ>
      text <สรสฺส สิรสา วนฺทาม สุปติตฺเถ จ อาปเก ฯ>
    text <๒๑๗๔>
      text <ติณลตานิ โอสธฺโย ปพฺพตานิ วนานิ จ>
      text <อมฺมํ อาโรคฺยํ วชฺชาถ อยํ โน เนติ พฺราหฺมโณฯ>
    text <๒๑๗๕>
      text <วชฺชนฺตุ โภนฺโต อมฺมญฺจ มทฺทิํ อสฺมาก มาตรํ>
      text <สเจ อนุปติตุกามาสิ ขิปฺปํ อนุปติยาสิ โนฯ>
    text <๒๑๗๖>
      text <อยํ เอกปที เอติ อุชุํ คจฺฉติ อสฺสมํ>
      text <ตเมวานุปเตยฺยาสิ อปิ ปสฺเสสิ เน ลหุํฯ>
    text <๒๑๗๗>
      text <อโห วต เร ชฏินี วนมูลผลหาริเก>
      text <สุญฺญํ ทิสฺวาน อสฺสมํ ตํ เต ทุกฺขํ ภวิสฺสติฯ>
    text <๒๑๗๘>
      text <อติเวลํ นุ อมฺมาย อุญฺฉา ลทฺโธ อนปฺปโก>
      text <ยา โน พทฺเธ น ชานาสิ พฺราหฺมเณน ธเนสินาฯ>
    text <๒๑๗๙>
      text <อจฺจายิเกน ลุทฺเทน โย โน คาโวว สุมฺภติ>
      text <อปชฺช อมฺมํ ปสฺเสมุ สายํ อุญฺฉาโต อาคตํฯ>
    text <๒๑๘๐>
      text <ทชฺชา อมฺมา พฺราหฺมณสฺส ผลํ ขุทฺเทน มิสฺสิตํ>
      text <ตทายํ อสิโต ธาโต น พาฬฺหํ ธารเยยฺย โนฯ>
    text <๒๑๘๑>
      text <สูนา จ วต โน ปาทา พาฬฺหํ ธาเรติ พฺราหฺมโณ>
      text <อิติ ตตฺถ วิลปิํสุ กุมารา มาตุคิทฺธิโนฯ>
    stand <ทารกปพฺพํ นามฯ>
  text <มทฺทีปพฺพํ>
    text <๒๑๘๒>
      text <เตสํ ลาลปฺปิตํ สุตฺวา ตโย วาฬา วเน มิคา>
      text <สีโห พฺยคฺโฆ จ ทีปิ จ อิทํ วจนมพฺรวุํฯ>
    text <๒๑๘๓>
      text <มา เหว โน ราชปุตฺตี สายํ อุญฺฉาโต อาคมา>
      text <มา เหวมฺหาก นิพฺโภเค เหฐยิตฺถ วเน มิคาฯ>
    text <๒๑๘๔>
      text <สีโห จ นํ วิเหเฐยฺย พฺยคฺโฆ ทีปิ จ ลกฺขณํ>
      text <เนว ชาลีกุมารสฺส กุโต กณฺหาชินา สิยา>
      text <อุภเยเนว ชีเยถ ปติํ ปุตฺเต จ ลกฺขณาฯ>
    text <๒๑๘๕>
      text <ขณิตฺติกํ เม ปติตํ ทกฺขิณกฺขิ จ ผนฺทติ>
      text <อผลา ผลิโน รุกฺขา สพฺพา มุยฺหนฺติ เม ทิสาฯ>
    text <๒๑๘๖>
      text <ตสฺสา สายนฺหกาลสฺมิํ อสฺสมาคมนํ ปติ>
      text <อตฺถงฺคตมฺหิ สูริเย วาฬา ปนฺเถ อุปฏฺฐหุํฯ>
    text <๒๑๘๗>
      text <นีเจ โจลมฺพเต สูริโย ทูเร จ วต อสฺสโม>
      text <ยญฺจ เนสํ อิโต หสฺสํ ตํ เต ภุญฺเชยฺยุ โภชนํฯ>
    text <๒๑๘๘>
      text <โส นูน ขตฺติโย เอโก ปณฺณสาลาย อจฺฉติ>
      text <โตเสนฺโต ทารเก ฉาเต มมํ ทิสฺวา อนายติํฯ>
    text <๒๑๘๙>
      text <เต นูน ปุตฺตกา มยฺหํ กปณาย วรากิยา>
      text <สายํ สํเวสนากาเล ขีรปีตาว อจฺฉเรฯ>
    text <๒๑๙๐>
      text <เต นูน ปุตฺตกา มยฺหํ กปณาย วรากิยา>
      text <สายํ สํเวสนากาเล วาริปีตาว อจฺฉเรฯ>
    text <๒๑๙๑>
      text <เต นูน ปุตฺตกา มยฺหํ กปณาย วรากิยา>
      text <ปจฺจุคฺคตา มํ ติฏฺฐนฺติ วจฺฉา พาลาว มาตรํฯ>
    text <๒๑๙๒>
      text <เต นูน ปุตฺตกา มยฺหํ กปณาย วรากิยา>
      text <ปจฺจุคฺคตา มํ ติฏฺฐนฺติ หํสาวุปริปลฺลเลฯ>
    text <๒๑๙๓>
      text <เต นูน ปุตฺตกา มยฺหํ กปณาย วรากิยา>
      text <ปจฺจุคฺคตา มํ ติฏฺฐนฺติ อสฺสมสฺสาวิทูรโตฯ>
    text <๒๑๙๔>
      text <เอกายโน เอกปโถ สรา โสพฺภา จ ปสฺสโต>
      text <อญฺญํ มคฺคํ น ปสฺสามิ เยน คจฺเฉยฺย อสฺสมํฯ>
    text <๒๑๙๕>
      text <มิคา นมตฺถุ ราชาโน กานนสฺมิํ มหพฺพลา>
      text <ธมฺเมน ภาตโร โหถ มคฺคํ เม เทถ ยาจิตาฯ>
    text <๒๑๙๖>
      text <อวรุทฺธสฺสาหํ ภริยา ราชปุตฺตสฺส สิรีมโต>
      text <ตํ จาหํ นาติมญฺญามิ รามํ สีตาวนุพฺพตาฯ>
    text <๒๑๙๗>
      text <ตุมฺเห จ ปุตฺเต ปสฺสถ สายํ สํเวสนํ ปติ>
      text <อหญฺจ ปุตฺเต ปสฺเสยฺยํ ชาลิํ กณฺหาชินํ จุโภฯ>
    text <๒๑๙๘>
      text <พหุํ จิทํ มูลผลํ ภกฺโข จายํ อนปฺปโก>
      text <ตโต อุปฑฺฒํ ทสฺสามิ มคฺคํ เม เทถ ยาจิตาฯ>
    text <๒๑๙๙>
      text <ราชปุตฺตี จ โน มาตา ราชปุตฺโต จ โน ปิตา>
      text <ธมฺเมน ภาตโร โหถ มคฺคํ เม เทถ ยาจิตาฯ>
    text <๒๒๐๐>
      text <ตสฺสา ลาลปฺปมานาย พหุํ การุญฺญสญฺหิตํ>
      text <สุตฺวา เนลปติํ วาจํ วาฬา ปนฺถา อปกฺกมุํฯ>
    text <๒๒๐๑>
      text <อิมมฺหิ นํ ปเทสมฺหิ ปุตฺตกา ปํสุกุณฺฐิตา>
      text <ปจฺจุคฺคตา มํ ติฏฺฐนฺติ วจฺฉา พาลาว มาตรํฯ>
    text <๒๒๐๒>
      text <อิมมฺหิ นํ ปเทสมฺหิ ปุตฺตกา ปํสุกุณฺฐิตา>
      text <ปจฺจุคฺคตา มํ ติฏฺฐนฺติ หํสาวุปริปลฺลเลฯ>
    text <๒๒๐๓>
      text <อิมมฺหิ นํ ปเทสมฺหิ ปุตฺตกา ปํสุกุณฺฐิตา>
      text <ปจฺจุคฺคตา มํ ติฏฺฐนฺติ อสฺสมสฺสาวิทูรโตฯ>
    text <๒๒๐๔>
      text <ทฺเว มิคา วิย อุกฺกณฺณา สมนฺตา มภิธาวิโน>
      text <อานนฺทิโน ปมุทิตา วคฺคมานาว กมฺปเร>
      text <ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ>
    text <๒๒๐๕>
      text <ฉกลีว มิคี ฉาปํ ปกฺขี มุตฺตาว ปญฺชรา>
      text <โอหาย ปุตฺเต นิกฺขมิํ สีหีวามิสคิทฺธินี>
      text <ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ>
    text <๒๒๐๖>
      text <อิทํ เนสํ ปทกฺกนฺตํ นาคานมิว ปพฺพเต>
      text <จิตกา ปริกิณฺณาโย อสฺสมสฺสาวิทูรโต>
      text <ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ>
    text <๒๒๐๗>
      text <วาลิกายปิ โอกิณฺณา ปุตฺตกา ปํสุกุณฺฐิตา>
      text <สมนฺตา มภิธาวนฺติ เต น ปสฺสามิ ทารเกฯ>
    text <๒๒๐๘>
      text <เย มํ ปุเร ปจฺจุฏฺเฐนฺติ อรญฺญา ทูรมายติํ>
      text <ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ>
    text <๒๒๐๙>
      text <ฉกลิํว มิคิํ ฉาปา ปจฺจุคฺคนฺตุน มาตรํ>
      text <ทูเร มํ ปวิโลเกนฺติ เต น ปสฺสามิ ทารเกฯ>
    text <๒๒๑๐>
      text <อิทํ เนสํ กีฬานกํ ปติตํ ปณฺฑุเพฬุวํ>
      text <ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ>
    text <๒๒๑๑>
      text <ถนา จ มยฺหิเม ปูรา อุโร จ สมฺปทาลติ>
      text <ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ>
    text <๒๒๑๒>
      text <อุจฺฉงฺเคโก วิจินาติ ถนเมกาวลมฺพติ>
      text <ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ>
    text <๒๒๑๓>
      text <ยสฺสุ สายนฺหสมยํ ปุตฺตกา ปํสุกุณฺฐิตา>
    text <อุจฺฉงฺเค เม วิวตฺตนฺติ เต น ปสฺสามิ ทารเกฯ>
    text <๒๒๑๔>
      text <อยํ โส อสฺสโม ปุพฺเพ สมชฺโช ปฏิภาติ มํ>
      text <ตฺยชฺช ปุตฺเต อปสฺสนฺตฺยา ภมเต วิย อสฺสโมฯ>
    text <๒๒๑๕>
      text <กิมิทํ อปฺปสทฺโทว อสฺสโม ปฏิภาติ มํ>
      text <กาโกลาปิ น วสฺสนฺติ มตา เม นูน ทารกาฯ>
    text <๒๒๑๖>
      text <กิมิทํ อปฺปสทฺโทว อสฺสโม ปฏิภาติ มํ>
      text <สกุณาปิ น วสฺสนฺติ มตา เม นูน ทารกาฯ>
    text <๒๒๑๗>
      text <กิมิทํ ตุณฺหิภูโตสิ อปิ รตฺเตว เม มโน>
      text <กาโกลาปิ น วสฺสนฺติ มตา เม นูน ทารกาฯ>
    text <๒๒๑๘>
      text <กิมิทํ ตุณฺหิภูโตสิ อปิ รตฺเตว เม มโน>
      text <สกุณาปิ น วสฺสนฺติ มตา เม นูน ทารกาฯ>
    text <๒๒๑๙>
      text <กจฺจิ นุ เม อยฺยปุตฺต มิคา ขาทิํสุ ทารเก>
      text <อรญฺเญ อิริเณ วิวเน เกน นีตา เม ทารกาฯ>
    text <๒๒๒๐>
      text <อทุ เต ปหิตา ทูตา อทุ สุตฺตา ปิยํวทา>
      text <อทุ พหิ โน นิกฺขนฺตา ขิฑฺฑาสุ ปสุตา นุ เตฯ>
    text <๒๒๒๑>
      text <เนวาสํ เกสา ทิสฺสนฺติ หตฺถปาทา จ ชาลิโน>
      text <สกุณานญฺจ โอปาโต เกน นีตา เม ทารกาฯ>
    text <๒๒๒๒>
      text <อิทํ ตโต ทุกฺขตรํ สลฺลวิทฺโธ ยถา วโณ>
      text <ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ>
    text <๒๒๒๓>
      text <อิทมฺปิ ทุติยํ สลฺลํ กมฺเปติ หทยํ มม>
      text <ยญฺจ ปุตฺเต น ปสฺสามิ ตฺวญฺจ มํ นาภิภาสสิฯ>
    text <๒๒๒๔>
      text <อชฺเชว เม อิมํ รตฺติํ ราชปุตฺต น สํสสิ>
      text <มญฺเญ โอกฺกนฺตสนฺตํ มํ ปาโต ทกฺขิสิ โน มตํฯ>
    text <๒๒๒๕>
      text <นูน มทฺที วราโรหา ราชปุตฺตี ยสสฺสินี>
      text <ปาโต คตาสิ อุญฺฉาย กิมิทํ สายมาคตาฯ>
    text <๒๒๒๖>
      text <นนุ ตฺวํ สทฺทมสฺโสสิ เย สรํ ปาตุมาคตา>
      text <สีหสฺสปิ นทนฺตสฺส พฺยคฺฆสฺส จ นิกุชฺชิตํฯ>
    text <๒๒๒๗>
      text <อหุ ปุพฺพนิมิตฺตํ เม วิจรนฺตฺยา พฺรหาวเน>
      text <ขณิตฺโต เม หตฺถา ปติโต อุคฺคีวญฺจาปิ อํสโตฯ>
    text <๒๒๒๘>
      text <ตทาหํ พฺยถิตา ภีตา ปุถุ กตฺวาน ปญฺชลิํ>
      text <สพฺพทิสา นมสฺสิสฺสํ อปิ โสตฺถิ อิโต สิยาฯ>
    text <๒๒๒๙>
      text <มา เหว โน ราชปุตฺโต หโต สีเหน ทีปินา>
      text <ทารกา วา ปรามฏฺฐา อจฺฉโกกตรจฺฉิหิฯ>
    text <๒๒๓๐>
      text <สีโห พฺยคฺโฆ จ ทีปิ จ ตโย วาฬา วเน มิคา>
      text <เต มํ ปริยาวรุํ มคฺคํ เตน สายมฺหิ อาคตาฯ>
    text <๒๒๓๑>
      text <อหํ ปติญฺจ ปุตฺเต จ อาเจรมิว มาณโว>
      text <อนุฏฺฐิตา ทิวารตฺติํ ชฏินี พฺรหฺมจารินีฯ>
    text <๒๒๓๒>
      text <อชินานิ ปริทหิตฺวา วนมูลผลหาริยา>
      text <วิจรามิ ทิวารตฺติํ ตุมฺหํ กามา หิ ปุตฺตกาฯ>
    text <๒๒๓๓>
      text <อหํ สุวณฺณหลิทฺทิํ อาภตํ ปณฺฑุเพฬุวํ>
      text <รุกฺขปกฺกานิ จาหาสิํ อิเม โว ปุตฺต กีฬนาฯ>
    text <๒๒๓๔>
      text <อิมํ มูลาฬิวตฺตกํ สาลุกํ จิญฺจเภทกํ>
      text <ภุญฺช ขุทฺเทหิ สํยุตฺตํ สห ปุตฺเตหิ ขตฺติยฯ>
    text <๒๒๓๕>
      text <ปทุมํ ชาลิโน เทหิ กุมุทญฺจ กุมาริยา>
      text <มาลิเน ปสฺส นจฺจนฺเต สิวิ ปุตฺตานิ อวฺหยฯ>
    text <๒๒๓๖>
      text <ตโต กณฺหาชินายปิ นิสาเมหิ รเถสภ>
      text <มญฺชุสฺสราย วคฺคุยา อสฺสมํ อุปยนฺติยา ฯ>
    text <๒๒๓๗>
      text <สมานสุขทุกฺขมฺหา รฏฺฐา ปพฺพาชิตา อุโภ>
      text <อปิ สิวิ ปุตฺเต ปสฺเสสิ ชาลิํ กณฺหาชินํ จุโภฯ>
    text <๒๒๓๘>
      text <สมเณ พฺราหฺมเณ นูน พฺรหฺมจริยปรายเณ>
      text <อหํ โลเก อภิสฺสปิํ สีลวนฺเต พหุสฺสุเต>
      text <ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ>
    text <๒๒๓๙>
      text <อิเม เต ชมฺพุกา รุกฺขา เวทิสา สินฺทุวารกา>
      text <วิวิธานิ รุกฺขชาตานิ เต กุมารา น ทิสฺสเรฯ>
    text <๒๒๔๐>
      text <อสฺสตฺถา ปนสา เจเม นิคฺโรธา จ กปิตฺถนา>
      text <วิวิธานิ ผลชาตานิ เต กุมารา น ทิสฺสเรฯ>
    text <๒๒๔๑>
      text <อิเม ติฏฺฐนฺติ อารามา อยํ สีตูทกา นที>
      text <ยตฺถสฺสุ ปุพฺเพ กีฬิํสุ เต กุมารา น ทิสฺสเรฯ>
    text <๒๒๔๒>
      text <วิวิธานิ ปุปฺผชาตานิ อสฺมิํ อุปริปพฺพเต>
      text <ยานสฺสุ ปุพฺเพ ธาริํสุ เต กุมารา น ทิสฺสเรฯ>
    text <๒๒๔๓>
      text <วิวิธานิ ผลชาตานิ อสฺมิํ อุปริปพฺพเต>
      text <ยานสฺสุ ปุพฺเพ ภุญฺชิํสุ เต กุมารา น ทิสฺสเรฯ>
    text <๒๒๔๔>
      text <อิเม เต หตฺถิกา อสฺสา พลิพทฺทา จ เต อิเม>
      text <เยหิสฺสุ ปุพฺเพ กีฬิํสุ เต กุมารา น ทิสฺสเรฯ>
    text <๒๒๔๕>
      text <อิเม สามา สโสลูกา พหุกา กทลีมิคา>
      text <เยหิสฺสุ ปุพฺเพ กีฬิํสุ เต กุมารา น ทิสฺสเรฯ>
    text <๒๒๔๖>
      text <อิเม หํสา จ โกญฺจา จ มยูรา จิตฺรเปขุณา>
      text <เยหิสฺสุ ปุพฺเพ กีฬิํสุ เต กุมารา น ทิสฺสเรฯ>
    text <๒๒๔๗>
      text <อิมา ตา วนคุมฺพาโย ปุปฺผิตา สพฺพกาลิกา>
      text <ยตฺถสฺสุ ปุพฺเพ กีฬิํสุ เต กุมารา น ทิสฺสเรฯ>
    text <๒๒๔๘>
      text <อิมา ตา โปกฺขรณี รมฺมา จกฺกวากูปกูชิตา>
      text <มนฺทาลเกหิ สญฺฉนฺนา ปทุมุปฺปลเกหิ จ>
      text <ยตฺถสฺสุ ปุพฺเพ กีฬิํสุ เต กุมารา น ทิสฺสเรฯ>
    text <๒๒๔๙>
      text <น เต กฏฺฐานิ ภินฺนานิ น เต อุทกมาหตํ>
      text <อคฺคิปิ เต น หาปิโต กิํ นุ มนฺโทว ฌายสิฯ>
    text <๒๒๕๐>
      text <ปิโย ปิเยน สงฺคมฺม สโม เม พฺยปหญฺญติ>
      text <ตฺยชฺช ปุตฺเต น ปสฺสามิ ชาลิํ กณฺหาชินํ จุโภฯ>
    text <๒๒๕๑>
      text <น โข โน เทว ปสฺสามิ เยน เต นีหตา มตา>
      text <กาโกลาปิ น วสฺสนฺติ มตา เม นูน ทารกาฯ>
    text <๒๒๕๒>
      text <น โข โน เทว ปสฺสามิ เยน เต นีหตา มตา>
      text <สกุณาปิ น วสฺสนฺติ มตา เม นูน ทารกาฯ>
    text <๒๒๕๓>
      text <สา ตตฺถ ปริเทวิตฺวา ปพฺพตานิ วนานิ จ>
      text <ปุนเทวสฺสมํ คนฺตฺวา โรทิ สามิกสนฺติเก ฯ>
    text <๒๒๕๔>
      text <น โข โน เทว ปสฺสามิ เยน เต นีหตา มตา>
      text <กาโกลาปิ น วสฺสนฺติ มตา เม นูน ทารกาฯ>
    text <๒๒๕๕>
      text <น โข โน เทว ปสฺสามิ เยน เต นีหตา มตา>
      text <สกุณาปิ น วสฺสนฺติ มตา เม นูน ทารกาฯ>
    text <๒๒๕๖>
      text <น โข โน เทว ปสฺสามิ เยน เต นีหตา มตา>
      text <วิจรนฺติ รุกฺขมูเลสุ ปพฺพเตสุ คุหาสุ จฯ>
    text <๒๒๕๗>
      text <อิติ มทฺที วราโรหา ราชปุตฺตี ยสสฺสินี>
      text <พาหา ปคฺคยฺห กนฺทิตฺวา ตตฺเถว ปติตา ฉมาฯ>
    text <๒๒๕๘>
      text <ตมชฺฌปตฺตํ ราชปุตฺติํ อุทเกนาภิสิญฺจถ>
      text <อสฺสตฺถํ นํ วิทิตฺวาน อถ นํ เอตทพฺรวิฯ>
    text <๒๒๕๙>
      text <อาทิเยเนว เต มทฺทิ ทุกฺขํ นกฺขาตุมิจฺฉิสํ>
      text <ทลิทฺโท ยาจโก วุฑฺโฒ พฺราหฺมโณ ฆรมาคโตฯ>
    text <๒๒๖๐>
      text <ตสฺส ทินฺนา มยา ปุตฺตา มทฺทิ มา ภายิ อสฺสส>
      text <มํ ปสฺส มทฺทิ มา ปุตฺเต มา พาฬฺหํ ปริเทวสิ>
    text <ลจฺฉาม ปุตฺเต ชีวนฺตา อโรคา จ ภวามเสฯ>
    text <๒๒๖๑>
      text <ปุตฺเต ปสุญฺจ ธญฺญญฺจ ยญฺจ อญฺญํ ฆเร ธนํ>
      text <ทชฺชา สปฺปุริโส ทานํ ทิสฺวา ยาจกมาคตํ>
      text <อนุโมทาหิ เม มทฺทิ ปุตฺตเก ทานมุตฺตมํฯ>
    text <๒๒๖๒>
      text <อนุโมทามิ เต เทว ปุตฺตเก ทานมุตฺตมํ>
      text <ทตฺวา จิตฺตํ ปสาเทหิ ภิยฺโย ทานํ ทโท ภวฯ>
    text <๒๒๖๓>
      text <โย ตฺวํ มจฺเฉรภูเตสุ มนุสฺเสสุ ชนาธิป>
      text <พฺราหฺมณสฺส อทา ทานํ สิวีนํ รฏฺฐวฑฺฒโนฯ>
    text <๒๒๖๔>
      text <นินฺนาทิตา เต ปถวี สทฺโท เต ติทิวงฺคโต>
      text <สมนฺตา วิชฺชุตา อาคุํ คิรีนํว ปติสฺสุตาฯ>
    text <๒๒๖๕>
      text <ตสฺส เต อนุโมทนฺติ อุโภ นารทปพฺพตา>
      text <อินฺโท จ พฺรหฺมา ปชาปติ โสโม ยโม เวสฺสวโณ>
      text <สพฺเพ เทวานุโมทนฺติ ตาวติํสา สอินฺทกาฯ>
    text <๒๒๖๖>
      text <อิติ มทฺที วราโรหา ราชปุตฺตี ยสสฺสินี>
      text <เวสฺสนฺตรสฺส อนุโมทิ ปุตฺตเก ทานมุตฺตมํฯ>
    stand <มทฺทีปพฺพํ นามฯ>
  text <สกฺกปพฺพํ>
    text <๒๒๖๗>
      text <ตโต รตฺยา วิวสาเน สูริยสฺสุคฺคมนํ ปติ>
      text <สกฺโก พฺราหฺมณวณฺเณน ปาโต เตสํ อทิสฺสถฯ>
    text <๒๒๖๘>
      text <กจฺจิ นุ โภโต กุสลํ กจฺจิ โภโต อนามยํ>
      text <กจฺจิ อุญฺเฉน ยาเปถ กจฺจิ มูลผลา พหูฯ>
    text <๒๒๖๙>
      text <กจฺจิ ฑํสา มกสา จ อปฺปเมว สรีสปา>
      text <วเน วาฬมิคากิณฺเณ กจฺจิ หิํสา น วิชฺชติฯ>
    text <๒๒๗๐>
      text <กุสลญฺเจว โน พฺรหฺเม อโถ พฺรหฺเม อนามยํ>
      text <อโถ อุญฺเฉน ยาเปม อโถ มูลผลา พหูฯ>
    text <๒๒๗๑>
      text <อโถ ฑํสา มกสา จ อปฺปเมว สรีสปา>
      text <วเน วาฬมิคากิณฺเณ หิํสา มยฺหํ น วิชฺชติฯ>
    text <๒๒๗๒>
      text <สตฺต โน มาเส วสตํ อรญฺเญ ชีวโสกินํ>
      text <อิทํ ทุติยํ ปสฺสาม พฺราหฺมณํ เทววณฺณินํ>
      text <อาทาย เวฬุวํ ทณฺฑํ ธาเรนฺตํ อชินกฺขิปํฯ>
    text <๒๒๗๓>
      text <สฺวาคตํ เต มหาพฺรหฺเม อโถ เม อทุราคตํ>
      text <อนฺโต ปวิส ภทฺทนฺเต ปาเท ปกฺขาลยสฺสุ เตฯ>
    text <๒๒๗๔>
      text <ตินฺทุกานิ ปิยาลานิ มธุเก กาสุมาริโย>
      text <ผลานิ ขุทฺทกปฺปานิ ภุญฺช พฺรหฺเม วรํ วรํฯ>
    text <๒๒๗๕>
      text <อิทมฺปิ ปานียํ สีตํ อาภตํ คิริคพฺภรา>
      text <ตโต ปิว มหาพฺรหฺเม สเจ ตฺวํ อภิกงฺขสิฯ>
    text <๒๒๗๖>
      text <อถ ตฺวํ เกน วณฺเณน เกน วา ปน เหตุนา>
      text <อนุปฺปตฺโต พฺรหารญฺญํ ตํ เม อกฺขาหิ ปุจฺฉิโตฯ>
    text <๒๒๗๗>
      text <ยถา วาริวโห ปูโร สพฺพกาลํ น ขียติ>
      text <เอวํ ตํ ยาจิตาคจฺฉิํ ภริยํ เม เทหิ ยาจิโตฯ>
    text <๒๒๗๘>
      text <ททามิ น วิกมฺปามิ ยํ มํ ยาจสิ พฺราหฺมณ>
      text <สนฺตํ นปฺปฏิคุยฺหามิ ทาเน เม รมตี มโนฯ>
    text <๒๒๗๙>
      text <มทฺทิํ หตฺเถ คเหตฺวาน อุทกสฺส กมณฺฑลุํ>
      text <พฺราหฺมณสฺส อทา ทานํ สิวีนํ รฏฺฐวฑฺฒโนฯ>
    text <๒๒๘๐>
      text <ตทาสิ ยํ ภิํสนกํ ตทาสิ โลมหํสนํ>
      text <มทฺทิํ ปริจชนฺตสฺส เมทนี สมฺปกมฺปถฯ>
    text <๒๒๘๑>
      text <เนว สา มทฺที ภากุฏิ น สนฺธียติ น โรทติ>
      text <เปกฺขเตวสฺส ตุณฺหี สา เอโส ชานาติ ยํ วรํฯ>
    text <๒๒๘๒>
      text <โกมารี ยสฺสาหํ ภริยา สามิโก มม อิสฺสโร>
      text <ยสฺสิจฺเฉ ตสฺส มํ ทชฺชา วิกฺกิเณยฺย หเนยฺย วาฯ>
    text <๒๒๘๓>
      text <เตสํ สงฺกปฺปมญฺญาย เทวินฺโท เอตทพฺรวิ>
      text <สพฺเพ ชิตา เต ปจฺจูหา เย ทิพฺพา เย จ มานุสาฯ>
    text <๒๒๘๔>
      text <นินฺนาทิตา เต ปถวี สทฺโท เต ติทิวงฺคโต>
      text <สมนฺตา วิชฺชุตา อาคุํ คิรีนํว ปติสฺสุตาฯ>
    text <๒๒๘๕>
      text <ตสฺส เต อนุโมทนฺติ อุโภ นารทปพฺพตา>
      text <อินฺโท จ พฺรหฺมา ปชาปติ โสโม ยโม เวสฺสวโณ>
      text <สพฺเพ เทวานุโมทนฺติ ทุกฺกรญฺหิ กโรติ โสฯ>
    text <๒๒๘๖>
      text <ทุทฺททํ ททมานานํ ทุกฺกรํ กมฺม กุพฺพตํ>
      text <อสนฺโต นานุกุพฺพนฺติ สตํ ธมฺโม ทุรนฺนโยฯ>
    text <๒๒๘๗>
      text <ตสฺมา สตญฺจ อสตํ นานา โหติ อิโต คติ>
      text <อสนฺโต นิรยํ ยนฺติ สนฺโต สคฺคปรายณาฯ>
    text <๒๒๘๘>
      text <ยเมตํ กุมาเร อทา ภริยํ อทา วเน วสํ>
      text <พฺรหฺมยานมโนกฺกมฺม สคฺเค เต ตํ วิปจฺจตุฯ>
    text <๒๒๘๙>
      text <ททามิ โภโต ภริยํ มทฺทิํ สพฺพงฺคโสภนํ>
      text <ตฺวญฺเจว มทฺทิยา ฉนฺโน มทฺที จ ปตินา สหฯ>
    text <๒๒๙๐>
      text <ยถา ปโย จ สงฺโข จ อุโภ สมานวณฺณิโน>
      text <เอวํ ตุวญฺจ มทฺที จ สมานมนเจตสาฯ>
    text <๒๒๙๑>
      text <อวรุทฺเธตฺถ อรญฺญสฺมิํ อุโภ สมฺมถ อสฺสเม>
      text <ขตฺติยา โคตฺตสมฺปนฺนา สุชาตา มาตุเปตฺติโต>
      text <ยถา ปุญฺญานิ กยิราถ ททนฺตา อปราปรํฯ>
    text <๒๒๙๒>
      text <สกฺโกหมสฺมิ เทวินฺโท อาคโตสฺมิ ตวนฺติเก>
      text <วรํ วรสฺสุ ราชิสิ วเร อฏฺฐ ททามิ เตฯ>
    text <๒๒๙๓>
      text <วรํ เจ เม อโท สกฺก สพฺพภูตานมิสฺสร>
      text <ปิตา มํ อนุโมเทยฺย อิโต ปตฺตํ สกํ ฆรํ>
      text <อาสเนน นิมนฺเตยฺย ปฐเมตํ วรํ วเรฯ>
    text <๒๒๙๔>
      text <ปุริสสฺส วธํ น โรเจยฺยํ อปิ กิพฺพิสการกํ>
      text <วชฺฌํ วธมฺหา โมเจยฺยํ ทุติเยตํ วรํ วเรฯ>
    text <๒๒๙๕>
      text <เย วุฑฺฒา เย จ ทหรา เย จ มชฺฌิมโปริสา>
      text <มเมว อุปชีเวยฺยุํ ตติเยตํ วรํ วเรฯ>
    text <๒๒๙๖>
      text <ปรทารํ น คจฺเฉยฺยํ สทารปสุโต สิยํ>
      text <ถีนํ วสํ น คจฺเฉยฺยํ จตุตฺเถตํ วรํ วเรฯ>
    text <๒๒๙๗>
      text <ปุตฺโต เม สกฺก ชาเยถ โส จ ทีฆายุโก สิยา>
      text <ธมฺเมน ชิเน ปถวิํ ปญฺจเมตํ วรํ วเรฯ>
    text <๒๒๙๘>
      text <ตโต รตฺยา วิวสาเน สูริยสฺสุคฺคมนํ ปติ>
      text <ทิพฺพา ภกฺขา ปาตุภเวยฺยุํ ฉฏฺฐเมตํ วรํ วเรฯ>
    text <๒๒๙๙>
      text <ททโต เม น ขีเยถ ทตฺวา นานุตเปยฺยหํ>
      text <ททํ จิตฺตํ ปสาเทยฺยํ สตฺตเมตํ วรํ วเรฯ>
    text <๒๓๐๐>
      text <อิโต วิมุจฺจมานาหํ สคฺคคามี วิเสสคู>
      text <อนิวตฺติ ตโต อสฺสํ อฏฺฐเมตํ วรํ วเรฯ>
    text <๒๓๐๑>
      text <ตสฺส ตํ วจนํ สุตฺวา เทวินฺโท เอตทพฺรวิ>
      text <อจิรํ วต เต ตโต ปิตา ตํ ทฏฺฐุเมสฺสติฯ>
    text <๒๓๐๒>
      text <อิทํ วตฺวาน มฆวา เทวราชา สุชมฺปติ>
      text <เวสฺสนฺตเร วรํ ทตฺวา สคฺคกายํ อปกฺกมิฯ>
    stand <สกฺกปพฺพํ นามฯ>
  text <มหาราชปพฺพํ>
    text <๒๓๐๓>
      text <กสฺเสตํ มุขมาภาติ เหมํ วุตฺตตฺตมคฺคินา>
      text <นิกฺขํว ชาตรูปสฺส อุกฺกามุขปหํสิตํฯ>
    text <๒๓๐๔>
      text <อุโภ สทิสปจฺจงฺคา อุโภ สทิสลกฺขณา>
      text <ชาลิสฺส สทิโส เอโก เอกา กณฺหาชินา ยถาฯ>
    text <๒๓๐๕>
      text <สีหา พิลาว นิกฺขนฺตา อุโภ สมฺปติรูปกา>
      text <ชาตรูปมยาเยว อิเม ทิสฺสนฺติ ทารกาฯ>
    text <๒๓๐๖>
      text <กุโต นุ ภวํ ภารทฺวาช อิเม อาเนสิ ทารเก>
      text <อชฺช รฏฺฐํ อนุปฺปตฺโต กุหิํ คจฺฉสิ พฺราหฺมณ ฯ>
    text <๒๓๐๗>
      text <มยฺหํ เต ทารกา เทว ทินฺนา วิตฺเตน สญฺชย>
      text <อชฺช ปนฺนรสา รตฺติ ยโต ลทฺธา เม ทารกาฯ>
    text <๒๓๐๘>
      text <เกน วา วาจเปยฺเยน สมฺมาญาเยน สทฺทเห>
      text <โก เตตํ ทานมททา ปุตฺตเก ทานมุตฺตมํฯ>
    text <๒๓๐๙>
      text <โย ยาจตํ ปติฏฺฐาสิ ภูตานํ ธรณีริว>
      text <โส เม เวสฺสนฺตโร ราชา ปุตฺเตทาสิ วเน วสํฯ>
    text <๒๓๑๐>
      text <โย ยาจตํ คตี อาสิ สวนฺตีนํว สาคโร>
      text <โส เม เวสฺสนฺตโร ราชา ปุตฺเตทาสิ วเน วสํฯ>
    text <๒๓๑๑>
      text <ทุกฺกฏํ วต โภ รญฺญา สทฺเธน ฆรเมสินา>
      text <กถํ นุ ปุตฺตเก ทชฺชา อรญฺเญ อวรุทฺธโกฯ>
    text <๒๓๑๒>
      text <อิมํ โภนฺโต นิสาเมถ ยาวนฺเตตฺถ สมาคตา>
      text <กถํ เวสฺสนฺตโร ราชา ปุตฺเตทาสิ วเน วสํฯ>
    text <๒๓๑๓>
      text <ทาสิํ ทาสํ จ โส ทชฺชา อสฺสํ จสฺสตรีรถํ>
      text <หตฺถิญฺจ กุญฺชรํ ทชฺช กถํ โส ทชฺช ทารเกฯ>
    text <๒๓๑๔>
      text <ยสฺส นสฺส ฆเร ทาโส อสฺโส จสฺสตรีรโถ>
      text <หตฺถี จ กุญฺชโร นาโค กิํ โส ทชฺชา ปิตามหฯ>
    text <๒๓๑๕>
      text <ทานมสฺส ปสํสาม น จ นินฺทาม ปุตฺตกา>
      text <กถํ นุ หทยํ อาสิ ตุมฺเห ทตฺวา วนิพฺพเกฯ>
    text <๒๓๑๖>
      text <ทุกฺขสฺส หทยํ อาสิ อโถ อุณฺหมฺปิ ปสฺสสิ>
      text <โรหินีเหว ตมฺพกฺขี ปิตา อสฺสูนิ วตฺตยิฯ>
    text <๒๓๑๗>
      text <ยํ ตํ กณฺหาชินาโวจ อยํ มํ ตาต พฺราหฺมโณ>
      text <ลฏฺฐิยา ปฏิโกเฏติ ฆเร ชาตํว ทาสิยํฯ>
    text <๒๓๑๘>
      text <น จายํ พฺราหฺมโณ ตาต ธมฺมิกา โหนฺติ พฺราหฺมณา>
      text <ยกฺโข พฺราหฺมณวณฺเณน ขาทิตุํ ตาต เนติ โน>
      text <นียมาเน ปิสาเจน กินฺนุ ตาต อุทิกฺขสิฯ>
    text <๒๓๑๙>
      text <ราชปุตฺตี จ โว มาตา ราชปุตฺโต จ โว ปิตา>
      text <ปุพฺเพ เม องฺคมารุยฺห กิํ นุ ติฏฺฐถ อารกาฯ>
    text <๒๓๒๐>
      text <ราชปุตฺตี จ โน มาตา ราชปุตฺโต จ โน ปิตา>
      text <ทาสา มยํ พฺราหฺมณสฺส ตสฺมา ติฏฺฐาม อารกาฯ>
    text <๒๓๒๑>
      text <มา สมฺเมวํ อวจุตฺถ ฑยฺหเต หทยํ มม>
      text <จิตกายํว เม กาโย อาสเน น สุขํ ลเภฯ>
    text <๒๓๒๒>
      text <มา สมฺเมวํ อวจุตฺถ ภิยฺโย โสกํ ชเนถ มํ>
      text <นิกฺกิณิสฺสามิ ทพฺเพน น โว ทาสา ภวิสฺสถฯ>
    text <๒๓๒๓>
      text <กิมคฺฆิยญฺหิ โว ตาต พฺราหฺมณสฺส ปิตา อทา>
      text <ยถาภูตํ เม อกฺขาถ ปฏิปาเทนฺตุ พฺราหฺมณํฯ>
    text <๒๓๒๔>
      text <สหสฺสคฺฆญฺหิ มํ ตาต พฺราหฺมณสฺส ปิตา อทา>
      text <อถ กณฺหาชินํ กญฺญํ หตฺถินา จ สเตน จ ฯ>
    text <๒๓๒๕>
      text <อุฏฺเฐหิ กตฺเต ตรมาโน พฺราหฺมณสฺส อวากร>
      text <ทาสิสตํ ทาสสตํ ควํ หตฺถุสภํ สตํ>
      text <ชาตรูปสหสฺสญฺจ ปุตฺตานํ เทหิ นิกฺกยํฯ>
    text <๒๓๒๖>
      text <ตโต กตฺตา ตรมาโน พฺราหฺมณสฺส อวากริ>
      text <ทาสิสตํ ทาสสตํ ควํ หตฺถุสภํ สตํ>
      text <ชาตรูปสหสฺสญฺจ ปุตฺตานํทาสิ นิกฺกยํฯ>
    text <๒๓๒๗>
      text <นิกฺกิณิตฺวา นหาเปตฺวา โภชยิตฺวาน ทารเก>
      text <สมลงฺกริตฺวา ภณฺเฑน อุจฺฉงฺเค อุปเวสยุํฯ>
    text <๒๓๒๘>
      text <สีสํ นฺหาเต สุจิวตฺเถ สพฺพาภรณภูสิเต>
      text <ราชา องฺเก กริตฺวาน อยฺยโก ปริปุจฺฉถฯ>
    text <๒๓๒๙>
      text <กุณฺฑเล ฆุสิเต มาเล สพฺพาภรณภูสิเต>
      text <ราชา องฺเก กริตฺวาน อิทํ วจนมพฺรวิฯ>
    text <๒๓๓๐>
      text <กจฺจิ อุโภ อโรคา เต ชาลิ มาตาปิตา ตว>
      text <กจฺจิ อุญฺเฉน ยาเปถ กจฺจิ มูลผลา พหูฯ>
    text <๒๓๓๑>
      text <กจฺจิ ฑํสา มกสา จ อปฺปเมว สรีสปา>
      text <วเน วาฬมิคากิณฺเณ กจฺจิ หิํสา น วิชฺชติฯ>
    text <๒๓๓๒>
      text <อโถ อุโภ อโรคา เม เทว มาตาปิตา มม>
      text <อโถ อุญฺเฉน ยาเปนฺติ อโถ มูลผลา พหูฯ>
    text <๒๓๓๓>
      text <อโถ ฑํสา มกสา จ อปฺปเมว สรีสปา>
      text <วเน วาฬมิคากิณฺเณ หิํสา เนสํ น วิชฺชติฯ>
    text <๒๓๓๔>
      text <ขณนฺตาลุกลมฺพานิ พิลานิ ตกฺกลานิ จ>
      text <โกลํ ภลฺลาตกํ เพลฺลํ สา โน อาหตฺว โปสติฯ>
    text <๒๓๓๕>
      text <ยญฺเจว สา อาหรติ วนมูลผลหาริยา>
      text <ตํ โน สพฺเพ สมาคนฺตฺวา รตฺติํ ภุญฺชาม โน ทิวาฯ>
    text <๒๓๓๖>
      text <อมฺมาว โน กิสา ปณฺฑุ อาหรนฺตี ทุมปฺผลํ>
      text <วาตาตเปน สุขุมาลี ปทุมํ หตฺถคตามิวฯ>
    text <๒๓๓๗>
      text <อมฺมาย ปตนูเกสา วิจรนฺตฺยา พฺรหาวเน>
      text <วเน วาฬมิคากิณฺเณ ขคฺคทีปินิเสวิเตฯ>
    text <๒๓๓๘>
      text <เกเสสุ ชฏํ พนฺธิตฺวา กจฺเฉ ชลฺลมธารยิ>
      text <จมฺมวาสี ฉมา เสติ ชาตเวทํ นมสฺสติฯ>
    text <๒๓๓๙>
      text <ปุตฺตา ปิยา มนุสฺสานํ โลกสฺมิํ อุทปชฺชิสุํ>
      text <น หิ นูนมฺหากํ อยฺยสฺส ปุตฺเต สฺเนโห อชายถฯ>
    text <๒๓๔๐>
      text <ทุกฺกฏญฺจ หิ โน ปุตฺต ภูนหจฺจํ กตํ มยา>
      text <โยหํ สิวีนํ วจนา ปพฺพาเชสิมทูสกํฯ>
    text <๒๓๔๑>
      text <ยํ เม กิญฺจิ อิธ อตฺถิ ธนํ ธญฺญญฺจ วิชฺชติ>
      text <เอตุ เวสฺสนฺตโร ราชา สิวิรฏฺเฐ ปสาสตุฯ>
    text <๒๓๔๒>
      text <น เทว มยฺหํ วจนา เอหิติ สิวิสุตฺตโม>
      text <สยเมว เทโว คนฺตฺวา สิญฺจ โภเคหิ อตฺรชํฯ>
    text <๒๓๔๓>
      text <ตโต เสนาปติํ ราชา สชฺชโย อชฺฌภาสถ>
      text <หตฺถี อสฺสา รถา ปตฺตี เสนา สนฺนาหยนฺตุ นํ>
      text <เนคมา จ มํ อนฺเวนฺตุ พฺราหฺมณา จ ปุโรหิตาฯ>
    text <๒๓๔๔>
      text <ตโต สฏฺฐิสหสฺสานิ โยธิโน จารุทสฺสนา>
      text <ขิปฺปมายนฺตุ สนฺนทฺธา นานาวณฺเณหิลงฺกตาฯ>
    text <๒๓๔๕>
      text <นีลวตฺถธรา เนเก ปีตาเนเก นิวาสิตา>
      text <อญฺเญ โลหิตอุณฺหีสา สุทฺธาเนเก นิวาสิตา>
      text <ขิปฺปมายนฺตุ สนฺนทฺธา นานาวณฺเณหิลงฺกตาฯ>
    text <๒๓๔๖>
      text <หิมวา ยถา คนฺธธโร ปพฺพโต คนฺธมาทโน>
      text <นานารุกฺเขหิ สญฺฉนฺโน มหาภูตคณาลโยฯ>
    text <๒๓๔๗>
      text <โอสเธหิ จ ทิพฺเพหิ ทิสา ภาติ ปวาติ จ>
      text <ขิปฺปมายนฺตุ สนฺนทฺธา ทิสา ภนฺตุ ปวนฺตุ จฯ>
    text <๒๓๔๘>
      text <ตโต นาคสหสฺสานิ โยชยนฺตุ จตุทฺทส>
      text <สุวณฺณกจฺฉา มาตงฺคา เหมกปฺปนวาสสาฯ>
    text <๒๓๔๙>
      text <อารูฬฺหา คามณีเยหิ โตมรงฺกุสปาณิภิ>
      text <ขิปฺปมายนฺตุ สนฺนทฺธา หตฺถิกฺขนฺเธหิ ทสฺสิตาฯ>
    text <๒๓๕๐>
      text <ตโต อสฺสสหสฺสานิ โยชยนฺตุ จตุทฺทส>
      text <อาชานียาว ชาติยา สินฺธวา สีฆวาหนาฯ>
    text <๒๓๕๑>
      text <อารูฬฺหา คามณีเยหิ อิลฺลิยาจาปธาริภิ>
      text <ขิปฺปมายนฺตุ สนฺนทฺธา อสฺสปิฏฺเฐ อลงฺกตาฯ>
    text <๒๓๕๒>
      text <ตโต รถสหสฺสานิ โยชยนฺตุ จตุทฺทส>
      text <อโยสุกตเนมิโย สุวณฺณจิตปกฺขเรฯ>
    text <๒๓๕๓>
      text <อาโรเปนฺตุ ธเช ตตฺถ จมฺมานิ กวจานิ จ>
      text <วิปฺปาเลนฺตุ จ จาปานิ ทฬฺหธมฺมา ปหาริโน>
      text <ขิปฺปมายนฺตุ สนฺนทฺธา รเถสุ รถชีวิโนฯ>
    text <๒๓๕๔>
      text <ลาชาโอโลปิยา ปุปฺผา มาลาคนฺธวิเลปนา>
      text <อคฺฆิยานิ จ ติฏฺฐนฺตุ เยน มคฺเคน เอหิติฯ>
    text <๒๓๕๕>
      text <คาเม คาเม สตํ กุมฺภา เมรยสฺส สุราย จ>
      text <มคฺคมฺหิ ปติติฏฺฐนฺตุ เยน มคฺเคน เอหิติฯ>
    text <๒๓๕๖>
      text <มํสา ปูวา สงฺกุลิโย กุมฺมาสา มจฺฉสํยุตา>
      text <มคฺคมฺหิ ปติติฏฺฐนฺตุ เยน มคฺเคน เอหิติฯ>
    text <๒๓๕๗>
      text <สปฺปิ เตลํ ทธิ ขีรํ กงฺคุพีชา พหู สุรา>
      text <มคฺคมฺหิ ปติติฏฺฐนฺตุ เยน มคฺเคน เอหิติฯ>
    text <๒๓๕๘>
      text <อาฬาริกา จ สูทา จ นฏนฏฺฏกคายิโน>
      text <ปาณิสฺสรา กุมฺภถูณิโย มนฺทกา โสกชฺฌายิกา ฯ>
    text <๒๓๕๙>
      text <อาหญฺญนฺตุ สพฺพวีณา เภริโย ทินฺทิมานิ จ>
      text <ขรมุขานิ ธเมนฺตุ นทนฺตุ เอกโปกฺขราฯ>
    text <๒๓๖๐>
      text <มุทิงฺคา ปณวา สงฺขา โคธา ปริวเทนฺติกา>
      text <ทินฺทิมานิ จ หญฺญนฺตุ กุตุมฺป ทินฺทิมานิ จฯ>
    text <๒๓๖๑>
      text <สา เสนา มหตี อาสิ อุยฺยุตฺตา สิวิวาหินี>
      text <ชาลินา มคฺคนาเยน วงฺกํ ปายาสิ ปพฺพตํฯ>
    text <๒๓๖๒>
      text <โกญฺจํ นทติ มาตงฺโค กุญฺชโร สฏฺฐิหายโน>
    text <กจฺฉาย พทฺธมานาย โกญฺจํ นทติ วารโณฯ>
    text <๒๓๖๓>
      text <อาชานียา หสิยนฺติ เนมิโฆโส อชายถ>
      text <อพฺภํ รโช อจฺฉาเทสิ อุยฺยุตฺตา สิวิวาหินีฯ>
    text <๒๓๖๔>
      text <สา เสนา มหตี อาสิ อุยฺยุตฺตา หารหารินี>
      text <ชาลินา มคฺคนาเยน วงฺกํ ปายาสิ ปพฺพตํฯ>
    text <๒๓๖๕>
      text <เต ปาวิํสุ พฺรหารญฺญํ พหุสาขํ มโหทกํ>
      text <ปุปฺผรุกฺเขหิ สญฺฉนฺนํ ผลรุกฺเขหิ จูภยํฯ>
    text <๒๓๖๖>
      text <ตตฺถ พินฺทุสฺสรา วคฺคู นานาวณฺณา พหู ทิชา>
      text <กูชนฺตมุปกูชนฺติ อุตุสมฺปุปฺผิเต ทุเมฯ>
    text <๒๓๖๗>
      text <เต คนฺตฺวา ทีฆมทฺธานํ อโหรตฺตานมจฺจเย>
      text <ปเทสํ ตํ อุปาคจฺฉุํ ยตฺถ เวสฺสนฺตโร อหุฯ>
    stand <มหาราชปพฺพํ นามฯ>
  text <ฉขตฺติยกมฺมํ>
    text <๒๓๖๘>
      text <เตสํ สุตฺวาน นิคฺโฆสํ ภีโต เวสฺสนฺตโร อหุ>
      text <ปพฺพตํ อภิรุหิตฺวา ภีโต เสนํ อุทิกฺขติฯ>
    text <๒๓๖๙>
      text <อิงฺฆ มทฺทิ นิสาเมหิ นิคฺโฆโส ยาทิโส วเน>
      text <อาชานียา หสิยนฺติ ธชคฺคานิ จ ทิสฺสเรฯ>
    text <๒๓๗๐>
      text <อิเม นูน อรญฺญสฺมิํ มิคสงฺฆานิ ลุทฺทกา>
      text <วาคุราหิ ปริกฺขิปฺป โสพฺภํ ปาเตตฺวา ตาวเท>
      text <วิกฺโกสมานา ติพฺพาหิ หนฺติ เนสํ วรํ วรํฯ>
    text <๒๓๗๑>
      text <ยถา มยํ อทูสกา อรญฺเญ อวรุทฺธกา>
      text <อมิตฺตหตฺถตฺตํ คตา ปสฺส ทุพฺพลฆาตกํฯ>
    text <๒๓๗๒>
      text <อมิตฺตา นปฺปสาเหยฺยุํ อคฺคีว อุทกณฺณเว>
      text <ตเทว ตฺวํ วิจินฺเตหิ อปิ โสตฺถิ อิโต สิยาฯ>
    text <๒๓๗๓>
      text <ตโต เวสฺสนฺตโร ราชา โอโรหิตฺวาน ปพฺพตา>
      text <นิสีทิ ปณฺณสาลายํ ทฬฺหํ กตฺวาน มานสํฯ>
    text <๒๓๗๔>
      text <นิวตฺตยิตฺวาน รถํ วุฏฺฐเปตฺวาน เสนิโย>
      text <เอกํ อรญฺเญ วิหรนฺตํ ปิตา ปุตฺตํ อุปาคมิฯ>
    text <๒๓๗๕>
      text <หตฺถิกฺขนฺธโต โอรุยฺห เอกํโส ปญฺชลีกโต>
      text <ปริกิณฺโณ อมจฺเจหิ ปุตฺตํ สิญฺจิตุมาคมิฯ>
    text <๒๓๗๖>
      text <ตตฺถทฺทส กุมารํ โส รมฺมรูปํ สมาหิตํ>
      text <นิสินฺนํ ปณฺณสาลายํ ฌายนฺตํ อกุโตภยํฯ>
    text <๒๓๗๗>
      text <ตญฺจ ทิสฺวาน อายนฺตํ ปิตรํ ปุตฺตคิทฺธินํ>
      text <เวสฺสนฺตโร จ มทฺที จ ปจฺจุคฺคนฺตฺวา อวนฺทิสุํฯ>
    text <๒๓๗๘>
      text <มทฺที จ สิรสา ปาเท สสุรสฺสาภิวาทยิ>
      text <มทฺที อหญฺหิ เต เทว ปาเท วนฺทามิ เต สุณฺหา>
      text <เตสุ ตตฺถ ปลิสชฺช ปาณินา ปริมชฺชถฯ>
    text <๒๓๗๙>
      text <กจฺจิ โว กุสลํ ปุตฺต กจฺจิ ปุตฺต อนามยํ>
      text <กจฺจิ อุญฺเฉน ยาเปถ กจฺจิ มูลผลา พหูฯ>
    text <๒๓๘๐>
      text <กจฺจิ ฑํสา มกสา จ อปฺปเมว สรีสปา>
      text <วเน วาฬมิคากิณฺเณ กจฺจิ หิํสา น วิชฺชติฯ>
    text <๒๓๘๑>
      text <อตฺถิ โน ชีวิกา เทว สา จ ยาทิสกีทิสา>
      text <กสิรา ชีวิกา โหม อุญฺฉาจริยาย ชีวิตํฯ>
    text <๒๓๘๒>
      text <อนิทฺธินํ มหาราช ทเมตสฺสํว สารถิ>
      text <ตฺยมฺหา อนิทฺธิกา ทนฺตา อสมิทฺธิ ทเมติ โนฯ>
    text <๒๓๘๓>
      text <อปิ โน กิสานิ มํสานิ ปิตุ มาตุ อทสฺสนา>
      text <อวรุทฺธานํ มหาราช อรญฺเญ ชีวโสกินํฯ>
    text <๒๓๘๔>
      text <เยปิ เต สิวิเสฏฺฐสฺส ทายาทาปตฺตมานสา>
      text <ชาลี กณฺหาชินา จุโภ พฺราหฺมณสฺส วสานุคา>
      text <อจฺจายิกสฺส ลุทฺทสฺส โย เน คาโวว สุมฺภติฯ>
    text <๒๓๘๕>
      text <เต ราชปุตฺติยา ปุตฺเต ยทิ ชานาถ สํสถ>
      text <ปริยาปุณาถ โน ขิปฺปํ สปฺปทฏฺฐํว มาณวํฯ>
    text <๒๓๘๖>
      text <อุโภ กุมารา นิกฺกีตา ชาลี กณฺหาชินา จุโภ>
      text <พฺราหฺมณสฺส ธนํ ทตฺวา ปุตฺต มา ภายิ อสฺสสฯ>
    text <๒๓๘๗>
      text <กจฺจิ นุ ตาต กุสลํ กจฺจิ ตาต อนามยํ>
      text <กจฺจิ นุ ตาต เม มาตุ จกฺขุ น ปริหายติฯ>
    text <๒๓๘๘>
      text <กุสลญฺเจว เม ปุตฺต อโถ ปุตฺต อนามยํ>
      text <อโถ จ ปุตฺต เต มาตุ จกฺขุ น ปริหายติฯ>
    text <๒๓๘๙>
      text <กจฺจิ อโรคํ โยคฺคํ เต กจฺจิ วหติ วาหนํ>
      text <กจฺจิ ผีโต ชนปโท กจฺจิ วุฏฺฐิ น ฉิชฺชติฯ>
    text <๒๓๙๐>
      text <อโถ อโรคํ โยคฺคํ เม อโถ วหติ วาหนํ>
      text <อโถ ผีโต ชนปโท อโถ วุฏฺฐิ น ฉิชฺชติฯ>
    text <๒๓๙๑>
      text <อิจฺเจวํ มนฺตยนฺตานํ มาตา เนสํ อทิสฺสถ>
      text <ราชปุตฺตี คิริทฺวาเร ปตฺติกา อนุปาหนาฯ>
    text <๒๓๙๒>
      text <ตญฺจ ทิสฺวาน อายนฺตํ มาตรํ ปุตฺตคิทฺธินิํ>
      text <เวสฺสนฺตโร จ มทฺที จ ปจฺจุคฺคนฺตฺวา อวนฺทิสุํฯ>
    text <๒๓๙๓>
      text <มทฺที จ สิรสา ปาเท สสฺสุยา อภิวาทยิ>
      text <มทฺที อหญฺหิ เต อยฺเย ปาเท วนฺทามิ เต สุณฺหาฯ>
    text <๒๓๙๔>
      text <มทฺทิญฺจ ปุตฺตกา ทิสฺวา ทูรโต โสตฺถิมาคตา>
      text <กนฺทนฺตา มภิธาวิํสุ วจฺฉพาลาว มาตรํฯ>
    text <๒๓๙๕>
      text <มทฺที จ ปุตฺตเก ทิสฺวา ทูรโต โสตฺถิมาคเต>
      text <วารุณีว ปเวเธนฺตี ถนธาราภิสิญฺจถฯ>
    text <๒๓๙๖>
      text <สมาคตานํ ญาตีนํ มหาโฆโส อชายถ>
      text <ปพฺพตา สมนาทิํสุ มหี ปกมฺปิตา อหุฯ>
    text <๒๓๙๗>
      text <วุฏฺฐิธารํ ปวตฺเตนฺโต เทโว ปาวสฺสิ ตาวเท>
      text <อถ เวสฺสนฺตโร ราชา ญาตีหิ สมคจฺฉถฯ>
    text <๒๓๙๘>
      text <นตฺตาโร สุณิสา ปุตฺโต ราชา เทวี จ เอกโต>
      text <ยทา สมาคตา อาสุํ ตทาสิ โลมหํสนํฯ>
    text <๒๓๙๙>
      text <ปญฺชลิกา ตสฺส ยาจนฺติ โรทนฺตา เภรเว วเน>
      text <เวสฺสนฺตรญฺจ มทฺทิญฺจ สพฺเพ รฏฺฐา สมาคตา>
      text <ตฺวํ โนสิ อิสฺสโร ราชา รชฺชํ กาเรถ โน อุโภฯ>
    stand <ฉขตฺติยกมฺมํ นามฯ>
    text <๒๔๐๐>
      text <ธมฺเมน รชฺชํ กาเรนฺตํ รฏฺฐา ปพฺพาชยิตฺถ มํ>
      text <ตฺวญฺจ ชานปทา เจว เนคมา จ สมาคตาฯ>
    text <๒๔๐๑>
      text <ทุกฺกฏญฺจ หิ โน ปุตฺต ภูนหจฺจํ กตํ มยา>
      text <โยหํ สิวีนํ วจนา ปพฺพาเชสิมทูสกํฯ>
    text <๒๔๐๒>
      text <เยน เกนจิ วณฺเณน ปิตุ ทุกฺขํ อุทพฺพเห>
      text <มาตุ ภคินิยา จาปิ อปิ ปาเณหิ อตฺตโนฯ>
    text <๒๔๐๓>
      text <ตโต เวสฺสนฺตโร ราชา รโชชลฺลํ ปวาหยิ>
      text <รโชชลฺลํ ปวาเหตฺวา สงฺขวณฺณํ อธารยิฯ>
    text <๒๔๐๔>
      text <สีสํ นฺหาโต สุจิวตฺโถ สพฺพาภรณภูสิโต>
      text <ปจฺจยํ นาคมารุยฺห ขคฺคํ พนฺธิ ปรนฺตปํฯ>
    text <๒๔๐๕>
      text <ตโต สฏฺฐิสหสฺสานิ โยธิโน จารุทสฺสนา>
      text <สหชาตา ปกิริํสุ นนฺทยนฺตา รเถสภํฯ>
    text <๒๔๐๖>
      text <ตโต มทฺทิมฺปิ นฺหาเปสุํ สิวิกญฺญา สมาคตา>
      text <เวสฺสนฺตโร ตํ ปาเลตุ ชาลี กณฺหาชินา จุโภ>
      text <อโถปิ ตํ มหาราชา สญฺชโย อภิรกฺขตุฯ>
    text <๒๔๐๗>
      text <อิทญฺจ ปจฺจยํ ลทฺธา ปุพฺเพ สํกฺเลสมตฺตโน>
      text <อานนฺทิยํ อาจริํสุ รมณีเย คิริพฺพเชฯ>
    text <๒๔๐๘>
      text <อิทญฺจ ปจฺจยํ ลทฺธา ปุพฺเพ สํกฺเลสมตฺตโน>
      text <อานนฺทิ วิตฺตา สุมนา ปุตฺเต สงฺคมฺม ลกฺขณาฯ>
    text <๒๔๐๙>
      text <อิทญฺจ ปจฺจยํ ลทฺธา ปุพฺเพ สํกฺเลสมตฺตโน>
      text <อานนฺทิ วิตฺตา ปตีตา สห ปุตฺเตหิ ลกฺขณาฯ>
    text <๒๔๑๐>
      text <เอกภตฺตา ปุเร อาสิํ นิจฺจํ ถณฺฑิลสายินี>
      text <อิติ เมตํ วตํ อาสิ ตุมฺหํ กามา หิ ปุตฺตกาฯ>
    text <๒๔๑๑>
      text <ตํ เม วตํ สมิทฺธชฺช ตุมฺเห สงฺคมฺม ปุตฺตกา>
      text <มาตุชมฺปิ ตํ ปาเลตุ ปิตุชมฺปิ จ ปุตฺตก>
      text <อโถปิ ตํ มหาราชา สญฺชโย อภิรกฺขตุฯ>
    text <๒๔๑๒>
      text <ยํ กิญฺจิตฺถิ กตํ ปุญฺญํ มยฺหญฺเจว ปิตุจฺจ เต>
      text <สพฺเพน เตน กุสเลน อชโร อมโร ภวฯ>
    text <๒๔๑๓>
      text <กปฺปาสิกญฺจ โกเสยฺยํ โขมโกฏุมฺพรานิ จ>
      text <สสฺสุ สุณฺหาย ปาเหสิ เยหิ มทฺที อโสภถฯ>
    text <๒๔๑๔>
      text <ตโต เหมญฺจ กายูรํ คีเวยฺยํ รตนามยํ>
      text <สสฺสุ สุณฺหาย ปาเหสิ เยหิ มทฺที อโสภถฯ>
    text <๒๔๑๕>
      text <ตโต เหมญฺจ กายูรํ องฺคทํ มณิเมขลํ>
      text <สสฺสุ สุณฺหาย ปาเหสิ เยหิ มทฺที อโสภถฯ>
    text <๒๔๑๖>
      text <อุณฺณตํ มุขผุลฺลญฺจ นานารตฺเต จ มาณิเก>
      text <สสฺสุ สุณฺหาย ปาเหสิ เยหิ มทฺที อโสภถฯ>
    text <๒๔๑๗>
      text <อุคฺคตฺถนํ คิงฺคมกํ เมขลํ ปาฏิปาทกํ>
      text <สสฺสุ สุณฺหาย ปาเหสิ เยหิ มทฺที อโสภถฯ>
    text <๒๔๑๘>
      text <สุตฺตญฺจ สุตฺตวชฺชญฺจ อุปนิชฺฌาย เสยฺยสิ>
      text <อโสภถ ราชปุตฺตี เทวกญฺญาว นนฺทเนฯ>
    text <๒๔๑๙>
      text <สีสํ นฺหาตา สุจิวตฺถา สพฺพาลงฺการภูสิตา>
      text <อโสภถ ราชปุตฺตี ตาวติํเสว อจฺฉราฯ>
    text <๒๔๒๐>
      text <กทลีว วาตจฺฉุปิตา ชาตา จิตฺตลตาวเน>
      text <ทนฺตาวรณสมฺปนฺนา ราชปุตฺตี อโสภถฯ>
    text <๒๔๒๑>
      text <สกุณี มานุสินีว ชาตา จิตฺตปตฺตา ปตี>
      text <นิคฺโรธปกฺกพิมฺโพฏฺฐี ราชปุตฺตี อโสภถฯ>
    text <๒๔๒๒>
      text <ตสฺสา จ นาคมาเนสุํ นาติพทฺธํว กุญฺชรํ>
      text <สตฺติกฺขมํ สรกฺขมํ อีสาทนฺตํ อุรูฬฺหวํฯ>
    text <๒๔๒๓>
      text <สา มทฺที นาคมารุหิ นาติพทฺธํว กุญฺชรํ>
      text <สตฺติกฺขมํ สรกฺขมํ อีสาทนฺตํ อุรูฬฺหวํฯ>
    text <๒๔๒๔>
      text <สพฺพมฺหิ ตํอรญฺญมฺหิ ยาวนฺเตตฺถ มิคา อหุํ>
      text <เวสฺสนฺตรสฺส เตเชน นญฺญมญฺญํ วิเหฐยุํฯ>
    text <๒๔๒๕>
      text <สพฺพมฺหิ ตํอรญฺญมฺหิ ยาวนฺเตตฺถ ทิชา อหุํ>
      text <เวสฺสนฺตรสฺส เตเชน นญฺญมญฺญํ วิเหฐยุํฯ>
    text <๒๔๒๖>
      text <สพฺพมฺหิ ตํอรญฺญมฺหิ ยาวนฺเตตฺถ มิคา อหุํ>
      text <เอกชฺฌํ สนฺนิปาติํสุ เวสฺสนฺตเร ปยาตมฺหิ>
      text <สิวีนํ รฏฺฐวฑฺฒเนฯ>
    text <๒๔๒๗>
      text <สพฺพมฺหิ ตํอรญฺญมฺหิ ยาวนฺเตตฺถ ทิชา อหุํ>
      text <เอกชฺฌํ สนฺนิปาติํสุ เวสฺสนฺตเร ปยาตมฺหิ>
      text <สิวีนํ รฏฺฐวฑฺฒเนฯ>
    text <๒๔๒๘>
      text <สพฺพมฺหิ ตํอรญฺญมฺหิ ยาวนฺเตตฺถ มิคา อหุํ>
      text <นาสฺสุ มญฺชู นิกูชิํสุ เวสฺสนฺตเร ปยาตมฺหิ>
      text <สิวีนํ รฏฺฐวฑฺฒเนฯ>
    text <๒๔๒๙>
      text <สพฺพมฺหิ ตํอรญฺญมฺหิ ยาวนฺเตตฺถ ทิชา อหุํ>
      text <นาสฺสุ มญฺชู นิกูชิํสุ เวสฺสนฺตเร ปยาตมฺหิ>
      text <สิวีนํ รฏฺฐวฑฺฒเนฯ>
    text <๒๔๓๐>
      text <ปฏิยตฺโต ราชมคฺโค วิจิตฺโต ปุปฺผสนฺถโต>
      text <วสิ เวสฺสนฺตโร ยตฺถ ยาวตาว เชตุตฺตราฯ>
    text <๒๔๓๑>
      text <ตโต สฏฺฐิสหสฺสานิ โยธิโน จารุทสฺสนา>
      text <สมนฺตา ปริกิริํสุ เวสฺสนฺตเร ปยาตมฺหิ>
      text <สิวีนํ รฏฺฐวฑฺฒเนฯ>
    text <๒๔๓๒>
      text <โอโรธา จ กุมารา จ เวสิยานา จ พฺราหฺมณา>
      text <สมนฺตา ปริกิริํสุ เวสฺสนฺตเร ปยาตมฺหิ>
      text <สิวีนํ รฏฺฐวฑฺฒเนฯ>
    text <๒๔๓๓>
      text <หตฺถาโรหา อนีกฏฺฐา รถิกา ปตฺติการกา>
      text <สมนฺตา ปริกิริํสุ เวสฺสนฺตเร ปยาตมฺหิ>
      text <สิวีนํ รฏฺฐวฑฺฒเนฯ>
    text <๒๔๓๔>
      text <สมาคตา ชานปทา เนคมา จ สมาคตา>
      text <สมนฺตา ปริกิริํสุ เวสฺสนฺตเร ปยาตมฺหิ>
      text <สิวีนํ รฏฺฐวฑฺฒเนฯ>
    text <๒๔๓๕>
      text <กโรฏิยา จมฺมธรา อิลฺลีหตฺถา สุวมฺมิโน>
      text <ปุรโต ปฏิปชฺชิํสุ เวสฺสนฺตเร ปยาตมฺหิ>
      text <สิวีนํ รฏฺฐวฑฺฒเนฯ>
    text <๒๔๓๖>
      text <เต ปาวิสุํ ปุรํ รมฺมํ มหาปาการโตรณํ>
      text <อุเปตํ อนฺนปาเนหิ นจฺจคีเตหิ จูภยํฯ>
    text <๒๔๓๗>
      text <วิตฺตา ชานปทา อาสุํ เนคมา จ สมาคตา>
      text <อนุปฺปตฺเต กุมารมฺหิ สิวีนํ รฏฺฐวฑฺฒเนฯ>
    text <๒๔๓๘>
      text <เจลุกฺเขโป อวตฺติตฺถ อาคเต ธนทายเก>
      text <นนฺทิํ ปเวสิ นคเร พนฺธนา โมกฺโข อโฆสถฯ>
    text <๒๔๓๙>
      text <ชาตรูปมยํ วสฺสํ เทโว ปาวสฺสิ ตาวเท>
      text <เวสฺสนฺตเร ปวิฏฺฐมฺหิ สิวีนํ รฏฺฐวฑฺฒเนฯ>
    text <๒๔๔๐>
      text <ตโต เวสฺสนฺตโร ราชา ทานํ ทตฺวาน ขตฺติโย>
      text <กายสฺส เภทา สปฺปญฺโญ สคฺคํ โส อุปปชฺชถาติฯ>
    stand <เวสฺสนฺตรชาตกํ ทสมํฯ>
    stand <มหานิปาต นิฏฺฐิตาฯ>
    stand <ชาตกปาฬิ นิฏฺฐิตาฯ>
