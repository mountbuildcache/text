text <๒๑ อสีตินิปาโต>
  text <  <
  text <๕๓๓ จูฬหํสชาตกํ ๑>
  text <๑>
    text <สุมุข อนุปจินนฺตา ปกฺกมนฺติ วิหงฺคมา>
    text <คจฺฉ ตุวมฺปิ มา กงฺขิ นตฺถิ พทฺเธ สหายตาฯ>
  text <๒>
    text <คจฺเฉ วาหํ น วา คจฺเฉ น เตน อมโร สิยํ>
    text <สุขิตํ ตํ อุปาสิตฺวา ทุกฺขิตํ ตํ กถํ ชเหฯ>
  text <๓>
    text <มรณํ วา ตยา สทฺธิํ ชีวิตํ วา ตยา วินา>
    text <ตเทว มรณํ เสยฺโย ยญฺเจ ชีเว ตยา วินาฯ>
  text <๔>
    text <เนส ธมฺโม มหาราช ยํ ตํ เอวํ คตํ ชเห>
    text <ยา คติ ตุยฺหํ สา มยฺหํ รุจฺจเต วิหคาธิปฯ>
  text <๕>
    text <กา นุ ปาเสน พทฺธสฺส คติ อญฺญา มหานสา>
    text <สา กถํ เจตยานสฺส มุตฺตสฺส ตว รุจฺจติฯ>
  text <๖>
    text <กํ วา ตฺวํ ปสฺสเส อตฺถํ มม ตุยฺหญฺจ ปกฺขิม>
    text <ญาตีนํ วาวสิฏฺฐานํ อุภินฺนํ ชีวิตกฺขเยฯ>
  text <๗>
    text <ยํ น กญฺจนเทปิญฺฉ อนฺเธน ตมสา คตํ>
    text <ตาทิเส สญฺจชํ ปาณํ กมตฺถมภิโชตเยฯ>
  text <๘>
    text <กถํ นุ ปตตํ เสฏฺฐ ธมฺเม อตฺถํ น พุชฺฌสิ>
    text <ธมฺโม อปจิโต สนฺโต อตฺถํ ทสฺเสติ ปาณินํฯ>
  text <๙>
    text <โสหํ ธมฺมํ อเปกฺขาโน ธมฺมา จตฺถํ สมุฏฺฐิตํ>
    text <ภตฺติญฺจ ตยิ สมฺปสฺสํ นาวกงฺขามิ ชีวิตํฯ>
  text <๑๐>
    text <อทฺธา เอโส สตํ ธมฺโม โย มิตฺโต มิตฺตมาปเท>
    text <น จเช ชีวิตสฺสาปิ เหตุธมฺมมนุสฺสรํฯ>
  text <๑๑>
    text <สฺวายํ ธมฺโม จ เต จิณฺโณ ภตฺติ จ วิทิตา มยิ>
    text <กามํ กรสฺสุ มยฺเหตํ คจฺเฉวานุมโต มยาฯ>
  text <๑๒>
    text <อปิ ตฺเววํ คเต กาเล ยํ ขณฺฑํ ญาตินํ มยา>
    text <ตยา ตํ พุทฺธิสมฺปนฺนํ อสฺส ปรมสํวุตํฯ>
  text <๑๓>
    text <อิจฺเจวํ มนฺตยนฺตานํ อริยานํ อริยวุตฺตินํ>
    text <ปจฺจทิสฺสถ เนสาโท อาตุรานมิวนฺตโกฯ>
  text <๑๔>
    text <เต สตฺตุมภิสญฺจิกฺข ทีฆรตฺตํ หิตา ทิชา>
    text <ตุณฺหีมาสิตฺถ อุภโย น สญฺจเลสุมาสนา ฯ>
  text <๑๕>
    text <ธตรฏฺเฐ จ ทิสฺวาน สมุฑฺเฑนฺเต ตโต ตโต>
    text <อภิกฺกมถ เวเคน ทิชสตฺตุ ทิชาธิเปฯ>
  text <๑๖>
    text <โส จ เวเคนภิกฺกมฺม อาสชฺช ปรเม ทิเช>
    text <ปจฺจกมิตฺถ เนสาโท พทฺธา อิติ วิจินฺตยํฯ>
  text <๑๗>
    text <เอกํว พทฺธมาสีนํ อพทฺธญฺจ ปุนาปรํ>
    text <อาสชฺช พทฺธมาสีนํ เปกฺขมานมทีนวํฯ>
  text <๑๘>
    text <ตโต โส วิมโตเยว ปณฺฑเร อชฺฌภาสถ>
    text <ปวฑฺฒกาเย อาสีเน ทิชสงฺฆคณาธิเปฯ>
  text <๑๙>
    text <ยํ นุ ปาเสน มหตา พทฺโธ น กุรุเต ทิสํ>
    text <อถ กสฺมา อพทฺโธ ตฺวํ พลี ปกฺขิ น คจฺฉสิฯ>
  text <๒๐>
    text <กินฺนุ ตฺยายํ ทิโช โหติ มุตฺโต พทฺธํ อุปาสสิ>
    text <โอหาย สกุณา ยนฺติ กิํ เอโก อวหียสิฯ>
  text <๒๑>
    text <ราชา เม โส ทิชามิตฺต สขา ปาณสโม จ เม>
    text <เนว นํ วิชหิสฺสามิ ยาว กาลสฺส ปริยายํฯ>
  text <๒๒>
    text <กถํ ปนายํ วิหงฺโค นาทฺทส ปาสโมฑฺฑิตํ>
    text <ปทญฺเหตํ มหนฺตานํ โพทฺธุมรหนฺติ อาปทํฯ>
  text <๒๓>
    text <ยทา ปราภโว โหติ โปโส ชีวิตสงฺขเย>
    text <อถ ชาลญฺจ ปาสญฺจ อาสชฺชาปิ น พุชฺฌติฯ>
  text <๒๔>
    text <อปิ ตฺเวว มหาปญฺญ ปาสา พหุวิธา ตตา>
    text <คุยฺหมาสชฺช พชฺฌนฺติ อเถวํ ชีวิตกฺขเยฯ>
  text <๒๕>
    text <อปิ นายํ ตยา สทฺธิํ สํวาสสฺส สุขุทฺรโย>
    text <อปิ โน อนุมญฺญาสิ อปิ โน ชีวิตํ ทเทฯ>
  text <๒๖>
    text <น เจว เม ตฺวํ พทฺโธสิ นปิ อิจฺฉามิ เต วธํ>
    text <กามํ ขิปฺปมิโต คนฺตฺวา ชีว ตฺวํ อนิโฆ จิรํฯ>
  text <๒๗>
    text <เนวาหเมตมิจฺฉามิ อญฺญตฺเรตสฺส ชีวิตา>
    text <สเจ เอเกน ตุฏฺโฐสิ มุญฺเจตํ มญฺจ ภกฺขยฯ>
  text <๒๘>
    text <อาโรหปริณาเหน ตุลฺยาสฺมา วยสา อุโภ>
    text <น เต ลาเภน ชีวตฺถิ เอเตน นิมินา ตุวํฯ>
  text <๒๙>
    text <ตทิงฺฆ สมเปกฺขสฺสุ โหตุ คิทฺธิ ตวมฺหสุ>
    text <มํ ปุพฺเพ พนฺธ ปาเสน ปจฺฉา มุญฺจ ทิชาธิปํฯ>
  text <๓๐>
    text <ตาวเทว จ เต ลาโภ กตาสฺส ยาจนาย จ>
    text <มิตฺติ จ ธตรฏฺเฐหิ ยาวชีวาย เต สิยาฯ>
  text <๓๑>
    text <ปสฺสนฺตุ โน มหาสงฺฆา ตยา มุตฺตํ อิโต คตํ>
    text <มิตฺตามจฺจา จ ภจฺจา จ ปุตฺตทารา จ พนฺธวาฯ>
  text <๓๒>
    text <น จ เต ตาทิสา มิตฺตา พหูนํ อิธ วิชฺชติ>
    text <ยถา ตฺวํ ธตรฏฺฐสฺส ปาณสาธารโณ สขาฯ>
  text <๓๓>
    text <โส เต สหายํ มุญฺจามิ โหตุ ราชา ตวานุโค>
    text <กามํ ขิปฺปมิโต คนฺตฺวา ญาติมชฺเฌ วิโรจถฯ>
  text <๓๔>
    text <โส ปตีโต ปมุตฺเตน ภตฺตุนา ภตฺตุคารโว>
    text <อชฺฌภาสถ วกฺกงฺโค วาจํ กณฺณสุขํ ภณํฯ>
  text <๓๕>
    text <เอวํ ลุทฺทก นนฺทสฺสุ สห สพฺเพหิ ญาติภิ>
    text <ยถาหมชฺช นนฺทามิ มุตฺตํ ทิสฺวา ทิชาธิปํฯ>
  text <๓๖>
    text <เอหิ ตํ อนุสิกฺขามิ ยถา ตฺวมปิ ลจฺฉเส>
    text <ลาภํ ตวายํ ธตรฏฺโฐ ปาปํ กิญฺจิ น ทกฺขติฯ>
  text <๓๗>
    text <ขิปฺปมนฺเตปุรํ เนตฺวา รญฺโญ ทสฺเสหิ โน อุโภ>
    text <อพทฺเธ ปกติภูเต กาเช อุภยโต ฐิเตฯ>
  text <๓๘>
    text <ธตรฏฺฐา มหาราช หํสาธิปติโน อิเม>
    text <อยญฺหิ ราชา หํสานํ อยํ เสนาปตีตโรฯ>
  text <๓๙>
    text <อสํสยํ อิมํ ทิสฺวา หํสราชํ นราธิโป>
    text <ปตีโต สุมโน วิตฺโต พหุํ ทสฺสติ เต ธนํฯ>
  text <๔๐>
    text <ตสฺส ตํ วจนํ สุตฺวา กมฺมุนา อุปปาทยิ>
    text <ขิปฺปมนฺเตปุรํ คนฺตฺวา รญฺโญ หํเส อทสฺสยิ>
    text <อพทฺเธ ปกติภูเต กาเช อุภยโต ฐิเตฯ>
  text <๔๑>
    text <ธตรฏฺฐา มหาราช หํสาธิปติโน อิเม>
    text <อยญฺหิ ราชา หํสานํ อยํ เสนาปตีตโรฯ>
  text <๔๒>
    text <กถํ ปนิเม วิหงฺคา ตว หตฺถตฺตมาคตา>
    text <กถํ ลุทฺโท มหนฺตานํ อิสฺสเร อิธ อชฺฌคาฯ>
  text <๔๓>
    text <วิหิตา สนฺติเม ปาสา ปลฺลเลสุ ชนาธิป>
    text <ยํ ยทายตนํ มญฺเญ ทิชานํ ปาณโรธนํฯ>
  text <๔๔>
    text <ตาทิสํ ปาสมาสชฺช หํสราชา อพชฺฌถ>
    text <ตํ อพทฺโธ อุปาสีโน มมายํ อชฺฌภาสถฯ>
  text <๔๕>
    text <สุทุกฺกรํ อนริเยหิ ทหเต ภาวมุตฺตมํ>
    text <ภตฺตุรตฺเถ ปรกฺกนฺโต ธมฺมยุตฺโต วิหงฺคโมฯ>
  text <๔๖>
    text <อตฺตนายํ จชิตฺวาน ชีวิตํ ชีวิตารโห>
    text <อนุตฺถุนนฺโต อาสีโน ภตฺตุ ยาจิตฺถ ชีวิตํฯ>
  text <๔๗>
    text <ตสฺส ตํ วจนํ สุตฺวา ปสาทมหมชฺฌคา>
    text <ตโต นํ ปามุจิํ ปาสา อนุญฺญาสิํ สุเขน จฯ>
  text <๔๘>
    text <โส ปตีโต ปมุตฺเตน ภตฺตุนา ภตฺตุคารโว>
    text <อชฺฌภาสถ วกฺกงฺโค วาจํ กณฺณสุขํ ภณํฯ>
  text <๔๙>
    text <เอวํ ลุทฺทก นนฺทสฺสุ สห สพฺเพหิ ญาติภิ>
    text <ยถาหมชฺช นนฺทามิ มุตฺตํ ทิสฺวา ทิชาธิปํฯ>
  text <๕๐>
    text <เอหิ ตํ อนุสิกฺขามิ ยถา ตฺวมปิ ลจฺฉเส>
    text <ลาภํ ตวายํ ธตรฏฺโฐ ปาปํ กิญฺจิ น ทกฺขติฯ>
  text <๕๑>
    text <ขิปฺปมนฺเตปุรํ เนตฺวา รญฺโญ ทสฺเสหิ โน อุโภ>
    text <อพทฺเธ ปกติภูเต กาเช อุภยโต ฐิเตฯ>
  text <๕๒>
    text <ธตรฏฺฐา มหาราช หํสาธิปติโน อิเม>
    text <อยญฺหิ ราชา หํสานํ อยํ เสนาปตีตโรฯ>
  text <๕๓>
    text <อสํสยํ อิมํ ทิสฺวา หํสราชํ นราธิโป>
    text <ปตีโต สุมโน วิตฺโต พหุํ ทสฺสติ เต ธนํฯ>
  text <๕๔>
    text <เอวเมตสฺส วจนา อานีตาเม อุโภ มยา>
    text <เอตฺเถว หิ อิเม อาสุํ อุโภ อนุมตา มยาฯ>
  text <๕๕>
    text <โสยํ เอวํ คโต ปกฺขี ทิโช ปรมธมฺมิโก>
    text <มาทิสสฺส หิ ลุทฺทสฺส ชนเยยฺยาถ มทฺทวํฯ>
  text <๕๖>
    text <อุปายนญฺจ เต เทว นาญฺญํ ปสฺสามิ เอทิสํ>
    text <สพฺพสากุณิกาคาเม ตํ ปสฺส มนุชาธิปฯ>
  text <๕๗>
    text <ทิสฺวา นิสินฺนํ ราชานํ ปีเฐ โสวณฺณเย สุเภ>
    text <อชฺฌภาสถ วกฺกงฺโค วาจํ กณฺณสุขํ ภณํฯ>
  text <๕๘>
    text <กจฺจินฺนุ โภโต กุสลํ กจฺจิ โภโต อนามยํ>
    text <กจฺจิ รฏฺฐมิทํ ผีตํ ธมฺเมน มนุสาสสิฯ>
  text <๕๙>
    text <กุสลญฺเจว เม หํส อโถ หํส อนามยํ>
    text <อโถ รฏฺฐมิทํ ผีตํ ธมฺเมน มนุสาสหํ ฯ>
  text <๖๐>
    text <กจฺจิ โภโต อมจฺเจสุ โทโส โกจิ น วิชฺชติ>
    text <กจฺจิ จ เต ตวตฺเถสุ นาวกงฺขนฺติ ชีวิตํฯ>
  text <๖๑>
    text <อโถปิ เม อมจฺเจสุ โทโส โกจิ น วิชฺชติ>
    text <อโถปิ เต มมตฺเถสุ นาวกงฺขนฺติ ชีวิตํฯ>
  text <๖๒>
    text <กจฺจิ เต สาทิสี ภริยา อสฺสวา ปิยภาณินี>
    text <ปุตฺตรูปยสูเปตา ตว ฉนฺทวสานุคาฯ>
  text <๖๓>
    text <อโถ เม สาทิสี ภริยา อสฺสวา ปิยภาณินี>
    text <ปุตฺตรูปยสูเปตา มม ฉนฺทวสานุคาฯ>
  text <๖๔>
    text <ภวนฺตํ กจฺจิ นุ มหา-สตฺตุหตฺถตฺตตํ คโต>
    text <ทุกฺขมาปชฺชิ วิปุลํ ตสฺมิํ ปฐมมาปเทฯ>
  text <๖๕>
    text <กจฺจิ ยนฺตาปติตฺวาน ทณฺเฑน สมโปถยิ>
    text <เอวเมเตสํ ชมฺมานํ ปาติกํ ภวติ ตาวเทฯ>
  text <๖๖>
    text <เขมมาสิ มหาราช เอวมาปทิยา สติ>
    text <น จายํ กิญฺจิ รสฺมาสุ สตฺตูว สมปชฺชถฯ>
  text <๖๗>
    text <ปจฺจคมิตฺถ เนสาโท ปุพฺเพว อชฺฌภาสถ>
    text <ตทายํ สุมุโขเยว ปณฺฑิโต ปจฺจภาสถฯ>
  text <๖๘>
    text <ตสฺส ตํ วจนํ สุตฺวา ปสาทมยมชฺฌคา>
    text <ตโต มํ ปามุจี ปาสา อนุญฺญาสิ สุเขน จฯ>
  text <๖๙>
    text <อิทญฺจ สุมุเขเนว เอตทตฺถาย จินฺติตํ>
    text <โภโต สกาเสคมนํ เอตสฺส ธนมิจฺฉตาฯ>
  text <๗๐>
    text <สฺวาคตญฺเจวิทํ ภวตํ ปตีโต จสฺมิ ทสฺสนา>
    text <เอโส จาปิ พหุํ วิตฺตํ ลภตํ ยาวทิจฺฉติ ฯ>
  text <๗๑>
    text <สนฺตปฺปยิตฺวา เนสาทํ โภเคหิ มนุชาธิโป>
    text <อชฺฌภาสถ วกฺกงฺคํ วาจํ กณฺณสุขํ ภณํฯ>
  text <๗๒>
    text <ยํ ขลุ ธมฺมมาธีนํ วโส วตฺตติ กิญฺจนํ>
    text <สพฺพตฺถิสฺสริยํ ตว ตํ ปสาส ยทิจฺฉถฯ>
  text <๗๓>
    text <ทานตฺถํ อุปโภตฺตุํ วา ยํ จญฺญํ อุปกปฺปติ>
    text <เอตํ ททามิ โว วิตฺตํ อิสฺสริยํ วิสฺสชามิ โวฯ>
  text <๗๔>
    text <ยถา จ มฺยายํ สุมุโข อชฺฌภาเสยฺย ปณฺฑิโต>
    text <กามสา พุทฺธิสมฺปนฺโน ตํ มฺยาสฺส ปรมปฺปิยํฯ>
  text <๗๕>
    text <อหํ ขลุ มหาราช นาคราชาริวนฺตรํ>
    text <ปฏิวตฺตุํ น สกฺโกมิ น เม โส วินโย สิยาฯ>
  text <๗๖>
    text <อมฺหากญฺเจว โส เสฏฺโฐ ตฺวญฺจ อุตฺตมสตฺตโว>
    text <ภูมิปาโล มนุสฺสินฺโท ปูชา พหูหิ เหตุหิฯ>
  text <๗๗>
    text <เตสํ อุภินฺนํ ภณตํ วตฺตมาเน วินิจฺฉเย>
    text <นนฺตรํ ปฏิวตฺตพฺพํ เปสฺเสน มนุชาธิปฯ>
  text <๗๘>
    text <ธมฺเมน กิร เนสาโท ปณฺฑิโต อณฺฑโช อิติ>
    text <น เหว อกตตฺตสฺส นโย เอตาทิโส สิยาฯ>
  text <๗๙>
    text <เอวํ อคฺคปกติมา เอวํ อุตฺตมสตฺตโว>
    text <ยาวตตฺถิ มยา ทิฏฺฐา นาญฺญํ ปสฺสามิ เอทิสํฯ>
  text <๘๐>
    text <ตุฏฺโฐสฺมิ โว ปกติยา วากฺเยน มธุเรน จ>
    text <เอโส จาปิ มมจฺฉนฺโท จิรํ ปสฺเสยฺย โว อุโภฯ>
  text <๘๑>
    text <ยํ กิจฺจํ ปรเม มิตฺเต กตมสฺมาสุ ตํ ตยา>
    text <ปตฺตา นิสฺสํสยํ ตฺยามฺหา ภตฺติรสฺมาสุ ยา ตวฯ>
  text <๘๒>
    text <อทุญฺจ นูน สุมหา ญาติสงฺฆสฺส มนฺตรํ>
    text <อทสฺสเนน อสฺมากํ ทุกฺขํ พหูสุ ปกฺขิสุฯ>
  text <๘๓>
    text <เตสํ โสกวิฆาตาย ตยา อนุมตา มยํ>
    text <ตํ ปทกฺขิณโต กตฺวา ญาติํ ปสฺเสมุรินฺทม ฯ>
  text <๘๔>
    text <อทฺธาหํ วิปุลํ ปีติํ ภวตํ วินฺทามิ ทสฺสนา>
    text <เอโส จาปิ มหา อตฺโถ ญาติวิสฺสาสนา สิยาฯ>
  text <๘๕>
    text <อิทํ วตฺวา ธตรฏฺโฐ หํสราชา นราธิปํ>
    text <อุตฺตมํ ชวมนฺวาย ญาติสงฺฆํ อุปาคมุํฯ>
  text <๘๖>
    text <เต อโรเค อนุปฺปตฺเต ทิสฺวาน ปรเม ทิเช>
    text <เกกาติ มกรุํ หํสา ปุถุสทฺโท อชายถฯ>
  text <๘๗>
    text <เต ปตีตา ปมุตฺเตน ภตฺตุนา ภตฺตุคารวา>
    text <สมนฺตา ปริกิริํสุ อณฺฑชา ลทฺธปจฺจยาฯ>
  text <๘๘>
    text <เอวํ มิตฺตวตํ อตฺถา สพฺเพ โหนฺติ ปทกฺขิณา>
    text <หํสา ยถา ธตรฏฺฐา ญาติสงฺฆํ อุปาคมุนฺติฯ>
  stand <จูฬ หํสชาตกํ ปฐมํฯ>
  text <  <
  text <๕๓๔ มหาหํสชาตกํ ๒>
  text <๘๙>
    text <เอเต หํสา ปกฺกมนฺติ วกฺกงฺคา ภยเมริตา>
    text <หริตฺตจ เหมวณฺณ กามํ สุมุข ปกฺกมฯ>
  text <๙๐>
    text <โอหาย มํ ญาติคณา เอกํ ปาสวสํ คตํ>
    text <อนเปกฺขมานา คจฺฉนฺติ กิํ เอโก อวหียสิฯ>
  text <๙๑>
    text <ปเตว ปตตํ เสฏฺฐ นตฺถิ พทฺเธ สหายตา>
    text <มา อนีฆาย หาเปสิ กามํ สุมุข ปกฺกมฯ>
  text <๙๒>
    text <นาหํ ทุกฺขปเรโตปิ ธตรฏฺฐ ตุวํ ชเห>
    text <ชีวิตํ มรณํ วา เม ตยา สทฺธิํ ภวิสฺสติฯ>
  text <๙๓>
    text <นาหํ ทุกฺขปเรโตปิ ธตรฏฺฐ ตุวํ ชเห>
    text <น มํ อนริยสํยุตฺเต กมฺเม โยเชตุมรหสิฯ>
  text <๙๔>
    text <สกุมาโร สขา ตฺยสฺมิ สจิตฺเต จสฺมิ เต ฐิโต>
    text <ญาโต เสนาปติ ตฺยาหํ หํสานํ ปวรุตฺตมฯ>
  text <๙๕>
    text <กถํ อหํ วิกตฺถิสฺสํ ญาติมชฺเฌ อิโต คโต>
    text <ตํ หิตฺวา ปตตํ เสฏฺฐ กิํ เต วกฺขามิโต คโต>
    text <อิธ ปาณํ จชิสฺสามิ นานริยํ กตฺตุมุสฺสเหฯ>
  text <๙๖>
    text <เอโส หิ ธมฺโม สุมุข ยํ ตฺวํ อริยปเถ ฐิโต>
    text <โย ภตฺตารํ สขารํ มํ น ปริจฺจตฺตุมุสฺสเหฯ>
  text <๙๗>
    text <ตญฺหิ เม เปกฺขมานสฺส ภยํ นตฺเวว ชายติ>
    text <อธิคจฺฉสิ ตฺวํ มยฺหํ เอวํ ภูตสฺส ชีวิตํฯ>
  text <๙๘>
    text <อิจฺเจวํ มนฺตยนฺตานํ อริยานํ อริยวุตฺตินํ>
    text <ทณฺฑมาทาย เนสาโท อาปตี ตุริโต ภุสํฯ>
  text <๙๙>
    text <ตมาปตนฺตํ ทิสฺวาน สุมุโข อติพฺรูหยิ>
    text <อฏฺฐาสิ ปุรโต รญฺโญ หํโส วิสฺสาสยํ พฺยธํ ฯ>
  text <๑๐๐>
    text <มา ภายิ ปตตํ เสฏฺฐ น หิ ภายนฺติ ตาทิสา>
    text <อหํ โยคํ ปยุญฺชิสฺสํ ยุตฺตํ ธมฺมูปสํหิตํ>
    text <เตน ปริยาปทาเนน ขิปฺปํ ปาสา ปโมกฺขสิฯ>
  text <๑๐๑>
    text <ตสฺส ตํ วจนํ สุตฺวา สุมุขสฺส สุภาสิตํ>
    text <ปหฏฺฐโลโม เนสาโท อญฺชลิสฺส ปณามยิฯ>
  text <๑๐๒>
    text <น เม สุตํ วา ทิฏฺฐํ วา ภาสนฺโต มานุสิํ ทิโช>
    text <อริยํ พฺรุวาโน วกฺกงฺโค จชนฺโต มานุสิํ คิรํฯ>
  text <๑๐๓>
    text <กินฺนุ ตายํ ทิโช โหติ มุตฺโต พทฺธํ อุปาสสิ>
    text <โอหาย สกุณา ยนฺติ กิํ เอโก อวหียสิฯ>
  text <๑๐๔>
    text <ราชา เม โส ทิชามิตฺต เสนาปจฺจสฺส การยิํ>
    text <ตมาปเท ปริจฺจตฺตุํ นุสฺสเห วิหคาธิปํฯ>
  text <๑๐๕>
    text <มหาคณาย ภตฺตา เม มา เอโก พฺยสนํ อคา>
    text <ตถา ตํ สมฺม เนสาท ภตฺตายํ อภิโต รเมฯ>
  text <๑๐๖>
    text <อริยวตฺตสิ วกฺกงฺค โย ปิณฺฑมปจายสิ>
    text <จชามิ เต ตํ ภตฺตารํ คจฺฉถูโภ ยถาสุขํฯ>
  text <๑๐๗>
    text <สเจ อตฺตปฺปโยเคน โอหิโต หํสปกฺขินํ>
    text <ปฏิคณฺหาม เต สมฺม เอตํ อภยทกฺขิณํฯ>
  text <๑๐๘>
    text <โน เจ อตฺตปฺปโยเคน โอหิโต หํสปกฺขินํ>
    text <อนิสฺสโร มุญฺจมมฺเห เถยฺยํ กยิราสิ ลุทฺทกฯ>
  text <๑๐๙>
    text <ยสฺส ตฺวํ ภตโก รญฺโญ กามํ ตสฺเสว ปาปย>
    text <ตตฺถ สํยมโน ราชา ยถาภิญฺญํ กริสฺสติฯ>
  text <๑๑๐>
    text <อิจฺเจวํ วุตฺโต เนสาโท เหมวณฺเณ หริตฺตเจ>
    text <อุโภ หตฺเถหิ สงฺคยฺห ปญฺชเร อชฺฌโวทหิฯ>
  text <๑๑๑>
    text <เต ปญฺชรคเต ปกฺขี อุโภ ภสฺสรวณฺณิเน>
    text <สุมุขํ ธตรฏฺฐญฺจ ลุทฺโท อาทาย ปกฺกมิฯ>
  text <๑๑๒>
    text <หรียมาโน ธตรฏฺโฐ สุมุขํ เอตทพฺรวิ>
    text <พาฬฺหํ ภายามิ สุมุข สามาย ลกฺขณูรุยา>
    text <อสฺมากํ วธมญฺญาย อถตฺตานํ วธิสฺสติฯ>
  text <๑๑๓>
    text <ปากหํสา จ สุมุข สุเหมา เหมสุตฺตจา>
    text <โกญฺจี สมุทฺทตีเรว กปณา นูน รุจฺฉติฯ>
  text <๑๑๔>
    text <เอวํ มหนฺโต โลกสฺส อปฺปเมยฺโย มหาคณี>
    text <เอกิตฺถิมนุโสเจยฺย นยิทํ ปญฺญวตามิวฯ>
  text <๑๑๕>
    text <วาโตว คนฺธมาเทติ อุภยํ เฉกปาปกํ>
    text <พาโล อามกปกฺกํว โลโล อนฺโธว อามิสํฯ>
  text <๑๑๖>
    text <อวินิจฺฉยญฺญุ อตฺเถสุ มนฺโทว ปฏิภาสิ มํ>
    text <กิจฺจากิจฺจํ น ชานาสิ สมฺปตฺโต กาลปริยายํฯ>
  text <๑๑๗>
    text <อฑฺฒุมฺมตฺโต อุทีเรสิ โย เสยฺยา มญฺญสิตฺถิโย>
    text <พหุสาธารณา เหตา โสณฺฑานํว สุราฆรํฯ>
  text <๑๑๘>
    text <มายา เจสา มรีจี จ โสโก โรโค จุปทฺทโว>
    text <ขรา จ พนฺธนา เจตา มจฺจุปาสา คุหาสยา>
    text <ตาสุ โย วิสฺสเส โปโส โส นเรสุ นราธโมฯ>
  text <๑๑๙>
    text <ยํ วุทฺเธหิ อุปญฺญาตํ โก ตํ นินฺทิตุมรหติ>
    text <มหาภูติตฺถิโย นาม โลกสฺมิํ อุทปชฺชิสุํฯ>
  text <๑๒๐>
    text <ขิฑฺฑา ปณิหิตา ตฺยาสุ รติ ตฺยาสุ ปติฏฺฐิตา>
    text <พีชานิ ตฺยาสุ รูหนฺติ ยทิทํ สตฺตา ปชายเร>
    text <ตาสุ โก นิพฺพิเท โปโส ปาณมาสชฺช ปาณิภิ ฯ>
  text <๑๒๑>
    text <ตฺวเมว นญฺโญ สุมุข ถีนํ อตฺเถสุ ยุญฺชสิ>
    text <ตสฺส ตฺยชฺช ภเย ชาเต ภีเตน ชายเต มติฯ>
  text <๑๒๒>
    text <สพฺโพ หิ สํสยํ ปตฺโต ภยํ ภีรุ ติติกฺขติ>
    text <ปณฺฑิตา จ มหนฺตาโน อตฺเถ ยุญฺชนฺติ ทุยฺยุเชฯ>
  text <๑๒๓>
    text <เอตทตฺถาย ราชาโน สูรมิจฺฉนฺติ มนฺตินํ>
    text <ปฏิพาหติ ยํ สูโร อาปทํ อตฺตปริยายํฯ>
  text <๑๒๔>
    text <มา โน อชฺช วิกนฺติํสุ รญฺโญ สูทา มหานเส>
    text <ตถา หิ วณฺโณ ปตฺตานํ ผลํ เวฬุํว ตํ วธิฯ>
  text <๑๒๕>
    text <มุตฺโตปิ น อิจฺฉิ อุฑฺเฑตุํ สยํ พนฺธํ อุปาคมิ>
    text <โสปชฺช สํสยํ ปตฺโต อตฺถํ คณฺหาหิ มา มุขํฯ>
  text <๑๒๖>
    text <โส ตํ โยคํ ปยุญฺชสฺสุ ยุตฺตํ ธมฺมูปสํหิตํ>
    text <ตว ปริยาปทาเนน มม ปาเณสนํ จรฯ>
  text <๑๒๗>
    text <มา ภายิ ปตตํ เสฏฺฐ น หิ ภายนฺติ ตาทิสา>
    text <อหํ โยคํ ปยุญฺชิสฺสํ ยุตฺตํ ธมฺมูปสํหิตํ>
    text <มม ปริยาปทาเนน ขิปฺปํ ปาสา ปโมกฺขสิฯ>
  text <๑๒๘>
    text <โส ลุทฺโท หํสกาเชน ราชทฺวารํ อุปาคมิ>
    text <ปฏิเวเทถ มํ รญฺโญ ธตรฏฺฐายมาคโตฯ>
  text <๑๒๙>
    text <เต ทิสฺวา ปุญฺญสํกาเส อุโภ ลกฺขณสมฺมเต>
    text <ขลุ สํยมโน ราชา อมจฺเจ อชฺฌภาสถฯ>
  text <๑๓๐>
    text <เทถ ลุทฺทสฺส วตฺถานิ อนฺนํ ปานญฺจ โภชนํ>
    text <กามํ กโร หิรญฺญสฺส ยาวนฺโต เอส อิจฺฉติฯ>
  text <๑๓๑>
    text <ทิสฺวา ลุทฺทํ ปสนฺนตฺตํ กาสิราชา ตทพฺรวิ>
    text <ยทฺยายํ สมฺม เขมก ปุณฺณา หํเสหิ ติฏฺฐติฯ>
  text <๑๓๒>
    text <กถํ รุจิมชฺฌคตํ ปาสหตฺโถ อุปาคมิ>
    text <โอกิณฺณํ ญาติสงฺเฆหิ นิมฺมชฺฌิมํ กถํ คหิฯ>
  text <๑๓๓>
    text <อชฺช เม สตฺตมา รตฺติ อทนานิ อุปาสโต>
    text <ปทเมตสฺส อนฺเวสํ อปฺปมตฺโต ฆฏสฺสิโตฯ>
  text <๑๓๔>
    text <อถสฺส ปทมทฺทกฺขิํ จรโต อทเนสนํ>
    text <ตตฺถาหํ โอทหิํ ปาสํ เอวํ ตํ ทิชมคฺคหิํฯ>
  text <๑๓๕>
    text <ลุทฺท ทฺเว อิเม สกุณา อถ เอโกติ ภาสสิ>
    text <จิตฺตํ นุ เต วิปริยตฺตํ อทุ กินฺนุ ชิคีสสิ ฯ>
  text <๑๓๖>
    text <ยสฺส โลหิตกา ตาลา ตปนียนิภา สุภา>
    text <อุรํ สํหจฺจ ติฏฺฐนฺติ โส เม พนฺธํ อุปาคมิฯ>
  text <๑๓๗>
    text <อถายํ ภสฺสโร ปกฺขี อพทฺโธ พทฺธมาตุรํ>
    text <อริยํ พฺรุวาโน อฏฺฐาสิ จชนฺโต มานุสิํ คิรํฯ>
  text <๑๓๘>
    text <อถ กิํ ทานิ สุมุข หนุํ สํหจฺจ ติฏฺฐสิ>
    text <อทุ เม ปริสํ ปตฺโต ภยา ภีโต น ภาสสิฯ>
  text <๑๓๙>
    text <นาหํ กาสิปติ ภีโต โอคยฺห ปริสํ ตว>
    text <นาหํ ภยา น ภาสิสฺสํ วากฺยํ อตฺถมฺหิ ตาทิเสฯ>
  text <๑๔๐>
    text <น เต อภิสรํ ปสฺเส น รเถ นปิ ปตฺติเก>
    text <นาสฺส จมฺมํ ว กีฏํ วา วมฺมิเต จ ธนุคฺคเหฯ>
  text <๑๔๑>
    text <น หิรญฺญํ สุวณฺณํ วา นครํ วา สุมาปิตํ>
    text <โอกิณฺณปริขํ ทุคฺคํ ทฬฺหมฏฺฏาลโกฏฺฐกํ>
    text <ยตฺถ ปวิฏฺโฐ สุมุข ภายิตพฺพํ น ภายสิฯ>
  text <๑๔๒>
    text <น เม อภิสเรนตฺโถ นคเรน ธเนน วา>
    text <อปเถน ปถํ ยาม อนฺตลิกฺเขจรา มยํฯ>
  text <๑๔๓>
    text <สุตา จ ปณฺฑิตา ตฺยมฺหา นิปุณา อตฺถจินฺตกา>
    text <ภาเสมตฺถวติํ วาจํ สจฺเจ จสฺส ปติฏฺฐิโตฯ>
  text <๑๔๔>
    text <กิญฺจ ตุยฺหํ อสจฺจสฺส อนริยสฺส กริสฺสติ>
    text <มุสาวาทิสฺส ลุทฺทสฺส ภณิตมฺปิ สุภาสิตํฯ>
  text <๑๔๕>
    text <ตํ พฺราหฺมณานํ วจนา อิมํ เขมมการยิ>
    text <อภยญฺจ ตยา ฆุฏฺฐํ อิมาโย ทสธา ทิสาฯ>
  text <๑๔๖>
    text <โอคยฺห เต โปกฺขรณิํ วิปฺปสนฺโนทกํ สุจิํ>
    text <ปหูตํ จาทนํ ตตฺถ อหิํสา เจตฺถ ปกฺขินํฯ>
  text <๑๔๗>
    text <อิทํ สุตฺวาน นิคฺโฆสํ อาคตมฺห ตวนฺติเก>
    text <เต เต พนฺธสฺม ปาเสน เอตํ เต ภาสิตํ มุสาฯ>
  text <๑๔๘>
    text <มุสาวาทํ ปุรกฺขตฺวา อิจฺฉาโลภญฺจ ปาปกํ>
    text <อุโภ สนฺธิมติกฺกมฺม อสาตํ อุปปชฺชติฯ>
  text <๑๔๙>
    text <นาปรชฺฌาม สุมุข นปิ โลภาว มคฺคหิํ>
    text <สุตา จ ปณฺฑิตาตฺยตฺถ นิปุณา อตฺถจินฺตกาฯ>
  text <๑๕๐>
    text <อปฺเปวตฺถวติํ วาจํ พฺยาหเรยฺยุํ อิธาคตา>
    text <ตถา ตํ สมฺม เนสาโท วุตฺโต สุมุข มคฺคหิฯ>
  text <๑๕๑>
    text <เนว ภีตา กาสิปติ อุปนีตสฺมิ ชีวิเต>
    text <ภาเสมตฺถวติํ วาจํ สมฺปตฺตา กาลปริยายํฯ>
  text <๑๕๒>
    text <โย มิเคน มิคํ หนฺติ ปกฺขิํ วา ปน ปกฺขินา>
    text <สุเตน วา สุตํ กิณฺยา กิํ อนริยตรํ ตโตฯ>
  text <๑๕๓>
    text <โย จาริยรุทํ ภาเส อนริยธมฺมวสฺสิโต>
    text <อุโภ โส ธํสเต โลกา อิธ เจว ปรตฺถ จฯ>
  text <๑๕๔>
    text <น มชฺเชถ ยสํ ปตฺโต น พฺยาเธ ปตฺตสํสยํ>
    text <วายเมเถว กิจฺเจสุ สํวเร วิวรานิ จฯ>
  text <๑๕๕>
    text <เย วุทฺธา อพฺภติกฺกนฺตา สมฺปตฺตา กาลปริยายํ>
    text <อิธ ธมฺมํ จริตฺวาน เอวํเต ติทิวํ คตาฯ>
  text <๑๕๖>
    text <อิทํ สุตฺวา กาสิปติ ธมฺมมตฺตนิ ปาลย>
    text <ธตรฏฺฐญฺจ มุญฺจาหิ หํสานํ ปวรุตฺตมํฯ>
  text <๑๕๗>
    text <อาหรนฺตุทกํ ปชฺชํ อาสนญฺจ มหารหํ>
    text <ปญฺชรโต ปโมกฺขามิ ธตรฏฺฐํ ยสสฺสินํฯ>
  text <๑๕๘>
    text <ตญฺจ เสนาปติํ ธีรํ นิปุณํ อตฺถจินฺตกํ>
    text <โย สุเข สุขิโต รญฺเญ ทุกฺขิเต โหติ ทุกฺขิโตฯ>
  text <๑๕๙>
    text <เอทิโส โข อรหติ ปิณฺฑมสฺนาตุ ภตฺตุโน>
    text <ยถายํ สุมุโข รญฺโญ ปาณสาธารโณ สขาฯ>
  text <๑๖๐>
    text <ปีฐญฺจ สพฺพโสวณฺณํ อฏฺฐปาทํ มโนรมํ>
    text <มฏฺฐํ กาสิกมตฺถนฺนํ ธตรฏฺโฐ อุปาวิสิฯ>
  text <๑๖๑>
    text <โกจฺฉญฺจ สพฺพโสวณฺณํ เวยฺยคฺฆปริสิพฺพิตํ>
    text <สุมุโข อชฺฌุปาเวกฺขิ ธตรฏฺฐสฺสนนฺตรา ฯ>
  text <๑๖๒>
    text <เตสํ กญฺจนปตฺเตหิ ปุถู อาทาย กาสิโย>
    text <หํสานํ อภิหาเรสุํ อคฺครญฺโญ ปวาสิตํฯ>
  text <๑๖๓>
    text <ทิสฺวา อภิหฏํ อคฺคํ กาสิราเชน เปสิตํ>
    text <กุสโล ขตฺตธมฺมานํ ตโต ปุจฺฉิ อนนฺตราฯ>
  text <๑๖๔>
    text <กจฺจินฺนุ โภโต กุสลํ กจฺจิ โภโต อนามยํ>
    text <กจฺจิ รฏฺฐมิทํ ผีตํ ธมฺเมน มนุสาสสิฯ>
  text <๑๖๕>
    text <กุสลญฺเจว เม หํส อโถ หํส อนามยํ>
    text <อโถ รฏฺฐมิทํ ผีตํ ธมฺเมนํ มนุสาสหํฯ>
  text <๑๖๖>
    text <กจฺจิ โภโต อมจฺเจสุ โทโส โกจิ น วิชฺชติ>
    text <กจฺจิ จ เต ตวตฺเถสุ นาวกงฺขนฺติ ชีวิตํฯ>
  text <๑๖๗>
    text <อโถปิ เม อมจฺเจสุ โทโส โกจิ น วิชฺชติ>
    text <อโถปิ เต มมตฺเถสุ นาวกงฺขนฺติ ชีวิตํฯ>
  text <๑๖๘>
    text <กจฺจิ เต สาทิสี ภริยา อสฺสวา ปิยภาณินี>
    text <ปุตฺตรูปยสูเปตา ตว ฉนฺทวสานุคาฯ>
  text <๑๖๙>
    text <อโถ เม สาทิสี ภริยา อสฺสวา ปิยภาณินี>
    text <ปุตฺตรูปยสูเปตา มม ฉนฺทวสานุคาฯ>
  text <๑๗๐>
    text <กจฺจิ รฏฺฐํ อนุปฺปีฬํ อกุโตจิอุปทฺทวํ>
    text <อสาหเสน ธมฺเมน สเมน มนุสาสสิฯ>
  text <๑๗๑>
    text <อโถ รฏฺฐํ อนุปฺปีฬํ อกุโตจิอุปทฺทวํ>
    text <อสาหเสน ธมฺเมน สเมน มนุสาสหํฯ>
  text <๑๗๒>
    text <กจฺจิ สนฺโต อปจิตา อสนฺโต ปริวชฺชิตา>
    text <โน เจ ธมฺมํ นิรํกตฺวา อธมฺมมนุวตฺตสิฯ>
  text <๑๗๓>
    text <สนฺโต จ เม อปจิตา อสนฺโต ปริวชฺชิตา>
    text <ธมฺมเมวานุวตฺตามิ อธมฺโม เม นิรงฺกโตฯ>
  text <๑๗๔>
    text <กจฺจิ นานาคตํ ทีฆํ สมเวกฺขสิ ขตฺติย>
    text <กจฺจิ มตฺโต มทนีเย ปรโลกํ น สนฺตสิฯ>
  text <๑๗๕>
    text <นาหํ อนาคตํ ทีฆํ สมเวกฺขามิ ปกฺขิม>
    text <ฐิโต ทสสุ ธมฺเมสุ ปรโลกํ น สนฺตเส ฯ>
  text <๑๗๖>
    text <ทานํ สีลํ ปริจฺจาคํ อชฺชวํ มทฺทวํ ตปํ>
    text <อกฺโกธํ อวิหิํสญฺจ ขนฺติญฺจ อวิโรธนํฯ>
  text <๑๗๗>
    text <อิจฺเจเต กุสเล ธมฺเม ฐิเต ปสฺสามิ อตฺตนิ>
    text <ตโต เม ชายเต ปีติ โสมนสฺสญฺจนปฺปกํฯ>
  text <๑๗๘>
    text <สุมุโข จ อจินฺเตตฺวา วิสชฺชิ ผรุสํ คิรํ>
    text <ภาวโทสมนญฺญาย อสฺมากายํ วิหงฺคโมฯ>
  text <๑๗๙>
    text <โส กุทฺโธ ผรุสํ วาจํ นิจฺฉาเรสิ อโยนิโส>
    text <ยานสฺมาสุ น วิชฺชนฺติ นยิทํ ปญฺญวตามิวฯ>
  text <๑๘๐>
    text <อตฺถิ เม ตํ อติสารํ เวเคน มนุชาธิป>
    text <ธตรฏฺเฐ จ พทฺธสฺมิํ ทุกฺขํ เม วิปุลํ อหุฯ>
  text <๑๘๑>
    text <ตฺวํ โน ปิตาว ปุตฺตานํ ภูตานํ ธรณีริว>
    text <อสฺมากํ อธิปนฺนานํ ขมสฺสุ ราชกุญฺชรฯ>
  text <๑๘๒>
    text <เอตํ เต อนุโมทาม ยํ ภาวํ น นิคูหสิ>
    text <ขิลํ ปภินฺทสิ ปกฺขิ อุชุโกสิ วิหงฺคมฯ>
  text <๑๘๓>
    text <ยํ กิญฺจิ รตนํ อตฺถิ กาสิราช นิเวสเน>
    text <รชตํ ชาตรูปญฺจ มุตฺตา เวฬุริยา พหูฯ>
  text <๑๘๔>
    text <มณโย สงฺขมุตฺตญฺจ วตฺถกํ หริจนฺทนํ>
    text <อชินํ ทนฺตภณฺฑญฺจ โลหํ กาฬายสํ พหุํ>
    text <เอตํ ททามิ โว วิตฺตํ อิสฺสริยํ วิสฺสชามิ โวฯ>
  text <๑๘๕>
    text <อทฺธา อปจิตา ตฺยมฺหา สกฺกตา จ รเถสภ>
    text <ธมฺเมสุ วตฺตมานานํ ตฺวํ โน อาจริโย ภวฯ>
  text <๑๘๖>
    text <อาจริย สมนุญฺญาตา ตยา อนุมตา มยํ>
    text <ตํ ปทกฺขิณโต กตฺวา ญาติํ ปสฺเสมุรินฺทม ฯ>
  text <๑๘๗>
    text <สพฺพรตฺติํ จินฺตยิตฺวา มนฺตยิตฺวา ยถาตถํ>
    text <กาสิราชา อนุญฺญาสิ หํสานํ ปวรุตฺตมํฯ>
  text <๑๘๘>
    text <ตโต รตฺยา วิวสาเน สูริยุคฺคมนํ ปติ>
    text <เปกฺขโต กาสิราชสฺส ภวนา เต วิคาหิสุํฯ>
  text <๑๘๙>
    text <เต อโรเค อนุปฺปตฺเต ทิสฺวาน ปรเม ทิเช>
    text <เกกาติ มกรุํ หํสา ปุถุสทฺโท อชายถฯ>
  text <๑๙๐>
    text <เต ปตีตา ปมุตฺเตน ภตฺตุนา ภตฺตุคารวา>
    text <สมนฺตา ปริกิริํสุ อณฺฑชา ลทฺธปจฺจยาฯ>
  text <๑๙๑>
    text <เอวํ มิตฺตวตํ อตฺถา สพฺเพ โหนฺติ ปทกฺขิณา>
    text <หํสา ยถา ธตรฏฺฐา ญาติสงฺฆํ อุปาคมุนฺติฯ>
  stand <มหาหํสชาตกํ ทุติยํฯ>
  text <  <
  text <๕๓๕ สุธาโภชนชาตกํ ๓>
  text <๑๙๒>
    text <เนว กิณามิ นปิ วิกฺกิณามิ น จาปิ เม สนฺนิจโย จ อตฺถิ>
    text <สุกิจฺฉรูปํ วติทํ ปริตฺตํ ปตฺโถทโน นาลมยํ ทุวินฺนํฯ>
  text <๑๙๓>
    text <อปฺปมฺหา อปฺปกํ ทชฺชา อนุมชฺฌโต มชฺฌกํ>
    text <พหุมฺหา พหุกํ ทชฺชา อทานํ นุปปชฺชติ ฯ>
  text <๑๙๔>
    text <ตํ ตํ วทามิ โกสิย เทหิ ทานานิ ภุญฺช จ>
    text <อริยมคฺคํ สมารูห เนกาสี ลภเต สุขํฯ>
  text <๑๙๕>
    text <โมฆญฺจสฺส หุตํ โหติ โมฆญฺจาปิ สมีหิตํ>
    text <อติถิสฺมิํ โย นิสินฺนสฺมิํ เอโก ภุญฺชติ โภชนํฯ>
  text <๑๙๖>
    text <ตํ ตํ วทามิ โกสิย เทหิ ทานานิ ภุญฺช จ>
    text <อริยมคฺคํ สมารูห เนกาสี ลภเต สุขํฯ>
  text <๑๙๗>
    text <สจฺจญฺจสฺส หุตํ โหติ สจฺจญฺจาปิ สมีหิตํ>
    text <อติถิสฺมิํ โย นิสินฺนสฺมิํ เนโก ภุญฺชติ โภชนํฯ>
  text <๑๙๘>
    text <ตํ ตํ วทามิ โกสิย เทหิ ทานานิ ภุญฺช จ>
    text <อริยมคฺคํ สมารูห เนกาสี ลภเต สุขํฯ>
  text <๑๙๙>
    text <สรญฺจ ชุหติ โปโส พหุกาย คยาย จ>
    text <โทเณ ติมฺพรุติตฺถสฺมิํ สีฆโสเต มหาวเหฯ>
  text <๒๐๐>
    text <อตฺร จสฺส หุตํ โหติ อตฺร จสฺส สมีหิตํ>
    text <อติถิสฺมิํ โย นิสินฺนสฺมิํ เนโก ภุญฺชติ โภชนํฯ>
  text <๒๐๑>
    text <ตํ ตํ วทามิ โกสิย เทหิ ทานานิ ภุญฺช จ>
    text <อริยมคฺคํ สมารูห เนกาสี ลภเต สุขํฯ>
  text <๒๐๒>
    text <พฬิสญฺหิ โส นิคิลติ ทีฆสุตฺตํ สพนฺธนํ>
    text <อติถิสฺมิํ โย นิสินฺนสฺมิํ เอโก ภุญฺชติ โภชนํฯ>
  text <๒๐๓>
    text <ตํ ตํ วทามิ โกสิย เทหิ ทานานิ ภุญฺช จ>
    text <อริยมคฺคํ สมารูห เนกาสี ลภเต สุขํฯ>
  text <๒๐๔>
    text <อุฬารวณฺณา วต พฺราหฺมณา อิเม อยญฺจ โว สุนโข กิสฺส เหตุ>
    text <อุจฺจาวจํ วณฺณนิภํ วิกุพฺพติ อกฺขาถ โน พฺราหฺมณา เก นุ ตุมฺเหฯ>
  text <๒๐๕>
    text <จนฺโท จ สูริโย จ อุโภ อิธาคตา อยํ ปน มาตลิ เทวสารถิ>
    text <สกฺโกหมสฺมิ ติทสานมินฺโท เอโส จ โข ปญฺจสิโขติ วุจฺจติฯ>
  text <๒๐๖>
    text <ปาณิสฺสรา มุทิงฺคา จ มุรชาลมฺพรานิ จ>
    text <สุตฺตเมนํ ปโพเธนฺติ ปฏิพุทฺโธ จ นนฺทติฯ>
  text <๒๐๗>
    text <เย เกจิเม มจฺฉริโน กทริยา ปริภาสกา สมณพฺราหฺมณานํ>
    text <อิเธว นิกฺขิปฺป สรีรเทหํ กายสฺส เภทา นิรยํ วชนฺติฯ>
  text <๒๐๘>
    text <เย เกจิเม สุคฺคติมาสมานา ธมฺเม ฐิตา สํยเม สํวิภาเค>
    text <อิเธว นิกฺขิปฺป สรีรเทหํ กายสฺส เภทา สุคติํ วชนฺติฯ>
  text <๒๐๙>
    text <ตฺวํ โนสิ ญาติ ปุริมาสุ ชาติสุ โส มจฺฉรี โรสโก ปาปธมฺโม>
    text <ตเวว อตฺถาย อิธาคตมฺหา มา ปาปธมฺโม นิรยํ คมิตฺถ ฯ>
  text <๒๑๐>
    text <อทฺธา หิ มํ โว หิตกามา ยํ มํ สมนุสาสถ>
    text <โสหํ ตถา กริสฺสามิ สพฺพํ วุตฺตํ หิเตสิภิฯ>
  text <๒๑๑>
    text <เอสาหมชฺเชว อุปารมามิ น จาปิหํ กิญฺจิ กเรยฺย ปาปํ>
    text <น จาปิ เม กิญฺจิ อเทยฺยมตฺถิ น จาปิทตฺวา อุทกํ ปิวามิ ฯ>
  text <๒๑๒>
    text <เอวญฺจ เม ททโต สพฺพกาลํ โภคา อิเม วาสว ขียิสฺสนฺติ>
    text <ตโต อหํ ปพฺพชิสฺสามิ สกฺก หิตฺวาน กามานิ ยโถธิกานิฯ>
  text <๒๑๓>
    text <นคุตฺตเม คิริวเร คนฺธมาทเน โมทนฺติ ตา เทววราภิปาลิตา>
    text <อถาคมา อิสิวโร สพฺพโลกคู สุปุปฺผิตํ ทุมวรสาขมาทิยฯ>
  text <๒๑๔>
    text <สุจิํ สุคนฺธํ ติทเสหิ สกฺกตํ ปุปฺผุตฺตมํ อมรวเรหิ เสวิตํ>
    text <อลทฺธ มจฺเจหิ ว ทานเวหิ วา อญฺญตฺร เทเวหิ ตทารหํ หิทํ ฯ>
  text <๒๑๕>
    text <ตโต จตสฺโส กนกตฺตจูปมา อุฏฺฐาย นาริโย ปมทาธิปา มุนิํ>
    text <อาสา จ สทฺธา จ สิรี ตโต หิรี อิจฺจพฺรวุํ นารทเทว พฺราหฺมณํฯ>
  text <๒๑๖>
    text <สเจ อนุทฺทิฏฺฐํ ตยา มหามุนิ ปุปฺผํ อิมํ ปาริฉตฺตสฺส พฺรหฺเม>
    text <ททาหิ โน สพฺพา คติ เต อิชฺฌตุ ตุวมฺปิ โน โหหิ ยเถว วาสโวฯ>
  text <๒๑๗>
    text <ตํ ยาจมานาภิสเมกฺข นารโท อิจฺจพฺรวี สํกลหํ อุทีรยิ>
    text <น มยฺหมตฺถตฺถิ อิเมหิ โกจิ นํ ยาเยว โว เสยฺยสิ สา ปิฬนฺธถ ฯ>
  text <๒๑๘>
    text <ตฺวํ โนตฺตเมวาภิสเมกฺข นารท ยสฺสิจฺฉสิ ตสฺสา อนุปฺปเวจฺฉสุ>
    text <ยสฺสา หิ โน นารท ตฺวํ ปทสฺสสิ สาเยว โน เหหิติ เสฏฺฐสมฺมตาฯ>
  text <๒๑๙>
    text <อกลฺลเมตํ วจนํ สุคตฺเต โก พฺราหฺมโณ สํกลหํ อุทีรเย>
    text <คนฺตฺวาน ภูตาธิปเมว ปุจฺฉถ สเจ น ชานาถ อิธุตฺตมาธมํฯ>
  text <๒๒๐>
    text <ตา นารเทน ปรมปฺปโกปิตา อุทีริตา วณฺณมเทน มตฺตา>
    text <สกาเส คนฺตฺวาน สหสฺสจกฺขุโน ปุจฺฉิํสุ ภูตาธิปํ กา นุ เสยฺยสิฯ>
  text <๒๒๑>
    text <ตา ทิสฺวา อายตฺตมนา ปุรินฺทโท อิจฺจพฺรวี เทววโร กตญฺชลี>
    text <สพฺพาว โว โหถ สุคตฺเต สาทิสี โก เนว ภทฺเท กลหํ อุทีรยิฯ>
  text <๒๒๒>
    text <โย สพฺพโลกจฺจริโต มหามุนิ ธมฺเม ฐิโต นารโท สจฺจนิกฺกโม>
    text <โส โนพฺรวิ คิริวเร คนฺธมาทเน คนฺตฺวาน ภูตาธิปเมว ปุจฺฉถ>
    text <สเจ น ชานาถ อิธุตฺตมาธมํฯ>
  text <๒๒๓>
    text <อสุ พฺรหารญฺญจโร มหามุนิ นาทตฺวา ภตฺตํ วรคตฺเต ภุญฺชติ>
    text <วิเจยฺย ทานานิ ททาติ โกสิโย ยสฺสา หิ โส ทสฺสติ สาว เสยฺยสิฯ>
  text <๒๒๔>
    text <อสู หิ โย สมฺมติ ทกฺขิณํ ทิสํ คงฺคาย ตีเร หิมวนฺตปสฺสนิ>
    text <ส โกสิโย ทุลฺลภปานโภชโน ตสฺส สุธํ ปาปย เทวสารถิฯ>
  text <๒๒๕>
    text <ส มาตลี เทววเรน เปสิโต สหสฺสยุตฺตํ อภิรุยฺห สนฺทนํ>
    text <สุขิปฺปเมว อุปคมฺม อสฺสมํ อทิสฺสมาโน มุนิโน สุธํ อทาฯ>
  text <๒๒๖>
    text <อุทคฺคิหุตฺตํ อุปติฏฺฐโต หิ เม ปภงฺกรํ โลกตโมนุทุตฺตมํ>
    text <สพฺพานิ ภูตานิ อธิจฺจ วาสโว โก เนว เม ปาณิสุ กิํ สุโธทหิฯ>
  text <๒๒๗>
    text <สงฺขูปมํ เสตมตุลฺยทสฺสนํ สุจิํ สุคนฺธํ ปิยรูปมพฺภุตํ>
    text <อทิฏฺฐปุพฺพํ มม ชาตุ จกฺขุภิ กา เทวตา ปาณิสุ กิํ สุโธทหิฯ>
  text <๒๒๘>
    text <อหํ มหินฺเทน มเหสิ เปสิโต สุธาภิหาสิํ ตุริโต มหามุนิ>
    text <ชานาสิ มํ มาตลิ เทวสารถิ ภุญฺชสฺสุ ภตฺตุตฺตม มาภิวารยิ ฯ>
  text <๒๒๙>
    text <ภุตฺตา จ สา ทฺวาทส หนฺติ ปาปเก ขุทํ ปิปาสํ อรติํ ทรกฺลมํ>
    text <โกธูปนาหญฺจ วิวาทเปสุณํ สีตุณฺหตนฺทิญฺจ รสุตฺตมํ อิทํฯ>
  text <๒๓๐>
    text <น กปฺปตี มาตลิ มยฺห ภุญฺชิตุํ ปุพฺเพ อทตฺวา อิติ เม วตุตฺตมํ>
    text <น จาปิ เอกาสฺนมรียปูชิตํ อสํวิภาคี จ สุขํ น วินฺทติฯ>
  text <๒๓๑>
    text <ถีฆาตกา เย จิเม ปารทาริกา มิตฺตทฺทุโน เย จ สปนฺติ สุพฺพเต>
    text <สพฺเพ จ เต มจฺฉริปญฺจมาธมา ตสฺมา อทตฺวา อุทกมฺปิ นาสฺนิเย ฯ>
  text <๒๓๒>
    text <โส หิตฺถิยา วา ปุริสสฺส วา ปน ทสฺสามิ ทานํ วิทุสมฺปวณฺณิตํ>
    text <สทฺธา วทญฺญู อิธ วีตมจฺฉรา ภวนฺติ เหเต สุจิสจฺจสมฺมตา ฯ>
  text <๒๓๓>
    text <อโต มตา เทววเรน เปสิตา กญฺญา จตสฺโส กนกตฺตจูปมา>
    text <อาสา จ สทฺธา จ สิรี ตโต หิรี ตํ อสฺสมํ อาคมุ ยตฺถ โกสิโยฯ>
  text <๒๓๔>
    text <ตา ทิสฺวา สพฺโพ ปรมปฺปโมทิโต สุเภน วณฺเณน สิขาริวคฺคิโน>
    text <กญฺญา จตสฺโส จตุโร จตุทฺทิสา อิจฺจพฺรวี มาตลิโน จ สมฺมุขาฯ>
  text <๒๓๕>
    text <ปุริมํ ทิสํ กา ตฺวํ ปภาสิ เทวเต อลงฺกตา ตารวราว โอสธี>
    text <ปุจฺฉามิ ตํ กญฺจนเวลฺลิวิคฺคเห อาจิกฺข เม ตฺวํ กตมาสิ เทวตาฯ>
  text <๒๓๖>
    text <สิราห เทวีมนุเชภิ ปูชิตา อปาปสตฺตูปนิเสวินี สทา>
    text <สุธาวิวาเทน ตวนฺติมาคตา ตํ มํ สุธาย วรปญฺญ ภาชยฯ>
  text <๒๓๗>
    text <ยสฺสาหมิจฺฉามิ สุธํ มหามุนิ โส สพฺพกาเมหิ นโร ปโมทติ>
    text <สิรีติ มํ ชานหิ ชูหตุตฺตม ตํ มํ สุธาย วรปญฺญ ภาชยฯ>
  text <๒๓๘>
    text <สิปฺเปน วิชฺชาจรเณน พุทฺธิยา นรา อุเปตา ปคุณา สกมฺมุนา>
    text <ตยา วิหีนา น ลภนฺติ กิญฺจนํ ตยิทํ น สาธุ ยทิทํ ตยา กตํฯ>
  text <๒๓๙>
    text <ปสฺสามิ โปสํ อลสํ มหคฺฆสํ สุทุกฺกุลีนมฺปิ อรูปิมํ นรํ>
    text <ตยานุคุตฺโต สิริ ชาติมามปิ เปเสติ ทาสํ วิย โภควา สุขีฯ>
  text <๒๔๐>
    text <ตํ ตํ อสจฺจํ อวิภชฺชเสวินิํ ชานามิ มูฬฺหํ วิทุรานุปาตินิํ>
    text <น ตาทิสี อรหติ อาสนูทกํ กุโต สุธา คจฺฉ น มยฺห รุจฺจสิฯ>
  text <๒๔๑>
    text <กา สุกฺกทาฐา ปฏิมุกฺกกุณฺฑลา จิตฺตงฺคทา กมฺพุวิมฏฺฐธารินี>
    text <โอสิตฺตวณฺณํ ปริทยฺห โสภสิ กุสคฺคิรตฺตํ อปิฬยฺห มญฺชริํฯ>
  text <๒๔๒>
    text <มิคีว ภนฺตา สรจาปธารินา วิราธิตา มนฺทมิว อุทิกฺขสิ>
    text <โก เต ทุตีโย อิธ มนฺทโลจเน น ภายสิ เอกิกา กานเน วเนฯ>
  text <๒๔๓>
    text <น เม ทุตีโย อิธ มตฺถิ โกสิย มสกฺกสารปฺปภวมฺหิ เทวตา>
    text <อาสา สุธาสาย ตวนฺติมาคตา ตํ มํ สุธาย วรปญฺญ ภาชยฯ>
  text <๒๔๔>
    text <อาสาย ยนฺติ วาณิชา ธเนสิโน นาวํ สมารุยฺห ปเรนฺติ อณฺณเว>
    text <เต ตตฺถ สีทนฺติ อโถปิ เอกทา ชีนาธนา เอนฺติ วินฏฺฐปาภตาฯ>
  text <๒๔๕>
    text <อาสาย เขตฺตานิ กสนฺติ กสฺสกา วปนฺติ พีชานิ กโรนฺตุปายโส>
    text <อีตีนิปาเตน อวุฏฺฐิตาย วา น กิญฺจิ วินฺทนฺติ ตโต ผลาคมํฯ>
  text <๒๔๖>
    text <อถตฺตการานิ กโรนฺติ ภตฺตุสุ อาสํ ปุรกฺขตฺวา นรา สุเขสิโน>
    text <เต ภตฺตุรตฺถา อติคาฬฺหิตา ปุน ทิสา ปนสฺสนฺติ อลทฺธ กิญฺจนํฯ>
  text <๒๔๗>
    text <หิตฺวาน ธญฺญญฺจ ธนญฺจ ญาตเก อาสาย สคฺคาธิมนา สุเขสิโน>
    text <ตปนฺติ ลูขมฺปิ ตปํ จิรนฺตรํ กุมคฺคมารุยฺห ปเรนฺติ ทุคฺคติํฯ>
  text <๒๔๘>
    text <อาสา วิสํวาทิกสมฺมตา อิเม อาเส สุธาสํ วินยสฺสุ อตฺตนิ>
    text <น ตาทิสี อรหติ อาสนูทกํ กุโต สุธา คจฺฉ น มยฺห รุจฺจสิฯ>
  text <๒๔๙>
    text <ททฺทลฺลมานา ยสสา ยสสฺสินี ชิฆญฺญนามวฺหยนํ ทิสํ ปติ>
    text <ปุจฺฉามิ ตํ กญฺจนเวลฺลิวิคฺคเห อาจิกฺข เม ตฺวํ กตมาสิ เทวตาฯ>
  text <๒๕๐>
    text <สทฺธาห เทวีมนุเชหิ ปูชิตา อปาปสตฺตูปนิเสวินี สทา>
    text <สุธาวิวาเทน ตวนฺติมาคตา ตํ มํ สุธาย วรปญฺญ ภาชยฯ>
  text <๒๕๑>
    text <ทานํ ทมํ จาคมโถปิ สํยมํ อาทาย สทฺธาย กโรนฺติ เหกทา>
    text <เถยฺยํ มุสา กูฏมโถปิ เปสุณํ กโรนฺติ เหเก ปุน วิจฺจุตา ตยาฯ>
  text <๒๕๒>
    text <ภริยาสุ โปโส สทิสีสุ เปกฺขวา สีลูปปนฺนาสุ ปติพฺพตาสุปิ>
    text <วิเนตฺวาน ฉนฺทํ กุลิตฺถิยาสุปิ กโรติ สทฺธํ ปุน กุมฺภทาสิยาฯ>
  text <๒๕๓>
    text <ตฺวเมว สทฺเธ ปรทารเสวินี ปาปํ กโรสิ กุสลมฺปิ ริญฺจสิ>
    text <น ตาทิสี อรหติ อาสนูทกํ กุโต สุธา คจฺฉ น มยฺห รุจฺจสิฯ>
  text <๒๕๔>
    text <ชิฆญฺญรตฺติํ อรุณสฺมิมูหเต ยา ทิสฺสติ อุตฺตมรูปวณฺณินี>
    text <ตถูปมา มํ ปฏิภาสิ เทวเต อาจิกฺข เม ตฺวํ กตมาสิ อจฺฉราฯ>
  text <๒๕๕>
    text <กาลา นิทาเฆริว อคฺคิชาริว อนิเลริตา โลหิตปตฺตมาลินี>
    text <กา ติฏฺฐสิ มนฺทมิคาวโลกยํ ภาเสสมานาว คิรํ น มุญฺจสิฯ>
  text <๒๕๖>
    text <หิราห เทวีมนุเชหิ ปูชิตา อปาปสตฺตูปนิเสวินี สทา>
    text <สุธาวิวาเทน ตวนฺติมาคตา สาหํ น สกฺโกมิ สุธมฺปิ ยาจิตุํ>
    text <โกปีนรูปา วิย ยาจนิตฺถิยาฯ>
  text <๒๕๗>
    text <ธมฺเมน ญาเยน สุคตฺเต ลจฺฉสิ เอโส หิ ธมฺโม น หิ ยาจนา สุธา>
    text <ตํ ตํ อยาจนฺติมหํ นิมนฺตเย สุธาย ยญฺจิจฺฉสิ ตมฺปิ ทมฺมิ เตฯ>
  text <๒๕๘>
    text <สา ตฺวํ มยา อชฺช สกมฺหิ อสฺสเม นิมนฺติตา กญฺจนเวลฺลิวิคฺคเห>
    text <ตุวญฺหิ เม สพฺพรเสหิ ปูชิยา ตํ ปูชยิตฺวาน สุธมฺปิ อสฺนิเยฯ>
  text <๒๕๙>
    text <สา โกสิเยนานุมตา ชุตีมตา อทฺธา หิริ รมฺมํ ปาวิสิ ยสฺสมํ>
    text <อุทกวนฺตํ ผลมริยปูชิตํ อปาปสตฺตูปนิเสวิตํ สทาฯ>
  text <๒๖๐>
    text <รุกฺขคฺคหานา พหุเกตฺถ ปุปฺผิตา อมฺพา ปิยาลา ปนสา จ กิํสุกา>
    text <โสภญฺชนา โลทฺทมโถปิ ปทฺมกา เกกา จ ภงฺคา ติลกา สุปุปฺผิตาฯ>
  text <๒๖๑>
    text <สาลา กเรรี พหุเกตฺถ ชมฺพุโย อสฺสตฺถนิคฺโรธมธุกเวตสา>
    text <อุทฺทาลกา ปาฏลิ สินฺทุวารกา มนุญฺญคนฺธา มุจลินฺทเกตกาฯ>
  text <๒๖๒>
    text <หเรณุกา เวฬุกา เกณุ ตินฺทุกา สามากนีวารมโถปิ จีนกา>
    text <โมจา กทลี พหุเกตฺถ สาลิโย ปวีหโย อาภูชิโน จ ตณฺฑุลาฯ>
  text <๒๖๓>
    text <ตสฺเสวุตฺตรปสฺเสน ชาตา โปกฺขรณี สิวา>
    text <อกกฺกสา อปพฺภารา สาธุ อปฺปฏิคนฺธิกาฯ>
  text <๒๖๔>
    text <ตตฺถ มจฺฉา สนฺนิรตา เขมิโน พหุโภชนา>
    text <สิงฺคู สวงฺกา สํกุลา สตวงฺกา จ โรหิตา>
    text <อาฬิคคฺครกากิณฺณา ปาฐีนา กากมจฺฉกาฯ>
  text <๒๖๕>
    text <ตตฺถ ปกฺขี สนฺนิรตา เขมิโน พหุโภชนา>
    text <หํสา โกญฺจา มยูรา จ จกฺกวากา จ กุกฺกุหา>
    text <กุณาลกา พหู จิตฺรา สิขณฺฑี ชีวชีวกาฯ>
  text <๒๖๖>
    text <ตตฺถ ปานาย มายนฺติ นานา มิคคณา พหู>
    text <สีหา พฺยคฺฆา วราหา จ อจฺฉโกกตรจฺฉโยฯ>
  text <๒๖๗>
    text <ปลาสาทา ควชา จ มหิํสา โรหิตา รุรู>
    text <เอเณยฺยา จ วราหา จ คณิโน นีกสูกรา>
    text <กทลิมิคา พหุเกตฺถ พิฬารา สสกณฺณิกา ฯ>
  text <๒๖๘>
    text <ฉมาคิรี ปุปฺผวิจิตฺรสนฺถตา ทิชาภิฆุฏฺฐา ทิชสงฺฆเสวิตาฯ>
  text <๒๖๙>
    text <สา สุตฺตจา นีลทุมาภิลมฺพิตา วิชฺชุ มหาเมฆริวานุปชฺชถ>
    text <ตสฺสา สุสมฺพนฺธสิรํ กุสามยํ สุจิํ สุคนฺธํ อชินูปเสวิตํ>
    text <อตฺริจฺจ โกจฺฉํ หิริเมตทพฺรวิ นิสีท กลฺยาณิ สุขยิทมาสนํฯ>
  text <๒๗๐>
    text <ตสฺสา ตทา โกจฺฉคตาย โกสิโย ยทิจฺฉมานาย ชฏาชินนฺธโร>
    text <นเวหิ ปตฺเตหิ สยํ สหูทกํ สุธาภิหาสี ตุริโต มหามุนิฯ>
  text <๒๗๑>
    text <สา ตํ ปฏิคฺคยฺห อุโภหิ ปาณิภิ อิจฺจพฺรวิ อตฺตมนา ชฏาธรํ>
    text <หนฺทาหํ เอตรหิ ปูชิตา ตยา คจฺเฉยฺยํ พฺรหฺเม ติทิวํ ชิตาวินีฯ>
  text <๒๗๒>
    text <สา โกสิเยนานุมตา ชุตีมตา อุทีริตา วณฺณมเทน มตฺตา>
    text <สกาเส คนฺตฺวาน สหสฺสจกฺขุโน อยํ สุธา วาสว เทหิ เม ชยํฯ>
  text <๒๗๓>
    text <ตเมน สกฺโกปิ ตทา อปูชยิ สหินฺทเทวา สุรกญฺญมุตฺตมํ>
    text <สา ปญฺชลี เทวมนุสฺสปูชิตา นวมฺหิ โกจฺฉมฺหิ ยทา อุปาวิสิฯ>
  text <๒๗๔>
    text <ตเมว สํสี ปุนเทว มาตลิํ สหสฺสเนตฺโต ติทสานมินฺโท>
    text <คนฺตฺวาน วากฺยํ มม พฺรูหิ โกสิยํ อาสาย สทฺธา สิริยา จ โกสิย>
    text <หิรี สุธํ เกน มลตฺถ เหตุนาฯ>
  text <๒๗๕>
    text <ตํ สุ วตฺถํ อุทตารยี รถํ ททฺทลฺลมานํ อุปการิยสาทิสํ ฯ>
    text <ชมฺโพนทีสํ ตปเนยฺยสนฺนิภํ อลงฺกตํ กญฺจนจิตฺตสนฺนิภํฯ>
  text <๒๗๖>
    text <สุวณฺณจนฺเทตฺถ พหู นิปาติตา หตฺถี ควสฺสา กิกิพฺยคฺฆทีปิโย>
    text <เอเณยฺยกา ลงฺฆมเยตฺถ ปกฺขิโน มิเคตฺถ เวฬุริยมยา ยุธา ยุตาฯ>
  text <๒๗๗>
    text <ตตฺถสฺสราชหรโย อโยชยุํ ทสสตานิ สุสุนาคสาทิเส>
    text <อลงฺกเต กญฺจนชาลุรจฺฉเท อาเวฬิเน สทฺทคเม อสงฺคิเตฯ>
  text <๒๗๘>
    text <ตํ ยานเสฏฺฐํ อภิรุยฺห มาตลิ ทิสา อิมาโย อภินาทยิตฺถ>
    text <นภญฺจ เสลญฺจ วนปฺปตินิญฺจ สสาครํ ปพฺยธยิตฺถ เมทินิํฯ>
  text <๒๗๙>
    text <ส ขิปฺปเมว อุปคมฺม อสฺสมํ ปาวารเมกํสกโต กตญฺชลี>
    text <พหุสฺสุตํ วุทฺธํ วินีตวนฺตํ อิจฺจพฺรวี มาตลิ เทวพฺราหฺมณํฯ>
  text <๒๘๐>
    text <อินฺทสฺส วากฺยํ นิสาเมหิ โกสิย ทูโต อหํ ปุจฺฉติ ตํ ปุรินฺทโท>
    text <อาสาย สทฺธา สิริยา จ โกสิย หิรี สุธํ เกน มลตฺถ เหตุนาฯ>
  text <๒๘๑>
    text <อนฺธา สิรี มํ ปฏิภาติ มาตลิ สทฺธา อนิจฺจา ปน เทวสารถิ>
    text <อาสา วิสํวาทิกสมฺมตา หิ เม หิรี จ อริยมฺหิ คุเณ ปติฏฺฐิตาฯ>
  text <๒๘๒>
    text <กุมาริโย ยาจิมา โคตฺตรกฺขิตา ชิณฺณา จ ยา ยา จ สภตฺตุอิตฺถิโย>
    text <ตา ฉนฺทราคํ ปุริเสสุ อุคฺคตํ หิริยา นิวาเรนฺติ สจิตฺตมตฺตโนฯ>
  text <๒๘๓>
    text <สงฺคามสีเส สรสตฺติสํยุเต ปราชิตานํ ปตตํ ปลายินํ>
    text <หิริยา นิวตฺตนฺติ ชหิตฺว ชีวิตํ เต สมฺปฏิจฺฉนฺติ ปุนา หิรีมนาฯ>
  text <๒๘๔>
    text <เวลา ยถา สาครเวควารินี หิราย หิ ปาปชนํ นิวารินี>
    text <ตํ สพฺพโลเก หิริมริยปูชิตํ อินฺทสฺส ตํ เวทย เทวสารถิฯ>
  text <๒๘๕>
    text <โก เต อิมํ โกสิย ทิฏฺฐิโมทหิ พฺรหฺมา มหินฺโท อถ วา ปชาปติ>
    text <หิราย เทเวสุ หิ เสฏฺฐสมฺมตา ธีตา มหินฺทสฺส มเหสิ ชายถฯ>
  text <๒๘๖>
    text <หนฺเทหิ ทานิ ติทิวํ อปกฺกม รถํ สมารุยฺห มมายิตํ อิมํ>
    text <อินฺโท จ ตํ อินฺทสโคตฺต กงฺขติ อชฺเชว ตฺวํ อินฺทสหพฺยตํ วชฯ>
  text <๒๘๗>
    text <เอวํ วิสุชฺฌนฺติ อปาปกมฺมิโน อโถ สุจิณฺณสฺส ผลํ น นสฺสติ>
    text <เย เกจิ มทฺทกฺขุ สุธาย โภชนํ สพฺเพว เต อินฺทสหพฺยตํ คตาฯ>
  text <๒๘๘>
    text <หิรี อุปฺปลวณฺณาสิ โกสิโย ทานปติ ภิกฺขุ>
    text <อนุรุทฺโธ ปญฺจสิโข อานนฺโท อาสิ มาตลิฯ>
  text <๒๘๙>
    text <สูริโย กสฺสโป ภิกฺขุ โมคฺคลฺลาโนสิ จนฺทิมา>
    text <นารโท สาริปุตฺโตสิ สมฺพุทฺโธ อาสิ วาสโวติฯ>
  stand <สุธาโภชนชาตกํ ตติยํฯ>
  text <  <
  text <๕๓๖ กุณาลชาตกํ ๔>
  text <เอวมกฺขายติ เอวมนุสูยติ ฯ สพฺโพสธธรณิธเร เนกปุปฺผมาลฺยวิตเต คช-ควช มหิํส-รุรุ-จมร-ปสท-ขคฺค-โคกณฺณ-สีห-พฺยคฺฆ-ทีปิ-อจฺฉ-โกก-ตรจฺฉ-อุทฺทาร-กทลิมิค- พิฬาร-สส-กณฺณิกานุจริเตอากิณฺณเนลมณฺฑลมหาวราหนาคกุลกเรณุ -สงฺฆาธิวุฏฺเฐ อิสฺสมิค- สาขมิค-สรภมิค-เอณีมิค-วาตมิค-ปสทมิค-ปุริสาลุ -กิมฺปุริส-ยกฺข-รกฺขสนิเสวิเต อมชฺชวมญฺชรีธร-ปหฏฺฐ -ปุปฺผผุสิตคฺคา เนกปาทปคณวิตเตกุรร-จโกร-วารณ-มยูร-ปรภต- ชีวญฺชีวก-เจลาวกา-ภิงฺการ-กรวีกมตฺตวิหงฺคคณ-สตต สมฺปฆุฏฺเฐอญฺชน-มโนสิลา-หริตาล- หิงฺคุลกเหม-รชตกนกาเนกธาตุสตวินทฺธปฏิมณฺฑิตปฺปเทเส เอวรูเป ขลุ โภ รมฺเม วนสณฺเฑ กุณาโล นาม สกุโณ ปฏิวสติ อติวิย จิตฺโต อติวิย จิตฺตปตฺตจฺฉทโนฯ>
  text <ตสฺเสว ขลุ โภ กุณาลสฺส สกุณสฺส อฑฺฒุฑฺฒานิ อิตฺถิสหสฺสานิ ปริจาริกา ทิชกญฺญาโยฯ อถ ขลุ โภ ทฺเว ทิชกญฺญาโย กฏฺฐํ มุเขน ฑํสิตฺวา ตํ กุณาลํ สกุณํ มชฺเฌ นิสีทาเปตฺวา อุฑฺเฑนฺติ มา นํ กุณาลํ สกุณํ อทฺธานปริยายปเถ กิลมโถ อุพฺพาเหตฺถาติ ฯ>
  text <ปญฺจสตา ทิชกญฺญาโย เหฏฺฐโต เหฏฺฐโต อุฑฺเฑนฺติ สจายํ กุณาโล สกุโณ อาสนา ปริปติสฺสติ มยํ ตํ ปกฺเขหิ ปฏิคฺคเหสฺสามาติฯ>
  text <ปญฺจสตา ทิชกญฺญาโย อุปรูปริ อุฑฺเฑนฺติ มา นํ กุณาลํ สกุณํ อาตโป ปริตาเปสีติ ฯ>
  text <ปญฺจสตา ปญฺจสตา ทิชกญฺญาโย อุภโตปสฺเสน อุฑฺเฑนฺติ มา นํ กุณาลํ สกุณํ สีตํ วา อุณฺหํ วา ติณํ วา รโช วา วาโต วา อุสฺสาโว วา อุปปฺผุสีติฯ>
  text <ปญฺจสตา ทิชกญฺญาโย ปุรโต ปุรโต อุฑฺเฑนฺติ มา นํ กุณาลํ สกุณํ โคปาลกา วา ปสุปาลกา วา ติณหารกา วา กฏฺฐหารกา วา วนกมฺมิกา วา กฏฺเฐน วา กฐเลน วา ปาณินา วา เลฑฺฑุนา วา ทณฺเฑน วา สตฺเถน วา สกฺขราหิ วา ปหารํ อทํสุฯ มายํ กุณาโล สกุโณ คจฺเฉหิ วา ลตาหิ วา รุกฺเขหิ วา สาขาหิ วา ถมฺเภหิ วา ปาสาเณหิ วา พลวนฺเตหิ วา ปกฺขีหิ สงฺคเมสีติ ฯ>
  text <ปญฺจสตา ทิชกญฺญาโย ปจฺฉโต ปจฺฉโต อุฑฺเฑนฺติ สณฺหาหิ สขิลาหิ มญฺชูหิ มธุราหิ วาจาหิ สมุทาจรนฺติโย มายํ กุณาโล สกุโณ อาสเน ปริยุกฺกณฺฐีติฯ>
  text <ปญฺจสตา ทิชกญฺญาโย ทิโสทิสํ อุฑฺเฑนฺติ อเนกรุกฺขวิวิธวิกติผลมาหรนฺติโย มายํ กุณาโล สกุโณ ขุทาย ปริกิลมิตฺถาติฯ>
  text <อถ ขลุ โภ ตา ทิชกญฺญาโย ตํ กุณาลํ สกุณํ อาราเมเนว อารามํ อุยฺยาเนเนว อุยฺยานํ นทีติตฺเถเนว นทีติตฺถํ ปพฺพตสิขเรเนว ปพฺพตสิขรํ อมฺพวเนเนว อมฺพวนํ ชมฺพุวเนเนว ชมฺพุวนํ ลพุชวเนเนว ลพุชวนํ นาฬิเกรสญฺจาริเยเนว นาฬิเกรสญฺจาริยํ ขิปฺปเมว อภิสมฺโภนฺติ รติตฺถาย ฯ>
  text <อถ ขลุ โภ กุณาโล สกุโณ ตาหิ ทิชกญฺญาหิ ทิวสํ ปริพฺยูฬฺโห เอวํ อปสาเทติ นสฺสถ ตุมฺเห วสลิโย วินสฺสถ ตุมฺเห วสลิโย โจริโย ธุตฺติโย อสติโย ลหุจิตฺตาโย กตสฺส อปฺปฏิการิกาโย อนิโล วิย เยนกามํคมาโยติฯ>
  text <ตสฺเสว ขลุ โภ หิมวโต ปพฺพตราชสฺส ปุรตฺถิมทิสาภาเค สุสุขุมสุนิปุณคิริปฺปภว หริตุปยนฺติโยฯ>
  text <อุปฺปล ปทุม กุมุท นฬิน สตปตฺต โสคนฺธิก มนฺทาลก สมฺปติวิรูฬฺหสุจิคนฺธ มนุญฺญมาวกปฺปเทเส ฯ>
  text <กุรวก-มุจลินฺท-เกตก-เวทิส-วญฺชุล -ปุนฺนาคพกุล-ติลก-ปิยก-หสนสาล-สฬลจมฺปก อโสก-นาครุกฺข-ติรีฏิ-ภุชปตฺต-โลทฺท-จนฺทโนฆวเนกาฬาครุ-ปทฺมก-ปิยงฺคุ-เทวทารุกโจจคหเน กกุธกุฏชองฺโกล-กจฺจิการ -กณิการ-กณฺณิการ-กนเวร-โกรณฺฑก-โกวิฬาร-กิํสุก-โยธิก วนมลฺลิก -มนงฺคณ-มนวชฺช-ภณฺฑิ-สุรุจิร-ภคินิมาลามลฺยธเร ชาติสุมนมธุคนฺธิก- ธนุตกฺการิ ตาลีส-ตครมุสีรโกฏฺฐ-กจฺฉวิตเต อติมุตฺตกสํกุสุมิตลตาวิตตปฏิมณฺฑิตปฺปเทเส หํส-ปิลว-กาทมฺพ-การณฺฑวาภินทิเต วิชฺชาธร-สิทฺธ -สมณ-ตาปสคณาธิวุฏฺเฐ วรเทว-ยกฺข-รกฺขส-ทานว-คนฺธพฺพ-กินฺนรมโหรคานุจิณฺณปฺปเทเส เอวรูเป ขลุ โภ รมฺเม วนสณฺเฑ ปุณฺณมุโข นาม ผุสฺสโกกิโล ปฏิวสติ อติวิย มธุรคิโร วิลาสิตนยโน มตฺตกฺโข ฯ>
  text <ตสฺเสว ขลุ โภ ปุณฺณมุขสฺส ผุสฺสโกกิลสฺส อฑฺฒุฑฺฒานิ อิตฺถิสตานิ ปริจาริกา ทิชกญฺญาโยฯ อถ ขลุ โภ ทฺเว ทิชกญฺญาโย กฏฺฐํ มุเขน ฑํสิตฺวา ตํ ปุณฺณมุขํ ผุสฺสโกกิลํ มชฺเฌ นิสีทาเปตฺวา อุฑฺเฑนฺติ มา นํ ปุณฺณมุขํ ผุสฺสโกกิลํ อทฺธานปริยายปเถ กิลมโถ อุพฺพาเหตฺถาติฯ>
  text <ปญฺญาส ทิชกญฺญาโย เหฏฺฐโต เหฏฺฐโต อุฑฺเฑนฺติ สจายํ ปุณฺณมุโข ผุสฺสโกกิโล อาสนา ปริปติสฺสติ มยํ ตํ ปกฺเขหิ ปฏิคฺคเหสฺสามาติฯ>
  text <ปญฺญาส ทิชกญฺญาโย อุปรูปริ อุฑฺเฑนฺติ มา นํ ปุณฺณมุขํ ผุสฺสโกกิลํ อาตโป ปริตาเปสีติฯ>
  text <ปญฺญาส ปญฺญาส ทิชกญฺญาโย อุภโตปสฺเสน อุฑฺเฑนฺติ มา นํ ปุณฺณมุขํ ผุสฺสโกกิลํ สีตํ วา อุณฺหํ วา ติณํ วา รโช วา วาโต วา อุสฺสาโว วา อุปปฺผุสีติฯ>
  text <ปญฺญาส ทิชกญฺญาโย ปุรโต ปุรโต อุฑฺเฑนฺติ มา นํ ปุณฺณมุขํ ผุสฺสโกกิลํ โคปาลกา วา ปสุปาลกา วา ติณหารกา วา กฏฺฐหารกา วา วนกมฺมิกา วา กฏฺเฐน วา กถลาย วา ปาณินา วา เลฑฺฑุนา วา ทณฺเฑน วา สตฺเถน วา สกฺขราหิ วา ปหารํ อทํสุฯ มายํ ปุณฺณมุโข ผุสฺสโกกิโล คจฺเฉหิ วา ลตาหิ วา รุกฺเขหิ วา สาขาหิ วา ถมฺเภหิ วา ปาสาเณหิ วา พลวนฺเตหิ วา ปกฺขีหิ สงฺคาเมสีติฯ>
  text <ปญฺญาส ทิชกญฺญาโย ปจฺฉโต ปจฺฉโต อุฑฺเฑนฺติ สณฺหาหิ สขิลาหิ มญฺชูหิ มธุราหิ วาจาหิ สมุทาจรนฺติโย มายํ ปุณฺณมุโข ผุสฺสโกกิโล อาสเน ปริยุกฺกณฺฐีติฯ>
  text <ปญฺญาส ทิชกญฺญาโย ทิโสทิสํ อุฑฺเฑนฺติ อเนกรุกฺขวิวิธวิกติผลมาหรนฺติโย มายํ ปุณฺณมุโข ผุสฺสโกกิโล ขุทาย ปริกิลมิตฺถาติฯ>
  text <อถ ขลุ โภ ตา ทิชกญฺญาโย ตํ ปุณฺณมุขํ ผุสฺสโกกิลํ อาราเมเนว อารามํ อุยฺยาเนเนว อุยฺยานํ นทีติตฺเถเนว นทีติตฺถํ ปพฺพตสิขเรเนว ปพฺพตสิขรํ อมฺพวเนเนว อมฺพวนํ ชมฺพุวเนเนว ชมฺพุวนํ ลพุชวเนเนว ลพุชวนํ นาฬิเกรสญฺจาริเยเนว นาฬิเกรสญฺจาริยํ ขิปฺปเมว อภิสมฺโภนฺติ รติตฺถายฯ>
  text <อถ ขลุ โภ ปุณฺณมุโข ผุสฺสโกกิโล ตาหิ ทิชกญฺญาหิ ทิวสํ ปริพฺยูฬฺโห เอวํ ปสํสติ สาธุ สาธุ ภคินิโย เอตํ โข ภคินิโย ตุมฺหากํ ปติรูปํ กุลธีตานํ ยํ ตุมฺเห ภตฺตารํ ปริจเรยฺยาถาติฯ>
  text <อถ ขลุ โภ ปุณฺณมุโข ผุสฺสโกกิโล เยน กุณาโล สกุโณ เตนุปสงฺกมิฯ อทฺทสํสุ โข กุณาลสฺส สกุณสฺส ปริจาริกา ทิชกญฺญาโย ตํ ปุณฺณมุขํ ผุสฺสโกกิลํ ทูรโตว อาคจฺฉนฺตํ ทิสฺวาน เยน ปุณฺณมุโข ผุสฺสโกกิโล เตนุปสงฺกมิํสุ อุปสงฺกมิตฺวา ตํ ปุณฺณมุขํ ผุสฺสโกกิลํ เอตทโวจุํ อยํ สมฺม ปุณฺณมุข กุณาโล สกุโณ อติวิย ผรุโส อติวิย ผรุสวาโจ อปฺเปวนาม ตวมฺปิ อาคมฺม ปิยวาจํ ลเภยฺยามาติฯ อปฺเปวนาม ภคินิโยติ วตฺวา เยน กุณาโล สกุโณ เตนุปสงฺกมิ อุปสงฺกมิตฺวา กุณาเลน สกุเณน สทฺธิํ ปฏิสมฺโมทิตฺวา เอกมนฺตํ นิสีทิฯ เอกมนฺตํ นิสินฺโน โข ปุณฺณมุโข ผุสฺสโกกิโล ตํ กุณาลํ สกุณํ เอตทโวจ กิสฺส ตฺวํ สมฺม กุณาล อิตฺถีนํ สุชาตานํ กุลธีตานํ สมฺมาปฏิปนฺนานํ มิจฺฉาปฏิปนฺโนสิ อมนาปภาณีนมฺปิ กิร สมฺม กุณาล อิตฺถีนํ มนาปภาณินา ภวิตพฺพํ กิมงฺค ปน มนาปภาณีนนฺติ>
  text <เอวํ วุตฺเต กุณาโล สกุโณ ตํ ปุณฺณมุขํ ผุสฺสโกกิลํ เอวํ อปสาเทสิ นสฺส ตฺวํ สมฺม ชมฺม วสล วินสฺส ตฺวํ สมฺม ชมฺม วสล โก นุ ตยา วิยตฺโต ชายาชิเนนาติฯ เอวํ อปสาทิโต จ ปน ปุณฺณมุโข ผุสฺสโกกิโล ตโตเยว ปฏินิวตฺติฯ>
  text <อถ ขลุ โภ ปุณฺณมุขสฺส ผุสฺสโกกิลสฺส อปเรน สมเยน นจิรสฺเสว ขโร อาพาโธ อุปฺปชฺชิ โลหิตปกฺขนฺทิกาฯ พาฬฺหา เวทนา วตฺตนฺติ มารณนฺติกา ฯ อถ ขลุ โภ ปุณฺณมุขสฺส ผุสฺสโกกิลสฺส ปริจาริกานํ ทิชกญฺญานํ เอตทโหสิ อาพาธิโก โข อยํ ปุณฺณมุโข ผุสฺสโกกิโล อปฺเปวนาม อิมมฺหา อาพาธา วุฏฺฐเหยฺยาติ เอกํ อทุติยํ โอหาย เยน กุณาโล สกุโณ เตนุปสงฺกมิํสุฯ อทฺทสา โข กุณาโล สกุโณ ตา ทิชกญฺญาโย ทูรโตว อาคจฺฉนฺติโย ทิสฺวาน ตา ทิชกญฺญาโย เอตทโวจ กหํ ปน ตุมฺหํ วสลิโย ภตฺตาติ อาพาธิโก โข สมฺม กุณาล ปุณฺณมุโข ผุสฺสโกกิโล อปฺเปวนาม ตมฺหา อาพาธา วุฏฺฐเหยฺยาติฯ เอวํ วุตฺเต กุณาโล สกุโณ ตา ทิชกญฺญาโย เอวํ อปสาเทสิ นสฺสถ ตุมฺเห วสลิโย วินสฺสถ ตุมฺเห วสลิโย โจริโย ธุตฺติโย อสติโย ลหุจิตฺตาโย กตสฺส อปฺปฏิการิกาโย อนิโล วิย เยนกามํคมาโยติ วตฺวา เยน ปุณฺณมุโข ผุสฺสโกกิโล เตนุปสงฺกมิ อุปสงฺกมิตฺวา ตํ ปุณฺณมุขํ ผุสฺสโกกิลํ เอตทโวจ หํ สมฺม ปุณฺณมุขาติฯ หํ สมฺม กุณาลาติฯ>
  text <อถ ขลุ โภ กุณาโล สกุโณ ตํ ปุณฺณมุขํ ผุสฺสโกกิลํ ปกฺเขหิ จ มุขตุณฺฑเกน จ ปริคฺคเหตฺวา วุฏฺฐาเปตฺวา นานาเภสชฺชานิ ปายาเปสิฯ อถ ขลุ โภ ปุณฺณมุขสฺส ผุสฺสโกกิลสฺส โส อาพาโธ ปฏิปฺปสฺสมฺภีติฯ อถ ขลุ โภ กุณาโล สกุโณ ตํ ปุณฺณมุขํ ผุสฺสโกกิลํ คิลานวุฏฺฐิตํ อจิรวุฏฺฐิตํ เคลญฺญา เอตทโวจ>
  text <ทิฏฺฐา มยา สมฺม ปุณฺณมุข กณฺหา ทฺเวปิติกา ปญฺจปติกาย ฉฏฺเฐ ปุริเส จิตฺตํ ปฏิพนฺธนฺติยา ยทิทํ กพนฺเธ ปีฐสปฺปิมฺหีติฯ ภวติ จ ปนุตฺตเรตฺถ วากฺยํ>
  text <๒๙๐>
    text <อถชฺชุโน นกุโล ภีมเสโน ยุธิฏฺฐิโล สหเทโว จ ราชา>
    text <เอเต ปตี ปญฺจ มตฺติจฺจ นารี อกาสิ ขุชฺชวามนเกน ปาปนฺติฯ>
  text <ทิฏฺฐา มยา สมฺม ปุณฺณมุข สจฺจตปาปี นาม สมณี สุสานมชฺเฌ วสนฺตี จตุตฺถภตฺตํ ปริณามยมานา สุราธุตฺตเกน ปาปมกาสิฯ>
  text <ทิฏฺฐา มยา สมฺม ปุณฺณมุข กากวตี นาม เทวี สมุทฺทมชฺเฌ วสนฺตี ภริยา เวนเตยฺยสฺส นฏกุเวเรน ปาปมกาสิฯ>
  text <ทิฏฺฐา มยา สมฺม ปุณฺณมุข กุรุงฺคเทวี นาม โลมสุทฺทรี เอฬิกกุมารํ กามยมานา ฉฬงฺคกุมารธนนฺเตวาสินา ปาปมกาสิฯ>
  text <เอวญฺเหตํ มยา ญาตํ พฺรหฺมทตฺตสฺส มาตรํ โอหาย โกสลราชํ ปญฺจาลจณฺเฑน ปาปมกาสิฯ>
  text <๒๙๑>
    text <เอตา จ อญฺญา จ อกํสุ ปาปํ ตสฺมาหมิตฺถีนํ น วิสฺสเส นปฺปสํเส>
    text <มหี ยถา ชคติ สมานรตฺตา วสุนฺธรา อิตรีตราปติฏฺฐา>
    text <สพฺพสหา อผนฺทนา อกุปฺปา ตถิตฺถิโย ตาโย น วิสฺสเส นโรฯ>
  text <๒๙๒>
    text <สีโห ยถา โลหิตมํสโภชโน วาฬมิโค ปญฺจาวุโธ สุรุทฺโธ>
    text <ปสยฺหขาที ปรหิํสเน รโต ตถิตฺถิโย ตาโย น วิสฺสเส นโรฯ>
  text <น ขลุ สมฺม ปุณฺณมุข เวสิโย นาริโย คมนิโย น เหตา พนฺธกิโย นาม วธิกาโย นาม เอตาโย ยทิทํ เวสิโย นาริโย คมนิโยติฯ>
  text <โจโร วิย เวณิกตา มทิราว ทิทฺธา วาณิโช วิย วาจาสนฺถุติโย อิสฺสสิงฺฆมิว วิปริวตฺตาโย อุรคามิว ทุชิวฺหาโย โสพฺภมิว ปฏิจฺฉนฺนา ปาตาลมิว ทุปฺปูรา รกฺขสี วิย ทุตฺโตสา ยโมเวกนฺตหาริโย สิขีริว สพฺพภกฺขา นทีริว สพฺพวาหี อนิโล วิย เยนกามํจรา เนรุ วิย อวิเสสกรา วิสรุกฺโข วิย นิจฺจผลิตาโยติฯ ภวติ จ ปนุตฺตเรตฺถ วากฺยํ>
  text <๒๙๓>
    text <ยถา โจโร ยถา ทิทฺโธ วาณิโชว วิกตฺถนี>
    text <อิสฺสสิงฺฆมิว ปริวตฺตา ทุชิวฺหา อุรโค วิยฯ>
  text <๒๙๔>
    text <โสพฺภมิว ปฏิจฺฉนฺนา ปาตาลมิว ทุปฺปุรา>
    text <รกฺขสี วิย ทุตฺโตสา ยโมเวกนฺตหาริโยฯ>
  text <๒๙๕>
    text <>
    text <วิสรุกฺโข วิย นิจฺจผลา นาสยนฺติ ฆเร โภคํ>
    text <รตนนฺตกริตฺถิโยติ ฯ>
  text <ยถา สิขี นที วาโต เนรุนาว สมาคตาฯ>
  text <จตฺตาริมานิ สมฺม ปุณฺณมุข ยานิ วตฺถูนิ กิจฺเจ ชาเต อนตฺถจรานิ ภวนฺติ ตานิ ปรกุเล น วาเสตพฺพานิ โคณํ เธนุํ ยานํ ภริยาฯ จตฺตาริ เอตานิ ปณฺฑิโต ธนานิ ฆรา น วิปฺปวาสเยฯ>
  text <๒๙๖>
    text <โคณํ เธนุญฺจ ยานญฺจ ภริยํ ญาติกุเล น วาสเย>
    text <ภญฺชนฺติ รถํ อยานกา อติวาเหน หนนฺติ ปุงฺควํ>
    text <โทเหน หนนฺติ วจฺฉกํ ภริยา ญาติกุเล ปทุสฺสตีติฯ>
  text <ฉ อิมานิ สมฺม ปุณฺณมุข ยานิ วตฺถูนิ กิจฺเจ ชาเต อนตฺถจรานิ ภวนฺติ>
  text <๒๙๗>
    text <อคุณํ ธนุ ญาติกุเล จ ภริยา ปารํ นาวา อกฺขภคฺคญฺจ ยานํ>
    text <ทูเร มิตฺโต ปาปสหายโก จ กิจฺเจ ชาเต อนตฺถจรานิ ภวนฺติฯ>
  text <อฏฺฐหิ ขลุ สมฺม ปุณฺณมุข ฐาเนหิ อิตฺถี สามิกํ อวชานาติฯ ทลิทฺทตา อาตุรตา ชิณฺณตา สุราโสณฺฑตา มุทฺธตา ปมตฺตตา สพฺพกิจฺเจสุ อนุวตฺตนตา สพฺพธนอนุปฺปทาเนน อิเมหิ ขลุ สมฺม ปุณฺณมุข อฏฺฐหิ ฐาเนหิ อิตฺถี สามิกํ อวชานาติฯ ภวติ จ ปนุตฺตเรตฺถ วากฺยํ>
  text <๒๙๘>
    text <ทลิทฺทํ อาตุรญฺจาปิ ชิณฺณกํ สุรโสณฺฑกํ>
    text <ปมตฺตํ มุทฺธปตฺตญฺจ สพฺพกิจฺเจสุ หาปนํ>
    text <สพฺพกามปฺปทาเนน อวชานาติ สามิกนฺติฯ>
  text <นวหิ ขลุ สมฺม ปุณฺณมุข ฐาเนหิ อิตฺถี ปโทสมาหรติฯ อารามคมนสีลา จ โหติ อุยฺยานคมนสีลา จ โหติ นทีติตฺถคมนสีลา จ โหติ ญาติกุลคมนสีลา จ โหติ ปรกุลคมนสีลา จ โหติ อาทาสทุสฺสมณฺฑนานุโยคมนุยุตฺตสีลา จ โหติ มชฺชปายินี จ โหติ นิลฺโลกนสีลา จ โหติ สทฺวารฐายินี จ โหติ อิเมหิ ขลุ สมฺม ปุณฺณมุข นวหิ ฐาเนหิ อิตฺถี ปโทสมาหรตีติฯ ภวติ จ ปนุตฺตเรตฺถ วากฺยํ>
  text <๒๙๙>
    text <อารามสีลา จ อุยฺยานํ นที ญาติ ปรกุลํ>
    text <อาทาสทุสฺสมณฺฑนมนุยุตฺตา ยา จิตฺถี มชฺชปายินีฯ>
  text <๓๐๐>
    text <ยา จ นิลฺโลกนสีลา ยา จ สทฺวารฐายินี>
    text <นวเหเตหิ ฐาเนหิ ปโทสมาหรนฺติ อิตฺถิโยติฯ>
  text <จตฺตาลีสาย ขลุ สมฺม ปุณฺณมุข ฐาเนหิ อิตฺถี ปุริสํ อจฺจาจรติ ฯ วิชมฺภติ วินมติ วิลสติ วิลชฺชติ นเขน นขํ ฆฏฺเฏติ ปาเทน ปาทํ อกฺกมติ กฏฺเฐน ปถวิํ วิลิขติ ทารกํ อุลฺลงฺฆติ อุลฺลงฺฆาเปติ กีฬติ กีฬาเปติ จุมฺพติ จุมฺพาเปติ ภุญฺชติ ภุญฺชาเปติ ททาติ ยาจติ กตมนุกโรติ อุจฺจํ ภาสติ นีจํ ภาสติ อวิจฺจํ ภาสติ วิวิจฺจํ ภาสติ นจฺเจน คีเตน วาทิเตน โรทเนน วิลสิเตน วิภูสิเตน ชคฺฆติ เปกฺขติ กฏิํ จาเลติ คุยฺหภณฺฑกํ สญฺจาเลติ อูรุํ วิวรติ อูรุํ ปิทหติ ถนํ ทสฺเสติ กจฺฉํ ทสฺเสติ นาภิํ ทสฺเสติ อกฺขิํ นิขนติ ภมุกํ อุกฺขิปติ โอฏฺฐํ อุปลิขติ ชิวฺหํ นิลฺลาเลติ ทุสฺสํ มุญฺจติ ทุสฺสํ ปฏิพนฺธติ สิรสํ มุญฺจติ สิรสํ พนฺธติ อิเมหิ ขลุ สมฺม ปุณฺณมุข จตฺตาลีสาย ฐาเนหิ อิตฺถี ปุริสํ อจฺจาจรติฯ>
  text <ปญฺจวีสาย ขลุ สมฺม ปุณฺณมุข ฐาเนหิ อิตฺถี ปทุฏฺฐา เวทิตพฺพา ภวติฯ สามิกสฺส ปวาสํ วณฺเณติ ปวุฏฺฐํ น สรติ อาคตํ นาภินนฺทติ อวณฺณํ ตสฺส ภณติ วณฺณํ ตสฺส น ภณติ อนตฺถํ ตสฺส จรติ อตฺถํ ตสฺส น จรติ อกิจฺจํ ตสฺส กโรติ กิจฺจํ ตสฺส น กโรติ ปริทหิตฺวา สยติ ปรมฺมุขี นิปชฺชติ ปริวตฺตกชาตา โข ปน โหติ กุงฺกุมิยชาตา ทีฆํ อสฺสสติ ทุกฺขํ เวทยติ อุจฺจารปสฺสาวํ อภิณฺหํ คจฺฉติ วิโลมมาจรติ ปรปุริสสทฺทํ สุตฺวา กณฺณโสตํ วิวรโมทหติ นิหตโภคา โข ปน โหติ ปฏิวิสฺสเกหิ สนฺถวํ กโรติ นิกฺขนฺตปาทา โข ปน โหติ วิสิขานุจารินี อติจารินี โข ปน โหติ นิจฺจํ สามิเก อคารวา ปทุฏฺฐมนสงฺกปฺปา อภิณฺหํ ทฺวาเร ติฏฺฐติ กจฺฉานิ องฺคานิ ถนานิ ทสฺเสติ ทิโสทิสํ คนฺตฺวา เปกฺขติ อิเมหิ ขลุ สมฺม ปุณฺณมุข ปญฺจวีสาย ฐาเนหิ อิตฺถี ปทุฏฺฐา เวทิตพฺพา ภวติฯ ภวติ จ ปนุตฺตเรตฺถ วากฺยํ>
  text <๓๐๑>
    text <ปวาสํ ตสฺส วณฺเณติ คตํ ตสฺส น โสจติ>
    text <ทิสฺวาน ปติมาคตํ นาภินนฺทติ>
    text <ภตฺตารวณฺณํ น กทาจิ ภาสติ เอเต ปทุฏฺฐาย ภวนฺติ ลกฺขณาฯ>
  text <๓๐๒>
    text <อนตฺถํ ตสฺส จรติ อสญฺญตา อตฺถญฺจ หาเปติ อกิจฺจการินี>
    text <ปริทหิตฺวา สยติ ปรมฺมุขี เอเต ปทุฏฺฐาย ภวนฺติ ลกฺขณาฯ>
  text <๓๐๓>
    text <ปริวตฺตชาตา จ ภวติ กุงฺกุมี ทีฆญฺจ อสฺสสติ ทุกฺขเวทินี>
    text <อุจฺจารปสฺสาวมภิณฺหํ คจฺฉติ เอเต ปทุฏฺฐาย ภวนฺติ ลกฺขณาฯ>
  text <๓๐๔>
    text <วิโลมมาจรติ อกิจฺจการินี สทฺทํ นิสาเมติ ปรสฺส ภาสโต>
    text <นิหตโภคา จ กโรติ สนฺถวํ เอเต ปทุฏฺฐาย ภวนฺติ ลกฺขณาฯ>
  text <๓๐๕>
    text <กิจฺเฉน ลทฺธํ กสิราภตํ ธนํ วิตฺตํ วินาเสติ ทุกฺเขน สมฺภตํ>
    text <ปฏิวิสฺสเกหิ จ กโรติ สนฺถวํ เอเต ปทุฏฺฐาย ภวนฺติ ลกฺขณาฯ>
  text <๓๐๖>
    text <นิกฺขนฺตปาทา วิสิขานุจารินี นิจฺจญฺจ สามิมฺหิ ปทุฏฺฐมานสา>
    text <อติจารินี โหติ อเปตคารวา เอเต ปทุฏฺฐาย ภวนฺติ ลกฺขณาฯ>
  text <๓๐๗>
    text <อภิกฺขณํ ติฏฺฐติ ทฺวารมูเล ถนานิ กจฺฉานิ จ ทสฺสยนฺตี>
    text <ทิโสทิสํ เปกฺขติ ภนฺตจิตฺตา เอเต ปทุฏฺฐาย ภวนฺติ ลกฺขณาฯ>
  text <๓๐๘>
    text <สพฺพา นที วงฺกคตี สพฺเพ กฏฺฐมยา วนา>
    text <สพฺพิตฺถิโย กเร ปาปํ ลภมาเน นิวาตเกฯ>
  text <๓๐๙>
    text <สเจ ลเภถ ขณํ วา รโห วา นิวาตกํ วาปิ ลเภถ ตาทิสํ>
    text <สพฺพาว อิตฺถี กยิรุํ นุ ปาปํ อญฺญํ อลตฺถ ปีฐสปฺปินาปิ สทฺธิํฯ>
  text <๓๑๐>
    text <นรานมารามกราสุ นาริสุ อเนกจิตฺตาสุ อนิคฺคหาสุ จ>
    text <สพฺพตฺถ นาปีติกราปิ เจ สิยา น วิสฺสเส ติตฺถสมา หิ นาริโยติฯ>
  text <๓๑๑>
    text <ยํ เว ทิสฺวา กณฺฑรีกินฺนรานํ สพฺพิตฺถิโย น รมนฺติ อคาเร>
    text <ตํ ตาทิสํ มจฺจํ จชิตฺวา ภริยา อญฺญํ ทิสฺวา ปุริสํ ปีฐสปฺปิํฯ>
  text <๓๑๒>
    text <พกสฺส จ พาวริกสฺส รญฺโญ อจฺจนฺตกามานุคตสฺส ภริยา>
    text <อวาจรี ปฏฺฐวสานุคสฺส กํ วาปิ อิตฺถี นาติจเร ตทญฺญํฯ>
  text <๓๑๓>
    text <ปิงฺคิยานี สพฺพโลกิสฺสรสฺส รญฺโญ ปิยา พฺรหฺมทตฺตสฺส ภริยา>
    text <อวาจรี ปฏฺฐวสานุคสฺส ตํ วาปิ สา นาชฺฌคา กามกามินีฯ>
  text <๓๑๔>
    text <ลุทฺธานํ ลหุจิตฺตานํ อกตญฺญูน ทุพฺภินํ>
    text <นาเทวสตฺโต ปุริโส ถีนํ สทฺธาตุมรหติฯ>
  text <๓๑๕>
    text <น ตา ปชานนฺติ กตํ น กิจฺจํ น มาตรํ ปิตรํ ภาตรํ วา>
    text <อนริยา สมติกฺกนฺตธมฺมา สสฺเสว จิตฺตสฺส วสํ วชนฺติฯ>
  text <๓๑๖>
    text <จิรานุวุฏฺฐมฺปิ ปิยํ มนาปํ อนุกมฺปกํ ปาณสมมฺปิ ภตฺตุํ>
    text <อาวาสุ กิจฺเจสุ จ นํ ชหนฺติ ตสฺมาหมิตฺถีนํ น วิสฺสสามิฯ>
  text <๓๑๗>
    text <ถีนญฺหิ จิตฺตํ ยถา วานรสฺส กนฺนปฺปกนฺนํ ยถา รุกฺขฉายา>
    text <จลาจลํ หทยมิตฺถิยานํ จกฺกสฺส เนมิ วิย ปริวตฺตติฯ>
  text <๓๑๘>
    text <ยทา ตา ปสฺสนฺติ สเมกฺขมานา อาเทยฺยรูปํ ปุริสสฺส วิตฺตํ>
    text <สณฺหาหิ วาจาหิ นยนฺติ เมนํ กมฺโพชกา ชลเชเนว อสฺสํฯ>
  text <๓๑๙>
    text <ยทา น ปสฺสนฺติ สเมกฺขมานา อาเทยฺยรูปํ ปุริสสฺส วิตฺตํ>
    text <สมนฺตโต นํ ปริวชฺชยนฺติ ติณฺโณ นทีปารคโตว กุลฺลํฯ>
  text <๓๒๐>
    text <สิเลสูปมาํ สิขิริว สพฺพภกฺขา ติกฺขมายา นทีริว สีฆโสตา>
    text <เสวนฺติ เหตา ปิยมปฺปิยญฺจ นาวา ยถา โอรกูลํ ปรญฺจฯ>
  text <๓๒๑>
    text <น ตา เอกสฺส น ทฺวินฺนํ อาปโณว ปสาริโต>
    text <โย ตา มยฺหนฺติ มญฺเญยฺย วาตํ ชาเลน พาธเย ฯ>
  text <๓๒๒>
    text <ยถา นที จ ปนฺโถ จ ปานาคารํ สภา ปปา>
    text <เอวํ โลกิตฺถิโย นาม เวลา ตาสํ น วิชฺชติ ฯ>
  text <๓๒๓>
    text <ฆตาสนสมา เอตา กณฺหสปฺปสิรูปมา>
    text <คาโว พหิติณสฺเสว โอมสนฺติ วรํ วรํฯ>
  text <๓๒๔>
    text <ฆตาสนํ กุญฺชรํ กณฺหสปฺปํ มุทฺธาภิสิตฺตํ ปมทา จ สพฺพา>
    text <เอเต นโร นิจฺจยโต ภเชถ เตสํ หเว ทุพฺพิทุ สพฺพภาโว ฯ>
  text <๓๒๕>
    text <นจฺจนฺตวณฺณา น พหูนํ กนฺตา น ทกฺขิณา ปมทา เสวิตพฺพา>
    text <น ปรสฺส ภริยา น ธนสฺส เหตุ เอติตฺถิโย ปญฺจ น เสวิตพฺพาฯ>
  text <อถ ขลุ โภ อานนฺโท คิชฺฌราชา กุณาลสฺส สกุณสฺส อาทิมชฺฌกถาปริโยสานํ วิทิตฺวา ตายํ เวลายํ อิมา คาถาโย อภาสิ>
  text <๓๒๖>
    text <ปุณฺณมฺปิ เจมํ ปถวิํ ธเนน ทชฺชิตฺถิยา ปุริโส สมฺมตาย>
    text <ลทฺธา ขณํ อติมญฺเญยฺย ตมฺปิ ตาสํ วสํ อสตีนํ น คจฺเฉฯ>
  text <๓๒๗>
    text <อุฏฺฐาหกํ เจปิ อลีนวุตฺติํ โกมารภตฺตารํ ปิยํ มนาปํ>
    text <อาวาสุ กิจฺเจสุ จ นํ ชหนฺติ ตสฺมาหมิตฺถีนํ น วิสฺสสามิฯ>
  text <๓๒๘>
    text <น วิสฺสเส อิจฺฉติ มนฺติ โปโส น วิสฺสเส โรทติ เม สกาเส>
    text <เสวนฺติ เหตา ปิยมปฺปิยญฺจ นาวา ยถา โอรกูลํ ปรญฺจฯ>
  text <๓๒๙>
    text <น วิสฺสเส สาขปุราณสนฺถตํ น วิสฺสเส มิตฺตปุราณโจรํ>
    text <น วิสฺสเส ราชานํ สขา มมนฺติ น วิสฺสเส อิตฺถิ ทสนฺน มาตรํฯ>
  text <๓๓๐>
    text <น วิสฺสเส รามกราสุ นาริสุ อจฺจนฺตสีลาสุ อสญฺญตาสุ>
    text <อจฺจนฺตเปมานุคตสฺส ภริยา น วิสฺสเส ติตฺถสมา หิ นาริโยฯ>
  text <๓๓๑>
    text <หเนยฺยุํ ฉินฺเทยฺยุํ เฉทาเปยฺยุมฺปิ กณฺเฐปิ เฉตฺวา รุธิรํ ปิเวยฺยุํ>
    text <มา ทีนกามาสุ อสญฺญตาสุ ภาวํ กเร คงฺคติตฺถูปมาสุฯ>
  text <๓๓๒>
    text <มุสา ตาสํ ยถา สจฺจํ สจฺจํ ตาสํ ยถา มุสา>
    text <คาโว พหิติณสฺเสว โอมสนฺติ วรํ วรํฯ>
  text <๓๓๓>
    text <คเตเนตา ปโลเภนฺติ เปกฺขิเตน มฺหิเตน จ>
    text <อโถปิ ทุนฺนิวตฺเถน มญฺชุนา ภณิเตน จฯ>
  text <๓๓๔>
    text <โจริโย กถินา เหตา วาฬา จ ลปสกฺขรา>
    text <น ตา กิญฺจิ น ชานนฺติ ยํ มนุสฺเสสุ วญฺจนํฯ>
  text <๓๓๕>
    text <อสา โลกิตฺถิโย นาม เวลา ตาสํ น วิชฺชติ>
    text <สารตฺตา จ ปคพฺภา จ สิขี สพฺพฆโส ยถาฯ>
  text <๓๓๖>
    text <นตฺถิตฺถีนํ ปิโย นาม อปฺปิโยปิ น วิชฺชติ>
    text <เสวนฺติ เหตา ปิยมปฺปิยญฺจ นาวา ยถา โอรกูลํ ปรญฺจฯ>
  text <๓๓๗>
    text <นตฺถิตฺถีนํ ปิโย นาม อปฺปิโยปิ น วิชฺชติ>
    text <ธนตฺตา ปฏิวลฺลนฺติ ลตาว ทุมนิสฺสิตาฯ>
  text <๓๓๘>
    text <หตฺถิพนฺธํ อสฺสพนฺธํ โคปุริสญฺจ มณฺฑลํ>
    text <ฉวฑาหกํ ปุปฺผฉฑฺฑกํ สธนมนุปตนฺติ นาริโยฯ>
  text <๓๓๙>
    text <กุลปุตฺตมฺปิ ชหนฺติ อกิญฺจนํ ฉวกสมสทิสมฺปิ>
    text <อนุคจฺฉนฺติ อนุปตนฺติ ธนเหตุ หิ นาริโยติ ฯ>
  text <อถ ขลุ โภ นารโท เทวพฺราหฺมโณ อานนฺทสฺส คิชฺฌราชสฺส อาทิมชฺฌกถาปริโยสานํ วิทิตฺวา ตายํ เวลายํ อิมา คาถาโย อภาสิ>
  text <๓๔๐>
    text <จตฺตาโรเม น ปูเรนฺติ เต เม สุณาถ ภาสโต>
    text <สมุทฺโท พฺราหฺมโณ ราชา อิตฺถี จาปิ ทิชมฺปติฯ>
  text <๓๔๑>
    text <สริตา สาครํ ยนฺติ ยา กาจิ ปถวิสฺสิตา>
    text <ตา สมุทฺทํ น ปูเรนฺติ อูนตฺตา หิ น ปูรติฯ>
  text <๓๔๒>
    text <พฺราหฺมโณ จ อธียาน เวทมกฺขานปญฺจมํ>
    text <ภิยฺโยปิ สุตมิจฺเฉยฺย อูนตฺตา หิ น ปูรติฯ>
  text <๓๔๓>
    text <ราชา จ ปถวิํ สพฺพํ สสมุทฺทํ สปพฺพตํ>
    text <อชฺฌาวสํ วิชินิตฺวา อนนฺตรตโนจิตํ>
    text <ปารํ สมุทฺทํ ปตฺเถติ อูนตฺตา หิ น ปูรติฯ>
  text <๓๔๔>
    text <เอกเมกาย อิตฺถิยา อฏฺฐฏฺฐ ปติโน สิยา>
    text <สูรา จ พลวนฺโต จ สพฺพกามรสาหรา>
    text <กเรยฺย นวเม ฉนฺทํ อูนตฺตา หิ น ปูรติฯ>
  text <๓๔๕>
    text <สพฺพิตฺถิโย สิขิริว สพฺพภกฺขา สพฺพิตฺถิโย นทีริว สพฺพวาหี>
    text <สพฺพิตฺถิโย กณฺฏกานํว สาขา สพฺพิตฺถิโย ธนเหตุ วชนฺติฯ>
  text <๓๔๖>
    text <วาตญฺจ ชาเลน นโร ปรามเส โอสิญฺจเย สาครเมกปาณินา>
    text <สเกน หตฺเถน กเรยฺย โฆสํ โย สพฺพภาวํ ปมทาสุ โอสเชฯ>
  text <๓๔๗>
    text <โจรีนํ พหุพุทฺธีนํ ยาสุ สจฺจํ สุทุลฺลภํ>
    text <ถีนํ ภาโว ทุราชาโน มจฺฉสฺเสโวทเก คตํฯ>
  text <๓๔๘>
    text <อนลา มุทุสมฺภาสา ทุปฺปูรา ตา นทีสมา>
    text <สีทนฺติ นํ วิทิตฺวาน อารกา ปริวชฺชเยฯ>
  text <๓๔๙>
    text <อาวฏฺฏนี มหามายา พฺรหฺมจริยวิโกปนา>
    text <สีทนฺติ นํ วิทิตฺวาน อารกา ปริวชฺชเยฯ>
  text <๓๕๐>
    text <ยํ เอตา อุปเสวนฺติ ฉนฺทสา วา ธเนน วา>
    text <ชาตเวโทว สณฺฐานํ ขิปฺปํ อนุทหนฺติ นนฺติฯ>
  text <อถ ขลุ โภ กุณาโล สกุโณ นารทสฺส เทวพฺราหฺมณสฺส อาทิมชฺฌกถาปริโยสานํ วิทิตฺวา ตายํ เวลายํ อิมา คาถาโย อภาสิ>
  text <๓๕๑>
    text <สลฺลเป นิสิตขคฺคปาณินา ปณฺฑิโต อปิ ปิสาจโทสินา>
    text <อุคฺคเตชมุรคมฺปิ อาสิเท เอโก เอกาย ปมทาย นาลเป ฯ>
  text <๓๕๒>
    text <โลกจิตฺตมถนา หิ นาริโย นจฺจคีตภณิตมฺหิตาวุธา>
    text <พาธยนฺติ อนุปฏฺฐิตสฺสติํ ทีเป รกฺขสิคโณว วาณิเชฯ>
  text <๓๕๓>
    text <นตฺถิ ตาสํ วินโย น สํวโร มชฺชมํสนิรตา อสญฺญตา>
    text <ตา คิลนฺติ ปุริสสฺส ปาภตํ สาคเรว มกรํ ติมิงฺคโล ฯ>
  text <๓๕๔>
    text <ปญฺจกามคุณสาตโคจรา อุทฺธตา อนิยตา อสญฺญตา>
    text <โอสรนฺติ ปมทา ปมาทินํ โลณโตยวติยํว อาปกาฯ>
  text <๓๕๕>
    text <ยํ นรํ อุปลเปนฺติ นาริโย ฉนฺทสา ว รติยา ธเนน วา>
    text <ชาตเวทสทิสมฺปิ ตาทิสํ ราคโทสวธิโย ทหนฺติ นํฯ>
  text <๓๕๖>
    text <อฑฺฒํ ญตฺวา ปุริสํ มหทฺธนํ โอสรนฺติ สธนา สหตฺตนา>
    text <รตฺตจิตฺตมติเวฐยนฺติ นํ สาล มาลุวลตาว กานเนฯ>
  text <๓๕๗>
    text <ตา อุเปนฺติ วิวิเธน ฉนฺทสา จิตฺรพิมฺพมุขิโย อลงฺกตา>
    text <อุหสนฺติ ปหสนฺติ นาริโย สมฺพโรว สตมายโกวิทาฯ>
  text <๓๕๘>
    text <ชาตรูปมณิมุตฺตภูสิตา สกฺกตา ปติกุเลสุ นาริโย>
    text <รกฺขิตา อติจรนฺติ สามิกํ ทานวํว หทยนฺตรสฺสิตา ฯ>
  text <๓๕๙>
    text <เตชวาปิ หิ นโร วิจกฺขโณ สกฺกโต พหุชนสฺส ปูชิโต>
    text <นารินํ วสคโต น ภาสติ ราหุนา อุปหโตว จนฺทิมาฯ>
  text <๓๖๐>
    text <ยํ กเรยฺย กุปิโต ทิโส ทิสํ ทุฏฺฐจิตฺโต วสมาคตํ อริํ>
    text <เตน ภิยฺโย พฺยสนํ นิคจฺฉติ นารินํ วสคโต อเปกฺขวาฯ>
  text <๓๖๑>
    text <เกสลูนนขฉินฺนตชฺชิตา ปาทปาณิกสทณฺฑตาฬิตา>
    text <หีนเมวุปคตา หิ นาริโย ตา รมนฺติ กุณเปว มกฺขิกาฯ>
  text <๓๖๒>
    text <ตา กุเลสุ วิสิขนฺตเรสุ วา ราชธานินิคเมสุ วา ปุน>
    text <โอฑฺฑิตํ นมุจิปาสวากรํ จกฺขุมา ปริวชฺเช สุขตฺถิโกฯ>
  text <๓๖๓>
    text <โอสฺสชิตฺว กุสลํ ตโปคุณํ โย อนริยจริตานิ มาจริ>
    text <เทวตาหิ นิรยํ นิมิสฺสติ เฉทคามิมณิยํว วาณิโชฯ>
  text <๓๖๔>
    text <โส อิธ ครหิโต ปรตฺถ จ ทุมฺมตี อุปหโต สกมฺมุนา>
  text <คจฺฉตี อนิยโต คฬาคฬํ ทุฏฺฐคทฺรภรโถว อุปฺปเถฯ>
  text <๓๖๕>
    text <โส อุเปติ นิรยํ ปตาปนํ สตฺติสิมฺพลิวนญฺจ อายสํ>
    text <อาวสิตฺวา ติรจฺฉานโยนิยํ เปตราชวิสยํ น มุญฺจติ ฯ>
  text <๓๖๖>
    text <ทิพฺยขิฑฺฑรติโยํ จ นนฺทเน จกฺกวตฺติจริตญฺจ มานุเส>
    text <นาสยนฺติ ปมทา ปมาทินํ ทุคฺคติญฺจ ปฏิปาทยนฺติ นํฯ>
  text <๓๖๗>
    text <ทิพฺยขิฑฺฑรติโย น ทุลฺลภา จกฺกวตฺติจริตญฺจ มานุเส>
    text <โสณฺณพฺยมฺหนิลยา จ อจฺฉรา เย จรนฺติ ปมทาหนตฺถิกาฯ>
  text <๓๖๘>
    text <กามธาตุสมติกฺกมา คติ รูปธาตุยา ภาโว น ทุลฺลโภ>
    text <วีตราควิสยูปปตฺติยา เย จรนฺติ ปมทาหนตฺถิกาฯ>
  text <๓๖๙>
    text <สพฺพทุกฺขสมติกฺกมํ สิวํ อจฺจนฺตมจลิตํ อสงฺขตํ>
    text <นิพฺพุเตหิ สุจิหี น ทุลฺลภํ เย จรนฺติ ปมทาหนตฺถิกาติฯ>
  text <๓๗๐>
    text <กุณาโลหํ ตทา อาสิํ อุทายี ผุสฺสโกกิโล>
    text <อานนฺโท คิชฺฌราชาสิ สาริปุตฺโต จ นารโท>
    text <ปริสา พุทฺธปริสา เอวํ ธาเรถ ชาตกนฺติฯ>
  stand <กุณาลชาตกํ จตุตฺถํฯ>
  text <  <
  text <๕๓๗ มหาสุตโสมชาตกํ ๕>
  text <๓๗๑>
    text <กสฺมา ตุวํ รสก เอทิสานิ กโรสิ กมฺมานิ สุทารุณานิ>
    text <หนาสิ อิตฺถี ปุริเส จ มูฬฺโห มํสสฺส เหตุ อทุ ธนสฺส การณาฯ>
  text <๓๗๒>
    text <นํ อตฺตเหตู น ธนสฺส การณา น ปุตฺตทารสฺส สหายญาตินํ>
    text <ภตฺตา จ เม ภควา ภูมิปาโล โส ขาทติ มํสํ ภทนฺเตทิสํฯ>
  text <๓๗๓>
    text <สเจ ตุวํ ภตฺตุรตฺเถ ปยุตฺโต กโรสิ กมฺมานิ สุทารุณานิ>
    text <ปาโตว อนฺเตปุรํ ปาปุณิตฺวา ลเปยฺยาสิ เม ราชิโน สมฺมุเข ตํฯ>
  text <๓๗๔>
    text <ตถา กริสฺสามิ อหํ ภทนฺเต ยถา ตุวํ ภาสสิ กาฬหตฺถิ>
    text <ปาโตว อนฺเตปุรํ ปาปุณิตฺวา วกฺขามิ เต ราชิโน สมฺมุเข ตํฯ>
  text <๓๗๕>
    text <ตโต รตฺยา วิวสาเน สูริยุคฺคมนํ ปติ>
    text <กาโฬ รสกมาทาย ราชานํ อุปสงฺกมิ>
    text <อุปสงฺกมฺม ราชานํ อิทํ วจนมพฺรวิฯ>
  text <๓๗๖>
    text <สจฺจํ กิร มหาราช รสโก เปสิโต ตยา>
    text <หนติ อิตฺถิปุริเส ตุวํ มํสานิ ขาทสิฯ>
  text <๓๗๗>
    text <เอวเมว ตถา กาฬ รสโก เปสิโต มยา>
    text <มม อตฺถํ กโรนฺตสฺส กิเมตํ ปริภาสสิฯ>
  text <๓๗๘>
    text <อานนฺโท สพฺพมจฺฉานํ ขาทิตฺวา รสคิทฺธิมา>
    text <ปริกฺขีณาย ปริสาย อตฺตานํ ขาทิยา มโตฯ>
  text <๓๗๙>
    text <เอวํ ปมตฺโต รสคารเว รตฺโต พาโล ยที อายติ นาวพุชฺฌติ>
    text <วิธมฺม ปุตฺเต จชิ ญาตเก จ ปริวตฺติย อตฺตานญฺเญว ขาทติฯ>
  text <๓๘๐>
    text <อิทํ เต สุตฺวาน วิเคตุ ฉนฺโท มา ภกฺขยี ราช มนุสฺสมํสํ>
    text <มา ตฺวํ อิมํ เกวลํ วาริโชว ทฺวิปทาธิป สุญฺญมกาสิ รฏฺฐํฯ>
  text <๓๘๑>
    text <สุชาโต นาม นาเมน โอรโส ตสฺส อตฺรโช>
    text <ชมฺพุเปสิมลทฺธาน มโต โส ตสฺส สงฺขเยฯ>
  text <๓๘๒>
    text <เอวเมว อหํ กาฬ ภุตฺวา ภกฺขํ รสุตฺตมํ>
    text <อลทฺธา มานุสํ มํสํ มญฺเญ หิสฺสามิ ชีวิตํฯ>
  text <๓๘๓>
    text <มาณว อภิรูโปสิ กุเล ชาโตสิ โสตฺถิเย>
    text <น ตฺวํ อรหสิ ตาต อภกฺขํ ภกฺขเยตเวฯ>
  text <๓๘๔>
    text <รสานํ อญฺญตรํ เอตํ กสฺมา มํ ตฺวํ นิวารเย>
    text <โสหํ ตตฺถ คมิสฺสามิ ยตฺถ ลจฺฉามิ เอทิสํฯ>
  text <๓๘๕>
    text <โสวาหํ นิปฺปติสฺสามิ น เต วจฺฉามิ สนฺติเก>
    text <ยสฺส เม ทสฺสเนน ตฺวํ นาภินนฺทสิ พฺราหฺมณฯ>
  text <๓๘๖>
    text <อทฺธา อญฺเญปิ ทายาเท ปุตฺเต ลจฺฉาม มาณว>
    text <ตฺวญฺจ ชมฺม วินสฺสสฺสุ ยตฺถ ปตฺตํ น ตํ สุเณฯ>
  text <๓๘๗>
    text <เอวเมว ตุวํ ราช ทฺวิปทินฺท สุโณหิ เม>
    text <ปพฺพาเชสฺสนฺติ ตํ รฏฺฐา โสณฺฑํ มาณวกํ ยถาฯ>
  text <๓๘๘>
    text <สุชาโต นาม นาเมน ภาวิตตฺตาน สาวโก>
    text <อจฺฉรํ กามยนฺโตว น โส ภุญฺชิ น โส ปิวิฯ>
  text <๓๘๙>
    text <กุสคฺเคนุทกมาทาย สมุทฺเท อุทกํ มิเน>
    text <เอวํ มานุสกา กามา ทิพฺพกามาน สนฺติเกฯ>
  text <๓๙๐>
    text <เอวเมว อหํ กาฬ ภุตฺวา ภกฺขํ รสุตฺตมํ>
    text <อลทฺธา มานุสํ มํสํ มญฺเญ หิสฺสามิ ชีวิตํฯ>
  text <๓๙๑>
    text <ยถาปิ เต ธตรฏฺฐา หํสา เวหายสงฺคมา>
    text <อภุตฺตปริโภเคน สพฺเพ อพฺภตฺถตํ คตาฯ>
  text <๓๙๒>
    text <เอวเมว ตุวํ ราช ทฺวิปทินฺท สุโณหิ เม>
    text <อภกฺขํ ราช ภกฺเขสิ ตสฺมา ปพฺพาชยนฺติ ตํฯ>
  text <๓๙๓>
    text <ติฏฺฐาหีติ มยา วุตฺโต โส ตฺวํ คจฺฉสิ ปมฺมุโข>
    text <อฏฺฐิโต ตฺวํ ฐิโตมฺหีติ ลปสิ พฺรหฺมจารินิ>
    text <อิทํ เต สมณายุตฺตํ อสิญฺจ เม มญฺญสิ กงฺกปตฺตํ ฯ>
  text <๓๙๔>
    text <ฐิโตหมสฺมี สธมฺเมสุ ราช น นามโคตฺตํ ปริวตฺตยามิ>
    text <โจรญฺจ โลเก อฐิตํ วทนฺติ อาปายิกํ เนรยิกํ อิโต จุตํฯ>
  text <๓๙๕>
    text <สเจ ตฺวํ สทฺทหสิ ราช สุตํ คณฺหาหิ ขตฺติย>
    text <เตน ยญฺญํ ยชิตฺวาน เอวํ สคฺคํ คมิสฺสสิฯ>
  text <๓๙๖>
    text <กิสฺมิํ นุ รฏฺเฐ ตว ชาติภูมิ อถ เกน อตฺเถน อิธานุปตฺโต>
    text <อกฺขาหิ เม พฺราหฺมณ เอตมตฺถํ กิมิจฺฉสี เทมิ ตยชฺช ปตฺถิตํฯ>
  text <๓๙๗>
    text <คาถา จตสฺโส ธรณีมหิสฺสร สุคมฺภิรตฺถา วรสาครูปมา>
    text <ตเวว อตฺถาย อิธาคโตสฺมิ สุโณหิ คาถา ปรมตฺถสํหิตาฯ>
  text <๓๙๘>
    text <น เว รุทนฺติ มติมนฺโต สปญฺญา พหุสฺสุตา เย พหุฏฺฐานจินฺติโน>
    text <ทีปญฺหิ เอตํ ปรมํ นรานํ ยํ ปณฺฑิตา โสกนุทา ภวนฺติฯ>
  text <๓๙๙>
    text <อตฺตานํ ญาตี อุทาหุ ปุตฺตทารํ ธญฺญํ ธนํ รชตํ ชาตรูปํ>
    text <กิเมว ตฺวํ สุตโสมานุตปฺเป โกรพฺยเสฏฺฐ วจนํ สุโณม เตตํฯ>
  text <๔๐๐>
    text <เนวาหมตฺตานมนุตฺถุนามิ น ปุตฺตทารํ น ธนํ น รฏฺฐํ>
    text <สตญฺจ ธมฺโม จริโต ปุราโณ ตํ สงฺกรํ พฺราหฺมณสฺสานุตปฺเปฯ>
  text <๔๐๑>
    text <กโต มยา สงฺกโร พฺราหฺมเณน รฏฺเฐ สเก อิสฺสริเย ฐิเตน>
    text <ตํ สงฺกรํ พฺราหฺมณสปฺปทาย สจฺจานุรกฺขี ปุนราวชิสฺสํฯ>
  text <๔๐๒>
    text <เนวาหเมตํ อภิสทฺทหามิ สุขี นโร มจฺจุมุขา ปมุตฺโต>
    text <อมิตฺตหตฺถํ ปุนราวเชยฺย โกรพฺยเสฏฺฐ น หิ มํ อุเปสิฯ>
  text <๔๐๓>
    text <มุตฺโต ตุวํ โปริสาทสฺส หตฺถา คนฺตฺวา สกํ มนฺทิรํ กามกามี>
    text <มธุรํ ปิยํ ชีวิตํ ลทฺธ ราช กุโต ตุวํ เอหิสิ เม สกาสํฯ>
  text <๔๐๔>
    text <มตํ วเรยฺย ปริสุทฺธสีโล น ชีวิตํ ครหิโต ปาปธมฺโม>
    text <น หิ ตํ นรํ ตายติ ทุคฺคตีหิ ยสฺสาปิ เหตุ อลิกํ ภเณยฺยฯ>
  text <๔๐๕>
    text <สเจปิ วาโต คิริมาวเหยฺย จนฺโท จ สูริโย จ ฉมา ปเตยฺยุํ>
    text <สพฺพา จ นชฺโช ปฏิโสตํ วเชยฺยุํ น ตฺเววหํ ราช มุสา ภเณยฺยํฯ>
  text <๔๐๖>
    text <นภํ ผเลยฺย อุทธีปิ สุสฺเส สํวฏฺฏเย ภูตธรา วสุนฺธรา>
    text <สิลุจฺจโย เมรุ สมูลมุปฺปเต น ตฺเววหํ ราช มุสา ภเณยฺยํ ฯ>
  text <๔๐๗>
    text <อสิญฺจ สตฺติญฺจ ปรามสามิ สปถมฺปิ เต สมฺม อหํ กโรมิ>
    text <ตยา ปมุตฺโต อนโณ ภวิตฺวา สจฺจานุรกฺขี ปุนราวชิสฺสํฯ>
  text <๔๐๘>
    text <โย เต กโต สงฺกโร พฺราหฺมเณน รฏฺเฐ สเก อิสฺสริเย ฐิเตน>
    text <ตํ สงฺกรํ พฺราหฺมณสปฺปทาย สจฺจานุรกฺขี ปุนราวชสฺสุฯ>
  text <๔๐๙>
    text <โย เม กโต สงฺกโร พฺราหฺมเณน รฏฺเฐ สเก อิสฺสริเย ฐิเตน>
    text <ตํ สงฺกรํ พฺราหฺมณสปฺปทาย สจฺจานุรกฺขี ปุนราวชิสฺสํฯ>
  text <๔๑๐>
    text <มุตฺโต จ โส โปริสาทสฺส หตฺถา คนฺตฺวาน ตํ พฺราหฺมณํ เอตทโวจ>
    text <สุโณม คาถาโย สตารหาโย ยา เม สุตา อสฺสุ หิตาย พฺรหฺเมฯ>
  text <๔๑๑>
    text <สกิเทว สุตโสม สพฺภิ โหติ สมาคโม>
    text <สา นํ สงฺคติ ปาเลติ นาสพฺภิ พหุสงฺคโมฯ>
  text <๔๑๒>
    text <สพฺภิเรว สมาเสถ สพฺภิ กุพฺเพถ สนฺถวํ>
    text <สตํ สทฺธมฺมมญฺญาย เสยฺโย โหติ น ปาปิโยฯ>
  text <๔๑๓>
    text <ชีรนฺติ เว ราชรถา สุจิตฺตา อโถ สรีรมฺปิ ชรํ อุเปติ>
    text <สตญฺจ ธมฺโม น ชรํ อุเปติ สนฺโต หเว สพฺภิ ปเวทยนฺติฯ>
  text <๔๑๔>
    text <นภญฺจํ ทูเร ปถวี จ ทูเร ปารํ สมุทฺทสฺส ตทาหุ ทูเร>
    text <ตโต หเว ทูรตรํ วทนฺติ สตญฺจ ธมฺโม อสตญฺจ ราชฯ>
  text <๔๑๕>
    text <สหสฺสิยา อิมา คาถา นหิมา คาถา สตารหา>
    text <จตฺตาริ ตฺวํ สหสฺสานิ ขิปฺปํ คณฺหาหิ พฺราหฺมณฯ>
  text <๔๑๖>
    text <อาสีติยา นาวุติยา จ คาถา สตารหา จาปิ ภเวยฺย คาถา>
    text <ปจฺจตฺตเมว สุตโสม ชานหิ สหสฺสิยา นาม กา อตฺถิ คาถาฯ>
  text <๔๑๗>
    text <อิจฺฉามิ โวหํ สุตวุทฺธิมตฺตโน สนฺโตติ มํ สปฺปุริสา ภเชยฺยุํ>
    text <อหํ สวนฺตีหิ มโหทธีว น หิ ตาต ตปฺปามิ สุภาสิเตนฯ>
  text <๔๑๘>
    text <อคฺคิ ยถา ติณกฏฺฐํ ทหนฺโต น ตปฺปตี สาคโรว นทีหิ>
    text <เอวมฺปิ เต ปณฺฑิตา ราชเสฏฺฐ สุตฺวา น ตปฺปนฺติ สุภาสิเตนฯ>
  text <๔๑๙>
    text <สกสฺส ทาสสฺส ยทา สุโณมิ คาถํ อหํ อตฺถวติํ ชนินฺท>
    text <ตเมว สกฺกจฺจ นิสามยามิ น หิ ตาต ธมฺเมสุ มมตฺถิ ติตฺติฯ>
  text <๔๒๐>
    text <อิทํ เต รฏฺฐํ สธนํ สโยคฺคํ สกายุรํ สพฺพกามูปปนฺนํ>
    text <กิํ กามเหตุ ปริภาสสิมํ คจฺฉามหํ โปริสาทสฺส ญตฺเต ฯ>
  text <๔๒๑>
    text <อตฺตานุรกฺขาย ภวนฺติ เหเต หตฺถาโรหา รถิกา ปตฺติกา จ>
    text <อสฺสารุหา เย จ ธนุคฺคหาเส เสนํ ปยุญฺชาม หนาม สตฺตุํฯ>
  text <๔๒๒>
    text <สุทุกฺกรํ โปริสาโท อกาสิ ชีวํ คเหตฺวาน อวสฺสชี มํ>
    text <ตํ ตาทิสํ ปุพฺพกิจฺจํ สรนฺโต ทุพฺเภ อหํ ตสฺส กถํ ชนินฺทฯ>
  text <๔๒๓>
    text <วนฺทิตฺวา โส ปิตรํ มาตรญฺจ อนุสาเสตฺวา เนคมญฺจ พลญฺจ>
    text <สจฺจวาที สจฺจานุรกฺขมาโน อคมาสิ โส ยตฺถ โปริสาโทฯ>
  text <๔๒๔>
    text <กโต มยา สงฺกโร พฺราหฺมเณน รฏฺเฐ สเก อิสฺสริเย ฐิเตน>
    text <ตํ สงฺกรํ พฺราหฺมณสปฺปทาย สจฺจานุรกฺขี ปุนราคโตสฺมิ>
    text <ยชสฺสุ ยญฺญํ ขาท มํ โปริสาทฯ>
  text <๔๒๕>
    text <น หายเต ขาทิตํ มยฺหํ ปจฺฉา จิตกา อยํ ตาว สธูมิกาว>
    text <นิทฺธูมเก ปจิตํ สาธุปกฺกํ สุโณม คาถาโย สตารหาโยฯ>
  text <๔๒๖>
    text <อธมฺมิโก ตฺวํ โปริสาทกาสิ รฏฺฐา จ ภฏฺโฐ อุทรสฺส เหตุ>
    text <ธมฺมญฺจิมา อภิวทนฺติ คาถา ธมฺโม จ อธมฺโม จ กุหิํ สเมติฯ>
  text <๔๒๗>
    text <อธมฺมิกสฺส ลุทฺทสฺส นิจฺจํ โลหิตปาณิโน>
    text <นตฺถิ สจฺจํ กุโต ธมฺโม กิํ สุเตน กริสฺสสิฯ>
  text <๔๒๘>
    text <โย มํสเหตุ มิควํ จเรยฺย โย วา หเน ปุริสมตฺตเหตุ>
    text <อุโภปิ เต เปจฺจ สมา ภวนฺติ กสฺมา โน อธมฺมิกํ พฺรูสิ มํ ตฺวํฯ>
  text <๔๒๙>
    text <ปญฺจ ปญฺจนขา ภกฺขา ขตฺติเยน ปชานตา>
    text <อภกฺขํ ราช ภกฺเขสิ ตสฺมา อธมฺมิโก ตุวํฯ>
  text <๔๓๐>
    text <มุตฺโต ตุวํ โปริสาทสฺส หตฺถา คนฺตฺวา สกํ มนฺทิรํ กามกามี>
    text <อมิตฺตหตฺถํ ปุนราคโตสิ น ขตฺตธมฺเม กุสโลสิ ราชฯ>
  text <๔๓๑>
    text <เย ขตฺตธมฺเม กุสลา ภวนฺติ ปาเยน เต เนรยิกา ภวนฺติ>
    text <ตสฺมา อหํ ขตฺตธมฺมํ ปหาย สจฺจานุรกฺขี ปุนราคโตสฺมิ>
    text <ยชสฺสุ ยญฺญํ ขาท มํ โปริสาทฯ>
  text <๔๓๒>
    text <ปาสาทวาสา ปถวีควสฺสา กามิตฺถิโย กาสิกจนฺทนญฺจ>
    text <สพฺพํ ตหิํ ลภสิ สามิตาย สจฺเจน กิํ ปสฺสสิ อานิสํสํฯ>
  text <๔๓๓>
    text <เย เกจิเม อตฺถิ รสา ปถพฺยา สจฺจํ เตสํ สาธุตรํ รสานํ>
  text <สจฺเจ ฐิตา สมณพฺราหฺมณา จ ตรนฺติ ชาติมรณสฺส ปารํฯ>
  text <๔๓๔>
    text <มุตฺโต ตุวํ โปริสาทสฺส หตฺถา คนฺตฺวา สกํ มนฺทิรํ กามกามี>
    text <อมิตฺตหตฺถํ ปุนราคโตสิ น หิ นูน เต มรณภยํ ชนินฺท>
    text <อลีนจิตฺโต อสิ สจฺจวาทีฯ>
  text <๔๓๕>
    text <กตา เม กลฺยาณา อเนกรูปา ยญฺญา ยิฏฺฐา เย วิปุลา ปสตฺถา>
    text <วิโสธิโต ปรโลกสฺส มคฺโค ธมฺเม ฐิโต โก มรณสฺส ภาเยฯ>
  text <๔๓๖>
    text <กตา เม กลฺยาณา อเนกรูปา ยญฺญา ยิฏฺฐา เย วิปุลา ปสตฺถา>
    text <อนานุตปฺปํ ปรโลกํ คมิสฺสํ ยชสฺสุ ยญฺญํ อท มํ โปริสาทฯ>
  text <๔๓๗>
    text <ปิตา จ มาตา จ อุปฏฺฐิตา เม ธมฺเมน เม อิสฺสริยํ ปสตฺถํ>
    text <วิโสธิโต ปรโลกสฺส มคฺโค ธมฺเม ฐิโต โก มรณสฺส ภาเยฯ>
  text <๔๓๘>
    text <ปิตา จ มาตา จ อุปฏฺฐิตา เม ธมฺเมน เม อิสฺสริยํ ปสตฺถํ>
    text <อนานุตปฺปํ ปรโลกํ คมิสฺสํ ยชสฺสุ ยญฺญํ อท มํ โปริสาทฯ>
  text <๔๓๙>
    text <ญาตีสุ มิตฺเตสุ กตา เม การา ธมฺเมน เม อิสฺสริยํ ปสตฺถํ>
    text <วิโสธิโต ปรโลกสฺส มคฺโค ธมฺเม ฐิโต โก มรณสฺส ภาเยฯ>
  text <๔๔๐>
    text <ญาตีสุํ มิตฺเตสุ กตา เม การา ธมฺเมน เม อิสฺสริยํ ปสตฺถํ>
    text <อนานุตปฺปํ ปรโลกํ คมิสฺสํ ยชสฺสุ ยญฺญํ อท มํ โปริสาทฯ>
  text <๔๔๑>
    text <ทินฺนํ เม ทานํ พหุธา พหูนํ สนฺตปฺปิตา สมณพฺราหฺมณา จ>
    text <วิโสธิโต ปรโลกสฺส มคฺโค ธมฺเม ฐิโต โก มรณสฺส ภาเยฯ>
  text <๔๔๒>
    text <ทินฺนํ เม ทานํ พหุธา พหูนํ สนฺตปฺปิตา สมณพฺราหฺมณา จ>
    text <อนานุตปฺปํ ปรโลกํ คมิสฺสํ ยชสฺสุ ยญฺญํ อท มํ โปริสาทฯ>
  text <๔๔๓>
    text <วิสํ ปชานํ ปุริโส อเทยฺย อาสีวิสํ ชลิตมุคฺคเตชํ>
    text <มุทฺธาปิ ตสฺส วิผเลยฺย สตฺตธา โย ตาทิสํ สจฺจวาทิํ อเทยฺยฯ>
  text <๔๔๔>
    text <สุตฺวา ธมฺมํ วิชานนฺติ นรา กลฺยาณปาปกํ>
    text <อปิ คาถา สุณิตฺวาน ธมฺเม เม รมเต มโนฯ>
  text <๔๔๕>
    text <สกิเทว มหาราช สพฺภิ โหติ สมาคโม>
    text <สา นํ สงฺคติ ปาเลติ นาสพฺภิ พหุสงฺคโมฯ>
  text <๔๔๖>
    text <สพฺภิเรว สมาเสถ สพฺภิ กุพฺเพถ สนฺถวํ>
    text <สตํ สทฺธมฺมมญฺญาย เสยฺโย โหติ น ปาปิโยฯ>
  text <๔๔๗>
    text <ชีรนฺติ เว ราชรถา สุจิตฺตา อโถ สรีรมฺปิ ชรํ อุเปติ>
    text <สตญฺจ ธมฺโม น ชรํ อุเปติ สนฺโต หเว สพฺภิ ปเวทยนฺติฯ>
  text <๔๔๘>
    text <นภญฺจํ ทูเร ปถวี จ ทูเร ปารํ สมุทฺทสฺส ตทาหุ ทูเร>
    text <ตโต หเว ทูรตรํ วทนฺติ สตญฺจ ธมฺโม อสตญฺจ ราชฯ>
  text <๔๔๙>
    text <คาถา อิมา อตฺถวตี สุพฺยญฺชนา สุภาสิตา ตุยฺห ชนินฺท สุตฺวา>
    text <อานนฺทิ วิตฺโต สุมโน ปตีโต จตฺตาริ เต สมฺม วเร ททามิฯ>
  text <๔๕๐>
    text <โย นตฺตโน มรณํ พุชฺฌสิ ตุวํ หิตาหิตํ วินิปาตญฺจ สคฺคํ>
    text <คิทฺโธ รเส ทุจฺจริเต นิวิฏฺโฐ กิํ ตฺวํ วรํ ทสฺสสิ ปาปธมฺมฯ>
  text <๔๕๑>
    text <อหญฺจ ตํ เทหิ วรนฺติ วชฺชํ ตฺวญฺจาปิ ทตฺวาน อวากเรยฺย>
    text <สนฺทิฏฺฐิกํ กลหมิมํ วิวาทํ โก ปณฺฑิโต ชานมุปพฺพเชยฺยฯ>
  text <๔๕๒>
    text <น ตํ วรํ อรหติ ชนฺตุ ทาตุํ ยํ วาปิ ทตฺวาน อวากเรยฺย>
    text <วรสฺสุ สมฺม อวิกมฺปมาโน ปาณํ จชิตฺวานปิ ทสฺสเมวฯ>
  text <๔๕๓>
    text <อริยสฺส อริเยน สเมติ สขฺยํ ปญฺญสฺส ปญฺญาณวตา สเมติ>
    text <ปสฺเสยฺย ตํ วสฺสสตํ อโรคํ เอตํ วรานํ ปฐมํ วรามิฯ>
  text <๔๕๔>
    text <อริยสฺส อริเยน สเมติ สขฺยํ ปญฺญสฺส ปญฺญาณวตา สเมติ>
    text <ปสฺสาสิ มํ วสฺสสตํ อโรคํ เอตํ วรานํ ปฐมํ ททามิฯ>
  text <๔๕๕>
    text <เย ขตฺติยาเส อิธ ภูมิปาลา มุทฺธาภิสิตฺตา กตนามเธยฺยา>
    text <น ตาทิเส ภูมิปตี อเทสิ เอตํ วรานํ ทุติยํ วรามิฯ>
  text <๔๕๖>
    text <เย ขตฺติยาเส อิธ ภูมิปาลา มุทฺธาภิสิตฺตา กตนามเธยฺยา>
    text <น ตาทิเส ภูมิปตี อเทมิ เอตํ วรานํ ทุติยํ ททามิฯ>
  text <๔๕๗>
    text <ปโรสตํ ขตฺติยา เต คหิตา ตลาวุตา อสฺสุมุขา รุทนฺตา>
    text <สเก เต รฏฺเฐ ปฏิปาทยาหิ เอตํ วรานํ ตติยํ วรามิฯ>
  text <๔๕๘>
    text <ปโรสตํ ขตฺติยา เม คหิตา ตลาวุตา อสฺสุมุขา รุทนฺตา>
    text <สเก เต รฏฺเฐ ปฏิปาทยามิ เอตํ วรานํ ตติยํ ททามิฯ>
  text <๔๕๙>
    text <ฉิทฺทํ เต รฏฺฐํ พฺยถิตา ภยา หิ ปุถู นรา เลณมนุปฺปวิฏฺฐา>
    text <มนุสฺสมํสํ วิรเมหิ ราช เอตํ วรานํ จตุตฺถํ วรามิฯ>
  text <๔๖๐>
    text <อทฺธา หิ โส ภกฺโข มม มนาโป เอตสฺส เหตุมฺหิ วนํ ปวิฏฺโฐ>
    text <โสหํ กถํ เอตฺโต อุปารเมยฺยํ อญฺญํ วรานํ จตุตฺถํ วรสฺสุฯ>
  text <๔๖๑>
    text <นํ เว ปิยํ เมติ ชนินฺท ตาทิโส อตฺตํ นิรํกจฺจ ปิยานิ เสวติ>
    text <อตฺตาว เสยฺโย ปรมา จ เสยฺโย ลพฺภา ปิยา โอจิตตฺเถน ปจฺฉาฯ>
  text <๔๖๒>
    text <ปิยํ เม มานุสํ มํสํ สุตโสม วิชานหิ>
    text <นมฺหิ สกฺกา นิวาเรตุํ อญฺญํ วรํ สมฺม วรสฺสุฯ>
  text <๔๖๓>
    text <โย เว ปิยํ เมติ ปิยานุรกฺขี อตฺตํ นิรํกจฺจ ปิยานิ เสวติ>
    text <โสณฺโฑว ปิตฺวา วิสมิสฺสปานํ เตเนว โส โหติ ทุกฺขี ปรตฺถฯ>
  text <๔๖๔>
    text <โย จีธ สงฺขาย ปิยานิ หิตฺวา กิจฺเฉนปิ เสวติ อริยธมฺเม>
    text <ทุกฺขิโตว ปิตฺวาน ยโถสธานิ เตเนว โส โหติ สุขี ปรตฺถฯ>
  text <๔๖๕>
    text <โอหายหํ ปิตรํ มาตรญฺจ มนาปิเย กามคุเณ จ ปญฺจ>
    text <เอตสฺส เหตุมฺหิ วนํ ปวิฏฺโฐ ตํ เต วรํ กินฺติ มหํ ททามิฯ>
  text <๔๖๖>
    text <น ปณฺฑิตา ทิคุณมาหุ วากฺยํ สจฺจปฺปฏิญฺญาว ภวนฺติ สนฺโต>
    text <วรสฺสุ สมฺม อิติ มํ อโวจ อิจฺจพฺรวี ตฺวํ น หิ เต สเมติฯ>
  text <๔๖๗>
    text <อปุญฺญลาภํ อยสํ อกิตฺติํ ปาปํ พหุํ ทุจฺจริตํ กิเลสํ>
    text <มนุสฺสมํสสฺส กเต อุปาคา ตํ เต วรํ กินฺติ มหํ ทเทยฺยํฯ>
  text <๔๖๘>
    text <นํ ตํ วรํ อรหติ ชนฺตุ ทาตุํ ยํ วาปิ ทตฺวาน อวากเรยฺย>
    text <วรสฺสุ สมฺม อวิกมฺปมาโน ปาณํ จชิตฺวานปิ ทสฺสเมวฯ>
  text <๔๖๙>
    text <ปาณํ จชนฺติ สนฺโต นาปิ ธมฺมํ สจฺจปฺปฏิญฺญาว ภวนฺติ สนฺโต>
    text <ทตฺวา วรํ ขิปฺปมวากโรหิ เอเตน สมฺปชฺช สุราชเสฏฺฐฯ>
  text <๔๗๐>
    text <จเช ธนํ องฺควรสฺส เหตุ องฺคํ จเช ชีวิตํ รกฺขมาโน>
    text <องฺคํ ธนํ ชีวิตญฺจาปิ สพฺพํ จเช นโร ธมฺมมนุสฺสรนฺโตฯ>
  text <๔๗๑>
    text <ยสฺมา หิ ธมฺมํ ปุริโส วิชญฺญา เย จสฺส กงฺขํ วินยนฺติ สนฺโต>
    text <ตํ หิสฺส ทีปญฺจ ปรายณญฺจ น เตน มิตฺติํ ชิรเยถ ปญฺโญฯ>
  text <๔๗๒>
    text <อทฺธา หิ โส ภกฺโข มม มนาโป เอตสฺส เหตุมฺหิ วนํ ปวิฏฺโฐ>
    text <สเจ จ มํ ยาจสิ เอตมตฺถํ เอตมฺปิ เต สมฺม วรํ ททามิฯ>
  text <๔๗๓>
    text <สตฺถา จ เม โหสิ สขา จ เมสิ วจนมฺปิ เต สมฺม อหํ อกาสิํ>
    text <ตุวมฺปิ เม สมฺม กโรหิ วากฺยํ อุโภปิ คนฺตฺวาน ปโมจยามฯ>
  text <๔๗๔>
    text <สตฺถา จ เต โหมิ สขา จ ตฺยมฺหิ วจนมฺปิ เม สมฺม ตุวํ อกาสิ>
    text <อหมฺปิ เต สมฺม กโรมิ วากฺยํ อุโภปิ คนฺตฺวาน ปโมจยามฯ>
  text <๔๗๕>
    text <กมฺมาสปาเทนํ วิเหฐิตตฺถ ตลาวุตา อสฺสุมุขา รุทนฺตา>
    text <น ชาตุ ทุพฺเภถ อิมสฺส รญฺโญ สจฺจปฺปฏิญฺญํ เม ปฏิสฺสุณาถฯ>
  text <๔๗๖>
    text <กมฺมาสปาเทน วิเหฐิตมฺหา ตลาวุตา อสฺสุมุขา รุทนฺตา>
    text <น ชาตุ ทุพฺเภม อิมสฺส รญฺโญ สจฺจปฺปฏิญฺญํ เต ปฏิสฺสุณามฯ>
  text <๔๗๗>
    text <ยถา ปิตา วา อถ วาปิ มาตา อนุกมฺปกา อตฺถกามา ปชานํ>
    text <เอวเมว โว โหตุ อยญฺจ ราชา ตุมฺเห จ โว โหถ ยเถว ปุตฺตาฯ>
  text <๔๗๘>
    text <ยถา ปิตา วา อถ วาปิ มาตา อนุกมฺปกา อตฺถกามา ปชานํ>
    text <เอวเมว โน โหตุ อยญฺจ ราชา มยมฺปิ เหสฺสาม ยเถว ปุตฺตาฯ>
  text <๔๗๙>
    text <จตุปฺปทํ สกุณญฺจาปิ มํสํ สูเทหิ รนฺธํ สุกตํ สุนิฏฺฐิตํ>
    text <สุธํว อินฺโท ปริภุญฺชิยาน หิตฺวา กเถโก รมสี อรญฺเญฯ>
  text <๔๘๐>
    text <ตา ขตฺติยา วลฺลิวิลากมชฺฌา อลงฺกตา สมฺปริวารยิตฺวา>
    text <อินฺทํว เทเวสุ ปโมทยิํสุ หิตฺวา กเถโก รมสี อรญฺเญฯ>
  text <๔๘๑>
    text <ตมฺพูปธาเน พหุโคณกมฺหิ สุภมฺหิ สพฺพสฺสยนมฺหิ สงฺเค>
    text <เสยฺยสฺส มชฺฌมฺหิ สุขํ สยิตฺวา หิตฺวา กเถโก รมสี อรญฺเญฯ>
  text <๔๘๒>
    text <ปาณิสฺสรํ กุมฺภถูณํ นิสีเถ อโถปิ เว นิปฺปุริสมฺปิ ตูริยํ>
    text <พหุํ สุคีตญฺจ สุวาทิตญฺจ หิตฺวา กเถโก รมสี อรญฺเญฯ>
  text <๔๘๓>
    text <อุยฺยานสมฺปนฺนํ ปหูตมาลฺยํ มิคาชินูเปตปุรํ สุรมฺมํ>
    text <หเยหิ นาเคหิ รเถหุเปตํ หิตฺวา กเถโก รมสี อรญฺเญฯ>
  text <๔๘๔>
    text <กาฬปกฺเข ยถา จนฺโท หายเตว สุเว สุเว>
    text <กาฬปกฺขูปโม ราช อสตํ โหติ สมาคโมฯ>
  text <๔๘๕>
    text <ยถาหํ รสกมาคมฺม สูทํ กาปุริสาธมํ>
    text <อกาสิํ ปาปกํ กมฺมํ เยน คจฺฉามิ ทุคฺคติํฯ>
  text <๔๘๖>
    text <สุกฺกปกฺเข ยถา จนฺโท วฑฺฒเตว สุเว สุเว>
    text <สุกฺกปกฺขูปโม ราช สตํ โหติ สมาคโมฯ>
  text <๔๘๗>
    text <ยถาหํ ตุวมาคมฺม สุตโสม วิชานหิ>
    text <กาหามิ กุสลํ กมฺมํ เยน คจฺฉามิ สุคฺคติํฯ>
  text <๔๘๘>
    text <ถเล ยถา วาริ ชนินฺท วุฏฺฐํ อนทฺธเนยฺยํ น จิรฏฺฐิตีกํ>
    text <เอวมฺปิ โหติ อสตํ สมาคโม อนทฺธเนยฺโย อุทกํ ถเลวฯ>
  text <๔๘๙>
    text <สเร ยถา วาริ ชนินฺท วุฏฺฐํ จิรฏฺฐิตีกํ นรวีรเสฏฺฐ>
    text <เอวมฺปิ เว โหติ สตํ สมาคโม จิรฏฺฐิตีโก อุทกํ สเรวฯ>
  text <๔๙๐>
    text <อพฺยายิโก โหติ สตํ สมาคโม ยาวมฺปิ ติฏฺเฐยฺย ตเถว โหติ>
    text <ขิปฺปญฺหิ เวติ อสตํ สมาคโม ตสฺมา สตํ ธมฺโม อสพฺภิ อารกาฯ>
  text <๔๙๑>
    text <น โส ราชา โย อเชยฺยํ ชินาติ น โส สขา โย สขารํ ชินาติ>
    text <น สา ภริยา ยา ปติโน น วิเภติ น เต ปุตฺตา เย น ภรนฺติ ชิณฺณํฯ>
  text <๔๙๒>
    text <น สา สภา ยตฺถ น สนฺติ สนฺโต น เต สนฺโต เย น ภณนฺติ ธมฺมํ>
    text <ราคญฺจ โทสญฺจ ปหาย โมหํ ธมฺมํ ภณนฺตาว ภวนฺติ สนฺโตฯ>
  text <๔๙๓>
    text <นาภาสมานํ ชานนฺติ มิสฺสํ พาเลหิ ปณฺฑิตํ>
    text <ภาสมานญฺจ ชานนฺติ เทเสนฺตํ อมตํ ปทํฯ>
  text <๔๙๔>
    text <ภาสเย โชตเย ธมฺมํ ปคฺคณฺเห อิสินํ ธชํ>
    text <สุภาสิตทฺธชา อิสโย ธมฺโม หิ อิสินํ ธโชติฯ>
    text <สุมุโข ปน หํสวโร จ มหา สุธโภชนิโก จ ปโร ปวโร>
    text <สกุณาลทิชาธิปติวฺหยโน สุตโสมวรุตฺตมสวฺหยโนติฯ>
  stand <มหาสุตโสมชาตกํ ปญฺจมํฯ>
  stand <อสีตินิปาตํ นิฏฺฐิตํฯ>
  text <ตสฺสุทฺทานํ>
