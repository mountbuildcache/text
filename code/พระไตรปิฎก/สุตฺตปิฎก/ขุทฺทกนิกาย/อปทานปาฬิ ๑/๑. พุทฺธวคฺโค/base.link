text <๑ พุทฺธวคฺโค>
  stand <ฯ นโม ตสฺส ภควโต อรหโต สมฺมาสมฺพุทฺธสฺสฯขุทฺทกนิกาเย>
  text <ปฐโม ภาโค>
    text <๑ พุทฺธอปทานํ>
      text <๑>
        text <ตถาคตํ เชตวเน วสนฺตํ อปุจฺฉิ เวเทหมุนี นตงฺโค>
        text <สพฺพญฺญุพุทฺธา กิร นาม โหนฺติ ภวนฺติ เต เหตุภิ เกหิ วีรฯ>
      text <๒>
        text <ตทาห สพฺพญฺญุวโร มเหสี อานนฺทภทฺทํ มธุรสฺสเรน>
        text <เย ปุพฺพพุทฺเธสุ กตาธิการา อลทฺธโมกฺขา ชินสาสเนสุฯ>
      text <๓>
        text <เตเนว สมฺโพธิมุเขน ธีรา อชฺฌาสเยนาปิ มหาพเลน>
        text <ปญฺญาย เตเชน สุติกฺขปญฺญา สพฺพญฺญุภาวํ อนุปาปุณนฺติฯ>
      text <๔>
        text <อหมฺปิ ปุพฺพพุทฺเธสุ พุทฺธตฺตมภิปตฺถยิํ>
        text <มนสาเยว หุตฺวาน ธมฺมราชา อสงฺขิยาฯ>
      text <๕>
        text <อถ พุทฺธาปทานานิ สุณาถ สุทฺธมานสา>
        text <ติํสปารมิสมฺปุณฺณา ธมฺมราชา อสงฺขิยาฯ>
      text <๖>
        text <สมฺโพธิํ พุทฺธเสฏฺฐานํ สสงฺเฆ โลกนายเก>
        text <ทสงฺคุลี นมสฺสิตฺวา สิรสา อภิวาทยิํ ฯ>
      text <๗>
        text <ยาวตา พุทฺธเขตฺเตสุ รตนา วิชฺชนฺติสงฺขิยา>
        text <อากาสฏฺฐา จ ภูมฏฺฐา มนสา สพฺพมาหริํฯ>
      text <๘>
        text <ตตฺถ รูปิยภูมิยํ ปาสาทํ มาปยิํ อหํ>
        text <เนกภุมฺมํ รตนมยํ อุพฺพิทฺธํ นภมุคฺคตํฯ>
      text <๙>
        text <วิจิตฺตถมฺภํ สุกตํ สุวิภตฺตํ มหารหํ>
        text <กนกมยสงฺฆาฏํ โกนฺตจฺฉตฺเตหิ มณฺฑิตํฯ>
      text <๑๐>
        text <ปฐมา เวฬุริยา ภูมิ วิมลพฺภสมา สุภา>
        text <นฬินชลชากิณฺณา วรกญฺจนภูมิยาฯ>
      text <๑๑>
        text <ปวาฬํสา ปวาฬวณฺณา กาจิ โลหิตกา สุภา>
        text <อินฺทโคปกวณฺณาภา ภูมิ โอภาสตี ทิสาฯ>
      text <๑๒>
        text <สุวิภตฺตา ฆรมุขา นิยฺยูหา สีหปญฺชรา>
        text <จตุโร เวทิกา ชาลา คนฺธาเวฬา มโนรมาฯ>
      text <๑๓>
        text <นีลา ปีตา โลหิตกา โอทาตา สุทฺธกาฬกา>
        text <กูฏาคารวรูเปตา สตฺตรตนภูสิตาฯ>
      text <๑๔>
        text <โอโลกมยา ปทุมา วาฬวิหงฺคโสภิตา>
        text <นกฺขตฺตตารกากิณฺณา จนฺทสูเรหิ มณฺฑิตาฯ>
      text <๑๕>
        text <เหมชาเลน สญฺฉนฺนา โสณฺณกิงฺกิณิกายุตา>
        text <วาตเวเคน กูชนฺติ โสณฺณมาลา มโนรมาฯ>
      text <๑๖>
        text <มญฺเชฏฺฐกํ โลหิตกํ ปีตกํ หริปิญฺชรํ>
        text <นานารงฺเคหิ สมฺปีตํ อุสฺสิตทฺธชมาลินี ฯ>
      text <๑๗>
        text <น นํ พหูเนกสตา ผลิกา รชตามยา>
        text <มณิมยา โลหิตงฺคา มสารคลฺลมยา ตถา>
        text <นานาสยนวิจิตฺตา สณฺหกาสิกสนฺถตาฯ>
      text <๑๘>
        text <กมฺปลา ทุกูลา จีนา ปฏฺฏุณฺณา ปณฺฑุปาวุรา>
        text <วิวิธตฺถรณํ สพฺพํ มนสา ปญฺญเปสหํฯ>
      text <๑๙>
        text <ตาสุ ตาสฺเวว ภูมีสุ รตนกูฏลงฺกตํ>
        text <มณิเวโรจนา อุกฺกา ธารยนฺตา สุติฏฺฐเรฯ>
      text <๒๐>
        text <โสภนฺติ เอสิกา ถมฺภา สุภา กญฺจนโตรณา>
        text <ชมฺโพนทา สารมยา อโถ รชตมยาปิ จฯ>
      text <๒๑>
        text <เนกา สนฺธี สุวิภตฺตา กวาฏคฺคฬจิตฺติตา>
        text <อุภโต ปุณฺณฆฏาเนกา ปทุมุปฺปลสํยุตาฯ>
      text <๒๒>
        text <อตีเต สพฺพพุทฺเธ จ สสงฺเฆ โลกนายเก>
        text <ปกติวณฺณรูเปน นิมฺมินิตฺวา สสาวเกฯ>
      text <๒๓>
        text <เตน ทฺวาเรน ปวิสิตฺวา สพฺเพ พุทฺธา สสาวกา>
        text <สพฺพโสณฺณมเย ปีเฐ นิสินฺนา อริยมณฺฑลาฯ>
      text <๒๔>
        text <เย จ เอตรหิ อตฺถิ พุทฺธา โลเก อนุตฺตรา>
        text <อตีเต วตฺตมานา จ ภวนํ สพฺเพ สมาหริํฯ>
      text <๒๕>
        text <ปจฺเจกพุทฺเธเนกสเต สยมฺภู อปราชิเต>
        text <อตีเต วตฺตมาเน จ ภวนํ สพฺเพ สมาหริํฯ>
      text <๒๖>
        text <กปฺปรุกฺขา พหู อตฺถิ เย ทิพฺพา เย จ มานุสา>
        text <สพฺพํ ทุสฺสํ สมาหนฺตา อจฺฉาเทมิ ติจีวรํฯ>
      text <๒๗>
        text <ขชฺชํ โภชฺชํ สายนียํ สมฺปนฺนํ ปานโภชนํ>
        text <มณิมเย สุเภ ปตฺเต สํปูเรตฺวา อทาสหํฯ>
      text <๒๘>
        text <ทิพฺพวตฺถสมา หุตฺวา มฏฺฐา จีวรสํยุตา>
        text <มธุรา สกฺขรา เจว เตลา จ มธุผาณิตาฯ>
      text <๒๙>
        text <ตปฺปิตา ปรมนฺเนน สพฺเพ เต อริยมณฺฑลา>
        text <รตนคพฺภํ ปวิสิตฺวา เกสรีว คุหาสยาฯ>
      text <๓๐>
        text <มหารหมฺหิ สยเน สีหเสยฺยมกปฺปยุํ>
        text <สมฺปชานา สมุฏฺฐาย สยเน ปลฺลงฺกมาภุชุํฯ>
      text <๓๑>
        text <โคจรํ สพฺพพุทฺธานํ ฌานรติสมปฺปิตา>
        text <อญฺเญ ธมฺมานิ เทเสนฺติ อญฺเญ กีฬนฺติ อิทฺธิยาฯ>
      text <๓๒>
        text <อญฺเญ อภิญฺญา อปฺเปนฺติ อภิญฺญา วสิภาวิตา>
        text <วิกุพฺพนา วิกุพฺพนฺติ อญฺเญเนกสหสฺสิโยฯ>
      text <๓๓>
        text <พุทฺธาปิ พุทฺเธ ปุจฺฉนฺติ วิสยํ สพฺพญฺญุมาลยํ>
        text <คมฺภีรํ นิปุณํ ฐานํ ปญฺญาย วินิพุชฺฌเรฯ>
      text <๓๔>
        text <สาวกา พุทฺเธ ปุจฺฉนฺติ พุทฺธา ปุจฺฉนฺติ สาวเก>
        text <อญฺญมญฺญญฺจ ปุจฺฉิตฺวา อญฺโญญฺญํ พฺยากโรนฺติ เตฯ>
      text <๓๕>
        text <พุทฺธา ปจฺเจกพุทฺธา จ สาวกา ปริจารกา>
        text <เอวํ สกาย รติยา ปาสาเทภิรมนฺติ เตฯ>
      text <๓๖>
        text <ฉตฺตา ติฏฺฐนฺตุ รตนา กญฺจนาเวฬปนฺติกา>
        text <มุตฺตาชาลปริกฺขิตฺตา สพฺเพ ธาเรนฺตุ มตฺถเกฯ>
      text <๓๗>
        text <ภวนฺตุ เจฬวิตานา โสณฺณตารกจิตฺติตา>
        text <วิจิตฺตมลฺยวิตตา สพฺเพ ธาเรนฺตุ มตฺถเกฯ>
      text <๓๘>
        text <วิตตา มลฺยทาเมหิ คนฺธทาเมหิ โสภิตา>
        text <ทุสฺสทามปริกิณฺณา รตนทามภูสิตาฯ>
      text <๓๙>
        text <ปุปฺผาภิกิณฺณา สุจิตฺตา สุรภิคนฺธภูสิตา>
        text <คนฺธปญฺจงฺคุลิกตา เหมจฺฉทนฉาทิตาฯ>
      text <๔๐>
        text <จตุทฺทิสา โปกฺขรญฺโญ ปทุมุปฺปลสนฺถตา>
        text <โสวณฺณรูปา ขายนฺตุ ปทฺมํเรณุรชุคฺคตาฯ>
      text <๔๑>
        text <ปุปฺผนฺตุ ปาทปา สพฺเพ ปาสาทสฺส สมนฺตโต>
        text <สยญฺจ ปุปฺผา มุญฺจิตฺวา คนฺตฺวา ภวนโมกิรุํฯ>
      text <๔๒>
        text <สิขิโน ตตฺถ นจฺจนฺตุ ทิพฺพหํสา ปกูชเร>
        text <กรวีกา จ คายนฺตุ ทิชสงฺฆา สมนฺตโตฯ>
      text <๔๓>
        text <เภริโย สพฺพา วชฺชนฺตุ วีณา สพฺพา รสนฺตุ ตา>
        text <สพฺพา สงฺคีติ วตฺตนฺตุ ปาสาทสฺส สมนฺตโตฯ>
      text <๔๔>
        text <ยาวตา พุทฺธเขตฺตมฺหิ จกฺกวาเฬ ตโต ปเร>
        text <มหนฺตา โชติสมฺปนฺนา อจฺฉินฺนา รตนามยาฯ>
      text <๔๕>
        text <ติฏฺฐนฺตุ โสณฺณปลฺลงฺกา ทีปรุกฺขา ชลนฺตุ เต>
        text <ภวนฺตุ เอกปชฺโชตา ทสสหสฺสิปรมฺปราฯ>
      text <๔๖>
        text <คณิกา ลาสิกา เจว นจฺจนฺตุ อจฺฉราคณา>
        text <นานารงฺคา ปทิสฺสนฺตุ ปาสาทสฺส สมนฺตโตฯ>
      text <๔๗>
        text <ทุมคฺเค ปพฺพตคฺเค วา สิเนรุคิริมุทฺธนิ>
        text <อุสฺสาเปมิ ธชํ สพฺพํ วิจิตฺตํ ปญฺจวณฺณิกํฯ>
      text <๔๘>
        text <นรา นาคา จ คนฺธพฺพา สพฺเพ เทวา อุเปนฺตุ เต>
        text <นมสฺสนฺตา ปญฺชลิกา ปาสาทํ ปริวารยุํฯ>
      text <๔๙>
        text <ยํ กิญฺจิ กุสลํ กมฺมํ กตฺตพฺพํ กิริยํ มม>
        text <กาเยน วาจา มนสา ติทเส สุกตํ กตํฯ>
      text <๕๐>
        text <เย สตฺตา สญฺญิโน อตฺถิ เย จ สตฺตา อสญฺญิโน>
        text <กตํ ปุญฺญผลํ มยฺหํ สพฺเพ ภาคี ภวนฺตุ เตฯ>
      text <๕๑>
        text <เยสํ กตํ สุวิทิตํ ทินฺนํ ปุญฺญผลํ มยา>
        text <เย จ ตตฺถ น ชานนฺติ เทวา คนฺตฺวา นิเวทยุํฯ>
      text <๕๒>
        text <สพฺพโลกมฺหิ เย สตฺตา ชีวนฺตาหารเหตุกา>
        text <มนุญฺญํ โภชนํ สพฺพํ ลภนฺตุ มม เจตสาฯ>
      text <๕๓>
        text <มนสา ทานํ มยา ทินฺนํ มนสา ปสาทมาวหิํ>
        text <ปูชิตา สพฺพสมฺพุทฺธา ปจฺเจกา ชินสาวกาฯ>
      text <๕๔>
        text <เตน กมฺเมน สุกเตน เจตนาปณิธีหิ จ>
        text <ชหิตฺวา มานุสํ เทหํ ตาวติํสมคจฺฉหํฯ>
      text <๕๕>
        text <ทุเว ภเว ปชานามิ เทวตฺเต อถ มานุเส>
        text <อญฺญํ คติํ น ชานามิ มนสา ปตฺถนาผลํฯ>
      text <๕๖>
        text <เทวานํ อธิโก โหมิ ภวามิ มนุชาธิโป>
        text <รูปลกฺขณสมฺปนฺโน ปญฺญาย อสโม ภเวฯ>
      text <๕๗>
        text <โภชนํ วิวิธํ เสฏฺฐํ รตนญฺจ อนปฺปกํ>
        text <วิวิธานิ จ วตฺถานิ นภา ขิปฺปํ อุเปนฺติ มํฯ>
      text <๕๘>
        text <ปถพฺยา ปพฺพเต เจว อากาเส อุทเก วเน>
        text <ยํ ยํ หตฺถํ ปสาเรมิ ทิพฺพา ภกฺขา อุเปนฺติ มํฯ>
      text <๕๙>
        text <ปถพฺยา ปพฺพเต เจว อากาเส อุทเก วเน>
        text <ยํ ยํ หตฺถํ ปสาเรมิ รตนา สพฺเพ อุเปนฺติ มํฯ>
      text <๖๐>
        text <ปถพฺยา ปพฺพเต เจว อากาเส อุทเก วเน>
        text <ยํ ยํ หตฺถํ ปสาเรมิ สพฺเพ คนฺธา อุเปนฺติ มํฯ>
      text <๖๑>
        text <ปถพฺยา ปพฺพเต เจว อากาเส อุทเก วเน>
        text <ยํ ยํ หตฺถํ ปสาเรมิ สพฺเพ ยานา อุเปนฺติ มํฯ>
      text <๖๒>
        text <ปถพฺยา ปพฺพเต เจว อากาเส อุทเก วเน>
        text <ยํ ยํ หตฺถํ ปสาเรมิ สพฺเพ มาลา อุเปนฺติ มํฯ>
      text <๖๓>
        text <ปถพฺยา ปพฺพเต เจว อากาเส อุทเก วเน>
        text <ยํ ยํ หตฺถํ ปสาเรมิ อลงฺการา อุเปนฺติ มํฯ>
      text <๖๔>
        text <ปถพฺยา ปพฺพเต เจว อากาเส อุทเก วเน>
        text <ยํ ยํ หตฺถํ ปสาเรมิ สพฺพา กญฺญา อุเปนฺติ มํฯ>
      text <๖๕>
        text <ปถพฺยา ปพฺพเต เจว อากาเส อุทเก วเน>
        text <ยํ ยํ หตฺถํ ปสาเรมิ มธุสกฺขรา อุเปนฺติ มํฯ>
      text <๖๖>
        text <ปถพฺยา ปพฺพเต เจว อากาเส อุทเก วเน>
        text <ยํ ยํ หตฺถํ ปสาเรมิ สพฺเพ ขชฺชา อุเปนฺติ มํฯ>
      text <๖๗>
        text <อธเน อทฺธิก ชเน ยาจเก จ ปถาวิโน>
        text <ททามิหํ ทานวรํ สมฺโพธิวรปตฺติยาฯ>
      text <๖๘>
        text <นาเทนฺโต ปพฺพตํ เสลํ คชฺเชนฺโต พหลํ คิริํ>
        text <สเทวกํ หาสยนฺโต พุทฺโธ โลเก ภวามหํฯ>
      text <๖๙>
        text <ทิสา ทสวิธา โลเก ยายโต นตฺถิ อนฺตกํ>
        text <ตสฺมิญฺจ ทิสาภาคมฺหิ พุทฺธเขตฺตา อสงฺขิยาฯ>
      text <๗๐>
        text <ปภา ปกิตฺติตา มยฺหํ ยมกา รํสิวาหนา>
        text <เอตฺถนฺตเร รํสิชาลํ อาโลโก วิปุโล ภเวฯ>
      text <๗๑>
        text <เอตฺตเก โลกธาตุมฺหิ สพฺเพ ปสฺสนฺตุ มํ ชนา>
        text <สพฺเพ มํ อนุวตฺตนฺตุ ยาว พฺรหฺมนิเวสนํ ฯ>
      text <๗๒>
        text <วิสิฏฺฐมธุนาเทน อมตเภริมาหนิํ>
        text <เอตฺถนฺตเร ชนา สพฺเพ สุณนฺตุ มธุรํ คิรํฯ>
      text <๗๓>
        text <ธมฺมเมเฆน วสฺสนฺเต สพฺเพ โหนฺตุ อนาสวา>
        text <เยตฺถ ปจฺฉิมกา สตฺตา โสตาปนฺนา ภวนฺตุ เตฯ>
      text <๗๔>
        text <ทตฺวา ทาตพฺพกํ ทานํ สีลํ ปูเรตฺวา อเสสโต>
        text <เนกฺขมฺมปารมิํ คนฺตฺวา ปตฺโต สมฺโพธิมุตฺตมํฯ>
      text <๗๕>
        text <ปณฺฑิเต ปริปุจฺฉิตฺวา กตฺวา วีริยมุตฺตมํ>
        text <ขนฺติยา ปารมิํ คนฺตฺวา ปตฺโต สมฺโพธิมุตฺตมํฯ>
      text <๗๖>
        text <กตฺวา ทฬฺหมธิฏฺฐานํ สจฺจปารมิ ปูริย>
        text <เมตฺตาย ปารมิํ คนฺตฺวา ปตฺโต สมฺโพธิมุตฺตมํฯ>
      text <๗๗>
        text <ลาภาลาเภ สุเข ทุกฺเข สมฺมาเน จาวมานเน>
        text <สพฺพตฺถ สมโก หุตฺวา ปตฺโต สมฺโพธิมุตฺตมํฯ>
      text <๗๘>
        text <โกสชฺชํ ภยโต ทิสฺวา วีริยํ จาปิ เขมโต>
        text <อารทฺธวีริยา โหถ เอสา พุทฺธานุสาสนีฯ>
      text <๗๙>
        text <วิวาทํ ภยโต ทิสฺวา อวิวาทญฺจ เขมโต>
        text <สมคฺคา สขิลา โหถ เอสา พุทฺธานุสาสนีฯ>
      text <๘๐>
        text <ปมาทํ ภยโต ทิสฺวา อปฺปมาทญฺจ เขมโต>
        text <ภาเวถฏฺฐงฺคิกํ มคฺคํ เอสา พุทฺธานุสาสนีฯ>
      text <๘๑>
        text <สมาคตา พหู พุทฺธา อรหนฺตา จ สพฺพโส>
        text <สมฺพุทฺเธ อรหนฺเต จ วนฺทมานา นมสฺสถฯ>
      text <๘๒>
        text <เอวํ อจินฺติยา พุทฺธา พุทฺธธมฺมา อจินฺติยา>
        text <อจินฺติเย ปสนฺนานํ วิปาโก โหติ อจินฺติโยฯ>
      text <อิตฺถํ สุทํ ภควา อตฺตโน พุทฺธจริยํ สมฺภาวยมาโน พุทฺธาปทานิยํ นาม ธมฺมปริยายํ อภาสิตฺถาติฯ>
      stand <พุทฺธาปทานํ สมตฺตํฯ>
    text <๒ ปจฺเจกพุทฺธอปทานํ>
      text <อถ ปจฺเจกพุทฺธาปทานํ สุณาถ>
      text <๘๓>
        text <ตถาคตํ เชตวเน วสนฺตํ อปุจฺฉิ เวเทหมุนี นตงฺโค>
        text <ปจฺเจกพุทฺธา กิร นาม โหนฺติ ภวนฺติ เต เหตุภิ เกหิ วีร ฯ>
      text <๘๔>
        text <ตทาห สพฺพญฺญุวโร มเหสี อานนฺทภทฺทํ มธุรสฺสเรน>
        text <เย ปุพฺพพุทฺเธสุ กตาธิการา อลทฺธโมกฺขา ชินสาสเนสุฯ>
      text <๘๕>
        text <เตเนว สํเวคมุเขน ธีรา วินาปิ พุทฺเธหิ สุติกฺขปญฺญา>
        text <อารมฺมเณนาปิ ปริตฺตเกน ปจฺเจกโพธิํ อนุปาปุณนฺติฯ>
      text <๘๖>
        text <สพฺพมฺหิ โลกมฺหิ มมํ ฐเปตฺวา ปจฺเจกพุทฺเธหิ สโมว นตฺถิ>
        text <เตสํ อิมํ วณฺณปเทสมตฺตํ วกฺขามหํ สาธุ มหามุนีนํฯ>
      text <๘๗>
        text <สยเมว พุทฺธานํ มหาอิสีนํ สาธูนิ วากฺยานิ มธูว ขุทฺทํ>
        text <อนุตฺตรํ เภสชํ ปตฺถยนฺตา สุณาถ สพฺเพสุ ปสนฺนจิตฺตาฯ>
      text <๘๘>
        text <ปจฺเจกพุทฺธานํ สมาคตานํ ปรมฺปรํ พฺยากรณานิ ยานิ>
        text <อาทีนโว ยญฺจ วิราควตฺถุํ ยถา จ โพธิํ อนุปาปุณิํสุฯ>
      text <๘๙>
        text <สราควตฺถูสุ วิราคสญฺญี รตฺตมฺหิ โลกมฺหิ วิรตฺตจิตฺตา>
        text <หิตฺวา ปปญฺเจ ชิตผนฺทิตานิ ตเถว โพธิํ อนุปาปุณิํสุฯ>
      text <๙๐>
        text <สพฺเพสุ ภูเตสุ นิธาย ทณฺฑํ อวิเหฐยํ อญฺญตรมฺปิ เตสํ>
        text <เมตฺเตน จิตฺเตน หิตานุกมฺปี เอโก จเร ขคฺควิสาณกปฺโปฯ>
      text <๙๑>
        text <สพฺเพสุ ภูเตสุ นิธาย ทณฺฑํ อวิเหฐยํ อญฺญตรมฺปิ เตสํ>
        text <น ปุตฺตมิจฺเฉยฺย กุโต สหายํ เอโก จเร ขคฺควิสาณกปฺโปฯ>
      text <๙๒>
        text <สํสคฺคชาตสฺส ภวนฺติ สฺเนหา สฺเนหนฺวยํ ทุกฺขมิทํ ปโหติ>
        text <อาทีนวํ สฺเนหชํ เปกฺขมาโน เอโก จเร ขคฺควิสาณกปฺโปฯ>
      text <๙๓>
        text <มิตฺเต สุหชฺเช อนุกมฺปมาโน หาเปติ อตฺถํ ปฏิพทฺธจิตฺโต>
        text <เอตํ ภยํ สนฺถเว เปกฺขมาโน เอโก จเร ขคฺควิสาณกปฺโปฯ>
      text <๙๔>
        text <วํโส วิสาโลว ยถา วิสตฺโต ปุตฺเตสุ ทาเรสุ จ ยา อเปกฺขา>
        text <วํเส กฬีโรว อสชฺชมาโน เอโก จเร ขคฺควิสาณกปฺโปฯ>
      text <๙๕>
        text <มิโค อรญฺญมฺหิ ยถา อพทฺโธ เยนิจฺฉกํ คจฺฉติ โคจราย>
        text <วิญฺญู นโร เสริตํ เปกฺขมาโน เอโก จเร ขคฺควิสาณกปฺโปฯ>
      text <๙๖>
        text <อามนฺตนา โหติ สหายมชฺเฌ วาเส จ ฐาเน คมเน จาริกาย>
        text <อนภิชฺฌิตํ เสริตํ เปกฺขมาโน เอโก จเร ขคฺควิสาณกปฺโปฯ>
      text <๙๗>
        text <ขิฑฺฑา รตี โหติ สหายมชฺเฌ ปุตฺเตสุ เปมํ วิปุลญฺจ โหติ>
        text <ปิยวิปฺปโยคํ วิชิคุจฺฉมาโน เอโก จเร ขคฺควิสาณกปฺโปฯ>
      text <๙๘>
        text <จาตุทฺทิโส อปฺปฏิโฆ จ โหติ สนฺตุสฺสมาโน อิตรีตเรน>
        text <ปริสฺสยานํ สหิตา อฉมฺภี เอโก จเร ขคฺควิสาณกปฺโปฯ>
      text <๙๙>
        text <ทุสฺสงฺคหา ปพฺพชิตาปิ เอเก อโถ คหฏฺฐา ฆรมาวสนฺตา>
        text <อปฺโปสฺสุกฺโก ปรปุตฺเตสุ หุตฺวา เอโก จเร ขคฺควิสาณกปฺโปฯ>
      text <๑๐๐>
        text <โอโรปยิตฺวา คิหิพฺยญฺชนานิ สญฺฉินฺนปตฺโต ยถา โกวิฬาโร>
        text <เฉตฺวาน วีโร คิหิพนฺธนานิ เอโก จเร ขคฺควิสาณกปฺโปฯ>
      text <๑๐๑>
        text <สเจ ลเภถ นิปกํ สหายํ สทฺธิํ จรํ สาธุวิหาริธีรํ>
        text <อภิภุยฺย สพฺพานิ ปริสฺสยานิ จเรยฺย เตนตฺตมโน สตีมาฯ>
      text <๑๐๒>
        text <โน เจ ลเภถ นิปกํ สหายํ สทฺธิํ จรํ สาธุวิหาริธีรํ>
        text <ราชาว รฏฺฐํ วิชิตํ ปหาย เอโก จเร มาตงฺครญฺเญว นาโคฯ>
      text <๑๐๓>
        text <อทฺธา ปสํสาม สหายสมฺปทํ เสฏฺฐา สมา เสวิตพฺพา สหายา>
        text <เอเต อลทฺธา อนวชฺชโภชี เอโก จเร ขคฺควิสาณกปฺโปฯ>
      text <๑๐๔>
        text <ทิสฺวา สุวณฺณสฺส ปภสฺสรานิ กมฺมารปุตฺเตน สุนิฏฺฐิตานิ>
        text <สงฺฆฏฺฏมานานิ ทุเว ภุชสฺมิํ เอโก จเร ขคฺควิสาณกปฺโปฯ>
      text <๑๐๕>
        text <เอวํ ทุตีเยน สหา มมสฺส วาจาภิลาโป อภิสชฺชนา วา>
        text <เอตํ ภยํ อายติํ เปกฺขมาโน เอโก จเร ขคฺควิสาณกปฺโปฯ>
      text <๑๐๖>
        text <กามา หิ จิตฺรา มธุรา มโนรมา วิรูปรูเปน มเถนฺติ จิตฺตํ>
        text <อาทีนวํ กามคุเณสุ ทิสฺวา เอโก จเร ขคฺควิสาณกปฺโปฯ>
      text <๑๐๗>
        text <อีตี จ คณฺโฑ จ อุปทฺทโว จ โรโค จ สลฺลญฺจ ภยญฺจ เมตํ>
        text <เอตํ ภยํ กามคุเณสุ ทิสฺวา เอโก จเร ขคฺควิสาณกปฺโปฯ>
      text <๑๐๘>
        text <สีตญฺจ อุณฺหญฺจ ขุทํ ปิปาสํ วาตาตเป ฑํสสรีสเป จ>
        text <สพฺพานิเปตานิ อภิพฺภวิตฺวา เอโก จเร ขคฺควิสาณกปฺโปฯ>
      text <๑๐๙>
        text <นาโคว ยูถานิ วิวชฺชยิตฺวา สญฺชาตขนฺโธ ปทุมี อุฬาโร>
        text <ยถาภิรนฺตํ วิหรํ อรญฺเญ เอโก จเร ขคฺควิสาณกปฺโปฯ>
      text <๑๑๐>
        text <อฏฺฐานตํ สงฺคณิการตสฺส ยํ ผสฺสเย สามยิกํ วิมุตฺติํ>
        text <อาทิจฺจพนฺธุสฺส วโจ นิสมฺม เอโก จเร ขคฺควิสาณกปฺโปฯ>
      text <๑๑๑>
        text <ทิฏฺฐีวิสูกานิ อุปาติวตฺโต ปตฺโต นิยามํ ปฏิลทฺธมคฺโค>
        text <อุปฺปนฺนญาโณมฺหิ อนญฺญเนยฺโย เอโก จเร ขคฺควิสาณกปฺโปฯ>
      text <๑๑๒>
        text <นิลฺโลลุโป นิกฺกุโห นิปฺปิปาโส นิมฺมกฺข นิทฺธนฺตกสาวโมโห>
        text <นิราสโย สพฺพโลเก ภวิตฺวา เอโก จเร ขคฺควิสาณกปฺโปฯ>
      text <๑๑๓>
        text <ปาปํ สหายํ ปริวชฺชเยถ อนตฺถทสฺสิํ วิสเม นิวิฏฺฐํ>
        text <สยํ น เสเว ปสุตํ ปมตฺตํ เอโก จเร ขคฺควิสาณกปฺโปฯ>
      text <๑๑๔>
        text <พหุสฺสุตํ ธมฺมธรํ ภเชถ มิตฺตํ อุฬารํ ปฏิภานวนฺตํ>
        text <อญฺญาย อตฺถานิ วิเนยฺย กงฺขํ เอโก จเร ขคฺควิสาณกปฺโปฯ>
      text <๑๑๕>
        text <ขิฑฺฑํ รติํ กามสุขญฺจ โลเก อนลงฺกริตฺวา อนเปกฺขมาโน>
        text <วิภูสฏฺฐานา วิรโต สจฺจวาที เอโก จเร ขคฺควิสาณกปฺโปฯ>
      text <๑๑๖>
        text <ปุตฺตญฺจ ทารํ ปิตรญฺจ มาตรํ ธนานิ ธญฺญานิ จ พนฺธวานิ>
        text <หิตฺวาน กามานิ ยโถธิกานิ เอโก จเร ขคฺควิสาณกปฺโปฯ>
      text <๑๑๗>
        text <สงฺโค เอโส ปริตฺตเมตฺถ โสขฺยํ อปฺปสฺสาโท ทุกฺขเมเวตฺถ ภิยฺโย>
        text <คโฬ เอโส อิติ ญตฺวา มติมา เอโก จเร ขคฺควิสาณกปฺโปฯ>
      text <๑๑๘>
        text <สนฺทาลยิตฺวาน สํโยชนานิ ชาลํว เภตฺวา สลิลมฺพุจารี>
        text <อคฺคีว ทฑฺฒํ อนิวตฺตมาโน เอโก จเร ขคฺควิสาณกปฺโปฯ>
      text <๑๑๙>
        text <โอกฺขิตฺตจกฺขู น จ ปาทโลโล คุตฺตินฺทฺริโย รกฺขิตมานสาโน>
        text <อนวสฺสุโต อปริฑยฺหมาโน เอโก จเร ขคฺควิสาณกปฺโปฯ>
      text <๑๒๐>
        text <โอหารยิตฺวา คิหิพฺยญฺชนานิ สญฺฉนฺนปตฺโต ยถา ปาริฉตฺโต>
        text <กาสายวตฺโถ อภินิกฺขมิตฺวา เอโก จเร ขคฺควิสาณกปฺโปฯ>
      text <๑๒๑>
        text <รเสสุ เคธํ อกรํ อโลโล อนญฺญโปสี สปทานจารี>
        text <กุเล กุเล อปฺปฏิพทฺธจิตฺโต เอโก จเร ขคฺควิสาณกปฺโปฯ>
      text <๑๒๒>
        text <ปหาย ปญฺจาวรณานิ เจตโส อุปกฺกิเลเส พฺยปนุชฺช สพฺเพ>
        text <อนิสฺสิโต เฉชฺช สิเนหโทสํ เอโก จเร ขคฺควิสาณกปฺโปฯ>
      text <๑๒๓>
        text <วิปิฏฺฐิกตฺวาน สุขญฺจ ทุกฺขํ ปุพฺเพว โสมนสฺสโทมนสฺสํ>
        text <ลทฺธานุเปกฺขํ สมถํ วิสุทฺธํ เอโก จเร ขคฺควิสาณกปฺโปฯ>
      text <๑๒๔>
        text <อารทฺธวีริโย ปรมตฺถปตฺติยา อลีนจิตฺโต อกุสีตวุตฺติ>
        text <ทฬฺหนิกฺกโม ถามพลูปปนฺโน เอโก จเร ขคฺควิสาณกปฺโปฯ>
      text <๑๒๕>
        text <ปฏิสลฺลานํ ฌานมริญฺจมาโน ธมฺเมสุ นิจฺจํ อนุธมฺมจารี>
        text <อาทีนวํ สมฺมสิตา ภเวสุ เอโก จเร ขคฺควิสาณกปฺโปฯ>
      text <๑๒๖>
        text <ตณฺหกฺขยํ ปตฺถยมปฺปมตฺโต อเนฬมูโค สุตวา สตีมา>
        text <สงฺขาตธมฺโม นิยโต ปธานวา เอโก จเร ขคฺควิสาณกปฺโปฯ>
      text <๑๒๗>
        text <สีโหว สทฺเทสุ อสนฺตสนฺโต วาโตว ชาลมฺหิ อสชฺชมาโน>
        text <ปทุมํว โตเยน อลิมฺปมาโน เอโก จเร ขคฺควิสาณกปฺโปฯ>
      text <๑๒๘>
        text <สีโห ยถา ทาฐพลี ปสยฺห ราชา มิคานํ อภิภุยฺย จารี>
        text <เสเวถ ปนฺตานิ เสนาสนานิ เอโก จเร ขคฺควิสาณกปฺโปฯ>
      text <๑๒๙>
        text <เมตฺตํ อุเปกฺขํ กรุณํ วิมุตฺติํ อาเสวมาโน มุทิตญฺจ กาเล>
        text <สพฺเพน โลเกน อวิรุชฺฌมาโน เอโก จเร ขคฺควิสาณกปฺโปฯ>
      text <๑๓๐>
        text <ราคญฺจ โทสญฺจ ปหาย โมหํ สนฺทาลยิตฺวาน สํโยชนานิ>
        text <อสนฺตสํ ชีวิตสงฺขยมฺหิ เอโก จเร ขคฺควิสาณกปฺโปฯ>
      text <๑๓๑>
        text <ภชนฺติ เสวนฺติ จ การณตฺถา นิกฺการณา ทุลฺลภา อชฺช มิตฺตา>
        text <อตฺตตฺถปญฺญา อสุจีมนุสฺสา เอโก จเร ขคฺควิสาณกปฺโปฯ>
      text <๑๓๒>
        text <วิสุทฺธสีลา สุวิสุทฺธปญฺญา สมาหิตา ชาคริยานุยุตฺตา>
        text <วิปสฺสกา ธมฺมวิเสสทสฺสี มคฺคงฺคโพชฺฌงฺคคเต วิชญฺญาฯ>
      text <๑๓๓>
        text <สุญฺญปฺปณิธิญฺจ ตถานิมิตฺตํ อาเสวยิตฺวา ชินสาสนมฺหิ>
        text <เย สาวกตฺตํ น วชนฺติ ธีรา ภวนฺติ ปจฺเจกชินา สยมฺภูฯ>
      text <๑๓๔>
        text <มหนฺตธมฺมา พหุธมฺมกายา จิตฺติสฺสรา สพฺพทุกฺโขฆติณฺณา>
        text <อุทคฺคจิตฺตา ปรมตฺถทสฺสี สีโหปมา ขคฺควิสาณกปฺปาฯ>
      text <๑๓๕>
        text <สนฺตินฺทฺริยา สนฺตมนา สมาธี ปจฺจนฺตสตฺเตสุ ปติปฺปจารา>
        text <ทีปา ปรตฺถ อิธ วิชฺชลนฺตา ปจฺเจกพุทฺธา สตตํ หิตาเมฯ>
      text <๑๓๖>
        text <ปหีนสพฺพาวรณา ชนินฺทา โลกปฺปทีปา ฆนกญฺจนาภา>
        text <นิสฺสํสยํ โลกสุทกฺขิเณยฺยา ปจฺเจกพุทฺธา สตตปฺปิตาเมฯ>
      text <๑๓๗>
        text <ปจฺเจกพุทฺธานํ สุภาสิตานิ จรนฺติ โลกมฺหิ สเทวกมฺหิ>
        text <สุตฺวา ตถา เย น กโรนฺติ พาลา จรนฺติ ทุกฺเขสุ ปุนปฺปุนํ เตฯ>
      text <๑๓๘>
        text <ปจฺเจกพุทฺธานํ สุภาสิตานิ มธุํ ยถา ขุทฺทมวสฺสวนฺตํ>
        text <สุตฺวา ตถา เย ปฏิปตฺติยุตฺตา ภวนฺติ เต สจฺจทสา สปญฺญาฯ>
      text <๑๓๙>
        text <ปจฺเจกพุทฺเธหิ ชิเนหิ ภาสิตา กถา อุฬารา อภินิกฺขมิตฺวา>
        text <ตา สกฺยสีเหน นรุตฺตเมน ปกาสิตา ธมฺมวิชานนตฺถํฯ>
      text <๑๔๐>
        text <โลกานุกมฺปาย อิมานิ เตสํ ปจฺเจกพุทฺธาน วิกุพฺพิตานิ>
        text <สํเวคสงฺคมติวฑฺฒนตฺถํ สยมฺภุสีเหน ปกาสิตานีติฯ>
      stand <ปจฺเจกพุทฺธาปทานํ สมตฺตํฯ>
    text <๓-๑ สาริปุตฺตตฺเถรอปทานํ>
      text <อถ เถราปทานํ สุณาถ>
      text <๑๔๑>
        text <หิมวนฺตสฺส อวิทูเร ลมฺพโก นาม ปพฺพโต>
        text <อสฺสโม สุกโต มยฺหํ ปณฺณสาลา สุมาปิตาฯ>
      text <๑๔๒>
        text <อุตฺตานกูลา นทิกา สุปติตฺถา มโนรมา>
        text <สุสุทฺธปุฬินากิณฺณา อวิทูเร มมสฺสมํฯ>
      text <๑๔๓>
        text <อสกฺขรา อปพฺภารา สาทุ อปฺปฏิคนฺธิกา>
        text <สนฺทตี นทิกา ตตฺถ โสภยนฺตา มมสฺสมํฯ>
      text <๑๔๔>
        text <กุมฺภีลา มกรา เจตฺถ สุสุมารา จ กจฺฉปา>
        text <จรนฺติ นทิยา ตตฺถ โสภยนฺตา มมสฺสมํฯ>
      text <๑๔๕>
        text <ปาฐีนา ปาวุสา มจฺฉา พลชา มุญฺชโรหิตา>
        text <วคฺคฬา ปปตายนฺตา โสภยนฺติ มมสฺสมํฯ>
      text <๑๔๖>
        text <อุโภ กูเลสุ นทิยา ปุปฺผิโน ผลิโน ทุมา>
        text <อุภโต อภิลมฺพนฺตา โสภยนฺติ มมสฺสมํฯ>
      text <๑๔๗>
        text <อมฺพา สาลา จ ติลกา ปาฏลี สินฺทุวารกา>
        text <ทิพฺพคนฺธา สมฺปวนฺติ ปุปฺผิตา มม อสฺสเมฯ>
      text <๑๔๘>
        text <จมฺปกา สฬลา นีปา นาคปุนฺนาคเกตกา>
        text <ทิพฺพคนฺธา สมฺปวนฺติ ปุปฺผิตา มม อสฺสเมฯ>
      text <๑๔๙>
        text <อติมุตฺตา อโสกา จ ภคินีมาลา จ ปุปฺผิตา>
        text <องฺโกลา พิมฺพิชาลา จ ปุปฺผิตา มม อสฺสเมฯ>
      text <๑๕๐>
        text <เกตกา กนฺทลิ เจว โคธุกา ติณสูลิกา>
        text <ทิพฺพคนฺธํ สมฺปวนฺตา โสภยนฺติ มมสฺสมํฯ>
      text <๑๕๑>
        text <กณิการา กณฺณิกา จ อสนา อชฺชุนา พหู>
        text <ทิพฺพคนฺธํ สมฺปวนฺตา โสภยนฺติ มมสฺสมํฯ>
      text <๑๕๒>
        text <ปุนฺนาคา คิริปุนฺนาคา โกวิฬารา จ ปุปฺผิตา>
        text <ทิพฺพคนฺธํ สมฺปวนฺตา โสภยนฺติ มมสฺสมํฯ>
      text <๑๕๓>
        text <อุทฺธาลกา จ กุฏชา กทมฺพา วกุลา พหู>
        text <ทิพฺพคนฺธํ สมฺปวนฺตา โสภยนฺติ มมสฺสมํฯ>
      text <๑๕๔>
        text <อาฬกา อิสิมุคฺคา จ กทลิมาตุลุงฺคิโย>
        text <คนฺโธทเกน สํวฑฺฒา ผลานิ ธารยนฺติ เตฯ>
      text <๑๕๕>
        text <อญฺเญ ปุปฺผนฺติ ปทุมา อญฺเญ ชายนฺติ เกสรี>
        text <อญฺเญ โอปุปฺผา ปทุมา ปุปฺผิตา ตฬาเก ตทาฯ>
      text <๑๕๖>
        text <คพฺภํ คณฺหนฺติ ปทุมา นิทฺธาวนฺติ มุลาฬิโย>
        text <สิํฆาฏิปตฺตมากิณฺณา โสภนฺติ ตฬาเก ตทาฯ>
      text <๑๕๗>
        text <นยิตา อมฺพคนฺธี จ อุตฺตลี พนฺธุชีวกา>
        text <ทิพฺพคนฺธา สมฺปวนฺติ ปุปฺผิตา ตฬาเก ตทาฯ>
      text <๑๕๘>
        text <ปาฐีนา ปาวุสา มจฺฉา พลชา มุญฺชโรหิตา>
        text <สํคุลา มคฺคุรา เจว วสนฺติ ตฬาเก ตทาฯ>
      text <๑๕๙>
        text <กุมฺภีลา สุสุมารา จ ตนฺติคาหา จ รกฺขสา>
        text <โอคุหา อชครา จ วสนฺติ ตฬาเก ตทาฯ>
      text <๑๖๐>
        text <ปาเรวตา รวิหํสา จกฺกวากา นทีจรา>
        text <โกกิลา สุกสาฬิกา อุปชีวนฺติ ตํ สรํฯ>
      text <๑๖๑>
        text <กุกฺกุตฺถกา กุฬีรกา วเน โปกฺขรสาตกา>
        text <ทินฺทิภา สุวโปตา จ อุปชีวนฺติ ตํ สรํฯ>
      text <๑๖๒>
        text <หํสา โกญฺจา มยูรา จ โกกิลา ตมฺพจูฬกา>
        text <ปมฺปกา ชีวํชีวา จ อุปชีวนฺติ ตํ สรํฯ>
      text <๑๖๓>
        text <โกสิกา โปฏฺฐสีสา จ กุรรา เสนกา พหู>
        text <มหากาฬา จ สกุณา อุปชีวนฺติ ตํ สรํฯ>
      text <๑๖๔>
        text <ปสทา จ วราหา จ จมรา คณฺฑกา พหู>
        text <โรหิจฺจา สุกโปตา จ อุปชีวนฺติ ตํ สรํฯ>
      text <๑๖๕>
        text <สีหพฺยคฺฆา จ ทีปี จ อจฺฉโกกตรจฺฉกา>
        text <ติธา ปภินฺนมาตงฺคา อุปชีวนฺติ ตํ สรํฯ>
      text <๑๖๖>
        text <กินฺนรา วานรา เจว อโถปิ วนกมฺมิกา>
        text <เจตา จ ลุทฺทกา เจว อุปชีวนฺติ ตํ สรํฯ>
      text <๑๖๗>
        text <ตินฺทุกานิ ปิยาลานิ มธุกา กาสุมารโย>
        text <ธุวํ ผลานิ ธาเรนฺติ อวิทูเร มมสฺสมํฯ>
      text <๑๖๘>
        text <โกสมฺพา สฬลา นิมฺพา สาทุผลสมายุตา>
        text <ธุวํ ผลานิ ธาเรนฺติ อวิทูเร มมสฺสมํฯ>
      text <๑๖๙>
        text <หรีตกา อามลกา อมฺพชมฺพุวิภีตกา>
        text <โกลา ภลฺลาตกา พิลฺลา ผลานิ ธารยนฺติ เตฯ>
      text <๑๗๐>
        text <อาลุวา จ กฬมฺพา จ พิฬาลีตกฺกฬานิ จ>
        text <ชีวกา สุตกา เจว พหุกา มม อสฺสเมฯ>
      text <๑๗๑>
        text <อสฺสมสฺสาวิทูรมฺหิ ตฬากาสุํ สุนิมฺมิตา>
        text <อจฺโฉทกา สีตชลา สุปติตฺถา มโนรมาฯ>
      text <๑๗๒>
        text <ปทุมุปฺปลสญฺฉนฺนา ปุณฺฑรีกสมายุตา>
        text <มนฺทาลเกหิ สญฺฉนฺนา ทิพฺพคนฺโธ ปวายติฯ>
      text <๑๗๓>
        text <เอวํ สพฺพงฺคสมฺปนฺเน ปุปฺผิเต ผลิเต วเน>
        text <สุกเต อสฺสเม รมฺเม วิหรามิ อหํ ตทาฯ>
      text <๑๗๔>
        text <สีลวา วตสมฺปนฺโน ฌายี ฌานรโต สทา>
        text <ปญฺจาภิญฺญาพลปฺปตฺโต สุรุจิ นาม ตาปโสฯ>
      text <๑๗๕>
        text <จตุวีสสหสฺสานิ สิสฺสา มยฺหํ อุปฏฺฐหุ>
        text <สพฺเพว พฺราหฺมณา เอเต ชาติมนฺโต ยสสฺสิโนฯ>
      text <๑๗๖>
        text <ลกฺขเณ อิติหาเส จ สนิฆณฺฏุสเกฏุเภ>
        text <ปทกา เวยฺยากรณา สธมฺเม ปารมิํ คตาฯ>
      text <๑๗๗>
        text <อุปฺปาเตสุ นิมิตฺเตสุ ลกฺขเณสุ จ โกวิทา>
        text <ปถพฺยา ภูมนฺตลิกฺเข มม สิสฺสา สุสิกฺขิตาฯ>
      text <๑๗๘>
        text <อปฺปิจฺฉา นิปกา เอเต อปฺปาหารา อโลลุปา>
        text <ลาภาลาเภน สนฺตุฏฺฐา ปริวาเรนฺติ มํ สทาฯ>
      text <๑๗๙>
        text <ฌายี ฌานรตา ธีรา สนฺตจิตฺตา สมาหิตา>
        text <อากิญฺจญฺญํ ปตฺถยนฺตา ปริวาเรนฺติ มํ สทาฯ>
      text <๑๘๐>
        text <อภิญฺญาปารมิปฺปตฺตา เปตฺติเก โคจเร รตา>
        text <อนฺตลิกฺขจรา ธีรา ปริวาเรนฺติ มํ สทาฯ>
      text <๑๘๑>
        text <สํวุตา ฉสุ ทฺวาเรสุ อเนชา รกฺขิตินฺทฺริยา>
        text <อสํสฏฺฐา จ เต ธีรา มม สิสฺสา ทุราสทาฯ>
      text <๑๘๒>
        text <ปลฺลงฺเกน นิสชฺชาย ฐานจงฺกมเนน จ>
        text <วีตินาเมนฺติ เต รตฺติํ มม สิสฺสา ทุราสทาฯ>
      text <๑๘๓>
        text <รชนีเย น รชฺชนฺติ ทุสฺสนีเย น ทุสฺสเร>
        text <โมหนีเย น มุยฺหนฺติ มม สิสฺสา ทุราสทาฯ>
      text <๑๘๔>
        text <อิทฺธิํ วีมํสมานา เต วตฺตนฺติ นิจฺจกาลิกํ>
        text <ปถวิํ เต ปกมฺเปนฺติ สารมฺเภน ทุราสทาฯ>
      text <๑๘๕>
        text <กีฬมานา จ เต สิสฺสา กีฬนฺติ ฌานกีฬิตํ>
        text <ชมฺพุโต ผลมาเนนฺติ มม สิสฺสา ทุราสทาฯ>
      text <๑๘๖>
        text <อญฺเญ คจฺฉนฺติ โคยานํ อญฺเญ ปุพฺพวิเทหกํ>
        text <อญฺเญ จ อุตฺตรกุรุํ เอสนาย ทุราสทาฯ>
      text <๑๘๗>
        text <ปุรโต เปเสนฺติ ขาริํ ปจฺฉโต จ วชนฺติ เต>
        text <จตุวีสสหสฺเสหิ ฉาทิตํ โหติ อมฺพรํฯ>
      text <๑๘๘>
        text <อคฺคิปากี อนคฺคี จ ทนฺโตทุกฺขลิกาปิ จ>
        text <อสฺเมน โกฏฺฏิตา เกจิ ปวตฺตผลโภชนาฯ>
      text <๑๘๙>
        text <อุทโกโรหณา เกจิ สายํ ปาโต สุจีรตา>
        text <โตยาภิเสจนกรา มม สิสฺสา ทุราสทาฯ>
      text <๑๙๐>
        text <ปรูฬฺหกจฺฉนขโลมา ปงฺกทนฺตา รชสฺสิรา>
        text <คนฺธิตา สีลคนฺเธน มม สิสฺสา ทุราสทาฯ>
      text <๑๙๑>
        text <ปาโตว สนฺนิปติตฺวา ชฏิลา อุคฺคตาปนา>
        text <ลาภาลาภํ ปกิตฺเตตฺวา คจฺฉนฺติ อมฺพเร ตทาฯ>
      text <๑๙๒>
        text <เอเตสํ ปกฺกมนฺตานํ มหาสทฺโท ปวตฺตติ>
        text <อชินจมฺมสทฺเทน มุทิตา โหนฺติ เทวตาฯ>
      text <๑๙๓>
        text <ทิโสทิสํ ปกฺกมนฺติ อนฺตลิกฺขจรา อิสี>
        text <สเก พเลนุปตฺถทฺธา เต คจฺฉนฺติ ยทิจฺฉกํฯ>
      text <๑๙๔>
        text <ปถวีกมฺปกา เอเต สพฺเพว นภจาริโน>
        text <อุคฺคเตชา ทุปฺปสหา สาคโรว อโขภิยาฯ>
      text <๑๙๕>
        text <ฐานจงฺกมิโน เกจิ เกจิ เนสชฺชิกา อิสี>
        text <ปวตฺตโภชนา เกจิ มม สิสฺสา ทุราสทาฯ>
      text <๑๙๖>
        text <เมตฺตาวิหาริโน เอเต หิเตสี สพฺพปาณินํ>
        text <อนตฺตุกฺกํสกา สพฺเพ น เต วมฺเภนฺติ กสฺสจิฯ>
      text <๑๙๗>
        text <สีหราชาวสมฺภีตา คชราชาว ถามวา>
        text <ทุราสทา พฺยคฺฆาริว อาคจฺฉนฺติ มมนฺติเกฯ>
      text <๑๙๘>
        text <วิชฺชาธรา เทวตา จ นาคคนฺธพฺพรกฺขสา>
        text <กุมฺภณฺฑา ทานวา ครุฬา อุปชีวนฺติ ตํ สรํฯ>
      text <๑๙๙>
        text <เต ชฏาขาริภริตา อชินุตฺตรวาสนา>
        text <อนฺตลิกฺขจรา สพฺเพ อุปชีวนฺติ ตํ สรํฯ>
      text <๒๐๐>
        text <สทานุจฺฉวิกา เอเต อญฺญมญฺญํ สคารวา>
        text <จตุพฺพีสสหสฺสานํ ขิปิตสทฺโท น วิชฺชติฯ>
      text <๒๐๑>
        text <ปาเท ปาทํ นิกฺขิปนฺตา อปฺปสทฺทา สุสํวุตา>
        text <อุปสงฺกมฺม สพฺเพว สิรสา วนฺทเร มมํฯ>
      text <๒๐๒>
        text <เตหิ สิสฺเสหิ ปริวุโต สนฺเตหิ จ ตปสฺสิภิ>
        text <วสามิ อสฺสเม ตตฺถ ฌายี ฌานรโต อหํฯ>
      text <๒๐๓>
        text <อิสีนํ สีลคนฺเธน ปุปฺผคนฺเธน จูภยํ>
        text <ผลีนํ ผลคนฺเธน คนฺธิโต โหติ อสฺสโมฯ>
      text <๒๐๔>
        text <รตฺตินฺทิวํ น ชานามิ อรติ เม น วิชฺชติ>
        text <สเก สิสฺเส โอวทนฺโต ภิยฺโย หาสํ ลภามหํฯ>
      text <๒๐๕>
        text <ปุปฺผานํ ปุปฺผมานานํ ผลานญฺจ วิปจฺจตํ>
        text <ทิพฺพคนฺธา ปวายนฺติ โสภยนฺตา มมสฺสมํฯ>
      text <๒๐๖>
        text <สมาธิมฺหา วุฏฺฐหิตฺวา อาตาปี นิปโก อหํ>
        text <ขาริภารํ คเหตฺวาน วนํ อชฺโฌคหิํ อหํฯ>
      text <๒๐๗>
        text <อุปฺปาเต สุปิเน จาปิ ลกฺขเณสุ สุสิกฺขิโต>
        text <ปวตฺตมานํ มนฺตปทํ ธารยามิ อหํ ตทาฯ>
      text <๒๐๘>
        text <อโนมทสฺสี ภควา โลกเชฏฺโฐ นราสโภ>
        text <วิเวกกาโม สมฺพุทฺโธ หิมวนฺตมุปาคมิฯ>
      text <๒๐๙>
        text <อชฺโฌคาเหตฺวา หิมวนฺตํ อคฺโค การุณิโก มุนิ>
        text <ปลฺลงฺกํ อาภุชิตฺวาน นิสีทิ ปุริสุตฺตโมฯ>
      text <๒๑๐>
        text <ตมทฺทสาหํ สมฺพุทฺธํ สปฺปภาสํ มโนรมํ>
        text <อินฺทีวรํว ชลิตํ อาทิตฺตํว หุตาสนํฯ>
      text <๒๑๑>
        text <ชลนฺตํ ทีปรุกฺขํว วิชฺชุตํ คคเณ ยถา>
        text <สุผุลฺลํ สาลราชํว อทฺทสํ โลกนายกํฯ>
      text <๒๑๒>
        text <อยํ นาโค มหาวีโร ทุกฺขสฺสนฺตกโร มุนิ>
        text <อิมํ ทสฺสนมาคมฺม สพฺพทุกฺขา ปมุจฺจเรฯ>
      text <๒๑๓>
        text <ทิสฺวานาหํ เทวเทวํ ลกฺขณํ อุปธารยิํ>
        text <พุทฺโธ นุ โข น วา พุทฺโธ หนฺท ปสฺสามิ จกฺขุมํฯ>
      text <๒๑๔>
        text <สหสฺสารานิ จกฺกานิ ทิสฺสนฺติ จรณุตฺตเม>
        text <ลกฺขณานิสฺส ทิสฺวาน นิฏฺฐํ คจฺฉิํ ตถาคเตฯ>
      text <๒๑๕>
        text <สมฺมชฺชนิํ คเหตฺวาน สมฺมชฺชิตฺวานหํ ตทา>
        text <อถ ปุปฺเผ สมาเนตฺวา พุทฺธเสฏฺฐํ อปูชยิํฯ>
      text <๒๑๖>
        text <ปูชยิตฺวาน ตํ พุทฺธํ โอฆติณฺณมนาสวํ>
        text <เอกํสํ อชินํ กตฺวา นมสฺสิํ โลกนายกํฯ>
      text <๒๑๗>
        text <เยน ญาเณน สมฺพุทฺโธ วิหรติ อนาสโว>
        text <ตํ ญาณํ กิตฺตยิสฺสามิ สุณาถ มม ภาสโตฯ>
      text <๒๑๘>
        text <สมุทฺธรสิมํ โลกํ สยมฺภู อมิโตทย>
        text <ตว ทสฺสนมาคมฺม กงฺขาโสตํ ตรนฺติ เตฯ>
      text <๒๑๙>
        text <ตุวํ สตฺถา จ เกตุ จ ธโช ยูโป จ ปาณินํ>
        text <ปรายโณ ปติฏฺฐา จ ทีโป จ ทฺวิปทุตฺตโมฯ>
      text <๒๒๐>
        text <สกฺกา สมุทฺเท อุทกํ ปเมตุํ อาฬฺหเกน วา>
        text <น ตฺเวว ตว สพฺพญฺญุ ญาณํ สกฺกา ปเมตเวฯ>
      text <๒๒๑>
        text <ธาเรตุํ ปถวิํ สกฺกา ฐเปตฺวา ตุลมณฺฑเล>
        text <น ตฺเวว ตว สพฺพญฺญุ ญาณํ สกฺกา ธเรตเวฯ>
      text <๒๒๒>
        text <อากาโส มินิตุํ สกฺกา รชฺชุยา องฺคุเลน วา>
        text <น ตฺเวว ตว สพฺพญฺญุ ญาณํ สกฺกา ปเมตเวฯ>
      text <๒๒๓>
        text <มหาสมุทฺเท อุทกํ ปถวี จาขิลา ชฏํ>
        text <พุทฺธญาณํ อุปาทาย อุปมาโต น ยุชฺชเรฯ>
      text <๒๒๔>
        text <สเทวกสฺส โลกสฺส จิตฺตํ เยสํ ปวตฺตติ>
        text <อนฺโตชาลีกตา เอเต ตว ญาณมฺหิ จกฺขุมฯ>
      text <๒๒๕>
        text <เยน ญาเณน ปตฺโตสิ เกวลํ โพธิมุตฺตมํ>
        text <เตน ญาเณน สพฺพญฺญุ มทฺทสี ปรติตฺถิเยฯ>
      text <๒๒๖>
        text <อิมา คาถา ถวิตฺวาน สุรุจิ นาม ตาปโส>
        text <อชินํ ปตฺถริตฺวาน ปถวิยํ นิสีทิ โสฯ>
      text <๒๒๗>
        text <จุลฺลาสีติสหสฺสานิ อชฺโฌคาฬฺโห มหณฺณเว>
        text <อจฺจุคโต ตาวเทว คิริราชา ปวุจฺจติฯ>
      text <๒๒๘>
        text <ตาว อจฺจุคฺคโต เนรุ อายโต วิตฺถโต จ โส>
        text <จุณฺณิโต อณุเภเทน โกฏิสตสหสฺสโส ฯ>
      text <๒๒๙>
        text <ลกฺเข ฐปิยมานมฺหิ ปริกฺขยมคจฺฉถ>
        text <น ตฺเวว ตว สพฺพญฺญุ ญาณํ สกฺกา ปเมตเวฯ>
      text <๒๓๐>
        text <สุขุมจฺฉิเกน ชาเลน อุทกํ โย ปริกฺขิเป>
        text <เย เกจิ อุทเก ปาณา อนฺโตชาลีกตา สิยุํฯ>
      text <๒๓๑>
        text <ตเถว หิ มหาวีร เย เกจิ ปุถุติตฺถิยา>
        text <ทิฏฺฐิคหนปกฺขนฺทา ปรามาเสน โมหิตาฯ>
      text <๒๓๒>
        text <ตว สุทฺเธน ญาเณน อนาวรณทสฺสินา>
        text <อนฺโตชาลีกตา เอเต ญาณํ เต นาติวตฺตเรฯ>
      text <๒๓๓>
        text <ภควา ตมฺหิ สมเย อโนมทสฺสี มหายโส>
        text <วุฏฺฐหิตฺวา สมาธิมฺหา ทิสํ โอโลกยี ชิโนฯ>
      text <๒๓๔>
        text <อโนมทสฺสิมุนิโน นิสโภ นาม สาวโก>
        text <ปริวุโต สตสหสฺเสหิ สนฺตจิตฺเตหิ ตาทิภิฯ>
      text <๒๓๕>
        text <ขีณาสเวหิ สุทฺเธหิ ฉฬภิญฺเญหิ ฌายิภิ>
        text <จิตฺตมญฺญาย พุทฺธสฺส อุเปสิ โลกนายกํฯ>
      text <๒๓๖>
        text <อนฺตลิกฺเข ฐิตา ตตฺถ ปทกฺขิณมกํสุ เต>
        text <นมสฺสนฺตา ปญฺชลิกา โอตรุํ พุทฺธสนฺติเกฯ>
      text <๒๓๗>
        text <อโนมทสฺสี ภควา โลกเชฏฺโฐ นราสโภ>
        text <ภิกฺขุสงฺเฆ นิสิทิตฺวา สิตํ ปาตุกรี ชิโนฯ>
      text <๒๓๘>
        text <วรุโณ นามุปฏฺฐาโก อโนมทสฺสิสฺส สตฺถุโน>
        text <เอกํสํ จีวรํ กตฺวา อปุจฺฉิ โลกนายกํฯ>
      text <๒๓๙>
        text <โก นุ โข ภควา เหตุ สิตกมฺมสฺส สตฺถุโน>
        text <น หิ พุทฺธา อเหตูหิ สิตํ ปาตุกโรนฺติ เตฯ>
      text <๒๔๐>
        text <อโนมทสฺสี ภควา โลกเชฏฺโฐ นราสโภ>
        text <ภิกฺขุมชฺเฌ นิสีทิตฺวา อิมํ คาถํ อภาสถฯ>
      text <๒๔๑>
        text <โย มํ ปุปฺเผน ปูเชสิ ญาณญฺจาปิ อนุตฺถวิ>
        text <ตมหํ กิตฺตยิสฺสามิ สุโณถ มม ภาสโตฯ>
      text <๒๔๒>
        text <พุทฺธสฺส คิรมญฺญาย สพฺเพ เทวา สมาคตา>
        text <สทฺธมฺมํ โสตุกามา เต สมฺพุทฺธมุปสงฺกมุํฯ>
      text <๒๔๓>
        text <ทสสุ โลกธาตูสุ เทวกายา มหิทฺธิกา>
        text <สทฺธมฺมํ โสตุกามา เต สมฺพุทฺธมุปสงฺกมุํฯ>
      text <๒๔๔>
        text <หตฺถี อสฺสา รถา ปตฺตี เสนา จ จตุรงฺคินี>
        text <ปริวาเรสฺสนฺติมํ นิจฺจํ พุทฺธปูชายิทํ ผลํฯ>
      text <๒๔๕>
        text <สฏฺฐิตูริยสหสฺสานิ เภริโย สมลงฺกตา>
        text <อุปฏฺฐิสฺสนฺติมํ นิจฺจํ พุทฺธปูชายิทํ ผลํฯ>
      text <๒๔๖>
        text <โสฬสิตฺถิสหสฺสานิ นาริโย สมลงฺกตา>
        text <วิจิตฺตวตฺถาภรณา อามุตฺตมณิกุณฺฑลาฯ>
      text <๒๔๗>
        text <อฬารปมฺหา หสุลา สุสญฺญา ตนุมชฺฌิมา>
        text <ปริวาเรสฺสนฺติมํ นิจฺจํ พุทฺธปูชายิทํ ผลํฯ>
      text <๒๔๘>
        text <กปฺปสตสหสฺสานิ เทวโลเก รมิสฺสติ>
        text <สหสฺสกฺขตฺตุํ จกฺกวตฺตี ราชา รฏฺเฐ ภวิสฺสติฯ>
      text <๒๔๙>
        text <สหสฺสกฺขตฺตุํ เทวินฺโท เทวรชฺชํ กริสฺสติ>
        text <ปเทสรชฺชํ วิปุลํ คณนาโต อสงฺขิยํ ฯ>
      text <๒๕๐>
        text <ปจฺฉิเม ภวสมฺปตฺเต มนุสฺสตฺตํ คมิสฺสติ>
        text <พฺราหฺมณี สาริยา นาม ธารยิสฺสติ กุจฺฉินาฯ>
      text <๒๕๑>
        text <มาตุยา นามโคตฺเตน ปญฺญายิสฺสติยํ นโร>
        text <สาริปุตฺโตติ นาเมน ติกฺขปญฺโญ ภวิสฺสติฯ>
      text <๒๕๒>
        text <อสีติโกฏี ฉฑฺเฑตฺวา ปพฺพชิสฺสติกิญฺจโน>
        text <คเวสนฺโต สนฺติปทํ จริสฺสติ มหิํ อิมํฯ>
      text <๒๕๓>
        text <อปฺปริเมยฺเย อิโต กปฺเป โอกฺกากกุลสมฺภโว>
        text <โคตโม นาม โคตฺเตน สตฺถา โลเก ภวิสฺสติฯ>
      text <๒๕๔>
        text <ตสฺส ธมฺเมสุ ทายาโท โอรโส ธมฺมนิมฺมิโต>
        text <สาริปุตฺโตติ นาเมน เหสฺสติ อคฺคสาวโกฯ>
      text <๒๕๕>
        text <อยํ ภาคีรถี คงฺคา หิมวนฺตา ปภาวิตา>
        text <มหาสมุทฺทมปฺเปติ ตปฺปยนฺตี มโหทธิํ ฯ>
      text <๒๕๖>
        text <ตเถวายํ สาริปุตฺโต สเก ตีสุ วิสารโท>
        text <ปญฺญาย ปารมิํ คนฺตฺวา ตปฺปยิสฺสติ ปาณิเน ฯ>
      text <๒๕๗>
        text <หิมวนฺตมุปาทาย สาครญฺจ มโหทธิํ>
        text <เอตฺถนฺตเร ยํ ปุลินํ คณนาโต อสงฺขิยํฯ>
      text <๒๕๘>
        text <ตมฺปิ สกฺกา อเสเสน สงฺขาตุํ คณนา ยถา>
        text <น ตฺเวว สาริปุตฺตสฺส ปญฺญายนฺโต ภวิสฺสติฯ>
      text <๒๕๙>
        text <ลกฺเข ฐปิยมานมฺหิ ขีเย คงฺคาย วาลุกา>
        text <น ตฺเวว สาริปุตฺตสฺส ปญฺญายนฺโต ภวิสฺสติฯ>
      text <๒๖๐>
        text <มหาสมุทฺเท อูมิโย คณนาโต อสงฺขิยา>
        text <ตเถว สาริปุตฺตสฺส ปญฺญายนฺโต น เหสฺสติฯ>
      text <๒๖๑>
        text <อาราธยิตฺวา สมฺพุทฺธํ โคตมํ สกฺยปุงฺควํ>
        text <ปญฺญาย ปารมิํ คนฺตฺวา เหสฺสติ อคฺคสาวโกฯ>
      text <๒๖๒>
        text <ปวตฺติตํ ธมฺมจกฺกํ สกฺยปุตฺเตน ตาทินา>
        text <อนุวตฺเตสฺสติ สมฺมา วสฺเสนฺโต ธมฺมวุฏฺฐิโยฯ>
      text <๒๖๓>
        text <สพฺพเมตํ อภิญฺญาย โคตโม สกฺยปุงฺคโว>
        text <ภิกฺขุสงฺเฆ นิสีทิตฺวา อคฺคฏฺฐาเน ฐเปสฺสติฯ>
      text <๒๖๔>
        text <อโห เม สุกตํ กมฺมํ อโนมทสฺสิสฺส สตฺถุโน>
        text <ยสฺสาหํ การํ กตฺวาน สพฺพตฺถ ปารมิํ คโตฯ>
      text <๒๖๕>
        text <อปริเมยฺเย กตํ กมฺมํ ผลํ ทสฺเสสิ เม อิธ>
        text <สุมุตฺโต สรเวโคว กิเลเส ฌาปยิํ อหํฯ>
      text <๒๖๖>
        text <อสงฺขตํ คเวสนฺโต นิพฺพานํ อจลํ ปทํ>
        text <วิจินํ ติตฺถิเย สพฺเพ เอสาหํ สํสริํ ภเวฯ>
      text <๒๖๗>
        text <ยถาปิ พฺยาธิโต โปโส ปริเยเสยฺย โอสธํ>
        text <วิจิเนยฺย วนํ สพฺพํ พฺยาธิโต ปริมุตฺติยาฯ>
      text <๒๖๘>
        text <อสงฺขตํ คเวสนฺโต นิพฺพานํ อมตํ ปทํ>
        text <อพฺโพกิณฺณํ ปญฺจสตํ ปพฺพชิํ อิสิปพฺพชํฯ>
      text <๒๖๙>
        text <ชฏาภาเรน ภริโต อชินุตฺตรนิวาสโน>
        text <อภิญฺญาปารมิํ คนฺตฺวา พฺรหฺมโลกํ อคจฺฉิหํฯ>
      text <๒๗๐>
        text <นตฺถิ พาหิรเก สุทฺธิ ฐเปตฺวา ชินสาสนํ>
        text <เย เกจิ พุทฺธิมา สตฺตา สุชฺฌนฺติ ชินสาสเนฯ>
      text <๒๗๑>
        text <อตฺตการมยํ เอตํ นยิทํ อิติหีติหํ>
        text <อสงฺขตํ คเวสนฺโต กุติตฺเถ สญฺจริํ อหํฯ>
      text <๒๗๒>
        text <ยถา สารตฺถิโก โปโส กทลิํ เฉตฺวาน ผาลเย>
        text <น ตตฺถ สารํ วินฺเทยฺย สาเรน ริตฺตโก หิ โสฯ>
      text <๒๗๓>
        text <ตเถว ติตฺถิยา โลเก นานาทิฏฺฐี พหุชฺชนา>
        text <อสงฺขเตน ริตฺตาเส สาเรน กทลี ยถาฯ>
      text <๒๗๔>
        text <ปจฺฉิเม ภวสมฺปตฺเต พฺรหฺมพนฺธุ อโหสหํ>
        text <มหาโภคํ ฉฑฺเฑตฺวาน ปพฺพชิํ อนคาริยํฯ>
      stand <ปฐมภาณวารํฯ>
      text <๒๗๕>
        text <อชฺฌายโก มนฺตธโร ติณฺณํ เวทาน ปารคู>
        text <พฺราหฺมโณ สญฺจโย นาม ตสฺส มูเล วสามหํฯ>
      text <๒๗๖>
        text <สาวโก เต มหาวีร อสฺสชิ นาม พฺราหฺมโณ>
        text <ทุราสโท อุคฺคเตโช ปิณฺฑาย จรตี ตทาฯ>
      text <๒๗๗>
        text <ตมทฺทสาสิํ สปฺปญฺญํ มุนิํ โมเน สมาหิตํ>
        text <สนฺตจิตฺตํ มหานาคํ สุผุลฺลํ ปทุมํ ยถาฯ>
      text <๒๗๘>
        text <ทิสฺวา เม จิตฺตมุปฺปชฺชิ สุทนฺตํ สุทฺธมานสํ>
        text <อุสภํ ปวรํ วีรํ อรหายํ ภวิสฺสติฯ>
      text <๒๗๙>
        text <ปาสาทิโก อิริยติ อภิรูโป สุสํวุโต>
        text <อุตฺตเม ทมเถ ทนฺโต อมตทสฺสี ภวิสฺสติฯ>
      text <๒๘๐>
        text <ยํนูนาหํ อุตฺตมตฺถํ ปุจฺเฉยฺยํ ตุฏฺฐมานสํ>
        text <โส เม ปุฏฺโฐ กเถสฺสติ ปฏิปุจฺฉามหํ ตทาฯ>
      text <๒๘๑>
        text <ปิณฺฑปาตํ จรนฺตสฺส ปจฺฉโต อคมาสหํ>
        text <โอกาสํ ปฏิมาเนนฺโต ปุจฺฉิตุํ อมตํ ปทํฯ>
      text <๒๘๒>
        text <วีถินฺตเร อนุปฺปตฺตํ อุปคนฺตฺวาน ปุจฺฉหํ>
        text <กถํ โคตฺโตสิ ตฺวํ วีร กสฺส สิสฺโสสิ มาริสฯ>
      text <๒๘๓>
        text <โส เม ปุฏฺโฐ วิยากาสิ อสมฺภีโตว เกสรี>
        text <พุทฺโธ โลเก สมุปฺปนฺโน ตสฺส สิสฺโสมฺหิ อาวุโสฯ>
      text <๒๘๔>
        text <กีทิสํ เต มหาวีร อนุชาต มหายส>
        text <พุทฺธสฺส สาสนํ ธมฺมํ สาธุ เม กถยสฺสุ โภฯ>
      text <๒๘๕>
        text <โส เม ปุฏฺโฐ กถี สพฺพํ คมฺภีรํ นิปุณํ ปทํ>
        text <ตณฺหาสลฺลสฺส หนฺตารํ สพฺพทุกฺขาปนูทนํฯ>
      text <๒๘๖>
        text <เย ธมฺมา เหตุปฺปภวา เตสํ เหตุํ ตถาคโต อาห>
        text <เตสญฺจ โย นิโรโธ เอวํ วาที มหาสมโณฯ>
      text <๒๘๗>
        text <โสหํ วิสฺสชฺชิเต ปญฺเห ปฐมํ ผลมชฺฌคํ>
        text <วิรโช วิมโล อาสิํ สุตฺวาน ชินสาสนํฯ>
      text <๒๘๘>
        text <สุตฺวาน มุนิโน วากฺยํ ปสฺสิตฺวา ธมฺมมุตฺตมํ>
        text <ปริโยคาฬฺหสทฺธมฺโม อิมํ คาถมภาสหํฯ>
      text <๒๘๙>
        text <เอเสว ธมฺโม ยทิ ตาวเทว ปจฺจพฺยถปทมโสกํ>
        text <อทิฏฺฐํ อพฺภตีตํ พหุเกหิ กปฺปนหุเตหิฯ>
      text <๒๙๐>
        text <สฺวาหํ ธมฺมํ คเวสนฺโต กุติตฺเถ สญฺจริํ อหํ>
        text <โส เม อตฺโถ อนุปฺปตฺโต กาโล เม นปฺปมชฺชิตุํฯ>
      text <๒๙๑>
        text <โตสิโตหํ อสฺสชินา ปตฺวาน อจลํ ปทํ>
        text <สหายกํ คเวสนฺโต อสฺสมํ อคมาสหํฯ>
      text <๒๙๒>
        text <ทูรโตว มมํ ทิสฺวา สหาโย เม สุสิกฺขิโต>
        text <อิริยาปถสมฺปนฺโน อิทํ วจนมพฺรวิฯ>
      text <๒๙๓>
        text <ปสนฺนมุขเนตฺโตสิ มุนิภาโวว ทิสฺสติ>
        text <อมตาธิคโต กจฺจิ นิพฺพานมจฺจุตํ ปทํฯ>
      text <๒๙๔>
        text <สุภานุรูโป อายาสิ อาเนญฺชการิโต วิย>
        text <ทนฺโตว ทนฺตทมโถ อุปสนฺโตสิ พฺราหฺมณฯ>
      text <๒๙๕>
        text <อมตํ มยาธิคตํ โสกสลฺลาปนูทนํ>
        text <ตฺวมฺปิ ตํ อธิคจฺเฉสิ คจฺฉาม พุทฺธสนฺติกํฯ>
      text <๒๙๖>
        text <สาธูติ โส ปฏิสฺสุตฺวา สหาโย เม สุสิกฺขิโต>
        text <หตฺเถน หตฺถํ คณฺหิตฺวา อุปคมฺม ตวนฺติกํฯ>
      text <๒๙๗>
        text <อุโภปิ ปพฺพชิสฺสาม สกฺยปุตฺต ตวนฺติเก>
        text <ตว สาสนมาคมฺม วิหราม อนาสวาฯ>
      text <๒๙๘>
        text <โกลิโต อิทฺธิยา เสฏฺโฐ อหํ ปญฺญาย ปารโค>
        text <อุโภว เอกโต หุตฺวา สาสนํ โสภยามเสฯ>
      text <๒๙๙>
        text <อปริโยสิตสงฺกปฺโป กุติตฺเถ สญฺจริํ อหํ>
        text <ตว ทสฺสนมาคมฺม สงฺกปฺโป ปูริโต มมฯ>
      text <๓๐๐>
        text <ปถวิยํ ปติฏฺฐาย ปุปฺผนฺติ สมเย ทุมา>
        text <ทิพฺพคนฺธา สมฺปวนฺติ โตเสนฺติ สพฺพปาณินํฯ>
      text <๓๐๑>
        text <ตเถวาหํ มหาวีร สกฺยปุตฺต มหายส>
        text <สาสเน เต ปติฏฺฐาย สมเยสามิ ปุปฺผิตุํฯ>
      text <๓๐๒>
        text <วิมุตฺติปุปฺผํ เอสนฺโต ภวสํสารโมจนํ>
        text <วิมุตฺติปุปฺผลาเภน โตเสมิ สพฺพปาณินํฯ>
      text <๓๐๓>
        text <ยาวตา พุทฺธเขตฺตมฺหิ ฐเปตฺวาน มหามุนิํ>
        text <ปญฺญาย สทิโส นตฺถิ ตว ปุตฺตสฺส จกฺขุมฯ>
      text <๓๐๔>
        text <สุวินีตา จ เต สิสฺสา ปริสา จ สุสิกฺขิตา>
        text <อุตฺตเม ทมเถ ทนฺตา ปริวาเรนฺติ ตํ สทาฯ>
      text <๓๐๕>
        text <ฌายี ฌานรตา ธีรา สนฺตจิตฺตา สมาหิตา>
        text <มุนี โมเนยฺยสมฺปนฺนา ปริวาเรนฺติ ตํ สทาฯ>
      text <๓๐๖>
        text <อปฺปิจฺฉา นิปกา ธีรา อปฺปาหารา อโลลุปา>
        text <ลาภาลาเภน สนฺตุฏฺฐา ปริวาเรนฺติ ตํ สทาฯ>
      text <๓๐๗>
        text <อารญฺญิกา ธุตรตา ฌายิโน ลูขจีวรา>
        text <วิเวกาภิรตา ธีรา ปริวาเรนฺติ ตํ สทาฯ>
      text <๓๐๘>
        text <ปฏิปนฺนา ผลฏฺฐา จ เสขา ผลสมงฺคิโน>
        text <อาสีสกา อุตฺตมตฺถํ ปริวาเรนฺติ ตํ สทาฯ>
      text <๓๐๙>
        text <โสตาปนฺนา จ วิมลา สกทาคามิโน จ เย>
        text <อนาคามี จ อรหา ปริวาเรนฺติ ตํ สทาฯ>
      text <๓๑๐>
        text <สติปฏฺฐานกุสลา โพชฺฌงฺคภาวนารตา>
        text <สาวกา เต พหู สพฺเพ ปริวาเรนฺติ ตํ สทาฯ>
      text <๓๑๑>
        text <อิทฺธิปาเทสุ กุสลา สมาธิภาวนารตา>
        text <สมฺมปฺปธานานุยุตฺตา ปริวาเรนฺติ ตํ สทาฯ>
      text <๓๑๒>
        text <เตวิชฺชา ฉฬภิญฺญา จ อิทฺธิยา ปารมิํ คตา>
        text <ปญฺญาย ปารมิํ ปตฺตา ปริวาเรนฺติ ตํ สทาฯ>
      text <๓๑๓>
        text <เอทิสา เต มหาวีร ตว สิสฺสา สุสิกฺขิตา>
        text <ทุราสทา อุคฺคเตชา ปริวาเรนฺติ ตํ สทาฯ>
      text <๓๑๔>
        text <เตหิ สิสฺเสหิ ปริวุโต สญฺญเตหิ ตปสฺสิภิ>
        text <มิคราชาวสมฺภีโต อุฬุราชาว โสภสิฯ>
      text <๓๑๕>
        text <ปถวิยํ ปติฏฺฐาย รุหนฺติ ธรณีรุหา>
        text <เวปุลฺลตํ ปาปุณนฺติ ผลญฺจ ทสฺสยนฺติ เตฯ>
      text <๓๑๖>
        text <ปถวีสทิโส ตฺวํสิ สกฺยปุตฺต มหายส>
        text <สาสเน เต ปติฏฺฐาย ลภนฺติ อมตํ ผลํฯ>
      text <๓๑๗>
        text <สินฺธุ สรสฺสตี เจว นทิโย จนฺทภาคิกา>
        text <คงฺคา จ ยมุนา เจว สรภู จ อโถ มหีฯ>
      text <๓๑๘>
        text <เอตาสํ สนฺทมานานํ สาคโร สมฺปฏิจฺฉติ>
        text <ชหนฺติ ปุริมํ นามํ สาคโรเตว ญายติฯ>
      text <๓๑๙>
        text <ตเถวิเม จตุพฺพณฺณา ปพฺพชิตฺวา ตวนฺติเก>
        text <ชหนฺติ ปุริมํ นามํ พุทฺธปุตฺตาติ ญายเรฯ>
      text <๓๒๐>
        text <ยถาปิ จนฺโท วิมโล คจฺฉํ อากาสธาตุยา>
        text <สพฺเพ ตารคเณ โลเก อาภาย อติโรจติฯ>
      text <๓๒๑>
        text <ตเถว ตฺวํ มหาวีร ปริวุโต เทวมานุเส>
        text <เอเต สพฺเพ อติกฺกมฺม ชลสิ สพฺพทา ตุวํฯ>
      text <๓๒๒>
        text <คมฺภีเร อุฏฺฐิตา อูมี น เวลมติวตฺตเร>
        text <สพฺพา เวลํว ผุสนฺติ สญฺจุณฺณา วิกิรนฺติ ตาฯ>
      text <๓๒๓>
        text <ตเถว ติตฺถิยา โลเก นานาทิฏฺฐี พหุชฺชนา>
        text <ธมฺมํ วาทิตุกามา เต นาติวตฺตนฺติ ตํ มุนิํฯ>
      text <๓๒๔>
        text <สเจ จ ตํ ปาปุณนฺติ ปฏิวาเทหิ จกฺขุม>
        text <ตวนฺติกํ อุปาคนฺตฺวา สญฺจุณฺณาว ภวนฺติ เตฯ>
      text <๓๒๕>
        text <ยถาปิ อุทเก ชาตา กุมุทา มนฺทาลกา พหู>
        text <อุปลิมฺปนฺติ โตเยน กทฺทมกลเลน จฯ>
      text <๓๒๖>
        text <ตเถว พหุกา สตฺตา โลเก ชาตา วิรูหเร>
        text <อฏฺฏิตา ราคโทเสน กทฺทเม กุมุทํ ยถาฯ>
      text <๓๒๗>
        text <ยถาปิ ปทุมํ ชลชํ ชลมชฺเฌ วิรูหติ>
        text <น โส ลิมฺปติ โตเยน ปริสุทฺโธ หิ เกสรีฯ>
      text <๓๒๘>
        text <ตเถว ตฺวํ มหาวีร โลเก ชาโต มหามุนิ>
        text <โนปลิมฺปสิ โลเกน โตเยน ปทุมํ ยถาฯ>
      text <๓๒๙>
        text <ยถาปิ รมฺมเก มาเส พหู ปุปฺผนฺติ วาริชา>
        text <นาติกฺกมนฺติ ตํ มาสํ สมโย ปุปฺผนาย โสฯ>
      text <๓๓๐>
        text <ตเถว ตฺวํ มหาวีร ปุปฺผิโต เต วิมุตฺติยา>
        text <สาสนํ นาติวตฺตนฺติ ปทุมํ วาริชํ ยถาฯ>
      text <๓๓๑>
        text <สุปุปฺผิโต สาลราชา ทิพฺพคนฺธํ ปวายติ>
        text <อญฺญสาเลหิ ปริวุโต สาลราชาว โสภติฯ>
      text <๓๓๒>
        text <ตเถว ตฺวํ มหาวีร พุทฺธญาเณน ปุปฺผิโต>
        text <ภิกฺขุสงฺฆปริวุโต สาลราชาว โสภสิฯ>
      text <๓๓๓>
        text <ยถาปิ เสโล หิมวา โอสโธ สพฺพปาณินํ>
        text <นาคานํ อสุรานญฺจ เทวตานญฺจ อาลโยฯ>
      text <๓๓๔>
        text <ตเถว ตฺวํ มหาวีร โอสโธ วิย ปาณินํ>
        text <เตวิชฺชา ฉฬภิญฺญา จ อิทฺธิยา ปารมิํ คตาฯ>
      text <๓๓๕>
        text <อนุสิฏฺฐา มหาวีร ตยา การุณิเกน เต>
        text <รมนฺติ ธมฺมรติยา วสนฺติ ตว สาสเนฯ>
      text <๓๓๖>
        text <มิคราชา ยถา สีโห อภินิกฺขมฺม อาสยา>
        text <จตุทฺทิสานุวิโลเกตฺวา>
      text <ติกฺขตฺตุํ อภินาทติฯ>
      text <๓๓๗>
        text <สพฺเพ มิคา อุตฺตสนฺติ มิคราชสฺส คชฺชโต>
        text <ตถา หิ ชาติมา เอโส ปสู ตาเสติ สพฺพทาฯ>
      text <๓๓๘>
        text <คชฺชโต เต มหาวีร วสุธา สมฺปกมฺปติ>
        text <โพธเนยฺยาวพุชฺฌนฺติ ตสนฺติ มารกายิกาฯ>
      text <๓๓๙>
        text <ตสนฺติ ติตฺถิยา สพฺเพ นทโต เต มหามุนิ>
        text <กากา เสนาว วิพฺภนฺตา มิครญฺญา ยถา มิคาฯ>
      text <๓๔๐>
        text <เย เกจิ คณิโน โลเก สตฺถาโรติ ปวุจฺจเร>
        text <ปรมฺปราคตํ ธมฺมํ เทเสนฺติ ปริสาย เตฯ>
      text <๓๔๑>
        text <น เหวํ ตฺวํ มหาวีร ธมฺมํ เทเสสิ ปาณินํ>
        text <สามํ สจฺจานิ พุชฺฌิตฺวา เกวลํ โพธิปกฺขิยํฯ>
      text <๓๔๒>
        text <อาสยานุสยํ ญตฺวา อินฺทฺริยานํ พลาพลํ>
        text <ภพฺพาภพฺเพ วิทิตฺวาน มหาเมโฆว คชฺชสิฯ>
      text <๓๔๓>
        text <จกฺกวาฬปริยนฺตา นิสินฺนา ปริสา ภเว>
        text <นานาทิฏฺฐี วิจินนฺตา วิมติจฺเฉทนาย ตํฯ>
      text <๓๔๔>
        text <สพฺเพสํ จิตฺตมญฺญาย โอปมฺมกุสโล มุนิ>
        text <เอกํ ปญฺหํ กเถนฺโตว วิมติํ ฉินฺทสิ ปาณินํฯ>
      text <๓๔๕>
        text <อุปติสฺสสทิเสเหว วสุธา ปูริตา ภเว>
        text <สพฺเพว เต ปญฺชลิกา กิตฺตยุํ โลกนายกํฯ>
      text <๓๔๖>
        text <กปฺปํ วา เต กิตฺตยนฺตา นานาวณฺเณหิ กิตฺตยุํ>
        text <ปริเมตุํ น สกฺเกยฺยุํ อปฺปเมยฺโย ตถาคโตฯ>
      text <๓๔๗>
        text <ยถาสเกน ถาเมน กิตฺติโต หิ มยา ชิโน>
        text <กปฺปโกฏีปิ กิตฺเตนฺตา เอวเมว ปกิตฺตยุํฯ>
      text <๓๔๘>
        text <สเจ หิ โกจิ เทโว วา มนุสฺโส วา สุสิกฺขิโต>
        text <ปเมตุํ ปริกปฺเปยฺย วิฆาตํว ลเภยฺย โสฯ>
      text <๓๔๙>
        text <สาสเน เต ปติฏฺฐาย สกฺยปุตฺต มหายส>
        text <ปญฺญาย ปารมิํ คนฺตฺวา วิหรามิ อนาสโวฯ>
      text <๓๕๐>
        text <ติตฺถิเย สมฺปมทฺทามิ วตฺเตมิ ชินสาสนํ>
        text <ธมฺมเสนาปติ อชฺช สกฺยปุตฺตสฺส สาสเนฯ>
      text <๓๕๑>
        text <อปริเมยฺเย กตํ กมฺมํ ผลํ ทสฺเสสิ เม อิธ>
        text <สุขิตฺโต สรเวโคว กิเลเส ฌาปยี มม ฯ>
      text <๓๕๒>
        text <โย โกจิ มนุโช ภารํ ธาเรยฺย มตฺถเก สทา>
        text <ภาเรน ทุกฺขิโต อสฺส ภาเรหิ ภริโต ตถาฯ>
      text <๓๕๓>
        text <ฑยฺหมาโน ตีหคฺคีหิ ภเวสุ สํสริํ อหํ>
        text <ภริโต ภวภาเรน คิริํ อุจฺจาริโต ยถาฯ>
      text <๓๕๔>
        text <โอโรปิโต จ เม ภาโร ภวา อุคฺฆาฏิตา มยา>
        text <กรณียํ กตํ สพฺพํ สกฺยปุตฺตสฺส สาสเนฯ>
      text <๓๕๕>
        text <ยาวตา พุทฺธเขตฺตมฺหิ ฐเปตฺวา สกฺยปุงฺควํ>
        text <อหํ อคฺโคมฺหิ ปญฺญาย สทิโส เม น วิชฺชติฯ>
      text <๓๕๖>
        text <สมาธิมฺหิ สุกุสโล อิทฺธิยา ปารมิํ คโต>
        text <อิจฺฉมาโน จหํ อชฺช สหสฺสํ อภินิมฺมิเนฯ>
      text <๓๕๗>
        text <อนุปุพฺพวิหารสฺส วสีภูโต มหามุนิ>
        text <กเถสิ สาสนํ มยฺหํ นิโรโธ สยนํ มมฯ>
      text <๓๕๘>
        text <ทิพฺพจกฺขุ วิสุทฺธํ เม สมาธิกุสโล อหํ>
        text <สมฺมปฺปธานานุยุตฺโต โพชฺฌงฺคภาวนารโตฯ>
      text <๓๕๙>
        text <สาวเกน หิ ปตฺตพฺพํ สพฺพเมว กตํ มยา>
        text <โลกนาถํ ฐเปตฺวาน สทิโส เม น วิชฺชติฯ>
      text <๓๖๐>
        text <สมาปตฺตีนํ กุสโล ฌานวิโมกฺขาน ขิปฺปปฏิลาภี>
        text <โพชฺฌงฺคภาวนารโต สาวกคุณปารมิคโตสฺมิฯ>
      text <๓๖๑>
        text <สาวกคุเณนปิ ผุสฺเสน พุทฺธิยา ปริสุตฺตมภารวา>
        text <ยํ สทฺธาสงฺคหิตํ จิตฺตํ สทา สพฺรหฺมจารีสุฯ>
      text <๓๖๒>
        text <อุทฺธตวิโสว สปฺโป ฉินฺนวิสาโณว อุสโภ>
        text <นิกฺขิตฺตมานทปฺโปว อุเปมิ ครุคารเวน คณํฯ>
      text <๓๖๓>
        text <ยทิ รูปินี ภเวยฺย ปญฺญา เม วสุมตีปิ น สเมยฺย>
        text <อโนมทสฺสิสฺส ภควโต ผลเมตํ ญาณถวนายฯ>
      text <๓๖๔>
        text <ปวตฺติตํ ธมฺมจกฺกํ สกฺยปุตฺเตน ตาทินา>
        text <อนุวตฺเตมหํ สมฺมา ญาณถวนายิทํ ผลํฯ>
      text <๓๖๕>
        text <มา เม กทาจิ ปาปิจฺโฉ กุสีโต หีนวีริโย>
        text <อปฺปสฺสุโต อนาทโร สเมโต อหุ กตฺถจิฯ>
      text <๓๖๖>
        text <พหุสฺสุโต จ เมธาวี สีเลสุ สุสมาหิโต>
        text <เจโตสมถานุยุตฺโต อปิ มุทฺธนิ ติฏฺฐตุฯ>
      text <๓๖๗>
        text <ตํ โว วทามิ ภทฺทนฺเต ยาวนฺเตตฺถ สมาคตา>
        text <อปฺปิจฺฉา โหถ สนฺตุฏฺฐา ฌายี ฌานรตา สทาฯ>
      text <๓๖๘>
        text <ยมหํ ปฐมํ ทิสฺวา วิรโช วิมโล อหุํ>
        text <โส เม อาจริโย ธีโร อสฺสชิ นาม สาวโกฯ>
      text <๓๖๙>
        text <ตสฺสาหํ วาหสา อชฺช ธมฺมเสนาปตี อหุํ>
        text <สพฺพตฺถ ปารมิํ ปตฺวา วิหรามิ อนาสโวฯ>
      text <๓๗๐>
        text <โย เม อาจริโย อาสิ อสฺสชิ นาม สาวโก>
        text <ยสฺสํ ทิสายํ วสติ อุสฺสีสมฺหิ กโรมหํฯ>
      text <๓๗๑>
        text <มม กมฺมํ สริตฺวาน โคตโม สกฺยปุงฺคโว>
        text <ภิกฺขุสงฺเฆ นิสีทิตฺวา อคฺคฏฺฐาเน ฐเปสิ มํฯ>
      text <๓๗๒>
        text <>
        text <นาโคว พนฺธนํ เฉตฺวา วิหรามิ อนาสโวฯ>
      text <กิเลสา ฌาปิตา มยฺหํ ภวา สพฺเพ สมูหตาฯ>
      text <๓๗๓>
        text <สฺวาคตํ วต เม อาสิ พุทฺธเสฏฺฐสฺส สนฺติเก>
        text <ติสฺโส วิชฺชา อนุปฺปตฺตา กตํ พุทฺธสฺส สาสนํ ฯ>
      text <๓๗๔>
        text <ปฏิสมฺภิทา จตสฺโส วิโมกฺขาปิ จ อฏฺฐิเม>
        text <ฉฬภิญฺญา สจฺฉิกตา กตํ พุทฺธสฺส สาสนํฯ>
      text <อิตฺถํ สุทํ อายสฺมา สาริปุตฺโต เถโร อิมา คาถาโย>
      text <อภาสิตฺถาติฯ>
      stand <สาริปุตฺตตฺเถรสฺสาปทานํ ปฐมํฯ>
    text <๓-๒ มหาโมคฺคลฺลานตฺเถรอปทานํ>
      text <๓๗๕>
        text <อโนมทสฺสี ภควา โลกเชฏฺโฐ นราสโภ>
        text <วิหาสิ หิมวนฺตมฺหิ เทวสงฺฆปุรกฺขโตฯ>
      text <๓๗๖>
        text <วรุโณ นาม นาเมน นาคราชา อหํ ตทา>
        text <กามรูปี วิกุพฺพามิ มโหทธินิวาสหํฯ>
      text <๓๗๗>
        text <สงฺคณิยํ คณํ หิตฺวา ตูริยํ ปฏฺฐเปสหํ>
        text <สมฺพุทฺธํ ปริวาเรตฺวา วาเทสุํ อจฺฉรา ตทาฯ>
      text <๓๗๘>
        text <วชฺชมาเนสุ ตูเรสุ เทวา ตูรานิ วชฺชยุํ>
        text <อุภินฺนํ สทฺทํ สุตฺวาน พุทฺโธปิ สมฺปพุชฺฌถฯ>
      text <๓๗๙>
        text <นิมนฺเตตฺวาน สมฺพุทฺธํ สกํ ภวนุปาคมิํ>
        text <อาสนํ ปญฺญเปตฺวาน กาลมาโรจยิํ อหํฯ>
      text <๓๘๐>
        text <ขีณาสวสหสฺเสหิ ปริวุโต โลกนายโก>
        text <โอภาเสนฺโต ทิสา สพฺพา ภวนํ เม อุปาคมิฯ>
      text <๓๘๑>
        text <อุปวิฏฺฐํ มหาวีรํ เทวเทวํ นราสภํ>
        text <สภิกฺขุสงฺฆํ ตปฺเปสิํ อนฺนปาเนนหํ ตทาฯ>
      text <๓๘๒>
        text <อนุโมทิ มหาวีโร สยมฺภู อคฺคปุคฺคโล>
        text <ภิกฺขุสงฺเฆ นิสีทิตฺวา อิมา คาถา อภาสถฯ>
      text <๓๘๓>
        text <โย โส สงฺฆํ อปูเชสิ พุทฺธญฺจ โลกนายกํ>
        text <เตน จิตฺตปฺปสาเทน เทวโลกํ คมิสฺสติฯ>
      text <๓๘๔>
        text <สตฺตสตฺตติกฺขตฺตุญฺจ เทวรชฺชํ กริสฺสติ>
        text <ปถพฺยา รชฺชํ อฏฺฐสตํ วสุธํ อาวสิสฺสติฯ>
      text <๓๘๕>
        text <ปญฺจปญฺญาสกฺขตฺตุญฺจ จกฺกวตฺตี ภวิสฺสติ>
        text <โภคา อสงฺขิยา ตสฺส อุปฺปชฺชิสฺสนฺติ ตาวเทฯ>
      text <๓๘๖>
        text <อปริเมยฺเย อิโต กปฺเป โอกฺกากกุลสมฺภโว>
        text <โคตโม นาม โคตฺเตน สตฺถา โลเก ภวิสฺสติฯ>
      text <๓๘๗>
        text <นิรยา โส จวิตฺวาน มนุสฺสตํ คมิสฺสติ>
        text <โกลิโต นาม นาเมน พฺรหฺมพนฺธุ ภวิสฺสติฯ>
      text <๓๘๘>
        text <โส ปจฺฉา ปพฺพชิตฺวาน กุสลมูเลน โจทิโต>
        text <โคตมสฺส ภควโต ทุติโย เหสฺสติ สาวโกฯ>
      text <๓๘๙>
        text <อารทฺธวีริโย ปหิตตฺโต อิทฺธิยา ปารมิํ คโต>
        text <สพฺพาสเว ปริญฺญาย นิพฺพายิสฺสตินาสโวฯ>
      text <๓๙๐>
        text <ปาปมิตฺโตปนิสฺสาย กามราควสํ คโต>
        text <มาตรํ ปิตรญฺจาปิ ฆาตยิํ ทุฏฺฐมานโสฯ>
      text <๓๙๑>
        text <ยํ ยํ โยนุปปชฺชามิ นิรยํ อถ มานุสํ>
        text <ปาปกมฺมสมงฺคิตา ภินฺนสีโส มรามหํฯ>
      text <๓๙๒>
        text <อิทํ ปจฺฉิมกํ มยฺหํ จริโม วตฺตเต ภโว>
        text <อิธาปิ เอทิโส มยฺหํ มรณกาเล ภวิสฺสติฯ>
      text <๓๙๓>
        text <ปวิเวกมนุยุตฺโต สมาธิภาวนารโต>
        text <สพฺพาสเว ปริญฺญาย วิหรามิ อนาสโวฯ>
      text <๓๙๔>
        text <ธรณิมฺปิ สุคมฺภีรํ พหลํ ทุปฺปธํสิยํ>
        text <วามงฺคุฏฺเฐน โขเภยฺยํ อิทฺธิยา ปารมิํ คโตฯ>
      text <๓๙๕>
        text <อสฺมิมานํ น ปสฺสามิ มาโน มยฺหํ น วิชฺชติ>
        text <สามเณเร อุปาทาย ครุจิตฺตํ กโรมหํฯ>
      text <๓๙๖>
        text <อปริเมยฺเย อิโต กปฺเป ยํ กมฺมมภินีหริํ>
        text <ตาหํ ภูมิมนุปฺปตฺโต ปตฺโตมฺหิ อาสวกฺขยํฯ>
      text <๓๙๗>
        text <ปฏิสมฺภิทา จตสฺโส วิโมกฺขาปิ จ อฏฺฐิเม>
        text <ฉฬภิญฺญา สจฺฉิกตา กตํ พุทฺธสฺส สาสนํฯ>
      text <อิตฺถํ สุทํ อายสฺมา มหาโมคฺคลฺลาโน เถโร อิมา คาถาโย อภาสิตฺถาติฯ>
      stand <มหาโมคฺคลฺลานตฺเถรสฺสาปทานํ ทุติยํฯ>
    text <๓-๓ มหากสฺสปตฺเถรอปทานํ>
      text <๓๙๘>
        text <ปทุมุตฺตรสฺส ภควโต โลกเชฏฺฐสฺส ตาทิโน>
        text <นิพฺพุเต โลกนาถมฺหิ ปูชํ กุพฺพนฺติ สตฺถุโนฯ>
      text <๓๙๙>
        text <อุทคฺคจิตฺตา ชนตา อาโมทิตปโมทิตา>
        text <เตสุ สํเวคชาเตสุ ปีติ เม อุทปชฺชถฯ>
      text <๔๐๐>
        text <ญาติมิตฺเต สมาเนตฺวา อิทํ วจนมพฺรวิํ>
        text <ปรินิพฺพุโต มหาวีโร หนฺท ปูชํ กโรมเสฯ>
      text <๔๐๑>
        text <สาธูติ เต ปฏิสฺสุตฺวา ภิยฺโย หาสํ ชนิํสุ เม>
        text <พุทฺธสฺมิํ โลกนาถมฺหิ กาหาม ปุญฺญสญฺจยํฯ>
      text <๔๐๒>
        text <อคฺฆิยํ สุกตํ กตฺวา สตหตฺถสมุคฺคตํ>
        text <ทิยฑฺฒหตฺถปตฺถฏํ วิมานํ นภมุคฺคตํฯ>
      text <๔๐๓>
        text <กตฺวาน หมฺมิยํ ตตฺถ ตาลปนฺตีหิ จิตฺติตํ>
        text <สกํ จิตฺตํ ปสาเทตฺวา เจติยํ ปูชยุตฺตมํฯ>
      text <๔๐๔>
        text <อคฺคิกฺขนฺโธว ชลิโต กิํสุโก อิว ผุลฺลิโต>
        text <อินฺทลฏฺฐีว อากาเส โอภาเสติ จตุทฺทิสาฯ>
      text <๔๐๕>
        text <ตตฺถ จิตฺตํ ปสาเทตฺวา กตฺวาน กุสลํ พหุํ>
        text <ปุพฺพกมฺมํ สริตฺวาน ติทสํ อุปปชฺชหํฯ>
      text <๔๐๖>
        text <สหสฺสยุตฺตํ หยวาหิํ ทิพฺพยานมธิฏฺฐิโต>
        text <อุพฺพิทฺธํ ภวนํ มยฺหํ สตฺตภูมํ สมุคฺคตํฯ>
      text <๔๐๗>
        text <กูฏาคารสหสฺสานิ สพฺพโสณฺณมยา อหุํ>
        text <ชลนฺติ สกเตเชน ทิสา สพฺพา ปภาสยํฯ>
      text <๔๐๘>
        text <สนฺติ อญฺเญปิ นิยฺยูหา โลหิตงฺคมยา ตทา>
        text <เตปิ โชตนฺติ อาภาย สมนฺตา จตุโร ทิสาฯ>
      text <๔๐๙>
        text <ปุญฺญกมฺมาภินิพฺพตฺตา กูฏาคารา สุนิมฺมิตา>
        text <มณิมยาปิ โชตนฺติ ทิสา ทส สมนฺตโตฯ>
      text <๔๑๐>
        text <เตสํ อุชฺโชตมานานํ โอภาโส วิปุโล อหุ>
        text <สพฺเพ เทเว อภิโภมิ ปุญฺญกมฺมสฺสิทํ ผลํฯ>
      text <๔๑๑>
        text <สฏฺฐิกปฺปสหสฺสมฺหิ อุพฺพิทฺโธ นาม ขตฺติโย>
        text <จาตุรนฺโต วิชิตาวี ปถวิํ อาวสิํ อหํฯ>
      text <๔๑๒>
        text <ตเถว ภทฺทเก กปฺเป ติํสกฺขตฺตุํ อโหสหํ>
        text <สกกมฺมาภิรทฺโธมฺหิ จกฺกวตฺตี มหพฺพโลฯ>
      text <๔๑๓>
        text <สตฺตรตนสมฺปนฺโน จตุทีปมฺหิ อิสฺสโร>
        text <ตตฺถาปิ ภวนํ มยฺหํ อินฺทลฏฺฐีว อุคฺคตํฯ>
      text <๔๑๔>
        text <อายามโต จตุพฺพีสํ วิตฺถาเรน จ ทฺวาทส>
        text <รมฺมณํ นาม นครํ ทฬฺหปาการโตรณํฯ>
      text <๔๑๕>
        text <อายามโต ปญฺจสตํ วิตฺถาเรน ตทฑฺฒกํ>
        text <อากิณฺณํ ชนกาเยหิ ติทสานํ ปุรํ วิยฯ>
      text <๔๑๖>
        text <ยถา สูจิฆเร สูจี ปกฺขิตฺตา ปณฺณวีสติ>
        text <อญฺญมญฺญํ ปฆฏฺเฏนฺติ อากิณฺณํ โหติ ลงฺกตํ ฯ>
      text <๔๑๗>
        text <เอวมฺปิ นครํ มยฺหํ หตฺถิสฺสรถสํกุลํ>
        text <มนุสฺเสหิ สทากิณฺณํ รมฺมณํ นครุตฺตมํฯ>
      text <๔๑๘>
        text <ตตฺถ ภุตฺวา ปิวิตฺวา จ ปุน เทวตฺตนํ คโต ฯ>
        text <ภเว ปจฺฉิมเก มยฺหํ อโหสิ กุลสมฺปทาฯ>
      text <๔๑๙>
        text <พฺราหฺมญฺญกุลสมฺภูโต มหารตนสญฺจโย>
        text <อสีติโกฏิโย หิตฺวา หิรญฺญสฺสาปิ ปพฺพชิํฯ>
      text <๔๒๐>
        text <ปฏิสมฺภิทา จตสฺโส วิโมกฺขาปิ จ อฏฺฐิเม>
        text <ฉฬภิญฺญา สจฺฉิกตา กตํ พุทฺธสฺส สาสนํฯ>
      text <อิตฺถํ สุทํ อายสฺมา มหากสฺสโป เถโร อิมา คาถาโย อภาสิตฺถาติฯ>
      stand <มหากสฺสปตฺเถรสฺสาปทานํ ตติยํฯ>
    text <๓-๔ อนุรุทฺธตฺเถรอปทานํ>
      text <๔๒๑>
        text <สุเมธํ ภควนฺตาหํ โลกเชฏฺฐํ นราสภํ>
        text <วูปกฏฺฐํ วิหรนฺตํ อทฺทสํ โลกนายกํฯ>
      text <๔๒๒>
        text <อุปคนฺตฺวาน สมฺพุทฺธํ สุเมธํ โลกนายกํ>
        text <อญฺชลิํ ปคฺคเหตฺวาน พุทฺธเสฏฺฐมยาจหํฯ>
      text <๔๒๓>
        text <อนุกมฺป มหาวีร โลกเชฏฺฐ นราสภ>
        text <ปทีปํ เต ปทสฺสามิ รุกฺขมูลมฺหิ ฌายโตฯ>
      text <๔๒๔>
        text <อธิวาเสสิ โส ธีโร สยมฺภู วทตํ วโร>
        text <ทุเมสุ วินิวิชฺฌิตฺวา ยนฺตํ โยชิยหํ ตทาฯ>
      text <๔๒๕>
        text <สหสฺสวฏฺฏิํ ปาทาสิํ พุทฺธสฺส โลกพนฺธุโน>
        text <สตฺตาหํ ปชฺชลิตฺวาน ทีปา วูปสมิํสุ เมฯ>
      text <๔๒๖>
        text <เตน จิตฺตปฺปสาเทน เจตนาปณิธีหิ จ>
        text <ชหิตฺวา มานุสํ เทหํ วิมานมุปปชฺชหํฯ>
      text <๔๒๗>
        text <อุปปนฺนสฺส เทวตฺตํ พฺยมฺหํ อาสิ สุนิมฺมิตํ>
        text <สมนฺตโต ปชฺชลติ ทีปทานสฺสิทํ ผลํฯ>
      text <๔๒๘>
        text <สมนฺตา โยชนสตํ วิโรเจสิมหํ ตทา>
        text <สพฺเพ เทเว อภิโภมิ ทีปทานสฺสิทํ ผลํฯ>
      text <๔๒๙>
        text <ติํสกปฺปานิ เทวินฺโท เทวรชฺชมการยิํ>
        text <น มํ เกจีติมญฺญนฺติ ทีปทานสฺสิทํ ผลํฯ>
      text <๔๓๐>
        text <อฏฺฐวีสติกฺขตฺตุญฺจ จกฺกวตฺตี อโหสหํ>
        text <ทิวา รตฺติญฺจ ปสฺสามิ สมนฺตา โยชนํ ตทาฯ>
      text <๔๓๑>
        text <สหสฺสโลกํ ญาเณน ปสฺสามิ สตฺถุ สาสเน>
        text <ทิพฺพจกฺขุมนุปฺปตฺโต ทีปทานสฺสิทํ ผลํฯ>
      text <๔๓๒>
        text <สุเมโธ นาม สมฺพุทฺโธ ติํสกปฺปสหสฺสิโต>
        text <ตสฺส ทีโป มยา ทินฺโน วิปฺปสนฺเนน เจตสาฯ>
      text <๔๓๓>
        text <ปฏิสมฺภิทา จตสฺโส วิโมกฺขาปิ จ อฏฺฐิเม>
        text <ฉฬภิญฺญา สจฺฉิกตา กตํ พุทฺธสฺส สาสนํฯ>
      text <อิตฺถํ สุทํ อายสฺมา อนุรุทฺโธ เถโร อิมา คาถาโย อภาสิตฺถาติฯ>
      stand <อนุรุทฺธตฺเถรสฺสาปทานํ จตุตฺถํฯ>
    text <๓-๕ ปุณฺณมนฺตาณิปุตฺตตฺเถรอปทานํ>
      text <๔๓๔>
        text <อชฺฌายโก มนฺตธโร ติณฺณํ เวทาน ปารคู>
        text <ปุรกฺขโตมฺหิ สิสฺเสหิ อุปคจฺฉิํ นรุตฺตมํฯ>
      text <๔๓๕>
        text <ปทุมุตฺตโร โลกวิทู อาหุตีนํ ปฏิคฺคโห>
        text <มม กมฺมํ ปกิตฺเตสิ สงฺขิตฺเตน มหามุนิฯ>
      text <๔๓๖>
        text <ตาหํ ธมฺมํ สุณิตฺวาน อภิวาเทตฺวาน สตฺถุโน>
        text <อญฺชลิํ ปคฺคเหตฺวาน ปกฺกมิํ ทกฺขิณามุโขฯ>
      text <๔๓๗>
        text <สงฺขิตฺเตน สุณิตฺวาน วิตฺถาเรน อภาสยิํ>
        text <สพฺเพ สิสฺสา อตฺตมนา สุตฺวาน มม ภาสโต>
        text <สกํ ทิฏฺฐิํ วิโนเทตฺวา พุทฺเธ จิตฺตํ ปสาทยุํฯ>
      text <๔๓๘>
        text <สงฺขิตฺเตนปิ เทเสมิ วิตฺถาเรน ตเถวหํ>
        text <อภิธมฺมนยญฺญูหํ กถาวตฺถุวิสุทฺธิยา>
        text <สพฺเพสํ วิญฺญาเปตฺวาน วิหรามิ อนาสโวฯ>
      text <๔๓๙>
        text <อิโต ปญฺจสเต กปฺเป จตุโร สุปฺปกาสกา>
        text <สตฺตรตนสมฺปนฺนา จตุทีปมฺหิ อิสฺสราฯ>
      text <๔๔๐>
        text <ปฏิสมฺภิทา จตสฺโส วิโมกฺขาปิ จ อฏฺฐิเม>
        text <ฉฬภิญฺญา สจฺฉิกตา กตํ พุทฺธสฺส สาสนํฯ>
      text <อิตฺถํ สุทํ อายสฺมา ปุณฺโณ มนฺตาณิปุตฺโต เถโร อิมา คาถาโย อภาสิตฺถาติฯ>
      stand <ปุณฺณมนฺตาณิปุตฺตตฺเถรสฺสาปทานํ ปญฺจมํฯ>
    text <๓-๖ อุปาลิตฺเถรอปทานํ>
      text <๔๔๑>
        text <นคเร หํสวติยา สุชาโต นาม พฺราหฺมโณ>
        text <อสีติโกฏินิจโย ปหูตธนธญฺญวาฯ>
      text <๔๔๒>
        text <อชฺฌายโก มนฺตธโร ติณฺณํ เวทาน ปารคู>
        text <ลกฺขเณ อิติหาเส จ สธมฺเม ปารมิํ คโตฯ>
      text <๔๔๓>
        text <ปริพฺพาชา เอกสิขา โคตมา>
        text <จรกา ตาปสา เจว จรนฺติ มหิยา ตทาฯ>
      text <พุทฺธสาวกา ฯ>
      text <๔๔๔>
        text <เตปิ มํ ปริวาเรนฺติ พฺราหฺมโณ วิสฺสุโต อิติ>
        text <พหุชฺชโน มํ ปูเชติ นาหํ ปูเชมิ กิญฺจนํฯ>
      text <๔๔๕>
        text <ปูชารหํ น ปสฺสามิ มานตฺถทฺโธ อหํ ตทา>
        text <พุทฺโธติ วจนํ นตฺถิ ตาว นุปฺปชฺชเต ชิโนฯ>
      text <๔๔๖>
        text <อจฺจเยน อโหรตฺตํ ปทุมุตฺตรนามโก>
        text <สพฺพํ ตมํ วิโนเทตฺวา โลเก อุปฺปชฺชิ จกฺขุมาฯ>
      text <๔๔๗>
        text <วิตฺถาริเก พาหุชญฺเญ ปุถุภูเต จ สาสเน>
        text <อุปาคมิ ตทา พุทฺโธ นครํ หํสสวฺหยํฯ>
      text <๔๔๘>
        text <ปิตุ อตฺถาย โส พุทฺโธ ธมฺมํ เทเสสิ จกฺขุมา>
        text <เตน กาเลน ปริสา สมนฺตา โยชนํ ตทาฯ>
      text <๔๔๙>
        text <สมฺมโต มนุชานํ โส สุนนฺโท นาม ตาปโส>
        text <ยาวตา พุทฺธปริสา ปุปฺเผหจฺฉาทยี ตทาฯ>
      text <๔๕๐>
        text <จตุสจฺจํ ปกาเสนฺเต เสฏฺเฐ จ ปุปฺผมณฺฑเป>
        text <โกฏิสตสหสฺสานํ ธมฺมาภิสมโย อหุฯ>
      text <๔๕๑>
        text <สตฺตรตฺตินฺทิวํ พุทฺโธ วสฺเสตฺวา ธมฺมวุฏฺฐิโย>
        text <อฏฺฐเม ทิวเส ปตฺเต สุนนฺทํ กิตฺตยี ชิโนฯ>
      text <๔๕๒>
        text <เทวโลเก มนุสฺเส วา สํสรนฺโต อยํ ภเว>
        text <สพฺเพสํ ปวโร หุตฺวา ภเวสุ สํสริสฺสติฯ>
      text <๔๕๓>
        text <กปฺปสตสหสฺสมฺหิ โอกฺกากกุลสมฺภโว>
        text <โคตโม นาม โคตฺเตน สตฺถา โลเก ภวิสฺสติฯ>
      text <๔๕๔>
        text <ตสฺส ธมฺเมสุ ทายาโท โอรโส ธมฺมนิมฺมิโต>
        text <มนฺตาณิปุตฺโต ปุณฺโณติ เหสฺสติ สตฺถุ สาวโกฯ>
      text <๔๕๕>
        text <เอวํ กิตฺตยิ สมฺพุทฺโธ สุนนฺทํ ตาปสํ ตทา>
        text <หาสยนฺโต ชนํ สพฺพํ ทสฺสยนฺโต สกํ พลํฯ>
      text <๔๕๖>
        text <กตญฺชลี นมสฺสนฺติ สุนนฺทํ ตาปสํ ชนา>
        text <พุทฺเธ การํ กริตฺวาน โสเธสิ คติมตฺตโนฯ>
      text <๔๕๗>
        text <ตตฺถ เม อหุ สงฺกปฺโป สุตฺวาน มุนิโน วจํ>
        text <อหมฺปิ การํ กสฺสามิ ยถา ปสฺสามิ โคตมํฯ>
      text <๔๕๘>
        text <เอวาหํ จินฺตยิตฺวาน กิริยํ จินฺตยิํ มม>
        text <กฺยาหํ กมฺมํ อาจรามิ ปุญฺญกฺเขตฺเต อนุตฺตเรฯ>
      text <๔๕๙>
        text <อยญฺจ ปาฐิโก ภิกฺขุ สพฺพปาฐิสฺส สาสเน>
        text <วินเย อคฺคนิกฺขิตฺโต ตํ ฐานํ ปตฺถเย อหํฯ>
      text <๔๖๐>
        text <อิทํ เม อมิตํ โภคํ อกฺโขภํ สาครูปมํ>
        text <เตน โภเคน พุทฺธสฺส อารามํ มาปเย อหํฯ>
      text <๔๖๑>
        text <โสภนํ นาม อารามํ นครสฺส ปุรตฺถโต>
        text <กิณิตฺวา สตสหสฺเสน สงฺฆารามํ อมาปยิํฯ>
      text <๔๖๒>
        text <กูฏาคาเร จ ปาสาเท มณฺฑเป หมฺมิเย คุหา>
        text <จงฺกเม สุกเต กตฺวา สงฺฆารามํ อมาปยิํฯ>
      text <๔๖๓>
        text <ชนฺตาฆรํ อคฺคิสาลํ อโถ อุทกมาฬกํ>
        text <นฺหานฆรํ มาปยิตฺวา ภิกฺขุสงฺฆสฺสทาสหํฯ>
      text <๔๖๔>
        text <อาสนฺทิโย ปีฐเก จ ปริโภเค จ ภาชเน>
        text <อารามิกญฺจ เภสชฺชํ สพฺพเมตํ อทาสหํฯ>
      text <๔๖๕>
        text <อารกฺขํ ปฏฺฐเปตฺวาน ปาการํ การยิํ ทฬฺหํ>
        text <มา นํ โกจิ วิเหเฐสิ สนฺตจิตฺตาน ตาทินํฯ>
      text <๔๖๖>
        text <สตสหสฺเสนาวาสํ สงฺฆาราเม อมาปยิํ>
        text <เวปุลฺลํ ตํ มาปยิตฺวา สมฺพุทฺธํ อุปนามยิํฯ>
      text <๔๖๗>
        text <นิฏฺฐาปิโต มยาราโม สมฺปฏิจฺฉ ตุวํ มุนิ>
        text <นิยฺยาเทสฺสามิ ตํ วีร อธิวาเสหิ จกฺขุมฯ>
      text <๔๖๘>
        text <ปทุมุตฺตโร โลกวิทู อาหุตีนํ ปฏิคฺคโห>
        text <มม สงฺกปฺปมญฺญาย อธิวาเสสิ นายโกฯ>
      text <๔๖๙>
        text <อธิวาสนมญฺญาย สพฺพญฺญุสฺส มเหสิโน>
        text <โภชนํ ปฏิยาเทตฺวา กาลมาโรจยิํ อหํฯ>
      text <๔๗๐>
        text <อาโรจิตมฺหิ กาลมฺหิ ปทุมุตฺตรนายโก>
        text <ขีณาสวสหสฺเสหิ อารามํ เม อุปาคมิฯ>
      text <๔๗๑>
        text <นิสินฺนํ กาลมญฺญาย อนฺนปาเนน ตปฺปยิํ>
        text <ภุตฺตาวิํ กาลมญฺญาย อิทํ วจนมพฺรวิํฯ>
      text <๔๗๒>
        text <กีโต สตสหสฺเสน ตตฺตเกเนว การิโต>
        text <โสภโน นาม อาราโม สมฺปฏิจฺฉ ตุวํ มุนิฯ>
      text <๔๗๓>
        text <อิมินารามทาเนน เจตนาปณิธีหิ จ>
        text <ภเว นิพฺพตฺตมาโนหํ ลภามิ มม ปตฺถิตํฯ>
      text <๔๗๔>
        text <ปฏิคฺคเหตฺวา สมฺพุทฺโธ สงฺฆารามํ สุมาปิตํ>
        text <ภิกฺขุสงฺเฆ นิสีทิตฺวา อิทํ วจนมพฺรวิฯ>
      text <๔๗๕>
        text <โย โส พุทฺธสฺส ปาทาสิ สงฺฆารามํ สุมาปิตํ>
        text <ตมหํ กิตฺตยิสฺสามิ สุณาถ มม ภาสโตฯ>
      text <๔๗๖>
        text <หตฺถี อสฺสา รถา ปตฺตี เสนา จ จตุรงฺคินี>
        text <ปริวาเรสฺสนฺติมํ นิจฺจํ สงฺฆารามสฺสิทํ ผลํฯ>
      text <๔๗๗>
        text <สฏฺฐิ ตูรสหสฺสานิ เภริโย สมลงฺกตา>
        text <ปริวาเรสฺสนฺติมํ นิจฺจํ สงฺฆารามสฺสิทํ ผลํฯ>
      text <๔๗๘>
        text <ฉฬสีติสหสฺสานิ นาริโย สมลงฺกตา>
        text <วิจิตฺตวตฺถาภรณา อามุตฺตมณิกุณฺฑลาฯ>
      text <๔๗๙>
        text <อฬารปมฺหา หสุลา สุสญฺญา ตนุมชฺฌิมา>
        text <ปริวาเรสฺสนฺติมํ นิจฺจํ สงฺฆารามสฺสิทํ ผลํฯ>
      text <๔๘๐>
        text <ติํสกปฺปสหสฺสานิ เทวโลเก รมิสฺสติ>
        text <สหสฺสกฺขตฺตุํ เทวินฺโท เทวรชฺชํ กริสฺสติฯ>
      text <๔๘๑>
        text <เทวราเชน ปตฺตพฺพํ สพฺพํ ปฏิลภิสฺสติ>
        text <อนูนโภโค หุตฺวาน เทวรชฺชํ กริสฺสติฯ>
      text <๔๘๒>
        text <สหสฺสกฺขตฺตุํ จกฺกวตฺตี ราชา รฏฺเฐ ภวิสฺสติ>
        text <ปถพฺยา รชฺชํ วิปุลํ คณนาโต อสงฺขิยํฯ>
      text <๔๘๓>
        text <กปฺปสตสหสฺสมฺหิ โอกฺกากกุลสมฺภโว>
        text <โคตโม นาม โคตฺเตน สตฺถา โลเก ภวิสฺสติฯ>
      text <๔๘๔>
        text <ตสฺส ธมฺเมสุ ทายาโท โอรโส ธมฺมนิมฺมิโต>
        text <อุปาลิ นาม นาเมน เหสฺสติ สตฺถุ สาวโกฯ>
      text <๔๘๕>
        text <วินเย ปารมิํ ปตฺวา ฐานาฐาเน จ โกวิโท>
        text <ชินสาสนํ ธาเรนฺโต วิหริสฺสตินาสโวฯ>
      text <๔๘๖>
        text <สพฺพเมตํ อภิญฺญาย โคตโม สกฺยปุงฺคโว>
        text <ภิกฺขุสงฺเฆ นิสีทิตฺวา เอตทคฺเค ฐเปสฺสติฯ>
      text <๔๘๗>
        text <อปริเมยฺยุปาทาย ปตฺเถมิ ตว สาสนํ>
        text <โส เม อตฺโถ อนุปฺปตฺโต สพฺพสํโยชนกฺขโยฯ>
      text <๔๘๘>
        text <ยถา สูลาวุโต โปโส ราชทณฺเฑน ตชฺชิโต>
        text <สูเล สาตํ อวินฺทนฺโต ปริมุตฺติํว อิจฺฉติฯ>
      text <๔๘๙>
        text <ตเถวาหํ มหาวีร ภวทณฺเฑน ตชฺชิโต>
        text <กมฺมสูลาวุโต สนฺโต ปิปาสาเวทนฏฺฏิโตฯ>
      text <๔๙๐>
        text <ภเว สาตํ น วินฺทามิ ฑยฺหนฺโต ตีหิ อคฺคิภิ>
        text <ปริมุตฺติํ คเวสามิ ยถาปิ ราชทณฺฑิโตฯ>
      text <๔๙๑>
        text <ยถา วิสาโท ปุริโส วิเสน ปริปีฬิโต>
        text <อคทํ โส คเวเสยฺย วิสฆาตายุปาลนํ ฯ>
      text <๔๙๒>
        text <คเวสมาโน ปสฺเสยฺย อคทํ วิสฆาตกํ>
        text <ตํ ปิวิตฺวา สุขี อสฺส วิสมฺหา ปริมุตฺติยาฯ>
      text <๔๙๓>
        text <ตเถวาหํ มหาวีร ยถา วิสหโต นโร>
        text <สมฺปีฬิโต อวิชฺชาย สทฺธมฺมาคทเมสหํฯ>
      text <๔๙๔>
        text <ธมฺมาคทํ คเวสนฺโต อทฺทกฺขิํ สกฺยสาสนํ>
        text <อคฺคํ สพฺโพสธานํ ตํ สพฺพสลฺลวิโนทนํฯ>
      text <๔๙๕>
        text <ธมฺโมสธํ ปิวิตฺวาน วิสํ สพฺพํ สมูหนิํ>
        text <อชรามรํ สีติภาวํ นิพฺพานํ ผสฺสยิํ อหํฯ>
      text <๔๙๖>
        text <ยถา ภูตฏฺฏิโต โปโส ภูตคฺคาเหน ปีฬิโต>
        text <ภูตเวชฺชํ คเวเสยฺย ภูตสฺมา ปริมุตฺติยาฯ>
      text <๔๙๗>
        text <คเวสมาโน ปสฺเสยฺย ภูตวิชฺชาสุ โกวิทํ>
        text <ตสฺส โส วิหเน ภูตํ สมูลญฺจ วินาสเยฯ>
      text <๔๙๘>
        text <ตเถวาหํ มหาวีร ตมคฺคาเหน ปีฬิโต>
        text <ญาณาโลกํ คเวสามิ ตมโต ปริมุตฺติยาฯ>
      text <๔๙๙>
        text <อถทฺทสํ สกฺยมุนิํ กิเลสตมโสธนํ>
        text <โส เม ตมํ วิโนเทสิ ภูตเวชฺโชว ภูตกํฯ>
      text <๕๐๐>
        text <สํสารโสตํ สญฺฉินฺทิํ ตณฺหาโสตํ นิวารยิํ>
        text <ภวํ อุคฺฆาฏยิํ สพฺพํ ภูตเวชฺโชว มูลโตฯ>
      text <๕๐๑>
        text <ครุโฬ ยถา โอปตติ ปนฺนคํ ภกฺขมตฺตโน>
        text <สมนฺตา โยชนสตํ วิกฺโขเภติ มหาสรํฯ>
      text <๕๐๒>
        text <ปนฺนคํ โส คเหตฺวาน อโธสีสํ วิเหฐยํ>
        text <อาทาย โส ปกฺกมติ เยนกามํ วิหงฺคโมฯ>
      text <๕๐๓>
        text <ตเถวาหํ มหาวีร ยถาปิ ครุโฬ พลี>
        text <อสงฺขตํ คเวสนฺโต โทเส วิกฺขาลยิํ อหํฯ>
      text <๕๐๔>
        text <ทิฏฺโฐ อหํ ธมฺมวรํ สนฺติปทมนุตฺตรํ>
        text <อาทาย วิหราเมตํ ครุโฬ ปนฺนคํ ยถาฯ>
      text <๕๐๕>
        text <อาสาวตี นาม ลตา ชาตา จิตฺตลตาวเน>
        text <ตสฺสา วสฺสสหสฺเสน เอกํ นิพฺพตฺตเต ผลํฯ>
      text <๕๐๖>
        text <ตํ เทวา ปยิรุปาสนฺติ ตาวทูรผเล สติ>
        text <เทวานํ สา ปิยา เอวํ อาสาวตี ลตุตฺตมาฯ>
      text <๕๐๗>
        text <สตสหสฺสุปาทาย ตาหํ ปริจเร มุนิ>
        text <สายํ ปาตํ นมสฺสามิ เทวา อาสาวติํ ยถาฯ>
      text <๕๐๘>
        text <อวญฺฌา ปาริจริยา อโมฆา จ นมสฺสนา>
        text <ทูราคตมฺปิ มํ สนฺตํ ขโณยํ น วิราธยิฯ>
      text <๕๐๙>
        text <ปฏิสนฺธิํ น ปสฺสามิ วิจินนฺโต ภเว อหํ>
        text <นิรูปธิ วิปฺปมุตฺโต อุปสนฺโต จรามหํฯ>
      text <๕๑๐>
        text <ยถาปิ ปทุมํ นาม สูริยรํเสน ปุปฺผติ>
        text <ตเถวาหํ มหาวีร พุทฺธรํเสน ปุปฺผิโตฯ>
      text <๕๑๑>
        text <ยถา พลากโยนิมฺหิ น วิชฺชติ ปุโม สทา>
        text <เมเฆสุ คชฺชมาเนสุ คพฺภํ คณฺหนฺติ ตา สทาฯ>
      text <๕๑๒>
        text <จิรมฺปิ คพฺภํ ธาเรนฺติ ยาว เมโฆ น คชฺชติ>
        text <ภารโต ปริมุจฺจนฺติ ยทา เมโฆ ปวสฺสติฯ>
      text <๕๑๓>
        text <ปทุมุตฺตรพุทฺธสฺส ธมฺมเมเฆน คชฺชโต>
        text <สทฺเทน ธมฺมเมฆสฺส ธมฺมคพฺภํ อคณฺหหํฯ>
      text <๕๑๔>
        text <สตสหสฺสุปาทาย ปุญฺญคพฺภํ ธเรมหํ>
        text <นปฺปมุจฺจามิ ภารโต ธมฺมเมโฆ น คชฺชติฯ>
      text <๕๑๕>
        text <ยทา ตุวํ สกฺยมุนิ รมฺเม กปิลวตฺถเว>
        text <คชฺชสิ ธมฺมเมเฆน ภารโต ปริมุจฺจหํฯ>
      text <๕๑๖>
        text <สุญฺญตํ อนิมิตฺตญฺจ ตถาปฺปณิหิตมฺปิ จ>
        text <จตุโร จ ผเล สพฺเพ ธมฺเมวํ วิชนยิํ อหํฯ>
      stand <ทุติยภาณวารํฯ>
      text <๕๑๗>
        text <อปริเมยฺยุปาทาย ปตฺเถมิ ตว สาสนํ>
        text <โส เม อตฺโถ อนุปฺปตฺโต สนฺติปทมนุตฺตรํฯ>
      text <๕๑๘>
        text <วินเย ปารมิํ ปตฺโต ยถาปิ ปาฐิโก อิสิ>
        text <น เม สมสโม อตฺถิ ธาเรมิ สาสนํ อหํฯ>
      text <๕๑๙>
        text <วินเย ขนฺธเก จาปิ ติกจฺเฉเท จ ปญฺจเก>
        text <เอตฺถ เม วิมติ นตฺถิ อกฺขเร พฺยญฺชเนปิ วาฯ>
      text <๕๒๐>
        text <นิคฺคเห ปฏิกมฺเม จ ฐานาฐาเน จ โกวิโท>
        text <โอสารเณ วุฏฺฐาปเน สพฺพตฺถ ปารมิํ คโตฯ>
      text <๕๒๑>
        text <วินเย ขนฺธเก วาปิ นิกฺขิปิตฺวา ปทํ อหํ>
        text <อุภโต วินิเวเฐตฺวา รสโต โอสเรยฺยหํฯ>
      text <๕๒๒>
        text <นิรุตฺติยา สุกุสโล อตฺถานตฺเถ จ โกวิโท>
        text <อนญฺญาตํ มยา นตฺถิ เอกคฺโค สตฺถุ สาสเนฯ>
      text <๕๒๓>
        text <รูปทกฺโข อหํ อชฺช สกฺยปุตฺตสฺส สาสเน>
        text <กงฺขํ สพฺพํ วิโนเทมิ ฉินฺทามิ สพฺพสํสยํฯ>
      text <๕๒๔>
        text <ปทํ อนุปทญฺจาปิ อกฺขรญฺจาปิ พฺยญฺชนํ>
        text <นิทาเน ปริโยสาเน สพฺพตฺถ โกวิโท อหํฯ>
      text <๕๒๕>
        text <ยถาปิ ราชา พลวา นิคฺคณฺหิตฺวา ปรนฺตเป>
        text <วิชินิตฺวาน สงฺคามํ นครํ ตตฺถ มาปเยฯ>
      text <๕๒๖>
        text <ปาการํ ปริขญฺจาปิ เอสิกํ ทฺวารโกฏฺฐกํ>
        text <อฏฺฏาลเก จ วิวิเธ การเย นคเร พหูฯ>
      text <๕๒๗>
        text <สิงฺฆาฏกํ จจฺจรญฺจ สุวิภตฺตนฺตราปณํ>
        text <การเยยฺย สภํ ตตฺถ อตฺถานตฺถวินิจฺฉยํฯ>
      text <๕๒๘>
        text <นิคฺฆาตตฺถํ อมิตฺตานํ ฉิทฺทาฉิทฺทญฺจ ชานิตุํ>
        text <พลกายสฺส รกฺขาย เสนาปจฺจํ ฐเปติ โสฯ>
      text <๕๒๙>
        text <อารกฺขตฺถาย ภณฺฑสฺส นิธานกุสลํ นรํ>
        text <มา เม ภณฺฑํ วินสฺสีติ ภณฺฑรกฺขํ ฐเปติ โสฯ>
      text <๕๓๐>
        text <มมตฺโต>
        text <ตสฺสาธิกรณํ เทติ มิตฺตสฺส ปฏิปชฺชิตุํฯ>
      text <โหติ โย รญฺโญ วุทฺธิํ ยสฺส จ อิจฺฉติฯ>
      text <๕๓๑>
        text <อุปฺปาเตสุ นิมิตฺเตสุ ลกฺขเณสุ จ โกวิทํ>
        text <อชฺฌายกํ มนฺตธรํ โปโรหิจฺเจ ฐเปติ โสฯ>
      text <๕๓๒>
        text <เอเตหงฺเคหิ สมฺปนฺโน ขตฺติโยติ ปวุจฺจติ>
        text <สทา รกฺขนฺติ ราชานํ จกฺกวาโกว ทุกฺขิตํฯ>
      text <๕๓๓>
        text <ตเถว ตฺวํ มหาวีร หตามิตฺโตว ขตฺติโย>
        text <สเทวกสฺส โลกสฺส ธมฺมราชาติ วุจฺจติฯ>
      text <๕๓๔>
        text <ติตฺถิเย นิหนิตฺวาน มารญฺจาปิ สเสนกํ>
        text <ตมนฺธการํ วิธมิตฺวา ธมฺมนครํ อมาปยิฯ>
      text <๕๓๕>
        text <สีลํ ปาการกํ ตตฺถ ญาณํ เต ทฺวารโกฏฺฐกํ>
        text <สทฺธา เต เอสิกา วีร ทฺวารปาโล จ สํวโรฯ>
      text <๕๓๖>
        text <สติปฏฺฐานมฏฺฏาลํ ปญฺญา เต จจฺจรํ มุเน>
        text <อิทฺธิปาทญฺจ สิงฺฆาฏํ ธมฺมวีถิ สุมาปิตาฯ>
      text <๕๓๗>
        text <สุตฺตนฺตํ อภิธมฺมญฺจ วินยญฺจาปิ เกวลํ>
        text <นวงฺคํ พุทฺธวจนํ เอสา ธมฺมสภา ตวฯ>
      text <๕๓๘>
        text <สุญฺญตํ อนิมิตฺตญฺจ วิหารญฺจปฺปณีหิตํ>
        text <อาเนญฺชญฺจ นิโรโธ จ เอสา ธมฺมกุฏี ตวฯ>
      text <๕๓๙>
        text <ปญฺญาย อคฺโค นิกฺขิตฺโต ปฏิภาเน จ โกวิโท>
        text <สาริปุตฺโตติ นาเมน ธมฺมเสนาปตี ตวฯ>
      text <๕๔๐>
        text <จุตูปปาตกุสโล อิทฺธิยา ปารมิํ คโต>
        text <โกลิโต นาม นาเมน โปโรหิจฺโจ ตวํ มุเนฯ>
      text <๕๔๑>
        text <โปราณกวํสธโร อุคฺคเตโช ทุราสโท>
        text <ธุตวาทีคุเณนคฺโค อกฺขทสฺโส ตวํ มุเนฯ>
      text <๕๔๒>
        text <พหุสฺสุโต ธมฺมธโร สพฺพปาฐี จ สาสเน>
        text <อานนฺโท นาม นาเมน ธมฺมารกฺโข ตวํ มุเนฯ>
      text <๕๔๓>
        text <เอเต สพฺเพ อติกฺกมฺม ปเมสิ ภควา มมํ>
        text <วินิจฺฉยํ เม ปาทาสิ วินเย วิญฺญุเทสิตํฯ>
      text <๕๔๔>
        text <โย โกจิ วินเย ปญฺหํ ปุจฺฉติ พุทฺธสาวโก>
        text <ตตฺถ เม จินฺตนา นตฺถิ ตญฺเญวตฺถํ กเถมหํฯ>
      text <๕๔๕>
        text <ยาวตา พุทฺธเขตฺตมฺหิ ฐเปตฺวา ตํ มหามุนิ>
        text <วินเย มาทิโส นตฺถิ กุโต ภิยฺโย ภวิสฺสติฯ>
      text <๕๔๖>
        text <ภิกฺขุสงฺเฆ นิสีทิตฺวา เอวํ คชฺชติ โคตโม>
        text <อุปาลิสฺส สโม นตฺถิ วินเย ขนฺธเกสุ จฯ>
      text <๕๔๗>
        text <ยาวตา พุทฺธภณิตํ นวงฺคํ สตฺถุสาสนํ>
        text <วินโยคธํ ตํ สพฺพํ>
      text <วินยมูลปสฺสิโน ฯ>
      text <๕๔๘>
        text <มม กมฺมํ สริตฺวาน โคตโม สกฺยปุงฺคโว>
        text <ภิกฺขุสงฺเฆ นิสีทิตฺวา เอตทคฺเค ฐเปสิ มํฯ>
      text <๕๔๙>
        text <สตสหสฺสุปาทาย อิมํ ฐานํ อปตฺถยิํ>
        text <โส เม อตฺโถ อนุปฺปตฺโต วินเย ปารมิํ คโตฯ>
      text <๕๕๐>
        text <สกฺยานํ นนฺทิชนโน กปฺปโก อาสหํ ปุเร>
        text <วิชหิตฺวาน ตํ ชาติํ ปุตฺโต ชาโต มเหสิโนฯ>
      text <๕๕๑>
        text <อิโต ทุติยเก กปฺเป อญฺชโส นาม ขตฺติโย>
        text <อนนฺตเตโช อมิตยโส ภูมิปาโล มหทฺธโนฯ>
      text <๕๕๒>
        text <ตสฺส รญฺโญ อหํ ปุตฺโต จนฺทโน นาม ขตฺติโย>
        text <ชาติมเทนุปตฺถทฺโธ ยสโภคมเทน จฯ>
      text <๕๕๓>
        text <นาคสตสหสฺสานิ สพฺพาลงฺการภูสิตา>
        text <ติธาปภินฺนา มาตงฺคา ปริวาเรนฺติ มํ สทาฯ>
      text <๕๕๔>
        text <สพเลหิ ปเรโตหํ อุยฺยานํ คนฺตุกามโก>
        text <อารุยฺห สิริกํ นาคํ นครา นิกฺขมิํ ตทาฯ>
      text <๕๕๕>
        text <จรเณน จ สมฺปนฺโน คุตฺตทฺวาโร สุสํวุโต>
        text <เทวโล นาม สมฺพุทฺโธ อาคจฺฉิ ปุรโต มมฯ>
      text <๕๕๖>
        text <เปเสตฺวา สิริกํ นาคํ พุทฺธํ อาสาทยิํ ตทา>
        text <ตโต สญฺชาตโกโป โส นาโค นุทฺธรเต ปทํฯ>
      text <๕๕๗>
        text <นาคํ รุณฺณมนํ ทิสฺวา พุทฺเธ โกธํ อกาสหํ>
        text <วิเหสยิตฺวา สมฺพุทฺธํ อุยฺยานํ อคมาสหํฯ>
      text <๕๕๘>
        text <สาตํ ตตฺถ น วินฺทามิ สิโร ปชฺชลิโต ยถา>
        text <ปริฬาเหน ฑยฺหามิ มจฺโฉว พฬิสาทโกฯ>
      text <๕๕๙>
        text <สสาครนฺตา ปถวี อาทิตฺตา วิย โหติ เม>
        text <ปิตุ สนฺติกุปาคมฺม อิทํ วจนมพฺรวิํฯ>
      text <๕๖๐>
        text <อาสีวิสํว กุปิตํ อคฺคิกฺขนฺธํว อาคตํ>
        text <มตฺตํว กุญฺชรํ ทนฺติํ ยํ สยมฺภุมสาทยิํฯ>
      text <๕๖๑>
        text <อาสาทิโต มยา พุทฺโธ โฆโร อุคฺคตโป ชิโน>
        text <ปุรา สพฺเพ วินสฺสาม ขมาเปสฺสาม ตํ มุนิํฯ>
      text <๕๖๒>
        text <โน เจ ตํ นิชฺฌาเปสฺสาม อตฺตทนฺตํ สมาหิตํ>
        text <โอเรน สตฺตทิวสา รฏฺฐํ เม วิธมิสฺสติฯ>
      text <๕๖๓>
        text <สุเมขโล โกสิโย จ สิคฺคโว จาปิ สตฺตโก>
        text <อาสาทยิตฺวา อิสโย ทุคฺคตา เต สรฏฺฐกาฯ>
      text <๕๖๔>
        text <ยทา กุปฺปนฺติ อิสโย สญฺญตา พฺรหฺมจาริโน>
        text <สเทวกํ วินาเสนฺติ สสาครํ สปพฺพตํฯ>
      text <๕๖๕>
        text <ติโยชนสหสฺสมฺหิ ปุริเส สนฺนิปาตยิํ>
        text <อจฺจยํ เทสนตฺถาย สยมฺภุํ อุปสงฺกมิํฯ>
      text <๕๖๖>
        text <อลฺลวตฺถา อลฺลสิรา สพฺเพว ปญฺชลีกตา>
        text <พุทฺธสฺส ปาเท นิปติตฺวา อิทํ วจนมพฺรวุํ ฯ>
      text <๕๖๗>
        text <ขมสฺสุ ตฺวํ มหาวีร อภิยาจติ ตํ ชโน>
        text <ปริฬาหํ วิโนเทหิ มา โน รฏฺฐํ วินาสยฯ>
      text <๕๖๘>
        text <สเทวมานุสา สพฺเพ สทานวา สรกฺขสา>
        text <อโยมเยน กุเฏน สิรํ ภินฺเทยฺยุ เม สทาฯ>
      text <๕๖๙>
        text <ทเก อคฺคิ น สณฺฐาติ พีชํ เสเล น รูหติ>
        text <อคเท กิมิ น สณฺฐาติ โกโป พุทฺเธ น ชายติฯ>
      text <๕๗๐>
        text <ยถา จ ภูมิ อจลา อปฺปเมยฺโย จ สาคโร>
        text <อนนฺตโก จ อากาโส เอวํ พุทฺธา อโขภิยาฯ>
      text <๕๗๑>
        text <สทา ขนฺตา มหาวีรา ขมิตา จ ตปสฺสิโน>
        text <ขนฺตานํ ขมิตานญฺจ คมนํ ตํ น วิชฺชติฯ>
      text <๕๗๒>
        text <อิทํ วตฺวาน สมฺพุทฺโธ ปริฬาหํ วิโนทยํ>
        text <มหาชนสฺส ปุรโต นภํ อพฺภุคฺคมิ ตทาฯ>
      text <๕๗๓>
        text <เตน กมฺเมนหํ วีร หีนตฺตํ อชฺฌุปาคโต>
        text <สมติกฺกมฺม ตํ ชาติํ ปาวิสิํ อภยํ ปุรํฯ>
      text <๕๗๔>
        text <ตทาปิ มํ มหาวีร ฑยฺหมานํ สุสณฺฐิตํ>
        text <ปริฬาหํ วิโนเทสิ สยมฺภุญฺจ ขมาปยิํฯ>
      text <๕๗๕>
        text <อชฺชาปิ มํ มหาวีร ฑยฺหมานํ ติหคฺคิภิ>
        text <นิพฺพาเปสิ ตโย อคฺคี สีติภาวญฺจ ปาปยิํ ฯ>
      text <๕๗๖>
        text <เยสํ โสตาวธานตฺถิ สุณาถ มม ภาสโต>
        text <อตฺถํ ตุมฺหํ ปวกฺขามิ ยถา ทิฏฺฐํ ปทํ มมฯ>
      text <๕๗๗>
        text <สยมฺภุํ ตํ วิมาเนตฺวา สนฺตจิตฺตํ สมาหิตํ>
        text <เตน กมฺเมนหํ อชฺช ชาโตมฺหิ นีจโยนิยํฯ>
      text <๕๗๘>
        text <มา โว ขณํ วิราเธถ ขณาตีตา หิ โสจเร>
        text <สทตฺเถ วายเมยฺยาถ ขโณ โว ปฏิปาทิโตฯ>
      text <๕๗๙>
        text <เอกจฺจานญฺจ วมนํ เอกจฺจานํ วิเรจนํ>
        text <วิสํ หลาหลํ เอเก เอกจฺจานญฺจ โอสธํฯ>
      text <๕๘๐>
        text <วมนํ ปฏิปนฺนานํ ผลฏฺฐานํ วิเรจนํ>
        text <โอสธํ ผลลาภีนํ ปุญฺญกฺเขตฺตํ คเวสินํฯ>
      text <๕๘๑>
        text <สาสเนน วิรุทฺธานํ วิสํ หลาหลํ ยถา>
        text <อาสีวิโส ทิฏฺฐวิโส เอวํ ฌาเปติ ตํ นรํฯ>
      text <๕๘๒>
        text <สกิํ ปีตํ หลาหลํ อุปรุนฺธติ ชีวิตํ>
        text <สาสเนน วิรุชฺฌิตฺวา กปฺปโกฏิมฺหิ ฑยฺหติฯ>
      text <๕๘๓>
        text <ขนฺติยา อวิหิํสาย เมตฺตจิตฺตวตาย จ>
        text <สเทวกํ โส ตารติ ตสฺมา เต อวิราธิยา ฯ>
      text <๕๘๔>
        text <ลาภาลาเภ น สชฺชนฺติ สมฺมานนวิมานเน>
        text <ปถวีสทิสา พุทฺธา ตสฺมา เต น วิราธิยา ฯ>
      text <๕๘๕>
        text <เทวทตฺเต จ วธเก โจเร องฺคุลิมาลเก>
        text <ราหุเล ธนปาเล จ สพฺเพสํ สมโก มุนิฯ>
      text <๕๘๖>
        text <เอเตสํ ปฏิโฆ นตฺถิ ราโคเมสํ น วิชฺชติ>
        text <สพฺเพสํ สมโก พุทฺโธ วธกสฺโสรสสฺส จฯ>
      text <๕๘๗>
        text <ปนฺเถ ทิสฺวาน กาสาวํ ฉฑฺฑิตํ มีฬฺหมกฺขิตํ>
        text <สิรสฺมิํ อญฺชลิํ กตฺวา วนฺทิตพฺพํ อิสิทฺธชํฯ>
      text <๕๘๘>
        text <อพฺภตีตา จ เย พุทฺธา วตฺตมานา อนาคตา>
        text <ธเชนาเนน สุชฺฌนฺติ ตสฺมา เอเต นมสฺสิยาฯ>
      text <๕๘๙>
        text <สตฺถุกปฺปํ สุวินยํ ธาเรมิ หทเยนหํ>
        text <นมสฺสมาโน วินยํ วิหริสฺสามิ สพฺพทาฯ>
      text <๕๙๐>
        text <วินโย อาสโย มยฺหํ วินโย ฐานจงฺกมํ>
        text <กปฺเปมิ วินเย วาสํ วินโย มม โคจโรฯ>
      text <๕๙๑>
        text <วินเย ปารมิปฺปตฺโต สมเถ จาปิ โกวิโท>
        text <อุปาลิ ตํ มหาวีร ปาเท วนฺทติ สตฺถุโนฯ>
      text <๕๙๒>
        text <โส อหํ วิจริสฺสามิ คามา คามํ ปุรา ปุรํ>
        text <นมสฺสมาโน สมฺพุทฺธํ ธมฺมสฺส จ สุธมฺมตํฯ>
      text <๕๙๓>
        text <กิเลสา ฌาปิตา มยฺหํ ภวา สพฺเพ สมูหตา>
        text <สพฺพาสวา ปริกฺขีณา นตฺถิ ทานิ ปุนพฺภโวฯ>
      text <๕๙๔>
        text <สฺวาคตํ วต เม อาสิ พุทฺธเสฏฺฐสฺส สนฺติเก>
        text <ติสฺโส วิชฺชา อนุปฺปตฺตา กตํ พุทฺธสฺส สาสนํฯ>
      text <๕๙๕>
        text <ปฏิสมฺภิทา จตสฺโส วิโมกฺขาปิ จ อฏฺฐิเม>
        text <ฉฬภิญฺญา สจฺฉิกตา กตํ พุทฺธสฺส สาสนํฯ>
      text <อิตฺถํ สุทํ อายสฺมา อุปาลิ เถโร อิมา คาถาโย อภาสิตฺถาติฯ>
      stand <อุปาลิตฺเถรสฺสาปทานํ ฉฏฺฐํฯ>
    text <๓-๗ อญฺญาสิโกณฺฑญฺญตฺเถรอปทานํ>
      text <๕๙๖>
        text <ปทุมุตฺตรสมฺพุทฺธํ โลกเชฏฺฐํ วินายกํ>
        text <พุทฺธภูมิมนุปฺปตฺตํ ปฐมํ อทฺทสํ อหํฯ>
      text <๕๙๗>
        text <ยาวตา โพธิยา มูเล ยกฺขา สพฺเพ สมาคตา>
        text <สมฺพุทฺธํ ปริวาเรตฺวา วนฺทนฺติ ปญฺชลีกตาฯ>
      text <๕๙๘>
        text <สพฺเพ เทวา ตุฏฺฐมนา อากาเส สญฺจรนฺติ เต>
        text <พุทฺโธ อยํ อนุปฺปตฺโต อนฺธการตโมนุโทฯ>
      text <๕๙๙>
        text <เตสํ หาสปเรตานํ มหานาโท อวตฺตถ>
        text <กิเลเส ฌาปยิสฺสาม สมฺมาสมฺพุทฺธสาสเนฯ>
      text <๖๐๐>
        text <เทวานํ คิรมญฺญาย วาจาสภิมุทีริหํ>
        text <หฏฺโฐ หฏฺเฐน จิตฺเตน อาทิภิกฺขมทาสหํฯ>
      text <๖๐๑>
        text <มม สงฺกปฺปมญฺญาย สตฺถา โลเก อนุตฺตโร>
        text <เทวสงฺเฆ นิสีทิตฺวา อิมา คาถา อภาสถฯ>
      text <๖๐๒>
        text <สตฺตาหํ อภินิกฺขมฺม โพธิํ อชฺฌคมํ อหํ>
        text <อิทํ เม ปฐมํ ภตฺตํ พฺรหฺมจาริสฺส ยาปนํฯ>
      text <๖๐๓>
        text <ตุสิตา หิ อิธาคนฺตฺวา โย เม ภิกฺขํ อุปานยิ>
        text <ตมหํ กิตฺตยิสฺสามิ สุโณถ มม ภาสโตฯ>
      text <๖๐๔>
        text <ติํสกปฺปสหสฺสานิ เทวรชฺชํ กริสฺสติ>
        text <สพฺเพ เทเว อภิโภตฺวา ติทิวํ อาวสิสฺสติฯ>
      text <๖๐๕>
        text <เทวโลกา จวิตฺวาน มนุสฺสตฺตํ คมิสฺสติ>
        text <สหสฺสธา จกฺกวตฺตี ตตฺถ รชฺชํ กริสฺสติฯ>
      text <๖๐๖>
        text <กปฺปสตสหสฺสมฺหิ โอกฺกากกุลสมฺภโว>
        text <โคตโม นาม โคตฺเตน สตฺถา โลเก ภวิสฺสติฯ>
      text <๖๐๗>
        text <ติทสา โส จวิตฺวาน มนุสฺสตฺตํ คมิสฺสติ>
        text <อคารา ปพฺพชิตฺวาน ฉพฺพสฺสานิ วสิสฺสติฯ>
      text <๖๐๘>
        text <ตโต สตฺตมเก วสฺเส พุทฺโธ สจฺจํ กเถสฺสติ>
        text <โกณฺฑญฺโญ นาม นาเมน ปฐมํ สจฺฉิกาหิติฯ>
      text <๖๐๙>
        text <นิกฺขนฺเตนานุปพฺพชิํ ปธานํ สุกตํ มยา>
        text <กิเลเส ฌาปนตฺถาย ปพฺพชิํ อนคาริยํฯ>
      text <๖๑๐>
        text <อภิคนฺตฺวาน สพฺพญฺญู พุทฺโธ โลเก สเทวเก>
        text <อิสินาเม มิคารญฺเญ อมตเภริมาหนิฯ>
      text <๖๑๑>
        text <โส ทานิ ปตฺโต อมตํ สนฺติปทมนุตฺตรํ>
        text <สพฺพาสเว ปริญฺญาย วิหรามิ อนาสโวฯ>
      text <๖๑๒>
        text <ปฏิสมฺภิทา จตสฺโส วิโมกฺขาปิ จ อฏฺฐิเม>
        text <ฉฬภิญฺญา สจฺฉิกตา กตํ พุทฺธสฺส สาสนํฯ>
      text <อิตฺถํ สุทํ อายสฺมา อญฺญาสิโกณฺฑญฺโญ เถโร อิมา>
      text <คาถาโย อภาสิตฺถาติฯ>
      stand <อญฺญาสิโกณฺฑญฺญตฺเถรสฺสาปทานํ สตฺตมํฯ>
    text <๓-๘ ปิณฺโฑลภารทฺวาชตฺเถรอปทานํ>
      text <๖๑๓>
        text <ปทุมุตฺตโร นาม ชิโน สยมฺภู อคฺคปุคฺคโล>
        text <ปุรโต หิมวนฺตสฺส จิตฺตกูเฏ วสี ตทาฯ>
      text <๖๑๔>
        text <อภีตรูโป ตตฺถาสิํ มิคราชา จตุกฺกโม>
        text <ตสฺส สทฺทํ สุณิตฺวาน วิกฺขมฺภนฺติ พหุชฺชนาฯ>
      text <๖๑๕>
        text <สุผุลฺลํ ปทุมํ คยฺห อุปคจฺฉิํ นราสภํ>
        text <วุฏฺฐิตสฺส สมาธิมฺหา พุทฺธสฺส อภิโรปยิํฯ>
      text <๖๑๖>
        text <จาตุทฺทิสํ นมสฺสิตฺวา พุทฺธเสฏฺฐํ นรุตฺตมํ>
        text <สกํ จิตฺตํ ปสาเทตฺวา สีหนาทํ นทิํ อหํ ฯ>
      text <๖๑๗>
        text <ปทุมุตฺตโร โลกวิทู อาหุตีนํ ปฏิคฺคโห>
        text <สกาสเน นิสีทิตฺวา อิมา คาถา อภาสถฯ>
      text <๖๑๘>
        text <พุทฺธสฺส คิรมญฺญาย สพฺเพ เทวา สมาคตา>
        text <อาคโต วทตํ เสฏฺโฐ ธมฺมํ โสสฺสาม ตํ มยํฯ>
      text <๖๑๙>
        text <เตสํ หาสปเรตานํ ปุรโต โลกนายโก>
        text <มม สทฺทํ ปกิตฺเตสิ ทีฆทสฺสี มหามุนิฯ>
      text <๖๒๐>
        text <เยนิทํ ปทุมํ ทินฺนํ สีหนาโท จ นาทิโต>
        text <ตมหํ กิตฺตยิสฺสามิ สุณาถ มม ภาสโตฯ>
      text <๖๒๑>
        text <อิโต อฏฺฐมเก กปฺเป จกฺกวตฺตี ภวิสฺสติ>
        text <สตฺตรตนสมฺปนฺโน จตุทีปมฺหิ อิสฺสโรฯ>
      text <๖๒๒>
        text <การยิสฺสติ อิสฺสริยํ มหิยา จตุสฏฺฐิยา>
        text <ปทุโม นาม นาเมน จกฺกวตฺตี มหพฺพโลฯ>
      text <๖๒๓>
        text <กปฺปสตสหสฺสมฺหิ โอกฺกากกุลสมฺภโว>
        text <โคตโม นาม โคตฺเตน สตฺถา โลเก ภวิสฺสติฯ>
      text <๖๒๔>
        text <ปกาสิเต ปาวจเน พฺรหฺมพนฺธุ ภวิสฺสติ>
        text <พฺรหฺมญฺญา อภินิกฺขมฺม ปพฺพชิสฺสติ ตาวเทฯ>
      text <๖๒๕>
        text <ปธานปหิตตฺโต โส อุปสนฺโต นิรูปธิ>
        text <สพฺพาสเว ปริญฺญาย นิพฺพายิสฺสตินาสโวฯ>
      text <๖๒๖>
        text <วิชเน ปนฺตเสยฺยมฺหิ วาฬมิคสมากุเล>
        text <สพฺพาสเว ปริญฺญาย นิพฺพายิสฺสตินาสโวฯ>
      text <๖๒๗>
        text <ปฏิสมฺภิทา จตสฺโส วิโมกฺขาปิ จ อฏฺฐิเม>
        text <ฉฬภิญฺญา สจฺฉิกตา กตํ พุทฺธสฺส สาสนํฯ>
      text <อิตฺถํ สุทํ อายสฺมา ปิณฺโฑลภารทฺวาโช เถโร อิมา คาถาโย อภาสิตฺถาติฯ>
      stand <ปิณฺโฑลภารทฺวาชตฺเถรสฺสาปทานํ อฏฺฐมํฯ>
    text <๓-๙ ขทิรวนิยเรวตตฺเถรอปทานํ>
      text <๖๒๘>
        text <คงฺคา ภาคีรถี นาม หิมวนฺตา ปภาวิตา>
        text <กุติตฺเถ นาวิโก อาสิํ โอริเม จ ตริํ อหํฯ>
      text <๖๒๙>
        text <ปทุมุตฺตโร นายโก สมฺพุทฺโธ ทฺวิปทุตฺตโม>
        text <วสี สตสหสฺเสหิ คงฺคาตีรมุปาคโต ฯ>
      text <๖๓๐>
        text <พหู นาวา สมาเนตฺวา วฑฺฒกีหิ สุสงฺขตํ>
        text <นาวาย ฉทนํ กตฺวา ปฏิมานิํ นราสภํฯ>
      text <๖๓๑>
        text <อาคนฺตฺวาน จ สมฺพุทฺโธ อารูหิ ตญฺจ นาวกํ>
        text <วาริมชฺเฌ ฐิโต สตฺถา อิมา คาถา อภาสถฯ>
      text <๖๓๒>
        text <โย โส ตาเรสิ สมฺพุทฺธํ สงฺฆญฺจาปิ อนาสวํ>
        text <เตน จิตฺตปฺปสาเทน เทวโลเก รมิสฺสติฯ>
      text <๖๓๓>
        text <นิพฺพตฺติสฺสติ เต พฺยมฺหํ สุกตํ นาวสณฺฐิตํ>
        text <อากาเส ปุปฺผฉทนํ ธารยิสฺสติ สพฺพทาฯ>
      text <๖๓๔>
        text <อฏฺฐปญฺญาสกปฺปมฺหิ ตารโก นาม ขตฺติโย>
        text <จาตุรนฺโต วิชิตาวี จกฺกวตฺตี ภวิสฺสติฯ>
      text <๖๓๕>
        text <สตฺตปญฺญาสกปฺปมฺหิ จมฺมโก นาม ขตฺติโย>
        text <อุคฺคจฺฉนฺโตว สูริโย โชติสฺสติ มหพฺพโลฯ>
      text <๖๓๖>
        text <กปฺปสตสหสฺสมฺหิ โอกฺกากกุลสมฺภโว>
        text <โคตโม นาม โคตฺเตน สตฺถา โลเก ภวิสฺสติฯ>
      text <๖๓๗>
        text <ติทสา โส จวิตฺวาน มนุสฺสตฺตํ คมิสฺสติ>
        text <เรวโต นาม นาเมน พฺรหฺมพนฺธุ ภวิสฺสติฯ>
      text <๖๓๘>
        text <อคารา นิกฺขมิตฺวาน สุกฺกมูเลน โจทิโต>
        text <โคตมสฺส ภควโต สาสเน ปพฺพชิสฺสติฯ>
      text <๖๓๙>
        text <โส ปจฺฉา ปพฺพชิตฺวาน ยุตฺตโยโค วิปสฺสโก>
        text <สพฺพาสเว ปริญฺญาย นิพฺพายิสฺสตินาสโวฯ>
      text <๖๔๐>
        text <วีริยํ เม ธุรโธรยฺหํ โยคกฺเขมาธิวาหนํ>
        text <ธาเรมิ อนฺติมํ เทหํ สมฺมาสมฺพุทฺธสาสเนฯ>
      text <๖๔๑>
        text <สตสหสฺเส กตํ กมฺมํ ผลํ ทสฺเสสิ เม อิธ>
        text <สุมุตฺโต สรเวโคว กิเลเส ฌาปยี มมฯ>
      text <๖๔๒>
        text <ตโต มํ วนนิรตํ ทิสฺวา โลกนฺตคู มุนิ>
        text <วนวาสิภิกฺขูนคฺคํ ปญฺญเปสิ มหามติฯ>
      text <๖๔๓>
        text <ปฏิสมฺภิทา จตสฺโส วิโมกฺขาปิ จ อฏฺฐิเม>
        text <ฉฬภิญฺญา สจฺฉิกตา กตํ พุทฺธสฺส สาสนํฯ>
      text <อิตฺถํ สุทํ อายสฺมา ขทิรวนิโย เรวโต เถโร อิมา คาถาโย อภาสิตฺถาติฯ>
      stand <ขทิรวนิยเรวตตฺเถรสฺสาปทานํ นวมํฯ>
    text <๓-๑๐ อานนฺทตฺเถรอปทานํ>
      text <๖๔๔>
        text <อารามทฺวารา นิกฺขมฺม ปทุมุตฺตโร มหามุนิ>
        text <วสฺเสนฺโต อมตํ วุฏฺฐิํ นิพฺพาเปสิ มหาชนํฯ>
      text <๖๔๕>
        text <สตสหสฺสํ เต ธีรา ฉฬภิญฺญา มหิทฺธิกา>
        text <ปริวาเรนฺติ สมฺพุทฺธํ ฉายาว อนปายินี ฯ>
      text <๖๔๖>
        text <หตฺถิกฺขนฺธคโต อาสิํ เสตจฺฉตฺตํ วรุตฺตมํ>
        text <สุจารุรูปํ ทิสฺวาน วิตฺติ เม อุทปชฺชถฯ>
      text <๖๔๗>
        text <โอรุยฺห หตฺถิขนฺธมฺหา อุปคจฺฉิํ นราสภํ>
        text <รตนามยฉตฺตํ เม พุทฺธเสฏฺฐสฺส ธารยิํฯ>
      text <๖๔๘>
        text <มม สงฺกปฺปมญฺญาย ปทุมุตฺตโร มหาอิสิ>
        text <ตํ กถํ ฐปยิตฺวาน อิมา คาถา อภาสถฯ>
      text <๖๔๙>
        text <โย โส ฉตฺตมธาเรสิ โสณฺณาลงฺการภูสิตํ>
        text <ตมหํ กิตฺตยิสฺสามิ สุโณถ มม ภาสโตฯ>
      text <๖๕๐>
        text <อิโต คนฺตฺวา อยํ โปโส ตุสิตํ อาวสิสฺสติ>
        text <อนุโภสฺสติ สมฺปตฺติํ อจฺฉราหิ ปุรกฺขโตฯ>
      text <๖๕๑>
        text <จตุตฺติํสติกฺขตฺตุญฺจ เทวรชฺชํ กริสฺสติ>
        text <พลาธิโป อฏฺฐสตํ วสุธํ อาวสิสฺสติฯ>
      text <๖๕๒>
        text <อฏฺฐปญฺญาสกฺขตฺตุญฺจ จกฺกวตฺตี ภวิสฺสติ>
        text <ปเทสรชฺชํ วิปุลํ มหิยา การยิสฺสติฯ>
      text <๖๕๓>
        text <กปฺปสตสหสฺสมฺหิ โอกฺกากกุลสมฺภโว>
        text <โคตโม นาม โคตฺเตน สตฺถา โลเก ภวิสฺสติฯ>
      text <๖๕๔>
        text <สกฺยานํ กุลเกตุสฺส ญาติพนฺธุ ภวิสฺสติ>
        text <อานนฺโท นาม นาเมน อุปฏฺฐาโก มเหสิโนฯ>
      text <๖๕๕>
        text <อาตาปี นิปโก จาปิ พาหุสจฺเจ สุโกวิโท>
        text <นิวาตวุตฺติ อตฺถทฺโธ สพฺพปาฐี ภวิสฺสติฯ>
      text <๖๕๖>
        text <ปธานปหิตตฺโต โส อุปสนฺโต นิรูปธิ>
        text <สพฺพาสเว ปริญฺญาย นิพฺพายิสฺสตินาสโวฯ>
      text <๖๕๗>
        text <สนฺติ อารญฺญกา นาคา กุญฺชรา สฏฺฐิหายนา>
        text <ติธาปภินฺนา มาตงฺคา อีสาทนฺตา อุรูฬฺหวาฯ>
      text <๖๕๘>
        text <อเนกสตสหสฺสา ปณฺฑิตาปิ มหิทฺธิกา>
        text <สพฺเพ เต พุทฺธนาคสฺส น โหนฺตุ ปณิธิมฺหิ เต ฯ>
      text <๖๕๙>
        text <อาทิยาเม นมสฺสามิ มชฺฌิเม อถ ปจฺฉิเม>
        text <ปสนฺนจิตฺโต สุมโน พุทฺธเสฏฺฐํ อุปฏฺฐหิํฯ>
      text <๖๖๐>
        text <อาตาปี นิปโก จาปิ สมฺปชาโน ปติสฺสโต>
        text <โสตาปตฺติผลํ ปตฺโต เสขภูมีสุ โกวิโทฯ>
      text <๖๖๑>
        text <สตสหสฺสิโต กปฺเป ยํ กมฺมมภินีหริํ>
        text <ตาหํ ภูมิมนุปฺปตฺโต ฐิตา สทฺธมฺมมาจลา ฯ>
      text <๖๖๒>
        text <สฺวาคตํ วต เม อาสิ พุทฺธเสฏฺฐสฺส สนฺติเก>
        text <ติสฺโส วิชฺชา อนุปฺปตฺตา กตํ พุทฺธสฺส สาสนํฯ>
      text <๖๖๓>
        text <ปฏิสมฺภิทา จตสฺโส วิโมกฺขาปิ จ อฏฺฐิเม>
        text <ฉฬภิญฺญา สจฺฉิกตา กตํ พุทฺธสฺส สาสนํฯ>
        text <พุทฺโธ ปจฺเจกพุทฺโธ จ สาริปุตฺโต จ โกลิโต>
        text <กสฺสโป อนุรุทฺโธ จ ปุณฺณตฺเถโร อุปาลิ จฯ>
        text <อญฺญาสิโกณฺฑญฺโญ ปิณฺโฑโล เรวตานนฺทปณฺฑิโต>
        text <ฉสตานิ จ ปญฺญาส คาถาโย สพฺพปิณฺฑิตาฯ>
      text <อิตฺถํ สุทํ อายสฺมา อานนฺโท เถโร อิมา คาถาโย อภาสิตฺถาติฯ>
      stand <อานนฺทตฺเถรสฺสาปทานํ ทสมํฯ>
      text <ตสฺสุทฺทานํ>
      stand <อปทาเน พุทฺธวคฺโค ปฐโมฯ>
