text <๔๐ ปิลินฺทวจฺฉวคฺโค>
  text <๑ ปิลินฺทวจฺฉตฺเถรอปทานํ>
    text <๑>
      text <นคเร หํสวติยา อาสิํ โทวาริโก อหํ>
      text <อกฺโขภํ อมิตํ โภคํ ฆเร สนฺนิจิตํ มมฯ>
    text <๒>
      text <รโหคโต นิสีทิตฺวา ปหํสิตฺวาน มานสํ>
      text <นิสชฺช ปาสาทวเร เอวํ จินฺเตสหํ ตทาฯ>
    stand <จินฺตนากาโร>
    text <๓>
      text <พหู เมธิคตา โภคา ผีตํ อนฺเตปุรํ มม>
      text <ราชาปิ สนฺนิมนฺเตสิ อานนฺโท ปถวิสฺสโรฯ>
    text <๔>
      text <อยญฺจ พุทฺโธ อุปฺปนฺโน อธิจฺจุปฺปตฺติโก มุนิ>
      text <สํวิชฺชนฺติ จ เม โภคา ทานํ ทสฺสามิ สตฺถุโนฯ>
    text <๕>
      text <ปทุเมน ราชปุตฺเตน ทินฺนํ ทานวรํ ชิเน>
      text <หตฺถินาเค จ ปลฺลงฺเก อปสฺเสนญฺจนปฺปกํฯ>
    text <๖>
      text <อหมฺปิ ทานํ ทสฺสามิ สงฺเฆ คณวรุตฺตเม>
      text <อทินฺนปุพฺพมญฺเญสํ ภวิสฺสํ อาทิกมฺมิโกฯ>
    text <๗>
      text <จินฺเตตฺวาหํ พหุวิธํ ยาเค ยสฺส สุขํผลํ>
      text <ปริกฺขารทานมทฺทกฺขิํ มม สงฺกปฺปปูรณํฯ>
    text <๘>
      text <ปริกฺขารานิ ทสฺสามิ สงฺเฆ คณวรุตฺตเม>
      text <อทินฺนปุพฺพมญฺเญสํ ภวิสฺสํ อาทิกมฺมิโกฯ>
    stand <ทานวตฺถุสมฺปาทนํ>
    text <๙>
      text <นฬกาเร อุปาคมฺม ฉตฺตํ กาเรสิ ตาวเท>
      text <ฉตฺตสตสหสฺสานิ เอกโต สนฺนิปาตยิํฯ>
    text <๑๐>
      text <ทุสฺสสตสหสฺสานิ เอกโต สนฺนิปาตยิํ>
      text <ปตฺตสตสหสฺสานิ เอกโต สนฺนิปาตยิํฯ>
    text <๑๑>
      text <วาสิโย สตฺถเก จาปิ สูจิโย นขเฉทเน>
      text <เหฏฺฐาฉตฺเต ฐปาเปสิํ กาเรตฺวา ตทนุจฺฉเวฯ>
    text <๑๒>
      text <วิธูปเน ตาลวณฺเฏ โมรหตฺเถ จ จามเร>
      text <ปริสฺสาวเน เตลธาเร การยิํ ตทนุจฺฉเวฯ>
    text <๑๓>
      text <สูจิฆเร อํสพทฺเธ อโถปิ กายพนฺธเน>
      text <อาธารเก จ สุกเต การยิํ ตทนุจฺฉเวฯ>
    text <๑๔>
      text <ปริโภคภาชเน จ อโถปิ โลหถาลเก>
      text <เภสชฺเช ปูรยิตฺวาน เหฏฺฐาฉตฺเต ฐเปสหํฯ>
    text <๑๕>
      text <วจํ อุสีรํ ลฏฺฐิมธุํ ปิปฺผลี มริจานิ จ>
      text <หรีตกิํ สิงฺคีเวรํ สพฺพํ ปูเรสิ ภาชเนฯ>
    text <๑๖>
      text <อุปาหนา ปาทุกาโย อโถ อุทกปุญฺฉเน>
      text <กตฺตรทณฺเฑ สุกเต การยิํ ตทนุจฺฉเวฯ>
    text <๑๗>
      text <โอสธญฺชนนาฬี จ สลากา ธมฺมกุตฺตรา>
      text <กุญฺจิกา ปญฺจวณฺเณหิ สิพฺพิเต กุญฺจิกาฆเรฯ>
    text <๑๘>
      text <อาโยเค ธูมเนตฺเต จ อโถปิ ทีปธารเก>
      text <ตุมฺพเก จ กรณฺเฑ จ การยิํ ตทนุจฺฉเวฯ>
    text <๑๙>
      text <สณฺฑาเส ปิปฺผเล เจว อโถปิ มลหารเก>
      text <เภสชฺชถวิเก เจว การยิํ ตทนุจฺฉเวฯ>
    text <๒๐>
      text <อาสนฺทิโย ปีฐเก จ ปลฺลงฺเก จตุโรมเย>
      text <ตทนุจฺฉเว การยิตฺวา เหฏฺฐาฉตฺเต ฐเปสหํฯ>
    text <๒๑>
      text <อุณฺณาภิสี ตูลภิสี อโถปิ ปีฐิกาภิสี>
      text <พิมฺโพหเน จ สุกเต การยิํ ตทนุจฺฉเวฯ>
    text <๒๒>
      text <กุรุวินฺเท มธุสิตฺเถ เตลํ หตฺถปฺปตาปกํ>
      text <สิปาฏิผลเก สุจี มญฺจํ อตฺถรเณน จฯ>
    text <๒๓>
      text <เสนาสเน ปาทปุญฺเฉ สยนาสนทณฺฑเก>
      text <ทนฺตโปเณ จ อาฏลี สีสาเลปนคนฺธเกฯ>
    text <๒๔>
      text <อรณี ผลปีเฐ จ ปตฺตปิธานถาลเก>
      text <อุทกสฺส กฏจฺฉู จ จุณฺณกํ รชนมฺพณํ ฯ>
    text <๒๕>
      text <สมฺมชฺชนํ อุทปตฺตํ ตถา วสฺสิกสาฏิกํ>
      text <นิสีทนํ กณฺฑุจฺฉาทิ อถ อนฺตรวาสกํฯ>
    text <๒๖>
      text <อุตฺตราสงฺคสงฺฆาฏี นตฺถุกํ มุขโสธนํ>
      text <พิฬงฺคโลณํ ปหูตญฺจ มธุญฺจ ทธิปานกํฯ>
    text <๒๗>
      text <ธูปํ สิตฺถํ ปิโลติญฺจ มุขปุญฺฉนสุตฺตกํ>
      text <ทาตพฺพํ นาม ยํ อตฺถิ ยญฺจ กปฺปติ สตฺถุโนฯ>
    text <๒๘>
      text <สพฺพเมตํ สมาเนตฺวา อานนฺทํ อุปสงฺกมิํ>
      text <อุปสงฺกมฺม ราชานํ ชเนตารํ มเหสิโน>
      text <สิรสา อภิวาเทตฺวา อิทํ วจนมพฺรวิํฯ>
    stand <ทาโนกาสยาจนา>
    text <๒๙>
      text <เอกโต ชาตสํวทฺธา อุภินฺนํ เอกโต มนํ>
      text <สาธารณา สุขทุกฺเข อุโภ จ อนุวตฺตกาฯ>
    text <๓๐>
      text <อตฺถิ เจตสิกํ ทุกฺขํ ตวาเธยฺยํ อรินฺทม>
      text <ยทิ สกฺโกสิ ตํ ทุกฺขํ วิโนเทยฺยาสิ ขตฺติยฯ>
    text <๓๑>
      text <ตว ทุกฺขํ มม ทุกฺขํ อุภินฺนํ เอกโต มโน>
      text <นิฏฺฐิตนฺติ วิชานาหิ มมาเธยฺยํ สเจ ตุวํฯ>
    text <๓๒>
      text <ชานาหิ โข มหาราช ทุกฺขํ เม ทุพฺพิโนทยํ>
      text <ปหุ สมาโน คชฺชสุ เอกํ เต ทุจฺจชํ วรํฯ>
    text <๓๓>
      text <ยาวตา วิชิเต อตฺถิ ยาวตา มม ชีวิตํ>
      text <เอเตหิ ยทิ เต อตฺโถ ทสฺสามิ อวิกมฺปิโตฯ>
    text <๓๔>
      text <คชฺชิตํ โข ตยา เทว มิจฺฉา ตํ พหุ คชฺชิตํ>
      text <ชานิสฺสามิ ตุวํ อชฺช สพฺพธมฺเม ปติฏฺฐิตํฯ>
    text <๓๕>
      text <อติพาฬฺหํ นิปีเฬสิ ททมานสฺส เม สโต>
      text <กิํ เต เม ปีฬิเตนตฺโถ ปตฺถิตํ เต กเถหิ เมฯ>
    text <๓๖>
      text <อิจฺฉามหํ มหาราช พุทฺธเสฏฺฐํ อนุตฺตรํ>
      text <โภชยิสฺสามิ สมฺพุทฺธํ วชฺชํ เม มาหุ ชีวิตํฯ>
    text <๓๗>
      text <อญฺญํ เตหํ วรํ ทมฺมิ มา ยาจิตฺโถ ตถาคตํ>
      text <อเทยฺโย กสฺสจิ พุทฺโธ มณิ โชติรโส ยถาฯ>
    text <๓๘>
      text <นนุ เต คชฺชิตํ เทว ยาว ชีวิตมตฺตโน>
      text <ชีวิตํ ททมาเนน ยุตฺตํ ทาตุํ ตถาคตํฯ>
    text <๓๙>
      text <ฐปนีโย มหาวีโร อเทยฺโย กสฺสจิ ชิโน>
      text <น เม ปฏิสฺสุโต พุทฺโธ วรสฺสุ อมิตํ ธนํฯ>
    text <๔๐>
      text <วินิจฺฉยํ ปาปุณาม ปุจฺฉิสฺสาม วินิจฺฉเย>
      text <ยถาสณฺฐํ กเถสฺสนฺติ ปฏิปุจฺฉาม ตํ ตถาฯ>
    text <๔๑>
      text <รญฺโญ หตฺเถ คเหตฺวาน อคมาสิํ วินิจฺฉยํ>
      text <ปุรโต อกฺขทสฺสานํ อิทํ วจนมพฺรวิํฯ>
    text <๔๒>
      text <สุณนฺตุ เม อกฺขทสฺสา ราชา วรมทาสิ เม>
      text <น กิญฺจิ ฐปยิตฺวาน ชีวิตมฺปิ ปวารยิฯ>
    text <๔๓>
      text <ตสฺส เม วรทินฺนสฺส พุทฺธเสฏฺฐํ วริํ อหํ>
      text <สุทินฺโน โหติ เม พุทฺโธ ฉินฺทถ สํสยํ มมฯ>
    text <๔๔>
      text <โสสฺสาม ตว วจนํ ภูมิปาลสฺส ราชิโน>
      text <อุภินฺนํ วจนํ สุตฺวา ฉินฺทิสฺสาเมตฺถ สํสยํฯ>
    text <๔๕>
      text <สพฺพํ เทว ตยา ทินฺนํ อิมสฺส สพฺพคาหิกํ>
      text <น กิญฺจิ ฐปยิตฺวาน ชีวิตมฺปิ ปวารยิฯ>
    text <๔๖>
      text <กิจฺฉปฺปตฺโตว หุตฺวาน ยาจี วรมนุตฺตรํ>
      text <อิมํ สุทุกฺขิตํ ญตฺวา อทาสิํ สพฺพคาหิกํฯ>
    text <๔๗>
      text <ปราชโย ตุวํ เทว อสฺส เทยฺโย ตถาคโต>
      text <อุภินฺนํ สํสโย ฉินฺโน ยถาสณฺฐมฺหิ ติฏฺฐถฯ>
    text <๔๘>
      text <ราชา ตตฺเถว ฐตฺวาน อกฺขทสฺเสตทพฺรวิ>
      text <สมฺมา มยฺหมฺปิ เทยฺยาถ ปุน พุทฺธํ ลภามหํฯ>
    text <๔๙>
      text <ปูเรตฺวา ตว สงฺกปฺปํ โภชยิตฺวา ตถาคตํ>
      text <ปุน เทยฺยาสิ สมฺพุทฺธํ อานนฺทสฺส ยสสฺสิโนฯ>
    stand <นิมนฺตนกถา>
    text <๕๐>
      text <อกฺขทสฺเสภิวาเทตฺวา อานนฺทญฺจาปิ ขตฺติยํ>
      text <ตุฏฺโฐ ปมุทิโต หุตฺวา สมฺพุทฺธมุปสงฺกมิํฯ>
    text <๕๑>
      text <อุปสงฺกมฺม สมฺพุทฺธํ โอฆติณฺณมนาสวํ>
      text <สิรสา อภิวาเทตฺวา อิทํ วจนมพฺรวิํฯ>
    text <๕๒>
      text <วสีสตสหสฺเสหิ อธิวาเสหิ จกฺขุม>
      text <หาสยนฺโต มม จิตฺตํ นิเวสนมุเปหิ เมฯ>
    text <๕๓>
      text <ปทุมุตฺตโร โลกวิทู อาหุตีนํ ปฏิคฺคโห>
      text <มม สงฺกปฺปมญฺญาย อธิวาเสสิ จกฺขุมาฯ>
    text <๕๔>
      text <อธิวาสนมญฺญาย อภิวาทิย สตฺถุโน>
      text <หฏฺโฐ อุทคฺคจิตฺโตหํ นิเวสนมุปาคมิํฯ>
    stand <ทานปฏิยาทนํ>
    text <๕๕>
      text <มิตฺตามจฺเจ สมาเนตฺวา อิทํ วจนมพฺรวิํ>
      text <สุทุลฺลโภ มยา ลทฺโธ มณิ โชติรโส ยถาฯ>
    text <๕๖>
      text <เกน ตํ ปูชยิสฺสาม อปฺปเมยฺโย อนูปโม>
      text <อตุโล อสโม ธีโร ชิโน อปฺปฏิปุคฺคโลฯ>
    text <๕๗>
      text <ตถาสมสโม เจว อทุติโย นราสโภ>
      text <ทุกฺกรํ อธิการญฺหิ พุทฺธานุจฺฉวิกํ มยาฯ>
    text <๕๘>
      text <นานาปุปฺเผ สมาเนตฺวา กโรม ปุปฺผมณฺฑปํ>
      text <พุทฺธานุจฺฉวิกํ เอตํ สพฺพปูชา ภวิสฺสติฯ>
    text <๕๙>
      text <อุปฺปลํ ปทุมํ วาปิ วสฺสิกํ อธิมุตฺตกํ>
      text <จมฺปกํ นาคปุปฺผญฺจ มณฺฑปํ การยิํ อหํฯ>
    text <๖๐>
      text <สตาสนสหสฺสานิ ฉตฺตจฺฉายาย ปญฺญปิํ>
      text <ปจฺฉิมํ อาสนํ มยฺหํ อธิกํ สตมคฺฆติฯ>
    text <๖๑>
      text <สตาสนสหสฺสานิ ฉตฺตจฺฉายาย ปญฺญปิํ>
      text <ปฏิยาเทตฺวา อนฺนปานํ กาลํ อาโรจยิํ อหํฯ>
    text <๖๒>
      text <อาโรจิตมฺหิ กาลมฺหิ ปทุมุตฺตโร มหามุนิ>
      text <วสีสตสหสฺเสหิ นิเวสนมุเปสิ เมฯ>
    text <๖๓>
      text <ธาเรนฺตํ อุปริจฺฉตฺตํ สุผุลฺลปุปฺผมณฺฑเป>
      text <วสีสตสหสฺเสหิ นิสีทิ ปุริสุตฺตโมฯ>
    text <๖๔>
      text <ฉตฺตสตสหสฺสานิ สตสหสฺสมาสนํ>
      text <กปฺปิยํ อนวชฺชญฺจ ปฏิคณฺหาหิ จกฺขุมฯ>
    text <๖๕>
      text <ปทุมุตฺตโร โลกวิทู อาหุตีนํ ปฏิคฺคโห>
      text <มมํ ตาเรตุกาโม โส สมฺปฏิจฺฉิ มหามุนิฯ>
    stand <ทานกถา>
    text <๖๖>
      text <ภิกฺขุโน เอกเมกสฺส ปจฺเจกํ ปตฺตมทาสหํ>
      text <ชหิํสุ สุมฺภกํ ปตฺตํ โลหปตฺตํ อธารยุํฯ>
    text <๖๗>
      text <สตฺตรตฺตินฺทิวํ พุทฺโธ นิสีทิ ปุปฺผมณฺฑเป>
      text <โพธยนฺโต พหู สตฺเต ธมฺมจกฺกํ ปวตฺตยิฯ>
    text <๖๘>
      text <ธมฺมจกฺกํ ปวตฺเตนฺโต เหฏฺฐโต ปุปฺผมณฺฑเป>
      text <จุลฺลาสีติสหสฺสานํ ธมฺมาภิสมโย อหุฯ>
    text <๖๙>
      text <สตฺตเม ทิวเส ปตฺเต ปทุมุตฺตโร มหามุนิ>
      text <ฉตฺตจฺฉายายมาสีโน อิมา คาถา อภาสถฯ>
    stand <พฺยากรณํ>
    text <๗๐>
      text <อนูนกํ ทานวรํ โย เม ปาทาสิ มาณโว>
      text <ตมหํ กิตฺตยิสฺสามิ สุณาถ มม ภาสโตฯ>
    text <๗๑>
      text <หตฺถี อสฺสา รถา ปตฺตี เสนา จ จตุรงฺคินี>
      text <ปริวาเรสฺสนฺติมํ นิจฺจํ สพฺพทานสฺสิทํ ผลํฯ>
    text <๗๒>
      text <หตฺถิยานํ อสฺสยานํ สิวิกา สนฺทมานิกา>
      text <อุปฏฺฐิสฺสนฺติมํ นิจฺจํ สพฺพทานสฺสิทํ ผลํฯ>
    text <๗๓>
      text <สฏฺฐิ รถสหสฺสานิ สพฺพาลงฺการภูสิตา>
      text <ปริวาเรสฺสนฺติมํ นิจฺจํ สพฺพทานสฺสิทํ ผลํฯ>
    text <๗๔>
      text <สฏฺฐิ ตูริยสหสฺสานิ เภริโย สมลงฺกตา>
      text <วชฺชยิสฺสนฺติมํ นิจฺจํ สพฺพทานสฺสิทํ ผลํฯ>
    text <๗๕>
      text <ฉฬาสีติสหสฺสานิ นาริโย สมลงฺกตา>
      text <วิจิตฺตวตฺถาภรณา อามุกฺกมณิกุณฺฑลา ฯ>
    text <๗๖>
      text <อฬารปมฺหา หสุลา สุสญฺญา ตนุมชฺฌิมา>
      text <ปริวาเรสฺสนฺติมํ นิจฺจํ สพฺพทานสฺสิทํ ผลํฯ>
    text <๗๗>
      text <ติํสกปฺปสหสฺสานิ เทวโลเก รมิสฺสติ>
      text <สหสฺสกฺขตฺตุํ เทวินฺโท เทวรชฺชํ กริสฺสติฯ>
    text <๗๘>
      text <สหสฺสกฺขตฺตุํ ราชา จ จกฺกวตฺตี ภวิสฺสติ>
      text <ปเทสรชฺชํ วิปุลํ คณนาโต อสงฺขิยํฯ>
    text <๗๙>
      text <เทวโลเก วสนฺตสฺส ปุญฺญกมฺมสมงฺคิโน>
      text <เทวโลกปริยนฺตํ รตนฉตฺตํ ธริสฺสติฯ>
    text <๘๐>
      text <อิจฺฉิสฺสติ ยทา ฉายํ ฉทนํ ทุสฺสปุปฺผชํ>
      text <อิมสฺส จิตฺตมญฺญาย นิพทฺธํ ฉาทยิสฺสติฯ>
    text <๘๑>
      text <เทวโลกา จวิตฺวาน สุกฺกมูเลน โจทิโต>
      text <ปุญฺญกมฺเมน สํยุตฺโต พฺรหฺมพนฺธุ ภวิสฺสติฯ>
    text <๘๒>
      text <กปฺปสตสหสฺสมฺหิ โอกฺกากกุลสมฺภโว>
      text <โคตโม นาม โคตฺเตน สตฺถา โลเก ภวิสฺสติฯ>
    text <๘๓>
      text <สพฺพเมตํ อภิญฺญาย โคตโม สกฺยปุงฺคโว>
      text <ภิกฺขุสงฺเฆ นิสีทิตฺวา เอตทคฺเค ฐเปสฺสติฯ>
    text <๘๔>
      text <ปิลินฺทวจฺฉนาเมน เหสฺสติ สตฺถุสาวโก>
      text <เทวานํ อสุรานญฺจ คนฺธพฺพานญฺจ สกฺกโตฯ>
    text <๘๕>
      text <ภิกฺขูนํ ภิกฺขุนีนญฺจ คิหีนญฺจ ตเถว โส>
      text <ปิโย หุตฺวาน สพฺเพสํ วิหริสฺสตินาสโวฯ>
    stand <ทานานิสํสกถา>
    text <๘๖>
      text <สตสหสฺเส กตํ กมฺมํ ผลํ ทสฺเสสิ เม อิธ>
      text <สุมุตฺโต สรเวโคว กิเลเส ฌาปยี มม ฯ>
    text <๘๗>
      text <อโห เม สุกตํ กมฺมํ ปุญฺญกฺเขตฺเต อนุตฺตเร>
      text <ยตฺถ การํ กริตฺวาน ปตฺโตมฺหิ อจลํ ปทํฯ>
    text <๘๘>
      text <อนูนกํ ทานวรํ อทาสิ โย หิ มาณโว>
      text <อาทิปุพฺพงฺคโม อาสิ ตสฺส ทานสฺสิทํ ผลํฯ>
    stand <๑ ฉตฺตานิสํโส>
    text <๘๙>
      text <ฉตฺเต จ สุคเต ทตฺวา สงฺเฆ คณวรุตฺตเม>
      text <อฏฺฐานิสํเส อนุโภมิ กมฺมานุจฺฉวิเก มมฯ>
    text <๙๐>
      text <สีตํ อุณฺหํ น ชานามิ รโชชลฺลํ น ลิมฺปติ>
      text <อนุปทฺทโว อนีติ จ โหมิ อปจิโต สทาฯ>
    text <๙๑>
      text <สุขุมจฺฉวิโก โหมิ วิสทํ โหติ มานสํ>
      text <ฉตฺตสตสหสฺสานิ ภเว สํสรโต มมฯ>
    text <๙๒>
      text <สพฺพาลงฺการยุตฺตานิ ตสฺส กมฺมสฺส วาหสา>
      text <อิมํ ชาติํ ฐเปตฺวาน มตฺถเก ธารยนฺติ เมฯ>
    text <๙๓>
      text <กสฺมา อิมาย ชาติยา นตฺถิ เม ฉตฺตธารณา>
      text <มม สพฺพํ กตํ กมฺมํ วิมุตฺติฉตฺตปตฺติยาฯ>
    stand <๒ ทุสฺสานิสํโส>
    text <๙๔>
      text <ทุสฺสานิ สุคเต ทตฺวา สงฺเฆ คณวรุตฺตเม>
      text <อฏฺฐานิสํเส อนุโภมิ กมฺมานุจฺฉวิเก มมฯ>
    text <๙๕>
      text <สุวณฺณวณฺโณ วิรโช สปฺปภาโส ปตาปวา>
      text <สินิทฺธํ โหติ เม คตฺตํ ภเว สํสรโต มมฯ>
    text <๙๖>
      text <ทุสฺสสตสหสฺสานิ เสตา ปีตา จ โลหิตา>
      text <ธาเรนฺติ มตฺถเก มยฺหํ ทุสฺสทานสฺสิทํ ผลํฯ>
    text <๙๗>
      text <โกเสยฺยกมฺพลิยานิ โขมกปฺปาสิกานิ จ>
      text <สพฺพตฺถ ปฏิลภามิ เตสํ นิสฺสนฺทโต อหํฯ>
    stand <๓ ปตฺตานิสํโส>
    text <๙๘>
      text <ปตฺเต สุคเต ทตฺวาน สงฺเฆ คณวรุตฺตเม>
      text <ทสานิสํเส อนุโภมิ กมฺมานุจฺฉวิเก มมฯ>
    text <๙๙>
      text <สุวณฺณถาเล มณิถาเล รชเตปิ จ ถาลเก>
      text <โลหิตงฺคมเย ถาเล ปริภุญฺชามิ สพฺพทาฯ>
    text <๑๐๐>
      text <อนุปทฺทโว อนีติ จ โหมิ อปจิโต สทา>
      text <ลาภี อนฺนสฺส ปานสฺส วตฺถสฺส สยนสฺส จฯ>
    text <๑๐๑>
      text <น วินสฺสนฺติ เม โภคา ฐิตจิตฺโต ภวามหํ>
      text <ธมฺมกาโม สทา โหมิ อปฺปกฺเลโส อนาสโวฯ>
    text <๑๐๒>
      text <เทวโลเก มนุสฺเส วา อนุพนฺธา อิเม คุณา>
      text <ฉายา ยถาปิ รุกฺขสฺส สพฺพตฺถ น ชหนฺติ มํฯ>
    stand <๔ วาสิอานิสํโส>
    text <๑๐๓>
      text <จิตฺตพนฺธนสมฺพทฺธา สุกตา วาสิโย พหู>
      text <ทตฺวาน พุทฺธเสฏฺฐสฺส สงฺฆสฺส จ ตเถวหํฯ>
    text <๑๐๔>
      text <อฏฺฐานิสํเส อนุโภมิ กมฺมานุจฺฉวิเก มม>
      text <สูโร โหมวิสารี จ เวสารชฺเชสุ ปารมีฯ>
    text <๑๐๕>
      text <ธิติวีริยวา โหมิ ปคฺคหีตมโน สทา>
      text <กิเลสจฺเฉทนํ ญาณํ สุขุมํ อตุลํ สุจิํ>
      text <สพฺพตฺถ ปฏิลภามิ ตสฺส นิสฺสนฺทโต อหํฯ>
    stand <๕ สตฺถกานิสํโส>
    text <๑๐๖>
      text <อกกฺกเส อผรุเส สุโธเต สตฺถเก พหู>
      text <ปสนฺนจิตฺโต ทตฺวาน พุทฺเธ สงฺเฆ ตเถว จฯ>
    text <๑๐๗>
      text <ปญฺจานิสํเส อนุโภมิ กมฺมานุจฺฉวิเก มม>
      text <กลฺยาณมิตฺตํ วีริยํ ขนฺติญฺจ เมตฺตสตฺถกํฯ>
    text <๑๐๘>
      text <ตณฺหาสลฺลสฺส ฉินฺนตฺตา ปญฺญาสตฺถํ อนุตฺตรํ>
      text <วชิเรน สมํ ญาณํ เตสํ นิสฺสนฺทโต ลเภฯ>
    stand <๖ สูจิอานิสํโส>
    text <๑๐๙>
      text <สูจิโย สุคเต ทตฺวา สงฺเฆ คณวรุตฺตเม>
      text <ปญฺจานิสํเส อนุโภมิ กมฺมานุจฺฉวิเก มมฯ>
    text <๑๑๐>
      text <น สํสโย กงฺขจฺเฉโท อภิรูโป จ โภควา>
      text <ติกฺขปญฺโญ สทา โหมิ สํสรนฺโต ภวาภเวฯ>
    text <๑๑๑>
      text <คมฺภีรํ นิปุณํ ฐานํ อตฺถํ ญาเณน ปสฺสยิํ>
      text <วชิรคฺคสมํ ญาณํ โหติ เม ตมฆาตนํฯ>
    stand <๗ นขจฺเฉทนานิสํโส>
    text <๑๑๒>
      text <นขจฺเฉทเน สุคเต ทตฺวา สงฺเฆ คณุตฺตเม>
      text <ปญฺจานิสํเส อนุโภมิ กมฺมานุจฺฉวิเก มมฯ>
    text <๑๑๓>
      text <ทาสิทาเส ควสฺเส จ ภตเก นาฏเก พหู>
      text <นฺหาปิเต ภตฺตเก สูเท สพฺพตฺเถว ลภามหํฯ>
    stand <๘ วิธูปนตาลวณฺฏานิสํโส>
    text <๑๑๔>
      text <วิธูปเน สุคเต ทตฺวา ตาลวณฺเฏ จ โสภเณ>
      text <อฏฺฐานิสํเส อนุโภมิ กมฺมานุจฺฉวิเก มมฯ>
    text <๑๑๕>
      text <สีตํ อุณฺหํ น ชานามิ ปริฬาโห น วิชฺชติ>
      text <ทรถํ นาภิชานามิ จิตฺตสนฺตาปนํ มมฯ>
    text <๑๑๖>
      text <ราคคฺคิ โทสโมหคฺคิ มานคฺคิ ทิฏฺฐิอคฺคิ จ>
      text <สพฺพคฺคี นิพฺพุตา มยฺหํ ตสฺส นิสฺสนฺทโต มมฯ>
    stand <๙ โมรหตฺถ-จามรํ>
    text <๑๑๗>
      text <โมรหตฺเถ จามริโย ทตฺวา สงฺเฆ คณุตฺตเม>
      text <อุปสนฺตกิเลโสหํ วิหรามิ อนงฺคโณฯ>
    stand <๑๐ ปริสฺสาวน-ธมฺมกรํ>
    text <๑๑๘>
      text <ปริสฺสาวเน สุคเต ทตฺวา ธมฺมกรุตฺตเม>
      text <ปญฺจานิสํเส อนุโภมิ กมฺมานุจฺฉวิเก มมฯ>
    text <๑๑๙>
      text <สพฺเพสํ สมติกฺกมฺม ทิพฺพํ อายุํ ลภามหํ>
      text <อปฺปสยฺโห สทา โหมิ โจรปจฺจตฺถิเกหิ วาฯ>
    text <๑๒๐>
      text <สตฺเถน วา วิเสน วา วิเหสมฺปิ น กุพฺพเต>
      text <อนฺตรามรณํ นตฺถิ เตสํ นิสฺสนฺทโต มมฯ>
    stand <๑๑ เตลธารานิสํโส>
    text <๑๒๑>
      text <เตลธาเร สุคเต ทตฺวา สงฺเฆ คณวรุตฺตเม>
      text <ปญฺจานิสํเส อนุโภมิ กมฺมานุจฺฉวิเก มมฯ>
    text <๑๒๒>
      text <สุจารุรูโป สุภทฺโท สุสมุคฺคตมานโส>
      text <อวิกฺขิตฺตมโน โหมิ สพฺพารกฺเขหิ รกฺขิโตฯ>
    stand <๑๒ สูจิฆรานิสํโส>
    text <๑๒๓>
      text <สูจิฆเร สุคเต ทตฺวา สงฺเฆ คณวรุตฺตเม>
      text <ตีณานิสํเส อนุโภมิ กมฺมานุจฺฉวิเก มมฯ>
    text <๑๒๔>
      text <เจโตสุขํ กายสุขํ อิริยาปถชํ สุขํ>
      text <อิเม คุเณ ปฏิลเภ ตสฺส นิสฺสนฺทโต อหํฯ>
    stand <๑๓ อํสพทฺธานิสํโส>
    text <๑๒๕>
      text <อํสพทฺเธ ชิเน ทตฺวา สงฺเฆ คณวรุตฺตเม>
      text <ตีณานิสํเส อนุโภมิ กมฺมานุจฺฉวิเก มมฯ>
    text <๑๒๖>
      text <สทฺธมฺเม คาธํ วินฺทามิ สรามิ ทุติยํ ภวํ>
      text <สพฺพตฺถ สุจฺฉวี โหมิ ตสฺส นิสฺสนฺทโต อหํฯ>
    stand <๑๔ กายพนฺธนานิสํโส>
    text <๑๒๗>
      text <กายพนฺเธ ชิเน ทตฺวา สงฺเฆ คณวรุตฺตเม>
      text <ฉานิสํเส อนุโภมิ กมฺมานุจฺฉวิเก มมฯ>
    text <๑๒๘>
      text <สมาธีสุ น กมฺปามิ วสี โหมิ สมาธิสุ>
      text <อเภชฺชปริโส โหมิ อาเทยฺยวจโน สทาฯ>
    text <๑๒๙>
      text <อุปฏฺฐิตสติ โหมิ ตาโส มยฺหํ น วิชฺชติ>
      text <เทวโลเก มนุสฺเส วา อนุพนฺธา อิเม คุณาฯ>
    stand <๑๕ อาธารกานิสํโส>
    text <๑๓๐>
      text <อาธารเก ชิเน ทตฺวา สงฺเฆ คณวรุตฺตเม>
      text <ปญฺจวณฺเณหิ ทายาโท อจโล โหมิ เกนจิฯ>
    text <๑๓๑>
      text <เย เกจิ เม สุตา ธมฺมา สติญาณปฺปโพธนา>
      text <ธตา เม น วินสฺสนฺติ ภวนฺติ สุวินิจฺฉิตาฯ>
    stand <๑๖ ภาชนานิสํโส>
    text <๑๓๒>
      text <ภาชเน ปริโภเค จ ทตฺวา พุทฺเธ คณุตฺตเม>
      text <ตีณานิสํเส อนุโภมิ กมฺมานุจฺฉวิเก มมฯ>
    text <๑๓๓>
      text <โสณฺณมเย มณิมเย อโถปิ ผลิกามเย>
      text <โลหิตงฺคมเย เจว ลภามิ ภาชเน อหํฯ>
    text <๑๓๔>
      text <ภริยา ทาสทาสี จ หตฺถิสฺสรถปตฺติเก>
      text <อิตฺถี ปติพฺพตา เจว ปริโภคานิ สพฺพทาฯ>
    text <๑๓๕>
      text <วิชฺชา มนฺตปเท เจว วิวิเธ อาคเม พหู>
      text <สพฺพํ สิปฺปํ นิสาเมมิ ปริโภคานิ สพฺพทาฯ>
    stand <๑๗ ถาลกานิสํโส>
    text <๑๓๖>
      text <ถาลเก สุคเต ทตฺวา สงฺเฆ คณวรุตฺตเม>
      text <ตีณานิสํเส อนุโภมิ กมฺมานุจฺฉวิเก มมฯ>
    text <๑๓๗>
      text <โสณฺณมเย มณิมเย อโถปิ ผลิกามเย>
      text <โลหิตงฺคมเย เจว ลภามิ ถาลเก อหํฯ>
    text <๑๓๘>
      text <อสตฺถเก ผลมเย อโถ โปกฺขรปตฺตเก>
      text <มธุปานกสงฺเข จ ลภามิ ถาลเก อหํฯ>
    text <๑๓๙>
      text <วตฺเต คุเณ ปฏิปตฺติ อาจารกิริยาสุ จ>
      text <อิเม คุเณ ปฏิลเภ ตสฺส นิสฺสนฺทโต อหํฯ>
    stand <๑๘ เภสชฺชานิสํโส>
    text <๑๔๐>
      text <เภสชฺชํ สุคเต ทตฺวา สงฺเฆ คณวรุตฺตเม>
      text <ทสานิสํเส อนุโภมิ กมฺมานุจฺฉวิเก มมฯ>
    text <๑๔๑>
      text <อายุวา พลวา ธีโร วณฺณวา ยสวา สุขี>
      text <อนุปทฺทโว อนีติ จ โหมิ อปจิโต สทา>
      text <น เม ปิยวิโยคตฺถิ ตสฺส นิสฺสนฺทโต มมฯ>
    stand <๑๙ อุปาหนานิสํโส>
    text <๑๔๒>
      text <อุปาหเน ชิเน ทตฺวา สงฺเฆ คณวรุตฺตเม>
      text <ตีณานิสํเส อนุโภมิ กมฺมานุจฺฉวิเก มมฯ>
    text <๑๔๓>
      text <หตฺถิยานํ อสฺสยานํ สิวิกา สนฺทมานิกา>
      text <สฏฺฐิสตสหสฺสานิ ปริวาเรนฺติ มํ สทาฯ>
    text <๑๔๔>
      text <มณิมยา ตมฺพมยา โสณฺณรชตปาทุกา>
      text <นิพฺพตฺตนฺติ ปทุทฺธาเร ภเว สํสรโต มมฯ>
    text <๑๔๕>
      text <นิยามํ สติ ธาวนฺติ อาคุอาจารโสธนํ>
      text <อิเม คุเณ ปฏิลเภ ตสฺส นิสฺสนฺทโต อหํฯ>
    stand <๒๐ ปาทุกานิสํโส>
    text <๑๔๖>
      text <ปาทุเก สุคเต ทตฺวา สงฺเฆ คณวรุตฺตเม>
      text <อิทฺธิปาทุกมารุยฺห วิหรามิ ยทิจฺฉกํฯ>
    stand <๒๑ อุทกปุญฺฉนานิสํโส>
    text <๑๔๗>
      text <อุทกปุจฺฉนโจเฬ ทตฺวา พุทฺเธ คณุตฺตเม>
      text <ปญฺจานิสํเส อนุโภมิ กมฺมานุจฺฉวิเก มมฯ>
    text <๑๔๘>
      text <สุวณฺณวณฺโณ วิรโช สปฺปภาโส ปตาปวา>
      text <สินิทฺธํ โหติ เม คตฺตํ รโชชลฺลํ น ลิมฺปติ>
      text <อิเม คุเณ ปฏิลเภ ตสฺส นิสฺสนฺทโต อหํฯ>
    stand <๒๒ กตฺตรทณฺฑานิสํโส>
    text <๑๔๙>
      text <กตฺตรทณฺเฑ สุคเต ทตฺวา สงฺเฆ คณุตฺตเม>
      text <ฉานิสํเส อนุโภมิ กมฺมานุจฺฉวิเก มมฯ>
    text <๑๕๐>
      text <ปุตฺตา มยฺหํ พหู โหนฺติ ตาโส มยฺหํ น วิชฺชติ>
      text <อปฺปสยฺโห สทา โหมิ สพฺพารกฺเขหิ รกฺขิโต>
      text <ขลิตมฺปิ น ชานามิ อภนฺตํ มานสํ มมฯ>
    stand <๒๓ โอสธญฺชนานิสํโส>
    text <๑๕๑>
      text <โอสธํ อญฺชนํ ทตฺวา พุทฺเธ สงฺเฆ คณุตฺตเม>
      text <อฏฺฐานิสํเส อนุโภมิ กมฺมานุจฺฉวิเก มมฯ>
    text <๑๕๒>
      text <วิสาลนยโน โหมิ เสตปีโต จ โลหิโต>
      text <อนาวิลปสนฺนกฺโข สพฺพโรควิวชฺชิโตฯ>
    text <๑๕๓>
      text <ลภามิ ทิพฺพนยนํ ปญฺญาจกฺขุํ อนุตฺตรํ>
      text <อิเม คุเณ ปฏิลเภ ตสฺส นิสฺสนฺทโต อหํฯ>
    stand <๒๔ กุญฺจิกานิสํโส>
    text <๑๕๔>
      text <กุญฺจิเก สุคเต ทตฺวา สงฺเฆ คณวรุตฺตเม>
      text <ธมฺมทฺวารวิวรณํ ลภามิ ญาณกุญฺจิกํฯ>
    stand <๒๕ กุญฺจิกาฆรานิสํโส>
    text <๑๕๕>
      text <กุญฺจิกานํ ฆเร ทตฺวา พุทฺเธ สงฺเฆ คณุตฺตเม>
      text <ทฺวานิสํเส อนุโภมิ กมฺมานุจฺฉวิเก มม>
      text <อปฺปโกโธ อนายาโส สํสรนฺโต ภเว อหํฯ>
    stand <๒๖ อาโยคานิสํโส>
    text <๑๕๖>
      text <อาโยเค สุคเต ทตฺวา สงฺเฆ คณวรุตฺตเม>
      text <ปญฺจานิสํเส อนุโภมิ กมฺมานุจฺฉวิเก มมฯ>
    text <๑๕๗>
      text <สมาธีสุ น กมฺปามิ วสี โหมิ สมาธิสุ>
      text <อเภชฺชปริโส โหมิ อาเทยฺยวจโน สทา>
      text <ชายติ โภคสมฺปตฺติ ภเว สํสรโต มมฯ>
    stand <๒๗ ธูมเนตฺตานิสํโส>
    text <๑๕๘>
      text <ธูมเนตฺเต ชิเน ทตฺวา สงฺเฆ คณวรุตฺตเม>
      text <ตีณานิสํเส อนุโภมิ กมฺมานุจฺฉวิเก มมฯ>
    text <๑๕๙>
      text <สติ เม อุชุกา โหติ สุสมฺพนฺธา จ นฺหารโว>
      text <ลภามิ ทิพฺพนยนํ ตสฺส นิสฺสนฺทโต อหํฯ>
    stand <๒๘ ทีปธารานิสํโส>
    text <๑๖๐>
      text <ทีปธาเร ชิเน ทตฺวา สงฺเฆ คณวรุตฺตเม>
      text <ตีณานิสํเส อนุโภมิ กมฺมานุจฺฉวิเก มมฯ>
    text <๑๖๑>
      text <ชาติมา องฺคสมฺปนฺโน ปญฺญวา พุทฺธสมฺมโต>
      text <อิเม คุเณ ปฏิลเภ ตสฺส นิสฺสนฺทโต อหํฯ>
    stand <๒๙ ตุมฺพก-กรณฺโฑ>
    text <๑๖๒>
      text <ตุมฺพเก จ กรณฺเฑ จ ทตฺวา พุทฺเธ คณุตฺตเม>
      text <ทสานิสํเส อนุโภมิ กมฺมานุจฺฉวิเก มมฯ>
    text <๑๖๓>
      text <สุคุตฺโต สุขสมงฺคี มหายโส ตถาคติ>
      text <วิปตฺติวิคโต สุขุมาโล สพฺพีติปริวชฺชิโตฯ>
    text <๑๖๔>
      text <วิปุเล จ คุเณ ลาภี สมาว จลนา มม>
      text <สุวิวชฺชิตอุพฺเพโค ตุมฺพเก จ กรณฺฑเกฯ>
    text <๑๖๕>
      text <ลภามิ จตุโร วณฺเณ หตฺถิสฺสรตนานิ จ>
      text <ตานิ เม น วินสฺสนฺติ ตุมฺพทาเน อิทํ ผลํฯ>
    stand <๓๐ มลหรณานิสํโส>
    text <๑๖๖>
      text <มลหรณิโย ทตฺวา พุทฺเธ สงฺเฆ คณุตฺตเม>
      text <ปญฺจานิสํเส อนุโภมิ กมฺมานุจฺฉวิเก มมฯ>
    text <๑๖๗>
      text <สพฺพลกฺขณสมฺปนฺโน อายุปญฺญาสมาหิโต>
      text <สพฺพายาสวินิมุตฺโต กาโย เม โหติ สพฺพทาฯ>
    stand <๓๑ ปิปฺผลานิสํโส>
    text <๑๖๘>
      text <ตณุธาเร สุนิสิเต สงฺเฆ ทตฺวาน ปิปฺผเล>
      text <กิเลสกนฺตนํ ญาณํ ลภามิ อตุลํ สุจิํฯ>
    stand <๓๒ ภณฺฑาสานิสํโส>
    text <๑๖๙>
      text <สณฺฑาเส สุคเต ทตฺวา สงฺเฆ คณวรุตฺตเม>
      text <กิเลสภญฺชนํ ญาณํ ลภามิ อตุลํ สุจิํฯ>
    stand <๓๓ นตฺถุกานิสํโส>
    text <๑๗๐>
      text <นตฺถุเก สุคเต ทตฺวา สงฺเฆ คณวรุตฺตเม>
      text <อฏฺฐานิสํเส อนุโภมิ กมฺมานุจฺฉวิเก มมฯ>
    text <๑๗๑>
      text <สทฺธํ สีลํ หิริญฺจาปิ อถ โอตฺตปฺปิยํ คุณํ>
      text <สุตํ จาคญฺจ ขนฺติญฺจ ปญฺญํ เม อฏฺฐมํ คุณํฯ>
    stand <๓๔ ปีฐกานิสํโส>
    text <๑๗๒>
      text <ปีฐเก สุคเต ทตฺวา สงฺเฆ คณวรุตฺตเม>
      text <ปญฺจานิสํเส อนุโภมิ กมฺมานุจฺฉวิเก มมฯ>
    text <๑๗๓>
      text <อุจฺเจ กุเล ปชายามิ มหาโภโค ภวามหํ>
      text <สพฺเพ มํ อปจายนฺติ กิตฺติ อพฺภุคฺคตา มมฯ>
    text <๑๗๔>
      text <กปฺปสตสหสฺสานิ ปลฺลงฺกา จตุรสฺสกา>
      text <ปริวาเรนฺติ มํ นิจฺจํ สํวิภาครโต อหํฯ>
    stand <๓๕ ภิสิอานิสํโส>
    text <๑๗๕>
      text <ภิสิโย สุคเต ทตฺวา สงฺเฆ คณวรุตฺตเม>
      text <ฉานิสํเส อนุโภมิ กมฺมานุจฺฉวิเก มมฯ>
    text <๑๗๖>
      text <สมสุคตฺโตปจิโต มุทุโก จารุทสฺสโน>
      text <ลภามิ ญาณปริวารํ ภิสิทานสฺสิทํ ผลํฯ>
    text <๑๗๗>
      text <ตูลิกา วิกติกาโย กฏฺฏิสฺสา จิตฺตกา พหู>
      text <วรโปตฺถเก กมฺพเล จ ลภามิ วิวิเธ อหํฯ>
    text <๑๗๘>
      text <ปาวาริเก จ มุทุเก มุทุกาชินเวณิโย>
      text <ลภามิ วิวิธตฺถาเร ภิสิทานสฺสิทํ ผลํฯ>
    text <๑๗๙>
      text <ยโต สรามิ อตฺตานํ ยโต ปตฺโตสฺมิ วิญฺญุตํ>
      text <อตุจฺโฉ ฌานมญฺโจมฺหิ ภิสิทานสฺสิทํ ผลํฯ>
    stand <๓๖ พิพฺโพหนานิสํโส>
    text <๑๘๐>
      text <พิพฺโพหเน ชิเน ทตฺวา สงฺเฆ คณวรุตฺตเม>
      text <ฉานิสํเส อนุโภมิ กมฺมานุจฺฉวิเก มมฯ>
    text <๑๘๑>
      text <อุณฺณิเก ปทุมเก จ อโถ โลหิตจนฺทเน>
      text <พิพฺโพหเน อุปาเธมิ อุตฺตมงฺคํ สทา มมฯ>
    text <๑๘๒>
      text <อฏฺฐงฺคิเก มคฺควเร สามญฺเญ จตุโร ผเล>
      text <เตสุ ญาณํ อุปฺปาเทตฺวา วิหเร นิจฺจกาลิกํฯ>
    text <๑๘๓>
      text <ทาเน ทเม สํยเม จ อปฺปมญฺญาสุ รูปิสุ>
      text <เตสุ ญาณํ อุปฺปาเทตฺวา วิหเร สพฺพกาลิกํฯ>
    text <๑๘๔>
      text <วตฺเต คุเณ ปฏิปตฺติ อาจารกิริยาสุ จ>
      text <เตสุ ญาณํ อุปฺปาเทตฺวา วิหเร สพฺพทา อหํฯ>
    text <๑๘๕>
      text <จงฺกเม วา ปธาเน วา วีริเย โพธิปกฺขิเย>
      text <เตสุ ญาณํ อุปฺปาเทตฺวา วิหรามิ ยทิจฺฉกํฯ>
    text <๑๘๖>
      text <สีลํ สมาธิ ปญฺญา จ วิมุตฺติ จ อนุตฺตรา>
      text <เตสุ ญาณํ อุปฺปาเทตฺวา วิหรามิ สุขํ อหํฯ>
    stand <๓๗ ผลปีฐานิสํโส>
    text <๑๘๗>
      text <ผลปีเฐ ชิเน ทตฺวา สงฺเฆ คณวรุตฺตเม>
      text <ทฺวานิสํเส อนุโภมิ กมฺมานุจฺฉวิเก มมฯ>
    text <๑๘๘>
      text <โสณฺณมเย มณิมเย ทนฺตสารมเย พหู>
      text <ปลฺลงฺกเสฏฺเฐ วินฺทามิ ผลปีฐสฺสิทํ ผลํฯ>
    stand <๓๘ ปาทปีฐานิสํโส>
    text <๑๘๙>
      text <ปาทปีเฐ ชิเน ทตฺวา สงฺเฆ คณวรุตฺตเม>
      text <ทฺวานิสํเส อนุโภมิ กมฺมานุจฺฉวิเก มม>
      text <ลภามิ พหุเก ยาเน ปาทปีฐสฺสิทํ ผลํฯ>
    text <๑๙๐>
      text <ทาสี ทาสา จ ภริยา เย จญฺเญ อนุชีวิโน>
      text <สมฺมา ปริจรนฺเต มํ ปาทปีฐสฺสิทํ ผลํฯ>
    stand <๓๙ เตลพฺภญฺชนานิสํโส>
    text <๑๙๑>
      text <เตลอพฺภญฺชเน ทตฺวา สงฺเฆ คณวรุตฺตเม>
      text <ปญฺจานิสํเส อนุโภมิ กมฺมานุจฺฉวิเก มมฯ>
    text <๑๙๒>
      text <อพฺยาธิตา รูปวตา ขิปฺปํ ธมฺมนิสนฺติตา>
      text <ลาภิตา อนฺนปานสฺส อายุปญฺจมกํ มมฯ>
    stand <๔๐ สปฺปิเตลานิสํโส>
    text <๑๙๓>
      text <สปฺปิเตลญฺจ ทตฺวาน สงฺเฆ คณวรุตฺตเม>
      text <ปญฺจานิสํเส อนุโภมิ กมฺมานุจฺฉวิเก มมฯ>
    text <๑๙๔>
      text <ถามวา รูปสมฺปนฺโน ปหฏฺฐตนุโช สทา>
      text <อพฺยาธิ วิสโท โหมิ สปฺปิเตลสฺสิทํ ผลํฯ>
    stand <๔๑ มุขโสธนกานิสํโส>
    text <๑๙๕>
      text <มุขโสธนกํ ทตฺวา พุทฺเธ สงฺเฆ คณุตฺตเม>
      text <ปญฺจานิสํเส อนุโภมิ กมฺมานุจฺฉวิเก มมฯ>
    text <๑๙๖>
      text <วิสุทฺธกณฺโฐ มธุรสฺสโร กาสสาสวิวชฺชิโต>
      text <อุปฺปลคนฺโธ มุขโต อุปวายติ เม สทาฯ>
    stand <๔๒ ทธิอานิสํโส>
    text <๑๙๗>
      text <ทธิํ ทตฺวาน สมฺปนฺนํ พุทฺเธ สงฺเฆ คณุตฺตเม>
      text <ภุญฺชามิ อมตํ ภตฺตํ วรํ กายคตาสติํฯ>
    stand <๔๓ มธุอานิสํโส>
    text <๑๙๘>
      text <วณฺณคนฺธรโสเปตํ มธุํ ทตฺวา ชิเน คเณ>
      text <อนูปมํ อตุลิยํ ปิเว มุตฺติรสํ อหํฯ>
    stand <๔๔ รสานิสํโส>
    text <๑๙๙>
      text <ยถาภูตํ รสํ ทตฺวา พุทฺเธ สงฺเฆ คณุตฺตเม>
      text <จตุโร ผเล อนุโภมิ กมฺมานุจฺฉวิเก มมฯ>
    stand <๔๕ อนฺนปานานิสํโส>
    text <๒๐๐>
      text <อนฺนํ ปานญฺจ ทตฺวาน พุทฺเธ สงฺเฆ คณุตฺตเม>
      text <ทสานิสํเส อนุโภมิ กมฺมานุจฺฉวิเก มมฯ>
    text <๒๐๑>
      text <อายุวา พลวา ธีโร วณฺณวา ยสวา สุขี>
      text <ลาภี อนฺนสฺส ปานสฺส สูโร ปญฺญาณวา สทา>
      text <อิเม คุเณ ปฏิลเภ สํสรนฺโต ภเว อหํฯ>
    stand <๔๖ ธูปานิสํโส>
    text <๒๐๒>
      text <ธูปํ ทตฺวาน สุคเต สงฺเฆ คณวรุตฺตเม>
      text <ทสานิสํเส อนุโภมิ กมฺมานุจฺฉวิเก มมฯ>
    text <๒๐๓>
      text <สุคนฺธเทโห ยสวา สีฆปญฺโญ จ กิตฺติมา>
      text <ติกฺขปญฺโญ ภูริปญฺโญ หาสคมฺภีรปญฺญวาฯ>
    text <๒๐๔>
      text <เวปุลฺลชวนปญฺโญ สํสรนฺโต ภวาภเว>
      text <ตสฺเสว วาหสา ทานิ ปตฺโต สนฺติสุขํ สิวํฯ>
    stand <สาธารณานิสํโส>
    text <๒๐๕>
      text <กิเลสา ฌาปิตา มยฺหํ ภวา สพฺเพ สมูหตา>
      text <นาโคว พนฺธนํ เฉตฺวา วิหรามิ อนาสโวฯ>
    text <๒๐๖>
      text <สฺวาคตํ วต เม อาสิ มม พุทฺธสฺส สนฺติเก>
      text <ติสฺโส วิชฺชา อนุปฺปตฺตา กตํ พุทฺธสฺส สาสนํฯ>
    text <๒๐๗>
      text <ปฏิสมฺภิทา จตสฺโส วิโมกฺขาปิ จ อฏฺฐิเม>
      text <ฉฬภิญฺญา สจฺฉิกตา กตํ พุทฺธสฺส สาสนํฯ>
    text <อิตฺถํ สุทํ อายสฺมา ปิลินฺทวจฺโฉ เถโร อิมา คาถาโย อภาสิตฺถาติฯ>
    stand <ปิลินฺทวจฺฉตฺเถรสฺสาปทานํ ปฐมํฯ>
  text <๒ เสลตฺเถรอปทานํ>
    text <๒๐๘>
      text <นคเร หํสวติยา วีถิสามี อโหสหํ>
      text <มม ญาตี สมาเนตฺวา อิทํ วจนมพฺรวิํฯ>
    text <๒๐๙>
      text <พุทฺโธ โลเก สมุปฺปนฺโน ปุญฺญกฺเขตฺโต อนุตฺตโร>
      text <อาสิ โส สพฺพโลกสฺส อาหุตีนํ ปฏิคฺคโหฯ>
    text <๒๑๐>
      text <ขตฺติยา เนคมา เจว มหาสาลา จ พฺราหฺมณา>
      text <ปสนฺนจิตฺตา สุมนา ปูคธมฺมํ อกํสุ เตฯ>
    text <๒๑๑>
      text <หตฺถาโรหา อนีกฏฺฐา รถิกา ปตฺติการกา>
      text <ปสนฺนจิตฺตา สุมนา ปูคธมฺมํ อกํสุ เตฯ>
    text <๒๑๒>
      text <อุคฺคา จ ราชปุตฺตา จ เวสิยานา จ พฺราหฺมณา>
      text <ปสนฺนจิตฺตา สุมนา ปูคธมฺมํ อกํสุ เตฯ>
    text <๒๑๓>
      text <อาฬาริกา กปฺปกา จ นฺหาปกา มาลการกา>
      text <ปสนฺนจิตฺตา สุมนา ปูคธมฺมํ อกํสุ เตฯ>
    text <๒๑๔>
      text <รชกา เปสการา จ จมฺมการา จ นฺหาปิตา>
      text <ปสนฺนจิตฺตา สุมนา ปูคธมฺมํ อกํสุ เตฯ>
    text <๒๑๕>
      text <อุสุการา ภมการา จมฺมการา จ ตจฺฉกา>
      text <ปสนฺนจิตฺตา สุมนา ปูคธมฺมํ อกํสุ เตฯ>
    text <๒๑๖>
      text <กมฺมารา โสณฺณการา จ ติปุโลหกรา ตถา>
      text <ปสนฺนจิตฺตา สุมนา ปูคธมฺมํ อกํสุ เตฯ>
    text <๒๑๗>
      text <ภตกา เจฏกา เจว ทาสกมฺมกรา พหู>
      text <ยถาสเกน ถาเมน ปูคธมฺมํ อกํสุ เตฯ>
    text <๒๑๘>
      text <อุทหารา กฏฺฐหารา กสฺสกา ติณหารกา>
      text <ยถาสเกน ถาเมน ปูคธมฺมํ อกํสุ เตฯ>
    text <๒๑๙>
      text <ปุปฺผิกา มาลิกา เจว ปณฺณิกา ผลหารกา>
      text <ยถาสเกน ถาเมน ปูคธมฺมํ อกํสุ เตฯ>
    text <๒๒๐>
      text <คณิกา กุมฺภทาสี จ ปูวิกา มจฺฉิกาปิ จ>
      text <ยถาสเกน ถาเมน ปูคธมฺมํ อกํสุ เตฯ>
    text <๒๒๑>
      text <เอถ สพฺเพ สมาคนฺตฺวา คณํ พนฺธาม เอกโต>
      text <อธิการํ กริสฺสาม ปุญฺญกฺเขตฺเต อนุตฺตเรฯ>
    text <๒๒๒>
      text <เต เม สุตฺวาน วจนํ คณํ พนฺธิํสุ ตาวเท>
      text <อุปฏฺฐานสาลํ สุกตํ ภิกฺขุสงฺฆสฺส การยุํฯ>
    text <๒๒๓>
      text <นิฏฺฐาเปตฺวาน ตํ สาลํ อุทคฺโค ตุฏฺฐมานโส>
      text <ปเรโต เตหิ สพฺเพหิ สมฺพุทฺธมุปสงฺกมิํฯ>
    text <๒๒๔>
      text <อุปสงฺกมฺม สมฺพุทฺธํ โลกนาถํ นราสภํ>
      text <วนฺทิตฺวา สตฺถุโน ปาเท อิทํ วจนมพฺรวิํฯ>
    text <๒๒๕>
      text <อิเม ตีณิ สตา วีร ปุริสา เอกโต คณา>
      text <อุปฏฺฐานสาลํ สุกตํ นิยฺยาเทนฺติ ตุวํ มุนิฯ>
    text <๒๒๖>
      text <ภิกฺขุสงฺฆสฺส ปุรโต สมฺปฏิจฺฉตฺว จกฺขุมา>
      text <ติณฺณํ สตานํ ปุรโต อิมา คาถา อภาสถฯ>
    text <๒๒๗>
      text <ติสตาปิ จ เชฏฺโฐ จ อนุวตฺติํสุ เอกโต>
      text <สมฺปตฺติญฺหิ กริตฺวาน สพฺเพ อนุภวิสฺสถฯ>
    text <๒๒๘>
      text <ปจฺฉิเม ภเว สมฺปตฺเต สีติภาวมนุตฺตรํ>
      text <อชรํ อมตํ สนฺตํ นิพฺพานํ ผสฺสยิสฺสถฯ>
    text <๒๒๙>
      text <เอวํ พุทฺโธ วิยากาสิ สพฺพญฺญู สมณุตฺตโร>
      text <พุทฺธสฺส วจนํ สุตฺวา โสมนสฺสํ ปเวทยิํฯ>
    text <๒๓๐>
      text <ติํส กปฺปสหสฺสานิ เทวโลเก รมิํ อหํ>
      text <เทวาธิโป ปญฺจสตํ เทวรชฺชมการยิํฯ>
    text <๒๓๑>
      text <สหสฺสกฺขตฺตุํ ราชา จ จกฺกวตฺตี อโหสหํ>
      text <เทวรชฺชํ กโรนฺตสฺส มหาเทวา อวนฺทิสุํฯ>
    text <๒๓๒>
      text <อิธ มานุสเก รชฺชํ ปริสา โหนฺติ พนฺธวา>
      text <ปจฺฉิเม ภเว สมฺปตฺเต วาเสฏฺโฐ นาม พฺราหฺมโณฯ>
    text <๒๓๓>
      text <อสีติโกฏิ นิจโย ตสฺส ปุตฺโต อโหสหํ>
      text <เสโล อิติ มม นามํ ฉฬงฺเค ปารมิํ คโตฯ>
    text <๒๓๔>
      text <ชงฺฆาวิหารํ วิจรํ สสิสฺเสหิ ปุรกฺขโต>
      text <ชฏาภาริกภริตํ เกณิยํ นาม ตาปสํฯ>
    text <๒๓๕>
      text <ปฏิยตฺตาหุติํ ทิสฺวา อิทํ วจนมพฺรวิํ>
      text <อาวาโห วา วิวาโห วา ราชา วา เต นิมนฺติโตฯ>
    text <๒๓๖>
      text <อาหุติํ ยิฏฺฐุกาโมหํ พฺราหฺมเณ เทวสมฺมเต>
      text <น นิมนฺเตมิ ราชานํ อาหุตี เม น วิชฺชติฯ>
    text <๒๓๗>
      text <น จตฺถิ มยฺหมาวาโห วิวาโห เม น วิชฺชติ>
      text <สกฺยานํ นนฺทิชนโน เสฏฺโฐ โลเก สเทวเกฯ>
    text <๒๓๘>
      text <สพฺพโลกหิตตฺถาย สพฺพสตฺตสุขาวโห>
      text <โส เม นิมนฺติโต อชฺช ตสฺเสตํ ปฏิยาทนํฯ>
    text <๒๓๙>
      text <ติมฺพรูสกวณฺณาโภ อปฺปเมยฺโย อนูปโม>
      text <รูเปนาสทิโส พุทฺโธ สฺวาตนาย นิมนฺติโตฯ>
    text <๒๔๐>
      text <อุกฺกามุขปหฏฺโฐว ขทิรงฺคารสนฺนิโภ>
      text <วิชฺชูปโม มหาวีโร โส เม พุทฺโธ นิมนฺติโตฯ>
    text <๒๔๑>
      text <ปพฺพตคฺเค ยถา อจฺจิ ปุณฺณมาเยว จนฺทิมา>
      text <นฬคฺคิวณฺณสงฺกาโส โส เม พุทฺโธ นิมนฺติโตฯ>
    text <๒๔๒>
      text <อสมฺภีโต ภยาตีโต ภวนฺตกรโณ มุนิ>
      text <สีหูปโม มหาวีโร โส เม พุทฺโธ นิมนฺติโตฯ>
    text <๒๔๓>
      text <กุสโล พุทฺธธมฺเมหิ อปสยฺโห ปเรหิ โส>
      text <นาคูปโม มหาวีโร โส เม พุทฺโธ นิมนฺติโตฯ>
    text <๒๔๔>
      text <สทฺธมฺมาจารกุสโล พุทฺธนาโค อสาทิโส>
      text <อุสภูปโม มหาวีโร โส เม พุทฺโธ นิมนฺติโตฯ>
    text <๒๔๕>
      text <อนนฺตวณฺโณ อมิตยโส วิจิตฺตสพฺพลกฺขโณ>
      text <สกฺกูปโม มหาวีโร โส เม พุทฺโธ นิมนฺติโตฯ>
    text <๒๔๖>
      text <วสี คณี ปตาปี จ เตชสฺสี จ ทุราสโท>
      text <พฺรหฺมูปโม มหาวีโร โส เม พุทฺโธ นิมนฺติโตฯ>
    text <๒๔๗>
      text <ปตฺตธมฺโม ทสพโล พลาติพลปารโค>
      text <ธรณูปโม มหาวีโร โส เม พุทฺโธ นิมนฺติโตฯ>
    text <๒๔๘>
      text <สีลวีจิสมากิณฺโณ ธมฺมวิญฺญาณโขภิโต>
      text <อุทธูปโม มหาวีโร โส เม พุทฺโธ นิมนฺติโตฯ>
    text <๒๔๙>
      text <ทุราสโท ทุปฺปสโห อจโล อุคฺคโต พฺรหา>
      text <เนรูปโม มหาวีโร โส เม พุทฺโธ นิมนฺติโตฯ>
    text <๒๕๐>
      text <อนนฺตญาโณ อสมสโม อตุโล อคฺคตํ คโต>
      text <คคนูปโม มหาวีโร โส เม พุทฺโธ นิมนฺติโตฯ>
    stand <ปนฺนรสมํ ภาณวารํฯ>
    text <๒๕๑>
      text <ปติฏฺฐา ภยภีตานํ ตาโณ สรณคามินํ>
      text <อสฺสาสโก มหาวีโร โส เม พุทฺโธ นิมนฺติโตฯ>
    text <๒๕๒>
      text <อาสโย พุทฺธิมนฺตานํ ปุญฺญกฺเขตฺตํ สุเขสินํ>
      text <รตนากโร มหาวีโร โส เม พุทฺโธ นิมนฺติโตฯ>
    text <๒๕๓>
      text <อสฺสาสโก เวทกโร สามญฺญผลทายโก>
      text <เมฆูปโม มหาวีโร โส เม พุทฺโธ นิมนฺติโตฯ>
    text <๒๕๔>
      text <โลกจกฺขุ มหาเตโช สพฺพตมวิโนทโน>
      text <สูริยูปโม มหาวีโร โส เม พุทฺโธ นิมนฺติโตฯ>
    text <๒๕๕>
      text <อารมฺมณวิมุตฺตีสุ สภาวทสฺสโน มุนิ>
      text <จนฺทูปโม มหาวีโร โส เม พุทฺโธ นิมนฺติโตฯ>
    text <๒๕๖>
      text <พุทฺโธ สมุสฺสิโต โลเก ลกฺขเณหิ อลงฺกโต>
      text <อปฺปเมยฺโย มหาวีโร โส เม พุทฺโธ นิมนฺติโตฯ>
    text <๒๕๗>
      text <ยสฺส ญาณํ อปฺปเมยฺยํ สีลํ ยสฺส อนูปมํ>
      text <วิมุตฺติ อสทิสา ยสฺส โส เม พุทฺโธ นิมนฺติโตฯ>
    text <๒๕๘>
      text <ยสฺส ธีติ อสทิสา ถาโม ยสฺส อจินฺติโย>
      text <ยสฺส ปรกฺกโม เชฏฺโฐ โส เม พุทฺโธ นิมนฺติโตฯ>
    text <๒๕๙>
      text <ราโค โทโส จ โมโห จ วิสา สพฺเพ สมูหตา>
      text <อคทูปโม มหาวีโร โส เม พุทฺโธ นิมนฺติโตฯ>
    text <๒๖๐>
      text <กฺเลสพฺยาธิพหุทุกฺข สพฺพตมวิโนทโน>
      text <เวชฺชูปโม มหาวีโร โส เม พุทฺโธ นิมนฺติโตฯ>
    text <๒๖๑>
      text <พุทฺโธติ โภ ยํ วเทสิ โฆโสเปโส สุทุลฺลโภ>
      text <พุทฺโธ พุทฺโธติ สุตฺวาน ปีติ เม อุทปชฺชถฯ>
    text <๒๖๒>
      text <อพฺภนฺตรํ อคณฺหนฺตํ ปีติ เม พหิ นิจฺฉเร>
      text <โสหํ ปีติมโน สนฺโต อิทํ วจนมพฺรวิํฯ>
    text <๒๖๓>
      text <กหํ นุ โข โส ภควา โลกเชฏฺโฐ นราสโภ>
      text <ตตฺถ คนฺตฺวา นมสฺสิสฺสํ สามญฺญผลทายกํฯ>
    text <๒๖๔>
      text <ปคฺคยฺห ทกฺขิณํ พาหุํ เวทชาโต กตญฺชลี>
      text <อาจิกฺขิ เม ธมฺมราชํ โสกสลฺลวิโนทนํฯ>
    text <๒๖๕>
      text <อุเทนฺตํว มหาเมฆํ นีลํ อญฺชนสนฺนิภํ>
      text <สาครํ วิย ทิสฺสนฺตํ ปสฺสเสตํ มหาวนํฯ>
    text <๒๖๖>
      text <เอตฺถ โส วสเต พุทฺโธ อทนฺตทมโก มุนิ>
      text <วินยนฺโต จ เวเนยฺเย โพเธนฺโต โพธิปกฺขิเยฯ>
    text <๒๖๗>
      text <ปิปาสิโตว อุทกํ โภชนํว ชิฆจฺฉิโต>
      text <คาวี ยถา วจฺฉคิทฺธา เอวาหํ วิจินิํ ชินํฯ>
    text <๒๖๘>
      text <อาจารอุปจารญฺญู ธมฺมานุจฺฉวิสํวรํ>
      text <สิกฺขาเปมิ สเก สิสฺเส คจฺฉนฺเต ชินสนฺติกํฯ>
    text <๒๖๙>
      text <ทุราสทา ภควนฺโต สีหาว เอกจาริโน>
      text <ปเท ปทํ นิกฺขิปนฺตา อาคจฺเฉยฺยาถ มาณวาฯ>
    text <๒๗๐>
      text <อาสีวิโส ยถา โฆโร มิคราชาว เกสรี>
      text <มตฺโตว กุญฺชโร ทนฺตี เอวํ พุทฺธา ทุราสทาฯ>
    text <๒๗๑>
      text <อุกฺกาสิตญฺจ ขิปิตํ อชฺฌุเปกฺขิย มาณวา>
      text <ปเท ปทํ นิกฺขิปนฺตา อุเปถ พุทฺธสนฺติกํฯ>
    text <๒๗๒>
      text <ปฏิสลฺลานครุกา อปฺปสทฺทา ทุราสทา>
      text <ทุรูปสงฺกมา พุทฺธา ครู โหนฺติ สเทวเกฯ>
    text <๒๗๓>
      text <ยทาหํ ปญฺหํ ปุจฺฉามิ ปฏิสมฺโมทยามิ วา>
      text <อปฺปสทฺทา ตทา โหถ มุนิภูตาว ติฏฺฐถฯ>
    text <๒๗๔>
      text <ยํ โส เทเสติ สมฺพุทฺโธ เขมํ นิพฺพานปตฺติยา>
      text <ตเมวตฺถํ นิสาเมถ สทฺธมฺมสวนํ สุขํฯ>
    text <๒๗๕>
      text <อุปสงฺกมฺม สมฺพุทฺธํ สมฺโมทิํ มุนินา อหํ>
      text <ตํ กถํ วีติสาเรตฺวา ลกฺขเณ อุปธารยิํฯ>
    text <๒๗๖>
      text <ลกฺขเณ ทฺเว จ กงฺขามิ ปสฺสามิ ติํสลกฺขเณ>
      text <โกโสหิตวตฺถคุยฺหํ อิทฺธิยา ทสฺสยี มุนิฯ>
    text <๒๗๗>
      text <ชิวฺหํ นินฺนามยิตฺวาน กณฺณโสเต จ นาสิเก>
      text <ปฏิมสิ นลาฏนฺตํ เกวลํ ฉาทยี ชิโนฯ>
    text <๒๗๘>
      text <ตสฺสาหํ ลกฺขเณ ทิสฺวา ปริปุณฺเณ สพฺยญฺชเน>
      text <พุทฺโธติ นิฏฺฐํ คนฺตฺวาน สห สิสฺเสหิ ปพฺพชิํฯ>
    text <๒๗๙>
      text <สเตหิ ตีหิ สหิโต ปพฺพชิํ อนคาริยํ>
      text <อทฺธมาเส อสมฺปตฺเต สพฺเพ ปตฺตามฺห นิพฺพุติํฯ>
    text <๒๘๐>
      text <เอกโต กมฺมํ กตฺวาน ปุญฺญกฺเขตฺเต อนุตฺตเร>
      text <เอกโต สํสริตฺวาน เอกโต วินิวตฺตยุํฯ>
    text <๒๘๑>
      text <โคปานสิโย ทตฺวาน ปูคธมฺเม วสิํ อหํ>
      text <เตน กมฺเมน สุกเตน อฏฺฐ เหตู ลภามหํฯ>
    text <๒๘๒>
      text <ทิสาสุ ปูชิโต โหมิ โภคา จ อมิตา มม>
      text <ปติฏฺฐา โหมิ สพฺเพสํ ตาโส มม น วิชฺชติฯ>
    text <๒๘๓>
      text <พฺยาธโย เม น วิชฺชนฺติ ทีฆายุํ ปาลยามิ จ>
      text <สุขุมจฺฉวิโก โหมิ อาวาเส ปตฺถิเต วเส ฯ>
    text <๒๘๔>
      text <อฏฺฐ โคปานสี ทตฺวา ปูคธมฺเม วสิํ อหํ>
      text <ปฏิสมฺภิทารหตฺตญฺจ เอตํ เม อปรฏฺฐมํฯ>
    text <๒๘๕>
      text <สพฺพโวสิตโวสาโน กตกิจฺโจ อนาสโว>
      text <อฏฺฐโคปานสี นาม ตว ปุตฺโต มหามุนิฯ>
    text <๒๘๖>
      text <ปญฺจ ถมฺภานิ ทตฺวาน ปูคธมฺเม วสิํ อหํ>
      text <เตน กมฺเมน สุกเตน ปญฺจ เหตู ลภามหํฯ>
    text <๒๘๗>
      text <อจโล โหมิ เมตฺตาย อนูนงฺโค ภวามหํ>
      text <อาเทยฺยวจโน โหมิ น ธํเสมิ ยถา อหํฯ>
    text <๒๘๘>
      text <อภนฺตํ โหติ เม จิตฺตํ อขิโล โหมิ กสฺสจิ>
      text <เตน กมฺเมน สุกเตน วิมโล โหมิ สาสเนฯ>
    text <๒๘๙>
      text <สคารโว สปฺปติสฺโส กตกิจฺโจ อนาสโว>
      text <สาวโก เต มหาวีร ภิกฺขุ ตํ วนฺทเต มุนิฯ>
    text <๒๙๐>
      text <กตฺวา สุกตปลฺลงฺกํ สาลายํ ปญฺญเปสหํ>
      text <เตน กมฺเมน สุกเตน ปญฺจ เหตู ลภามหํฯ>
    text <๒๙๑>
      text <อุจฺเจ กุเล ปชายิตฺวา มหาโภโค ภวามหํ>
      text <สพฺพสมฺปตฺติโก โหมิ มจฺเฉรํ เม น วิชฺชติฯ>
    text <๒๙๒>
      text <คมเน ปตฺถิเต มยฺหํ ปลฺลงฺโก อุปติฏฺฐติ>
      text <สห ปลฺลงฺกเสฏฺเฐน คจฺฉามิ มม ปตฺถิตํฯ>
    text <๒๙๓>
      text <เตน ปลฺลงฺกทาเนน ตมํ สพฺพํ วิโนทยิํ>
      text <สพฺพาภิญฺญาพลปฺปตฺโต เถโร วนฺทติ ตํ มุนิฯ>
    text <๒๙๔>
      text <ปรกิจฺจตฺตกิจฺจานิ สพฺพกิจฺจานิ สาธยิํ>
      text <เตน กมฺเมน สุกเตน ปาวิสิํ อภยํ ปุรํฯ>
    text <๒๙๕>
      text <ปรินิฏฺฐิตสาลมฺหิ ปริโภคมทาสหํ>
      text <เตน กมฺเมน สุกเตน เสฏฺฐตฺตํ อชฺฌุปาคโตฯ>
    text <๒๙๖>
      text <เย เกจิ ทมกา โลเก หตฺถิอสฺเส ทเมนฺติ เย>
      text <กริตฺวา การณา นานา ทารุเณน ทเมนฺติ เตฯ>
    text <๒๙๗>
      text <น เหวํ ตฺวํ มหาวีร ทเมสิ นรนาริโย>
      text <อทณฺเฑน อสตฺเถน ทเมสิ อุตฺตเม ทเมฯ>
    text <๒๙๘>
      text <ทานสฺส วณฺเณ กิตฺเตนฺโต เทสนากุสโล มุนิ>
      text <เอกปญฺหํ กเถนฺโตว โพเธสิ ติสเต มุนิฯ>
    text <๒๙๙>
      text <ทนฺตา มยํ สารถินา สุวิมุตฺตา อนาสวา>
      text <สพฺพาภิญฺญาพลปตฺตา นิพฺพุตา อุปธิกฺขเยฯ>
    text <๓๐๐>
      text <สตสหสฺสิโต กปฺเป ยํ ทานมททิํ ตทา>
      text <อติกฺกนฺตา ภยา สพฺเพ สาลาทานสฺสิทํ ผลํฯ>
    text <๓๐๑>
      text <กิเลสา ฌาปิตา มยฺหํ…เป … วิหรามิ อนาสโวฯ>
    text <๓๐๒>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๓๐๓>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ อายสฺมา เสโล สปริโส ภควโต สนฺติเก อิมา คาถาโย อภาสิตฺถาติฯ>
    stand <เสลตฺเถรสฺสาปทานํ ทุติยํฯ>
  text <๓ สพฺพกิตฺติกตฺเถรอปทานํ>
    text <๓๐๔>
      text <กณิการํว ชลิตํ ทีปรุกฺขํว อุชฺชลํ>
      text <โอสธิํว วิโรจนฺตํ วิชฺชุตํ คคเน ยถาฯ>
    text <๓๐๕>
      text <อสมฺภีตํ อนุตฺตาสิํ มิคราชํว เกสริํ>
      text <ญาณาโลกํ ปกาเสนฺตํ มทฺทนฺตํ ติตฺถิเย คเณฯ>
    text <๓๐๖>
      text <อุทฺธรนฺตํ อิมํ โลกํ ฉิทฺทนฺตํ สพฺพสํสยํ>
      text <คชฺชนฺตํ มิคราชํว อทฺทสํ โลกนายกํฯ>
    text <๓๐๗>
      text <ชฏาชินธโร อาสิํ พฺรหา อุชุ ปตาปวา>
      text <วากจีรํ คเหตฺวาน ปาทมูเล อปตฺถริํฯ>
    text <๓๐๘>
      text <กาฬานุสาริยํ คยฺห อนุลิมฺปิํ ตถาคตํ>
      text <สมฺพุทฺธมนุลิมฺเปตฺวา สนฺถวิํ โลกนายกํฯ>
    text <๓๐๙>
      text <สมุทฺธรสิมํ โลกํ โอฆติณฺณ มหามุนิ>
      text <ญาณาโลเกน โชเตสิ นาวฏํ ญาณมุตฺตมํฯ>
    text <๓๑๐>
      text <ธมฺมจกฺกํ ปวตฺเตสิ มทฺทเส ปรติตฺถิเย>
      text <อุสโภ ชิตสงฺคาโม สมฺปกมฺเปสิ เมทนิํฯ>
    text <๓๑๑>
      text <มหาสมุทฺเท อูมิโย เวลนฺตมฺหิ ปภิชฺชเร>
      text <ตเถว ตว ญาณมฺหิ สพฺพทิฏฺฐี ปภิชฺชเรฯ>
    text <๓๑๒>
      text <สุขุมจฺฉิกชาเลน สรมฺหิ สมฺปตานิเต>
      text <อนฺโตชาลิกตา ปาณา ปีฬิตา โหนฺติ ตาวเทฯ>
    text <๓๑๓>
      text <ตเถว ติตฺถิยา โลเก ปุถุปาสณฺฑนิสฺสิตา>
      text <อนฺโตญาณวเร ตุยฺหํ ปริวตฺตนฺติ มาริสฯ>
    text <๓๑๔>
      text <ปติฏฺฐา วุยฺหตํ โอเฆ ตฺวญฺหิ นาโถ อพนฺธุนํ>
      text <ภยฏฺฏิตานํ สรณํ มุตฺติตฺถีนํ ปรายณํฯ>
    text <๓๑๕>
      text <เอกวีโร อสทิโส เมตฺตากรุณสญฺจโย>
      text <อสโม สุสโม สนฺโต วสี ตาที ชิตญฺชโยฯ>
    text <๓๑๖>
      text <ธีโร วิคตสมฺโมโห อเนโช อกถํกถี>
      text <ตุสิโต วนฺตโทโสสิ นิมฺมโล สํยโต สุจิฯ>
    text <๓๑๗>
      text <สงฺคาติโค หตมโท เตวิชฺโช ติภวนฺตโค>
      text <สีมาติโค ธมฺมครุ คตตฺโถ หิตวพฺภุโต ฯ>
    text <๓๑๘>
      text <ตารโก ตฺวํ ยถา นาวา นิธีวสฺสาสการโก>
      text <อสมฺภีโต ยถา สีโห คชราชาว ทปฺปิโตฯ>
    text <๓๑๙>
      text <โถเมตฺวา ทสคาถาหิ ปทุมุตฺตรํ มหายสํ>
      text <วนฺทิตฺวา สตฺถุโน ปาเท ตุณฺหี อฏฺฐาสหํ ตทาฯ>
    text <๓๒๐>
      text <ปทุมุตฺตโร โลกวิทู อาหุตีนํ ปฏิคฺคโห>
      text <ภิกฺขุสงฺเฆ ฐิโต สตฺถา อิมา คาถา อภาสถฯ>
    text <๓๒๑>
      text <โย เม สีลญฺจ ญาณญฺจ สทฺธมฺมญฺจาปิ วณฺณยิ>
      text <ตมหํ กิตฺตยิสฺสามิ สุณาถ มม ภาสโตฯ>
    text <๓๒๒>
      text <สฏฺฐิ กปฺปสหสฺสานิ เทวโลเก รมิสฺสติ>
      text <อญฺเญ เทเวภิภวิตฺวา อิสฺสรํ การยิสฺสติฯ>
    text <๓๒๓>
      text <โส ปจฺฉา ปพฺพชิตฺวาน สุกฺกมูเลน โจทิโต>
      text <โคตมสฺส ภควโต สาสเน ปพฺพชิสฺสติฯ>
    text <๓๒๔>
      text <ปพฺพชิตฺวาน กาเยน ปาปกมฺมํ วิวชฺชิย>
      text <สพฺพาสเว ปริญฺญาย นิพฺพายิสฺสตินาสโวฯ>
    text <๓๒๕>
      text <ยถาปิ เมโฆ ถนยํ ตปฺเปติ เมทินิํ อิมํ>
      text <ตเถว ตฺวํ มหาวีร ธมฺเมน ตปฺปยี มมํฯ>
    text <๓๒๖>
      text <สีลํ ปญฺญญฺจ ธมฺมญฺจ ถวิตฺวา โลกนายกํ>
      text <ปตฺโตมฺหิ ปรมํ สนฺติํ นิพฺพานํ ปทมจฺจุตํฯ>
    text <๓๒๗>
      text <อโห นูน ส ภควา จิรํ ติฏฺเฐยฺย จกฺขุมา>
      text <อญฺญาตญฺจ วิชาเนยฺยุํ ผุเสยฺยุํ อมตํ ปทํฯ>
    text <๓๒๘>
      text <อยํ เม ปจฺฉิมา ชาติ ภวา สพฺเพ สมูหตา>
      text <สพฺพาสเว ปริญฺญาย วิหรามิ อนาสโวฯ>
    text <๓๒๙>
      text <สตสหสฺสิโต กปฺเป ยํ พุทฺธมภิโถมยิํ>
      text <ทุคฺคติํ นาภิชานามิ กิตฺตนาย อิทํ ผลํฯ>
    text <๓๓๐>
      text <กิเลสา ฌาปิตา มยฺหํ ภวา สพฺเพ สมูหตา>
      text <สพฺพาสวา ปริกฺขีณา นตฺถิ ทานิ ปุนพฺภโวฯ>
    text <๓๓๑>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๓๓๒>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ อายสฺมา สพฺพกิตฺติโก เถโร อิมา คาถาโย อภาสิตฺถาติฯ>
    stand <สพฺพกิตฺติกตฺเถรสฺสาปทานํ ตติยํฯ>
  text <๔ มธุทายกตฺเถรอปทานํ>
    text <๓๓๓>
      text <สินฺธุยา นทิยา ตีเร สุกโต อสฺสโม มม>
      text <ตตฺถ วาเจมหํ สิสฺเส อิติหาสํ สลกฺขณํฯ>
    text <๓๓๔>
      text <ธมฺมกามา วินีตา เต โสตุกามา สุสาสนํ>
      text <ฉฬงฺเค ปารมิปฺปตฺตา สินฺธุกูเล วสนฺติ เตฯ>
    text <๓๓๕>
      text <อุปฺปาตคมเน เจว ลกฺขเณสุ จ โกวิทา>
      text <อุตฺตมตฺถํ คเวสนฺตา วสนฺติ วิปิเน ตทาฯ>
    text <๓๓๖>
      text <สุเมโธ นาม สมฺพุทฺโธ โลเก อุปฺปชฺชิ ตาวเท>
      text <อมฺหากํ อนุกมฺปนฺโต อุปาคจฺฉิ วินายโกฯ>
    text <๓๓๗>
      text <อุปาคตํ มหาวีรํ สุเมธํ โลกนายกํ>
      text <ติณสนฺถารกํ กตฺวา โลกเชฏฺฐสฺสทาสหํฯ>
    text <๓๓๘>
      text <วิปินาโต มธุํ คยฺห พุทฺธเสฏฺฐสฺสทาสหํ>
      text <สมฺพุทฺโธ ปริภุญฺชิตฺวา อิทํ วจนมพฺรวิฯ>
    text <๓๓๙>
      text <โย ตํ อทาสิ มธุํ เม ปสนฺโน เสหิ ปาณิภิ>
      text <ตมหํ กิตฺตยิสฺสามิ สุณาถ มม ภาสโตฯ>
    text <๓๔๐>
      text <อิมินา มธุทาเนน ติณสนฺถารเกน จ>
      text <ติํส กปฺปสหสฺสานิ เทวโลเก รมิสฺสติฯ>
    text <๓๔๑>
      text <ติํส กปฺปสหสฺสมฺหิ โอกฺกากกุลสมฺภโว>
      text <โคตโม นาม โคตฺเตน สตฺถา โลเก ภวิสฺสติฯ>
    text <๓๔๒>
      text <ตสฺส ธมฺเมสุ ทายาโท โอรโส ธมฺมนิมฺมิโต>
      text <สพฺพาสเว ปริญฺญาย นิพฺพายิสฺสตินาสโวฯ>
    text <๓๔๓>
      text <เทวโลกา อิธาคนฺตฺวา มาตุกุจฺฉิํ อุปาคเต>
      text <มธุวสฺสํ ปวสฺสิตฺถ ฉาทยํ มธุนา มหิํฯ>
    text <๓๔๔>
      text <มยิ นิกฺขนฺตมตฺตมฺหิ กุจฺฉิยา จ สุทุตฺตรา>
      text <ตตฺราปิ มธุวสฺสํ เม วสฺสเต นิจฺจกาลิกํฯ>
    text <๓๔๕>
      text <อคารา อภินิกฺขมฺม ปพฺพชิํ อนคาริยํ>
      text <ลาภี อนฺนสฺส ปานสฺส มธุทานสฺสิทํ ผลํฯ>
    text <๓๔๖>
      text <สพฺพกามสมิทฺโธหํ ภวิตฺวา เทวมานุเส>
      text <เตเนว มธุทาเนน ปตฺโตมฺหิ อาสวกฺขยํฯ>
    text <๓๔๗>
      text <วุฏฺฐมฺหิ เทเว จตุรงฺคุเล ติเณ สมฺปุปฺผิเต ธรณีรุเห สญฺฉนฺเน>
      text <สุญฺเญ ฆเร มณฺฑปรุกฺขมูลเก วสามิ นิจฺจํ สุขิโต อนาสโวฯ>
    text <๓๔๘>
      text <มชฺเฌ มหนฺเต หีเน จ ภเว สพฺเพ อติกฺกมิํ>
      text <อชฺช เม อาสวา ขีณา นตฺถิ ทานิ ปุนพฺภโวฯ>
    text <๓๔๙>
      text <ติํสกปฺปสหสฺสมฺหิ ยํ ทานมททิํ ตทา>
      text <ทุคฺคติํ นาภิชานามิ มธุทานสฺสิทํ ผลํฯ>
    text <๓๕๐>
      text <กิเลสา ฌาปิตา มยฺหํ ภวา สพฺเพ สมูหตา>
      text <สพฺพาสวา ปริกฺขีณา นตฺถิ ทานิ ปุนพฺภโวฯ>
    text <๓๕๑>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๓๕๒>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ อายสฺมา มธุทายโก เถโร อิมา คาถาโย อภาสิตฺถาติฯ>
    stand <มธุทายกตฺเถรสฺสาปทานํ จตุตฺถํฯ>
  text <๕ ปทุมกูฏาคาริยตฺเถรอปทานํ>
    text <๓๕๓>
      text <ปิยทสฺสี นาม ภควา สยมฺภู โลกนายโก>
      text <วิเวกกาโม สมฺพุทฺโธ สมาธิกุสโล มุนิฯ>
    text <๓๕๔>
      text <วนสณฺฑํ สโมคยฺห ปิยทสฺสี มหามุนิ>
      text <ปํสุกูลํ ปตฺถริตฺวา นิสีทิ ปุริสุตฺตโมฯ>
    text <๓๕๕>
      text <มิคลุทฺโท ปุเร อาสิํ อรญฺเญ กานเน อหํ>
      text <ปสทํ มิคเมสนฺโต อาหิณฺฑามิ อหํ ตทาฯ>
    text <๓๕๖>
      text <ตตฺถทฺทสาสิํ สมฺพุทฺธํ โอฆติณฺณมนาสวํ>
      text <ปุปฺผิตํ สาลราชํว สตรํสิํว อุคฺคตํฯ>
    text <๓๕๗>
      text <ทิสฺวานหํ เทวเทวํ ปิยทสฺสิํ มหายสํ>
      text <ชาตสฺสรํ สโมคยฺห ปทุมํ อาหริํ ตทาฯ>
    text <๓๕๘>
      text <อาหริตฺวาน ปทุมํ สตปตฺตํ มโนรมํ>
      text <กูฏาคารํ กริตฺวาน ฉาทยิํ ปทุเมนหํฯ>
    text <๓๕๙>
      text <อนุกมฺปโก การุณิโก ปิยทสฺสี มหามุนิ>
      text <สตฺตรตฺตินฺทิวํ พุทฺโธ กูฏาคาเร วสี ชิโนฯ>
    text <๓๖๐>
      text <ปุราณํ ฉฑฺฑยิตฺวาน นเวน ฉาทยิํ อหํ>
      text <อญฺชลิํ ปคฺคเหตฺวาน อฏฺฐาสิํ ตาวเท อหํฯ>
    text <๓๖๑>
      text <วุฏฺฐหิตฺวา สมาธิมฺหา ปิยทสฺสี มหามุนิ>
      text <ทิสํ อนุวิโลเกนฺโต นิสีทิ โลกนายโกฯ>
    text <๓๖๒>
      text <ตทา สุทสฺสโน นาม อุปฏฺฐาโก มหิทฺธิโก>
      text <จิตฺตมญฺญาย พุทฺธสฺส ปิยทสฺสิสฺส สตฺถุโนฯ>
    text <๓๖๓>
      text <อสีติยา สหสฺเสหิ ภิกฺขูหิ ปริวาริโต>
      text <วนนฺเต สุขมาสีนํ อุเปสิ โลกนายกํฯ>
    text <๓๖๔>
      text <ยาวตา วนสณฺฑมฺหิ อธิวตฺถา จ เทวตา>
      text <พุทฺธสฺส จิตฺตมญฺญาย สพฺเพ สนฺนิปตุํ ตทาฯ>
    text <๓๖๕>
      text <สมาคเตสุ ยกฺเขสุ กุมฺภณฺเฑ สหรกฺขเส>
      text <ภิกฺขุสงฺเฆ จ สมฺปตฺเต คาถา ปพฺยาหรี ชิโนฯ>
    text <๓๖๖>
      text <โย มํ สตฺตาหํ ปูเชสิ อาวาสญฺจ อกาสิ เม>
      text <ตมหํ กิตฺตยิสฺสามิ สุณาถ มม ภาสโตฯ>
    text <๓๖๗>
      text <สุทุทฺทสํ สุนิปุณํ คมฺภีรํ สุปฺปกาสิตํ>
      text <ญาเณน กิตฺตยิสฺสามิ สุณาถ มม ภาสโตฯ>
    text <๓๖๘>
      text <จตุทฺทสานิ กปฺปานิ เทวรชฺชํ กริสฺสติ>
      text <กูฏาคารํ มหนฺตสฺส ปทฺมปุปฺเผหิ ฉาทิตํฯ>
    text <๓๖๙>
      text <อากาเส ธารยิสฺสติ ปุปฺผกมฺมสฺสิทํ ผลํ>
      text <จตุพฺพีเส กปฺปสเต โวกิณฺณํ สํสริสฺสติฯ>
    text <๓๗๐>
      text <ตตฺถ ปุปฺผมยํ พฺยมฺหํ อากาเส ธารยิสฺสติ>
      text <ยถา ปทุมปตฺตมฺหิ โตยํ น อุปลิมฺปติฯ>
    text <๓๗๑>
      text <ตเถวีมสฺส ญาณมฺหิ กิเลสา โนปลิมฺปเร>
      text <มนสา วินิวฏฺเฏตฺวา ปญฺจ นีวรเณ อยํฯ>
    text <๓๗๒>
      text <จิตฺตํ ชเนตฺวา เนกฺขมฺเม อคารา ปพฺพชิสฺสติ>
      text <ตโต ปุปฺผมเย พฺยมฺเห ธาเรนฺเต นิกฺขมิสฺสติฯ>
    text <๓๗๓>
      text <รุกฺขมูเล วสนฺตสฺส นิปกสฺส สตีมโต>
      text <ตตฺถ ปุปฺผมยํ พฺยมฺหํ มตฺถเก ธารยิสฺสติฯ>
    text <๓๗๔>
      text <จีวรํ ปิณฺฑปาตญฺจ ปจฺจยํ สยนาสนํ>
      text <ทตฺวาน ภิกฺขุสงฺฆสฺส นิพฺพายิสฺสตินาสโวฯ>
    text <๓๗๕>
      text <กูฏาคาเรน จรตา ปพฺพชฺชํ อภินิกฺขมิํ>
      text <รุกฺขมูเล วสนฺตมฺปิ กูฏาคารํ ธรียติฯ>
    text <๓๗๖>
      text <จีวเร ปิณฺฑปาเต จ เจตนา เม น วิชฺชติ>
      text <ปุญฺญกมฺเมน สํยุตฺโต ลภามิ ปรินิฏฺฐิตํฯ>
    text <๓๗๗>
      text <คณนาโต อสงฺเขยฺยา กปฺปโกฏี พหู มม>
      text <ริตฺตกา เต อติกฺกนฺตา ปมุตฺตา โลกนายกาฯ>
    text <๓๗๘>
      text <อฏฺฐารเส กปฺปสเต ปิยทสฺสี วินายโก>
      text <ตมหํ ปยิรุปาสิตฺวา อิมํ โยนิํ อุปาคโตฯ>
    text <๓๗๙>
      text <อิธ ปสฺสามิ สมฺพุทฺธํ อโนมํ นาม จกฺขุมํ>
      text <ตมหํ อุปคนฺตฺวาน ปพฺพชิํ อนคาริยํฯ>
    text <๓๘๐>
      text <ทุกฺขสฺสนฺตกโร พุทฺโธ มคฺคํ เม เทสยี ชิโน>
      text <ตสฺส ธมฺมํ สุณิตฺวาน ปตฺโตมฺหิ อจลํ ปทํฯ>
    text <๓๘๑>
      text <โตสยิตฺวาน สมฺพุทฺธํ โคตมํ สกฺยปุงฺควํ>
      text <สพฺพาสเว ปริญฺญาย วิหรามิ อนาสโวฯ>
    text <๓๘๒>
      text <อฏฺฐารเส กปฺปสเต ยํ พุทฺธมภิปูชยิํ>
      text <ทุคฺคติํ นาภิชานามิ พุทฺธปูชายิทํ ผลํฯ>
    text <๓๘๓>
      text <กิเลสา ฌาปิตา มยฺหํ ภวา สพฺเพ สมูหตา>
      text <สพฺพาสวา ปริกฺขีณา นตฺถิ ทานิ ปุนพฺภโวฯ>
    text <๓๘๔>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๓๘๕>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ อายสฺมา ปทุมกูฏาคาริโย เถโร อิมา คาถาโย อภาสิตฺถาติฯ>
    stand <ปทุมกูฏาคาริยตฺเถรสฺสาปทานํ ปญฺจมํฯ>
  text <๖ พากุลตฺเถรอปทานํ>
    text <๓๘๖>
      text <หิมวนฺตสฺสาวิทูเร โสภิโต นาม ปพฺพโต>
      text <อสฺสโม สุกโต มยฺหํ สกสิสฺเสหิ มาปิโตฯ>
    text <๓๘๗>
      text <มณฺฑปา จ พหู ตตฺถ ปุปฺผิตา สินฺทุวารกา>
      text <กปิตฺถา จ พหู ตตฺถ ปุปฺผิตา ชีวชีวกา ฯ>
    text <๓๘๘>
      text <นิคฺคุณฺฑิโย พหู ตตฺถ พทรามลกานิ จ>
      text <ผารุสกา อลาพู จ ปุณฺฑรีกา จ ปุปฺผิตาฯ>
    text <๓๘๙>
      text <อาฬกา เพลุวา ตตฺถ กทลี มาตุลุงฺคกา>
      text <มหานามา พหู ตตฺถ อชฺชุนา จ ปิยงฺคุกาฯ>
    text <๓๙๐>
      text <โกสมฺพา สฬลา นิมฺพา นิคฺโรธา จ กปิตฺถนา>
      text <เอทิโส อสฺสโม มยฺหํ สสิสฺโสหํ ตหิํ วสิํฯ>
    text <๓๙๑>
      text <อโนมทสฺสี ภควา สยมฺภู โลกนายโก>
      text <คเวสํ ปฏิสลฺลานํ มมสฺสมมุปาคมิฯ>
    text <๓๙๒>
      text <อุเปตมฺหิ มหาวีเร อโนมทสฺสิมหายเส>
      text <ขเณน โลกนาถสฺส วาตาพาโธ สมุฏฺฐหิฯ>
    text <๓๙๓>
      text <วิจรนฺโต อรญฺญมฺหิ อทฺทสํ โลกนายกํ>
      text <อุปคนฺตฺวาน สมฺพุทฺธํ จกฺขุมนฺตํ มหายสํฯ>
    text <๓๙๔>
      text <อิริยญฺจาปิ ทิสฺวาน อุปลกฺเขสหํ ตทา>
      text <อสํสยญฺหิ พุทฺธสฺส พฺยาธิ โน อุทปชฺชถฯ>
    text <๓๙๕>
      text <ขิปฺปํ อสฺสมมาคญฺฉิํ มม สิสฺสาน สนฺติเก>
      text <เภสชฺชํ กตฺตุกาโมหํ สิสฺเส อามนฺตยิํ ตทาฯ>
    text <๓๙๖>
      text <ปฏิสฺสุณิตฺวาน เม วากฺยํ สิสฺสา สพฺเพ สคารวา>
      text <เอกชฺฌํ สนฺนิปติํสุ สตฺถุคารวตา มมฯ>
    text <๓๙๗>
      text <ขิปฺปํ ปพฺพตมารุยฺห สพฺโพสธมหาสหํ>
      text <ปานียโยคํ กตฺวาน พุทฺธเสฏฺฐสฺสทาสหํฯ>
    text <๓๙๘>
      text <ปริภุตฺเต มหาวีเร สพฺพญฺญุโลกนายเก>
      text <ขิปฺปํ วาโต วูปสมิ สุคตสฺส มเหสิโนฯ>
    text <๓๙๙>
      text <ปสฺสทฺธํ ทรถํ ทิสฺวา อโนมทสฺสี มหายโส>
      text <สกาสเน นิสีทิตฺวา อิมา คาถา อภาสถฯ>
    text <๔๐๐>
      text <โย เม ปาทาสิ เภสชฺชํ พฺยาธิญฺจ สมยี มม>
      text <ตมหํ กิตฺตยิสฺสามิ สุณาถ มม ภาสโตฯ>
    text <๔๐๑>
      text <กปฺปสตสหสฺสานิ เทวโลเก รมิสฺสติ>
      text <วาทิเต ตูริเย ตตฺถ โมทิสฺสติ สทา อยํฯ>
    text <๔๐๒>
      text <มนุสฺสโลกมาคนฺตฺวา สุกฺกมูเลน โจทิโต>
      text <สหสฺสกฺขตฺตุํ ราชา จ จกฺกวตฺตี ภวิสฺสติฯ>
    text <๔๐๓>
      text <ปญฺจปญฺญาสกปฺปมฺหิ อโนโม นาม ขตฺติโย>
      text <จาตุรนฺโต วิชิตาวี ชมฺพุมณฺฑสฺส อิสฺสโรฯ>
    text <๔๐๔>
      text <สตฺตรตนสมฺปนฺโน จกฺกวตฺตี มหพฺพโล>
      text <ตาวติํเสปิ โขเภตฺวา อิสฺสรํ การยิสฺสติฯ>
    text <๔๐๕>
      text <เทวภูโต มนุสฺโส วา อปฺปาพาโธ ภวิสฺสติ>
      text <ปริคฺคหํ วิวชฺเชตฺวา พฺยาธิํ โลเก ตริสฺสติฯ>
    text <๔๐๖>
      text <อปฺปริเมยฺเย อิโต กปฺเป โอกฺกากกุลสมฺภโว>
      text <โคตโม นาม โคตฺเตน สตฺถา โลเก ภวิสฺสติฯ>
    text <๔๐๗>
      text <ตสฺส ธมฺเมสุ ทายาโท โอรโส ธมฺมนิมฺมิโต>
      text <สพฺพาสเว ปริญฺญาย นิพฺพายิสฺสตินาสโวฯ>
    text <๔๐๘>
      text <กิเลเส ฌาปยิตฺวาน ตณฺหาโสตํ ตริสฺสติ>
      text <พากุโล นาม นาเมน เหสฺสติ สตฺถุ สาวโกฯ>
    text <๔๐๙>
      text <อิทํ สพฺพํ อภิญฺญาย โคตโม สกฺยปุงฺคโว>
      text <ภิกฺขุสงฺเฆ นิสีทิตฺวา เอตทคฺเค ฐเปสฺสติฯ>
    text <๔๑๐>
      text <อโนมทสฺสี ภควา สยมฺภู โลกนายโก>
      text <วิเวกานุวิโลเกนฺโต มมสฺสมมุปาคมิฯ>
    text <๔๑๑>
      text <อุปาคตํ มหาวีรํ สพฺพญฺญุํ โลกนายกํ>
      text <สพฺโพสเธน ตปฺเปสิํ ปสนฺโน เสหิ ปาณิภิฯ>
    text <๔๑๒>
      text <ตสฺส เม สุกตํ กมฺมํ สุเขตฺเต พีชสมฺปทา>
      text <เขเปตุํ เนว สกฺโกมิ ตทา หิ สุกตํ มมฯ>
    text <๔๑๓>
      text <ลาภา มม สุลทฺธํ เม โยหํ อทฺทกฺขิ นายกํ>
      text <เตน กมฺมาวเสเสน ปตฺโตมฺหิ อจลํ ปทํฯ>
    text <๔๑๔>
      text <สพฺพเมตํ อภิญฺญาย โคตโม สกฺยปุงฺคโว>
      text <ภิกฺขุสงฺเฆ นิสีทิตฺวา เอตทคฺเค ฐเปสิ มํฯ>
    text <๔๑๕>
      text <อปริเมยฺเย อิโต กปฺเป ยํ กมฺมมกริํ ตทา>
      text <ทุคฺคติํ นาภิชานามิ เภสชฺชสฺส อิทํ ผลํฯ>
    text <๔๑๖>
      text <กิเลสา ฌาปิตา มยฺหํ ภวา สพฺเพ สมูหตา>
      text <สพฺพาสวา ปริกฺขีณา นตฺถิ ทานิ ปุนพฺภโวฯ>
    text <๔๑๗>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๔๑๘>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
      text <อิตฺถํ สุทํ อายสฺมา พากุโล เถโร อิมา คาถาโย อภาสิตฺถาติ>
    stand <พากุลตฺเถรสฺสาปทานํ ฉฏฺฐํฯ>
  text <๗ คิริมานนฺทตฺเถรอปทานํ>
    text <๔๑๙>
      text <ภริยา เม กาลงฺกตา ปุตฺโต สีวถิกํ คโต>
      text <มาตา ปิตา มตา ภาตา เอกจิตมฺหิ ฑยฺหเรฯ>
    text <๔๒๐>
      text <เตน โสเกน สนฺตตฺโต กิโส ปณฺฑุ อโหสหํ>
      text <จิตฺตกฺเขโป จ เม อาสิ เตน โสเกน อฏฺฏิโตฯ>
    text <๔๒๑>
      text <โสกสลฺลปเรโตหํ วนนฺตมุปสงฺกมิํ>
      text <ปวตฺตผลํ ภุญฺชิตฺวา รุกฺขมูเล วสามหํฯ>
    text <๔๒๒>
      text <สุเมโธ นาม สมฺพุทฺโธ ทุกฺขสฺสนฺตกโร ชิโน>
      text <มมุทฺธริตุกาโม โส อาคญฺฉิ มม สนฺติกํฯ>
    text <๔๒๓>
      text <ปทสทฺทํ สุณิตฺวาน สุเมธสฺส มเหสิโน>
      text <ปคฺคเหตฺวานหํ สีสํ อุลฺโลเกสิํ มหามุนิํฯ>
    text <๔๒๔>
      text <อุปาคเต มหาวีเร ปีติ เม อุทปชฺชถ>
      text <ตทาสิเมกคฺคมโน ทิสฺวา ตํ โลกนายกํฯ>
    text <๔๒๕>
      text <สติํ ปฏิลภิตฺวาน ปณฺณมุฏฺฐิมทาสหํ>
      text <นิสีทิ ภควา ตตฺถ อนุกมฺปาย จกฺขุมาฯ>
    text <๔๒๖>
      text <นิสชฺช ตตฺถ ภควา สุเมโธ โลกนายโก>
      text <ธมฺมํ เม กถยี พุทฺโธ โสกสลฺลวิโนทนํฯ>
    text <๔๒๗>
      text <อนวฺหิตา ตโต อาคุํ อนนุญฺญาตา อิโต คตา>
      text <ยถาคตา ตถา คตา ตตฺถ กา ปริเทวนาฯ>
    text <๔๒๘>
      text <ยถาปิ ปถิกา สตฺตา วสฺสมานาย วุฏฺฐิยา>
      text <สภณฺฑา อุปคจฺฉนฺติ วสฺสสฺสาปตนาย เตฯ>
    text <๔๒๙>
      text <วสฺเส จ เต โอรมิเต สมฺปยนฺติ ยทิจฺฉกํ>
      text <เอวํ มาตา ปิตา ตุยฺหํ ตตฺถ กา ปริเทวนาฯ>
    text <๔๓๐>
      text <อาคนฺตุกา ปาหุนกา จลิเตริตกมฺปิตา>
      text <เอวํ มาตา ปิตา ตุยฺหํ ตตฺถ กา ปริเทวนาฯ>
    text <๔๓๑>
      text <ยถาปิ อุรโค ชิณฺณํ หิตฺวา คจฺฉติ สํ ตจํ>
      text <เอวํ มาตา ปิตา ตุยฺหํ สํ ตนุํ อิธ หียเรฯ>
    text <๔๓๒>
      text <พุทฺธสฺส คิรมญฺญาย โสกสลฺลํ วิวชฺชยิํ>
      text <ปาโมชฺชํ ชนยิตฺวาน พุทฺธเสฏฺฐํ อวนฺทหํฯ>
    text <๔๓๓>
      text <วนฺทิตฺวาน มหานาคํ ปูชยิํ คิริมญฺชริํ>
      text <ทิพฺพคนฺธํ สมฺปวนฺตํ สุเมธํ โลกนายกํฯ>
    text <๔๓๔>
      text <ปูชยิตฺวาน สมฺพุทฺธํ สิเร กตฺวาน อญฺชลิํ>
      text <อนุสฺสรํ คุณคฺคานิ สนฺถวิํ โลกนายกํฯ>
    text <๔๓๕>
      text <นิตฺติณฺโณสิ มหาวีร สพฺพญฺญุ โลกนายก>
      text <สพฺเพ สตฺเต อุทฺธรสิ ญาเณน ตฺวํ มหามุเนฯ>
    text <๔๓๖>
      text <วิมติํ ทฺเวฬฺหกํ วาปิ สญฺฉินฺทสิ มหามุเน>
      text <ปฏิปาเทสิ เม มคฺคํ ตว ญาเณน จกฺขุมฯ>
    text <๔๓๗>
      text <อรหา วสิปตฺตา จ ฉฬภิญฺญา มหิทฺธิกา>
      text <อนฺตลิกฺขจรา ธีรา ปริวาเรนฺติ ตาวเทฯ>
    text <๔๓๘>
      text <ปฏิปนฺนา จ เสขา จ ผลฏฺฐา สนฺติ สาวกา>
      text <สูโรทเยว ปทุมา ปุปฺผนฺติ ตว สาวกาฯ>
    text <๔๓๙>
      text <มหาสมุทฺโทวกฺโขโภ อตุโลปิ ทุรุตฺตโร>
      text <เอวํ ญาเณน สมฺปนฺโน อปฺปเมยฺโยสิ จกฺขุมฯ>
    text <๔๔๐>
      text <วนฺทิตฺวาหํ โลกชินํ จกฺขุมนฺตํ มหายสํ>
      text <ปุถุ ทิสา นมสฺสนฺโต ปฏิกุฏิโก อคญฺฉหํฯ>
    text <๔๔๑>
      text <เทวโลกา จวิตฺวาน สมฺปชาโน ปติสฺสโต>
      text <โอกฺกมิํ มาตุยา กุจฺฉิํ สนฺธาวนฺโต ภวาภเวฯ>
    text <๔๔๒>
      text <อคารา อภินิกฺขมฺม ปพฺพชิํ อนคาริยํ>
      text <อาตาปี นิปโก ฌายี ปฏิสลฺลานโคจโรฯ>
    text <๔๔๓>
      text <ปธานํ ปทหิตฺวาน โตสยิตฺวา มหามุนิํ>
      text <จนฺโทวพฺภฆนา มุตฺโต วิจรามิ อหํ สทาฯ>
    text <๔๔๔>
      text <วิเวกมนุยุตฺโตมฺหิ อุปสนฺโต นิรูปธิ>
      text <สพฺพาสเว ปริญฺญาย วิหรามิ อนาสโวฯ>
    text <๔๔๕>
      text <ติํสกปฺปสหสฺสมฺหิ ยํ พุทฺธมภิปูชยิํ>
      text <ทุคฺคติํ นาภิชานามิ พุทฺธปูชายิทํ ผลํฯ>
    text <๔๔๖>
      text <กิเลสา ฌาปิตา มยฺหํ ภวา สพฺเพ สมูหตา>
      text <สพฺพาสวา ปริกฺขีณา นตฺถิ ทานิ ปุนพฺภโวฯ>
    text <๔๔๗>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๔๔๘>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ อายสฺมา คิริมานนฺโท เถโร อิมา คาถาโย อภาสิตฺถาติฯ>
    stand <คิริมานนฺทตฺเถรสฺสาปทานํ สตฺตมํฯ>
  text <๘ สฬลมณฺฑปิยตฺเถรอปทานํ>
    text <๔๔๙>
      text <นิพฺพุเต กกุสนฺธมฺหิ พฺราหฺมณมฺหิ วุสีมติ>
      text <คเหตฺวา สฬลํ มาลํ มณฺฑปํ การยิํ อหํฯ>
    text <๔๕๐>
      text <ตาวติํสคโต สนฺโต ลภามิ พฺยมฺหมุตฺตมํ>
      text <อญฺเญ เทเวติโรจามิ ปุญฺญกมฺมสฺสิทํ ผลํฯ>
    text <๔๕๑>
      text <ทิวา วา ยทิ วา รตฺติํ จงฺกมนฺโต ฐิโต จหํ>
      text <ฉนฺโน สฬลปุปฺเผหิ ปุญฺญกมฺมสฺสิทํ ผลํฯ>
    text <๔๕๒>
      text <อิมสฺมิํเยว กปฺปมฺหิ ยํ พุทฺธมภิปูชยิํ>
      text <ทุคฺคติํ นาภิชานามิ พุทฺธปูชายิทํ ผลํฯ>
    text <๔๕๓>
      text <กิเลสา ฌาปิตา มยฺหํ…เป … วิหรามิ อนาสโวฯ>
    text <๔๕๔>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๔๕๕>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ อายสฺมา สฬลมณฺฑปิโย เถโร อิมา คาถาโย อภาสิตฺถาติฯ>
    stand <สฬลมณฺฑปิยตฺเถรสฺสาปทานํ อฏฺฐมํฯ>
  text <๙ สพฺพทายกตฺเถรอปทานํ>
    text <๔๕๖>
      text <มหาสมุทฺทํ โอคยฺห ภวนํ เม สุนิมฺมิตํ>
      text <สุนิมฺมิตา โปกฺขรณี จกฺกวากปกูชิตาฯ>
    text <๔๕๗>
      text <มนฺทาลเกหิ สญฺฉนฺนา ปทุมุปฺปลเกหิ จ>
      text <นที จ สนฺทเต ตตฺถ สุปติตฺถา มโนรมาฯ>
    text <๔๕๘>
      text <มจฺฉกจฺฉปสญฺฉนฺนา นานาทิชสโมตฺถตา>
      text <มยูรโกญฺจาภิรุทา โกกิลาทีหิ วคฺคุหิฯ>
    text <๔๕๙>
      text <ปาเรวตา รวิหํสา จ จกฺกวากา นทีจรา>
      text <ทินฺทิภา สาฬิกา เจตฺถ ปมฺมกา ชีวชีวกาฯ>
    text <๔๖๐>
      text <หํสา โกญฺจาปิ นทิตา โกสิยา ปิงฺคลา พหู>
      text <สตฺตรตนสมฺปนฺนา มณิมุตฺติกวาลุกาฯ>
    text <๔๖๑>
      text <สพฺพโสณฺณมยา รุกฺขา นานาคนฺธสเมริตา>
      text <อุชฺโชเตนฺติ ทิวารตฺติํ ภวนํ สพฺพกาลิกํฯ>
    text <๔๖๒>
      text <สฏฺฐิ ตูริยสหสฺสานิ สายํ ปาโต ปวชฺชเร>
      text <โสฬสิตฺถิสหสฺสานิ ปริวาเรนฺติ มํ สทาฯ>
    text <๔๖๓>
      text <อภินิกฺขมฺม ภวนา สุเมธํ โลกนายกํ>
      text <ปสนฺนจิตฺโต สุมโน วนฺทยิํ ตํ มหายสํฯ>
    text <๔๖๔>
      text <สมฺพุทฺธํ อภิวาเทตฺวา สสงฺฆํ ตํ นิมนฺตยิํ>
      text <อธิวาเสสิ โส ธีโร สุเมโธ โลกนายโกฯ>
    text <๔๖๕>
      text <มม ธมฺมกถํ กตฺวา อุยฺโยเชสิ มหามุนิ>
      text <สมฺพุทฺธํ อภิวาเทตฺวา ภวนํ เม อุปาคมิํฯ>
    text <๔๖๖>
      text <อามนฺตยิํ ปริชนํ สพฺเพ สนฺนิปตาถ โว>
      text <ปุพฺพณฺหสมยํ พุทฺโธ ภวนํ อาคมิสฺสติฯ>
    text <๔๖๗>
      text <ลาภา อมฺหํ สุลทฺธํ โน เย วสาม ตวนฺติเก>
      text <มยมฺปิ พุทฺธเสฏฺฐสฺส ปูชํ กสฺสาม สตฺถุโนฯ>
    text <๔๖๘>
      text <อนฺนปนํ ปฏฺฐเปตฺวา กาลํ อาโรจยิํ อหํ>
      text <วสีสตสหสฺเสหิ อุเปสิ โลกนายโกฯ>
    text <๔๖๙>
      text <ปญฺจงฺคิเกหิ ตูริเยหิ ปจฺจุคฺคมนมกาสหํ>
      text <สพฺพโสณฺณมเย ปีเฐ นิสีทิ ปุริสุตฺตโมฯ>
    text <๔๗๐>
      text <อุปริจฺฉทนํ อาสิ สพฺพโสณฺณมยํ ตทา>
      text <พีชนิโย ปวายนฺติ ภิกฺขุสงฺฆสฺส อนฺตเรฯ>
    text <๔๗๑>
      text <ปหูเตนนฺนปาเนน ภิกฺขุสงฺฆมตปฺปยิํ>
      text <ปจฺเจกทุสฺสยุคเฬ ภิกฺขุสงฺฆสฺสทาสหํฯ>
    text <๔๗๒>
      text <ยํ วทนฺติ สุเมโธติ โลกาหุติปฏิคฺคหํ>
      text <ภิกฺขุสงฺเฆ นิสีทิตฺวา อิมา คาถา อภาสถฯ>
    text <๔๗๓>
      text <โย เม อนฺเนน ปาเนน สพฺเพ อิเม จ ตปฺปยิํ>
      text <ตมหํ กิตฺตยิสฺสามิ สุณาถ มม ภาสโตฯ>
    text <๔๗๔>
      text <อฏฺฐารเส กปฺปสเต เทวโลเก รมิสฺสติ>
      text <สหสฺสกฺขตฺตุํ ราชา จ จกฺกวตฺตี ภวิสฺสติฯ>
    text <๔๗๕>
      text <อุปฺปชฺชติ ยํ โยนิํ เทวตฺตํ อถ มานุสํ>
      text <สพฺพทา สพฺพโสวณฺณํ ฉทนํ ธารยิสฺสติฯ>
    text <๔๗๖>
      text <ติํสกปฺปสหสฺสมฺหิ โอกฺกากกุสลสมฺภโว>
      text <โคตโม นาม โคตฺเตน สตฺถา โลเก ภวิสฺสติฯ>
    text <๔๗๗>
      text <ตสฺส ธมฺเมสุ ทายาโท โอรโส ธมฺมนิมฺมิโต>
      text <สพฺพาสเว ปริญฺญาย นิพฺพายิสฺสตินาสโวฯ>
    text <๔๗๘>
      text <ภิกฺขุสงฺเฆ นิสีทิตฺวา สีหนาทํ นทิสฺสติ>
      text <จิตเก ฉตฺตํ ธาเรนฺติ เหฏฺฐา ฉตฺตมฺหิ ฑยฺหถฯ>
    text <๔๗๙>
      text <สามญฺญํ เม อนุปฺปตฺตํ กิเลสา ฌาปิตา มยา>
      text <มณฺฑเป รุกฺขมูเล วา สนฺตาโป เม น วิชฺชติฯ>
    text <๔๘๐>
      text <ติํสกปฺปสหสฺสมฺหิ ยํ ทานมททิํ ตทา>
      text <ทุคฺคติํ นาภิชานามิ สพฺพทานสฺสิทํ ผลํฯ>
    text <๔๘๑>
      text <กิเลสา ฌาปิตา มยฺหํ…เป … วิหรามิ อนาสโวฯ>
    text <๔๘๒>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๔๘๓>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ อายสฺมา สพฺพทายโก เถโร อิมา คาถาโย อภาสิตฺถาติฯ>
    stand <สพฺพทายกตฺเถรสฺสาปทานํ นวมํฯ>
  text <๑๐ อชิตตฺเถรอปทานํ>
    text <๔๘๔>
      text <ปทุมุตฺตโร นาม ชิโน สพฺพธมฺมาน ปารคู>
      text <อชฺโฌคาเหตฺวา หิมวนฺตํ นิสีทิ โลกนายโกฯ>
    text <๔๘๕>
      text <นาหํ อทฺทกฺขิํ สมฺพุทฺธํ นปิ สทฺทํ สุโณมหํ>
      text <มม ภกฺขํ คเวสนฺโต อาหิณฺฑามิ วเน อหํ ฯ>
    text <๔๘๖>
      text <ตตฺถทฺทสฺสาสิํ สมฺพุทฺธํ ทฺวตฺติํสวรลกฺขณํ>
      text <ทิสฺวาน วิตฺติมาปชฺชิํ สตฺโต โก นามยํ ภเวฯ>
    text <๔๘๗>
      text <ลกฺขณานิ วิโลเกตฺวา มม วิชฺชํ อนุสฺสริํ>
      text <สุตญฺหิ เมตํ วุฑฺฒานํ ปณฺฑิตานํ สุภาสิตํฯ>
    text <๔๘๘>
      text <เตสํ ยถา ตํ วจนํ อยํ พุทฺโธ ภวิสฺสติ>
      text <ยํนูนาหํ สกฺกเรยฺยํ คติํ เม โสธยิสฺสติฯ>
    text <๔๘๙>
      text <ขิปฺปํ อสฺสมมาคนฺตฺวา มธุเตลํ คหิํ อหํ>
      text <โกลมฺพกํ คเหตฺวาน อุปคจฺฉิํ วินายกํ ฯ>
    text <๔๙๐>
      text <ติทณฺฑเก คเหตฺวาน อพฺโภกาเส ฐเปสหํ>
      text <ปทีปํ ปชฺชลิตฺวาน อฏฺฐกฺขตฺตุํ อวนฺทหํฯ>
    text <๔๙๑>
      text <สตฺตรตฺตินฺทิวํ พุทฺโธ นิสีทิ ปุริสุตฺตโม>
      text <ตโต รตฺยา วิวสาเน วุฏฺฐาสิ โลกนายโกฯ>
    text <๔๙๒>
      text <ปสนฺนจิตฺโต สุมโน สพฺพรตฺตินฺทิวํ อหํ>
      text <ทีปํ พุทฺธสฺส ปาทาสิํ ปสนฺโน เสหิ ปาณิภิฯ>
    text <๔๙๓>
      text <สพฺเพ วนา คนฺธมยา ปพฺพเต คนฺธมาทเน>
      text <พุทฺธสฺส อานุภาเวน อาคจฺฉุํ พุทฺธสนฺติกํ ฯ>
    text <๔๙๔>
      text <เย เกจิ ปุปฺผคนฺธาเส ปุปฺผิตา ธรณีรุหา>
      text <พุทฺธสฺส อานุภาเวน สพฺเพ สนฺนิปตุํ ตทาฯ>
    text <๔๙๕>
      text <ยาวตา หิมวนฺตมฺหิ นาคา จ ครุฬา อุโภ>
      text <ธมฺมญฺจ โสตุกามา เต อาคจฺฉุํ พุทฺธสนฺติกํฯ>
    text <๔๙๖>
      text <เทวโล นาม สมโณ พุทฺธสฺส อคฺคสาวโก>
      text <วสีสตสหสฺเสหิ พุทฺธสนฺติกุปาคมิฯ>
    text <๔๙๗>
      text <ปทุมุตฺตโร โลกวิทู อาหุตีนํ ปฏิคฺคโห>
      text <ภิกฺขุสงฺเฆ นิสีทิตฺวา อิมา คาถา อภาสถฯ>
    text <๔๙๘>
      text <โย เม ทีปํ ปทีเปสิ ปสนฺโน เสหิ ปาณิภิ>
      text <ตมหํ กิตฺตยิสฺสามิ สุณาถ มม ภาสโตฯ>
    text <๔๙๙>
      text <สฏฺฐิ กปฺปสหสฺสานิ เทวโลเก รมิสฺสติ>
      text <สหสฺสกฺขตฺตุํ ราชา จ จกฺกวตฺตี ภวิสฺสติฯ>
    stand <โสฬสมํ ภาณวารํฯ>
    text <๕๐๐>
      text <ฉตฺติสกฺขตฺตุํ เทวินฺโท เทวรชฺชํ กริสฺสติ>
      text <ปถวิยํ สตฺตสตํ วิปุลํ รชฺชํ กริสฺสติฯ>
    text <๕๐๑>
      text <ปเทสรชฺชํ วิปุลํ คณนาโต อสงฺขิยํ>
      text <อิมินา ทีปทาเนน ทิพฺพจกฺขุ ภวิสฺสติฯ>
    text <๕๐๒>
      text <สมนฺตโต อฏฺฐโกสํ ปสฺสิสฺสติ อยํ สทา>
      text <เทวโลกา จวนฺตสฺส นิพฺพตฺตนฺตสฺส ชนฺตุโนฯ>
    text <๕๐๓>
      text <ทิวา วา ยทิ วา รตฺติํ ปทีปํ ธารยิสฺสติ>
      text <ชายมานสฺส สตฺตสฺส ปุญฺญกมฺมสมงฺคิโนฯ>
    text <๕๐๔>
      text <ยาวตา นครํ อาสิ ตาวตา โชตยิสฺสติ>
      text <อุปปชฺชติ ยํ โยนิํ เทวตฺตํ อถ มานุสํฯ>
    text <๕๐๕>
      text <อสฺเสว ทีปทานสฺส อฏฺฐทีปผเลน หิ>
      text <น ชยิสฺสนฺติมํ ชนฺตู ทีปทานสฺสิทํ ผลํฯ>
    text <๕๐๖>
      text <กปฺปสตสหสฺสมฺหิ โอกฺกากกุลสมฺภโว>
      text <โคตโม นาม โคตฺเตน สตฺถา โลเก ภวิสฺสติฯ>
    text <๕๐๗>
      text <ตสฺส ธมฺเมสุ ทายาโท โอรโส ธมฺมนิมฺมิโต>
      text <สพฺพาสเว ปริญฺญาย นิพฺพายิสฺสตินาสโวฯ>
    text <๕๐๘>
      text <โตสยิตฺวาน สมฺพุทฺธํ โคตมํ สกฺยปุงฺควํ>
      text <อชิโต นาม นาเมน เหสฺสติ สตฺถุ สาวโกฯ>
    text <๕๐๙>
      text <สฏฺฐิ กปฺปสหสฺสานิ เทวโลเก รมิํ อหํ>
      text <ตตฺราปิ เม ทีปสตํ โชตเต นิจฺจกาลิกํ ฯ>
    text <๕๑๐>
      text <เทวโลเก มนุสฺเส วา นิทฺธาวนฺติ ปภา มม>
      text <พุทฺธเสฏฺฐํ สริตฺวาน ภิยฺโย หาสํ ชเนสหํฯ>
    text <๕๑๑>
      text <ตุสิตาหํ จวิตฺวาน โอกฺกมิํ มาตุกุจฺฉิยํ>
      text <ชายมานสฺส สนฺตสฺส อาโลโก วิปุโล อหุฯ>
    text <๕๑๒>
      text <อคารา อภินิกฺขมฺม ปพฺพชิํ อนคาริยํ>
      text <พาวริํ อุปสงฺกมฺม สิสฺสตฺตํ อชฺฌุปาคมิํฯ>
    text <๕๑๓>
      text <หิมวนฺเต วสนฺโตหํ อสฺโสสิํ โลกนายกํ>
      text <อุตฺตมตฺถํ คเวสนฺโต อุปคจฺฉิํ วินายกํฯ>
    text <๕๑๔>
      text <ทนฺโต พุทฺโธ ทเมตาวี โอฆติณฺโณ นิรูปธิ>
      text <นิพฺพานํ กถยี พุทฺโธ สพฺพทุกฺขปฺปโมจนํฯ>
    text <๕๑๕>
      text <ตํ เม อาคมนํ สิทฺธํ โตสิโตหํ มหามุนิํ>
      text <ติสฺโส วิชฺชา อนุปฺปตฺตา กตํ พุทฺธสฺส สาสนํฯ>
    text <๕๑๖>
      text <สตสหสฺสิโต กปฺเป ยํ ทีปมททิํ ตทา>
      text <ทุคฺคติํ นาภิชานามิ ทีปทานสฺสิทํ ผลํฯ>
    text <๕๑๗>
      text <กิเลสา ฌาปิตา มยฺหํ…เป … วิหรามิ อนาสโวฯ>
    text <๕๑๘>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๕๑๙>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
      text <ปิลินฺทวจฺโฉ เสโล จ สพฺพกิตฺตี มธุํทโท>
      text <กูฏาคารี พากุโล จ คิริ สฬลสวฺหโยฯ>
      text <สพฺพโท อชิโต เจว คาถาโย คณิตา อิห>
      text <สตานิ ปญฺจ คาถานํ วีสติ จ ตทุตฺตรีติฯ>
      text <ปทุมารกฺขโท เจว อุมา คนฺโธทเกน จ>
      text <เอกปทฺม สทฺทสญฺญี มนฺทารํ โพธิวนฺทโกฯ>
      text <อวฏญฺจ ปิลินฺทิ จ คาถาโย คณิตา อิห>
      text <จตุสตฺตติ คาถาโย เอกาทส สตานิ จฯ>
    text <อิตฺถํ สุทํ อายสฺมา อชิโต เถโร อิมา คาถาโย อภาสิตฺถาติฯ>
    stand <อชิตตฺเถรสฺสาปทานํ ทสมํฯ>
    stand <ปิลินฺทวจฺฉวคฺโค จตฺตาลีสโมฯ>
    text <ตสฺสุทฺทานํ>
    text <อถ วคฺคุทฺทานํ>
    stand <ปทุมวคฺคทสกํฯ>
    stand <จตุตฺถสตกํ สมตฺตํฯ>
