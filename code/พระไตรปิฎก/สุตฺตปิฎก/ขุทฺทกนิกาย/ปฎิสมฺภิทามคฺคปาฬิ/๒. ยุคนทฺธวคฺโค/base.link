text <๒ ยุคนทฺธวคฺโค>
  text <๑ ยุคนทฺธกถา>
    text <๑>, <เอวํ เม สุตํ เอกํ สมยํ อายสฺมา อานนฺโท โกสมฺพิยํ วิหรติ โฆสิตาราเมฯ ตตฺร โข อายสฺมา อานนฺโท ภิกฺขู อามนฺเตสิ อาวุโส ภิกฺขโวติฯ อาวุโสติ โข เต ภิกฺขู อายสฺมโต อานนฺทสฺส ปจฺจสฺโสสุํฯ อายสฺมา อานนฺโท เอตทโวจ>
    text <โย หิ โกจิ อาวุโส ภิกฺขุ วา ภิกฺขุนี วา มม สนฺติเก อรหตฺตปตฺตํ พฺยากโรติ สพฺพโส จตูหิ มคฺเคหิ เอเตสํ วา อญฺญตเรนฯ กตเมหิ จตูหิ>
    text <อิธาวุโส ภิกฺขุ สมถปุพฺพงฺคมํ วิปสฺสนํ ภาเวติฯ ตสฺส สมถปุพฺพงฺคมํ วิปสฺสนํ ภาวยโต มคฺโค สญฺชายติฯ โส ตํ มคฺคํ อาเสวติ ภาเวติ พหุลีกโรติ ฯ ตสฺส ตํ มคฺคํ อาเสวโต ภาวยโต พหุลีกโรโต สญฺโญชนานิ ปหียนฺติ อนุสยา พฺยนฺตีโหนฺติฯ>
    text <ปุน จปรํ อาวุโส ภิกฺขุ วิปสฺสนาปุพฺพงฺคมํ สมถํ ภาเวติฯ ตสฺส วิปสฺสนาปุพฺพงฺคมํ สมถํ ภาวยโต มคฺโค สญฺชายติฯ โส ตํ มคฺคํ อาเสวติ ภาเวติ พหุลีกโรติฯ ตสฺส ตํ มคฺคํ อาเสวโต ภาวยโต พหุลีกโรโต สญฺโญชนานิ ปหียนฺติ อนุสยา พฺยนฺตีโหนฺติฯ>
    text <ปุน จปรํ อาวุโส ภิกฺขุ สมถวิปสฺสนํ ยุคนทฺธํ ภาเวติฯ ตสฺส สมถวิปสฺสนํ ยุคนทฺธํ ภาวยโต มคฺโค สญฺชายติฯ โส ตํ มคฺคํ อาเสวติ ภาเวติ พหุลีกโรติฯ ตสฺส ตํ มคฺคํ อาเสวโต ภาวยโต พหุลีกโรโต สญฺโญชนานิ ปหียนฺติ อนุสยา พฺยนฺตีโหนฺติฯ>
    text <ปุน จปรํ อาวุโส ภิกฺขุโน ธมฺมุทฺธจฺจวิคฺคหิตํ มานสํ โหติฯ โส อาวุโส สมโย ยํ ตํ จิตฺตํ อชฺฌตฺตเมว สนฺติฏฺฐติ สนฺนิสีทติ เอโกทิ โหติ สมาธิยติฯ ตสฺส มคฺโค สญฺชายติฯ โส ตํ มคฺคํ อาเสวติ ภาเวติ พหุลีกโรติฯ ตสฺส ตํ มคฺคํ อาเสวโต ภาวยโต พหุลีกโรโต สญฺโญชนานิ ปหียนฺติ อนุสยา พฺยนฺตีโหนฺติฯ>
    text <โย หิ โกจิ อาวุโส ภิกฺขุ วา ภิกฺขุนี วา มม สนฺติเก อรหตฺตปตฺตํ พฺยากโรติ สพฺพโส อิเมหิ จตูหิ มคฺเคหิ เอเตสํ วา อญฺญตเรนาติฯ>
    text <๑ สุตฺตนฺตนิทฺเทโส>
      text <๒>, <กถํ สมถปุพฺพงฺคมํ วิปสฺสนํ ภาเวติ เนกฺขมฺมวเสน จิตฺตสฺส เอกคฺคตา อวิกฺเขโป สมาธิฯ ตตฺถ ชาเต ธมฺเม อนิจฺจโต อนุปสฺสนฏฺเฐน วิปสฺสนา ทุกฺขโต อนุปสฺสนฏฺเฐน วิปสฺสนา อนตฺตโต อนุปสฺสนฏฺเฐน วิปสฺสนาฯ อิติ ปฐมํ สมโถ ปจฺฉา วิปสฺสนาฯ เตน วุจฺจติ สมถปุพฺพงฺคมํ วิปสฺสนํ ภาเวตีติฯ ภาเวตีติ จตสฺโส ภาวนา ตตฺถ ชาตานํ ธมฺมานํ อนติวตฺตนฏฺเฐน ภาวนา อินฺทฺริยานํ เอกรสฏฺเฐน ภาวนา ตทุปควีริยวาหนฏฺเฐน ภาวนา อาเสวนฏฺเฐน ภาวนาฯ>
      text <มคฺโค สญฺชายตีติ กถํ มคฺโค สญฺชายติ ทสฺสนฏฺเฐน สมฺมาทิฏฺฐิ มคฺโค สญฺชายติ อภินิโรปนฏฺเฐน สมฺมาสงฺกปฺโป มคฺโค สญฺชายติ ปริคฺคหฏฺเฐน สมฺมาวาจา มคฺโค สญฺชายติ สมุฏฺฐานฏฺเฐน สมฺมากมฺมนฺโต มคฺโค สญฺชายติ โวทานฏฺเฐน สมฺมาอาชีโว มคฺโค สญฺชายติ ปคฺคหฏฺเฐน สมฺมาวายาโม มคฺโค สญฺชายติ อุปฏฺฐานฏฺเฐน สมฺมาสติ มคฺโค สญฺชายติ อวิกฺเขปฏฺเฐน สมฺมาสมาธิ มคฺโค สญฺชายติ เอวํ มคฺโค สญฺชายติฯ>
      text <โส ตํ มคฺคํ อาเสวติ ภาเวติ พหุลีกโรติ อาเสวตีติ กถํ อาเสวติ อาวชฺชนฺโต อาเสวติ ชานนฺโต อาเสวติ ปสฺสนฺโต อาเสวติ ปจฺจเวกฺขนฺโต อาเสวติ จิตฺตํ อธิฏฺฐหนฺโต อาเสวติ สทฺธาย อธิมุจฺจนฺโต อาเสวติ วีริยํ ปคฺคณฺหนฺโต อาเสวติ สติํ อุปฏฺฐาเปนฺโต อาเสวติ จิตฺตํ สมาทหนฺโต อาเสวติ ปญฺญาย ปชานนฺโต อาเสวติ อภิญฺเญยฺยํ อภิชานนฺโต อาเสวติ ปริญฺเญยฺยํ ปริชานนฺโต อาเสวติ ปหาตพฺพํ ปชหนฺโต อาเสวติ ภาเวตพฺพํ ภาเวนฺโต อาเสวติ สจฺฉิกาตพฺพํ สจฺฉิกโรนฺโต อาเสวติ เอวํ อาเสวติฯ>
      text <ภาเวตีติ กถํ ภาเวติ อาวชฺชนฺโต ภาเวติ ชานนฺโต ภาเวติ ปสฺสนฺโต ภาเวติ ปจฺจเวกฺขนฺโต ภาเวติ จิตฺตํ อธิฏฺฐหนฺโต ภาเวติ สทฺธาย อธิมุจฺจนฺโต ภาเวติ วีริยํ ปคฺคณฺหนฺโต ภาเวติ สติํ อุปฏฺฐาเปนฺโต ภาเวติ จิตฺตํ สมาทหนฺโต ภาเวติ ปญฺญาย ปชานนฺโต ภาเวติ อภิญฺเญยฺยํ อภิชานนฺโต ภาเวติ ปริญฺเญยฺยํ ปริชานนฺโต ภาเวติ ปหาตพฺพํ ปชหนฺโต ภาเวติ ภาเวตพฺพํ ภาเวนฺโต ภาเวติ สจฺฉิกาตพฺพํ สจฺฉิกโรนฺโต ภาเวติ เอวํ ภาเวติฯ>
      text <พหุลีกโรตีติ กถํ พหุลีกโรติ อาวชฺชนฺโต พหุลีกโรติ ชานนฺโต พหุลีกโรติ ปสฺสนฺโต พหุลีกโรติ ปจฺจเวกฺขนฺโต พหุลีกโรติ จิตฺตํ อธิฏฺฐหนฺโต พหุลีกโรติ สทฺธาย อธิมุจฺจนฺโต พหุลีกโรติ วีริยํ ปคฺคณฺหนฺโต พหุลีกโรติ สติํ อุปฏฺฐาเปนฺโต พหุลีกโรติ จิตฺตํ สมาทหนฺโต พหุลีกโรติ ปญฺญาย ปชานนฺโต พหุลีกโรติ อภิญฺเญยฺยํ อภิชานนฺโต พหุลีกโรติ ปริญฺเญยฺยํ ปริชานนฺโต พหุลีกโรติ ปหาตพฺพํ ปชหนฺโต พหุลีกโรติ ภาเวตพฺพํ ภาเวนฺโต พหุลีกโรติ สจฺฉิกาตพฺพํ สจฺฉิกโรนฺโต พหุลีกโรติ เอวํ พหุลีกโรติฯ>
      text <ตสฺส ตํ มคฺคํ อาเสวโต ภาวยโต พหุลีกโรโต สญฺโญชนานิ ปหียนฺติ อนุสยา พฺยนฺตีโหนฺตีติ กถํ สญฺโญชนานิ ปหียนฺติ อนุสยา พฺยนฺตีโหนฺติ โสตาปตฺติมคฺเคน สกฺกายทิฏฺฐิ วิจิกิจฺฉา สีลพฺพตปรามาโส อิมานิ ตีณิ สญฺโญชนานิ ปหียนฺติ ทิฏฺฐานุสโย วิจิกิจฺฉานุสโย อิเม ทฺเว อนุสยา พฺยนฺตีโหนฺติฯ สกทาคามิมคฺเคน โอฬาริกํ กามราคสญฺโญชนํ ปฏิฆสญฺโญชนํ อิมานิ ทฺเว สญฺโญชนานิ ปหียนฺติ โอฬาริโก กามราคานุสโย ปฏิฆานุสโย อิเม ทฺเว อนุสยา พฺยนฺตีโหนฺติฯ อนาคามิมคฺเคน อนุสหคตํ กามราคสญฺโญชนํ ปฏิฆสญฺโญชนํ อิมานิ ทฺเว สญฺโญชนานิ ปหียนฺติ อนุสหคโต กามราคานุสโย ปฏิฆานุสโย อิเม ทฺเว อนุสยา พฺยนฺตีโหนฺติฯ อรหตฺตมคฺเคน รูปราโค อรูปราโค มาโน อุทฺธจฺจํ อวิชฺชา อิมานิ ปญฺจ สญฺโญชนานิ ปหียนฺติ มานานุสโย ภวราคานุสโย อวิชฺชานุสโย อิเม ตโย อนุสยา พฺยนฺตีโหนฺติฯ เอวํ สญฺโญชนานิ ปหียนฺติ อนุสยา พฺยนฺตีโหนฺติฯ>
      text <๓>, <อพฺยาปาทวเสน จิตฺตสฺส เอกคฺคตา อวิกฺเขโป สมาธิ…เป … อาโลกสญฺญาวเสน จิตฺตสฺส เอกคฺคตา อวิกฺเขโป สมาธิ…เป … ปฏินิสฺสคฺคานุปสฺสี อสฺสาสวเสน ปฏินิสฺสคฺคานุปสฺสี ปสฺสาสวเสน จิตฺตสฺส เอกคฺคตา อวิกฺเขโป สมาธิฯ ตตฺถ ชาเต ธมฺเม อนิจฺจโต อนุปสฺสนฏฺเฐน วิปสฺสนา ทุกฺขโต อนุปสฺสนฏฺเฐน วิปสฺสนา อนตฺตโต อนุปสฺสนฏฺเฐน วิปสฺสนาฯ อิติ ปฐมํ สมโถ ปจฺฉา วิปสฺสนาฯ เตน วุจฺจติ สมถปุพฺพงฺคมํ วิปสฺสนํ ภาเวตีติฯ ภาเวตีติ จตสฺโส ภาวนา ตตฺถ ชาตานํ ธมฺมานํ อนติวตฺตนฏฺเฐน ภาวนา อินฺทฺริยานํ เอกรสฏฺเฐน ภาวนา ตทุปควีริยวาหนฏฺเฐน ภาวนา อาเสวนฏฺเฐน ภาวนาฯ>
      text <มคฺโค สญฺชายตีติ กถํ มคฺโค สญฺชายติ ทสฺสนฏฺเฐน สมฺมาทิฏฺฐิ มคฺโค สญฺชายติ อภินิโรปนฏฺเฐน สมฺมาสงฺกปฺโป มคฺโค สญฺชายติ…เป … อวิกฺเขปฏฺเฐน สมฺมาสมาธิ มคฺโค สญฺชายติฯ เอวํ มคฺโค สญฺชายติฯ>
      text <โส ตํ มคฺคํ อาเสวติ ภาเวติ พหุลีกโรติ อาเสวตีติ กถํ อาเสวติ อาวชฺชนฺโต อาเสวติ…เป … สจฺฉิกาตพฺพํ สจฺฉิกโรนฺโต อาเสวติ เอวํ อาเสวติฯ ภาเวตีติ กถํ ภาเวติ อาวชฺชนฺโต ภาเวติ ชานนฺโต ภาเวติ…เป … สจฺฉิกาตพฺพํ สจฺฉิกโรนฺโต ภาเวติ เอวํ ภาเวติฯ พหุลีกโรตีติ กถํ พหุลีกโรติ อาวชฺชนฺโต พหุลีกโรติ ชานนฺโต พหุลีกโรติ…เป … สจฺฉิกาตพฺพํ สจฺฉิกโรนฺโต พหุลีกโรติ เอวํ พหุลีกโรติฯ>
      text <ตสฺส ตํ มคฺคํ อาเสวโต ภาวยโต พหุลีกโรโต สญฺโญชนานิ ปหียนฺติ อนุสยา พฺยนฺตีโหนฺตีติ กถํ สญฺโญชนา ปหียนฺติ อนุสยา พฺยนฺตีโหนฺติ โสตาปตฺติมคฺเคน สกฺกายทิฏฺฐิ วิจิกิจฺฉา สีลพฺพตปรามาโส อิมานิ ตีณิ สญฺโญชนานิ ปหียนฺติ ทิฏฺฐานุสโย วิจิกิจฺฉานุสโย อิเม ทฺเว อนุสยา พฺยนฺตีโหนฺติฯ สกทาคามิมคฺเคน โอฬาริกํ กามราคสญฺโญชนํ ปฏิฆสญฺโญชนํ อิมานิ ทฺเว สญฺโญชนานิ ปหียนฺติ โอฬาริโก กามราคานุสโย ปฏิฆานุสโย อิเม ทฺเว อนุสยา พฺยนฺตีโหนฺติฯ อนาคามิมคฺเคน อนุสหคตํ กามราคสญฺโญชนํ ปฏิฆสญฺโญชนํ อิมานิ ทฺเว สญฺโญชนานิ ปหียนฺติ อนุสหคโต กามราคานุสโย ปฏิฆานุสโย อิเม ทฺเว อนุสยา พฺยนฺตีโหนฺติฯ อรหตฺตมคฺเคน รูปราโค อรูปราโค มาโน อุทฺธจฺจํ อวิชฺชา อิมานิ ปญฺจ สญฺโญชนานิ ปหียนฺติ มานานุสโย ภวราคานุสโย อวิชฺชานุสโย อิเม ตโย อนุสยา พฺยนฺตีโหนฺติฯ เอวํ สญฺโญชนานิ ปหียนฺติ อนุสยา พฺยนฺตีโหนฺติฯ เอวํ สมถปุพฺพงฺคมํ วิปสฺสนํ ภาเวติฯ>
      text <๔>, <กถํ วิปสฺสนาปุพฺพงฺคมํ สมถํ ภาเวติ อนิจฺจโต อนุปสฺสนฏฺเฐน วิปสฺสนา ทุกฺขโต อนุปสฺสนฏฺเฐน วิปสฺสนา อนตฺตโต อนุปสฺสนฏฺเฐน วิปสฺสนาฯ ตตฺถ ชาตานํ ธมฺมานญฺจ โวสคฺคารมฺมณตา จิตฺตสฺส เอกคฺคตา อวิกฺเขโปฯ สมาธิ อิติ ปฐมํ วิปสฺสนา ปจฺฉา สมโถฯ เตน วุจฺจติ วิปสฺสนาปุพฺพงฺคมํ สมถํ ภาเวตีติฯ ภาเวตีติ จตสฺโส ภาวนา อาเสวนฏฺเฐน ภาวนา…เป … มคฺโค สญฺชายตีติ กถํ มคฺโค สญฺชายติ…เป … เอวํ มคฺโค สญฺชายติฯ เอวํ สญฺโญชนานิ ปหียนฺติ อนุสยา พฺยนฺตีโหนฺติฯ>
      text <รูปํ อนิจฺจโต อนุปสฺสนฏฺเฐน วิปสฺสนา รูปํ ทุกฺขโต อนุปสฺสนฏฺเฐน วิปสฺสนา รูปํ อนตฺตโต อนุปสฺสนฏฺเฐน วิปสฺสนาฯ ตตฺถ ชาตานํ ธมฺมานญฺจ โวสคฺคารมฺมณตา จิตฺตสฺส เอกคฺคตา อวิกฺเขโป สมาธิฯ อิติ ปฐมํ วิปสฺสนา ปจฺฉา สมโถฯ เตน วุจฺจติ วิปสฺสนาปุพฺพงฺคมํ สมถํ ภาเวตีติฯ ภาเวตีติ จตสฺโส ภาวนา อาเสวนฏฺเฐน ภาวนา…เป … มคฺโค สญฺชายตีติ กถํ มคฺโค สญฺชายติ…เป … เอวํ มคฺโค สญฺชายติฯ เอวํ สญฺโญชนานิ ปหียนฺติ อนุสยา พฺยนฺตีโหนฺติฯ>
      text <เวทนํ…เป … สญฺญํ … สงฺขาเร… วิญฺญาณํ… จกฺขุํ…เป … ชรามรณํ อนิจฺจโต อนุปสฺสนฏฺเฐน วิปสฺสนา ชรามรณํ ทุกฺขโต…เป … อนตฺตโต อนุปสฺสนฏฺเฐน วิปสฺสนาฯ ตตฺถ ชาตานํ ธมฺมานญฺจ โวสคฺคารมฺมณตา จิตฺตสฺส เอกคฺคตา อวิกฺเขโป สมาธิฯ อิติ ปฐมํ วิปสฺสนา ปจฺฉา สมโถฯ เตน วุจฺจติ วิปสฺสนาปุพฺพงฺคมํ สมถํ ภาเวตีติฯ ภาเวตีติ จตสฺโส ภาวนา อาเสวนฏฺเฐน ภาวนา…เป … มคฺโค สญฺชายตีติ กถํ มคฺโค สญฺชายติ…เป … เอวํ มคฺโค สญฺชายติฯ เอวํ สญฺโญชนานิ ปหียนฺติ อนุสยา พฺยนฺตีโหนฺติฯ เอวํ วิปสฺสนาปุพฺพงฺคมํ สมถํ ภาเวติฯ>
      text <๕>, <กถํ สมถวิปสฺสนํ ยุคนทฺธํ ภาเวติ โสฬสหิ อากาเรหิ สมถวิปสฺสนํ ยุคนทฺธํ ภาเวติฯ อารมฺมณฏฺเฐน โคจรฏฺเฐน ปหานฏฺเฐน ปริจฺจาคฏฺเฐน วุฏฺฐานฏฺเฐน วิวฏฺฏนฏฺเฐน สนฺตฏฺเฐน ปณีตฏฺเฐน วิมุตฺตฏฺเฐน อนาสวฏฺเฐน ตรณฏฺเฐน อนิมิตฺตฏฺเฐน อปฺปณิหิตฏฺเฐน สุญฺญตฏฺเฐน เอกรสฏฺเฐน อนติวตฺตนฏฺเฐน ยุคนทฺธฏฺเฐนฯ>
      text <กถํ อารมฺมณฏฺเฐน สมถวิปสฺสนํ ยุคนทฺธํ ภาเวติ อุทฺธจฺจํ ปชหโต จิตฺตสฺส เอกคฺคตา อวิกฺเขโป สมาธิ นิโรธารมฺมโณ อวิชฺชํ ปชหโต อนุปสฺสนฏฺเฐน วิปสฺสนา นิโรธารมฺมณาฯ อิติ อารมฺมณฏฺเฐน สมถวิปสฺสนา เอกรสา โหนฺติ ยุคนทฺธา โหนฺติ อญฺญมญฺญํ นาติวตฺตนฺตีติฯ เตน วุจฺจติ อารมฺมณฏฺเฐน สมถวิปสฺสนํ ยุคนทฺธํ ภาเวตีติฯ ภาเวตีติ จตสฺโส ภาวนา อาเสวนฏฺเฐน ภาวนา…เป … มคฺโค สญฺชายตีติ กถํ มคฺโค สญฺชายติ…เป … เอวํ มคฺโค สญฺชายติฯ เอวํ สญฺโญชนานิ ปหียนฺติ อนุสยา พฺยนฺตีโหนฺติฯ เอวํ อารมฺมณฏฺเฐน สมถวิปสฺสนํ ยุคนทฺธํ ภาเวติฯ>
      text <กถํ โคจรฏฺเฐน สมถวิปสฺสนํ ยุคนทฺธํ ภาเวติ อุทฺธจฺจํ ปชหโต จิตฺตสฺส เอกคฺคตา อวิกฺเขโป สมาธิ นิโรธโคจโร อวิชฺชํ ปชหโต อนุปสฺสนฏฺเฐน วิปสฺสนา นิโรธโคจราฯ อิติ โคจรฏฺเฐน สมถวิปสฺสนา เอกรสา โหนฺติ ยุคนทฺธา โหนฺติ อญฺญมญฺญํ นาติวตฺตนฺตีติ ฯ เตน วุจฺจติ โคจรฏฺเฐน สมถวิปสฺสนํ ยุคนทฺธํ ภาเวตีติฯ>
      text <กถํ ปหานฏฺเฐน สมถวิปสฺสนํ ยุคนทฺธํ ภาเวติ อุทฺธจฺจสหคตกิเลเส จ ขนฺเธ จ ปชหโต จิตฺตสฺส เอกคฺคตา อวิกฺเขโป สมาธิ นิโรธโคจโร อวิชฺชาสหคตกิเลเส จ ขนฺเธ จ ปชหโต อนุปสฺสนฏฺเฐน วิปสฺสนา นิโรธโคจราฯ อิติ ปหานฏฺเฐน สมถวิปสฺสนา เอกรสา โหนฺติ ยุคนทฺธา โหนฺติ อญฺญมญฺญํ นาติวตฺตนฺตีติฯ เตน วุจฺจติ ปหานฏฺเฐน สมถวิปสฺสนํ ยุคนทฺธํ ภาเวตีติฯ>
      text <กถํ ปริจฺจาคฏฺเฐน สมถวิปสฺสนํ ยุคนทฺธํ ภาเวติ อุทฺธจฺจสหคตกิเลเส จ ขนฺเธ จ ปริจฺจชโต จิตฺตสฺส เอกคฺคตา อวิกฺเขโป สมาธิ นิโรธโคจโร อวิชฺชาสหคตกิเลเส จ ขนฺเธ จ ปริจฺจชโต อนุปสฺสนฏฺเฐน วิปสฺสนา นิโรธโคจราฯ อิติ ปริจฺจาคฏฺเฐน สมถวิปสฺสนา เอกรสา โหนฺติ ยุคนทฺธา โหนฺติ อญฺญมญฺญํ นาติวตฺตนฺตีติฯ เตน วุจฺจติ ปริจฺจาคฏฺเฐน สมถวิปสฺสนํ ยุคนทฺธํ ภาเวตีติฯ>
      text <กถํ วุฏฺฐานฏฺเฐน สมถวิปสฺสนํ ยุคนทฺธํ ภาเวติ อุทฺธจฺจสหคตกิเลเสหิ จ ขนฺเธหิ จ วุฏฺฐหโต จิตฺตสฺส เอกคฺคตา อวิกฺเขโป สมาธิ นิโรธโคจโร อวิชฺชาสหคตกิเลเสหิ จ ขนฺเธหิ จ วุฏฺฐหโต อนุปสฺสนฏฺเฐน วิปสฺสนา นิโรธโคจราฯ อิติ วุฏฺฐานฏฺเฐน สมถวิปสฺสนา เอกรสา โหนฺติ ยุคนทฺธา โหนฺติ อญฺญมญฺญํ นาติวตฺตนฺตีติฯ เตน วุจฺจติ วุฏฺฐานฏฺเฐน สมถวิปสฺสนํ ยุคนทฺธํ ภาเวตีติฯ>
      text <กถํ วิวฏฺฏนฏฺเฐน สมถวิปสฺสนํ ยุคนทฺธํ ภาเวติ อุทฺธจฺจสหคตกิเลเสหิ จ ขนฺเธหิ จ วิวฏฺฏโต จิตฺตสฺส เอกคฺคตา อวิกฺเขโป สมาธิ นิโรธโคจโร อวิชฺชาสหคตกิเลเสหิ จ ขนฺเธหิ จ วิวฏฺฏโต อนุปสฺสนฏฺเฐน วิปสฺสนา นิโรธโคจราฯ อิติ วิวฏฺฏนฏฺเฐน สมถวิปสฺสนา เอกรสา โหนฺติ ยุคนทฺธา โหนฺติ อญฺญมญฺญํ นาติวตฺตนฺตีติฯ เตน วุจฺจติ วิวฏฺฏนฏฺเฐน สมถวิปสฺสนํ ยุคนทฺธํ ภาเวตีติฯ>
      text <กถํ สนฺตฏฺเฐน สมถวิปสฺสนํ ยุคนทฺธํ ภาเวติ อุทฺธจฺจํ ปชหโต จิตฺตสฺส เอกคฺคตา อวิกฺเขโป สมาธิ สนฺโต โหนฺติ นิโรธโคจโร อวิชฺชํ ปชหโต อนุปสฺสนฏฺเฐน วิปสฺสนา สนฺตา โหติ นิโรธโคจราฯ อิติ สนฺตฏฺเฐน สมถวิปสฺสนา เอกรสา โหนฺติ ยุคนทฺธา โหนฺติ อญฺญมญฺญํ นาติวตฺตนฺตีติฯ เตน วุจฺจติ สนฺตฏฺเฐน สมถวิปสฺสนํ ยุคนทฺธํ ภาเวตีติฯ>
      text <กถํ ปณีตฏฺเฐน สมถวิปสฺสนํ ยุคนทฺธํ ภาเวติ อุทฺธจฺจํ ปชหโต จิตฺตสฺส เอกคฺคตา อวิกฺเขโป สมาธิ ปณีโต โหติ นิโรธโคจโร อวิชฺชํ ปชหโต อนุปสฺสนฏฺเฐน วิปสฺสนา ปณีตา โหติ นิโรธโคจรา ฯ อิติ ปณีตฏฺเฐน สมถวิปสฺสนา เอกรสา โหนฺติ ยุคนทฺธา โหนฺติ อญฺญมญฺญํ นาติวตฺตนฺตีติฯ เตน วุจฺจติ ปณีตฏฺเฐน สมถวิปสฺสนํ ยุคนทฺธํ ภาเวตีติฯ>
      text <กถํ วิมุตฺตฏฺเฐน สมถวิปสฺสนํ ยุคนทฺธํ ภาเวติ อุทฺธจฺจํ ปชหโต จิตฺตสฺส เอกคฺคตา อวิกฺเขโป สมาธิ กามาสวา วิมุตฺโต โหติ นิโรธโคจโร อวิชฺชํ ปชหโต อนุปสฺสนฏฺเฐน วิปสฺสนา อวิชฺชาสวา วิมุตฺตา โหติ นิโรธโคจราฯ อิติ ราควิราคา เจโตวิมุตฺติ อวิชฺชาวิราคา ปญฺญา วิมุตฺตฏฺเฐน สมถวิปสฺสนา เอกรสา โหนฺติ ยุคนทฺธา โหนฺติ อญฺญมญฺญํ นาติวตฺตนฺตีติฯ เตน วุจฺจติ วิมุตฺตฏฺเฐน สมถวิปสฺสนํ ยุคนทฺธํ ภาเวตีติฯ>
      text <กถํ อนาสวฏฺเฐน สมถวิปสฺสนํ ยุคนทฺธํ ภาเวติ อุทฺธจฺจํ ปชหโต จิตฺตสฺส เอกคฺคตา อวิกฺเขโป สมาธิ กามาสเวน อนาสโว โหติ นิโรธโคจโร อวิชฺชํ ปชหโต อนุปสฺสนฏฺเฐน วิปสฺสนา อวิชฺชาสเวน อนาสวา โหติ นิโรธโคจราฯ อิติ อนาสวฏฺเฐน สมถวิปสฺสนา เอกรสา โหนฺติ ยุคนทฺธา โหนฺติ อญฺญมญฺญํ นาติวตฺตนฺตีติฯ เตน วุจฺจติ อนาสวฏฺเฐน สมถวิปสฺสนํ ยุคนทฺธํ ภาเวตีติฯ>
      text <กถํ ตรณฏฺเฐน สมถวิปสฺสนํ ยุคนทฺธํ ภาเวติ อุทฺธจฺจสหคตกิเลเส จ ขนฺเธ จ ตรโต จิตฺตสฺส เอกคฺคตา อวิกฺเขโป สมาธิ นิโรธโคจโร อวิชฺชาสหคตกิเลเส จ ขนฺเธ จ ตรโต อนุปสฺสนฏฺเฐน วิปสฺสนา นิโรธโคจราฯ อิติ ตรณฏฺเฐน สมถวิปสฺสนา เอกรสา โหนฺติ ยุคนทฺธา โหนฺติ อญฺญมญฺญํ นาติวตฺตนฺตีติฯ เตน วุจฺจติ ตรณฏฺเฐน สมถวิปสฺสนํ ยุคนทฺธํ ภาเวตีติฯ>
      text <กถํ อนิมิตฺตฏฺเฐน สมถวิปสฺสนํ ยุคนทฺธํ ภาเวติ อุทฺธจฺจํ ปชหโต จิตฺตสฺส เอกคฺคตา อวิกฺเขโป สมาธิ สพฺพนิมิตฺเตหิ อนิมิตฺโต โหติ นิโรธโคจโร อวิชฺชํ ปชหโต อนุปสฺสนฏฺเฐน วิปสฺสนา สพฺพนิมิตฺเตหิ อนิมิตฺตา โหติ นิโรธโคจราฯ อิติ อนิมิตฺตฏฺเฐน สมถวิปสฺสนา เอกรสา โหนฺติ ยุคนทฺธา โหนฺติ อญฺญมญฺญํ นาติวตฺตนฺตีติฯ เตน วุจฺจติ อนิมิตฺตฏฺเฐน สมถวิปสฺสนํ ยุคนทฺธํ ภาเวตีติฯ>
      text <กถํ อปฺปณิหิตฏฺเฐน สมถวิปสฺสนํ ยุคนทฺธํ ภาเวติ อุทฺธจฺจํ ปชหโต จิตฺตสฺส เอกคฺคตา อวิกฺเขโป สมาธิ สพฺพปณิธีหิ อปฺปณิหิโต โหติ นิโรธโคจโร อวิชฺชํ ปชหโต อนุปสฺสนฏฺเฐน วิปสฺสนา สพฺพปณิธีหิ อปฺปณิหิตา โหติ นิโรธโคจราฯ อิติ อปฺปณิหิตฏฺเฐน สมถวิปสฺสนา เอกรสา โหนฺติ ยุคนทฺธา โหนฺติ อญฺญมญฺญํ นาติวตฺตนฺตีติฯ เตน วุจฺจติ อปฺปณิหิตฏฺเฐน สมถวิปสฺสนํ ยุคนทฺธํ ภาเวตีติฯ>
      text <กถํ สุญฺญตฏฺเฐน สมถวิปสฺสนํ ยุคนทฺธํ ภาเวติ อุทฺธจฺจํ ปชหโต จิตฺตสฺส เอกคฺคตา อวิกฺเขโป สมาธิ สพฺพาภินิเวเสหิ สุญฺโญ โหติ นิโรธโคจโร อวิชฺชํ ปชหโต อนุปสฺสนฏฺเฐน วิปสฺสนา สพฺพาภินิเวเสหิ สุญฺญา โหติ นิโรธโคจราฯ อิติ สุญฺญตฏฺเฐน สมถวิปสฺสนา เอกรสา โหนฺติ ยุคนทฺธา โหนฺติ อญฺญมญฺญํ นาติวตฺตนฺตีติฯ เตน วุจฺจติ สุญฺญตฏฺเฐน สมถวิปสฺสนํ ยุคนทฺธํ ภาเวตีติฯ ภาเวตีติ จตสฺโส ภาวนา อาเสวนฏฺเฐน ภาวนา…เป … มคฺโค สญฺชายตีติ กถํ มคฺโค สญฺชายติ…เป … เอวํ มคฺโค สญฺชายติฯ เอวํ สญฺโญชนานิ ปหียนฺติ อนุสยา พฺยนฺตีโหนฺติฯ เอวํ สุญฺญตฏฺเฐน สมถวิปสฺสนํ ยุคนทฺธํ ภาเวติฯ อิเมหิ โสฬสหิ อากาเรหิ สมถวิปสฺสนํ ยุคนทฺธํ ภาเวติ เอวํ สมถวิปสฺสนํ ยุคนทฺธํ ภาเวติฯ>
      stand <สุตฺตนฺตนิทฺเทโสฯ>
    text <๒ ธมฺมุทฺธจฺจวารนิทฺเทโส>
      text <๖>, <กถํ ธมฺมุทฺธจฺจวิคฺคหิตํ มานสํ โหติ อนิจฺจโต มนสิกโรโต โอภาโส อุปฺปชฺชติ โอภาโส ธมฺโมติ โอภาสํ อาวชฺชติ ตโต วิกฺเขโป อุทฺธจฺจํฯ เตน อุทฺธจฺเจน วิคฺคหิตมานโส อนิจฺจโต อุปฏฺฐานํ ยถาภูตํ นปฺปชานาติ ทุกฺขโต อุปฏฺฐานํ ยถาภูตํ นปฺปชานาติ อนตฺตโต อุปฏฺฐานํ ยถาภูตํ นปฺปชานาติฯ เตน วุจฺจติ ธมฺมุทฺธจฺจวิคฺคหิตมานโส โหติ โส สมโย ยํ ตํ จิตฺตํ อชฺฌตฺตเมว สนฺติฏฺฐติ สนฺนิสีทติ เอโกทิ โหติ สมาธิยติ ฯ ตสฺส มคฺโค สญฺชายตีติ กถํ มคฺโค สญฺชายติ…เป … เอวํ มคฺโค สญฺชายติ เอวํ สญฺโญชนานิ ปหียนฺติ อนุสยา พฺยนฺตีโหนฺติฯ>
      text <อนิจฺจโต มนสิกโรโต ญาณํ อุปฺปชฺชติ ปีติ อุปฺปชฺชติ ปสฺสทฺธิ อุปฺปชฺชติ สุขํ อุปฺปชฺชติ อธิโมกฺโข อุปฺปชฺชติ ปคฺคโห อุปฺปชฺชติ อุปฏฺฐานํ อุปฺปชฺชติ อุเปกฺขา อุปฺปชฺชติ นิกนฺติ อุปฺปชฺชติ นิกนฺติ ธมฺโมติ นิกนฺติํ อาวชฺชติฯ ตโต วิกฺเขโป อุทฺธจฺจํฯ เตน อุทฺธจฺเจน วิคฺคหิตมานโส อนิจฺจโต อุปฏฺฐานํ ยถาภูตํ นปฺปชานาติ ทุกฺขโต อุปฏฺฐานํ ยถาภูตํ นปฺปชานาติ อนตฺตโต อุปฏฺฐานํ ยถาภูตํ นปฺปชานาติฯ เตน วุจฺจติ ธมฺมุทฺธจฺจวิคฺคหิตมานโส โหติ โส สมโย ยํ ตํ จิตฺตํ อชฺฌตฺตเมว สนฺติฏฺฐติ สนฺนิสีทติ เอโกทิ โหติ สมาธิยติฯ ตสฺส มคฺโค สญฺชายตีติฯ กถํ มคฺโค สญฺชายติ…เป … เอวํ มคฺโค สญฺชายติ เอวํ สญฺโญชนานิ ปหียนฺติ อนุสยา พฺยนฺตีโหนฺติฯ>
      text <ทุกฺขโต มนสิกโรโต…เป … อนตฺตโต มนสิกโรโต โอภาโส อุปฺปชฺชติ…เป … ญาณํ อุปฺปชฺชติ ปีติ อุปฺปชฺชติ ปสฺสทฺธิ อุปฺปชฺชติ สุขํ อุปฺปชฺชติ อธิโมกฺโข อุปฺปชฺชติ ปคฺคโห อุปฺปชฺชติ อุปฏฺฐานํ อุปฺปชฺชติ อุเปกฺขา อุปฺปชฺชติ นิกนฺติ อุปฺปชฺชติ นิกนฺติ ธมฺโมติ นิกนฺติํ อาวชฺชติฯ ตโต วิกฺเขโป อุทฺธจฺจํฯ เตน อุทฺธจฺเจน วิคฺคหิตมานโส อนตฺตโต อุปฏฺฐานํ อนิจฺจโต อุปฏฺฐานํ ทุกฺขโต อุปฏฺฐานํ ยถาภูตํ นปฺปชานาติ ฯ เตน วุจฺจติ ธมฺมุทฺธจฺจวิคฺคหิตมานโส…เป … เอวํ สญฺโญชนานิ ปหียนฺติ อนุสยา พฺยนฺตีโหนฺติฯ>
      text <รูปํ อนิจฺจโต มนสิกโรโต…เป … รูปํ ทุกฺขโต มนสิกโรโต… รูปํ อนตฺตโต มนสิกโรโต… เวทนํ…เป … สญฺญํ… สงฺขาเร… วิญฺญาณํ… จกฺขุํ…เป … ชรามรณํ อนิจฺจโต มนสิกโรโต…เป … ชรามรณํ ทุกฺขโต มนสิกโรโต ชรามรณํ อนตฺตโต มนสิกโรโต โอภาโส อุปฺปชฺชติ…เป … ญาณํ อุปฺปชฺชติ ปีติ อุปฺปชฺชติ ปสฺสทฺธิ อุปฺปชฺชติ สุขํ อุปฺปชฺชติ อธิโมกฺโข อุปฺปชฺชติ ปคฺคโห อุปฺปชฺชติ อุปฏฺฐานํ อุปฺปชฺชติ อุเปกฺขา อุปฺปชฺชติ นิกนฺติ อุปฺปชฺชติ นิกนฺติ ธมฺโมติ นิกนฺติํ อาวชฺชติฯ ตโต วิกฺเขโป อุทฺธจฺจํฯ เตน อุทฺธจฺเจน วิคฺคหิตมานโสฯ ชรามรณํ อนตฺตโต อุปฏฺฐานํ ยถาภูตํ นปฺปชานาติฯ ชรามรณํ อนิจฺจโต อุปฏฺฐานํ ยถาภูตํ นปฺปชานาติ ชรามรณํ ทุกฺขโต อุปฏฺฐานํ ยถาภูตํ นปฺปชานาติฯ เตน วุจฺจติ ธมฺมุทฺธจฺจวิคฺคหิตมานโส โหติฯ โส สมโย ยํ ตํ จิตฺตํ อชฺฌตฺตเมว สนฺติฏฺฐติ สนฺนิสีทติ เอโกทิ โหติ สมาธิยติฯ ตสฺส มคฺโค สญฺชายตีติฯ กถํ มคฺโค สญฺชายติ…เป … เอวํ มคฺโค สญฺชายติฯ เอวํ สญฺโญชนานิ ปหียนฺติ อนุสยา พฺยนฺตีโหนฺติฯ เอวํ ธมฺมุทฺธจฺจวิคฺคหิตํ มานสํ โหติฯ>
      text <๗>
        text <โอภาเส เจว ญาเณ จ ปีติยา จ วิกมฺปติ>
        text <ปสฺสทฺธิยา สุเข เจว เยหิ จิตฺตํ ปเวธติฯ>
        text <อธิโมกฺเข จ ปคฺคาเห อุปฏฺฐาเน จ กมฺปติ>
        text <อุเปกฺขาวชฺชนาย เจว อุเปกฺขาย จ นิกนฺติยาฯ>
        text <อิมานิ ทส ฐานานิ ปญฺญา ยสฺส ปริจฺจิตา>
        text <ธมฺมุทฺธจฺจกุสโล โหติ น จ สมฺโมห คจฺฉติฯ>
        text <วิกฺขิปติ เจว กิลิสฺสติ จ จวติ จิตฺตภาวนา>
        text <วิกฺขิปติ น กิลิสฺสติ ภาวนา ปริหายติฯ>
        text <วิกฺขิปติ น กิลิสฺสติ ภาวนา น ปริหายติ>
        text <น จ วิกฺขิปเต จิตฺตํ น กิลิสฺสติ น จวติ จิตฺตภาวนาฯ>
        text <ยุคนทฺธา สจฺจโพชฺฌงฺคา เมตฺตา วิราคปญฺจมา>
        text <ปฏิสมฺภิทา ธมฺมจกฺกํ โลกุตฺตรพลสุญฺญาติฯ>
      text <อิเมหิ จตูหิ ฐาเนหิ จิตฺตสฺส สงฺเขปวิกฺเขปวิคฺคหิตํ ทส ฐาเน สมฺปชานาตีติฯ>
      stand <ยุคนทฺธกถา นิฏฺฐิตาฯ>
  text <๒ สจฺจกถา>
    text <๘>, <ปุริมนิทานํ ฯ จตฺตาริมานิ ภิกฺขเว ตถานิ อวิตถานิ อนญฺญถานิฯ กตมานิ จตฺตาริ อิทํ ทุกฺขนฺติ ภิกฺขเว ตถเมตํ อวิตถเมตํ อนญฺญถเมตํ อยํ ทุกฺขสมุทโยติ ตถเมตํ อวิตถเมตํ อนญฺญถเมตํ อยํ ทุกฺขนิโรโธติ ตถเมตํ อวิตถเมตํ อนญฺญถเมตํ อยํ ทุกฺขนิโรธคามินี ปฏิปทาติ ตถเมตํ อวิตถเมตํ อนญฺญถเมตํฯ อิมานิ โข ภิกฺขเว จตฺตาริ ตถานิ อวิตถานิ อนญฺญถานิฯ>
    text <๑ ปฐมสุตฺตนฺตนิทฺเทโส>
      text <กถํ ทุกฺขํ ตถฏฺเฐน สจฺจํ จตฺตาโร ทุกฺขสฺส ทุกฺขฏฺฐา ตถา อวิตถา อนญฺญถาฯ ทุกฺขสฺส ปีฬนฏฺโฐ สงฺขตฏฺโฐ สนฺตาปฏฺโฐ วิปริณามฏฺโฐ อิเม จตฺตาโร ทุกฺขสฺส ทุกฺขฏฺฐา ตถา อวิตถา อนญฺญถาฯ เอวํ ทุกฺขํ ตถฏฺเฐน สจฺจํฯ>
      text <กถํ สมุทโย ตถฏฺเฐน สจฺจํ จตฺตาโร สมุทยสฺส สมุทยฏฺฐา ตถา อวิตถา อนญฺญถาฯ สมุทยสฺส อายูหนฏฺโฐ นิทานฏฺโฐ สํโยคฏฺโฐ ปลิโพธฏฺโฐ อิเม จตฺตาโร สมุทยสฺส สมุทยฏฺฐา ตถา อวิตถา อนญฺญถาฯ เอวํ สมุทโย ตถฏฺเฐน สจฺจํฯ>
      text <กถํ นิโรโธ ตถฏฺเฐน สจฺจํ จตฺตาโร นิโรธสฺส นิโรธฏฺฐา ตถา อวิตถา อนญฺญถาฯ นิโรธสฺส นิสฺสรณฏฺโฐ วิเวกฏฺโฐ อสงฺขตฏฺโฐ อมตฏฺโฐ อิเม จตฺตาโร นิโรธสฺส นิโรธฏฺฐา ตถา อวิตถา อนญฺญถาฯ เอวํ นิโรโธ ตถฏฺเฐน สจฺจํฯ>
      text <กถํ มคฺโค ตถฏฺเฐน สจฺจํ จตฺตาโร มคฺคสฺส มคฺคฏฺฐา ตถา อวิตถา อนญฺญถาฯ มคฺคสฺส นิยฺยานฏฺโฐ เหตุฏฺโฐ ทสฺสนฏฺโฐ อาธิปเตยฺยฏฺโฐ อิเม จตฺตาโร มคฺคสฺส มคฺคฏฺฐา ตถา อวิตถา อนญฺญถาฯ เอวํ มคฺโค ตถฏฺเฐน สจฺจํฯ>
      text <๙>, <กติหากาเรหิ จตฺตาริ สจฺจานิ เอกปฺปฏิเวธานิ จตูหากาเรหิ จตฺตาริ สจฺจานิ เอกปฺปฏิเวธานิฯ ตถฏฺเฐน อนตฺตฏฺเฐน สจฺจฏฺเฐน ปฏิเวธฏฺเฐน อิเมหิ จตูหากาเรหิ จตฺตาริ สจฺจานิ เอกสงฺคหิตานิฯ ยํ เอกสงฺคหิตํ ตํ เอกตฺตํฯ เอกตฺตํ เอเกน ญาเณน ปฏิวิชฺฌตีติ จตฺตาริ สจฺจานิ เอกปฺปฏิเวธานิฯ>
      text <กถํ ตถฏฺเฐน จตฺตาริ สจฺจานิ เอกปฺปฏิเวธานิ จตูหากาเรหิ ตถฏฺเฐน จตฺตาริ สจฺจานิ เอกปฺปฏิเวธานิฯ ทุกฺขสฺส ทุกฺขฏฺโฐ ตถฏฺโฐ สมุทยสฺส สมุทยฏฺโฐ ตถฏฺโฐ นิโรธสฺส นิโรธฏฺโฐ ตถฏฺโฐ มคฺคสฺส มคฺคฏฺโฐ ตถฏฺโฐ อิเมหิ จตูหากาเรหิ ตถฏฺเฐน จตฺตาริ สจฺจานิ เอกสงฺคหิตานิฯ ยํ เอกสงฺคหิตํ ตํ เอกตฺตํฯ เอกตฺตํ เอเกน ญาเณน ปฏิวิชฺฌตีติ จตฺตาริ สจฺจานิ เอกปฺปฏิเวธานิฯ>
      text <กถํ อนตฺตฏฺเฐน จตฺตาริ สจฺจานิ เอกปฺปฏิเวธานิ จตูหากาเรหิ อนตฺตฏฺเฐน จตฺตาริ สจฺจานิ เอกปฺปฏิเวธานิฯ ทุกฺขสฺส ทุกฺขฏฺโฐ อนตฺตฏฺโฐ สมุทยสฺส สมุทยฏฺโฐ อนตฺตฏฺโฐ นิโรธสฺส นิโรธฏฺโฐ อนตฺตฏฺโฐ มคฺคสฺส มคฺคฏฺโฐ อนตฺตฏฺโฐ อิเมหิ จตูหากาเรหิ อนตฺตฏฺเฐน จตฺตาริ สจฺจานิ เอกสงฺคหิตานิฯ ยํ เอกสงฺคหิตํ ตํ เอกตฺตํฯ เอกตฺตํ เอเกน ญาเณน ปฏิวิชฺฌตีติ จตฺตาริ สจฺจานิ เอกปฺปฏิเวธานิฯ>
      text <กถํ สจฺจฏฺเฐน จตฺตาริ สจฺจานิ เอกปฺปฏิเวธานิ จตูหากาเรหิ สจฺจฏฺเฐน จตฺตาริ สจฺจานิ เอกปฺปฏิเวธานิฯ ทุกฺขสฺส ทุกฺขฏฺโฐ สจฺจฏฺโฐ สมุทยสฺส สมุทยฏฺโฐ สจฺจฏฺโฐ นิโรธสฺส นิโรธฏฺโฐ สจฺจฏฺโฐ มคฺคสฺส มคฺคฏฺโฐ สจฺจฏฺโฐ อิเมหิ จตูหากาเรหิ สจฺจฏฺเฐน จตฺตาริ สจฺจานิ เอกสงฺคหิตานิฯ ยํ เอกสงฺคหิตํ ตํ เอกตฺตํฯ เอกตฺตํ เอเกน ญาเณน ปฏิวิชฺฌตีติ จตฺตาริ สจฺจานิ เอกปฺปฏิเวธานิฯ>
      text <กถํ ปฏิเวธฏฺเฐน จตฺตาริ สจฺจานิ เอกปฺปฏิเวธานิ จตูหากาเรหิ ปฏิเวธฏฺเฐน จตฺตาริ สจฺจานิ เอกปฺปฏิเวธานิฯ ทุกฺขสฺส ทุกฺขฏฺโฐ ปฏิเวธฏฺโฐ สมุทยสฺส สมุทยฏฺโฐ ปฏิเวธฏฺโฐ นิโรธสฺส นิโรธฏฺโฐ ปฏิเวธฏฺโฐ มคฺคสฺส มคฺคฏฺโฐ ปฏิเวธฏฺโฐ อิเมหิ จตูหากาเรหิ ปฏิเวธฏฺเฐน จตฺตาริ สจฺจานิ เอกสงฺคหิตานิ ยํ เอกสงฺคหิตํ ตํ เอกตฺตํฯ เอกตฺตํ เอเกน ญาเณน ปฏิวิชฺฌตีติ จตฺตาริ สจฺจานิ เอกปฺปฏิเวธานิฯ>
      text <๑๐>, <กติหากาเรหิ จตฺตาริ สจฺจานิ เอกปฺปฏิเวธานิ ยํ อนิจฺจํ ตํ ทุกฺขํ ยํ ทุกฺขํ ตํ อนิจฺจํ ยํ อนิจฺจญฺจ ทุกฺขญฺจ ตํ อนตฺตาฯ ยํ อนิจฺจญฺจ ทุกฺขญฺจ อนตฺตา จ ตํ ตถํฯ ยํ อนิจฺจํ จ ทุกฺขญฺจ อนตฺตา จ ตถญฺจ ตํ สจฺจํฯ ยํ อนิจฺจญฺจ ทุกฺขญฺจ อนตฺตา จ ตถญฺจ สจฺจญฺจ ตํ เอกสงฺคหิตํฯ ยํ เอกสงฺคหิตํ ตํ เอกตฺตํฯ เอกตฺตํ เอเกน ญาเณน ปฏิวิชฺฌตีติ จตฺตาริ สจฺจานิ เอกปฺปฏิเวธานิฯ>
      text <กติหากาเรหิ จตฺตาริ สจฺจานิ เอกปฺปฏิเวธานิ นวหากาเรหิ จตฺตาริ สจฺจานิ เอกปฺปฏิเวธานิฯ ตถฏฺเฐน อนตฺตฏฺเฐน สจฺจฏฺเฐน ปฏิเวธฏฺเฐน อภิญฺญฏฺเฐน ปริญฺญฏฺเฐน ปหานฏฺเฐน ภาวนฏฺเฐน สจฺฉิกิริยฏฺเฐน อิเมหิ นวหากาเรหิ จตฺตาริ สจฺจานิ เอกสงฺคหิตานิฯ ยํ เอกสงฺคหิตํ ตํ เอกตฺตํฯ เอกตฺตํ เอเกน ญาเณน ปฏิวิชฺฌตีติ จตฺตาริ สจฺจานิ เอกปฺปฏิเวธานิฯ>
      text <กถํ ตถฏฺเฐน จตฺตาริ สจฺจานิ เอกปฺปฏิเวธานิ นวหากาเรหิ ตถฏฺเฐน จตฺตาริ สจฺจานิ เอกปฺปฏิเวธานิฯ ทุกฺขสฺส ทุกฺขฏฺโฐ ตถฏฺโฐ สมุทยสฺส สมุทยฏฺโฐ ตถฏฺโฐ นิโรธสฺส นิโรธฏฺโฐ ตถฏฺโฐ มคฺคสฺส มคฺคฏฺโฐ ตถฏฺโฐ อภิญฺญาย อภิญฺญฏฺโฐ ตถฏฺโฐ ปริญฺญาย ปริญฺญฏฺโฐ ตถฏฺโฐ ปหานสฺส ปหานฏฺโฐ ตถฏฺโฐ ภาวนาย ภาวนฏฺโฐ ตถฏฺโฐ สจฺฉิกิริยาย สจฺฉิกิริยฏฺโฐ ตถฏฺโฐ อิเมหิ นวหากาเรหิ ตถฏฺเฐน จตฺตาริ สจฺจานิ เอกสงฺคหิตานิฯ ยํ เอกสงฺคหิตํ ตํ เอกตฺตํฯ เอกตฺตํ เอเกน ญาเณน ปฏิวิชฺฌตีติ จตฺตาริ สจฺจานิ เอกปฺปฏิเวธานิฯ>
      text <กถํ อนตฺตฏฺเฐน… สจฺจฏฺเฐน… ปฏิเวธฏฺเฐน จตฺตาริ สจฺจานิ เอกปฺปฏิเวธานิ นวหากาเรหิ ปฏิเวธฏฺเฐน จตฺตาริ สจฺจานิ เอกปฺปฏิเวธานิฯ ทุกฺขสฺส ทุกฺขฏฺโฐ ปฏิเวธฏฺโฐ สมุทยสฺส สมุทยฏฺโฐ ปฏิเวธฏฺโฐ นิโรธสฺส นิโรธฏฺโฐ ปฏิเวธฏฺโฐ มคฺคสฺส มคฺคฏฺโฐ ปฏิเวธฏฺโฐ อภิญฺญาย อภิญฺญฏฺโฐ ปฏิเวธฏฺโฐ ปริญฺญาย ปริญฺญฏฺโฐ ปฏิเวธฏฺโฐ ปหานสฺส ปหานฏฺโฐ ปฏิเวธฏฺโฐ ภาวนาย ภาวนฏฺโฐ ปฏิเวธฏฺโฐ สจฺฉิกิริยาย สจฺฉิกิริยฏฺโฐ ปฏิเวธฏฺโฐ อิเมหิ นวหากาเรหิ ปฏิเวธฏฺเฐน จตฺตาริ สจฺจานิ เอกสงฺคหิตานิฯ ยํ เอกสงฺคหิตํ ตํ เอกตฺตํฯ เอกตฺตํ เอเกน ญาเณน ปฏิวิชฺฌตีติ จตฺตาริ สจฺจานิ เอกปฺปฏิเวธานิฯ>
      text <๑๑>, <กติหากาเรหิ จตฺตาริ สจฺจานิ เอกปฺปฏิเวธานิ ทฺวาทสหิ อากาเรหิ จตฺตาริ สจฺจานิ เอกปฺปฏิเวธานิฯ ตถฏฺเฐน อนตฺตฏฺเฐน สจฺจฏฺเฐน ปฏิเวธฏฺเฐน อภิชานนฏฺเฐน ปริชานนฏฺเฐน ธมฺมฏฺเฐน ตถฏฺเฐน ญาตฏฺเฐน สจฺฉิกิริยฏฺเฐน ผสฺสนฏฺเฐน อภิสมยฏฺเฐน อิเมหิ ทฺวาทสหิ อากาเรหิ จตฺตาริ สจฺจานิ เอกสงฺคหิตานิฯ ยํ เอกสงฺคหิตํ ตํ เอกตฺตํฯ เอกตฺตํ เอเกน ญาเณน ปฏิวิชฺฌตีติ จตฺตาริ สจฺจานิ เอกปฺปฏิเวธานิฯ>
      text <กถํ ตถฏฺเฐน จตฺตาริ สจฺจานิ เอกปฺปฏิเวธานิ โสฬสหิ อากาเรหิ ตถฏฺเฐน จตฺตาริ สจฺจานิ เอกปฺปฏิเวธานิฯ ทุกฺขสฺส ปีฬนฏฺโฐ สงฺขตฏฺโฐ สนฺตาปฏฺโฐ วิปริณามฏฺโฐ ตถฏฺโฐ สมุทยสฺส อายูหนฏฺโฐ นิทานฏฺโฐ สํโยคฏฺโฐ ปลิโพธฏฺโฐ ตถฏฺโฐ นิโรธสฺส นิสฺสรณฏฺโฐ วิเวกฏฺโฐ อสงฺขตฏฺโฐ อมตฏฺโฐ ตถฏฺโฐ มคฺคสฺส นิยฺยานฏฺโฐ เหตุฏฺโฐ ทสฺสนฏฺโฐ อาธิปเตยฺยฏฺโฐ ตถฏฺโฐ อิเมหิ โสฬสหิ อากาเรหิ ตถฏฺเฐน จตฺตาริ สจฺจานิ เอกสงฺคหิตานิฯ ยํ เอกสงฺคหิตํ ตํ เอกตฺตํฯ เอกตฺตํ เอเกน ญาเณน ปฏิวิชฺฌตีติ จตฺตาริ สจฺจานิ เอกปฺปฏิเวธานิฯ>
      text <กถํ อนตฺตฏฺเฐน…เป … สจฺจฏฺเฐน… ปฏิเวธฏฺเฐน… อภิชานนฏฺเฐน… ปริชานนฏฺเฐน… ธมฺมฏฺเฐน… ตถฏฺเฐน… ญาตฏฺเฐน… สจฺฉิกิริยฏฺเฐน… ผสฺสนฏฺเฐน… อภิสมยฏฺเฐน จตฺตาริ สจฺจานิ เอกปฺปฏิเวธานิ โสฬสหิ อากาเรหิ อภิสมยฏฺเฐน จตฺตาริ สจฺจานิ เอกปฺปฏิเวธานิฯ ทุกฺขสฺส ปีฬนฏฺโฐ สงฺขตฏฺโฐ สนฺตาปฏฺโฐ วิปริณามฏฺโฐ อภิสมยฏฺโฐ สมุทยสฺส อายูหนฏฺโฐ นิทานฏฺโฐ สํโยคฏฺโฐ ปลิโพธฏฺโฐ อภิสมยฏฺโฐ นิโรธสฺส นิสฺสรณฏฺโฐ วิเวกฏฺโฐ อสงฺขตฏฺโฐ อมตฏฺโฐ อภิสมยฏฺโฐ มคฺคสฺส นิยฺยานฏฺโฐ เหตุฏฺโฐ ทสฺสนฏฺโฐ อาธิปเตยฺยฏฺโฐ อภิสมยฏฺโฐ อิเมหิ โสฬสหิ อากาเรหิ อภิสมยฏฺเฐน จตฺตาริ สจฺจานิ เอกสงฺคหิตานิฯ ยํ เอกสงฺคหิตํ ตํ เอกตฺตํฯ เอกตฺตํ เอเกน ญาเณน ปฏิวิชฺฌตีติ จตฺตาริ สจฺจานิ เอกปฺปฏิเวธานิฯ>
      text <๑๒>, <สจฺจานํ กติ ลกฺขณานิ สจฺจานํ ทฺเว ลกฺขณานิฯ สงฺขตลกฺขณญฺจ อสงฺขตลกฺขณญฺจ สจฺจานํ อิมานิ ทฺเว ลกฺขณานิฯ>
      text <สจฺจานํ กติ ลกฺขณานิ สจฺจานํ ฉ ลกฺขณานิฯ สงฺขตานํ สจฺจานํ อุปฺปาโท ปญฺญายติ วโย ปญฺญายติ ฐิตานํ อญฺญถตฺตํ ปญฺญายติ อสงฺขตสฺส สจฺจสฺส น อุปฺปาโท ปญฺญายติ น วโย ปญฺญายติ น ฐิตสฺส อญฺญถตฺตํ ปญฺญายติ สจฺจานํ อิมานิ ฉ ลกฺขณานิฯ>
      text <สจฺจานํ กติ ลกฺขณานิ สจฺจานํ ทฺวาทส ลกฺขณานิฯ ทุกฺขสจฺจสฺส อุปฺปาโท ปญฺญายติ วโย ปญฺญายติ ฐิตสฺส อญฺญถตฺตํ ปญฺญายติ สมุทยสจฺจสฺส อุปฺปาโท ปญฺญายติ วโย ปญฺญายติ ฐิตสฺส อญฺญถตฺตํ ปญฺญายติ มคฺคสจฺจสฺส อุปฺปาโท ปญฺญายติ วโย ปญฺญายติ ฐิตสฺส อญฺญถตฺตํ ปญฺญายติ นิโรธสจฺจสฺส น อุปฺปาโท ปญฺญายติ น วโย ปญฺญายติ น ฐิตสฺส อญฺญถตฺตํ ปญฺญายติ สจฺจานํ อิมานิ ทฺวาทส ลกฺขณานิฯ>
      text <จตุนฺนํ สจฺจานํ กติ กุสลา กติ อกุสลา กติ อพฺยากตา สมุทยสจฺจํ อกุสลํ มคฺคสจฺจํ กุสลํ นิโรธสจฺจํ อพฺยากตํฯ ทุกฺขสจฺจํ สิยา กุสลํ สิยา อกุสลํ สิยา อพฺยากตํฯ>
      text <สิยา ตีณิ สจฺจานิ เอกสจฺเจน สงฺคหิตานิ เอกสจฺจํ ตีหิ สจฺเจหิ สงฺคหิตํ วตฺถุวเสน ปริยาเยน สิยาติฯ กถญฺจ สิยา ยํ ทุกฺขสจฺจํ อกุสลํ สมุทยสจฺจํ อกุสลํ เอวํ อกุสลฏฺเฐน ทฺเว สจฺจานิ เอกสจฺเจน สงฺคหิตานิ เอกสจฺจํ ทฺวีหิ สจฺเจหิ สงฺคหิตํฯ ยํ ทุกฺขสจฺจํ กุสลํ มคฺคสจฺจํ กุสลํ เอวํ กุสลฏฺเฐน ทฺเว สจฺจานิ เอกสจฺเจน สงฺคหิตานิ เอกสจฺจํ ทฺวีหิ สจฺเจหิ สงฺคหิตํฯ ยํ ทุกฺขสจฺจํ อพฺยากตํ นิโรธสจฺจํ อพฺยากตํ เอวํ อพฺยากตฏฺเฐน ทฺเว สจฺจานิ เอกสจฺเจน สงฺคหิตานิ เอกสจฺจํ ทฺวีหิ สจฺเจหิ สงฺคหิตํฯ เอวํ สิยา ตีณิ สจฺจานิ เอกสจฺเจน สงฺคหิตานิ เอกสจฺจํ ตีหิ สจฺเจหิ สงฺคหิตํ วตฺถุวเสน ปริยาเยนาติฯ>
    text <๒ ทุติยสุตฺตนฺตปาฬิ>
      text <๑๓>, <ปุพฺเพ เม ภิกฺขเว สมฺโพธา อนภิสมฺพุทฺธสฺส โพธิสตฺตสฺเสว สโต เอตทโหสิ โก นุ โข รูปสฺส อสฺสาโท โก อาทีนโว กิํ นิสฺสรณํ โก เวทนาย อสฺสาโท โก อาทีนโว กิํ นิสฺสรณํ โก สญฺญาย อสฺสาโท โก อาทีนโว กิํ นิสฺสรณํ โก สงฺขารานํ อสฺสาโท โก อาทีนโว กิํ นิสฺสรณํ โก วิญฺญาณสฺส อสฺสาโท โก อาทีนโว กิํ นิสฺสรณนฺติ ตสฺส มยฺหํ ภิกฺขเว เอตทโหสิ ยํ โข รูปํ ปฏิจฺจ อุปฺปชฺชติ สุขํ โสมนสฺสํ อยํ รูปสฺส อสฺสาโทฯ ยํ รูปํ อนิจฺจํ ตํ ทุกฺขํ วิปริณามธมฺมํ อยํ รูปสฺส อาทีนโวฯ โย รูปสฺมิํ ฉนฺทราควินโย ฉนฺทราคปฺปหานํ อิทํ รูปสฺส นิสฺสรณํฯ ยํ เวทนํ ปฏิจฺจ…เป … ยํ สญฺญํ ปฏิจฺจ… ยํ สงฺขาเร ปฏิจฺจ… ยํ วิญฺญาณํ ปฏิจฺจ อุปฺปชฺชติ สุขํ โสมนสฺสํ อยํ วิญฺญาณสฺส อสฺสาโทฯ ยํ วิญฺญาณํ อนิจฺจํ ตํ ทุกฺขํ วิปริณามธมฺมํ อยํ วิญฺญาณสฺส อาทีนโวฯ โย วิญฺญาณสฺมิํ ฉนฺทราควินโย ฉนฺทราคปฺปหานํ อิทํ วิญฺญาณสฺส นิสฺสรณํฯ>
      text <ยาวกีวญฺจาหํ ภิกฺขเว อิเมสํ ปญฺจนฺนํ อุปาทานกฺขนฺธานํ เอวํ อสฺสาทญฺจ อสฺสาทโต อาทีนวญฺจ อาทีนวโต นิสฺสรณญฺจ นิสฺสรณโต ยถาภูตํ นาพฺภญฺญาสิํ เนว ตาวาหํ ภิกฺขเว สเทวเก โลเก สมารเก สพฺรหฺมเก สสฺสมณพฺราหฺมณิยา ปชาย สเทวมนุสฺสาย อนุตฺตรํ สมฺมาสมฺโพธิํ อภิสมฺพุทฺโธติ ปจฺจญฺญาสิํ ยโต จ ขฺวาหํ ภิกฺขเว อิเมสํ ปญฺจนฺนํ อุปาทานกฺขนฺธานํ เอวํ อสฺสาทญฺจ อสฺสาทโต อาทีนวญฺจ อาทีนวโต นิสฺสรณญฺจ นิสฺสรณโต ยถาภูตํ อพฺภญฺญาสิํ อถาหํ ภิกฺขเว สเทวเก โลเก สมารเก สพฺรหฺมเก สสฺสมณพฺราหฺมณิยา ปชาย สเทวมนุสฺสาย อนุตฺตรํ สมฺมาสมฺโพธิํ อภิสมฺพุทฺโธติ ปจฺจญฺญาสิํฯ ญาณญฺจ ปน เม ทสฺสนํ อุทปาทิ อกุปฺปา เม วิมุตฺติ ฯ อยมนฺติมา ชาติ นตฺถิ ทานิ ปุนพฺภโวติฯ>
    text <๓ ทุติยสุตฺตนฺตนิทฺเทโส>
      text <๑๔>, <ยํ รูปํ ปฏิจฺจ อุปฺปชฺชติ สุขํ โสมนสฺสํ อยํ รูปสฺส อสฺสาโทติ ปหานปฺปฏิเวโธ สมุทยสจฺจํฯ ยํ รูปํ อนิจฺจํ ตํ ทุกฺขํ วิปริณามธมฺมํ อยํ รูปสฺส อาทีนโวติ ปริญฺญาปฏิเวโธ ทุกฺขสจฺจํฯ โย รูปสฺมิํ ฉนฺทราควินโย ฉนฺทราคปฺปหานํ อิทํ รูปสฺส นิสฺสรณนฺติ สจฺฉิกิริยาปฏิเวโธ นิโรธสจฺจํฯ ยา อิเมสุ ตีสุ ฐาเนสุ ทิฏฺฐิ สงฺกปฺโป วาจา กมฺมนฺโต อาชีโว วายาโม สติ สมาธิ ภาวนาปฏิเวโธ มคฺคสจฺจํฯ>
      text <ยํ เวทนํ ปฏิจฺจ…เป … ยํ สญฺญํ ปฏิจฺจ… ยํ สงฺขาเร ปฏิจฺจ… ยํ วิญฺญาณํ ปฏิจฺจ อุปฺปชฺชติ สุขํ โสมนสฺสํ อยํ วิญฺญาณสฺส อสฺสาโทติ ปหานปฺปฏิเวโธ สมุทยสจฺจํฯ ยํ วิญฺญาณํ อนิจฺจํ ตํ ทุกฺขํ วิปริณามธมฺมํ อยํ วิญฺญาณสฺส อาทีนโวติ ปริญฺญาปฏิเวโธ ทุกฺขสจฺจํฯ โย วิญฺญาณสฺมิํ ฉนฺทราควินโย ฉนฺทราคปฺปหานํ อิทํ วิญฺญาณสฺส นิสฺสรณนฺติ สจฺฉิกิริยาปฏิเวโธ นิโรธสจฺจํฯ ยา อิเมสุ ตีสุ ฐาเนสุ ทิฏฺฐิ สงฺกปฺโป วาจา กมฺมนฺโต อาชีโว วายาโม สติ สมาธิ ภาวนาปฏิเวโธ มคฺคสจฺจํฯ>
      text <๑๕>, <สจฺจนฺติ กติหากาเรหิ สจฺจํ เอสนฏฺเฐน ปริคฺคหฏฺเฐน ปฏิเวธฏฺเฐนฯ กถํ เอสนฏฺเฐน สจฺจํ ชรามรณํ กิํนิทานํ กิํสมุทยํ กิํชาติกํ กิํปภวนฺติ เอวํ เอสนฏฺเฐน สจฺจํฯ ชรามรณํ ชาตินิทานํ ชาติสมุทยํ ชาติชาติกํ ชาติปฺปภวนฺติ เอวํ ปริคฺคหฏฺเฐน สจฺจํฯ ชรามรณญฺจ ปชานาติ ชรามรณสมุทยญฺจ ปชานาติ ชรามรณนิโรธญฺจ ปชานาติ ชรามรณนิโรธคามินิํ ปฏิปทญฺจ ปชานาติ เอวํ ปฏิเวธฏฺเฐน สจฺจํฯ>
      text <ชาติ กิํนิทานา กิํสมุทยา กิํชาติกา กิํปภวาติ เอวํ เอสนฏฺเฐน สจฺจํฯ ชาติ ภวนิทานา ภวสมุทยา ภวชาติกา ภวปฺปภวาติ เอวํ ปริคฺคหฏฺเฐน สจฺจํฯ ชาติญฺจ ปชานาติ ชาติสมุทยญฺจ ปชานาติ ชาตินิโรธญฺจ ปชานาติ ชาตินิโรธคามินิํ ปฏิปทญฺจ ปชานาติ เอวํ ปฏิเวธฏฺเฐน สจฺจํฯ>
      text <ภโว กิํนิทาโน กิํสมุทโย กิํชาติโก กิํปภโวติ เอวํ เอสนฏฺเฐน สจฺจํ ฯ ภโว อุปาทานนิทาโน อุปาทานสมุทโย อุปาทานชาติโก อุปาทานปฺปภโวติ เอวํ ปริคฺคหฏฺเฐน สจฺจํฯ ภวํ จ ปชานาติ ภวสมุทยญฺจ ปชานาติ ภวนิโรธญฺจ ปชานาติ ภวนิโรธคามินิํ ปฏิปทญฺจ ปชานาติ เอวํ ปฏิเวธฏฺเฐน สจฺจํฯ>
      text <อุปาทานํ กิํนิทานํ กิํสมุทยํ กิํชาติกํ กิํปภวนฺติ เอวํ เอสนฏฺเฐน สจฺจํฯ อุปาทานํ ตณฺหานิทานํ ตณฺหาสมุทยํ ตณฺหาชาติกํ ตณฺหาปภวนฺติ เอวํ ปริคฺคหฏฺเฐน สจฺจํฯ อุปาทานญฺจ ปชานาติ อุปาทานสมุทยญฺจ ปชานาติ อุปาทานนิโรธญฺจ ปชานาติ อุปาทานนิโรธคามินิํ ปฏิปทญฺจ ปชานาติ เอวํ ปฏิเวธฏฺเฐน สจฺจํฯ>
      text <ตณฺหา กิํนิทานา กิํสมุทยา กิํชาติกา กิํปภวาติ เอวํ เอสนฏฺเฐน สจฺจํฯ ตณฺหา เวทนานิทานา เวทนาสมุทยา เวทนาชาติกา เวทนาปภวาติ เอวํ ปริคฺคหฏฺเฐน สจฺจํฯ ตณฺหญฺจ ปชานาติ ตณฺหาสมุทยญฺจ ปชานาติ ตณฺหานิโรธญฺจ ปชานาติ ตณฺหานิโรธคามินิํ ปฏิปทญฺจ ปชานาติ เอวํ ปฏิเวธฏฺเฐน สจฺจํฯ>
      text <เวทนา กิํนิทานา กิํสมุทยา กิํชาติกา กิํปภวาติ เอวํ เอสนฏฺเฐน สจฺจํฯ เวทนา ผสฺสนิทานา ผสฺสสมุทยา ผสฺสชาติกา ผสฺสปฺปภวาติ เอวํ ปริคฺคหฏฺเฐน สจฺจํฯ เวทนญฺจ ปชานาติ เวทนาสมุทยญฺจ ปชานาติ เวทนานิโรธญฺจ ปชานาติ เวทนานิโรธคามินิํ ปฏิปทญฺจ ปชานาติ เอวํ ปฏิเวธฏฺเฐน สจฺจํฯ>
      text <ผสฺโส กิํนิทาโน กิํสมุทโย กิํชาติโก กิํปภโวติ เอวํ เอสนฏฺเฐน สจฺจํฯ ผสฺโส สฬายตนนิทาโน สฬายตนสมุทโย สฬายตนชาติโก สฬายตนปฺปภโวติ เอวํ ปริคฺคหฏฺเฐน สจฺจํฯ ผสฺสญฺจ ปชานาติ ผสฺสสมุทยญฺจ ปชานาติ ผสฺสนิโรธญฺจ ปชานาติ ผสฺสนิโรธคามินิํ ปฏิปทญฺจ ปชานาติ เอวํ ปฏิเวธฏฺเฐน สจฺจํฯ>
      text <สฬายตนํ กิํนิทานํ กิํสมุทยํ กิํชาติกํ กิํปภวนฺติ เอวํ เอสนฏฺเฐน สจฺจํฯ สฬายตนํ นามรูปนิทานํ นามรูปสมุทยํ นามรูปชาติกํ นามรูปปฺปภวนฺติ เอวํ ปริคฺคหฏฺเฐน สจฺจํฯ สฬายตนญฺจ ปชานาติ สฬายตนสมุทยญฺจ ปชานาติ สฬายตนนิโรธญฺจ ปชานาติ สฬายตนนิโรธคามินิํ ปฏิปทญฺจ ปชานาติ เอวํ ปฏิเวธฏฺเฐน สจฺจํฯ>
      text <นามรูปํ กิํนิทานํ กิํสมุทยํ กิํชาติกํ กิํปภวนฺติ เอวํ เอสนฏฺเฐน สจฺจํฯ นามรูปํ วิญฺญาณนิทานํ วิญฺญาณสมุทยํ วิญฺญาณชาติกํ วิญฺญาณปฺปภวนฺติ เอวํ ปริคฺคหฏฺเฐน สจฺจํฯ นามรูปญฺจ ปชานาติ นามรูปสมุทยญฺจ ปชานาติ นามรูปนิโรธญฺจ ปชานาติ นามรูปนิโรธคามินิํ ปฏิปทญฺจ ปชานาติ เอวํ ปฏิเวธฏฺเฐน สจฺจํฯ>
      text <วิญฺญาณํ กิํนิทานํ กิํสมุทยํ กิํชาติกํ กิํปภวนฺติ เอวํ เอสนฏฺเฐน สจฺจํฯ วิญฺญาณํ สงฺขารนิทานํ สงฺขารสมุทยํ สงฺขารชาติกํ สงฺขารปฺปภวนฺติ เอวํ ปริคฺคหฏฺเฐน สจฺจํฯ วิญฺญาณญฺจ ปชานาติ วิญฺญาณสมุทยญฺจ ปชานาติ วิญฺญาณนิโรธญฺจ ปชานาติ วิญฺญาณนิโรธคามินิํ ปฏิปทญฺจ ปชานาติ เอวํ ปฏิเวธฏฺเฐน สจฺจํฯ>
      text <สงฺขารา กิํนิทานา กิํสมุทยา กิํชาติกา กิํปภวาติ เอวํ เอสนฏฺเฐน สจฺจํฯ สงฺขารา อวิชฺชานิทานา อวิชฺชาสมุทยา อวิชฺชาชาติกา อวิชฺชาปภวาติ เอวํ ปริคฺคหฏฺเฐน สจฺจํฯ สงฺขาเร จ ปชานาติ สงฺขารสมุทยญฺจ ปชานาติ สงฺขารนิโรธญฺจ ปชานาติ สงฺขารนิโรธคามินิํ ปฏิปทญฺจ ปชานาติ เอวํ ปฏิเวธฏฺเฐน สจฺจํฯ>
      text <๑๖>, <ชรามรณํ ทุกฺขสจฺจํ ชาติ สมุทยสจฺจํ อุภินฺนมฺปิ นิสฺสรณํ นิโรธสจฺจํ นิโรธปฺปชานนา มคฺคสจฺจํฯ ชาติ ทุกฺขสจฺจํ ภโว สมุทยสจฺจํ อุภินฺนมฺปิ นิสฺสรณํ นิโรธสจฺจํ นิโรธปฺปชานนา มคฺคสจฺจํฯ ภโว ทุกฺขสจฺจํ อุปาทานํ สมุทยสจฺจํ อุภินฺนมฺปิ นิสฺสรณํ นิโรธสจฺจํ นิโรธปฺปชานนา มคฺคสจฺจํฯ อุปาทานํ ทุกฺขสจฺจํ ตณฺหา สมุทยสจฺจํ อุภินฺนมฺปิ นิสฺสรณํ นิโรธสจฺจํ นิโรธปฺปชานนา มคฺคสจฺจํฯ ตณฺหา ทุกฺขสจฺจํ เวทนา สมุทยสจฺจํ อุภินฺนมฺปิ นิสฺสรณํ นิโรธสจฺจํ นิโรธปฺปชานนา มคฺคสจฺจํฯ เวทนา ทุกฺขสจฺจํ ผสฺโส สมุทยสจฺจํ อุภินฺนมฺปิ นิสฺสรณํ นิโรธสจฺจํ นิโรธปฺปชานนา มคฺคสจฺจํฯ ผสฺโส ทุกฺขสจฺจํ สฬายตนํ สมุทยสจฺจํ อุภินฺนมฺปิ นิสฺสรณํ นิโรธสจฺจํ นิโรธปฺปชานนา มคฺคสจฺจํฯ สฬายตนํ ทุกฺขสจฺจํ นามรูปํ สมุทยสจฺจํ อุภินฺนมฺปิ นิสฺสรณํ นิโรธสจฺจํ นิโรธปฺปชานนา มคฺคสจฺจํฯ นามรูปํ ทุกฺขสจฺจํ วิญฺญาณํ สมุทยสจฺจํ อุภินฺนมฺปิ นิสฺสรณํ นิโรธสจฺจํ นิโรธปฺปชานนา มคฺคสจฺจํฯ วิญฺญาณํ ทุกฺขสจฺจํ สงฺขารา สมุทยสจฺจํ อุภินฺนมฺปิ นิสฺสรณํ นิโรธสจฺจํ นิโรธปฺปชานนา มคฺคสจฺจํฯ สงฺขารา ทุกฺขสจฺจํ อวิชฺชา สมุทยสจฺจํ อุภินฺนมฺปิ นิสฺสรณํ นิโรธสจฺจํ นิโรธปฺปชานนา มคฺคสจฺจํฯ>
      text <ชรามรณํ สิยา ทุกฺขสจฺจํ สิยา สมุทยสจฺจํ อุภินฺนมฺปิ นิสฺสรณํ นิโรธสจฺจํ นิโรธปฺปชานนา มคฺคสจฺจํฯ ชาติ สิยา ทุกฺขสจฺจํ สิยา สมุทยสจฺจํ…เป … ภโว สิยา ทุกฺขสจฺจํ สิยา สมุทยสจฺจํ อุภินฺนมฺปิ นิสฺสรณํ นิโรธสจฺจํ นิโรธปฺปชานนา มคฺคสจฺจนฺติฯ>
      stand <ภาณวาโรฯ>
      stand <สจฺจกถา นิฏฺฐิตาฯ>
  text <๓ โพชฺฌงฺคกถา>
    text <๑๗>, <สาวตฺถินิทานํฯ สตฺติเม ภิกฺขเว โพชฺฌงฺคาฯ กตเม สตฺต สติสมฺโพชฺฌงฺโค ธมฺมวิจยสมฺโพชฺฌงฺโค วีริยสมฺโพชฺฌงฺโค ปีติสมฺโพชฺฌงฺโค ปสฺสทฺธิสมฺโพชฺฌงฺโค สมาธิสมฺโพชฺฌงฺโค อุเปกฺขาสมฺโพชฺฌงฺโค อิเม โข ภิกฺขเว สตฺต โพชฺฌงฺคาฯ>
    text <โพชฺฌงฺคาติ เกนฏฺเฐน โพชฺฌงฺคา โพธาย สํวตฺตนฺตีติ โพชฺฌงฺคาฯ พุชฺฌนฺตีติ โพชฺฌงฺคาฯ อนุพุชฺฌนฺตีติ โพชฺฌงฺคาฯ ปฏิพุชฺฌนฺตีติ โพชฺฌงฺคาฯ สมฺพุชฺฌนฺตีติ โพชฺฌงฺคาฯ>
    text <พุชฺฌนฏฺเฐน โพชฺฌงฺคา อนุพุชฺฌนฏฺเฐน โพชฺฌงฺคา ปฏิพุชฺฌนฏฺเฐน โพชฺฌงฺคา สมฺพุชฺฌนฏฺเฐน โพชฺฌงฺคาฯ>
    text <โพเธนฺตีติ โพชฺฌงฺคาฯ อนุโพเธนฺตีติ โพชฺฌงฺคาฯ ปฏิโพเธนฺตีติ โพชฺฌงฺคาฯ สมฺโพเธนฺตีติ โพชฺฌงฺคาฯ>
    text <โพธนฏฺเฐน โพชฺฌงฺคา อนุโพธนฏฺเฐน โพชฺฌงฺคา ปฏิโพธนฏฺเฐน โพชฺฌงฺคา สมฺโพธนฏฺเฐน โพชฺฌงฺคาฯ>
    text <โพธิปกฺขิยฏฺเฐน โพชฺฌงฺคา อนุโพธิปกฺขิยฏฺเฐน โพชฺฌงฺคา ปฏิโพธิปกฺขิยฏฺเฐน โพชฺฌงฺคา สมฺโพธิปกฺขิยฏฺเฐน โพชฺฌงฺคาฯ>
    text <พุทฺธิลภนฏฺเฐน โพชฺฌงฺคา พุทฺธิปฏิลภนฏฺเฐน โพชฺฌงฺคา พุทฺธิโรปนฏฺเฐน โพชฺฌงฺคา พุทฺธิอภิโรปนฏฺเฐน โพชฺฌงฺคา พุทฺธิปาปนฏฺเฐน โพชฺฌงฺคา พุทฺธิสมฺปาปนฏฺเฐน โพชฺฌงฺคาฯ>
    text <มูลมูลกาทิทสกํ>
      text <๑๘>, <มูลฏฺเฐน โพชฺฌงฺคา มูลจริยฏฺเฐน โพชฺฌงฺคา มูลปริคฺคหฏฺเฐน โพชฺฌงฺคา มูลปริวารฏฺเฐน โพชฺฌงฺคา มูลปริปูรณฏฺเฐน โพชฺฌงฺคา มูลปริปากฏฺเฐน โพชฺฌงฺคา มูลปฏิสมฺภิทฏฺเฐน โพชฺฌงฺคา มูลปฏิสมฺภิทาปาปนฏฺเฐน โพชฺฌงฺคา มูลปฏิสมฺภิทาย วสีภาวฏฺเฐน โพชฺฌงฺคา มูลปฏิสมฺภิทาย วสีภาวปฺปตฺตานมฺปิ โพชฺฌงฺคาฯ>
      text <เหตุฏฺเฐน โพชฺฌงฺคา เหตุจริยฏฺเฐน โพชฺฌงฺคา เหตุปริคฺคหฏฺเฐน โพชฺฌงฺคา เหตุปริวารฏฺเฐน โพชฺฌงฺคา เหตุปริปูรณฏฺเฐน โพชฺฌงฺคา เหตุปริปากฏฺเฐน โพชฺฌงฺคา เหตุปฏิสมฺภิทฏฺเฐน โพชฺฌงฺคา เหตุปฏิสมฺภิทาปาปนฏฺเฐน โพชฺฌงฺคา เหตุปฏิสมฺภิทาย วสีภาวฏฺเฐน โพชฺฌงฺคา เหตุปฏิสมฺภิทาย วสีภาวปฺปตฺตานมฺปิ โพชฺฌงฺคาฯ>
      text <ปจฺจยฏฺเฐน โพชฺฌงฺคา ปจฺจยจริยฏฺเฐน โพชฺฌงฺคา ปจฺจยปริคฺคหฏฺเฐน โพชฺฌงฺคา ปจฺจยปริวารฏฺเฐน โพชฺฌงฺคา ปจฺจยปริปูรณฏฺเฐน โพชฺฌงฺคา ปจฺจยปริปากฏฺเฐน โพชฺฌงฺคา ปจฺจยปฏิสมฺภิทฏฺเฐน โพชฺฌงฺคา ปจฺจยปฏิสมฺภิทาปาปนฏฺเฐน โพชฺฌงฺคา ปจฺจยปฏิสมฺภิทาย วสีภาวฏฺเฐน โพชฺฌงฺคา ปจฺจยปฏิสมฺภิทาย วสีภาวปฺปตฺตานมฺปิ โพชฺฌงฺคาฯ>
      text <วิสุทฺธฏฺเฐน โพชฺฌงฺคา วิสุทฺธิจริยฏฺเฐน โพชฺฌงฺคา วิสุทฺธิปริคฺคหฏฺเฐน โพชฺฌงฺคา วิสุทฺธิปริวารฏฺเฐน โพชฺฌงฺคา วิสุทฺธิปริปูรณฏฺเฐน โพชฺฌงฺคา วิสุทฺธิปริปากฏฺเฐน โพชฺฌงฺคา วิสุทฺธิปฏิสมฺภิทฏฺเฐน โพชฺฌงฺคา วิสุทฺธิปฏิสมฺภิทาปาปนฏฺเฐน โพชฺฌงฺคา วิสุทฺธิปฏิสมฺภิทาย วสีภาวฏฺเฐน โพชฺฌงฺคา วิสุทฺธิปฏิสมฺภิทาย วสีภาวปฺปตฺตานมฺปิ โพชฺฌงฺคาฯ>
      text <อนวชฺชฏฺเฐน โพชฺฌงฺคา อนวชฺชจริยฏฺเฐน โพชฺฌงฺคา อนวชฺชปริคฺคหฏฺเฐน โพชฺฌงฺคา อนวชฺชปริวารฏฺเฐน โพชฺฌงฺคา อนวชฺชปริปูรณฏฺเฐน โพชฺฌงฺคา อนวชฺชปริปากฏฺเฐน โพชฺฌงฺคา อนวชฺชปฏิสมฺภิทฏฺเฐน โพชฺฌงฺคา อนวชฺชปฏิสมฺภิทาปาปนฏฺเฐน โพชฺฌงฺคา อนวชฺชปฏิสมฺภิทาย วสีภาวฏฺเฐน โพชฺฌงฺคา อนวชฺชปฏิสมฺภิทาย วสีภาวปฺปตฺตานมฺปิ โพชฺฌงฺคาฯ>
      text <เนกฺขมฺมฏฺเฐน โพชฺฌงฺคา เนกฺขมฺมจริยฏฺเฐน โพชฺฌงฺคา เนกฺขมฺมปริคฺคหฏฺเฐน โพชฺฌงฺคา เนกฺขมฺมปริวารฏฺเฐน โพชฺฌงฺคา เนกฺขมฺมปริปูรณฏฺเฐน โพชฺฌงฺคา เนกฺขมฺมปริปากฏฺเฐน โพชฺฌงฺคา เนกฺขมฺมปฏิสมฺภิทฏฺเฐน โพชฺฌงฺคา เนกฺขมฺมปฏิสมฺภิทาปาปนฏฺเฐน โพชฺฌงฺคา เนกฺขมฺมปฏิสมฺภิทาย วสีภาวฏฺเฐน โพชฺฌงฺคา เนกฺขมฺมปฏิสมฺภิทาย วสีภาวปฺปตฺตานมฺปิ โพชฺฌงฺคาฯ>
      text <วิมุตฺตฏฺเฐน โพชฺฌงฺคา วิมุตฺติจริยฏฺเฐน โพชฺฌงฺคา วิมุตฺติปริคฺคหฏฺเฐน โพชฺฌงฺคา วิมุตฺติปริวารฏฺเฐน โพชฺฌงฺคา วิมุตฺติปริปูรณฏฺเฐน โพชฺฌงฺคา วิมุตฺติปริปากฏฺเฐน โพชฺฌงฺคา วิมุตฺติปฏิสมฺภิทฏฺเฐน โพชฺฌงฺคา วิมุตฺติปฏิสมฺภิทาปาปนฏฺเฐน โพชฺฌงฺคา วิมุตฺติปฏิสมฺภิทาย วสีภาวฏฺเฐน โพชฺฌงฺคา วิมุตฺติปฏิสมฺภิทาย วสีภาวปฺปตฺตานมฺปิ โพชฺฌงฺคาฯ>
      text <อนาสวฏฺเฐน โพชฺฌงฺคา อนาสวจริยฏฺเฐน โพชฺฌงฺคา อนาสวปริคฺคหฏฺเฐน โพชฺฌงฺคา อนาสวปริวารฏฺเฐน โพชฺฌงฺคา อนาสวปริปูรณฏฺเฐน โพชฺฌงฺคา อนาสวปริปากฏฺเฐน โพชฺฌงฺคา อนาสวปฏิสมฺภิทฏฺเฐน โพชฺฌงฺคา อนาสวปฏิสมฺภิทาปาปนฏฺเฐน โพชฺฌงฺคา อนาสวปฏิสมฺภิทาย วสีภาวฏฺเฐน โพชฺฌงฺคา อนาสวปฏิสมฺภิทาย วสีภาวปฺปตฺตานมฺปิ โพชฺฌงฺคาฯ>
      text <วิเวกฏฺเฐน โพชฺฌงฺคา วิเวกจริยฏฺเฐน โพชฺฌงฺคา วิเวกปริคฺคหฏฺเฐน โพชฺฌงฺคา วิเวกปริวารฏฺเฐน โพชฺฌงฺคา วิเวกปริปูรณฏฺเฐน โพชฺฌงฺคา วิเวกปริปากฏฺเฐน โพชฺฌงฺคา วิเวกปฏิสมฺภิทฏฺเฐน โพชฺฌงฺคา วิเวกปฏิสมฺภิทาปาปนฏฺเฐน โพชฺฌงฺคา วิเวกปฏิสมฺภิทาย วสีภาวฏฺเฐน โพชฺฌงฺคา วิเวกปฏิสมฺภิทาย วสีภาวปฺปตฺตานมฺปิ โพชฺฌงฺคาฯ>
      text <โวสคฺคฏฺเฐน โพชฺฌงฺคา โวสคฺคจริยฏฺเฐน โพชฺฌงฺคา โวสคฺคปริคฺคหฏฺเฐน โพชฺฌงฺคา โวสคฺคปริวารฏฺเฐน โพชฺฌงฺคา โวสคฺคปริปูรณฏฺเฐน โพชฺฌงฺคา โวสคฺคปริปากฏฺเฐน โพชฺฌงฺคา โวสคฺคปฏิสมฺภิทฏฺเฐน โพชฺฌงฺคา โวสคฺคปฏิสมฺภิทาปาปนฏฺเฐน โพชฺฌงฺคา โวสคฺคปฏิสมฺภิทาย วสีภาวฏฺเฐน โพชฺฌงฺคา โวสคฺคปฏิสมฺภิทาย วสีภาวปฺปตฺตานมฺปิ โพชฺฌงฺคาฯ>
      text <๑๙>, <มูลฏฺฐํ พุชฺฌนฺตีติ โพชฺฌงฺคาฯ เหตุฏฺฐํ พุชฺฌนฺตีติ โพชฺฌงฺคาฯ ปจฺจยฏฺฐํ พุชฺฌนฺตีติ โพชฺฌงฺคาฯ วิสุทฺธฏฺฐํ พุชฺฌนฺตีติ โพชฺฌงฺคาฯ อนวชฺชฏฺฐํ พุชฺฌนฺตีติ โพชฺฌงฺคาฯ เนกฺขมฺมฏฺฐํ พุชฺฌนฺตีติ โพชฺฌงฺคาฯ วิมุตฺตฏฺฐํ พุชฺฌนฺตีติ โพชฺฌงฺคาฯ อนาสวฏฺฐํ พุชฺฌนฺตีติ โพชฺฌงฺคาฯ วิเวกฏฺฐํ พุชฺฌนฺตีติ โพชฺฌงฺคา ฯ โวสคฺคฏฺฐํ พุชฺฌนฺตีติ โพชฺฌงฺคาฯ>
      text <มูลจริยฏฺฐํ พุชฺฌนฺตีติ โพชฺฌงฺคาฯ เหตุจริยฏฺฐํ พุชฺฌนฺตีติ โพชฺฌงฺคาฯ ปจฺจยจริยฏฺฐํ พุชฺฌนฺตีติ โพชฺฌงฺคาฯ วิสุทฺธิจริยฏฺฐํ พุชฺฌนฺตีติ โพชฺฌงฺคาฯ อนวชฺชจริยฏฺฐํ พุชฺฌนฺตีติ โพชฺฌงฺคาฯ เนกฺขมฺมจริยฏฺฐํ พุชฺฌนฺตีติ โพชฺฌงฺคาฯ วิมุตฺติจริยฏฺฐํ พุชฺฌนฺตีติ โพชฺฌงฺคาฯ อนาสวจริยฏฺฐํ พุชฺฌนฺตีติ โพชฺฌงฺคาฯ วิเวกจริยฏฺฐํ พุชฺฌนฺตีติ โพชฺฌงฺคาฯ โวสคฺคจริยฏฺฐํ พุชฺฌนฺตีติ โพชฺฌงฺคาฯ>
      text <มูลปริคฺคหฏฺฐํ พุชฺฌนฺตีติ โพชฺฌงฺคา…เป … โวสคฺคปริคฺคหฏฺฐํ พุชฺฌนฺตีติ โพชฺฌงฺคาฯ มูลปริวารฏฺฐํ พุชฺฌนฺตีติ โพชฺฌงฺคา…เป … โวสคฺคปริวารฏฺฐํ พุชฺฌนฺตีติ โพชฺฌงฺคาฯ มูลปริปูรณฏฺฐํ พุชฺฌนฺตีติ โพชฺฌงฺคา…เป … โวสคฺคปริปูรฏฺฐํ พุชฺฌนฺตีติ โพชฺฌงฺคาฯ มูลปริปากฏฺฐํ พุชฺฌนฺตีติ โพชฺฌงฺคา…เป … โวสคฺคปริปากฏฺฐํ พุชฺฌนฺตีติ โพชฺฌงฺคาฯ มูลปฏิสมฺภิทฏฺฐํ พุชฺฌนฺตีติ โพชฺฌงฺคา…เป … โวสคฺคปฏิสมฺภิทฏฺฐํ พุชฺฌนฺตีติ โพชฺฌงฺคาฯ มูลปฏิสมฺภิทาปาปนฏฺฐํ พุชฺฌนฺตีติ โพชฺฌงฺคา…เป … โวสคฺคปฏิสมฺภิทาปาปนฏฺฐํ พุชฺฌนฺตีติ โพชฺฌงฺคาฯ มูลปฏิสมฺภิทาย วสีภาวฏฺฐํ พุชฺฌนฺตีติ โพชฺฌงฺคา…เป … โวสคฺคปฏิสมฺภิทาย วสีภาวฏฺฐํ พุชฺฌนฺตีติ โพชฺฌงฺคา…เป …ฯ>
      text <ปริคฺคหฏฺฐํ พุชฺฌนฺตีติ โพชฺฌงฺคาฯ ปริวารฏฺฐํ พุชฺฌนฺตีติ โพชฺฌงฺคาฯ ปริปูรณฏฺฐํ พุชฺฌนฺตีติ โพชฺฌงฺคาฯ เอกคฺคฏฺฐํ พุชฺฌนฺตีติ โพชฺฌงฺคาฯ อวิกฺเขปฏฺฐํ พุชฺฌนฺตีติ โพชฺฌงฺคาฯ ปคฺคหฏฺฐํ พุชฺฌนฺตีติ โพชฺฌงฺคาฯ อวิสารฏฺฐํ พุชฺฌนฺตีติ โพชฺฌงฺคาฯ อนาวิลฏฺฐํ พุชฺฌนฺตีติ โพชฺฌงฺคาฯ อนิญฺชนฏฺฐํ พุชฺฌนฺตีติ โพชฺฌงฺคาฯ เอกตฺตุปฏฺฐานวเสน จิตฺตสฺส ฐิตฏฺฐํ พุชฺฌนฺตีติ โพชฺฌงฺคาฯ อารมฺมณฏฺฐํ พุชฺฌนฺตีติ โพชฺฌงฺคาฯ โคจรฏฺฐํ พุชฺฌนฺตีติ โพชฺฌงฺคาฯ ปหานฏฺฐํ พุชฺฌนฺตีติ โพชฺฌงฺคาฯ ปริจฺจาคฏฺฐํ พุชฺฌนฺตีติ โพชฺฌงฺคาฯ วุฏฺฐานฏฺฐํ พุชฺฌนฺตีติ โพชฺฌงฺคาฯ วิวฏฺฏนฏฺฐํ พุชฺฌนฺตีติ โพชฺฌงฺคาฯ สนฺตฏฺฐํ พุชฺฌนฺตีติ โพชฺฌงฺคาฯ ปณีตฏฺฐํ พุชฺฌนฺตีติ โพชฺฌงฺคาฯ วิมุตฺตฏฺฐํ พุชฺฌนฺตีติ โพชฺฌงฺคาฯ อนาสวฏฺฐํ พุชฺฌนฺตีติ โพชฺฌงฺคาฯ ตรณฏฺฐํ พุชฺฌนฺตีติ โพชฺฌงฺคาฯ อนิมิตฺตฏฺฐํ พุชฺฌนฺตีติ โพชฺฌงฺคาฯ อปฺปณิหิตฏฺฐํ พุชฺฌนฺตีติ โพชฺฌงฺคาฯ สุญฺญตฏฺฐํ พุชฺฌนฺตีติ โพชฺฌงฺคาฯ เอกรสฏฺฐํ พุชฺฌนฺตีติ โพชฺฌงฺคาฯ อนติวตฺตนฏฺฐํ พุชฺฌนฺตีติ โพชฺฌงฺคาฯ ยุคนทฺธฏฺฐํ พุชฺฌนฺตีติ โพชฺฌงฺคาฯ นิยฺยานฏฺฐํ พุชฺฌนฺตีติ โพชฺฌงฺคาฯ เหตุฏฺฐํ พุชฺฌนฺตีติ โพชฺฌงฺคาฯ ทสฺสนฏฺฐํ พุชฺฌนฺตีติ โพชฺฌงฺคาฯ อาธิปเตยฺยฏฺฐํ พุชฺฌนฺตีติ โพชฺฌงฺคาฯ>
      text <สมถสฺส อวิกฺเขปฏฺฐํ พุชฺฌนฺตีติ โพชฺฌงฺคาฯ วิปสฺสนาย อนุปสฺสนฏฺฐํ พุชฺฌนฺตีติ โพชฺฌงฺคาฯ สมถวิปสฺสนานํ เอกรสฏฺฐํ พุชฺฌนฺตีติ โพชฺฌงฺคาฯ ยุคนทฺธสฺส อนติวตฺตนฏฺฐํ พุชฺฌนฺตีติ โพชฺฌงฺคาฯ สิกฺขาย สมาทานฏฺฐํ พุชฺฌนฺตีติ โพชฺฌงฺคาฯ อารมฺมณสฺส โคจรฏฺฐํ พุชฺฌนฺตีติ โพชฺฌงฺคาฯ ลีนสฺส จิตฺตสฺส ปคฺคหฏฺฐํ พุชฺฌนฺตีติ โพชฺฌงฺคาฯ อุทฺธตสฺส จิตฺตสฺส นิคฺคหฏฺฐํ พุชฺฌนฺตีติ โพชฺฌงฺคาฯ อุโภวิสุทฺธานํ อชฺฌุเปกฺขนฏฺฐํ พุชฺฌนฺตีติ โพชฺฌงฺคาฯ วิเสสาธิคมฏฺฐํ พุชฺฌนฺตีติ โพชฺฌงฺคาฯ อุตฺตริ ปฏิเวธฏฺฐํ พุชฺฌนฺตีติ โพชฺฌงฺคาฯ สจฺจาภิสมยฏฺฐํ พุชฺฌนฺตีติ โพชฺฌงฺคาฯ นิโรเธ ปติฏฺฐาปกฏฺฐํ พุชฺฌนฺตีติ โพชฺฌงฺคาฯ>
      text <สทฺธินฺทฺริยสฺส อธิโมกฺขฏฺฐํ พุชฺฌนฺตีติ โพชฺฌงฺคา…เป … ปญฺญินฺทฺริยสฺส ทสฺสนฏฺฐํ พุชฺฌนฺตีติ โพชฺฌงฺคาฯ สทฺธาพลสฺส อสฺสทฺธิเย อกมฺปิยฏฺฐํ พุชฺฌนฺตีติ โพชฺฌงฺคา…เป … ปญฺญาพลสฺส อวิชฺชาย อกมฺปิยฏฺฐํ พุชฺฌนฺตีติ โพชฺฌงฺคาฯ สติสมฺโพชฺฌงฺคสฺส อุปฏฺฐานฏฺฐํ พุชฺฌนฺตีติ โพชฺฌงฺคา…เป … อุเปกฺขาสมฺโพชฺฌงฺคสฺส ปฏิสงฺขานฏฺฐํ พุชฺฌนฺตีติ โพชฺฌงฺคาฯ สมฺมาทิฏฺฐิยา ทสฺสนฏฺฐํ พุชฺฌนฺตีติ โพชฺฌงฺคา…เป … สมฺมาสมาธิสฺส อวิกฺเขปฏฺฐํ พุชฺฌนฺตีติ โพชฺฌงฺคาฯ>
      text <อินฺทฺริยานํ อาธิปเตยฺยฏฺฐํ พุชฺฌนฺตีติ โพชฺฌงฺคาฯ พลานํ อกมฺปิยฏฺฐํ พุชฺฌนฺตีติ โพชฺฌงฺคาฯ นิยฺยานฏฺฐํ พุชฺฌนฺตีติ โพชฺฌงฺคาฯ มคฺคสฺส เหตุฏฺฐํ พุชฺฌนฺตีติ โพชฺฌงฺคาฯ สติปฏฺฐานานํ อุปฏฺฐานฏฺฐํ พุชฺฌนฺตีติ โพชฺฌงฺคาฯ สมฺมปฺปธานานํ ปทหนฏฺฐํ พุชฺฌนฺตีติ โพชฺฌงฺคาฯ อิทฺธิปาทานํ อิชฺฌนฏฺฐํ พุชฺฌนฺตีติ โพชฺฌงฺคาฯ สจฺจานํ ตถฏฺฐํ พุชฺฌนฺตีติ โพชฺฌงฺคาฯ ปโยคานํ ปฏิปฺปสฺสทฺธฏฺฐํ พุชฺฌนฺตีติ โพชฺฌงฺคาฯ ผลานํ สจฺฉิกิริยฏฺฐํ พุชฺฌนฺตีติ โพชฺฌงฺคาฯ>
      text <วิตกฺกสฺส อภินิโรปนฏฺฐํ พุชฺฌนฺตีติ โพชฺฌงฺคาฯ วิจารสฺส อุปวิจารฏฺฐํ พุชฺฌนฺตีติ โพชฺฌงฺคาฯ ปีติยา ผรณฏฺฐํ พุชฺฌนฺตีติ โพชฺฌงฺคาฯ สุขสฺส อภิสนฺทนฏฺฐํ พุชฺฌนฺตีติ โพชฺฌงฺคาฯ จิตฺตสฺส เอกคฺคฏฺฐํ พุชฺฌนฺตีติ โพชฺฌงฺคาฯ>
      text <อาวชฺชนฏฺฐํ พุชฺฌนฺตีติ โพชฺฌงฺคาฯ วิชานนฏฺฐํ พุชฺฌนฺตีติ โพชฺฌงฺคาฯ ปชานนฏฺฐํ พุชฺฌนฺตีติ โพชฺฌงฺคาฯ สญฺชานนฏฺฐํ พุชฺฌนฺตีติ โพชฺฌงฺคาฯ เอโกทฏฺฐํ พุชฺฌนฺตีติ โพชฺฌงฺคาฯ อภิญฺญาย ญาตฏฺฐํ พุชฺฌนฺตีติ โพชฺฌงฺคาฯ ปริญฺญาย ตีรณฏฺฐํ พุชฺฌนฺตีติ โพชฺฌงฺคาฯ ปหานสฺส ปริจฺจาคฏฺฐํ พุชฺฌนฺตีติ โพชฺฌงฺคาฯ ภาวนาย เอกรสฏฺฐํ พุชฺฌนฺตีติ โพชฺฌงฺคา ฯ สจฺฉิกิริยาย ผสฺสนฏฺฐํ พุชฺฌนฺตีติ โพชฺฌงฺคา ฯ ขนฺธานํ ขนฺธฏฺฐํ พุชฺฌนฺตีติ โพชฺฌงฺคาฯ ธาตูนํ ธาตุฏฺฐํ พุชฺฌนฺตีติ โพชฺฌงฺคาฯ อายตนานํ อายตนฏฺฐํ พุชฺฌนฺตีติ โพชฺฌงฺคาฯ สงฺขตานํ สงฺขตฏฺฐํ พุชฺฌนฺตีติ โพชฺฌงฺคาฯ อสงฺขตสฺส อสงฺขตฏฺฐํ พุชฺฌนฺตีติ โพชฺฌงฺคาฯ>
      text <จิตฺตฏฺฐํ พุชฺฌนฺตีติ โพชฺฌงฺคาฯ จิตฺตานนฺตริยฏฺฐํ พุชฺฌนฺตีติ โพชฺฌงฺคาฯ จิตฺตสฺส วุฏฺฐานฏฺฐํ พุชฺฌนฺตีติ โพชฺฌงฺคาฯ จิตฺตสฺส วิวฏฺฏนฏฺฐํ พุชฺฌนฺตีติ โพชฺฌงฺคาฯ จิตฺตสฺส เหตุฏฺฐํ พุชฺฌนฺตีติ โพชฺฌงฺคาฯ จิตฺตสฺส ปจฺจยฏฺฐํ พุชฺฌนฺตีติ โพชฺฌงฺคาฯ จิตฺตสฺส วตฺถุฏฺฐํ พุชฺฌนฺตีติ โพชฺฌงฺคาฯ จิตฺตสฺส ภูมฏฺฐํ พุชฺฌนฺตีติ โพชฺฌงฺคาฯ จิตฺตสฺส อารมฺมณฏฺฐํ พุชฺฌนฺตีติ โพชฺฌงฺคาฯ จิตฺตสฺส โคจรฏฺฐํ พุชฺฌนฺตีติ โพชฺฌงฺคาฯ จิตฺตสฺส จริยฏฺฐํ พุชฺฌนฺตีติ โพชฺฌงฺคาฯ จิตฺตสฺส คตฏฺฐํ พุชฺฌนฺตีติ โพชฺฌงฺคาฯ จิตฺตสฺส อภินีหารฏฺฐํ พุชฺฌนฺตีติ โพชฺฌงฺคาฯ จิตฺตสฺส นิยฺยานฏฺฐํ พุชฺฌนฺตีติ โพชฺฌงฺคาฯ จิตฺตสฺส นิสฺสรณฏฺฐํ พุชฺฌนฺตีติ โพชฺฌงฺคาฯ>
      text <เอกตฺเต อาวชฺชนฏฺฐํ พุชฺฌนฺตีติ โพชฺฌงฺคาฯ เอกตฺเต วิชานนฏฺฐํ พุชฺฌนฺตีติ โพชฺฌงฺคาฯ เอกตฺเต ปชานนฏฺฐํ พุชฺฌนฺตีติ โพชฺฌงฺคาฯ เอกตฺเต สญฺชานนฏฺฐํ พุชฺฌนฺตีติ โพชฺฌงฺคาฯ เอกตฺเต เอโกทฏฺฐํ พุชฺฌนฺตีติ โพชฺฌงฺคาฯ ฯ เอกตฺเต ปกฺขนฺทนฏฺฐํ พุชฺฌนฺตีติ โพชฺฌงฺคาฯ เอกตฺเต ปสีทนฏฺฐํ พุชฺฌนฺตีติ โพชฺฌงฺคาฯ เอกตฺเต สนฺติฏฺฐนฏฺฐํ พุชฺฌนฺตีติ โพชฺฌงฺคาฯ เอกตฺเต วิมุจฺจนฏฺฐํ พุชฺฌนฺตีติ โพชฺฌงฺคาฯ เอกตฺเต เอตํ สนฺตนฺติ ปสฺสนฏฺฐํ พุชฺฌนฺตีติ โพชฺฌงฺคาฯ เอกตฺเต ยานีกตฏฺฐํ พุชฺฌนฺตีติ โพชฺฌงฺคาฯ เอกตฺเต วตฺถุกตฏฺฐํ พุชฺฌนฺตีติ โพชฺฌงฺคาฯ เอกตฺเต อนุฏฺฐิตฏฺฐํ พุชฺฌนฺตีติ โพชฺฌงฺคาฯ เอกตฺเต ปริจิตฏฺฐํ พุชฺฌนฺตีติ โพชฺฌงฺคาฯ เอกตฺเต สุสมารทฺธฏฺฐํ พุชฺฌนฺตีติ โพชฺฌงฺคา ฯ เอกตฺเต ปริคฺคหฏฺฐํ พุชฺฌนฺตีติ โพชฺฌงฺคาฯ เอกตฺเต ปริวารฏฺฐํ พุชฺฌนฺตีติ โพชฺฌงฺคาฯ เอกตฺเต ปริปูรณฏฺฐํ พุชฺฌนฺตีติ โพชฺฌงฺคาฯ เอกตฺเต สโมธานฏฺฐํ พุชฺฌนฺตีติ โพชฺฌงฺคาฯ เอกตฺเต อธิฏฺฐานฏฺฐํ พุชฺฌนฺตีติ โพชฺฌงฺคาฯ เอกตฺเต อาเสวนฏฺฐํ พุชฺฌนฺตีติ โพชฺฌงฺคาฯ เอกตฺเต ภาวนฏฺฐํ พุชฺฌนฺตีติ โพชฺฌงฺคาฯ เอกตฺเต พหุลีกมฺมฏฺฐํ พุชฺฌนฺตีติ โพชฺฌงฺคาฯ เอกตฺเต สุสมุคฺคตฏฺฐํ พุชฺฌนฺตีติ โพชฺฌงฺคาฯ เอกตฺเต สุวิมุตฺตฏฺฐํ พุชฺฌนฺตีติ โพชฺฌงฺคาฯ เอกตฺเต พุชฺฌนฏฺฐํ พุชฺฌนฺตีติ โพชฺฌงฺคาฯ เอกตฺเต อนุพุชฺฌนฏฺฐํ พุชฺฌนฺตีติ โพชฺฌงฺคาฯ เอกตฺเต ปฏิพุชฺฌนฏฺฐํ พุชฺฌนฺตีติ โพชฺฌงฺคาฯ เอกตฺเต สมฺพุชฺฌนฏฺฐํ พุชฺฌนฺตีติ โพชฺฌงฺคาฯ เอกตฺเต โพธนฏฺฐํ พุชฺฌนฺตีติ โพชฺฌงฺคาฯ เอกตฺเต อนุโพธนฏฺฐํ พุชฺฌนฺตีติ โพชฺฌงฺคาฯ เอกตฺเต ปฏิโพธนฏฺฐํ พุชฺฌนฺตีติ โพชฺฌงฺคาฯ เอกตฺเต สมฺพุชฺฌนฏฺฐํ พุชฺฌนฺตีติ โพชฺฌงฺคาฯ เอกตฺเต โพธิปกฺขิยฏฺฐํ พุชฺฌนฺตีติ โพชฺฌงฺคาฯ เอกตฺเต อนุโพธิปกฺขิยฏฺฐํ พุชฺฌนฺตีติ โพชฺฌงฺคาฯ เอกตฺเต ปฏิโพธิปกฺขิยฏฺฐํ พุชฺฌนฺตีติ โพชฺฌงฺคาฯ เอกตฺเต สมฺโพธิปกฺขิยฏฺฐํ พุชฺฌนฺตีติ โพชฺฌงฺคาฯ เอกตฺเต โชตนฏฺฐํ พุชฺฌนฺตีติ โพชฺฌงฺคาฯ เอกตฺเต อุชฺโชตนฏฺฐํ พุชฺฌนฺตีติ โพชฺฌงฺคาฯ เอกตฺเต อนุโชตนฏฺฐํ พุชฺฌนฺตีติ โพชฺฌงฺคาฯ เอกตฺเต ปฏิโชตนฏฺฐํ พุชฺฌนฺตีติ โพชฺฌงฺคาฯ เอกตฺเต สญฺโชตนฏฺฐํ พุชฺฌนฺตีติ โพชฺฌงฺคาฯ>
      text <ปตาปนฏฺฐํ พุชฺฌนฺตีติ โพชฺฌงฺคาฯ วิโรจนฏฺฐํ พุชฺฌนฺตีติ โพชฺฌงฺคา ฯ กิเลสานํ สนฺตาปนฏฺฐํ พุชฺฌนฺตีติ โพชฺฌงฺคาฯ อมลฏฺฐํ พุชฺฌนฺตีติ โพชฺฌงฺคาฯ วิมลฏฺฐํ พุชฺฌนฺตีติ โพชฺฌงฺคาฯ นิมฺมลฏฺฐํ พุชฺฌนฺตีติ โพชฺฌงฺคาฯ สมฏฺฐํ พุชฺฌนฺตีติ โพชฺฌงฺคาฯ สมยฏฺฐํ พุชฺฌนฺตีติ โพชฺฌงฺคาฯ วิเวกฏฺฐํ พุชฺฌนฺตีติ โพชฺฌงฺคาฯ วิเวกจริยฏฺฐํ พุชฺฌนฺตีติ โพชฺฌงฺคาฯ วิราคฏฺฐํ พุชฺฌนฺตีติ โพชฺฌงฺคาฯ วิราคจริยฏฺฐํ พุชฺฌนฺตีติ โพชฺฌงฺคาฯ นิโรธฏฺฐํ พุชฺฌนฺตีติ โพชฺฌงฺคาฯ นิโรธจริยฏฺฐํ พุชฺฌนฺตีติ โพชฺฌงฺคาฯ โวสคฺคฏฺฐํ พุชฺฌนฺตีติ โพชฺฌงฺคาฯ โวสคฺคจริยฏฺฐํ พุชฺฌนฺตีติ โพชฺฌงฺคาฯ วิมุตฺตฏฺฐํ พุชฺฌนฺตีติ โพชฺฌงฺคาฯ วิมุตฺติจริยฏฺฐํ พุชฺฌนฺตีติ โพชฺฌงฺคาฯ>
      text <ฉนฺทฏฺฐํ พุชฺฌนฺตีติ โพชฺฌงฺคาฯ ฉนฺทสฺส มูลฏฺฐํ พุชฺฌนฺตีติ โพชฺฌงฺคาฯ ฉนฺทสฺส ปาทฏฺฐํ พุชฺฌนฺตีติ โพชฺฌงฺคาฯ ฉนฺทสฺส ปธานฏฺฐํ พุชฺฌนฺตีติ โพชฺฌงฺคาฯ ฉนฺทสฺส อิชฺฌนฏฺฐํ พุชฺฌนฺตีติ โพชฺฌงฺคาฯ ฉนฺทสฺส อธิโมกฺขฏฺฐํ พุชฺฌนฺตีติ โพชฺฌงฺคาฯ ฉนฺทสฺส ปคฺคหฏฺฐํ พุชฺฌนฺตีติ โพชฺฌงฺคาฯ ฉนฺทสฺส อุปฏฺฐานฏฺฐํ พุชฺฌนฺตีติ โพชฺฌงฺคาฯ ฉนฺทสฺส อวิกฺเขปฏฺฐํ พุชฺฌนฺตีติ โพชฺฌงฺคาฯ ฉนฺทสฺส ทสฺสนฏฺฐํ พุชฺฌนฺตีติ โพชฺฌงฺคาฯ>
      text <วีริยฏฺฐํ พุชฺฌนฺตีติ โพชฺฌงฺคา…เป … จิตฺตฏฺฐํ พุชฺฌนฺตีติ โพชฺฌงฺคา…เป … วีมํสฏฺฐํ พุชฺฌนฺตีติ โพชฺฌงฺคาฯ วีมํสาย มูลฏฺฐํ พุชฺฌนฺตีติ โพชฺฌงฺคาฯ วีมํสาย ปาทฏฺฐํ พุชฺฌนฺตีติ โพชฺฌงฺคาฯ วีมํสาย ปธานฏฺฐํ พุชฺฌนฺตีติ โพชฺฌงฺคาฯ วีมํสาย อิชฺฌนฏฺฐํ พุชฺฌนฺตีติ โพชฺฌงฺคาฯ วีมํสาย อธิโมกฺขฏฺฐํ พุชฺฌนฺตีติ โพชฺฌงฺคาฯ วีมํสาย ปคฺคหฏฺฐํ พุชฺฌนฺตีติ โพชฺฌงฺคาฯ วีมํสาย อุปฏฺฐานฏฺฐํ พุชฺฌนฺตีติ โพชฺฌงฺคาฯ วีมํสาย อวิกฺเขปฏฺฐํ พุชฺฌนฺตีติ โพชฺฌงฺคาฯ วีมํสาย ทสฺสนฏฺฐํ พุชฺฌนฺตีติ โพชฺฌงฺคาฯ>
      text <ทุกฺขฏฺฐํ พุชฺฌนฺตีติ โพชฺฌงฺคาฯ ทุกฺขสฺส ปีฬนฏฺฐํ พุชฺฌนฺตีติ โพชฺฌงฺคาฯ ทุกฺขสฺส สงฺขตฏฺฐํ พุชฺฌนฺตีติ โพชฺฌงฺคาฯ ทุกฺขสฺส สนฺตาปฏฺฐํ พุชฺฌนฺตีติ โพชฺฌงฺคาฯ ทุกฺขสฺส วิปริณามฏฺฐํ พุชฺฌนฺตีติ โพชฺฌงฺคาฯ สมุทยฏฺฐํ พุชฺฌนฺตีติ โพชฺฌงฺคาฯ สมุทยสฺส อายูหนฏฺฐํ นิทานฏฺฐํ สญฺโญคฏฺฐํ ปลิโพธฏฺฐํ พุชฺฌนฺตีติ โพชฺฌงฺคาฯ นิโรธฏฺฐํ พุชฺฌนฺตีติ โพชฺฌงฺคาฯ นิโรธสฺส นิสฺสรณฏฺฐํ วิเวกฏฺฐํ อสงฺขตฏฺฐํ อมตฏฺฐํ พุชฺฌนฺตีติ โพชฺฌงฺคาฯ มคฺคฏฺฐํ พุชฺฌนฺตีติ โพชฺฌงฺคาฯ มคฺคสฺส นิยฺยานฏฺฐํ เหตุฏฺฐํ ทสฺสนฏฺฐํ อาธิปเตยฺยฏฺฐํ พุชฺฌนฺตีติ โพชฺฌงฺคาฯ>
      text <ตถฏฺฐํ พุชฺฌนฺตีติ โพชฺฌงฺคาฯ อนตฺตฏฺฐํ พุชฺฌนฺตีติ โพชฺฌงฺคาฯ สจฺจฏฺฐํ พุชฺฌนฺตีติ โพชฺฌงฺคาฯ ปฏิเวธฏฺฐํ พุชฺฌนฺตีติ โพชฺฌงฺคาฯ อภิชานนฏฺฐํ พุชฺฌนฺตีติ โพชฺฌงฺคาฯ ปริชานนฏฺฐํ พุชฺฌนฺตีติ โพชฺฌงฺคาฯ ธมฺมฏฺฐํ พุชฺฌนฺตีติ โพชฺฌงฺคาฯ ธาตุฏฺฐํ พุชฺฌนฺตีติ โพชฺฌงฺคาฯ ญาตฏฺฐํ พุชฺฌนฺตีติ โพชฺฌงฺคาฯ สจฺฉิกิริยฏฺฐํ พุชฺฌนฺตีติ โพชฺฌงฺคาฯ ผสฺสนฏฺฐํ พุชฺฌนฺตีติ โพชฺฌงฺคาฯ อภิสมยฏฺฐํ พุชฺฌนฺตีติ โพชฺฌงฺคาฯ>
      text <เนกฺขมฺมํ พุชฺฌนฺตีติ โพชฺฌงฺคาฯ อพฺยาปาทํ พุชฺฌนฺตีติ โพชฺฌงฺคาฯ อาโลกสญฺญํ พุชฺฌนฺตีติ โพชฺฌงฺคาฯ อวิกฺเขปํ พุชฺฌนฺตีติ โพชฺฌงฺคาฯ ธมฺมววตฺถานํ พุชฺฌนฺตีติ โพชฺฌงฺคาฯ ญาณํ พุชฺฌนฺตีติ โพชฺฌงฺคาฯ ปาโมชฺชํ พุชฺฌนฺตีติ โพชฺฌงฺคาฯ ปฐมํ ฌานํ พุชฺฌนฺตีติ โพชฺฌงฺคา…เป … อรหตฺตมคฺคํ พุชฺฌนฺตีติ โพชฺฌงฺคาฯ อรหตฺตผลสมาปตฺติํ พุชฺฌนฺตีติ โพชฺฌงฺคาฯ>
      text <อธิโมกฺขฏฺเฐน สทฺธินฺทฺริยํ พุชฺฌนฺตีติ โพชฺฌงฺคา…เป … ทสฺสนฏฺเฐน ปญฺญินฺทฺริยํ พุชฺฌนฺตีติ โพชฺฌงฺคาฯ อสฺสทฺธิเย อกมฺปิยฏฺเฐน สทฺธาพลํ พุชฺฌนฺตีติ โพชฺฌงฺคา…เป … อวิชฺชาย อกมฺปิยฏฺเฐน ปญฺญาพลํ พุชฺฌนฺตีติ โพชฺฌงฺคาฯ อุปฏฺฐานฏฺเฐน สติสมฺโพชฺฌงฺคํ พุชฺฌนฺตีติ โพชฺฌงฺคา…เป … ปฏิสงฺขานฏฺเฐน อุเปกฺขาสมฺโพชฺฌงฺคํ พุชฺฌนฺตีติ โพชฺฌงฺคาฯ>
      text <ทสฺสนฏฺเฐน สมฺมาทิฏฺฐิํ พุชฺฌนฺตีติ โพชฺฌงฺคา…เป … อวิกฺเขปฏฺเฐน สมฺมาสมาธิํ พุชฺฌนฺตีติ โพชฺฌงฺคาฯ อาธิปเตยฺยฏฺเฐน อินฺทฺริยํ พุชฺฌนฺตีติ โพชฺฌงฺคาฯ อกมฺปิยฏฺเฐน พลํ พุชฺฌนฺตีติ โพชฺฌงฺคาฯ นิยฺยานฏฺฐํ พุชฺฌนฺตีติ โพชฺฌงฺคาฯ เหตุฏฺเฐน มคฺคํ พุชฺฌนฺตีติ โพชฺฌงฺคาฯ อุปฏฺฐานฏฺเฐน สติปฏฺฐานํ พุชฺฌนฺตีติ โพชฺฌงฺคาฯ ปทหนฏฺเฐน สมฺมปฺปธานํ พุชฺฌนฺตีติ โพชฺฌงฺคาฯ อิชฺฌนฏฺเฐน อิทฺธิปาทํ พุชฺฌนฺตีติ โพชฺฌงฺคาฯ ตถฏฺเฐน สจฺจํ พุชฺฌนฺตีติ โพชฺฌงฺคาฯ อวิกฺเขปฏฺเฐน สมถํ พุชฺฌนฺตีติ โพชฺฌงฺคาฯ อนุปสฺสนฏฺเฐ วิปสฺสนํ …เป … เอกรสฏฺเฐน สมถวิปสฺสนํ พุชฺฌนฺตีติ โพชฺฌงฺคาฯ อนติวตฺตนฏฺเฐน ยุคนทฺธํ พุชฺฌนฺตีติ โพชฺฌงฺคาฯ สํวรฏฺเฐน สีลวิสุทฺธิํ พุชฺฌนฺตีติ โพชฺฌงฺคาฯ อวิกฺเขปฏฺเฐน จิตฺตวิสุทฺธิํ พุชฺฌนฺตีติ โพชฺฌงฺคาฯ ทสฺสนฏฺเฐน ทิฏฺฐิวิสุทฺธิํ พุชฺฌนฺตีติ โพชฺฌงฺคาฯ มุตฺตฏฺเฐน วิโมกฺขํ พุชฺฌนฺตีติ โพชฺฌงฺคาฯ ปฏิเวธฏฺเฐน วิชฺชํ พุชฺฌนฺตีติ โพชฺฌงฺคาฯ ปริจฺจาคฏฺเฐน วิมุตฺติํ พุชฺฌนฺตีติ โพชฺฌงฺคาฯ สมุจฺเฉทฏฺเฐน ขเย ญาณํ พุชฺฌนฺตีติ โพชฺฌงฺคาฯ ปฏิปฺปสฺสทฺธฏฺเฐน อนุปฺปาเท ญาณํ พุชฺฌนฺตีติ โพชฺฌงฺคาฯ>
      text <ฉนฺทํ มูลฏฺเฐน พุชฺฌนฺตีติ โพชฺฌงฺคาฯ มนสิการํ สมุฏฺฐานฏฺเฐน พุชฺฌนฺตีติ โพชฺฌงฺคาฯ ผสฺสํ สโมธานฏฺเฐน พุชฺฌนฺตีติ โพชฺฌงฺคาฯ เวทนํ สโมสรณฏฺเฐน พุชฺฌนฺตีติ โพชฺฌงฺคาฯ สมาธิํ ปมุขฏฺเฐน พุชฺฌนฺตีติ โพชฺฌงฺคาฯ สติํ อาธิปเตยฺยฏฺเฐน พุชฺฌนฺตีติ โพชฺฌงฺคาฯ ปญฺญํ ตตุตฺตรฏฺเฐน พุชฺฌนฺตีติ โพชฺฌงฺคาฯ วิมุตฺติํ สารฏฺเฐน พุชฺฌนฺตีติ โพชฺฌงฺคาฯ อมโตคธํ นิพฺพานํ ปริโยสานฏฺเฐน พุชฺฌนฺตีติ โพชฺฌงฺคาฯ>
      text <๒๐>, <สาวตฺถินิทานํฯ ตตฺร โข อายสฺมา สาริปุตฺโต ภิกฺขู อามนฺเตสิ อาวุโส ภิกฺขโวติ ฯ อาวุโสติ โข เต ภิกฺขู อายสฺมโต สาริปุตฺตสฺส ปจฺจสฺโสสุํฯ อายสฺมา สาริปุตฺโต เอตทโวจ>
      text <สตฺติเม อาวุโส โพชฺฌงฺคา ฯ กตเม สตฺต สติสมฺโพชฺฌงฺโค ธมฺมวิจยสมฺโพชฺฌงฺโค…เป … อุเปกฺขาสมฺโพชฺฌงฺโค อิเม โข อาวุโส สตฺต โพชฺฌงฺคาฯ อิเมสํ ขฺวาหํ อาวุโส สตฺตนฺนํ โพชฺฌงฺคานํ เยน เยน โพชฺฌงฺเคน อากงฺขามิ ปุพฺพณฺหสมยํ วิหริตุํ เตน เตน โพชฺฌงฺเคน ปุพฺพณฺหสมยํ วิหรามิฯ เยน เยน โพชฺฌงฺเคน อากงฺขามิ มชฺฌนฺหิกสมยํ…เป … สายนฺหสมยํ วิหริตุํ เตน เตน โพชฺฌงฺเคน สายนฺหสมยํ วิหรามิฯ สติสมฺโพชฺฌงฺโค อิติ เจ เม อาวุโส โหติ อปฺปมาโณติ เม โหติ สุสมารทฺโธติ เม โหติฯ ติฏฺฐนฺตญฺจ นํ ติฏฺฐตีติ ปชานามิฯ สเจปิ เม จวติ อิทปฺปจฺจยา เม จวตีติ ปชานามิฯ ธมฺมวิจยสมฺโพชฺฌงฺโค…เป … อุเปกฺขาสมฺโพชฺฌงฺโค อิติ เจ เม อาวุโส โหติ อปฺปมาโณติ เม โหติ สุสมารทฺโธติ เม โหติฯ ติฏฺฐนฺตญฺจ นํ ติฏฺฐตีติ ปชานามิฯ สเจปิ เม จวติ อิทปฺปจฺจยา เม จวตีติ ปชานามิฯ>
      text <เสยฺยถาปิ อาวุโส รญฺโญ วา ราชมหามตฺตสฺส วา นานารตฺตานํ ทุสฺสานํ ทุสฺสกรณฺฑโก ปูโร อสฺสฯ โส ยญฺญเทว ทุสฺสยุคํ อากงฺเขยฺย ปุพฺพณฺหสมยํ ปารุปิตุํ ตํ ตเทว ทุสฺสยุคํ ปุพฺพณฺหสมยํ ปารุเปยฺยฯ ยญฺญเทว ทุสฺสยุคํ อากงฺเขยฺย มชฺฌนฺหิกสมยํ…เป … สายนฺหสมยํ ปารุปิตุํ ตํ ตเทว ทุสฺสยุคํ สายนฺหสมยํ ปารุเปยฺยฯ เอวเมว ขฺวาหํ อาวุโส อิเมสํ สตฺตนฺนํ โพชฺฌงฺคานํ เยน เยน โพชฺฌงฺเคน อากงฺขามิ ปุพฺพณฺหสมยํ วิหริตุํ เตน เตน โพชฺฌงฺเคน ปุพฺพณฺหสมยํ วิหรามิฯ เยน เยน โพชฺฌงฺเคน อากงฺขามิ มชฺฌนฺหิกสมยํ…เป … สายนฺหสมยํ วิหริตุํ เตน เตน โพชฺฌงฺเคน สายนฺหสมยํ วิหรามิฯ สติสมฺโพชฺฌงฺโค อิติ เจ เม อาวุโส โหติ อปฺปมาโณติ เม โหติ สุสมารทฺโธติ เม โหติฯ ติฏฺฐนฺตญฺจ นํ ติฏฺฐตีติ ปชานามิฯ สเจปิ เม จวติ อิทปฺปจฺจยา เม จวตีติ ปชานามิ…เป … อุเปกฺขาสมฺโพชฺฌงฺโค อิติ เจ เม อาวุโส โหติ อปฺปมาโณติ เม โหติ สุสมารทฺโธติ เม โหติฯ ติฏฺฐนฺตญฺจ นํ ติฏฺฐตีติ ปชานามิฯ สเจปิ เม จวติ อิทปฺปจฺจยา เม จวตีติ ปชานามิฯ>
    text <สุตฺตนฺตนิทฺเทโส>
      text <๒๑>, <กถํ สติสมฺโพชฺฌงฺโค อิติ เจ เม โหตีติ โพชฺฌงฺโค ยาวตา นิโรธูปฏฺฐาติ ตาวตา สติสมฺโพชฺฌงฺโคฯ อิติ เจ เม โหตีติ โพชฺฌงฺโคฯ เสยฺยถาปิ เตลปฺปทีปสฺส ฌายโต ยาวตา อจฺจิ ตาวตา วณฺโณ ยาวตา วณฺโณ ตาวตา อจฺจิฯ เอวเมว ยาวตา นิโรธูปฏฺฐาติ ตาวตา สติสมฺโพชฺฌงฺโคฯ อิติ เจ เม โหตีติ โพชฺฌงฺโคฯ>
      text <กถํ อปฺปมาโณ อิติ เจ เม โหตีติ โพชฺฌงฺโค ปมาณพทฺธา กิเลสา สพฺเพ จ ปริยุฏฺฐานา เย จ สงฺขารา โปโนภวิกา อปฺปมาโณ นิโรโธ อจลฏฺเฐน อสงฺขตฏฺเฐนฯ ยาวตา นิโรธูปฏฺฐาติ ตาวตา อปฺปมาโณฯ อิติ เจ เม โหตีติ โพชฺฌงฺโคฯ>
      text <กถํ สุสมารทฺโธ อิติ เจ เม โหตีติ โพชฺฌงฺโค วิสมา กิเลสา สพฺเพ จ ปริยุฏฺฐานา เย จ สงฺขารา โปโนภวิกา สมธมฺโม นิโรโธ สนฺตฏฺเฐน ปณีตฏฺเฐนฯ ยาวตา นิโรธูปฏฺฐาติ ตาวตา สุสมารทฺโธ อิติ เจ เม โหตีติ โพชฺฌงฺโคฯ>
      text <กถํ ติฏฺฐนฺตญฺจ นํ ติฏฺฐตีติ ปชานามิ สเจปิ จวติ อิทปฺปจฺจยา จวตีติ ปชานามิ กติหากาเรหิ สติสมฺโพชฺฌงฺโค ติฏฺฐติ กติหากาเรหิ สติสมฺโพชฺฌงฺโค จวติ อฏฺฐหากาเรหิ สติสมฺโพชฺฌงฺโค ติฏฺฐติฯ อฏฺฐหากาเรหิ สติสมฺโพชฺฌงฺโค จวติฯ>
      text <กตเมหิ อฏฺฐหากาเรหิ สติสมฺโพชฺฌงฺโค ติฏฺฐติ อนุปฺปาทํ อาวชฺชิตตฺตา สติสมฺโพชฺฌงฺโค ติฏฺฐติ อุปฺปาทํ อนาวชฺชิตตฺตา สติสมฺโพชฺฌงฺโค ติฏฺฐติ อปฺปวตฺตํ อาวชฺชิตตฺตา สติสมฺโพชฺฌงฺโค ติฏฺฐติ ปวตฺตํ อนาวชฺชิตตฺตา สติสมฺโพชฺฌงฺโค ติฏฺฐติ อนิมิตฺตํ อาวชฺชิตตฺตา สติสมฺโพชฺฌงฺโค ติฏฺฐติ นิมิตฺตํ อนาวชฺชิตตฺตา สติสมฺโพชฺฌงฺโค ติฏฺฐติ นิโรธํ อาวชฺชิตตฺตา สติสมฺโพชฺฌงฺโค ติฏฺฐติ สงฺขาเร อนาวชฺชิตตฺตา สติสมฺโพชฺฌงฺโค ติฏฺฐติ อิเมหิ อฏฺฐหากาเรหิ สติสมฺโพชฺฌงฺโค ติฏฺฐติฯ>
      text <กตเมหิ อฏฺฐหากาเรหิ สติสมฺโพชฺฌงฺโค จวติ อุปฺปาทํ อาวชฺชิตตฺตา สติสมฺโพชฺฌงฺโค จวติ อนุปฺปาทํ อนาวชฺชิตตฺตา สติสมฺโพชฺฌงฺโค จวติ ปวตฺตํ อาวชฺชิตตฺตา สติสมฺโพชฺฌงฺโค จวติ อปฺปวตฺตํ อนาวชฺชิตตฺตา สติสมฺโพชฺฌงฺโค จวติ นิมิตฺตํ อาวชฺชิตตฺตา สติสมฺโพชฺฌงฺโค จวติ อนิมิตฺตํ อนาวชฺชิตตฺตา สติสมฺโพชฺฌงฺโค จวติ สงฺขาเร อาวชฺชิตตฺตา สติสมฺโพชฺฌงฺโค จวติ นิโรธํ อนาวชฺชิตตฺตา สติสมฺโพชฺฌงฺโค จวติ อิเมหิ อฏฺฐหากาเรหิ สติสมฺโพชฺฌงฺโค จวติฯ เอวํ ติฏฺฐนฺตญฺจ นํ ติฏฺฐตีติ ปชานามิฯ สเจปิ จวติ อิทปฺปจฺจยา เม จวตีติ ปชานามิ…เป …ฯ>
      text <กถํ อุเปกฺขาสมฺโพชฺฌงฺโค อิติ เจ เม โหตีติ โพชฺฌงฺโค ยาวตา นิโรธูปฏฺฐาติ ตาวตา อุเปกฺขาสมฺโพชฺฌงฺโค อิติ เจ เม โหตีติ โพชฺฌงฺโคฯ เสยฺยถาปิ เตลปฺปทีปสฺส ฌายโต ยาวตา อจฺจิ ตาวตา วณฺโณ ยาวตา วณฺโณ ตาวตา อจฺจิฯ เอวเมว ยาวตา นิโรธูปฏฺฐาติ ตาวตา อุเปกฺขาสมฺโพชฺฌงฺโค อิติ เจ โหตีติ โพชฺฌงฺโคฯ>
      text <กถํ อปฺปมาโณ อิติ เจ โหตีติ โพชฺฌงฺโค ปมาณพทฺธา กิเลสา สพฺเพ จ ปริยุฏฺฐานา เย จ สงฺขารา โปโนภวิกา อปฺปมาโณ นิโรโธ อจลฏฺเฐน อสงฺขตฏฺเฐนฯ ยาวตา นิโรธูปฏฺฐาติ ตาวตา อปฺปมาโณ อิติ เจ โหตีติ โพชฺฌงฺโคฯ>
      text <กถํ สุสมารทฺโธ อิติ เจ โหตีติ โพชฺฌงฺโค วิสมา กิเลสา สพฺเพ จ ปริยุฏฺฐานา เย จ สงฺขารา โปโนภวิกา สมธมฺโม นิโรโธ สนฺตฏฺเฐน ปณีตฏฺเฐนฯ ยาวตา นิโรธูปฏฺฐาติ ตาวตา สุสมารทฺโธ อิติ เจ โหตีติ โพชฺฌงฺโคฯ>
      text <กถํ ติฏฺฐนฺตญฺจ นํ ติฏฺฐตีติ ปชานามิ สเจปิ จวติ อิทปฺปจฺจยา เม จวตีติ ปชานามิ กติหากาเรหิ อุเปกฺขาสมฺโพชฺฌงฺโค ติฏฺฐติ กติหากาเรหิ อุเปกฺขาสมฺโพชฺฌงฺโค จวติ อฏฺฐหากาเรหิ อุเปกฺขาสมฺโพชฺฌงฺโค ติฏฺฐติฯ อฏฺฐหากาเรหิ อุเปกฺขาสมฺโพชฺฌงฺโค จวติฯ>
      text <กตเมหิ อฏฺฐหากาเรหิ อุเปกฺขาสมฺโพชฺฌงฺโค ติฏฺฐติ อนุปฺปาทํ อาวชฺชิตตฺตา อุเปกฺขาสมฺโพชฺฌงฺโค ติฏฺฐติ อุปฺปาทํ อนาวชฺชิตตฺตา อุเปกฺขาสมฺโพชฺฌงฺโค ติฏฺฐติ อปฺปวตฺตํ อาวชฺชิตตฺตา อุเปกฺขาสมฺโพชฺฌงฺโค ติฏฺฐติ ปวตฺตํ อนาวชฺชิตตฺตา อุเปกฺขาสมฺโพชฺฌงฺโค ติฏฺฐติ อนิมิตฺตํ อาวชฺชิตตฺตา อุเปกฺขาสมฺโพชฺฌงฺโค ติฏฺฐติ นิมิตฺตํ อนาวชฺชิตตฺตา อุเปกฺขาสมฺโพชฺฌงฺโค ติฏฺฐติ นิโรธํ อาวชฺชิตตฺตา อุเปกฺขาสมฺโพชฺฌงฺโค ติฏฺฐติ สงฺขาเร อนาวชฺชิตตฺตา อุเปกฺขาสมฺโพชฺฌงฺโค ติฏฺฐติ อิเมหิ อฏฺฐหากาเรหิ อุเปกฺขาสมฺโพชฺฌงฺโค ติฏฺฐติฯ>
      text <กตเมหิ อฏฺฐหากาเรหิ อุเปกฺขาสมฺโพชฺฌงฺโค จวติ อุปฺปาทํ อาวชฺชิตตฺตา อุเปกฺขาสมฺโพชฺฌงฺโค จวติ อนุปฺปาทํ อนาวชฺชิตตฺตา อุเปกฺขาสมฺโพชฺฌงฺโค จวติ ปวตฺตํ อาวชฺชิตตฺตา อุเปกฺขาสมฺโพชฺฌงฺโค จวติ อปฺปวตฺตํ อนาวชฺชิตตฺตา อุเปกฺขาสมฺโพชฺฌงฺโค จวติ นิมิตฺตํ อาวชฺชิตตฺตา อุเปกฺขาสมฺโพชฺฌงฺโค จวติ อนิมิตฺตํ อนาวชฺชิตตฺตา อุเปกฺขาสมฺโพชฺฌงฺโค จวติ สงฺขาเร อาวชฺชิตตฺตา อุเปกฺขาสมฺโพชฺฌงฺโค จวติ นิโรธํ อนาวชฺชิตตฺตา อุเปกฺขาสมฺโพชฺฌงฺโค จวติ อิเมหิ อฏฺฐหากาเรหิ อุเปกฺขาสมฺโพชฺฌงฺโค จวติฯ เอวํ ติฏฺฐนฺตญฺจ นํ ติฏฺฐตีติ ปชานามิ สเจปิ จวติ อิทปฺปจฺจยา เม จวตีติ ปชานามิฯ>
      stand <โพชฺฌงฺคกถา นิฏฺฐิตาฯ>
  text <๔ เมตฺตากถา>
    text <๒๒>, <สาวตฺถินิทานํ ฯ เมตฺตาย ภิกฺขเว เจโตวิมุตฺติยา อาเสวิตาย ภาวิตาย พหุลีกตาย ยานีกตาย วตฺถุกตาย อนุฏฺฐิตาย ปริจิตาย สุสมารทฺธาย เอกาทสานิสํสา ปาฏิกงฺขาฯ กตเม เอกาทส สุขํ สุปติ สุขํ ปฏิพุชฺฌติ น ปาปกํ สุปินํ ปสฺสติ มนุสฺสานํ ปิโย โหติ อมนุสฺสานํ ปิโย โหติ เทวตา รกฺขนฺติ นาสฺส อคฺคิ วา วิสํ วา สตฺถํ วา กมติ ตุวฏํ จิตฺตํ สมาธิยติ มุขวณฺโณ วิปฺปสีทติ อสมฺมูฬฺโห กาลงฺกโรติ อุตฺตริ อปฺปฏิวิชฺฌนฺโต พฺรหฺมโลกูปโค โหติฯ เมตฺตาย ภิกฺขเว เจโตวิมุตฺติยา อาเสวิตาย ภาวิตาย พหุลีกตาย ยานีกตาย วตฺถุกตาย อนุฏฺฐิตาย ปริจิตาย สุสมารทฺธาย อิเม เอกาทสานิสํสา ปาฏิกงฺขา ฯ>
    text <อตฺถิ อโนธิโส ผรณา เมตฺตาเจโตวิมุตฺติ อตฺถิ โอธิโส ผรณา เมตฺตาเจโตวิมุตฺติ อตฺถิ ทิสาผรณา เมตฺตาเจโตวิมุตฺติฯ กติหากาเรหิ อโนธิโส ผรณา เมตฺตาเจโตวิมุตฺติ กติหากาเรหิ โอธิโส ผรณา เมตฺตาเจโตวิมุตฺติ กติหากาเรหิ ทิสาผรณา เมตฺตาเจโตวิมุตฺติ ปญฺจหากาเรหิ อโนธิโส ผรณา เมตฺตาเจโตวิมุตฺติ สตฺตหากาเรหิ โอธิโส ผรณา เมตฺตาเจโตวิมุตฺติ ทสหากาเรหิ ทิสาผรณา เมตฺตาเจโตวิมุตฺติฯ>
    text <กตเมหิ ปญฺจหากาเรหิ อโนธิโส ผรณา เมตฺตาเจโตวิมุตฺติ สพฺเพ สตฺตา อเวรา อพฺยาปชฺชา อนีฆา สุขี อตฺตานํ ปริหรนฺตุฯ สพฺเพ ปาณา…เป … สพฺเพ ภูตา…เป … สพฺเพ ปุคฺคลา…เป … สพฺเพ อตฺตภาวปริยาปนฺนา อเวรา อพฺยาปชฺชา อนีฆา สุขี อตฺตานํ ปริหรนฺตูติฯ อิเมหิ ปญฺจหากาเรหิ อโนธิโส ผรณา เมตฺตาเจโตวิมุตฺติฯ>
    text <กตเมหิ สตฺตหากาเรหิ โอธิโส ผรณา เมตฺตาเจโตวิมุตฺติ สพฺพา อิตฺถิโย อเวรา อพฺยาปชฺชา อนีฆา สุขี อตฺตานํ ปริหรนฺตุฯ สพฺเพ ปุริสา…เป … สพฺเพ อริยา…เป … สพฺเพ อนริยา…เป … สพฺเพ เทวา…เป … สพฺเพ มนุสฺสา…เป … สพฺเพ วินิปาติกา อเวรา อพฺยาปชฺชา อนีฆา สุขี อตฺตานํ ปริหรนฺตูติฯ อิเมหิ สตฺตหากาเรหิ โอธิโส ผรณา เมตฺตาเจโตวิมุตฺติฯ>
    text <กตเมหิ ทสหากาเรหิ ทิสาผรณา เมตฺตาเจโตวิมุตฺติ สพฺเพ ปุรตฺถิมาย ทิสาย สตฺตา อเวรา อพฺยาปชฺชา อนีฆา สุขี อตฺตานํ ปริหรนฺตุ ฯ สพฺเพ ปจฺฉิมาย ทิสาย สตฺตา…เป … สพฺเพ อุตฺตราย ทิสาย สตฺตา…เป … สพฺเพ ทกฺขิณาย ทิสาย สตฺตา…เป … สพฺเพ ปุรตฺถิมาย อนุทิสาย สตฺตา…เป … สพฺเพ ปจฺฉิมาย อนุทิสาย สตฺตา…เป … สพฺเพ อุตฺตราย อนุทิสาย สตฺตา…เป … สพฺเพ ทกฺขิณาย อนุทิสาย สตฺตา…เป … สพฺเพ เหฏฺฐิมาย ทิสาย สตฺตา…เป … สพฺเพ อุปริมาย ทิสาย สตฺตา อเวรา อพฺยาปชฺชา อนีฆา สุขี อตฺตานํ ปริหรนฺตุฯ สพฺเพ ปุรตฺถิมาย ทิสาย ปาณา…เป … ภูตา… ปุคฺคลา… อตฺตภาวปริยาปนฺนา… สพฺพา อิตฺถิโย… สพฺเพ ปุริสา… สพฺเพ อริยา… สพฺเพ อนริยา… สพฺเพ เทวา… สพฺเพ มนุสฺสา… สพฺเพ วินิปาติกา อเวรา อพฺยาปชฺชา อนีฆา สุขี อตฺตานํ ปริหรนฺตุฯ สพฺเพ ปจฺฉิมาย ทิสาย วินิปาติกา…เป … สพฺเพ อุตฺตราย ทิสาย วินิปาติกา… สพฺเพ ทกฺขิณาย ทิสาย วินิปาติกา… สพฺเพ ปุรตฺถิมาย อนุทิสาย วินิปาติกา… สพฺเพ ปจฺฉิมาย อนุทิสาย วินิปาติกา… สพฺเพ อุตฺตราย อนุทิสาย วินิปาติกา… สพฺเพ ทกฺขิณาย อนุทิสาย วินิปาติกา… สพฺเพ เหฏฺฐิมาย ทิสาย วินิปาติกา… สพฺเพ อุปริมาย ทิสาย วินิปาติกา อเวรา อพฺยาปชฺชา อนีฆา สุขี อตฺตานํ ปริหรนฺตูติฯ อิเมหิ ทสหากาเรหิ ทิสาผรณา เมตฺตาเจโตวิมุตฺติฯ>
    text <๑ อินฺทฺริยวาโร>
      text <๒๓>, <สพฺเพสํ สตฺตานํ ปีฬนํ วชฺเชตฺวา อปีฬนาย อุปฆาตํ วชฺเชตฺวา อนุปฆาเตน สนฺตาปํ วชฺเชตฺวา อสนฺตาเปน ปริยาทานํ วชฺเชตฺวา อปริยาทาเนน วิเหสํ วชฺเชตฺวา อวิเหสาย สพฺเพ สตฺตา อเวริโน โหนฺตุ มา เวริโน สุขิโน โหนฺตุ มา ทุกฺขิโน สุขิตตฺตา โหนฺตุ มา ทุกฺขิตตฺตาติ อิเมหิ อฏฺฐหากาเรหิ สพฺเพ สตฺเต เมตฺตายตีติ เมตฺตาฯ ตํ ธมฺมํ เจตยตีติ เจโตฯ สพฺพพฺยาปาทปริยุฏฺฐาเนหิ วิมุจฺจตีติ วิมุตฺติฯ เมตฺตา จ เจโต จ วิมุตฺติ จาติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ สทฺธาย อธิมุจฺจติฯ สทฺธินฺทฺริยปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ วีริยํ ปคฺคณฺหาติฯ วีริยินฺทฺริยปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ สติํ อุปฏฺฐาเปติฯ สตินฺทฺริยปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ จิตฺตํ สมาทหติฯ สมาธินฺทฺริยปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ ปญฺญาย ปชานาติฯ ปญฺญินฺทฺริยปริภาวิตา โหติ เมตฺตาเจโตวิมุตฺติฯ>
      text <อิมานิ ปญฺจินฺทฺริยานิ เมตฺตาย เจโตวิมุตฺติยา อาเสวนา โหนฺติฯ อิเมหิ ปญฺจหิ อินฺทฺริเยหิ เมตฺตาเจโตวิมุตฺติ อาเสวียติฯ อิมานิ ปญฺจินฺทฺริยานิ เมตฺตาย เจโตวิมุตฺติยา ภาวนา โหนฺติฯ อิเมหิ ปญฺจหิ อินฺทฺริเยหิ เมตฺตาเจโตวิมุตฺติ ภาวียติฯ อิมานิ ปญฺจินฺทฺริยานิ เมตฺตาย เจโตวิมุตฺติยา พหุลีกตา โหนฺติฯ อิเมหิ ปญฺจหิ อินฺทฺริเยหิ เมตฺตาเจโตวิมุตฺติ พหุลีกรียติฯ อิมานิ ปญฺจินฺทฺริยานิ เมตฺตาย เจโตวิมุตฺติยา อลงฺการา โหนฺติฯ อิเมหิ ปญฺจหิ อินฺทฺริเยหิ เมตฺตาเจโตวิมุตฺติ สฺวาลงฺกตา โหติฯ อิมานิ ปญฺจินฺทฺริยานิ เมตฺตาย เจโตวิมุตฺติยา ปริกฺขารา โหนฺติฯ อิเมหิ ปญฺจหิ อินฺทฺริเยหิ เมตฺตาเจโตวิมุตฺติ สุปริกฺขตา โหติฯ อิมานิ ปญฺจินฺทฺริยานิ เมตฺตาย เจโตวิมุตฺติยา ปริวารา โหนฺติฯ อิเมหิ ปญฺจหิ อินฺทฺริเยหิ เมตฺตาเจโตวิมุตฺติ สุปริวุตา โหติฯ อิมานิ ปญฺจินฺทฺริยานิ เมตฺตาย เจโตวิมุตฺติยา อาเสวนา โหนฺติ ภาวนา โหนฺติ พหุลีกตา โหนฺติ อลงฺการา โหนฺติ ปริกฺขารา โหนฺติ ปริวารา โหนฺติ ปาริปูรี โหนฺติ สหคตา โหนฺติ สหชาตา โหนฺติ สํสฏฺฐา โหนฺติ สมฺปยุตฺตา โหนฺติ ปกฺขนฺทนา โหนฺติ ปสีทนา โหนฺติ สนฺติฏฺฐนา โหนฺติ วิมุจฺจนา โหนฺติ เอตํ สนฺตนฺติ ผสฺสนา โหนฺติ ยานีกตา โหนฺติ วตฺถุกตา โหนฺติ อนุฏฺฐิตา โหนฺติ ปริจิตา โหนฺติ สุสมารทฺธา โหนฺติ สุภาวิตา โหนฺติ สฺวาธิฏฺฐิตา โหนฺติ สุสมุคฺคตา โหนฺติ สุวิมุตฺตา โหนฺติ นิพฺพตฺเตนฺติ โชเตนฺติ ปตาเปนฺติฯ>
    text <๒ พลวาโร>
      text <๒๔>, <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ อสฺสทฺธิเย น กมฺปติฯ สทฺธาพลปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ โกสชฺเช น กมฺปติฯ วีริยพลปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ ปมาเท น กมฺปติฯ สติพลปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ อุทฺธจฺเจ น กมฺปติฯ สมาธิพลปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ อวิชฺชาย น กมฺปติฯ ปญฺญาพลปริภาวิตา โหติ เมตฺตาเจโตวิมุตฺติฯ>
      text <อิมานิ ปญฺจ พลานิ เมตฺตาย เจโตวิมุตฺติยา อาเสวนา โหนฺติฯ อิเมหิ ปญฺจหิ พเลหิ เมตฺตาเจโตวิมุตฺติ อาเสวียติฯ อิมานิ ปญฺจ พลานิ เมตฺตาย เจโตวิมุตฺติยา ภาวนา โหนฺติฯ อิเมหิ ปญฺจหิ พเลหิ เมตฺตาเจโตวิมุตฺติ ภาวียติฯ อิมานิ ปญฺจ พลานิ เมตฺตาย เจโตวิมุตฺติยา พหุลีกตา โหนฺติฯ อิเมหิ ปญฺจหิ พเลหิ เมตฺตาเจโตวิมุตฺติ พหุลีกรียติฯ อิมานิ ปญฺจ พลานิ เมตฺตาย เจโตวิมุตฺติยา อลงฺการา โหนฺติฯ อิเมหิ ปญฺจหิ พเลหิ เมตฺตาเจโตวิมุตฺติ สฺวาลงฺกตา โหติฯ อิมานิ ปญฺจ พลานิ เมตฺตาย เจโตวิมุตฺติยา ปริกฺขารา โหนฺติฯ อิเมหิ ปญฺจหิ พเลหิ เมตฺตาเจโตวิมุตฺติ สุปริกฺขตา โหติฯ อิมานิ ปญฺจ พลานิ เมตฺตาย เจโตวิมุตฺติยา ปริวารา โหนฺติฯ อิเมหิ ปญฺจหิ พเลหิ เมตฺตาเจโตวิมุตฺติ สุปริวุตา โหติฯ อิมานิ ปญฺจ พลานิ เมตฺตาย เจโตวิมุตฺติยา อาเสวนา โหนฺติ ภาวนา โหนฺติ พหุลีกตา โหนฺติ อลงฺการา โหนฺติ ปริกฺขารา โหนฺติ ปริวารา โหนฺติ ปาริปูรี โหนฺติ สหคตา โหนฺติ สหชาตา โหนฺติ สํสฏฺฐา โหนฺติ สมฺปยุตฺตา โหนฺติ ปกฺขนฺทนา โหนฺติ ปสีทนา โหนฺติ สนฺติฏฺฐนา โหนฺติ วิมุจฺจนา โหนฺติ เอตํ สนฺตนฺติ ผสฺสนา โหนฺติ ยานีกตา โหนฺติ วตฺถุกตา โหนฺติ อนุฏฺฐิตา โหนฺติ ปริจิตา โหนฺติ สุสมารทฺธา โหนฺติ สุภาวิตา โหนฺติ สฺวาธิฏฺฐิตา โหนฺติ สุสมุคฺคตา โหนฺติ สุวิมุตฺตา โหนฺติ นิพฺพตฺเตนฺติ โชเตนฺติ ปตาเปนฺติฯ>
    text <๓ โพชฺฌงฺควาโร>
      text <๒๕>, <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ สติํ อุปฏฺฐาเปติฯ สติสมฺโพชฺฌงฺคปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ ปญฺญาย ปวิจินาติฯ ธมฺมวิจยสมฺโพชฺฌงฺคปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ วีริยํ ปคฺคณฺหาติฯ วีริยสมฺโพชฺฌงฺคปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ ปริฬาหํ ปฏิปฺปสฺสมฺเภติฯ ปีติสมฺโพชฺฌงฺคปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ ทุฏฺฐุลฺลํ ปฏิปฺปสฺสมฺเภติฯ ปสฺสทฺธิสมฺโพชฺฌงฺคปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ จิตฺตํ สมาทหติฯ สมาธิสมฺโพชฺฌงฺคปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ ญาเณน กิเลเส ปฏิสงฺขาติฯ อุเปกฺขาสมฺโพชฺฌงฺคปริภาวิตา โหติ เมตฺตาเจโตวิมุตฺติฯ>
      text <อิเม สตฺต โพชฺฌงฺคา เมตฺตาย เจโตวิมุตฺติยา อาเสวนา โหนฺติฯ อิเมหิ สตฺตหิ โพชฺฌงฺเคหิ เมตฺตาเจโตวิมุตฺติ อาเสวียติฯ อิเม สตฺต โพชฺฌงฺคา เมตฺตาย เจโตวิมุตฺติยา ภาวนา โหนฺติฯ อิเมหิ สตฺตหิ โพชฺฌงฺเคหิ เมตฺตาเจโตวิมุตฺติ ภาวียติฯ อิเม สตฺต โพชฺฌงฺคา เมตฺตาย เจโตวิมุตฺติยา พหุลีกตา โหนฺติฯ อิเมหิ สตฺตหิ โพชฺฌงฺเคหิ เมตฺตาเจโตวิมุตฺติ พหุลีกรียติฯ อิเม สตฺต โพชฺฌงฺคา เมตฺตาย เจโตวิมุตฺติยา อลงฺการา โหนฺติฯ อิเมหิ สตฺตหิ โพชฺฌงฺเคหิ เมตฺตาเจโตวิมุตฺติ สฺวาลงฺกตา โหติฯ อิเม สตฺต โพชฺฌงฺคา เมตฺตาย เจโตวิมุตฺติยา ปริกฺขารา โหนฺติฯ อิเมหิ สตฺตหิ โพชฺฌงฺเคหิ เมตฺตาเจโตวิมุตฺติ สุปริกฺขตา โหติฯ อิเม สตฺต โพชฺฌงฺคา เมตฺตาย เจโตวิมุตฺติยา ปริวารา โหนฺติฯ อิเมหิ สตฺตหิ โพชฺฌงฺเคหิ เมตฺตาเจโตวิมุตฺติ สุปริวุตา โหติฯ อิเม สตฺต โพชฺฌงฺคา เมตฺตาย เจโตวิมุตฺติยา อาเสวนา โหนฺติ ภาวนา โหนฺติ พหุลีกตา โหนฺติ อลงฺการา โหนฺติ ปริกฺขารา โหนฺติ ปริวารา โหนฺติ ปาริปูรี โหนฺติ สหคตา โหนฺติ สหชาตา โหนฺติ สํสฏฺฐา โหนฺติ สมฺปยุตฺตา โหนฺติ ปกฺขนฺทนา โหนฺติ ปสีทนา โหนฺติ สนฺติฏฺฐนา โหนฺติ วิมุจฺจนา โหนฺติ เอตํ สนฺตนฺติ ผสฺสนา โหนฺติ ยานีกตา โหนฺติ วตฺถุกตา โหนฺติ อนุฏฺฐิตา โหนฺติ ปริจิตา โหนฺติ สุสมารทฺธา โหนฺติ สุภาวิตา โหนฺติ สฺวาธิฏฺฐิตา โหนฺติ สุสมุคฺคตา โหนฺติ สุวิมุตฺตา โหนฺติ นิพฺพตฺเตนฺติ โชเตนฺติ ปตาเปนฺติฯ>
    text <๔ มคฺคงฺควาโร>
      text <๒๖>, <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ สมฺมา ปสฺสติฯ สมฺมาทิฏฺฐิปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ สมฺมา อภินิโรเปติฯ สมฺมาสงฺกปฺปปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ สมฺมา ปริคฺคณฺหาติฯ สมฺมาวาจาปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ สมฺมา สมุฏฺฐาเปติฯ สมฺมากมฺมนฺตปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ สมฺมา โวทาเปติ ฯ สมฺมาอาชีวปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ สมฺมา ปคฺคณฺหาติฯ สมฺมาวายามปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ สมฺมา อุปฏฺฐาเปติฯ สมฺมาสติปริภาวิตา โหติ เมตฺตาเจโตวิมุตฺติฯ>
      text <สพฺเพ สตฺตา อเวริโน โหนฺตุ เขมิโน โหนฺตุ สุขิโน โหนฺตูติ สมฺมา สมาทหติฯ สมฺมาสมาธิปริภาวิตา โหติ เมตฺตาเจโตวิมุตฺติฯ>
      text <อิเม อฏฺฐ มคฺคงฺคา เมตฺตาย เจโตวิมุตฺติยา อาเสวนา โหนฺติฯ อิเมหิ อฏฺฐหิ มคฺคงฺเคหิ เมตฺตาเจโตวิมุตฺติ อาเสวียติฯ อิเม อฏฺฐ มคฺคงฺคา เมตฺตาย เจโตวิมุตฺติยา ภาวนา โหนฺติฯ อิเมหิ อฏฺฐหิ มคฺคงฺเคหิ เมตฺตาเจโตวิมุตฺติ ภาวียติฯ อิเม อฏฺฐ มคฺคงฺคา เมตฺตาย เจโตวิมุตฺติยา พหุลีกตา โหนฺติฯ อิเมหิ อฏฺฐหิ มคฺคงฺเคหิ เมตฺตาเจโตวิมุตฺติ พหุลีกรียติฯ อิเม อฏฺฐ มคฺคงฺคา เมตฺตาย เจโตวิมุตฺติยา อลงฺการา โหนฺติฯ อิเมหิ อฏฺฐหิ มคฺคงฺเคหิ เมตฺตาเจโตวิมุตฺติ สฺวาลงฺกตา โหนฺติฯ อิเม อฏฺฐ มคฺคงฺคา เมตฺตาย เจโตวิมุตฺติยา ปริกฺขารา โหนฺติฯ อิเมหิ อฏฺฐหิ มคฺคงฺเคหิ เมตฺตาเจโตวิมุตฺติ สุปริกฺขตา โหติฯ อิเม อฏฺฐ มคฺคงฺคา เมตฺตาย เจโตวิมุตฺติยา ปริวารา โหนฺติฯ อิเมหิ อฏฺฐหิ มคฺคงฺเคหิ เมตฺตาเจโตวิมุตฺติ สุปริวุตา โหติฯ อิเม อฏฺฐ มคฺคงฺคา เมตฺตาย เจโตวิมุตฺติยา อาเสวนา โหนฺติ ภาวนา โหนฺติ พหุลีกตา โหนฺติ อลงฺการา โหนฺติ ปริกฺขารา โหนฺติ ปริวารา โหนฺติ ปาริปูรี โหนฺติ สหคตา โหนฺติ สหชาตา โหนฺติ สํสฏฺฐา โหนฺติ สมฺปยุตฺตา โหนฺติ ปกฺขนฺทนา โหนฺติ ปสีทนา โหนฺติ สนฺติฏฺฐนา โหนฺติ วิมุจฺจนา โหนฺติ เอตํ สนฺตนฺติ ผสฺสนา โหนฺติ ยานีกตา โหนฺติ วตฺถุกตา โหนฺติ อนุฏฺฐิตา โหนฺติ ปริจิตา โหนฺติ สุสมารทฺธา โหนฺติ สุภาวิตา โหนฺติ สฺวาธิฏฺฐิตา โหนฺติ สุสมุคฺคตา โหนฺติ สุวิมุตฺตา โหนฺติ นิพฺพตฺเตนฺติ โชเตนฺติ ปตาเปนฺติฯ>
      text <๒๗>, <สพฺเพสํ ปาณานํ…เป … สพฺเพสํ ภูตานํ… สพฺเพสํ ปุคฺคลานํ… สพฺเพสํ อตฺตภาวปริยาปนฺนานํ… สพฺพาสํ อิตฺถีนํ… สพฺเพสํ ปุริสานํ… สพฺเพสํ อริยานํ… สพฺเพสํ อนริยานํ… สพฺเพสํ เทวานํ… สพฺเพสํ มนุสฺสานํ… สพฺเพสํ วินิปาติกานํ ปีฬนํ วชฺเชตฺวา อปีฬนาย อุปฆาตํ วชฺเชตฺวา อนุปฆาเตน สนฺตาปํ วชฺเชตฺวา อสนฺตาเปน ปริยาทานํ วชฺเชตฺวา อปริยาทาเนน วิเหสํ วชฺเชตฺวา อวิเหสาย สพฺเพ วินิปาติกา อเวริโน โหนฺตุ มา เวริโน สุขิโน โหนฺตุ มา ทุกฺขิโน สุขิตตฺตา โหนฺตุ มา ทุกฺขิตตฺตาติ อิเมหิ อฏฺฐหากาเรหิ สพฺเพ วินิปาติเก เมตฺตายตีติ เมตฺตาฯ ตํ ธมฺมํ เจตยตีติ เจโตฯ สพฺพพฺยาปาทปริยุฏฺฐาเนหิ วิมุจฺจตีติ วิมุตฺติฯ เมตฺตา จ เจโต จ วิมุตฺติ จาติ เมตฺตาเจโตวิมุตฺติฯ>
      text <สพฺเพ วินิปาติกา อเวริโน โหนฺตุ เขมิโน โหนฺตุ สุขิโน โหนฺตูติ สทฺธาย อธิมุจฺจติฯ สทฺธินฺทฺริยปริภาวิตา โหติ เมตฺตาเจโตวิมุตฺติ…เป … นิพฺพตฺเตนฺติ โชเตนฺติ ปตาเปนฺติฯ>
      text <สพฺเพสํ ปุรตฺถิมาย ทิสาย สตฺตานํ…เป … สพฺเพสํ ปจฺฉิมาย ทิสาย สตฺตานํ… สพฺเพสํ อุตฺตราย ทิสาย สตฺตานํ… สพฺเพสํ ทกฺขิณาย ทิสาย สตฺตานํ… สพฺเพสํ ปุรตฺถิมาย อนุทิสาย สตฺตานํ… สพฺเพสํ ปจฺฉิมาย อนุทิสาย สตฺตานํ… สพฺเพสํ อุตฺตราย อนุทิสาย สตฺตานํ… สพฺเพสํ ทกฺขิณาย อนุทิสาย สตฺตานํ… สพฺเพสํ เหฏฺฐิมาย ทิสาย สตฺตานํ… สพฺเพสํ อุปริมาย ทิสาย สตฺตานํ ปีฬนํ วชฺเชตฺวา อปีฬนาย อุปฆาตํ วชฺเชตฺวา อนุปฆาเตน สนฺตาปํ วชฺเชตฺวา อสนฺตาเปน ปริยาทานํ วชฺเชตฺวา อปริยาทาเนน วิเหสํ วชฺเชตฺวา อวิเหสาย สพฺเพ อุปริมาย ทิสาย สตฺตา อเวริโน โหนฺตุ มา เวริโน สุขิโน โหนฺตุ มา ทุกฺขิโน สุขิตตฺตา โหนฺตุ มา ทุกฺขิตตฺตาติ อิเมหิ อฏฺฐหากาเรหิ สพฺเพ อุปริมาย ทิสาย สตฺเต เมตฺตายตีติ เมตฺตาฯ ตํ ธมฺมํ เจตยตีติ เจโตฯ สพฺพพฺยาปาทปริยุฏฺฐาเนหิ วิมุจฺจตีติ วิมุตฺติฯ เมตฺตา จ เจโต จ วิมุตฺติ จาติ เมตฺตาเจโตวิมุตฺติฯ>
      text <สพฺเพ อุปริมาย ทิสาย สตฺตา อเวริโน โหนฺตุ เขมิโน โหนฺตุ สุขิโน โหนฺตูติ สทฺธาย อธิมุจฺจติฯ สทฺธินฺทฺริยปริภาวิตา โหติ เมตฺตาเจโตวิมุตฺติ…เป … นิพฺพตฺเตนฺติ โชเตนฺติ ปตาเปนฺติฯ>
      text <สพฺเพสํ ปุรตฺถิมาย ทิสาย ปาณานํ…เป … ภูตานํ… ปุคฺคลานํ อตฺตภาวปริยาปนฺนานํ… สพฺพาสํ อิตฺถีนํ… สพฺเพสํ ปุริสานํ… สพฺเพสํ อริยานํ… สพฺเพสํ อนริยานํ… สพฺเพสํ เทวานํ… สพฺเพสํ มนุสฺสานํ… สพฺเพสํ วินิปาติกานํ… สพฺเพสํ ปจฺฉิมาย ทิสาย วินิปาติกานํ… สพฺเพสํ อุตฺตราย ทิสาย วินิปาติกานํ… สพฺเพสํ ทกฺขิณาย ทิสาย วินิปาติกานํ… สพฺเพสํ ปุรตฺถิมาย อนุทิสาย วินิปาติกานํ… สพฺเพสํ ปจฺฉิมาย อนุทิสาย วินิปาติกานํ… สพฺเพสํ อุตฺตราย อนุทิสาย วินิปาติกานํ… สพฺเพสํ ทกฺขิณาย อนุทิสาย วินิปาติกานํ… สพฺเพสํ เหฏฺฐิมาย ทิสาย วินิปาติกานํ… สพฺเพสํ อุปริมาย ทิสาย วินิปาติกานํ ปีฬนํ วชฺเชตฺวา อปีฬนาย อุปฆาตํ วชฺเชตฺวา อนุปฆาเตน สนฺตาปํ วชฺเชตฺวา อสนฺตาเปน ปริยาทานํ วชฺเชตฺวา อปริยาทาเนน วิเหสํ วชฺเชตฺวา อวิเหสาย สพฺเพ อุปริมาย ทิสาย วินิปาติกา อเวริโน โหนฺตุ มา เวริโน สุขิโน โหนฺตุ มา ทุกฺขิโน สุขิตตฺตา โหนฺตุ มา ทุกฺขิตตฺตาติ อิเมหิ อฏฺฐหากาเรหิ สพฺเพ อุปริมาย ทิสาย วินิปาติเก เมตฺตายตีติ เมตฺตาฯ ตํ ธมฺมํ เจตยตีติ เจโตฯ สพฺพพฺยาปาทปริยุฏฺฐาเนหิ วิมุจฺจตีติ วิมุตฺติฯ เมตฺตา จ เจโต จ วิมุตฺติ จาติ เมตฺตาเจโตวิมุตฺติฯ>
      text <สพฺเพ อุปริมาย ทิสาย วินิปาติกา อเวริโน โหนฺตุ เขมิโน โหนฺตุ สุขิโน โหนฺตูติ สทฺธาย อธิมุจฺจติฯ สทฺธินฺทฺริยปริภาวิตา โหติ เมตฺตาเจโตวิมุตฺติฯ>
      text <สพฺเพ อุปริมาย ทิสาย วินิปาติกา อเวริโน โหนฺตุ เขมิโน โหนฺตุ สุขิโน โหนฺตูติ วีริยํ ปคฺคณฺหาติฯ วีริยินฺทฺริยปริภาวิตา โหติ เมตฺตาเจโตวิมุตฺติฯ>
      text <สติํ อุปฏฺฐาเปติฯ สตินฺทฺริยปริภาวิตา โหติ เมตฺตาเจโตวิมุตฺติฯ จิตฺตํ สมาทหติฯ สมาธินฺทฺริยปริภาวิตา โหติ เมตฺตาเจโตวิมุตฺติฯ ปญฺญาย ปชานาติฯ ปญฺญินฺทฺริยปริภาวิตา โหติ เมตฺตาเจโตวิมุตฺติฯ>
      text <อิมานิ ปญฺจินฺทฺริยานิ เมตฺตาย เจโตวิมุตฺติยา อาเสวนา โหนฺติฯ อิเมหิ ปญฺจหิ อินฺทฺริเยหิ เมตฺตาเจโตวิมุตฺติ อาเสวียติ…เป … นิพฺพตฺเตนฺติ โชเตนฺติ ปตาเปนฺติฯ>
      text <สพฺเพ อุปริมาย ทิสาย วินิปาติกา อเวริโน โหนฺตุ เขมิโน โหนฺตุ สุขิโน โหนฺตูติ อสฺสทฺธิเย น กมฺปติฯ สทฺธาพลปริภาวิตา โหติ เมตฺตาเจโตวิมุตฺติฯ โกสชฺเช น กมฺปติฯ วีริยพลปริภาวิตา โหติ เมตฺตาเจโตวิมุตฺติฯ ปมาเท น กมฺปติฯ สติพลปริภาวิตา โหติ เมตฺตาเจโตวิมุตฺติฯ อุทฺธจฺเจ น กมฺปติฯ สมาธิพลปริภาวิตา โหติ เมตฺตาเจโตวิมุตฺติฯ อวิชฺชาย น กมฺปติฯ ปญฺญาพลปริภาวิตา โหติ เมตฺตาเจโตวิมุตฺติฯ>
      text <อิมานิ ปญฺจ พลานิ เมตฺตาย เจโตวิมุตฺติยา อาเสวนา โหนฺติฯ อิเมหิ ปญฺจหิ พเลหิ เมตฺตาเจโตวิมุตฺติ อาเสวียติ…เป … นิพฺพตฺเตนฺติ โชเตนฺติ ปตาเปนฺติฯ>
      text <สพฺเพ อุปริมาย ทิสาย วินิปาติกา อเวริโน โหนฺตุ เขมิโน โหนฺตุ สุขิโน โหนฺตูติ สติํ อุปฏฺฐาเปติฯ สติสมฺโพชฺฌงฺคปริภาวิตา โหติ เมตฺตาเจโตวิมุตฺติฯ>
      text <ปญฺญาย ปวิจินาติฯ ธมฺมวิจยสมฺโพชฺฌงฺคปริภาวิตา โหติ เมตฺตาเจโตวิมุตฺติฯ วีริยํ ปคฺคณฺหาติฯ วีริยสมฺโพชฺฌงฺคปริภาวิตา โหติ เมตฺตาเจโตวิมุตฺติฯ ปริฬาหํ ปฏิปฺปสฺสมฺเภติฯ ปีติสมฺโพชฺฌงฺคปริภาวิตา โหติ เมตฺตาเจโตวิมุตฺติฯ ทุฏฺฐุลฺลํ ปฏิปฺปสฺสมฺเภติฯ ปสฺสทฺธิสมฺโพชฺฌงฺคปริภาวิตา โหติ เมตฺตาเจโตวิมุตฺติฯ จิตฺตํ สมาทหติฯ สมาธิสมฺโพชฺฌงฺคปริภาวิตา โหติ เมตฺตาเจโตวิมุตฺติฯ ญาเณน กิเลเส ปฏิสงฺขาติฯ อุเปกฺขาสมฺโพชฺฌงฺคปริภาวิตา โหติ เมตฺตาเจโตวิมุตฺติฯ>
      text <อิเม สตฺต โพชฺฌงฺคา เมตฺตาย เจโตวิมุตฺติยา อาเสวนา โหนฺติฯ อิเมหิ สตฺตหิ โพชฺฌงฺเคหิ เมตฺตาเจโตวิมุตฺติ อาเสวียติ…เป … นิพฺพตฺเตนฺติ โชเตนฺติ ปตาเปนฺติฯ>
      text <สพฺเพ อุปริมาย ทิสาย วินิปาติกา อเวริโน โหนฺตุ เขมิโน โหนฺตุ สุขิโน โหนฺตูติ สมฺมา ปสฺสติฯ สมฺมาทิฏฺฐิ ปริภาวิตา โหติ เมตฺตาเจโตวิมุตฺติฯ สมฺมา อภินิโรเปติฯ สมฺมาสงฺกปฺปปริภาวิตา โหติ เมตฺตาเจโตวิมุตฺติฯ สมฺมา ปริคฺคณฺหาติฯ สมฺมาวาจาปริภาวิตา โหติ เมตฺตาเจโตวิมุตฺติฯ สมฺมา สมุฏฺฐาเปติฯ สมฺมากมฺมนฺตปริภาวิตา โหติ เมตฺตาเจโตวิมุตฺติฯ สมฺมา โวทาเปติฯ สมฺมา อาชีวปริภาวิตา โหติ เมตฺตาเจโตวิมุตฺติฯ สมฺมา ปคฺคณฺหาติฯ สมฺมาวายามปริภาวิตา โหติ เมตฺตาเจโตวิมุตฺติฯ สมฺมา อุปฏฺฐาติฯ สมฺมาสติปริภาวิตา โหติ เมตฺตาเจโตวิมุตฺติฯ สมฺมา สมาทหติฯ สมฺมาสมาธิปริภาวิตา โหติ เมตฺตาเจโตวิมุตฺติฯ>
      text <อิเม อฏฺฐ มคฺคงฺคา เมตฺตาย เจโตวิมุตฺติยา อาเสวนา โหนฺติฯ อิเมหิ อฏฺฐหิ มคฺคงฺเคหิ เมตฺตาเจโตวิมุตฺติ อาเสวียติ…เป … อิเม อฏฺฐ มคฺคงฺคา เมตฺตาย เจโตวิมุตฺติยา ปริภาวิตา โหนฺติฯ อิเมหิ อฏฺฐหิ มคฺคงฺเคหิ เมตฺตาเจโตวิมุตฺติ สุปริวุตา โหติฯ อิเม อฏฺฐ มคฺคงฺคา เมตฺตาย เจโตวิมุตฺติยา อาเสวนา โหนฺติ ภาวนา โหนฺติ พหุลีกตา โหนฺติ อลงฺการา โหนฺติ ปริกฺขารา โหนฺติ ปริวารา โหนฺติ ปาริปูรี โหนฺติ สหคตา โหนฺติ สหชาตา โหนฺติ สํสฏฺฐา โหนฺติ สมฺปยุตฺตา โหนฺติ ปกฺขนฺทนา โหนฺติ ปสีทนา โหนฺติ สนฺติฏฺฐนา โหนฺติ วิมุจฺจนา โหนฺติ เอตํ สนฺตนฺติ ผสฺสนา โหนฺติ ยานีกตา โหนฺติ วตฺถุกตา โหนฺติ อนุฏฺฐิตา โหนฺติ ปริจิตา โหนฺติ สุสมารทฺธา โหนฺติ สุภาวิตา โหนฺติ สฺวาธิฏฺฐิตา โหนฺติ สุสมุคฺคตา โหนฺติ สุวิมุตฺตา โหนฺติ นิพฺพตฺเตนฺติ โชเตนฺติ ปตาเปนฺตีติฯ>
      stand <เมตฺตากถา นิฏฺฐิตาฯ>
  text <๕ วิราคกถา>
    text <๒๘>, <วิราโค มคฺโค วิมุตฺติ ผลํฯ กถํ วิราโค มคฺโค โสตาปตฺติมคฺคกฺขเณ ทสฺสนฏฺเฐน สมฺมาทิฏฺฐิ มิจฺฉาทิฏฺฐิยา วิรชฺชติ ตทนุวตฺตกกิเลเสหิ จ ขนฺเธหิ จ วิรชฺชติ พหิทฺธา จ สพฺพนิมิตฺเตหิ วิรชฺชติฯ วิราโค วิราคารมฺมโณ วิราคโคจโร วิราเค สมุทาคโต วิราเค ฐิโต วิราเค ปติฏฺฐิโตฯ>
    text <วิราโคติ ทฺเว วิราคา นิพฺพานญฺจ วิราโค เย จ นิพฺพานารมฺมณตาชาตา ธมฺมา สพฺเพ วิราคา โหนฺตีติ วิราคาฯ สหชาตานิ สตฺตงฺคานิ วิราคํ คจฺฉนฺตีติ วิราโค มคฺโคฯ เอเตน มคฺเคน พุทฺธา จ สาวกา จ อคตํ ทิสํ นิพฺพานํ คจฺฉนฺตีติ อฏฺฐงฺคิโก มคฺโคฯ ยาวตา ปุถุสมณพฺราหฺมณานํ ปรปฺปวาทานํ มคฺคา อยเมว อริโย อฏฺฐงฺคิโก มคฺโค อคฺโค จ เสฏฺโฐ จ ปาโมกฺโข จ อุตฺตโม จ ปวโร จาติ มคฺคานํ อฏฺฐงฺคิโก เสฏฺโฐฯ>
    text <อภินิโรปนฏฺเฐน สมฺมาสงฺกปฺโป มิจฺฉาสงฺกปฺปา วิรชฺชติฯ ปริคฺคหฏฺเฐน สมฺมาวาจา มิจฺฉาวาจาย วิรชฺชติฯ สมุฏฺฐานฏฺเฐน สมฺมากมฺมนฺโต มิจฺฉากมฺมนฺตา วิรชฺชติฯ โวทานฏฺเฐน สมฺมาอาชีโว มิจฺฉาอาชีวา วิรชฺชติฯ ปคฺคหฏฺเฐน สมฺมาวายาโม มิจฺฉาวายามา วิรชฺชติฯ อุปฏฺฐานฏฺเฐน สมฺมาสติ มิจฺฉาสติยา วิรชฺชติฯ อวิกฺเขปฏฺเฐน สมฺมาสมาธิ มิจฺฉาสมาธิโต วิรชฺชติฯ ตทนุวตฺตกกิเลเสหิ จ ขนฺเธหิ จ วิรชฺชติฯ พหิทฺธา จ สพฺพนิมิตฺเตหิ วิรชฺชติฯ วิราโค วิราคารมฺมโณ วิราคโคจโร วิราเค สมุทาคโต วิราเค ฐิโต วิราเค ปติฏฺฐิโตฯ>
    text <วิราโคติ ทฺเว วิราคา นิพฺพานญฺจ วิราโค เย จ นิพฺพานารมฺมณตาชาตา ธมฺมา สพฺเพ วิราคา โหนฺตีติ วิราคาฯ สหชาตานิ สตฺตงฺคานิ วิราคํ คจฺฉนฺตีติ วิราโค มคฺโค ฯ เอเตน มคฺเคน พุทฺธา จ สาวกา จ อคตํ ทิสํ นิพฺพานํ คจฺฉนฺตีติ อฏฺฐงฺคิโก มคฺโคฯ ยาวตา ปุถุสมณพฺราหฺมณานํ ปรปฺปวาทานํ มคฺคา อยเมว อริโย อฏฺฐงฺคิโก มคฺโค อคฺโค จ เสฏฺโฐ จ ปาโมกฺโข จ อุตฺตโม จ ปวโร จาติ มคฺคานํ อฏฺฐงฺคิโก เสฏฺโฐฯ>
    text <สกทาคามิมคฺคกฺขเณ ทสฺสนฏฺเฐน สมฺมาทิฏฺฐิ…เป … อวิกฺเขปฏฺเฐน สมฺมาสมาธิ โอฬาริกา กามราคสญฺโญชนา ปฏิฆสญฺโญชนา โอฬาริกา กามราคานุสยา ปฏิฆานุสยา วิรชฺชติ ตทนุวตฺตกกิเลเสหิ จ ขนฺเธหิ จ วิรชฺชติ พหิทฺธา จ สพฺพนิมิตฺเตหิ วิรชฺชติฯ วิราโค วิราคารมฺมโณ วิราคโคจโร วิราเค สมุทาคโต วิราเค ฐิโต วิราเค ปติฏฺฐิโตฯ>
    text <วิราโคติ ทฺเว วิราคา นิพฺพานญฺจ วิราโค เย จ นิพฺพานารมฺมณตาชาตา ธมฺมา สพฺเพ วิราคา โหนฺตีติ วิราคาฯ สหชาตานิ สตฺตงฺคานิ วิราคํ คจฺฉนฺตีติ วิราโค มคฺโคฯ เอเตน มคฺเคน พุทฺธา จ สาวกา จ อคตํ ทิสํ นิพฺพานํ คจฺฉนฺตีติ อฏฺฐงฺคิโก มคฺโคฯ ยาวตา ปุถุสมณพฺราหฺมณานํ ปรปฺปวาทานํ มคฺคาฯ อยเมว อริโย อฏฺฐงฺคิโก มคฺโค อคฺโค จ เสฏฺโฐ จ ปาโมกฺโข จ อุตฺตโม จ ปวโร จาติ มคฺคานํ อฏฺฐงฺคิโก เสฏฺโฐฯ>
    text <อนาคามิมคฺคกฺขเณ ทสฺสนฏฺเฐน สมฺมาทิฏฺฐิ…เป … อวิกฺเขปฏฺเฐน สมฺมาสมาธิ อนุสหคตา กามราคสญฺโญชนา ปฏิฆสญฺโญชนา อนุสหคตา กามราคานุสยา ปฏิฆานุสยา วิรชฺชติ ตทนุวตฺตกกิเลเสหิ จ ขนฺเธหิ จ วิรชฺชติ พหิทฺธา จ สพฺพนิมิตฺเตหิ วิรชฺชติฯ วิราโค วิราคารมฺมโณ…เป … มคฺคานํ อฏฺฐงฺคิโก เสฏฺโฐฯ>
    text <อรหตฺตมคฺคกฺขเณ ทสฺสนฏฺเฐน สมฺมาทิฏฺฐิ…เป … อวิกฺเขปฏฺเฐน สมฺมาสมาธิ รูปราคา อรูปราคา มานา อุทฺธจฺจา อวิชฺชาย มานานุสยา ภวราคานุสยา อวิชฺชานุสยา วิรชฺชติ ตทนุวตฺตกกิเลเสหิ จ ขนฺเธหิ จ วิรชฺชติ พหิทฺธา จ สพฺพนิมิตฺเตหิ วิรชฺชติ วิราโค วิราคารมฺมโณ วิราคโคจโร วิราเค สมุทาคโต วิราเค ฐิโต วิราเค ปติฏฺฐิโตฯ>
    text <วิราโคติ ทฺเว วิราคา นิพฺพานญฺจ วิราโค เย จ นิพฺพานารมฺมณตาชาตา ธมฺมา สพฺเพ วิราคา โหนฺตีติ วิราคาฯ สหชาตานิ สตฺตงฺคานิ วิราคํ คจฺฉนฺตีติ วิราโค มคฺโคฯ เอเตน มคฺเคน พุทฺธา จ สาวกา จ อคตํ ทิสํ นิพฺพานํ คจฺฉนฺตีติ อฏฺฐงฺคิโก มคฺโค ฯ ยาวตา ปุถุสมณพฺราหฺมณานํ ปรปฺปวาทานํ มคฺคาฯ อยเมว อริโย อฏฺฐงฺคิโก มคฺโค อคฺโค จ เสฏฺโฐ จ ปาโมกฺโข จ อุตฺตโม จ ปวโร จาติ มคฺคานํ อฏฺฐงฺคิโก เสฏฺโฐฯ>
    text <ทสฺสนวิราโค สมฺมาทิฏฺฐิฯ อภินิโรปนวิราโค สมฺมาสงฺกปฺโปฯ ปริคฺคหวิราโค สมฺมาวาจาฯ สมุฏฺฐานวิราโค สมฺมากมฺมนฺโตฯ โวทานวิราโค สมฺมาอาชีโว ฯ ปคฺคหวิราโค สมฺมาวายาโมฯ อุปฏฺฐานวิราโค สมฺมาสติฯ อวิกฺเขปวิราโค สมฺมาสมาธิฯ อุปฏฺฐานวิราโค สติสมฺโพชฺฌงฺโคฯ ปวิจยวิราโค ธมฺมวิจยสมฺโพชฺฌงฺโคฯ ปคฺคหวิราโค วีริยสมฺโพชฺฌงฺโคฯ ผรณวิราโค ปีติสมฺโพชฺฌงฺโคฯ อุปสมวิราโค ปสฺสทฺธิสมฺโพชฺฌงฺโคฯ อวิกฺเขปวิราโค สมาธิสมฺโพชฺฌงฺโคฯ ปฏิสงฺขานวิราโค อุเปกฺขาสมฺโพชฺฌงฺโคฯ อสฺสทฺธิเย อกมฺปิยวิราโค สทฺธาพลํฯ โกสชฺเช อกมฺปิยวิราโค วีริยพลํฯ ปมาเท อกมฺปิยวิราโค สติพลํฯ อุทฺธจฺเจ อกมฺปิยวิราโค สมาธิพลํฯ อวิชฺชาย อกมฺปิยวิราโค ปญฺญาพลํฯ อธิโมกฺขวิราโค สทฺธินฺทฺริยํฯ ปคฺคหวิราโค วีริยินฺทฺริยํฯ อุปฏฺฐานวิราโค สตินฺทฺริยํฯ อวิกฺเขปวิราโค สมาธินฺทฺริยํฯ ทสฺสนวิราโค ปญฺญินฺทฺริยํฯ อาธิปเตยฺยฏฺเฐน อินฺทฺริยานิ วิราโคฯ อกมฺปิยฏฺเฐน พลํ วิราโคฯ นิยฺยานฏฺเฐน โพชฺฌงฺคา วิราโคฯ เหตุฏฺเฐน มคฺโค วิราโคฯ อุปฏฺฐานฏฺเฐน สติปฏฺฐานา วิราโคฯ ปทหนฏฺเฐน สมฺมปฺปธานา วิราโคฯ อิชฺฌนฏฺเฐน อิทฺธิปาทา วิราโคฯ ตถฏฺเฐน สจฺจา วิราโคฯ อวิกฺเขปฏฺเฐน สมโถ วิราโคฯ อนุปสฺสนฏฺเฐน วิปสฺสนา วิราโคฯ เอกรสฏฺเฐน สมถวิปสฺสนา วิราโคฯ อนติวตฺตนฏฺเฐน ยุคนทฺธํ วิราโคฯ สํวรฏฺเฐน สีลวิสุทฺธิ วิราโคฯ อวิกฺเขปฏฺเฐน จิตฺตวิสุทฺธิ วิราโคฯ ทสฺสนฏฺเฐน ทิฏฺฐิวิสุทฺธิ วิราโคฯ วิมุตฺตฏฺเฐน วิโมกฺโข วิราโคฯ ปฏิเวธฏฺเฐน วิชฺชา วิราโคฯ ปริจฺจาคฏฺเฐน วิมุตฺติ วิราโคฯ สมุจฺเฉทฏฺเฐน ขเย ญาณํ วิราโคฯ ฉนฺโท มูลฏฺเฐน วิราโคฯ มนสิกาโร สมุฏฺฐานฏฺเฐน วิราโคฯ ผสฺโส สโมธานฏฺเฐน วิราโคฯ เวทนา สโมสรณฏฺเฐน วิราโคฯ สมาธิ ปมุขฏฺเฐน วิราโคฯ สติ อาธิปเตยฺยฏฺเฐน วิราโคฯ ปญฺญา ตตุตฺตรฏฺเฐน วิราโคฯ วิมุตฺติ สารฏฺเฐน วิราโคฯ อมโตคธํ นิพฺพานํ ปริโยสานฏฺเฐน มคฺโคฯ>
    text <ทสฺสนมคฺโค สมฺมาทิฏฺฐิ อภินิโรปนมคฺโค สมฺมาสงฺกปฺโป…เป … อมโตคธํ นิพฺพานํ ปริโยสานฏฺเฐน มคฺโคฯ เอวํ วิราโค มคฺโคฯ>
    text <๒๙>, <กถํ วิมุตฺติ ผลํ โสตาปตฺติผลกฺขเณ ทสฺสนฏฺเฐน สมฺมาทิฏฺฐิ มิจฺฉาทิฏฺฐิยา วิมุตฺตา โหติ ตทนุวตฺตกกิเลเสหิ จ ขนฺเธหิ จ วิมุตฺตา โหติ พหิทฺธา จ สพฺพนิมิตฺเตหิ วิมุตฺตา โหติ วิมุตฺติ วิมุตฺตารมฺมณา วิมุตฺติโคจรา วิมุตฺติยา สมุทาคตา วิมุตฺติยา ฐิตา วิมุตฺติยา ปติฏฺฐิตาฯ วิมุตฺตีติ ทฺเว มุตฺติโย นิพฺพานญฺจ วิมุตฺติ เย จ นิพฺพานารมฺมณตาชาตา ธมฺมา สพฺเพ จ วิมุตฺตา โหนฺตีติ วิมุตฺติ ผลํฯ>
    text <อภินิโรปนฏฺเฐน สมฺมาสงฺกปฺโป มิจฺฉาสงฺกปฺปา วิมุตฺโต โหติ ตทนุวตฺตกกิเลเสหิ จ ขนฺเธหิ จ วิมุตฺโต โหติ พหิทฺธา จ สพฺพนิมิตฺเตหิ วิมุตฺโต โหติ วิมุตฺติ วิมุตฺตารมฺมณา วิมุตฺติโคจรา วิมุตฺติยา สมุทาคตา วิมุตฺติยา ฐิตา วิมุตฺติยา ปติฏฺฐิตาฯ วิมุตฺตีติ ทฺเว วิมุตฺติโย นิพฺพานญฺจ วิมุตฺติ เย จ นิพฺพานารมฺมณตาชาตา ธมฺมา สพฺเพ วิมุตฺตา โหนฺตีติ วิมุตฺติ ผลํฯ>
    text <ปริคฺคหฏฺเฐน สมฺมาวาจา มิจฺฉาวาจาย วิมุตฺตา โหติ สมุฏฺฐานฏฺเฐน สมฺมากมฺมนฺโต มิจฺฉากมฺมนฺตา วิมุตฺโต โหติ โวทานฏฺเฐน สมฺมาอาชีโว มิจฺฉาอาชีวา วิมุตฺโต โหติ ปคฺคหฏฺเฐน สมฺมาวายาโม มิจฺฉาวายามา วิมุตฺโต โหติ อุปฏฺฐานฏฺเฐน สมฺมาสติ มิจฺฉาสติยา วิมุตฺตา โหติ อวิกฺเขปฏฺเฐน สมฺมาสมาธิ มิจฺฉาสมาธิโต วิมุตฺโต โหติ ตทนุวตฺตกกิเลเสหิ จ ขนฺเธหิ จ วิมุตฺโต โหติ พหิทฺธา จ สพฺพนิมิตฺเตหิ วิมุตฺโต โหติ วิมุตฺติ วิมุตฺตารมฺมณา วิมุตฺติโคจรา วิมุตฺติยา สมุทาคตา วิมุตฺติยา ฐิตา วิมุตฺติยา ปติฏฺฐิตาฯ วิมุตฺตีติฯ ทฺเว วิมุตฺติโย นิพฺพานญฺจ วิมุตฺติ เย จ นิพฺพานารมฺมณตาชาตา ธมฺมา สพฺเพ วิมุตฺตา โหนฺตีติ วิมุตฺติ ผลํฯ>
    text <สกทาคามิผลกฺขเณ ทสฺสนฏฺเฐน สมฺมาทิฏฺฐิ…เป … อวิกฺเขปฏฺเฐน สมฺมาสมาธิ โอฬาริกา กามราคสญฺโญชนา ปฏิฆสญฺโญชนา โอฬาริกา กามราคานุสยา ปฏิฆานุสยา วิมุตฺโต โหติ ตทนุวตฺตกกิเลเสหิ จ ขนฺเธหิ จ วิมุตฺโต โหติ พหิทฺธา จ สพฺพนิมิตฺเตหิ วิมุตฺโต โหติ วิมุตฺติ วิมุตฺตารมฺมณา วิมุตฺติโคจรา วิมุตฺติยา สมุทาคตา วิมุตฺติยา ฐิตา วิมุตฺติยา ปติฏฺฐิตาฯ วิมุตฺตีติ ทฺเว วิมุตฺติโย นิพฺพานญฺจ วิมุตฺติ เย จ นิพฺพานารมฺมณตาชาตา ธมฺมา สพฺเพ วิมุตฺตา โหนฺตีติ วิมุตฺติ ผลํฯ>
    text <อนาคามิผลกฺขเณ ทสฺสนฏฺเฐน สมฺมาทิฏฺฐิ…เป … อวิกฺเขปฏฺเฐน สมฺมาสมาธิ อนุสหคตา กามราคสญฺโญชนา ปฏิฆสญฺโญชนา อนุสหคตา กามราคานุสยา ปฏิฆานุสยา วิมุตฺโต โหติ ตทนุวตฺตกกิเลเสหิ จ ขนฺเธหิ จ วิมุตฺโต โหติ พหิทฺธา จ สพฺพนิมิตฺเตหิ วิมุตฺโต โหติ วิมุตฺติ วิมุตฺตารมฺมณา วิมุตฺติโคจรา วิมุตฺติยา สมุทาคตา วิมุตฺติยา ฐิตา วิมุตฺติยา ปติฏฺฐิตา…เป …ฯ>
    text <อรหตฺตผลกฺขเณ ทสฺสนฏฺเฐน สมฺมาทิฏฺฐิ…เป … อวิกฺเขปฏฺเฐน สมฺมาสมาธิ รูปราคา อรูปราคา มานา อุทฺธจฺจา อวิชฺชาย มานานุสยา ภวราคานุสยา อวิชฺชานุสยา วิมุตฺโต โหติ ตทนุวตฺตกกิเลเสหิ จ ขนฺเธหิ จ วิมุตฺโต โหติ พหิทฺธา จ สพฺพนิมิตฺเตหิ วิมุตฺโต โหติ วิมุตฺติ วิมุตฺตารมฺมณา วิมุตฺติโคจรา วิมุตฺติยา สมุทาคตา วิมุตฺติยา ฐิตา วิมุตฺติยา ปติฏฺฐิตาฯ วิมุตฺตีติ ทฺเว วิมุตฺติโย นิพฺพานญฺจ วิมุตฺติ เย จ นิพฺพานารมฺมณตา ชาตา ธมฺมา สพฺเพ วิมุตฺตา โหนฺตีติ วิมุตฺติ ผลํฯ>
    text <ทสฺสนวิมุตฺติ สมฺมาทิฏฺฐิ…เป … อวิกฺเขปวิมุตฺติ สมฺมาสมาธิ อุปฏฺฐานวิมุตฺติ สติสมฺโพชฺฌงฺโค ปฏิสงฺขานวิมุตฺติ อุเปกฺขาสมฺโพชฺฌงฺโคฯ อสฺสทฺธิเย อกมฺปิยวิมุตฺติ สทฺธาพลํ…เป … อวิชฺชาย อกมฺปิยวิมุตฺติ ปญฺญาพลํฯ อธิโมกฺขวิมุตฺติ สทฺธินฺทฺริยํ…เป … ทสฺสนวิมุตฺติ ปญฺญินฺทฺริยํฯ>
    text <อาธิปเตยฺยฏฺเฐน อินฺทฺริยา วิมุตฺติฯ อกมฺปิยฏฺเฐน พลา วิมุตฺติ นิยฺยานฏฺเฐน โพชฺฌงฺคา วิมุตฺติ เหตุฏฺเฐน มคฺโค วิมุตฺติ อุปฏฺฐานฏฺเฐน สติปฏฺฐานา วิมุตฺติ ปทหนฏฺเฐน สมฺมปฺปธานา วิมุตฺติ อิชฺฌนฏฺเฐน อิทฺธิปาทา วิมุตฺติ ตถฏฺเฐน สจฺจา วิมุตฺติ อวิกฺเขปฏฺเฐน สมโถ วิมุตฺติ อนุปสฺสนฏฺเฐน วิปสฺสนา วิมุตฺติ เอกรสฏฺเฐน สมถวิปสฺสนา วิมุตฺติ อนติวตฺตนฏฺเฐน ยุคนทฺธํ วิมุตฺติ สํวรฏฺเฐน สีลวิสุทฺธิ วิมุตฺติ อวิกฺเขปฏฺเฐน จิตฺตวิสุทฺธิ วิมุตฺติ ทสฺสนฏฺเฐน ทิฏฺฐิวิสุทฺธิ วิมุตฺติ วิมุตฺตฏฺเฐน วิโมกฺโข วิมุตฺติ ปฏิเวธฏฺเฐน วิชฺชา วิมุตฺติ ปริจฺจาคฏฺเฐน วิมุตฺติ วิมุตฺติ ปฏิปฺปสฺสทฺธิยฏฺเฐน อนุปฺปาเท ญาณํ วิมุตฺติ ฉนฺโท มูลฏฺเฐน วิมุตฺติ มนสิกาโร สมุฏฺฐานฏฺเฐน วิมุตฺติ ผสฺโส สโมธานฏฺเฐน วิมุตฺติ เวทนา สโมสรณฏฺเฐน วิมุตฺติ สมาธิ ปมุขฏฺเฐน วิมุตฺติ สติ อาธิปเตยฺยฏฺเฐน วิมุตฺติ ปญฺญา ตตุตฺตรฏฺเฐน วิมุตฺติ วิมุตฺติ สารฏฺเฐน วิมุตฺติ อมโตคธํ นิพฺพานํ ปริโยสานฏฺเฐน วิมุตฺติฯ เอวํ วิมุตฺติ ผลํฯ เอวํ วิราโค มคฺโค วิมุตฺติ ผลนฺติฯ>
    stand <วิราคกถา นิฏฺฐิตาฯ>
  text <๖ ปฏิสมฺภิทากถา>
    text <๑ ธมฺมจกฺกปวตฺตนวาโร>
      text <๓๐>, <เอวํ เม สุตํ เอกํ สมยํ ภควา พาราณสิยํ วิหรติ อิสิปตเน มิคทาเยฯ ตตฺร โข ภควา ปญฺจวคฺคิเย ภิกฺขู อามนฺเตสิ>
      text <ทฺเวเม ภิกฺขเว อนฺตา ปพฺพชิเตน น เสวิตพฺพาฯ กตเม ทฺเว โย จายํ กาเมสุ กามสุขลฺลิกานุโยโค หีโน คมฺโม โปถุชฺชนิโก อนริโย อนตฺถสํหิโต โย จายํ อตฺตกิลมถานุโยโค ทุกฺโข อนริโย อนตฺถสํหิโตฯ เอเต โข ภิกฺขเว อุโภ อนฺเต อนุปคมฺม มชฺฌิมา ปฏิปทา ตถาคเตน อภิสมฺพุทฺธา จกฺขุกรณี ญาณกรณี อุปสมาย อภิญฺญาย สมฺโพธาย นิพฺพานาย สํวตฺตติฯ>
      text <กตมา จ สา ภิกฺขเว มชฺฌิมา ปฏิปทา ตถาคเตน อภิสมฺพุทฺธา จกฺขุกรณี ญาณกรณี อุปสมาย อภิญฺญาย สมฺโพธาย นิพฺพานาย สํวตฺตติ อยเมว อริโย อฏฺฐงฺคิโก มคฺโค เสยฺยถิทํ สมฺมาทิฏฺฐิ…เป … สมฺมาสมาธิฯ อยํ โข สา ภิกฺขเว มชฺฌิมา ปฏิปทา ตถาคเตน อภิสมฺพุทฺธา จกฺขุกรณี ญาณกรณี อุปสมาย อภิญฺญาย สมฺโพธาย นิพฺพานาย สํวตฺตติฯ>
      text <อิทํ โข ปน ภิกฺขเว ทุกฺขํ อริยสจฺจํฯ ชาติปิ ทุกฺขา ชราปิ ทุกฺขา พฺยาธิปิ ทุกฺโข มรณมฺปิ ทุกฺขํ อปฺปิเยหิ สมฺปโยโค ทุกฺโข ปิเยหิ วิปฺปโยโค ทุกฺโข ยมฺปิจฺฉํ น ลภติ ตมฺปิ ทุกฺขํ สํขิตฺเตน ปญฺจุปาทานกฺขนฺธา ทุกฺขาฯ อิทํ โข ปน ภิกฺขเว ทุกฺขสมุทยํ อริยสจฺจํ ยายํ ตณฺหา โปโนภวิกา นนฺทิราคสหคตา ตตฺรตตฺราภินนฺทินี เสยฺยถิทํ กามตณฺหา ภวตณฺหา วิภวตณฺหาฯ อิทํ โข ปน ภิกฺขเว ทุกฺขนิโรธํ อริยสจฺจํ โย ตสฺสาเยว ตณฺหาย อเสสวิราคนิโรโธ จาโค ปฏินิสฺสคฺโค มุตฺติ อนาลโยฯ อิทํ โข ปน ภิกฺขเว ทุกฺขนิโรธคามินี ปฏิปทา อริยสจฺจํ อยเมว อริโย อฏฺฐงฺคิโก มคฺโค เสยฺยถิทํ สมฺมาทิฏฺฐิ…เป … สมฺมาสมาธิฯ>
      text <อิทํ ทุกฺขํ อริยสจฺจนฺติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ ตํ โข ปนิทํ ทุกฺขํ อริยสจฺจํ ปริญฺเญยฺยนฺติ เม ภิกฺขเว…เป … ปริญฺญาตนฺติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ>
      text <อิทํ ทุกฺขสมุทยํ อริยสจฺจนฺติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ ตํ โข ปนิทํ ทุกฺขสมุทยํ อริยสจฺจํ ปหาตพฺพนฺติ เม ภิกฺขเว…เป … ปหีนนฺติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ>
      text <อิทํ ทุกฺขนิโรธํ อริยสจฺจนฺติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ ตํ โข ปนิทํ ทุกฺขนิโรธํ อริยสจฺจํ สจฺฉิกาตพฺพนฺติ เม ภิกฺขเว…เป … สจฺฉิกตนฺติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ>
      text <อิทํ ทุกฺขนิโรธคามินี ปฏิปทา อริยสจฺจนฺติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ ตํ โข ปนิทํ ทุกฺขนิโรธคามินี ปฏิปทา อริยสจฺจํ ภาเวตพฺพนฺติ เม ภิกฺขเว…เป … ภาวิตนฺติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ>
      text <ยาวกีวญฺจ เม ภิกฺขเว อิเมสุ จตูสุ อริยสจฺเจสุ เอวํ ติปริวฏฺฏํ ทฺวาทสาการํ ยถาภูตํ ญาณทสฺสนํ น สุวิสุทฺธํ อโหสิ เนว ตาวาหํ ภิกฺขเว สเทวเก โลเก สมารเก สพฺรหฺมเก สสฺสมณพฺราหฺมณิยา ปชาย สเทวมนุสฺสาย อนุตฺตรํ สมฺมาสมฺโพธิํ อภิสมฺพุทฺโธติ ปจฺจญฺญาสิํฯ ยโต จ โข เม ภิกฺขเว อิเมสุ จตูสุ อริยสจฺเจสุ เอวํ ติปริวฏฺฏํ ทฺวาทสาการํ ยถาภูตํ ญาณทสฺสนํ สุวิสุทฺธํ อโหสิ อถาหํ ภิกฺขเว สเทวเก โลเก สมารเก สพฺรหฺมเก สสฺสมณพฺราหฺมณิยา ปชาย สเทวมนุสฺสาย อนุตฺตรํ สมฺมาสมฺโพธิํ อภิสมฺพุทฺโธติ ปจฺจญฺญาสิํฯ ญาณญฺจ ปน เม ทสฺสนํ อุทปาทิ อกุปฺปา เม วิมุตฺติ อยมนฺติมา ชาติ นตฺถิ ทานิ ปุนพฺภโวติฯ>
      text <อิทมโวจ ภควาฯ อตฺตมนา ปญฺจวคฺคิยา ภิกฺขู ภควโต ภาสิตํ อภินนฺทุนฺติฯ>
      text <อิมสฺมิญฺจ ปน เวยฺยากรณสฺมิํ ภญฺญมาเน อายสฺมโต โกณฺฑญฺญสฺส วิรชํ วีตมลํ ธมฺมจกฺขุํ อุทปาทิ ยํ กิญฺจิ สมุทยธมฺมํ สพฺพํ ตํ นิโรธธมฺมนฺติฯ>
      text <ปวตฺติเต จ ปน ภควตา ธมฺมจกฺเก ภุมฺมา เทวา สทฺทมนุสฺสาเวสุํ เอตํ ภควตา พาราณสิยํ อิสิปตเน มิคทาเย อนุตฺตรํ ธมฺมจกฺกํ ปวตฺติตํ อปฺปฏิวตฺติยํ สมเณน วา พฺราหฺมเณน วา เทเวน วา มาเรน วา พฺรหฺมุนา วา เกนจิ วา โลกสฺมินฺติฯ ภุมฺมานํ เทวานํ สทฺทํ สุตฺวา จาตุมหาราชิกา เทวา สทฺทมนุสฺสาเวสุํ…เป … จาตุมหาราชิกานํ เทวานํ สทฺทํ สุตฺวา ตาวติํสา เทวา…เป … ยามา เทวา…เป … ตุสิตา เทวา…เป … นิมฺมานรตี เทวา…เป … ปรนิมฺมิตวสวตฺตี เทวา…เป … พฺรหฺมกายิกา เทวา สทฺทมนุสฺสาเวสุํ เอตํ ภควตา พาราณสิยํ อิสิปตเน มิคทาเย อนุตฺตรํ ธมฺมจกฺกํ ปวตฺติตํ อปฺปฏิวตฺติยํ สมเณน วา พฺราหฺมเณน วา เทเวน วา มาเรน วา พฺรหฺมุนา วา เกนจิ วา โลกสฺมินฺติฯ>
      text <อิติห เตน ขเณน เตน ลเยน เตน มุหุตฺเตน ยาว พฺรหฺมโลกา สทฺโท อพฺภุคฺคจฺฉิฯ อยญฺจ ทสสหสฺสี โลกธาตุ สํกมฺปิ สมฺปกมฺปิ สมฺปเวธิ อปฺปมาโณ จ อุฬาโร โอภาโส โลเก ปาตุรโหสิ อติกฺกมฺม เทวานํ เทวานุภาวนฺติฯ>
      text <อถ โข ภควา อิมํ อุทานํ อุทาเนสิ อญฺญาสิ วต โภ โกณฺฑญฺโญ อญฺญาสิ วต โภ โกณฺฑญฺโญติฯ อิติ หิทํ อายสฺมโต โกณฺฑญฺญสฺส อญฺญาสิโกณฺฑญฺโญ ตฺเวว นามํ อโหสิฯ>
      text <ก อิทํ ทุกฺขํ อริยสจฺจนฺติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ>
      text <จกฺขุํ อุทปาทีติ เกนฏฺเฐน ญาณํ อุทปาทีติ เกนฏฺเฐน ปญฺญา อุทปาทีติ เกนฏฺเฐน วิชฺชา อุทปาทีติ เกนฏฺเฐน อาโลโก อุทปาทีติ เกนฏฺเฐน จกฺขุํ อุทปาทีติ ทสฺสนฏฺเฐนฯ ญาณํ อุทปาทีติ ญาตฏฺเฐนฯ ปญฺญา อุทปาทีติ ปชานนฏฺเฐนฯ วิชฺชา อุทปาทีติ ปฏิเวธฏฺเฐนฯ อาโลโก อุทปาทีติ โอภาสฏฺเฐนฯ>
      text <จกฺขุํ ธมฺโม ญาณํ ธมฺโม ปญฺญา ธมฺโม วิชฺชา ธมฺโม อาโลโก ธมฺโมฯ อิเม ปญฺจ ธมฺมา ธมฺมปฏิสมฺภิทาย อารมฺมณา เจว โหนฺติ โคจรา จฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ ธมฺเมสุ ญาณํ ธมฺมปฏิสมฺภิทาฯ>
      text <ทสฺสนฏฺโฐ อตฺโถ ญาตฏฺโฐ อตฺโถ ปชานนฏฺโฐ อตฺโถ ปฏิเวธฏฺโฐ อตฺโถ โอภาสฏฺโฐ อตฺโถฯ อิเม ปญฺจ อตฺถา อตฺถปฏิสมฺภิทาย อารมฺมณา เจว โหนฺติ โคจรา จฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ อตฺเถสุ ญาณํ อตฺถปฏิสมฺภิทาฯ>
      text <ปญฺจ ธมฺเม สนฺทสฺเสตุํ พฺยญฺชนนิรุตฺตาภิลาปา ปญฺจ อตฺเถ สนฺทสฺเสตุํ พฺยญฺชนนิรุตฺตาภิลาปาฯ อิมา ทส นิรุตฺติยา นิรุตฺติปฏิสมฺภิทาย อารมฺมณา เจว โหนฺติ โคจรา จฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ นิรุตฺตีสุ ญาณํ นิรุตฺติปฏิสมฺภิทาฯ>
      text <ปญฺจสุ ธมฺเมสุ ญาณานิ ปญฺจสุ อตฺเถสุ ญาณานิ ทสสุ นิรุตฺตีสุ ญาณานิฯ อิมานิ วีสติ ญาณานิ ปฏิภานปฏิสมฺภิทาย อารมฺมณา เจว โหนฺติ โคจรา จฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ ปฏิภาเนสุ ญาณํ ปฏิภานปฏิสมฺภิทาฯ>
      text <ตํ โข ปนิทํ ทุกฺขํ อริยสจฺจํ ปริญฺเญยฺยนฺติ…เป … ปริญฺญาตนฺติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ>
      text <จกฺขุํ อุทปาทีติ เกนฏฺเฐน ญาณํ อุทปาทีติ เกนฏฺเฐน ปญฺญา อุทปาทีติ เกนฏฺเฐน วิชฺชา อุทปาทีติ เกนฏฺเฐน อาโลโก อุทปาทีติ เกนฏฺเฐน จกฺขุํ อุทปาทีติ ทสฺสนฏฺเฐนฯ ญาณํ อุทปาทีติ ญาตฏฺเฐนฯ ปญฺญา อุทปาทีติ ปชานนฏฺเฐนฯ วิชฺชา อุทปาทีติ ปฏิเวธฏฺเฐนฯ อาโลโก อุทปาทีติ โอภาสฏฺเฐนฯ>
      text <จกฺขุํ ธมฺโม ญาณํ ธมฺโม ปญฺญา ธมฺโม วิชฺชา ธมฺโม อาโลโก ธมฺโมฯ อิเม ปญฺจ ธมฺมา ธมฺมปฏิสมฺภิทาย อารมฺมณา เจว โหนฺติ โคจรา จ ฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ ธมฺเมสุ ญาณํ ธมฺมปฏิสมฺภิทาฯ>
      text <ทสฺสนฏฺโฐ อตฺโถ ญาตฏฺโฐ อตฺโถ ปชานนฏฺโฐ อตฺโถ ปฏิเวธฏฺโฐ อตฺโถ โอภาสฏฺโฐ อตฺโถฯ อิเม ปญฺจ อตฺถา อตฺถปฏิสมฺภิทาย อารมฺมณา เจว โหนฺติ โคจรา จฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ อตฺเถสุ ญาณํ อตฺถปฏิสมฺภิทาฯ>
      text <ปญฺจ ธมฺเม สนฺทสฺเสตุํ พฺยญฺชนนิรุตฺตาภิลาปา ปญฺจ อตฺเถ สนฺทสฺเสตุํ พฺยญฺชนนิรุตฺตาภิลาปาฯ อิมา ทส นิรุตฺติโย นิรุตฺติปฏิสมฺภิทาย อารมฺมณา เจว โหนฺติ โคจรา จฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ นิรุตฺตีสุ ญาณํ นิรุตฺติปฏิสมฺภิทาฯ>
      text <ปญฺจสุ ธมฺเมสุ ญาณานิ ปญฺจสุ อตฺเถสุ ญาณานิ ทสสุ นิรุตฺตีสุ ญาณานิฯ อิมานิ วีสติ ญาณานิ ปฏิภานปฏิสมฺภิทาย อารมฺมณา เจว โหนฺติ โคจรา จฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ ปฏิภาเนสุ ญาณํ ปฏิภานปฏิสมฺภิทาฯ>
      text <ทุกฺเข อริยสจฺเจ ปนฺนรส ธมฺมา ปนฺนรส อตฺถา ติํส นิรุตฺติโย สฏฺฐิ ญาณานิฯ>
      text <ข อิทํ ทุกฺขสมุทยํ อริยสจฺจนฺติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ ตํ โข ปนิทํ ทุกฺขสมุทยํ อริยสจฺจํ ปหาตพฺพนฺติ…เป … ปหีนนฺติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิ…เป …ฯ>
      text <ทุกฺขสมุทเย อริยสจฺเจ ปนฺนรส ธมฺมา ปนฺนรส อตฺถา ติํส นิรุตฺติโย สฏฺฐิ ญาณานิฯ>
      text <ค อิทํ ทุกฺขนิโรธํ อริยสจฺจนฺติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ ตํ โข ปนิทํ ทุกฺขนิโรธํ อริยสจฺจํ สจฺฉิกาตพฺพนฺติ…เป … สจฺฉิกตนฺติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิ…เป …ฯ>
      text <ทุกฺขนิโรเธ อริยสจฺเจ ปนฺนรส ธมฺมา ปนฺนรส อตฺถา ติํส นิรุตฺติโย สฏฺฐิ ญาณานิฯ>
      text <ฆ อิทํ ทุกฺขนิโรธคามินี ปฏิปทา อริยสจฺจนฺติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ ตํ โข ปนิทํ ทุกฺขนิโรธคามินี ปฏิปทา อริยสจฺจํ ภาเวตพฺพนฺติ…เป … ภาวิตนฺติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิ…เป …ฯ>
      text <ทุกฺขนิโรธคามินิยา ปฏิปทาย อริยสจฺเจ ปนฺนรส ธมฺมา ปนฺนรส อตฺถา ติํส นิรุตฺติโย สฏฺฐิ ญาณานิฯ>
      text <จตูสุ อริยสจฺเจสุ สฏฺฐิ ธมฺมา สฏฺฐิ อตฺถา วีสติสตนิรุตฺติโย จตฺตาลีสญฺจ ทฺเว จ ญาณสตานิฯ>
    text <๒ สติปฏฺฐานวาโร>
      text <๓๑>, <อยํ กาเย กายานุปสฺสนาติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ สา โข ปนายํ กาเย กายานุปสฺสนา ภาเวตพฺพาติ เม ภิกฺขเว …เป … ภาวิตาติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ>
      text <อยํ เวทนาสุ…เป … อยํ จิตฺเต…เป … อยํ ธมฺเมสุ ธมฺมานุปสฺสนาติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ สา โข ปนายํ ธมฺเมสุ ธมฺมานุปสฺสนา ภาเวตพฺพา ติ…เป … ภาวิตาติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ>
      text <ก อยํ กาเย กายานุปสฺสนาติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิ…เป … สา โข ปนายํ กาเย กายานุปสฺสนา ภาเวตพฺพาติ…เป … ภาวิตาติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ>
      text <จกฺขุํ อุทปาทีติ เกนฏฺเฐน ญาณํ อุทปาทีติ เกนฏฺเฐน ปญฺญา อุทปาทีติ เกนฏฺเฐน วิชฺชา อุทปาทีติ เกนฏฺเฐน อาโลโก อุทปาทีติ เกนฏฺเฐน จกฺขุํ อุทปาทีติ ทสฺสนฏฺเฐนฯ ญาณํ อุทปาทีติ ญาตฏฺเฐนฯ ปญฺญา อุทปาทีติ ปชานนฏฺเฐนฯ วิชฺชา อุทปาทีติ ปฏิเวธฏฺเฐนฯ อาโลโก อุทปาทีติ โอภาสฏฺเฐนฯ>
      text <จกฺขุํ ธมฺโม ญาณํ ธมฺโม ปญฺญา ธมฺโม วิชฺชา ธมฺโม อาโลโก ธมฺโมฯ อิเม ปญฺจ ธมฺมา ธมฺมปฏิสมฺภิทาย อารมฺมณา เจว โหนฺติ โคจรา จฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ ธมฺเมสุ ญาณํ ธมฺมปฏิสมฺภิทาฯ>
      text <ทสฺสนฏฺโฐ อตฺโถ ญาตฏฺโฐ อตฺโถ ปชานนฏฺโฐ อตฺโถ ปฏิเวธฏฺโฐ อตฺโถ โอภาสฏฺโฐ อตฺโถฯ อิเม ปญฺจ อตฺถา อตฺถปฏิสมฺภิทาย อารมฺมณา เจว โหนฺติ โคจรา จฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ อตฺเถสุ ญาณํ อตฺถปฏิสมฺภิทาฯ>
      text <ปญฺจ ธมฺเม สนฺทสฺเสตุํ พฺยญฺชนนิรุตฺตาภิลาปา ปญฺจ อตฺเถ สนฺทสฺเสตุํ พฺยญฺชนนิรุตฺตาภิลาปา ฯ อิมา ทส นิรุตฺติโย นิรุตฺติปฏิสมฺภิทาย อารมฺมณา เจว โหนฺติ โคจรา จฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ นิรุตฺตีสุ ญาณํ นิรุตฺติปฏิสมฺภิทาฯ>
      text <ปญฺจสุ ธมฺเมสุ ญาณานิ ปญฺจสุ อตฺเถสุ ญาณานิ ทสสุ นิรุตฺตีสุ ญาณานิฯ อิมานิ วีสติ ญาณานิ ปฏิภานปฏิสมฺภิทาย อารมฺมณา เจว โหนฺติ โคจรา จฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ ปฏิภาเนสุ ญาณํ ปฏิภานปฏิสมฺภิทาฯ>
      text <กาเย กายานุปสฺสนาสติปฏฺฐาเน ปนฺนรส ธมฺมา ปนฺนรส อตฺถา ติํส นิรุตฺติโย สฏฺฐิ ญาณานิฯ>
      text <ข-ฆ อยํ เวทนาสุ…เป … อยํ จิตฺเต…เป … อยํ ธมฺเมสุ ธมฺมานุปสฺสนาติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิ…เป … สา โข ปนายํ ธมฺเมสุ ธมฺมานุปสฺสนา ภาเวตพฺพา ติ…เป … ภาวิตาติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิ…เป …ฯ>
      text <ธมฺเมสุ ธมฺมานุปสฺสนา สติปฏฺฐาเน ปนฺนรส ธมฺมา ปนฺนรส อตฺถา ติํส นิรุตฺติโย สฏฺฐิ ญาณานิฯ>
      text <จตูสุ สติปฏฺฐาเนสุ สฏฺฐิ ธมฺมา สฏฺฐิ อตฺถา วีสติสตนิรุตฺติโย จตฺตาลีสญฺจ ทฺเว จ ญาณสตานิฯ>
    text <๓ อิทฺธิปาทวาโร>
      text <๓๒>, <อยํ ฉนฺทสมาธิปธานสงฺขารสมนฺนาคโต อิทฺธิปาโทติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ โส โข ปนายํ ฉนฺทสมาธิปธานสงฺขารสมนฺนาคโต อิทฺธิปาโท ภาเวตพฺโพติ เม ภิกฺขเว…เป … ภาวิโตติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ>
      text <อยํ วีริยสมาธิ…เป … อยํ จิตฺตสมาธิ…เป … อยํ วีมํสาสมาธิปธานสงฺขารสมนฺนาคโต อิทฺธิปาโทติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ โส โข ปนายํ วีมํสาสมาธิปธานสงฺขารสมนฺนาคโต อิทฺธิปาโท ภาเวตพฺโพติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ>
      text <ก อยํ ฉนฺทสมาธิปธานสงฺขารสมนฺนาคโต อิทฺธิปาโทติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิ…เป … โส โข ปนายํ ฉนฺทสมาธิปธานสงฺขารสมนฺนาคโต อิทฺธิปาโท ภาเวตพฺโพติ…เป … ภาวิโตติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ>
      text <จกฺขุํ อุทปาทีติ เกนฏฺเฐน ญาณํ อุทปาทีติ เกนฏฺเฐน ปญฺญา อุทปาทีติ เกนฏฺเฐน วิชฺชา อุทปาทีติ เกนฏฺเฐน อาโลโก อุทปาทีติ เกนฏฺเฐน จกฺขุํ อุทปาทีติ ทสฺสนฏฺเฐนฯ ญาณํ อุทปาทีติ ญาตฏฺเฐนฯ ปญฺญา อุทปาทีติ ปชานนฏฺเฐนฯ วิชฺชา อุทปาทีติ ปฏิเวธฏฺเฐนฯ อาโลโก อุทปาทีติ โอภาสฏฺเฐนฯ>
      text <จกฺขุํ ธมฺโม ญาณํ ธมฺโม ปญฺญา ธมฺโม วิชฺชา ธมฺโม อาโลโก ธมฺโมฯ อิเม ปญฺจ ธมฺมา ธมฺมปฏิสมฺภิทาย อารมฺมณา เจว โหนฺติ โคจรา จฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ ธมฺเมสุ ญาณํ ธมฺมปฏิสมฺภิทาฯ>
      text <ทสฺสนฏฺโฐ อตฺโถ ญาตฏฺโฐ อตฺโถ ปชานนฏฺโฐ อตฺโถ ปฏิเวธฏฺโฐ อตฺโถ โอภาสฏฺโฐ อตฺโถฯ อิเม ปญฺจ อตฺถา อตฺถปฏิสมฺภิทาย อารมฺมณา เจว โหนฺติ โคจรา จฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ อตฺเถสุ ญาณํ อตฺถปฏิสมฺภิทาฯ>
      text <ปญฺจ ธมฺเม สนฺทสฺเสตุํ พฺยญฺชนนิรุตฺตาภิลาปา ปญฺจ อตฺเถ สนฺทสฺเสตุํ พฺยญฺชนนิรุตฺตาภิลาปาฯ อิมา ทส นิรุตฺติโย นิรุตฺติปฏิสมฺภิทาย อารมฺมณา เจว โหนฺติ โคจรา จฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ นิรุตฺตีสุ ญาณํ นิรุตฺติปฏิสมฺภิทาฯ>
      text <ปญฺจสุ ธมฺเมสุ ญาณานิ ปญฺจสุ อตฺเถสุ ญาณานิ ทสสุ นิรุตฺตีสุ ญาณานิฯ อิมานิ วีสติ ญาณานิ ปฏิภานปฏิสมฺภิทาย อารมฺมณา เจว โหนฺติ โคจรา จฯ เย ตสฺสา อารมฺมณา เต ตสฺสา โคจราฯ เย ตสฺสา โคจรา เต ตสฺสา อารมฺมณาฯ เตน วุจฺจติ ปฏิภาเนสุ ญาณํ ปฏิภานปฏิสมฺภิทาฯ>
      text <ฉนฺทสมาธิปธานสงฺขารสมนฺนาคเต อิทฺธิปาเท ปนฺนรส ธมฺมา ปนฺนรส อตฺถา ติํส นิรุตฺติโย สฏฺฐิ ญาณานิฯ>
      text <ข-ฆ อยํ วีริยสมาธิ…เป … อยํ จิตฺตสมาธิ…เป … อยํ วีมํสาสมาธิปธานสงฺขารสมนฺนาคโต อิทฺธิปาโทติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิ…เป … โส โข ปนายํ วีมํสาสมาธิปธานสงฺขารสมนฺนาคโต อิทฺธิปาโท ภาเวตพฺโพติ…เป … ภาวิโตติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิ…เป …ฯ>
      text <วีมํสาสมาธิปธานสงฺขารสมนฺนาคเต อิทฺธิปาเท ปนฺนรส ธมฺมา ปนฺนรส อตฺถา ติํส นิรุตฺติโย สฏฺฐิ ญาณานิฯ>
      text <จตูสุ อิทฺธิปาเทสุ สฏฺฐิ ธมฺมา สฏฺฐิ อตฺถา วีสติสตนิรุตฺติโย จตฺตาลีสญฺจ ทฺเว จ ญาณสตานิฯ>
    text <๔ สตฺตโพธิสตฺตวาโร>
      text <๓๓>, <สมุทโย สมุทโยติ โข ภิกฺขเว วิปสฺสิสฺส โพธิสตฺตสฺส ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ นิโรโธ นิโรโธติ โข ภิกฺขเว วิปสฺสิสฺส โพธิสตฺตสฺส ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ วิปสฺสิสฺส โพธิสตฺตสฺส เวยฺยากรเณ ทส ธมฺมา ทส อตฺถา วีสติ นิรุตฺติโย จตฺตาลีสํ ญาณานิฯ>
      text <สมุทโย สมุทโยติ โข ภิกฺขเว สิขิสฺส โพธิสตฺตสฺส…เป … เวสฺสภุสฺส โพธิสตฺตสฺส…เป … กกุสนฺธสฺส โพธิสตฺตสฺส…เป … โกณาคมนสฺส โพธิสตฺตสฺส…เป … กสฺสปสฺส โพธิสตฺตสฺส ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ นิโรโธ นิโรโธติ โข ภิกฺขเว กสฺสปสฺส โพธิสตฺตสฺส ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ กสฺสปสฺส โพธิสตฺตสฺส เวยฺยากรเณ ทส ธมฺมา ทส อตฺถา วีสติ นิรุตฺติโย จตฺตาลีส ญาณานิฯ>
      text <สมุทโย สมุทโยติ โข ภิกฺขเว โคตมสฺส โพธิสตฺตสฺส ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ นิโรโธ นิโรโธติ โข ภิกฺขเว โคตมสฺส โพธิสตฺตสฺส ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ โคตมสฺส โพธิสตฺตสฺส เวยฺยากรเณ ทส ธมฺมา ทส อตฺถา วีสติ นิรุตฺติโย จตฺตาลีส ญาณานิฯ>
      text <สตฺตนฺนํ โพธิสตฺตานํ สตฺตสุ เวยฺยากรเณสุ สตฺตติ ธมฺมา สตฺตติ อตฺถา จตฺตาลีสสตํ นิรุตฺติโย อสีติ จ ทฺเว จ ญาณสตานิฯ>
    text <๕ อภิญฺญาทิวาโร>
      text <๓๔>, <ยาวตา อภิญฺญาย อภิญฺญฏฺโฐ ญาโต ทิฏฺโฐ วิทิโต สจฺฉิกโต ผสฺสิโต ปญฺญายฯ อผสฺสิโต ปญฺญาย อภิญฺญฏฺโฐ นตฺถีติ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ อภิญฺญาย อภิญฺญฏฺเฐ ปญฺจวีสติ ธมฺมา ปญฺจวีสติ อตฺถา ปญฺญาส นิรุตฺติโย สตํ ญาณานิฯ>
      text <ยาวตา ปริญฺญาย ปริญฺญฏฺโฐ…เป … ยาวตา ปหานสฺส ปหานฏฺโฐ…เป … ยาวตา ภาวนาย ภาวนฏฺโฐ…เป … ยาวตา สจฺฉิกิริยาย สจฺฉิกิริยฏฺโฐ ญาโต ทิฏฺโฐ วิทิโต สจฺฉิกโต ผสฺสิโต ปญฺญายฯ อผสฺสิโต ปญฺญาย สจฺฉิกิริยฏฺโฐ นตฺถีติ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ สจฺฉิกิริยาย สจฺฉิกิริยฏฺเฐ ปญฺจวีสติ ธมฺมา ปญฺจวีสติ อตฺถา ปญฺญาส นิรุตฺติโย สตํ ญาณานิฯ>
      text <อภิญฺญาย อภิญฺญฏฺเฐ ปริญฺญาย ปริญฺญฏฺเฐ ปหานาย ปหานฏฺเฐ ภาวนาย ภาวนฏฺเฐ สจฺฉิกิริยาย สจฺฉิกิริยฏฺเฐ ปญฺจวีสสตํ ธมฺมา ปญฺจวีสสตํ อตฺถา อฑฺฒเตยฺยานิ นิรุตฺติสตานิ ปญฺจ ญาณสตานิฯ>
    text <๖ ขนฺธาทิวาโร>
      text <๓๕>, <ยาวตา ขนฺธานํ ขนฺธฏฺโฐ ญาโต ทิฏฺโฐ วิทิโต สจฺฉิกโต ผสฺสิโต ปญฺญายฯ อผสฺสิโต ปญฺญาย ขนฺธฏฺโฐ นตฺถีติ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ ขนฺธานํ ขนฺธฏฺเฐ ปญฺจวีสติ ธมฺมา ปญฺจวีสติ อตฺถา ปญฺญาส นิรุตฺติโย สตํ ญาณานิฯ>
      text <ยาวตา ธาตูนํ ธาตุฏฺโฐ…เป … ยาวตา อายตนานํ อายตนฏฺโฐ…เป … ยาวตา สงฺขตานํ สงฺขตฏฺโฐ…เป … ยาวตา อสงฺขตสฺส อสงฺขตฏฺโฐ ญาโต ทิฏฺโฐ วิทิโต สจฺฉิกโต ผสฺสิโต ปญฺญายฯ อผสฺสิโต ปญฺญาย อสงฺขตฏฺโฐ นตฺถีติ จกฺขุํ อุทปาทิ…เป … อาโลโก อุทปาทิฯ อสงฺขตสฺส อสงฺขตฏฺเฐ ปญฺจวีสติ ธมฺมา ปญฺจวีสติ อตฺถา ปญฺญาส นิรุตฺติโย สตํ ญาณานิฯ>
      text <ขนฺธานํ ขนฺธฏฺเฐ ธาตูนํ ธาตุฏฺเฐ อายตนานํ อายตนฏฺเฐ สงฺขตานํ สงฺขตฏฺเฐ อสงฺขตสฺส อสงฺขตฏฺเฐ ปญฺจวีสติสตํ ธมฺมา ปญฺจวีสติสตํ อตฺถา อฑฺฒเตยฺยานิ นิรุตฺติสตานิ ปญฺจ ญาณสตานิฯ>
    text <๗ สจฺจวาโร>
      text <๓๖>, <ยาวตา ทุกฺขสฺส ทุกฺขฏฺโฐ ญาโต ทิฏฺโฐ วิทิโต สจฺฉิกโต ผสฺสิโต ปญฺญายฯ อผสฺสิโต ปญฺญาย ทุกฺขฏฺโฐ นตฺถีติ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ ทุกฺขสฺส ทุกฺขฏฺเฐ ปญฺจวีสติ ธมฺมา ปญฺจวีสติ อตฺถา ปญฺญาส นิรุตฺติโย สตํ ญาณานิฯ>
      text <ยาวตา สมุทยสฺส สมุทยฏฺโฐ…เป … ยาวตา นิโรธสฺส นิโรธฏฺโฐ…เป … ยาวตา มคฺคสฺส มคฺคฏฺโฐ ญาโต ทิฏฺโฐ วิทิโต สจฺฉิกโต ผสฺสิโต ปญฺญายฯ อผสฺสิโต ปญฺญาย มคฺคฏฺโฐ นตฺถีติ จกฺขุํ อุทปาทิ…เป … อาโลโก อุทปาทิฯ มคฺคสฺส มคฺคฏฺเฐ ปญฺจวีสติ ธมฺมา ปญฺจวีสติ อตฺถา ปญฺญาส นิรุตฺติโย สตํ ญาณานิฯ>
      text <จตูสุ อริยสจฺเจสุ สตํ ธมฺมา สตํ อตฺถา ทฺเว นิรุตฺติสตานิ จตฺตาริ ญาณสตานิฯ>
    text <๘ ปฏิสมฺภิทาวาโร>
      text <๓๗>, <ยาวตา อตฺถปฏิสมฺภิทาย อตฺถปฏิสมฺภิทฏฺโฐ ญาโต ทิฏฺโฐ วิทิโต สจฺฉิกโต ผสฺสิโต ปญฺญายฯ อผสฺสิโต ปญฺญาย อตฺถปฏิสมฺภิทฏฺโฐ นตฺถีติ จกฺขุํ อุทปาทิ…เป … อาโลโก อุทปาทิฯ อตฺถปฏิสมฺภิทาย อตฺถปฏิสมฺภิทฏฺเฐ ปญฺจวีสติ ธมฺมา ปญฺจวีสติ อตฺถา ปญฺญาส นิรุตฺติโย สตํ ญาณานิฯ>
      text <ยาวตา ธมฺมปฏิสมฺภิทาย ธมฺมปฏิสมฺภิทฏฺโฐ…เป … ยาวตา นิรุตฺติปฏิสมฺภิทาย นิรุตฺติปฏิสมฺภิทฏฺโฐ…เป … ยาวตา ปฏิภานปฏิสมฺภิทาย ปฏิภานปฏิสมฺภิทฏฺโฐ ญาโต ทิฏฺโฐ วิทิโต สจฺฉิกโต ผสฺสิโต ปญฺญายฯ อผสฺสิโต ปญฺญาย ปฏิภานปฏิสมฺภิทฏฺโฐ นตฺถีติ จกฺขุํ อุทปาทิ …เป … อาโลโก อุทปาทิฯ ปฏิภานปฏิสมฺภิทฏฺเฐ ปญฺจวีสติ ธมฺมา ปญฺจวีสติ อตฺถา ปญฺญาส นิรุตฺติโย สตํ ญาณานิฯ>
      text <จตูสุ ปฏิสมฺภิทาสุ สตํ ธมฺมา สตํ อตฺถา ทฺเว นิรุตฺติสตานิ จตฺตาริ ญาณสตานิฯ>
    text <๙ ฉพุทฺธธมฺมวาโร>
      text <๓๘>, <ยาวตา อินฺทฺริยปโรปริยตฺเต ญาณํ ญาตํ ทิฏฺฐํ วิทิตํ สจฺฉิกตํ ผสฺสิตํ ปญฺญายฯ อผสฺสิตํ ปญฺญาย อินฺทฺริยปโรปริยตฺเต ญาณํ นตฺถีติ จกฺขุํ อุทปาทิ…เป … อาโลโก อุทปาทิฯ อินฺทฺริยปโรปริยตฺเต ญาเณ ปญฺจวีสติ ธมฺมา ปญฺจวีสติ อตฺถา ปญฺญาส นิรุตฺติโย สตํ ญาณานิฯ>
      text <ยาวตา สตฺตานํ อาสยานุสเย ญาณํ…เป … ยาวตา ยมกปาฏิหีเร ญาณํ …เป … ยาวตา มหากรุณาสมาปตฺติยา ญาณํ…เป … ยาวตา สพฺพญฺญุตญฺญาณํ…เป … ยาวตา อนาวรณํ ญาณํ ญาตํ ทิฏฺฐํ วิทิตํ สจฺฉิกตํ ผสฺสิตํ ปญฺญายฯ อผสฺสิตํ ปญฺญาย อนาวรณํ ญาณํ นตฺถีติ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ อนาวรเณ ญาเณ ปญฺจวีสติ ธมฺมา ปญฺจวีสติ อตฺถา ปญฺญาส นิรุตฺติโย สตํ ญาณานิฯ>
      text <ฉสุ พุทฺธธมฺเมสุ ทิยฑฺฒสตํ ธมฺมา ทิยฑฺฒสตํ อตฺถา ตีณิ นิรุตฺติสตานิ ฉ ญาณสตานิฯ>
      text <ปฏิสมฺภิทาธิกรเณ อฑฺฒนวธมฺมสตานิ อฑฺฒนวอตฺถสตานิ นิรุตฺติสหสฺสญฺจ สตฺต จ นิรุตฺติสตานิ ตีณิ จ ญาณสหสฺสานิ จตฺตาริ จ ญาณสตานีติฯ>
      stand <ปฏิสมฺภิทากถา นิฏฺฐิตาฯ>
  text <๗ ธมฺมจกฺกกถา>
    text <๑ สจฺจวาโร>
      text <๓๙>, <เอกํ สมยํ ภควา พาราณสิยํ วิหรติ…เป … อิติ หิทํ อายสฺมโต โกณฺฑญฺญสฺส อญฺญาสิโกณฺฑญฺโญ ตฺเวว นามํ อโหสิฯ>
      text <ก อิทํ ทุกฺขํ อริยสจฺจนฺติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ>
      text <จกฺขุํ อุทปาทีติ เกนฏฺเฐน ญาณํ อุทปาทีติ เกนฏฺเฐน ปญฺญา อุทปาทีติ เกนฏฺเฐน วิชฺชา อุทปาทีติ เกนฏฺเฐน อาโลโก อุทปาทีติ เกนฏฺเฐน จกฺขุํ อุทปาทีติ ทสฺสนฏฺเฐนฯ ญาณํ อุทปาทีติ ญาตฏฺเฐนฯ ปญฺญา อุทปาทีติ ปชานนฏฺเฐน ฯ วิชฺชา อุทปาทีติ ปฏิเวธฏฺเฐนฯ อาโลโก อุทปาทีติ โอภาสฏฺเฐนฯ>
      text <จกฺขุํ ธมฺโม ทสฺสนฏฺโฐ อตฺโถฯ ญาณํ ธมฺโม ญาตฏฺโฐ อตฺโถฯ ปญฺญา ธมฺโม ปชานนฏฺโฐ อตฺโถฯ วิชฺชา ธมฺโม ปฏิเวธฏฺโฐ อตฺโถฯ อาโลโก ธมฺโม โอภาสฏฺโฐ อตฺโถฯ อิเม ปญฺจ ธมฺมา ปญฺจ อตฺถา ทุกฺขวตฺถุกา สจฺจวตฺถุกา สจฺจารมฺมณา สจฺจโคจรา สจฺจสงฺคหิตา สจฺจปริยาปนฺนา สจฺเจ สมุทาคตา สจฺเจ ฐิตา สจฺเจ ปติฏฺฐิตาฯ>
      text <๔๐>, <ธมฺมจกฺกนฺติ เกนฏฺเฐน ธมฺมจกฺกํ ธมฺมญฺจ ปวตฺเตติ จกฺกญฺจาติ ธมฺมจกฺกํฯ จกฺกญฺจ ปวตฺเตติ ธมฺมญฺจาติ ธมฺมจกฺกํฯ ธมฺเมน ปวตฺเตตีติ ธมฺมจกฺกํฯ ธมฺมจริยาย ปวตฺเตตีติ ธมฺมจกฺกํฯ ธมฺเม ฐิโต ปวตฺเตตีติ ธมฺมจกฺกํฯ ธมฺเม ปติฏฺฐิโต ปวตฺเตตีติ ธมฺมจกฺกํฯ ธมฺเม ปติฏฺฐาเปนฺโต ปวตฺเตตีติ ธมฺมจกฺกํฯ ธมฺเม วสิปฺปตฺโต ปวตฺเตตีติ ธมฺมจกฺกํฯ ธมฺเม วสิํ ปาเปนฺโต ปวตฺเตตีติ ธมฺมจกฺกํ ฯ ธมฺเม ปารมิปฺปตฺโต ปวตฺเตตีติ ธมฺมจกฺกํฯ ธมฺเม ปารมิํ ปาเปนฺโต ปวตฺเตตีติ ธมฺมจกฺกํฯ ธมฺเม เวสารชฺชปฺปตฺโต ปวตฺเตตีติ ธมฺมจกฺกํฯ ธมฺเม เวสารชฺชํ ปาเปนฺโต ปวตฺเตตีติ ธมฺมจกฺกํฯ ธมฺมํ สกฺกโรนฺโต ปวตฺเตตีติ ธมฺมจกฺกํฯ ธมฺมํ ครุํ กโรนฺโต ปวตฺเตตีติ ธมฺมจกฺกํฯ ธมฺมํ มาเนนฺโต ปวตฺเตตีติ ธมฺมจกฺกํฯ ธมฺมํ ปูเชนฺโต ปวตฺเตตีติ ธมฺมจกฺกํ ฯ ธมฺมํ อปจายมาโน ปวตฺเตตีติ ธมฺมจกฺกํฯ ธมฺมทฺธโช ปวตฺเตตีติ ธมฺมจกฺกํฯ ธมฺมเกตุ ปวตฺเตตีติ ธมฺมจกฺกํฯ ธมฺมาธิปเตยฺโย ปวตฺเตตีติ ธมฺมจกฺกํฯ ตํ โข ปน ธมฺมจกฺกํ อปฺปฏิวตฺติยํ สมเณน วา พฺราหฺมเณน วา เทเวน วา มาเรน วา พฺรหฺมุนา วา เกนจิ วา โลกสฺมินฺติ ธมฺมจกฺกํฯ>
      text <สทฺธินฺทฺริยํ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ วีริยินฺทฺริยํ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สตินฺทฺริยํ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สมาธินฺทฺริยํ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ ปญฺญินฺทฺริยํ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สทฺธาพลํ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ วีริยพลํ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สติพลํ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สมาธิพลํ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ ปญฺญาพลํ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สติสมฺโพชฺฌงฺโค ธมฺโมฯ ตํ ธมฺมํ ปวตฺเตตีติ ธมฺมจกฺกํฯ ธมฺมวิจยสมฺโพชฺฌงฺโค ธมฺโมฯ ตํ ธมฺมํ ปวตฺเตตีติ ธมฺมจกฺกํฯ วีริยสมฺโพชฺฌงฺโค ธมฺโมฯ ตํ ธมฺมํ ปวตฺเตตีติ ธมฺมจกฺกํฯ ปีติสมฺโพชฺฌงฺโค ธมฺโมฯ ตํ ธมฺมํ ปวตฺเตตีติ ธมฺมจกฺกํฯ ปสฺสทฺธิสมฺโพชฺฌงฺโค ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สมาธิสมฺโพชฺฌงฺโค ธมฺโมฯ ตํ ธมฺมํ ปวตฺเตตีติ ธมฺมจกฺกํฯ อุเปกฺขาสมฺโพชฺฌงฺโค ธมฺโมฯ ตํ ธมฺมํ ปวตฺเตตีติ ธมฺมจกฺกํ ฯ สมฺมาทิฏฺฐิ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สมฺมาสงฺกปฺโป ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สมฺมาวาจา ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สมฺมากมฺมนฺโต ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สมฺมาอาชีโว ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สมฺมาวายาโม ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สมฺมาสติ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สมฺมาสมาธิ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ>
      text <อาธิปเตยฺยฏฺเฐน อินฺทฺริยํ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ อกมฺปิยฏฺเฐน พลํ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ นิยฺยานิกฏฺเฐน โพชฺฌงฺโค ธมฺโมฯ ตํ ธมฺมํ ปวตฺเตตีติ ธมฺมจกฺกํฯ เหตุฏฺเฐน มคฺโค ธมฺโมฯ ตํ ธมฺมํ ปวตฺเตตีติ ธมฺมจกฺกํฯ อุปฏฺฐานฏฺเฐน สติปฏฺฐานา ธมฺโมฯ ตํ ธมฺมํ ปวตฺเตตีติ ธมฺมจกฺกํฯ ปทหนฏฺเฐน สมฺมปฺปธานา ธมฺโมฯ ตํ ธมฺมํ ปวตฺเตตีติ ธมฺมจกฺกํฯ อิชฺฌนฏฺเฐน อิทฺธิปาทา ธมฺโมฯ ตํ ธมฺมํ ปวตฺเตตีติ ธมฺมจกฺกํฯ ตถฏฺเฐน สจฺจา ธมฺโมฯ ตํ ธมฺมํ ปวตฺเตตีติ ธมฺมจกฺกํฯ อวิกฺเขปฏฺเฐน สมโถ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ อนุปสฺสนฏฺเฐน วิปสฺสนา ธมฺโมฯ ตํ ธมฺมํ ปวตฺเตตีติ ธมฺมจกฺกํฯ เอกรสฏฺเฐน สมถวิปสฺสนา ธมฺโมฯ ตํ ธมฺมํ ปวตฺเตตีติ ธมฺมจกฺกํฯ อนติวตฺตนฏฺเฐน ยุคนทฺธํ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สํวรฏฺเฐน สีลวิสุทฺธิ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ อวิกฺเขปฏฺเฐน จิตฺตวิสุทฺธิ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ ทสฺสนฏฺเฐน ทิฏฺฐิวิสุทฺธิ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ มุตฺตฏฺเฐน วิโมกฺโข ธมฺโมฯ ตํ ธมฺมํ ปวตฺเตตีติ ธมฺมจกฺกํฯ ปฏิเวธฏฺเฐน วิชฺชา ธมฺโมฯ ตํ ธมฺมํ ปวตฺเตตีติ ธมฺมจกฺกํฯ ปริจฺจาคฏฺเฐน วิมุตฺติ ธมฺโม ฯ ตํ ธมฺมํ ปวตฺเตตีติ ธมฺมจกฺกํฯ สมุจฺเฉทฏฺเฐน ขเย ญาณํ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ ปฏิปฺปสฺสทฺธฏฺเฐน อนุปฺปาเท ญาณํ ธมฺโมฯ ตํ ธมฺมํ ปวตฺเตตีติ ธมฺมจกฺกํฯ ฉนฺโท มูลฏฺเฐน ธมฺโมฯ ตํ ธมฺโม ปวตฺเตตีติ ธมฺมจกฺกํฯ มนสิกาโร สมุฏฺฐานฏฺเฐน ธมฺโมฯ ตํ ธมฺมํ ปวตฺเตตีติ ธมฺมจกฺกํฯ ผสฺโส สโมธานฏฺเฐน ธมฺโมฯ ตํ ธมฺมํ ปวตฺเตตีติ ธมฺมจกฺกํฯ เวทนา สโมสรณฏฺเฐน ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สมาธิ ปมุขฏฺเฐน ธมฺโมฯ ตํ ธมฺมํ ปวตฺเตตีติ ธมฺมจกฺกํฯ สติ อาธิปเตยฺยฏฺเฐน ธมฺโมฯ ตํ ธมฺมํ ปวตฺเตตีติ ธมฺมจกฺกํฯ ปญฺญา ตตุตฺตรฏฺเฐน ธมฺโมฯ ตํ ธมฺมํ ปวตฺเตตีติ ธมฺมจกฺกํฯ วิมุตฺติ สารฏฺเฐน ธมฺโมฯ ตํ ธมฺมํ ปวตฺเตตีติ ธมฺมจกฺกํฯ อมโตคธํ นิพฺพานํ ปริโยสานฏฺเฐน ธมฺโมฯ ตํ ธมฺมํ ปวตฺเตตีติ ธมฺมจกฺกํฯ>
      text <ตํ โข ปนิทํ ทุกฺขํ อริยสจฺจํ ปริญฺเญยฺยนฺติ…เป … ปริญฺญาตนฺติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ>
      text <จกฺขุํ อุทปาทีติ เกนฏฺเฐน…เป … อาโลโก อุทปาทีติ เกนฏฺเฐน จกฺขุํ อุทปาทีติ ทสฺสนฏฺเฐน…เป … อาโลโก อุทปาทีติ โอภาสฏฺเฐนฯ จกฺขุํ ธมฺโม ทสฺสนฏฺโฐ อตฺโถ…เป … อาโลโก ธมฺโม โอภาสฏฺโฐ อตฺโถฯ อิเม ปญฺจ ธมฺมา ปญฺจ อตฺถา ทุกฺขวตฺถุกา สจฺจวตฺถุกา สจฺจารมฺมณา สจฺจโคจรา สจฺจสงฺคหิตา สจฺจปริยาปนฺนา สจฺเจ สมุทาคตา สจฺเจ ฐิตา สจฺเจ ปติฏฺฐิตาฯ>
      text <ธมฺมจกฺกนฺติ เกนฏฺเฐน ธมฺมจกฺกํ ธมฺมญฺจ ปวตฺเตติ จกฺกญฺจาติ ธมฺมจกฺกํฯ จกฺกญฺจ ปวตฺเตติ ธมฺมญฺจาติ ธมฺมจกฺกํฯ ธมฺเมน ปวตฺเตตีติ ธมฺมจกฺกํฯ ธมฺมปริยาย ปวตฺเตตีติ ธมฺมจกฺกํฯ ธมฺเม ฐิโต ปวตฺเตตีติ ธมฺมจกฺกํฯ ธมฺเม ปติฏฺฐิโต ปวตฺเตตีติ ธมฺมจกฺกํ…เป … อมโตคธํ นิพฺพานํ ปริโยสานฏฺเฐน ธมฺโม ตํ ธมฺมํ ปวตฺเตตีติ ธมฺมจกฺกํฯ>
      text <ข-ฆ อิทํ ทุกฺขสมุทยํ อริยสจฺจนฺติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิ…เป … ตํ โข ปนิทํ ทุกฺขสมุทยํ อริยสจฺจํ ปหาตพฺพนฺติ…เป … ปหีนนฺติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ>
      text <จกฺขุํ อุทปาทีติ เกนฏฺเฐน…เป … อาโลโก อุทปาทีติ เกนฏฺเฐน จกฺขุํ อุทปาทีติ ทสฺสนฏฺเฐน…เป … อาโลโก อุทปาทีติ โอภาสฏฺเฐนฯ>
      text <จกฺขุํ ธมฺโม ทสฺสนฏฺโฐ อตฺโถ…เป … อาโลโก ธมฺโม โอภาสฏฺโฐ อตฺโถฯ อิเม ปญฺจ ธมฺมา ปญฺจ อตฺถา สมุทยวตฺถุกา สจฺจวตฺถุกา…เป … นิโรธวตฺถุกา สจฺจวตฺถุกา…เป … มคฺควตฺถุกา สจฺจวตฺถุกา สจฺจารมฺมณา สจฺจโคจรา สจฺจสงฺคหิตา สจฺจปริยาปนฺนา สจฺเจ สมุทาคตา สจฺเจ ฐิตา สจฺเจ ปติฏฺฐิตาฯ>
      text <ธมฺมจกฺกนฺติ เกนฏฺเฐน ธมฺมจกฺกํ ธมฺมญฺจ ปวตฺเตติ จกฺกญฺจาติ ธมฺมจกฺกํฯ จกฺกญฺจ ปวตฺเตติ ธมฺมญฺจาติ ธมฺมจกฺกํฯ ธมฺเมน ปวตฺเตตีติ ธมฺมจกฺกํฯ ธมฺมจริยาย ปวตฺเตตีติ ธมฺมจกฺกํฯ ธมฺเม ฐิโต ปวตฺเตตีติ ธมฺมจกฺกํฯ ธมฺเม ปติฏฺฐิโต ปวตฺเตตีติ ธมฺมจกฺกํ…เป … อมโตคธํ นิพฺพานํ ปริโยสานฏฺเฐน ธมฺโมฯ ตํ ธมฺมํ ปวตฺเตตีติ ธมฺมจกฺกํฯ>
    text <๒ สติปฏฺฐานวาโร>
      text <๔๑>, <อยํ กาเย กายานุปสฺสนาติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ สา โข ปนายํ กาเย กายานุปสฺสนา ภาเวตพฺพาติ เม ภิกฺขเว …เป … ภาวิตาติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ>
      text <อยํ เวทนาสุ…เป … อยํ จิตฺเต… อยํ ธมฺเมสุ ธมฺมานุปสฺสนาติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ สา โข ปนายํ ธมฺเมสุ ธมฺมานุปสฺสนา ภาเวตพฺพาติ เม ภิกฺขเว…เป … ภาวิตาติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ>
      text <อยํ กาเย กายานุปสฺสนาติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิ…เป … สา โข ปนายํ กาเย กายานุปสฺสนา ภาเวตพฺพาติ…เป … ภาวิตาติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ>
      text <จกฺขุํ อุทปาทีติ เกนฏฺเฐน…เป … อาโลโก อุทปาทีติ เกนฏฺเฐน จกฺขุํ อุทปาทีติ ทสฺสนฏฺเฐน…เป … อาโลโก อุทปาทีติ โอภาสฏฺเฐนฯ>
      text <จกฺขุํ ธมฺโม ทสฺสนฏฺโฐ อตฺโถ…เป … อาโลโก ธมฺโม โอภาสฏฺโฐ อตฺโถฯ อิเม ปญฺจ ธมฺมา ปญฺจ อตฺถา กายวตฺถุกา สติปฏฺฐานวตฺถุกา…เป … เวทนาวตฺถุกา สติปฏฺฐานวตฺถุกา… จิตฺตวตฺถุกา สติปฏฺฐานวตฺถุกา… ธมฺมวตฺถุกา สติปฏฺฐานวตฺถุกา สติปฏฺฐานารมฺมณา สติปฏฺฐานโคจรา สติปฏฺฐานสงฺคหิตา สติปฏฺฐานปริยาปนฺนา สติปฏฺฐาเน สมุทาคตา สติปฏฺฐาเน ฐิตา สติปฏฺฐาเน ปติฏฺฐิตาฯ>
      text <ธมฺมจกฺกนฺติ เกนฏฺเฐน ธมฺมจกฺกํ ธมฺมญฺจ ปวตฺเตติ จกฺกญฺจาติ ธมฺมจกฺกํฯ จกฺกญฺจ ปวตฺเตติ ธมฺมญฺจาติ ธมฺมจกฺกํฯ ธมฺเมน ปวตฺเตตีติ ธมฺมจกฺกํฯ ธมฺมจริยาย ปวตฺเตตีติ ธมฺมจกฺกํฯ ธมฺเม ฐิโต ปวตฺเตตีติ ธมฺมจกฺกํฯ ธมฺเม ปติฏฺฐิโต ปวตฺเตตีติ ธมฺมจกฺกํ …เป … อมโตคธํ นิพฺพานํ ปริโยสานฏฺเฐน ธมฺโมฯ ตํ ธมฺมํ ปวตฺเตตีติ ธมฺมจกฺกํฯ>
    text <๓ อิทฺธิปาทวาโร>
      text <๔๒>, <อยํ ฉนฺทสมาธิปธานสงฺขารสมนฺนาคโต อิทฺธิปาโทติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ โส โข ปนายํ ฉนฺทสมาธิปธานสงฺขารสมนฺนาคโต อิทฺธิปาโท ภาเวตพฺโพติ เม ภิกฺขเว…เป … ภาวิโตติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ>
      text <อยํ วีริยสมาธิ…เป … อยํ จิตฺตสมาธิ…เป … อยํ วีมํสาสมาธิปธานสงฺขารสมนฺนาคโต อิทฺธิปาโทติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ โส โข ปนายํ วีมํสาสมาธิปธานสงฺขารสมนฺนาคโต อิทฺธิปาโท ภาเวตพฺโพติ เม ภิกฺขเว…เป … ภาวิโตติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ>
      text <อยํ ฉนฺทสมาธิปธานสงฺขารสมนฺนาคโต อิทฺธิปาโทติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิ…เป … โส โข ปนายํ ฉนฺทสมาธิปธานสงฺขารสมนฺนาคโต อิทฺธิปาโท ภาเวตพฺโพติ…เป … ภาวิโตติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ>
      text <จกฺขุํ อุทปาทีติ เกนฏฺเฐน ญาณํ อุทปาทีติ เกนฏฺเฐน ปญฺญา อุทปาทีติ เกนฏฺเฐน วิชฺชา อุทปาทีติ เกนฏฺเฐน อาโลโก อุทปาทีติ เกนฏฺเฐน จกฺขุํ อุทปาทีติ ทสฺสนฏฺเฐนฯ ญาณํ อุทปาทีติ ญาตฏฺเฐนฯ ปญฺญา อุทปาทีติ ปชานนฏฺเฐนฯ วิชฺชา อุทปาทีติ ปฏิเวธฏฺเฐนฯ อาโลโก อุทปาทีติ โอภาสฏฺเฐนฯ>
      text <จกฺขุํ ธมฺโม ทสฺสนฏฺโฐ อตฺโถฯ ญาณํ ธมฺโม ญาตฏฺโฐ อตฺโถฯ ปญฺญา ธมฺโม ปชานนฏฺโฐ อตฺโถฯ วิชฺชา ธมฺโม ปฏิเวธฏฺโฐ อตฺโถฯ อาโลโก ธมฺโม โอภาสฏฺโฐ อตฺโถฯ อิเม ปญฺจ ธมฺมา ปญฺจ อตฺถา ฉนฺทวตฺถุกา อิทฺธิปาทวตฺถุกา อิทฺธิปาทารมฺมณา อิทฺธิปาทโคจรา อิทฺธิปาทสงฺคหิตา อิทฺธิปาทปริยาปนฺนา อิทฺธิปาเท สมุทาคตา อิทฺธิปาเท ฐิตา อิทฺธิปาเท ปติฏฺฐิตาฯ>
      text <ธมฺมจกฺกนฺติ เกนฏฺเฐน ธมฺมจกฺกํ ธมฺมญฺจ ปวตฺเตติ จกฺกญฺจาติ ธมฺมจกฺกํฯ จกฺกญฺจ ปวตฺเตติ ธมฺมญฺจาติ ธมฺมจกฺกํฯ ธมฺเมน ปวตฺเตตีติ ธมฺมจกฺกํฯ ธมฺมจริยาย ปวตฺเตตีติ ธมฺมจกฺกํฯ ธมฺเม ฐิโต ปวตฺเตตีติ ธมฺมจกฺกํฯ ธมฺเม ปติฏฺฐิโต ปวตฺเตตีติ ธมฺมจกฺกํฯ ธมฺเม ปติฏฺฐาเปนฺโต ปวตฺเตตีติ ธมฺมจกฺกํฯ ธมฺเม วสิปฺปตฺโต ปวตฺเตตีติ ธมฺมจกฺกํฯ ธมฺเม วสิํ ปาเปนฺโต ปวตฺเตตีติ ธมฺมจกฺกํฯ ธมฺเม ปารมิปฺปตฺโต ปวตฺเตตีติ ธมฺมจกฺกํฯ ธมฺเม ปารมิํ ปาเปนฺโต ปวตฺเตตีติ ธมฺมจกฺกํ…เป … ธมฺมํ อปจายมาโน ปวตฺเตตีติ ธมฺมจกฺกํฯ ธมฺมทฺธโช ปวตฺเตตีติ ธมฺมจกฺกํฯ ธมฺมเกตุ ปวตฺเตตีติ ธมฺมจกฺกํฯ ธมฺมาธิปเตยฺโย ปวตฺเตตีติ ธมฺมจกฺกํฯ ตํ โข ปน ธมฺมจกฺกํ อปฺปฏิวตฺติยํ สมเณน วา พฺราหฺมเณน วา เทเวน วา มาเรน วา พฺรหฺมุนา วา เกนจิ วา โลกสฺมินฺติ ธมฺมจกฺกํฯ>
      text <สทฺธินฺทฺริยํ ธมฺโมฯ ตํ ธมฺมํ ปวตฺเตตีติ ธมฺมจกฺกํ…เป … อมโตคธํ นิพฺพานํ ปริโยสานฏฺเฐน ธมฺโมฯ ตํ ธมฺมํ ปวตฺเตตีติ ธมฺมจกฺกํฯ>
      text <อยํ วีริยสมาธิปธานสงฺขารสมนฺนาคโต อิทฺธิปาโทติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิ…เป … โส โข ปนายํ วีริยสมาธิปธานสงฺขารสมนฺนาคโต อิทฺธิปาโท ภาเวตพฺโพติ…เป … ภาวิโตติ ปุพฺเพ อนนุสฺสุเตสุ ธมฺเมสุ จกฺขุํ อุทปาทิ…เป … อาโลโก อุทปาทิฯ>
      text <จกฺขุํ อุทปาทีติ เกนฏฺเฐน…เป … อาโลโก อุทปาทีติ เกนฏฺเฐน จกฺขุํ อุทปาทีติ ทสฺสนฏฺเฐน…เป … อาโลโก อุทปาทีติ โอภาสฏฺเฐนฯ>
      text <จกฺขุํ ธมฺโม ทสฺสนฏฺโฐ อตฺโถ…เป … อาโลโก ธมฺโม โอภาสฏฺโฐ อตฺโถฯ อิเม ปญฺจ ธมฺมา ปญฺจ อตฺถา วีริยวตฺถุกา อิทฺธิปาทวตฺถุกา…เป … จิตฺตวตฺถุกา อิทฺธิปาทวตฺถุกา… วีมํสาวตฺถุกา อิทฺธิปาทวตฺถุกา อิทฺธิปาทารมฺมณา อิทฺธิปาทโคจรา อิทฺธิปาทสงฺคหิตา อิทฺธิปาทปริยาปนฺนา อิทฺธิปาเท สมุทาคตา อิทฺธิปาเท ฐิตา อิทฺธิปาเท ปติฏฺฐิตา ฯ>
      text <ธมฺมจกฺกนฺติ เกนฏฺเฐน ธมฺมจกฺกํ ธมฺมญฺจ ปวตฺเตติ จกฺกญฺจาติ ธมฺมจกฺกํฯ จกฺกญฺจ ปวตฺเตติ ธมฺมญฺจาติ ธมฺมจกฺกํฯ ธมฺเมน ปวตฺเตตีติ ธมฺมจกฺกํฯ ธมฺมจริยาย ปวตฺเตตีติ ธมฺมจกฺกํฯ ธมฺเม ฐิโต ปวตฺเตตีติ ธมฺมจกฺกํฯ ธมฺเม ปติฏฺฐิโต ปวตฺเตตีติ ธมฺมจกฺกํ…เป … อมโตคธํ นิพฺพานํ ปริโยสานฏฺเฐน ธมฺโมฯ ตํ ธมฺมํ ปวตฺเตตีติ ธมฺมจกฺกนฺติฯ>
      stand <ธมฺมจกฺกกถา นิฏฺฐิตาฯ>
  text <๘ โลกุตฺตรกถา>
    text <๔๓>, <กตเม ธมฺมา โลกุตฺตรา จตฺตาโร สติปฏฺฐานา จตฺตาโร สมฺมปฺปธานา จตฺตาโร อิทฺธิปาทา ปญฺจินฺทฺริยานิ ปญฺจ พลานิ สตฺต โพชฺฌงฺคา อริโย อฏฺฐงฺคิโก มคฺโค จตฺตาโร อริยมคฺคา จตฺตาริ จ สามญฺญผลานิ นิพฺพานญฺจ อิเม ธมฺมา โลกุตฺตราฯ>
    text <โลกุตฺตราติ เกนฏฺเฐน โลกุตฺตรา โลกํ ตรนฺตีติ โลกุตฺตราฯ โลกา อุตฺตรนฺตีติ โลกุตฺตราฯ โลกโต อุตฺตรนฺตีติ โลกุตฺตราฯ โลกมฺหา อุตฺตรนฺตีติ โลกุตฺตราฯ โลกํ อติกฺกมนฺตีติ โลกุตฺตราฯ โลกํ สมติกฺกมนฺตีติ โลกุตฺตราฯ โลกํ สมติกฺกนฺตาติ โลกุตฺตราฯ โลเกน อติเรกาติ โลกุตฺตราฯ โลกนฺตํ ตรนฺตีติ โลกุตฺตราฯ โลกา นิสฺสรนฺตีติ โลกุตฺตราฯ โลกโต นิสฺสรนฺตีติ โลกุตฺตราฯ โลกมฺหา นิสฺสรนฺตีติ โลกุตฺตราฯ โลกา นิสฺสฏาติ โลกุตฺตราฯ โลเกน นิสฺสฏาติ โลกุตฺตราฯ โลกมฺหา นิสฺสฏาติ โลกุตฺตราฯ โลเก น ติฏฺฐนฺตีติ โลกุตฺตราฯ โลกสฺมิํ น ติฏฺฐนฺตีติ โลกุตฺตราฯ โลเก น ลิมฺปนฺตีติ โลกุตฺตราฯ โลเกน น ลิมฺปนฺตีติ โลกุตฺตราฯ โลเก อสํลิตฺตาติ โลกุตฺตราฯ โลเกน อสํลิตฺตาติ โลกุตฺตราฯ โลเก อนุปลิตฺตาติ โลกุตฺตราฯ โลเกน อนุปลิตฺตาติ โลกุตฺตราฯ โลเก วิปฺปมุตฺตาติ โลกุตฺตราฯ โลเกน วิปฺปมุตฺตาติ โลกุตฺตราฯ โลกา วิปฺปมุตฺตาติ โลกุตฺตราฯ โลกโต วิปฺปมุตฺตาติ โลกุตฺตราฯ โลกมฺหา วิปฺปมุตฺตาติ โลกุตฺตราฯ โลเก วิสญฺญุตฺตาติ โลกุตฺตราฯ โลเกน วิสญฺญุตฺตาติ โลกุตฺตราฯ โลกา วิสญฺญุตฺตาติ โลกุตฺตราฯ โลกสฺมิํ วิสญฺญุตฺตาติ โลกุตฺตราฯ โลกโต วิสญฺญุตฺตาติ โลกุตฺตราฯ โลกมฺหา วิสญฺญุตฺตาติ โลกุตฺตราฯ โลกา สุชฺฌนฺตีติ โลกุตฺตราฯ โลกโต สุชฺฌนฺตีติ โลกุตฺตราฯ โลกมฺหา สุชฺฌนฺตีติ โลกุตฺตราฯ โลกา วิสุชฺฌนฺตีติ โลกุตฺตราฯ โลกโต วิสุชฺฌนฺตีติ โลกุตฺตราฯ โลกมฺหา วิสุชฺฌนฺตีติ โลกุตฺตราฯ โลกา วุฏฺฐหนฺตีติ โลกุตฺตราฯ โลกโต วุฏฺฐหนฺตีติ โลกุตฺตราฯ โลกมฺหา วุฏฺฐหนฺตีติ โลกุตฺตราฯ โลกา วิวฏฺฏนฺตีติ โลกุตฺตรา ฯ โลกโต วิวฏฺฏนฺตีติ โลกุตฺตราฯ โลกมฺหา วิวฏฺฏนฺตีติ โลกุตฺตราฯ โลเก น สชฺชนฺตีติ โลกุตฺตราฯ โลเก น คยฺหนฺตีติ โลกุตฺตราฯ โลเก น พชฺฌนฺตีติ โลกุตฺตราฯ โลกํ สมุจฺฉินฺทนฺตีติ โลกุตฺตราฯ โลกํ สมุจฺฉินฺนตฺตาติ โลกุตฺตราฯ โลกํ ปฏิปฺปสฺสมฺเภนฺตีติ โลกุตฺตราฯ โลกํ ปฏิปฺปสฺสมฺภิตตฺตาติ โลกุตฺตราฯ โลกสฺส อปถาติ โลกุตฺตราฯ โลกสฺส อคตีติ โลกุตฺตราฯ โลกสฺส อวิสยาติ โลกุตฺตราฯ โลกสฺส อสาธารณาติ โลกุตฺตราฯ โลกํ วมนฺตีติ โลกุตฺตราฯ โลกํ น ปจฺจาวมนฺตีติ โลกุตฺตราฯ โลกํ ปชหนฺตีติ โลกุตฺตราฯ โลกํ น อุปาทิยนฺตีติ โลกุตฺตราฯ โลกํ วิสิเนนฺตีติ โลกุตฺตราฯ โลกํ น อุสฺสิเนนฺตีติ โลกุตฺตราฯ โลกํ วิธูเปนฺตีติ โลกุตฺตราฯ โลกํ น สํธูเปนฺตีติ โลกุตฺตราฯ โลกํ สมติกฺกมฺม อภิภุยฺย ติฏฺฐนฺตีติ โลกุตฺตราฯ>
    stand <โลกุตฺตรกถา นิฏฺฐิตาฯ>
  text <๙ พลกถา>
    text <๔๔>, <สาวตฺถินิทานํ ฯ ปญฺจิมานิ ภิกฺขเว พลานิฯ กตมานิ ปญฺจ สทฺธาพลํ วีริยพลํ สติพลํ สมาธิพลํ ปญฺญาพลํ อิมานิ โข ภิกฺขเว ปญฺจ พลานิฯ>
    text <อปิ จ อฏฺฐสฏฺฐิ พลานิ สทฺธาพลํ วีริยพลํ สติพลํ สมาธิพลํ ปญฺญาพลํ หิริพลํ โอตฺตปฺปพลํ ปฏิสงฺขานพลํ ภาวนาพลํ อนวชฺชพลํ สงฺคหพลํ ขนฺติพลํ ปญฺญตฺติพลํ นิชฺฌตฺติพลํ อิสฺสริยพลํ อธิฏฺฐานพลํ สมถพลํ วิปสฺสนาพลํ ทส เสขพลานิ ทส อเสขพลานิ ทส ขีณาสวพลานิ ทส อิทฺธิพลานิ ทส ตถาคตพลานิฯ>
    text <กตมํ สทฺธาพลํ อสฺสทฺธิเย น กมฺปตีติ สทฺธาพลํฯ สหชาตานํ ธมฺมานํ อุปตฺถมฺภนฏฺเฐน สทฺธาพลํ กิเลสานํ ปริยาทานฏฺเฐน สทฺธาพลํ ปฏิเวธาทิวิโสธนฏฺเฐน สทฺธาพลํ จิตฺตสฺส อธิฏฺฐานฏฺเฐน สทฺธาพลํ จิตฺตสฺส โวทานฏฺเฐน สทฺธาพลํ วิเสสาธิคมฏฺเฐน สทฺธาพลํ อุตฺตริ ปฏิเวธฏฺเฐน สทฺธาพลํ สจฺจาภิสมยฏฺเฐน สทฺธาพลํ นิโรเธ ปติฏฺฐาปกฏฺเฐน สทฺธาพลํฯ อิทํ สทฺธาพลํฯ>
    text <กตมํ วีริยพลํ โกสชฺเช น กมฺปตีติ วีริยพลํฯ สหชาตานํ ธมฺมานํ อุปตฺถมฺภนฏฺเฐน วีริยพลํ กิเลสานํ ปริยาทานฏฺเฐน วีริยพลํ ปฏิเวธาทิวิโสธนฏฺเฐน วีริยพลํ จิตฺตสฺส อธิฏฺฐานฏฺเฐน วีริยพลํ จิตฺตสฺส โวทานฏฺเฐน วีริยพลํ วิเสสาธิคมฏฺเฐน วีริยพลํ อุตฺตริ ปฏิเวธฏฺเฐน วีริยพลํ สจฺจาภิสมยฏฺเฐน วีริยพลํ นิโรเธ ปติฏฺฐาปกฏฺเฐน วีริยพลํฯ อิทํ วีริยพลํฯ>
    text <กตมํ สติพลํ ปมาเท น กมฺปตีติ สติพลํฯ สหชาตานํ ธมฺมานํ อุปตฺถมฺภนฏฺเฐน สติพลํ…เป … นิโรเธ ปติฏฺฐาปกฏฺเฐน สติพลํฯ อิทํ สติพลํฯ>
    text <กตมํ สมาธิพลํ อุทฺธจฺเจ น กมฺปตีติ สมาธิพลํฯ สหชาตานํ ธมฺมานํ อุปตฺถมฺภนฏฺเฐน สมาธิพลํ…เป … นิโรเธ ปติฏฺฐาปกฏฺเฐน สมาธิพลํฯ อิทํ สมาธิพลํฯ>
    text <กตมํ ปญฺญาพลํ อวิชฺชาย น กมฺปตีติ ปญฺญาพลํฯ สหชาตานํ ธมฺมานํ อุปตฺถมฺภนฏฺเฐน ปญฺญาพลํ…เป … นิโรเธ ปติฏฺฐาปกฏฺเฐน ปญฺญาพลํฯ อิทํ ปญฺญาพลํฯ>
    text <กตมํ หิริพลํ เนกฺขมฺเมน กามจฺฉนฺทํ หิรียตีติ หิริพลํฯ อพฺยาปาเทน พฺยาปาทํ หิรียตีติ หิริพลํฯ อาโลกสญฺญาย ถินมิทฺธํ หิรียตีติ หิริพลํฯ อวิกฺเขเปน อุทฺธจฺจํ หิรียตีติ หิริพลํฯ ธมฺมววตฺถาเนน วิจิกิจฺฉํ หิรียตีติ หิริพลํฯ ญาเณน อวิชฺชํ หิรียตีติ หิริพลํฯ ปาโมชฺเชน อรติํ หิรียตีติ หิริพลํฯ ปฐเมน ฌาเนน นีวรเณ หิรียตีติ หิริพลํ…เป … อรหตฺตมคฺเคน สพฺพกิเลเส หิรียตีติ หิริพลํฯ อิทํ หิริพลํฯ>
    text <กตมํ โอตฺตปฺปพลํ เนกฺขมฺเมน กามจฺฉนฺทํ โอตฺตปฺปตีติ โอตฺตปฺปพลํฯ อพฺยาปาเทน พฺยาปาทํ โอตฺตปฺปตีติ โอตฺตปฺปพลํฯ อาโลกสญฺญาย ถินมิทฺธํ โอตฺตปฺปตีติ โอตฺตปฺปพลํฯ อวิกฺเขเปน อุทฺธจฺจํ โอตฺตปฺปตีติ โอตฺตปฺปพลํฯ ธมฺมววตฺถาเนน วิจิกิจฺฉํ โอตฺตปฺปตีติ โอตฺตปฺปพลํฯ ญาเณน อวิชฺชํ โอตฺตปฺปตีติ โอตฺตปฺปพลํ ฯ ปาโมชฺเชน อรติํ โอตฺตปฺปตีติ โอตฺตปฺปพลํฯ ปฐเมน ฌาเนน นีวรเณ โอตฺตปฺปตีติ โอตฺตปฺปพลํ…เป … อรหตฺตมคฺเคน สพฺพกิเลเส โอตฺตปฺปตีติ โอตฺตปฺปพลํฯ อิทํ โอตฺตปฺปพลํฯ>
    text <กตมํ ปฏิสงฺขานพลํ เนกฺขมฺเมน กามจฺฉนฺทํ ปฏิสงฺขาตีติ ปฏิสงฺขานพลํฯ อพฺยาปาเทน พฺยาปาทํ ปฏิสงฺขาตีติ ปฏิสงฺขานพลํฯ อาโลกสญฺญาย ถินมิทฺธํ ปฏิสงฺขาตีติ ปฏิสงฺขานพลํฯ อวิกฺเขเปน อุทฺธจฺจํ ปฏิสงฺขาตีติ ปฏิสงฺขานพลํฯ ธมฺมววตฺถาเนน วิจิกิจฺฉํ ปฏิสงฺขาตีติ ปฏิสงฺขานพลํฯ ญาเณน อวิชฺชํ ปฏิสงฺขาตีติ ปฏิสงฺขานพลํ ฯ ปาโมชฺเชน อรติํ ปฏิสงฺขาตีติ ปฏิสงฺขานพลํฯ ปฐเมน ฌาเนน นีวรเณ ปฏิสงฺขาตีติ ปฏิสงฺขานพลํ…เป … อรหตฺตมคฺเคน สพฺพกิเลเส ปฏิสงฺขาตีติ ปฏิสงฺขานพลํฯ อิทํ ปฏิสงฺขานพลํฯ>
    text <กตมํ ภาวนาพลํ กามจฺฉนฺทํ ปชหนฺโต เนกฺขมฺมํ ภาเวตีติ ภาวนาพลํฯ พฺยาปาทํ ปชหนฺโต อพฺยาปาทํ ภาเวตีติ ภาวนาพลํฯ ถินมิทฺธํ ปชหนฺโต อาโลกสญฺญํ ภาเวตีติ ภาวนาพลํฯ อุทฺธจฺจํ ปชหนฺโต อวิกฺเขปํ ภาเวตีติ ภาวนาพลํฯ วิจิกิจฺฉํ ปชหนฺโต ธมฺมววตฺถานํ ภาเวตีติ ภาวนาพลํฯ อวิชฺชํ ปชหนฺโต ญาณํ ภาเวตีติ ภาวนาพลํฯ อรติํ ปชหนฺโต ปาโมชฺชํ ภาเวตีติ ภาวนาพลํฯ นีวรเณ ปชหนฺโต ปฐมํ ฌานํ ภาเวตีติ ภาวนาพลํ…เป … สพฺพกิเลเส ปชหนฺโต อรหตฺตมคฺคํ ภาเวตีติ ภาวนาพลํฯ อิทํ ภาวนาพลํฯ>
    text <กตมํ อนวชฺชพลํ กามจฺฉนฺทสฺส ปหีนตฺตา เนกฺขมฺเม นตฺถิ กิญฺจิ วชฺชนฺติ อนวชฺชพลํฯ พฺยาปาทสฺส ปหีนตฺตา อพฺยาปาเท นตฺถิ กิญฺจิ วชฺชนฺติ อนวชฺชพลํฯ ถินมิทฺธสฺส ปหีนตฺตา อาโลกสญฺญาย นตฺถิ กิญฺจิ วชฺชนฺติ อนวชฺชพลํฯ อุทฺธจฺจสฺส ปหีนตฺตา อวิกฺเขเป นตฺถิ กิญฺจิ วชฺชนฺติ อนวชฺชพลํฯ วิจิกิจฺฉาย ปหีนตฺตา ธมฺมววตฺถาเน นตฺถิ กิญฺจิ วชฺชนฺติ อนวชฺชพลํฯ อวิชฺชาย ปหีนตฺตา ญาเณ นตฺถิ กิญฺจิ วชฺชนฺติ อนวชฺชพลํฯ อรติยา ปหีนตฺตา ปาโมชฺเช นตฺถิ กิญฺจิ วชฺชนฺติ อนวชฺชพลํฯ นีวรณานํ ปหีนตฺตา ปฐมชฺฌาเน นตฺถิ กิญฺจิ วชฺชนฺติ อนวชฺชพลํ…เป … สพฺพกิเลสานํ ปหีนตฺตา อรหตฺตมคฺเค นตฺถิ กิญฺจิ วชฺชนฺติ อนวชฺชพลํฯ อิทํ อนวชฺชพลํฯ>
    text <กตมํ สงฺคหพลํ กามจฺฉนฺทํ ปชหนฺโต เนกฺขมฺมวเสน จิตฺตํ สงฺคณฺหาตีติ สงฺคหพลํฯ พฺยาปาทํ ปชหนฺโต อพฺยาปาทวเสน จิตฺตํ สงฺคณฺหาตีติ สงฺคหพลํฯ ถินมิทฺธํ ปชหนฺโต อาโลกสญฺญาวเสน จิตฺตํ สงฺคณฺหาตีติ สงฺคหพลํ…เป … สพฺพกิเลเส ปชหนฺโต อรหตฺตมคฺควเสน จิตฺตํ สงฺคณฺหาตีติ สงฺคหพลํฯ อิทํ สงฺคหพลํฯ>
    text <กตมํ ขนฺติพลํ กามจฺฉนฺทสฺส ปหีนตฺตา เนกฺขมฺมํ ขมตีติ ขนฺติพลํฯ พฺยาปาทสฺส ปหีนตฺตา อพฺยาปาโท ขมตีติ ขนฺติพลํฯ ถินมิทฺธสฺส ปหีนตฺตา อาโลกสญฺญา ขมตีติ ขนฺติพลํฯ อุทฺธจฺจสฺส ปหีนตฺตา อวิกฺเขโป ขมตีติ ขนฺติพลํฯ วิจิกิจฺฉาย ปหีนตฺตา ธมฺมววตฺถานํ ขมตีติ ขนฺติพลํฯ อวิชฺชาย ปหีนตฺตา ญาณํ ขมตีติ ขนฺติพลํฯ อรติยา ปหีนตฺตา ปาโมชฺชํ ขมตีติ ขนฺติพลํฯ นีวรณานํ ปหีนตฺตา ปฐมํ ฌานํ ขมตีติ ขนฺติพลํ…เป … สพฺพกิเลสานํ ปหีนตฺตา อรหตฺตมคฺโค ขมตีติ ขนฺติพลํฯ อิทํ ขนฺติพลํฯ>
    text <กตมํ ปญฺญตฺติพลํ กามจฺฉนฺทํ ปชหนฺโต เนกฺขมฺมวเสน จิตฺตํ ปญฺญเปตีติ ปญฺญตฺติพลํฯ พฺยาปาทํ ปชหนฺโต อพฺยาปาทวเสน จิตฺตํ ปญฺญเปตีติ ปญฺญตฺติพลํฯ ถินมิทฺธํ ปชหนฺโต อาโลกสญฺญาวเสน จิตฺตํ ปญฺญเปตีติ ปญฺญตฺติพลํ…เป … สพฺพกิเลเส ปชหนฺโต อรหตฺตมคฺควเสน จิตฺตํ ปญฺญเปตีติ ปญฺญตฺติพลํฯ อิทํ ปญฺญตฺติพลํฯ>
    text <กตมํ นิชฺฌตฺติพลํ กามจฺฉนฺทํ ปชหนฺโต เนกฺขมฺมวเสน จิตฺตํ นิชฺฌาเปตีติ นิชฺฌตฺติพลํฯ พฺยาปาทํ ปชหนฺโต อพฺยาปาทวเสน จิตฺตํ นิชฺฌาเปตีติ นิชฺฌตฺติพลํฯ ถินมิทฺธํ ปชหนฺโต อาโลกสญฺญาวเสน จิตฺตํ นิชฺฌาเปตีติ นิชฺฌตฺติพลํ…เป … สพฺพกิเลเส ปชหนฺโต อรหตฺตมคฺควเสน จิตฺตํ นิชฺฌาเปตีติ นิชฺฌตฺติพลํฯ อิทํ นิชฺฌตฺติพลํฯ>
    text <กตมํ อิสฺสริยพลํ กามจฺฉนฺทํ ปชหนฺโต เนกฺขมฺมวเสน จิตฺตํ วสํ วตฺเตตีติ อิสฺสริยพลํฯ พฺยาปาทํ ปชหนฺโต อพฺยาปาทวเสน จิตฺตํ วสํ วตฺเตตีติ อิสฺสริยพลํฯ ถินมิทฺธํ ปชหนฺโต อาโลกสญฺญาวเสน จิตฺตํ วสํ วตฺเตตีติ อิสฺสริยพลํ…เป … สพฺพกิเลเส ปชหนฺโต อรหตฺตมคฺควเสน จิตฺตํ วสํ วตฺเตตีติ อิสฺสริยพลํฯ อิทํ อิสฺสริยพลํฯ>
    text <กตมํ อธิฏฺฐานพลํ กามจฺฉนฺทํ ปชหนฺโต เนกฺขมฺมวเสน จิตฺตํ อธิฏฺฐาตีติ อธิฏฺฐานพลํฯ พฺยาปาทํ ปชหนฺโต อพฺยาปาทวเสน จิตฺตํ อธิฏฺฐาตีติ อธิฏฺฐานพลํฯ ถินมิทฺธํ ปชหนฺโต อาโลกสญฺญาวเสน จิตฺตํ อธิฏฺฐาตีติ อธิฏฺฐานพลํ…เป … สพฺพกิเลเส ปชหนฺโต อรหตฺตมคฺควเสน จิตฺตํ อธิฏฺฐาตีติ อธิฏฺฐานพลํฯ อิทํ อธิฏฺฐานพลํฯ>
    text <กตมํ สมถพลํ เนกฺขมฺมวเสน จิตฺตสฺส เอกคฺคตา อวิกฺเขโป สมถพลํ อพฺยาปาทวเสน จิตฺตสฺส เอกคฺคตา อวิกฺเขโป สมถพลํ อาโลกสญฺญาวเสน จิตฺตสฺส เอกคฺคตา อวิกฺเขโป สมถพลํ…เป … ปฏินิสฺสคฺคานุปสฺสี อสฺสาสวเสน จิตฺตสฺส เอกคฺคตา อวิกฺเขโป สมถพลํ ปฏินิสฺสคฺคานุปสฺสี ปสฺสาสวเสน จิตฺตสฺส เอกคฺคตา อวิกฺเขโป สมถพลํฯ>
    text <สมถพลนฺติ เกนฏฺเฐน สมถพลํ ปฐเมน ฌาเนน นีวรเณ น กมฺปตีติ สมถพลํฯ ทุติเยน ฌาเนน วิตกฺกวิจาเร น กมฺปตีติ สมถพลํฯ ตติเยน ฌาเนน ปีติยา น กมฺปตีติ สมถพลํฯ จตุตฺเถน ฌาเนน สุขทุกฺเข น กมฺปตีติ สมถพลํฯ อากาสานญฺจายตนสมาปตฺติยา รูปสญฺญาย ปฏิฆสญฺญาย นานตฺตสญฺญาย น กมฺปตีติ สมถพลํ ฯ วิญฺญาณญฺจายตนสมาปตฺติยา อากาสานญฺจายตนสญฺญาย น กมฺปตีติ สมถพลํฯ อากิญฺจญฺญายตนสมาปตฺติยา วิญฺญาณญฺจายตนสญฺญาย น กมฺปตีติ สมถพลํฯ เนวสญฺญานาสญฺญายตนสมาปตฺติยา อากิญฺจญฺญายตนสญฺญาย น กมฺปตีติ สมถพลํฯ อุทฺธจฺเจ จ อุทฺธจฺจสหคตกิเลเส จ ขนฺเธ จ น กมฺปตี น จลติ น เวธตีติ สมถพลํฯ อิทํ สมถพลํฯ>
    text <กตมํ วิปสฺสนาพลํ อนิจฺจานุปสฺสนา วิปสฺสนาพลํ ทุกฺขานุปสฺสนา วิปสฺสนาพลํ…เป … ปฏินิสฺสคฺคานุปสฺสนา วิปสฺสนาพลํ รูเป อนิจฺจานุปสฺสนา วิปสฺสนาพลํ รูเป ทุกฺขานุปสฺสนา วิปสฺสนาพลํ…เป … รูเป ปฏินสฺสคฺคานุปสฺสนา วิปสฺสนาพลํ เวทนาย…เป … สญฺญาย… สงฺขาเรสุ… วิญฺญาเณ… จกฺขุสฺมิํ…เป … ชรามรเณ อนิจฺจานุปสฺสนา วิปสฺสนาพลํ ชรามรเณ ทุกฺขานุปสฺสนา วิปสฺสนาพลํ…เป … ชรามรเณ ปฏินิสฺสคฺคานุปสฺสนา วิปสฺสนาพลํฯ วิปสฺสนาพลนฺติ เกนฏฺเฐน วิปสฺสนาพลํ อนิจฺจานุปสฺสนาย นิจฺจสญฺญาย น กมฺปตีติ วิปสฺสนาพลํฯ ทุกฺขานุปสฺสนาย สุขสญฺญาย น กมฺปตีติ วิปสฺสนาพลํฯ อนตฺตานุปสฺสนาย อตฺตสญฺญาย กมฺปตีติ วิปสฺสนาพลํฯ นิพฺพิทานุปสฺสนาย นนฺทิยา น กมฺปตีติ วิปสฺสนาพลํฯ วิราคานุปสฺสนาย ราเค น กมฺปตีติ วิปสฺสนาพลํฯ นิโรธานุปสฺสนา สมุทเย น กมฺปตีติ วิปสฺสนาพลํ ฯ ปฏินิสฺสคฺคานุปสฺสนาย อาทาเน น กมฺปตีติ วิปสฺสนาพลํฯ อวิชฺชาย อวิชฺชาสหคตกิเลเส จ ขนฺเธ จ น กมฺปติ น จลติ น เวธตีติ วิปสฺสนาพลํฯ อิทํ วิปสฺสนาพลํฯ>
    text <กตมานิ ทส เสขพลานิ ทส อเสขพลานิ สมฺมาทิฏฺฐิํ สิกฺขตีติ เสขพลํฯ ตตฺถ สิกฺขิตตฺตา อเสขพลํฯ สมฺมาสงฺกปฺปํ สิกฺขตีติ เสขพลํฯ ตตฺถ สิกฺขิตตฺตา อเสขพลํ ฯ สมฺมาวาจํ…เป … สมฺมากมฺมนฺตํ… สมฺมาอาชีวํ… สมฺมาวายามํ… สมฺมาสติํ… สมฺมาสมาธิํ… สมฺมาญาณํ…เป … สมฺมาวิมุตฺติํ สิกฺขตีติ เสขพลํฯ ตตฺถ สิกฺขิตตฺตา อเสขพลํฯ อิมานิ ทส เสขพลานิ ทส อเสขพลานิฯ>
    text <กตมานิ ทส ขีณาสวพลานิ อิธ ขีณาสวสฺส ภิกฺขุโน อนิจฺจโต สพฺเพ สงฺขารา ยถาภูตํ สมฺมปฺปญฺญาย สุทิฏฺฐา โหนฺติฯ ยมฺปิ ขีณาสวสฺส ภิกฺขุโน อนิจฺจโต สพฺเพ สงฺขารา ยถาภูตํ สมฺมปฺปญฺญาย สุทิฏฺฐา โหนฺติ อิทมฺปิ ขีณาสวสฺส ภิกฺขุโน พลํ โหติ ยํ พลํ อาคมฺม ขีณาสโว ภิกฺขุ อาสวานํ ขยํ ปฏิชานาติ ขีณา เม อาสวาติฯ>
    text <ปุน จปรํ ขีณาสวสฺส ภิกฺขุโน องฺคารกาสูปมา กามา ยถาภูตํ สมฺมปฺปญฺญาย สุทิฏฺฐา โหนฺติฯ ยมฺปิ ขีณาสวสฺส ภิกฺขุโน องฺคารกาสูปมา กามา ยถาภูตํ สมฺมปฺปญฺญาย สุทิฏฺฐา โหนฺติ อิทมฺปิ ขีณาสวสฺส ภิกฺขุโน พลํ โหติ ยํ พลํ อาคมฺม ขีณาสโว ภิกฺขุ อาสวานํ ขยํ ปฏิชานาติ ขีณา เม อาสวาติฯ>
    text <ปุน จปรํ ขีณาสวสฺส ภิกฺขุโน วิเวกนินฺนํ จิตฺตํ โหติ วิเวกโปณํ วิเวกปพฺภารํ วิเวกฏฺฐํ เนกฺขมฺมาภิรตํ พฺยนฺตีภูตํ สพฺพโส อาสวฏฺฐานิเยหิ ธมฺเมหิฯ ยมฺปิ ขีณาสวสฺส ภิกฺขุโน วิเวกนินฺนํ จิตฺตํ โหติ วิเวกโปณํ วิเวกปพฺภารํ วิเวกฏฺฐํ เนกฺขมฺมาภิรตํ พฺยนฺติภูตํ สพฺพโส อาสวฏฺฐานิเยหิ ธมฺเมหิ อิทมฺปิ ขีณาสวสฺส ภิกฺขุโน พลํ โหติ ยํ พลํ อาคมฺม ขีณาสโว ภิกฺขุ อาสวานํ ขยํ ปฏิชานาติ ขีณา เม อาสวาติฯ>
    text <ปุน จปรํ ขีณาสวสฺส ภิกฺขุโน จตฺตาโร สติปฏฺฐานา ภาวิตา โหนฺติ สุภาวิตาฯ ยมฺปิ ขีณาสวสฺส ภิกฺขุโน จตฺตาโร สติปฏฺฐานา ภาวิตา โหนฺติ สุภาวิตา อิทมฺปิ ขีณาสวสฺส ภิกฺขุโน พลํ โหติ ยํ พลํ อาคมฺม ขีณาสโว ภิกฺขุ อาสวานํ ขยํ ปฏิชานาติ ขีณา เม อาสวาติฯ>
    text <ปุน จปรํ ขีณาสวสฺส ภิกฺขุโน จตฺตาโร สมฺมปฺปธานา ภาวิตา โหนฺติ สุภาวิตา…เป … จตฺตาโร อิทฺธิปาทา ภาวิตา โหนฺติ สุภาวิตา… ปญฺจินฺทฺริยานิ ภาวิตานิ โหนฺติ สุภาวิตานิ… ปญฺจ พลานิ ภาวิตานิ โหนฺติ สุภาวิตานิ… สตฺต โพชฺฌงฺคา ภาวิตา โหนฺติ สุภาวิตา…เป … อริโย อฏฺฐงฺคิโก มคฺโค ภาวิโต โหติ สุภาวิโตฯ ยมฺปิ ขีณาสวสฺส ภิกฺขุโน อฏฺฐงฺคิโก มคฺโค ภาวิโต โหติ สุภาวิโต อิทมฺปิ ขีณาสวสฺส ภิกฺขุโน พลํ โหติ ยํ พลํ อาคมฺม ขีณาสโว ภิกฺขุ อาสวานํ ขยํ ปฏิชานาติ ขีณา เม อาสวาติฯ อิมานิ ทส ขีณาสวพลานิฯ>
    text <กตมานิ ทส อิทฺธิพลานิ อธิฏฺฐานา อิทฺธิ วิกุพฺพนา อิทฺธิ มโนมยา อิทฺธิ ญาณวิปฺผารา อิทฺธิ สมาธิวิปฺผารา อิทฺธิ อริยา อิทฺธิ กมฺมวิปากชา อิทฺธิ ปุญฺญวโต อิทฺธิ วิชฺชามยา อิทฺธิ ตตฺถ ตตฺถ สมฺมา ปโยคปฺปจฺจยา อิชฺฌนฏฺเฐน อิทฺธิ อิมานิ ทส อิทฺธิพลานิฯ>
    text <กตมานิ ทส ตถาคตพลานิ อิธ ตถาคโต ฐานญฺจ ฐานโต อฏฺฐานญฺจ อฏฺฐานโต ยถาภูตํ ปชานาติฯ ยมฺปิ ตถาคโต ฐานญฺจ ฐานโต อฏฺฐานญฺจ อฏฺฐานโต ยถาภูตํ ปชานาติ อิทมฺปิ ตถาคตสฺส ตถาคตพลํ โหติ ยํ พลํ อาคมฺม ตถาคโต อาสภํ ฐานํ ปฏิชานาติ ปริสาสุ สีหนาทํ นทติ พฺรหฺมจกฺกํ ปวตฺเตติฯ>
    text <ปุน จปรํ ตถาคโต อตีตานาคตปจฺจุปฺปนฺนานํ กมฺมสมาทานานํ ฐานโส เหตุโส วิปากํ ยถาภูตํ ปชานาติฯ ยมฺปิ ตถาคโต อตีตานาคตปจฺจุปฺปนฺนานํ กมฺมสมาทานานํ ฐานโส เหตุโส วิปากํ ยถาภูตํ ปชานาติ อิทมฺปิ ตถาคตสฺส ตถาคตพลํ โหติ ยํ พลํ อาคมฺม ตถาคโต อาสภํ ฐานํ ปฏิชานาติ ปริสาสุ สีหนาทํ นทติ พฺรหฺมจกฺกํ ปวตฺเตติฯ>
    text <ปุน จปรํ ตถาคโต สพฺพตฺถคามินิํ ปฏิปทํ ยถาภูตํ ปชานาติฯ ยมฺปิ ตถาคโต สพฺพตฺถคามินิํ ปฏิปทํ ยถาภูตํ ปชานาติ อิทมฺปิ ตถาคตสฺส ตถาคตพลํ โหติ ยํ พลํ อาคมฺม ตถาคโต อาสภํ ฐานํ ปฏิชานาติ ปริสาสุ สีหนาทํ นทติ พฺรหฺมจกฺกํ ปวตฺเตติฯ>
    text <ปุน จปรํ ตถาคโต อเนกธาตุนานาธาตุโลกํ ยถาภูตํ ปชานาติฯ ยมฺปิ ตถาคโต อเนกธาตุนานาธาตุโลกํ ยถาภูตํ ปชานาติ อิทมฺปิ ตถาคตสฺส…เป …ฯ>
    text <ปุน จปรํ ตถาคโต สตฺตานํ นานาธิมุตฺติกตํ ยถาภูตํ ปชานาติฯ ยมฺปิ ตถาคโต สตฺตานํ นานาธิมุตฺติกตํ ยถาภูตํ ปชานาติ อิทมฺปิ ตถาคตสฺส…เป …ฯ>
    text <ปุน จปรํ ตถาคโต ปรสตฺตานํ ปรปุคฺคลานํ อินฺทฺริยปโรปริยตฺตํ ยถาภูตํ ปชานาติฯ ยมฺปิ ตถาคโต ปรสตฺตานํ ปรปุคฺคลานํ อินฺทฺริยปโรปริยตฺตํ ยถาภูตํ ปชานาติ อิทมฺปิ ตถาคตสฺส…เป …ฯ>
    text <ปุน จปรํ ตถาคโต ฌานวิโมกฺขสมาธิสมาปตฺตีนํ สํกิเลสํ โวทานํ วุฏฺฐานํ ยถาภูตํ ปชานาติฯ ยมฺปิ ตถาคโต ฌานวิโมกฺขสมาธิสมาปตฺตีนํ สํกิเลสํ โวทานํ วุฏฺฐานํ ยถาภูตํ ปชานาติ อิทมฺปิ ตถาคตสฺส…เป …ฯ>
    text <ปุน จปรํ ตถาคโต อเนกวิหิตํ ปุพฺเพนิวาสํ อนุสฺสรติ เสยฺยถิทํ เอกมฺปิ ชาติํ ทฺเวปิ ชาติโย…เป … อิติ สาการํ สอุทฺเทสํ อเนกวิหิตํ ปุพฺเพนิวาสํ อนุสฺสรติฯ ยมฺปิ ตถาคโต อเนกวิหิตํ ปุพฺเพนิวาสํ อนุสฺสรติฯ เสยฺยถิทํ เอกมฺปิ ชาติํ ทฺเวปิ ชาติโย…เป … อิทมฺปิ ตถาคตสฺส…เป …ฯ>
    text <ปุน จปรํ ตถาคโต ทิพฺเพน จกฺขุนา วิสุทฺเธน อติกฺกนฺตมานุสเกน สตฺเต ปสฺสติ จวมาเน อุปปชฺชมาเน…เป … ยมฺปิ ตถาคโต ทิพฺเพน จกฺขุนา วิสุทฺเธน อติกฺกนฺตมานุสเกน สตฺเต ปสฺสติ จวมาเน อุปปชฺชมาเน…เป … อิทมฺปิ ตถาคตสฺส…เป …ฯ>
    text <ปุน จปรํ ตถาคโต อาสวานํ ขยา อนาสวํ เจโตวิมุตฺติํ ปญฺญาวิมุตฺติํ ทิฏฺเฐว ธมฺเม สยํ อภิญฺญา สจฺฉิกตฺวา อุปสมฺปชฺช วิหรติฯ ยมฺปิ ตถาคโต อาสวานํ ขยา อนาสวํ เจโตวิมุตฺติํ ปญฺญาวิมุตฺติํ ทิฏฺเฐว ธมฺเม สยํ อภิญฺญา สจฺฉิกตฺวา อุปสมฺปชฺช วิหรติ อิทมฺปิ ตถาคตสฺส ตถาคตพลํ โหติ ยํ พลํ อาคมฺม ตถาคโต อาสภํ ฐานํ ปฏิชานาติ ปริสาสุ สีหนาทํ นทติ พฺรหฺมจกฺกํ ปวตฺเตติฯ อิมานิ ทส ตถาคตพลานิฯ>
    text <๔๕>, <เกนฏฺเฐน สทฺธาพลํ เกนฏฺเฐน วีริยพลํ เกนฏฺเฐน สติพลํ เกนฏฺเฐน สมาธิพลํ เกนฏฺเฐน ปญฺญาพลํ เกนฏฺเฐน หิริพลํ เกนฏฺเฐน โอตฺตปฺปพลํ เกนฏฺเฐน ปฏิสงฺขานพลํ…เป … เกนฏฺเฐน ตถาคตพลํ>
    text <อสฺสทฺธิเย อกมฺปิยฏฺเฐน สทฺธาพลํฯ โกสชฺเช อกมฺปิยฏฺเฐน วีริยพลํฯ ปมาเท อกมฺปิยฏฺเฐน สติพลํฯ อุทฺธจฺเจ อกมฺปิยฏฺเฐน สมาธิพลํฯ อวิชฺชาย อกมฺปิยฏฺเฐน ปญฺญาพลํ ฯ หิรียติ ปาปเก อกุสเล ธมฺเมติ หิริพลํฯ โอตฺตปฺปติ ปาปเก อกุสเล ธมฺเมติ โอตฺตปฺปพลํฯ ญาเณน กิเลเส ปฏิสงฺขาตีติ ปฏิสงฺขานพลํฯ ตตฺถ ชาตา ธมฺมา เอกรสา โหนฺตีติ ภาวนาพลํฯ ตตฺถ นตฺถิ กิญฺจิ วชฺชนฺติ อนวชฺชพลํฯ เตน จิตฺตํ สงฺคณฺหาตีติ สงฺคหพลํฯ ตํ ตสฺส ขมตีติ ขนฺติพลํฯ เตน จิตฺตํ ปญฺญเปตีติ ปญฺญตฺติพลํฯ เตน จิตฺตํ นิชฺฌาเปตีติ นิชฺฌตฺติพลํฯ เตน จิตฺตํ วสํ วตฺเตตีติ อิสฺสริยพลํฯ เตน จิตฺตํ อธิฏฺฐาตีติ อธิฏฺฐานพลํฯ เตน จิตฺตํ เอกคฺคนฺติ สมถพลํฯ ตตฺถ ชาเต ธมฺเม อนุปสฺสตีติ วิปสฺสนาพลํฯ ตตฺถ สิกฺขตีติ เสขพลํฯ ตตฺถ สิกฺขิตตฺตา อเสขพลํฯ เตน อาสวา ขีณาติ ขีณาสวพลํฯ ตสฺส อิชฺฌตีติ อิทฺธิพลํฯ อปฺปเมยฺยฏฺเฐน ตถาคตพลนฺติฯ>
    stand <พลกถา นิฏฺฐิตาฯ>
  text <๑๐ สุญฺญกถา>
    text <๔๖>, <เอวํ เม สุตํ เอกํ สมยํ ภควา สาวตฺถิยํ วิหรติ เชตวเน อนาถปิณฺฑิกสฺส อาราเมฯ อถ โข อายสฺมา อานนฺโท เยน ภควา เตนุปสงฺกมิ อุปสงฺกมิตฺวา ภควนฺตํ อภิวาเทตฺวา เอกมนฺตํ นิสีทิฯ เอกมนฺตํ นิสินฺโน โข อายสฺมา อานนฺโท ภควนฺตํ เอตทโวจ>
    text <สุญฺโญ โลโก สุญฺโญ โลโกติ ภนฺเต วุจฺจติ ฯ กิตฺตาวตา นุ โข ภนฺเต สุญฺโญ โลโกติ วุจฺจตีติ ยสฺมา โข อานนฺท สุญฺญํ อตฺเตน วา อตฺตนิเยน วา ตสฺมา สุญฺโญ โลโกติ วุจฺจติฯ กิญฺจานนฺท สุญฺญํ อตฺเตน วา อตฺตนิเยน วา จกฺขุ โข อานนฺท สุญฺญํ อตฺเตน วา อตฺตนิเยน วาฯ รูปา สุญฺญา อตฺเตน วา อตฺตนิเยน วาฯ จกฺขุวิญฺญาณํ สุญฺญํ อตฺเตน วา อตฺตนิเยน วาฯ จกฺขุสมฺผสฺโส สุญฺโญ อตฺเตน วา อตฺตนิเยน วาฯ ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ สุญฺญํ อตฺเตน วา อตฺตนิเยน วาฯ>
    text <โสตํ สุญฺญํ…เป … สทฺทา สุญฺญา… ฆานํ สุญฺญํ… คนฺธา สุญฺญา… ชิวฺหา สุญฺญา… รสา สุญฺญา… กาโย สุญฺโญ… โผฏฺฐพฺพา สุญฺญา… มโน สุญฺโญ อตฺเตน วา อตฺตนิเยน วาฯ ธมฺมา สุญฺญา อตฺเตน วา อตฺตนิเยน วาฯ มโนวิญฺญาณํ สุญฺญํ อตฺเตน วา อตฺตนิเยน วาฯ มโนสมฺผสฺโส สุญฺโญ อตฺเตน วา อตฺตนิเยน วาฯ ยมฺปิทํ มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ สุญฺญํ อตฺเตน วา อตฺตนิเยน วาฯ ยสฺมา โข อานนฺท สุญฺญํ อตฺเตน วา อตฺตนิเยน วา ตสฺมา สุญฺโญ โลโกติ วุจฺจตีติฯ>
    text <๑ มาติกา>
      text <๔๗>, <สุญฺญสุญฺญํ สงฺขารสุญฺญํ วิปริณามสุญฺญํ อคฺคสุญฺญํ ลกฺขณสุญฺญํ วิกฺขมฺภนสุญฺญํ ตทงฺคสุญฺญํ สมุจฺเฉทสุญฺญํ ปฏิปฺปสฺสทฺธิสุญฺญํ นิสฺสรณสุญฺญํ อชฺฌตฺตสุญฺญํ พหิทฺธาสุญฺญํ ทุภโตสุญฺญํ สภาคสุญฺญํ วิสภาคสุญฺญํ เอสนาสุญฺญํ ปริคฺคหสุญฺญํ ปฏิลาภสุญฺญํ ปฏิเวธสุญฺญํ เอกตฺตสุญฺญํ นานตฺตสุญฺญํ ขนฺติสุญฺญํ อธิฏฺฐานสุญฺญํ ปริโยคาหณสุญฺญํ สมฺปชานสฺส ปวตฺตปริยาทานํ สพฺพสุญฺญตานํ ปรมตฺถสุญฺญํฯ>
    text <๒ นิทฺเทโส>
      text <๔๘>, <กตมํ สุญฺญสุญฺญํ จกฺขุ สุญฺญํ อตฺเตน วา อตฺตนิเยน วา นิจฺเจน วา ธุเวน วา สสฺสเตน วา อวิปริณามธมฺเมน วาฯ โสตํ สุญฺญํ…เป … ฆานํ สุญฺญํ… ชิวฺหา สุญฺญา… กาโย สุญฺโญ… มโน สุญฺโญ อตฺเตน วา อตฺตนิเยน วา นิจฺเจน วา ธุเวน วา สสฺสเตน วา อวิปริณามธมฺเมน วาฯ อิทํ สุญฺญสุญฺญํฯ>
      text <กตมํ สงฺขารสุญฺญํ ตโย สงฺขารา ปุญฺญาภิสงฺขาโร อปุญฺญาภิสงฺขาโร อาเนญฺชาภิสงฺขาโรฯ ปุญฺญาภิสงฺขาโร อปุญฺญาภิสงฺขาเรน จ อาเนญฺชาภิสงฺขาเรน จ สุญฺโญฯ อปุญฺญาภิสงฺขาโร ปุญฺญาภิสงฺขาเรน จ อาเนญฺชาภิสงฺขาเรน จ สุญฺโญฯ อาเนญฺชาภิสงฺขาโร ปุญฺญาภิสงฺขาเรน จ อปุญฺญาภิสงฺขาเรน จ สุญฺโญฯ อิเม ตโย สงฺขาราฯ>
      text <อปเรปิ ตโย สงฺขารา กายสงฺขาโร วจีสงฺขาโร จิตฺตสงฺขาโรฯ กายสงฺขาโร วจีสงฺขาเรน จ จิตฺตสงฺขาเรน จ สุญฺโญฯ วจีสงฺขาโร กายสงฺขาเรน จ จิตฺตสงฺขาเรน จ สุญฺโญฯ จิตฺตสงฺขาโร กายสงฺขาเรน จ วจีสงฺขาเรน จ สุญฺโญฯ อิเม ตโย สงฺขาราฯ>
      text <อปเรปิ ตโย สงฺขารา อตีตา สงฺขารา อนาคตา สงฺขารา ปจฺจุปฺปนฺนา สงฺขาราฯ อตีตา สงฺขารา อนาคเตหิ จ ปจฺจุปฺปนฺเนหิ จ สงฺขาเรหิ สุญฺญาฯ อนาคตา สงฺขารา อตีเตหิ จ ปจฺจุปฺปนฺเนหิ จ สงฺขาเรหิ สุญฺญา ปจฺจุปฺปนฺนา สงฺขารา อตีเตหิ จ อนาคเตหิ จ สงฺขาเรหิ สุญฺญาฯ อิเม ตโย สงฺขารา อิทํ สงฺขารสุญฺญํฯ>
      text <กตมํ วิปริณามสุญฺญํ ชาตํ รูปํ สภาเวน สุญฺญํฯ วิคตํ รูปํ วิปริณตญฺเจว สุญฺญญฺจฯ ชาตา เวทนา สภาเวน สุญฺญาฯ วิคตา เวทนา วิปริณตา เจว สุญฺญา จ …เป … ชาตา สญฺญา… ชาตา สงฺขารา… ชาตํ วิญฺญาณํ… ชาตํ จกฺขุ…เป … ชาโต ภโว สภาเวน สุญฺโญฯ วิคโต ภโว วิปริณโต เจว สุญฺโญ จฯ อิทํ วิปริณามสุญฺญํฯ>
      text <กตมํ อคฺคสุญฺญํ อคฺคเมตํ ปทํ เสฏฺฐเมตํ ปทํ วิสิฏฺฐเมตํ ปทํ ยทิทํ สพฺพสงฺขารสมโถ สพฺพูปธิปฏินิสฺสคฺโค ตณฺหกฺขโย วิราโค นิโรโธ นิพฺพานํฯ อิทํ อคฺคสุญฺญํฯ>
      text <กตมํ ลกฺขณสุญฺญํ ทฺเว ลกฺขณานิ พาลลกฺขณญฺจ ปณฺฑิตลกฺขณญฺจฯ พาลลกฺขณํ ปณฺฑิตลกฺขเณน สุญฺญํฯ ปณฺฑิตลกฺขณํ พาลลกฺขเณน สุญฺญํฯ ตีณิ ลกฺขณานิ อุปฺปาทลกฺขณํ วยลกฺขณํ ฐิตญฺญถตฺตลกฺขณํฯ อุปฺปาทลกฺขณํ วยลกฺขเณน จ ฐิตญฺญถตฺตลกฺขเณน จ สุญฺญํฯ วยลกฺขณํ อุปฺปาทลกฺขเณน จ ฐิตญฺญถตฺตลกฺขเณน จ สุญฺญํ ฐิตญฺญถตฺตลกฺขณํ อุปฺปาทลกฺขเณน จ วยลกฺขเณน จ สุญฺญํฯ>
      text <รูปสฺส อุปฺปาทลกฺขณํ วยลกฺขเณน จ ฐิตญฺญถตฺตลกฺขเณน จ สุญฺญํฯ รูปสฺส วยลกฺขณํ อุปฺปาทลกฺขเณน จ ฐิตญฺญถตฺตลกฺขเณน จ สุญฺญํฯ รูปสฺส ฐิตญฺญถตฺตลกฺขณํ อุปฺปาทลกฺขเณน จ วยลกฺขเณน จ สุญฺญํฯ เวทนาย…เป … สญฺญาย… สงฺขารานํ… วิญฺญาณสฺส… จกฺขุสฺส… ชรามรณสฺส อุปฺปาทลกฺขณํ วยลกฺขเณน จ ฐิตญฺญถตฺตลกฺขเณน จ สุญฺญํฯ ชรามรณสฺส วยลกฺขณํ อุปฺปาทลกฺขเณน จ ฐิตญฺญถตฺตลกฺขเณน จ สุญฺญํฯ ชรามรณสฺส ฐิตญฺญถตฺตลกฺขณํ อุปฺปาทลกฺขเณน จ วยลกฺขเณน จ สุญฺญํฯ อิทํ ลกฺขณสุญฺญํฯ>
      text <กตมํ วิกฺขมฺภนสุญฺญํ เนกฺขมฺเมน กามจฺฉนฺโท วิกฺขมฺภิโต เจว สุญฺโญ จฯ อพฺยาปาเทน พฺยาปาโท วิกฺขมฺภิโต เจว สุญฺโญ จฯ อาโลกสญฺญาย ถินมิทฺธํ วิกฺขมฺภิตญฺเจว สุญฺญญฺจฯ อวิกฺเขเปน อุทฺธจฺจํ วิกฺขมฺภิตญฺเจว สุญฺญญฺจฯ ธมฺมววตฺถาเนน วิจิกิจฺฉา วิกฺขมฺภิตา เจว สุญฺญา จฯ ญาเณน อวิชฺชา วิกฺขมฺภิตา เจว สุญฺญา จฯ ปาโมชฺเชน อรติ วิกฺขมฺภิตา เจว สุญฺญา จฯ ปฐเมน ฌาเนน นีวรณา วิกฺขมฺภิตา เจว สุญฺญา จ…เป … อรหตฺตมคฺเคน สพฺพกิเลสา วิกฺขมฺภิตา เจว สุญฺญา จฯ อิทํ วิกฺขมฺภนสุญฺญํฯ>
      text <กตมํ ตทงฺคสุญฺญํ เนกฺขมฺเมน กามจฺฉนฺโท ตทงฺคสุญฺโญฯ อพฺยาปาเทน พฺยาปาโท ตทงฺคสุญฺโญฯ อาโลกสญฺญาย ถินมิทฺธํ ตทงฺคสุญฺญํฯ อวิกฺเขเปน อุทฺธจฺจํ ตทงฺคสุญฺญํฯ ธมฺมววตฺถาเนน วิจิกิจฺฉา ตทงฺคสุญฺญาฯ ญาเณน อวิชฺชา ตทงฺคสุญฺญาฯ ปาโมชฺเชน อรติ ตทงฺคสุญฺญาฯ ปฐเมน ฌาเนน นีวรณา ตทงฺคสุญฺญา…เป … วิวฏฺฏนานุปสฺสนาย สญฺโญคาภินิเวโส ตทงฺคสุญฺโญฯ อิทํ ตทงฺคสุญฺญํฯ>
      text <กตมํ สมุจฺเฉทสุญฺญํ เนกฺขมฺเมน กามจฺฉนฺโท สมุจฺฉินฺโน เจว สุญฺโญ จฯ อพฺยาปาเทน พฺยาปาโท สมุจฺฉินฺโน เจว สุญฺโญ จฯ อาโลกสญฺญาย ถินมิทฺธํ สมุจฺฉินฺนญฺเจว สุญฺญญฺจฯ อวิกฺเขเปน อุทฺธจฺจํ สมุจฺฉินฺนญฺเจว สุญฺญญฺจฯ ธมฺมววตฺถาเนน วิจิกิจฺฉา สมุจฺฉินฺนา เจว สุญฺญา จฯ ญาเณน อวิชฺชา สมุจฺฉินฺนา เจว สุญฺญา จฯ ปาโมชฺเชน อรติ สมุจฺฉินฺนา เจว สุญฺญา จฯ ปฐเมน ฌาเนน นีวรณา สมุจฺฉินฺนา เจว สุญฺญา จ…เป … อรหตฺตมคฺเคน สพฺพกิเลสา สมุจฺฉินฺนา เจว สุญฺญา จฯ อิทํ สมุจฺเฉทสุญฺญํฯ>
      text <กตมํ ปฏิปฺปสฺสทฺธิสุญฺญํ เนกฺขมฺเมน กามจฺฉนฺโท ปฏิปฺปสฺสทฺโธ เจว สุญฺโญ จฯ อพฺยาปาเทน พฺยาปาโท ปฏิปฺปสฺสทฺโธ เจว สุญฺโญ จฯ อาโลกสญฺญาย ถินมิทฺธํ ปฏิปฺปสฺสทฺธญฺเจว สุญฺญญฺจฯ อวิกฺเขเปน อุทฺธจฺจํ ปฏิปฺปสฺสทฺธญฺเจว สุญฺญญฺจ ฯ ธมฺมววตฺถาเนน วิจิกิจฺฉา ปฏิปฺปสฺสทฺธา เจว สุญฺญา จฯ ญาเณน อวิชฺชา ปฏิปฺปสฺสทฺธา เจว สุญฺญา จฯ ปาโมชฺเชน อรติ ปฏิปฺปสฺสทฺธา เจว สุญฺญา จฯ ปฐเมน ฌาเนน นีวรณา ปฏิปฺปสฺสทฺธา เจว สุญฺญา จ…เป … อรหตฺตมคฺเคน สพฺพกิเลสา ปฏิปฺปสฺสทฺธา เจว สุญฺญา จฯ อิทํ ปฏิปฺปสฺสทฺธิสุญฺญํฯ>
      text <กตมํ นิสฺสรณสุญฺญํ เนกฺขมฺเมน กามจฺฉนฺโท นิสฺสโฏ เจว สุญฺโญ จฯ อพฺยาปาเทน พฺยาปาโท นิสฺสโฏ เจว สุญฺโญ จฯ อาโลกสญฺญาย ถินมิทฺธํ นิสฺสฏญฺเจว สุญฺญญฺจฯ อวิกฺเขเปน อุทฺธจฺจํ นิสฺสฏญฺเจว สุญฺญญฺจฯ ธมฺมววตฺถาเนน วิจิกิจฺฉา นิสฺสฏา เจว สุญฺญา จฯ ญาเณน อวิชฺชา นิสฺสฏา เจว สุญฺญา จฯ ปาโมชฺเชน อรติ นิสฺสฏา เจว สุญฺญา จฯ ปฐเมน ฌาเนน นีวรณา นิสฺสฏา เจว สุญฺญา จ …เป … อรหตฺตมคฺเคน สพฺพกิเลสา นิสฺสฏา เจว สุญฺญา จฯ อิทํ นิสฺสรณสุญฺญํฯ>
      text <กตมํ อชฺฌตฺตสุญฺญํ อชฺฌตฺตํ จกฺขุํ สุญฺญํ อตฺเตน วา อตฺตนิเยน วา นิจฺเจน วา ธุเวน วา สสฺสเตน วา อวิปริณามธมฺเมน วาฯ อชฺฌตฺตํ โสตํ สุญฺญํ… อชฺฌตฺตํ ฆานํ สุญฺญํ… อชฺฌตฺตํ ชิวฺหา สุญฺญา… อชฺฌตฺตํ กาโย สุญฺโญ… อชฺฌตฺตํ มโน สุญฺโญ อตฺเตน วา อตฺตนิเยน วา นิจฺเจน วา ธุเวน วา สสฺสเตน วา อวิปริณามธมฺเมน วาฯ อิทํ อชฺฌตฺตสุญฺญํฯ>
      text <กตมํ พหิทฺธาสุญฺญํ พหิทฺธา รูปา สุญฺญา…เป … พหิทฺธา ธมฺมา สุญฺญา อตฺเตน วา อตฺตนิเยน วา นิจฺเจน วา ธุเวน วา สสฺสเตน วา อวิปริณามธมฺเมน วาฯ อิทํ พหิทฺธาสุญฺญํฯ>
      text <กตมํ ทุภโตสุญฺญํ ยญฺจ อชฺฌตฺตํ จกฺขุ เย จ พหิทฺธา รูปา อุภยเมตํ สุญฺญํ อตฺเตน วา อตฺตนิเยน วา นิจฺเจน วา ธุเวน วา สสฺสเตน วา อวิปริณามธมฺเมน วาฯ ยญฺจ อชฺฌตฺตํ โสตํ เย จ พหิทฺธา สทฺทา…เป … ยญฺจ อชฺฌตฺตํ ฆานํ เย จ พหิทฺธา คนฺธา… ยา จ อชฺฌตฺตํ ชิวฺหา เย จ พหิทฺธา รสา… โย จ อชฺฌตฺตํ กาโย เย จ พหิทฺธา โผฏฺฐพฺพา… โย จ อชฺฌตฺตํ มโน เย จ พหิทฺธา ธมฺมา อุภยเมตํ สุญฺญํ อตฺเตน วา อตฺตนิเยน วา นิจฺเจน วา ธุเวน วา สสฺสเตน วา อวิปริณามธมฺเมน วาฯ อิทํ ทุภโตสุญฺญํฯ>
      text <กตมํ สภาคสุญฺญํ ฉ อชฺฌตฺติกานิ อายตนานิ สภาคานิ เจว สุญฺญานิ จฯ ฉ พาหิรานิ อายตนานิ สภาคานิ เจว สุญฺญานิ จฯ ฉ วิญฺญาณกายา สภาคา เจว สุญฺญา จฯ ฉ ผสฺสกายา สภาคา เจว สุญฺญา จฯ ฉ เวทนากายา สภาคา เจว สุญฺญา จฯ ฉ สญฺญากายา สภาคา เจว สุญฺญา จฯ ฉ เจตนากายา สภาคา เจว สุญฺญา จฯ อิทํ สภาคสุญฺญํฯ>
      text <กตมํ วิสภาคสุญฺญํ ฉ อชฺฌตฺติกานิ อายตนานิ ฉหิ พาหิเรหิ อายตเนหิ วิสภาคานิ เจว สุญฺญานิ จฯ ฉ พาหิรานิ อายตนานิ ฉหิ วิญฺญาณกาเยหิ วิสภาคานิ เจว สุญฺญานิ จฯ ฉ วิญฺญาณกายา ฉหิ ผสฺสกาเยหิ วิสภาคา เจว สุญฺญา จฯ ฉ ผสฺสกายา ฉหิ เวทนากาเยหิ วิสภาคา เจว สุญฺญา จฯ ฉ เวทนากายา ฉหิ สญฺญากาเยหิ วิสภาคา เจว สุญฺญา จฯ ฉ สญฺญากายา ฉหิ เจตนากาเยหิ วิสภาคา เจว สุญฺญา จฯ อิทํ วิสภาคสุญฺญํฯ>
      text <กตมํ เอสนาสุญฺญํ เนกฺขมฺเมสนา กามจฺฉนฺเทน สุญฺญาฯ อพฺยาปาเทสนา พฺยาปาเทน สุญฺญาฯ อาโลกสญฺเญสนา ถินมิทฺเธน สุญฺญาฯ อวิกฺเขเปสนา อุทฺธจฺเจน สุญฺญาฯ ธมฺมววตฺถาเนสนา วิจิกิจฺฉาย สุญฺญาฯ ญาเณสนา อวิชฺชาย สุญฺญาฯ ปาโมชฺเชสนา อรติยา สุญฺญาฯ ปฐมชฺฌาเนสนา นีวรเณหิ สุญฺญา…เป … อรหตฺตมคฺเคสนา สพฺพกิเลเสหิ สุญฺญาฯ อิทํ เอสนาสุญฺญํฯ>
      text <กตมํ ปริคฺคหสุญฺญํ เนกฺขมฺมปริคฺคโห กามจฺฉนฺเทน สุญฺโญฯ อพฺยาปาทปริคฺคโห พฺยาปาเทน สุญฺโญฯ อาโลกสญฺญาปริคฺคโห ถินมิทฺเธน สุญฺโญฯ อวิกฺเขปปริคฺคโห อุทฺธจฺเจน สุญฺโญ ฯ ธมฺมววตฺถานปริคฺคโห วิจิกิจฺฉาย สุญฺโญฯ ญาณปริคฺคโห อวิชฺชาย สุญฺโญฯ ปาโมชฺชปริคฺคโห อรติยา สุญฺโญฯ ปฐมชฺฌานปริคฺคโห นีวรเณหิ สุญฺโญ…เป … อรหตฺตมคฺคปริคฺคโห สพฺพกิเลเสหิ สุญฺโญฯ อิทํ ปริคฺคหสุญฺญํฯ>
      text <กตมํ ปฏิลาภสุญฺญํ เนกฺขมฺมปฏิลาโภ กามจฺฉนฺเทน สุญฺโญฯ อพฺยาปาทปฏิลาโภ พฺยาปาเทน สุญฺโญฯ อาโลกสญฺญาปฏิลาโภ ถินมิทฺเธน สุญฺโญฯ อวิกฺเขปปฏิลาโภ อุทฺธจฺเจน สุญฺโญฯ ธมฺมววตฺถานปฏิลาโภ วิจิกิจฺฉาย สุญฺโญฯ ญาณปฏิลาโภ อวิชฺชาย สุญฺโญฯ ปาโมชฺชปฏิลาโภ อรติยา สุญฺโญฯ ปฐมชฺฌานปฏิลาโภ นีวรเณหิ สุญฺโญ…เป … อรหตฺตมคฺคปฏิลาโภ สพฺพกิเลเสหิ สุญฺโญฯ อิทํ ปฏิลาภสุญฺญํฯ>
      text <กตมํ ปฏิเวธสุญฺญํ เนกฺขมฺมปฺปฏิเวโธ กามจฺฉนฺเทน สุญฺโญฯ อพฺยาปาทปฺปฏิเวโธ พฺยาปาเทน สุญฺโญฯ อาโลกสญฺญาปฺปฏิเวโธ ถินมิทฺเธน สุญฺโญฯ อวิกฺเขปปฺปฏิเวโธ อุทฺธจฺเจน สุญฺโญฯ ธมฺมววตฺถานปฺปฏิเวโธ วิจิกิจฺฉาย สุญฺโญฯ ญาณปฺปฏิเวโธ อวิชฺชาย สุญฺโญฯ ปาโมชฺชปฺปฏิเวโธ อรติยา สุญฺโญฯ ปฐมชฺฌานปฺปฏิเวโธ นีวรเณหิ สุญฺโญ…เป … อรหตฺตมคฺคปฺปฏิเวโธ สพฺพกิเลเสหิ สุญฺโญฯ อิทํ ปฏิเวธสุญฺญํฯ>
      text <กตมํ เอกตฺตสุญฺญํ นานตฺตสุญฺญํ กามจฺฉนฺโท นานตฺตํ เนกฺขมฺมํ เอกตฺตํฯ เนกฺขมฺเมกตฺตํ เจตยโต กามจฺฉนฺเทน สุญฺญํฯ พฺยาปาโท นานตฺตํ อพฺยาปาโท เอกตฺตํฯ อพฺยาปาเทกตฺตํ เจตยโต พฺยาปาเทน สุญฺญํฯ ถินมิทฺธํ นานตฺตํ อาโลกสญฺญา เอกตฺตํฯ อาโลกสญฺเญกตฺตํ เจตยโต ถินมิทฺเธน สุญฺญํฯ อุทฺธจฺจํ นานตฺตํ อวิกฺเขโป เอกตฺตํฯ อวิกฺเขเปกตฺตํ เจตยโต อุทฺธจฺเจน สุญฺญํฯ วิจิกิจฺฉา นานตฺตํ ธมฺมววตฺถานํ เอกตฺตํฯ ธมฺมววตฺถาเนกตฺตํ เจตยโต วิจิกิจฺฉาย สุญฺญํฯ อวิชฺชา นานตฺตํ ญาณํ เอกตฺตํฯ ญาเณกตฺตํ เจตยโต อวิชฺชาย สุญฺญํฯ อรติ นานตฺตํ ปาโมชฺชํ เอกตฺตํฯ ปาโมชฺเชกตฺตํ เจตยโต อรติยา สุญฺญํฯ นีวรณา นานตฺตํ ปฐมชฺฌานํ เอกตฺตํฯ ปฐมชฺฌาเนกตฺตํ เจตยโต นีวรเณหิ สุญฺญํ…เป … สพฺพกิเลสา นานตฺตํ อรหตฺตมคฺโค เอกตฺตํฯ อรหตฺตมคฺเคกตฺตํ เจตยโต สพฺพกิเลเสหิ สุญฺญํฯ อิทํ เอกตฺตสุญฺญํ นานตฺตสุญฺญํฯ>
      text <กตมํ ขนฺติสุญฺญํ เนกฺขมฺมขนฺติ กามจฺฉนฺเทน สุญฺญาฯ อพฺยาปาทขนฺติ พฺยาปาเทน สุญฺญาฯ อาโลกสญฺญาขนฺติ ถินมิทฺเธน สุญฺญาฯ อวิกฺเขปขนฺติ อุทฺธจฺเจน สุญฺญาฯ ธมฺมววตฺถานขนฺติ วิจิกิจฺฉาย สุญฺญาฯ ญาณขนฺติ อวิชฺชาย สุญฺญาฯ ปาโมชฺชขนฺติ อรติยา สุญฺญาฯ ปฐมชฺฌานขนฺติ นีวรเณหิ สุญฺญา…เป … อรหตฺตมคฺคขนฺติ สพฺพกิเลเสหิ สุญฺญาฯ อิทํ ขนฺติสุญฺญํฯ>
      text <กตมํ อธิฏฺฐานสุญฺญํ เนกฺขมฺมาธิฏฺฐานํ กามจฺฉนฺเทน สุญฺญํฯ อพฺยาปาทาธิฏฺฐานํ พฺยาปาเทน สุญฺญํฯ อาโลกสญฺญาธิฏฺฐานํ ถินมิทฺเธน สุญฺญํฯ อวิกฺเขปาธิฏฺฐานํ อุทฺธจฺเจน สุญฺญํฯ ธมฺมววตฺถานาธิฏฺฐานํ วิจิกิจฺฉาย สุญฺญํฯ ญาณาธิฏฺฐานํ อวิชฺชาย สุญฺญํฯ ปาโมชฺชาธิฏฺฐานํ อรติยา สุญฺญํฯ ปฐมชฺฌานาธิฏฺฐานํ นีวรเณหิ สุญฺญํ…เป … อรหตฺตมคฺคาธิฏฺฐานํ สพฺพกิเลเสหิ สุญฺญํฯ อิทํ อธิฏฺฐานสุญฺญํฯ>
      text <กตมํ ปริโยคาหณสุญฺญํ เนกฺขมฺมปริโยคาหณํ กามจฺฉนฺเทน สุญฺญํฯ อพฺยาปาทปริโยคาหณํ พฺยาปาเทน สุญฺญํฯ อาโลกสญฺญาปริโยคาหณํ ถินมิทฺเธน สุญฺญํฯ อวิกฺเขปปริโยคาหณํ อุทฺธจฺเจน สุญฺญํฯ ธมฺมววตฺถานปริโยคาหณํ วิจิกิจฺฉาย สุญฺญํฯ ญาณปริโยคาหณํ อวิชฺชาย สุญฺญํฯ ปาโมชฺชปริโยคาหณํ อรติยา สุญฺญํฯ ปฐมชฺฌานปริโยคาหณํ นีวรเณหิ สุญฺญํ…เป … อรหตฺตมคฺคปริโยคาหณํ สพฺพกิเลเสหิ สุญฺญํฯ อิทํ ปริโยคาหณสุญฺญํฯ>
      text <กตมํ สมฺปชานสฺส ปวตฺตปริยาทานํ สพฺพสุญฺญตานํ ปรมตฺถสุญฺญํ อิธ สมฺปชาโน เนกฺขมฺเมน กามจฺฉนฺทสฺส ปวตฺตํ ปริยาทิยติ อพฺยาปาเทน พฺยาปาทสฺส ปวตฺตํ ปริยาทิยติ อาโลกสญฺญาย ถินมิทฺธสฺส ปวตฺตํ ปริยาทิยติ อวิกฺเขเปน อุทฺธจฺจสฺส ปวตฺตํ ปริยาทิยติ ธมฺมววตฺถาเนน วิจิกิจฺฉาย ปวตฺตํ ปริยาทิยติ ญาเณน อวิชฺชาย ปวตฺตํ ปริยาทิยติ ปาโมชฺเชน อรติยา ปวตฺตํ ปริยาทิยติ ปฐเมน ฌาเนน นีวรณานํ ปวตฺตํ ปริยาทิยติ…เป … อรหตฺตมคฺเคน สพฺพกิเลสานํ ปวตฺตํ ปริยาทิยติฯ อถ วา ปน สมฺปชานสฺส อนุปาทิเสสาย นิพฺพานธาตุยา ปรินิพฺพายนฺตสฺส อิทํ เจว จกฺขุปวตฺตํ ปริยาทิยติ อญฺญญฺจ จกฺขุปวตฺตํ น อุปฺปชฺชติฯ อิทญฺเจว โสตปวตฺตํ…เป … ฆานปวตฺตํ… ชิวฺหาปวตฺตํ… กายปวตฺตํ… มโนปวตฺตํ ปริยาทิยติ อญฺญญฺจ มโนปวตฺตํ น อุปฺปชฺชติฯ อิทํ สมฺปชานสฺส ปวตฺตปริยาทานํ สพฺพสุญฺญตานํ ปรมตฺถสุญฺญนฺติฯ>
      stand <สุญฺญกถา นิฏฺฐิตาฯ>
      stand <ยุคนทฺธวคฺโค ทุติโยฯ>
      text <ตสฺสุทฺทานํ>
      stand <เอส นิกายธเรหิ ฐปิโต อสโม ทุติโย ปวโร>
      text <วรวคฺโคติฯ>
