text <๔ ปฏินิทฺเทสวาโร>
  text <๑ เทสนาหารวิภงฺโค>
    text <๕>, <ตตฺถ กตโม เทสนาหาโร อสฺสาทาทีนวตาติ คาถา อยํ เทสนาหาโรฯ กิํ เทสยติ อสฺสาทํ อาทีนวํ นิสฺสรณํ ผลํ อุปายํ อาณตฺติํฯ ธมฺมํ โว ภิกฺขเว เทเสสฺสามิ อาทิกลฺยาณํ มชฺเฌกลฺยาณํ ปริโยสานกลฺยาณํ สาตฺถํ สพฺยญฺชนํ เกวลปริปุณฺณํ ปริสุทฺธํ พฺรหฺมจริยํ ปกาเสสฺสามีติฯ>
    text <ตตฺถ กตโม อสฺสาโท>
    block
      text <กามํ กามยมานสฺส ตสฺส เจตํ สมิชฺฌติ>
      text <อทฺธา ปีติมโน โหติ ลทฺธา มจฺโจ ยทิจฺฉตีติฯ>
      text <ตสฺส เจ กามยานสฺส ฉนฺทชาตสฺส ชนฺตุโน>
      text <เต กามา ปริหายนฺติ สลฺลวิทฺโธว รุปฺปตีติฯ>
      text <โย กาเม ปริวชฺเชติ สปฺปสฺเสว ปทา สิโร>
      text <โสมํ วิสตฺติกํ โลเก สโต สมติวตฺตตีติฯ>
      text <เขตฺตํ วตฺถุํ หิรญฺญํ วา ควาสฺสํ ทาสโปริสํ>
      text <ถิโย พนฺธู ปุถู กาเม โย นโร อนุคิชฺฌตีติฯ>
      text <อพลา นํ พลียนฺติ มทฺทนฺเต นํ ปริสฺสยา>
      text <ตโต นํ ทุกฺขมนฺเวติ นาวํ ภินฺนมิโวทกนฺติฯ>
      text <ตสฺมา ชนฺตุ สทา สโต กามานิ ปริวชฺชเย>
      text <เต ปหาย ตเร โอฆํ นาวํ สิตฺวาว ปารคูติฯ>
      text <ธมฺโม หเว รกฺขติ ธมฺมจาริํ ฉตฺตํ มหนฺตํ ยถ วสฺสกาเล>
      text <เอสานิสํโส ธมฺเม สุจิณฺเณ น ทุคฺคติํ คจฺฉติ ธมฺมจารีติฯ>
      text <สพฺเพ สงฺขารา อนิจฺจาติ…เป …>
      text <สพฺเพ สงฺขารา ทุกฺขาติ…เป …>
      text <สพฺเพ ธมฺมา อนตฺตาติ ยทา ปญฺญาย ปสฺสติ>
      text <อถ นิพฺพินฺทติ ทุกฺเข เอส มคฺโค วิสุทฺธิยาติฯ>
      text <จกฺขุมา วิสมานีว วิชฺชมาเน ปรกฺกเม>
      text <ปณฺฑิโต ชีวโลกสฺมิํ ปาปานิ ปริวชฺชเยติฯ>
      text <สุญฺญโต โลกํ อเวกฺขสฺสุ>
      text <โมฆราชาติ อาณตฺติ สทา สโตติ อุปาโย>
      text <อตฺตานุทิฏฺฐิํ อูหจฺจ เอวํ มจฺจุตโร สิยาฯ>
      text <อสฺสาทาทีนวตา นิสฺสรณมฺปิ จ ผลํ อุปาโย จ>
      text <อาณตฺตี จ ภควโต โยคีนํ เทสนาหาโรติฯ>
      text <เกนสฺสุ นิวุโต โลโก อิจฺจายสฺมา อชิโต>
      text <เกนสฺสุ นปฺปกาสติ>
      text <กิสฺสาภิเลปนํ พฺรูสิ กิํ สุ ตสฺส มหพฺภยนฺติฯ>
      text <อวิชฺชาย นิวุโต โลโก อชิตาติ ภควา>
      text <วิวิจฺฉา ปมาทา นปฺปกาสติ>
      text <ชปฺปาภิเลปนํ พฺรูมิ ทุกฺขมสฺส มหพฺภยนฺติฯ>
      text <ทูเร สนฺโต ปกาสนฺติ หิมวนฺโตว ปพฺพโต>
      text <อสนฺเตตฺถ น ทิสฺสนฺติ รตฺติํ ขิตฺตา ยถา สรา>
      text <เต คุเณหิ ปกาสนฺติ กิตฺติยา จ ยเสน จาติฯ>
      text <รตฺโต อตฺถํ น ชานาติ รตฺโต ธมฺมํ น ปสฺสติ>
      text <อนฺธนฺตมํ ตทา โหติ ยํ ราโค สหเต นรนฺติฯ>
      text <สวนฺติ สพฺพธิ โสตา อิจฺจายสฺมา อชิโต>
      text <โสตานํ กิํ นิวารณํ>
      text <โสตานํ สํวรํ พฺรูหิ เกน โสตา ปิธียเร ฯ>
      text <ยานิ โสตานิ โลกสฺมิํ อชิตาติ ภควา>
      text <สติ เตสํ นิวารณํ>
      text <โสตานํ สํวรํ พฺรูมิ ปญฺญาเยเต ปิธียเรติฯ>
      text <ปญฺญา เจว สติ จ อิจฺจายสฺมา อชิโต>
      text <นามรูปญฺจ มาริส>
      text <เอตํ เม ปุฏฺโฐ ปพฺรูหิ กตฺเถตํ อุปรุชฺฌตีติฯ>
      text <ยเมตํ ปญฺหํ อปุจฺฉิ อชิต ตํ วทามิ เต>
      text <ยตฺถ นามญฺจ รูปญฺจ อเสสํ อุปรุชฺฌติ>
      text <วิญฺญาณสฺส นิโรเธน เอตฺเถตํ อุปรุชฺฌตีติฯ>
      text <ปญฺญา เจว สติ จ นามรูปญฺจ มาริส>
      text <เอตํ เม ปุฏฺโฐ ปพฺรูหิ กตฺเถตํ อุปรุชฺฌตีติฯ>
      text <ยถา ปุเร ตถา ปจฺฉา ยถา ปจฺฉา ตถา ปุเร>
      text <ยถา ทิวา ตถา รตฺติํ ยถา รตฺติํ ตถา ทิวาฯ>
      text <ยเมตํ ปญฺหํ อปุจฺฉิ อชิต ตํ วทามิ เต>
      text <ยตฺถ นามญฺจ รูปญฺจ อเสสํ อุปรุชฺฌติ>
      text <วิญฺญาณสฺส นิโรเธน เอตฺเถตํ อุปรุชฺฌตีติฯ>
      text <เย จ สงฺขาตธมฺมาเส อิจฺจายสฺมา อชิโต>
      text <เย จ เสกฺขา ปุถู อิธ>
      text <เตสํ เม นิปโก อิริยํ ปุฏฺโฐ ปพฺรูหิ มาริสาติฯ>
      text <กาเมสุ นาภิคิชฺเฌยฺย อชิตาติ ภควา>
      text <มนสานาวิโล สิยา>
      text <กุสโล สพฺพธมฺมานํ สโต ภิกฺขุ ปริพฺพเชติฯ>
      text <กาเมสุ นาภิคิชฺเฌยฺย อชิตาติ ภควา>
      text <มนสานาวิโล สิยา>
      text <กุสโล สพฺพธมฺมานํ สโต ภิกฺขุ ปริพฺพเชติฯ>
      text <เกนสฺสุพฺภาหโต โลโก เกนสฺสุ ปริวาริโต>
      text <เกน สลฺเลน โอติณฺโณ กิสฺส ธูปายิโต สทาติฯ>
      text <มจฺจุนาพฺภาหโต โลโก ชราย ปริวาริโต>
      text <ตณฺหาสลฺเลน โอติณฺโณ อิจฺฉาธูปายิโต สทาติฯ>
      text <อาสา จ ปิหา อภินนฺทนา จ อเนกธาตูสุ สรา ปติฏฺฐิตา>
      text <อญฺญาณมูลปฺปภวา ปชปฺปิตา สพฺพา มยา พฺยนฺติกตา สมูลกาติ ฯ>
      text <เยสญฺจ สุสมารทฺธา นิจฺจํ กายคตาสติ>
      text <อกิจฺจํ เต น เสวนฺติ กิจฺเจ สาตจฺจการิโนฯ>
      text <ธมฺโม หเว รกฺขติ ธมฺมจาริํ ฉตฺตํ มหนฺตํ ยถ วสฺสกาเล>
      text <เอสานิสํโส ธมฺเม สุจิณฺเณ น ทุคฺคติํ คจฺฉติ ธมฺมจารีติฯ>
      text <โจโร ยถา สนฺธิมุเข คหีโต สกมฺมุนา หญฺญติ พชฺฌเต จ>
      text <เอวํ อยํ เปจฺจ ปชา ปรตฺถ สกมฺมุนา หญฺญติ พชฺฌเต จาติฯ>
      text <สุขกามานิ ภูตานิ โย ทณฺเฑน วิหิํสติ>
      text <อตฺตโน สุขเมสาโน เปจฺจ โส น ลภเต สุขนฺติฯ>
      text <มิทฺธี ยทา โหติ มหคฺฆโส จ นิทฺทายิตา สมฺปริวตฺตสายี>
      text <มหาวราโหว นิวาปปุฏฺโฐ ปุนปฺปุนํ คพฺภมุเปติ มนฺโทติฯ>
      text <อปฺปมาโท อมตปทํ ปมาโท มจฺจุโน ปทํ>
      text <อปฺปมตฺตา น มียนฺติ เย ปมตฺตา ยถา มตาติฯ>
      text <นนฺทติ ปุตฺเตหิ ปุตฺติมา โคมา โคหิ ตเถว นนฺทติ>
      text <อุปธี หิ นรสฺส นนฺทนา น หิ โส นนฺทติ โย นิรูปธีติฯ>
      text <โสจติ ปุตฺเตหิ ปุตฺติมา โคปิโก โคหิ ตเถว โสจติ>
      text <อุปธี หิ นรสฺส โสจนา น หิ โส โสจติ โย นิรูปธีติฯ>
      text <สเจปิ เกวลํ สพฺพํ คิชฺฌกูฏํ จเลสฺสสิ>
      text <เนว สมฺมาวิมุตฺตานํ พุทฺธานํ อตฺถิ อิญฺชิตํฯ>
      text <นภํ ผเลยฺยปฺปถวี จเลยฺย สพฺเพว ปาณา อุท สนฺตเสยฺยุํ>
      text <สลฺลมฺปิ เจ อุรสิ กมฺปเยยฺยุํ อุปธีสุ ตาณํ น กโรนฺติ พุทฺธาติฯ>
      text <น ตํ ทฬฺหํ พนฺธนมาหุ ธีรา ยทายสํ ทารุชปพฺพชญฺจ>
      text <สารตฺตรตฺตา มณิกุณฺฑเลสุ ปุตฺเตสุ ทาเรสุ จ ยา อเปกฺขาติฯ>
      text <เอตํ ทฬฺหํ พนฺธนมาหุ ธีรา โอหารินํ สิถิลํ ทุปฺปมุญฺจํ>
      text <เอตมฺปิ เฉตฺวาน ปริพฺพชนฺติ อนเปกฺขิโน กามสุขํ ปหายาติฯ>
      text <อาตุรํ อสุจิํ ปูติํ ทุคฺคนฺธํ เทหนิสฺสิตํ>
      text <ปคฺฆรนฺตํ ทิวา รตฺติํ พาลานํ อภินนฺทิตนฺติฯ>
      text <อุจฺฉินฺท สิเนหมตฺตโน กุมุทํ สารทิกํว ปาณินา>
      text <สนฺติมคฺคเมว พฺรูหย นิพฺพานํ สุคเตน เทสิตนฺติฯ>
      text <กามนฺธา ชาลสญฺฉนฺนา ตณฺหาฉทนฉาทิตา>
      text <ปมตฺตพนฺธนา พทฺธา มจฺฉาว กุมินามุเข>
      text <ชรามรณมนฺเวนฺติ วจฺโฉ ขีรปโกว มาตรนฺติฯ>
      text <รตฺโต อตฺถํ น ชานาติ รตฺโต ธมฺมํ น ปสฺสติ>
      text <อนฺธนฺตมํ ตทา โหติ ยํ ราโค สหเต นรนฺติฯ>
      text <ยสฺส ปปญฺจา ฐิตี จ นตฺถิ สนฺทานํ ปลิฆญฺจ วีติวตฺโต>
      text <ตํ นิตฺตณฺหํ มุนิํ จรนฺตํ น วิชานาติ สเทวโกปิ โลโกติฯ>
      text <อารมฺภถ นิกฺกมถ ยุญฺชถ พุทฺธสาสเน>
      text <ธุนาถ มจฺจุโน เสนํ นฬาคารํว กุญฺชโรติฯ>
      text <ยถาปิ มูเล อนุปทฺทเว ทฬฺเห ฉินฺโนปิ รุกฺโข ปุนเรว รูหติ>
      text <เอวมฺปิ ตณฺหานุสเย อนูหเต นิพฺพตฺตตี ทุกฺขมิทํ ปุนปฺปุนํฯ>
      text <สพฺพปาปสฺส อกรณํ กุสลสฺส อุปสมฺปทา>
      text <สจิตฺตปริโยทาปนํ เอตํ พุทฺธาน สาสนนฺติฯ>
      text <ธมฺโม หเว รกฺขติ ธมฺมจาริํ ฉตฺตํ มหนฺตํ ยถ วสฺสกาเล>
      text <เอสานิสํโส ธมฺเม สุจิณฺเณ น ทุคฺคติํ คจฺฉติ ธมฺมจารีติฯ>
      text <ตสฺมา รกฺขิตจิตฺตสฺส สมฺมาสงฺกปฺปโคจโร>
      text <สมฺมาทิฏฺฐิปุเรกฺขาโร ญตฺวาน อุทยพฺพยํ>
      text <ถินมิทฺธาภิภู ภิกฺขุ สพฺพา ทุคฺคติโย ชเหติฯ>
      text <อาสา จ ปิหา อภินนฺทนา จ อเนกธาตูสุ สรา ปติฏฺฐิตา>
      text <อญฺญาณมูลปฺปภวา ปชปฺปิตา สพฺพา มยา พฺยนฺติกตา สมูลิกาติฯ>
      text <อสงฺขตํ อนตํ อนาสวญฺจ สจฺจญฺจ ปารํ นิปุณํ สุทุทฺทสํ>
      text <อชชฺชรํ ธุวํ อปโลกิตํ อนิทสฺสนํ นิปฺปปญฺจ สนฺตํฯ>
      text <อมตํ ปณีตญฺจ สิวญฺจ เขมํ ตณฺหากฺขโย อจฺฉริยญฺจ อพฺภุตํ>
      text <อนีติกํ อนีติกธมฺมํ นิพฺพานเมตํ สุคเตน เทสิตํฯ>
      text <อชาตํ อภูตํ อนุปทฺทวญฺจ อกตํ อโสกญฺจ อโถ วิโสกํ>
      text <อนูปสคฺคํนุปสคฺคธมฺมํ นิพฺพานเมตํ สุคเตน เทสิตํฯ>
      text <คมฺภีรญฺเจว ทุปฺปสฺสํ อุตฺตรญฺจ อนุตฺตรํ>
      text <อสมํ อปฺปฏิสมํ เชฏฺฐํ เสฏฺฐนฺติ วุจฺจติฯ>
      text <เลณญฺจ ตาณํ อรณํ อนงฺคณํ อกาจ เมตํ วิมลนฺติ วุจฺจติ>
      text <ทีโป สุขํ อปฺปมาณํ ปติฏฺฐา อกิญฺจนํ อปฺปปญฺจนฺติ วุตฺตนฺติฯ>
      text <ตุลมตุลญฺจ สมฺภวํ ภวสงฺขารมวสฺสชิ มุนิ>
      text <อชฺฌตฺตรโต สมาหิโต อภินฺทิ กวจมิวตฺตสมฺภวนฺติฯ>
      text <โย ทุกฺขมทฺทกฺขิ ยโตนิทานํ กาเมสุ โส ชนฺตุ กถํ นเมยฺย>
      text <กามา หิ โลเก สงฺโคติ ญตฺวา เตสํ สตีมา วินยาย สิกฺเขติฯ>
      text <โมหสมฺพนฺธโน โลโก ภพฺพรูโปว ทิสฺสติ>
      text <อุปธิพนฺธโน พาโล ตมสา ปริวาริโต>
      text <อสฺสิรี วิย ขายติ ปสฺสโต นตฺถิ กิญฺจนนฺติฯ>
      text <อุทฺธํ อโธ สพฺพธิ วิปฺปมุตฺโต อยํ อหสฺมีติ อนานุปสฺสี>
      text <เอวํ วิมุตฺโต อุทตาริ โอฆํ อติณฺณปุพฺพํ อปุนพฺภวายาติฯ>
    text <อยํ อสฺสาโทฯ>
    text <ตตฺถ กตโม อาทีนโว>
    text <อยํ อาทีนโวฯ>
    text <ตตฺถ กตมํ นิสฺสรณํ>
    text <อิทํ นิสฺสรณํฯ>
    text <ตตฺถ กตโม อสฺสาโท>
    text <อยํ อสฺสาโทฯ>
    text <ตตฺถ กตโม อาทีนโว>
    text <อยํ อาทีนโวฯ>
    text <ตตฺถ กตมํ นิสฺสรณํ>
    text <อิทํ นิสฺสรณํฯ>
    text <ตตฺถ กตมํ ผลํ>
    text <อิทํ ผลํฯ>
    text <ตตฺถ กตโม อุปาโย>
    text <อยํ อุปาโยฯ>
    text <ตตฺถ กตมา อาณตฺติ>
    text <อยํ อาณตฺติฯ>
    text <อิทํ ผลํฯ>
    text <๖>, <ตตฺถ ภควา อุคฺฆฏิตญฺญุสฺส ปุคฺคลสฺส นิสฺสรณํ เทสยติ วิปญฺจิตญฺญุสฺส ปุคฺคลสฺส อาทีนวญฺจ นิสฺสรณญฺจ เทสยติ เนยฺยสฺส ปุคฺคลสฺส อสฺสาทญฺจ อาทีนวญฺจ นิสฺสรณญฺจ เทสยติฯ>
    text <ตตฺถ จตสฺโส ปฏิปทา จตฺตาโร ปุคฺคลาฯ ตณฺหาจริโต มนฺโท สตินฺทฺริเยน ทุกฺขาย ปฏิปทาย ทนฺธาภิญฺญาย นิยฺยาติ สติปฏฺฐาเนหิ นิสฺสเยหิฯ ตณฺหาจริโต อุทตฺโต สมาธินฺทฺริเยน ทุกฺขาย ปฏิปทาย ขิปฺปาภิญฺญาย นิยฺยาติ ฌาเนหิ นิสฺสเยหิฯ ทิฏฺฐิจริโต มนฺโท วีริยินฺทฺริเยน สุขาย ปฏิปทาย ทนฺธาภิญฺญาย นิยฺยาติ สมฺมปฺปธาเนหิ นิสฺสเยหิฯ ทิฏฺฐิจริโต อุทตฺโต ปญฺญินฺทฺริเยน สุขาย ปฏิปทาย ขิปฺปาภิญฺญาย นิยฺยาติ สจฺเจหิ นิสฺสเยหิฯ>
    text <อุโภ ตณฺหาจริตา สมถปุพฺพงฺคมาย วิปสฺสนา นิยฺยนฺติ ราควิราคาย เจโตวิมุตฺติยาฯ อุโภ ทิฏฺฐิจริตา วิปสฺสนาปุพฺพงฺคเม สมเถน นิยฺยนฺติ อวิชฺชาวิราคาย ปญฺญาวิมุตฺติยาฯ>
    text <ตตฺถ เย สมถปุพฺพงฺคมาหิ ปฏิปทาหิ นิยฺยนฺติ เต นนฺทิยาวฏฺเฏน นเยน หาตพฺพา เย วิปสฺสนาปุพฺพงฺคมาหิ ปฏิปทาหิ นิยฺยนฺติ เต สีหวิกฺกีฬิเตน นเยน หาตพฺพาฯ>
    text <๗>, <สฺวายํ หาโร กตฺถ สมฺภวติ ยสฺส สตฺถา วา ธมฺมํ เทสยติ อญฺญตโร วา ครุฏฺฐานีโย สพฺรหฺมจารี โส ตํ ธมฺมํ สุตฺวา สทฺธํ ปฏิลภติฯ ตตฺถ ยา วีมํสา อุสฺสาหนา ตุลนา อุปปริกฺขา อยํ สุตมยี ปญฺญาฯ ตถา สุเตน นิสฺสเยน ยา วีมํสา ตุลนา อุปปริกฺขา มนสานุเปกฺขณา อยํ จินฺตามยี ปญฺญาฯ อิมาหิ ทฺวีหิ ปญฺญาหิ มนสิการสมฺปยุตฺตสฺส ยํ ญาณํ อุปฺปชฺชติ ทสฺสนภูมิยํ วา ภาวนาภูมิยํ วา อยํ ภาวนามยี ปญฺญาฯ>
    text <๘>, <ปรโตโฆสา สุตมยี ปญฺญาฯ ปจฺจตฺตสมุฏฺฐิตา โยนิโส มนสิการา จินฺตามยี ปญฺญาฯ ยํ ปรโต จ โฆเสน ปจฺจตฺตสมุฏฺฐิเตน จ โยนิโสมนสิกาเรน ญาณํ อุปฺปชฺชติ อยํ ภาวนามยี ปญฺญาฯ ยสฺส อิมา ทฺเว ปญฺญา อตฺถิ สุตมยี จินฺตามยี จ อยํ อุคฺฆฏิตญฺญูฯ ยสฺส สุตมยี ปญฺญา อตฺถิ จินฺตามยี นตฺถิ อยํ วิปญฺจิตญฺญู ฯ ยสฺส เนว สุตมยี ปญฺญา อตฺถิ น จินฺตามยี อยํ เนยฺโยฯ>
    text <๙>, <สายํ ธมฺมเทสนา กิํ เทสยติ จตฺตาริ สจฺจานิ ทุกฺขํ สมุทยํ นิโรธํ มคฺคํฯ อาทีนโว จ ผลญฺจ ทุกฺขํ อสฺสาโท สมุทโย นิสฺสรณํ นิโรโธ อุปาโย อาณตฺติ จ มคฺโคฯ อิมานิ จตฺตาริ สจฺจานิฯ อิทํ ธมฺมจกฺกํฯ>
    text <ยถาห ภควา อิทํ ทุกฺขนฺติ เม ภิกฺขเว พาราณสิยํ อิสิปตเน มิคทาเย อนุตฺตรํ ธมฺมจกฺกํ ปวตฺติตํ อปฺปฏิวตฺติยํ สมเณน วา พฺราหฺมเณน วา เทเวน วา มาเรน วา พฺรหฺมุนา วา เกนจิ วา โลกสฺมิํ สพฺพํ ธมฺมจกฺกํฯ>
    text <ตตฺถ อปริมาณา ปทา อปริมาณา อกฺขรา อปริมาณา พฺยญฺชนา อปริมาณา อาการา เนรุตฺตา นิทฺเทสาฯ เอตสฺเสว อตฺถสฺส สงฺกาสนา ปกาสนา วิวรณา วิภชนา อุตฺตานีกมฺมํ ปญฺญตฺติ อิติปิทํ ทุกฺขํ อริยสจฺจํฯ>
    text <อยํ ทุกฺขสมุทโยติ เม ภิกฺขเว พาราณสิยํ อิสิปตเน มิคทาเย อนุตฺตรํ ธมฺมจกฺกํ ปวตฺติตํ…เป … อยํ ทุกฺขนิโรโธติ เม ภิกฺขเว…เป … อยํ ทุกฺขนิโรธคามินี ปฏิปทาติ เม ภิกฺขเว พาราณสิยํ อิสิปตเน มิคทาเย อนุตฺตรํ ธมฺมจกฺกํ ปวตฺติตํ อปฺปฏิวตฺติยํ สมเณน วา พฺราหฺมเณน วา เทเวน วา มาเรน วา พฺรหฺมุนา วา เกนจิ วา โลกสฺมิํฯ>
    text <ตตฺถ อปริมาณา ปทา อปริมาณา อกฺขรา อปริมาณา พฺยญฺชนา อปริมาณา อาการา เนรุตฺตา นิทฺเทสาฯ เอตสฺเสว อตฺถสฺส สงฺกาสนา ปกาสนา วิวรณา วิภชนา อุตฺตานีกมฺมํ ปญฺญตฺติ อิติปิทํ ทุกฺขนิโรธคามินี ปฏิปทา อริยสจฺจํฯ>
    text <ตตฺถ ภควา อกฺขเรหิ สงฺกาเสติ ปเทหิ ปกาเสติ พฺยญฺชเนหิ วิวรติ อากาเรหิ วิภชติ นิรุตฺตีหิ อุตฺตานีกโรติ นิทฺเทเสหิ ปญฺญเปติฯ ตตฺถ ภควา อกฺขเรหิ จ ปเทหิ จ อุคฺฆเฏติ พฺยญฺชเนหิ จ อากาเรหิ จ วิปญฺจยติ นิรุตฺตีหิ จ นิทฺเทเสหิ จ วิตฺถาเรติฯ ตตฺถ อุคฺฆฏนา อาทิ วิปญฺจนา มชฺเฌ วิตฺถารณา ปริโยสานํฯ โสยํ ธมฺมวินโย อุคฺฆฏียนฺโต อุคฺฆฏิตญฺญูปุคฺคลํ วิเนติ เตน นํ อาหุ อาทิกลฺยาโณติฯ วิปญฺจียนฺโต วิปญฺจิตญฺญูปุคฺคลํ วิเนติ เตน นํ อาหุ มชฺเฌกลฺยาโณติฯ วิตฺถารียนฺโต เนยฺยํ ปุคฺคลํ วิเนติ เตน นํ อาหุ ปริโยสานกลฺยาโณติฯ>
    text <๑๐>, <ตตฺถ ฉปฺปทานิ อตฺโถ สงฺกาสนา ปกาสนา วิวรณา วิภชนา อุตฺตานีกมฺมํ ปญฺญตฺติ อิมานิ ฉปฺปทานิ อตฺโถฯ ฉปฺปทานิ พฺยญฺชนํ อกฺขรํ ปทํ พฺยญฺชนํ อากาโร นิรุตฺติ นิทฺเทโส อิมานิ ฉปฺปทานิ พฺยญฺชนํฯ เตนาห ภควา ธมฺมํ โว ภิกฺขเว เทเสสฺสามิ อาทิกลฺยาณํ มชฺเฌกลฺยาณํ ปริโยสานกลฺยาณํ สาตฺถํ สพฺยญฺชนนฺติฯ>
    text <เกวลนฺติ โลกุตฺตรํ น มิสฺสํ โลกิเยหิ ธมฺเมหิฯ ปริปุณฺณนฺติ ปริปูรํ อนูนํ อนติเรกํฯ ปริสุทฺธนฺติ นิมฺมลํ สพฺพมลาปคตํ ปริโยทาตํ อุปฏฺฐิตํ สพฺพวิเสสานํ อิทํ วุจฺจติ ตถาคตปทํอิติปิ ตถาคตนิเสวิตํอิติปิ ตถาคตารญฺชิตํอิติปิ อโตเจตํ พฺรหฺมจริยํ ปญฺญายติฯ เตนาห ภควา เกวลปริปุณฺณํ ปริสุทฺธํ พฺรหฺมจริยํ ปกาเสสฺสามีติฯ>
    text <เกสํ อยํ ธมฺมเทสนา โยคีนํฯ เตนาห อายสฺมา มหากจฺจายโน>
    stand <นิยุตฺโต เทสนาหาโรฯ>
  text <๒ วิจยหารวิภงฺโค>
    text <๑๑>, <ตตฺถ กตโม วิจโย หาโร ยํ ปุจฺฉิตญฺจ วิสฺสชฺชิตญฺจาติ คาถา อยํ วิจโย หาโรฯ>
    text <กิํ วิจินติ ปทํ วิจินติ ปญฺหํ วิจินติ วิสชฺชนํ วิจินติ ปุพฺพาปรํ วิจินติ อสฺสาทํ วิจินติ อาทีนวํ วิจินติ นิสฺสรณํ วิจินติ ผลํ วิจินติ อุปายํ วิจินติ อาณตฺติํ วิจินติ อนุคีติํ วิจินติ สพฺเพ นว สุตฺตนฺเต วิจินติฯ ยถา กิํ ภเว ยถา อายสฺมา อชิโต ปารายเน ภควนฺตํ ปญฺหํ ปุจฺฉติ>
    text <อิมานิ จตฺตาริ ปทานิ ปุจฺฉิตานิ โส เอโก ปญฺโหฯ กสฺมา เอกวตฺถุ ปริคฺคหา เอวญฺหิ อาห เกนสฺสุ นิวุโต โลโกติ โลกาธิฏฺฐานํ ปุจฺฉติ เกนสฺสุ นปฺปกาสตีติ โลกสฺส อปฺปกาสนํ ปุจฺฉติ กิสฺสาภิเลปนํ พฺรูสีติ โลกสฺส อภิเลปนํ ปุจฺฉติ กิํสุ ตสฺส มหพฺภยนฺติ ตสฺเสว โลกสฺส มหาภยํ ปุจฺฉติฯ โลโก ติวิโธ กิเลสโลโก ภวโลโก อินฺทฺริยโลโกฯ>
    text <ตตฺถ วิสชฺชนา>
    text <อิมานิ จตฺตาริ ปทานิ อิเมหิ จตูหิ ปเทหิ วิสชฺชิตานิ ปฐมํ ปฐเมน ทุติยํ ทุติเยน ตติยํ ตติเยน จตุตฺถํ จตุตฺเถนฯ>
    text <เกนสฺสุ นิวุโต โลโกติ ปญฺเห อวิชฺชาย นิวุโต โลโกติ วิสชฺชนาฯ นีวรเณหิ นิวุโต โลโก อวิชฺชานีวรณา หิ สพฺเพ สตฺตาฯ ยถาห ภควา สพฺพสตฺตานํ ภิกฺขเว สพฺพปาณานํ สพฺพภูตานํ ปริยายโต เอกเมว นีวรณํ วทามิ ยทิทํ อวิชฺชา อวิชฺชานีวรณา หิ สพฺเพ สตฺตาฯ สพฺพโสว ภิกฺขเว อวิชฺชาย นิโรธา จาคา ปฏินิสฺสคฺคา นตฺถิ สตฺตานํ นีวรณนฺติ วทามีติฯ เตน จ ปฐมสฺส ปทสฺส วิสชฺชนา ยุตฺตาฯ>
    text <เกนสฺสุ นปฺปกาสตีติ ปญฺเห วิวิจฺฉา ปมาทา นปฺปกาสตีติ วิสชฺชนาฯ โย ปุคฺคโล นีวรเณหิ นิวุโต โส วิวิจฺฉติฯ วิวิจฺฉา นาม วุจฺจติ วิจิกิจฺฉาฯ โส วิจิกิจฺฉนฺโต นาภิสทฺทหติ น อภิสทฺทหนฺโต วีริยํ นารภติ อกุสลานํ ธมฺมานํ ปหานาย กุสลานํ ธมฺมานํ สจฺฉิกิริยายฯ โส อิธปฺปมาทมนุยุตฺโต วิหรติ ปมตฺโต สุกฺเก ธมฺเม น อุปฺปาทิยติ ตสฺส เต อนุปฺปาทิยมานา นปฺปกาสนฺติ ยถาห ภควา>
    text <เตน จ ทุติยสฺส ปทสฺส วิสชฺชนา ยุตฺตาฯ>
    text <กิสฺสาภิเลปนํ พฺรูสีติ ปญฺเห ชปฺปาภิเลปนํ พฺรูมีติ วิสชฺชนาฯ ชปฺปา นาม วุจฺจติ ตณฺหาฯ สา กถํ อภิลิมฺปติ ยถาห ภควา>
    text <สายํ ตณฺหา อาสตฺติพหุลสฺส ปุคฺคลสฺส เอวํ อภิชปฺปาติ กริตฺวา ตตฺถ โลโก อภิลิตฺโต นาม ภวติ เตน จ ตติยสฺส ปทสฺส วิสชฺชนา ยุตฺตาฯ>
    text <กิํ สุ ตสฺส มหพฺภยนฺติ ปญฺเห ทุกฺขมสฺส มหพฺภยนฺติ วิสชฺชนาฯ ทุวิธํ ทุกฺขํ กายิกญฺจ เจตสิกญฺจฯ ยํ กายิกํ อิทํ ทุกฺขํ ยํ เจตสิกํ อิทํ โทมนสฺสํฯ สพฺเพ สตฺตา หิ ทุกฺขสฺส อุพฺพิชฺชนฺติ นตฺถิ ภยํ ทุกฺเขน สมสมํ กุโต วา ปน ตสฺส อุตฺตริตรํ ติสฺโส ทุกฺขตา ทุกฺขทุกฺขตา สงฺขารทุกฺขตา วิปริณามทุกฺขตาฯ ตตฺถ โลโก โอธโส กทาจิ กรหจิ ทุกฺขทุกฺขตาย มุจฺจติฯ ตถา วิปริณามทุกฺขตายฯ ตํ กิสฺส เหตุ โหนฺติ โลเก อปฺปาพาธาปิ ทีฆายุกาปิฯ สงฺขารทุกฺขตาย ปน โลโก อนุปาทิเสสาย นิพฺพานธาตุยา มุจฺจติ ตสฺมา สงฺขารทุกฺขตา ทุกฺขํ โลกสฺสาติ กตฺวา ทุกฺขมสฺส มหพฺภยนฺติฯ เตน จ จตุตฺถสฺส ปทสฺส วิสชฺชนา ยุตฺตาฯ เตนาห ภควา อวิชฺชาย นิวุโต โลโกติฯ>
    text <อิมานิ จตฺตาริ ปทานิ ปุจฺฉิตานิฯ เต ทฺเว ปญฺหาฯ กสฺมา อิเมหิ พตฺวาธิวจเนน ปุจฺฉิตาฯ เอวํ สมาปนฺนสฺส โลกสฺส เอวํ สํกิลิฏฺฐสฺส กิํ โลกสฺส โวทานํ วุฏฺฐานมิติ เอวญฺหิ อาหฯ>
    text <สวนฺติ สพฺพธิ โสตาติฯ อสมาหิตสฺส สวนฺติ อภิชฺฌาพฺยาปาทปฺปมาทพหุลสฺสฯ ตตฺถ ยา อภิชฺฌา อยํ โลโภ อกุสลมูลํ โย พฺยาปาโท อยํ โทโส อกุสลมูลํ โย ปมาโท อยํ โมโห อกุสลมูลํฯ ตสฺเสวํ อสมาหิตสฺส ฉสุ อายตเนสุ ตณฺหา สวนฺติ รูปตณฺหา สทฺทตณฺหา คนฺธตณฺหา รสตณฺหา โผฏฺฐพฺพตณฺหา ธมฺมตณฺหา ยถาห ภควา>
    text <สวตีติ จ โข ภิกฺขเว ฉนฺเนตํ อชฺฌตฺติกานํ อายตนานํ อธิวจนํฯ จกฺขุ สวติ มนาปิเกสุ รูเปสุ อมนาปิเกสุ ปฏิหญฺญตีติฯ โสตํ…เป … ฆานํ… ชิวฺหา… กาโย… มโน สวติ มนาปิเกสุ ธมฺเมสุ อมนาปิเกสุ ปฏิหญฺญตีติฯ อิติ สพฺพา จ สวติ สพฺพถา จ สวติฯ เตนาห สวนฺติ สพฺพธิ โสตาติฯ>
    text <โสตานํ กิํ นิวารณนฺติ ปริยุฏฺฐานวิฆาตํ ปุจฺฉติ อิทํ โวทานํฯ โสตานํ สํวรํ พฺรูหิ เกน โสตา ปิธียเรติ อนุสยสมุคฺฆาตํ ปุจฺฉติ อิทํ วุฏฺฐานํฯ>
    text <ตตฺถ วิสชฺชนา>
    text <กายคตาย สติยา ภาวิตาย พหุลีกตาย จกฺขุ นาวิญฺฉติ มนาปิเกสุ รูเปสุ อมนาปิเกสุ น ปฏิหญฺญติ โสตํ…เป … ฆานํ… ชิวฺหา… กาโย… มโน นาวิญฺฉติ มนาปิเกสุ ธมฺเมสุ อมนาปิเกสุ น ปฏิหญฺญติฯ เกน การเณน สํวุตนิวาริตตฺตา อินฺทฺริยานํ ฯ เกน เต สํวุตนิวาริตา สติอารกฺเขนฯ เตนาห ภควา สติ เตสํ นิวารณนฺติฯ>
    text <ปญฺญาย อนุสยา ปหียนฺติ อนุสเยสุ ปหีเนสุ ปริยุฏฺฐานา ปหียนฺติฯ กิสฺส อนุสยสฺส ปหีนตฺตา ตํ ยถา ขนฺธวนฺตสฺส รุกฺขสฺส อนวเสสมูลุทฺธรเณ กเต ปุปฺผผลปลฺลวงฺกุรสนฺตติ สมุจฺฉินฺนา ภวติฯ เอวํ อนุสเยสุ ปหีเนสุ ปริยุฏฺฐานสนฺตติ สมุจฺฉินฺนา ภวติ ปิทหิตา ปฏิจฺฉนฺนาฯ เกน ปญฺญายฯ เตนาห ภควา ปญฺญาเยเต ปิธียเรติฯ>
    text <อยํ ปญฺเห อนุสนฺธิํ ปุจฺฉติฯ อนุสนฺธิํ ปุจฺฉนฺโต กิํ ปุจฺฉติ อนุปาทิเสสํ นิพฺพานธาตุํฯ ตีณิ จ สจฺจานิ สงฺขตานิ นิโรธธมฺมานิ ทุกฺขํ สมุทโย มคฺโค นิโรโธ อสงฺขโตฯ ตตฺถ สมุทโย ทฺวีสุ ภูมีสุ ปหียติ ทสฺสนภูมิยา จ ภาวนาภูมิยา จฯ ทสฺสเนน ตีณิ สํโยชนานิ ปหียนฺติ สกฺกายทิฏฺฐิ วิจิกิจฺฉา สีลพฺพตปรามาโส ภาวนาย สตฺต สํโยชนานิ ปหียนฺติ กามจฺฉนฺโท พฺยาปาโท รูปราโค อรูปราโค มาโน อุทฺธจฺจํ อวิชฺชาวเสสา ฯ เตธาตุเก อิมานิ ทส สํโยชนานิ ปญฺโจรมฺภาคิยานิ ปญฺจุทฺธมฺภาคิยานิฯ>
    text <๑๒>, <ตตฺถ ตีณิ สํโยชนานิ สกฺกายทิฏฺฐิ วิจิกิจฺฉา สีลพฺพตปรามาโส อนญฺญาตญฺญสฺสามีตินฺทฺริยํ อธิฏฺฐาย นิรุชฺฌนฺติฯ สตฺต สํโยชนานิ กามจฺฉนฺโท พฺยาปาโท รูปราโค อรูปราโค มาโน อุทฺธจฺจํ อวิชฺชาวเสสา อญฺญินฺทฺริยํ อธิฏฺฐาย นิรุชฺฌนฺติฯ ยํ ปน เอวํ ชานาติ ขีณา เม ชาตีติ อิทํ ขเย ญาณํฯ นาปรํ อิตฺถตฺตายาติ ปชานาติ อิทํ อนุปฺปาเท ญาณํฯ อิมานิ ทฺเว ญาณานิ อญฺญาตาวินฺทฺริยํฯ ตตฺถ ยญฺจ อนญฺญาตญฺญสฺสามีตินฺทฺริยํ ยญฺจ อญฺญินฺทฺริยํ อิมานิ อคฺคผลํ อรหตฺตํ ปาปุณนฺตสฺส นิรุชฺฌนฺติ ตตฺถ ยญฺจ ขเย ญาณํ ยญฺจ อนุปฺปาเท ญาณํ อิมานิ ทฺเว ญาณานิ เอกปญฺญาฯ>
    text <อปิ จ อารมฺมณสงฺเกเตน ทฺเว นามานิ ลพฺภนฺติ ขีณา เม ชาตีติ ปชานนฺตสฺส ขเย ญาณนฺติ นามํ ลภติ นาปรํ อิตฺถตฺตายาติ ปชานนฺตสฺส อนุปฺปาเท ญาณนฺติ นามํ ลภติฯ สา ปชานนฏฺเฐน ปญฺญา ยถาทิฏฺฐํ อปิลาปนฏฺเฐน สติฯ>
    text <๑๓>, <ตตฺถ เย ปญฺจุปาทานกฺขนฺธา อิทํ นามรูปํฯ ตตฺถ เย ผสฺสปญฺจมกา ธมฺมา อิทํ นามํฯ ยานิ ปญฺจินฺทฺริยานิ รูปานิ อิทํ รูปํฯ ตทุภยํ นามรูปํ วิญฺญาณสมฺปยุตฺตํ ตสฺส นิโรธํ ภควนฺตํ ปุจฺฉนฺโต อายสฺมา อชิโต ปารายเน เอวมาห>
    text <ตตฺถ สติ จ ปญฺญา จ จตฺตาริ อินฺทฺริยานิ สติ ทฺเว อินฺทฺริยานิ สตินฺทฺริยญฺจ สมาธินฺทฺริยญฺจ ปญฺญา ทฺเว อินฺทฺริยานิ ปญฺญินฺทฺริยญฺจ วีริยินฺทฺริยญฺจฯ ยา อิเมสุ จตูสุ อินฺทฺริเยสุ สทฺทหนา โอกปฺปนา อิทํ สทฺธินฺทฺริยํฯ ตตฺถ ยา สทฺธาธิปเตยฺยา จิตฺเตกคฺคตา อยํ ฉนฺทสมาธิฯ สมาหิเต จิตฺเต กิเลสานํ วิกฺขมฺภนตาย ปฏิสงฺขานพเลน วา ภาวนาพเลน วา อิทํ ปหานํฯ ตตฺถ เย อสฺสาสปสฺสาสา วิตกฺกวิจารา สญฺญาเวทยิตา สรสงฺกปฺปา อิเม สงฺขาราฯ อิติ ปุริมโก จ ฉนฺทสมาธิ กิเลสวิกฺขมฺภนตาย จ ปหานํ อิเม จ สงฺขารา ตทุภยํ ฉนฺทสมาธิปฺปธานสงฺขารสมนฺนาคตํ อิทฺธิปาทํ ภาเวติ วิเวกนิสฺสิตํ วิราคนิสฺสิตํ นิโรธนิสฺสิตํ โวสฺสคฺคปริณามิํฯ ตตฺถ ยา วีริยาธิปเตยฺยา จิตฺเตกคฺคตา อยํ วีริยสมาธิ…เป … ตตฺถ ยา จิตฺตาธิปเตยฺยา จิตฺเตกคฺคตา อยํ จิตฺตสมาธิ…เป … ตตฺถ ยา วีมํสาธิปเตยฺยา จิตฺเตกคฺคตา อยํ วีมํสาสมาธิฯ สมาหิเต จิตฺเต กิเลสานํ วิกฺขมฺภนตาย ปฏิสงฺขานพเลน วา ภาวนาพเลน วา อิทํ ปหานํฯ ตตฺถ เย อสฺสาสปสฺสาสา วิตกฺกวิจารา สญฺญาเวทยิตา สรสงฺกปฺปา อิเม สงฺขาราฯ อิติ ปุริมโก จ วีมํสาสมาธิ กิเลสวิกฺขมฺภนตาย จ ปหานํ อิเม จ สงฺขารา ตทุภยํ วีมํสาสมาธิปฺปธานสงฺขารสมนฺนาคตํ อิทฺธิปาทํ ภาเวติ วิเวกนิสฺสิตํ วิราคนิสฺสิตํ นิโรธนิสฺสิตํ โวสฺสคฺคปริณามิํฯ>
    text <๑๔>, <สพฺโพ สมาธิ ญาณมูลโก ญาณปุพฺพงฺคโม ญาณานุปริวตฺติฯ>
    text <อิติ วิวเฏน เจตสา อปริโยนทฺเธน สปฺปภาสํ จิตฺตํ ภาเวติฯ ปญฺจินฺทฺริยานิ กุสลานิ จิตฺตสหภูนิ จิตฺเต อุปฺปชฺชมาเน อุปฺปชฺชนฺติ จิตฺเต นิรุชฺฌมาเน นิรุชฺฌนฺติฯ นามรูปญฺจ วิญฺญาณเหตุกํ วิญฺญาณปจฺจยา นิพฺพตฺตํ ตสฺส มคฺเคน เหตุ อุปจฺฉินฺโน วิญฺญาณํ อนาหารํ อนภินนฺทิตํ อปฺปฏิสนฺธิกํ ตํ นิรุชฺฌติฯ นามรูปมปิ อเหตุ อปฺปจฺจยํ ปุนพฺภวํ น นิพฺพตฺตยติ ฯ เอวํ วิญฺญาณสฺส นิโรธา ปญฺญา จ สติ จ นามรูปญฺจ นิรุชฺฌติฯ เตนาห ภควา>
    text <๑๕>, <อิมานิ ตีณิ ปทานิ ปุจฺฉิตานิ เต ตโย ปญฺหาฯ กิสฺส เสขาเสขวิปสฺสนาปุพฺพงฺคมปฺปหานโยเคน เอวญฺหิ อาหฯ เย จ สงฺขาตธมฺมาเสติ อรหตฺตํ ปุจฺฉติ เย จ เสขา ปุถู อิธาติ เสขํ ปุจฺฉติ เตสํ เม นิปโก อิริยํ ปุฏฺโฐ ปพฺรูหิ มาริสาติ วิปสฺสนาปุพฺพงฺคมํ ปหานํ ปุจฺฉติฯ>
    text <ตตฺถ วิสชฺชนา>
    text <ภควโต สพฺพํ กายกมฺมํ ญาณปุพฺพงฺคมํ ญาณานุปริวตฺติ สพฺพํ วจีกมฺมํ ญาณปุพฺพงฺคมํ ญาณานุปริวตฺติ สพฺพํ มโนกมฺมํ ญาณปุพฺพงฺคมํ ญาณานุปริวตฺติฯ อตีเต อํเส อปฺปฏิหตญาณทสฺสนํ อนาคเต อํเส อปฺปฏิหตญาณทสฺสนํ ปจฺจุปฺปนฺเน อํเส อปฺปฏิหตญาณทสฺสนํฯ>
    text <โก จ ญาณทสฺสนสฺส ปฏิฆาโต ยํ อนิจฺเจ ทุกฺเข อนตฺตนิ จ อญฺญาณํ อทสฺสนํ อยํ ญาณทสฺสนสฺส ปฏิฆาโตฯ ยถา อิธ ปุริโส ตารกรูปานิ ปสฺเสยฺย โน จ คณนสงฺเกเตน ชาเนยฺย อยํ ญาณทสฺสนสฺส ปฏิฆาโตฯ>
    text <ภควโต ปน อปฺปฏิหตญาณทสฺสนํ อนาวรณญาณทสฺสนา หิ พุทฺธา ภควนฺโตฯ ตตฺถ เสเขน ทฺวีสุ ธมฺเมสุ จิตฺตํ รกฺขิตพฺพํ เคธา จ รชนีเยสุ ธมฺเมสุ โทสา จ ปริยุฏฺฐานีเยสุฯ ตตฺถ ยา อิจฺฉา มุจฺฉา ปตฺถนา ปิยายนา กีฬนา ตํ ภควา นิวาเรนฺโต เอวมาห กาเมสุ นาภิคิชฺเฌยฺยาติฯ>
    text <มนสานาวิโล สิยาติ ปริยุฏฺฐานวิฆาตํ อาหฯ ตถา หิ เสโข อภิคิชฺฌนฺโต อสมุปฺปนฺนญฺจ กิเลสํ อุปฺปาเทติ อุปฺปนฺนญฺจ กิเลสํ ผาติํ กโรติฯ โย ปน อนาวิลสงฺกปฺโป อนภิคิชฺฌนฺโต วายมติ โส อนุปฺปนฺนานํ ปาปกานํ อกุสลานํ ธมฺมานํ อนุปฺปาทาย ฉนฺทํ ชเนติ วายมติ วีริยํ อารภติ จิตฺตํ ปคฺคณฺหาติ ปทหติฯ โส อุปฺปนฺนานํ ปาปกานํ อกุสลานํ ธมฺมานํ ปหานาย ฉนฺทํ ชเนติ วายมติ วีริยํ อารภติ จิตฺตํ ปคฺคณฺหาติ ปทหติฯ โส อนุปฺปนฺนานํ กุสลานํ ธมฺมานํ อุปฺปาทาย ฉนฺทํ ชเนติ วายมติ วีริยํ อารภติ จิตฺตํ ปคฺคณฺหาติ ปทหติฯ โส อุปฺปนฺนานํ กุสลานํ ธมฺมานํ ฐิติยา อสมฺโมสาย ภิยฺโยภาวาย เวปุลฺลาย ภาวนาย ปาริปูริยา ฉนฺทํ ชเนติ วายมติ วีริยํ อารภติ จิตฺตํ ปคฺคณฺหาติ ปทหติฯ>
    text <๑๖>, <กตเม อนุปฺปนฺนา ปาปกา อกุสลา ธมฺมา กามวิตกฺโก พฺยาปาทวิตกฺโก วิหิํสาวิตกฺโก อิเม อนุปฺปนฺนา ปาปกา อกุสลา ธมฺมาฯ กตเม อุปฺปนฺนา ปาปกา อกุสลา ธมฺมา อนุสยา อกุสลมูลานิ อิเม อุปฺปนฺนา ปาปกา อกุสลา ธมฺมาฯ กตเม อนุปฺปนฺนา กุสลา ธมฺมา ยานิ โสตาปนฺนสฺส อินฺทฺริยานิ อิเม อนุปฺปนฺนา กุสลา ธมฺมาฯ กตเม อุปฺปนฺนา กุสลา ธมฺมา ยานิ อฏฺฐมกสฺส อินฺทฺริยานิ อิเม อุปฺปนฺนา กุสลา ธมฺมาฯ>
    text <เยน กามวิตกฺกํ วาเรติ อิทํ สตินฺทฺริยํฯ เยน พฺยาปาทวิตกฺกํ วาเรติ อิทํ สมาธินฺทฺริยํฯ เยน วิหิํสาวิตกฺกํ วาเรติ อิทํ วีริยินฺทฺริยํฯ>
    text <เยน อุปฺปนฺนุปฺปนฺเน ปาปเก อกุสเล ธมฺเม ปชหติ วิโนเทติ พฺยนฺตีกโรติ อนภาวํ คเมติ นาธิวาเสติ อิทํ ปญฺญินฺทฺริยํฯ ยา อิเมสุ จตูสุ อินฺทฺริเยสุ สทฺทหนา โอกปฺปนา อิทํ สทฺธินฺทฺริยํฯ>
    text <ตตฺถ สทฺธินฺทฺริยํ กตฺถ ทฏฺฐพฺพํ จตูสุ โสตาปตฺติยงฺเคสุฯ วีริยินฺทฺริยํ กตฺถ ทฏฺฐพฺพํ จตูสุ สมฺมปฺปธาเนสุฯ สตินฺทฺริยํ กตฺถ ทฏฺฐพฺพํ จตูสุ สติปฏฺฐาเนสุฯ สมาธินฺทฺริยํ กตฺถ ทฏฺฐพฺพํ จตูสุ ฌาเนสุฯ ปญฺญินฺทฺริยํ กตฺถ ทฏฺฐพฺพํ จตูสุ อริยสจฺเจสุฯ เอวํ เสโข สพฺเพหิ กุสเลหิ ธมฺเมหิ อปฺปมตฺโต วุตฺโต ภควตา อนาวิลตาย มนสาฯ เตนาห ภควา มนสานาวิโลสิยาติฯ>
    text <๑๗>, <กุสโล สพฺพธมฺมานนฺติ โลโก นาม ติวิโธ กิเลสโลโก ภวโลโก อินฺทฺริยโลโกฯ ตตฺถ กิเลสโลเกน ภวโลโก สมุทาคจฺฉติ โส อินฺทฺริยานิ นิพฺพตฺเตติ อินฺทฺริเยสุ ภาวิยมาเนสุ เนยฺยสฺส ปริญฺญา ภวติฯ สา ทุวิเธน อุปปริกฺขิตพฺพา ทสฺสนปริญฺญาย จ ภาวนาปริญฺญาย จฯ ยทา หิ เสโข เญยฺยํ ปริชานาติ ตทา นิพฺพิทาสหคเตหิ สญฺญามนสิกาเรหิ เนยฺยํ ปริญฺญาตํ ภวติฯ ตสฺส ทฺเว ธมฺมา โกสลฺลํ คจฺฉนฺติ ทสฺสนโกสลฺลญฺจ ภาวนาโกสลฺลญฺจฯ>
    text <ตํ ญาณํ ปญฺจวิเธน เวทิตพฺพํः อภิญฺญา ปริญฺญา ปหานํ ภาวนา สจฺฉิกิริยาฯ ตตฺถ กตมา อภิญฺญา ยํ ธมฺมานํ สลกฺขเณ ญาณํ ธมฺมปฏิสมฺภิทา จ อตฺถปฏิสมฺภิทา จ อยํ อภิญฺญาฯ>
    text <ตตฺถ กตมา ปริญฺญา เอวํ อภิชานิตฺวา ยา ปริชานนา อิทํ กุสลํ อิทํ อกุสลํ อิทํ สาวชฺชํ อิทํ อนวชฺชํ อิทํ กณฺหํ อิทํ สุกฺกํ อิทํ เสวิตพฺพํ อิทํ น เสวิตพฺพํ อิเม ธมฺมา เอวํคหิตา อิทํ ผลํ นิพฺพตฺเตนฺติ เตสํ เอวํคหิตานํ อยํ อตฺโถติ อยํ ปริญฺญาฯ>
    text <เอวํ ปริชานิตฺวา ตโย ธมฺมา อวสิฏฺฐา ภวนฺติ ปหาตพฺพา ภาเวตพฺพา สจฺฉิกาตพฺพา จฯ ตตฺถ กตเม ธมฺมา ปหาตพฺพา เย อกุสลาฯ ตตฺถ กตเม ธมฺมา ภาเวตพฺพา เย กุสลาฯ ตตฺถ กตเม ธมฺมา สจฺฉิกาตพฺพา ยํ อสงฺขตํฯ โย เอวํ ชานาติ อยํ วุจฺจติ อตฺถกุสโล ธมฺมกุสโล กลฺยาณตากุสโล ผลตากุสโล อายกุสโล อปายกุสโล อุปายกุสโล มหตา โกสลฺเลน สมนฺนาคโตติ เตนาห ภควา กุสโล สพฺพธมฺมานนฺติฯ>
    text <สโต ภิกฺขุ ปริพฺพเชติ เตน ทิฏฺฐธมฺมสุขวิหารตฺถํ อภิกฺกนฺเต ปฏิกฺกนฺเต อาโลกิเต วิโลกิเต สมิญฺชิเต ปสาริเต สงฺฆาฏิปตฺตจีวรธารเณ อสิเต ปีเต ขายิเต สายิเต อุจฺจารปสฺสาวกมฺเม คเต ฐิเต นิสินฺเน สุตฺเต ชาคริเต ภาสิเต ตุณฺหิภาเว สเตน สมฺปชาเนน วิหาตพฺพํฯ อิมา ทฺเว จริยา อนุญฺญาตา ภควตา เอกา วิสุทฺธานํ เอกา วิสุชฺฌนฺตานํฯ เก วิสุทฺธา อรหนฺโตฯ เก วิสุชฺฌนฺตา เสกฺขาฯ กตกิจฺจานิ หิ อรหโต อินฺทฺริยานิฯ ยํ โพชฺฌํ ตํ จตุพฺพิธํ ทุกฺขสฺส ปริญฺญาภิสมเยน สมุทยสฺส ปหานาภิสมเยน มคฺคสฺส ภาวนาภิสมเยน นิโรธสฺส สจฺฉิกิริยาภิสมเยน อิทํ จตุพฺพิธํ โพชฺฌํ โย เอวํ ชานาติ อยํ วุจฺจติ สโต อภิกฺกมติ สโต ปฏิกฺกมติ ขยา ราคสฺส ขยา โทสสฺส ขยา โมหสฺสฯ เตนาห ภควา สโต ภิกฺขุ ปริพฺพเชติ เตนาห>
    text <เอวํ ปุจฺฉิตพฺพํ เอวํ วิสชฺชิตพฺพํฯ สุตฺตสฺส จ อนุคีติ อตฺถโต จ พฺยญฺชนโต จ สมาเนตพฺพา ฯ อตฺถาปคตํ หิ พฺยญฺชนํ สมฺผปฺปลาปํ ภวติฯ ทุนฺนิกฺขิตฺตสฺส ปทพฺยญฺชนสฺส อตฺโถปิ ทุนฺนโย ภวติ ตสฺมา อตฺถพฺยญฺชนูเปตํ สงฺคายิตพฺพํฯ สุตฺตญฺจ ปวิจินิตพฺพํฯ กิํ อิทํ สุตฺตํ อาหจฺจ วจนํ อนุสนฺธิวจนํ นีตตฺถํ เนยฺยตฺถํ สํกิเลสภาคิยํ นิพฺเพธภาคิยํ อเสกฺขภาคิยํ กุหิํ อิมสฺส สุตฺตสฺส สพฺพานิ สจฺจานิ ปสฺสิตพฺพานิ อาทิมชฺฌปริโยสาเนติ เอวํ สุตฺตํ ปวิเจตพฺพํฯ เตนาห อายสฺมา มหากจฺจายโน ยํ ปุจฺฉิตญฺจ วิสฺสชฺชิตญฺจ สุตฺตสฺส ยา จ อนุคีตีติฯ>
    stand <นิยุตฺโต วิจโย หาโรฯ>
  text <๓ ยุตฺติหารวิภงฺโค>
    text <๑๘>, <ตตฺถ กตโม ยุตฺติหาโร สพฺเพสํ หารานนฺติ อยํ ยุตฺติหาโรฯ กิํ โยชยติ จตฺตาโร มหาปเทสา พุทฺธาปเทโส สงฺฆาปเทโส สมฺพหุลตฺเถราปเทโส เอกตฺเถราปเทโสฯ อิเม จตฺตาโร มหาปเทสา ตานิ ปทพฺยญฺชนานิ สุตฺเต โอตารยิตพฺพานิ วินเย สนฺทสฺสยิตพฺพานิ ธมฺมตายํ อุปนิกฺขิปิตพฺพานิฯ>
    text <กตมสฺมิํ สุตฺเต โอตารยิตพฺพานิ จตูสุ อริยสจฺเจสุฯ กตมสฺมิํ วินเย สนฺทสฺสยิตพฺพานิ ราควินเย โทสวินเย โมหวินเยฯ กตมิสฺสํ ธมฺมตายํ อุปนิกฺขิปิตพฺพานิ ปฏิจฺจสมุปฺปาเทฯ ยทิ จตูสุ อริยสจฺเจสุ อวตรติ กิเลสวินเย สนฺทิสฺสติ ธมฺมตญฺจ น วิโลเมติ เอวํ อาสเว น ชเนติฯ จตูหิ มหาปเทเสหิ ยํ ยํ ยุชฺชติ เยน เยน ยุชฺชติ ยถา ยถา ยุชฺชติ ตํ ตํ คเหตพฺพํฯ>
    text <๑๙>, <ปญฺหํ ปุจฺฉิเตน กติ ปทานิ ปญฺเหติ ปทโส ปริโยคาหิตพฺพํ วิเจตพฺพํ ยทิ สพฺพานิ ปทานิ เอกํ อตฺถํ อภิวทนฺติ เอโก ปญฺโหฯ อถ จตฺตาริ ปทานิ เอกํ อตฺถํ อภิวทนฺติ เอโก ปญฺโหฯ อถ ตีณิ ปทานิ เอกํ อตฺถํ อภิวทนฺติ เอโก ปญฺโหฯ อถ ทฺเว ปทานิ เอกํ อตฺถํ อภิวทนฺติ เอโก ปญฺโหฯ อถ เอกํ ปทํ เอกํ อตฺถํ อภิวทติ เอโก ปญฺโหฯ ตํ อุปปริกฺขมาเนน อญฺญาตพฺพํ กิํ อิเม ธมฺมา นานตฺถา นานาพฺยญฺชนา อุทาหุ อิเมสํ ธมฺมานํ เอโก อตฺโถ พฺยญฺชนเมว นานนฺติฯ ยถา กิํ ภเว ยถา สา เทวตา ภควนฺตํ ปญฺหํ ปุจฺฉติฯ>
    text <อิมานิ จตฺตาริ ปทานิ ปุจฺฉิตานิฯ เต ตโย ปญฺหา กถํ ญายติ ภควา หิ เทวตาย วิสชฺเชติฯ>
    text <๒๐>, <ตตฺถ ชรา จ มรณญฺจ อิมานิ ทฺเว สงฺขตสฺส สงฺขตลกฺขณานิฯ ชรายํ ฐิตสฺส อญฺญถตฺตํ มรณํ วโยฯ ตตฺถ ชราย จ มรณสฺส จ อตฺถโต นานตฺตํฯ เกน การเณน คพฺภคตาปิ หิ มียนฺติ น จ เต ชิณฺณา ภวนฺติฯ อตฺถิ จ เทวานํ มรณํ น จ เตสํ สรีรานิ ชีรนฺติฯ สกฺกเตว ชราย ปฏิกมฺมํ กาตุํ น ปน สกฺกเต มรณสฺส ปฏิกมฺมํ กาตุํ อญฺญตฺเรว อิทฺธิมนฺตานํ อิทฺธิวิสยาฯ ยํ ปนาห ตณฺหาสลฺเลน โอติณฺโณติ ทิสฺสนฺติ วีตราคา ชีรนฺตาปิ มียนฺตาปิฯ ยทิ จ ยถา ชรามรณํ เอวํ ตณฺหาปิ สิยาฯ เอวํ สนฺเต สพฺเพ โยพฺพนฏฺฐาปิ วิคตตณฺหา สิยุํฯ ยถา จ ตณฺหา ทุกฺขสฺส สมุทโย เอวํ ชรามรณมฺปิ สิยา ทุกฺขสฺส สมุทโย น จ สิยา ตณฺหา ทุกฺขสฺส สมุทโย น หิ ชรามรณํ ทุกฺขสฺส สมุทโย ตณฺหา ทุกฺขสฺส สมุทโยฯ ยถา จ ตณฺหา มคฺควชฺฌา เอวํ ชรามรณมฺปิ สิยา มคฺควชฺฌํฯ อิมาย ยุตฺติยา อญฺญมญฺเญหิ การเณหิ คเวสิตพฺพํฯ ยทิ จ สนฺทิสฺสติ ยุตฺติสมารูฬฺหํ อตฺถโต จ อญฺญตฺตํ พฺยญฺชนโตปิ คเวสิตพฺพํฯ>
    text <สลฺโลติ วา ธูปายนนฺติ วา อิเมสํ ธมฺมานํ อตฺถโต เอกตฺตํฯ น หิ ยุชฺชติ อิจฺฉาย จ ตณฺหาย จ อตฺถโต อญฺญตฺตํฯ ตณฺหาย อธิปฺปาเย อปริปูรมาเน นวสุ อาฆาตวตฺถูสุ โกโธ จ อุปนาโห จ อุปฺปชฺชติฯ อิมาย ยุตฺติยา ชราย จ มรณสฺส จ ตณฺหาย จ อตฺถโต อญฺญตฺตํฯ>
    text <ยํ ปนิทํ ภควตา ทฺวีหิ นาเมหิ อภิลปิตํ อิจฺฉาติปิ ตณฺหาติปิ อิทํ ภควตา พาหิรานํ วตฺถูนํ อารมฺมณวเสน ทฺวีหิ นาเมหิ อภิลปิตํ อิจฺฉาติปิ ตณฺหาติปิ สพฺพา หิ ตณฺหา อชฺโฌสานลกฺขเณน เอกลกฺขณาฯ ยถา สพฺโพ อคฺคิ อุณฺหตฺตลกฺขเณน เอกลกฺขโณ อปิ จ อุปาทานวเสน อญฺญมญฺญานิ นามานิ ลภติ กฏฺฐคฺคีติปิ ติณคฺคีติปิ สกลิกคฺคีติปิ โคมยคฺคีติปิ ถุสคฺคีติปิ สงฺการคฺคีติปิ สพฺโพ หิ อคฺคิ อุณฺหตฺตลกฺขโณวฯ เอวํ สพฺพา ตณฺหา อชฺโฌสานลกฺขเณน เอกลกฺขณา อปิ ตุ อารมฺมณอุปาทานวเสน อญฺญมญฺเญหิ นาเมหิ อภิลปิตา อิจฺฉาอิติปิ ตณฺหาอิติปิ สลฺโลอิติปิ ธูปายนาอิติปิ สริตาอิติปิ วิสตฺติกาอิติปิ สิเนโหอิติปิ กิลมโถอิติปิ ลตาอิติปิ มญฺญนาอิติปิ พนฺโธอิติปิ อาสาอิติปิ ปิปาสาอิติปิ อภินนฺทนาอิติปิ อิติ สพฺพา ตณฺหา อชฺโฌสานลกฺขเณน เอกลกฺขณาฯ ยถา จ เววจเน วุตฺตาฯ>
    text <ตณฺหาเยตํ เววจนํฯ ยถาห ภควา รูเป ติสฺส อวิคตราคสฺส อวิคตจฺฉนฺทสฺส อวิคตเปมสฺส อวิคตปิปาสสฺส อวิคตปริฬาหสฺสฯ เอวํ เวทนาย สญฺญาย สงฺขาเรสุ วิญฺญาเณ อวิคตราคสฺส อวิคตจฺฉนฺทสฺส อวิคตเปมสฺส อวิคตปิปาสสฺส อวิคตปริฬาหสฺส สพฺพํ สุตฺตํ วิตฺถาเรตพฺพํฯ ตณฺหาเยตํ เววจนํฯ เอวํ ยุชฺชติฯ>
    text <๒๑>, <สพฺโพ ทุกฺขูปจาโร กามตณฺหาสงฺขารมูลโก น ปน ยุชฺชติ สพฺโพ นิพฺพิทูปจาโร กามตณฺหาปริกฺขารมูลโกฯ อิมาย ยุตฺติยา อญฺญมญฺเญหิ การเณหิ คเวสิตพฺพํฯ>
    text <ยถา หิ ภควา ราคจริตสฺส ปุคฺคลสฺส อสุภํ เทสยติ โทสจริตสฺส ภควา ปุคฺคลสฺส เมตฺตํ เทสยติฯ โมหจริตสฺส ภควา ปุคฺคลสฺส ปฏิจฺจสมุปฺปาทํ เทสยติฯ ยทิ หิ ภควา ราคจริตสฺส ปุคฺคลสฺส เมตฺตํ เจโตวิมุตฺติํ เทเสยฺยฯ สุขํ วา ปฏิปทํ ทนฺธาภิญฺญํ สุขํ วา ปฏิปทํ ขิปฺปาภิญฺญํ วิปสฺสนาปุพฺพงฺคมํ วา ปหานํ เทเสยฺย น ยุชฺชติ เทสนาฯ เอวํ ยํ กิญฺจิ ราคสฺส อนุโลมปฺปหานํ โทสสฺส อนุโลมปฺปหานํ โมหสฺส อนุโลมปฺปหานํฯ สพฺพํ ตํ วิจเยน หาเรน วิจินิตฺวา ยุตฺติหาเรน โยเชตพฺพํฯ ยาวติกา ญาณสฺส ภูมิฯ>
    text <เมตฺตาวิหาริสฺส สโต พฺยาปาโท จิตฺตํ ปริยาทาย ฐสฺสตีติ น ยุชฺชติ เทสนา พฺยาปาโท ปหานํ อพฺภตฺถํ คจฺฉตีติ ยุชฺชติ เทสนาฯ กรุณาวิหาริสฺส สโต วิเหสา จิตฺตํ ปริยาทาย ฐสฺสตีติ น ยุชฺชติ เทสนา วิเหสา ปหานํ อพฺภตฺถํ คจฺฉตีติ ยุชฺชติ เทสนาฯ มุทิตา วิหาริสฺส สโต อรติ จิตฺตํ ปริยาทาย ฐสฺสตีติ น ยุชฺชติ เทสนา อรติ ปหานํ อพฺภตฺถํ คจฺฉตีติ ยุชฺชติ เทสนาฯ อุเปกฺขาวิหาริสฺส สโต ราโค จิตฺตํ ปริยาทาย ฐสฺสตีติ น ยุชฺชติ เทสนา ราโค ปหานํ อพฺภตฺถํ คจฺฉตีติ ยุชฺชติ เทสนาฯ อนิมิตฺตวิหาริสฺส สโต นิมิตฺตานุสารี เตน เตเนว วิญฺญาณํ ปวตฺตตีติ น ยุชฺชติ เทสนา นิมิตฺตํ ปหานํ อพฺภตฺถํ คจฺฉตีติ ยุชฺชติ เทสนาฯ อสฺมีติ วิคตํ อยมหมสฺมีติ น สมนุปสฺสามิฯ อถ จ ปน เม กิสฺมีติ กถสฺมีติ วิจิกิจฺฉา กถํกถาสลฺลํ จิตฺตํ ปริยาทาย ฐสฺสตีติ น ยุชฺชติ เทสนา วิจิกิจฺฉา กถํกถาสลฺลํ ปหานํ อพฺภตฺถํ คจฺฉตีติ ยุชฺชติ เทสนาฯ>
    text <ยถา วา ปน ปฐมํ ฌานํ สมาปนฺนสฺส สโต กามราคพฺยาปาทา วิเสสาย สํวตฺตนฺตีติ น ยุชฺชติ เทสนา หานาย สํวตฺตนฺตีติ ยุชฺชติ เทสนาฯ วิตกฺกสหคตา วา สญฺญามนสิการา หานาย สํวตฺตนฺตีติ น ยุชฺชติ เทสนา วิเสสาย สํวตฺตนฺตีติ ยุชฺชติ เทสนาฯ ทุติยํ ฌานํ สมาปนฺนสฺส สโต วิตกฺกวิจารสหคตา สญฺญามนสิการา วิเสสาย สํวตฺตนฺตีติ น ยุชฺชติ เทสนา หานาย สํวตฺตนฺตีติ ยุชฺชติ เทสนาฯ อุเปกฺขาสุขสหคตา วา สญฺญามนสิการา หานาย สํวตฺตนฺตีติ น ยุชฺชติ เทสนา วิเสสาย สํวตฺตนฺตีติ ยุชฺชติ เทสนาฯ ตติยํ ฌานํ สมาปนฺนสฺส สโต ปีติสุขสหคตา สญฺญามนสิการา วิเสสาย สํวตฺตนฺตีติ น ยุชฺชติ เทสนา หานาย สํวตฺตนฺตีติ ยุชฺชติ เทสนา อุเปกฺขาสติปาริสุทฺธิสหคตา วา สญฺญามนสิการา หานาย สํวตฺตนฺตีติ น ยุชฺชติ เทสนา วิเสสาย สํวตฺตนฺตีติ ยุชฺชติ เทสนาฯ จตุตฺถํ ฌานํ สมาปนฺนสฺส สโต อุเปกฺขาสหคตา สญฺญามนสิการา วิเสสาย สํวตฺตนฺตีติ น ยุชฺชติ เทสนา หานาย สํวตฺตนฺตีติ ยุชฺชติ เทสนา ฯ อากาสานญฺจายตนสหคตา วา สญฺญามนสิการา หานาย สํวตฺตนฺตีติ น ยุชฺชติ เทสนา วิเสสาย สํวตฺตนฺตีติ ยุชฺชติ เทสนาฯ>
    text <อากาสานญฺจายตนํ สมาปนฺนสฺส สโต รูปสหคตา สญฺญามนสิการา วิเสสาย สํวตฺตนฺตีติ น ยุชฺชติ เทสนา หานาย สํวตฺตนฺตีติ ยุชฺชติ เทสนาฯ วิญฺญาณญฺจายตนสหคตา วา สญฺญามนสิการา หานาย สํวตฺตนฺตีติ น ยุชฺชติ เทสนา วิเสสาย สํวตฺตนฺตีติ ยุชฺชติ เทสนาฯ วิญฺญาณญฺจายตนํ สมาปนฺนสฺส สโต อากาสานญฺจายตนสหคตา สญฺญามนสิการา วิเสสาย สํวตฺตนฺตีติ น ยุชฺชติ เทสนา หานาย สํวตฺตนฺตีติ ยุชฺชติ เทสนาฯ อากิญฺจญฺญายตนสหคตา วา สญฺญามนสิการา หานาย สํวตฺตนฺตีติ น ยุชฺชติ เทสนา วิเสสาย สํวตฺตนฺตีติ ยุชฺชติ เทสนาฯ>
    text <อากิญฺจญฺญายตนํ สมาปนฺนสฺส สโต วิญฺญาณญฺจายตนสหคตา สญฺญามนสิการา วิเสสาย สํวตฺตนฺตีติ น ยุชฺชติ เทสนา หานาย สํวตฺตนฺตีติ ยุชฺชติ เทสนาฯ เนวสญฺญานาสญฺญายตนสหคตา วา สญฺญามนสิการา หานาย สํวตฺตนฺตีติ น ยุชฺชติ เทสนา วิเสสาย สํวตฺตนฺตีติ ยุชฺชติ เทสนาฯ เนวสญฺญานาสญฺญายตนํ สมาปนฺนสฺส สโต สญฺญูปจารา วิเสสาย สํวตฺตนฺตีติ น ยุชฺชติ เทสนา หานาย สํวตฺตนฺตีติ ยุชฺชติ เทสนาฯ สญฺญาเวทยิตนิโรธสหคตา วา สญฺญามนสิการา หานาย สํวตฺตนฺตีติ น ยุชฺชติ เทสนา วิเสสาย สํวตฺตนฺตีติ ยุชฺชติ เทสนาฯ กลฺลตาปริจิตํ จิตฺตํ น จ อภินีหารํ ขมตีติ น ยุชฺชติ เทสนา กลฺลตาปริจิตํ จิตฺตํ อถ จ อภินีหารํ ขมตีติ ยุชฺชติ เทสนาฯ>
    text <เอวํ สพฺเพ นวสุตฺตนฺตา ยถาธมฺมํ ยถาวินยํ ยถาสตฺถุสาสนํ สพฺพโต วิจเยน หาเรน วิจินิตฺวา ยุตฺติหาเรน โยเชตพฺพาติฯ เตนาห อายสฺมา มหากจฺจายโน สพฺเพสํ หารานํ ยา ภูมิ โย จ โคจโร เตสนฺติฯ>
    stand <นิยุตฺโต ยุตฺติ หาโรฯ>
  text <๔ ปทฏฺฐานหารวิภงฺโค>
    text <๒๒>, <ตตฺถ กตโม ปทฏฺฐาโน หาโร ธมฺมํ เทเสติ ชิโนติ อยํ ปทฏฺฐาโน หาโรฯ กิํ เทเสติ สพฺพธมฺมยาถาวอสมฺปฏิเวธลกฺขณา อวิชฺชา ตสฺสา วิปลฺลาสา ปทฏฺฐานํฯ อชฺโฌสานลกฺขณา ตณฺหา ตสฺสา ปิยรูปํ สาตรูปํ ปทฏฺฐานํฯ ปตฺถนลกฺขโณ โลโภ ตสฺส อทินฺนาทานํ ปทฏฺฐานํฯ วณฺณสณฺฐานพฺยญฺชนคฺคหณลกฺขณา สุภสญฺญา ตสฺสา อินฺทฺริยา สํวโร ปทฏฺฐานํฯ สาสวผสฺสอุปคมนลกฺขณา สุขสญฺญา ตสฺสา อสฺสาโท ปทฏฺฐานํฯ สงฺขตลกฺขณานํ ธมฺมานํ อสมนุปสฺสนลกฺขณา นิจฺจสญฺญา ตสฺสา วิญฺญาณํ ปทฏฺฐานํฯ อนิจฺจสญฺญาทุกฺขสญฺญาอสมนุปสฺสนลกฺขณา อตฺตสญฺญา ตสฺสา นามกาโย ปทฏฺฐานํฯ สพฺพธมฺมสมฺปฏิเวธลกฺขณา วิชฺชา ตสฺสา สพฺพํ เนยฺยํ ปทฏฺฐานํฯ จิตฺตวิกฺเขปปฏิสํหรณลกฺขโณ สมโถ ตสฺส อสุภา ปทฏฺฐานํฯ อิจฺฉาวจรปฏิสํหรณลกฺขโณ อโลโภ ตสฺส อทินฺนาทานา เวรมณี ปทฏฺฐานํฯ อพฺยาปชฺชลกฺขโณ อโทโส ตสฺส ปาณาติปาตา เวรมณี ปทฏฺฐานํฯ วตฺถุอวิปฺปฏิปตฺติลกฺขโณ อโมโห ตสฺส สมฺมาปฏิปตฺติ ปทฏฺฐานํฯ วินีลกวิปุพฺพกคหณลกฺขณา อสุภสญฺญา ตสฺสา นิพฺพิทา ปทฏฺฐานํฯ สาสวผสฺสปริชานนลกฺขณา ทุกฺขสญฺญา ตสฺสา เวทนา ปทฏฺฐานํฯ สงฺขตลกฺขณานํ ธมฺมานํ สมนุปสฺสนลกฺขณา อนิจฺจสญฺญา ตสฺสา อุปฺปาทวยา ปทฏฺฐานํฯ สพฺพธมฺมอภินิเวสลกฺขณา อนตฺตสญฺญา ตสฺสา ธมฺมสญฺญา ปทฏฺฐานํฯ>
    text <ปญฺจ กามคุณา กามราคสฺส ปทฏฺฐานํ ปญฺจินฺทฺริยานิ รูปีนิ รูปราคสฺส ปทฏฺฐานํ ฉฏฺฐายตนํ ภวราคสฺส ปทฏฺฐานํ นิพฺพตฺตภวานุปสฺสิตา ปญฺจนฺนํ อุปาทานกฺขนฺธานํ ปทฏฺฐานํ ปุพฺเพนิวาสานุสฺสติญาณทสฺสนสฺส ปทฏฺฐานํฯ โอกปฺปนลกฺขณา สทฺธา อธิมุตฺติปจฺจุปฏฺฐานา จ อนาวิลลกฺขโณ ปสาโท สมฺปสีทนปจฺจุปฏฺฐาโน จฯ อภิปตฺถิยนลกฺขณา สทฺธา ตสฺสา อเวจฺจปสาโท ปทฏฺฐานํฯ อนาวิลลกฺขโณ ปสาโท ตสฺส สทฺธา ปทฏฺฐานํฯ อารมฺภลกฺขณํ วีริยํ ตสฺส สมฺมปฺปธานํ ปทฏฺฐานํฯ อปิลาปนลกฺขณา สติ ตสฺสา สติปฏฺฐานํ ปทฏฺฐานํฯ เอกคฺคลกฺขโณ สมาธิ ตสฺส ฌานานิ ปทฏฺฐานํฯ ปชานนลกฺขณา ปญฺญา ตสฺสา สจฺจานิ ปทฏฺฐานํฯ>
    text <อปโร นโย อสฺสาทมนสิการลกฺขโณ อโยนิโสมนสิกาโร ตสฺส อวิชฺชา ปทฏฺฐานํฯ สจฺจสมฺโมหนลกฺขณา อวิชฺชา สา สงฺขารานํ ปทฏฺฐานํฯ ปุนพฺภววิโรหณลกฺขณา สงฺขารา เต วิญฺญาณสฺส ปทฏฺฐานํฯ โอปปจฺจยิกนิพฺพตฺติลกฺขณํ วิญฺญาณํ ตํ นามรูปสฺส ปทฏฺฐานํฯ นามกายรูปกายสงฺฆาตลกฺขณํ นามรูปํ ตํ ฉฬายตนสฺส ปทฏฺฐานํฯ อินฺทฺริยววตฺถานลกฺขณํ ฉฬายตนํ ตํ ผสฺสสฺส ปทฏฺฐานํฯ จกฺขุรูปวิญฺญาณสนฺนิปาตลกฺขโณ ผสฺโส โส เวทนาย ปทฏฺฐานํฯ อิฏฺฐานิฏฺฐอนุภวนลกฺขณา เวทนา สา ตณฺหาย ปทฏฺฐานํฯ อชฺโฌสานลกฺขณา ตณฺหา สา อุปาทานสฺส ปทฏฺฐานํฯ โอปปจฺจยิกํ อุปาทานํ ตํ ภวสฺส ปทฏฺฐานํฯ นามกายรูปกายสมฺภวนลกฺขโณ ภโว โส ชาติยา ปทฏฺฐานํฯ ขนฺธปาตุภวนลกฺขณา ชาติ สา ชราย ปทฏฺฐานํฯ อุปธิปริปากลกฺขณา ชรา สา มรณสฺส ปทฏฺฐานํฯ ชีวิตินฺทฺริยุปจฺเฉทลกฺขณํ มรณํ ตํ โสกสฺส ปทฏฺฐานํฯ อุสฺสุกฺกการโก โสโก โส ปริเทวสฺส ปทฏฺฐานํ ฯ ลาลปฺปการโก ปริเทโว โส ทุกฺขสฺส ปทฏฺฐานํฯ กายสํปีฬนํ ทุกฺขํ ตํ โทมนสฺสสฺส ปทฏฺฐานํฯ จิตฺตสํปีฬนํ โทมนสฺสํ ตํ อุปายาสสฺส ปทฏฺฐานํฯ โอทหนการโก อุปายาโส โส ภวสฺส ปทฏฺฐานํฯ อิมานิ ภวงฺคานิ ยทา สมคฺคานิ นิพฺพตฺตานิ ภวนฺติ โส ภโว ตํ สํสารสฺส ปทฏฺฐานํฯ นิยฺยานิกลกฺขโณ มคฺโค โส นิโรธสฺส ปทฏฺฐานํฯ>
    text <ติตฺถญฺญุตา ปีตญฺญุตาย ปทฏฺฐานํ ปีตญฺญุตา ปตฺตญฺญุตาย ปทฏฺฐานํ ปตฺตญฺญุตา อตฺตญฺญุตาย ปทฏฺฐานํ อตฺตญฺญุตา ปุพฺเพกตปุญฺญตาย ปทฏฺฐานํ ปุพฺเพกตปุญฺญตา ปติรูปเทสวาสสฺส ปทฏฺฐานํ ปติรูปเทสวาโส สปฺปุริสูปนิสฺสยสฺส ปทฏฺฐานํ สปฺปุริสูปนิสฺสโย อตฺตสมฺมาปณิธานสฺส ปทฏฺฐานํ อตฺตสมฺมาปณิธานํ สีลานํ ปทฏฺฐานํ สีลานิ อวิปฺปฏิสารสฺส ปทฏฺฐานํ อวิปฺปฏิสาโร ปาโมชฺชสฺส ปทฏฺฐานํ ปาโมชฺชํ ปีติยา ปทฏฺฐานํ ปีติ ปสฺสทฺธิยา ปทฏฺฐานํ ปสฺสทฺธิ สุขสฺส ปทฏฺฐานํ สุขํ สมาธิสฺส ปทฏฺฐานํ สมาธิ ยถาภูตญาณทสฺสนสฺส ปทฏฺฐานํ ยถาภูตญาณทสฺสนํ นิพฺพิทาย ปทฏฺฐานํ นิพฺพิทา วิราคสฺส ปทฏฺฐานํ วิราโค วิมุตฺติยา ปทฏฺฐานํฯ วิมุตฺติ วิมุตฺติญาณทสฺสนสฺส ปทฏฺฐานํฯ เอวํ โย โกจิ อุปนิสฺสโย โย โกจิ ปจฺจโย สพฺโพ โส ปทฏฺฐานํฯ เตนาห อายสฺมา มหากจฺจายโน ธมฺมํ เทเสติ ชิโนติฯ>
    stand <นิยุตฺโต ปทฏฺฐาโน หาโรฯ>
  text <๕ ลกฺขณหารวิภงฺโค>
    text <๒๓>, <ตตฺถ กตโม ลกฺขโณ หาโร วุตฺตมฺหิ เอกธมฺเมติ อยํ ลกฺขโณ หาโรฯ กิํ ลกฺขยติ เย ธมฺมา เอกลกฺขณา เตสํ ธมฺมานํ เอกสฺมิํ ธมฺเม วุตฺเต อวสิฏฺฐา ธมฺมา วุตฺตา ภวนฺติฯ ยถา กิํ ภเว ยถาห ภควา>
    text <จกฺขุํ ภิกฺขเว อนวฏฺฐิตํ อิตฺตรํ ปริตฺตํ ปภงฺคุ ปรโต ทุกฺขํ พฺยสนํ จลนํ กุกฺกุฬํ สงฺขารํ วธกํ อมิตฺตมชฺเฌฯ อิมสฺมิํ จกฺขุสฺมิํ วุตฺเต อวสิฏฺฐานิ อชฺฌตฺติกานิ อายตนานิ วุตฺตานิ ภวนฺติฯ เกน การเณน สพฺพานิ หิ ฉ อชฺฌตฺติกานิ อายตนานิ วธกฏฺเฐน เอกลกฺขณานิฯ ยถา จาห ภควา>
    text <อตีเต ราธ รูเป อนเปกฺโข โหหิ อนาคตํ รูปํ มา อภินนฺทิ ปจฺจุปฺปนฺนสฺส รูปสฺส นิพฺพิทาย วิราคาย นิโรธาย จาคาย ปฏินิสฺสคฺคาย ปฏิปชฺชฯ อิมสฺมิํ รูปกฺขนฺเธ วุตฺเต อวสิฏฺฐา ขนฺธา วุตฺตา ภวนฺติฯ เกน การเณน สพฺเพ หิ ปญฺจกฺขนฺธา ยมโกวาทสุตฺเต วธกฏฺเฐน เอกลกฺขณา วุตฺตาฯ ยถา จาห ภควา>
    text <อิติ กายคตาย สติยา วุตฺตาย วุตฺตา ภวนฺติ เวทนาคตา สติ จิตฺตคตา ธมฺมคตา จฯ ตถา ยํ กิญฺจิ ทิฏฺฐํ วา สุตํ วา มุตํ วาติ วุตฺเต วุตฺตํ ภวติ วิญฺญาตํฯ ยถา จาห ภควา>
    text <ตสฺมาติห ตฺวํ ภิกฺขุ กาเย กายานุปสฺสี วิหราหิ อาตาปี สมฺปชาโน สติมา วิเนยฺย โลเก อภิชฺฌาโทมนสฺสํฯ อาตาปีติ วีริยินฺทฺริยํ สมฺปชาโนติ ปญฺญินฺทฺริยํ สติมาติ สตินฺทฺริยํ วิเนยฺย โลเก อภิชฺฌาโทมนสฺสนฺติ สมาธินฺทฺริยํ เอวํ กาเย กายานุปสฺสิโน วิหรโต จตฺตาโร สติปฏฺฐานา ภาวนาปาริปูริํ คจฺฉนฺติฯ เกน การเณน เอกลกฺขณตฺตา จตุนฺนํ อินฺทฺริยานํฯ>
    text <๒๔>, <จตูสุ สติปฏฺฐาเนสุ ภาวิยมาเนสุ จตฺตาโร สมฺมปฺปธานา ภาวนาปาริปูริํ คจฺฉนฺติ จตูสุ สมฺมปฺปธาเนสุ ภาวิยมาเนสุ จตฺตาโร อิทฺธิปาทา ภาวิยมาเนสุ ปญฺจินฺทฺริยานิ ภาวนาปาริปูริํ คจฺฉนฺติ จตูสุ อิทฺธิปาเทสุ ภาวนาปาริปูริํ คจฺฉนฺติ ปญฺจสุ อินฺทฺริเยสุ ภาวิยมาเนสุ ปญฺจ พลานิ ภาวนาปาริปูริํ คจฺฉนฺติ ปญฺจสุ พเลสุ ภาวิยมาเนสุ สตฺต โพชฺฌงฺคา ภาวนาปาริปูริํ คจฺฉนฺติ สตฺตสุ โพชฺฌงฺเคสุ ภาวิยมาเนสุ อริโย อฏฺฐงฺคิโก มคฺโค ภาวนาปาริปูริํ คจฺฉติ สพฺเพว โพธงฺคมา ธมฺมา โพธิปกฺขิยา ภาวนาปาริปูริํ คจฺฉนฺติ ฯ เกน การเณน สพฺเพ หิ โพธงฺคมา โพธิปกฺขิยา เนยฺยานิกลกฺขเณน เอกลกฺขณา เต เอกลกฺขณตฺตา ภาวนาปาริปูริํ คจฺฉนฺติฯ>
    text <เอวํ อกุสลาปิ ธมฺมา เอกลกฺขณตฺตา ปหานํ อพฺภตฺถํ คจฺฉนฺติฯ จตูสุ สติปฏฺฐาเนสุ ภาวิยมาเนสุ วิปลฺลาสา ปหียนฺติ อาหารา จสฺส ปริญฺญํ คจฺฉนฺติ อุปาทาเนหิ อนุปาทาโน ภวติ โยเคหิ จ วิสํยุตฺโต ภวติ คนฺเถหิ จ วิปฺปยุตฺโต ภวติ อาสเวหิ จ อนาสโว ภวติ โอเฆหิ จ นิตฺถิณฺโณ ภวติ สลฺเลหิ จ วิสลฺโล ภวติ วิญฺญาณฏฺฐิติโย จสฺส ปริญฺญํ คจฺฉนฺติ อคติคมเนหิ น อคติํ คจฺฉติ เอวํ อกุสลาปิ ธมฺมา เอกลกฺขณตฺตา ปหานํ อพฺภตฺถํ คจฺฉนฺติฯ>
    text <ยตฺถ วา ปน รูปินฺทฺริยํ เทสิตํ เทสิตา ตตฺเถว รูปธาตุ รูปกฺขนฺโธ รูปญฺจายตนํฯ ยตฺถ วา ปน สุขา เวทนา เทสิตา เทสิตํ ตตฺถ สุขินฺทฺริยํ โสมนสฺสินฺทฺริยํ ทุกฺขสมุทโย จ อริยสจฺจํฯ ยตฺถ วา ปน ทุกฺขา เวทนา เทสิตา เทสิตํ ตตฺถ ทุกฺขินฺทฺริยํ โทมนสฺสินฺทฺริยํ ทุกฺขญฺจ อริยสจฺจํฯ ยตฺถ วา ปน อทุกฺขมสุขา เวทนา เทสิตา เทสิตํ ตตฺถ อุเปกฺขินฺทฺริยํ สพฺโพ จ ปฏิจฺจสมุปฺปาโทฯ เกน การเณน อทุกฺขมสุขาย หิ เวทนาย อวิชฺชา อนุเสติฯ อวิชฺชาปจฺจยา สงฺขารา สงฺขารปจฺจยา วิญฺญาณํ วิญฺญาณปจฺจยา นามรูปํ นามรูปปจฺจยา สฬายตนํ สฬายตนปจฺจยา ผสฺโส ผสฺสปจฺจยา เวทนา เวทนาปจฺจยา ตณฺหา ตณฺหาปจฺจยา อุปาทานํ อุปาทานปจฺจยา ภโว ภวปจฺจยา ชาติ ชาติปจฺจยา ชรามรณํ โสกปริเทวทุกฺขโทมนสฺสุปายาสา สมฺภวนฺติ เอวเมตสฺส เกวลสฺส ทุกฺขกฺขนฺธสฺส สมุทโย โหติฯ โส จ สราคสโทสสโมหสํกิเลสปกฺเขน หาตพฺโพ วีตราควีตโทสวีตโมหอริยธมฺเมหิ หาตพฺโพฯ>
    text <เอวํ เย ธมฺมา เอกลกฺขณา กิจฺจโต จ ลกฺขณโต จ สามญฺญโต จ จุตูปปาตโต จ เตสํ ธมฺมานํ เอกสฺมิํ ธมฺเม วุตฺเต อวสิฏฺฐา ธมฺมา วุตฺตา ภวนฺติฯ เตนาห อายสฺมา มหากจฺจายโน วุตฺตมฺหิ เอกธมฺเมติฯ>
    stand <นิยุตฺโต ลกฺขโณ หาโรฯ>
  text <๖ จตุพฺยูหหารวิภงฺโค>
    text <๒๕>, <ตตฺถ กตโม จตุพฺยูโห หาโร เนรุตฺตมธิปฺปาโยติ อยํฯ พฺยญฺชเนน สุตฺตสฺส เนรุตฺตญฺจ อธิปฺปาโย จ นิทานญฺจ ปุพฺพาปรสนฺธิ จ คเวสิตพฺโพ ฯ ตตฺถ กตมํ เนรุตฺตํ ยา นิรุตฺติปทสํหิตา ยํ ธมฺมานํ นามโส ญาณํฯ ยทา หิ ภิกฺขุ อตฺถสฺส จ นามํ ชานาติ ธมฺมสฺส จ นามํ ชานาติ ตถา ตถา นํ อภินิโรเปติฯ อยญฺจ วุจฺจติ อตฺถกุสโล ธมฺมกุสโล พฺยญฺชนกุสโล นิรุตฺติกุสโล ปุพฺพาปรกุสโล เทสนากุสโล อตีตาธิวจนกุสโล อนาคตาธิวจนกุสโล ปจฺจุปฺปนฺนาธิวจนกุสโล อิตฺถาธิวจนกุสโล ปุริสาธิวจนกุสโล นปุํสกาธิวจนกุสโล เอกาธิวจนกุสโล อเนกาธิวจนกุสโล เอวํ สพฺพานิ กาตพฺพานิ ชนปทนิรุตฺตานิ สพฺพา จ ชนปทนิรุตฺติโยฯ อยํ นิรุตฺติปทสํหิตาฯ>
    text <๒๖>, <ตตฺถ กตโม อธิปฺปาโย>
    text <อิธ ภควโต โก อธิปฺปาโย เย อปาเยหิ ปริมุจฺจิตุกามา ภวิสฺสนฺติ เต ธมฺมจาริโน ภวิสฺสนฺตีติ อยํ เอตฺถ ภควโต อธิปฺปาโยฯ>
    text <อิธ ภควโต โก อธิปฺปาโย สญฺเจตนิกานํ กตานํ กมฺมานํ อุปจิตานํ ทุกฺขเวทนียานํ อนิฏฺฐํ อสาตํ วิปากํ ปจฺจนุภวิสฺสตีติ อยํ เอตฺถ ภควโต อธิปฺปาโยฯ>
    text <อิธ ภควโต โก อธิปฺปาโย เย สุเขน อตฺถิกา ภวิสฺสนฺติ เต ปาปกมฺมํ น กริสฺสนฺตีติ อยํ เอตฺถ ภควโต อธิปฺปาโยฯ>
    text <อิธ ภควโต โก อธิปฺปาโย เย ชรามรเณน อฏฺฏิยิตุกามา ภวิสฺสนฺติ เต ภวิสฺสนฺติ โภชเน มตฺตญฺญุโน อินฺทฺริเยสุ คุตฺตทฺวารา ปุพฺพรตฺตาปรรตฺตํ ชาคริยานุโยคมนุยุตฺตา วิปสฺสกา กุสเลสุ ธมฺเมสุ สคารวา จ สพฺรหฺมจารีสุ เถเรสุ นเวสุ มชฺฌิเมสูติ อยํ เอตฺถ ภควโต อธิปฺปาโยฯ>
    text <อิธ ภควโต โก อธิปฺปาโย เย อมตปริเยสนํ ปริเยสิตุกามา ภวิสฺสนฺติ เต อปฺปมตฺตา วิหริสฺสนฺตีติ อยํ เอตฺถ ภควโต อธิปฺปาโยฯ อยํ อธิปฺปาโยฯ>
    text <๒๗>, <ตตฺถ กตมํ นิทานํ ยถา โส ธนิโย โคปาลโก ภควนฺตํ อาห>
    text <ภควา อาห>
    text <อิมินา วตฺถุนา อิมินา นิทาเนน เอวํ ญายติ อิธ ภควา พาหิรํ ปริคฺคหํ อุปธิ อาหาติฯ ยถา จ มาโร ปาปิมา คิชฺฌกูฏา ปพฺพตา ปุถุสิลํ ปาเตสิ ภควา อาห>
    text <อิมินา วตฺถุนา อิมินา นิทาเนน เอวํ ญายติ อิธ ภควา กายํ อุปธิํ อาหาติฯ ยถา จาห>
    text <อิมินา วตฺถุนา อิมินา นิทาเนน เอวํ ญายติ อิธ ภควา พาหิเรสุ วตฺถูสุ ตณฺหํ อาหาติฯ ยถา จาห>
    text <อิมินา วตฺถุนา อิมินา นิทาเนน เอวํ ญายติ อิธ ภควา พาหิรวตฺถุกาย ตณฺหาย ปหานํ อาหาติฯ ยถา จาห>
    text <อิมินา วตฺถุนา อิมินา นิทาเนน เอวํ ญายติ อิธ ภควา อชฺฌตฺติกวตฺถุกาย ตณฺหาย ปหานํ อาหาติฯ ยถา จาห>
    text <อิมินา วตฺถุนา อิมินา นิทาเนน เอวํ ญายติ อิธ ภควา อชฺฌตฺติกวตฺถุกาย ตณฺหาย ปหานํ อาหาติฯ อิทํ นิทานํฯ>
    text <ตตฺถ กตโม ปุพฺพาปรสนฺธิฯ ยถาห>
    text <อยํ กามตณฺหา วุตฺตาฯ สา กตเมน ปุพฺพาปเรน ยุชฺชติ ยถาห>
    text <อิติ อนฺธตาย จ สญฺฉนฺนตาย จ สาเยว ตณฺหา อภิลปิตาฯ ยญฺจาห กามนฺธา ชาลสญฺฉนฺนา ตณฺหาฉทนฉาทิตาติฯ ยญฺจาห รตฺโต อตฺถํ น ชานาติ รตฺโต ธมฺมํ น ปสฺสตีติ อิเมหิ ปเทหิ ปริยุฏฺฐาเนหิ สาเยว ตณฺหา อภิลปิตาฯ ยํ อนฺธการํ อยํ ทุกฺขสมุทโย ยา จ ตณฺหา โปโนภวิกา ยญฺจาห กามาติ อิเม กิเลสกามาฯ ยญฺจาห ชาลสญฺฉนฺนาติ เตสํ เยว กามานํ ปโยเคน ปริยุฏฺฐานํ ทสฺเสติ ตสฺมา กิเลสวเสน จ ปริยุฏฺฐานวเสน จ ตณฺหาพนฺธนํ วุตฺตํฯ เย เอทิสิกา เต ชรามรณํ อนฺเวนฺติ อยํ ภควตา ยถานิกฺขิตฺตคาถาพเลน ทสฺสิตา ชรามรณมนฺเวนฺตีติฯ>
    text <ปปญฺจา นาม ตณฺหาทิฏฺฐิมานา ตทภิสงฺขตา จ สงฺขาราฯ ฐิติ นาม อนุสยาฯ สนฺทานํ นาม ตณฺหาย ปริยุฏฺฐานํ ยานิ ฉตฺติํสตณฺหาย ชาลินิยา วิจริตานิฯ ปลิโฆ นาม โมโหฯ เย จ ปปญฺจา สงฺขารา ยา จ ฐิติ ยํ สนฺทานญฺจ ยํ ปลิฆญฺจ โย เอตํ สพฺพํ สมติกฺกนฺโต อยํ วุจฺจติ นิตฺตณฺโห อิติฯ>
    text <๒๘>, <ตตฺถ ปริยุฏฺฐานสงฺขารา ทิฏฺฐธมฺมเวทนียา วา อุปปชฺชเวทนียา วา อปราปริยเวทนียา วา เอวํ ตณฺหา ติวิธํ ผลํ เทติ ทิฏฺเฐ วา ธมฺเม อุปปชฺเช วา อปเร วา ปริยาเยฯ เอวํ ภควา อาห ยํ โลภปกตํ กมฺมํ กโรติ กาเยน วา วาจาย วา มนสา วา ตสฺส วิปากํ อนุโภติ ทิฏฺเฐ วา ธมฺเม อุปปชฺเช วา อปเร วา ปริยาเยติฯ อิทํ ภควโต ปุพฺพาปเรน ยุชฺชติฯ ตตฺถ ปริยุฏฺฐานํ ทิฏฺฐธมฺมเวทนียํ วา กมฺมํ อุปปชฺชเวทนียํ วา กมฺมํ อปราปริยายเวทนียํ วา กมฺมํ เอวํ กมฺมํ ติธา วิปจฺจติ ทิฏฺเฐ วา ธมฺเม อุปปชฺเช วา อปเร วา ปริยาเยฯ ยถาห>
    text <ยญฺเจ พาโล อิธ ปาณาติปาตี โหติ…เป … มิจฺฉาทิฏฺฐิ โหติ ตสฺส ทิฏฺเฐ วา ธมฺเม วิปากํ ปฏิสํเวเทติ อุปปชฺเช วา อปเร วา ปริยาเยติฯ อิทํ ภควโต ปุพฺพาปเรน ยุชฺชติฯ ตตฺถ ปริยุฏฺฐานํ ปฏิสงฺขานพเลน ปหาตพฺพํ สงฺขารา ทสฺสนพเลน ฉตฺติํส ตณฺหาวิจริตานิ ภาวนาพเลน ปหาตพฺพานีติ เอวํ ตณฺหาปิ ติธา ปหียติฯ ยา นิตฺตณฺหาตา อยํ สอุปาทิเสสา นิพฺพานธาตุฯ เภทา กายสฺส อยํ อนุปาทิเสสา นิพฺพานธาตุฯ>
    text <ปปญฺโจ นาม วุจฺจติ อนุพนฺโธฯ ยญฺจาห ภควา ปปญฺเจติ อตีตานาคตปจฺจุปฺปนฺนํ จกฺขุวิญฺเญยฺยํ รูปํ อารพฺภาติฯ ยญฺจาห ภควา อตีเต ราธ รูเป อนเปกฺโข โหหิ อนาคตํ รูปํ มา อภินนฺทิ ปจฺจุปฺปนฺนสฺส รูปสฺส นิพฺพิทาย วิราคาย นิโรธาย ปฏินิสฺสคฺคาย ปฏิปชฺชาติฯ อิทํ ภควโต ปุพฺพาปเรน ยุชฺชติฯ โย จาปิ ปปญฺโจ เย จ สงฺขารา ยา จ อตีตานาคตปจฺจุปฺปนฺนสฺส อภินนฺทนา อิทํ เอกตฺถํฯ อปิ จ อญฺญมญฺเญหิ ปเทหิ อญฺญมญฺเญหิ อกฺขเรหิ อญฺญมญฺเญหิ พฺยญฺชเนหิ อปริมาณา ธมฺมเทสนา วุตฺตา ภควตาฯ เอวํ สุตฺเตน สุตฺตํ สํสนฺทยิตฺวา ปุพฺพาปเรน สทฺธิํ โยชยิตฺวา สุตฺตํ นิทฺทิฏฺฐํ ภวติฯ>
    text <โส จายํ ปุพฺพาปโร สนฺธิ จตุพฺพิโธ อตฺถสนฺธิ พฺยญฺชนสนฺธิ เทสนาสนฺธิ นิทฺเทสสนฺธีติฯ>
    text <ตตฺถ อตฺถสนฺธิ ฉปฺปทานิ สงฺกาสนา ปกาสนา วิวรณา วิภชนา อุตฺตานีกมฺมตา ปญฺญตฺตีติฯ>
    text <พฺยญฺชนสนฺธิ ฉปฺปทานิ อกฺขรํ ปทํ พฺยญฺชนํ อากาโร นิรุตฺติ นิทฺเทโสติฯ>
    text <เทสนาสนฺธิ น จ ปถวิํ นิสฺสาย ฌายติ ฌายี ฌายติ จฯ น จ อาปํ นิสฺสาย ฌายติ ฌายี ฌายติ จ น จ เตชํ นิสฺสาย ฌายติ ฌายี ฌายติ จ น จ วายุํ นิสฺสาย ฌายติ ฌายี ฌายติ จฯ น จ อากาสานญฺจายตนํ นิสฺสาย…เป … น จ วิญฺญาณญฺจายตนํ นิสฺสาย…เป … น จ อากิญฺจญฺญายตนํ นิสฺสาย…เป … น จ เนวสญฺญานาสญฺญายตนํ นิสฺสาย…เป … น จ อิมํ โลกํ นิสฺสาย…เป … น จ ปรโลกํ นิสฺสาย ฌายติ ฌายี ฌายติ จฯ ยมิทํ อุภยมนฺตเรน ทิฏฺฐํ สุตํ มุตํ วิญฺญาตํ ปตฺตํ ปริเยสิตํ วิตกฺกิตํ วิจาริตํ มนสานุจินฺติตํ ตมฺปิ นิสฺสาย น ฌายติ ฌายี ฌายติ จฯ อยํ สเทวเก โลเก สมารเก สพฺรหฺมเก สสฺสมณพฺราหฺมณิยา ปชาย สเทวมนุสฺสาย อนิสฺสิเตน จิตฺเตน น ญายติ ฌายนฺโตฯ>
    text <ยถา มาโร ปาปิมา โคธิกสฺส กุลปุตฺตสฺส วิญฺญาณํ สมนฺเวสนฺโต น ชานาติ น ปสฺสติฯ โส หิ ปปญฺจาตีโต ตณฺหาปหาเนน ทิฏฺฐินิสฺสโยปิสฺส นตฺถิฯ ยถา จ โคธิกสฺส เอวํ วกฺกลิสฺส สเทวเกน โลเกน สมารเกน สพฺรหฺมเกน สสฺสมณพฺราหฺมณิยา ปชาย สเทวมนุสฺสาย อนิสฺสิตจิตฺตา น ญายนฺติ ฌายมานาฯ อยํ เทสนาสนฺธิฯ>
    text <ตตฺถ กตมา นิทฺเทสสนฺธิ นิสฺสิตจิตฺตา อกุสลปกฺเขน นิทฺทิสิตพฺพา อนิสฺสิตจิตฺตา กุสลปกฺเขน นิทฺทิสิตพฺพาฯ นิสฺสิตจิตฺตา กิเลเสน นิทฺทิสิตพฺพา อนิสฺสิตจิตฺตา โวทาเนน นิทฺทิสิตพฺพาฯ นิสฺสิตจิตฺตา สํสารปฺปวตฺติยา นิทฺทิสิตพฺพา อนิสฺสิตจิตฺตา สํสารนิวตฺติยา นิทฺทิสิตพฺพาฯ นิสฺสิตจิตฺตา ตณฺหาย จ อวิชฺชาย จ นิทฺทิสิตพฺพา อนิสฺสิตจิตฺตา สมเถน จ วิปสฺสนาย จ นิทฺทิสิตพฺพาฯ นิสฺสิตจิตฺตา อหิริเกน จ อโนตฺตปฺเปน จ นิทฺทิสิตพฺพา อนิสฺสิตจิตฺตา หิริยา จ โอตฺตปฺเปน จ นิทฺทิสิตพฺพาฯ นิสฺสิตจิตฺตา อสติยา จ อสมฺปชญฺเญน จ นิทฺทิสิตพฺพา อนิสฺสิตจิตฺตา สติยา จ สมฺปชญฺเญน จ นิทฺทิสิตพฺพาฯ นิสฺสิตจิตฺตา อโยนิยา จ อโยนิโสมนสิกาเรน จ นิทฺทิสิตพฺพา อนิสฺสิตจิตฺตา โยนิยา จ โยนิโสมนสิกาเรน จ นิทฺทิสิตพฺพาฯ นิสฺสิตจิตฺตา โกสชฺเชน จ โทวจสฺเสน จ นิทฺทิสิตพฺพา อนิสฺสิตจิตฺตา วีริยารมฺเภน จ โสวจสฺเสน จ นิทฺทิสิตพฺพาฯ นิสฺสิตจิตฺตา อสฺสทฺธิเยน จ ปมาเทน จ นิทฺทิสิตพฺพา อนิสฺสิตจิตฺตา สทฺธาย จ อปฺปมาเทน จ นิทฺทิสิตพฺพาฯ นิสฺสิตจิตฺตา อสทฺธมฺมสฺสวเนน จ อสํวรเณน จ นิทฺทิสิตพฺพา อนิสฺสิตจิตฺตา สทฺธมฺมสฺสวเนน จ สํวเรน จ นิทฺทิสิตพฺพาฯ นิสฺสิตจิตฺตา อภิชฺฌาย จ พฺยาปาเทน จ นิทฺทิสิตพฺพา อนิสฺสิตจิตฺตา อนภิชฺฌาย จ อพฺยาปาเทน จ นิทฺทิสิตพฺพาฯ นิสฺสิตจิตฺตา นีวรเณหิ จ สํโยชนิเยหิ จ นิทฺทิสิตพฺพา อนิสฺสิตจิตฺตา ราควิราคาย จ เจโตวิมุตฺติยา อวิชฺชาวิราคาย จ ปญฺญาวิมุตฺติยา นิทฺทิสิตพฺพาฯ นิสฺสิตจิตฺตา อุจฺเฉททิฏฺฐิยา จ สสฺสตทิฏฺฐิยา จ นิทฺทิสิตพฺพา อนิสฺสิตจิตฺตา สอุปาทิเสสาย จ อนุปาทิเสสาย จ นิพฺพานธาตุยา นิทฺทิสิตพฺพาฯ อยํ นิทฺเทสสนฺธิฯ เตนาห อายสฺมา มหากจฺจายโน เนรุตฺตมธิปฺปาโยติฯ>
    stand <นิยุตฺโต จตุพฺยูโห หาโรฯ>
  text <๗ อาวฏฺฏหารวิภงฺโค>
    text <๒๙>, <ตตฺถ กตโม อาวฏฺโฏ หาโร เอกมฺหิ ปทฏฺฐาเนติ อยํฯ>
    text <อารมฺภถ นิกฺกมถาติ วีริยสฺส ปทฏฺฐานํฯ ยุญฺชถ พุทฺธสาสเนติ สมาธิสฺส ปทฏฺฐานํฯ ธุนาถ มจฺจุโน เสนํ นฬาคารํว กุญฺชโรติ ปญฺญาย ปทฏฺฐานํฯ อารมฺภถ นิกฺกมถาติ วีริยินฺทฺริยสฺส ปทฏฺฐานํฯ ยุญฺชถ พุทฺธสาสเนติ สมาธินฺทฺริยสฺส ปทฏฺฐานํฯ ธุนาถ มจฺจุโน เสนํ นฬาคารํว กุญฺชโรติ ปญฺญินฺทฺริยสฺส ปทฏฺฐานํฯ อิมานิ ปทฏฺฐานานิ เทสนาฯ>
    text <อยุญฺชนฺตานํ วา สตฺตานํ โยเค ยุญฺชนฺตานํ วา อารมฺโภฯ>
    text <ตตฺถ เย น ยุญฺชนฺติ เต ปมาทมูลกา น ยุญฺชนฺติฯ โส ปมาโท ทุวิโธ ตณฺหามูลโก อวิชฺชามูลโก จฯ ตตฺถ อวิชฺชามูลโก เยน อญฺญาเณน นิวุโต เญยฺยฏฺฐานํ นปฺปชานาติ ปญฺจกฺขนฺธา อุปฺปาทวยธมฺมาติ อยํ อวิชฺชามูลโกฯ โย ตณฺหามูลโก โส ติวิโธ อนุปฺปนฺนานํ โภคานํ อุปฺปาทาย ปริเยสนฺโต ปมาทํ อาปชฺชติ อุปฺปนฺนานํ โภคานํ อารกฺขนิมิตฺตํ ปริโภคนิมิตฺตญฺจ ปมาทํ อาปชฺชติ อยํ โลเก จตุพฺพิโธ ปมาโท เอกวิโธ อวิชฺชาย ติวิโธ ตณฺหายฯ ตตฺถ อวิชฺชาย นามกาโย ปทฏฺฐานํฯ ตณฺหาย รูปกาโย ปทฏฺฐานํฯ ตํ กิสฺส เหตุ รูปีสุ ภเวสุ อชฺโฌสานํ อรูปีสุ สมฺโมโห ตตฺถ รูปกาโย รูปกฺขนฺโธ นามกาโย จตฺตาโร อรูปิโน ขนฺธาฯ อิเม ปญฺจกฺขนฺธา กตเมน อุปาทาเนน สอุปาทานา ตณฺหาย จ อวิชฺชาย จ ตตฺถ ตณฺหา ทฺเว อุปาทานานิ กามุปาทานญฺจ สีลพฺพตุปาทานญฺจฯ อวิชฺชา ทฺเว อุปาทานานิ ทิฏฺฐุปาทานญฺจ อตฺตวาทุปาทานญฺจฯ อิเมหิ จตูหิ อุปาทาเนหิ เย สอุปาทานา ขนฺธา อิทํ ทุกฺขํฯ จตฺตาริ อุปาทานานิ อยํ สมุทโยฯ ปญฺจกฺขนฺธา ทุกฺขํฯ เตสํ ภควา ปริญฺญาย ปหานาย จ ธมฺมํ เทเสติ ทุกฺขสฺส ปริญฺญาย สมุทยสฺส ปหานายฯ>
    text <๓๐>, <ตตฺถ โย ติวิโธ ตณฺหามูลโก ปมาโท อนุปฺปนฺนานํ โภคานํ อุปฺปาทาย ปริเยสติ อุปฺปนฺนานํ โภคานํ อารกฺขณญฺจ กโรติ ปริโภคนิมิตฺตญฺจ ตสฺส สมฺปฏิเวเธน รกฺขณา ปฏิสํหรณา อยํ สมโถฯ>
    text <โส กถํ ภวติ ยทา ชานาติ กามานํ อสฺสาทญฺจ อสฺสาทโต อาทีนวญฺจ อาทีนวโต นิสฺสรณญฺจ นิสฺสรณโต โอการญฺจ สํกิเลสญฺจ โวทานญฺจ เนกฺขมฺเม จ อานิสํสํฯ ตตฺถ ยา วีมํสา อุปปริกฺขา อยํ วิปสฺสนาฯ อิเม ทฺเว ธมฺมา ภาวนาปาริปูริํ คจฺฉนฺติ สมโถ จ วิปสฺสนา จฯ อิเมสุ ทฺวีสุ ธมฺเมสุ ภาวิยมาเนสุ ทฺเว ธมฺมา ปหียนฺติ ตณฺหา จ อวิชฺชา จ อิเมสุ ทฺวีสุ ธมฺเมสุ ปหีเนสุ จตฺตาริ อุปาทานานิ นิรุชฺฌนฺติฯ อุปาทานนิโรธา ภวนิโรโธ ภวนิโรธา ชาตินิโรโธ ชาตินิโรธา ชรามรณํ โสกปริเทวทุกฺขโทมนสฺสุปายาสา นิรุชฺฌนฺติฯ เอวเมตสฺส เกวลสฺส ทุกฺขกฺขนฺธสฺส นิโรโธ โหติฯ อิติ ปุริมกานิ จ ทฺเว สจฺจานิ ทุกฺขํ สมุทโย จ สมโถ จ วิปสฺสนา จ มคฺโคฯ ภวนิโรโธ นิพฺพานํ อิมานิ จตฺตาริ สจฺจานิฯ เตนาห ภควา อารมฺภถ นิกฺกมถาติฯ>
    text <อยํ ตณฺหานุสโยฯ กตมสฺสา ตณฺหาย ภวตณฺหายฯ โย เอตสฺส ธมฺมสฺส ปจฺจโย อยํ อวิชฺชาฯ อวิชฺชาปจฺจยา หิ ภวตณฺหาฯ อิเม ทฺเว กิเลสา ตณฺหา จ อวิชฺชา จฯ ตานิ จตฺตาริ อุปาทานานิ เตหิ จตูหิ อุปาทาเนหิ เย สอุปาทานา ขนฺธา อิทํ ทุกฺขํฯ จตฺตาริ อุปาทานานิ อยํ สมุทโยฯ ปญฺจกฺขนฺธา ทุกฺขํฯ เตสํ ภควา ปริญฺญาย จ ปหานาย จ ธมฺมํ เทเสติ ทุกฺขสฺส ปริญฺญาย สมุทยสฺส ปหานายฯ>
    text <เยน ตณฺหานุสยํ สมูหนติ อยํ สมโถฯ เยน ตณฺหานุสยสฺส ปจฺจยํ อวิชฺชํ วารยติ อยํ วิปสฺสนาฯ อิเม ทฺเว ธมฺมา ภาวนาปาริปูริํ คจฺฉนฺติ สมโถ จ วิปสฺสนา จฯ ตตฺถ สมถสฺส ผลํ ราควิราคา เจโตวิมุตฺติ วิปสฺสนาย ผลํ อวิชฺชาวิราคา ปญฺญาวิมุตฺติฯ อิติ ปุริมกานิ จ ทฺเว สจฺจานิ ทุกฺขํ สมุทโย จ สมโถ วิปสฺสนา จ มคฺโค ทฺเว จ วิมุตฺติโย นิโรโธฯ อิมานิ จตฺตาริ สจฺจานิฯ เตนาห ภควา ยถาปิ มูเลติฯ>
    text <สพฺพปาปํ นาม ตีณิ ทุจฺจริตานิ กายทุจฺจริตํ วจีทุจฺจริตํ มโนทุจฺจริตํ เต ทส อกุสลกมฺมปถา ปาณาติปาโต อทินฺนาทานํ กาเมสุมิจฺฉาจาโร มุสาวาโท ปิสุณา วาจา ผรุสา วาจา สมฺผปฺปลาโป อภิชฺฌา พฺยาปาโท มิจฺฉาทิฏฺฐิ ตานิ ทฺเว กมฺมานิ เจตนา เจตสิกญฺจฯ ตตฺถ โย จ ปาณาติปาโต ยา จ ปิสุณา วาจา ยา จ ผรุสา วาจา อิทํ โทสสมุฏฺฐานํฯ ยญฺจ อทินฺนาทานํ โย จ กาเมสุมิจฺฉาจาโร โย จ มุสาวาโท อิทํ โลภสมุฏฺฐานํ โย สมฺผปฺปลาโป อิทํ โมหสมุฏฺฐานํฯ อิมานิ สตฺต การณานิ เจตนากมฺมํฯ ยา อภิชฺฌา อยํ โลโภ อกุสลมูลํฯ โย พฺยาปาโท อยํ โทโส อกุสลมูลํฯ ยา มิจฺฉาทิฏฺฐิ อยํ มิจฺฉามคฺโคฯ อิมานิ ตีณิ การณานิ เจตสิกกมฺมํฯ เตนาห เจตนากมฺมํ เจตสิกกมฺมนฺติฯ>
    text <อกุสลมูลํ ปโยคํ คจฺฉนฺตํ จตุพฺพิธํ อคติํ คจฺฉติ ฉนฺทา โทสา ภยา โมหาฯ ตตฺถ ยํ ฉนฺทา อคติํ คจฺฉติ อิทํ โลภสมุฏฺฐานํฯ ยํ โทสา อคติํ คจฺฉติ อิทํ โทสสมุฏฺฐานํฯ ยํ ภยา จ โมหา จ อคติํ คจฺฉติ อิทํ โมหสมุฏฺฐานํฯ ตตฺถ โลโภ อสุภาย ปหียติฯ โทโส เมตฺตายฯ โมโห ปญฺญายฯ ตถา โลโภ อุเปกฺขาย ปหียติฯ โทโส เมตฺตาย จ กรุณาย จฯ โมโห มุทิตาย ปหานํ อพฺภตฺถํ คจฺฉติฯ เตนาห ภควา สพฺพปาปสฺส อกรณนฺติฯ>
    text <๓๑>, <สพฺพปาปํ นาม อฏฺฐ มิจฺฉตฺตานิ มิจฺฉาทิฏฺฐิ มิจฺฉาสงฺกปฺโป มิจฺฉาวาจา มิจฺฉากมฺมนฺโต มิจฺฉาอาชีโว มิจฺฉาวายาโม มิจฺฉาสติ มิจฺฉาสมาธิ อิทํ วุจฺจติ สพฺพปาปํฯ อิเมสํ อฏฺฐนฺนํ มิจฺฉตฺตานํ ยา อกิริยา อกรณํ อนชฺฌาจาโร อิทํ วุจฺจติ สพฺพปาปสฺส อกรณํฯ>
    text <อฏฺฐสุ มิจฺฉตฺเตสุ ปหีเนสุ อฏฺฐ สมฺมตฺตานิ สมฺปชฺชนฺติฯ อฏฺฐนฺนํ สมฺมตฺตานํ ยา กิริยา กรณํ สมฺปาทนํ อยํ วุจฺจติ กุสลสฺส อุปสมฺปทาฯ สจิตฺตปริโยทาปนนฺติ อตีตสฺส มคฺคสฺส ภาวนากิริยํ ทสฺสยติ จิตฺเต ปริโยทาปิเต ปญฺจกฺขนฺธา ปริโยทาปิตา ภวนฺติ เอวญฺหิ ภควา อาห เจโตวิสุทฺธตฺถํ ภิกฺขเว ตถาคเต พฺรหฺมจริยํ วุสฺสตีติฯ ทุวิธา หิ ปริโยทาปนา นีวรณปฺปหานญฺจ อนุสยสมุคฺฆาโต จฯ ทฺเว ปริโยทาปนภูมิโย ทสฺสนภูมิ จ ภาวนาภูมิ จ ตตฺถ ยํ ปฏิเวเธน ปริโยทาเปติ อิทํ ทุกฺขํฯ ยโต ปริโยทาเปติ อยํ สมุทโยฯ เยน ปริโยทาเปติ อยํ มคฺโคฯ ยํ ปริโยทาปิตํ อยํ นิโรโธฯ อิมานิ จตฺตาริ สจฺจานิฯ เตนาห ภควา สพฺพปาปสฺส อกรณนฺติฯ>
    text <ธมฺโม นาม ทุวิโธ อินฺทฺริยสํวโร มคฺโค จฯ ทุคฺคติ นาม ทุวิธา เทวมนุสฺเส วา อุปนิธาย อปายา ทุคฺคติ นิพฺพานํ วา อุปนิธาย สพฺพา อุปปตฺติโย ทุคฺคติฯ ตตฺถ ยา สํวรสีเล อขณฺฑการิตา อยํ ธมฺโม สุจิณฺโณ อปาเยหิ รกฺขติฯ เอวํ ภควา อาห ทฺเวมา ภิกฺขเว สีลวโต คติโย เทวา จ มนุสฺสา จฯ เอวญฺจ นาฬนฺทายํ นิคเม อสิพนฺธกปุตฺโต คามณิ ภควนฺตํ เอตทโวจ>
    text <พฺราหฺมณา ภนฺเต ปจฺฉาภูมกา กามณฺฑลุกา เสวาลมาลิกา อุทโกโรหกา อคฺคิปริจารกา เต มตํ กาลงฺกตํ อุยฺยาเปนฺติ นาม สญฺญาเปนฺติ นาม สคฺคํ นาม โอกฺกาเมนฺติ ฯ ภควา ปน ภนฺเต อรหํ สมฺมาสมฺพุทฺโธ ปโหติ ตถา กาตุํ ยถา สพฺโพ โลโก กายสฺส เภทา ปรํ มรณา สุคติํ สคฺคํ โลกํ อุปปชฺเชยฺยาติฯ>
    text <เตน หิ คามณิ ตญฺเญเวตฺถ ปฏิปุจฺฉิสฺสามิ ยถา เต ขเมยฺย ตถา นํ พฺยากเรยฺยาสีติฯ>
    text <ตํ กิํ มญฺญสิ คามณิ อิธสฺส ปุริโส ปาณาติปาตี อทินฺนาทายี กาเมสุมิจฺฉาจารี มุสาวาที ปิสุณวาโจ ผรุสวาโจ สมฺผปฺปลาปี อภิชฺฌาลุ พฺยาปนฺนจิตฺโต มิจฺฉาทิฏฺฐิโก ตเมนํ มหาชนกาโย สงฺคมฺม สมาคมฺม อายาเจยฺย โถเมยฺย ปญฺชลิโก อนุปริสกฺเกยฺย อยํ ปุริโส กายสฺส เภทา ปรํ มรณา สุคติํ สคฺคํ โลกํ อุปปชฺชตูติฯ ตํ กิํ มญฺญสิ คามณิ อปิ นุ โส ปุริโส มหโต ชนกายสฺส อายาจนเหตุ วา โถมนเหตุวา ปญฺชลิกํ อนุปริสกฺกนเหตุ วา กายสฺส เภทา ปรํ มรณา สุคติํ สคฺคํ โลกํ อุปปชฺเชยฺยาติฯ โน เหตํ ภนฺเตฯ>
    text <เสยฺยถาปิ คามณิ ปุริโส มหติํ ปุถุสิลํ คมฺภีเร อุทกรหเท ปกฺขิเปยฺย ตเมนํ มหาชนกาโย สงฺคมฺม สมาคมฺม อายาเจยฺย โถเมยฺย ปญฺชลิโก อนุปริสกฺเกยฺย อุมฺมุชฺช โภ ปุถุสิเล อุปฺลว โภ ปุถุสิเล ถลมุปฺลว โภ ปุถุสิเลติฯ ตํ กิํ มญฺญสิ คามณิ อปิ นุ สา มหตี ปุถุสิลา มหโต ชนกายสฺส อายาจนเหตุ วา โถมนเหตุ วา ปญฺชลิกํ อนุปริสกฺกนเหตุ วา อุมฺมุชฺเชยฺย วา อุปฺลเวยฺย วา ถลํ วา อุปฺลเวยฺยาติฯ โน เหตํ ภนฺเตฯ เอวเมว โข คามณิ โย โส ปุริโส ปาณาติปาตี…เป … มิจฺฉาทิฏฺฐิโก กิญฺจาปิ นํ มหาชนกาโย สงฺคมฺม สมาคมฺม อายาเจยฺย โถเมยฺย ปญฺชลิโก อนุปริสกฺเกยฺย อยํ ปุริโส กายสฺส เภทา ปรํ มรณา สุคติํ สคฺคํ โลกํ อุปปชฺชตูติฯ อถ โข โส ปุริโส กายสฺส เภทา ปรํ มรณา อปายํ ทุคฺคติํ วินิปาตํ นิรยํ อุปปชฺเชยฺยฯ>
    text <ตํ กิํ มญฺญสิ คามณิ อิธสฺส ปุริโส ปาณาติปาตา ปฏิวิรโต อทินฺนาทานา ปฏิวิรโต กาเมสุมิจฺฉาจารา ปฏิวิรโต มุสาวาทา ปฏิวิรโต ปิสุณาย วาจาย ปฏิวิรโต ผรุสาย วาจาย ปฏิวิรโต สมฺผปฺปลาปา ปฏิวิรโต อนภิชฺฌาลุ อพฺยาปนฺนจิตฺโต สมฺมาทิฏฺฐิโก ตเมนํ มหาชนกาโย สงฺคมฺม สมาคมฺม อายาเจยฺย โถเมยฺย ปญฺชลิโก อนุปริสกฺเกยฺย อยํ ปุริโส กายสฺส เภทา ปรํ มรณา อปายํ ทุคฺคติํ วินิปาตํ นิรยํ อุปปชฺชตูติฯ ตํ กิํ มญฺญสิ คามณิ อปิ นุ โส ปุริโส มหโต ชนกายสฺส อายาจนเหตุ วา โถมนเหตุ วา ปญฺชลิกํ อนุปริสกฺกนเหตุ วา กายสฺส เภทา ปรํ มรณา อปายํ ทุคฺคติํ วินิปาตํ นิรยํ อุปปชฺเชยฺยาติฯ โน เหตํ ภนฺเตฯ>
    text <เสยฺยถาปิ คามณิ ปุริโส สปฺปิกุมฺภํ วา เตลกุมฺภํ วา คมฺภีเร อุทกรหเท โอคาเหตฺวา ภินฺเทยฺยฯ ตตฺร ยาสฺส สกฺขรา วา กฐลา สา อโธคามี อสฺสฯ ยญฺจ ขฺวสฺส ตตฺร สปฺปิ วา เตลํ วา ตํ อุทฺธํคามิ อสฺสฯ ตเมนํ มหาชนกาโย สงฺคมฺม สมาคมฺม อายาเจยฺย โถเมยฺย ปญฺชลิโก อนุปริสกฺเกยฺย โอสีท โภ สปฺปิเตล สํสีท โภ สปฺปิเตล อโธ คจฺฉ โภ สปฺปิเตลาติฯ ตํ กิํ มญฺญสิ คามณิ อปิ นุ ตํ สปฺปิเตลํ มหโต ชนกายสฺส อายาจนเหตุ วา โถมนเหตุ วา ปญฺชลิกํ อนุปริสกฺกนเหตุ วา โอสีเทยฺย วา สํสีเทยฺย วา อโธ วา คจฺเฉยฺยาติฯ โน เหตํ ภนฺเตฯ>
    text <เอวเมว โข คามณิ โย โส ปุริโส ปาณาติปาตา ปฏิวิรโต…เป … สมฺมาทิฏฺฐิโก กิญฺจาปิ นํ มหาชนกาโย สงฺคมฺม สมาคมฺม อายาเจยฺย โถเมยฺย ปญฺชลิโก อนุปริสกฺเกยฺย อยํ ปุริโส กายสฺส เภทา ปรํ มรณา อปายํ ทุคฺคติํ วินิปาตํ นิรยํ อุปปชฺชตูติฯ อถ โข โส ปุริโส กายสฺส เภทา ปรํ มรณา สุคติํ สคฺคํ โลกํ อุปปชฺเชยฺยฯ อิติ ธมฺโม สุจิณฺโณ อปาเยหิ รกฺขติฯ ตตฺถ ยา มคฺคสฺส ติกฺขตา อธิมตฺตตา อยํ ธมฺโม สุจิณฺโณ สพฺพาหิ อุปปตฺตีหิ รกฺขติฯ เอวํ ภควา อาห>
    text <๓๒>, <ตตฺถ ทุคฺคตีนํ เหตุ ตณฺหา จ อวิชฺชา จ ตานิ จตฺตาริ อุปาทานานิ เตหิ จตูหิ อุปาทาเนหิ เย สอุปาทานา ขนฺธา อิทํ ทุกฺขํฯ จตฺตาริ อุปาทานานิ อยํ สมุทโยฯ ปญฺจกฺขนฺธา ทุกฺขํ เตสํ ภควา ปริญฺญาย จ ปหานาย จ ธมฺมํ เทเสติ ทุกฺขสฺส ปริญฺญาย สมุทยสฺส ปหานายฯ ตตฺถ ตณฺหาย ปญฺจินฺทฺริยานิ รูปีนิ ปทฏฺฐานํฯ อวิชฺชาย มนินฺทฺริยํ ปทฏฺฐานํฯ ปญฺจินฺทฺริยานิ รูปีนิ รกฺขนฺโต สมาธิํ ภาวยติ ตณฺหญฺจ นิคฺคณฺหาติฯ มนินฺทฺริยํ รกฺขนฺโต วิปสฺสนํ ภาวยติ อวิชฺชญฺจ นิคฺคณฺหาติฯ ตณฺหานิคฺคเหน ทฺเว อุปาทานานิ ปหียนฺติ กามุปาทานญฺจ สีลพฺพตุปาทานญฺจฯ อวิชฺชานิคฺคเหน ทฺเว อุปาทานานิ ปหียนฺติ ทิฏฺฐุปาทานญฺจ อตฺตวาทุปาทานญฺจฯ จตูสุ อุปาทาเนสุ ปหีเนสุ ทฺเว ธมฺมา ภาวนาปาริปูริํ คจฺฉนฺติ สมโถ จ วิปสฺสนา จฯ อิทํ วุจฺจติ พฺรหฺมจริยนฺติฯ>
    text <ตตฺถ พฺรหฺมจริยสฺส ผลํ จตฺตาริ สามญฺญผลานิ โสตาปตฺติผลํ สกทาคามิผลํ อนาคามิผลํ อรหตฺตํ อคฺคผลํฯ อิมานิ จตฺตาริ พฺรหฺมจริยสฺส ผลานิ ฯ อิติ ปุริมกานิ จ ทฺเว สจฺจานิ ทุกฺขํ สมุทโย จฯ สมโถ จ วิปสฺสนา จ พฺรหฺมจริยญฺจ มคฺโค พฺรหฺมจริยสฺส ผลานิ จ ตทารมฺมณา จ อสงฺขตาธาตุ นิโรโธฯ อิมานิ จตฺตาริ สจฺจานิฯ เตนาห ภควา ธมฺโม หเว รกฺขตีติฯ>
    text <ตตฺถ ยํ ปฏิเวเธน รกฺขติ อิทํ ทุกฺขํฯ ยโต รกฺขติ อยํ สมุทโยฯ เยน รกฺขติ อยํ มคฺโคฯ ยํ รกฺขติ อยํ นิโรโธฯ อิมานิ จตฺตาริ สจฺจานิฯ เตนาห อายสฺมา มหากจฺจายโน เอกมฺหิ ปทฏฺฐาเนติฯ>
    stand <นิยุตฺโต อาวฏฺโฏ หาโรฯ>
  text <๘ วิภตฺติหารวิภงฺโค>
    text <๓๓>, <ตตฺถ กตโม วิภตฺติหาโร ธมฺมญฺจ ปทฏฺฐานํ ภูมิญฺจาติฯ>
    text <ทฺเว สุตฺตานิ วาสนาภาคิยญฺจ นิพฺเพธภาคิยญฺจฯ ทฺเว ปฏิปทา ปุญฺญภาคิยา จ ผลภาคิยา จฯ ทฺเว สีลานิ สํวรสีลญฺจ ปหานสีลญฺจ ตตฺถ ภควา วาสนาภาคิยํ สุตฺตํ ปุญฺญภาคิยาย ปฏิปทาย เทสยติ โส สํวรสีเล ฐิโต เตน พฺรหฺมจริเยน พฺรหฺมจารี ภวติ ตตฺถ ภควา นิพฺเพธภาคิยํ สุตฺตํ ผลภาคิยาย ปฏิปทาย เทสยติ โส ปหานสีเล ฐิโต เตน พฺรหฺมจริเยน พฺรหฺมจารี ภวติฯ>
    text <ตตฺถ กตมํ วาสนาภาคิยํ สุตฺตํ วาสนาภาคิยํ นาม สุตฺตํ ทานกถา สีลกถา สคฺคกถา กามานํ อาทีนโว เนกฺขมฺเม อานิสํโสติฯ>
    text <ตตฺถ กตมํ นิพฺเพธภาคิยํ สุตฺตํ นิพฺเพธภาคิยํ นาม สุตฺตํ ยา จตุสจฺจปฺปกาสนา วาสนาภาคิเย สุตฺเต นตฺถิ ปชานนา นตฺถิ มคฺโค นตฺถิ ผลํฯ นิพฺเพธภาคิเย สุตฺเต อตฺถิ ปชานนา อตฺถิ มคฺโค อตฺถิ ผลํฯ อิมานิ จตฺตาริ สุตฺตานิฯ อิเมสํ จตุนฺนํ สุตฺตานํ เทสนาย ผเลน สีเลน พฺรหฺมจริเยน สพฺพโต วิจเยน หาเรน วิจินิตฺวา ยุตฺติหาเรน โยชยิตพฺพา ยาวติกา ญาณสฺส ภูมิฯ>
    text <๓๔>, <ตตฺถ กตเม ธมฺมา สาธารณา ทฺเว ธมฺมา สาธารณา นามสาธารณา วตฺถุสาธารณา จฯ ยํ วา ปน กิญฺจิ อญฺญมฺปิ เอวํ ชาติยํ มิจฺฉตฺตนิยตานํ สตฺตานํ อนิยตานญฺจ สตฺตานํ ทสฺสนปฺปหาตพฺพา กิเลสา สาธารณา ปุถุชฺชนสฺส โสตาปนฺนสฺส จ กามราคพฺยาปาทา สาธารณา ปุถุชฺชนสฺส อนาคามิสฺส จ อุทฺธํภาคิยา สํโยชนา สาธารณา ยํ กิญฺจิ อริยสาวโก โลกิยํ สมาปตฺติํ สมาปชฺชติ สพฺพา สา อวีตราเคหิ สาธารณา สาธารณา หิ ธมฺมา เอวํ อญฺญมญฺญํ ปรํ ปรํ สกํ สกํ วิสยํ นาติวตฺตนฺติฯ โยปิ อิเมหิ ธมฺเมหิ สมนฺนาคโต น โส ตํ ธมฺมํ อุปาติวตฺตติฯ อิเม ธมฺมา สาธารณาฯ>
    text <ตตฺถ กตเม ธมฺมา อสาธารณา ยาว เทสนํ อุปาทาย คเวสิตพฺพา เสกฺขาเสกฺขา ภพฺพาภพฺพาติ อฏฺฐมกสฺส โสตาปนฺนสฺส จ กามราคพฺยาปาทา สาธารณา ธมฺมตา อสาธารณา อฏฺฐมกสฺส อนาคามิสฺส จ อุทฺธมฺภาคิยา สํโยชนา สาธารณา ธมฺมตา อสาธารณาฯ สพฺเพสํ เสกฺขานํ นามํ สาธารณํ ธมฺมตา อสาธารณาฯ สพฺเพสํ ปฏิปนฺนกานํ นามํ สาธารณํ ธมฺมตา อสาธารณาฯ สพฺเพสํ เสกฺขานํ เสกฺขสีลํ สาธารณํ ธมฺมตา อสาธารณาฯ เอวํ วิเสสานุปสฺสินา หีนุกฺกฏฺฐมชฺฌิมํ อุปาทาย คเวสิตพฺพํฯ>
    text <ทสฺสนภูมิ นิยามาวกฺกนฺติยา ปทฏฺฐานํ ภาวนาภูมิ อุตฺตริกานํ ผลานํ ปตฺติยา ปทฏฺฐานํ ทุกฺขา ปฏิปทา ทนฺธาภิญฺญา สมถสฺส ปทฏฺฐานํ สุขา ปฏิปทา ขิปฺปาภิญฺญา วิปสฺสนาย ปทฏฺฐานํ ทานมยํ ปุญฺญกิริยวตฺถุ ปรโต โฆสสฺส สาธารณํ ปทฏฺฐานํ สีลมยํ ปุญฺญกิริยวตฺถุ จินฺตามยิยา ปญฺญาย สาธารณํ ปทฏฺฐานํ ภาวนามยํ ปุญฺญกิริยวตฺถุ ภาวนามยิยา ปญฺญาย สาธารณํ ปทฏฺฐานํฯ ทานมยํ ปุญฺญกิริยวตฺถุ ปรโต จ โฆสสฺส สุตมยิยา จ ปญฺญาย สาธารณํ ปทฏฺฐานํ สีลมยํ ปุญฺญกิริยวตฺถุ จินฺตามยิยา จ ปญฺญาย โยนิโส จ มนสิการสฺส สาธารณํ ปทฏฺฐานํ ภาวนามยํ ปุญฺญกิริยวตฺถุ ภาวนามยิยา จ ปญฺญาย สมฺมาทิฏฺฐิยา จ สาธารณํ ปทฏฺฐานํฯ ปติรูปเทสวาโส วิเวกสฺส จ สมาธิสฺส จ สาธารณํ ปทฏฺฐานํ สปฺปุริสูปนิสฺสโย ติณฺณญฺจ อเวจฺจปฺปสาทานํ สมถสฺส จ สาธารณํ ปทฏฺฐานํ อตฺตสมฺมาปณิธานํ หิริยา จ วิปสฺสนาย จ สาธารณํ ปทฏฺฐานํ อกุสลปริจฺจาโค กุสลวีมํสาย จ สมาธินฺทฺริยสฺส จ สาธารณํ ปทฏฺฐานํ ธมฺมสฺวากฺขาตตา กุสลมูลโรปนาย จ ผลสมาปตฺติยา จ สาธารณํ ปทฏฺฐานํ สงฺฆสุปฺปฏิปนฺนตา สงฺฆสุฏฺฐุตาย สาธารณํ ปทฏฺฐานํ สตฺถุสมฺปทา อปฺปสนฺนานญฺจ ปสาทาย ปสนฺนานญฺจ ภิยฺโยภาวาย สาธารณํ ปทฏฺฐานํ อปฺปฏิหตปาติโมกฺขตา ทุมฺมงฺกูนญฺจ ปุคฺคลานํ นิคฺคหาย เปสลานญฺจ ปุคฺคลานํ ผาสุวิหาราย สาธารณํ ปทฏฺฐานํฯ เตนาห อายสฺมา มหากจฺจายโน ธมฺมญฺจ ปทฏฺฐานนฺติฯ>
    stand <นิยุตฺโต วิภตฺติ หาโรฯ>
  text <๙ ปริวตฺตนหารวิภงฺโค>
    text <๓๕>, <ตตฺถ กตโม ปริวตฺตโน หาโร กุสลากุสเล ธมฺเมติฯ สมฺมาทิฏฺฐิสฺส ปุริสปุคฺคลสฺส มิจฺฉาทิฏฺฐิ นิชฺชิณฺณา ภวติฯ เย จสฺส มิจฺฉาทิฏฺฐิปจฺจยา อุปฺปชฺเชยฺยุํ อเนเก ปาปกา อกุสลา ธมฺมา เต จสฺส นิชฺชิณฺณา โหนฺติฯ สมฺมาทิฏฺฐิปจฺจยา จสฺส อเนเก กุสลา ธมฺมา สมฺภวนฺติ เต จสฺส ภาวนาปาริปูริํ คจฺฉนฺติฯ สมฺมาสงฺกปฺปสฺส ปุริสปุคฺคลสฺส มิจฺฉาสงฺกปฺโป นิชฺชิณฺโณ ภวติฯ เย จสฺส มิจฺฉาสงฺกปฺปปจฺจยา อุปฺปชฺเชยฺยุํ อเนเก ปาปกา อกุสลา ธมฺมา เต จสฺส นิชฺชิณฺณา โหนฺติฯ สมฺมาสงฺกปฺปปจฺจยา จสฺส อเนเก กุสลา ธมฺมา สมฺภวนฺติฯ เต จสฺส ภาวนาปาริปูริํ คจฺฉนฺติฯ เอวํ สมฺมาวาจสฺส สมฺมากมฺมนฺตสฺส สมฺมาอาชีวสฺส สมฺมาวายามสฺส สมฺมาสติสฺส สมฺมาสมาธิสฺส สมฺมาวิมุตฺตสฺส สมฺมาวิมุตฺติญาณทสฺสนสฺส ปุริสปุคฺคลสฺส มิจฺฉาวิมุตฺติญาณทสฺสนํ นิชฺชิณฺณํ ภวติฯ เย จสฺส มิจฺฉาวิมุตฺติญาณทสฺสนปจฺจยา อุปฺปชฺเชยฺยุํ อเนเก ปาปกา อกุสลา ธมฺมา เต จสฺส นิชฺชิณฺณา โหนฺติฯ สมฺมาวิมุตฺติญาณทสฺสนปจฺจยา จสฺส อเนเก กุสลา ธมฺมา สมฺภวนฺติ เต จสฺส ภาวนาปาริปูริํ คจฺฉนฺติฯ>
    text <๓๖>, <ยสฺส วา ปาณาติปาตา ปฏิวิรตสฺส ปาณาติปาโต ปหีโน โหติฯ อทินฺนาทานา ปฏิวิรตสฺส อทินฺนาทานํ ปหีนํ โหติฯ พฺรหฺมจาริสฺส อพฺรหฺมจริยํ ปหีนํ โหติฯ สจฺจวาทิสฺส มุสาวาโท ปหีโน โหติฯ อปิสุณวาจสฺส ปิสุณา วาจา ปหีนา โหติฯ สณฺหวาจสฺส ผรุสา วาจา ปหีนา โหติฯ กาลวาทิสฺส สมฺผปฺปลาโป ปหีโน โหติฯ อนภิชฺฌาลุสฺส อภิชฺฌา ปหีนา โหติฯ อพฺยาปนฺนจิตฺตสฺส พฺยาปาโท ปหีโน โหติฯ สมฺมาทิฏฺฐิสฺส มิจฺฉาทิฏฺฐิ ปหีนา โหติฯ>
    text <เย จ โข เกจิ อริยํ อฏฺฐงฺคิกํ มคฺคํ ครหนฺติ เนสํ สนฺทิฏฺฐิกา สหธมฺมิกา คารยฺหา วาทานุวาทา อาคจฺฉนฺติฯ สมฺมาทิฏฺฐิญฺจ เต ภวนฺโต ธมฺมํ ครหนฺติฯ เตน หิ เย มิจฺฉาทิฏฺฐิกา เตสํ ภวนฺตานํ ปุชฺชา จ ปาสํสา จฯ เอวํ สมฺมาสงฺกปฺปํ สมฺมาวาจํ สมฺมากมฺมนฺตํ สมฺมาอาชีวํ สมฺมาวายามํ สมฺมาสติํ สมฺมาสมาธิํ สมฺมาวิมุตฺติํ สมฺมาวิมุตฺติญาณทสฺสนญฺจ เต ภวนฺโต ธมฺมํ ครหนฺติฯ เตน หิ เย มิจฺฉาวิมุตฺติญาณทสฺสนา เตสํ ภวนฺตานํ ปุชฺชา จ ปาสํสา จฯ>
    text <เย จ โข เกจิ เอวมาหํสุ ภุญฺชิตพฺพา กามา ปริภุญฺชิตพฺพา กามา อาเสวิตพฺพา กามา นิเสวิตพฺพา กามา ภาวยิตพฺพา กามา พหุลีกาตพฺพา กามาติฯ กาเมหิ เวรมณี เตสํ อธมฺโมฯ>
    text <เย วา ปน เกจิ เอวมาหํสุ อตฺตกิลมถานุโยโค ธมฺโมติฯ นิยฺยานิโก เตสํ ธมฺโม อธมฺโมฯ เย จ โข เกจิ เอวมาหํสุ ทุกฺโข ธมฺโมติฯ สุโข เตสํ ธมฺโม อธมฺโมฯ ยถา วา ปน ภิกฺขุโน สพฺพสงฺขาเรสุ อสุภานุปสฺสิโน วิหรโต สุภสญฺญา ปหียนฺติฯ ทุกฺขานุปสฺสิโน วิหรโต สุขสญฺญา ปหียนฺติฯ อนิจฺจานุปสฺสิโน วิหรโต นิจฺจสญฺญา ปหียนฺติฯ อนตฺตานุปสฺสิโน วิหรโต อตฺตสญฺญา ปหียนฺติฯ ยํ ยํ วา ปน ธมฺมํ โรจยติ วา อุปคจฺฉติ วา ตสฺส ตสฺส ธมฺมสฺส โย ปฏิปกฺโข สฺวสฺส อนิฏฺฐโต อชฺฌาปนฺโน ภวติฯ เตนาห อายสฺมา มหากจฺจายโน กุสลากุสลธมฺเมติฯ>
    stand <นิยุตฺโต ปริวตฺตโน หาโรฯ>
  text <๑๐ เววจนหารวิภงฺโค>
    text <๓๗>, <ตตฺถ กตโม เววจโน หาโร เววจนานิ พหูนีติฯ ยถา เอกํ ภควา ธมฺมํ อญฺญมญฺเญหิ เววจเนหิ นิทฺทิสติฯ ยถาห ภควา>
    text <อาสา นาม วุจฺจติ ยา ภวิสฺสสฺส อตฺถสฺส อาสีสนา อวสฺสํ อาคมิสฺสตีติ อาสาสฺส อุปฺปชฺชติฯ ปิหา นาม ยา วตฺตมานสฺส อตฺถสฺส ปตฺถนา เสยฺยตรํ วา ทิสฺวา เอทิโส ภเวยฺยนฺติ ปิหาสฺส อุปฺปชฺชติฯ อตฺถนิปฺผตฺติปฏิปาลนา อภินนฺทนา นาม ปิยํ วา ญาติํ อภินนฺทติ ปิยํ วา ธมฺมํ อภินนฺทติ อปฺปฏิกูลโต วา อภินนฺทติฯ>
    text <อเนกธาตูติ จกฺขุธาตุ รูปธาตุ จกฺขุวิญฺญาณธาตุ โสตธาตุ สทฺทธาตุ โสตวิญฺญาณธาตุ ฆานธาตุ คนฺธธาตุ ฆานวิญฺญาณธาตุ ชิวฺหาธาตุ รสธาตุ ชิวฺหาวิญฺญาณธาตุ กายธาตุ โผฏฺฐพฺพธาตุ กายวิญฺญาณธาตุ มโนธาตุ ธมฺมธาตุ มโนวิญฺญาณธาตุฯ>
    text <สราติ เกจิ รูปาธิมุตฺตา เกจิ สทฺทาธิมุตฺตา เกจิ คนฺธาธิมุตฺตา เกจิ รสาธิมุตฺตา เกจิ โผฏฺฐพฺพาธิมุตฺตา เกจิ ธมฺมาธิมุตฺตาฯ ตตฺถ ยานิ ฉ เคหสิตานิ โทมนสฺสานิ ยานิ จ ฉ เคหสิตานิ โสมนสฺสานิ ยานิ จ ฉ เนกฺขมฺมสิตานิ โทมนสฺสานิ ยานิ จ ฉ เนกฺขมฺมสิตานิ โสมนสฺสานิ อิมานิ จตุวีสปทานิ ตณฺหาปกฺโข ตณฺหาย เอตํ เววจนํฯ ยา ฉ อุเปกฺขา เคหสิตา อยํ ทิฏฺฐิปกฺโขฯ>
    text <๓๘>, <สาเยว ปตฺถนากาเรน ธมฺมนนฺที ธมฺมเปมํ ธมฺมชฺโฌสานนฺติ ตณฺหาย เอตํ เววจนํฯ จิตฺตํ มโน วิญฺญาณนฺติ จิตฺตสฺส เอตํ เววจนํฯ มนินฺทฺริยํ มโนธาตุ มนายตนํ วิชานนาติ มนสฺเสตํ เววจนํฯ ปญฺญินฺทฺริยํ ปญฺญาพลํ อธิปญฺญา สิกฺขา ปญฺญา ปญฺญากฺขนฺโธ ธมฺมวิจยสมฺโพชฺฌงฺโค ญาณํ สมฺมาทิฏฺฐิ ตีรณา วิปสฺสนา ธมฺเม ญาณํ อตฺเถ ญาณํ อนฺวเย ญาณํ ขเย ญาณํ อนุปฺปาเท ญาณํ อนญฺญาตญฺญสฺสามีตินฺทฺริยํ อญฺญินฺทฺริยํ อญฺญาตาวินฺทฺริยํ จกฺขุ วิชฺชา พุทฺธิ ภูริ เมธา อาโลโก ยํ วา ปน ยํ กิญฺจิ อญฺญํปิ เอวํ ชาติยํ ปญฺญาย เอตํ เววจนํฯ ปญฺจินฺทฺริยานิ โลกุตฺตรานิ สพฺพา ปญฺญาฯ อปิ จ อาธิปเตยฺยฏฺเฐน สทฺธา อารมฺภฏฺเฐน วีริยํ อปิลาปนฏฺเฐน สติ อวิกฺเขปฏฺเฐน สมาธิ ปชานนฏฺเฐน ปญฺญาฯ>
    text <ยถา จ พุทฺธานุสฺสติยํ วุตฺตํ อิติปิ โส ภควา อรหํ สมฺมาสมฺพุทฺโธ วิชฺชาจรณสมฺปนฺโน สุคโต โลกวิทู อนุตฺตโร ปุริสทมฺมสารถิ สตฺถา เทวมนุสฺสานํ พุทฺโธ ภควาฯ พลนิปฺผตฺติคโต เวสารชฺชปฺปตฺโต อธิคตปฺปฏิสมฺภิโท จตุโยควิปฺปหีโน อคติคมนวีติวตฺโต อุทฺธฏสลฺโล นิรูฬฺหวโณ มทฺทิตกณฺฑโก นิพฺพาปิตปริยุฏฺฐาโน พนฺธนาตีโต คนฺถวินิเวฐโน อชฺฌาสยวีติวตฺโต ภินฺนนฺธกาโร จกฺขุมา โลกธมฺมสมติกฺกนฺโต อนุโรธวิโรธวิปฺปยุตฺโต อิฏฺฐานิฏฺเฐสุ ธมฺเมสุ อสงฺเขปคโต พนฺธนาติวตฺโต ฐปิตสงฺคาโม อภิกฺกนฺตตโร อุกฺกาธโร อาโลกกโร ปชฺโชตกโร ตโมนุโท รณญฺชโห อปริมาณวณฺโณ อปฺปเมยฺยวณฺโณ อสงฺเขยฺยวณฺโณ อาภํกโร ปภํกโร ธมฺโมภาสปชฺโชตกโรติ จ พุทฺธา ภควนฺโตติ จ พุทฺธานุสฺสติยา เอตํ เววจนํฯ>
    text <ยถา จ ธมฺมานุสฺสติยํ วุตฺตํ สฺวากฺขาโต ภควตา ธมฺโม สนฺทิฏฺฐิโก อกาลิโก เอหิปสฺสิโก โอปเนยฺยิโก ปจฺจตฺตํ เวทิตพฺโพ วิญฺญูหิฯ ยทิทํ มทนิมฺมทโน ปิปาสวินโย อาลยสมุคฺฆาโฏ วฏฺฏูปจฺเฉโท สุญฺญโต อติทุลฺลโภ ตณฺหกฺขโย วิราโค นิโรโธ นิพฺพานํฯ>
    text <ธมฺมานุสฺสติยา เอตํ เววจนํฯ>
    text <ยถา จ สงฺฆานุสฺสติยํ วุตฺตํ สุปฺปฏิปนฺโน อุชุปฺปฏิปนฺโน ญายปฺปฏิปนฺโน สามีจิปฺปฏิปนฺโน ยทิทํ จตฺตาริ ปุริสยุคานิ อฏฺฐ ปุริสปุคฺคลา เอส ภควโต สาวกสงฺโฆ อาหุเนยฺโย ปาหุเนยฺโย ทกฺขิเณยฺโย อญฺชลิกรณีโย อนุตฺตรํ ปุญฺญกฺเขตฺตํ โลกสฺส สีลสมฺปนฺโน สมาธิสมฺปนฺโน ปญฺญาสมฺปนฺโน วิมุตฺติสมฺปนฺโน วิมุตฺติญาณทสฺสนสมฺปนฺโน สตฺตานํ สาโร สตฺตานํ มณฺโฑ สตฺตานํ อุทฺธาโร สตฺตานํ เอสิกา สตฺตานํ สุรภิปสูนํ ปุชฺโช เทวานญฺจ มนุสฺสานญฺจาติ สงฺฆานุสฺสติยา เอตํ เววจนํฯ>
    text <ยถา จ สีลานุสฺสติยํ วุตฺตํ ยานิ ตานิ สีลานิ อขณฺฑานิ อจฺฉิทฺทานิ อสพลานิ อกมฺมาสานิ อริยานิ อริยกนฺตานิ ภุชิสฺสานิ วิญฺญุปฺปสตฺถานิ อปรามฏฺฐานิ สมาธิสํวตฺตนิกานิ อลงฺกาโร จ สีลํ อุตฺตมงฺโคปโสภณตาย นิธานญฺจ สีลํ สพฺพโทภคฺคสมติกฺกมนฏฺเฐน สิปฺปญฺจ สีลํ อกฺขณเวธิตาย เวลา จ สีลํ อนติกฺกมนฏฺเฐน ธญฺญญฺจ สีลํ ทลิทฺโทปจฺเฉทนฏฺเฐน อาทาโส จ สีลํ ธมฺมโวโลกนตาย ปาสาโท จ สีลํ โวโลกนฏฺเฐน สพฺพภูมานุปริวตฺติ จ สีลํ อมตปริโยสานนฺติ สีลานุสฺสติยา เอตํ เววจนํฯ>
    text <ยถา จ จาคานุสฺสติยํ วุตฺตํ ยสฺมิํ สมเย อริยสาวโก อคารํ อชฺฌาวสติ มุตฺตจาโค ปยตปาณิ โวสฺสคฺครโต ยาจโยโค ทานสํวิภาครโตติ จาคานุสฺสติยา เอตํ เววจนํฯ เตนาห อายสฺมา มหากจฺจายโน เววจนานิ พหูนีติฯ>
    stand <นิยุตฺโต เววจโน หาโรฯ>
  text <๑๑ ปญฺญตฺติหารวิภงฺโค>
    text <๓๙>, <ตตฺถ กตโม ปญฺญตฺติหาโร เอกํ ภควา ธมฺมํ ปญฺญตฺตีหิ วิวิธาหิ เทเสตีติฯ>
    text <ยา ปกติกถาย เทสนาฯ อยํ นิกฺเขปปญฺญตฺติฯ กา จ ปกติกถาย เทสนา จตฺตาริ สจฺจานิฯ ยถา ภควา อาห อิทํ ทุกฺขนฺติ อยํ ปญฺญตฺติ ปญฺจนฺนํ ขนฺธานํ ฉนฺนํ ธาตูนํ อฏฺฐารสนฺนํ ธาตูนํ ทฺวาทสนฺนํ อายตนานํ ทสนฺนํ อินฺทฺริยานํ นิกฺเขปปญฺญตฺติฯ>
    text <กพฬีกาเร เจ ภิกฺขเว อาหาเร อตฺถิ ราโค อตฺถิ นนฺที อตฺถิ ตณฺหา ปติฏฺฐิตํ ตตฺถ วิญฺญาณํ วิรูฬฺหํฯ ยตฺถ ปติฏฺฐิตํ วิญฺญาณํ วิรูฬฺหํ อตฺถิ ตตฺถ นามรูปสฺส อวกฺกนฺติฯ ยตฺถ อตฺถิ นามรูปสฺส อวกฺกนฺติ อตฺถิ ตตฺถ สงฺขารานํ วุทฺธิ ฯ ยตฺถ อตฺถิ สงฺขารานํ วุทฺธิ อตฺถิ ตตฺถ อายติํ ปุนพฺภวาภินิพฺพตฺติฯ ยตฺถ อตฺถิ อายติํ ปุนพฺภวาภินิพฺพตฺติ อตฺถิ ตตฺถ อายติํ ชาติชรามรณํฯ ยตฺถ อตฺถิ อายติํ ชาติชรามรณํ สโสกํ ตํ ภิกฺขเว สทรํ สอุปายาสนฺติ วทามิฯ>
    text <ผสฺเส เจ…เป … มโนสญฺเจตนาย เจ ภิกฺขเว อาหาเรฯ วิญฺญาเณ เจ ภิกฺขเว อาหาเร อตฺถิ ราโค อตฺถิ นนฺที อตฺถิ ตณฺหา ปติฏฺฐิตํ ตตฺถ วิญฺญาณํ วิรูฬฺหํฯ ยตฺถ ปติฏฺฐิตํ วิญฺญาณํ วิรูฬฺหํ อตฺถิ ตตฺถ นามรูปสฺส อวกฺกนฺติฯ ยตฺถ อตฺถิ นามรูปสฺส อวกฺกนฺติ อตฺถิ ตตฺถ สงฺขารานํ วุทฺธิฯ ยตฺถ อตฺถิ สงฺขารานํ วุทฺธิ อตฺถิ ตตฺถ อายติํ ปุนพฺภวาภินิพฺพตฺติฯ ยตฺถ อตฺถิ อายติํ ปุนพฺภวาภินิพฺพตฺติ อตฺถิ ตตฺถ อายติํ ชาติชรามรณํฯ ยตฺถ อตฺถิ อายติํ ชาติชรามรณํ สโสกํ ตํ ภิกฺขเว สทรํ สอุปายาสนฺติ วทามิฯ อยํ ปภวปญฺญตฺติ ทุกฺขสฺส จ สมุทยสฺส จฯ>
    text <กพฬีกาเร เจ ภิกฺขเว อาหาเร นตฺถิ ราโค นตฺถิ นนฺที นตฺถิ ตณฺหา อปฺปติฏฺฐิตํ ตตฺถ วิญฺญาณํ อวิรูฬฺหํฯ ยตฺถ อปฺปติฏฺฐิตํ วิญฺญาณํ อวิรูฬฺหํ นตฺถิ ตตฺถ นามรูปสฺส อวกฺกนฺติฯ ยตฺถ นตฺถิ นามรูปสฺส อวกฺกนฺติ นตฺถิ ตตฺถ สงฺขารานํ วุทฺธิฯ ยตฺถ นตฺถิ สงฺขารานํ วุทฺธิ นตฺถิ ตตฺถ อายติํ ปุนพฺภวาภินิพฺพตฺติฯ ยตฺถ นตฺถิ อายติํ ปุนพฺภวาภินิพฺพตฺติ นตฺถิ ตตฺถ อายติํ ชาติชรามรณํฯ ยตฺถ นตฺถิ อายติํ ชาติชรามรณํ อโสกํ ตํ ภิกฺขเว อทรํ อนุปายาสนฺติ วทามิฯ>
    text <ผสฺเส เจ…เป … มโนสญฺเจตนาย เจ ภิกฺขเว อาหาเรฯ วิญฺญาเณ เจ ภิกฺขเว อาหาเร นตฺถิ ราโค นตฺถิ นนฺที นตฺถิ ตณฺหา อปฺปติฏฺฐิตํ ตตฺถ วิญฺญาณํ อวิรูฬฺหํฯ ยตฺถ อปฺปติฏฺฐิตํ วิญฺญาณํ อวิรูฬฺหํ นตฺถิ ตตฺถ นามรูปสฺส อวกฺกนฺติฯ ยตฺถ นตฺถิ นามรูปสฺส อวกฺกนฺติ นตฺถิ ตตฺถ สงฺขารานํ วุทฺธิฯ ยตฺถ นตฺถิ สงฺขารานํ วุทฺธิ นตฺถิ ตตฺถ อายติํ ปุนพฺภวาภินิพฺพตฺติฯ ยตฺถ นตฺถิ อายติํ ปุนพฺภวาภินิพฺพตฺติ นตฺถิ ตตฺถ อายติํ ชาติชรามรณํฯ ยตฺถ นตฺถิ อายติํ ชาติชรามรณํ อโสกํ ตํ ภิกฺขเว อทรํ อนุปายาสนฺติ วทามิฯ>
    text <อยํ ปริญฺญาปญฺญตฺติ ทุกฺขสฺส ปหานปญฺญตฺติ สมุทยสฺส ภาวนาปญฺญตฺติ มคฺคสฺส สจฺฉิกิริยาปญฺญตฺติ นิโรธสฺสฯ>
    text <๔๐>, <สมาธิํ ภิกฺขเว ภาเวถฯ อปฺปมตฺโต นิปโก สโต สมาหิโต ภิกฺขเว ภิกฺขุ ยถาภูตํ ปชานาติฯ กิญฺจ ยถาภูตํ ปชานาติ จกฺขุ อนิจฺจนฺติ ยถาภูตํ ปชานาติฯ รูปา อนิจฺจาติ ยถาภูตํ ปชานาติ จกฺขุวิญฺญาณํ อนิจฺจนฺติ ยถาภูตํ ปชานาติฯ จกฺขุสมฺผสฺโส อนิจฺโจติ ยถาภูตํ ปชานาติฯ ยมฺปิทํ จกฺขุสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อนิจฺจนฺติ ยถาภูตํ ปชานาติฯ>
    text <โสตํ …เป … ฆานํ…เป … ชิวฺหา…เป … กาโย…เป … มโน อนิจฺโจติ ยถาภูตํ ปชานาติฯ ธมฺมา อนิจฺจาติ ยถาภูตํ ปชานาติฯ มโนวิญฺญาณํ อนิจฺจนฺติ ยถาภูตํ ปชานาติฯ มโนสมฺผสฺโส อนิจฺโจติ ยถาภูตํ ปชานาติฯ ยมฺปิทํ มโนสมฺผสฺสปจฺจยา อุปฺปชฺชติ เวทยิตํ สุขํ วา ทุกฺขํ วา อทุกฺขมสุขํ วา ตมฺปิ อนิจฺจนฺติ ยถาภูตํ ปชานาติฯ>
    text <อยํ ภาวนาปญฺญตฺติ มคฺคสฺส ปริญฺญาปญฺญตฺติ ทุกฺขสฺส ปหานปญฺญตฺติ สมุทยสฺส สจฺฉิกิริยาปญฺญตฺติ นิโรธสฺสฯ>
    text <รูปํ ราธ วิกิรถ วิธมถ วิทฺธํเสถ วิกีฬนิยํ กโรถ ปญฺญาย ตณฺหกฺขยาย ปฏิปชฺชถฯ ตณฺหกฺขยา ทุกฺขกฺขโย ทุกฺขกฺขยา นิพฺพานํฯ เวทนํ…เป …ฯ สญฺญํ…เป … สงฺขาเร วิญฺญาณํ วิกิรถ วิธมถ วิทฺธํเสถ วิกีฬนิยํ กโรถ ปญฺญาย ตณฺหกฺขยาย ปฏิปชฺชถฯ ตณฺหกฺขยา ทุกฺขกฺขโย ทุกฺขกฺขยา นิพฺพานํฯ>
    text <อยํ นิโรธปญฺญตฺติ นิโรธสฺส นิพฺพิทาปญฺญตฺติ อสฺสาทสฺส ปริญฺญาปญฺญตฺติ ทุกฺขสฺส ปหานปญฺญตฺติ สมุทยสฺส ภาวนาปญฺญตฺติ มคฺคสฺส สจฺฉิกิริยาปญฺญตฺติ นิโรธสฺสฯ>
    text <โส อิทํ ทุกฺขนฺติ ยถาภูตํ ปชานาติ อยํ ทุกฺขสมุทโยติ ยถาภูตํ ปชานาติ อยํ ทุกฺขนิโรโธติ ยถาภูตํ ปชานาติ อยํ ทุกฺขนิโรธคามินี ปฏิปทาติ ยถาภูตํ ปชานาติฯ>
    text <อยํ ปฏิเวธปญฺญตฺติ สจฺจานํ นิกฺเขปปญฺญตฺติ ทสฺสนภูมิยา ภาวนาปญฺญตฺติ มคฺคสฺส สจฺฉิกิริยาปญฺญตฺติ โสตาปตฺติผลสฺสฯ โส อิเม อาสวาติ ยถาภูตํ ปชานาติ อยํ อาสวสมุทโยติ ยถาภูตํ ปชานาติ อยํ อาสวนิโรโธติ ยถาภูตํ ปชานาติฯ อยํ อาสวนิโรธคามินี ปฏิปทาติ ยถาภูตํ ปชานาติฯ อิเม อาสวา อเสสํ นิรุชฺฌนฺตีติ ยถาภูตํ ปชานาติฯ>
    text <อยํ อุปฺปาทปญฺญตฺติ ขเย ญาณสฺส โอกาสปญฺญตฺติ อนุปฺปาเท ญาณสฺส ภาวนาปญฺญตฺติ มคฺคสฺส ปริญฺญาปญฺญตฺติ ทุกฺขสฺส ปหานปญฺญตฺติ สมุทยสฺส อารมฺภปญฺญตฺติ วีริยินฺทฺริยสฺส อาสาฏนปญฺญตฺติ อาสาฏิกานํ นิกฺเขปปญฺญตฺติ ภาวนาภูมิยา อภินิฆาตปญฺญตฺติ ปาปกานํ อกุสลานํ ธมฺมานํฯ>
    text <๔๑>, <อิทํ ทุกฺขนฺติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ อยํ ทุกฺขสมุทโยติ เม ภิกฺขเว…เป … อยํ ทุกฺขนิโรโธติ เม ภิกฺขเว…เป …ฯ อยํ ทุกฺขนิโรธคามินี ปฏิปทาติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ>
    text <อยํ เทสนาปญฺญตฺติ สจฺจานํ นิกฺเขปปญฺญตฺติ สุตมยิยา ปญฺญาย สจฺฉิกิริยาปญฺญตฺติ อนญฺญาตญฺญสฺสามีตินฺทฺริยสฺส ปวตฺตนาปญฺญตฺติ ธมฺมจกฺกสฺสฯ>
    text <ตํ โข ปนิทํ ทุกฺขํ ปริญฺเญยฺยนฺติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ โส โข ปนายํ ทุกฺขสมุทโย ปหาตพฺโพติ เม ภิกฺขเว…เป … โส โข ปนายํ ทุกฺขนิโรโธ สจฺฉิกาตพฺโพติ เม ภิกฺขเว…เป … สา โข ปนายํ ทุกฺขนิโรธคามินี ปฏิปทา ภาเวตพฺพาติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ>
    text <อยํ ภาวนาปญฺญตฺติ มคฺคสฺส นิกฺเขปปญฺญตฺติ จินฺตามยิยา ปญฺญาย สจฺฉิกิริยาปญฺญตฺติ อญฺญินฺทฺริยสฺสฯ>
    text <ตํ โข ปนิทํ ทุกฺขํ ปริญฺญาตนฺติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ โส โข ปนายํ ทุกฺขสมุทโย ปหีโนติ เม ภิกฺขเว…เป … โส โข ปนายํ ทุกฺขนิโรโธ สจฺฉิกโตติ เม ภิกฺขเว…เป … สา โข ปนายํ ทุกฺขนิโรธคามินี ปฏิปทา ภาวิตาติ เม ภิกฺขเว ปุพฺเพ อนนุสฺสุเตสุ ธมฺเมสุ จกฺขุํ อุทปาทิ ญาณํ อุทปาทิ ปญฺญา อุทปาทิ วิชฺชา อุทปาทิ อาโลโก อุทปาทิฯ อยํ ภาวนาปญฺญตฺติ มคฺคสฺส นิกฺเขปปญฺญตฺติ ภาวนามยิยา ปญฺญาย สจฺฉิกิริยาปญฺญตฺติ อญฺญาตาวิโน อินฺทฺริยสฺส ปวตฺตนาปญฺญตฺติ ธมฺมจกฺกสฺสฯ>
    text <ตุลนฺติ สงฺขารธาตุฯ อตุลนฺติ นิพฺพานธาตุ ตุลมตุลญฺจ สมฺภวนฺติ อภิญฺญาปญฺญตฺติ สพฺพธมฺมานํฯ นิกฺเขปปญฺญตฺติ ธมฺมปฏิสมฺภิทายฯ ภวสงฺขารมวสฺสชิ มุนีติ ปริจฺจาคปญฺญตฺติ สมุทยสฺสฯ ปริญฺญาปญฺญตฺติ ทุกฺขสฺสฯ อชฺฌตฺตรโต สมาหิโตติ ภาวนาปญฺญตฺติ กายคตาย สติยาฯ ฐิติปญฺญตฺติ จิตฺเตกคฺคตายฯ อภินฺทิ กวจมิวตฺตสมฺภวนฺติ อภินิพฺพิทาปญฺญตฺติ จิตฺตสฺส อุปาทานปญฺญตฺติ สพฺพญฺญุตาย ปทาลนาปญฺญตฺติ อวิชฺชณฺฑโกสานํฯ เตนาห ภควา ตุลมตุลญฺจ สมฺภวนฺติฯ>
    text <โย ทุกฺขนฺติ เววจนปญฺญตฺติ จ ทุกฺขสฺส ปริญฺญาปญฺญตฺติ จฯ ยโตนิทานนฺติ ปภวปญฺญตฺติ จ สมุทยสฺส ปหานปญฺญตฺติ จฯ อทฺทกฺขีติ เววจนปญฺญตฺติ จ ญาณจกฺขุสฺส ปฏิเวธปญฺญตฺติ จฯ กาเมสุ โส ชนฺตุกถํ นเมยฺยาติ เววจนปญฺญตฺติ จ กามตณฺหาย อภินิเวสปญฺญตฺติ จฯ กามา หิ โลเก สงฺโคติ ญตฺวาติ ปจฺจตฺถิกโต ทสฺสนปญฺญตฺติ กามานํฯ กามา หิ องฺคารกาสูปมา มํสเปสูปมา ปาวกกปฺปา ปปาตอุรโคปมา จฯ เตสํ สตีมาติ อปจยปญฺญตฺติ ปหานาย นิกฺเขปปญฺญตฺติ กายคตาย สติยา ภาวนาปญฺญตฺติ มคฺคสฺสฯ วินยาย สิกฺเขติ ปฏิเวธปญฺญตฺติ ราควินยสฺส โทสวินยสฺส โมหวินยสฺสฯ ชนฺตูติ เววจนปญฺญตฺติ โยคิสฺสฯ ยทา หิ โยคี กามา สงฺโคติ ปชานาติฯ โส กามานํ อนุปฺปาทาย กุสเล ธมฺเม อุปฺปาทยติ โส อนุปฺปนฺนานํ กุสลานํ ธมฺมานํ อุปฺปาทาย วายมติฯ อยํ วายามปญฺญตฺติ อปฺปตฺตสฺส ปตฺติยาฯ นิกฺเขปปญฺญตฺติ โอรมตฺติกาย อสนฺตุฏฺฐิยาฯ ตตฺถ โส อุปฺปนฺนานํ กุสลานํ ธมฺมานํ ฐิติยา วายมตีติ อยํ อปฺปมาทปญฺญตฺติ ภาวนาย นิกฺเขปปญฺญตฺติ วีริยินฺทฺริยสฺส อารกฺขปญฺญตฺติ กุสลานํ ธมฺมานํ ฐิติปญฺญตฺติ อธิจิตฺตสิกฺขายฯ เตนาห ภควา โย ทุกฺขมทฺทกฺขิ ยโตนิทานนฺติฯ>
    text <โมหสมฺพนฺธโน โลโกติ เทสนาปญฺญตฺติ วิปลฺลาสานํฯ ภพฺพรูโปว ทิสฺสตีติ วิปรีตปญฺญตฺติ โลกสฺสฯ อุปธิพนฺธโน พาโลติ ปภวปญฺญตฺติ ปาปกานํ อิจฺฉาวจรานํ กิจฺจปญฺญตฺติ ปริยุฏฺฐานานํฯ พลวปญฺญตฺติ กิเลสานํฯ วิรูหนาปญฺญตฺติ สงฺขารานํฯ ตมสา ปริวาริโตติ เทสนาปญฺญตฺติ อวิชฺชนฺธการสฺส เววจนปญฺญตฺติ จฯ อสฺสิรี วิย ขายตีติ ทสฺสนปญฺญตฺติ ทิพฺพจกฺขุสฺส นิกฺเขปปญฺญตฺติ ปญฺญาจกฺขุสฺสฯ ปสฺสโต นตฺถิ กิญฺจนนฺติ ปฏิเวธปญฺญตฺติ สตฺตานํ ราโค กิญฺจนํ โทโส กิญฺจนํ โมโห กิญฺจนํฯ เตนาห ภควา โมหสมฺพนฺธโน โลโกติฯ>
    text <อตฺถิ ภิกฺขเว อชาตํ อภูตํ อกตํ อสงฺขตํ โน เจตํ ภิกฺขเว อภวิสฺส อชาตํ อภูตํ อกตํ อสงฺขตํฯ นยิธ ชาตสฺส ภูตสฺส กตสฺส สงฺขตสฺส นิสฺสรณํ ปญฺญาเยถฯ ยสฺมา จ โข ภิกฺขเว อตฺถิ อชาตํ อภูตํ อกตํ อสงฺขตํ ตสฺมา ชาตสฺส ภูตสฺส กตสฺส สงฺขตสฺส นิสฺสรณํ ปญฺญายตีติฯ>
    text <โน เจตํ ภิกฺขเว อภวิสฺส อชาตํ อภูตํ อกตํ อสงฺขตนฺติ เทสนาปญฺญตฺติ นิพฺพานสฺส เววจนปญฺญตฺติ จฯ นยิธ ชาตสฺส ภูตสฺส กตสฺส สงฺขตสฺส นิสฺสรณํ ปญฺญาเยถาติ เววจนปญฺญตฺติ สงฺขตสฺส อุปนยนปญฺญตฺติ จฯ ยสฺมา จ โข ภิกฺขเว อตฺถิ อชาตํ อภูตํ อกตํ อสงฺขตนฺติ เววจนปญฺญตฺติ นิพฺพานสฺส โชตนาปญฺญตฺติ จฯ ตสฺมา ชาตสฺส ภูตสฺส กตสฺส สงฺขตสฺส นิสฺสรณํ ปญฺญายตีติ อยํ เววจนปญฺญตฺติ นิพฺพานสฺส นิยฺยานิกปญฺญตฺติ มคฺคสฺส นิสฺสรณปญฺญตฺติ สํสารโตฯ เตนาห ภควา โน เจตํ ภิกฺขเว อภวิสฺสาติฯ เตนาห อายสฺมา มหากจฺจายโน เอกํ ภควา ธมฺมํ ปญฺญตฺตีหิ วิวิธาหิ เทเสตีติฯ>
    stand <นิยุตฺโต ปญฺญตฺติ หาโรฯ>
  text <๑๒ โอตรณหารวิภงฺโค>
    text <๔๒>, <ตตฺถ กตโม โอตรโณ หาโร โย จ ปฏิจฺจุปฺปาโทติฯ>
    text <อุทฺธนฺติ รูปธาตุ จ อรูปธาตุ จฯ อโธติ กามธาตุฯ สพฺพธิ วิปฺปมุตฺโตติ เตธาตุเก อยํ อเสกฺขาวิมุตฺติฯ ตานิเยว อเสกฺขานิ ปญฺจินฺทฺริยานิ อยํ อินฺทฺริเยหิ โอตรณาฯ>
    text <ตานิเยว อเสกฺขานิ ปญฺจินฺทฺริยานิ วิชฺชา วิชฺชุปฺปาทา อวิชฺชานิโรโธ อวิชฺชานิโรธา สงฺขารนิโรโธ สงฺขารนิโรธา วิญฺญาณนิโรโธ วิญฺญาณนิโรธา นามรูปนิโรโธ นามรูปนิโรธา สฬายตนนิโรโธ สฬายตนนิโรธา ผสฺสนิโรโธ ผสฺสนิโรธา เวทนานิโรโธ เวทนานิโรธา ตณฺหานิโรโธ ตณฺหานิโรธา อุปาทานนิโรโธ อุปาทานนิโรธา ภวนิโรโธ ภวนิโรธา ชาตินิโรโธ ชาตินิโรธา ชรามรณํ โสกปริเทวทุกฺขโทมนสฺสุปายาสา นิรุชฺฌนฺติฯ เอวเมตสฺส เกวลสฺส ทุกฺขกฺขนฺธสฺส นิโรโธ โหติฯ อยํ ปฏิจฺจสมุปฺปาเทหิ โอตรณาฯ>
    text <ตานิเยว อเสกฺขานิ ปญฺจินฺทฺริยานิ ตีหิ ขนฺเธหิ สงฺคหิตานิ สีลกฺขนฺเธน สมาธิกฺขนฺเธน ปญฺญากฺขนฺเธน อยํ ขนฺเธหิ โอตรณาฯ>
    text <ตานิเยว อเสกฺขานิ ปญฺจินฺทฺริยานิ สงฺขารปริยาปนฺนานิ เย สงฺขารา อนาสวา โน จ ภวงฺคา เต สงฺขารา ธมฺมธาตุสงฺคหิตาฯ อยํ ธาตูหิ โอตรณาฯ>
    text <สา ธมฺมธาตุ ธมฺมายตนปริยาปนฺนา ยํ อายตนํ อนาสวํ โน จ ภวงฺคํฯ อยํ อายตเนหิ โอตรณาฯ>
    text <อยํ อหสฺมีติ อนานุปสฺสีติ อยํ สกฺกายทิฏฺฐิยา สมุคฺฆาโต สา เสกฺขาวิมุตฺติ ตานิเยว เสกฺขานิ ปญฺจินฺทฺริยานิฯ อยํ อินฺทฺริเยหิ โอตรณาฯ>
    text <ตานิเยว เสกฺขานิ ปญฺจินฺทฺริยานิ วิชฺชา วิชฺชุปฺปาทา อวิชฺชานิโรโธ อวิชฺชานิโรธา สงฺขารนิโรโธ เอวํ สพฺโพ ปฏิจฺจสมุปฺปาโทฯ อยํ ปฏิจฺจสมุปฺปาเทหิ โอตรณาฯ>
    text <สาเยว วิชฺชา ปญฺญากฺขนฺโธฯ อยํ ขนฺเธหิ โอตรณาฯ>
    text <สาเยว วิชฺชา สงฺขารปริยาปนฺนา เย สงฺขารา อนาสวา โน จ ภวงฺคา เต สงฺขารา ธมฺมธาตุสงฺคหิตา อยํ ธาตูหิ โอตรณาฯ>
    text <สา ธมฺมธาตุ ธมฺมายตนปริยาปนฺนา ยํ อายตนํ อนาสวํ โน จ ภวงฺคํ อยํ อายตเนหิ โอตรณาฯ>
    text <เสกฺขาย จ วิมุตฺติยา อเสกฺขาย จ วิมุตฺติยา วิมุตฺโต อุทตาริ โอฆํ อติณฺณปุพฺพํ อปุนพฺภวายฯ เตนาห ภควา อุทฺธํ อโธติฯ>
    text <๔๓>, <นิสฺสิตสฺส จลิตํ อนิสฺสิตสฺส จลิตํ นตฺถิ จลิเต อสติ ปสฺสทฺธิ ปสฺสทฺธิยา สติ นติ น โหติ นติยา อสติ อาคติคติ น โหติ อาคติคติยา อสติ จุตูปปาโต น โหติ จุตูปปาเต อสติ เนวิธ น หุรํ น อุภยมนฺตเรน เอเสวนฺโต ทุกฺขสฺสาติฯ>
    text <นิสฺสิตสฺส จลิตนฺติ นิสฺสโย นาม ทุวิโธ ตณฺหานิสฺสโย จ ทิฏฺฐินิสฺสโย จฯ ตตฺถ ยา รตฺตสฺส เจตนา อยํ ตณฺหานิสฺสโย ยา มูฬฺหสฺส เจตนา อยํ ทิฏฺฐินิสฺสโยฯ เจตนา ปน สงฺขารา สงฺขารปจฺจยา วิญฺญาณํ วิญฺญาณปจฺจยา นามรูปํ เอวํ สพฺโพ ปฏิจฺจสมุปฺปาโทฯ อยํ ปฏิจฺจสมุปฺปาเทหิ โอตรณาฯ>
    text <ตตฺถ ยา รตฺตสฺส เวทนา อยํ สุขา เวทนาฯ ยา สมฺมูฬฺหสฺส เวทนา อยํ อทุกฺขมสุขา เวทนา อิมา ทฺเว เวทนา เวทนากฺขนฺโธฯ อยํ ขนฺเธหิ โอตรณาฯ>
    text <ตตฺถ สุขา เวทนา ทฺเว อินฺทฺริยานิ สุขินฺทฺริยํ โสมนสฺสินฺทฺริยญฺจ อทุกฺขมสุขา เวทนา อุเปกฺขินฺทฺริยํฯ อยํ อินฺทฺริเยหิ โอตรณาฯ>
    text <ตานิเยว อินฺทฺริยานิ สงฺขารปริยาปนฺนานิ เย สงฺขารา สาสวา ภวงฺคา เต สงฺขารา ธมฺมธาตุสงฺคหิตาฯ อยํ ธาตูหิ โอตรณาฯ>
    text <สา ธมฺมธาตุ ธมฺมายตนปริยาปนฺนา ยํ อายตนํ สาสวํ ภวงฺคํ อยํ อายตเนหิ โอตรณาฯ>
    text <อนิสฺสิตสฺส จลิตํ นตฺถีติ สมถวเสน วา ตณฺหาย อนิสฺสิโต วิปสฺสนาวเส วา ทิฏฺฐิยา อนิสฺสิโตฯ ยา วิปสฺสนา อยํ วิชฺชา วิชฺชุปฺปาทา อวิชฺชานิโรโธ อวิชฺชานิโรธา สงฺขารนิโรโธ สงฺขารนิโรธา วิญฺญาณนิโรโธ เอวํ สพฺโพ ปฏิจฺจสมุปฺปาโทฯ อยํ ปฏิจฺจสมุปฺปาเทหิ โอตรณาฯ>
    text <สาเยว วิปสฺสนา ปญฺญากฺขนฺโธฯ อยํ ขนฺเธหิ โอตรณาฯ>
    text <สาเยว วิปสฺสนา ทฺเว อินฺทฺริยานิ วีริยินฺทฺริยญฺจ ปญฺญินฺทฺริยญฺจฯ อยํ อินฺทฺริเยหิ โอตรณาฯ>
    text <สาเยว วิปสฺสนา สงฺขารปริยาปนฺนา เย สงฺขารา อนาสวา โน จ ภวงฺคา เต สงฺขารา ธมฺมธาตุสงฺคหิตาฯ อยํ ธาตูหิ โอตรณาฯ>
    text <สา ธมฺมธาตุ ธมฺมายตนปริยาปนฺนา ยํ อายตนํ อนาสวํ โน จ ภวงฺคํฯ อยํ อายตเนหิ โอตรณาฯ>
    text <ปสฺสทฺธิยา สตีติ ทุวิธา ปสฺสทฺธิ กายิกา จ เจตสิกา จฯ ยํ กายิกํ สุขํ อยํ กายปสฺสทฺธิฯ ยํ เจตสิกํ สุขํ อยํ เจตสิกา ปสฺสทฺธิฯ ปสฺสทฺธกาโย สุขํ เวทิยติ สุขิโน จิตฺตํ สมาธิยติ สมาหิโต ยถาภูตํ ปชานาติ ยถาภูตํ ปชานนฺโต นิพฺพินฺทติ นิพฺพินฺทนฺโต วิรชฺชติ วิราคา วิมุจฺจติ วิมุตฺตสฺมิํ วิมุตฺตมิติ ญาณํ โหติ ขีณา ชาติ วุสิตํ พฺรหฺมจริยํ กตํ กรณียํ นาปรํ อิตฺถตฺตายาติ ปชานาติฯ โส น นมติ รูเปสุ น สทฺเทสุ น คนฺเธสุ น รเสสุ น โผฏฺฐพฺเพสุ น ธมฺเมสุ ขยา ราคสฺส ขยา โทสสฺส ขยา โมหสฺส เยน รูเปน ตถาคตํ ติฏฺฐนฺตํ จรนฺตํ ปญฺญาปยมาโน ปญฺญาเปยฺย ตสฺส รูปสฺส ขยา วิราคา นิโรธา จาคา ปฏินิสฺสคฺคา รูปสงฺขเย วิมุตฺโต ตถาคโต อตฺถีติปิ น อุเปติ นตฺถีติปิ น อุเปติ อตฺถิ นตฺถีติปิ น อุเปติ เนวตฺถิ โน นตฺถีติปิ น อุเปติฯ อถ โข คมฺภีโร อปฺปเมยฺโย อสงฺเขยฺโย นิพฺพุโตติเยว สงฺขํ คจฺฉติ ขยา ราคสฺส ขยา โทสสฺส ขยา โมหสฺสฯ>
    text <ยาย เวทนาย…เป … ยาย สญฺญายฯ เยหิ สงฺขาเรหิฯ เยน วิญฺญาเณน ตถาคตํ ติฏฺฐนฺตํ จรนฺตํ ปญฺญาปยมาโน ปญฺญาเปยฺย ตสฺส วิญฺญาณสฺส ขยา วิราคา นิโรธา จาคา ปฏินิสฺสคฺคา วิญฺญาณสงฺขเย วิมุตฺโต ตถาคโต อตฺถีติปิ น อุเปติ นตฺถีติปิ น อุเปติ อตฺถิ นตฺถีติปิ น อุเปติ เนวตฺถิ โน นตฺถีติปิ น อุเปติฯ อถ โข คมฺภีโร อปฺปเมยฺโย อสงฺเขยฺโย นิพฺพุโตติเยว สงฺขํ คจฺฉติ ขยา ราคสฺส ขยา โทสสฺส ขยา โมหสฺสฯ อาคตีติ อิธาคติฯ คตีติ เปจฺจภโวฯ อาคติคตีปิ น ภวนฺติ เนวิธาติ ฉสุ อชฺฌตฺติเกสุ อายตเนสุฯ น หุรนฺติ ฉสุ พาหิเรสุ อายตเนสุฯ น อุภยมนฺตเรนาติ ผสฺสสมุทิเตสุ ธมฺเมสุ อตฺตานํ น ปสฺสติฯ เอเสวนฺโต ทุกฺขสฺสาติ ปฏิจฺจสมุปฺปาโทฯ โส ทุวิโธ โลกิโย จ โลกุตฺตโร จฯ ตตฺถ โลกิโย อวิชฺชาปจฺจยา สงฺขารา ยาว ชรามรณาฯ โลกุตฺตโร สีลวโต อวิปฺปฏิสาโร ชายติ ยาว นาปรํ อิตฺถตฺตายาติ ปชานาติฯ เตนาห ภควา นิสฺสิตสฺส จลิตํ อนิสฺสิตสฺส จลิตํ นตฺถิ…เป … เอเสวนฺโต ทุกฺขสฺสาติฯ>
    text <๔๔>
      text <ปิยํ ปฏิจฺจปฺปภวนฺติ เอเต ปิเย อสนฺเต น ภวนฺติ เอเตฯ>
      text <ตสฺมา หิ เต สุขิโน วีตโสกา เยสํ ปิยํ นตฺถิ กุหิญฺจิ โลเก>
      text <ตสฺมา อโสกํ วิรชํ ปตฺถยาโน ปิยํ น กยิราถ กุหิญฺจิ โลเกติฯ>
      text <ตสฺมา หิ เต สุขิโน วีตโสกา เยสํ ปิยํ นตฺถิ กุหิญฺจิ โลเก>
      text <ตสฺมา อโสกํ วิรชํ ปตฺถยาโน ปิยํ น กยิราถ กุหิญฺจิ โลเกติฯ>
      text <กามํ กามยมานสฺส ตสฺส เจ ตํ สมิชฺฌติ>
      text <อทฺธา ปีติมโน โหติ ลทฺธา มจฺโจ ยทิจฺฉติฯ>
      text <ตสฺส เจ กามยานสฺส ฉนฺทชาตสฺส ชนฺตุโน>
      text <เต กามา ปริหายนฺติ สลฺลวิทฺโธว รุปฺปติฯ>
      text <โย กาเม ปริวชฺเชติ สปฺปสฺเสว ปทา สิโร>
      text <โสมํ วิสตฺติกํ โลเก สโต สมติวตฺตตีติฯ>
      text <ตเทว นามรูปํ ปญฺจกฺขนฺโธ อยํ ขนฺเธหิ โอตรณา>
      text <ตเทว นามรูปํ อฏฺฐารส ธาตุโย อยํ ธาตูหิ โอตรณา>
      text <โย กาเม ปริวชฺเชติ สปฺปสฺเสว ปทา สิโร>
      text <โสมํ วิสตฺติกํ โลเก สโต สมติวตฺตตีติฯ>
      text <เกนสฺสุ นิวุโต โลโก เกนสฺสุ นปฺปกาสติ>
      text <กิสฺสาภิเลปนํ พฺรูสิ กิํสุ ตสฺส มหพฺภยนฺติฯ>
      text <อวิชฺชาย นิวุโต โลโก อชิตาติ ภควา>
      text <วิวิจฺฉา ปมาทา นปฺปกาสติ>
      text <ชปฺปาภิเลปนํ พฺรูมิ ทุกฺขมสฺส มหพฺภยนฺติฯ>
      text <สวนฺติ สพฺพธิ โสตา อิจฺจายสฺมา อชิโต>
      text <โสตานํ กิํ นิวารณํ>
      text <โสตานํ สํวรํ พฺรูหิ เกน โสตา ปิธียเรติฯ>
      text <ยานิ โสตานิ โลกสฺมิํ อชิตาติ ภควา>
      text <สติ เตสํ นิวารณํ>
      text <โสตานํ สํวรํ พฺรูมิ ปญฺญาเยเต ปิธียเรติฯ>
      text <ปญฺญา เจว สติ จ อิจฺจายสฺมา อชิโต>
      text <นามรูปญฺจ มาริส>
      text <เอตํ เม ปุฏฺโฐ ปพฺรูหิ กตฺเถตํ อุปรุชฺฌตีติฯ>
      text <ยเมตํ ปญฺหํ อปุจฺฉิ อชิต ตํ วทามิ เต>
      text <ยตฺถ นามญฺจ รูปญฺจ อเสสํ อุปรุชฺฌติ>
      text <วิญฺญาณสฺส นิโรเธน เอตฺเถตํ อุปรุชฺฌตีติฯ>
      text <สพฺพปาปสฺส อกรณํ กุสลสฺส อุปสมฺปทา>
      text <สจิตฺตปริโยทปนํ เอตํ พุทฺธาน สาสนนฺติฯ>
      text <เย ธมฺมา ยํ มูลา เย เจกตฺถา ปกาสิตา มุนินา>
      text <เต สมาโรปยิตพฺพา เอส สมาโรปโน หาโรติฯ>
    text <เย เกจิ โสกา ปริเทวิตา วา ทุกฺขา จ โลกสฺมิมเนกรูปาฯ>
    text <เย เกจิ โสกา ปริเทวิตา วา ทุกฺขา จ โลกสฺมิมเนกรูปา ปิยํ ปฏิจฺจปฺปภวนฺติ เอเตติ อยํ ทุกฺขา เวทนาฯ ปิเย อสนฺเต น ภวนฺติ เอเตติ อยํ สุขา เวทนาฯ เวทนา เวทนากฺขนฺโธฯ อยํ ขนฺเธหิ โอตรณาฯ>
    text <เวทนาปจฺจยา ตณฺหา ตณฺหาปจฺจยา อุปาทานํ อุปาทานปจฺจยา ภโว ภวปจฺจยา ชาติ ชาติปจฺจยา ชรามรณํ เอวํ สพฺพํฯ อยํ ปฏิจฺจสมุปฺปาเทหิ โอตรณาฯ>
    text <ตตฺถ สุขา เวทนา ทฺเว อินฺทฺริยานิ สุขินฺทฺริยํ โสมนสฺสินฺทฺริยญฺจฯ ทุกฺขา เวทนา ทฺเว อินฺทฺริยานิ ทุกฺขินฺทฺริยํ โทมนสฺสินฺทฺริยญฺจฯ อยํ อินฺทฺริเยหิ โอตรณาฯ>
    text <ตานิเยว อินฺทฺริยานิ สงฺขารปริยาปนฺนานิ เย สงฺขารา สาสวา ภวงฺคา เต สงฺขารา ธมฺมธาตุสงฺคหิตาฯ อยํ ธาตูหิ โอตรณาฯ>
    text <สา ธมฺมธาตุ ธมฺมายตนปริยาปนฺนา ยํ อายตนํ สาสวํ ภวงฺคํฯ อยํ อายตเนหิ โอตรณาฯ>
    text <อิทํ ตณฺหาปหานํฯ ตณฺหานิโรธา อุปาทานนิโรโธ อุปาทานนิโรธา ภวนิโรโธ เอวํ สพฺพํฯ อยํ ปฏิจฺจสมุปฺปาเทหิ โอตรณาฯ>
    text <ตํเยว ตณฺหาปหานํ สมโถฯ โส สมโถ ทฺเว อินฺทฺริยานิ สตินฺทฺริยํ สมาธินฺทฺริยญฺจฯ อยํ อินฺทฺริเยหิ โอตรณาฯ>
    text <โสเยว สมโถ สมาธิกฺขนฺโธฯ อยํ ขนฺเธหิ โอตรณาฯ>
    text <โสเยว สมโถ สงฺขารปริยาปนฺโน เย สงฺขารา อนาสวา โน จ ภวงฺคา เต สงฺขารา ธมฺมธาตุสงฺคหิตาฯ อยํ ธาตูหิ โอตรณาฯ>
    text <สา ธมฺมธาตุ ธมฺมายตนปริยาปนฺนา ยํ อายตนํ อนาสวํ โน จ ภวงฺคํฯ อยํ อายตเนหิ โอตรณาฯ เตนาห ภควา เย เกจิ โสกาติฯ>
    text <ตตฺถ ยา ปีติมนตา อยํ อนุนโยฯ ยทาห สลฺลวิทฺโธว รุปฺปตีติ อิทํ ปฏิฆํฯ อนุนยํ ปฏิฆญฺจ ปน ตณฺหาปกฺโข ตณฺหาย จ ปน ทสรูปีนิ อายตนานิ ปทฏฺฐานํฯ อยํ อายตเนหิ โอตรณาฯ>
    text <ตานิเยว ทส รูปีนิ รูปกาโย นามสมฺปยุตฺโต ตทุภยํ นามรูปํ นามรูปปจฺจยา สฬายตนํ สฬายตนปจฺจยา ผสฺโส ผสฺสปจฺจยา เวทนา เวทนาปจฺจยา ตณฺหา เอวํ สพฺพํฯ อยํ ปฏิจฺจสมุปฺปาเทหิ โอตรณาฯ>
    text <ตตฺถ โย รูปกาโย อิมานิ ปญฺจ รูปีนิ อินฺทฺริยานิ โย นามกาโย อิมานิ ปญฺจ อรูปีนิ อินฺทฺริยานิ อิมานิ ทส อินฺทฺริยานิฯ อยํ อินฺทฺริเยหิ โอตรณาฯ>
    text <ตตฺถ ยทาห>
    text <อยํ สอุปาทิเสสา นิพฺพานธาตุ อยํ ธาตูหิ โอตรณาฯ>
    text <สาเยว สอุปาทิเสสา นิพฺพานธาตุ วิชฺชา วิชฺชุปฺปาทา อวิชฺชานิโรโธ อวิชฺชานิโรธา สงฺขารนิโรโธ เอวํ สพฺพํฯ อยํ ปฏิจฺจสมุปฺปาเทหิ โอตรณาฯ>
    text <สาเยว วิชฺชา ปญฺญากฺขนฺโธฯ อยํ ขนฺเธหิ โอตรณาฯ>
    text <สาเยว วิชฺชา ทฺเว อินฺทฺริยานิ วีริยินฺทฺริยํ ปญฺญินฺทฺริยญฺจฯ อยํ อินฺทฺริเยหิ โอตรณาฯ>
    text <สาเยว วิชฺชา สงฺขารปริยาปนฺนา เย สงฺขารา อนาสวา โน จ ภวงฺคา เต สงฺขารา ธมฺมธาตุสงฺคหิตาฯ อยํ ธาตูหิ โอตรณาฯ>
    text <สา ธมฺมธาตุ ธมฺมายตนปริยาปนฺนา ยํ อายตนํ อนาสวํ โน จ ภวงฺคํฯ อยํ อายตเนหิ โอตรณาฯ เตนาห ภควา กามํ กามยมานสฺสาติฯ>
    text <เอตฺตาวตา ปฏิจฺจ อินฺทฺริยขนฺธธาตุอายตนานิ สโมสรโณตรณานิ ภวนฺติฯ เอวํ ปฏิจฺจ อินฺทฺริยขนฺธธาตุอายตนานิ โอตาเรตพฺพานิฯ เตนาห อายสฺมา มหากจฺจายโน โย จ ปฏิจฺจุปฺปาโทติฯ>
    stand <นิยุตฺโต โอตรโณ หาโรฯ>
  text <๑๓ โสธนหารวิภงฺโค>
    text <๔๕>, <ตตฺถ กตโม โสธโน หาโร วิสฺสชฺชิตมฺหิ ปญฺเหติคาถาฯ ยถา อายสฺมา อชิโต ปารายเน ภควนฺตํ ปญฺหํ ปุจฺฉติ>
    text <เกนสฺสุ นิวุโต โลโกติ ปญฺเห อวิชฺชาย นิวุโต โลโกติ ภควา ปทํ โสเธติ โน จ อารมฺภํฯ เกนสฺสุ นปฺปกาสตีติ ปญฺเห วิวิจฺฉา ปมาทา นปฺปกาสตีติ ภควา ปทํ โสเธติ โน จ อารมฺภํฯ กิสฺสาภิเลปนํ พฺรูสีติ ปญฺเห ชปฺปาภิเลปนํ พฺรูมีติ ภควา ปทํ โสเธติ โน จ อารมฺภํฯ กิํสุ ตสฺส มหพฺภยนฺติ ปญฺเห ทุกฺขมสฺส มหพฺภยนฺติ สุทฺโธ อารมฺโภฯ เตนาห ภควา อวิชฺชาย นิวุโต โลโกติฯ>
    text <สวนฺติ สพฺพธิ โสตา โสตานํ กิํ นิวารณนฺติ ปญฺเห ยานิ โสตานิ โลกสฺมิํ สติ เตสํ นิวารณนฺติ ภควา ปทํ โสเธติ โน จ อารมฺภํฯ โสตานํ สํวรํ พฺรูหิ เกน โสตา ปิธียเรติ ปญฺเห โสตานํ สํวรํ พฺรูมิ ปญฺญาเยเต ปิธียเรติ สุทฺโธ อารมฺโภฯ เตนาห ภควา ยานิ โสตานิ โลกสฺมินฺติฯ>
    text <ปญฺเห>
    text <สุทฺโธ อารมฺโภฯ เตนาห ภควา ยเมตํ ปญฺหํ อปุจฺฉีติฯ ยตฺถ เอวํ สุทฺโธ อารมฺโภ โส ปญฺโห วิสชฺชิโต ภวติฯ ยตฺถ ปน อารมฺโภ อสุทฺโธ น ตาว โส ปญฺโห วิสชฺชิโต ภวติฯ เตนาห อายสฺมา มหากจฺจายโน วิสฺสชฺชิตมฺหิ ปญฺเหติฯ>
    stand <นิยุตฺโต โสธโน หาโรฯ>
  text <๑๔ อธิฏฺฐานหารวิภงฺโค>
    text <๔๖>, <ตตฺถ กตโม อธิฏฺฐาโน หาโร เอกตฺตตาย ธมฺมา เยปิ จ เวมตฺตตาย นิทฺทิฏฺฐาติฯ>
    text <เย ตตฺถ นิทฺทิฏฺฐา ตถา เต ธารยิตพฺพาฯ>
    text <ทุกฺขนฺติ เอกตฺตตาฯ ตตฺถ กตมํ ทุกฺขํ ชาติ ทุกฺขา ชรา ทุกฺขา พฺยาธิ ทุกฺโข มรณํ ทุกฺขํ อปฺปิเยหิ สมฺปโยโค ทุกฺโข ปิเยหิ วิปฺปโยโค ทุกฺโข ยมฺปิจฺฉํ น ลภติ ตมฺปิ ทุกฺขํ สํขิตฺเตน ปญฺจุปาทานกฺขนฺธา ทุกฺขา รูปา ทุกฺขา เวทนา ทุกฺขา สญฺญา ทุกฺขา สงฺขารา ทุกฺขา วิญฺญาณํ ทุกฺขํฯ อยํ เวมตฺตตาฯ>
    text <ทุกฺขสมุทโยติ เอกตฺตตาฯ ตตฺถ กตโม ทุกฺขสมุทโย ยายํ ตณฺหา โปโนภวิกา นนฺทีราคสหคตา ตตฺรตตฺราภินนฺทินีฯ เสยฺยถิทํ กามตณฺหา ภวตณฺหา วิภวตณฺหาฯ อยํ เวมตฺตตาฯ>
    text <ทุกฺขนิโรโธติ เอกตฺตตาฯ ตตฺถ กตโม ทุกฺขนิโรโธ โย ตสฺสาเยว ตณฺหาย อเสสวิราคนิโรโธ จาโค ปฏินิสฺสคฺโค มุตฺติ อนาลโยฯ อยํ เวมตฺตตาฯ>
    text <ทุกฺขนิโรธคามินี ปฏิปทาติ เอกตฺตตาฯ ตตฺถ กตมา ทุกฺขนิโรธคามินี ปฏิปทา อยเมว อริโย อฏฺฐงฺคิโก มคฺโคฯ เสยฺยถิทํ สมฺมาทิฏฺฐิ สมฺมาสงฺกปฺโป สมฺมาวาจา สมฺมากมฺมนฺโต สมฺมาอาชีโว สมฺมาวายาโม สมฺมาสติ สมฺมาสมาธิฯ อยํ เวมตฺตตาฯ>
    text <มคฺโคติ เอกตฺตตาฯ ตตฺถ กตโม มคฺโค นิรยคามี มคฺโค ติรจฺฉานโยนิคามี มคฺโค เปตฺติวิสยคามี มคฺโค อสุรโยนิโย มคฺโค สคฺคคามิโย มคฺโค มนุสฺสคามี มคฺโค นิพฺพานคามี มคฺโคฯ อยํ เวมตฺตตาฯ>
    text <นิโรโธติ เอกตฺตตาฯ ตตฺถ กตโม นิโรโธ ปฏิสงฺขานิโรโธ อปฺปฏิสงฺขานิโรโธ อนุนยนิโรโธ ปฏิฆนิโรโธ มานนิโรโธ มกฺขนิโรโธ ปฬาสนิโรโธ อิสฺสานิโรโธ มจฺฉริยนิโรโธ สพฺพกิเลสนิโรโธฯ อยํ เวมตฺตตาฯ>
    text <รูปนฺติ เอกตฺตตาฯ ตตฺถ กตมํ รูปํ จาตุมหาภูติกํ รูปํ จตุนฺนํ มหาภูตานํ อุปาทาย รูปสฺส ปญฺญตฺติฯ ตตฺถ กตมานิ จตฺตาริ มหาภูตานิ ปถวีธาตุ อาโปธาตุ เตโชธาตุ วาโยธาตุฯ>
    text <๔๗>, <ทฺวีหิ อากาเรหิ ธาตุโย ปริคฺคณฺหาติ สงฺเขเปน จ วิตฺถาเรน จฯ กถํ วิตฺถาเรน ธาตุโย ปริคฺคณฺหาติ วีสติยา อากาเรหิ ปถวีธาตุํ วิตฺถาเรน ปริคฺคณฺหาติ ทฺวาทสหิ อากาเรหิ อาโปธาตุํ วิตฺถาเรน ปริคฺคณฺหาติ จตูหิ อากาเรหิ เตโชธาตุํ วิตฺถาเรน ปริคฺคณฺหาติ ฉหิ อากาเรหิ วาโยธาตุํ วิตฺถาเรน ปริคฺคณฺหาติฯ>
    text <กตเมหิ วีสติยา อากาเรหิ ปถวีธาตุํ วิตฺถาเรน ปริคฺคณฺหาติ อตฺถิ อิมสฺมิํ กาเย เกสา โลมา นขา ทนฺตา ตโจ มํสํ นฺหารุ อฏฺฐิ อฏฺฐิมิญฺชํ วกฺกํ หทยํ ยกนํ กิโลมกํ ปิหกํ ปปฺผาสํ อนฺตํ อนฺตคุณํ อุทริยํ กรีสํ มตฺถเก มตฺถลุงฺคนฺติ อิเมหิ วีสติยา อากาเรหิ ปถวีธาตุํ วิตฺถาเรน ปริคฺคณฺหาติฯ>
    text <กตเมหิ ทฺวาทสหิ อากาเรหิ อาโปธาตุํ วิตฺถาเรน ปริคฺคณฺหาติ อตฺถิ อิมสฺมิํ กาเย ปิตฺตํ เสมฺหํ ปุพฺโพ โลหิตํ เสโท เมโท อสฺสุ วสา เขโฬ สิงฺฆาณิกา ลสิกา มุตฺตนฺติ อิเมหิ ทฺวาทสหิ อากาเรหิ อาโปธาตุํ วิตฺถาเรน ปริคฺคณฺหาติฯ>
    text <กตเมหิ จตูหิ อากาเรหิ เตโชธาตุํ วิตฺถาเรน ปริคฺคณฺหาติ เยน จ สนฺตปฺปติ เยน จ ชีรียติ เยน จ ปริฑยฺหติ เยน จ อสิตปีตขายิตสายิตํ สมฺมา ปริณามํ คจฺฉติ อิเมหิ จตูหิ อากาเรหิ เตโชธาตุํ วิตฺถาเรน ปริคฺคณฺหาติฯ>
    text <กตเมหิ ฉหิ อากาเรหิ วาโยธาตุํ วิตฺถาเรน ปริคฺคณฺหาติ อุทฺธงฺคมา วาตา อโธคมา วาตา กุจฺฉิสยา วาตา โกฏฺฐาสยา วาตา องฺคมงฺคานุสาริโน วาตา อสฺสาโส ปสฺสาโส อิติ อิเมหิ ฉหิ อากาเรหิ วาโยธาตุํ วิตฺถาเรน ปริคฺคณฺหาติฯ>
    text <เอวํ อิเมหิ ทฺวาจตฺตาลีสาย อากาเรหิ วิตฺถาเรน ธาตุโย สภาวโต อุปลกฺขยนฺโต ตุลยนฺโต ปริวีมํสนฺโต ปริโยคาหนฺโต ปจฺจเวกฺขนฺโต น กิญฺจิ คยฺหูปคํ ปสฺสติ กายํ วา กายปเทสํ วา ยถา จนฺทนิกํ ปวิจินนฺโต น กิญฺจิ คยฺหูปคํ ปสฺเสยฺย ยถา สงฺการฏฺฐานํ ปวิจินนฺโต น กิญฺจิ คยฺหูปคํ ปสฺเสยฺย ยถา วจฺจกุฏิํ ปวิจินนฺโต น กิญฺจิ คยฺหูปคํ ปสฺเสยฺย ยถา สิวถิกํ ปวิจินนฺโต น กิญฺจิ คยฺหูปคํ ปสฺเสยฺยฯ เอวเมว อิเมหิ ทฺวาจตฺตาลีสาย อากาเรหิ เอวํ วิตฺถาเรน ธาตุโย สภาวโต อุปลกฺขยนฺโต ตุลยนฺโต ปริวีมํสนฺโต ปริโยคาหนฺโต ปจฺจเวกฺขนฺโต น กิญฺจิ คยฺหูปคํ ปสฺสติ กายํ วา กายปเทสํ วาฯ เตนาห ภควา ยา เจว โข ปน อชฺฌตฺติกา ปถวีธาตุ ยา จ พาหิรา ปถวีธาตุ ปถวีธาตุเรเวสาฯ ตํ เนตํ มม เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ เอวเมตํ ยถาภูตํ สมฺมปฺปญฺญาย ทิสฺวา ปถวีธาตุยา นิพฺพินฺทติ ปถวีธาตุยา จิตฺตํ วิราเชติฯ ยา เจว โข ปน อชฺฌตฺติกา อาโปธาตุ ยา จ พาหิรา อาโปธาตุ…เป … ยา เจว โข ปน อชฺฌตฺติกา เตโชธาตุ ยา จ พาหิรา เตโชธาตุ…เป … ยา เจว โข ปน อชฺฌตฺติกา วาโยธาตุ ยา จ พาหิรา วาโยธาตุ วาโยธาตุเรเวสาฯ ตํ เนตํ มม เนโสหมสฺมิ น เมโส อตฺตาติ เอวเมตํ ยถาภูตํ สมฺมปฺปญฺญาย ทฏฺฐพฺพํ เอวเมตํ ยถาภูตํ สมฺมปฺปญฺญาย ทิสฺวา วาโยธาตุยา นิพฺพินฺทติ วาโยธาตุยา จิตฺตํ วิราเชติฯ อยํ เวมตฺตตาฯ>
    text <๔๘>, <อวิชฺชาติ เอกตฺตตาฯ ตตฺถ กตมา อวิชฺชา ทุกฺเข อญฺญาณํ ทุกฺขสมุทเย อญฺญาณํ ทุกฺขนิโรเธ อญฺญาณํ ทุกฺขนิโรธคามินิยา ปฏิปทาย อญฺญาณํ ปุพฺพนฺเต อญฺญาณํ อปรนฺเต อญฺญาณํ ปุพฺพนฺตาปรนฺเต อญฺญาณํ อิทปฺปจฺจยตาปฏิจฺจสมุปฺปนฺเนสุ ธมฺเมสุ อญฺญาณํ ยํ เอวรูปํ อญฺญาณํ อทสฺสนํ อนภิสมโย อนนุโพโธ อสมฺโพโธ อปฺปฏิเวโธ อสลฺลกฺขณา อนุปลกฺขณา อปจฺจุปลกฺขณา อสมเวกฺขณํ อปจฺจกฺขกมฺมํ ทุมฺเมชฺฌํ พาลฺยํ อสมฺปชญฺญํ โมโห ปโมโห สมฺโมโห อวิชฺชา อวิชฺโชโฆ อวิชฺชาโยโค อวิชฺชานุสโย อวิชฺชาปริยุฏฺฐานํ อวิชฺชาลงฺคี โมโห อกุสลมูลํฯ อยํ เวมตฺตตาฯ>
    text <วิชฺชาติ เอกตฺตตาฯ ตตฺถ กตมา วิชฺชา ทุกฺเข ญาณํ ทุกฺขสมุทเย ญาณํ ทุกฺขนิโรเธ ญาณํ ทุกฺขนิโรธคามินิยา ปฏิปทาย ญาณํ ปุพฺพนฺเต ญาณํ อปรนฺเต ญาณํ ปุพฺพนฺตาปรนฺเต ญาณํ อิทปฺปจฺจยตาปฏิจฺจสมุปฺปนฺเนสุ ธมฺเมสุ ญาณํ ยา เอวรูปา ปญฺญา ปชานนา วิจโย ปวิจโย ธมฺมวิจโย สํลกฺขณา อุปลกฺขณา ปจฺจุปลกฺขณา ปณฺฑิจฺจํ โกสลฺลํ เนปุญฺญํ เวภพฺยา จินฺตา อุปปริกฺขา ภูรี เมธา ปริณายิกา วิปสฺสนา สมฺปชญฺญํ ปโตโท ปญฺญา ปญฺญินฺทฺริยํ ปญฺญาพลํ ปญฺญาสตฺถํ ปญฺญาปาสาโท ปญฺญาอาโลโก ปญฺญาโอภาโส ปญฺญาปชฺโชโต ปญฺญารตนํ อโมโห ธมฺมวิจโย สมฺมาทิฏฺฐิ ธมฺมวิจยสมฺโพชฺฌงฺโค มคฺคงฺคํ มคฺคปริยาปนฺนํฯ อยํ เวมตฺตตาฯ>
    text <สมาปตฺตีติ เอกตฺตตาฯ ตตฺถ กตมา สมาปตฺติ สญฺญาสมาปตฺติ อสญฺญาสมาปตฺติ เนวสญฺญานาสญฺญาสมาปตฺติฯ วิภูตสญฺญาสมาปตฺติ นิโรธสมาปตฺตีติฯ อยํ เวมตฺตตาฯ>
    text <ฌายีติ เอกตฺตตาฯ ตตฺถ กตโม ฌายี อตฺถิ เสกฺโข ฌายี อตฺถิ อเสกฺโข ฌายี เนวเสกฺขนาเสกฺโข ฌายี อาชานิโย ฌายี อสฺสขลุงฺโก ฌายี ทิฏฺฐุตฺตโร ฌายี ตณฺหุตฺตโร ฌายี ปญฺญุตฺตโร ฌายีฯ อยํ เวมตฺตตาฯ>
    text <สมาธีติ เอกตฺตตาฯ ตตฺถ กตโม สมาธิ สรโณ สมาธิ อรโณ สมาธิ สเวโร สมาธิ อเวโร สมาธิ สพฺยาปชฺโช สมาธิ อพฺยาปชฺโช สมาธิ สปฺปีติโก สมาธิ นิปฺปีติโก สมาธิ สามิโส สมาธิ นิรามิโส สมาธิ สสงฺขาโร สมาธิ อสงฺขาโร สมาธิ เอกํสภาวิโต สมาธิ อุภยํสภาวิโต สมาธิ อุภยโต ภาวิตภาวโน สมาธิ สวิตกฺกสวิจาโร สมาธิ อวิตกฺกวิจารมตฺโต สมาธิ อวิตกฺกอวิจาโร สมาธิ หานภาคิโย สมาธิ ฐิติภาคิโย สมาธิ วิเสสภาคิโย สมาธิ นิพฺเพธภาคิโย สมาธิ โลกิโย สมาธิ โลกุตฺตโร สมาธิ มิจฺฉาสมาธิ สมฺมาสมาธิฯ อยํ เวมตฺตตาฯ>
    text <ปฏิปทาติ เอกตฺตตาฯ ตตฺถ กตมา ปฏิปทา อาคาฬฺหปฏิปทา นิชฺฌามปฏิปทา มชฺฌิมปฏิปทา อกฺขมา ปฏิปทา ขมา ปฏิปทา สมา ปฏิปทา ทมา ปฏิปทา ทุกฺขา ปฏิปทา ทนฺธาภิญฺญา ทุกฺขา ปฏิปทา ขิปฺปาภิญฺญา สุขา ปฏิปทา ทนฺธาภิญฺญา สุขา ปฏิปทา ขิปฺปาภิญฺญาติฯ อยํ เวมตฺตตาฯ>
    text <กาโยติ เอกตฺตตาฯ ตตฺถ กตโม กาโย นามกาโย รูปกาโย จฯ ตตฺถ กตโม รูปกาโย เกสา โลมา นขา ทนฺตา ตโจ มํสํ นฺหารุ อฏฺฐิ อฏฺฐิมิญฺชํ วกฺกํ หทยํ ยกนํ กิโลมกํ ปิหกํ ปปฺผาสํ อนฺตํ อนฺตคุณํ อุทริยํ กรีสํ ปิตฺตํ เสมฺหํ ปุพฺโพ โลหิตํ เสโท เมโท อสฺสุ วสา เขโฬ สิงฺฆาณิกา ลสิกา มุตฺตํ มตฺถลุงฺคนฺติ อยํ รูปกาโยฯ นามกาโย นาม เวทนา สญฺญา เจตนา จิตฺตํ ผสฺโส มนสิกาโรติ อยํ นามกาโยติฯ อยํ เวมตฺตตาฯ>
    text <เอวํ โย ธมฺโม ยสฺส ธมฺมสฺส สมานภาโว โส ธมฺโม ตสฺส ธมฺมสฺส เอกตฺตตาย เอกี ภวติฯ เยน เยน วา ปน วิลกฺขโณ เตน เตน เวมตฺตํ คจฺฉติฯ เอวํ สุตฺเต วา เวยฺยากรเณ วา คาถายํ วา ปุจฺฉิเตน วีมํสยิตพฺพํ กิํ เอกตฺตตาย ปุจฺฉติ อุทาหุ เวมตฺตตายาติฯ ยทิ เอกตฺตตาย ปุจฺฉิตํ เอกตฺตตาย วิสชฺชยิตพฺพํฯ ยทิ เวมตฺตตาย ปุจฺฉิตํ เวมตฺตตาย วิสชฺชยิตพฺพํฯ ยทิ สตฺตาธิฏฺฐาเนน ปุจฺฉิตํ สตฺตาธิฏฺฐาเนน วิสชฺชยิตพฺพํฯ ยทิ ธมฺมาธิฏฺฐาเนน ปุจฺฉิตํ ธมฺมาธิฏฺฐาเนน วิสชฺชยิตพฺพํฯ ยถา ยถา วา ปน ปุจฺฉิตํ ตถา ตถา วิสชฺชยิตพฺพํฯ เตนาห อายสฺมา มหากจฺจายโน เอกตฺตตาย ธมฺมาติฯ>
    stand <นิยุตฺโต อธิฏฺฐาโน หาโรฯ>
  text <๑๕ ปริกฺขารหารวิภงฺโค>
    text <๔๙>, <ตตฺถ กตโม ปริกฺขาโร หาโร เย ธมฺมา ยํ ธมฺมํ ชนยนฺตีติฯ>
    text <โย ธมฺโม ยํ ธมฺมํ ชนยติ ตสฺส โส ปริกฺขาโรฯ กิํลกฺขโณ ปริกฺขาโร ชนกลกฺขโณ ปริกฺขาโรฯ ทฺเว ธมฺมา ชนยนฺติ เหตุ จ ปจฺจโย จฯ ตตฺถ กิํลกฺขโณ เหตุ กิํลกฺขโณ ปจฺจโย อสาธารณลกฺขโณ เหตุ สาธารณลกฺขโณ ปจฺจโยฯ ยถา กิํ ภเว ยถา องฺกุรสฺส นิพฺพตฺติยา พีชํ อสาธารณํ ปถวี อาโป จ สาธารณาฯ องฺกุรสฺส หิ ปถวี อาโป จ ปจฺจโย สภาโว เหตุฯ ยถา วา ปน ฆเฏ ทุทฺธํ ปกฺขิตฺตํ ทธิ ภวติ น จตฺถิ เอกกาลสมวธานํ ทุทฺธสฺส จ ทธิสฺส จฯ เอวเมวํ นตฺถิ เอกกาลสมวธานํ เหตุสฺส จ ปจฺจยสฺส จฯ>
    text <อยญฺหิ สํสาโร สเหตุ สปฺปจฺจโย นิพฺพตฺโตฯ วุตฺตํ หิ อวิชฺชาปจฺจยา สงฺขารา สงฺขารปจฺจยา วิญฺญาณํ เอวํ สพฺโพ ปฏิจฺจสมุปฺปาโทฯ อิติ อวิชฺชา อวิชฺชาย เหตุ อโยนิโส มนสิกาโร ปจฺจโยฯ ปุริมิกา อวิชฺชา ปจฺฉิมิกาย อวิชฺชาย เหตุฯ ตตฺถ ปุริมิกา อวิชฺชา อวิชฺชานุสโย ปจฺฉิมิกา อวิชฺชา อวิชฺชาปริยุฏฺฐานํ ปุริมิโก อวิชฺชานุสโย ปจฺฉิมิกสฺส อวิชฺชาปริยุฏฺฐานสฺส เหตุภูโต ปริพฺรูหนาย พีชงฺกุโร วิย สมนนฺตรเหตุตายฯ ยํ ปน ยตฺถ ผลํ นิพฺพตฺตติ อิทมสฺส ปรมฺปรเหตุตาย เหตุภูตํฯ ทุวิโธ หิ เหตุ สมนนฺตรเหตุ ปรมฺปรเหตุ จ เอวํ อวิชฺชายปิ ทุวิโธ เหตุ สมนนฺตรเหตุ ปรมฺปรเหตุ จฯ>
    text <ยถา วา ปน ถาลกญฺจ วฏฺฏิ จ เตลญฺจ ปทีปสฺส ปจฺจยภูตํ น สภาวเหตุ น หิ สกฺกา ถาลกญฺจ วฏฺฏิญฺจ เตลญฺจ อนคฺคิกํ ทีเปตุํ ปทีปสฺส ปจฺจยภูตํฯ ปทีโป วิย สภาโว เหตุ โหติฯ อิติ สภาโว เหตุ ปรภาโว ปจฺจโยฯ อชฺฌตฺติโก เหตุ พาหิโร ปจฺจโยฯ ชนโก เหตุ ปริคฺคาหโก ปจฺจโยฯ อสาธารโณ เหตุ สาธารโณ ปจฺจโยฯ>
    text <อวุปจฺเฉทตฺโถ สนฺตติ อตฺโถ นิพฺพตฺติ อตฺโถ ผลตฺโถ ปฏิสนฺธิ อตฺโถ ปุนพฺภวตฺโถ ปลิโพธตฺโถ ปริยุฏฺฐานตฺโถ อสมุคฺฆาตตฺโถ อนุสยตฺโถ อสมฺปฏิเวธตฺโถ อวิชฺชตฺโถ อปริญฺญาตตฺโถ วิญฺญาณสฺส พีชตฺโถฯ ยตฺถ อวุปจฺเฉโท ตตฺถ สนฺตติ ยตฺถ สนฺตติ ตตฺถ นิพฺพตฺติ ยตฺถ นิพฺพตฺติ ตตฺถ ผลํ ยตฺถ ผลํ ตตฺถ ปฏิสนฺธิ ยตฺถ ปฏิสนฺธิ ตตฺถ ปุนพฺภโว ยตฺถ ปุนพฺภโว ตตฺถ ปลิโพโธ ยตฺถ ปลิโพโธ ตตฺถ ปริยุฏฺฐานํ ยตฺถ ปริยุฏฺฐานํ ตตฺถ อสมุคฺฆาโตฯ ยตฺถ อสมุคฺฆาโต ตตฺถ อนุสโย ยตฺถ อนุสโย ตตฺถ อสมฺปฏิเวโธ ยตฺถ อสมฺปฏิเวโธ ตตฺถ อวิชฺชา ยตฺถ อวิชฺชา ตตฺถ สาสวํ วิญฺญาณํ อปริญฺญาตํ ยตฺถ สาสวํ วิญฺญาณํ อปริญฺญาตํ ตตฺถ พีชตฺโถฯ>
    text <สีลกฺขนฺโธ สมาธิกฺขนฺธสฺส ปจฺจโย สมาธิกฺขนฺโธ ปญฺญากฺขนฺธสฺส ปจฺจโย ปญฺญากฺขนฺโธ วิมุตฺติกฺขนฺธสฺส ปจฺจโย วิมุตฺติกฺขนฺโธ วิมุตฺติญาณทสฺสนกฺขนฺธสฺส ปจฺจโยฯ ติตฺถญฺญุตา ปีตญฺญุตาย ปจฺจโย ปีตญฺญุตา ปตฺตญฺญุตาย ปจฺจโย ปตฺตญฺญุตา อตฺตญฺญุตาย ปจฺจโยฯ>
    text <ยถา วา ปน จกฺขุญฺจ ปฏิจฺจ รูเป จ อุปฺปชฺชติ จกฺขุวิญฺญาณํฯ ตตฺถ จกฺขุ อาธิปเตยฺยปจฺจยตาย ปจฺจโย รูปา อารมฺมณปจฺจยตาย ปจฺจโยฯ อาโลโก สนฺนิสฺสยตาย ปจฺจโย มนสิกาโร สภาโว เหตุ ฯ สงฺขารา วิญฺญาณสฺส ปจฺจโย สภาโว เหตุฯ วิญฺญาณํ นามรูปสฺส ปจฺจโย สภาโว เหตุฯ นามรูปํ สฬายตนสฺส ปจฺจโย สภาโว เหตุฯ สฬายตนํ ผสฺสสฺส ปจฺจโย สภาโว เหตุฯ ผสฺโส เวทนาย ปจฺจโย สภาโว เหตุฯ เวทนา ตณฺหาย ปจฺจโย สภาโว เหตุฯ ตณฺหา อุปาทานสฺส ปจฺจโย สภาโว เหตุฯ อุปาทานํ ภวสฺส ปจฺจโย สภาโว เหตุฯ ภโว ชาติยา ปจฺจโย สภาโว เหตุฯ ชาติ ชรามรณสฺส ปจฺจโย สภาโว เหตุฯ ชรามรณํ โสกสฺส ปจฺจโย สภาโว เหตุฯ โสโก ปริเทวสฺส ปจฺจโย สภาโว เหตุฯ ปริเทโว ทุกฺขสฺส ปจฺจโย สภาโว เหตุฯ ทุกฺขํ โทมนสฺสสฺส ปจฺจโย สภาโว เหตุฯ โทมนสฺสํ อุปายาสสฺส ปจฺจโย สภาโว เหตุฯ เอวํ โย โกจิ อุปนิสฺสโย สพฺโพ โส ปริกฺขาโรฯ เตนาห อายสฺมา มหากจฺจายโน เย ธมฺมา ยํ ธมฺมํ ชนยนฺตีติฯ>
    stand <นิยุตฺโต ปริกฺขาโร หาโรฯ>
  text <๑๖ สมาโรปนหารวิภงฺโค>
    text <๕๐>, <ตตฺถ กตโม สมาโรปโน หาโร เย ธมฺมา ยํมูลา เย เจกตฺถา ปกาสิตา มุนินาติฯ>
    text <เอกสฺมิํ ปทฏฺฐาเน ยตฺตกานิ ปทฏฺฐานานิ โอตรนฺติ สพฺพานิ ตานิ สมาโรปยิตพฺพานิฯ ยถา อาวฏฺเฏ หาเร พหุกานิ ปทฏฺฐานานิ โอตรนฺตีติฯ ตตฺถ สมาโรปนา จตุพฺพิธา ปทฏฺฐานํ เววจนํ ภาวนา ปหานมิติฯ>
    text <ตตฺถ กตมา ปทฏฺฐาเนน สมาโรปนา>
    text <ตสฺส กิํ ปทฏฺฐานํ ตีณิ สุจริตานิ กายสุจริตํ วจีสุจริตํ มโนสุจริตํ อิทํ ปทฏฺฐานํ ตตฺถ ยํ กายิกญฺจ วาจสิกญฺจ สุจริตํ อยํ สีลกฺขนฺโธฯ มโนสุจริเต ยา อนภิชฺฌา อพฺยาปาโท จ อยํ สมาธิกฺขนฺโธฯ ยา สมฺมาทิฏฺฐิ อยํ ปญฺญากฺขนฺโธฯ อิทํ ปทฏฺฐานํ ตตฺถ สีลกฺขนฺโธ จ สมาธิกฺขนฺโธ จ สมโถ ปญฺญากฺขนฺโธ วิปสฺสนาฯ อิทํ ปทฏฺฐานํ ตตฺถ สมถสฺส ผลํ ราควิราคา เจโตวิมุตฺติ วิปสฺสนา ผลํ อวิชฺชาวิราคา ปญฺญาวิมุตฺติฯ อิทํ ปทฏฺฐานํฯ>
    text <วนํ วนถสฺส ปทฏฺฐานํฯ กิญฺจ วนํ โก จ วนโถ วนํ นาม ปญฺจ กามคุณา ตณฺหา วนโถฯ อิทํ ปทฏฺฐานํฯ วนํ นาม นิมิตฺตคฺคาโห อิตฺถีติ วา ปุริโสติ วาฯ วนโถ นาม เตสํ เตสํ องฺคปจฺจงฺคานํ อนุพฺยญฺชนคฺคาโห อโห จกฺขุ อโห โสตํ อโห ฆานํ อโห ชิวฺหา อโห กาโย อิติฯ อิทํ ปทฏฺฐานํฯ วนํ นาม ฉ อชฺฌตฺติกพาหิรานิ อายตนานิ อปริญฺญาตานิฯ ยํ ตทุภยํ ปฏิจฺจ อุปฺปชฺชติ สํโยชนํ อยํ วนโถฯ อิทํ ปทฏฺฐานํฯ วนํ นาม อนุสโยฯ วนโถ นาม ปริยุฏฺฐานํฯ อิทํ ปทฏฺฐานํฯ เตนาห ภควา เฉตฺวา วนญฺจ วนถญฺจาติฯ อยํ ปทฏฺฐาเนน สมาโรปนาฯ>
    text <๕๑>, <ตตฺถ กตมา เววจเนน สมาโรปนา ราควิราคา เจโตวิมุตฺติ เสกฺขผลํ อวิชฺชาวิราคา ปญฺญาวิมุตฺติ อเสกฺขผลํฯ อิทํ เววจนํฯ ราควิราคา เจโตวิมุตฺติ อนาคามิผลํ อวิชฺชาวิราคา ปญฺญาวิมุตฺติ อคฺคผลํ อรหตฺตํฯ อิทํ เววจนํฯ ราควิราคา เจโตวิมุตฺติ กามธาตุสมติกฺกมนํ อวิชฺชาวิราคา ปญฺญาวิมุตฺติ เตธาตุสมติกฺกมนํฯ อิทํ เววจนํฯ ปญฺญินฺทฺริยํ ปญฺญาพลํ อธิปญฺญาสิกฺขา ปญฺญากฺขนฺโธ ธมฺมวิจยสมฺโพชฺฌงฺโค อุเปกฺขาสมฺโพชฺฌงฺโค ญาณํ สมฺมาทิฏฺฐิ ตีรณา สนฺตีรณา หิรี วิปสฺสนา ธมฺเม ญาณํ สพฺพํ อิทํ เววจนํฯ อยํ เววจเนน สมาโรปนาฯ>
    text <ตตฺถ กตมา ภาวนาย สมาโรปนา ยถาห ภควา ตสฺมาติห ตฺวํ ภิกฺขุ กาเย กายานุปสฺสี วิหราหิ อาตาปี สมฺปชาโน สติมา วิเนยฺย โลเก อภิชฺฌาโทมนสฺสํฯ อาตาปีติ วีริยินฺทฺริยํฯ สมฺปชาโนติ ปญฺญินฺทฺริยํฯ สติมาติ สตินฺทฺริยํฯ วิเนยฺย โลเก อภิชฺฌาโทมนสฺสนฺติ สมาธินฺทฺริยํฯ เอวํ กาเย กายานุปสฺสิโน วิหรโต จตฺตาโร สติปฏฺฐานา ภาวนาปาริปูริํ คจฺฉนฺติฯ เกน การเณน เอกลกฺขณตฺตา จตุนฺนํ อินฺทฺริยานํฯ จตูสุ สติปฏฺฐาเนสุ ภาวิยมาเนสุ จตฺตาโร สมฺมปฺปธานา ภาวนาปาริปูริํ คจฺฉนฺติฯ จตูสุ สมฺมปฺปธาเนสุ ภาวิยมาเนสุ จตฺตาโร อิทฺธิปาทา ภาวนาปาริปูริํ คจฺฉนฺติฯ จตูสุ อิทฺธิปาเทสุ ภาวิยมาเนสุ ปญฺจินฺทฺริยานิ ภาวนาปาริปูริํ คจฺฉนฺติฯ เอวํ สพฺเพ ฯ เกน การเณน สพฺเพ หิ โพธงฺคมา ธมฺมา โพธิปกฺขิยา นิยฺยานิกลกฺขเณน เอกลกฺขณา เต เอกลกฺขณตฺตา ภาวนาปาริปูริํ คจฺฉนฺติฯ อยํ ภาวนาย สมาโรปนาฯ>
    text <ตตฺถ กตมา ปหาเนน สมาโรปนา กาเย กายานุปสฺสี วิหรนฺโต อสุเภ สุภนฺติ วิปลฺลาสํ ปชหติ กพฬีกาโร จสฺส อาหาโร ปริญฺญํ คจฺฉติ กามุปาทาเนน จ อนุปาทาโน ภวติ กามโยเคน จ วิสํยุตฺโต ภวติ อภิชฺฌากายคนฺเถน จ วิปฺปยุชฺชติ กามาสเวน จ อนาสโว ภวติ กาโมฆญฺจ อุตฺติณฺโณ ภวติ ราคสลฺเลน จ วิสลฺโล ภวติ รูปูปิกา จสฺส วิญฺญาณฏฺฐิติ ปริญฺญํ คจฺฉติ รูปธาตุยํ จสฺส ราโค ปหีโน ภวติ น จ ฉนฺทาคติํ คจฺฉติฯ>
    text <เวทนาสุ เวทนานุปสฺสี วิหรนฺโต ทุกฺเข สุขนฺติ วิปลฺลาสํ ปชหติ ผสฺโส จสฺส อาหาโร ปริญฺญํ คจฺฉติ ภวูปาทาเนน จ อนุปาทาโน ภวติ ภวโยเคน จ วิสํยุตฺโต ภวติ พฺยาปาทกายคนฺเถน จ วิปฺปยุชฺชติ ภวาสเวน จ อนาสโว ภวติ ภโวฆญฺจ อุตฺติณฺโณ ภวติ โทสสลฺเลน จ วิสลฺโล ภวติ เวทนูปิกา จสฺส วิญฺญาณฏฺฐิติ ปริญฺญํ คจฺฉติ เวทนาธาตุยํ จสฺส ราโค ปหีโน ภวติ น จ โทสาคติํ คจฺฉติฯ>
    text <จิตฺเต จิตฺตานุปสฺสี วิหรนฺโต อนิจฺเจ นิจฺจนฺติ วิปลฺลาสํ ปชหติ วิญฺญาณํ จสฺส อาหาโร ปริญฺญํ คจฺฉติ ทิฏฺฐุปาทาเนน จ อนุปาทาโน ภวติ ทิฏฺฐิโยเคน จ วิสํยุตฺโต ภวติ สีลพฺพตปรามาสกายคนฺเถน จ วิปฺปยุชฺชติ ทิฏฺฐาสเวน จ อนาสโว ภวติ ทิฏฺโฐฆญฺจ อุตฺติณฺโณ ภวติ มานสลฺเลน จ วิสลฺโล ภวติ สญฺญูปิกา จสฺส วิญฺญาณฏฺฐิติ ปริญฺญํ คจฺฉติ สญฺญาธาตุยํ จสฺส ราโค ปหีโน ภวติ น จ ภยาคติํ คจฺฉติฯ>
    text <ธมฺเมสุ ธมฺมานุปสฺสี วิหรนฺโต อนตฺตนิ อตฺตาติ วิปลฺลาสํ ปชหติ มโนสญฺเจตนา จสฺส อาหาโร ปริญฺญํ คจฺฉติ อตฺตวาทุปาทาเนน จ อนุปาทาโน ภวติ อวิชฺชาโยเคน จ วิสํยุตฺโต ภวติ อิทํสจฺจาภินิเวสกายคนฺเถน จ วิปฺปยุชฺชติ อวิชฺชาสเวน จ อนาสโว ภวติ อวิชฺโชฆญฺจ อุตฺติณฺโณ ภวติ โมหสลฺเลน จ วิสลฺโล ภวติ สงฺขารูปิกา จสฺส วิญฺญาณฏฺฐิติ ปริญฺญํ คจฺฉติ สงฺขารธาตุยํ จสฺส ราโค ปหีโน ภวติ น จ โมหาคติํ คจฺฉติฯ อยํ ปหาเนน สมาโรปนาฯ>
    text <เตนาห อายสฺมา มหากจฺจายโน>
    stand <นิยุตฺโต สมาโรปโน หาโรฯ>
    stand <นิฏฺฐิโต จ หารวิภงฺโคฯ>
  text <๑ เทสนาหารสมฺปาโต>
    text <๕๒>
      text <สงฺขิปิย องฺกุเสน หิ นเยหิ ตีหิ นิทฺทิเส สุตฺตนฺติฯ>
      text <อรกฺขิเตน จิตฺเตน มิจฺฉาทิฏฺฐิหเตน จ>
      text <ถินมิทฺธาภิภูเตน วสํ มารสฺส คจฺฉตีติฯ>
    text <โสฬส หารา ปฐมํ ทิสโลจนโต ทิสา วิโลเกตฺวาฯ>
    text <วุตฺตา ตสฺสา นิทฺเทโส กุหิํ ทฏฺฐพฺโพ หารสมฺปาเตฯ ตตฺถ กตโม เทสนาหารสมฺปาโต>
    text <อรกฺขิเตน จิตฺเตนาติ กิํ เทสยติ ปมาทํ ตํ มจฺจุโน ปทํฯ มิจฺฉาทิฏฺฐิหเตน จาติ มิจฺฉาทิฏฺฐิหตํ นาม วุจฺจติ ยทา อนิจฺเจ นิจฺจนฺติ ปสฺสติ โส วิปลฺลาโสฯ โส ปน วิปลฺลาโส กิํลกฺขโณ วิปรีตคฺคาหลกฺขโณ วิปลฺลาโสฯ โส กิํ วิปลฺลาสยติ ตโย ธมฺเม สญฺญํ จิตฺตํ ทิฏฺฐิมิติฯ โส กุหิํ วิปลฺลาสยติ จตูสุ อตฺตภาววตฺถูสุ รูปํ อตฺตโต สมนุปสฺสติ รูปวนฺตํ วา อตฺตานํ อตฺตนิ วา รูปํ รูปสฺมิํ วา อตฺตานํฯ เอวํ เวทนํ…เป … สญฺญํ…เป … สงฺขาเร…เป … วิญฺญาณํ อตฺตโต สมนุปสฺสติ วิญฺญาณวนฺตํ วา อตฺตานํ อตฺตนิ วา วิญฺญาณํ วิญฺญาณสฺมิํ วา อตฺตานํฯ>
    text <ตตฺถ รูปํ ปฐมํ วิปลฺลาสวตฺถุ อสุเภ สุภนฺติฯ เวทนา ทุติยํ วิปลฺลาสวตฺถุ ทุกฺเข สุขนฺติฯ สญฺญา สงฺขารา จ ตติยํ วิปลฺลาสวตฺถุ อนตฺตนิ อตฺตาติฯ วิญฺญาณํ จตุตฺถํ วิปลฺลาสวตฺถุ อนิจฺเจ นิจฺจนฺติฯ ทฺเว ธมฺมา จิตฺตสฺส สํกิเลสา ตณฺหา จ อวิชฺชา จฯ ตณฺหานิวุตํ จิตฺตํ ทฺวีหิ วิปลฺลาเสหิ วิปลฺลาสียติ อสุเภ สุภนฺติ ทุกฺเข สุขนฺติฯ ทิฏฺฐินิวุตํ จิตฺตํ ทฺวีหิ วิปลฺลาเสหิ วิปลฺลาสียติ อนิจฺเจ นิจฺจนฺติ อนตฺตนิ อตฺตาติฯ>
    text <ตตฺถ โย ทิฏฺฐิวิปลฺลาโส โส อตีตํ รูปํ อตฺตโต สมนุปสฺสติ อตีตํ เวทนํ…เป … อตีตํ สญฺญํ อตีเต สงฺขาเร…เป … อตีตํ วิญฺญาณํ อตฺตโต สมนุปสฺสติฯ ตตฺถ โย ตณฺหาวิปลฺลาโส โส อนาคตํ รูปํ อภินนฺทติ อนาคตํ เวทนํ…เป … อนาคตํ สญฺญํ อนาคเต สงฺขาเร อนาคตํ วิญฺญาณํ อภินนฺทติฯ ทฺเว ธมฺมา จิตฺตสฺส อุปกฺกิเลสา ตณฺหา จ อวิชฺชา จฯ ตาหิ วิสุชฺฌนฺตํ จิตฺตํ วิสุชฺฌติฯ เตสํ อวิชฺชานีวรณานํ ตณฺหาสํโยชนานํ ปุพฺพา โกฏิ น ปญฺญายติ สนฺธาวนฺตานํ สํสรนฺตานํ สกิํ นิรยํ สกิํ ติรจฺฉานโยนิํ สกิํ เปตฺติวิสยํ สกิํ อสุรกายํ สกิํ เทเว สกิํ มนุสฺเสฯ>
    text <ถินมิทฺธาภิภูเตนาติฯ ถินํ นาม ยา จิตฺตสฺส อกลฺลตา อกมฺมนิยตา มิทฺธํ นาม ยํ กายสฺส ลีนตฺตํฯ วสํ มารสฺส คจฺฉตีติ กิเลสมารสฺส จ สตฺตมารสฺส จ วสํ คจฺฉติ โส หิ นิวุโต สํสาราภิมุโข โหติฯ อิมานิ ภควตา ทฺเว สจฺจานิ เทสิตานิ ทุกฺขํ สมุทโย จฯ เตสํ ภควา ปริญฺญาย จ ปหานาย จ ธมฺมํ เทเสติ ทุกฺขสฺส ปริญฺญาย สมุทยสฺส ปหานายฯ เยน จ ปริชานาติ เยน จ ปชหติ อยํ มคฺโคฯ ยํ ตณฺหาย อวิชฺชาย จ ปหานํ อยํ นิโรโธฯ อิมานิ จตฺตาริ สจฺจานิฯ เตนาห ภควา อรกฺขิเตน จิตฺเตนาติฯ เตนาหายสฺมา มหากจฺจายโน อสฺสาทาทีนวตาติฯ>
    stand <นิยุตฺโต เทสนา หารสมฺปาโตฯ>
  text <๒ วิจยหารสมฺปาโต>
    text <๕๓>, <ตตฺถ กตโม วิจโย หารสมฺปาโต ตตฺถ ตณฺหา ทุวิธา กุสลาปิ อกุสลาปิฯ อกุสลา สํสารคามินี กุสลา อปจยคามินี ปหานตณฺหาฯ มาโนปิ ทุวิโธ กุสโลปิ อกุสโลปิฯ ยํ มานํ นิสฺสาย มานํ ปชหติ อยํ มาโน กุสโลฯ โย ปน มาโน ทุกฺขํ นิพฺพตฺตยติ อยํ มาโน อกุสโลฯ ตตฺถ ยํ เนกฺขมฺมสิตํ โทมนสฺสํ กุทาสฺสุนามาหํ ตํ อายตนํ สจฺฉิกตฺวา อุปสมฺปชฺช วิหริสฺสํ ยํ อริยา สนฺตํ อายตนํ สจฺฉิกตฺวา อุปสมฺปชฺช วิหรนฺตีติ ตสฺส อุปฺปชฺชติ ปิหา ปิหาปจฺจยา โทมนสฺสํ อยํ ตณฺหา กุสลา ราควิราคา เจโตวิมุตฺติ ตทารมฺมณา กุสลา อวิชฺชาวิราคา ปญฺญาวิมุตฺติฯ>
    text <ตสฺสา โก ปวิจโย อฏฺฐ มคฺคงฺคานิ สมฺมาทิฏฺฐิ สมฺมาสงฺกปฺโป สมฺมาวาจา สมฺมากมฺมนฺโต สมฺมาอาชีโว สมฺมาวายาโม สมฺมาสติ สมฺมาสมาธิฯ โส กตฺถ ทฏฺฐพฺโพ จตุตฺเถ ฌาเน ปารมิตายฯ จตุตฺเถ หิ ฌาเน อฏฺฐงฺคสมนฺนาคตํ จิตฺตํ ภาวยติ ปริสุทฺธํ ปริโยทาตํ อนงฺคณํ วิคตูปกฺกิเลสํ มุทุ กมฺมนิยํ ฐิตํ อาเนญฺชปฺปตฺตํฯ โส ตตฺถ อฏฺฐวิธํ อธิคจฺฉติ ฉ อภิญฺญา ทฺเว จ วิเสเส ตํ จิตฺตํ ยโต ปริสุทฺธํ ตโต ปริโยทาตํ ยโต ปริโยทาตํ ตโต อนงฺคณํ ยโต อนงฺคณํ ตโต วิคตูปกฺกิเลสํ ยโต วิคตูปกฺกิเลสํ ตโต มุทุ ยโต มุทุ ตโต กมฺมนิยํ ยโต กมฺมนิยํ ตโต ฐิตํ ยโต ฐิตํ ตโต อาเนญฺชปฺปตฺตํฯ ตตฺถ องฺคณา จ อุปกฺกิเลสา จ ตทุภยํ ตณฺหาปกฺโขฯ ยา จ อิญฺชนา ยา จ จิตฺตสฺส อฏฺฐิติ อยํ ทิฏฺฐิปกฺโขฯ>
    text <จตฺตาริ อินฺทฺริยานิ ทุกฺขินฺทฺริยํ โทมนสฺสินฺทฺริยํ สุขินฺทฺริยํ โสมนสฺสินฺทฺริยญฺจ จตุตฺถชฺฌาเน นิรุชฺฌนฺติ ตสฺส อุเปกฺขินฺทฺริยํ อวสิฏฺฐํ ภวติฯ โส อุปริมํ สมาปตฺติํ สนฺตโต มนสิกโรติ ตสฺส อุปริมํ สมาปตฺติํ สนฺตโต มนสิกโรโต จตุตฺถชฺฌาเน โอฬาริกา สญฺญา สณฺฐหติ อุกฺกณฺฐา จ ปฏิฆสญฺญา โส สพฺพโส รูปสญฺญานํ สมติกฺกมา ปฏิฆสญฺญานํ อตฺถงฺคมา นานตฺตสญฺญานํ อมนสิการา อนนฺตํ อากาสนฺติ อากาสานญฺจายตนสมาปตฺติํ สจฺฉิกตฺวา อุปสมฺปชฺช วิหรติฯ อภิญฺญาภินีหาโร รูปสญฺญา โวกาโร นานตฺตสญฺญา สมติกฺกมติ ปฏิฆสญฺญา จสฺส อพฺภตฺถํ คจฺฉติ เอวํ สมาธิ ตสฺส สมาหิตสฺส โอภาโส อนฺตรธายติ ทสฺสนญฺจ รูปานํ โส สมาธิ ฉฬงฺคสมนฺนาคโต ปจฺจเวกฺขิตพฺโพ ฯ อนภิชฺฌาสหคตํ เม มานสํ สพฺพโลเก อพฺยาปนฺนํ เม จิตฺตํ สพฺพสตฺเตสุ อารทฺธํ เม วีริยํ ปคฺคหิตํ ปสฺสทฺโธ เม กาโย อสารทฺโธ สมาหิตํ เม จิตฺตํ อวิกฺขิตฺตํ อุปฏฺฐิตา เม สติ อสมฺมุฏฺฐา ตตฺถ ยญฺจ อนภิชฺฌาสหคตํ มานสํ สพฺพโลเก ยญฺจ อพฺยาปนฺนํ จิตฺตํ สพฺพสตฺเตสุ ยญฺจ อารทฺธํ วีริยํ ปคฺคหิตํ ยญฺจ สมาหิตํ จิตฺตํ อวิกฺขิตฺตํ อยํ สมโถฯ โย ปสฺสทฺโธ กาโย อสารทฺโธ อยํ สมาธิปริกฺขาโรฯ ยา อุปฏฺฐิตา สติ อสมฺมุฏฺฐา อยํ วิปสฺสนาฯ>
    text <๕๔>, <โส สมาธิ ปญฺจวิเธน เวทิตพฺโพฯ อยํ สมาธิ ปจฺจุปฺปนฺนสุโขติ อิติสฺส ปจฺจตฺตเมว ญาณทสฺสนํ ปจฺจุปฏฺฐิตํ ภวติ อยํ สมาธิ อายติํ สุขวิปาโกติ อิติสฺส ปจฺจตฺตเมว ญาณทสฺสนํ ปจฺจุปฏฺฐิตํ ภวติ อยํ สมาธิ อริโย นิรามิโสติ อิติสฺส ปจฺจตฺตเมว ญาณทสฺสนํ ปจฺจุปฏฺฐิตํ ภวติ อยํ สมาธิ อกาปุริสเสวิโตติ อิติสฺส ปจฺจตฺตเมว ญาณทสฺสนํ ปจฺจุปฏฺฐิตํ ภวติ อยํ สมาธิ สนฺโต เจว ปณีโต จ ปฏิปฺปสฺสทฺธิลทฺโธ จ เอโกทิภาวาธิคโต จ น สสงฺขารนิคฺคยฺหวาริตคโต จาติ อิติสฺส ปจฺจตฺตเมว ญาณทสฺสนํ ปจฺจุปฏฺฐิตํ ภวติฯ ตํ โข ปนิมํ สมาธิํ สโต สมาปชฺชามิ สโต วุฏฺฐหามีติ อิติสฺส ปจฺจตฺตเมว ญาณทสฺสนํ ปจฺจุปฏฺฐิตํ ภวติฯ ตตฺถ โย จ สมาธิ ปจฺจุปฺปนฺนสุโข โย จ สมาธิ อายติํ สุขวิปาโก อยํ สมโถฯ โย จ สมาธิ อริโย นิรามิโส โย จ สมาธิ อกาปุริสเสวิโต โย จ สมาธิ สนฺโต เจว ปณีโต ปฏิปฺปสฺสทฺธิลทฺโธ จ เอโกทิภาวาธิคโต จ น สสงฺขารนิคฺคยฺหวาริตคโต จ ยญฺจาหํ ตํ โข ปนิมํ สมาธิํ สโต สมาปชฺชามิ สโต วุฏฺฐหามีติ อยํ วิปสฺสนาฯ>
    text <โส สมาธิ ปญฺจวิเธน เวทิตพฺโพ ปีติผรณตา สุขผรณตา เจโตผรณตา อาโลกผรณตา ปจฺจเวกฺขณานิมิตฺตํฯ ตตฺถ โย จ ปีติผรโณ โย จ สุขผรโณ โย จ เจโตผรโณ อยํ สมโถฯ โย จ อาโลกผรโณ ยญฺจ ปจฺจเวกฺขณานิมิตฺตํฯ อยํ วิปสฺสนาฯ>
    text <๕๕>, <ทส กสิณายตนานิ ปถวีกสิณํ อาโปกสิณํ เตโชกสิณํ วาโยกสิณํ นีลกสิณํ ปีตกสิณํ โลหิตกสิณํ โอทาตกสิณํ อากาสกสิณํ วิญฺญาณกสิณํฯ ตตฺถ ยญฺจ ปถวีกสิณํ ยญฺจ อาโปกสิณํ เอวํ สพฺพํ ยญฺจ โอทาตกสิณํฯ อิมานิ อฏฺฐ กสิณานิ สมโถฯ ยญฺจ อากาสกสิณํ ยญฺจ วิญฺญาณกสิณํ อยํ วิปสฺสนาฯ เอวํ สพฺโพ อริโย มคฺโค เยน เยน อากาเรน วุตฺโต เตน เตน สมถวิปสฺสเนน โยชยิตพฺโพฯ เต ตีหิ ธมฺเมหิ สงฺคหิตา อนิจฺจตาย ทุกฺขตาย อนตฺตตายฯ โส สมถวิปสฺสนํ ภาวยมาโน ตีณิ วิโมกฺขมุขานิ ภาวยติฯ ตีณิ วิโมกฺขมุขานิ ภาวยนฺโต ตโย ขนฺเธ ภาวยติฯ ตโย ขนฺเธ ภาวยนฺโต อริยํ อฏฺฐงฺคิกํ มคฺคํ ภาวยติฯ>
    text <ราคจริโต ปุคฺคโล อนิมิตฺเตน วิโมกฺขมุเขน นิยฺยาติ อธิจิตฺตสิกฺขาย สิกฺขนฺโต โลภํ อกุสลมูลํ ปชหนฺโต สุขเวทนียํ ผสฺสํ อนุปคจฺฉนฺโต สุขํ เวทนํ ปริชานนฺโต ราคมลํ ปวาเหนฺโต ราครชํ นิทฺธุนนฺโต ราควิสํ วเมนฺโต ราคคฺคิํ นิพฺพาเปนฺโต ราคสลฺลํ อุปฺปาเฏนฺโต ราคชฏํ วิชเฏนฺโตฯ โทสจริโต ปุคฺคโล อปฺปณิหิเตน วิโมกฺขมุเขน นิยฺยาติ อธิสีลสิกฺขาย สิกฺขนฺโต โทสํ อกุสลมูลํ ปชหนฺโต ทุกฺขเวทนียํ ผสฺสํ อนุปคจฺฉนฺโต ทุกฺขเวทนํ ปริชานนฺโต โทสมลํ ปวาเหนฺโต โทสรชํ นิทฺธุนนฺโต โทสวิสํ วเมนฺโต โทสคฺคิํ นิพฺพาเปนฺโต โทสสลฺลํ อุปฺปาเฏนฺโต โทสชฏํ วิชเฏนฺโตฯ โมหจริโต ปุคฺคโล สุญฺญตวิโมกฺขมุเขน นิยฺยาติ อธิปญฺญาสิกฺขาย สิกฺขนฺโต โมหํ อกุสลมูลํ ปชหนฺโต อทุกฺขมสุขเวทนียํ ผสฺสํ อนุปคจฺฉนฺโต อทุกฺขมสุขํ เวทนํ ปริชานนฺโต โมหมลํ ปวาเหนฺโต โมหรชํ นิทฺธุนนฺโต โมหวิสํ วเมนฺโต โมหคฺคิํ นิพฺพาเปนฺโต โมหสลฺลํ อุปฺปาเฏนฺโต โมหชฏํ วิชเฏนฺโตฯ>
    text <ตตฺถ สุญฺญตวิโมกฺขมุขํ ปญฺญากฺขนฺโธ อนิมิตฺตวิโมกฺขมุขํ สมาธิกฺขนฺโธ อปฺปณิหิตวิโมกฺขมุขํ สีลกฺขนฺโธฯ โส ตีณิ วิโมกฺขมุขานิ ภาวยนฺโต ตโย ขนฺเธ ภาวยติ ตโย ขนฺเธ ภาวยนฺโต อริยํ อฏฺฐงฺคิกํ มคฺคํ ภาวยติฯ ตตฺถ ยา จ สมฺมาวาจา โย จ สมฺมากมฺมนฺโต โย จ สมฺมาอาชีโว อยํ สีลกฺขนฺโธ โย จ สมฺมาวายาโม ยา จ สมฺมาสติ โย จ สมฺมาสมาธิ อยํ สมาธิกฺขนฺโธ ยา จ สมฺมาทิฏฺฐิ โย จ สมฺมาสงฺกปฺโป อยํ ปญฺญากฺขนฺโธฯ>
    text <ตตฺถ สีลกฺขนฺโธ จ สมาธิกฺขนฺโธ จ สมโถ ปญฺญากฺขนฺโธ วิปสฺสนาฯ โย สมถวิปสฺสนํ ภาเวติ ตสฺส ทฺเว ภวงฺคานิ ภาวนํ คจฺฉนฺติ กาโย จิตฺตญฺจ ภวนิโรธคามินี ปฏิปทา ทฺเว ปทานิ สีลํ สมาธิ จฯ โส โหติ ภิกฺขุ ภาวิตกาโย ภาวิตสีโล ภาวิตจิตฺโต ภาวิตปญฺโญฯ กาเย ภาวิยมาเน ทฺเว ธมฺมา ภาวนํ คจฺฉนฺติ สมฺมากมฺมนฺโต สมฺมาวายาโม จ สีเล ภาวิยมาเน ทฺเว ธมฺมา ภาวนํ คจฺฉนฺติ สมฺมาวาจา สมฺมาอาชีโว จ จิตฺเต ภาวิยมาเน ทฺเว ธมฺมา ภาวนํ คจฺฉนฺติ สมฺมาสติ สมฺมาสมาธิ จ ปญฺญาย ภาวิยมานาย ทฺเว ธมฺมา ภาวนํ คจฺฉนฺติ สมฺมาทิฏฺฐิ สมฺมาสงฺกปฺโป จฯ>
    text <ตตฺถ โย จ สมฺมากมฺมนฺโต โย จ สมฺมาวายาโม สิยา กายิโก สิยา เจตสิโก ตตฺถ โย กายสงฺคโห โส กาเย ภาวิเต ภาวนํ คจฺฉติ โย จิตฺตสงฺคโห โส จิตฺเต ภาวิเต ภาวนํ คจฺฉติฯ โส สมถวิปสฺสนํ ภาวยนฺโต ปญฺจวิธํ อธิคมํ คจฺฉติ ขิปฺปาธิคโม จ โหติ วิมุตฺตาธิคโม จ โหติ มหาธิคโม จ โหติ วิปุลาธิคโม จ โหติ อนวเสสาธิคโม จ โหติฯ ตตฺถ สมเถน ขิปฺปาธิคโม จ มหาธิคโม จ วิปุลาธิคโม จ โหติ วิปสฺสนาย วิมุตฺตาธิคโม จ อนวเสสาธิคโม จ โหติฯ>
    text <๕๖>, <ตตฺถ โย เทสยติ โส ทสพลสมนฺนาคโต สตฺถา โอวาเทน สาวเก น วิสํวาทยติฯ โส ติวิธํ อิทํ กโรถ อิมินา อุปาเยน กโรถ อิทํ โว กุรุมานานํ หิตาย สุขาย ภวิสฺสติ โส ตถา โอวทิโต ตถานุสิฏฺโฐ ตถากโรนฺโต ตถาปฏิปชฺชนฺโต ตํ ภูมิํ น ปาปุณิสฺสตีติ เนตํ ฐานํ วิชฺชติฯ โส ตถา โอวทิโต ตถานุสิฏฺโฐ สีลกฺขนฺธํ อปริปูรยนฺโต ตํ ภูมิํ อนุปาปุณิสฺสตีติ เนตํ ฐานํ วิชฺชติฯ โส ตถา โอวทิโต ตถานุสิฏฺโฐ สีลกฺขนฺธํ ปริปูรยนฺโต ตํ ภูมิํ อนุปาปุณิสฺสตีติ ฐานเมตํ วิชฺชติฯ>
    text <สมฺมาสมฺพุทฺธสฺส เต สโต อิเม ธมฺมา อนภิสมฺพุทฺธาติ เนตํ ฐานํ วิชฺชติฯ สพฺพาสวปริกฺขีณสฺส เต สโต อิเม อาสวา อปริกฺขีณาติ เนตํ ฐานํ วิชฺชติฯ ยสฺส เต อตฺถาย ธมฺโม เทสิโต โส น นิยฺยาติ ตกฺกรสฺส สมฺมา ทุกฺขกฺขยายาติ เนตํ ฐานํ วิชฺชติฯ สาวโก โข ปน เต ธมฺมานุธมฺมปฺปฏิปนฺโน สามีจิปฺปฏิปนฺโน อนุธมฺมจารี โส ปุพฺเพน อปรํ อุฬารํ วิเสสาธิคมํ น สจฺฉิกริสฺสตีติ เนตํ ฐานํ วิชฺชติฯ>
    text <เย โข ปน ธมฺมา อนฺตรายิกา เต ปฏิเสวโต นาลํ อนฺตรายายาติ เนตํ ฐานํ วิชฺชติฯ เย โข ปน ธมฺมา อนิยฺยานิกา เต นิยฺยนฺติ ตกฺกรสฺส สมฺมา ทุกฺขกฺขยายาติ เนตํ ฐานํ วิชฺชติฯ เย โข ปน ธมฺมา นิยฺยานิกา เต นิยฺยนฺติ ตกฺกรสฺส สมฺมา ทุกฺขกฺขยายาติ ฐานเมตํ วิชฺชติฯ สาวโก โข ปน เต สอุปาทิเสโส อนุปาทิเสสํ นิพฺพานธาตุํ อนุปาปุณิสฺสตีติ เนตํ ฐานํ วิชฺชติฯ>
    text <ทิฏฺฐิสมฺปนฺโน มาตรํ ชีวิตา โวโรเปยฺย หตฺเถหิ วา ปาเทหิ วา สุหตํ กเรยฺยาติ เนตํ ฐานํ วิชฺชติ ปุถุชฺชโน มาตรํ ชีวิตา โวโรเปยฺย หตฺเถหิ วา ปาเทหิ วา สุหตํ กเรยฺยาติ ฐานเมตํ วิชฺชติฯ เอวํ ปิตรํ อรหนฺตํ ภิกฺขุํฯ ทิฏฺฐิสมฺปนฺโน ปุคฺคโล สงฺฆํ ภินฺเทยฺย สงฺเฆ วา สงฺฆราชิํ ชเนยฺยาติ เนตํ ฐานํ วิชฺชติ ปุถุชฺชโน สงฺฆํ ภินฺเทยฺย สงฺเฆ วา สงฺฆราชิํ ชเนยฺยาติ ฐานเมตํ วิชฺชติ ทิฏฺฐิสมฺปนฺโน ตถาคตสฺส ทุฏฺฐจิตฺโต โลหิตํ อุปฺปาเทยฺย ปรินิพฺพุตสฺส วา ตถาคตสฺส ทุฏฺฐจิตฺโต ถูปํ ภินฺเทยฺยาติ เนตํ ฐานํ วิชฺชติฯ ปุถุชฺชโน ตถาคตสฺส ทุฏฺฐจิตฺโต โลหิตํ อุปฺปาเทยฺย ปรินิพฺพุตสฺส วา ตถาคตสฺส ทุฏฺฐจิตฺโต ถูปํ ภินฺเทยฺยาติ ฐานเมตํ วิชฺชติฯ ทิฏฺฐิสมฺปนฺโน อญฺญํ สตฺถารํ อปทิเสยฺย อปิ ชีวิตเหตูติ เนตํ ฐานํ วิชฺชติ ปุถุชฺชโน อญฺญํ สตฺถารํ อปทิเสยฺยาติ ฐานเมตํ วิชฺชติฯ ทิฏฺฐิสมฺปนฺโน อิโต พหิทฺธา อญฺญํ ทกฺขิเณยฺยํ ปริเยเสยฺยาติ เนตํ ฐานํ วิชฺชติ ปุถุชฺชโน อิโต พหิทฺธา อญฺญํ ทกฺขิเณยฺยํ ปริเยเสยฺยาติ ฐานเมตํ วิชฺชติ ทิฏฺฐิสมฺปนฺโน กุตูหลมงฺคเลน สุทฺธิํ ปจฺเจยฺยาติ เนตํ ฐานํ วิชฺชติฯ ปุถุชฺชโน กุตูหลมงฺคเลน สุทฺธิํ ปจฺเจยฺยาติ ฐานเมตํ วิชฺชติฯ>
    text <๕๗>, <อิตฺถี ราชา จกฺกวตฺตี สิยาติ เนตํ ฐานํ วิชฺชติ ปุริโส ราชา จกฺกวตฺตี สิยาติ ฐานเมตํ วิชฺชติ อิตฺถี สกฺโก เทวานมินฺโท สิยาติ เนตํ ฐานํ วิชฺชติ ปุริโส สกฺโก เทวานมินฺโท สิยาติ ฐานเมตํ วิชฺชติ อิตฺถี มาโร ปาปิมา สิยาติ เนตํ ฐานํ วิชฺชติ ปุริโส มาโร ปาปิมา สิยาติ ฐานเมตํ วิชฺชติ อิตฺถี มหาพฺรหฺมา สิยาติ เนตํ ฐานํ วิชฺชติ ปุริโส มหาพฺรหฺมา สิยาติ ฐานเมตํ วิชฺชติ อิตฺถี ตถาคโต อรหํ สมฺมาสมฺพุทฺโธ สิยาติ เนตํ ฐานํ วิชฺชติ ปุริโส ตถาคโต อรหํ สมฺมาสมฺพุทฺโธ สิยาติ ฐานเมตํ วิชฺชติฯ>
    text <ทฺเว ตถาคตา อรหนฺโต สมฺมาสมฺพุทฺธา อปุพฺพํ อจริมํ เอกิสฺสา โลกธาตุยา อุปฺปชฺเชยฺยุํ วา ธมฺมํ วา เทเสยฺยุนฺติ เนตํ ฐานํ วิชฺชติ เอโกว ตถาคโต อรหํ สมฺมาสมฺพุทฺโธ เอกิสฺสา โลกธาตุยา อุปฺปชฺชิสฺสติ วา ธมฺมํ วา เทเสสฺสตีติ ฐานเมตํ วิชฺชติฯ>
    text <ติณฺณํ ทุจฺจริตานํ อิฏฺโฐ กนฺโต ปิโย มนาโป วิปาโก ภวิสฺสตีติ เนตํ ฐานํ วิชฺชติ ติณฺณํ ทุจฺจริตานํ อนิฏฺโฐ อกนฺโต อปฺปิโย อมนาโป วิปาโก ภวิสฺสตีติ ฐานเมตํ วิชฺชติ ฯ ติณฺณํ สุจริตานํ อนิฏฺโฐ อกนฺโต อปฺปิโย อมนาโป วิปาโก ภวิสฺสตีติ เนตํ ฐานํ วิชฺชติ ติณฺณํ สุจริตานํ อิฏฺโฐ กนฺโต ปิโย มนาโป วิปาโก ภวิสฺสตีติ ฐานเมตํ วิชฺชติฯ>
    text <อญฺญตโร สมโณ วา พฺราหฺมโณ วา กุหโก ลปโก เนมิตฺตโก กุหนลปนเนมิตฺตกตฺตํ ปุพฺพงฺคมํ กตฺวา ปญฺจ นีวรเณ อปฺปหาย เจตโส อุปกฺกิเลเส ปญฺญาย ทุพฺพลีกรเณ จตูสุ สติปฏฺฐาเนสุ อนุปฏฺฐิตสฺสติ วิหรนฺโต สตฺต โพชฺฌงฺเค อภาวยิตฺวา อนุตฺตรํ สมฺมาสมฺโพธิํ อภิสมฺพุชฺฌิสฺสตีติ เนตํ ฐานํ วิชฺชติ อญฺญตโร สมโณ วา พฺราหฺมโณ วา สพฺพโทสาปคโต ปญฺจ นีวรเณ ปหาย เจตโส อุปกฺกิเลเส ปญฺญาย ทุพฺพลีกรเณ จตูสุ สติปฏฺฐาเนสุ อุปฏฺฐิตสฺสติ วิหรนฺโต สตฺต โพชฺฌงฺเค ภาวยิตฺวา อนุตฺตรํ สมฺมาสมฺโพธิํ อภิสมฺพุชฺฌิสฺสตีติ ฐานเมตํ วิชฺชติฯ ยํ เอตฺถ ญาณํ เหตุโส ฐานโส อโนธิโส อิทํ วุจฺจติ ฐานาฏฺฐานญาณํ ปฐมํ ตถาคตพลํฯ>
    text <อิติ ฐานาฏฺฐานคตา สพฺเพ ขยธมฺมา วยธมฺมา วิราคธมฺมา นิโรธธมฺมา เกจิ สคฺคูปคา เกจิ อปายูปคา เกจิ นิพฺพานูปคา เอวํ ภควา อาห>
    text <๕๘>
      text <ยถากมฺมํ คมิสฺสนฺติ ปุญฺญปาปผลูปคา>
      text <นิรยํ ปาปกมฺมนฺตา ปุญฺญกมฺมา จ สุคฺคติํ>
      text <อปเร จ มคฺคํ ภาเวตฺวา ปรินิพฺพนฺตินาสวาติ ฯ>
    text <สพฺเพ สตฺตา มริสฺสนฺติ มรณนฺตํ หิ ชีวิตํฯ>
    text <สพฺเพ สตฺตาติ อริยา จ อนริยา จ สกฺกายปริยาปนฺนา จ สกฺกายวีติวตฺตา จฯ มริสฺสนฺตีติ ทฺวีหิ มรเณหิ ทนฺธมรเณน จ อทนฺธมรเณน จ สกฺกายปริยาปนฺนานํ อทนฺธมรณํ สกฺกายวีติวตฺตานํ ทนฺธมรณํฯ มรณนฺตํ หิ ชีวิตนฺติ ขยา อายุสฺส อินฺทฺริยานํ อุปโรธา ชีวิตปริยนฺโต มรณปริยนฺโตฯ ยถากมฺมํ คมิสฺสนฺตีติ กมฺมสฺสกตาฯ ปุญฺญปาปผลูปคาติ กมฺมานํ ผลทสฺสาวิตา จ อวิปฺปวาโส จฯ>
    text <นิรยํ ปาปกมฺมนฺตาติ อปุญฺญสงฺขาราฯ ปุญฺญกมฺมา จ สุคฺคตินฺติ ปุญฺญสงฺขารา สุคติํ คมิสฺสนฺติฯ อปเร จ มคฺคํ ภาเวตฺวา ปรินิพฺพนฺตินาสวาติ สพฺพสงฺขารานํ สมติกฺกมนํฯ เตนาห ภควา สพฺเพ…เป … นาสวาติฯ>
    text <สพฺเพ สตฺตา มริสฺสนฺติ มรณนฺตํ หิ ชีวิตํฯ ยถากมฺมํ คมิสฺสนฺติ ปุญฺญปาปผลูปคาฯ นิรยํ ปาปกมฺมนฺตาติ อาคาฬฺหา จ นิชฺฌามา จ ปฏิปทาฯ อปเร จ มคฺคํ ภาเวตฺวา ปรินิพฺพนฺตินาสวาติ มชฺฌิมา ปฏิปทาฯ สพฺเพ สตฺตา มริสฺสนฺติ มรณนฺตํ หิ ชีวิตํ ยถากมฺมํ คมิสฺสนฺติ ปุญฺญปาปผลูปคา นิรยํ ปาปกมฺมนฺตาติ อยํ สํกิเลโสฯ เอวํ สํสารํ นิพฺพตฺตยติฯ สพฺเพ สตฺตา มริสฺสนฺติ…เป … นิรยํ ปาปกมฺมนฺตาติ อิเม ตโย วฏฺฏา ทุกฺขวฏฺโฏ กมฺมวฏฺโฏ กิเลสวฏฺโฏฯ อปเร จ มคฺคํ ภาเวตฺวา ปรินิพฺพนฺตินาสวาติ ติณฺณํ วฏฺฏานํ วิวฏฺฏนาฯ สพฺเพ สตฺตา มริสฺสนฺติ…เป … นิรยํ ปาปกมฺมนฺตาติ อาทีนโว ปุญฺญกมฺมา จ สุคฺคตินฺติ อสฺสาโท อปเร จ มคฺคํ ภาเวตฺวา ปรินิพฺพนฺตินาสวาติ นิสฺสรณํฯ สพฺเพ สตฺตา มริสฺสนฺติ…เป … นิรยํ ปาปกมฺมนฺตาติ เหตุ จ ผลญฺจ ปญฺจกฺขนฺธา ผลํ ตณฺหา เหตุ อปเร จ มคฺคํ ภาเวตฺวา ปรินิพฺพนฺตินาสวาติ มคฺโค จ ผลญฺจฯ สพฺเพ สตฺตา มริสฺสนฺติ มรณนฺตํ หิ ชีวิตํฯ ยถากมฺมํ คมิสฺสนฺติ ปุญฺญปาปผลูปคา นิรยํ ปาปกมฺมนฺตาติ อยํ สํกิเลโส โส สํกิเลโส ติวิโธ ตณฺหาสํกิเลโส ทิฏฺฐิสํกิเลโส ทุจฺจริตสํกิเลโสติฯ>
    text <๕๙>, <ตตฺถ ตณฺหาสํกิเลโส ตีหิ ตณฺหาหิ นิทฺทิสิตพฺโพ กามตณฺหาย ภวตณฺหาย วิภวตณฺหายฯ เยน เยน วา ปน วตฺถุนา อชฺโฌสิโต เตน เตเนว นิทฺทิสิตพฺโพ ตสฺสา วิตฺถาโร ฉตฺติํสาย ตณฺหาย ชาลินิยา วิจริตานิฯ ตตฺถ ทิฏฺฐิสํกิเลโส อุจฺเฉทสสฺสเตน นิทฺทิสิตพฺโพ เยน เยน วา ปน วตฺถุนา ทิฏฺฐิวเสน อภินิวิสติ อิทเมว สจฺจํ โมฆมญฺญนฺติ เตน เตเนว นิทฺทิสิตพฺโพ ตสฺสา วิตฺถาโร ทฺวาสฏฺฐิ ทิฏฺฐิคตานิฯ ตตฺถ ทุจฺจริตสํกิเลโส เจตนา เจตสิกกมฺเมน นิทฺทิสิตพฺโพ ตีหิ ทุจฺจริเตหิ กายทุจฺจริเตน วจีทุจฺจริเตน มโนทุจฺจริเตน ตสฺสา วิตฺถาโร ทส อกุสลกมฺมปถาฯ อปเร จ มคฺคํ ภาเวตฺวา ปรินิพฺพนฺตินาสวาติ อิทํ โวทานํฯ>
    text <ตยิทํ โวทานํ ติวิธํ ตณฺหาสํกิเลโส สมเถน วิสุชฺฌติ โส สมโถ สมาธิกฺขนฺโธ ทิฏฺฐิสํกิเลโส วิปสฺสนาย วิสุชฺฌติ สา วิปสฺสนา ปญฺญากฺขนฺโธ ทุจฺจริตสํกิเลโส สุจริเตน วิสุชฺฌติ ตํ สุจริตํ สีลกฺขนฺโธฯ>
    text <สพฺเพ สตฺตา มริสฺสนฺติ มรณนฺตํ หิ ชีวิตํ ยถากมฺมํ คมิสฺสนฺติ ปุญฺญปาปผลูปคา นิรยํ ปาปกมฺมนฺตาติ อปุญฺญปฺปฏิปทา ปุญฺญกมฺมา จ สุคฺคตินฺติ ปุญฺญปฺปฏิปทา อปเร จ มคฺคํ ภาเวตฺวา ปรินิพฺพนฺตินาสวาติ ปุญฺญปาปสมติกฺกมปฺปฏิปทา ตตฺถ ยา จ ปุญฺญปฺปฏิปทา ยา จ อปุญฺญปฺปฏิปทา อยํ เอกา ปฏิปทา สพฺพตฺถคามินี เอกา อปาเยสุ เอกา เทเวสุ ยา จ ปุญฺญปาปสมติกฺกมา ปฏิปทา อยํ ตตฺถ ตตฺถ คามินี ปฏิปทาฯ>
    text <ตโย ราสี มิจฺฉตฺตนิยโต ราสิ สมฺมตฺตนิยโต ราสิ อนิยโต ราสิ ตตฺถ โย จ มิจฺฉตฺตนิยโต ราสิ โย จ สมฺมตฺตนิยโต ราสิ เอกา ปฏิปทา ตตฺถ ตตฺถ คามินี ตตฺถ โย อนิยโต ราสิ อยํ สพฺพตฺถคามินี ปฏิปทาฯ เกน การเณน ปจฺจยํ ลภนฺโต นิรเย อุปปชฺเชยฺย ปจฺจยํ ลภนฺโต ติรจฺฉานโยนีสุ อุปปชฺเชยฺย ปจฺจยํ ลภนฺโต เปตฺติวิสเยสุ อุปปชฺเชยฺย ปจฺจยํ ลภนฺโต อสุเรสุ อุปปชฺเชยฺย ปจฺจยํ ลภนฺโต เทเวสุ อุปปชฺเชยฺย ปจฺจยํ ลภนฺโต มนุสฺเสสุ อุปปชฺเชยฺย ปจฺจยํ ลภนฺโต ปรินิพฺพาเยยฺย ตสฺมายํ สพฺพตฺถคามินี ปฏิปทา ยํ เอตฺถ ญาณํ เหตุโส ฐานโส อโนธิโส อิทํ วุจฺจติ สพฺพตฺถคามินี ปฏิปทา ญาณํ ทุติยํ ตถาคตพลํฯ>
    text <อิติ สพฺพตฺถคามินี ปฏิปทา อเนกธาตุโลโก ตตฺถ ตตฺถ คามินี ปฏิปทา นานาธาตุโลโกฯ ตตฺถ กตโม อเนกธาตุโลโก จกฺขุธาตุ รูปธาตุ จกฺขุวิญฺญาณธาตุ โสตธาตุ สทฺทธาตุ โสตวิญฺญาณธาตุ ฆานธาตุ คนฺธธาตุ ฆานวิญฺญาณธาตุ ชิวฺหาธาตุ รสธาตุ ชิวฺหาวิญฺญาณธาตุ กายธาตุ โผฏฺฐพฺพธาตุ กายวิญฺญาณธาตุ มโนธาตุ ธมฺมธาตุ มโนวิญฺญาณธาตุ ปถวีธาตุ อาโปธาตุ เตโชธาตุ วาโยธาตุ อากาสธาตุ วิญฺญาณธาตุ กามธาตุ พฺยาปาทธาตุ วิหิํสาธาตุ เนกฺขมฺมธาตุ อพฺยาปาทธาตุ อวิหิํสาธาตุ ทุกฺขธาตุ โทมนสฺสธาตุ อวิชฺชาธาตุ สุขธาตุ โสมนสฺสธาตุ อุเปกฺขาธาตุ รูปธาตุ อรูปธาตุ นิโรธธาตุ สงฺขารธาตุ นิพฺพานธาตุ อยํ อเนกธาตุโลโกฯ>
    text <ตตฺถ กตโม นานาธาตุโลโก อญฺญา จกฺขุธาตุ อญฺญา รูปธาตุ อญฺญา จกฺขุวิญฺญาณธาตุฯ เอวํ สพฺพาฯ อญฺญา นิพฺพานธาตุฯ ยํ เอตฺถ ญาณํ เหตุโส ฐานโส อโนธิโส อิทํ วุจฺจติ อเนกธาตุ นานาธาตุ ญาณํ ตติยํ ตถาคตพลํฯ>
    text <๖๐>, <อิติ อเนกธาตุ นานาธาตุกสฺส โลกสฺส ยํ ยเทว ธาตุํ สตฺตา อธิมุจฺจนฺติ ตํ ตเทว อธิฏฺฐหนฺติ อภินิวิสนฺติ เกจิ รูปาธิมุตฺตา เกจิ สทฺทาธิมุตฺตา เกจิ คนฺธาธิมุตฺตา เกจิ รสาธิมุตฺตา เกจิ โผฏฺฐพฺพาธิมุตฺตา เกจิ ธมฺมาธิมุตฺตา เกจิ อิตฺถาธิมุตฺตา เกจิ ปุริสาธิมุตฺตา เกจิ จาคาธิมุตฺตา เกจิ หีนาธิมุตฺตา เกจิ ปณีตาธิมุตฺตา เกจิ เทวาธิมุตฺตา เกจิ มนุสฺสาธิมุตฺตา เกจิ นิพฺพานาธิมุตฺตาฯ ยํ เอตฺถ ญาณํ เหตุโส ฐานโส อโนธิโส อยํ เวเนยฺโย อยํ น เวเนยฺโย อยํ สคฺคคามี อยํ ทุคฺคติคามีติ อิทํ วุจฺจติ สตฺตานํ นานาธิมุตฺติกตา ญาณํ จตุตฺถํ ตถาคตพลํฯ>
    text <อิติ เต ยถาธิมุตฺตา จ ภวนฺติ ตํ ตํ กมฺมสมาทานํ สมาทิยนฺติฯ เต ฉพฺพิธํ กมฺมํ สมาทิยนฺติ เกจิ โลภวเสน เกจิ โทสวเสน เกจิ โมหวเสน เกจิ สทฺธาวเสน เกจิ วีริยวเสน เกจิ ปญฺญาวเสนฯ ตํ วิภชฺชมานํ ทุวิธํ สํสารคามิ จ นิพฺพานคามิ จฯ>
    text <ตตฺถ ยํ โลภวเสน โทสวเสน โมหวเสน จ กมฺมํ กโรติ อิทํ กมฺมํ กณฺหํ กณฺหวิปากํฯ ตตฺถ ยํ สทฺธาวเสน กมฺมํ กโรติ อิทํ กมฺมํ สุกฺกํ สุกฺกวิปากํฯ ตตฺถ ยํ โลภวเสน โทสวเสน โมหวเสน สทฺธาวเสน จ กมฺมํ กโรติ อิทํ กมฺมํ กณฺหสุกฺกํ กณฺหสุกฺกวิปากํฯ ตตฺถ ยํ วีริยวเสน ปญฺญาวเสน จ กมฺมํ กโรติ อิทํ กมฺมํ อกณฺหํ อสุกฺกํ อกณฺหอสุกฺกวิปากํ กมฺมุตฺตมํ กมฺมเสฏฺฐํ กมฺมกฺขยาย สํวตฺตติฯ>
    text <จตฺตาริ กมฺมสมาทานานิฯ อตฺถิ กมฺมสมาทานํ ปจฺจุปฺปนฺนสุขํ อายติํ ทุกฺขวิปากํ อตฺถิ กมฺมสมาทานํ ปจฺจุปฺปนฺนทุกฺขํ อายติํ สุขวิปากํ อตฺถิ กมฺมสมาทานํ ปจฺจุปฺปนฺนทุกฺขญฺเจว อายติํ จ ทุกฺขวิปากํ อตฺถิ กมฺมสมาทานํ ปจฺจุปฺปนฺนสุขญฺเจว อายติํ จ สุขวิปากํฯ ยํ เอวํ ชาติยํ กมฺมสมาทานํ อิมินา ปุคฺคเลน อกุสลกมฺมสมาทานํ อุปจิตํ อวิปกฺกํ วิปากาย ปจฺจุปฏฺฐิตํ น จ ภพฺโพ อภินิพฺพิธา คนฺตุนฺติ ตํ ภควา น โอวทติฯ ยถา เทวทตฺตํ โกกาลิกํ สุนกฺขตฺตํ ลิจฺฉวิปุตฺตํ เย วา ปนญฺเญปิ สตฺตา มิจฺฉตฺตนิยตา อิเมสญฺจ ปุคฺคลานํ อุปจิตํ อกุสลํ น จ ตาว ปาริปูริํ คตํ ปุรา ปาริปูริํ คจฺฉติฯ ปุรา ผลํ นิพฺพตฺตยติ ปุรา มคฺคมาวารยติ ปุรา เวเนยฺยตฺตํ สมติกฺกมตีติ เต ภควา อสมตฺเต โอวทติฯ ยถา ปุณฺณญฺจ โควติกํ อเจลญฺจ กุกฺกุรวติกํฯ>
    text <๖๑>, <อิมสฺส จ ปุคฺคลสฺส อกุสลกมฺมสมาทานํ ปริปูรมานํ มคฺคํ อาวารยิสฺสติ ปุรา ปาริปูริํ คจฺฉติ ปุรา ผลํ นิพฺพตฺตยติ ปุรา มคฺคมาวารยติ ปุรา เวเนยฺยตฺตํ สมติกฺกมตีติ ตํ ภควา อสมตฺตํ โอวทติฯ ยถา อายสฺมนฺตํ องฺคุลิมาลํฯ>
    text <สพฺเพสํ มุทุมชฺฌาธิมตฺตตาฯ ตตฺถ มุทุ อาเนญฺชาภิสงฺขารา มชฺฌํ อวเสสกุสลสงฺขารา อธิมตฺตํ อกุสลสงฺขารา ยํ เอตฺถ ญาณํ เหตุโส ฐานโส อโนธิโส อิทํ ทิฏฺฐธมฺมเวทนียํ อิทํ อุปปชฺชเวทนียํ อิทํ อปราปริยเวทนียํ อิทํ นิรยเวทนียํ อิทํ ติรจฺฉานเวทนียํ อิทํ เปตฺติวิสยเวทนียํ อิทํ อสุรเวทนียํ อิทํ เทวเวทนียํ อิทํ มนุสฺสเวทนียนฺติ อิทํ วุจฺจติ อตีตานาคตปจฺจุปฺปนฺนานํ กมฺมสมาทานานํ เหตุโส ฐานโส อโนธิโส วิปากเวมตฺตตา ญาณํ ปญฺจมํ ตถาคตพลํฯ>
    text <๖๒>, <อิติ ตถา สมาทินฺนานํ กมฺมานํ สมาทินฺนานํ ฌานานํ วิโมกฺขานํ สมาธีนํ สมาปตฺตีนํ อยํ สํกิเลโส อิทํ โวทานํ อิทํ วุฏฺฐานํ เอวํ สํกิลิสฺสติ เอวํ โวทายติ เอวํ วุฏฺฐหตีติ ญาณํ อนาวรณํฯ>
    text <ตตฺถ กติ ฌานานิ จตฺตาริ ฌานานิฯ กติ วิโมกฺขา เอกาทส จ อฏฺฐ จ สตฺต จ ตโย จ ทฺเว จฯ กติ สมาธี ตโย สมาธี สวิตกฺโก สวิจาโร สมาธิ อวิตกฺโก วิจารมตฺโต สมาธิ อวิตกฺโก อวิจาโร สมาธิฯ กติ สมาปตฺติโย ปญฺจ สมาปตฺติโย สญฺญาสมาปตฺติ อสญฺญาสมาปตฺติ เนวสญฺญานาสญฺญาสมาปตฺติ วิภูตสญฺญาสมาปตฺติ นิโรธสมาปตฺติฯ>
    text <ตตฺถ กตโม สํกิเลโส ปฐมชฺฌานสฺส กามราคพฺยาปาทา สํกิเลโสฯ เย จ กุกฺกุฏฌายี ทฺเว ปฐมกา โย วา ปน โกจิ หานภาคิโย สมาธิ อยํ สํกิเลโสฯ ตตฺถ กตมํ โวทานํ นีวรณปาริสุทฺธิ ปฐมสฺส ฌานสฺส เย จ กุกฺกุฏฌายี ทฺเว ปจฺฉิมกา โย วา ปน โกจิ วิเสสภาคิโย สมาธิ อิทํ โวทานํฯ ตตฺถ กตมํ วุฏฺฐานํ ยํ สมาปตฺติวุฏฺฐานโกสลฺลํ อิทํ วุฏฺฐานํฯ ยํ เอตฺถ ญาณํ เหตุโส ฐานโส อโนธิโส อิทํ วุจฺจติ สพฺเพสํ ฌานวิโมกฺขสมาธิสมาปตฺตีนํ สํกิเลสโวทานวุฏฺฐานญาณํ ฉฏฺฐํ ตถาคตพลํฯ>
    text <๖๓>, <อิติ ตสฺเสว สมาธิสฺส ตโย ธมฺมา ปริวารา อินฺทฺริยานิ พลานิ วีริยมิติ ตานิเยว อินฺทฺริยานิ วีริยวเสน พลานิ ภวนฺติ อาธิปเตยฺยฏฺเฐน อินฺทฺริยานิ อกมฺปิยฏฺเฐน พลานิ อิติ เตสํ มุทุมชฺฌาธิมตฺตตา อยํ มุทินฺทฺริโย อยํ มชฺฌินฺทฺริโย อยํ ติกฺขินฺทฺริโยติฯ ตตฺถ ภควา ติกฺขินฺทฺริยํ สํขิตฺเตน โอวาเทน โอวทติ มชฺฌินฺทฺริยํ ภควา สํขิตฺตวิตฺถาเรน โอวทติ มุทินฺทฺริยํ ภควา วิตฺถาเรน โอวทติฯ ตตฺถ ภควา ติกฺขินฺทฺริยสฺส มุทุกํ ธมฺมเทสนํ อุปทิสติ มชฺฌินฺทฺริยสฺส ภควา มุทุติกฺขธมฺมเทสนํ อุปทิสติ มุทินฺทฺริยสฺส ภควา ติกฺขํ ธมฺมเทสนํ อุปทิสติฯ ตตฺถ ภควา ติกฺขินฺทฺริยสฺส สมถํ อุปทิสติ มชฺฌินฺทฺริยสฺส ภควา สมถวิปสฺสนํ อุปทิสติ มุทินฺทฺริยสฺส ภควา วิปสฺสนํ อุปทิสติฯ ตตฺถ ภควา ติกฺขินฺทฺริยสฺส นิสฺสรณํ อุปทิสติ มชฺฌินฺทฺริยสฺส ภควา อาทีนวญฺจ นิสฺสรณญฺจ อุปทิสติ มุทินฺทฺริยสฺส ภควา อสฺสาทญฺจ อาทีนวญฺจ นิสฺสรณญฺจ อุปทิสติฯ ตตฺถ ภควา ติกฺขินฺทฺริยสฺส อธิปญฺญาสิกฺขาย ปญฺญาปยติ มชฺฌินฺทฺริยสฺส ภควา อธิจิตฺตสิกฺขาย ปญฺญาปยติ มุทินฺทฺริยสฺส ภควา อธิสีลสิกฺขาย ปญฺญาปยติฯ>
    text <ยํ เอตฺถ ญาณํ เหตุโส ฐานโส อโนธิโส อยํ อิมํ ภูมิํ ภาวนญฺจ คโต อิมาย เวลาย อิมาย อนุสาสนิยา เอวํ ธาตุโก จายํ อยํ จสฺส อาสโย อยญฺจ อนุสโย อิติ อิทํ วุจฺจติ ปรสตฺตานํ ปรปุคฺคลานํ อินฺทฺริยปโรปริยตฺตเวมตฺตตา ญาณํ สตฺตมํ ตถาคตพลํฯ>
    text <อิติ ตตฺถ ยํ อเนกวิหิตํ ปุพฺเพนิวาสํ อนุสฺสรติฯ เสยฺยถิทํ เอกมฺปิ ชาติํ ทฺเวปิ ชาติโย ติสฺโสปิ ชาติโย จตสฺโสปิ ชาติโย ปญฺจปิ ชาติโย ทสปิ ชาติโย วีสมฺปิ ชาติโย ติํสมฺปิ ชาติโย จตฺตารีสมฺปิ ชาติโย ปญฺญาสมฺปิ ชาติโย ชาติสตมฺปิ ชาติสหสฺสมฺปิ ชาติสตสหสฺสมฺปิ อเนกานิปิ ชาติสตานิ อเนกานิปิ ชาติสหสฺสานิ อเนกานิปิ ชาติสตสหสฺสานิ อเนเกปิ สํวฏฺฏกปฺเป อเนเกปิ วิวฏฺฏกปฺเป อเนเกปิ สํวฏฺฏวิวฏฺฏกปฺเปฯ อมุตฺราสิํ เอวํนาโม เอวํโคตฺโต เอวํวณฺโณ เอวมาหาโร เอวํสุขทุกฺขปฺปฏิสํเวที เอวมายุปริยนฺโต โส ตโต จุโต อมุตฺร อุทปาทิํฯ ตตฺราปาสิํ เอวํนาโม เอวํโคตฺโต เอวํวณฺโณ เอวมาหาโร เอวํสุขทุกฺขปฺปฏิสํเวที เอวมายุปริยนฺโต โส ตโต จุโต อิธูปปนฺโนติ อิติ สาการํ สอุทฺเทสํ อเนกวิหิตํ ปุพฺเพนิวาสํ อนุสฺสรติฯ>
    text <๖๔>, <ตตฺถ สคฺคูปเคสุ จ สตฺเตสุ มนุสฺสูปเคสุ จ สตฺเตสุ อปายูปเคสุ จ สตฺเตสุ อิมสฺส ปุคฺคลสฺส โลภาทโย อุสฺสนฺนา อโลภาทโย มนฺทา อิมสฺส ปุคฺคลสฺส อโลภาทโย อุสฺสนฺนา โลภาทโย มนฺทา เย วา ปน อุสฺสนฺนา เย วา ปน มนฺทา อิมสฺส ปุคฺคลสฺส อิมานิ อินฺทฺริยานิ อุปจิตานิ อิมสฺส ปุคฺคลสฺส อิมานิ อินฺทฺริยานิ อนุปจิตานิ อมุกาย วา กปฺปโกฏิยํ กปฺปสตสหสฺเส วา กปฺปสหสฺเส วา กปฺปสเต วา กปฺเป วา อนฺตรกปฺเป วา อุปฑฺฒกปฺเป วา สํวจฺฉเร วา อุปฑฺฒสํวจฺฉเร วา มาเส วา ปกฺเข วา ทิวเส วา มุหุตฺเต วา อิมินา ปมาเทน วา ปสาเทน วาติฯ ตํ ตํ ภวํ ภควา อนุสฺสรนฺโต อเสสํ ชานาติ ตตฺถ ยํ ทิพฺเพน จกฺขุนา วิสุทฺเธน อติกฺกนฺตมานุสเกน สตฺเต ปสฺสติ จวมาเน อุปปชฺชมาเน หีเน ปณีเต สุวณฺเณ ทุพฺพณฺเณ สุคเต ทุคฺคเต ยถากมฺมูปเค สตฺเต ปชานาติ อิเม วต โภนฺโต สตฺตา กายทุจฺจริเตน สมนฺนาคตา วจีทุจฺจริเตน สมนฺนาคตา มโนทุจฺจริเตน สมนฺนาคตา อริยานํ อุปวาทกา มิจฺฉาทิฏฺฐิกา มิจฺฉาทิฏฺฐิกมฺมสมาทานา เต กายสฺส เภทา ปรํ มรณา อปายํ ทุคฺคติํ วินิปาตํ นิรยํ อุปปนฺนาฯ>
    text <อิเม วา ปน โภนฺโต สตฺตา กายสุจริเตน สมนฺนาคตา วจีสุจริเตน สมนฺนาคตา มโนสุจริเตน สมนฺนาคตา อริยานํ อนุปวาทกา สมฺมาทิฏฺฐิกา สมฺมาทิฏฺฐิกมฺมสมาทานา เต กายสฺส เภทา ปรํ มรณา สุคติํ สคฺคํ โลกํ อุปปนฺนา ตตฺถ สคฺคูปเคสุ จ สตฺเตสุ มนุสฺสูปเคสุ จ สตฺเตสุ อปายูปเคสุ จ สตฺเตสุ อิมินา ปุคฺคเลน เอวรูปํ กมฺมํ อมุกาย กปฺปโกฏิยํ อุปจิตํ กปฺปสตสหสฺเส วา กปฺปสหสฺเส วา กปฺปสเต วา กปฺเป วา อนฺตรกปฺเป วา อุปฑฺฒกปฺเป วา สํวจฺฉเร วา อุปฑฺฒสํวจฺฉเร วา มาเส วา ปกฺเข วา ทิวเส วา มุหุตฺเต วา อิมินา ปมาเทน วา ปสาเทน วาติฯ อิมานิ ภควโต ทฺเว ญาณานิ ปุพฺเพนิวาสานุสฺสติญาณญฺจ ทิพฺพจกฺขุ จ อฏฺฐมํ นวมํ ตถาคตพลํฯ>
    text <อิติ ตตฺถ ยํ สพฺพญฺญุตา ปตฺตา วิทิตา สพฺพธมฺมา วิรชํ วีตมลํ อุปฺปนฺนํ สพฺพญฺญุตญาณํ นิหโต มาโร โพธิมูเล อิทํ ภควโต ทสมํ พลํ สพฺพาสวปริกฺขยํ ญาณํฯ ทสพลสมนฺนาคตา หิ พุทฺธา ภควนฺโตติฯ>
    stand <นิยุตฺโต วิจโย หารสมฺปาโตฯ>
  text <๓ ยุตฺติหารสมฺปาโต>
    text <๖๕>
      text <ตตฺถ กตโม ยุตฺติหารสมฺปาโต>
      text <ตสฺมา รกฺขิตจิตฺตสฺส สมฺมาสงฺกปฺปโคจโร>
      text <สมฺมาทิฏฺฐิปุเรกฺขาโร ญตฺวาน อุทยพฺพยํ>
      text <ถินมิทฺธาภิภู ภิกฺขุ สพฺพา ทุคฺคติโย ชเหติฯ>
      text <ตสฺมา รกฺขิตจิตฺตสฺส สมฺมาสงฺกปฺปโคจโร>
      text <สมฺมาทิฏฺฐิปุเรกฺขาโร ญตฺวาน อุทยพฺพยํ>
      text <ถินมิทฺธาภิภู ภิกฺขุ สพฺพา ทุคฺคติโย ชเหติฯ>
      text <โสฬส หารา ปฐมํ ทิสโลจนโต ทิสา วิโลเกตฺวา>
      text <สงฺขิปิย องฺกุเสน หิ นเยหิ ตีหิ นิทฺทิเส สุตฺตนฺติฯ>
    text <ตสฺมา รกฺขิตจิตฺตสฺส สมฺมาสงฺกปฺปโคจโรติ รกฺขิตจิตฺตสฺส สมฺมาสงฺกปฺปโคจโร ภวิสฺสตีติ ยุชฺชติ สมฺมาสงฺกปฺปโคจโร สมฺมาทิฏฺฐิ ภวิสฺสตีติ ยุชฺชติ สมฺมาทิฏฺฐิปุเรกฺขาโร วิหรนฺโต อุทยพฺพยํ ปฏิวิชฺฌิสฺสตีติ ยุชฺชติ อุทยพฺพยํ ปฏิวิชฺฌนฺโต สพฺพา ทุคฺคติโย ชหิสฺสตีติ ยุชฺชติฯ สพฺพา ทุคฺคติโย ชหนฺโต สพฺพานิ ทุคฺคติวินิปาตภยานิ สมติกฺกมิสฺสตีติ ยุชฺชตีติฯ>
    stand <นิยุตฺโต ยุตฺติหารสมฺปาโตฯ>
  text <๔ ปทฏฺฐานหารสมฺปาโต>
    text <๖๖>, <ตตฺถ กตโม ปทฏฺฐาโน หารสมฺปาโต>
    text <ตสฺมา รกฺขิตจิตฺตสฺส สมฺมาสงฺกปฺปโคจโรติ คาถาฯ ตสฺมา รกฺขิตจิตฺตสฺสาติ ติณฺณํ สุจริตานํ ปทฏฺฐานํฯ สมฺมาสงฺกปฺปโคจโรติ สมถสฺส ปทฏฺฐานํฯ สมฺมาทิฏฺฐิปุเรกฺขาโรติ วิปสฺสนาย ปทฏฺฐานํฯ ญตฺวาน อุทยพฺพยนฺติ ทสฺสนภูมิยา ปทฏฺฐานํฯ ถินมิทฺธาภิภู ภิกฺขูติ วีริยสฺส ปทฏฺฐานํฯ สพฺพา ทุคฺคติโย ชเหติ ภาวนาย ปทฏฺฐานํฯ>
    stand <นิยุตฺโต ปทฏฺฐาโน หารสมฺปาโตฯ>
  text <๕ ลกฺขณหารสมฺปาโต>
    text <๖๗>, <ตตฺถ กตโม ลกฺขโณ หารสมฺปาโต>
    text <ตสฺมา รกฺขิตจิตฺตสฺส สมฺมาสงฺกปฺปโคจโรติ คาถาฯ ตสฺมา รกฺขิตจิตฺตสฺส สมฺมาสงฺกปฺปโคจโรติ อิทํ สตินฺทฺริยํ สตินฺทฺริเย คหิเต คหิตานิ ภวนฺติ ปญฺจินฺทฺริยานิฯ สมฺมาทิฏฺฐิปุเรกฺขาโรติ สมฺมาทิฏฺฐิยา คหิตาย คหิโต ภวติ อริโย อฏฺฐงฺคิโก มคฺโคฯ ตํ กิสฺส เหตุ สมฺมาทิฏฺฐิโต หิ สมฺมาสงฺกปฺโป ปภวติ สมฺมาสงฺกปฺปโต สมฺมาวาจา ปภวติ สมฺมาวาจาโต สมฺมากมฺมนฺโต ปภวติ สมฺมากมฺมนฺตโต สมฺมาอาชีโว ปภวติ สมฺมาอาชีวโต สมฺมาวายาโม ปภวติ สมฺมาวายามโต สมฺมาสติ ปภวติ สมฺมาสติโต สมฺมาสมาธิ ปภวติ สมฺมาสมาธิโต สมฺมาวิมุตฺติ ปภวติ สมฺมาวิมุตฺติโต สมฺมาวิมุตฺติญาณทสฺสนํ ปภวติฯ>
    stand <นิยุตฺโต ลกฺขโณ หารสมฺปาโตฯ>
  text <๖ จตุพฺยูหหารสมฺปาโต>
    text <๖๘>, <ตตฺถ กตโม จตุพฺยูโห หารสมฺปาโตฯ>
    text <ตสฺมา รกฺขิตจิตฺตสฺส สมฺมาสงฺกปฺปโคจโรติ คาถาฯ ตสฺมา รกฺขิตจิตฺตสฺสาติ รกฺขิตํ ปริปาลียตีติ เอสา นิรุตฺติฯ อิธ ภควโต โก อธิปฺปาโย เย ทุคฺคตีหิ ปริมุจฺจิตุกามา ภวิสฺสนฺติ เต ธมฺมจาริโน ภวิสฺสนฺตีติ อยํ เอตฺถ ภควโต อธิปฺปาโยฯ โกกาลิโก หิ สาริปุตฺตโมคฺคลฺลาเนสุ เถเรสุ จิตฺตํ ปโทสยิตฺวา มหาปทุมนิรเย อุปปนฺโนฯ ภควา จ สติอารกฺเขน เจตสา สมนฺนาคโต สุตฺตมฺหิ วุตฺตํ สติยา จิตฺตํ รกฺขิตพฺพนฺติฯ>
    stand <นิยุตฺโต จตุพฺยูโห หารสมฺปาโตฯ>
  text <๗ อาวฏฺฏหารสมฺปาโต>
    text <๖๙>, <ตตฺถ กตโม อาวฏฺโฏ หารสมฺปาโต>
    text <ตสฺมา รกฺขิตจิตฺตสฺส สมฺมาสงฺกปฺปโคจโรติ คาถาฯ ตสฺมา รกฺขิตจิตฺตสฺส สมฺมาสงฺกปฺปโคจโรติ สมโถ ฯ สมฺมาทิฏฺฐิปุเรกฺขาโรติ วิปสฺสนาฯ ญตฺวาน อุทยพฺพยนฺติ ทุกฺขปริญฺญาฯ ถินมิทฺธาภิภู ภิกฺขูติ สมุทยปหานํฯ สพฺพา ทุคฺคติโย ชเหติ นิโรโธ ฯ อิมานิ จตฺตาริ สจฺจานิฯ>
    stand <นิยุตฺโต อาวฏฺโฏ หารสมฺปาโตฯ>
  text <๘ วิภตฺติหารสมฺปาโต>
    text <๗๐>, <ตตฺถ กตโม วิภตฺติหารสมฺปาโต>
    text <ตสฺมา รกฺขิตจิตฺตสฺส สมฺมาสงฺกปฺปโคจโรติ คาถาฯ กุสลปกฺโข กุสลปกฺเขน นิทฺทิสิตพฺโพฯ อกุสลปกฺโข อกุสลปกฺเขน นิทฺทิสิตพฺโพฯ>
    stand <นิยุตฺโต วิภตฺติหารสมฺปาโตฯ>
  text <๙ ปริวตฺตนหารสมฺปาโต>
    text <๗๑>, <ตตฺถ กตโม ปริวตฺตโน หารสมฺปาโต>
    text <ตสฺมา รกฺขิตจิตฺตสฺส สมฺมาสงฺกปฺปโคจโรติ คาถาฯ สมถวิปสฺสนาย ภาวิตาย นิโรโธ ผลํ ปริญฺญาตํ ทุกฺขํ สมุทโย ปหีโน มคฺโค ภาวิโต ปฏิปกฺเขนฯ>
    stand <นิยุตฺโต ปริวตฺตโน หารสมฺปาโตฯ>
  text <๑๐ เววจนหารสมฺปาโต>
    text <๗๒>, <ตตฺถ กตโม เววจโน หารสมฺปาโต>
    text <ตสฺมา รกฺขิตจิตฺตสฺส สมฺมาสงฺกปฺปโคจโรติ คาถาฯ ตสฺมา รกฺขิตจิตฺตสฺสาติ จิตฺตํ มโน วิญฺญาณํ มนินฺทฺริยํ มนายตนํ วิชานนา วิชานิตตฺตํ อิทํ เววจนํฯ สมฺมาสงฺกปฺปโคจโรติ เนกฺขมฺมสงฺกปฺโป อพฺยาปาทสงฺกปฺโป อวิหิํสาสงฺกปฺโป อิทํ เววจนํฯ สมฺมาทิฏฺฐิปุเรกฺขาโรติ สมฺมาทิฏฺฐิ นาม ปญฺญาสตฺถํ ปญฺญาขคฺโค ปญฺญารตนํ ปญฺญาปชฺโชโต ปญฺญาปโตโท ปญฺญาปาสาโท อิทํ เววจนํฯ>
    stand <นิยุตฺโต เววจโน หารสมฺปาโตฯ>
  text <๑๑ ปญฺญตฺติหารสมฺปาโต>
    text <๗๓>, <ตตฺถ กตโม ปญฺญตฺติหารสมฺปาโต>
    text <ตสฺมา รกฺขิตจิตฺตสฺส สมฺมาสงฺกปฺปโคจโรติ คาถาฯ ตสฺมา รกฺขิตจิตฺตสฺสาติ ปทฏฺฐานปญฺญตฺติ สติยาฯ สมฺมาสงฺกปฺปโคจโรติ ภาวนาปญฺญตฺติ สมถสฺสฯ สมฺมาทิฏฺฐิปุเรกฺขาโร ญตฺวาน อุทยพฺพยนฺติ ทสฺสนภูมิยา นิกฺเขปปญฺญตฺติฯ ถินมิทฺธาภิภู ภิกฺขูติ สมุทยสฺส อนวเสสปฺปหานปญฺญตฺติ สพฺพา ทุคฺคติโย ชเหติ ภาวนาปญฺญตฺติ มคฺคสฺสฯ>
    stand <นิยุตฺโต ปญฺญตฺติหารสมฺปาโตฯ>
  text <๑๒ โอตรณหารสมฺปาโต>
    text <๗๔>, <ตตฺถ กตโม โอตรโณ หารสมฺปาโต>
    text <ตสฺมา รกฺขิตจิตฺตสฺส สมฺมาสงฺกปฺปโคจโรติ คาถาฯ ตสฺมา รกฺขิตจิตฺตสฺส สมฺมาสงฺกปฺปโคจโร ฯ สมฺมาทิฏฺฐิปุเรกฺขาโรติ สมฺมาทิฏฺฐิยา คหิตาย คหิตานิ ภวนฺติ ปญฺจินฺทฺริยานิ อยํ อินฺทฺริเยหิ โอตรณาฯ>
    text <ตานิเยว อินฺทฺริยานิ วิชฺชา วิชฺชุปฺปาทา อวิชฺชานิโรโธ อวิชฺชานิโรธา สงฺขารนิโรโธ สงฺขารนิโรธา วิญฺญาณนิโรโธ เอวํ สพฺพํ อยํ ปฏิจฺจสมุปฺปาเทน โอตรณาฯ>
    text <ตานิเยว ปญฺจินฺทฺริยานิ ตีหิ ขนฺเธหิ สงฺคหิตานิ สีลกฺขนฺเธน สมาธิกฺขนฺเธน ปญฺญากฺขนฺเธนฯ อยํ ขนฺเธหิ โอตรณาฯ>
    text <ตานิ เยว ปญฺจินฺทฺริยานิ สงฺขารปริยาปนฺนานิฯ เย สงฺขารา อนาสวา โน จ ภวงฺคา เต สงฺขารา ธมฺมธาตุสงฺคหิตา อยํ ธาตูหิ โอตรณาฯ>
    text <สา ธมฺมธาตุ ธมฺมายตนปริยาปนฺนา ยํ อายตนํ อนาสวํ โน จ ภวงฺคํ อยํ อายตเนหิ โอตรณาฯ>
    stand <นิยุตฺโต โอตรโณ หารสมฺปาโตฯ>
  text <๑๓ โสธนหารสมฺปาโต>
    text <๗๕>, <ตตฺถ กตโม โสธโน หารสมฺปาโต>
    text <ตสฺมา รกฺขิตจิตฺตสฺส สมฺมาสงฺกปฺปโคจโรติ คาถาฯ ยตฺถ อารมฺโภ สุทฺโธ โส ปญฺโห วิสชฺชิโต ภวติฯ ยตฺถ ปน อารมฺโภ น สุทฺโธ น ตาว โส ปญฺโห วิสชฺชิโต ภวติฯ>
    stand <นิยุตฺโต โสธโน หารสมฺปาโตฯ>
  text <๑๔ อธิฏฺฐานหารสมฺปาโต>
    text <๗๖>, <ตตฺถ กตโม อธิฏฺฐาโน หารสมฺปาโต>
    text <ตสฺมา รกฺขิตจิตฺตสฺส สมฺมาสงฺกปฺปโคจโรติ คาถาฯ ตสฺมา รกฺขิตจิตฺตสฺสาติ เอกตฺตตาฯ จิตฺตํ มโน วิญฺญาณํ อยํ เวมตฺตตาฯ สมฺมาสงฺกปฺปโคจโรติ เอกตฺตตาฯ เนกฺขมฺมสงฺกปฺโป อพฺยาปาทสงฺกปฺโป อวิหิํสาสงฺกปฺโป อยํ เวมตฺตตาฯ สมฺมาทิฏฺฐิปุเรกฺขาโรติ เอกตฺตตาฯ สมฺมาทิฏฺฐิ นาม ยํ ทุกฺเข ญาณํ ทุกฺขสมุทเย ญาณํ ทุกฺขนิโรเธ ญาณํ ทุกฺขนิโรธคามินิยา ปฏิปทาย ญาณํ มคฺเค ญาณํ เหตุมฺหิ ญาณํ เหตุสมุปฺปนฺเนสุ ธมฺเมสุ ญาณํ ปจฺจเย ญาณํ ปจฺจยสมุปฺปนฺเนสุ ธมฺเมสุ ญาณํ ยํ ตตฺถ ตตฺถ ยถาภูตํ ญาณทสฺสนํ อภิสมโย สมฺปฏิเวโธ สจฺจาคมนํ อยํ เวมตฺตตาฯ ญตฺวาน อุทยพฺพยนฺติ เอกตฺตตา อุทเยน อวิชฺชาปจฺจยา สงฺขารา สงฺขารปจฺจยา วิญฺญาณํ เอวํ สพฺพํ สมุทโย ภวติฯ วเยน อวิชฺชานิโรธา สงฺขารนิโรโธ เอวํ สพฺพํ นิโรโธ โหติ อยํ เวมตฺตตาฯ ถินมิทฺธาภิภู ภิกฺขูติ เอกตฺตตา ถินํ นาม ยา จิตฺตสฺส อกลฺลตา อกมฺมนิยตา มิทฺธํ นาม ยํ กายสฺส ลีนตฺตํ อยํ เวมตฺตตาฯ สพฺพา ทุคฺคติโย ชเหติ เอกตฺตตา เทวมนุสฺเส วา อุปนิธาย อปายา ทุคฺคติ นิพฺพานํ วา อุปนิธาย สพฺพา อุปปตฺติโย ทุคฺคติ อยํ เวมตฺตตาฯ>
    stand <นิยุตฺโต อธิฏฺฐาโน หารสมฺปาโตฯ>
  text <๑๕ ปริกฺขารหารสมฺปาโต>
    text <๗๗>, <ตตฺถ กตโม ปริกฺขาโร หารสมฺปาโต>
    text <ตสฺมา รกฺขิตจิตฺตสฺส สมฺมาสงฺกปฺปโคจโรติ คาถาฯ อยํ สมถวิปสฺสนาย ปริกฺขาโรฯ>
    stand <นิยุตฺโต ปริกฺขาโร หารสมฺปาโตฯ>
  text <๑๖ สมาโรปนหารสมฺปาโต>
    text <๗๘>, <ตตฺถ กตโม สมาโรปโน หารสมฺปาโต>
    text <ตสฺมา รกฺขิตจิตฺตสฺสาติ ติณฺณํ สุจริตานํ ปทฏฺฐานํ จิตฺเต รกฺขิเต ตํ รกฺขิตํ ภวติ กายกมฺมํ วจีกมฺมํ มโนกมฺมํฯ สมฺมาทิฏฺฐิปุเรกฺขาโรติ สมฺมาทิฏฺฐิยา ภาวิตาย ภาวิโต ภวติ อริโย อฏฺฐงฺคิโก มคฺโคฯ เกน การเณน สมฺมาทิฏฺฐิโต หิ สมฺมาสงฺกปฺโป ปภวติ สมฺมาสงฺกปฺปโต สมฺมาวาจา ปภวติ สมฺมาวาจาโต สมฺมากมฺมนฺโต ปภวติ สมฺมากมฺมนฺตโต สมฺมาอาชีโว ปภวติ สมฺมาอาชีวโต สมฺมาวายาโม ปภวติ สมฺมาวายามโต สมฺมาสติ ปภวติ สมฺมาสติโต สมฺมาสมาธิ ปภวติ สมฺมาสมาธิโต สมฺมาวิมุตฺติ ปภวติ สมฺมาวิมุตฺติโต สมฺมาวิมุตฺติญาณทสฺสนํ ปภวติฯ อยํ อนุปาทิเสโส ปุคฺคโล อนุปาทิเสสา จ นิพฺพานธาตุฯ>
    stand <นิยุตฺโต สมาโรปโน หารสมฺปาโตฯ>
    text <เตนาห อายสฺมา มหากจฺจายโน>
    stand <นิยุตฺโต หารสมฺปาโตฯ>
