text <๒ เอกูโปสถิกวคฺโค>
  text <๑ เอกูโปสถิกาเถรีอปทานํ>
    text <๑>
      text <นคเร พนฺธุมติยา พนฺธุมา นาม ขตฺติโย>
      text <ทิวเส ปุณฺณมาย โส อุปวสิ อุโปสถํฯ>
    text <๒>
      text <อหํ เตน สมเยน กุมฺภทาสี อหํ ตหิํ>
      text <ทิสฺวา สราชกํ เสนํ เอวาหํ จินฺตยิํ ตทาฯ>
    text <๓>
      text <ราชาปิ รชฺชํ ฉฑฺเฑตฺวา อุปวสิ อุโปสถํ>
      text <สผลํ นูน ตํ กมฺมํ ชนกาโย ปโมทิโตฯ>
    text <๔>
      text <โยนิโส ปจฺจเวกฺขิตฺวา ทุคฺคจฺจญฺจ ทลิทฺทตํ>
      text <มานสํ สมฺปหํสิตฺวา อุปวสิํ อุโปสถํฯ>
    text <๕>
      text <อหํ อุโปสถํ กตฺวา สมฺมาสมฺพุทฺธสาสเน>
      text <เตน กมฺเมน สุกเตน ตาวติํสมคจฺฉหํฯ>
    text <๖>
      text <ตตฺถ เม สุกตํ พฺยมฺหํ อุพฺภโยชนมุคฺคตํ>
      text <กูฏาคารวรูเปตํ มหาสนสุภูสิตํฯ>
    text <๗>
      text <อจฺฉรา สตสหสฺสา อุปติฏฺฐนฺติ มํ สทา>
      text <อญฺเญ เทเว อติกฺกมฺม อติโรจามิ สพฺพทาฯ>
    text <๘>
      text <จตุสฏฺฐิ เทวราชูนํ มเหสิตฺตมการยิํ>
      text <เตสฏฺฐิ จกฺกวตฺตีนํ มเหสิตฺตมการยิํฯ>
    text <๙>
      text <สุวณฺณวณฺณา หุตฺวาน ภเวสุ สํสรามหํ>
      text <สพฺพตฺถ ปวรา โหมิ อุโปสถสฺสิทํ ผลํฯ>
    text <๑๐>
      text <หตฺถิยานํ อสฺสยานํ รถยานญฺจ สีวิกํ>
      text <ลภามิ สพฺพเมเวตํ อุโปสถสฺสิทํ ผลํฯ>
    text <๑๑>
      text <โสณฺณมยํ รูปิมยํ อโถปิ ผลิกามยํ>
      text <โลหิตงฺคมยญฺเจว สพฺพํ ปฏิลภามหํฯ>
    text <๑๒>
      text <โกเสยฺยกมฺพลิยานิ โขมกปฺปาสิกานิ จ>
      text <มหคฺฆานิ จ วตฺถานิ สพฺพํ ปฏิลภามหํฯ>
    text <๑๓>
      text <อนฺนํ ปานํ ขาทนียํ วตฺถเสนาสนานิ จ>
      text <สพฺพเมตํ ปฏิลเภ อุโปสถสฺสิทํ ผลํฯ>
    text <๑๔>
      text <วรคนฺธญฺจ มาลญฺจ จุณฺณกญฺจ วิเลปนํ>
      text <สพฺพเมตํ ปฏิลเภ อุโปสถสฺสิทํ ผลํฯ>
    text <๑๕>
      text <กูฏาคารญฺจ ปาสาทํ มณฺฑปํ หมฺมิยํ คุหํ>
      text <สพฺพเมตํ ปฏิลเภ อุโปสถสฺสิทํ ผลํฯ>
    text <๑๖>
      text <ชาติยา สตฺตวสฺสาหํ ปพฺพชิํ อนคาริยํ>
      text <อฑฺฒมาเส อสมฺปตฺเต อรหตฺตมปาปุณิํฯ>
    text <๑๗>
      text <กิเลสา ฌาปิตา มยฺหํ ภวา สพฺเพ สมูหตา>
      text <สพฺพาสวปริกฺขีณา นตฺถิ ทานิ ปุนพฺภโวฯ>
    text <๑๘>
      text <เอกนวุติโต กปฺเป ยํ กมฺมมกริํ ตทา>
      text <ทุคฺคติํ นาภิชานามิ อุโปสถสฺสิทํ ผลํฯ>
    text <๑๙>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๒๐>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๒๑>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ เอกูโปสถิกา ภิกฺขุนี อิมา คาถาโย อภาสิตฺถาติฯ>
    stand <เอกูโปสถิกาเถริยาปทานํ ปฐมํฯ>
  text <๒ สฬลปุปฺผิกาเถรีอปทานํ>
    text <๒๒>
      text <จนฺทภาคานทีตีเร อโหสิํ กินฺนรี ตทา>
      text <อทฺทสาหํ เทวเทวํ จงฺกมนฺตํ นราสภํฯ>
    text <๒๓>
      text <โอจินิตฺวาน สฬลํ พุทฺธเสฏฺฐสฺสทาสหํ>
      text <อุปสิงฺฆิ มหาวีโร สฬลํ เทวคนฺธิกํฯ>
    text <๒๔>
      text <ปฏิคฺคเหตฺวา สมฺพุทฺโธ วิปสฺสี โลกนายโก>
      text <อุปสิงฺฆิ มหาวีโร เปกฺขมานาย เม ตทาฯ>
    text <๒๕>
      text <อญฺชลิํ ปคฺคเหตฺวาน วนฺทิตฺวา ทฺวิปทุตฺตมํ>
      text <สกํ จิตฺตํ ปสาเทตฺวา ตโต ปพฺพตมารุหิํฯ>
    text <๒๖>
      text <เอกนวุติโต กปฺเป ยํ ปุปฺผมททิํ ตทา>
      text <ทุคฺคติํ นาภิชานามิ พุทฺธปูชายิทํ ผลํฯ>
    text <๒๗>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๒๘>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๒๙>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ สฬลปุปฺผิกา ภิกฺขุนี อิมา คาถาโย อภาสิตฺถาติฯ>
    stand <สฬลปุปฺผิกาเถริยาปทานํ ทุติยํฯ>
  text <๓ โมทกทายิกาเถรีอปทานํ>
    text <๓๐>
      text <นคเร พนฺธุมติยา กุมฺภทาสี อโหสหํ>
      text <มม ภาคํ คเหตฺวาน คจฺฉํ อุทกหาริกา ฯ>
    text <๓๑>
      text <ปนฺถมฺหิ สมณํ ทิสฺวา สนฺตจิตฺตํ สมาหตํ>
      text <ปสนฺนจิตฺตา สุมนา โมทเก ตีณิทาสหํฯ>
    text <๓๒>
      text <เตน กมฺเมน สุกเตน เจตนาปณิธีหิ จ>
      text <เอกนวุติกปฺปานิ วินิปาตํ นคจฺฉหํฯ>
    text <๓๓>
      text <สมฺปตฺติ ตํ กริตฺวาน สพฺพํ อนุภวิํ อหํ>
      text <โมทเก ตีณิ ทตฺวาน ปตฺตาหํ อจลํ ปทํฯ>
    text <๓๔>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๓๕>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๓๖>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ โมทกทายิกา ภิกฺขุนี อิมา คาถาโย อภาสิตฺถาติฯ>
    stand <โมทกทายิกาเถริยาปทานํ ตติยํฯ>
  text <๔ เอกาสนทายิกาเถรีอปทานํ>
    text <๓๗>
      text <นคเร หํสวติยา อโหสิํ พาลิกา ตทา>
      text <มาตา จ เม ปิตา เจว กมฺมนฺตํ อคมํสุ เตฯ>
    text <๓๘>
      text <มชฺฌนฺหิกมฺหิ สูริเย อทฺทสํ สมณํ อหํ>
      text <วีถิยา อนุคจฺฉนฺตํ อาสนํ ปญฺญเปสหํฯ>
    text <๓๙>
      text <โคนกาวิกติกาหิ ปญฺญเปตฺวา มมาสนํ>
      text <ปสนฺนจิตฺตา สุมนา อิทํ วจนมพฺรวิํฯ>
    text <๔๐>
      text <สนฺตตฺตา กุถิตา ภูมิ สูโร มชฺฌนฺหิเก ฐิโต>
      text <มาลุตา จ น วายนฺติ กาโล เจเวตฺถ เมหิติ ฯ>
    text <๔๑>
      text <ปญฺญตฺตมาสนมิทํ ตวตฺถาย มหามุนิ>
      text <อนุกมฺปํ อุปาทาย นิสีท มม อาสเนฯ>
    text <๔๒>
      text <นิสีทิ ตตฺถ สมโณ สุทนฺโต สุทฺธมานโส>
      text <ตสฺส ปตฺตํ คเหตฺวาน ยถารนฺธํ อทาสหํฯ>
    text <๔๓>
      text <เตน กมฺเมน สุกเตน เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๔๔>
      text <ตตฺถ เม สุกตํ พฺยมฺหํ อาสเนน สุนิมฺมิตํ>
      text <สฏฺฐิโยชนมุพฺเพธํ ติํสโยชนวิตฺถตํฯ>
    text <๔๕>
      text <โสณฺณมยา มณิมยา อโถปิ ผลิกามยา>
      text <โลหิตงฺคมยา เจว ปลฺลงฺกา วิวิธา มมฯ>
    text <๔๖>
      text <ตูลิกา วิกติกาหิ กฏฺฏิสฺสจิตฺตกาหิ จ>
      text <อุทฺทเอกนฺตโลมี จ ปลฺลงฺกา เม สุสณฺฐิตา ฯ>
    text <๔๗>
      text <ยทา อิจฺฉามิ คมนํ หาสขิฑฺฑสมปฺปิตา>
      text <สห ปลฺลงฺกเสฏฺเฐน คจฺฉามิ มม ปตฺถิตํฯ>
    text <๔๘>
      text <อสีติ เทวราชูนํ มเหสิตฺตมการยิํ>
      text <สตฺตติ จกฺกวตฺตีนํ มเหสิตฺตมการยิํฯ>
    text <๔๙>
      text <ภวาภเว สํสรนฺตี มหาโภคํ ลภามหํ>
      text <โภเค เม อูนตา นตฺถิ เอกาสนสฺสิทํ ผลํ ฯ>
    text <๕๐>
      text <ทุเว ภเว สํสรามิ เทวตฺเต อถ มานุเส>
      text <อญฺเญ ภเว น ชานามิ เอกาสนสฺสิทํ ผลํฯ>
    text <๕๑>
      text <ทุเว กุเล ปชายามิ ขตฺติเย จาปิ พฺราหฺมเณ>
      text <อุจฺจากุลีนา สพฺพตฺถ เอกาสนสฺสิทํ ผลํฯ>
    text <๕๒>
      text <โทมนสฺสํ น ชานามิ จิตฺตสนฺตาปนํ มม>
      text <เววณฺณิยํ น ชานามิ เอกาสนสฺสิทํ ผลํฯ>
    text <๕๓>
      text <ธาติโย มํ อุปฏฺฐนฺติ ขุชฺชา เจลาปิกา พหู>
      text <องฺเกน องฺกํ คจฺฉามิ เอกาสนสฺสิทํ ผลํฯ>
    text <๕๔>
      text <อญฺญา นฺหาเปนฺติ โภเชนฺติ อญฺญา รเมนฺติ มํ สทา>
      text <อญฺญา คนฺธํ วิลิมฺปนฺติ เอกาสนสฺสิทํ ผลํ ฯ>
    text <๕๕>
      text <มณฺฑเป รุกฺขมูเล วา สุญฺญาคาเร วสนฺติยา>
      text <มม สงฺกปฺปมญฺญาย ปลฺลงฺโก อุปติฏฺฐติฯ>
    text <๕๖>
      text <อยํ ปจฺฉิมโก มยฺหํ จริโม วตฺตเต ภโว>
      text <อชฺชาปิ รชฺชํ ฉฑฺเฑตฺวา ปพฺพชิํ อนคาริยํฯ>
    text <๕๗>
      text <สตสหสฺสิโต กปฺเป ยํ ทานมททิํ ตทา>
      text <ทุคฺคติํ นาภิชานามิ เอกาสนสฺสิทํ ผลํฯ>
    text <๕๘>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๕๙>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๖๐>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ เอกาสนทายิกา ภิกฺขุนี อิมา คาถาโย อภาสิตฺถาติฯ>
    stand <เอกาสนทายิกาเถริยาปทานํ จตุตฺถํฯ>
  text <๕ ปญฺจทีปทายิกาเถรีอปทานํ>
    text <๖๑>
      text <นคเร หํสวติยา จาริกี อาสหํ ตทา>
      text <อาราเมน จ อารามํ จรามิ กุสลตฺถิกาฯ>
    text <๖๒>
      text <กาฬปกฺขมฺหิ ทิวเส อทฺทสํ โพธิมุตฺตมํ>
      text <ตตฺถ จิตฺตํ ปสาเทตฺวา โพธิมูเล นิสีทหํฯ>
    text <๖๓>
      text <ครุจิตฺตํ อุปฏฺเฐตฺวา สิเร กตฺวาน อญฺชลิํ>
      text <โสมนสฺสํ ปเวเทตฺวา เอวํ จินฺเตสิ ตาวเทฯ>
    text <๖๔>
      text <ยทิ พุทฺโธ อมิตคุโณ อสมปฺปฏิปุคฺคโล>
      text <ทสฺเสตุ ปาฏิหีรํ เม โพธิ โอภาสตุ อยํฯ>
    text <๖๕>
      text <สห อาวชฺชิเต มยฺหํ โพธิ ปชฺชลิ ตาวเท>
      text <สพฺพโสณฺณมยา อาสิ ทิสา สพฺพา วิโรจติฯ>
    text <๖๖>
      text <สตฺตรตฺตินฺทิวํ ตตฺถ โพธิมูเล นิสีทหํ>
      text <สตฺตเม ทิวเส ปตฺเต ทีปปูชํ อกาสหํฯ>
    text <๖๗>
      text <อาสนํ ปริวาเรตฺวา ปญฺจ ทีปานิ ปชฺชลุํ>
      text <ยาว อุเทติ สูริโย ทีปา เม ปชฺชลุํ ตทาฯ>
    text <๖๘>
      text <เตน กมฺเมน สุกเตน เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๖๙>
      text <ตตฺถ เม สุกตํ พฺยมฺหํ ปญฺจทีปาติ วุจฺจติ>
      text <สฏฺฐิโยชนมุพฺเพธํ ติํสโยชนวิตฺถตํฯ>
    text <๗๐>
      text <อสงฺขิยานิ ทีปานิ ปริวาเร ชลิํสุ เม>
      text <ยาวตา เทวภวนํ ทีปาโลเกน โชตติฯ>
    text <๗๑>
      text <ปรมฺมุขา นิสีทิตฺวา ยทิ อิจฺฉามิ ปสฺสิตุํ>
      text <อุทฺธํ อโธ จ ติริยํ สพฺพํ ปสฺสามิ จกฺขุนาฯ>
    text <๗๒>
      text <ยาวตา อภิกงฺขามิ ทฏฺฐุํ สุคตทุคฺคเต>
      text <ตตฺถ อาวรณํ นตฺถิ รุกฺเขสุ ปพฺพเตสุ วาฯ>
    text <๗๓>
      text <อสีติ เทวราชูนํ มเหสิตฺตมการยิํ>
      text <สตานํ จกฺกวตฺตีนํ มเหสิตฺตมการยิํฯ>
    text <๗๔>
      text <ยํ ยํ โยนุปปชฺชามิ เทวตฺตํ อถ มานุสํ>
      text <ทีปสตสหสฺสานิ ปริวาเร ชลนฺติ เมฯ>
    text <๗๕>
      text <เทวโลกา จวิตฺวาน อุปฺปชฺชิํ มาตุกุจฺฉิยํ>
      text <มาตุกุจฺฉิคตา สนฺตี อกฺขิ เม น นิมีลติฯ>
    text <๗๖>
      text <ทีปสตสหสฺสานิ ปุญฺญกมฺมสมงฺคิตา>
      text <ชลนฺติ สูติกาเคเห ปญฺจทีปานิทํ ผลํฯ>
    text <๗๗>
      text <ปจฺฉิเม ภเว สมฺปตฺเต มานสํ วินิวตฺตยิํ>
      text <อชรามตํ สีติภาวํ นิพฺพานํ ผสฺสยิํ อหํฯ>
    text <๗๘>
      text <ชาติยา สตฺตวสฺสาหํ อรหตฺตมปาปุณิํ>
      text <อุปสมฺปาทยี พุทฺโธ คุณมญฺญาย โคตโมฯ>
    text <๗๙>
      text <มณฺฑเป รุกฺขมูเล วา สุญฺญาคาเร วสนฺติยา>
      text <สทา ปชฺชลเต ทีปํ ปญฺจทีปานิทํ ผลํฯ>
    text <๘๐>
      text <ทิพฺพจกฺขุ วิสุทฺธํ เม สมาธิกุสลา อหํ>
      text <อภิญฺญาปารมิปฺปตฺตา ปญฺจทีปานิทํ ผลํฯ>
    text <๘๑>
      text <สพฺพโวสิตโวสานา กตกิจฺจา อนาสวา>
      text <ปญฺจทีปา มหาวีร ปาเท วนฺทามิ จกฺขุมฯ>
    text <๘๒>
      text <สตสหสฺสิโต กปฺเป ยํ ทีปมททิํ ตทา>
      text <ทุคฺคติํ นาภิชานามิ ปญฺจทีปานิทํ ผลํฯ>
    text <๘๓>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๘๔>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๘๕>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ ปญฺจทีปทายิกา ภิกฺขุนี อิมา คาถาโย อภาสิตฺถาติฯ>
    stand <ปญฺจทีปทายิกาเถริยาปทานํ ปญฺจมํฯ>
  text <๖ นฬมาลิกาเถรีอปทานํ>
    text <๘๖>
      text <จนฺทภาคานทีตีเร อโหสิํ กินฺนรี ตทา>
      text <อทฺทสํ วิรชํ พุทฺธํ สยมฺภุํ อปราชิตํฯ>
    text <๘๗>
      text <ปสนฺนจิตฺตา สุมนา เวทชาตา กตญฺชลี>
      text <นฬมาลํ คเหตฺวาน สยมฺภุํ อภิปูชยิํฯ>
    text <๘๘>
      text <เตน กมฺเมน สุกเตน เจตนาปณิธีหิ จ>
      text <ชหิตฺวา กินฺนรีเทหํ ตาวติํสมคจฺฉหํฯ>
    text <๘๙>
      text <ฉตฺติํสเทวราชูนํ มเหสิตฺตมการยิํ>
      text <มนสา ปตฺถิตํ มยฺหํ นิพฺพตฺตติ ยถิจฺฉิตํฯ>
    text <๙๐>
      text <ทสนฺนํ จกฺกวตฺตีนํ มเหสิตฺตมการยิํ>
      text <โอจิตตฺตาว หุตฺวาน สํสรามิ ภเวสฺวหํฯ>
    text <๙๑>
      text <กุสลํ วิชฺชเต มยฺหํ ปพฺพชิํ อนคาริยํ>
      text <ปูชารหา อหํ อชฺช สกฺยปุตฺตสฺส สาสเนฯ>
    text <๙๒>
      text <วิสุทฺธมนสา อชฺช อเปตมนปาปิกา>
      text <สพฺพาสวปริกฺขีณา นตฺถิ ทานิ ปุนพฺภโวฯ>
    text <๙๓>
      text <จตุนฺนวุติโต กปฺเป ยํ พุทฺธมภิปูชยิํ>
      text <ทุคฺคติํ นาภิชานามิ นฬมาลายิทํ ผลํฯ>
    text <๙๔>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๙๕>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๙๖>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ นฬมาลิกา ภิกฺขุนี อิมา คาถาโย อภาสิตฺถาติฯ>
    stand <นฬมาลิกาเถริยาปทานํ ฉฏฺฐํฯ>
  text <๗ มหาปชาปติโคตมีเถรีอปทานํ>
    text <๙๗>
      text <เอกทา โลกปชฺโชโต เวสาลิยํ มหาวเน>
      text <กูฏาคาเร สุสาลายํ วสเต นรสารถิฯ>
    text <๙๘>
      text <ตทา ชินสฺส มาตุจฺฉา มหาโคตมิ ภิกฺขุนี>
      text <ตหิํ กเต ปุเร รมฺเม วสี ภิกฺขุนุปสฺสเยฯ>
    text <๙๙>
      text <ภิกฺขุนีหิ วิมุตฺตาหิ สเตหิ สห ปญฺจหิ>
      text <รโหคตาย ตสฺเสวํ จิตสฺสาสิ วิตกฺกิตํฯ>
    text <๑๐๐>
      text <พุทฺธสฺส ปรินิพฺพานํ สาวกคฺคยุคสฺส วา>
      text <ราหุลานนฺทนนฺทานํ นาหํ ลจฺฉามิ ปสฺสิตุํฯ>
    text <๑๐๑>
      text <พุทฺธสฺส ปรินิพฺพานา สาวกคฺคยุคสฺส วา>
      text <มหากสฺสปนนฺทานํ อานนฺทราหุลาน จฯ>
    text <๑๐๒>
      text <ปฏิกจฺจายุสงฺขารํ โอสชฺชิตฺวาน นิพฺพุติํ>
      text <คจฺเฉยฺยํ โลกนาเถน อนุญฺญาตา มเหสินาฯ>
    text <๑๐๓>
      text <ตถา ปญฺจสตานมฺปิ ภิกฺขุนีนํ วิตกฺกิตํ>
      text <อาสิ เขมาทิกานมฺปิ เอตเทว วิตกฺกิตํฯ>
    text <๑๐๔>
      text <ภูมิจาโล ตทา อาสิ นาทิตา เทวทุนฺทุภี>
      text <อุปสฺสยาธิวตฺถาโย เทวตา โสกปีฬิตาฯ>
    text <๑๐๕>
      text <วิลปนฺตา สุกรุณํ ตตฺถสฺสูนิ ปวตฺตยุํ>
      text <มิตฺตา ภิกฺขุนิโย ตาหิ อุปคนฺตฺวาน โคตมิํฯ>
    text <๑๐๖>
      text <นิปจฺจ สิรสา ปาเท อิทํ วจนมพฺรวุํ>
      text <ตตฺถ โตยลวาสิตฺตา มยมยฺเย รโหคตาฯ>
    text <๑๐๗>
      text <สา จลา จลิตา ภูมิ นาทิตา เทวทุนฺทุภี>
      text <ปริเทวา จ สุยฺยนฺเต กิมตฺถํ นูน โคตมีฯ>
    text <๑๐๘>
      text <ตทา อโวจ สา สพฺพํ ยถาปริวิตกฺกิตํ>
      text <ตาโยปิ สพฺพา อาหํสุ ยถาปริวิตกฺกิตํฯ>
    text <๑๐๙>
      text <ยทิ เต รุจิตํ อยฺเย นิพฺพานํ ปรมํ สิวํ>
      text <นิพฺพายิสฺสาม สพฺพาปิ พุทฺธานุญฺญาย สุพฺพเตฯ>
    text <๑๑๐>
      text <มยํ สหาว นิกฺขนฺตา ฆราปิ จ ภวาปิ จ>
      text <สหาเยว คมิสฺสาม นิพฺพานํ ปทมุตฺตมํฯ>
    text <๑๑๑>
      text <นิพฺพานาย วชนฺตีนํ กิํ วกฺขามีติ สา วทํ>
      text <สห สพฺพาหิ นิคฺคญฺฉิ ภิกฺขุนีนิลยา ตทาฯ>
    text <๑๑๒>
      text <อุปสฺสเย ยาธิวตฺถา เทวตา ตา ขมนฺตุ เม>
      text <ภิกฺขุนีนิลยสฺเสทํ ปจฺฉิมํ ทสฺสนํ มมฯ>
    text <๑๑๓>
      text <น ชรา มจฺจุ วา ยตฺถ อปฺปิเยหิ สมาคโม>
      text <ปิเยหิ น วิโยโคตฺถิ ตํ วชิสฺสํ อสงฺขตํฯ>
    text <๑๑๔>
      text <อวีตราคา ตํ สุตฺวา วจนํ สุคโตรสา>
      text <โสกฏฺฏา ปริเทวิํสุ อโห โน อปฺปปุญฺญตาฯ>
    text <๑๑๕>
      text <ภิกฺขุนีนิลโย สุญฺโญ ภูโต ตาหิ วินา อยํ>
      text <ปภาเต วิย ตาราโย น ทิสฺสนฺติ ชิโนรสาฯ>
    text <๑๑๖>
      text <นิพฺพานํ โคตมี ยาติ สเตหิ สห ปญฺจหิ>
      text <นทีสเตหิว สห คงฺคา ปญฺจหิ สาครํฯ>
    text <๑๑๗>
      text <รถิยาย วชนฺติโย ทิสฺวา สทฺธา อุปาสิกา>
      text <ฆรา นิกฺขมฺม ปาเทสุ นิปจฺจ อิทมพฺรวุํฯ>
    text <๑๑๘>
      text <ปสีทสฺสุ มหาโภเค อนาถาโย วิหาย โน>
      text <ตยา น ยุตฺตา นิพฺพาตุํ อิจฺฉฏฺฏา วิลปิํสุ ตาฯ>
    text <๑๑๙>
      text <ตาสํ โสกปหานตฺถํ อโวจ มธุรํ คิรํ>
      text <รุทิเตน อลํ ปุตฺตา หาสกาโลยมชฺช โวฯ>
    text <๑๒๐>
      text <ปริญฺญาตํ มยา ทุกฺขํ ทุกฺขเหตุ วิวชฺชิโต>
      text <นิโรโธ เม สจฺฉิกโต มคฺโค จาปิ สุภาวิโตฯ>
    stand <ปฐมํ ภาณวารํฯ>
    text <๑๒๑>
      text <ปริจิณฺโณ มยา สตฺถา กตํ พุทฺธสฺส สาสนํ>
      text <โอหิโต ครุโก ภาโร ภวเนตฺติ สมูหตาฯ>
    text <๑๒๒>
      text <ยสฺสตฺถาย ปพฺพชิตา อคารสฺมานคาริยํ>
      text <โส เม อตฺโถ อนุปฺปตฺโต สพฺพสํโยชนกฺขโยฯ>
    text <๑๒๓>
      text <พุทฺโธ ตสฺส จ สทฺธมฺโม อนูโน ยาว ติฏฺฐติ>
      text <นิพฺพาตุํ ตาว กาโล เม มา มํ โสจถ ปุตฺติกาฯ>
    text <๑๒๔>
      text <โกณฺฑญฺญานนฺทนนฺทาที ติฏฺฐนฺติ ราหุโล ชิโน>
      text <สุขิโต สหิโต สงฺโฆ หตทพฺพา จ ติตฺถิยาฯ>
    text <๑๒๕>
      text <โอกฺกากวํสสฺส ยโส อุสฺสิโต มารมทฺทโน>
      text <นนุ สมฺปติ กาโล เม นิพฺพานตฺถาย ปุตฺติกาฯ>
    text <๑๒๖>
      text <จิรปฺปภุติ ยํ มยฺหํ ปตฺถิตํ อชฺช สิชฺฌเต>
      text <อานนฺทเภริกาโลยํ กิํ โว อสฺสูหิ ปุตฺติกาฯ>
    text <๑๒๗>
      text <สเจ มยิ ทยา อตฺถิ ยทิ จตฺถิ กตญฺญุตา>
      text <สทฺธมฺมฏฺฐิติยา สพฺพา กโรถ วีริยํ ทฬฺหํฯ>
    text <๑๒๘>
      text <ถีนํ อทาสิ ปพฺพชฺชํ สมฺพุทฺโธ ยาจิโต มยา>
      text <ตสฺมา ยถาหํ นนฺทิสฺสํ ตถา ตมนุติฏฺฐถฯ>
    text <๑๒๙>
      text <ตา เอวมนุสาสิตฺวา ภิกฺขุนีหิ ปุรกฺขตา>
      text <อุเปจฺจ พุทฺธํ วนฺทิตฺวา อิทํ วจนมพฺรวิฯ>
    text <๑๓๐>
      text <อหํ สุคต เต มาตา ตฺวญฺจ วีร ปิตา มม>
      text <สทฺธมฺมสุขท นาถ ตยา ชาตามฺหิ โคตมฯ>
    text <๑๓๑>
      text <สํวทฺธิโตยํ สุคต รูปกาโย มยา ตว>
      text <อนินฺทิโต ธมฺมกาโย มม สํวทฺธิโต ตยาฯ>
    text <๑๓๒>
      text <มุหุตฺตํ ตณฺหาสมณํ ขีรํ ตฺวํ ปายิโต มยา>
      text <ตยาหํ สนฺตมจฺจนฺตํ ธมฺมขีรญฺหิ ปายิตาฯ>
    text <๑๓๓>
      text <พนฺธนารกฺขเน มยฺหํ อณโณ ตฺวํ มหามุเน>
      text <ปุตฺตกามา ถิโย ยาจํ ลภนฺติ ตาทิสํ สุตํฯ>
    text <๑๓๔>
      text <มนฺธาตาทินรินฺทานํ ยา มาตา สา ภวณฺณเว>
      text <นิมุคฺคาหํ ตยา ปุตฺต ตาริตา ภวสาคราฯ>
    text <๑๓๕>
      text <รญฺโญ มาตา มเหสีติ สุลภํ นามมิตฺถินํ>
      text <พุทฺธมาตาติ ยํ นามํ เอตํ ปรมทุลฺลภํฯ>
    text <๑๓๖>
      text <ตญฺจ ลทฺธํ มหาวีร ปณิธานํ มมํ ตยา>
      text <อณุกํ วา มหนฺตํ วา ตํ สพฺพํ ปูริตํ มยาฯ>
    text <๑๓๗>
      text <ปรินิพฺพาตุมิจฺฉามิ วิหาเยมํ กเฬวรํ>
      text <อนุชานาหิ เม วีร ทุกฺขนฺตกร นายกฯ>
    text <๑๓๘>
      text <จกฺกงฺกุสธชากิณฺเณ ปาเท กมลโกมเล>
      text <ปสาเรหิ ปณามํ เต กริสฺสํ ปุตฺตอุตฺตเม ฯ>
    text <๑๓๙>
      text <สุวณฺณราสิสงฺกาสํ สรีรํ กุรุ ปากฏํ>
      text <กตฺวา เทหํ สุทิฏฺฐํ เต สนฺติํ คจฺฉามิ นายกฯ>
    text <๑๔๐>
      text <ทฺวตฺติํสลกฺขณูเปตํ สุปฺปภาลงฺกตํ ตนุํ>
      text <สญฺฌาฆนาว พาลกฺกํ มาตุจฺฉํ ทสฺสยี ชิโนฯ>
    text <๑๔๑>
      text <ผุลฺลารวินฺทสํกาเส ตรุณาทิจฺจสปฺปเภ>
      text <จกฺกงฺกิเต ปาทตเล ตโต สา สิรสา ปติฯ>
    text <๑๔๒>
      text <ปณมามิ นราทิจฺจ อาทิจฺจกุลเกตุกํ>
      text <ปจฺฉิเม มรเณ มยฺหํ น ตํ อิกฺขามหํ ปุโนฯ>
    text <๑๔๓>
      text <อิตฺถิโย นาม โลกคฺค สพฺพโทสากรา มตา>
      text <ยทิ โก จตฺถิ โทโส เม ขมสฺสุ กรุณากรฯ>
    text <๑๔๔>
      text <อิตฺถิกานญฺจ ปพฺพชฺชํ หํ ตํ ยาจิํ ปุนปฺปุนํ>
      text <ตตฺถ เจ อตฺถิ โทโส เม ตํ ขมสฺสุ นราสภฯ>
    text <๑๔๕>
      text <มยา ภิกฺขุนิโย วีร ตวานุญฺญาย สาสิตา>
      text <ตตฺร เจ อตฺถิ ทุนฺนีตํ ตํ ขมสฺสุ ขมาธิป ฯ>
    text <๑๔๖>
      text <อกฺขนฺเต นาม ขนฺตพฺพํ กิํ ภเว คุณภูสเน>
      text <กิมุตฺตรํ เต วกฺขามิ นิพฺพานาย วชนฺติยาฯ>
    text <๑๔๗>
      text <สุทฺเธ อนูเน มม ภิกฺขุสงฺเฆ โลกา อิโต นิสฺสริตุํ ขมนฺเต>
      text <ปภาตกาเล พฺยสนงฺคตานํ ทิสฺวาน นิยฺยาติว จนฺทเลขาฯ>
    text <๑๔๘>
      text <ตเทตรา ภิกฺขุนิโย ชินคฺคํ ตาราว จนฺทานุคตา สุเมรุํ>
      text <ปทกฺขิณํ กจฺจ นิปจฺจ ปาเท ฐิตา มุขนฺตํ สมุทิกฺขมานาฯ>
    text <๑๔๙>
      text <น ติตฺติปุพฺพํ ตว ทสฺสเนน จกฺขุํ น โสตํ ตว ภาสิเตน>
      text <จิตฺตํ มมํ เกวลเมกเมว ปปฺปุยฺย ตํ ธมฺมรเสน ติตฺติฯ>
    text <๑๕๐>
      text <นทโต ปริสายํ เต วาทิตพฺพปหาริโน>
      text <เย เต ทกฺขนฺติ วทนํ ธญฺญา เต นรปุงฺควฯ>
    text <๑๕๑>
      text <ทีฆงฺคุลี ตมฺพนเข สุเภ อายตปณฺหิเก>
      text <เย ปาเท ปณมิสฺสนฺติ เตปิ ธญฺญา คุณนฺธรฯ>
    text <๑๕๒>
      text <มธุรานิ ปหฏฺฐานิ โทสคฺฆานิ หิตานิ จ>
      text <เย เต วากฺยานิ สุยฺยนฺติ เตปิ ธญฺญา นรุตฺตมฯ>
    text <๑๕๓>
      text <ธญฺญาหํ เต มหาวีร ปาทปูชนตปฺปรา>
      text <ติณฺณสํสารกนฺตารา สุวากฺเยน สิรีมโตฯ>
    text <๑๕๔>
      text <ตโต สา อนุสาเวตฺวา ภิกฺขุสงฺฆมฺปิ สุพฺพตา>
      text <ราหุลานนฺทนนฺเท จ วนฺทิตฺวา อิทมพฺรวิฯ>
    text <๑๕๕>
      text <อาสีวิสาลยสเม โรคาวาเส กเฬวเร>
      text <นิพฺพินฺทา ทุกฺขสงฺฆาเฏ ชรามรณโคจเรฯ>
    text <๑๕๖>
      text <นานากลิมลากิณฺเณ ปรายตฺเต นิรีหเก>
      text <เตน นิพฺพาตุมิจฺฉามิ อนุมญฺญถ ปุตฺตกาฯ>
    text <๑๕๗>
      text <นนฺโท ราหุลภทฺโท จ วีตโสกา นิราสวา>
      text <ฐิตาจลฏฺฐิติ ถิรา ธมฺมตมนุจินฺตยุํฯ>
    text <๑๕๘>
      text <ธิรตฺถุ สงฺขตํ โลลํ อสารํ กทลูปมํ>
      text <มายามรีจิสทิสํ อิตรํ อนวฏฺฐิตํฯ>
    text <๑๕๙>
      text <ยตฺถ นาม ชินสฺสายํ มาตุจฺฉา พุทฺธโปสิกา>
      text <โคตมี นิธนํ ยาติ อนิจฺจํ สพฺพสงฺขตํฯ>
    text <๑๖๐>
      text <อานนฺโท จ ตทา เสโข โสกฏฺโฏ ชินวจฺฉโล>
      text <ตตฺถสฺสูนิ กโรนฺโต โส กรุณํ ปริเทวติฯ>
    text <๑๖๑>
      text <หา สนฺติํ โคตมี ยาติ นูน พุทฺโธปิ นิพฺพุติํ>
      text <คจฺฉติ น จิเรเนว อคฺคิริว นิรินฺธโนฯ>
    text <๑๖๒>
      text <เอวํ วิลาปมานํ ตํ อานนฺทํ อาห โคตมี>
      text <สุตสาครคมฺภีร พุทฺโธปฏฺฐานตปฺปรฯ>
    text <๑๖๓>
      text <น ยุตฺตํ โสจิตุํ ปุตฺต หาสกาเล อุปฏฺฐิเต>
      text <ตยา เม สรณํ ปุตฺต นิพฺพานํ ตมุปาคตํฯ>
    text <๑๖๔>
      text <ตยา ตาต สมชฺฌิฏฺโฐ ปพฺพชฺชํ อนุชานิ โน>
      text <มา ปุตฺต วิมโน โหหิ สผโล เต ปริสฺสโมฯ>
    text <๑๖๕>
      text <ยํ น ทิฏฺฐํ ปุราเณหิ ติตฺถิกาจริเยหิปิ>
      text <ตํ ปทํ สุกุมารีหิ สตฺตวสฺสาหิ เวทิตํฯ>
    text <๑๖๖>
      text <พุทฺธสาสนปาเลต ปจฺฉิมํ ทสฺสนํ ตว>
      text <ตตฺถ คจฺฉามหํ ปุตฺต คโต ยตฺถ น ทิสฺสเตฯ>
    text <๑๖๗>
      text <กทาจิ ธมฺมํ เทเสนฺโต ขิปี โลกคฺคนายโก>
      text <ตทาหํ อาสีสวาจํ อโวจํ อนุกมฺปิกาฯ>
    text <๑๖๘>
      text <จิรํ ชีว มหาวีร กปฺปํ ติฏฺฐ มหามุเน>
      text <สพฺพโลกสฺส อตฺถาย ภวสฺสุ อชรามโรฯ>
    text <๑๖๙>
      text <ตํ ตถาวาทินิํ พุทฺโธ มมํ โส เอตทพฺรวิ>
      text <น เหวํ วนฺทิยา พุทฺธา ยถา วนฺทสิ โคตมีฯ>
    text <๑๗๐>
      text <กถํ จรหิ สพฺพญฺญู วนฺทิตพฺพา ตถาคตา>
      text <กถํ อวนฺทิยา พุทฺธา ตํ เม อกฺขาหิ ปุจฺฉิโตฯ>
    text <๑๗๑>
      text <อารทฺธวีริเย ปหิตตฺเต นิจฺจํ ทฬฺหปรกฺกเม>
      text <สมคฺเค สาวเก ปสฺส เอตํ พุทฺธานวนฺทนํฯ>
    text <๑๗๒>
      text <ตโต อุปสฺสยํ คนฺตฺวา เอกิกาหํ วิจินฺตยิํ>
      text <สมคฺคปริสํ นาโถ โรเธสิ ติภวนฺตโคฯ>
    text <๑๗๓>
      text <หนฺทาหํ ปรินิพฺพิสฺสํ มา วิปตฺติตมทฺทสํ>
      text <เอวาหํ จินฺตยิตฺวาน ทิสฺวาน อิสิสตฺตมํฯ>
    text <๑๗๔>
      text <ปรินิพฺพานกาลํ เม อาโรเจสิํ วินายกํ>
      text <ตโต โส สมนุญฺญาสิ กาลํ ชานาหิ โคตมีฯ>
    text <๑๗๕>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๑๗๖>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๑๗๗>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <๑๗๘>
      text <ถีนํ ธมฺมาภิสมเย เย พาลา วิมติํ คตา>
      text <เตสํ ทิฏฺฐิปฺปหานตฺถํ อิทฺธิํ ทสฺเสหิ โคตมีฯ>
    text <๑๗๙>
      text <ตทา นิปจฺจ สมฺพุทฺธํ อุปฺปติตฺวาน อมฺพรํ>
      text <อิทฺธี อเนกา ทสฺเสสิ พุทฺธานุญฺญาย โคตมีฯ>
    text <๑๘๐>
      text <เอกิกา พหุธา อาสิ พหุกา เจติกา ตถา>
      text <อาวิภาวํ ติโรภาวํ ติโรกุฏฺฏํ ติโรนคํฯ>
    text <๑๘๑>
      text <อสชฺชมานา อคมา ภูมิยมฺปิ นิมุชฺชถ>
      text <อภิชฺชมาเน อุทเก อคญฺฉิ มหิยา ยถาฯ>
    text <๑๘๒>
      text <สกุณีว ตถากาเส ปลฺลงฺเกน กมี ตทา>
      text <วสํ วตฺเตสิ กาเยน ยาว พฺรหฺมนิเวสนํฯ>
    text <๑๘๓>
      text <สิเนรุํ ทณฺฑํ กตฺวาน ฉตฺตํ กตฺวา มหามหิํ>
      text <สมูลํ ปริวตฺเตตฺวา ธารยํ จงฺกมี นเภฯ>
    text <๑๘๔>
      text <ฉสฺสูโรทยกาเลว โลกญฺจากาสิ ธูมิกํ>
      text <ยุคนฺเต วิย โลกํ สา ชาลามาลากุลํ อกาฯ>
    text <๑๘๕>
      text <มุจลินฺทํ มหาเสลํ เมรุมูลนทนฺตเร>
      text <สาสปาริว สพฺพานิ เอเกนคฺคหิ มุฏฺฐินาฯ>
    text <๑๘๖>
      text <องฺคุลคฺเคน ฉาเทสิ ภากรํ สนิสากรํ>
      text <จนฺทสูรสหสฺสานิ อาเวฬมิว ธารยิฯ>
    text <๑๘๗>
      text <จตุสาครโตยานิ ธารยี เอกปาณินา>
      text <ยุคนฺตชลทาการํ มหาวสฺสํ ปวสฺสถฯ>
    text <๑๘๘>
      text <จกฺกวตฺติํ สปริสํ มาปยี สา นภตฺตเล>
      text <ครุฬํ ทฺวิรทํ สีหํ วินทนฺตํ ปทสฺสยิฯ>
    text <๑๘๙>
      text <เอกิกา อภินิมฺมิตฺวา อปฺปเมยฺยํ ภิกฺขุนีคณํ>
      text <ปุน อนฺตรธาเปตฺวา เอกิกา มุนิมพฺรวิฯ>
    text <๑๙๐>
      text <มาตุจฺฉา เต มหาวีร ตว สาสนการิกา>
      text <อนุปฺปตฺตา สกํ อตฺถํ ปาเท วนฺทามิ จกฺขุมฯ>
    text <๑๙๑>
      text <ทสฺเสตฺวา วิวิธา อิทฺธี โอโรหิตฺวา นภตฺตลา>
      text <วนฺทิตฺวา โลกปชฺโชตํ เอกมนฺตํ นิสีทิ สาฯ>
    text <๑๙๒>
      text <สา วีสวสฺสสติกา ชาติยาหํ มหามุเน>
      text <อลเมตฺตาวตา วีร นิพฺพายิสฺสามิ นายกฯ>
    text <๑๙๓>
      text <ตทาติวิมฺหิตา สพฺพา ปริสา สา กตญฺชลี>
      text <อโวจยฺเย กถํ อาสิ อตุลิทฺธิปรกฺกมาฯ>
    text <๑๙๔>
      text <ปทุมุตฺตโร นาม ชิโน สพฺพธมฺเมสุ จกฺขุมา>
      text <อิโต สตสหสฺสมฺหิ กปฺเป อุปฺปชฺชิ นายโกฯ>
    text <๑๙๕>
      text <ตทาหํ หํสวติยํ ชาตามจฺจกุเล อหุํ>
      text <สพฺโพปการสมฺปนฺเน อิทฺเธ ผีเต มหทฺธเนฯ>
    text <๑๙๖>
      text <กทาจิ ปิตุนา สทฺธิํ ทาสิคณปุรกฺขตา>
      text <มหตา ปริวาเรน ตํ อุเปจฺจ นราสภํฯ>
    text <๑๙๗>
      text <วาสวํ วิย วสฺสนฺตํ ธมฺมเมฆํ อนาสวํ>
      text <สรทาทิจฺจสทิสํ รํสิชาลสมุชฺชลํ ฯ>
    text <๑๙๘>
      text <ทิสฺวา จิตฺตํ ปสาเทตฺวา สุตฺวา จสฺส สุภาสิตํ>
      text <มาตุจฺฉํ ภิกฺขุนิํ อคฺเค ฐเปนฺตํ นรนายกํฯ>
    text <๑๙๙>
      text <สุตฺวา ทตฺวา มหาทานํ สตฺตาหํ ตสฺส ตาทิโน>
      text <สสงฺฆสฺส นรคฺคสฺส ปจฺจยานิ พหูนิ จฯ>
    text <๒๐๐>
      text <นิปจฺจ ปาทมูลมฺหิ ตํ ฐานมภิปตฺถยิํ>
      text <ตโต มหาปริสติํ อโวจ อิสิสตฺตโมฯ>
    text <๒๐๑>
      text <ยา สสงฺฆํ อโภเชสิ สตฺตาหํ โลกนายกํ>
      text <ตมหํ กิตฺตยิสฺสามิ สุณาถ มม ภาสโตฯ>
    text <๒๐๒>
      text <สตสหสฺสิโต กปฺเป โอกฺกากกุลสมฺภโว>
      text <โคตโม นาม โคตฺเตน สตฺถา โลเก ภวิสฺสติฯ>
    text <๒๐๓>
      text <ตสฺส ธมฺเมสุ ทายาทา โอรสา ธมฺมนิมฺมิตา>
      text <โคตมี นาม นาเมน เหสฺสติ สตฺถุ สาวิกาฯ>
    text <๒๐๔>
      text <ตสฺส พุทฺธสฺส มาตุจฺฉา ชีวิตาปาทิกา อยํ>
      text <รตฺตญฺญูนญฺจ อคฺคตฺตํ ภิกฺขุนีนํ ลภิสฺสติฯ>
    text <๒๐๕>
      text <ตํ สุตฺวาน ปโมทิตฺวา ยาวชีวํ ตทา ชินํ>
      text <ปจฺจเยหิ อุปฏฺฐิตฺวา ตโต กาลงฺกตา อหํฯ>
    text <๒๐๖>
      text <ตาวติํเสสุ เทเวสุ สพฺพกามสมิทฺธิสุ>
      text <นิพฺพตฺตา ทสหงฺเคหิ อญฺเญ อภิภวิํ อหํฯ>
    text <๒๐๗>
      text <รูปสทฺเทหิ คนฺเธหิ รเสหิ ผุสเนหิ จ>
      text <อายุนาปิ จ วณฺเณน สุเขน ยสสาปิ จฯ>
    text <๒๐๘>
      text <ตเถวาธิปเตยฺเยน อธิคยฺห วิโรจหํ>
      text <อโหสิํ อมรินฺทสฺส มเหสี ทยิตา ตหิํฯ>
    text <๒๐๙>
      text <สํสาเร สํสรนฺตีหํ กมฺมวายุสเมริตา>
      text <กาสิสฺส รญฺโญ วิสเย อชายิํ ทาสคามเกฯ>
    text <๒๑๐>
      text <ปญฺจทาสสตานูนา นิวสนฺติ ตหิํ ตทา>
      text <สพฺเพสํ ตตฺถ โย เชฏฺโฐ ตสฺส ชายา อโหสหํฯ>
    text <๒๑๑>
      text <สยมฺภุโน ปญฺจสตา คามํ ปิณฺฑาย ปาวิสุํ>
      text <เต ทิสฺวาน อหํ ตุฏฺฐา สห สพฺพาหิ อิตฺถิภิ ฯ>
    text <๒๑๒>
      text <ปูคา หุตฺวาว สพฺพาโย จตุมาเส อุปฏฺฐหุํ>
      text <ติจีวรานิ ทตฺวาน สํสริมฺห สสามิกาฯ>
    text <๒๑๓>
      text <ตโต จุตา สพฺพาปิ ตา ตาวติํสคตา มยํ>
      text <ปจฺฉิเม จ ภเว ทานิ ชาตา เทวทเห ปุเรฯ>
    text <๒๑๔>
      text <ปิตา อญฺชนสกฺโก เม มาตา มม สุลกฺขณา>
      text <ตโต กปิลวตฺถุสฺมิํ สุทฺโธทนฆรํ คตาฯ>
    text <๒๑๕>
      text <เสสา สกฺยกุเล ชาตา สกฺยานํ ฆรมาคมุํ>
      text <อหํ วิสิฏฺฐา สพฺพาสํ ชินสฺสาปาทิกา อหุํฯ>
    text <๒๑๖>
      text <มม ปุตฺโตภินิกฺขมฺม พุทฺโธ อาสิ วินายโก>
      text <ปจฺฉาหํ ปพฺพชิตฺวาน สเตหิ สห ปญฺจหิฯ>
    text <๒๑๗>
      text <สากิยานีหิ ธีราหิ สห สนฺติสุขํ ผุสิํ>
      text <เย ตทา ปุพฺพชาติยํ อมฺหากํ อาสุ สามิโนฯ>
    text <๒๑๘>
      text <สหปุญฺญสฺส กตฺตาโร มหาสมยการกา>
      text <ผุสิํสุ อรหตฺตํ เต สุคเตนานุกมฺปิตาฯ>
    text <๒๑๙>
      text <ตเทตรา ภิกฺขุนิโย อารุหิํสุ นภตฺตลํ>
      text <สํคตา วิย ตาราโย วิโรจิํสุ มหิทฺธิกาฯ>
    text <๒๒๐>
      text <อิทฺธี อเนกา ทสฺเสสุํ ปิฬนฺธวิกติํ ยถา>
      text <กมฺมาโร กนกสฺเสว กมฺมญฺญสฺส สุสิกฺขิโต ฯ>
    text <๒๒๑>
      text <ทสฺเสตฺวา ปาฏิหีรานิ วิจิตฺตานิ พหูนิ จ>
      text <โตเสตฺวา วาทิปวรํ มุนิํ สปริสํ ตทาฯ>
    text <๒๒๒>
      text <โอโรหิตฺวาน คคนา วนฺทิตฺวา อิสิสตฺตมํ>
      text <อนุญฺญาตา นรคฺเคน ยถาฐาเน นิสีทิสุํฯ>
    text <๒๒๓>
      text <อโหนุกมฺปิกา อมฺหํ สพฺพาสํ จิร โคตมี>
      text <วาสิตา ตว ปุญฺเญหิ ปตฺตา โน อาสวกฺขยํฯ>
    text <๒๒๔>
      text <กิเลสา ฌาปิตา อมฺหํ ภวา สพฺเพ สมูหตา>
      text <นาคีว พนฺธนํ เฉตฺวา วิหราม อนาสวาฯ>
    text <๒๒๕>
      text <สฺวาคตํ วต โน อาสิ พุทฺธเสฏฺฐสฺส สนฺติเก>
      text <ติสฺโส วิชฺชา อนุปฺปตฺตา กตํ พุทฺธสฺส สาสนํฯ>
    text <๒๒๖>
      text <ปฏิสมฺภิทา จตสฺโส วิโมกฺขาปิ จ อฏฺฐิเม>
      text <ฉฬภิญฺญา สจฺฉิกตา กตํ พุทฺธสฺส สาสนํฯ>
    text <๒๒๗>
      text <อิทฺธีสุ จ วสี โหม ทิพฺพาย โสตธาตุยา>
      text <เจโตปริยญาณสฺส วสี โหม มหามุเนฯ>
    text <๒๒๘>
      text <ปุพฺเพนิวาสํ ชานาม ทิพฺพจกฺขุ วิโสธิตํ>
      text <สพฺพาสวปริกฺขีณา นตฺถิ ทานิ ปุนพฺภโวฯ>
    text <๒๒๙>
      text <อตฺเถ ธมฺเม จ เนรุตฺเต ปฏิภาเน จ วิชฺชติ>
      text <ญาณํ อมฺหํ มหาวีร อุปฺปนฺนํ ตว สนฺติเกฯ>
    text <๒๓๐>
      text <อสฺมาภิ ปริจิณฺโณสิ เมตฺตจิตฺตาหิ นายก>
      text <อนุชานาหิ สพฺพาสํ นิพฺพานาย มหามุเนฯ>
    text <๒๓๑>
      text <นิพฺพายิสฺสาม อิจฺเจวํ กิํ วกฺขามิ วทนฺติโย>
      text <ยสฺส ทานิ จ โว กาลํ มญฺญถาติ ชิโนพฺรวิฯ>
    text <๒๓๒>
      text <โคตมีอาทิกา ตาโย ตทา ภิกฺขุนิโย ชินํ>
      text <วนฺทิตฺวา อาสนา ตมฺหา วุฏฺฐาย อคมิํสุ ตาฯ>
    text <๒๓๓>
      text <มหตา ชนกาเยน สห โลกคฺคนายโก>
      text <อนุสํยายี โส วีโร มาตุจฺฉํ ยาวโกฏฺฐกํฯ>
    text <๒๓๔>
      text <ตทา นิปติ ปาเทสุ โคตมี โลกพนฺธุโน>
      text <สเหว ตาหิ สพฺพาหิ ปจฺฉิมํ ปาทวนฺทนํฯ>
    text <๒๓๕>
      text <อิทํ ปจฺฉิมกํ มยฺหํ โลกนาถสฺส ทสฺสนํ>
      text <น ปุโน อมตาการํ ปสฺสิสฺสามิ มุขํ ตวฯ>
    text <๒๓๖>
      text <น จ เม วนฺทนํ วีร ตว ปาเท สุโกมเล>
      text <สมฺผุสิสฺสติ โลกคฺค อชฺช คจฺฉามิ นิพฺพุติํฯ>
    text <๒๓๗>
      text <รูเปน กิํ ตวาเนน ทิฏฺเฐ ธมฺเม ยถาตเถ>
      text <สพฺพํ สงฺขตเมเวตํ อนสฺสาสิกมิตฺตรํฯ>
    text <๒๓๘>
      text <สา สห ตาหิ คนฺตฺวาน ภิกฺขุนุปสฺสยํ สกํ>
      text <อฑฺฒปลฺลงฺกมาภุชฺช นิสีทิ ปรมาสเนฯ>
    text <๒๓๙>
      text <ตทา อุปาสิกา ตตฺถ พุทฺธสาสนวจฺฉลา>
      text <ตสฺสา ปวตฺติํ สุตฺวาน อุเปสุํ ปาทวนฺทิกาฯ>
    text <๒๔๐>
      text <กเรหิ อุรํ ปหนฺตา ฉินฺนมูลา ยถา ลตา>
      text <โรทนฺตา กรุณํ รวํ โสกฏฺฏา ภูมิปาติตาฯ>
    text <๒๔๑>
      text <มา โน สรณเท นาเถ วิหาย คมิ นิพฺพุติํ>
      text <นิปติตฺวาน ยาจาม สพฺพาโย สิรสา มยํฯ>
    text <๒๔๒>
      text <ยา ปธานตมา ตาสํ สทฺธา ปญฺญา อุปาสิกา>
      text <ตสฺสา สีสํ ปมชฺชนฺตี อิทํ วจนมพฺรวิฯ>
    text <๒๔๓>
      text <อลํ ปุตฺตา วิสาเทน มารปาสานุวตฺตินา>
      text <อนิจฺจํ สงฺขตํ สพฺพํ วิโยคนฺตํ จลาจลํฯ>
    text <๒๔๔>
      text <ตโต สา ตา วิสชฺชิตฺวา ปฐมํ ฌานมุตฺตมํ>
      text <ทุติยญฺจ ตติยญฺจ สมาปชฺชิ จตุตฺถกํฯ>
    text <๒๔๕>
      text <อากาสายตนญฺเจว วิญฺญาณายตนํ ตถา>
      text <อากิญฺจํ เนวสญฺญญฺจ สมาปชฺชิ ยถากฺกมํฯ>
    text <๒๔๖>
      text <ปฏิโลเมน ฌานานิ สมาปชฺชิตฺถ โคตมี>
      text <ยาวตา ปฐมํ ฌานํ ตโต ยาวจตุตฺถกํฯ>
    text <๒๔๗>
      text <ตโต วุฏฺฐาย นิพฺพายิ ทีปจฺจีว นิราสวา>
      text <ภูมิจาโล มหา อาสิ นภสา วิชฺชุตา ปติฯ>
    text <๒๔๘>
      text <ปนาทิตา ทุนฺทุภิโย ปริเทวิํสุ เทวตา>
      text <ปุปฺผวุฏฺฐี จ คคนา อภิวสฺสถ เมทนิํฯ>
    text <๒๔๙>
      text <กมฺปิโต เมรุราชาปิ รงฺคมชฺเฌ ยถา นโฏ>
      text <โสเกน จาติทีโนว วิรโว อาสิ สาคโรฯ>
    text <๒๕๐>
      text <เทวา นาคาสุรา พฺรหฺมา สํวิคฺคาหิํสุ ตงฺขเณ>
      text <อนิจฺจา วต สงฺขารา ยถายํ วิลยํ คตาฯ>
    text <๒๕๑>
      text <ยา เจ มํ ปริวาริํสุ สตฺถุ สาสนการิกา>
      text <ตาโยปิ อนุปาทานา ทีปจฺจิ วิย นิพฺพุตาฯ>
    text <๒๕๒>
      text <หา โยคา วิปฺปโยคนฺตา หานิจฺจํ สพฺพสงฺขตํ>
      text <หา ชีวิตํ วินาสนฺตํ อิจฺจาสิ ปริเทวนาฯ>
    text <๒๕๓>
      text <ตโต เทวา จ พฺรหฺมา จ โลกธมฺมานุวตฺตนํ>
      text <กาลานุรูปํ กุพฺพนฺติ อุเปตฺวา อิสิสตฺตมํฯ>
    text <๒๕๔>
      text <ตทา อามนฺตยี สตฺถา อานนฺทํ สุตสาครํ>
      text <คจฺฉานนฺท นิเวเทหิ ภิกฺขูนํ มาตุ นิพฺพุติํฯ>
    text <๒๕๕>
      text <ตทานนฺโท นิรานนฺโท อสฺสุนา ปุณฺณโลจโน>
      text <คคฺคเรน สเรนาห สมาคจฺฉนฺตุ ภิกฺขโวฯ>
    text <๒๕๖>
      text <ปุพฺพทกฺขิณปจฺฉาสุ อุตฺตราย จ สนฺติเก>
      text <สุณนฺตุ ภาสิตํ มยฺหํ ภิกฺขโว สุคโตรสาฯ>
    text <๒๕๗>
      text <ยา วฑฺฒยิ ปยตฺเตน สรีรํ ปจฺฉิมํ มุเน>
      text <สา โคตมี คตา สนฺติํ ตาราว สูริโยทเยฯ>
    text <๒๕๘>
      text <พุทฺธมาตาติ ปญฺญตฺติํ ฐปยิตฺวา คตาสมํ>
      text <น ยตฺถ ปญฺจเนตฺโตปิ คติํ ทกฺขติ นายโกฯ>
    text <๒๕๙>
      text <ยสฺสตฺถิ สุคเต สทฺธา โย จ ปิโย มหามุเน>
      text <พุทฺธมาตุสฺส สกฺการํ กโรตุ สุคโตรโสฯ>
    text <๒๖๐>
      text <สุทูรฏฺฐาปิ ตํ สุตฺวา สีฆมาคจฺฉุ ภิกฺขโว>
      text <เกจิ พุทฺธานุภาเวน เกจิ อิทฺธีสุ โกวิทาฯ>
    text <๒๖๑>
      text <กูฏาคารวเร รมฺเม สพฺพโสณฺณมเย สุเภ>
      text <มญฺจกํ สมาโรเปสุํ ยตฺถ สุตฺตาสิ โคตมีฯ>
    text <๒๖๒>
      text <จตฺตาโร โลกปาลา เต อํเสหิ สมธารยุํ>
      text <เสสา สกฺกาทิกา เทวา กูฏาคาเร สมคฺคหุํฯ>
    text <๒๖๓>
      text <กูฏาคารานิ สพฺพานิ อาสุํ ปญฺจสตานิปิ>
      text <สรทาทิจฺจวณฺณานิ วิสฺสกมฺมกตานิ หิฯ>
    text <๒๖๔>
      text <สพฺพา ตาปิ ภิกฺขุนิโย อาสุํ มญฺเจสุ สายิตา>
      text <เทวานํ ขนฺธมารุฬฺหา นิยฺยนฺติ อนุปุพฺพโสฯ>
    text <๒๖๕>
      text <สพฺพโส ฉาทิตํ อาสิ วิตาเนน นภตฺตลํ>
      text <สตารา จนฺทสูรา จ ลญฺฉิตา กนกามยาฯ>
    text <๒๖๖>
      text <ปฏากา อุสฺสิตาเนกา วิตตา ปุปฺผกญฺจุกา>
      text <โอคตากาสปทุมา มหิยา ปุปฺผมุคฺคตํฯ>
    text <๒๖๗>
      text <ทสฺสนฺติ จนฺทสูริยา ปชฺชลนฺติ จ ตารกา>
      text <มชฺฌํ คโตปิ จาทิจฺโจ น ตาเปสิ สสี ยถาฯ>
    text <๒๖๘>
      text <เทวา ทิพฺเพหิ คนฺเธหิ มาเลหิ สุรภีหิ จ>
      text <วาทิเตหิ จ นจฺเจหิ สงฺคีตีหิ จ ปูชยุํฯ>
    text <๒๖๙>
      text <นาคาสุรา จ พฺรหฺมาโน ยถาสตฺติ ยถาพลํ>
      text <ปูชยิํสุ จ นิยฺยนฺติํ นิพฺพุตํ พุทฺธมาตรํฯ>
    text <๒๗๐>
      text <สพฺพาโย ปุรโต นีตา นิพฺพุตา สุคโตรสา>
      text <โคตมี นิยฺยเต ปจฺฉา สกฺกตา พุทฺธโปสิกาฯ>
    text <๒๗๑>
      text <ปุรโต เทวมนุชา สนาคาสุรพฺรหฺมกา>
      text <ปจฺฉา สสาวโก พุทฺโธ ปูชตฺถํ ยาติ มาตุยาฯ>
    text <๒๗๒>
      text <พุทฺธสฺส ปรินิพฺพานํ เนทิสํ อาสิ ยาทิสํ>
      text <โคตมีปรินิพฺพานํ อเตวจฺฉริยํ อหุฯ>
    text <๒๗๓>
      text <พุทฺโธ พุทฺธสฺส นิพฺพาเน โนปฏิยาทิ ภิกฺขโว>
      text <พุทฺโธ โคตมินิพฺพาเน สาริปุตฺตาทิกา ตถา ฯ>
    text <๒๗๔>
      text <จิตกานิ กริตฺวาน สพฺพคนฺธมยานิ เต>
      text <คนฺธจุณฺณปกิณฺณานิ ฌาปยิํสุ จ ตา ตหิํฯ>
    text <๒๗๕>
      text <เสสภาคานิ ฑยฺหิํสุ อฏฺฐี เสสานิ สพฺพโส>
      text <อานนฺโท จ ตทาโวจ สํเวคชนกํ วโจฯ>
    text <๒๗๖>
      text <โคตมี นิธนํ ยาตา ฑยฺหญฺจสฺสา สรีรกํ>
      text <สงฺเกตํ พุทฺธนิพฺพานํ น จิเรน ภวิสฺสติฯ>
    text <๒๗๗>
      text <ตโต โคตมิธาตูนิ ตสฺสา ปตฺตคตานิ โส>
      text <อุปนาเมสิ นาถสฺส อานนฺโท พุทฺธโจทิโตฯ>
    text <๒๗๘>
      text <ปาณินา ตานิ ปคฺคยฺห อโวจ อิสิสตฺตโม>
      text <มหโต สารวนฺตสฺส ยถา รุกฺขสฺส ติฏฺฐโตฯ>
    text <๒๗๙>
      text <โย โส มหตฺตโร ขนฺโธ ปลุชฺเชยฺย อนิจฺจตา>
      text <ตถา ภิกฺขุนิสงฺฆสฺส โคตมี ปรินิพฺพุตาฯ>
    text <๒๘๐>
      text <อโห อจฺฉริยํ มยฺหํ นิพฺพุตายปิ มาตุยา>
      text <สรีรมตฺตเสสาย นตฺถิ โสกปริทฺทโว ฯ>
    text <๒๘๑>
      text <น โสจิยา ปเรสํ สา ติณฺณสํสารสาครา>
      text <ปริวชฺชิตสนฺตาปา สีติภูตา สุนิพฺพุตาฯ>
    text <๒๘๒>
      text <ปณฺฑิตาสิ มหาปญฺญา ปุถุปญฺญา ตเถว จ>
      text <รตฺตญฺญู ภิกฺขุนีนํ สา เอวํ ธาเรถ ภิกฺขโวฯ>
    text <๒๘๓>
      text <อิทฺธีสุ จ วสี อาสิ ทิพฺพาย โสตธาตุยา>
      text <เจโตปริยญาณสฺส วสี อาสิ จ โคตมีฯ>
    text <๒๘๔>
      text <ปุพฺเพนิวาสมญฺญาสิ ทิพฺพจกฺขุ วิโสธิตํ>
      text <สพฺพาสวปริกฺขีณา นตฺถิ ตสฺสา ปุนพฺภโวฯ>
    text <๒๘๕>
      text <อตฺถธมฺมนิรุตฺตีสุ ปฏิภาเน ตเถว จ>
      text <ปริสุทฺธํ อหุ ญาณํ ตสฺมา โสจนิยา น สาฯ>
    text <๒๘๖>
      text <อโยฆนหตสฺเสว ชลโต ชาตเวทสฺส>
      text <อนุปุพฺพูปสนฺตสฺส ยถา น ญายเต คติฯ>
    text <๒๘๗>
      text <เอวํ สมฺมา วิมุตฺตานํ กามพนฺโธฆตารินํ>
      text <ปญฺญาเปตุํ คติ นตฺถิ ปตฺตานํ อจลํ สุขํฯ>
    text <๒๘๘>
      text <อตฺตทีปา ตโต โหถ สติปฏฺฐานโคจรา>
      text <ภาเวตฺวา สตฺตโพชฺฌงฺเค ทุกฺขสฺสนฺตํ กริสฺสถฯ>
    text <อิตฺถํ สุทํ มหาปชาปติโคตมี อิมา คาถาโย อภาสิตฺถาติฯ>
    stand <มหาปชาปติโคตมีเถริยาปทานํ สตฺตมํฯ>
  text <๘ เขมาเถรีอปทานํ>
    text <๒๘๙>
      text <ปทุมุตฺตโร นาม ชิโน สพฺพธมฺเมสุ จกฺขุมา>
      text <อิโต สตสหสฺสมฺหิ กปฺเป อุปฺปชฺชิ นายโกฯ>
    text <๒๙๐>
      text <ตทาหํ หํสวติยํ ชาตา เสฏฺฐิกุเล อหุํ>
      text <นานารตนปชฺโชเต มหาสุขสมปฺปิตาฯ>
    text <๒๙๑>
      text <อุเปตฺวา ตํ มหาวีรํ อสฺโสสิํ ธมฺมเทสนํ>
      text <ตโต ชาตปฺปสาทาหํ อุเปมิ สรณํ ชินํฯ>
    text <๒๙๒>
      text <มาตรํ ปิตรํ จาหํ อายาจิตฺวา วินายกํ>
      text <นิมนฺตยิตฺวา สตฺตาหํ โภชยิํ สหสาวกํฯ>
    text <๒๙๓>
      text <อติกฺกนฺเต จ สตฺตาเห มหาปญฺญานมุตฺตมํ>
      text <ภิกฺขุนิํ เอตทคฺคมฺหิ ฐเปสิ นรสารถิฯ>
    text <๒๙๔>
      text <ตํ สุตฺวา มุทิตา หุตฺวา ปุโน ตสฺส มเหสิโน>
      text <การํ กตฺวาน ตํ ฐานํ ปณิปจฺจ ปณีทหิํฯ>
    text <๒๙๕>
      text <ตโต มม ชิโน อาห สิชฺฌตํ ปณิธี ตว>
      text <สสงฺเฆ เม กตํ การํ อปฺปเมยฺยผลํ ตยาฯ>
    text <๒๙๖>
      text <สตสหสฺสิโต กปฺเป โอกฺกากกุลสมฺภโว>
      text <โคตโม นาม โคตฺเตน สตฺถา โลเก ภวิสฺสติฯ>
    text <๒๙๗>
      text <ตสฺส ธมฺเมสุ ทายาทา โอรสา ธมฺมนิมฺมิตา>
      text <เอตทคฺคมนุปฺปตฺตา เขมา นาม ภวิสฺสติฯ>
    text <๒๙๘>
      text <เตน กมฺเมน สุกเตน เจตนาปณิธีหิ จ>
      text <ชหิตฺวา มานุสํ เทหํ ตาวติํสูปคา อหํฯ>
    text <๒๙๙>
      text <ตโต จุตา ยามมคํ ตโตหํ ตุสิตํ คตา>
      text <ตโต จ นิมฺมานรติํ วสวตฺติปุรํ ตโตฯ>
    text <๓๐๐>
      text <ยตฺถ ยตฺถูปปชฺชามิ ตสฺส กมฺมสฺส วาหสา>
      text <ตตฺถ ตตฺเถว ราชูนํ มเหสิตฺตมการยิํฯ>
    text <๓๐๑>
      text <ตโต จุตา มนุสฺสตฺเต ราชูนํ จกฺกวตฺตินํ>
      text <มณฺฑลีนญฺจ ราชูนํ มเหสิตฺตมการยิํฯ>
    text <๓๐๒>
      text <สมฺปตฺติํ อนุโภตฺวาน เทเวสุ มนุเชสุ จ>
      text <สพฺพตฺถ สุขิตา หุตฺวา เนกกปฺเปสุ สํสริํฯ>
    text <๓๐๓>
      text <เอกนวุติโต กปฺเป วิปสฺสี โลกนายโก>
      text <อุปฺปชฺชิ จารุทสฺสโน สพฺพธมฺมวิปสฺสโกฯ>
    text <๓๐๔>
      text <ตมหํ โลกนายกํ อุเปตฺวา นรสารถิํ>
      text <ธมฺมํ ภณิตํ สุตฺวาน ปพฺพชิํ อนคาริยํฯ>
    text <๓๐๕>
      text <ทสวสฺสสหสฺสานิ ตสฺส วีรสฺส สาสเน>
      text <พฺรหฺมจริยํ จริตฺวาน ยุตฺตโยคา พหุสฺสุตาฯ>
    text <๓๐๖>
      text <ปจฺจยาการกุสลา จตุสจฺจวิสารทา>
      text <นิปุณา จิตฺตกถิกา สตฺถุสาสนการิกาฯ>
    text <๓๐๗>
      text <ตโต จุตาหํ ตุสิตํ อุปปนฺนา ยสสฺสินี>
      text <อภิโภมิ ตหิํ อญฺเญ พฺรหฺมจารีผเลนหํฯ>
    text <๓๐๘>
      text <ยตฺถ ยตฺถูปปนฺนาหํ มหาโภคา มหทฺธนา>
      text <เมธาวินี สีลวตี วินีตปริสาปิ จฯ>
    text <๓๐๙>
      text <ภวามิ เตน กมฺเมน โยเคน ชินสาสเน>
      text <สพฺพา สมฺปตฺติโย มยฺหํ สุลภา มนโส ปิยาฯ>
    text <๓๑๐>
      text <โยปิ เม ภวเต ภตฺตา ยตฺถ ยตฺถ คตายปิ>
      text <วิมาเนติ น มํ โกจิ ปฏิปตฺติพเลน เมฯ>
    text <๓๑๑>
      text <อิมมฺหิ ภทฺทเก กปฺเป พฺรหฺมพนฺธุ มหายโส>
      text <นาเมน โกณาคมโน อุปฺปชฺชิ วทตํ วโรฯ>
    text <๓๑๒>
      text <ตทา หิ พาราณสิยํ สุสมิทฺธกุลปฺปชา>
      text <ธนญฺชานี สุเมธา จ อหมฺปิ จ ตโย ชนาฯ>
    text <๓๑๓>
      text <สงฺฆารามมทาสิมฺห ทานสหายิกา ปุเร>
      text <สงฺฆสฺส จ วิหารมฺปิ อุทฺทิสฺส การิกา มยํฯ>
    text <๓๑๔>
      text <ตโต จุตา มยํ สพฺพา ตาวติํสูปคา อหุํ>
      text <ยสสา อคฺคตํ ปตฺตา มนุสฺเสสุ ตเถว จฯ>
    text <๓๑๕>
      text <อิมสฺมิํเยว กปฺปมฺหิ พฺรหฺมพนฺธุ มหายโส>
      text <กสฺสโป นาม โคตฺเตน อุปฺปชฺชิ วทตํ วโรฯ>
    text <๓๑๖>
      text <อุปฏฺฐาโก มเหสิสฺส ตทา อาสิ นริสฺสโร>
      text <กาสิราชา กิกี นาม พาราณสิปุรุตฺตเมฯ>
    text <๓๑๗>
      text <ตสฺสาสิํ เชฏฺฐิกา ธีตา สมณี อิติ วิสฺสุตา>
      text <ธมฺมํ สุตฺวา ชินคฺคสฺส ปพฺพชฺชํ สมโรจยิํฯ>
    text <๓๑๘>
      text <อนุชานิ น โน ตาโต อคาเรว ตทา มยํ>
      text <วีสวสฺสสหสฺสานิ วิจริมฺห อตนฺทิตาฯ>
    text <๓๑๙>
      text <โกมาริพฺรหฺมจริยํ ราชกญฺญา สุเขธิตา>
      text <พุทฺโธปฏฺฐานนิรตา มุทิตา สตฺต ธีตโรฯ>
    text <๓๒๐>
      text <สมณี สมณคุตฺตา จ ภิกฺขุนี ภิกฺขุทายิกา>
      text <ธมฺมา เจว สุธมฺมา จ สตฺตมี สงฺฆทายิกาฯ>
    text <๓๒๑>
      text <อหํ อุปฺปลวณฺณา จ ปฏาจารา จ กุณฺฑลา>
      text <กิสาโคตมี ธมฺมทินฺนา วิสาขา โหติ สตฺตมีฯ>
    text <๓๒๒>
      text <กทาจิ โส นราทิจฺโจ ธมฺมํ เทเสสิ อพฺภุตํ>
      text <มหานิทานสุตฺตนฺตํ สุตฺวา ตํ ปริยาปุณิํฯ>
    text <๓๒๓>
      text <เตหิ กมฺเมหิ สุกเตหิ เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๓๒๔>
      text <ปจฺฉิเม จ ภเว ทานิ สากลาย ปุรุตฺตเม>
      text <รญฺโญ มทฺทสฺส ธีตามฺหิ มนาปา ทยิตา ปิยาฯ>
    text <๓๒๕>
      text <สห เม ชาตมตฺตมฺหิ เขมํ ตมฺหิ ปุเร อหุ>
      text <ตโต เขมาติ นามํ เม คุณโต อุปปชฺชถฯ>
    text <๓๒๖>
      text <ยทาหํ โยพฺพนํ ปตฺตา รูปลาวญฺญภูสิตา>
      text <ตทา อทาสิ มํ ตาโต พิมฺพิสารสฺส ราชิโนฯ>
    text <๓๒๗>
      text <ตสฺสาหํ สุปฺปิยา อาสิํ รูปเก ลายเน รตา>
      text <รูปานํ โทสวาทีติ น อุเปสิํ มหาทยํฯ>
    text <๓๒๘>
      text <พิมฺพิสาโร ตทา ราชา มมานุคฺคหพุทฺธิยา>
      text <วณฺณยิตฺวา เวฬุวนํ คายเก คาปยี มมํฯ>
    text <๓๒๙>
      text <รมฺมํ เวฬุวนํ เยน น ทิฏฺฐํ สุคตาลยํ>
      text <น เตน นนฺทนํ ทิฏฺฐํ อิติ มญฺญามเส มยํฯ>
    text <๓๓๐>
      text <เยน เวฬุวนํ ทิฏฺฐํ นรนนฺทนนนฺทนํ>
      text <สุทิฏฺฐํ นนฺทนํ เตน อมรินฺทสุนนฺทนํฯ>
    text <๓๓๑>
      text <วิหาย นนฺทนํ เทวา โอตริตฺวา มหีตลํ>
      text <รมฺมํ เวฬุวนํ ทิสฺวา น ตปฺปนฺติ สุวิมฺหิตาฯ>
    text <๓๓๒>
      text <ราชปุญฺเญน นิพฺพตฺตํ พุทฺธปุญฺเญน ภูสิตํ>
      text <โก วตฺตา ตสฺส นิสฺเสสํ วนสฺส คุณสญฺจยํฯ>
    text <๓๓๓>
      text <ตํ สุตฺวา วนสมิทฺธํ มม โสตมโนหรํ>
      text <ทฏฺฐุกามา ตมุยฺยานํ รญฺโญ อาโรจยิํ ตทาฯ>
    text <๓๓๔>
      text <มหตา ปริวาเรน ตทา จ โส มหีปติ>
      text <มํ เปเสสิ ตมุยฺยานํ ทสฺสนาย สมุสฺสุกํฯ>
    text <๓๓๕>
      text <คจฺฉ ปสฺส มหาโภเค วนํ เนตฺตรสายนํ>
      text <ยํ สทา ภาติ สิริยา สุคตาภานุรญฺชิตํฯ>
    text <๓๓๖>
      text <ยทา จ ปิณฺฑาย มุนิ คิริพฺพชปุรุตฺตมํ>
      text <ปวิฏฺโฐหํ ตทาเยว วนํ ทฏฺฐุมุปาคมิํฯ>
    text <๓๓๗>
      text <ตทา ตํ ผุลฺลวิปินํ นานาภมรกูชิตํ>
      text <โกกิลาคีตสหิตํ มยูรคณนจฺจิตํฯ>
    text <๓๓๘>
      text <อปฺปสทฺทมนากิณฺณํ นานาจงฺกมภูสิตํ>
      text <กุฏิมณฺฑปสงฺกิณฺณํ โยคีวรวิราชิตํฯ>
    text <๓๓๙>
      text <วิจรนฺตี อมญฺญิสฺสํ สผลํ นยนํ มม>
      text <ตตฺถาปิ ตรุณํ ภิกฺขุํ ยุตฺตํ ทิสฺวา วิจินฺตยิํฯ>
    text <๓๔๐>
      text <อีทิเส วิปิเน รมฺเม ฐิโตยํ นวโยพฺพเน>
      text <วสนฺตมิว กนฺเตน รูเปน จ สมนฺวิโตฯ>
    text <๓๔๑>
      text <นิสินฺโน รุกฺขมูลมฺหิ มุณฺโฑ สงฺฆาฏิปารุโต>
      text <ฌายเต วตยํ ภิกฺขุ หิตฺวา วิสยชํ รติํฯ>
    text <๓๔๒>
      text <นนุ นาม คหฏฺเฐน กามํ ภุตฺวา ยถาสุขํ>
      text <ปจฺฉา ชิณฺเณน ธมฺโมยํ จริตพฺโพ สุภทฺทโกฯ>
    text <๓๔๓>
      text <สุญฺญกนฺติ วิทิตฺวาน คนฺธเคหํ ชินาลยํ>
      text <อุเปตฺวา ชินมทฺทกฺขํ อุทยนฺตํว ภากรํฯ>
    text <๓๔๔>
      text <เอกกํ สุขมาสีนํ พีชมานํ วริตฺถิยา>
      text <ทิสฺวาเนวํ วิจินฺเตสิํ นายํ ลูโข นราสโภฯ>
    text <๓๔๕>
      text <สา กญฺญา กนกาภาสา ปทุมานนโลจนา>
      text <พิมฺโพฏฺฐี กุนฺททสนา มโนเนตฺตรสายนาฯ>
    text <๓๔๖>
      text <เหมโทลาภสวนา กลิกาการสุตฺถนี>
      text <เวทิมชฺฌาว สุสฺโสณี รมฺโภรุ จารุภูสนาฯ>
    text <๓๔๗>
      text <รตฺตํสกุปสํพฺยานา นีลมฏฺฐนิวาสนา>
      text <อตปฺปเนยฺยรูเปน หาสภาวสมนฺวิตา ฯ>
    text <๓๔๘>
      text <ทิสฺวา ตเมวํ จินฺเตสิํ อโหยมภิรูปินี>
      text <น มยาเนน เนตฺเตน ทิฏฺฐปุพฺพา กุทาจนํฯ>
    text <๓๔๙>
      text <ตโต ชราภิภูตา สา วิวณฺณา วิกตานนา>
      text <ภินฺนทนฺตา เสตสิรา สลาลา วทนาสุจิฯ>
    text <๓๕๐>
      text <สงฺขิตฺตกณฺณา เสตกฺขี ลมฺพาสุภปโยธรา>
      text <วลิวิตตสพฺพงฺคี สิราวิตตเทหินีฯ>
    text <๓๕๑>
      text <นตงฺคา ทณฺฑทุติยา อุปฺผาสุลิกตา กิสา>
      text <ปเวธมานา ปติตา นิสฺสสนฺตี มุหุํ มุหุํฯ>
    text <๓๕๒>
      text <ตโต เม อาสิ สํเวโค อพฺภุโต โลมหํสโน>
      text <ธิรตฺถุ รูปํ อสุจิํ รมนฺเต ยตฺถ พาลิสาฯ>
    text <๓๕๓>
      text <ตทา มหาการุณิโก ทิสฺวา สํวิคฺคมานสํ>
      text <อุทคฺคจิตฺโต สุคโต อิมา คาถา อภาสถฯ>
    text <๓๕๔>
      text <อาตุรํ อสุจิํ ปูติํ ปสฺส เขเม สมุสฺสยํ>
      text <อุคฺฆรนฺตํ ปคฺฆรนฺตํ พาลานํ อภินนฺทิตํฯ>
    text <๓๕๕>
      text <อสุภาย จิตฺตํ ภาเวหิ เอกคฺคํ สุสมาหิตํ>
      text <สติ กายคตา ตฺยตฺถุ นิพฺพิทา พหุลา ภวฯ>
    text <๓๕๖>
      text <ยถา อิทํ ตถา เอตํ ยถา เอตํ ตถา อิทํ>
      text <อชฺฌตฺตญฺจ พหิทฺธา จ กาเย ฉนฺทํ วิราชยฯ>
    text <๓๕๗>
      text <อนิมิตฺตญฺจ ภาเวหิ มานานุสยมุชฺชห>
      text <ตโต มานาภิสมยา อุปสนฺตา จริสฺสสิฯ>
    text <๓๕๘>
      text <เย ราครตฺตานุปตนฺติ โสตํ สยํ กตํ มกฺกฏโกว ชาลํ>
      text <เอตมฺปิ เฉตฺวาน ปริพฺพชนฺติ น เปกฺขิโน กามสุขํ ปหายฯ>
    text <๓๕๙>
      text <ตโต กลฺลิตจิตฺตํ มํ ญตฺวาน นรสารถิ>
      text <มหานิทานํ เทเสสิ สุตฺตนฺตํ วินยาย เมฯ>
    text <๓๖๐>
      text <สุตฺวา สุตฺตนฺตเสฏฺฐํ ตํ ปุพฺพสญฺญมนุสฺสริํ>
      text <ตตฺถ ฐิตาวหํ สนฺตี ธมฺมจกฺขุํ วิโสธยิํฯ>
    text <๓๖๑>
      text <นิปติตฺวา มเหสิสฺส ปาทมูลมฺหิ ตาวเท>
      text <อจฺจยํ เทสนตฺถาย อิทํ วจนมพฺรวิํฯ>
    text <๓๖๒>
      text <นโม เต สพฺพทสฺสาวี นโม เต กรุณากร>
      text <นโม เต ติณฺณสํสาร นโม เต อมตํ ททฯ>
    text <๓๖๓>
      text <ทิฏฺฐิคหนปกฺขนฺทา กามราควิโมหิตา>
      text <ตยา สมฺมา อุปาเยน วินีตา วินเย รตาฯ>
    text <๓๖๔>
      text <อทสฺสเนน วิโภคา ตาทิสานํ มเหสินํ>
      text <อนุโภนฺติ มหาทุกฺขํ สตฺตา สํสารสาคเรฯ>
    text <๓๖๕>
      text <ยทาหํ โลกสรณํ อรณํ อรณนฺตคุํ>
      text <นาทฺทสามิ อทูรฏฺฐํ เทสยามิ ตมจฺจยํฯ>
    text <๓๖๖>
      text <มหาหิตํ วรททํ อหิโตติ วิสงฺกิตา>
      text <โนเปสิํ รูปนิรตา เทสยามิ ตมจฺจยํฯ>
    text <๓๖๗>
      text <ตทา มธุรนิคฺโฆโส มหาการุณิโก ชิโน>
      text <อโวจ ติฏฺฐ เขเมติ สิญฺจนฺโต อมเตน มํฯ>
    text <๓๖๘>
      text <ตทา ปณมฺย สิรสา กตฺวา จ นํ ปทกฺขิณํ>
      text <คนฺตฺวา ทิสฺวา นรปติํ อิทํ วจนมพฺรวิํฯ>
    text <๓๖๙>
      text <อโห สมฺมา อุปาโย เต จินฺติโตยมรินฺทม>
      text <วนทสฺสนกามาย ทิฏฺโฐ นิพฺพานโต มุนิฯ>
    text <๓๗๐>
      text <ยทิ เต รุจฺจเต ราช สาสเน ตสฺส ตาทิโน>
      text <ปพฺพชิสฺสามิ รูเปหํ นิพฺพินฺนา มุนิวาณินา ฯ>
    stand <ทุติยํ ภาณวารํฯ>
    text <๓๗๑>
      text <อญฺชลิํ ปคฺคเหตฺวาน ตทาห ส มหีปติ>
      text <อนุชานามิ เต ภทฺเท ปพฺพชฺชา ตว สิชฺฌตุฯ>
    text <๓๗๒>
      text <ปพฺพชิตฺวา ตทา จาหํ อทฺธมาเส อุปฏฺฐิเต>
      text <ทีโปทยญฺจ เภทญฺจ ทิสฺวา สํวิคฺคมานสาฯ>
    text <๓๗๓>
      text <นิพฺพินฺนา สพฺพสงฺขาเร ปจฺจยาการโกวิทา>
      text <จตุโรเฆ อติกฺกมฺม อรหตฺตมปาปุณิํฯ>
    text <๓๗๔>
      text <อิทฺธีสุ จ วสี อาสิํ ทิพฺพาย โสตธาตุยา>
      text <เจโตปริยญาณสฺส วสี จาปิ ภวามหํฯ>
    text <๓๗๕>
      text <ปุพฺเพนิวาสํ ชานามิ ทิพฺพจกฺขุ วิโสธิตํ>
      text <สพฺพาสวปริกฺขีณา นตฺถิ ทานิ ปุนพฺภโวฯ>
    text <๓๗๖>
      text <อตฺถธมฺมนิรุตฺตีสุ ปฏิภาเน ตเถว จ>
      text <ปริสุทฺธํ มม ญาณํ อุปฺปนฺนํ พุทฺธสาสเนฯ>
    text <๓๗๗>
      text <กุสลาหํ วิสุทฺธีสุ กถาวตฺถุวิสารทา>
      text <อภิธมฺมนยญฺญู จ วสิปฺปตฺตามฺหิ สาสเนฯ>
    text <๓๗๘>
      text <ตโต โตรณวตฺถุสฺมิํ รญฺญา โกสลสามินา>
      text <ปุจฺฉิตา นิปุเณ ปญฺเห พฺยากโรนฺตี ยถาตถํฯ>
    text <๓๗๙>
      text <ตทา ส ราชา สุคตํ อุปสงฺกมฺม ปุจฺฉถ>
      text <ตเถว พุทฺโธ พฺยากาสิ ยถา เต พฺยากตา มยาฯ>
    text <๓๘๐>
      text <ชิโน ตสฺมิํ คุเณ ตุฏฺโฐ เอตทคฺเค ฐเปสิ มํ>
      text <มหาปญฺญานมคฺคาติ ภิกฺขุนีนํ นรุตฺตโมฯ>
    text <๓๘๑>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๓๘๒>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๓๘๓>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ เขมา ภิกฺขุนี อิมา คาถาโย อภาสิตฺถาติฯ>
    stand <เขมาเถริยาปทานํ อฏฺฐมํฯ>
  text <๙ อุปฺปลวณฺณาเถรีอปทานํ>
    text <๓๘๔>
      text <ภิกฺขุนี อุปฺปลวณฺณา อิทฺธิยา ปารมิํ คตา>
      text <วนฺทิตฺวา สตฺถุโน ปาเท อิทํ วจนมพฺรวิฯ>
    text <๓๘๕>
      text <นิตฺถิณฺณา ชาติสํสารํ ปตฺตาหํ อจลํ ปทํ>
      text <สพฺพทุกฺขํ มยา ขีณํ อาโรเจมิ มหามุนิฯ>
    text <๓๘๖>
      text <ยาวตา ปริสา อตฺถิ ปสนฺนา ชินสาสเน>
      text <ยสฺสา จ เมปราโธตฺถิ ขมนฺตุ ชินสมฺมุขาฯ>
    text <๓๘๗>
      text <สํสาเร สํสรนฺติยา ขลิตํ เม สเจ ภเว>
      text <อาโรเจมิ มหาวีร อปราธํ ขมสฺสุ ตํ ฯ>
    text <๓๘๘>
      text <อิทฺธิญฺจาปิ นิทสฺเสหิ มม สาสนการิเก>
      text <จตสฺโส ปริสา อชฺช กงฺขํ ฉินฺทาหิ ยาวตาฯ>
    text <๓๘๙>
      text <ธีตา ตุยฺหํ มหาวีร ปญฺญวนฺต ชุตินฺธร>
      text <พหุญฺจ ทุกฺกรํ กมฺมํ กตํ เม อติทุกฺกรํฯ>
    text <๓๙๐>
      text <อุปฺปลสฺเสว เม วณฺโณ นาเมนุปฺปลนามิกา>
      text <สาวิกา เต มหาวีร ปาเท วนฺทามิ จกฺขุมฯ>
    text <๓๙๑>
      text <ราหุโล จ อหญฺเจว เนกชาติสเต พหู>
      text <เอกสฺมิํ สมฺภเว ชาตา สมานฉนฺทมานสาฯ>
    text <๓๙๒>
      text <นิพฺพตฺติ เอกโต โหติ ชาติยาปิ จ เอกโต>
      text <ปจฺฉิเม ภเว สมฺปตฺเต อุโภปิ นานาสมฺภวาฯ>
    text <๓๙๓>
      text <ปุตฺโต จ ราหุโล นาม ธีตา อุปฺปลสวฺหยา>
      text <ปสฺส วีร มมํ อิทฺธิํ พลํ ทสฺเสมิ สตฺถุโนฯ>
    text <๓๙๔>
      text <มหาสมุทฺเท จตุโร ปกฺขิปิ หตฺถปาติยํ>
      text <เตลํ หตฺถคตญฺเจว ขิฑฺโฑ โกมารโก ยถาฯ>
    text <๓๙๕>
      text <อุพฺพตฺตยิตฺวา ปถวิํ ปกฺขิปิ หตฺถปาติยํ>
      text <จิตฺตํ มุญฺชํ ยถา นาม ลุญฺจิ โกมารโก ยุวาฯ>
    text <๓๙๖>
      text <จกฺกวาฬสมํ ปาณิํ ฉาทยิตฺวาน มตฺถเก>
      text <วสฺสาเปตฺวาน ผุสิตํ นานาวณฺณํ ปุนปฺปุนํฯ>
    text <๓๙๗>
      text <ภูมิํ อุทุกฺขลํ กตฺวา ธญฺญํ กตฺวาน สกฺขรํ>
      text <สิเนรุํ มุสลํ กตฺวา มทฺทิ โกมาริกา ยถาฯ>
    text <๓๙๘>
      text <ธีตาหํ พุทฺธเสฏฺฐสฺส นาเมนุปฺปลสวฺหยา>
      text <อภิญฺญาสุ วสีภูตา ตว สาสนการิกาฯ>
    text <๓๙๙>
      text <นานาวิกุพฺพนํ กตฺวา ทสฺเสตฺวา โลกนายกํ>
      text <นามโคตฺตญฺจ สาเวตฺวา ปาเท วนฺทามิ จกฺขุมฯ>
    text <๔๐๐>
      text <อิทฺธีสุ จ วสี โหมิ ทิพฺพาย โสตธาตุยา>
      text <เจโตปริยญาณสฺส วสี โหมิ มหามุเนฯ>
    text <๔๐๑>
      text <ปุพฺเพนิวาสํ ชานามิ ทิพฺพจกฺขุ วิโสธิตํ>
      text <สพฺพาสวปริกฺขีณา นตฺถิ ทานิ ปุนพฺภโวฯ>
    text <๔๐๒>
      text <อตฺถธมฺมนิรุตฺตีสุ ปฏิภาเน ตเถว จ>
      text <ญาณํ เม วิมลํ สุทฺธํ สภาเวน มเหสิโนฯ>
    text <๔๐๓>
      text <ปุริมานํ ชินคฺคานํ สงฺคมํ เต นิทสฺสิตํ>
      text <อธิการํ พหุํ มยฺหํ ตุยฺหตฺถาย มหามุนิฯ>
    text <๔๐๔>
      text <ยํ มยา ปูริตํ กมฺมํ กุสลํ สร เม มุนิ>
      text <ตวตฺถาย มหาวีร ปุญฺญํ อุปจิตํ มยาฯ>
    text <๔๐๕>
      text <อภพฺพฏฺฐาเน วชฺเชตฺวา วารยนฺตี อนาจรํ>
      text <ตวตฺถาย มหาวีร จตฺตํ เม ชีวิตุตฺตมํฯ>
    text <๔๐๖>
      text <ทสโกฏิสหสฺสานิ อทาสิํ มม ชีวิตํ>
      text <ปริจฺจตฺตา จ เม โหมิ ตวตฺถาย มหามุนิฯ>
    text <๔๐๗>
      text <ตทาติวิมฺหิตา สพฺพา สิรสาว กตญฺชลี>
      text <อโวจยฺเย กถํ อาสิ อตุลิทฺธิปรกฺกมาฯ>
    text <๔๐๘>
      text <สตสหสฺสิโต กปฺเป นาคกญฺญา อหํ ตทา>
      text <วิมลา นาม นาเมน กญฺญานํ สาธุสมฺมตาฯ>
    text <๔๐๙>
      text <มโหรโค มหานาโค ปสนฺโน ชินสาสเน>
      text <ปทุมุตฺตรํ มหาเตชํ นิมนฺเตสิ สสาวกํฯ>
    text <๔๑๐>
      text <รตนมยํ มณฺฑปํ ปลฺลงฺกํ รตนามยํ>
      text <รตนํ วาลุกากิณฺณํ อุปโภคํ รตนามยํฯ>
    text <๔๑๑>
      text <มคฺคญฺจ ปฏิยาเทสิ รตนทฺธชภูสิตํ>
      text <ปจฺจุคฺคนฺตฺวาน สมฺพุทฺธํ วชฺชนฺโต ตูริเยหิ โสฯ>
    text <๔๑๒>
      text <ปริสาหิ จ จตูหิ ปริวุโต โลกนายโก>
      text <มโหรคสฺส ภวเน นิสีทิ ปรมาสเนฯ>
    text <๔๑๓>
      text <อนฺนํ ปานํ ขาทนียํ โภชนญฺจ มหารหํ>
      text <วรํ วรญฺจ ปาทาสิ นาคราชา มหายสํฯ>
    text <๔๑๔>
      text <ภุญฺชิตฺวาน สมฺพุทฺโธ ปตฺตํ โธวิตฺวา โยนิโส>
      text <อนุโมทนียํกาสิ นาคกญฺญา มหิทฺธิกาฯ>
    text <๔๑๕>
      text <สพฺพญฺญุํ ผุลฺลิตํ ทิสฺวา นาคกญฺญา มหายสํ>
      text <ปสนฺนํ สตฺถุโน จิตฺตํ สุนิพนฺธญฺจ มานสํฯ>
    text <๔๑๖>
      text <มมญฺจ จิตฺตมญฺญาย ชลชุตฺตมนามโก>
      text <ตสฺมิํ ขเณ มหาวีโร ภิกฺขุนิํ ทสฺสยิทฺธิยาฯ>
    text <๔๑๗>
      text <อิทฺธี อเนกา ทสฺเสสิ ภิกฺขุนี สา วิสารทา>
      text <ปโมทิตา เวทชาตา สตฺถารํ อิทมพฺรวิ ฯ>
    text <๔๑๘>
      text <อทฺทสาหํ อิมํ อิทฺธิํ สุมนํ อิตรายปิ>
      text <กถํ อโหสิ สา วีร อิทฺธิยา สุวิสารทาฯ>
    text <๔๑๙>
      text <โอรสา มุขโต ชาตา ธีตา มม มหิทฺธิกา>
      text <มมานุสาสนิกรา อิทฺธิยา สุวิสารทาฯ>
    text <๔๒๐>
      text <พุทฺธสฺส วจนํ สุตฺวา เอวํ ปตฺเถสหํ ตทา>
      text <อหมฺปิ ตาทิสา โหมิ อิทฺธิยา สุวิสารทาฯ>
    text <๔๒๑>
      text <ปโมทิตาหํ สุมนา ปตฺเถ อุตฺตมมานสา>
      text <อนาคตมฺหิ อทฺธาเน อีทิสา โหมิ นายกฯ>
    text <๔๒๒>
      text <มณิมยมฺหิ ปลฺลงฺเก มณฺฑปมฺหิ ปภสฺสเร>
      text <อนฺนปาเนน ตปฺเปตฺวา สสงฺฆํ โลกนายกํฯ>
    text <๔๒๓>
      text <นาคานํ ปวรํ ปุปฺผํ อรุณํ นาม อุปฺปลํ>
      text <วณฺณํ เม อีทิสํ โหตุ ปูเชสิํ โลกนายกํฯ>
    text <๔๒๔>
      text <เตน กมฺเมน สุกเตน เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๔๒๕>
      text <ตโต จุตาหํ มนุเช อุปปนฺนา สยมฺภุโน>
      text <อุปฺปเลหิ ปฏิจฺฉนฺนํ ปิณฺฑปาตมทาสหํฯ>
    text <๔๒๖>
      text <เอกนวุติโต กปฺเป วิปสฺสี นาม นายโก>
      text <อุปฺปชฺชิ จารุทสฺสโน สพฺพธมฺเมสุ จกฺขุมาฯ>
    text <๔๒๗>
      text <เสฏฺฐิธีตา ตทา หุตฺวา พาราณสิปุรุตฺตเม>
      text <นิมนฺเตตฺวาน สมฺพุทฺธํ สสงฺฆํ โลกนายกํฯ>
    text <๔๒๘>
      text <มหาทานํ ททิตฺวาน อุปฺปเลหิ วินายกํ>
      text <ปูชยิตฺวา เจตสาว วณฺณโสภํ อปตฺถยิํฯ>
    text <๔๒๙>
      text <อิมมฺหิ ภทฺทเก กปฺเป พฺรหฺมพนฺธุ มหายโส>
      text <กสฺสโป นาม โคตฺเตน อุปฺปชฺชิ วทตํ วโรฯ>
    text <๔๓๐>
      text <อุปฏฺฐาโก มเหสิสฺส ตทา อาสิ นริสฺสโร>
      text <กาสิราชา กิกี นาม พาราณสิปุรุตฺตเมฯ>
    text <๔๓๑>
      text <ตสฺสาสิํ ทุติยา ธีตา สมณคุตฺตสวฺหยา>
      text <ธมฺมํ สุตฺวา ชินคฺคสฺส ปพฺพชฺชํ สมโรจยิํฯ>
    text <๔๓๒>
      text <อนุชานิ น โน ตาโต อคาเรว ตทา มยํ>
      text <วีสวสฺสสหสฺสานิ วิจริมฺห อตนฺทิตาฯ>
    text <๔๓๓>
      text <โกมาริพฺรหฺมจริยํ ราชกญฺญา สุเขธิตา>
      text <พุทฺโธปฏฺฐานนิรตา มุทิตา สตฺตธีตโรฯ>
    text <๔๓๔>
      text <สมณี สมณคุตฺตา จ ภิกฺขุนี ภิกฺขุทายิกา>
      text <ธมฺมา เจว สุธมฺมา จ สตฺตมี สงฺฆทายิกา ฯ>
    text <๔๓๕>
      text <อหํ เขมา จ สปฺปญฺญา ปฏาจารา จ กุณฺฑลา>
      text <กิสาโคตมี ธมฺมทินฺนา วิสาขา โหติ สตฺตมีฯ>
    text <๔๓๖>
      text <เตหิ กมฺเมหิ สุกเตหิ เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๔๓๗>
      text <ตโต จุตา มนุสฺเสสุ อุปปนฺนา มหากุเล>
      text <ปีตํ มฏฺฐํ วรํ ทุสฺสํ อทํ อรหโต อหํฯ>
    text <๔๓๘>
      text <ตโต จุตาริฏฺฐปุเร ชาตา วิปฺปกุเล อหํ>
      text <ธีตา ติริฏิวจฺฉสฺส อุมฺมาทนฺตี มโนหราฯ>
    text <๔๓๙>
      text <ตโต จุตา ชนปเท กุเล อญฺญตเร อหํ>
      text <ปสูตา นาติผีตมฺหิ สาลิํ โคเปมหํ ตทาฯ>
    text <๔๔๐>
      text <ทิสฺวา ปจฺเจกสมฺพุทฺธํ ปญฺจลาชาสตานิหํ>
      text <ทตฺวา ปทุมจฺฉนฺนานิ ปญฺจ ปุตฺตสตานิหํฯ>
    text <๔๔๑>
      text <ปตฺถยิํ เตปิ ปตฺเถสุํ มธุํ ทตฺวา สยมฺภุโน>
      text <ตโต จุตา อรญฺเญหํ อชายิํ ปทุโมทเรฯ>
    text <๔๔๒>
      text <กาสิรญฺโญ มเหสีหํ หุตฺวา สกฺกตปูชิตา>
      text <อชนิํ ราชปุตฺตานํ อนูนํ สตปญฺจกํฯ>
    text <๔๔๓>
      text <ยทา เต โยพฺพนปฺปตฺตา กีฬนฺตา ชลกีฬิตํ>
      text <ทิสฺวา โอปตฺตปทุมํ อาสุํ ปจฺเจกนายกาฯ>
    text <๔๔๔>
      text <สาหํ เตหิ วินาภูตา สุตวีเรหิ โสกินี>
      text <จุตา อิสิคิลิปสฺเส คามกมฺหิ อชายิหํฯ>
    text <๔๔๕>
      text <ยทา พุทฺธา สุตมตี สุตานํ ภตฺตุโนปิ จ>
      text <ยาคุํ อาทาย คจฺฉนฺตี อฏฺฐ ปจฺเจกนายเกฯ>
    text <๔๔๖>
      text <ภิกฺขาย คามํ คจฺฉนฺเต ทิสฺวา ปุตฺเต อนุสฺสริํ>
      text <ขีรธารา วินิคฺคจฺฉิ ตทา เม ปุตฺตเปมสาฯ>
    text <๔๔๗>
      text <ตโต เตสํ อทํ ยาคุํ ปสนฺนา เสหิ ปาณิภิ>
      text <ตโต จุตาหํ ติทสํ นนฺทนํ อุปปชฺชหํฯ>
    text <๔๔๘>
      text <อนุโภตฺวา สุขํ ทุกฺขํ สํสริตฺวา ภวาภเว>
      text <ตวตฺถาย มหาวีร ปริจฺจตฺตญฺจ ชีวิตํฯ>
    text <๔๔๙>
      text <เอวํ พหุวิธํ ทุกฺขํ สมฺปตฺตี จ พหุพฺพิธา>
      text <ปจฺฉิเม ภเว สมฺปตฺเต ชาตา สาวตฺถิยํ ปุเรฯ>
    text <๔๕๐>
      text <มหาธนเสฏฺฐิกุเล สุขิเต สชฺชิเต ตถา>
      text <นานารตนปชฺโชเต สพฺพกามสมิทฺธิเนฯ>
    text <๔๕๑>
      text <สกฺกตา ปูชิตา เจว มานิตาปจิตา ตถา>
      text <รูปสีริมนุปฺปตฺตา กุเลสุ อติสกฺกตา ฯ>
    text <๔๕๒>
      text <อตีว ปตฺถิตา จาสิํ รูปโภคสิรีหิ จ>
      text <ปตฺถิตา เสฏฺฐิปุตฺเตหิ อเนเกหิ สเตหิปิฯ>
    text <๔๕๓>
      text <อคารํ ปชหิตฺวาน ปพฺพชิํ อนคาริยํ>
      text <อฑฺฒมาเส อสมฺปตฺเต จตุสจฺจมปาปุณิํฯ>
    text <๔๕๔>
      text <อิทฺธิยา อภินิมฺมิตฺวา จตุรสฺสํ รถํ อหํ>
      text <พุทฺธสฺส ปาเท วนฺทิสฺสํ โลกนาถสฺส ตาทิโนฯ>
    text <๔๕๕>
      text <สุปุปฺผิตคฺคํ อุปคมฺม ปาทปํ เอกา ตุวํ ติฏฺฐสิ สาลมูเล>
      text <น จาปิ เต ทุติโย อตฺถิ โกจิ พาเล น ตฺวํ ภายสิ ธุตฺตกานํฯ>
    text <๔๕๖>
      text <สตํ สหสฺสานิปิ ธุตฺตกานํ สมาคตา เอทิสกา ภเวยฺยุํ>
      text <โลมํ น อิญฺเช น สมฺปเวเธ กิํ เม ตุวํ มาร กริสฺสเสโก ฯ>
    text <๔๕๗>
      text <เอสา อนฺตรธายามิ กุจฺฉิํ วา ปวิสามิ เต>
      text <ภมุกนฺตริกายมฺปิ ติฏฺฐนฺติํ มํ น ทกฺขสิฯ>
    text <๔๕๘>
      text <จิตฺตสฺมิํ วสีภูตามฺหิ อิทฺธิปาทา สุภาวิตา>
      text <สพฺพพนฺธนมุตฺตามฺหิ น ตํ ภายามิ อาวุโสฯ>
    text <๔๕๙>
      text <สตฺติสูลูปมา กามา ขนฺธาสํ อธิกุฏฺฏนา>
      text <ยํ ตฺวํ กามรติํ พฺรูสิ อรตี ทานิ สา มมฯ>
    text <๔๖๐>
      text <สพฺพตฺถ วิหตา นนฺที ตโมขนฺโธ ปทาลิโต>
      text <เอวํ ชานาหิ ปาปิม นิหโต ตฺวมสิ อนฺตกฯ>
    text <๔๖๑>
      text <ชิโน ตมฺหิ คุเณ ตุฏฺโฐ เอตทคฺเค ฐเปสิ มํ>
      text <อคฺคา อิทฺธิมตีนนฺติ ปริสาสุ วินายโกฯ>
    text <๔๖๒>
      text <ปริจิณฺโณ มยา สตฺถา กตํ พุทฺธสฺส สาสนํ>
      text <โอหิโต ครุโก ภาโร ภวเนตฺติ สมูหตาฯ>
    text <๔๖๓>
      text <ยสฺสตฺถาย ปพฺพชิตา อคารสฺมานคาริยํ>
      text <โส เม อตฺโถ อนุปฺปตฺโต สพฺพสํโยชนกฺขโยฯ>
    text <๔๖๔>
      text <จีวรํ ปิณฺฑปาตญฺจ ปจฺจยํ สยนาสนํ>
      text <ขเณน อุปนาเมนฺติ สหสฺสานิ สมนฺตโตฯ>
    text <๔๖๕>
      text <กิเลสา ฌาปิตา มยฺหํ…เป … วิหรามิ อนาสวา>
    text <๔๖๖>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๔๖๗>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ อุปฺปลวณฺณา ภิกฺขุนี อิมา คาถาโย อภาสิตฺถาติฯ>
    stand <อุปฺปลวณฺณาเถริยาปทานํ นวมํฯ>
  text <๑๐ ปฏาจาราเถรีอปทานํ>
    text <๔๖๘>
      text <ปทุมุตฺตโร นาม ชิโน สพฺพธมฺมาน ปารคู>
      text <อิโต สตสหสฺสมฺหิ กปฺเป อุปฺปชฺชิ นายโกฯ>
    text <๔๖๙>
      text <ตทาหํ หํสวติยํ ชาตา เสฏฺฐิกุเล อหุํ>
      text <นานารตนปชฺโชเต มหาสุขสมปฺปิตาฯ>
    text <๔๗๐>
      text <อุเปตฺวา ตํ มหาวีรํ อสฺโสสิํ ธมฺมเทสนํ>
      text <ตโต ชาตปสาทาหํ อุเปสิํ สรณํ ชินํฯ>
    text <๔๗๑>
      text <ตโต วินยธารีนํ อคฺคํ วณฺเณสิ นายโก>
      text <ภิกฺขุนิํ ลชฺชินิํ ตาทิํ กปฺปากปฺปวิสารทํฯ>
    text <๔๗๒>
      text <ตทา มุทิตจิตฺตาหํ ตํ ฐานมภิกงฺขินี>
      text <นิมนฺเตตฺวา ทสพลํ สสงฺฆํ โลกนายกํฯ>
    text <๔๗๓>
      text <โภชยิตฺวาน สตฺตาหํ ททิตฺวาว ติจีวรํ>
      text <นิปจฺจ สิรสา ปาเท อิทํ วจนมพฺรวิํฯ>
    text <๔๗๔>
      text <ยา ตยา วณฺณิตา วีร อิโต อฏฺฐมเก มุนิ>
      text <ตาทิสาหํ ภวิสฺสามิ ยทิ สิชฺฌติ นายกฯ>
    text <๔๗๕>
      text <ตทา อโวจ มํ สตฺถา ภทฺเท มา ภายิ อสฺสส>
      text <อนาคตมฺหิ อทฺธาเน ลจฺฉเส ตํ มโนรถํฯ>
    text <๔๗๖>
      text <สตสหสฺสิโต กปฺเป โอกฺกากกุลสมฺภโว>
      text <โคตโม นาม โคตฺเตน สตฺถา โลเก ภวิสฺสติฯ>
    text <๔๗๗>
      text <ตสฺส ธมฺเมสุ ทายาทา โอรสา ธมฺมนิมฺมิตา>
      text <ปฏาจาราติ นาเมน เหสฺสติ สตฺถุ สาวิกาฯ>
    text <๔๗๘>
      text <ตทาหํ มุทิตา หุตฺวา ยาวชีวํ ตทา ชินํ>
      text <เมตฺตจิตฺตา ปริจริํ สสงฺฆํ โลกนายกํฯ>
    text <๔๗๙>
      text <เตน กมฺเมน สุกเตน เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๔๘๐>
      text <อิมมฺหิ ภทฺทเก กปฺเป พฺรหฺมพนฺธุ มหายโส>
      text <กสฺสโป นาม โคตฺเตน อุปฺปชฺชิ วทตํ วโรฯ>
    text <๔๘๑>
      text <อุปฏฺฐาโก มเหสิสฺส ตทา อาสิ นริสฺสโร>
      text <กาสิราชา กิกี นาม พาราณสิปุรุตฺตเมฯ>
    text <๔๘๒>
      text <ตสฺสาสิํ ตติยา ธีตา ภิกฺขุนี อิติ วิสฺสุตา>
      text <ธมฺมํ สุตฺวา ชินคฺคสฺส ปพฺพชฺชํ สมโรจยิํฯ>
    text <๔๘๓>
      text <อนุชานิ น โน ตาโต อคาเรว ตทา มยํ>
      text <วีสวสฺสสหสฺสานิ วิจริมฺห อตนฺทิตาฯ>
    text <๔๘๔>
      text <โกมาริพฺรหฺมจริยํ ราชกญฺญา สุเขธิตา>
      text <พุทฺโธปฏฺฐานนิรตา มุทิตา สตฺตธีตโรฯ>
    text <๔๘๕>
      text <สมณี สมณคุตฺตา จ ภิกฺขุนี ภิกฺขุทายิกา>
      text <ธมฺมา เจว สุธมฺมา จ สตฺตมี สงฺฆทายิกาฯ>
    text <๔๘๖>
      text <อหํ อุปฺปลวณฺณา จ เขมา ภทฺทา จ ภิกฺขุนี>
      text <กิสาโคตมี ธมฺมทินฺนา วิสาขา โหติ สตฺตมีฯ>
    text <๔๘๗>
      text <เตหิ กมฺเมหิ สุกเตหิ เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๔๘๘>
      text <ปจฺฉิเม จ ภเว ทานิ ชาตา เสฏฺฐิกุเล อหํ>
      text <สาวตฺถิยํ ปุรวเร อิทฺเธ ผีเต มหทฺธเนฯ>
    text <๔๘๙>
      text <ยทา จ โยพฺพนูเปตา วิตกฺกวสคา อหํ>
      text <นรํ ชารปติํ ทิสฺวา เตน สทฺธิํ อคจฺฉหํฯ>
    text <๔๙๐>
      text <เอกปุตฺตปสูตาหํ ทุติโย กุจฺฉิยา มมํ>
      text <ตทาหํ มาตาปิตโร โอกฺขามีติ สุนิจฺฉิตาฯ>
    text <๔๙๑>
      text <นาโรเจสิํ ปติํ มยฺหํ ตทา ตมฺหิ ปวาสิเต>
      text <เอกิกา นิคฺคตา เคหา คนฺตุํ สาวตฺถิมุตฺตมํฯ>
    text <๔๙๒>
      text <ตโต เม สามิ อาคนฺตฺวา สมฺภาเวสิ ปเถ มมํ>
      text <ตทา เม กมฺมชา วาตา อุปฺปนฺนา อติทารุณาฯ>
    text <๔๙๓>
      text <อุฏฺฐิโต จ มหาเมโฆ ปสูติสมเย มม>
      text <ทพฺพตฺถาย ตทา คนฺตฺวา สามิ สปฺเปน มาริโตฯ>
    text <๔๙๔>
      text <ตทา วิชาตทุกฺเขน อนาถา กปณา อหํ>
      text <กุนฺนทิํ ปูริตํ ทิสฺวา คจฺฉนฺตี สกุลาลยํฯ>
    text <๔๙๕>
      text <พาลํ อาทาย อตริํ ปารกูเล จ เอกกํ>
      text <สาเยตฺวา พาลกํ ปุตฺตํ อิตรํ ตรณายหํฯ>
    text <๔๙๖>
      text <นิวตฺตา อุกฺกุโส หาสิ ตรุณํ วิลปนฺตกํ>
      text <อิตรญฺจ วหี โสโต สาหํ โสกสมปฺปิตาฯ>
    text <๔๙๗>
      text <สาวตฺถินครํ คนฺตฺวา อสฺโสสิํ สชเน มเต>
      text <ตทา อโวจํ โสกฏฺฏา มหาโสกสมปฺปิตาฯ>
    text <๔๙๘>
      text <อุโภ ปุตฺตา กาลงฺกตา ปนฺเถ มยฺหํ ปตี มโต>
      text <มาตา ปิตา จ ภาตา จ เอกจิตมฺหิ ฑยฺหเรฯ>
    text <๔๙๙>
      text <ตทา กิสา จ ปณฺฑุ จ อนาถา ทีนมานสา>
      text <อิโต ตโต ภมนฺตีหํ อทฺทสํ นรสารถิํฯ>
    text <๕๐๐>
      text <ตโต อโวจ มํ สตฺถา ปุตฺเต มา โสจิ อสฺสส>
      text <อตฺตานํ เต คเวสสฺสุ กิํ นิรตฺถํ วิหญฺญสิฯ>
    text <๕๐๑>
      text <น สนฺติ ปุตฺตา ตาณาย น ญาตี นปิ พนฺธวา>
      text <อนฺตเกนาธิปนฺนสฺส นตฺถิ ญาตีสุ ตาณตาฯ>
    text <๕๐๒>
      text <ตํ สุตฺวา มุนิโน วากฺยํ ปฐมํ ผลมชฺฌคํ>
      text <ปพฺพชิตฺวาน นจิรํ อรหตฺตมปาปุณิํฯ>
    text <๕๐๓>
      text <อิทฺธีสุ จ วสี โหมิ ทิพฺพาย โสตธาตุยา>
      text <ปรจิตฺตานิ ชานามิ สตฺถุสาสนการิกาฯ>
    text <๕๐๔>
      text <ปุพฺเพนิวาสํ ชานามิ ทิพฺพจกฺขุ วิโสธิตํ>
      text <เขเปตฺวา อาสเว สพฺเพ วิสุทฺธาสิํ สุนิมฺมลาฯ>
    text <๕๐๕>
      text <ตโตหํ วินยํ สพฺพํ สนฺติเก สพฺพทสฺสิโน>
      text <อุคฺคหิํ สพฺพวิตฺถารํ พฺยาหริญฺจ ยถาตถํฯ>
    text <๕๐๖>
      text <ชิโน ตสฺมิํ คุเณ ตุฏฺโฐ เอตทคฺเค ฐเปสิ มํ>
      text <อคฺคา วินยธารีนํ ปฏาจาราว เอกิกาฯ>
    text <๕๐๗>
      text <ปริจิณฺโณ มยา สตฺถา กตํ พุทฺธสฺส สาสนํ>
      text <โอหิโต ครุโก ภาโร ภวเนตฺติ สมูหตาฯ>
    text <๕๐๘>
      text <ยสฺสตฺถาย ปพฺพชิตา อคารสฺมานคาริยํ>
      text <โส เม อตฺโถ อนุปฺปตฺโต สพฺพสํโยชนกฺขโยฯ>
    text <๕๐๙>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๕๑๐>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๕๑๑>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
      text <เอกูโปสถิกา เจว สฬลา จาถ โมทกา>
      text <เอกาสนา ปญฺจทีปา นฬมาลี จ โคตมีฯ>
      text <เขมา อุปฺปลวณฺณา จ ปฏาจารา จ ภิกฺขุนี>
      text <คาถา สตานิ ปญฺเจว นว จาปิ ตทุตฺตริฯ>
    text <อิตฺถํ สุทํ ปฏาจารา ภิกฺขุนี อิมา คาถาโย อภาสิตฺถาติฯ>
    stand <ปฏาจาราเถริยาปทานํ ทสมํฯ>
    stand <เอกูโปสถิกวคฺโค ทุติโยฯ>
    text <ตสฺสุทฺทานํ>
