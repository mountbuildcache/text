text <๓ กุณฺฑลเกสีวคฺโค>
  text <๑ กุณฺฑลเกสาเถรีอปทานํ>
    text <๑>
      text <ปทุมุตฺตโร นาม ชิโน สพฺพธมฺมาน ปารคู>
      text <อิโต สตสหสฺสมฺหิ กปฺเป อุปฺปชฺชิ นายโกฯ>
    text <๒>
      text <ตทาหํ หํสวติยํ ชาตา เสฏฺฐิกุเล อหุํ>
      text <นานารตนปชฺโชเต มหาสุขสมปฺปิตาฯ>
    text <๓>
      text <อุเปตฺวา ตํ มหาวีรํ อสฺโสสิํ ธมฺมเทสนํ>
      text <ตโต ชาตปฺปสาทาหํ อุเปสิํ สรณํ ชินํฯ>
    text <๔>
      text <ตทา มหาการุณิโก ปทุมุตฺตรนามโก>
      text <ขิปฺปาภิญฺญานมคฺคนฺติ ฐเปสิ ภิกฺขุนิํ สุภํฯ>
    text <๕>
      text <ตํ สุตฺวา มุทิตา หุตฺวา ทานํ ทตฺวา มเหสิโน>
      text <นิปจฺจ สิรสา ปาเท ตํ ฐานมภิปตฺถยิํฯ>
    text <๖>
      text <อนุโมทิ มหาวีโร ภทฺเท ยํ เตภิปตฺถิตํ>
      text <สมิชฺฌิสฺสติ ตํ สพฺพํ สุขินี โหหิ นิพฺพุตาฯ>
    text <๗>
      text <สตสหสฺสิโต กปฺเป โอกฺกากกุลสมฺภโว>
      text <โคตโม นาม โคตฺเตน สตฺถา โลเก ภวิสฺสติฯ>
    text <๘>
      text <ตสฺส ธมฺเมสุ ทายาทา โอรสา ธมฺมนิมฺมิตา>
      text <ภทฺทากุณฺฑลเกสาติ เหสฺสติ สตฺถุ สาวิกาฯ>
    text <๙>
      text <เตน กมฺเมน สุกเตน เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๑๐>
      text <ตโต จุตา ยามมคํ ตโตหํ ตุสิตํ คตา>
      text <ตโต จ นิมฺมานรติํ วสวตฺติปุรํ ตโตฯ>
    text <๑๑>
      text <ยตฺถ ยตฺถูปปชฺชามิ ตสฺส กมฺมสฺส วาหสา>
      text <ตตฺถ ตตฺเถว ราชูนํ มเหสิตฺตมการยิํฯ>
    text <๑๒>
      text <ตโต จุตา มนุสฺเสสุ ราชูนํ จกฺกวตฺตินํ>
      text <มณฺฑลีนญฺจ ราชูนํ มเหสิตฺตมการยิํฯ>
    text <๑๓>
      text <สมฺปตฺติํ อนุโภตฺวาน เทเวสุ มานุเสสุ จ>
      text <สพฺพตฺถ สุขิตา หุตฺวา เนกกปฺเปสุ สํสริํฯ>
    text <๑๔>
      text <อิมมฺหิ ภทฺทเก กปฺเป พฺรหฺมพนฺธุ มหายโส>
      text <กสฺสโป นาม โคตฺเตน อุปฺปชฺชิ วทตํ วโรฯ>
    text <๑๕>
      text <อุปฏฺฐาโก มเหสิสฺส ตทา อาสิ นริสฺสโร>
      text <กาสิราชา กิกี นาม พาราณสิปุรุตฺตเมฯ>
    text <๑๖>
      text <ตสฺส ธีตา จตุตฺถาสิํ ภิกฺขุทายีติ วิสฺสุตา>
      text <ธมฺมํ สุตฺวา ชินคฺคสฺส ปพฺพชฺชํ สมโรจยิํฯ>
    text <๑๗>
      text <อนุชานิ น โน ตาโต อคาเรว ตทา มยํ>
      text <วีสวสฺสสหสฺสานิ วิจริมฺห อตนฺทิตาฯ>
    text <๑๘>
      text <โกมาริพฺรหฺมจริยํ ราชกญฺญา สุเขธิตา>
      text <พุทฺโธปฏฺฐานนิรตา มุทิตา สตฺต ธีตโรฯ>
    text <๑๙>
      text <สมณี สมณคุตฺตา จ ภิกฺขุนี ภิกฺขุทายิกา>
      text <ธมฺมา เจว สุธมฺมา จ สตฺตมี สงฺฆทายิกาฯ>
    text <๒๐>
      text <เขมา อุปฺปลวณฺณา จ ปฏาจารา อหํ ตทา>
      text <กิสาโคตมี ธมฺมทินฺนา วิสาขา โหติ สตฺตมีฯ>
    text <๒๑>
      text <เตหิ กมฺเมหิ สุกเตหิ เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๒๒>
      text <ปจฺฉิเม จ ภเว ทานิ คิริพฺพชปุรุตฺตเม>
      text <ชาตา เสฏฺฐิกุเล ผีเต ยทาหํ โยพฺพเน ฐิตาฯ>
    text <๒๓>
      text <โจรํ วธตฺถํ นียนฺตํ ทิสฺวา รตฺตา ตหิํ อหํ>
      text <ปิตา เม ตํ สหสฺเสน โมจยิตฺวา วธา ตโตฯ>
    text <๒๔>
      text <อทาสิ ตสฺส มํ ตาโต วิทิตฺวาน มนํ มม>
      text <ตสฺสาหมาสิํ วิสฏฺฐา อตีว ทยิตา หิตาฯ>
    text <๒๕>
      text <โส เม ภูสนโลเภน พลิมชฺฌาสโย ทิโส>
      text <โจรปฺปปาตํ เนตฺวาน ปพฺพตํ เจตยี วธํฯ>
    text <๒๖>
      text <ตทาหํ ปณมิตฺวาน สตฺตุกํ สุกตญฺชลี>
      text <รกฺขนฺตี อตฺตโน ปาณํ อิทํ วจนมพฺรวิํฯ>
    text <๒๗>
      text <อิทํ สุวณฺณเกยูรํ มุตฺตา เวฬุริยา พหู>
      text <สพฺพํ หรสฺสุ ภทฺทนฺเต มญฺจ ทาสีติ สาวยฯ>
    text <๒๘>
      text <โอโรปยสฺสุ กลฺยาณี มา พาฬฺหํ ปริเทวสิ>
      text <น จาหํ อภิชานามิ อหนฺตฺวา ธนมาภตํฯ>
    text <๒๙>
      text <ยโต สรามิ อตฺตานํ ยโต ปตฺโตสฺมิ วิญฺญุตํ>
      text <น จาหํ อภิชานามิ อญฺญํ ปิยตรํ ตยาฯ>
    text <๓๐>
      text <เอหิ ตํ อุปคูหิสฺสํ กตฺวาน ตํ ปทกฺขิณํ>
      text <น จ ทานิ ปุโน อตฺถิ มม ตุยฺหญฺจ สงฺคโมฯ>
    text <๓๑>
      text <น หิ สพฺเพสุ ฐาเนสุ ปุริโส โหติ ปณฺฑิโต>
      text <อิตฺถีปิ ปณฺฑิตา โหติ ตตฺถ ตตฺถ วิจกฺขณาฯ>
    text <๓๒>
      text <น หิ สพฺเพสุ ฐาเนสุ ปุริโส โหติ ปณฺฑิโต>
      text <อิตฺถีปิ ปณฺฑิตา โหติ ลหุํ อตฺถวิจินฺติกาฯ>
    text <๓๓>
      text <ลหุญฺจ วต ขิปฺปญฺจ นิกฏฺเฐ สมเจตยิํ>
      text <มิคํ อุณฺณา ยถา เอวํ ตทาหํ สตฺตุกํ วธิํฯ>
    text <๓๔>
      text <โย จ อุปฺปติตํ อตฺถํ น ขิปฺปมนุพุชฺฌติ>
      text <โส หญฺญเต มนฺทมติ โจโรว คิริคพฺภเรฯ>
    text <๓๕>
      text <โย จ อุปฺปติตํ อตฺถํ ขิปฺปเมว นิโพธติ>
      text <มุจฺจเต สตฺตุสมฺพาธา ตทาหํ สตฺตุกา ยถาฯ>
    text <๓๖>
      text <ตทาหํ ปาตยิตฺวาน คิริทุคฺคมฺหิ สตฺตุกํ>
      text <สนฺติกํ เสตวตฺถานํ อุเปตฺวา ปพฺพชิํ อหํฯ>
    text <๓๗>
      text <สณฺฑาเสน จ เกเส เม ลุญฺจิตฺวา สพฺพโส ตทา>
      text <ปพฺพชิตฺวาน สมยํ อาจิกฺขิํสุ นิรนฺตรํฯ>
    text <๓๘>
      text <ตโต ตํ อุคฺคเหตฺวาหํ นิสีทิตฺวาน เอกิกา>
      text <สมยํ ตํ วิจินฺเตสิํ สุวาโน มานุสํ กรํฯ>
    text <๓๙>
      text <ฉินฺนํ คยฺห สมีเป เม ปาตยิตฺวา อปกฺกมิ>
      text <ทิสฺวา นิมิตฺตมลภิํ หตฺถํ ตํ ปุฬวากุลํฯ>
    text <๔๐>
      text <ตโต อุฏฺฐาย สํวิคฺคา อปุจฺฉิํ สหธมฺมิเก>
      text <เต อโวจุํ วิชานนฺติ ตํ อตฺถํ สกฺยภิกฺขโวฯ>
    text <๔๑>
      text <สาหํ ตมตฺถํ ปุจฺฉิสฺสํ อุเปตฺวา พุทฺธสาวเก>
      text <เต มมาทาย คจฺฉิํสุ พุทฺธเสฏฺฐสฺส สนฺติกํฯ>
    text <๔๒>
      text <โส เม ธมฺมมเทเสสิ ขนฺธายตนธาตุโย>
      text <อสุภานิจฺจทุกฺขาติ อนตฺตาติ จ นายโกฯ>
    text <๔๓>
      text <ตสฺส ธมฺมํ สุณิตฺวาหํ ธมฺมจกฺขุํ วิโสธยิํ>
      text <ตโต วิญฺญาตสทฺธมฺมา ปพฺพชฺชํ อุปสมฺปทํฯ>
    text <๔๔>
      text <อายาจิโต ตทา อาห เอหิ ภทฺเทติ นายโก>
      text <ตทาหํ อุปสมฺปนฺนา ปริตฺตํ โตยมทฺทสํฯ>
    text <๔๕>
      text <ปาทปกฺขาลเนนาหํ ญตฺวา สอุทยพฺพยํ>
      text <ตถา สพฺเพปิ สงฺขาเร อีทิสํ จินฺตยิํ ตทาฯ>
    text <๔๖>
      text <ตโต จิตฺตํ วิมุจฺจิ เม อนุปาทาย สพฺพโส>
      text <ขิปฺปาภิญฺญานมคฺคํ เม ตทา ปญฺญาปยี ชิโนฯ>
    text <๔๗>
      text <อิทฺธีสุ จ วสี โหมิ ทิพฺพาย โสตธาตุยา>
      text <ปรจิตฺตานิ ชานามิ สตฺถุสาสนการิกาฯ>
    text <๔๘>
      text <ปุพฺเพนิวาสํ ชานามิ ทิพฺพจกฺขุ วิโสธิตํ>
      text <เขเปตฺวา อาสเว สพฺเพ วิสุทฺธาสิํ สุนิมฺมลาฯ>
    text <๔๙>
      text <ปริจิณฺโณ มยา สตฺถา กตํ พุทฺธสฺส สาสนํ>
      text <โอหิโต ครุโก ภาโร ภวเนตฺติ สมูหตาฯ>
    text <๕๐>
      text <ยสฺสตฺถาย ปพฺพชิตา อคารสฺมานคาริยํ>
      text <โส เม อตฺโถ อนุปฺปตฺโต สพฺพสํโยชนกฺขโยฯ>
    text <๕๑>
      text <อตฺถธมฺมนิรุตฺตีสุ ปฏิภาเน ตเถว จ>
      text <ญาณํ เม วิมลํ สุทฺธํ พุทฺธเสฏฺฐสฺส สาสเนฯ>
    text <๕๒>
      text <กิเลสา ฌาปิตา มยฺหํ ภวา สพฺเพ สมูหตา>
      text <นาคีว พนฺธนํ เฉตฺวา วิหรามิ อนาสวาฯ>
    text <๕๓>
      text <สฺวาคตํ วต เม อาสิ มม พุทฺธสฺส สนฺติเก>
      text <ติสฺโส วิชฺชา อนุปฺปตฺตา กตํ พุทฺธสฺส สาสนํฯ>
    text <๕๔>
      text <ปฏิสมฺภิทา จตสฺโส วิโมกฺขาปิ จ อฏฺฐิเม>
      text <ฉฬภิญฺญา สจฺฉิกตา กตํ พุทฺธสฺส สาสนํฯ>
    text <อิตฺถํ สุทํ ภทฺทากุณฺฑลเกสา ภิกฺขุนี อิมา คาถาโย อภาสิตฺถาติฯ>
    stand <กุณฺฑลเกสาเถริยาปทานํ ปฐมํฯ>
  text <๒ กิสาโคตมีเถรีอปทานํ>
    text <๕๕>
      text <ปทุมุตฺตโร นาม ชิโน สพฺพธมฺมาน ปารคู>
      text <อิโต สตสหสฺสมฺหิ กปฺเป อุปฺปชฺชิ นายโกฯ>
    text <๕๖>
      text <ตทาหํ หํสวติยํ ชาตา อญฺญตเร กุเล>
      text <อุเปตฺวา ตํ นรวรํ สรณํ สมุปาคมิํฯ>
    text <๕๗>
      text <ธมฺมญฺจ ตสฺส อสฺโสสิํ จตุสจฺจูปสญฺหิตํ>
      text <มธุรํ ปรมสฺสาทํ วฏฺฏสนฺติสุขาวหํ ฯ>
    text <๕๘>
      text <ตทา จ ภิกฺขุนิํ วีโร ลูขจีวรธารินิํ>
      text <ฐเปนฺโต เอตทคฺคมฺหิ วณฺณยี ปุริสุตฺตโมฯ>
    text <๕๙>
      text <ชเนตฺวานปฺปกํ ปีติํ สุตฺวา ภิกฺขุนิยา คุเณ>
      text <การํ กตฺวาน พุทฺธสฺส ยถาสตฺติ ยถาพลํฯ>
    text <๖๐>
      text <นิปจฺจ มุนิวรํ ตํ ตํ ฐานมภิปตฺถยิํ>
      text <ตทานุโมทิ สมฺพุทฺโธ ฐานลาภาย นายโกฯ>
    text <๖๑>
      text <สตสหสฺสิโต กปฺเป โอกฺกากกุลสมฺภโว>
      text <โคตโม นาม โคตฺเตน สตฺถา โลเก ภวิสฺสติฯ>
    text <๖๒>
      text <ตสฺส ธมฺเมสุ ทายาทา โอรสา ธมฺมนิมฺมิตา>
      text <กิสาโคตมี นาเมน เหสฺสติ สตฺถุ สาวิกาฯ>
    text <๖๓>
      text <ตํ สุตฺวา มุทิตา หุตฺวา ยาวชีวํ ตทา ชินํ>
      text <เมตฺตจิตฺตา ปริจริํ ปจฺจเยหิ วินายกํฯ>
    text <๖๔>
      text <เตน กมฺเมน สุกเตน เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๖๕>
      text <อิมมฺหิ ภทฺทเก กปฺเป พฺรหฺมพนฺธุ มหายโส>
      text <กสฺสโป นาม โคตฺเตน อุปฺปชฺชิ วทตํ วโรฯ>
    text <๖๖>
      text <อุปฏฺฐาโก มเหสิสฺส ตทา อาสิ นริสฺสโร>
      text <กาสิราชา กิกี นาม พาราณสิปุรุตฺตเมฯ>
    text <๖๗>
      text <ปญฺจมี ตสฺส ธีตาสิํ ธมฺมา นาเมน วิสฺสุตา>
      text <ธมฺมํ สุตฺวา ชินคฺคสฺส ปพฺพชฺชํ สมโรจยิํฯ>
    text <๖๘>
      text <อนุชานิ น โน ตาโต อคาเรว ตทา มยํ>
      text <วีสวสฺสสหสฺสานิ วิจริมฺห อตนฺทิตาฯ>
    text <๖๙>
      text <โกมาริพฺรหฺมจริยํ ราชกญฺญา สุเขธิตา>
      text <พุทฺโธปฏฺฐานนิรตา มุทิตา สตฺต ธีตโรฯ>
    text <๗๐>
      text <สมณี สมณคุตฺตา จ ภิกฺขุนี ภิกฺขุทายิกา>
      text <ธมฺมา เจว สุธมฺมา จ สตฺตมี สงฺฆทายิกาฯ>
    text <๗๑>
      text <เขมา อุปฺปลวณฺณา จ ปฏาจารา จ กุณฺฑลา>
      text <อหญฺจ ธมฺมทินฺนา จ วิสาขา โหติ สตฺตมีฯ>
    text <๗๒>
      text <เตหิ กมฺเมหิ สุกเตหิ เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๗๓>
      text <ปจฺฉิเม จ ภเว ทานิ ชาตา เสฏฺฐิกุเล อหํ>
      text <ทุคฺคเต อธเน นฏฺเฐ คตา จ สธนํ กุลํฯ>
    text <๗๔>
      text <ปติํ ฐเปตฺวา เสสา เม เทสฺสนฺติ อธนา อิติ>
      text <ยทา จ ปสูตา อาสิํ สพฺเพสํ ทยิตา ตทาฯ>
    text <๗๕>
      text <ยทา โส ตรุโณ ภทฺโท โกมลโก สุเขธิโต>
      text <สปาณมิว กนฺโต เม ตทา ยมวสํ คโตฯ>
    text <๗๖>
      text <โสกฏฺฏา ทีนวทนา อสฺสุเนตฺตา รุทมฺมุขา>
      text <มตํ กุณปมาทาย วิลปนฺตี คมามหํฯ>
    text <๗๗>
      text <ตทา เอเกน สนฺทิฏฺฐา อุเปตฺวาภิสกฺกุตฺตมํ>
      text <อโวจํ เทหิ เภสชฺชํ ปุตฺตสญฺชีวนนฺติ โภฯ>
    text <๗๘>
      text <น วิชฺชนฺเต มตา ยสฺมิํ เคเห สิทฺธตฺถกํ ตโต>
      text <อาหราติ ชิโน อาห วินโยปายโกวิโทฯ>
    text <๗๙>
      text <ตทา คมิตฺวา สาวตฺถิํ น ลภิํ ตาทิสํ ฆรํ>
      text <กุโต สิทฺธตฺถกํ ตสฺมา ตโต ลทฺธา สติํ อหํฯ>
    text <๘๐>
      text <กุณปํ ฉฑฺฑยิตฺวาน อุเปสิํ โลกนายกํ>
      text <ทูรโตว มมํ ทิสฺวา อโวจ มธุรสฺสโรฯ>
    text <๘๑>
      text <โย จ วสฺสสตํ ชีเว อปสฺสํ อุทยพฺพยํ>
      text <เอกาหํ ชีวิตํ เสยฺโย ปสฺสโต อุทยพฺพยํฯ>
    text <๘๒>
      text <น คามธมฺโม นิคมสฺส ธมฺโม น จาปิยํ เอกกุลสฺส ธมฺโม>
      text <สพฺพสฺส โลกสฺส สเทวกสฺส เอเสว ธมฺโม ยทิทํ อนิจฺจตาฯ>
    text <๘๓>
      text <สาหํ สุตฺวานิมา คาถา ธมฺมจกฺขุํ วิโสธยิํ>
      text <ตโต วิญฺญาตสทฺธมฺมา ปพฺพชิํ อนคาริยํฯ>
    text <๘๔>
      text <ตถา ปพฺพชิตา สนฺตี ยุญฺชนฺตี ชินสาสเน>
      text <น จิเรเนว กาเลน อรหตฺตมปาปุณิํฯ>
    text <๘๕>
      text <อิทฺธีสุ จ วสี โหมิ ทิพฺพาย โสตธาตุยา>
      text <ปรจิตฺตานิ ชานามิ สตฺถุสาสนการิกาฯ>
    text <๘๖>
      text <ปุพฺเพนิวาสํ ชานามิ ทิพฺพจกฺขุ วิโสธิตํ>
      text <เขเปตฺวา อาสเว สพฺเพ วิสุทฺธาสิํ สุนิมฺมลาฯ>
    text <๘๗>
      text <ปริจิณฺโณ มยา สตฺถา กตํ พุทฺธสฺส สาสนํ>
      text <โอหิโต ครุโก ภาโร ภวเนตฺติ สมูหตาฯ>
    text <๘๘>
      text <ยสฺสตฺถาย ปพฺพชิตา อคารสฺมานคาริยํ>
      text <โส เม อตฺโถ อนุปฺปตฺโต สพฺพสํโยชนกฺขโยฯ>
    text <๘๙>
      text <อตฺถธมฺมนิรุตฺตีสุ ปฏิภาเน ตเถว จ>
      text <ญาณํ เม วิมลํ สุทฺธํ พุทฺธเสฏฺฐสฺส วาหสาฯ>
    text <๙๐>
      text <สงฺการกูฏา อาหิตฺวา สุสานา รถิยาปิ จ>
      text <ตโต สงฺฆาฏิกํ กตฺวา ลูขํ ธาเรมิ จีวรํฯ>
    text <๙๑>
      text <ชิโน ตสฺมิํ คุเณ ตุฏฺโฐ ลูขจีวรธารเณ>
      text <ฐเปสิ เอตทคฺคมฺหิ ปริสาสุ วินายโกฯ>
    text <๙๒>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๙๓>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๙๔>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ กิสาโคตมี ภิกฺขุนี อิมา คาถาโย อภาสิตฺถาติฯ>
    stand <กิสาโคตมีเถริยาปทานํ ทุติยํฯ>
  text <๓ ธมฺมทินฺนาเถรีอปทานํ>
    text <๙๕>
      text <ปทุมุตฺตโร นาม ชิโน สพฺพธมฺมาน ปารคู>
      text <อิโต สตสหสฺสมฺหิ กปฺเป อุปฺปชฺชิ นายโกฯ>
    text <๙๖>
      text <ตทาหํ หํสวติยํ กุเล อญฺญตเร อหุํ>
      text <ปรกมฺมการี อาสิํ นิปกา สีลสํวุตาฯ>
    text <๙๗>
      text <ปทุมุตฺตรพุทฺธสฺส สุชาโต อคฺคสาวโก>
      text <วิหารา อภินิกฺขมฺม ปิณฺฑปาตาย คจฺฉติฯ>
    text <๙๘>
      text <ฆฏํ คเหตฺวา คจฺฉนฺตี ตทา อุทกหาริกา>
      text <ตํ ทิสฺวา อททํ ปูปํ ปสนฺนา เสหิ ปาณิภิฯ>
    text <๙๙>
      text <ปฏิคฺคเหตฺวา ตตฺเถว นิสินฺโน ปริภุญฺชิ โส>
      text <ตโต เนตฺวาน ตํ เคหํ อทาสิํ ตสฺส โภชนํฯ>
    text <๑๐๐>
      text <ตโต เม อยฺยโก ตุฏฺโฐ อกรี สุณิสํ สกํ>
      text <สสฺสุยา สห คนฺตฺวาน สมฺพุทฺธํ อภิวาทยิํฯ>
    text <๑๐๑>
      text <ตทา โส ธมฺมกถิกํ ภิกฺขุนิํ ปริกิตฺตยํ>
      text <ฐเปสิ เอตทคฺคมฺหิ ตํ สุตฺวา มุทิตา อหํฯ>
    text <๑๐๒>
      text <นิมนฺตยิตฺวา สุคตํ สสงฺฆํ โลกนายกํ>
      text <มหาทานํ ททิตฺวาน ตํ ฐานมภิปตฺถยิํฯ>
    text <๑๐๓>
      text <ตโต มํ สุคโต อาห ฆนนินฺนาทสุสฺสโร>
      text <มมุปฏฺฐานนิรเต สสงฺฆปริเวสิเกฯ>
    text <๑๐๔>
      text <สทฺธมฺมสฺสวเน ยุตฺเต คุณวทฺธิตมานเส>
      text <ภทฺเท ภวสฺสุ มุทิตา ลจฺฉเส ปณิธีผลํฯ>
    text <๑๐๕>
      text <สตสหสฺสิโต กปฺเป โอกฺกากกุลสมฺภโว>
      text <โคตโม นาม โคตฺเตน สตฺถา โลเก ภวิสฺสติฯ>
    text <๑๐๖>
      text <ตสฺส ธมฺเมสุ ทายาทา โอรสา ธมฺมนิมฺมิตา>
      text <ธมฺมทินฺนาติ นาเมน เหสฺสติ สตฺถุ สาวิกาฯ>
    text <๑๐๗>
      text <ตํ สุตฺวา มุทิตา หุตฺวา ยาวชีวํ มหามุนิํ>
      text <เมตฺตจิตฺตา ปริจริํ ปจฺจเยหิ วินายกํฯ>
    text <๑๐๘>
      text <เตน กมฺเมน สุกเตน เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๑๐๙>
      text <อิมมฺหิ ภทฺทเก กปฺเป พฺรหฺมพนฺธุ มหายโส>
      text <กสฺสโป นาม โคตฺเตน อุปฺปชฺชิ วทตํ วโรฯ>
    text <๑๑๐>
      text <อุปฏฺฐาโก มเหสิสฺส ตทา อาสิ นริสฺสโร>
      text <กาสิราชา กิกี นาม พาราณสิปุรุตฺตเมฯ>
    text <๑๑๑>
      text <ฉฏฺฐา ตสฺสาสหํ ธีตา สุธมฺมา อิติ วิสฺสุตา>
      text <ธมฺมํ สุตฺวา ชินคฺคสฺส ปพฺพชฺชํ สมโรจยิํฯ>
    text <๑๑๒>
      text <อนุชานิ น โน ตาโต อคาเรว ตทา มยํ>
      text <วีสวสฺสสหสฺสานิ วิจริมฺห อตนฺทิตาฯ>
    stand <ตติยํ ภาณวารํฯ>
    text <๑๑๓>
      text <โกมาริพฺรหฺมจริยํ ราชกญฺญา สุเขธิตา>
      text <พุทฺโธปฏฺฐานนิรตา มุทิตา สตฺต ธีตโรฯ>
    text <๑๑๔>
      text <สมณี สมณคุตฺตา จ ภิกฺขุนี ภิกฺขุทายิกา>
      text <ธมฺมา เจว สุธมฺมา จ สตฺตมี สงฺฆทายิกาฯ>
    text <๑๑๕>
      text <เขมา อุปฺปลวณฺณา จ ปฏาจารา จ กุณฺฑลา>
      text <โคตมี จ อหญฺเจว วิสาขา โหติ สตฺตมีฯ>
    text <๑๑๖>
      text <เตหิ กมฺเมหิ สุกเตหิ เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๑๑๗>
      text <ปจฺฉิเม จ ภเว ทานิ คิริพฺพชปุรุตฺตเม>
      text <ชาตา เสฏฺฐิกุเล ผีเต สพฺพกามสมิทฺธิเนฯ>
    text <๑๑๘>
      text <ยทา รูปคุณูเปตา ปฐเม โยพฺพเน ฐิตา>
      text <ตทา ปรกุลํ คนฺตฺวา วสิํ สุขสมปฺปิตาฯ>
    text <๑๑๙>
      text <อุเปตฺวา โลกสรณํ สุณิตฺวา ธมฺมเทสนํ>
      text <อนาคามิผลํ ปตฺโต สามิโก เม สุพุทฺธิมาฯ>
    text <๑๒๐>
      text <ตทาหํ อนุชาเนตฺวา ปพฺพชิํ อนคาริยํ>
      text <น จิเรเนว กาเลน อรหตฺตมปาปุณิํฯ>
    text <๑๒๑>
      text <ตทา อุปาสโก โส มํ อุปคนฺตฺวา อปุจฺฉถ>
      text <คมฺภีเร นิปุเณ ปญฺเห เต สพฺเพ พฺยากริํ อหํฯ>
    text <๑๒๒>
      text <ชิโน ตสฺมิํ คุเณ ตุฏฺโฐ เอตทคฺเค ฐเปสิ มํ>
      text <ภิกฺขุนิํ ธมฺมกถิกํ นาญฺญํ ปสฺสามิ เอทิสิํฯ>
    text <๑๒๓>
      text <ธมฺมทินฺนา ยถา ธีรา เอวํ ธาเรถ ภิกฺขโว>
      text <เอวาหํ ปณฺฑิตา โหมิ นายเกนานุกมฺปิตาฯ>
    text <๑๒๔>
      text <ปริจิณฺโณ มยา สตฺถา กตํ พุทฺธสฺส สาสนํ>
      text <โอหิโต ครุโก ภาโร ภวเนตฺติ สมูหตาฯ>
    text <๑๒๕>
      text <ยสฺสตฺถาย ปพฺพชิตา อคารสฺมานคาริยํ>
      text <>
    text <โส เม อตฺโถ อนุปฺปตฺโต สพฺพสํโยชนกฺขโยฯ>
    text <๑๒๖>
      text <อิทฺธีสุ จ วสี โหมิ ทิพฺพาย โสตธาตุยา>
      text <ปรจิตฺตานิ ชานามิ สตฺถุสาสนการิกาฯ>
    text <๑๒๗>
      text <ปุพฺเพนิวาสํ ชานามิ ทิพฺพจกฺขุ วิโสธิตํ>
      text <เขเปตฺวา อาสเว สพฺเพ วิสุทฺธาสิํ สุนิมฺมลาฯ>
    text <๑๒๘>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๑๒๙>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๑๓๐>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ ธมฺมทินฺนา ภิกฺขุนี อิมา คาถาโย อภาสิตฺถาติฯ>
    stand <ธมฺมทินฺนาเถริยาปทานํ ตติยํฯ>
  text <๔ สกุลาเถรีอปทานํ>
    text <๑๓๑>
      text <ปทุมุตฺตโร นาม ชิโน สพฺพธมฺมาน ปารคู>
      text <อิโต สตสหสฺสมฺหิ กปฺเป อุปฺปชฺชิ นายโกฯ>
    text <๑๓๒>
      text <หิตาย สพฺพสตฺตานํ สุขาย วทตํ วโร>
      text <อตฺถาย ปุริสาชญฺโญ ปฏิปนฺโน สเทวเกฯ>
    text <๑๓๓>
      text <ยสคฺคปตฺโต สิริมา กิตฺติวณฺณคโต ชิโน>
      text <ปูชิโต สพฺพโลกสฺส ทิสาสพฺพาสุ วิสฺสุโตฯ>
    text <๑๓๔>
      text <อุตฺติณฺณวิจิกิจฺโฉ โส วีติวตฺตกถํกโถ>
      text <สมฺปุณฺณมนสงฺกปฺโป ปตฺโต สมฺโพธิมุตฺตมํฯ>
    text <๑๓๕>
      text <อนุปฺปนฺนสฺส มคฺคสฺส อุปฺปาเทตา นรุตฺตโม>
      text <อนกฺขาตญฺจ อกฺขาสิ อสญฺชาตญฺจ สญฺชนีฯ>
    text <๑๓๖>
      text <มคฺคญฺญู จ มคฺควิทู มคฺคกฺขายี นราสโภ>
      text <มคฺคสฺส กุสโล สตฺถา สารถีนํ วรุตฺตโมฯ>
    text <๑๓๗>
      text <มหาการุณิโก สตฺถา ธมฺมํ เทเสสิ นายโก>
      text <นิมุคฺเค กามปงฺกมฺหิ สมุทฺธรติ ปาณิเนฯ>
    text <๑๓๘>
      text <ตทาหํ หํสวติยํ ชาตา ขตฺติยนนฺทนา>
      text <สุรูปา สธนา จาปิ ทยิตา จ สิรีมตีฯ>
    text <๑๓๙>
      text <อานนฺทสฺส มหารญฺโญ ธีตา ปรมโสภณา>
      text <เวมาตา ภคินี จาปิ ปทุมุตฺตรนามิโนฯ>
    text <๑๔๐>
      text <ราชกญฺญาหิ สหิตา สพฺพาภรณภูสิตา>
      text <อุปาคมฺม มหาวีรํ อสฺโสสิํ ธมฺมเทสนํฯ>
    text <๑๔๑>
      text <ตทา หิ โส โลกครุ ภิกฺขุนิํ ทิพฺพจกฺขุกํ>
      text <กิตฺตยํ ปริสามชฺเฌ อคฺคฏฺฐาเน ฐเปสิ ตํฯ>
    text <๑๔๒>
      text <สุณิตฺวา ตมหํ หฏฺฐา ทานํ ทตฺวาน สตฺถุโน>
      text <ปูชิตฺวาน จ สมฺพุทฺธํ ทิพฺพจกฺขุํ อปตฺถยิํฯ>
    text <๑๔๓>
      text <ตโต อโวจ มํ สตฺถา นนฺเท ลจฺฉสิ ปตฺถิตํ>
      text <ปทีปธมฺมทานานํ ผลเมตํ สุนิจฺฉิตํฯ>
    text <๑๔๔>
      text <สตสหสฺสิโต กปฺเป โอกฺกากกุลสมฺภโว>
      text <โคตโม นาม โคตฺเตน สตฺถา โลเก ภวิสฺสติฯ>
    text <๑๔๕>
      text <ตสฺส ธมฺเมสุ ทายาทา โอรสา ธมฺมนิมฺมิตา>
      text <สกุลา นาม นาเมน เหสฺสติ สตฺถุ สาวิกาฯ>
    text <๑๔๖>
      text <เตน กมฺเมน สุกเตน เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๑๔๗>
      text <อิมมฺหิ ภทฺทเก กปฺเป พฺรหฺมพนฺธุ มหายโส>
      text <กสฺสโป นาม โคตฺเตน อุปฺปชฺชิ วทตํ วโรฯ>
    text <๑๔๘>
      text <ปริพฺพาชกินี อาสิํ ตทาหํ เอกจารินี>
      text <ภิกฺขาย วิจริตฺวาน อลภิํ เตลมตฺตกํฯ>
    text <๑๔๙>
      text <เตน ทีปํ ปทีเปตฺวา อุปฏฺฐิํ สพฺพสํวริํ>
      text <เจติยํ ทฺวิปทคฺคสฺส วิปฺปสนฺเนน เจตสาฯ>
    text <๑๕๐>
      text <เตน กมฺเมน สุกเตน เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๑๕๑>
      text <ยตฺถ ยตฺถูปปชฺชามิ ตสฺส กมฺมสฺส วาหสา>
      text <ปชฺชลนฺติ มหาทีปา ตตฺถ ตตฺถ คตาย เมฯ>
    text <๑๕๒>
      text <ติโรกุฏฺฏํ ติโรเสลํ สมติคฺคยฺห ปพฺพตํ>
      text <ปสฺสามหํ ยทิจฺฉามิ ทีปทานสฺสิทํ ผลํฯ>
    text <๑๕๓>
      text <วิสุทฺธนยนา โหมิ ยสสา จ ชลามหํ>
      text <สทฺธาปญฺญาวตี เจว ทีปทานสฺสิทํ ผลํฯ>
    text <๑๕๔>
      text <ปจฺฉิเม จ ภเว ทานิ ชาตา วิปฺปกุเล อหํ>
      text <ปหูตธนธญฺญมฺหิ มุทิเต ราชปูชิเตฯ>
    text <๑๕๕>
      text <อหํ สพฺพงฺคสมฺปนฺนา สพฺพาภรณภูสิตา>
      text <ปุรปฺปเวเส สุคตํ วาตปาเน ฐิตา อหํฯ>
    text <๑๕๖>
      text <ทิสฺวา ชลนฺตํ ยสสา เทวมนุสฺสสกฺกตํ>
      text <อนุพฺยญฺชนสมฺปนฺนํ ลกฺขเณหิ วิภูสิตํฯ>
    text <๑๕๗>
      text <อุทคฺคจิตฺตา สุมนา ปพฺพชฺชํ สมโรจยิํ>
      text <น จิเรเนว กาเลน อรหตฺตมปาปุณิํฯ>
    text <๑๕๘>
      text <อิทฺธีสุ จ วสี โหมิ ทิพฺพาย โสตธาตุยา>
      text <ปรจิตฺตานิ ชานามิ สตฺถุสาสนการิกาฯ>
    text <๑๕๙>
      text <ปุพฺเพนิวาสํ ชานามิ ทิพฺพจกฺขุ วิโสธิตํ>
      text <เขเปตฺวา อาสเว สพฺเพ วิสุทฺธาสิํ สุนิมฺมลาฯ>
    text <๑๖๐>
      text <ปริจิณฺโณ มยา สตฺถา กตํ พุทฺธสฺส สาสนํ>
      text <โอหิโต ครุโก ภาโร ภวเนตฺติ สมูหตาฯ>
    text <๑๖๑>
      text <ยสฺสตฺถาย ปพฺพชิตา อคารสฺมานคาริยํ>
      text <โส เม อตฺโถ อนุปฺปตฺโต สพฺพสํโยชนกฺขโยฯ>
    text <๑๖๒>
      text <ตโต มหาการุณิโก เอตทคฺเค ฐเปสิ มํ>
      text <ทิพฺพจกฺขุกานํ อคฺคา สกุลาติ นรุตฺตโมฯ>
    text <๑๖๓>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๑๖๔>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๑๖๕>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ สกุลา ภิกฺขุนี อิมา คาถาโย อภาสิตฺถาติฯ>
    stand <สกุลาเถริยาปทานํ จตุตฺถํฯ>
  text <๕ นนฺทาเถรีอปทานํ>
    text <๑๖๖>
      text <ปทุมุตฺตโร นาม ชิโน สพฺพธมฺมาน ปารคู>
      text <อิโต สตสหสฺสมฺหิ กปฺเป อุปฺปชฺชิ นายโกฯ>
    text <๑๖๗>
      text <โอวาทโก วิญฺญาปโก ตารโก สพฺพปาณินํ>
      text <เทสนากุสโล พุทฺโธ ตาเรสิ ชนตํ พหุํฯ>
    text <๑๖๘>
      text <อนุกมฺปโก การุณิโก หิเตสี สพฺพปาณินํ>
      text <สมฺปตฺเต ติตฺถิเย สพฺเพ ปญฺจสีเล ปติฏฺฐปิฯ>
    text <๑๖๙>
      text <เอวํ นิรากุลํ อาสิ สุญฺญตํ ติตฺถิเยหิ จ>
      text <วิจิตฺตํ อรหนฺเตหิ วสีภูเตหิ ตาทิภิฯ>
    text <๑๗๐>
      text <รตนานฏฺฐปญฺญาสํ อุคฺคโตว มหามุนิ>
      text <กญฺจนคฺฆิยสงฺกาโส พาตฺติํสวรลกฺขโณฯ>
    text <๑๗๑>
      text <วสฺสสตสหสฺสานิ อายุ วิชฺชติ ตาวเท>
      text <ตาวตา ติฏฺฐมาโน โส ตาเรสิ ชนตํ พหุํฯ>
    text <๑๗๒>
      text <ตทาหํ หํสวติยํ ชาตา เสฏฺฐิกุเล อหุํ>
      text <นานารตนปชฺโชเต มหาสุขสมปฺปิตาฯ>
    text <๑๗๓>
      text <อุเปตฺวา ตํ มหาวีรํ อสฺโสสิํ ธมฺมเทสนํ>
      text <อมตํ ปรมสฺสาทํ ปรมตฺถนิเวทกํฯ>
    text <๑๗๔>
      text <ตทา นิมนฺตยิตฺวาน สสงฺฆํ โลกนายกํ>
      text <ทตฺวา ตสฺส มหาทานํ ปสนฺนา เสหิ ปาณิภิฯ>
    text <๑๗๕>
      text <ฌายินีนํ ภิกฺขุนีนํ อคฺคฏฺฐานมปตฺถยิํ>
      text <นิปจฺจ สิรสา ธีรํ สสงฺฆํ โลกนายกํฯ>
    text <๑๗๖>
      text <ตทา อทนฺตทมโก ติโลกสรโณ ปภู>
      text <พฺยากาสิ นรสารถิ ลจฺฉเส ตํ สุปตฺถิตํฯ>
    text <๑๗๗>
      text <สตสหสฺสิโต กปฺเป โอกฺกากกุลสมฺภโว>
      text <โคตโม นาม โคตฺเตน สตฺถา โลเก ภวิสฺสติฯ>
    text <๑๗๘>
      text <ตสฺส ธมฺเมสุ ทายาทา โอรสา ธมฺมนิมฺมิตา>
      text <นนฺทาติ นาม นาเมน เหสฺสติ สตฺถุ สาวิกาฯ>
    text <๑๗๙>
      text <ตํ สุตฺวา มุทิตา หุตฺวา ยาวชีวํ ตทา ชินํ>
      text <เมตฺตจิตฺตา ปริจริํ ปจฺจเยหิ วินายกํฯ>
    text <๑๘๐>
      text <เตน กมฺเมน สุกเตน เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๑๘๑>
      text <ตโต จุตา ยามมคํ ตโตหํ ตุสิตํ คตา>
      text <ตโต จ นิมฺมานรติํ วสวตฺติปุรํ ตโต ฯ>
    text <๑๘๒>
      text <ยตฺถ ยตฺถูปปชฺชามิ ตสฺส กมฺมสฺส วาหสา>
      text <ตตฺถ ตตฺเถว ราชูนํ มเหสิตฺตมการยิํฯ>
    text <๑๘๓>
      text <ตโต จุตา มนุสฺสตฺเต ราชานํ จกฺกวตฺตินํ>
      text <มณฺฑลีนญฺจ ราชูนํ มเหสิตฺตมการยิํฯ>
    text <๑๘๔>
      text <สมฺปตฺติํ อนุโภตฺวาน เทเวสุ มนุเชสุ จ>
      text <สพฺพตฺถ สุขิตา หุตฺวา เนกกปฺเปสุ สํสริํฯ>
    text <๑๘๕>
      text <ปจฺฉิเม ภเว สมฺปตฺเต สุรมฺเม กปิลวฺหเย>
      text <รญฺโญ สุทฺโธทนสฺสาหํ ธีตา อาสิํ อนินฺทิตาฯ>
    text <๑๘๖>
      text <สิริยา รูปินิํ ทิสฺวา นนฺทิตํ อาสิ ตํ กุลํ>
      text <เตน นนฺทาติ เม นามํ สุนฺทรํ ปวรํ อหุฯ>
    text <๑๘๗>
      text <ยุวตีนญฺจ สพฺพาสํ กลฺยาณีติ จ วิสฺสุตา>
      text <ตสฺมิมฺปิ นคเร รมฺเม ฐเปตฺวา ตํ ยโสธรํฯ>
    text <๑๘๘>
      text <เชฏฺโฐ ภาตา ติโลกคฺโค ปจฺฉิโม อรหา ตถา>
      text <เอกากินี คหฏฺฐาหํ มาตรา ปริโจทิตาฯ>
    text <๑๘๙>
      text <สากิยมฺหิ กุเล ชาตา ปุตฺเต พุทฺธานุชา ตุวํ>
      text <นนฺเทนปิ วินา ภูตา อคาเร กิํ นุ อจฺฉสิฯ>
    text <๑๙๐>
      text <ชราวสานํ โยพฺพญฺญํ รูปํ อสุจิสมฺมตํ>
      text <โรคนฺตมปิจาโรคฺยํ ชีวิตํ มรณนฺติกํฯ>
    text <๑๙๑>
      text <อิทมฺปิ เต สุภํ รูปํ สสีกนฺตํ มโนหรํ>
      text <ภูสนานํ อลงฺการํ สิริสงฺฆาฏสนฺนิภํฯ>
    text <๑๙๒>
      text <ปุญฺชิตํ โลกสารํว นยนานํ รสายนํ>
      text <ปุญฺญานํ กิตฺติชนนํ อุกฺกากกุลนนฺทนํฯ>
    text <๑๙๓>
      text <น จิเรเนว กาเลน ชรา สมธิเสสฺสติ>
      text <วิหาย เคหํ การุญฺเญ จร ธมฺมมนินฺทิเตฯ>
    text <๑๙๔>
      text <สุตฺวาหํ มาตุ วจนํ ปพฺพชิํ อนคาริยํ>
      text <เทเหน น ตุ จิตฺเตน รูปโยพฺพนลาฬิตาฯ>
    text <๑๙๕>
      text <มหตา จ ปยตฺเตน ฌานชฺเฌน ปรํ มม>
      text <กาตุญฺจ วทเต มาตา น จาหํ ตตฺถ อุสฺสุกาฯ>
    text <๑๙๖>
      text <ตโต มหาการุณิโก ทิสฺวา มํ กามลาลสํ>
      text <นิพฺพินฺทนตฺถํ รูปสฺมิํ มม จกฺขุปเถ ชิโนฯ>
    text <๑๙๗>
      text <สเกน อานุภาเวน อิตฺถิํ มาเปสิ โสภินิํ>
      text <ทสฺสนียํ สุรุจิรํ มมโตปิ สุรูปินิํฯ>
    text <๑๙๘>
      text <ตมหํ วิมฺหิตา ทิสฺวา อติวิมฺหิตเทหินิํ>
      text <จินฺตยิํ สผลํ เมติ เนตฺตลาภญฺจ มานุสํฯ>
    text <๑๙๙>
      text <ตมหํ เอหิ สุภเค เยนตฺโถ ตํ วเทหิ เม>
      text <กุลํ เต นามโคตฺตญฺจ วท เม ยทิ เต ปิยํฯ>
    text <๒๐๐>
      text <น วญฺจกาโล สุภเค อุจฺฉงฺเค มํ นิวาสย>
      text <สีทนฺตีว มมงฺคานิ ปสุปฺปย มุหุตฺตกํฯ>
    text <๒๐๑>
      text <ตโต สีสํ มมงฺเก สา กตฺวา สยิ สุโลจนา>
      text <ตสฺสา นลาเฏ ปติตา ลุทฺธา ปรมทารุณาฯ>
    text <๒๐๒>
      text <สห ตสฺสา นิปาเตน ปิฬกา อุปปชฺชถ>
      text <ปคฺฆริํสุ ปภินฺนา จ กุณปา ปุพฺพโลหิตาฯ>
    text <๒๐๓>
      text <ปภินฺนํ วทนญฺจาปิ กุณปํ ปูติคนฺธนํ>
      text <อุทฺธุมาตํ วินิลญฺจ ปุพฺพญฺจาปิ สรีรกํฯ>
    text <๒๐๔>
      text <สา ปเวทิตสพฺพงฺคี นิสฺสสนฺตี มุหุํ มุหุํ>
      text <เวทยนฺตี สกํ ทุกฺขํ กรุณํ ปริเทวยิฯ>
    text <๒๐๕>
      text <ทุกฺเขน ทุกฺขิตา โหมิ ผุสยนฺติ จ เวทนา>
      text <มหาทุกฺเข นิมุคฺคมฺหิ สรณํ โหหิ เม สขีฯ>
    text <๒๐๖>
      text <กุหิํ วทนโสภํ เต กุหิํ เต ตุงฺคนาสิกา>
      text <ตมฺพพิมฺพวโรฏฺฐํ เต วทนํ เต กุหิํ คตํฯ>
    text <๒๐๗>
      text <กุหิํ สสีนิภํ วณฺณํ กมฺพุคีวา กุหิํ คตา>
      text <โทฬาโลลาว เต กณฺณา เววณฺณํ สมุปาคตาฯ>
    text <๒๐๘>
      text <มกุฬขารกาการา กลิกาว ปโยธรา>
      text <ปภินฺนา ปูติกุณปา ทุฏฺฐคนฺธิตฺตมาคตาฯ>
    text <๒๐๙>
      text <เวทิมชฺฌาว สุสฺโสณี สูนาว นีตกิพฺพิสา>
      text <ชาตา อเมชฺฌภริตา อโห รูปมสสฺสตํฯ>
    text <๒๑๐>
      text <สพฺพํ สรีรสญฺชาตํ ปูติคนฺธํ ภยานกํ>
      text <สุสานมิว พีภจฺฉํ รมนฺเต ยตฺถ พาลิสาฯ>
    text <๒๑๑>
      text <ตทา มหาการุณิโก ภาตา เม โลกนายโก>
      text <ทิสฺวา สํวิคฺคจิตฺตํ มํ อิมา คาถา อภาสถฯ>
    text <๒๑๒>
      text <อาตุรํ กุณปํ ปูติํ ปสฺส นนฺเท สมุสฺสยํ>
      text <อสุภาย จิตฺตํ ภาเวหิ เอกคฺคํ สุสมาหิตํฯ>
    text <๒๑๓>
      text <ยถา อิทํ ตถา เอตํ ยถา เอตํ ตถา อิทํ>
      text <ทุคฺคนฺธํ ปูติกํ วาติ พาลานํ อภินนฺทิตํฯ>
    text <๒๑๔>
      text <เอวเมตํ อเวกฺขนฺตี รตฺตินฺทิวมตนฺทิตา>
      text <ตโต สกาย ปญฺญาย อภินิพฺพิชฺฌ ทกฺขสิฯ>
    text <๒๑๕>
      text <ตโตหํ อติสํวิคฺคา สุตฺวา คาถา สุภาสิตา>
      text <ตตฺรฏฺฐิตาวหํ สนฺตี อรหตฺตมปาปุณิํฯ>
    text <๒๑๖>
      text <ยตฺถ ยตฺถ นิสินฺนาหํ สทา ฌานปรายนา>
      text <ชิโน ตสฺมิํ คุเณ ตุฏฺโฐ เอตทคฺเค ฐเปสิ มํฯ>
    text <๒๑๗>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๒๑๘>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๒๑๙>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ นนฺทา ภิกฺขุนี ชนปทกลฺยาณี อิมา คาถาโย อภาสิตฺถาติฯ>
    stand <นนฺทาเถริยาปทานํ ปญฺจมํฯ>
  text <๖ โสณาเถรีอปทานํ>
    text <๒๒๐>
      text <ปทุมุตฺตโร นาม ชิโน สพฺพธมฺมาน ปารคู>
      text <อิโต สตสหสฺสมฺหิ กปฺเป อุปฺปชฺชิ นายโกฯ>
    text <๒๒๑>
      text <ตทา เสฏฺฐิกุเล ชาตา สุขิตา ปูชิตา ปิยา>
      text <อุเปตฺวา ตํ มุนิวรํ อสฺโสสิํ มธุรํ วจํฯ>
    text <๒๒๒>
      text <อารทฺธวีริยานคฺคํ วณฺเณสิ ภิกฺขุนิํ ชิโน>
      text <ตํ สุตฺวา มุทิตา หุตฺวา การํ กตฺวาน สตฺถุโนฯ>
    text <๒๒๓>
      text <อภิวาทิย สมฺพุทฺธํ ฐานํ ตํ ปตฺถยิํ ตทา>
      text <อนุโมทิ มหาวีโร สิชฺฌตํ ปณิธี ตวฯ>
    text <๒๒๔>
      text <สตสหสฺสิโต กปฺเป โอกฺกากกุลสมฺภโว>
      text <โคตโม นาม โคตฺเตน สตฺถา โลเก ภวิสฺสติฯ>
    text <๒๒๕>
      text <ตสฺส ธมฺเมสุ ทายาทา โอรสา ธมฺมนิมฺมิตา>
      text <โสณาติ นาม นาเมน เหสฺสติ สตฺถุ สาวิกาฯ>
    text <๒๒๖>
      text <ตํ สุตฺวา มุทิตา หุตฺวา ยาวชีวํ ตทา ชินํ>
      text <เมตฺตจิตฺตา ปริจริํ ปจฺจเยหิ วินายกํฯ>
    text <๒๒๗>
      text <เตน กมฺเมน สุกเตน เจตนาปณิธีหิ จ>
      text <ชหิตฺวา มานุสํ เทหํ ตาวติํสมคจฺฉหํฯ>
    text <๒๒๘>
      text <ปจฺฉิเม จ ภเว ทานิ ชาตา เสฏฺฐิกุเล อหํ>
      text <สาวตฺถิยํ ปุรวเร อิทฺเธ ผีเต มหทฺธเนฯ>
    text <๒๒๙>
      text <ยทา จ โยพฺพนปฺปตฺตา คนฺตฺวา ปติกุลํ อหํ>
      text <ทส ปุตฺตานิ อชนิํ สุรูปานิ วิเสสโตฯ>
    text <๒๓๐>
      text <สุเขธิตา จ เต สพฺเพ ชนเนตฺตมโนหรา>
      text <อมิตฺตานมฺปิ รุจิตา มม ปเคว เต ปิยาฯ>
    text <๒๓๑>
      text <ตโต มยฺหํ อกามาย ทสปุตฺตปุรกฺขโต>
      text <ปพฺพชิตฺถ ส เม ภตฺตา เทวเทวสฺส สาสเนฯ>
    text <๒๓๒>
      text <ตเทกิกา วิจินฺเตสิํ ชีวิเตนาลมตฺถุ เม>
      text <จตฺตาย ปติปุตฺเตหิ วุฑฺฒาย จ วรากิยาฯ>
    text <๒๓๓>
      text <อหมฺปิ ตตฺถ คจฺฉิสฺสํ สมฺปตฺโต ยตฺถ เม ปติ>
      text <เอวาหํ จินฺตยิตฺวาน ปพฺพชิํ อนคาริยํฯ>
    text <๒๓๔>
      text <ตโต จ มํ ภิกฺขุนิโย เอกํ ภิกฺขุนุปสฺสเย>
      text <วิหาย คจฺฉุโมวาทํ ตาเปหิ อุทกํ อิติฯ>
    text <๒๓๕>
      text <ตทา อุทกมาหิตฺวา โอกิริตฺวาน กุมฺภิยา>
      text <จุลฺเล ฐเปตฺวา อาสีนา ตโต จิตฺตํ สมาทหิํฯ>
    text <๒๓๖>
      text <ขนฺเธ อนิจฺจโต ทิสฺวา ทุกฺขโต จ อนตฺตโต>
      text <เขเปตฺวา อาสเว สพฺเพ อรหตฺตมปาปุณิํฯ>
    text <๒๓๗>
      text <ตทาคนฺตฺวา ภิกฺขุนิโย อุณฺโหทกมปุจฺฉิสุํ>
      text <เตโชธาตุมธิฏฺฐาย ขิปฺปํ สนฺตาปยิํ ชลํฯ>
    text <๒๓๘>
      text <วิมฺหิตา ตา ชินวรํ เอตมตฺถมสาวยุํ>
      text <ตํ สุตฺวา มุทิโต นาโถ อิมํ คาถํ อภาสถฯ>
    text <๒๓๙>
      text <โย จ วสฺสสตํ ชีเว กุสีโต หีนวีริโย>
      text <เอกาหํ ชีวิตํ เสยฺโย วีริยมารภโต ทฬฺหํฯ>
    text <๒๔๐>
      text <อาราธิโต มหาวีโร มยา สุปฺปฏิปตฺติยา>
      text <อารทฺธวีริยานคฺคํ มมาห ส มหามุนิฯ>
    text <๒๔๑>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๒๔๒>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๒๔๓>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ โสณา ภิกฺขุนี อิมา คาถาโย อภาสิตฺถาติฯ>
    stand <โสณาเถริยาปทานํ ฉฏฺฐํฯ>
  text <๗ ภทฺทกาปิลานีเถรีอปทานํ>
    text <๒๔๔>
      text <ปทุมุตฺตโร นาม ชิโน สพฺพธมฺมาน ปารคู>
      text <อิโต สตสหสฺสมฺหิ กปฺเป อุปฺปชฺชิ นายโกฯ>
    text <๒๔๕>
      text <ตทาหุ หํสวติยํ วิเทโห นาม นามโต>
      text <เสฏฺฐี ปหูตรตโน ตสฺส ชายา อโหสหํฯ>
    text <๒๔๖>
      text <กทาจิ โส นราทิจฺจํ อุเปจฺจ สปริชฺชโน>
      text <ธมฺมมสฺโสสิ พุทฺธสฺส สพฺพทุกฺขภยปฺปหํ ฯ>
    text <๒๔๗>
      text <สาวกํ ธุตวาทานํ อคฺคํ กิตฺเตสิ นายโก>
      text <สุตฺวา สตฺตาหิกํ ทานํ ทตฺวา พุทฺธสฺส ตาทิโนฯ>
    text <๒๔๘>
      text <นิปจฺจ สิรสา ปาเท ตํ ฐานมภิปตฺถยิํ>
      text <ส หาสยนฺโต ปริสํ ตทา หิ นรปุงฺคโวฯ>
    text <๒๔๙>
      text <เสฏฺฐิโน อนุกมฺปาย อิมา คาถา อภาสถ>
      text <ลจฺฉเส ปตฺถิตํ ฐานํ นิพฺพุโต โหหิ ปุตฺตกฯ>
    text <๒๕๐>
      text <สตสหสฺสิโต กปฺเป โอกฺกากกุลสมฺภโว>
      text <โคตโม นาม โคตฺเตน สตฺถา โลเก ภวิสฺสติฯ>
    text <๒๕๑>
      text <ตสฺส ธมฺเมสุ ทายาโท โอรโส ธมฺมนิมฺมิโต>
      text <กสฺสโป นาม โคตฺเตน เหสฺสติ สตฺถุ สาวโกฯ>
    text <๒๕๒>
      text <ตํ สุตฺวา มุทิโต หุตฺวา ยาวชีวํ ตทา ชินํ>
      text <เมตฺตจิตฺโต ปริจริ ปจฺจเยหิ วินายกํฯ>
    text <๒๕๓>
      text <สาสนํ โชตยิตฺวาน โส มทฺทิตฺวา กุติตฺถิเย>
      text <เวเนยฺยํ วินยิตฺวา จ นิพฺพุโต โส สสาวโกฯ>
    text <๒๕๔>
      text <นิพฺพุเต ตมฺหิ โลกคฺเค ปูชนตฺถาย สตฺถุโน>
      text <ญาติมิตฺเต สมาเนตฺวา สห เตหิ อการยิฯ>
    text <๒๕๕>
      text <สตฺตโยชนิกํ ถูปํ อุพฺพิทฺธํ รตนามยํ>
      text <ชลนฺตํ สตรํสิํว สาลราชํว ผุลฺลิตํฯ>
    text <๒๕๖>
      text <สตฺตสตสหสฺสานิ ปาติโย ตตฺถ การยิ>
      text <นฬคฺคี วิย โชตนฺตี รตเนเหว สตฺตหิฯ>
    text <๒๕๗>
      text <คนฺธเตเลน ปูเรตฺวา ทีปานุชฺชลยี ตหิํ>
      text <ปูชนตฺถาย มเหสิสฺส สพฺพภูตานุกมฺปิโนฯ>
    text <๒๕๘>
      text <สตฺตสตสหสฺสานิ ปุณฺณกุมฺภานิ การยิ>
      text <รตเนเหว ปุณฺณานิ ปูชนตฺถาย มเหสิโนฯ>
    text <๒๕๙>
      text <มชฺเฌ อฏฺฐฏฺฐกุมฺภีนํ อุสฺสิตา กญฺจนคฺฆิโย>
      text <อติโรจนฺติ วณฺเณน สรเทว ทิวากโรฯ>
    text <๒๖๐>
      text <จตุทฺวาเรสุ โสภนฺติ โตรณา รตนามยา>
      text <อุสฺสิตา ผลกา รมฺมา โสภนฺติ รตนามยาฯ>
    text <๒๖๑>
      text <วิโรจนฺติ ปริกฺขิตฺตา อวฏํสา สุนิมฺมิตา>
      text <อุสฺสิตานิ ปฏากานิ รตนานิ วิโรจเรฯ>
    text <๒๖๒>
      text <สุรตฺตํ สุกตํ จิตฺตํ เจติยํ รตนามยํ>
      text <อติโรจติ วณฺเณน สสญฺโฌว ทิวากโรฯ>
    text <๒๖๓>
      text <ถูปสฺส เวทิโย ติสฺโส หริตาเลน ปูรยิ>
      text <เอกํ มโนสิลาเยกํ อญฺชเนน จ เอกิกํฯ>
    text <๒๖๔>
      text <ปูชํ เอตาทิสํ รมฺมํ กาเรตฺวา วรวาทิโน>
      text <อทาสิ ทานํ สงฺฆสฺส ยาวชีวํ ยถาพลํฯ>
    text <๒๖๕>
      text <สหาว เสฏฺฐินา เตน ตานิ ปุญฺญานิ สพฺพโส>
      text <ยาวชีวํ กริตฺวาน สหาว สุคติํ คตาฯ>
    text <๒๖๖>
      text <สมฺปตฺติโยนุโภตฺวาน เทวตฺเต อถ มานุเส>
      text <ฉายา วิย สรีเรน สห เตเนว สํสริํฯ>
    text <๒๖๗>
      text <เอกนวุติโต กปฺเป วิปสฺสี นาม นายโก>
      text <อุปฺปชฺชิ จารุทสฺสโน สพฺพธมฺมวิปสฺสโกฯ>
    text <๒๖๘>
      text <ตทายํ พนฺธุมติยํ พฺราหฺมโณ สาธุสมฺมโต>
      text <อฑฺโฒ สนฺโต คุเณนาปิ ธเนน จ สุทุคฺคโตฯ>
    text <๒๖๙>
      text <ตทาปิ ตสฺสาหํ อาสิํ พฺราหฺมณี สมเจตสา>
      text <กทาจิ โส ทิชวโร สงฺคเมสิ มหามุนิํฯ>
    text <๒๗๐>
      text <นิสินฺนํ ชนกายมฺหิ เทเสนฺตํ อมตํ ปทํ>
      text <สุตฺวา ธมฺมํ ปมุทิโต อทาสิ เอกสาฏกํฯ>
    text <๒๗๑>
      text <ฆรเมเกน วตฺเถน คนฺตฺวาเนตํ ส มพฺรวิ>
      text <อนุโมท มหาปุญฺญํ ทินฺนํ พุทฺธสฺส สาฏกํฯ>
    text <๒๗๒>
      text <ตทาหํ อญฺชลิํ กตฺวา อนุโมทิํ สุปีณิตา>
      text <สุทินฺโน สาฏโก สามิ พุทฺธเสฏฺฐสฺส ตาทิโนฯ>
    text <๒๗๓>
      text <สุขิโต สชฺชิโต หุตฺวา สํสรนฺโต ภวาภเว>
      text <พาราณสิปุเร รมฺเม ราชา อาสิ มหีปติฯ>
    text <๒๗๔>
      text <ตทา ตสฺส มเหสีหํ อิตฺถิคุมฺพสฺส อุตฺตมา>
      text <ตสฺสาติ ทยิตา อาสิํ ปุพฺพสฺเนเหน ภตฺตุโน ฯ>
    text <๒๗๕>
      text <ปิณฺฑาย วิจรนฺเต เต อฏฺฐ ปจฺเจกนายเก>
      text <ทิสฺวา ปมุทิโต หุตฺวา ทตฺวา ปิณฺฑํ มหารหํฯ>
    text <๒๗๖>
      text <ปุโน นิมนฺตยิตฺวาน กตฺวา รตนมณฺฑปํ>
      text <กมฺมาเรหิ กตํ ปตฺตํ โสวณฺณํ วต ตตฺตกํฯ>
    text <๒๗๗>
      text <สมาเนตฺวาน เต สพฺเพ เตสํ ทานมทาสิ โส>
      text <โสณฺณาสเน ปวิฏฺฐานํ ปสนฺโน เสหิ ปาณิภิฯ>
    text <๒๗๘>
      text <ตมฺปิ ทานํ สหาทาสิํ กาสิราเชนหํ ตทา>
      text <ปุนาหํ พาราณสิยํ ชาตา กาสิกคามเกฯ>
    text <๒๗๙>
      text <กุฏุมฺพิกกุเล ผีเต สุขิโต โส สภาตุโก>
      text <เชฏฺฐสฺส ภาตุโน ชายา อโหสิํ สุปติพฺพตาฯ>
    text <๒๘๐>
      text <ปจฺเจกพุทฺธํ ทิสฺวาน กนิยสฺส มม ภตฺตุโน>
      text <ภาคนฺนํ ตสฺส ทตฺวาน อาคเต ตมฺหิ ปาวทิํฯ>
    text <๒๘๑>
      text <นาภินนฺทิตฺถ โส ทานํ ตโต ตสฺส อทาสหํ>
      text <อุขา อานิย ตํ อนฺนํ ปุโน ตสฺเสว โส อทาฯ>
    text <๒๘๒>
      text <ตทนฺนํ ฉฑฺฑยิตฺวาน ทุฏฺฐา พุทฺธสฺสหํ ตทา>
      text <ปตฺตํ กลลปุณฺณํ ตํ อทาสิํ ตสฺส ตาทิโนฯ>
    text <๒๘๓>
      text <ทาเน จ คหเณ เจว อปเจ ปทุเสปิ จ>
      text <สมจิตฺตมุขํ ทิสฺวา ตทาหํ สํวิชิํ ภุสํฯ>
    text <๒๘๔>
      text <ปุโน ปตฺตํ คเหตฺวาน โสธยิตฺวา สุคนฺธินา>
      text <ปสนฺนจิตฺตา ปูเรตฺวา สฆตํ สกฺกรํ อทํฯ>
    text <๒๘๕>
      text <ยตฺถ ยตฺถูปปชฺชามิ สุรูปา โหมิ ทานโต>
      text <พุทฺธสฺส อปกาเรน ทุคฺคนฺธา วทเนน จฯ>
    text <๒๘๖>
      text <ปุน กสฺสปวีรสฺส นิธายนฺตมฺหิ เจติเย>
      text <โสวณฺณํ อิฏฺฐกํ วรํ อทาสิํ มุทิตา อหํฯ>
    text <๒๘๗>
      text <จตุชฺชาเตน คนฺเธน นิจยิตฺวา ตมิฏฺฐกํ>
      text <มุตฺตา ทุคฺคนฺธโทสมฺหา สพฺพงฺคสุสมาคตาฯ>
    text <๒๘๘>
      text <สตฺตปาติสหสฺสานิ รตเนเหว สตฺตหิ>
      text <กาเรตฺวา ฆตปูรานิ วฏฺฏีนิ จ สหสฺสโสฯ>
    text <๒๘๙>
      text <ปกฺขิปิตฺวา ปทีเปตฺวา ฐปยิํ สตฺตปนฺติโย>
      text <ปูชนตฺถํ โลกนาถสฺส วิปฺปสนฺเนน เจตสาฯ>
    text <๒๙๐>
      text <ตทาปิ ตมฺหิ ปุญฺญมฺหิ ภาคินียิ วิเสสโต>
      text <ปุน กาสีสุ สญฺชาโต สุมิตฺตา อิติ วิสฺสุโตฯ>
    text <๒๙๑>
      text <ตสฺสาหํ ภริยา อาสิํ สุขิตา สชฺชิตา ปิยา>
      text <ตทา ปจฺเจกมุนิโน อทาสิํ ฆนเวฐนํฯ>
    text <๒๙๒>
      text <ตสฺสาปิ ภาคินี อาสิํ โมทิตฺวา ทานมุตฺตมํ>
      text <ปุนาปิ กาสิรฏฺฐมฺหิ ชาโต โกลิยชาติยาฯ>
    text <๒๙๓>
      text <ตทา โกลิยปุตฺตานํ สเตหิ สห ปญฺจหิ>
      text <ปญฺจปจฺเจกพุทฺธานํ สตานิ สมุปฏฺฐหิฯ>
    text <๒๙๔>
      text <เตมาสํ ตปฺปยิตฺวาน อทาสิ จ ติจีวเร>
      text <ชายา ตสฺส ตทา อาสิํ ปุญฺญกมฺมปถานุคาฯ>
    text <๒๙๕>
      text <ตโต จุโต อหุ ราชา นนฺโท นาม มหายโส>
      text <ตสฺสาปิ มเหสี อาสิํ สพฺพกามสมิทฺธินีฯ>
    text <๒๙๖>
      text <ตทา ราชา ภวิตฺวาน พฺรหฺมทตฺโต มหีปติ>
      text <ปทุมวตีปุตฺตานํ ปจฺเจกมุนินํ ตทาฯ>
    text <๒๙๗>
      text <สตานิ ปญฺจนูนานิ ยาวชีวํ อุปฏฺฐหิํ>
      text <ราชุยฺยาเน นิวาเสตฺวา นิพฺพุตานิ จ ปูชยิํฯ>
    text <๒๙๘>
      text <เจติยานิ จ กาเรตฺวา ปพฺพชิตฺวา อุโภ มยํ>
      text <ภาเวตฺวา อปฺปมญฺญาโย พฺรหฺมโลกํ อคมฺหเสฯ>
    text <๒๙๙>
      text <ตโต จุโต มหาติตฺเถ สุชาโต ปิปฺผลายโน>
      text <มาตา สุมนเทวีติ โกสิโคตฺโต ทิโช ปิตาฯ>
    text <๓๐๐>
      text <อหํ มทฺเท ชนปเท สากลาย ปุรุตฺตเม>
      text <กปฺปิลสฺส ทิชสฺสาสิํ ธีตา มาตา สุจีมติฯ>
    text <๓๐๑>
      text <ฆนกญฺจนพิมฺเพน นิมฺมินิตฺวาน มํ ปิตา>
      text <อทา กสฺสปธีรสฺส กาเมหิ วชฺชิตสฺสมํฯ>
    text <๓๐๒>
      text <กทาจิ โส การุณิโก คนฺตฺวา กมฺมนฺตเปกฺขโก>
      text <กากาทิเกหิ ขชฺชนฺเต ปาเณ ทิสฺวาน สํวิชิฯ>
    text <๓๐๓>
      text <ฆเรวาหํ ติเล ชาเต ทิสฺวานาตปตาปเน>
      text <กิมิ กาเกหิ ขชฺชนฺเต สํเวคมลภิํ ตทาฯ>
    text <๓๐๔>
      text <ตทา โส ปพฺพชี ธีโร อหํ ตมนุปพฺพชิํ>
      text <ปญฺจวสฺสานิ นิวสิํ ปริพฺพาชวเต อหํฯ>
    text <๓๐๕>
      text <ยทา ปพฺพชิตา อาสิ โคตมี ชินโปสิกา>
      text <ตทาหํ ตมุปคนฺตฺวา พุทฺเธน อนุสาสิตาฯ>
    text <๓๐๖>
      text <น จิเรเนว กาเลน อรหตฺตมปาปุณิํ>
      text <อโห กลฺยาณมิตฺตตฺตํ กสฺสปสฺส สิรีมโตฯ>
    text <๓๐๗>
      text <สุโต พุทฺธสฺส ทายาโท กสฺสโป สุสมาหิโต>
      text <ปุพฺเพนิวาสํ โย เวทิ สคฺคาปายญฺจ ปสฺสติฯ>
    text <๓๐๘>
      text <อโถ ชาติกฺขยํ ปตฺโต อภิญฺญาโวสิโต มุนิ>
      text <เอตาหิ ตีหิ วิชฺชาหิ เตวิชฺโช โหติ พฺราหฺมโณฯ>
    text <๓๐๙>
      text <ตเถว ภทฺทกาปิลานี เตวิชฺชา มจฺจุหายินี>
      text <ธาเรติ อนฺติมํ เทหํ ชิตฺวา มารํ สวาหนํฯ>
    text <๓๑๐>
      text <ทิสฺวา อาทีนวํ โลเก อุโภ ปพฺพชิตา มยํ>
      text <ตฺยมฺห ขีณาสวา ทนฺตา สีติภูตามฺห นิพฺพุตาฯ>
    text <๓๑๑>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๓๑๒>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๓๑๓>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ ภทฺทกาปิลานี ภิกฺขุนี อิมา คาถาโย อภาสิตฺถาติฯ>
    stand <ภทฺทกาปิลานีเถริยาปทานํ สตฺตมํฯ>
  text <๘ ยโสธราเถรีอปทานํ>
    text <๓๑๔>
      text <เอกสฺมิํ สมเย รมฺเม อิทฺเธ ราชคเห ปุเร>
      text <ปพฺภารมฺหิ วเรกมฺหิ วสนฺเต นรนายเกฯ>
    text <๓๑๕>
      text <วสนฺติยา ตมฺหิ นคเร รมฺเม ภิกฺขุนุปสฺสเย>
      text <ยโสธราภิกฺขุนิยา เอวํ อาสิ วิตกฺกิตํฯ>
    text <๓๑๖>
      text <สุทฺโธทโน มหาราชา โคตมี จ ปชาปตี>
      text <อภิญฺญาตา มหาเถรา เถริโย จ มหิทฺธิกาฯ>
    text <๓๑๗>
      text <สนฺติํ คตาว อาสุํ เต ทีปจฺจีว นิราสวา>
      text <โลกนาเถ ธรนฺเตว อหมฺปิ จ สิวํ ปทํฯ>
    text <๓๑๘>
      text <คมิสฺสามีติ จินฺเตตฺวา ปสฺสนฺตี อายุมตฺตโน>
      text <ปสฺสิตฺวา อายุสงฺขารํ ตทเหว ขยํ คตํฯ>
    text <๓๑๙>
      text <ปตฺตจีวรมาทาย นิกฺขมิตฺวา สกสฺสมา>
      text <ปุรกฺขตา ภิกฺขุนีภิ สเตหิ สหสฺเสหิ สา ฯ>
    text <๓๒๐>
      text <มหิทฺธิกา มหาปญฺญา สมฺพุทฺธํ อุปสงฺกมิ>
      text <สมฺพุทฺธํ อภิวาเทตฺวา สตฺถุโน จกฺกลกฺขเณ>
      text <นิสินฺนา เอกมนฺตมฺหิ อิทํ วจนมพฺรวิฯ>
    text <๓๒๑>
      text <อฏฺฐสตฺตติวสฺสาหํ ปจฺฉิโม วตฺตเต วโย>
      text <ปพฺภารมฺหิ อนุปฺปตฺตา อาโรเจมิ มหามุนิฯ>
    text <๓๒๒>
      text <ปริปกฺโก วโย มยฺหํ ปริตฺตํ มม ชีวิตํ>
      text <ปหาย โว คมิสฺสามิ กตํ เม สรณมตฺตโนฯ>
    text <๓๒๓>
      text <วยมฺหิ ปจฺฉิเม กาเล มรณํ อุปรุทฺธติ>
      text <อชฺชรตฺติํ มหาวีร ปาปุณิสฺสามิ นิพฺพุติํฯ>
    text <๓๒๔>
      text <นตฺถิ ชาติ ชรา พฺยาธิ มรณญฺจ มหามุเน>
      text <อชรามรณํ ปุรํ คมิสฺสามิ อสงฺขตํฯ>
    text <๓๒๕>
      text <ยาวตา ปริสา นาม สมุปาสนฺติ สตฺถุโน>
      text <อปราธมชานนฺตี ขมนฺตํ สมฺมุขา มุเนฯ>
    text <๓๒๖>
      text <สํสริตฺวา จ สํสาเร ขลิตญฺเจ มมํ ตยิ>
      text <อาโรเจมิ มหาวีร อปราธํ ขมสฺสุ เมฯ>
    text <๓๒๗>
      text <สุตฺวาน วจนํ ตสฺสา มุนินฺโท อิทมพฺรวิ>
      text <กิมุตฺตรํ เต วกฺขามิ นิพฺพานาย วชนฺติยาฯ>
    text <๓๒๘>
      text <อิทฺธิญฺจาปิ นิทสฺเสหิ มม สาสนการิเก>
      text <ปริสานญฺจ สพฺพาสํ กงฺขํ ฉินฺทสฺสุ ยาวตาฯ>
    text <๓๒๙>
      text <สุตฺวา ตํ มุนิโน วาจํ ภิกฺขุนี สา ยโสธรา>
      text <วนฺทิตฺวา มุนิราชํ ตํ อิทํ วจนมพฺรวิฯ>
    text <๓๓๐>
      text <ยโสธรา อหํ วีร อคาเร เต ปชาปติ>
      text <สากิยมฺหิ กุเล ชาตา อิตฺถิองฺเค ปติฏฺฐิตาฯ>
    text <๓๓๑>
      text <ถีนํ สตสหสฺสานํ นวุตีนํ ฉทุตฺตริ>
      text <อคาเร เต อหํ วีร ปาโมกฺขา สพฺพา อิสฺสราฯ>
    text <๓๓๒>
      text <รูปาจารคุณูเปตา โยพฺพนฏฺฐา ปิยํวทา>
      text <สพฺพา มํ อปจายนฺติ เทวตา วิย มานุสาฯ>
    text <๓๓๓>
      text <กญฺญาสตสหสฺสปมุขา สกฺยปุตฺตนิเวสเน>
      text <สมานสุขทุกฺขตา เทวตา วิย นนฺทเนฯ>
    text <๓๓๔>
      text <กามธาตุมติกฺกมฺม สณฺฐิตา รูปธาตุยา>
      text <รูเปน สทิสา นตฺถิ ฐเปตฺวา โลกนายกํฯ>
    text <๓๓๕>
      text <สมฺพุทฺธํ อภิวาเทตฺวา อิทฺธิํ ทสฺเสสิ สตฺถุโน>
      text <เนกา นานาวิธาการา มหาอิทฺธีปิ ทสฺสยี ฯ>
    text <๓๓๖>
      text <จกฺกวาฬสมํ กายํ สีสํ อุตฺตรโต กุรุ>
      text <อุโภ ปกฺขา ทุเว ทีปา ชมฺพุทีปํ สรีรโตฯ>
    text <๓๓๗>
      text <ทกฺขิณญฺจ สรํ ปิญฺฉํ นานาสาขา ตุ ปตฺตกา>
      text <จนฺทญฺจ สูริยญฺจกฺขิ เมรุปพฺพตโต สิขํฯ>
    text <๓๓๘>
      text <จกฺกวาลคิริํ ตุณฺฑํ ชมฺพุรุกฺขํ สมูลกํ>
      text <พีชมานา อุปาคนฺตฺวา วนฺทนฺตี โลกนายกํฯ>
    text <๓๓๙>
      text <หตฺถิวณฺณํ ตเถวสฺสํ ปพฺพตํ ชลธิํ ตถา>
      text <จนฺทิมํ สูริยํ เมรุํ สกฺกวณฺณญฺจ ทสฺสยิฯ>
    text <๓๔๐>
      text <ยโสธรา อหํ วีร ปาเท วนฺทามิ จกฺขุม>
      text <สหสฺสโลกธาตูนํ ผุลฺลปทฺเมน ฉาทยิฯ>
    text <๓๔๑>
      text <พฺรหฺมวณฺณญฺจ มาเปตฺวา ธมฺมํ เทเสสิ สุญฺญตํ>
      text <ยโสธรา อหํ วีร ปาเท วนฺทามิ จกฺขุมฯ>
    text <๓๔๒>
      text <อิทฺธีสุ จ วสี โหมิ ทิพฺพาย โสตธาตุยา>
      text <เจโตปริยญาณสฺส วสี โหมิ มหามุนิฯ>
    text <๓๔๓>
      text <ปุพฺเพนิวาสํ ชานามิ ทิพฺพจกฺขุ วิโสธิตํ>
      text <สพฺพาสวปริกฺขีณา นตฺถิ ทานิ ปุนพฺภโวฯ>
    text <๓๔๔>
      text <อตฺถธมฺมนิรุตฺตีสุ ปฏิภาเน ตเถว จ>
      text <ญาณํ มยฺหํ มหาวีร อุปฺปนฺนํ ตว สนฺติเกฯ>
    text <๓๔๕>
      text <ปุพฺพานํ โลกนาถานํ สงฺคมํ เต นิทสฺสิตํ>
      text <อธิการํ พหุํ มยฺหํ ตุยฺหตฺถาย มหามุเนฯ>
    text <๓๔๖>
      text <ยํ มยฺหํ ปูริตํ กมฺมํ กุสลํ สรเส มุเน>
      text <ตุยฺหตฺถาย มหาวีร ปุญฺญํ อุปจิตํ มยาฯ>
    text <๓๔๗>
      text <อภพฺพฏฺฐาเน วชฺเชตฺวา วารยิตฺวา อนาจรํ>
      text <ตุยฺหตฺถาย มหาวีร สญฺจตฺตํ ชีวิตํ มยาฯ>
    text <๓๔๘>
      text <เนกโกฏิสหสฺสานิ ภริยตฺถายทาสิ มํ>
      text <น ตตฺถ วิมนา โหมิ ตุยฺหตฺถาย มหามุนิฯ>
    text <๓๔๙>
      text <เนกโกฏิสหสฺสานิ อุปการายทาสิ มํ>
      text <น ตตฺถ วิมนา โหมิ ตุยฺหตฺถาย มหามุนิฯ>
    text <๓๕๐>
      text <เนกโกฏิสหสฺสานิ โภชนตฺถายทาสิ มํ>
      text <น ตตฺถ วิมนา โหมิ ตุยฺหตฺถาย มหามุนิฯ>
    text <๓๕๑>
      text <เนกโกฏิสหสฺสานิ ชีวิตานิ ปริจฺจชิํ>
      text <ภยโมกฺขํ กริสฺสนฺติ ททามิ มม ชีวิตํฯ>
    text <๓๕๒>
      text <องฺคคเต อลงฺกาเร วตฺเถ นานาวิเธ พหู>
      text <อิตฺถิมณฺเฑ น คูหามิ ตุยฺหตฺถาย มหามุนิฯ>
    text <๓๕๓>
      text <ธนธญฺญปริจฺจาคํ คามานิ นิคมานิ จ>
      text <เขตฺตํ ปุตฺตา จ ธีตา จ ปริจฺจตฺตา มหามุนิฯ>
    text <๓๕๔>
      text <หตฺถี อสฺสา ควา จาปิ ทาสิโย ปริจาริกา>
      text <ตุยฺหตฺถาย มหาวีร ปริจฺจตฺตา อสงฺขิยาฯ>
    text <๓๕๕>
      text <ยํ มยฺหํ ปฏิมนฺเตสิ ทานํ ทสฺสามิ ยาจเก>
      text <วิมนํ เม น ปสฺสามิ ททโต ทานมุตฺตมํฯ>
    text <๓๕๖>
      text <นานาวิธํ พหุํ ทุกฺขํ สํสาเร จ พหุพฺพิเธ>
      text <ตุยฺหตฺถาย มหาวีร อนุภุตฺตํ อสงฺขิยํฯ>
    text <๓๕๗>
      text <สุขปฺปตฺตานุโมทามิ น จ ทุกฺเขสุ ทุมฺมนา>
      text <สพฺพตฺถ ตุลิตา โหมิ ตุยฺหตฺถาย มหามุนิฯ>
    text <๓๕๘>
      text <อนุมคฺเคน สมฺพุทฺโธ ยํ ธมฺมํ อภินีหริ>
      text <อนุโภตฺวา สุขํ ทุกฺขํ ปตฺโต โพธิํ มหามุนิฯ>
    text <๓๕๙>
      text <พฺรหฺมเทวญฺจ สมฺพุทฺธํ โคตมํ โลกนายกํ>
      text <อญฺเญสํ โลกนาถานํ สงฺคมํ เต พหุํ มยาฯ>
    text <๓๖๐>
      text <อธิการํ พหุํ มยฺหํ ตุยฺหตฺถาย มหามุนิ>
      text <คเวสโต พุทฺธธมฺเม อหํ เต ปริจาริกาฯ>
    text <๓๖๑>
      text <กปฺเป จ สตสหสฺเส จตุโร จ อสงฺขิเย>
      text <ทีปงฺกโร มหาวีโร อุปฺปชฺชิ โลกนายโกฯ>
    text <๓๖๒>
      text <ปจฺจนฺตเทสวิสเย นิมนฺเตตฺวา ตถาคตํ>
      text <ตสฺส อาคมนํ มคฺคํ โสเธนฺติ ตุฏฺฐมานสาฯ>
    text <๓๖๓>
      text <เตน กาเลน โส อาสิ สุเมโธ นาม พฺราหฺมโณ>
      text <มคฺคญฺจ ปฏิยาเทสิ อายโต สพฺพทสฺสิโนฯ>
    text <๓๖๔>
      text <เตน กาเลนหํ อาสิํ กญฺญา พฺราหฺมณสมฺภวา>
      text <สุมิตฺตานาม นาเมน อุปคจฺฉิํ สมาคมํฯ>
    text <๓๖๕>
      text <อฏฺฐ อุปฺปลหตฺถานิ ปูชนตฺถาย สตฺถุโน>
      text <อาทาย ชนสํมชฺเฌ อทฺทสํ อิสิ มุคฺคตํฯ>
    text <๓๖๖>
      text <จิรานุคตํ ทยิตํ อติกฺกนฺตํ มโนหรํ>
      text <ทิสฺวา ตทา อมญฺญิสฺสํ สผลํ ชีวิตํ มมฯ>
    text <๓๖๗>
      text <ปรกฺกมํ ตํ สผลํ อทฺทสํ อิสิโน ตทา>
      text <ปุพฺพกมฺเมน สมฺพุทฺเธ จิตฺตญฺจาปิ ปสีทิ เมฯ>
    text <๓๖๘>
      text <ภิยฺโย จิตฺตํ ปสาเทสิํ อิเส อุคฺคตมานเส>
      text <เทยฺยํ อญฺญํ น ปสฺสามิ เทมิ ปุปฺผานิ เต อิสิฯ>
    text <๓๖๙>
      text <ปญฺจหตฺถา ตว โหนฺตุ ตโย โหนฺตุ มมํ อิเส>
      text <เตน สทฺธิํ สมา โหนฺตุ โพธตฺถาย ตวํ อิเสฯ>
    stand <จตุตฺถํ ภาณวารํฯ>
    text <๓๗๐>
      text <อิสิ คเหตฺวา ปุปฺผานิ อาคจฺฉนฺตํ มหายสํ>
      text <ปูเชสิ ชนสํมชฺเฌ โพธตฺถาย มหาอิสิฯ>
    text <๓๗๑>
      text <ปสฺสิตฺวา ชนสํมชฺเฌ ทีปงฺกโร มหามุนิ>
      text <วิยากาสิ มหาวีโร อิสิ มุคฺคตมานสํฯ>
    text <๓๗๒>
      text <อปริเมยฺเย อิโต กปฺเป ทีปงฺกโร มหามุนิ>
      text <มม กมฺมํ วิยากาสิ อุชุภาวํ มหามุนิฯ>
    text <๓๗๓>
      text <สมจิตฺตา สมกมฺมา สมการี ภวิสฺสติ>
      text <ปิยา เหสฺสติ กมฺเมน ตุยฺหตฺถาย มหาอิสิ ฯ>
    text <๓๗๔>
      text <สุทสฺสนา สุปิยา จ มนาปา ปิยวาทินี>
      text <ตสฺส ธมฺเมสุ ทายาทา วิหริสฺสติ อิทฺธิกาฯ>
    text <๓๗๕>
      text <ยถาปิ ภณฺฑสามุคฺคํ อนุรกฺขติ สามิโน>
      text <เอวํ กุสลธมฺมานํ อนุรกฺขิสฺสเต อยํฯ>
    text <๓๗๖>
      text <ตสฺส เต อนุกมฺปนฺตี ปูรยิสฺสติ ปารมี>
      text <สีโหว ปญฺชรํ เภตฺวา ปาปุณิสฺสติ โพธิยํฯ>
    text <๓๗๗>
      text <อปริเมยฺเย อิโต กปฺเป ยํ มํ พุทฺโธ วิยากรี>
      text <ตํ วาจํ อนุโมเทนฺตี เอวํการี ภวิํ อหํฯ>
    text <๓๗๘>
      text <ตสฺส กมฺมสฺส สุกตสฺส ตตฺถ จิตฺตํ ปสาทยิํ>
      text <เทวมนุสฺสกํ โยนิํ อนุโภตฺวา อสงฺขิยํฯ>
    text <๓๗๙>
      text <สุขทุกฺเขนุโภตฺวาหํ เทเวสุ มานุเสสุ จ>
      text <ปจฺฉิเม ภเว สมฺปตฺเต อชายิํ สากิเย กุเลฯ>
    text <๓๘๐>
      text <รูปวตี โภควตี ยสสีลวตี ตโต>
      text <สพฺพงฺคสมฺปทา โหมิ กุเลสุ อภิสกฺกตาฯ>
    text <๓๘๑>
      text <ลาภํ สิโลกํ สกฺการํ โลกธมฺมสมาคมํ>
      text <จิตฺตญฺจ ทุกฺขิตํ นตฺถิ วสามิ อกุโตภยาฯ>
    text <๓๘๒>
      text <วุตฺตญฺเหตํ ภควตา รญฺโญ อนฺเตปุเร ตทา>
      text <ขตฺติยานํ ปุเร วีร อุปการญฺจ นิทฺทิสิฯ>
    text <๓๘๓>
      text <อุปการา จ ยา นารี ยา จ นารี สุเข ทุเข>
      text <อตฺถกฺขายี จ ยา นารี ยา จ นารีนุกมฺปิกาฯ>
    text <๓๘๔>
      text <ปญฺจโกฏิสตา พุทฺธา นวโกฏิสตานิ จ>
      text <เอเตสํ เทวเทวานํ มหาทานํ ปวตฺตยิํฯ>
    text <๓๘๕>
      text <อธิการํ มหา มยฺหํ ธมฺมราช สุโณหิ เม>
      text <เอกาทสโกฏิสตา พุทฺธา ทฺวาทส โกฏิโย ฯ>
    text <๓๘๖>
      text <เอเตสํ เทวเทวานํ มหาทานํ ปวตฺตยิํ>
      text <อธิการํ มหา มยฺหํ ธมฺมราช สุโณหิ เมฯ>
    text <๓๘๗>
      text <วีสโกฏิสตา พุทฺธา ติํสโกฏิสตานิ จ>
      text <เอเตสํ เทวเทวานํ มหาทานํ ปวตฺตยิํฯ>
    text <๓๘๘>
      text <อธิการํ มหา มยฺหํ ธมฺมราช สุโณหิ เม>
      text <จตฺตาลีสโกฏิสตา ปญฺญาส โกฏิสตานิ จฯ>
    text <๓๘๙>
      text <เอเตสํ เทวเทวานํ มหาทานํ ปวตฺตยิํ>
      text <อธิการํ มหา มยฺหํ ธมฺมราช สุโณหิ เมฯ>
    text <๓๙๐>
      text <สฏฺฐิโกฏิสตา พุทฺธา สตฺตติโกฏิสตานิ จ>
      text <เอเตสํ เทวเทวานํ มหาทานํ ปวตฺตยิํฯ>
    text <๓๙๑>
      text <อธิการํ มหา มยฺหํ ธมฺมราช สุโณหิ เม>
      text <อสีติโกฏิสตา พุทฺธา นวุติโกฏิสตานิ จฯ>
    text <๓๙๒>
      text <เอเตสํ เทวเทวานํ มหาทานํ ปวตฺตยิํ>
      text <อธิการํ มหา มยฺหํ ธมฺมราช สุโณหิ เมฯ>
    text <๓๙๓>
      text <โกฏิสตสหสฺสานิ โหนฺติ โลกคฺคนายกา>
      text <เอเตสํ เทวเทวานํ มหาทานํ ปวตฺตยิํฯ>
    text <๓๙๔>
      text <อธิการํ มหา มยฺหํ ธมฺมราช สุโณหิ เม>
      text <นวโกฏิสหสฺสานิ อปเร โลกนายกาฯ>
    text <๓๙๕>
      text <เอเตสํ เทวเทวานํ มหาทานํ ปวตฺตยิํ>
      text <อธิการํ มหา มยฺหํ ธมฺมราช สุโณหิ เมฯ>
    text <๓๙๖>
      text <โกฏิสตสหสฺสานิ ปญฺจาสีติมเหสินํ>
      text <ปญฺจาสีติโกฏิสตา สตฺตติํสา จ โกฏิโยฯ>
    text <๓๙๗>
      text <เอเตสํ เทวเทวานํ มหาทานํ ปวตฺตยิํ>
      text <อธิการํ มหา มยฺหํ ธมฺมราช สุโณหิ เมฯ>
    text <๓๙๘>
      text <ปจฺเจกพุทฺธา วีตราคา อฏฺฐฏฺฐมกโกฏิโย>
      text <อธิการํ มหา มยฺหํ ธมฺมราช สุโณหิ เมฯ>
    text <๓๙๙>
      text <ขีณาสวา วีตมลา อสงฺขิยา พุทฺธสาวกา>
      text <อธิการํ มหา มยฺหํ ธมฺมราช สุโณหิ เมฯ>
    text <๔๐๐>
      text <เอวํ ธมฺเม สุจิณฺณานํ สทา ธมฺมสฺส จารินํ>
      text <ธมฺมจารี สุขํ เสติ อสฺมิํ โลเก ปรมฺหิ จฯ>
    text <๔๐๑>
      text <ธมฺมํ จเร สุจริตํ น นํ ทุจฺจริตํ จเร>
      text <ธมฺมจารี สุขํ เสติ อสฺมิํ โลเก ปรมฺหิ จฯ>
    text <๔๐๒>
      text <นิพฺพินฺทิตฺวาน สํสาเร ปพฺพชิํ อนคาริยํ>
      text <สหสฺสปริวาเรน ปพฺพชิตฺวา อกิญฺจนาฯ>
    text <๔๐๓>
      text <อคารํ วิชหิตฺวาน ปพฺพชิํ อนคาริยํ>
      text <อฑฺฒมาเส อสมฺปตฺเต จตุสจฺจมปาปุณิํฯ>
    text <๔๐๔>
      text <จีวรํ ปิณฺฑปาตญฺจ ปจฺจยํ สยนาสนํ>
      text <อุปเนนฺติ พหู ชนา สาคเรเยว อูมิโยฯ>
    text <๔๐๕>
      text <กิเลสา ฌาปิตา มยฺหํ…เป … วิหรามิ อนาสวาฯ>
    text <๔๐๖>
      text <สฺวาคตํ วต เม อาสิ…เป … กตํ พุทฺธสฺส สาสนํฯ>
    text <๔๐๗>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <๔๐๘>
      text <เอวํ พหุวิธํ ทุกฺขํ สมฺปตฺตี จ พหุพฺพิธา>
      text <วิสุทฺธิภาวํ สมฺปตฺตา ลภามิ สพฺพสมฺปทาฯ>
    text <๔๐๙>
      text <ยา ททาติ สกตฺตานํ ปุญฺญตฺถาย มเหสิโน>
      text <สหายสมฺปทา โหนฺติ นิพฺพานปทมสงฺขตํฯ>
    text <๔๑๐>
      text <ปริกฺขีณํ อตีตญฺจ ปจฺจุปฺปนฺนํ อนาคตํ>
      text <สพฺพกมฺมํ มมํ ขีณํ ปาเท วนฺทามิ จกฺขุมฯ>
    text <อิตฺถํ สุทํ ยโสธรา ภิกฺขุนี ภควโต สมฺมุขา อิมา คาถาโย อภาสิตฺถาติฯ>
    stand <ยโสธราเถริยาปทานํ อฏฺฐมํฯ>
  text <๙ ยโสธราปมุขทสภิกฺขุนีสหสฺสอปทานํ>
    text <๔๑๑>
      text <กปฺเป จ สตสหสฺเส จตุโร จ อสงฺขิเย>
      text <ทีปงฺกโร นาม ชิโน อุปฺปชฺชิ โลกนายโกฯ>
    text <๔๑๒>
      text <ทีปงฺกโร มหาวีโร วิยากาสิ วินายโก>
      text <สุเมธญฺจ สุมิตฺตญฺจ สมานสุขทุกฺขตํฯ>
    text <๔๑๓>
      text <สเทวกญฺจ ปสฺสนฺโต วิจรนฺโต สเทวกํ>
      text <เตสํ ปกิตฺตเน อมฺเห อุปคมฺม สมาคมํฯ>
    text <๔๑๔>
      text <อมฺหํ สพฺพปติ โหหิ อนาคตสมาคเม>
      text <สพฺพาว ตุยฺหํ ภริยา มนาปา ปิยวาทิกาฯ>
    text <๔๑๕>
      text <ทานํ สีลมยํ สพฺพํ ภาวนา จ สุภาวิตา>
      text <ทีฆรตฺตญฺจ โน สพฺพํ ปริจฺจตฺตํ มหามุเนฯ>
    text <๔๑๖>
      text <คนฺธํ วิเลปนํ มาลํ ทีปญฺจ รตนามยํ>
      text <ยํกิญฺจิ ปตฺถิตํ สพฺพํ ปริจฺจตฺตํ มหามุนิฯ>
    text <๔๑๗>
      text <อญฺญํ วาปิ กตํ กมฺมํ ปริโภคญฺจ มานุสํ>
      text <ทีฆรตฺตญฺหิ โน สพฺพํ ปริจฺจตฺตํ มหามุนิฯ>
    text <๔๑๘>
      text <อเนกชาติสํสารํ พหุํ ปุญฺญมฺปิ โน กตํ>
      text <อิสฺสรมนุโภตฺวาน สํสริตฺวา ภวาภเวฯ>
    text <๔๑๙>
      text <ปจฺฉิเม ภเว สมฺปตฺเต สกฺยปุตฺตนิเวสเน>
      text <นานากุลูปปนฺนาโย อจฺฉรา กามวณฺณินีฯ>
    text <๔๒๐>
      text <ลาภคฺเคน ยสํ ปตฺตา ปูชิตา สพฺพสกฺกตา>
      text <ลาภิโย อนฺนปานานํ สทา สมฺมานิตา มยํฯ>
    text <๔๒๑>
      text <อคารํ ปชหิตฺวาน ปพฺพชิมฺหนคาริยํ>
      text <อฑฺฒมาเส อสมฺปตฺเต สพฺพา ปตฺตามฺห นิพฺพุติํฯ>
    text <๔๒๒>
      text <ลาภิโย อนฺนปานานํ วตฺถเสนาสนานิ จ>
      text <อุเปนฺติ ปจฺจยา สพฺเพ สทา สกฺกตปูชิตาฯ>
    text <๔๒๓>
      text <กิเลสา ฌาปิตา อมฺหํ…เป … วิหราม อนาสวาฯ>
    text <๔๒๔>
      text <สฺวาคตํ วต โน อาสิ…เป … กตํ พุทฺธสฺส สาสนํฯ>
    text <๔๒๕>
      text <ปฏิสมฺภิทา จตสฺโส…เป … กตํ พุทฺธสฺส สาสนํฯ>
    text <อิตฺถํ สุทํ ยโสธราปมุขานิ ทสภิกฺขุนีสหสฺสานิ ภควโต สมฺมุขา อิมา คาถาโย อภาสิตฺถาติฯ>
    stand <ยโสธราปมุขทสภิกฺขุนีสหสฺสาปทานํ นวมํฯ>
  text <๑๐ ยโสธราปมุขอฏฺฐารสภิกฺขุนีสหสฺสอปทานํ>
    text <๔๒๖>
      text <อฏฺฐารสสหสฺสานิ ภิกฺขุนี สกฺยสมฺภวา>
      text <ยโสธราปมุขานิ สมฺพุทฺธํ อุปสงฺกมุํฯ>
    text <๔๒๗>
      text <อฏฺฐารสสหสฺสานิ สพฺพา โหนฺติ มหิทฺธิกา>
      text <วนฺทนฺตี มุนิโน ปาเท อาโรเจนฺติ ยถาพลํฯ>
    text <๔๒๘>
      text <ชาติ ขีณา ชรา พฺยาธิ มรณญฺจ มหามุนิ>
      text <อนาสวํ ปทํ สนฺตํ อมตํ ยาม นายกฯ>
    text <๔๒๙>
      text <ขลิตญฺเจ ปุเร อตฺถิ สพฺพาสมฺปิ มหามุนิ>
      text <อปราธมชานนฺตี ขม อมฺหํ วินายกฯ>
    text <๔๓๐>
      text <อิทฺธิญฺจาปิ นิทสฺเสถ มม สาสนการิกา>
      text <ปริสานญฺจ สพฺพาสํ กงฺขํ ฉินฺทถ ยาวตาฯ>
    text <๔๓๑>
      text <ยโสธรา มหาวีร มนาปา ปิยทสฺสนา>
      text <สพฺพา ตุยฺหํ มหาวีร อคารสฺมิํ ปชาปติฯ>
    text <๔๓๒>
      text <ถีนํ สตสหสฺสานํ นวุตีนํ ฉทุตฺตริ>
      text <อคาเร เต มยํ วีร ปาโมกฺขา สพฺพา อิสฺสราฯ>
    text <๔๓๓>
      text <รูปาจารคุณูเปตา โยพฺพนฏฺฐา ปิยํวทา>
      text <สพฺพา โน อปจายนฺติ เทวตา วิย มานุสาฯ>
    text <๔๓๔>
      text <อฏฺฐารสสหสฺสานิ สพฺพา สากิยสมฺภวา>
      text <ยโสธราสหสฺสานิ ปาโมกฺขา อิสฺสรา ตทาฯ>
    text <๔๓๕>
      text <กามธาตุมติกฺกมฺม สณฺฐิตา รูปธาตุยา>
      text <รูเปน สทิสา นตฺถิ สหสฺสานํ มหามุนิฯ>
    text <๔๓๖>
      text <สมฺพุทฺธํ อภิวาเทตฺวา อิทฺธิํ ทสฺสํสุ สตฺถุโน>
      text <เนกา นานาวิธาการา มหาอิทฺธีปิ ทสฺสยุํฯ>
    text <๔๓๗>
      text <จกฺกวาฬสมํ กายํ สีสํ อุตฺตรโต กุรุ>
      text <อุโภ ปกฺขา ทุเว ทีปา ชมฺพุทีปํ สรีรโตฯ>
    text <๔๓๘>
      text <ทกฺขิณญฺจ สรํ ปิญฺฉํ นานาสาขา ตุ ปตฺตกา>
      text <จนฺทญฺจ สูริยญฺจกฺขิ เมรุปพฺพตโต สิขํฯ>
    text <๔๓๙>
      text <จกฺกวาฬคิริํ ตุณฺฑํ ชมฺพุรุกฺขํ สมูลกํ>
      text <พีชมานา อุปาคนฺตฺวา วนฺทนฺตี โลกนายกํฯ>
    text <๔๔๐>
      text <หตฺถิวณฺณํ ตเถวสฺสํ ปพฺพตํ ชลธิํ ตถา>
      text <จนฺทญฺจ สูริยํ เมรุํ สกฺกวณฺณญฺจ ทสฺสยุํฯ>
    text <๔๔๑>
      text <ยโสธรา มยํ วีร ปาเท วนฺทาม จกฺขุม>
      text <ตว จิรปภาเวน นิปฺผนฺนา นรนายกฯ>
    text <๔๔๒>
      text <อิทฺธีสุ จ วสี โหม ทิพฺพาย โสตธาตุยา>
      text <เจโตปริยญาณสฺส วสี โหม มหามุเนฯ>
    text <๔๔๓>
      text <ปุพฺเพนิวาสํ ชานาม ทิพฺพจกฺขุ วิโสธิตํ>
      text <สพฺพาสวปริกฺขีณา นตฺถิ ทานิ ปุนพฺภโวฯ>
    text <๔๔๔>
      text <อตฺถธมฺมนิรุตฺตีสุ ปฏิภาเน ตเถว จ>
      text <ญาณํ อมฺหํ มหาวีร อุปฺปนฺนํ ตว สนฺติเกฯ>
    text <๔๔๕>
      text <ปุพฺพานํ โลกนาถานํ สงฺคมํ โน นิทสฺสิตํ>
      text <อธิการา พหู อมฺหํ ตุยฺหตฺถาย มหามุเนฯ>
    text <๔๔๖>
      text <ยํ อมฺหํ ปูริตํ กมฺมํ กุสลํ สรเส มุเน>
      text <ตุยฺหตฺถาย มหาวีร ปุญฺญานุปจิตานิ โนฯ>
    text <๔๔๗>
      text <อภพฺพฏฺฐาเน วชฺเชตฺวา วารยิมฺห อนาจรํ>
      text <ตุยฺหตฺถาย มหาวีร จตฺตานิ ชีวิตานิ โน ฯ>
    text <๔๔๘>
      text <เนกโกฏิสหสฺสานิ ภริยตฺถายทาสิ โน>
      text <น ตตฺถ วิมนา โหม ตุยฺหตฺถาย มหามุเนฯ>
    text <๔๔๙>
      text <เนกโกฏิสหสฺสานิ อุปการายทาสิ โน>
      text <น ตตฺถ วิมนา โหม ตุยฺหตฺถาย มหามุเนฯ>
    text <๔๕๐>
      text <เนกโกฏิสหสฺสานิ โภชนตฺถายทาสิ โน>
      text <น ตตฺถ วิมนา โหม ตุยฺหตฺถาย มหามุเนฯ>
    text <๔๕๑>
      text <เนกโกฏิสหสฺสานิ ชีวิตานิ จชิมฺหเส>
      text <ภยโมกฺขํ กริสฺสาม ชีวิตานิ จชิมฺหเสฯ>
    text <๔๕๒>
      text <องฺคคเต อลงฺกาเร วตฺเถ นานาวิเธ พหู>
      text <อิตฺถิภณฺเฑ น คูหาม ตุยฺหตฺถาย มหามุเนฯ>
    text <๔๕๓>
      text <ธนธญฺญปริจฺจาคํ คามานิ นิคมานิ จ>
      text <เขตฺตํ ปุตฺตา จ ธีตา จ ปริจฺจตฺตา มหามุเนฯ>
    text <๔๕๔>
      text <หตฺถี อสฺสา ควา จาปิ ทาสิโย ปริจาริกา>
      text <ตุยฺหตฺถาย มหาวีร ปริจฺจตฺตํ อสงฺขิยํฯ>
    text <๔๕๕>
      text <ยํ อมฺเห ปฏิมนฺเตสิ ทานํ ทสฺสาม ยาจเก>
      text <วิมนํ โน น ปสฺสาม ททโต ทานมุตฺตมํฯ>
    text <๔๕๖>
      text <นานาวิธํ พหุํ ทุกฺขํ สํสาเร จ พหุพฺพิเธ>
      text <ตุยฺหตฺถาย มหาวีร อนุภุตฺตํ อสงฺขิยํฯ>
    text <๔๕๗>
      text <สุขปฺปตฺตานุโมทาม น จ ทุกฺเขสุ ทุมฺมนา>
      text <สพฺพตฺถ ตุลิตา โหม ตุยฺหตฺถาย มหามุเนฯ>
    text <๔๕๘>
      text <อนุมคฺเคน สมฺพุทฺโธ ยํ ธมฺมํ อภินีหริ>
      text <อนุโภตฺวา สุขํ ทุกฺขํ ปตฺโต โพธิํ มหามุเนฯ>
    text <๔๕๙>
      text <พฺรหฺมเทวญฺจ สมฺพุทฺธํ โคตมํ โลกนายกํ>
      text <อญฺเญสํ โลกนาถานํ สงฺคมํ เตหิ โน พหูฯ>
    text <๔๖๐>
      text <อธิการํ พหุํ อมฺเห ตุยฺหตฺถาย มหามุเน>
      text <คเวสโต พุทฺธธมฺเม มยํ เต ปริจาริกาฯ>
    text <๔๖๑>
      text <กปฺเป จ สตสหสฺเส จตุโร จ อสงฺขิเย>
      text <ทีปงฺกโร มหาวีโร อุปฺปชฺชิ โลกนายโกฯ>
    text <๔๖๒>
      text <ปจฺจนฺตเทสวิสเย นิมนฺเตตฺวา ตถาคตํ>
      text <ตสฺส อาคมนํ มคฺคํ โสเธนฺติ ตุฏฺฐมานสาฯ>
    text <๔๖๓>
      text <เตน กาเลน โส อาสิ สุเมโธ นาม พฺราหฺมโณ>
      text <มคฺคญฺจ ปฏิยาเทสิ อายโต สพฺพทสฺสิโนฯ>
    text <๔๖๔>
      text <เตน กาเลน อหุมฺห สพฺพา พฺราหฺมณสมฺภวา>
      text <ถลูทชานิ ปุปฺผานิ อาหริมฺห สมาคมํฯ>
    text <๔๖๕>
      text <ตสฺมิํ โส สมเย พุทฺโธ ทีปงฺกโร มหายโส>
      text <วิยากาสิ มหาวีโร อิสิมุคฺคตมานสํฯ>
    text <๔๖๖>
      text <จลตี รวตี ปุถวี สงฺกมฺปติ สเทวเก>
      text <ตสฺส กมฺมํ ปกิตฺเตนฺเต อิสิมุคฺคตมานสํฯ>
    text <๔๖๗>
      text <เทวกญฺญา มนุสฺสา จ มยญฺจาปิ สเทวกา>
      text <นานาปูชนียํ ภณฺฑํ ปูชยิตฺวาน ปตฺถยุํฯ>
    text <๔๖๘>
      text <เตสํ พุทฺโธ วิยากาสิ โชติทีป สนามโก>
      text <อชฺช เย ปตฺถิตา อตฺถิ เต ภวิสฺสนฺติ สมฺมุขาฯ>
    text <๔๖๙>
      text <อปริเมยฺเย อิโต กปฺเป ยํ โน พุทฺโธ วิยากริ>
      text <ตํ วาจมนุโมเทนฺตา เอวํการี อหุมฺห โนฯ>
    text <๔๗๐>
      text <ตสฺส กมฺมสฺส สุกตสฺส ตสฺส จิตฺตํ ปสาทยุํ>
      text <เทวมานุสิกํ โยนิํ อนุโภตฺวา อสงฺขิยํฯ>
    text <๔๗๑>
      text <สุขทุกฺเขนุโภตฺวาน เทเวสุ มานุเสสุ จ>
      text <ปจฺฉิเม ภเว สมฺปตฺเต ชาตามฺห สากิเย กุเลฯ>
    text <๔๗๒>
      text <รูปวตี โภควตี ยสสีลวตี ตโต>
      text <สพฺพงฺคสมฺปทา โหม กุเลสุ อภิสกฺกตาฯ>
    text <๔๗๓>
      text <ลาภํ สิโลกํ สกฺการํ โลกธมฺมสมาคมํ>
      text <จิตฺตญฺจ ทุกฺขิตํ นตฺถิ วสาม อกุโตภยาฯ>
    text <๔๗๔>
      text <วุตฺตญฺเหตํ ภควตา รญฺโญ อนฺเตปุเร ตทา>
      text <ขตฺติยานํ ปุเร วีร อุปการญฺจ นิทฺทิสิฯ>
    text <๔๗๕>
      text <อุปการา จ ยา นารี ยา จ นารี สุเข ทุเข>
      text <อตฺถกฺขายี จ ยา นารี ยา จ นารีนุกมฺปิกาฯ>
    text <๔๗๖>
      text <ธมฺมํ จเร สุจริตํ น นํ ทุจฺจริตํ จเร>
      text <ธมฺมจารี สุขํ เสติ อสฺมิํ โลเก ปรมฺหิ จฯ>
    text <๔๗๗>
      text <อคารํ วิชหิตฺวาน ปพฺพชิมฺหนคาริยํ>
      text <อฑฺฒมาเส อสมฺปตฺเต จตุสจฺจํ ผุสิมฺห โนฯ>
    text <๔๗๘>
      text <จีวรํ ปิณฺฑปาตญฺจ ปจฺจยํ สยนาสนํ>
      text <อุปเนนฺติ พหู อมฺเห สาครสฺเสว อูมิโยฯ>
    text <๔๗๙>
      text <กิเลสา ฌาปิตา อมฺหํ ภวา สพฺเพ สมูหตา>
      text <นาคีว พนฺธนํ เฉตฺวา วิหราม อนาสวาฯ>
    text <๔๘๐>
      text <สฺวาคตํ วต โน อาสิ มม พุทฺธสฺส สนฺติเก>
      text <ติสฺโส วิชฺชา อนุปฺปตฺตา กตํ พุทฺธสฺส สาสนํฯ>
    text <๔๘๑>
      text <ปฏิสมฺภิทา จตสฺโส วิโมกฺขาปิ จ อฏฺฐิเม>
      text <ฉฬภิญฺญา สจฺฉิกตา กตํ พุทฺธสฺส สาสนํฯ>
    text <๔๘๒>
      text <เอวํ พหุวิธํ ทุกฺขํ สมฺปตฺตี จ พหุพฺพิธา>
      text <วิสุทฺธภาวํ สมฺปตฺตา ลภาม สพฺพสมฺปทาฯ>
    text <๔๘๓>
      text <ยา ททนฺติ สกตฺตานํ ปุญฺญตฺถาย มเหสิโน>
      text <สหายสมฺปทา โหนฺติ นิพฺพานปทมสงฺขตํฯ>
    text <๔๘๔>
      text <ปริกฺขีณํ อตีตญฺจ ปจฺจุปฺปนฺนํ อนาคตํ>
      text <สพฺพกมฺมมฺปิ โน ขีณํ ปาเท วนฺทาม จกฺขุมฯ>
    text <๔๘๕>
      text <นิพฺพานาย วทนฺตีนํ กิํ โว วกฺขาม อุตฺตริ>
      text <สนฺตสงฺขตโทสญฺหิ ปปฺโปถ อมตํ ปทํฯ>
      text <กุณฺฑลา โคตมี เจว ธมฺมทินฺนา จ สกุลา>
      text <วรนนฺทา จ โสณา จ กาปิลานี ยโสธราฯ>
      text <ทสสหสฺสภิกฺขุนี อฏฺฐารสสหสฺสกา>
      text <คาถาสตานิ จตฺตาริ ฉ จ สตฺตติเมว จ ฯ>
    text <อิตฺถํ สุทํ ยโสธราปมุขานิ อฏฺฐารสภิกฺขุนีสหสฺสานิ ภควโต สมฺมุขา อิมา คาถาโย อภาสิตฺถาติฯ>
    stand <ยโสธราปมุขอฏฺฐารสภิกฺขุนีสหสฺสาปทานํ ทสมํฯ>
    stand <กุณฺฑลเกสีวคฺโค ตติโยฯ>
    text <ตสฺสุทฺทานํ>
