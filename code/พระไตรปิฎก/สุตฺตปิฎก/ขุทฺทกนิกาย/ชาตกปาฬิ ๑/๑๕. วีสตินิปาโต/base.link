text <๑๕ วีสตินิปาโต>
  text <  <
  text <๔๙๗ มาตงฺคชาตกํ ๑>
  text <๑>
    text <กุโต นุ อาคจฺฉสิ ทุมฺมวาสี โอตลฺลโก ปํสุปิสาจโกว>
    text <สงฺการโจฬํ ปฏิมุญฺจ กณฺเฐ โก เร ตุวํ โหสิ อทกฺขิเณยฺโยฯ>
  text <๒>
    text <อนฺนํ ตเวทํ ปกตํ ยสสฺสิ ตํ ขชฺชเร ภุญฺชเร ปิยฺยเร จ>
    text <ชานาสิ มํ ตฺวํ ปรทตฺตูปชีวิํ อุตฺติฏฺฐปิณฺฑํ ลภตํ สปาโกฯ>
  text <๓>
    text <อนฺนํ มเมทํ ปกตํ พฺราหฺมณานํ อตฺตตฺถาย สทฺทหโต มเมทํ>
    text <อเปหิ เอตฺโต กิมิธฏฺฐิโตสิ น มาทิสา ตุยฺหํ ททนฺติ ชมฺมฯ>
  text <๔>
    text <ถเล จ นินฺเน จ วปนฺติ พีชํ อนูปเขตฺเต ผลมาสมานา>
    text <เอตาย สทฺธาย ททาหิ ทานํ อปฺเปว อาราธเย ทกฺขิเณยฺเยฯ>
  text <๕>
    text <เขตฺตานิ มยฺหํ วิทิตานิ โลเก เยสาหํ พีชานิ ปติฏฺฐเปมิ>
    text <เย พฺราหฺมณา ชาติมนฺตูปปนฺนา ตานีธ เขตฺตานิ สุเปสลานิฯ>
  text <๖>
    text <ชาติมโท จ อติมานิตา จ โลโภ จ โทโส จ มโท จ โมโห>
    text <เอเต อคุณา เยสุ จ สนฺติ สพฺเพ ตานีธ เขตฺตานิ อเปสลานิฯ>
  text <๗>
    text <ชาติมโท จ อติมานิตา จ โลโภ จ โทโส จ มโท จ โมโห>
    text <เอเต อคุณา เยสุ น สนฺติ สพฺเพ ตานีธ เขตฺตานิ สุเปสลานิฯ>
  text <๘>
    text <กฺเวตฺถ คตา อุปโชติโย จ อุปชฺฌาโย จ อถวา คณฺฑกุจฺฉิ>
    text <อิมสฺส ทณฺฑญฺจ วธญฺจ ทตฺวา คเล คเหตฺวา ขลยาถ ชมฺมํฯ>
  text <๙>
    text <คิริํ นเขน ขณสิ อโย ทนฺเตหิ ขาทสิ>
    text <ชาตเวทํ ปทหสิ โย อิสิํ ปริภาสสิฯ>
  text <๑๐>
    text <อิทํ วตฺวาน มาตงฺโค อิสิ สจฺจปรกฺกโม>
    text <อนฺตลิกฺขสฺมิํ ปกฺกามิ พฺราหฺมณานํ อุทิกฺขตํฯ>
  text <๑๑>
    text <อาเวลฺลิตํ ปิฏฺฐิโต อุตฺตมงฺคํ พาหุํ ปสาเรติ อกมฺมเนยฺยํ>
    text <เสตานิ อกฺขีนิ ยถา มตสฺส โก เม อิมํ ปุตฺตมกาสิ เอวํฯ>
  text <๑๒>
    text <อิธาคมา สมโณ ทุมฺมวาสี โอตลฺลโก ปํสุปิสาจโกว>
    text <สงฺการโจฬํ ปฏิมุญฺจ กณฺเฐ โส เต อิมํ ปุตฺตมกาสิ เอวํฯ>
  text <๑๓>
    text <กตมํ ทิสํ อคมา ภูริปญฺโญ อกฺขาถ เม มาณวา เอตมตฺถํ>
    text <คนฺตฺวาน ตํ ปฏิกเรมุ อจฺจยํ อปฺเปว นํ ปุตฺต ลเภมุ ชีวิตํฯ>
  text <๑๔>
    text <เวหายสํ อคมา ภูริปญฺโญ ปถทฺธุโน ปนฺนรเสว จนฺโท>
    text <อปิ จาปิ โส ปุริมทิสํ อคจฺฉิ สจฺจปฺปฏิญฺโญ อิสิ สาธุรูโปฯ>
  text <๑๕>
    text <อาเวลฺลิตํ ปิฏฺฐิโต อุตฺตมงฺคํ พาหุํ ปสาเรติ อกมฺมเนยฺยํ>
    text <เสตานิ อกฺขีนิ ยถา มตสฺส โก เม อิมํ ปุตฺตมกาสิ เอวํฯ>
  text <๑๖>
    text <ยกฺขา หเว สนฺติ มหานุภาวา อนฺวาคตา อิสโย สาธุรูปา>
    text <เต ทุฏฺฐจิตฺตํ กุปิตํ วิทิตฺวา ยกฺขา หิ เต ปุตฺตมกํสุ เอวํฯ>
  text <๑๗>
    text <ยกฺขา จ เม ปุตฺตมกํสุ เอวํ ตฺวญฺเญว เม มา กุทฺโธ พฺรหฺมจาริ>
    text <ตุมฺเหว ปาเท สรณํ คตาสฺมิ อนฺวาคตา ปุตฺตโสเกน ภิกฺขุฯ>
  text <๑๘>
    text <ตเทว หิ เอตรหิ จ มยฺหํ มโนปโทโส น มมตฺถิ โกจิ>
    text <ปุตฺโต จ เต เวทมเทน มตฺโต อตฺถํ น ชานาติ อธิจฺจ เวเทฯ>
  text <๑๙>
    text <อทฺธา หเว ภิกฺขุ มุหุตฺตเกน สมฺมุยฺหเตว ปุริสสฺส สญฺญา>
    text <เอกาปราธํ ขม ภูริปญฺญ น ปณฺฑิตา โกธพลา ภวนฺติฯ>
  text <๒๐>
    text <อิทญฺจ มยฺหํ อุตฺติฏฺฐปิณฺฑํ ตว มณฺฑพฺโย ภุญฺชตุ อปฺปปญฺโญ>
    text <ยกฺขา จ เต นํ น วิเหฐเยยฺยุํ ปุตฺโต จ เต เหสฺสติ โส อโรโคฯ>
  text <๒๑>
    text <มณฺฑพฺย พาโลสิ ปริตฺตปญฺโญ โย ปุญฺญเขตฺตานมโกวิโทสิ>
    text <มหกฺกสาเวสุ ททาสิ ทานํ กิลิฏฺฐกมฺเมสุ อสญฺญเตสุฯ>
  text <๒๒>
    text <ชฏา จ เกสา อชินา นิวตฺถา ชรูทปานํว มุขํ ปรูฬฺหํ>
    text <ปชํ อิมํ ปสฺสถ ทุมฺมรูปํ น ชฏาชินํ ตายติ อปฺปปญฺญํฯ>
  text <๒๓>
    text <เยสํ ราโค จ โทโส จ อวิชฺชา จ วิราชิตา>
    text <ขีณาสวา อรหนฺโต เตสุ ทินฺนํ มหปฺผลนฺติฯ>
  stand <มาตงฺคชาตกํ ปฐมํฯ>
  text <  <
  text <๔๙๘ จิตฺตสมฺภูตชาตกํ ๒>
  text <๒๔>
    text <สพฺพํ นรานํ สผลํ สุจิณฺณํ น กมฺมุนา กิญฺจน โมฆมตฺถิ>
    text <ปสฺสามิ สมฺภูตํ มหานุภาวํ สกมฺมุนา ปุญฺญผลูปปนฺนํฯ>
  text <๒๕>
    text <สพฺพํ นรานํ สผลํ สุจิณฺณํ น กมฺมุนา กิญฺจน โมฆมตฺถิ>
    text <กจฺจินฺนุ จิตฺตสฺสปิ เอวเมวํ อิทฺโธ มโน ตสฺส ยถาปิ มยฺหํฯ>
  text <๒๖>
    text <สพฺพํ นรานํ สผลํ สุจิณฺณํ น กมฺมุนา กิญฺจน โมฆมตฺถิ>
    text <จิตฺตมฺปิ ชานาหิ ตเถว เทว อิทฺโธ มโน ตสฺส ยถาปิ ตุยฺหํฯ>
  text <๒๗>
    text <ภวํ นุ จิตฺโต สุตมญฺญโต เต อุทาหุ เต โกจิ นํ เอตทกฺขา>
    text <คาถา สุคีตา น มมตฺถิ กงฺขา ททามิ เต คามวรํ สตญฺจฯ>
  text <๒๘>
    text <น จาหํ จิตฺโต สุตมญฺญโต เม อิสี จ เม เอตมตฺถํ อสํสิ>
    text <คนฺตฺวาน รญฺโญ ปฏิคาหิ คาถํ อปิ เต วรํ อตฺตมโน ทเทยฺย ฯ>
  text <๒๙>
    text <โยเชนฺตุ เว ราชรเถ สุกเต จิตฺตสิพฺพเน>
    text <กจฺฉํ นาคานํ พนฺธถ คีเวยฺยํ ปฏิมุญฺจถฯ>
  text <๓๐>
    text <อาหญฺญนฺตุ เภริมุทิงฺคสงฺเข สีฆานิ ยานานิ จ โยชยนฺตุ>
    text <อชฺเชวหํ อสฺสมํ ตํ คมิสฺสํ ยตฺเถว ทกฺขิสฺสมิสิํ นิสินฺนํฯ>
  text <๓๑>
    text <สุลทฺธลาโภ วต เม อโหสิ คาถา สุคีตา ปริสาย มชฺเฌ>
    text <สฺวาหํ อิสิํ สีลวตูปปนฺนํ ทิสฺวา ปตีโต สุมโนหมสฺมิฯ>
  text <๓๒>
    text <อาสนํ อุทกํ ปชฺชํ ปฏิคฺคณฺหาตุ โน ภวํ>
    text <อคฺเฆ ภวนฺตํ ปุจฺฉาม อคฺฆํ กุรุตุ โน ภวํฯ>
  text <๓๓>
    text <รมฺมญฺจ เต อาวสถํ กโรนฺตุ นารีคเณหิ ปริจารยสฺสุ>
    text <กโรหิ โอกาสมนุคฺคหาย อุโภปิ มํ อิสฺสริยํ กโรมฯ>
  text <๓๔>
    text <ทิสฺวา ผลํ ทุจฺจริตสฺส ราช อโถ สุจิณฺณสฺส มหาวิปากํ>
    text <อตฺตานเมว ปฏิสํยมิสฺสํ น ปตฺถเย ปุตฺต ปสุํ ธนํ วาฯ>
  text <๓๕>
    text <ทเสวิมา วสฺสทสา มจฺจานํ อิธ ชีวิตํ>
    text <อปตฺตญฺเญว ตํ โอธิํ นโฬ ฉินฺโนว สุสฺสติฯ>
  text <๓๖>
    text <ตตฺถ กา นนฺทิ กา ขิฑฺฑา กา รตี กา ธเนสนา>
    text <กิํ เม ปุตฺเตหิ ทาเรหิ ราช มุตฺโตสฺมิ พนฺธนาฯ>
  text <๓๗>
    text <โสหํ เอวํ ปชานามิ มจฺจุ เม นปฺปมชฺชติ>
    text <อนฺตเกนาธิปนฺนสฺส กา รตี กา ธเนสนาฯ>
  text <๓๘>
    text <ชาติ นรานํ อธมา ชนินฺท จณฺฑาลโยนิ ทฺวิปทากนิฏฺฐา>
    text <สเกหิ กมฺเมหิ สุปาปเกหิ จณฺฑาลคพฺเภ อวสิมฺห ปุพฺเพฯ>
  text <๓๙>
    text <จณฺฑาลาหุมฺห อวนฺตีสุ มิคา เนรญฺชรํ ปติ>
    text <อุกฺกุสา นมฺมทาตีเร ตฺยชฺช พฺราหฺมณขตฺติยาฯ>
  text <๔๐>
    text <อุปนียติ ชีวิตมปฺปมายุ ชรูปนีตสฺส น สนฺติ ตาณา>
    text <กโรหิ ปญฺจาล มเมต วากฺยํ มากาสิ กมฺมานิ ทุกฺขุทฺรยานิฯ>
  text <๔๑>
    text <อุปนียติ ชีวิตมปฺปมายุ ชรูปนีตสฺส น สนฺติ ตาณา>
    text <กโรหิ ปญฺจาล มเมต วากฺยํ มากาสิ กมฺมานิ ทุกฺขปฺผลานิฯ>
  text <๔๒>
    text <อุปนียติ ชีวิตมปฺปมายุ ชรูปนีตสฺส น สนฺติ ตาณา>
    text <กโรหิ ปญฺจาล มเมต วากฺยํ มากาสิ กมฺมานิ รชสฺสิรานิฯ>
  text <๔๓>
    text <อุปนียติ ชีวิตมปฺปมายุ วณฺณํ ชรา หนฺติ นรสฺส ชิยฺยโต>
    text <กโรหิ ปญฺจาล มเมต วากฺยํ มากาสิ กมฺมํ นิรยูปปตฺติยาฯ>
  text <๔๔>
    text <อทฺธา หิ สจฺจํ วจนํ ตเวตํ ยถา อิสี ภาสสิ เอวเมตํ>
    text <กามา จ เม สนฺติ อนปฺปรูปา เต ทุจฺจชา มาทิสเกน ภิกฺขุฯ>
  text <๔๕>
    text <นาโค ยถา ปงฺกมชฺเฌ พฺยสนฺโน ปสฺสํ ถลํ นาภิสมฺโภติ คนฺตุํ>
    text <เอวมฺปหํ กามปงฺเก พฺยสนฺโน น ภิกฺขุโน มคฺคมนุพฺพชามิฯ>
  text <๔๖>
    text <ยถาปิ มาตา จ ปิตา จ ปุตฺตํ อนุสาสเร กินฺติ สุขี ภเวยฺย>
    text <เอวมฺปิ มํ ตฺวํ อนุสาส ภนฺเต ยถา จิรํ เปจฺจ สุขี ภเวยฺยํฯ>
  text <๔๗>
    text <โน เจ ตุวํ อุสฺสหเส ชนินฺท กาเม อิเม มานุสเก ปหาตุํ>
    text <ธมฺมิํ พลิํ ปฏฺฐปยสฺสุ ราช อธมฺมกาโร ตว มาหุ รฏฺเฐฯ>
  text <๔๘>
    text <ทูตา วิธาวนฺตุ ทิสา จตสฺโส นิมนฺตกา สมณพฺราหฺมณานํ>
    text <เต อนฺนปาเนน อุปฏฺฐหสฺสุ วตฺเถน เสนาสนปจฺจเยน จฯ>
  text <๔๙>
    text <อนฺเนน ปาเนน ปสนฺนจิตฺโต สนฺตปฺปย สมณพฺราหฺมเณ จ>
    text <ทตฺวา จ ภุตฺวา จ ยถานุภาวํ อนินฺทิโต สคฺคมุเปหิ ฐานํฯ>
  text <๕๐>
    text <สเจ จ ตํ ราช มโท สเหยฺย นารีคเณหิ ปริจารยนฺตํ>
    text <อิมเมว คาถํ มนสี กโรหิ ภาเสสิ เจนํ ปริสาย มชฺเฌฯ>
  text <๕๑>
    text <อพฺโภกาสสโย ชนฺตุ วชนฺตฺยา ขีรปายิโต>
    text <ปริกิณฺโณ สุวาเนหิ สฺวาชฺช ราชาติ วุจฺจตีติฯ>
  stand <จิตฺตสมฺภูตชาตกํ ทุติยํฯ>
  text <  <
  text <๔๙๙ สิวิชาตกํ ๓>
  text <๕๒>
    text <ทูเร อปสฺสํ เถโรว จกฺขุํ ยาจิตุมาคโต>
    text <เอกเนตฺตา ภวิสฺสาม จกฺขุํ เม เทหิ ยาจิโตฯ>
  text <๕๓>
    text <เกนานุสิฏฺโฐ อิธ มาคโตสิ วนิพฺพก จกฺขุปถานิ ยาจิตุํ>
    text <สุทุจฺจชํ ยาจสิ อุตฺตมงฺคํ ยมาหุ เนตฺตํ ปุริเสน ทุจฺจชํฯ>
  text <๕๔>
    text <ยมาหุ เทเวสุ สุชมฺปตีติ มฆวาติ นํ อาหุ มนุสฺสโลเก>
    text <เตนานุสิฏฺโฐ อิธ มาคโตสฺมิ วนิพฺพโก จกฺขุปถานิ ยาจิตุํฯ>
  text <๕๕>
    text <วนิพฺพโต มยฺห วนิํ อนุตฺตรํ ททาหิ เต จกฺขุปถานิ ยาจิโต>
    text <ททาหิ เม จกฺขุปถํ อนุตฺตรํ ยมาหุ เนตฺตํ ปุริเสน ทุจฺจชํฯ>
  text <๕๖>
    text <เยน อตฺเถน อาคจฺฉิ ยมตฺถมภิปตฺถยํ>
    text <เต เต อิชฺฌนฺตุ สงฺกปฺปา ลภ จกฺขูนิ พฺราหฺมณฯ>
  text <๕๗>
    text <เอกํ เต ยาจมานสฺส อุภยานิ ททามหํ>
    text <ส จกฺขุมา คจฺฉ ชนสฺส เปกฺขโต ยทิจฺฉเส ตฺวํ ตทเต สมิชฺฌตุฯ>
  text <๕๘>
    text <มา โน เทว อทา จกฺขุํ มา โน สพฺเพ ปรากริ>
    text <ธนํ เทหิ มหาราช มุตฺตา เวฬุริยา พหูฯ>
  text <๕๙>
    text <ยุตฺเต เทว รเถ เทหิ อาชานีเย จลงฺกเต>
    text <นาเค เทหิ มหาราช เหมกปฺปนวาสเสฯ>
  text <๖๐>
    text <ยถา ตํ สิวโย สพฺเพ สโยคฺคา สรถา สทา>
    text <สมนฺตา ปริกิเรยฺยุํ เอวํ เทหิ รเถสภฯ>
  text <๖๑>
    text <โย เว ทสฺสนฺติ วตฺวาน อทาเน กุรุเต มโน>
    text <ภูมฺยํ โส ปติตํ ปาสํ คีวายํ ปฏิมุญฺจติฯ>
  text <๖๒>
    text <โย เว ทสฺสนฺติ วตฺวาน อทาเน กุรุเต มโน>
    text <ปาปา ปาปตโร โหติ สมฺปตฺโต ยมสาธนํฯ>
  text <๖๓>
    text <ยญฺหิ ยาเจ ตญฺหิ ทเท ยํ น ยาเจ น ตํ ทเท>
    text <สฺวาหํ ตเมว ทสฺสามิ ยํ มํ ยาจติ พฺราหฺมโณฯ>
  text <๖๔>
    text <อายุํ นุ วณฺณํ นุ สุขํ พลํ นุ กิํ ปตฺถยาโน นุ ชนินฺท เทสิ>
    text <กถญฺหิ ราชา สิวินํ อนุตฺตโร จกฺขูนิ ทชฺชา ปรโลกเหตุฯ>
  text <๖๕>
    text <น วาหเมตํ ยสสา ททามิ น ปุตฺตมิจฺเฉ น ธนํ น รฏฺฐํ>
    text <สตญฺจ ธมฺโม จริโต ปุราโณ อิจฺเจว ทาเน รมเต มโน มม ฯ>
  text <๖๖>
    text <สขา จ มิตฺโต จ มมาสิ สีวิก สุสิกฺขิโต สาธุ กโรหิ เม วโจ>
    text <อุทฺธริตฺวา จกฺขูนิ มมํ ชิคีสโต หตฺเถสุ ฐเปหิ วนิพฺพกสฺสฯ>
  text <๖๗>
    text <โจทิโต สิวิราเชน สิวิโก วจนงฺกโร>
    text <รญฺโญ จกฺขูนุทฺธริตฺวา พฺราหฺมณสฺสูปนามยิ>
    text <สจกฺขุ พฺราหฺมโณ อาสิ อนฺโธ ราชา อุปาวิสิฯ>
  text <๖๘>
    text <ตโต โส กติปาหสฺส อุปรูฬฺเหสุ จกฺขุสุ>
    text <สูตํ อามนฺตยี ราชา สิวีนํ รฏฺฐวฑฺฒโนฯ>
  text <๖๙>
    text <โยเชหิ สารถิ ยานํ ยุตฺตญฺจ ปฏิเวทย>
    text <อุยฺยานภูมิํ คจฺฉาม โปกฺขรญฺโญ วนานิ จฯ>
  text <๗๐>
    text <โส จ โปกฺขรณีตีเร ปลฺลงฺเกน อุปาวิสิ>
    text <ตสฺส สกฺโก ปาตุรหุ เทวราชา สุชมฺปติฯ>
  text <๗๑>
    text <สกฺโกหมสฺมิ เทวินฺโท อาคโตสฺมิ ตวนฺติเก>
    text <วรํ วรสฺสุ ราชีสิ ยํ กิญฺจิ มนสิจฺฉสิฯ>
  text <๗๒>
    text <ปหูตํ เม ธนํ สกฺก พลํ โกโส จนปฺปโก>
    text <อนฺธสฺส เม สโต ทานิ มรณญฺเญว รุจฺจติฯ>
  text <๗๓>
    text <ยานิ สจฺจานิ ทฺวิปทินฺท ตานิ ภาสสฺสุ ขตฺติย>
    text <สจฺจํ เต ภณมานสฺส ปุน จกฺขุ ภวิสฺสติฯ>
  text <๗๔>
    text <เย มํ ยาจิตุมายนฺติ นานาโคตฺตา วนิพฺพกา>
    text <โยปิ มํ ยาจเต ตตฺถ โสปิ เม มนโส ปิโย>
    text <เอเตน สจฺจวชฺเชน จกฺขุ เม อุปปชฺชถฯ>
  text <๗๕>
    text <ยํ มํ โส ยาจิตุํ อาคา เทหิ จกฺขุนฺติ พฺราหฺมโณ>
    text <ตสฺส จกฺขูนิ ปาทาสิํ พฺราหฺมณสฺส วนิพฺพโต ฯ>
  text <๗๖>
    text <ภิยฺโย มํ อาวิสี ปีติ โสมนสฺสญฺจนปฺปกํ>
    text <เอเตน สจฺจวชฺเชน ทุติยํ เม อุปปชฺชถฯ>
  text <๗๗>
    text <ธมฺเมน ภาสิตา คาถา สิวีนํ รฏฺฐวฑฺฒน>
    text <เอตานิ ตว เนตฺตานิ ทิพฺพานิ ปฏิทิสฺสเรฯ>
  text <๗๘>
    text <ติโรกุฏฺฏํ ติโรเสลํ สมติคฺคยฺห ปพฺพตํ>
    text <สมนฺตา โยชนสตํ ทสฺสนํ อนุโภนฺตุ เตฯ>
  text <๗๙>
    text <โก นีธ วิตฺตํ น ทเทยฺย ยาจิโต อปิ วิสิฏฺฐํ สุปิยมฺปิ อตฺตโน>
    text <ตทิงฺฆ สพฺเพ สิวโย สมาคตา ทิพฺพานิ เนตฺตานิ มมชฺช ปสฺสถฯ>
  text <๘๐>
    text <ติโรกุฏฺฏํ ติโรเสลํ สมติคฺคยฺห ปพฺพตํ>
    text <สมนฺตา โยชนสตํ ทสฺสนํ อนุโภนฺติ เมฯ>
  text <๘๑>
    text <น จาคมตฺตา ปรมตฺถิ กิญฺจิ มจฺจานํ อิธ ชีวิเต>
    text <ทตฺวาน มานุสํ จกฺขุํ ลทฺธํ เม จกฺขุํ อมานุสํฯ>
  text <๘๒>
    text <เอตมฺปิ ทิสฺวา สิวโย เทถ ทานานิ ภุญฺชถ>
    text <ทตฺวา จ ภุตฺวา จ ยถานุภาวํ อนินฺทิตา สคฺคมุเปถ ฐานนฺติฯ>
  stand <สิวิชาตกํ ตติยํฯ>
  text <  <
  text <๕๐๐ สิรีมนฺตชาตกํ ๔>
  text <๘๓>
    text <ปญฺญายุเปตํ สิริยา วิหีนํ ยสสฺสินํ วาปิ อเปตปญฺญํ>
    text <ปุจฺฉามิ ตํ เสนก เอตมตฺถํ กเมตฺถ เสยฺโย กุสลา วทนฺติฯ>
  text <๘๔>
    text <ธีรา จ พาลา จ หเว ชนินฺท สิปฺปูปปนฺนา จ อสิปฺปิโน จ>
    text <สุชาติมนฺโตปิ อชาติมสฺส ยสสฺสิโน เปสกรา ภวนฺติ>
    text <เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ>
  text <๘๕>
    text <ตุวมฺปิ ปุจฺฉามิ อโนมปญฺญ มโหสธ เกวลธมฺมทสฺสิ>
    text <พาลํ ยสสฺสิํ ปณฺฑิตํ อปฺปโภคํ กเมตฺถ เสยฺโย กุสลา วทนฺติฯ>
  text <๘๖>
    text <ปาปานิ กมฺมานิ กโรติ พาโล อิธเมว เสยฺโย อิติ มญฺญมาโน>
    text <อิธโลกทสฺสี ปรโลกมทสฺสี อุภยตฺถ พาโล กลิมคฺคเหสิ>
    text <เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ>
  text <๘๗>
    text <น สิปฺปเมตํ วิทธาติ โภคํ น พนฺธุวา น สรีรวณฺโณ โย>
    text <ปสฺเสฬมูคํ สุขเมธมานํ สิรี หิ นํ ภชเต โครวินฺทํ>
    text <เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ>
  text <๘๘>
    text <ลทฺธา สุขํ มชฺชติ อปฺปปญฺโญ ทุกฺเขน ผุฏฺโฐปิ ปโมหเมติ>
    text <อาคนฺตุนา ทุกฺขสุเขน ผุฏฺโฐ ปเวธติ วาริจโรว ฆมฺเม>
    text <เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ>
  text <๘๙>
    text <ทุมํ ยถา สาทุผลํ อรญฺเญ สมนฺตโต สมภิสรนฺติ ปกฺขี>
    text <เอวมฺปิ อฑฺฒํ สธนํ สโภคํ พหุชฺชโน ภชติ อตฺถเหตุ>
    text <เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ>
  text <๙๐>
    text <น สาธุ พลวา พาโล สาหสา วินฺทเต ธนํ>
    text <กนฺทนฺตเมตํ ทุมฺเมธํ กฑฺฒนฺติ นิรยํ ภุสํ>
    text <เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ>
  text <๙๑>
    text <ยา กาจิ นชฺโช คงฺคมภิสฺสวนฺติ สพฺพาว ตา นามโคตฺตํ ชหนฺติ>
    text <คงฺคา สมุทฺทํ ปฏิปชฺชมานา น ขายเต อิทฺธิํ ปญฺโญปิ โลเก>
    text <เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ>
  text <๙๒>
    text <ยเมตมกฺขา อุทธิํ มหนฺตํ สวนฺติ นชฺโช สพฺพกาลมสงฺขฺยํ>
    text <โส สาคโร นิจฺจมุฬารเวโค เวลํ น อจฺเจติ มหาสมุทฺโทฯ>
  text <๙๓>
    text <เอวมฺปิ พาลสฺส ปชปฺปิตานิ ปญฺญํ น อจฺเจติ สิรี กทาจิ>
    text <เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ>
  text <๙๔>
    text <อสญฺญโต เจปิ ปเรสมตฺถํ ภณาติ สนฺธานคโต ยสสฺสี>
    text <ตสฺเสว ตํ รูหติ ญาติมชฺเฌ สิรี หิ นํ การยเต น ปญฺญา>
    text <เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ>
  text <๙๕>
    text <ปรสฺส วา อตฺตโน วาปิ เหตุ พาโล มุสา ภาสติ อปฺปปญฺโญ>
    text <โส นินฺทิโต โหติ สภาย มชฺเฌ ปจฺฉาปิ โส ทุคฺคติคามี โหติ>
    text <เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ>
  text <๙๖>
    text <อตฺถมฺปิ เจ ภาสติ ภูริปญฺโญ อนาฬฺหิโย อปฺปธโน ทลิทฺโท>
    text <น ตสฺส ตํ รูหติ ญาติมชฺเฌ สิรี จ ปญฺญาณวโต น โหติ>
    text <เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ>
  text <๙๗>
    text <ปรสฺส วา อตฺตโน วาปิ เหตุ น ภาสติ อลิกํ ภูริปญฺโญ>
    text <โส ปูชิโต โหติ สภาย มชฺเฌ ปจฺฉาปิ โส สุคฺคติคามี โหติ>
    text <เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ>
  text <๙๘>
    text <หตฺถี ควสฺสา มณิกุณฺฑลา จ ถิโย จ อิทฺเธสุ กุเลสุ ชาตา>
    text <สพฺพาว ตา อุปโภคา ภวนฺติ อิทฺธสฺส โปสสฺส อนิทฺธิมนฺโต>
    text <เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ>
  text <๙๙>
    text <อสํวิหิตกมฺมนฺตํ พาลํ ทุมฺเมธมนฺตินํ>
    text <สิรี ชหติ ทุมฺเมธํ ชิณฺณํว อุรโค ตจํ>
    text <เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ>
  text <๑๐๐>
    text <ปญฺจ ปณฺฑิตา มยํ ภทฺทนฺเต สพฺเพ ปญฺชลิกา อุปฏฺฐิตา>
    text <ตฺวํ โน อภิภุยฺย อิสฺสโรสิ สกฺโกว ภูตปติ เทวราชา>
    text <เอตมฺปิ ทิสฺวาน อหํ วทามิ ปญฺโญ นิหีโน สิรีมาว เสยฺโยฯ>
  text <๑๐๑>
    text <ทาโสว ปญฺญสฺส ยสสฺสิ พาโล อตฺเถสุ ชาเตสุ ตถาวิเธสุ>
    text <ยํ ปณฺฑิโต นิปุณํ สํวิเธติ สมฺโมหมาปชฺชติ ตตฺถ พาโล>
    text <เอตมฺปิ ทิสฺวาน อหํ วทามิ ปญฺโญว เสยฺโย น ยสสฺสิ พาโลฯ>
  text <๑๐๒>
    text <อทฺธา หิ ปญฺญาว สตํ ปสตฺถา กนฺตา สิรี โภครตา มนุสฺสา>
    text <ญาณญฺจ พุทฺธานมตุลฺยรูปํ ปญฺญํ น อจฺเจติ สิรี กทาจิฯ>
  text <๑๐๓>
    text <ยํ ตํ อปุจฺฉิมฺห อกิตฺตยี โน มโหสธ เกวลธมฺมทสฺสี>
    text <ควํ สหสฺสํ อุสภญฺจ นาคํ อาชญฺญยุตฺเต จ รเถ ทส อิเม>
    text <ปญฺหสฺส เวยฺยากรเณน ตุฏฺโฐ ททามิ เต คามวรานิ โสฬสาติฯ>
  stand <สิรีมนฺตชาตกํ จตุตฺถํฯ>
  text <  <
  text <๕๐๑ โรหณมิคชาตกํ ๕>
  text <๑๐๔>
    text <เอเต ยูถา ปติยนฺติ ภีตา มรณสฺส จิตฺตก>
    text <คจฺฉ ตุวมฺปิ มากงฺขิ ชีวิสฺสนฺติ ตยา สหฯ>
  text <๑๐๕>
    text <นาหํ โรหณ คจฺฉามิ หทยํ เม อวกสฺสติ>
    text <น ตํ อหํ ชหิสฺสามิ อิธ หิสฺสามิ ชีวิตํฯ>
  text <๑๐๖>
    text <เต หิ นูน มริสฺสนฺติ อนฺธา อปริณายกา>
    text <คจฺฉ ตุวมฺปิ มากงฺขิ ชีวิสฺสนฺติ ตยา สหฯ>
  text <๑๐๗>
    text <นาหํ โรหณ คจฺฉามิ หทยํ เม อวกสฺสติ>
    text <น ตํ พทฺธํ ชหิสฺสามิ อิธ หิสฺสามิ ชีวิตํฯ>
  text <๑๐๘>
    text <คจฺฉ ภีรุ ปลายสฺสุ กูเฏ พทฺโธสฺมิ อายเส>
    text <คจฺฉ ตุวมฺปิ มากงฺขิ ชีวิสฺสนฺติ ตยา สหฯ>
  text <๑๐๙>
    text <นาหํ โรหณ คจฺฉามิ หทยํ เม อวกสฺสติ>
    text <น ตํ อหํ ชหิสฺสามิ อิธ หิสฺสามิ ชีวิตํฯ>
  text <๑๑๐>
    text <เต หิ นูน มริสฺสนฺติ อนฺธา อปริณายกา>
    text <คจฺฉ ตุวมฺปิ มากงฺขิ ชีวิสฺสนฺติ ตยา สหฯ>
  text <๑๑๑>
    text <นาหํ โรหณ คจฺฉามิ หทยํ เม อวกสฺสติ>
    text <น ตํ พทฺธํ ชหิสฺสามิ อิธ หิสฺสามิ ชีวิตํฯ>
  text <๑๑๒>
    text <อยํ โส ลุทฺทโก เอติ ลุทฺทรูโป สหาวุโธ>
    text <โย โน วธิสฺสติ อชฺช อุสุนา สตฺติยา อปิ ฯ>
  text <๑๑๓>
    text <สา มุหุตฺตํ ปลายิตฺวา ภยฏฺฏา ภยตชฺชิตา>
    text <สุทุกฺกรํ อกรา ภีรุ มรณายูปนิวตฺตถฯ>
  text <๑๑๔>
    text <กินฺนุ เตเม มิคา โหนฺติ มุตฺตา พทฺธํ อุปาสเร>
    text <น ตํ จชิตุมิจฺฉนฺติ ชีวิตสฺสปิ การณาฯ>
  text <๑๑๕>
    text <ภาตโร โหนฺติ เม ลุทฺท โสทริยา เอกมาตุกา>
    text <น มํ จชิตุมิจฺฉนฺติ ชีวิตสฺสปิ การณาฯ>
  text <๑๑๖>
    text <เต หิ นูน มริสฺสนฺติ อนฺธา อปริณายกา>
    text <ปญฺจนฺนํ ชีวิตํ เทหิ ภาตรํ มุญฺจ ลุทฺทกฯ>
  text <๑๑๗>
    text <โส โว อหํ ปโมกฺขามิ มาตาเปตฺติภรํ มิคํ>
    text <นนฺทนฺตุ มาตาปิตโร มุตฺตํ ทิสฺวา มหามิคํฯ>
  text <๑๑๘>
    text <เอวํ ลุทฺทก นนฺทสฺสุ สห สพฺเพหิ ญาติภิ>
    text <ยถาหมชฺช นนฺทามิ มุตฺตํ ทิสฺวา มหามิคํฯ>
  text <๑๑๙>
    text <กถํ ตฺวํ ปโมกฺโข อาสิ อุปนีตสฺมิ ชีวิเต>
    text <กถํ ปุตฺต อโมเจสิ กูฏปาสมฺห ลุทฺทโกฯ>
  text <๑๒๐>
    text <ภณํ กณฺณสุขํ วาจํ หทยงฺคํ หทยสฺสิตํ>
    text <สุภาสิตาหิ วาจาหิ จิตฺตโก มํ อโมจยิฯ>
  text <๑๒๑>
    text <ภณํ กณฺณสุขํ วาจํ หทยงฺคํ หทยสฺสิตํ>
    text <สุภาสิตาหิ วาจาหิ สุตนา มํ อโมจยิฯ>
  text <๑๒๒>
    text <สุตฺวา กณฺณสุขํ วาจํ หทยงฺคํ หทยสฺสิตํ>
    text <สุภาสิตานิ สุตฺวาน ลุทฺทโก มํ อโมจยิฯ>
  text <๑๒๓>
    text <เอวํ อานนฺทิโต โหตุ สห ทาเรหิ ลุทฺทโก>
    text <ยถา มยชฺช นนฺทาม ทิสฺวา โรหณมาคตํฯ>
  text <๑๒๔>
    text <นนุ ตฺวํ อวจ ลุทฺท มิคจมฺมานิ อาหริํ>
    text <อถ เกน นุ วณฺเณน มิคจมฺมานิ นาหริฯ>
  text <๑๒๕>
    text <อาคมา เจว หตฺถตฺถํ กูฏปาสญฺจ โส มิโค>
    text <อพชฺฌิ ตํ มิคราชํ ตญฺจ มุตฺตา อุปาสเรฯ>
  text <๑๒๖>
    text <ตสฺส เม อหุ สํเวโค อพฺภุโต โลมหํสโน>
    text <อิมญฺจาหํ มิคํ หญฺเญ อชฺช หิสฺสามิ ชีวิตํฯ>
  text <๑๒๗>
    text <กีทิสา เต มิคา ลุทฺท กีทิสา ธมฺมิกา มิคา>
    text <กถํวณฺณา กถํสีลา พาฬฺหํ โข เน ปสํสสิฯ>
  text <๑๒๘>
    text <โอทาตสิงฺคา สุจิวาฬา ชาตรูปตจูปมา>
    text <ปาทา โลหิตกา เตสํ อญฺชิตกฺขา มโนรมาฯ>
  text <๑๒๙>
    text <เอทิสา เต มิคา เทว เอทิสา ธมฺมิกา มิคา>
    text <มาตาเปตฺติภรา เทว น เต โส อภิหาริตุํ ฯ>
  text <๑๓๐>
    text <ทมฺมิ นิกฺขสตํ ลุทฺท ถูลญฺจ มณิกุณฺฑลํ>
    text <จตุสฺสทญฺจ ปลฺลงฺกํ อุมาปุปฺผสรินฺนิภํ ฯ>
  text <๑๓๑>
    text <ทฺเว จ สาทิสิโย ภริยา อุสภญฺจ ควํ สตํ>
    text <ธมฺเมน รชฺชํ กาเรสฺสํ พหุกาโร เมสิ ลุทฺทกฯ>
  text <๑๓๒>
    text <กสิวาณิชฺชา อิณทานํ อุญฺฉาจริยา จ ลุทฺทก>
    text <เอเตน ทารํ โปเสหิ มา ปาปํ อกรี ปุนาติ ฯ>
  stand <โรหณมิคชาตกํ ปญฺจมํฯ>
  text <  <
  text <๕๐๒ จูฬหํสชาตกํ ๖>
  text <๑๓๓>
    text <เอเต หํสา ปกฺกมนฺติ วกฺกงฺคา ภยเมริตา>
    text <หริตฺตจ เหมวณฺณ กามํ สุมุข ปกฺกมฯ>
  text <๑๓๔>
    text <โอหาย มํ ญาติคณา เอกํ ปาสวสํ คตํ>
    text <อนเปกฺขมานา คจฺฉนฺติ กิํ เอโส อวหิยฺยสิฯ>
  text <๑๓๕>
    text <ปเตว ปตตํ เสฏฺฐ นตฺถิ พทฺเธ สหายตา>
    text <มา อนีฆาย หาเปสิ กามํ สุมุข ปกฺกมฯ>
  text <๑๓๖>
    text <นาหํ ทุกฺขปเรโตติ ธตรฏฺฐ ตุวํ ชเห>
    text <ชีวิตํ มรณํ วา เม ตยา สทฺธิํ ภวิสฺสติฯ>
  text <๑๓๗>
    text <เอตทริยสฺส กลฺยาณํ ยํ ตฺวํ สุมุข ภาสสิ>
    text <ตญฺจ วีมํสมาโนหํ ปตเตตํ อวสฺสชิํฯ>
  text <๑๓๘>
    text <อปเทน ปทํ ยาติ อนฺตลิกฺขจโร ทิโช>
    text <อารา ปาสํ น พุชฺฌิ ตฺวํ หํสานํ ปวรุตฺตม ฯ>
  text <๑๓๙>
    text <ยทา ปราภโว โหติ โปโส ชีวิตสงฺขเย>
    text <อถ ชาลญฺจ ปาสญฺจ อาสชฺชาปิ น พุชฺฌติฯ>
  text <๑๔๐>
    text <เอเต หํสา ปกฺกมนฺติ วกฺกงฺคา ภยเมริตา>
    text <หริตฺตจ เหมวณฺณ ตฺวญฺเญว อวหิยฺยสิฯ>
  text <๑๔๑>
    text <เอเต ภุตฺวา จ ปิตฺวา จ ปกฺกมนฺติ วิหงฺคมา>
    text <อนเปกฺขมานา วกฺกงฺคา ตฺวญฺเญเวโก อุปาสสิฯ>
  text <๑๔๒>
    text <กินฺนุ ตฺยายํ ทิโช โหติ มุตฺโต พทฺธํ อุปาสสิ>
    text <โอหาย สกุณา ยนฺติ กิํ เอโก อวหิยฺยสิฯ>
  text <๑๔๓>
    text <ราชา เม โส ทิโช มิตฺโต สขา ปาณสโม จ เม>
    text <เนว นํ วิชหิสฺสามิ ยาว กาลสฺส ปริยายํฯ>
  text <๑๔๔>
    text <โย จ ตฺวํ สขิโน เหตุ ปาณํ จชิตุมิจฺฉสิ>
    text <โส เต สหายํ มุญฺจามิ โหตุ ราชา ตวานุโคฯ>
  text <๑๔๕>
    text <เอวํ ลุทฺทก นนฺทสฺสุ สห สพฺเพหิ ญาติภิ>
    text <ยถาหมชฺช นนฺทามิ ทิสฺวา มุตฺตํ ทิชาธิปํฯ>
  text <๑๔๖>
    text <กจฺจินฺนุ โภโต กุสลํ กจฺจิ โภโต อนามยํ>
    text <กจฺจิ รฏฺฐมิทํ ผีตํ ธมฺเมน มนุสาสสิฯ>
  text <๑๔๗>
    text <กุสลญฺเจว เม หํส อโถ หํส อนามยํ>
    text <อโถ รฏฺฐมิทํ ผีตํ ธมฺเมน มนุสาสหํฯ>
  text <๑๔๘>
    text <กจฺจิ โภโต อมจฺเจสุ โทโส โกจิ น วิชฺชติ>
    text <กจฺจิ อารา อมิตฺตา เต ฉายา ทกฺขิณโตริวฯ>
  text <๑๔๙>
    text <อโถปิ เม อมจฺเจสุ โทโส โกจิ น วิชฺชติ>
    text <อโถ อารา อมิตฺตา เม ฉายา ทกฺขิณโตริวฯ>
  text <๑๕๐>
    text <กจฺจิ เต สาทิสี ภริยา อสฺสวา ปิยภาณินี>
    text <ปุตฺตรูปยสูเปตา ตว ฉนฺทวสานุคาฯ>
  text <๑๕๑>
    text <อโถ เม สาทิสี ภริยา อสฺสวา ปิยภาณินี>
    text <ปุตฺตรูปยสูเปตา มม ฉนฺทวสานุคาฯ>
  text <๑๕๒>
    text <กจฺจิ เต พหโว ปุตฺตา สุชาตา รฏฺฐวฑฺฒน>
    text <ปญฺญาชเวน สมฺปนฺนา สมฺโมทนฺติ ตโต ตโตฯ>
  text <๑๕๓>
    text <สตเมโก จ เม ปุตฺตา ธตรฏฺฐ มยา สุตา>
    text <เตสํ ตฺวํ กิจฺจมกฺขาหิ นาวรุชฺฌนฺติ เต วโจฯ>
  text <๑๕๔>
    text <อุปปนฺโนปิ เจ โหติ ชาติยา วินเยน วา>
    text <อถ ปจฺฉา กุรุเต โยคํ กิจฺเฉ อาปาสุ สีทติฯ>
  text <๑๕๕>
    text <ตสฺส สํหีรปญฺญสฺส วิวโร ชายเต มหา>
    text <รตฺติมนฺโธว รูปานิ ถูลานิ มนุปสฺสติฯ>
  text <๑๕๖>
    text <อสาเร สารโยคญฺญู มติํ น ตฺเวว วินฺทติ>
    text <สรโภว คิริทุคฺคสฺมิํ อนฺตราเยว สีทติฯ>
  text <๑๕๗>
    text <หีนชจฺโจปิ เจ โหติ อุฏฺฐาตา ธิติมา นโร>
    text <อาจารสีลสมฺปนฺโน นิเส อคฺคีว ภาสติฯ>
  text <๑๕๘>
    text <เอตํ เม อุปมํ กตฺวา ปุตฺเต วิชฺชาสุ วาจย>
    text <สํวิรูฬฺเหถ เมธาวี เขตฺเต พีชํว วุฏฺฐิยาติฯ>
  stand <จูฬหํสชาตกํ ฉฏฺฐํฯ>
  text <  <
  text <๕๐๓ สตฺติคุมฺพชาตกํ ๗>
  text <๑๕๙>
    text <มิคลุทฺโท มหาราชา ปญฺจาลานํ รเถสโภ>
    text <นิกฺขนฺโต สห เสนาย โอคโณ วนมาคมาฯ>
  text <๑๖๐>
    text <ตตฺถทฺทสา อรญฺญสฺมิํ ตกฺกรานํ กุฏิํ กตํ>
    text <ตสฺสา กุฏิยา นิกฺขมฺม สุโว ลุทฺทานิ ภาสติฯ>
  text <๑๖๑>
    text <สมฺปนฺนวาหโน โปโส ยุวา สมฺมฏฺฐกุณฺฑโล>
    text <โสภติ โลหิตุณฺหีโส ทิวา สูริโยว ภาสติฯ>
  text <๑๖๒>
    text <มชฺฌนฺหิเก สมฺปติเก สุตฺโต ราชา สสารถิ>
    text <หนฺทสฺสาภรณํ สพฺพํ คณฺหาม สาหสา มยํฯ>
  text <๑๖๓>
    text <นิสีเถปิ รโห ทานิ สุตฺโต ราชา สสารถิ>
    text <อาทาย วตฺถํ มณิกุณฺฑลญฺจ หนฺตฺวาน สาขาหิ อวตฺถรามฯ>
  text <๑๖๔>
    text <กินฺนุ อุมฺมตฺตรูโปว สตฺติคุมฺพ ปภาสสิ>
    text <ทุราสทา หิ ราชาโน อคฺคิ ปชฺชลิโต ยถาฯ>
  text <๑๖๕>
    text <อถ ตฺวํ ปติโกลมฺพ มตฺโต ถุลฺลานิ คชฺชสิ>
    text <มาตริ มยฺหํ นคฺคาย กินฺนุ ตฺวํ วิชิคุจฺฉเสฯ>
  text <๑๖๖>
    text <อุฏฺเฐหิ สมฺม ตรมาโน รถํ โยเชหิ สารถิ>
    text <สกุโณ เม น รุจฺจติ อญฺญํ คจฺฉาม อสฺสมํฯ>
  text <๑๖๗>
    text <ยุตฺโต รโถ มหาราช ยุตฺโต จ พลวาหโน>
    text <อธิติฏฺฐ มหาราช อญฺญํ คจฺฉาม อสฺสมํฯ>
  text <๑๖๘>
    text <โก นุเมว คตา สพฺเพ เย อสฺมิํ ปริจารกา>
    text <เอส คจฺฉติ ปญฺจาโล มุตฺโต เตสํ อทสฺสนาฯ>
  text <๑๖๙>
    text <โกทณฺฑกานิ คณฺหถ สตฺติโย โตมรานิ จ>
    text <เอส คจฺฉติ ปญฺจาโล มา โว มุญฺจิตฺถ ชีวตํ ฯ>
  text <๑๗๐>
    text <อถาปโร ปฏินนฺทิตฺถ สุโว โลหิตตุณฺฑโก>
    text <สฺวาคตํ เต มหาราช อโถ เต อทุราคตํ>
    text <อิสฺสโรสิ อนุปฺปตฺโต ยํ อิธตฺถิ ปเวทยฯ>
  text <๑๗๑>
    text <ตินฺทุกานิ ปิยาลานิ มธุเก กาสุมาริโย>
    text <ผลานิ ขุทฺทกปฺปานิ ภุญฺช ราช วรํ วรํฯ>
  text <๑๗๒>
    text <อิทมฺปิ ปานียํ สีตํ อาภตํ คิริคพฺภรา>
    text <ตโต ปิว มหาราช สเจ ตฺวํ อภิกงฺขสิฯ>
  text <๑๗๓>
    text <อรญฺญํ อุญฺฉาย คตา เย อสฺมิํ ปริจารกา>
    text <สยํ อุฏฺฐาย คณฺหวฺโห หตฺถา เม นตฺถิ ทาตเวฯ>
  text <๑๗๔>
    text <ภทฺทโก วตยํ ปกฺขี ทิโช ปรมธมฺมิโก>
    text <อเถโส อิตโร ปกฺขี สุโว ลุทฺทานิ ภาสติฯ>
  text <๑๗๕>
    text <เอตํ หนถ พนฺธถ มา โว มุญฺจิตฺถ ชีวตํ>
    text <อิจฺเจวํ วิลปนฺตสฺส โสตฺถิํ ปตฺโตสฺมิ อสฺสมํฯ>
  text <๑๗๖>
    text <ภาตโรสฺม มหาราช โสทริยา เอกมาตุกา>
    text <เอกรุกฺขสฺมิํ สํวฑฺฒา นานาเขตฺตคตา อุโภฯ>
  text <๑๗๗>
    text <สตฺติคุมฺโพ จ โจรานํ อหญฺจ อิสีนํ อิธ>
    text <อสตํ โส สตํ อหํ เตน ธมฺเมน โน วินาฯ>
  text <๑๗๘>
    text <ตตฺถ วโธ จ พนฺโธ จ นิกตี วญฺจนานิ จ>
    text <อาโลปา สาหสาการา ตานิ โส ตตฺถ สิกฺขติฯ>
  text <๑๗๙>
    text <อิธ สจฺจญฺจ ธมฺโม จ อหิํสา สํยโม ทโม>
    text <อาสนูทกทายีนํ องฺเก วทฺโธสฺมิ ภารธ ฯ>
  text <๑๘๐>
    text <ยํ ยญฺหิ ราช ภชติ สนฺตํ วา ยทิ วา อสํ>
    text <สีลวนฺตํ วิสีลํ วา วสํ ตสฺเสว คจฺฉติฯ>
  text <๑๘๑>
    text <ยาทิสํ กุรุเต มิตฺตํ ยาทิสํ จูปเสวติ>
    text <โสปิ ตาทิสโก โหติ สหวาโส หิ ตาทิโสฯ>
  text <๑๘๒>
    text <เสวมาโน เสวมานํ สมฺผุฏฺโฐ สมฺผุสํ ปรํ>
    text <สโร ทิทฺโธ กลาปํว อลิตฺตมุปลิมฺปติ>
    text <อุปเลปภยา ธีโร เนว ปาปสขา สิยาฯ>
  text <๑๘๓>
    text <ปูติมจฺฉํ กุสคฺเคน โย นโร อุปนยฺหติ>
    text <กุสาปิ ปูติ วายนฺติ เอวํ พาลูปเสวนาฯ>
  text <๑๘๔>
    text <ตครญฺจ ปลาเสน โย นโร อุปนยฺหติ>
    text <ปตฺตาปิ สุรภิ วายนฺติ เอวํ ธีรูปเสวนาฯ>
  text <๑๘๕>
    text <ตสฺมา ปตฺตปุฏสฺเสว ญตฺวา สมฺปากมตฺตโน>
    text <อสนฺเต โนปเสเวยฺย สนฺเต เสเวยฺย ปณฺฑิโต>
    text <อสนฺโต นิรยํ เนนฺติ สนฺโต ปาเปนฺติ สุคฺคตินฺติฯ>
  stand <สตฺติคุมฺพชาตกํ สตฺตมํฯ>
  text <  <
  text <๕๐๔ ภลฺลาติยชาตกํ ๘>
  text <๑๘๖>
    text <ภลฺลาติโย นาม อโหสิ ราชา รฏฺฐํ ปหาย มิควํ อจาริ โส>
    text <อคมา คิริวรํ คนฺธมาทนํ สุปุปฺผิตํ กิมฺปุริสานุจิณฺณํฯ>
  text <๑๘๗>
    text <สาฬูรสงฺฆญฺจ นิเสธยิตฺวา ธนุํ กลาปญฺจ โส นิกฺขิปิตฺวา>
    text <อุปาคมิ วจนํ วตฺตุกาโม ยตฺถฏฺฐิตา กิมฺปุริสา อเหสุํฯ>
  text <๑๘๘>
    text <หิมจฺจเย เหมวตาย ตีเร กิมิธฏฺฐิตา มนฺตยวฺโห อภิณฺหํ>
    text <ปุจฺฉามิ โว มานุสเทหวณฺเณ กถํ นุ ชานนฺติ มนุสฺสโลเกฯ>
  text <๑๘๙>
    text <มลฺลํ คิริํ ปณฺฑรกํ ติกูฏํ สีโตทกา อนุวิจราม นชฺโช>
    text <มิคา มนุสฺสาว นิภาสวณฺณา ชานนฺติ โน กิมฺปุริสาติ ลุทฺทฯ>
  text <๑๙๐>
    text <สุกิจฺฉรูปํ ปริเทวยวฺโห อาลิงฺคิโต จาสิ ปิโย ปิยาย>
    text <ปุจฺฉามิ โว มานุสเทหวณฺเณ กิมิธ วเน โรทถ อปฺปตีตาฯ>
  text <๑๙๑>
    text <สุกิจฺฉรูปํ ปริเทวยวฺโห อาลิงฺคิโต จาสิ ปิโย ปิยาย>
    text <ปุจฺฉามิ โว มานุสเทหวณฺเณ กิมิธ วเน วิลปถ อปฺปตีตาฯ>
  text <๑๙๒>
    text <สุกิจฺฉรูปํ ปริเทวยวฺโห อาลิงฺคิโต จาสิ ปิโย ปิยาย>
    text <ปุจฺฉามิ โว มานุสเทหวณฺเณ กิมิธ วเน โสจถ อปฺปตีตาฯ>
  text <๑๙๓>
    text <มเยกรตฺตํ วิปฺปวสิมฺห ลุทฺท อกามกา อญฺญมญฺญํ สรนฺตา>
    text <ตเมกรตฺตํ อนุตปฺปมานา โสจาม สา รตฺติ ปุนํ น เหสฺสติฯ>
  text <๑๙๔>
    text <ยเมกรตฺตํ อนุตปฺปเถตํ ธนํ ว นฏฺฐํ ปิตรํ ว เปตํ>
    text <ปุจฺฉามิ โว มานุสเทหวณฺเณ กถํ วินา วาสมกปฺปยิตฺถฯ>
  text <๑๙๕>
    text <ยมิมํ นทิํ ปสฺสสิ สีฆโสตํ นานาทุมจฺฉาทนํ เสลกูลํ>
    text <ตํ เม ปิโย อุตฺตริ วสฺสกาเล มมญฺจ มญฺญํ อนุพนฺธตีติฯ>
  text <๑๙๖>
    text <อหญฺจ องฺโกลกโมจินามิ อติมุตฺตกํ สตฺตลิโยถิกญฺจ>
    text <ปิโย จ เม เหหิติ มาลภารี อหญฺจ นํ มาลินี อชฺฌุเปสฺสํฯ>
  text <๑๙๗>
    text <อหญฺจิทํ กุรวกโมจินามิ อุทฺทาลกา ปาฏลิสินฺธุวารกา>
    text <ปิโย จ เม เหหิติ มาลภารี อหญฺจ นํ มาลินี อชฺฌุเปสฺสํฯ>
  text <๑๙๘>
    text <อหญฺจ สาลสฺส สุปุปฺผิตสฺส โอเจยฺย ปุปฺผานิ กโรมิ มาลํ>
    text <ปิโย จ เม เหหิติ มาลภารี อหญฺจ นํ มาลินี อชฺฌุเปสฺสํฯ>
  text <๑๙๙>
    text <อหญฺจ สาลสฺส สุปุปฺผิตสฺส โอเจยฺย ปุปฺผานิ กโรมิ ภารํ>
    text <อิทญฺจ โน เหหิติ สนฺถรตฺถํ ยตฺถชฺชิมํ วิหริสฺสาม รตฺติํฯ>
  text <๒๐๐>
    text <อหญฺจ โข อคฬุํ จนฺทนญฺจ สิลาย ปิํสามิ ปมตฺตรูปา>
    text <ปิโย จ เม เหหิติ โรสิตงฺโค อหญฺจ นํ โรสิตา อชฺฌุเปสฺสํฯ>
  text <๒๐๑>
    text <อถาคมา สลิลํ สีฆโสตํ นุทํ สาเล สลเฬ กณฺณิกาเร>
    text <อาปูรถ เตน มุหุตฺตเกน สายํ นที อาสิ มยา สุทุตฺตราฯ>
  text <๒๐๒>
    text <อุโภสุ ตีเรสุ มยํ ตทา ฐิตา สมฺปสฺสนฺตา อุภโย อญฺญมญฺญํ>
    text <สกิมฺปิ โรทาม สกิํ หสาม กิจฺเฉน โน อาคมา สํวรี สาฯ>
  text <๒๐๓>
    text <ปาโตว โข อุคฺคเต สูริยมฺหิ จตุกฺกํ นทิํ อุตฺตริยาน ลุทฺท>
    text <อาลิงฺคิยา อญฺญมญฺญํ มยํ อุโภ สกิมฺปิ โรทาม สกิํ หสามฯ>
  text <๒๐๔>
    text <ตีหูนกํ สตฺตสตานิ ลุทฺท ยมิธ มยํ วิปฺปวสิมฺห ปุพฺเพ>
    text <วสฺเสกิมํ ชีวิตํ ภูมิปาล โก นีธ กนฺตาย วินา วเสยฺยฯ>
  text <๒๐๕>
    text <อายุญฺจ โว กีวตโก นุ สมฺม สเจปิ ชานาถ วเทถ อายุํ>
    text <อนุสฺสวา วุฑฺฒโต อาคมา วา อกฺขาถ เม ตํ อวิกมฺปมานาฯ>
  text <๒๐๖>
    text <อายุญฺจ โน วสฺสสหสฺสํ ลุทฺท น จนฺตรา ปาปโก อตฺถิ โรโค>
    text <อปฺปญฺจ ทุกฺขํ สุขเมว ภิยฺโย อวีตราคา วิชหาม ชีวิตํฯ>
  text <๒๐๗>
    text <อิทญฺจ สุตฺวาน อมานุสานํ ภลฺลาติโย อิตฺตร ชีวิตนฺติ>
    text <นิวตฺตถ น มิควํ อจริ อทาสิ ทานานิ อภุญฺชิ โภเคฯ>
  text <๒๐๘>
    text <อิทญฺจ สุตฺวาน อมานุสานํ สมฺโมทถ มา กลหํ อกตฺถ>
    text <มา โว ตปี อตฺตกมฺมาปราโธ ยถาปิ เต กิมฺปุริเสกรตฺตํฯ>
  text <๒๐๙>
    text <อิทญฺจ สุตฺวาน อมานุสานํ สมฺโมทถ มา วิวาทํ อกตฺถ>
    text <มา โว ตปี อตฺตกมฺมาปราโธ ยถาปิ เต กิมฺปุริเสกรตฺตํฯ>
  text <๒๑๐>
    text <วิวิธํ อธิมนา สุโณมหํ วจนปถํ ตว อตฺถสํหิตํ>
    text <มุญฺจํ คิรํ นุทเสว เม ทรํ สมณ สุขาวห ชีว เม จิรนฺติฯ>
  stand <ภลฺลาติยชาตกํ อฏฺฐมํฯ>
  text <  <
  text <๕๐๕ โสมนสฺสชาตกํ ๙>
  text <๒๑๑>
    text <โก ตํ หิํสติ เหเฐติ กิํ ทุมฺมโน โสจสิ อปฺปตีโต>
    text <กสฺสชฺช มาตาปิตโร รุทนฺตุ กฺวชฺช เสตุ นิหโต ปถพฺยาฯ>
  text <๒๑๒>
    text <ตุฏฺโฐสฺมิ เทว ตว ทสฺสเนน จิรสฺสํ ปสฺสามิ ตํ ภูมิปาล>
    text <อหิํสโก เรณุมนุปฺปวิสฺส ปุตฺเตน เต เหฐยิโตสฺมิ เทวฯ>
  text <๒๑๓>
    text <อายนฺตุ โทวาริกา ขคฺคพนฺธา กาสาวิยา ยนฺตุ อนฺเตปุรนฺตํ>
    text <หนฺตฺวาน ตํ โสมนสฺสํ กุมารํ เฉตฺวาน สีสํ วรมาหรนฺตุฯ>
  text <๒๑๔>
    text <เปสิตา ราชิโน ทูตา กุมารํ เอตทพฺรวุํ>
    text <อิสฺสเรน วิติณฺโณสิ วธํ ปตฺโตสิ ขตฺติยฯ>
  text <๒๑๕>
    text <ส ราชปุตฺโต ปริเทวยนฺโต ทสงฺคุลิํ อญฺชลิํ ปคฺคเหตฺวา>
    text <อหมฺปิ อิจฺฉามิ ชนินฺท ทฏฺฐุํ ชีวํ มํ เนตฺวา ปฏิทสฺสเยถฯ>
  text <๒๑๖>
    text <ตสฺส ตํ วจนํ สุตฺวา รญฺโญ ปุตฺตํ อทสฺสยุํ>
    text <ปุตฺโต จ ปิตรํ ทิสฺวา ทูรโตวชฺฌภาสถฯ>
  text <๒๑๗>
    text <อาคจฺฉุํ โทวาริกา ขคฺคพนฺธา กาสาวิยา หนฺตุ มมํ ชนินฺท>
    text <อกฺขาหิ เม ปุจฺฉิโต เอตมตฺถํ อปราโธ โก นิธ มมชฺช อตฺถิฯ>
  text <๒๑๘>
    text <สายญฺจ ปาโต อุทกํ สชาติ อคฺคิํ สทา ปาริจรตปฺปมตฺโต>
    text <ตํ ตาทิสํ สํยตํ พฺรหฺมจาริํ กสฺมา ตุวํ พฺรูสิ คหปฺปตีติฯ>
  text <๒๑๙>
    text <ตาลา จ มูลา จ ผลา จ เทว ปริคฺคหา วิวิธา สนฺติมสฺส>
    text <เต รกฺขติ โคปยตปฺปมตฺโต ตสฺมา อหํ พฺรูมิ คหปฺปตีติ ฯ>
  text <๒๒๐>
    text <สจฺจํ โข เอตํ วทสิ กุมาร ปริคฺคหา วิวิธา สนฺติมสฺส>
    text <เต รกฺขติ โคปยตปฺปมตฺโต ส พฺราหฺมโณ คหปติ เตน โหติฯ>
  text <๒๒๑>
    text <สุณนฺตุ มยฺหํ ปริสา สมาคตา สเนคมา ชานปทา จ สพฺเพ>
    text <พาลายํ พาลสฺส วโจ นิสมฺม อเหตุนา ฆาตยเต มํ ชนินฺโทฯ>
  text <๒๒๒>
    text <ทฬฺหสฺมิ มูเล วิสเฏ วิรูฬฺเห ทุนฺนิกฺกโย เวฬุ ปสาขชาโต>
    text <วนฺทามิ ปาทานิ ตว ชนินฺท อนุชาน มํ ปพฺพชิสฺสามิ เทวฯ>
  text <๒๒๓>
    text <ภุญฺชสฺสุ โภเค วิปุเล กุมาร สพฺพญฺจ เต อิสฺสริยํ ททามิ>
    text <อชฺเชว ตฺวํ กุรูนํ โหหิ ราชา มา ปพฺพชี ปพฺพชฺชา หิ ทุกฺขาฯ>
  text <๒๒๔>
    text <กินฺนูธ เทว ตวมตฺถิ โภคา ปุพฺเพวหํ เทวโลเก รมิสฺสํ>
    text <รูเปหิ สทฺเทหิ อโถ รเสหิ คนฺเธหิ ผสฺเสหิ มโนรเมหิฯ>
  text <๒๒๕>
    text <ภุตฺตา จ เม โภคา ติทิวสฺมิํ เทว ปริวาริตา อจฺฉรานํ คเณน>
    text <ตุวญฺจ พาลํ ปรเนยฺยํ วิทิตฺวา น ตาทิเส ราชกุเล วเสยฺยํฯ>
  text <๒๒๖>
    text <สจาหํ พาโล ปรเนยฺโย อสฺมิ เอกาปราธํ ขม ปุตฺต มยฺหํ>
    text <ปุนปิ เจ เอทิสกํ ภเวยฺย ยถามติํ โสมนสฺส กโรหิฯ>
  text <๒๒๗>
    text <อนิสมฺม กตํ กมฺมํ อนวตฺถาย จินฺติตํ>
    text <เภสชฺชสฺเสว เวภงฺโค วิปาโก โหติ ปาปโกฯ>
  text <๒๒๘>
    text <นิสมฺม จ กตํ กมฺมํ สมฺมาวตฺถาย จินฺติตํ>
    text <เภสชฺชสฺเสว สมฺปตฺติ วิปาโก โหติ ภทฺรโกฯ>
  text <๒๒๙>
    text <อลโส คิหี กามโภคี น สาธุ อสญฺญโต ปพฺพชิโต น สาธุ>
    text <ราชา น สาธุ อนิสมฺมการี โย ปณฺฑิโต โกธโน ตํ น สาธุฯ>
  text <๒๓๐>
    text <นิสมฺม ขตฺติโย กยิรา นานิสมฺม ทิสมฺปติ>
    text <นิสมฺมการิโน ราช ยโส กิตฺติ จ วฑฺฒติฯ>
  text <๒๓๑>
    text <นิสมฺม ทณฺฑํ ปณเยยฺย อิสฺสโร เวคา กตํ ตปฺปติ ภูมิปาล>
    text <สมฺมาปณีธี จ นรสฺส อตฺถา อนานุตปฺปา เต ภวนฺติ ปจฺฉาฯ>
  text <๒๓๒>
    text <อนานุตปฺปานิ หิ เย กโรนฺติ วิภชฺช กมฺมายตนานิ โลเก>
    text <วิญฺญุปฺปสตฺถานิ สุขุทฺรยานิ ภวนฺติ พุทฺธานุมตานิ ตานิฯ>
  text <๒๓๓>
    text <อาคจฺฉุํ โทวาริกา ขคฺคพนฺธา กาสาวิยา หนฺตุ มมํ ชนินฺท>
    text <มาตุญฺจ องฺกสฺมิมหํ นิสินฺโน อากฑฺฒิโต สหสา เตหิ เทวฯ>
  text <๒๓๔>
    text <กฏุกญฺหิ สมฺพาธํ สุกิจฺฉํ ปตฺโต มธุรมฺปิ ยํ ชีวิตํ ลทฺธ ราช>
    text <กิจฺเฉนหํ อชฺช วธา ปมุตฺโต ปพฺพชฺชเมวาภิมโนหมสฺมิฯ>
  text <๒๓๕>
    text <ปุตฺโต ตวายํ ตรุโณ สุธมฺเม อนุกมฺปโก โสมนสฺโส กุมาโร>
    text <ตํ ยาจมาโน น ลภามิ สฺวชฺช อรหสิ นํ ยาจิตเว ตุวมฺปิฯ>
  text <๒๓๖>
    text <รมสฺสุ ภิกฺขาจริยาย ปุตฺต นิสมฺม ธมฺเมสุ ปริพฺพชสฺสุ>
    text <สพฺเพสุ ภูเตสุ นิธาย ทณฺฑํ อนินฺทิโต พฺรหฺมมุเปหิ ฐานํฯ>
  text <๒๓๗>
    text <อจฺเฉร รูปํ วต ยาทิสญฺจ ทุกฺขิตํ มํ ทุกฺขาปยเส สุธมฺเม>
    text <ยาจสฺสุ ปุตฺตํ อิติ วุจฺจมานา ภิยฺโยว อุสฺสาหยเส กุมารํฯ>
  text <๒๓๘>
    text <เย วิปฺปมุตฺตา อนวชฺชโภคิโน ปรินิพฺพุตา โลกมิมํ จรนฺติ>
    text <ตมริยมคฺคํ ปฏิปชฺชมานํ น อุสฺสเห วารยิตุํ กุมารํฯ>
  text <๒๓๙>
    text <อทฺธา หเว เสวิตพฺพา สปญฺญา พหุสฺสุตา เย พหุฐานจินฺติโน>
    text <เยสายํ สุตฺวาน สุภาสิตานิ อปฺโปสฺสุกฺกา วีตโสกา สุธมฺมาติฯ>
  stand <โสมนสฺสชาตกํ นวมํฯ>
  text <  <
  text <๕๐๖ จมฺเปยฺยชาตกํ ๑๐>
  text <๒๔๐>
    text <กา นุ วิชฺชุริวาภาสิ โอสธี วิย ตารกา>
    text <เทวตา นุสิ คนฺธพฺพี น ตํ มญฺญามิ มานุสิํ ฯ>
  text <๒๔๑>
    text <นมฺหิ เทวี น คนฺธพฺพี น มหาราช มานุสี>
    text <นาคกญฺญาสฺมิ ภทฺทนฺเต อตฺเถนมฺหิ อิธาคตาฯ>
  text <๒๔๒>
    text <วิพฺภนฺตจิตฺตา กุปิตินฺทฺริยาสิ เนตฺเตหิ เต วาริคณา สวนฺติ>
    text <กิํ เต นฏฺฐํ กิํ ปน ปตฺถยานา อิธาคตา นาริ ตทิงฺฆ พฺรูหิฯ>
  text <๒๔๓>
    text <ยมุคฺคเตโช อุรโคติ จาหุ นาโคติ นํ อาหุ ชนา ชนินฺท>
    text <ตมคฺคหี ปุริโส ชีวิกตฺโถ ตํ พนฺธนา มุญฺจ ปตี มเมโสฯ>
  text <๒๔๔>
    text <กถํ นฺวยํ พลวิริยูปปนฺโน หตฺถตฺต มาคจฺฉิ วนิพฺพกสฺส>
    text <อกฺขาหิ เม นาคกญฺเญ ตมตฺถํ กถํ วิชาเนมุ คหีตนาคํฯ>
  text <๒๔๕>
    text <นครมฺปิ นาโค ภสฺมํ กเรยฺย ตถา หิ โส พลวิริยูปปนฺโน>
    text <ธมฺมญฺจ นาโค อปจายมาโน ตสฺมา ปรกฺกมฺม ตโป กโรติฯ>
  text <๒๔๖>
    text <จาตุทฺทสิํ ปญฺจทสิํ จ ราช จตุปฺปเถ สมฺมติ นาคราชา>
    text <ตมคฺคหี ปุริโส ชีวิกตฺโถ ตํ พนฺธนา มุญฺจ ปตี มเมโสฯ>
  text <๒๔๗>
    text <โสฬสิตฺถิสหสฺสานิ อามุตฺตมณิกุณฺฑลา>
    text <วาริเคหสยา นารี ตาปิ ตํ สรณํ คตาฯ>
  text <๒๔๘>
    text <ธมฺเมน โมเจหิ อสาหเสน คาเมน นิกฺเขน ควํ สเตน>
    text <โอสฺสฏฺฐกาโย อุรโค จราตุ ปุญฺญตฺถิโก มุญฺจตุ พนฺธนสฺมาฯ>
  text <๒๔๙>
    text <ธมฺเมน โมเจมิ อสาหเสน คาเมน นิกฺเขน ควํ สเตน>
    text <โอสฺสฏฺฐกาโย อุรโค จราตุ ปุญฺญตฺถิโก มุญฺจตุ พนฺธนสฺมาฯ>
  text <๒๕๐>
    text <ทมฺมิ นิกฺขสตํ ลุทฺท ถูลญฺจ มณิกุณฺฑลํ>
    text <จตุสฺสทญฺจ ปลฺลงฺกํ อุมาปุปฺผสรินฺนิภํฯ>
  text <๒๕๑>
    text <ทฺเว จ สาทิสิโย ภริยา อุสภญฺจ ควํ สตํ>
    text <โอสฺสฏฺฐกาโย อุรโค จราตุ ปุญฺญตฺถิโก มุญฺจตุ พนฺธนสฺมาฯ>
  text <๒๕๒>
    text <วินาปิ ทานา ตว วจนํ ชนินฺท มุญฺเจมุ นํ อุรคํ พนฺธนสฺมา>
    text <โอสฺสฏฺฐกาโย อุรโค จราตุ ปุญฺญตฺถิโก มุญฺจตุ พนฺธนสฺมาฯ>
  text <๒๕๓>
    text <มุตฺโต จมฺเปยฺยโก นาโค ราชานํ เอตทพฺรวิ>
    text <นโม เต กาสิราชตฺถุ นโม เต กาสิวฑฺฒน>
    text <อญฺชลิํ เต ปคฺคณฺหามิ ปสฺเสยฺยํ เม นิเวสนํฯ>
  text <๒๕๔>
    text <อทฺธา หิ ทุพฺพิสฺสสเมตมาหุ ยํ มานุโส วิสฺสเส อมานุสมฺหิ>
    text <สเจ จ มํ ยาจสิ เอตมตฺถํ ทกฺเขมุ เต นาค นิเวสนานิฯ>
  text <๒๕๕>
    text <สเจปิ วาโต คิริมาวเหยฺย จนฺโท จ สุริโย จ ฉมา ปเตยฺยุํ>
    text <สพฺพา จ นชฺโช ปฏิโสตํ วเชยฺยุํ น ตฺเววหํ ราช มุสา ภเณยฺยํฯ>
  text <๒๕๖>
    text <นภํ ผเลยฺย อุทธีปิ สุสฺเส สํวฏฺฏเย ภูตธรา วสุนฺธรา>
    text <สิลุจฺจโย เมรุ สมูลมุปฺปเต น ตฺเววหํ ราช มุสา ภเณยฺยํฯ>
  text <๒๕๗>
    text <อทฺธา หิ ทุพฺพิสฺสสเมตมาหุ ยํ มานุโส วิสฺสเส อมานุสมฺหิ>
    text <สเจ จ มํ ยาจสิ เอตมตฺถํ ทกฺเขมุ เต นาค นิเวสนานิฯ>
  text <๒๕๘>
    text <ตุมฺเห โขตฺถ โฆรวิสา อุฬารา มหาเตชา ขิปฺปโกปี จ โหถ>
    text <มํการณา พนฺธนสฺมา ปมุตฺโต อรหสิ โน ชานิตุเย กตานิฯ>
  text <๒๕๙>
    text <โส ปจฺจตํ นิรเย โฆรรูเป มา กายิกํ สาตมลตฺถ กิญฺจิ>
    text <เปฬาย พทฺโธ มรณํ อุเปตุ โย ตาทิสํ กมฺมกตํ น ชาเนฯ>
  text <๒๖๐>
    text <สจฺจปฺปฏิญฺญา ตวเมส โหตุ อกฺโกธโน โหหิ อนุปนาหี>
    text <สพฺพญฺจ เต นาคกุลํ สุปณฺณา อคฺคิํว คิมฺเหสุ วิวชฺชยนฺตุฯ>
  text <๒๖๑>
    text <อนุกมฺปสี นาคกุลํ ชนินฺท มาตา ยถา สุปฺปิยํ เอกปุตฺตํ>
    text <อหญฺจ เต นาคกุเลน สทฺธิํ กาหามิ เวยฺยาวฏิกํ อุฬารํฯ>
  text <๒๖๒>
    text <โยเชนฺตุ เว ราชรเถ สุจิตฺเต กมฺโพชเก อสฺสตเร สุทนฺเต>
    text <นาเค จ โยเชนฺตุ สุวณฺณกปฺปเน ทกฺเขมุ นาคสฺส นิเวสนานิฯ>
  text <๒๖๓>
    text <เภรี มุทิงฺคา ปณวา จ สงฺขา อวชฺชยิํสุ อุคฺคเสนสฺส รญฺโญ>
    text <ปายาสิ ราชา พหุโสภมาโน ปุรกฺขโต นาริคณสฺส มชฺเฌฯ>
  text <๒๖๔>
    text <สุวณฺณจิตกํ ภูมิํ อทฺทกฺขิ กาสิวฑฺฒโน>
    text <โสวณฺณมยปาสาเท เวฬุริยผลกตฺถเตฯ>
  text <๒๖๕>
    text <ส ราชา ปาวิสิ พฺยมฺหํ จมฺเปยฺยสฺส นิเวสนํ>
    text <อาทิจฺจวณฺณสนฺนิภํ กํสวิชฺชุ ปภสฺสรํฯ>
  text <๒๖๖>
    text <นานารุกฺเขหิ สญฺฉนฺนํ นานาคนฺธสมีริตํ>
    text <โส ปาเวกฺขิ กาสิราชา จมฺเปยฺยสฺส นิเวสนํฯ>
  text <๒๖๗>
    text <ปวิฏฺฐสฺมิํ กาสิรญฺเญ จมฺเปยฺยสฺส นิเวสนํ>
    text <ทิพฺพา ตูริยา ปวชฺชิํสุ นาคกญฺญา จ นจฺจิสุํ ฯ>
  text <๒๖๘>
    text <ตํ นาคกญฺญา จริตํ คเณน อนฺวารุหี กาสิราชา ปสนฺโน>
    text <นิสีทิ โสวณฺณมยมฺหิ ปีเฐ สาปสฺสเย จนฺทนสารลิตฺเตฯ>
  text <๒๖๙>
    text <โส ตตฺถ ภุตฺวา จ อโถ รมิตฺวา จมฺเปยฺยกํ กาสิราชา อโวจ>
    text <วิมานเสฏฺฐานิ อิมานิ ตุยฺหํ อาทิจฺจวณฺณานิ ปภสฺสรานิ>
    text <เนตาทิสํ อตฺถิ มนุสฺสโลเก กิํ ปตฺถยํ นาค ตโป กโรสิฯ>
  text <๒๗๐>
    text <ตา กมฺพุกายูรธรา สุวตฺถา วฏฺฏงฺคุลี ตมฺพตลูปปนฺนา>
    text <ปคฺคยฺห ปาเยนฺติ อโนมวณฺณา เนตาทิสํ อตฺถิ มนุสฺสโลเก>
    text <กิํ ปตฺถยํ นาค ตโป กโรสิฯ>
  text <๒๗๑>
    text <นชฺโช จ เตมา ปุถุโลมมจฺฉา อาฏา สกุนฺตาภิรุทา สุติตฺถา>
    text <เนตาทิสํ อตฺถิ มนุสฺสโลเก กิํ ปตฺถยํ นาค ตโป กโรสิฯ>
  text <๒๗๒>
    text <โกญฺจา มยูรา ทิวิยา จ หํสา วคฺคุสฺสรา โกกิลา สมฺปตนฺติ>
    text <เนตาทิสํ อตฺถิ มนุสฺสโลเก กิํ ปตฺถยํ นาค ตโป กโรสิฯ>
  text <๒๗๓>
    text <อมฺพา จ สาลา ติลกา จ ชมฺพุโย อุทฺทาลกา ปาฏลิโย จ ผุลฺลา>
    text <เนตาทิสํ อตฺถิ มนุสฺสโลเก กิํ ปตฺถยํ นาค ตโป กโรสิฯ>
  text <๒๗๔>
    text <อิมา จ เต โปกฺขรญฺโญ สมนฺตโต ทิพฺพา จ คนฺธา สตตํ ปวายนฺติ>
    text <เนตาทิสํ อตฺถิ มนุสฺสโลเก กิํ ปตฺถยํ นาค ตโป กโรสิฯ>
  text <๒๗๕>
    text <น ปุตฺตเหตุ น ธนสฺส เหตุ น อายุโน จาปิ ชนินฺท เหตุ>
    text <มนุสฺสโยนิํ อภิปตฺถยาโน ตสฺมา ปรกฺกมฺม ตโป กโรมิฯ>
  text <๒๗๖>
    text <ตฺวํ โลหิตกฺโข วิหตนฺตรํโส อลงฺกโต กปฺปิตเกสมสฺสุ>
    text <สุโรสิโต โลหิตจนฺทเนน คนฺธพฺพราชาว ทิสา ปภาสสิฯ>
  text <๒๗๗>
    text <เทวิทฺธิปตฺโตสิ มหานุภาโว สพฺเพหิ กาเมหิ สมงฺคิภูโต>
    text <ปุจฺฉามิ ตํ นาคราเชตมตฺถํ เสยฺโย อิโต เกน มนุสฺสโลโกฯ>
  text <๒๗๘>
    text <ชนินฺท นาญฺญตฺร มนุสฺสโลกา สุทฺธี ว สํวิชฺชติ สํยโม วา>
    text <อหญฺจ ลทฺธาน มนุสฺสโยนิํ กาหามิ ชาติมรณสฺส อนฺตํฯ>
  text <๒๗๙>
    text <อทฺธา หเว เสวิตพฺพา สปญฺญา พหุสฺสุตา เย พหุฐานจินฺติโน>
    text <นาริโย จ ทิสฺวาน ตุวญฺจ นาค กาหามิ ปุญฺญานิ อนปฺปกานิฯ>
  text <๒๘๐>
    text <อทฺธา หเว เสวิตพฺพา สปญฺญา พหุสฺสุตา เย พหุฐานจินฺติโน>
    text <นาริโย จ ทิสฺวาน มมญฺจ ราช กโรหิ ปุญฺญานิ อนปฺปกานิฯ>
  text <๒๘๑>
    text <อิทญฺจ เม ชาตรูปํ ปหูตํ ราสี สุวณฺณสฺส จ ตาลมตฺตา>
    text <อิโต หริตฺวาน สุวณฺณฆรานิ กรสฺสุ รูปิยปาการํ กโรนฺตุ ฯ>
  text <๒๘๒>
    text <มุตฺตา จ วาหสหสฺสานิ ปญฺจ เวฬุริยมิสฺสานิ อิโต หริตฺวา>
    text <อนฺเตปุเร ภูมิยํ สนฺถรนฺตุ นิกฺกทฺทมา เหหิติ นีรชา จฯ>
  text <๒๘๓>
    text <เอตาทิสํ อาวส ราชเสฏฺฐ วิมานเสฏฺฐํ พหุ โสภมานํ>
    text <พาราณสิํ นครํ อิทฺธํ ผีตํ รชฺชญฺจ กาเรหิ อโนมปญฺญาติฯ>
  stand <จมฺเปยฺยชาตกํ ทสมํฯ>
  text <  <
  text <๕๐๗ มหาปโลภนชาตกํ ๑๑>
  text <๒๘๔>
    text <พฺรหฺมโลกา จวิตฺวาน เทวปุตฺโต มหิทฺธิโก>
    text <รญฺโญ ปุตฺโต อุทปาทิ สพฺพกามสมิทฺธิสุฯ>
  text <๒๘๕>
    text <กามา วา กามสญฺญา วา พฺรหฺมโลเก น วิชฺชติ>
    text <สฺวาสฺสุ ตาเยว สญฺญาย กาเมหิ วิชิคุจฺฉถฯ>
  text <๒๘๖>
    text <ตสฺส จนฺเตปุเร อาสิ ฌานาคารํ สุมาปิตํ>
    text <โส ตตฺถ ปฏิสลฺลีโน เอโก รหสิ ฌายถฯ>
  text <๒๘๗>
    text <ส ราชา ปริเทเวสิ ปุตฺตโสเกน อฏฺฏิโต>
    text <เอกปุตฺโต จยํ มยฺหํ น จ กามานิ ภุญฺชติฯ>
  text <๒๘๘>
    text <โก นุ ขฺเวตฺถ อุปาโย โส โก วา ชานาติ กิญฺจนํ>
    text <โย เม ปุตฺตํ ปโลเภยฺย ยถา กามานิ ปตฺถเยฯ>
  text <๒๘๙>
    text <อหุ กุมารี ตตฺเถว วณฺณรูปสมาหิตา>
    text <กุสลา นจฺจคีตสฺส วาทิเต จ ปทกฺขิณาฯ>
  text <๒๙๐>
    text <สา ตตฺถ อุปสงฺกมฺม ราชานํ เอตทพฺรวิ>
    text <อหํ โข นํ ปโลเภยฺยํ สเจ ภตฺตา ภวิสฺสติฯ>
  text <๒๙๑>
    text <ตํ ตถาวาทินิํ ราชา กุมาริํ เอตทพฺรวิ>
    text <ตฺวญฺเญว นํ ปโลเภหิ ตว ภตฺตา ภวิสฺสติฯ>
  text <๒๙๒>
    text <สา จ อนฺเตปุรํ คนฺตฺวา พหุํ กามุปสํหิตํ>
    text <หทยงฺคมา เปมนียา จิตฺรา คาถา อภาสถฯ>
  text <๒๙๓>
    text <ตสฺสา จ คายมานาย สทฺทํ สุตฺวาน นาริยา>
    text <กามจฺฉนฺทสฺส อุปฺปชฺชิ ชนํ โส ปริปุจฺฉถฯ>
  text <๒๙๔>
    text <กสฺเสโส สทฺโท โก วา โส ภณติ อุจฺจาวจํ พหุํ>
    text <หทยงฺคมํ เปมนียํ อโห กณฺณสุขํ มมฯ>
  text <๒๙๕>
    text <เอสา โข ปมทา เทว ขิฑฺฑา เอสา อนปฺปิกา>
    text <สเจ ตฺวํ กาเม ภุญฺเชยฺย ภิยฺโย ภิยฺโย ฉาเทยฺยุ ตํฯ>
  text <๒๙๖>
    text <อิงฺฆ อาคจฺฉโตเรน อวิทูรมฺหิ คายตุ>
    text <อสฺสมสฺส สมีปมฺหิ สนฺติเก มยฺหํ คายตุฯ>
  text <๒๙๗>
    text <ติโรกุฏฺฏมฺหิ คายิตฺวา ฌานาคารมฺหิ ปาวิสิ>
    text <พนฺธิ นํ อนุปุพฺเพน อารญฺญมิว กุญฺชรํฯ>
  text <๒๙๘>
    text <ตสฺส กามรสํ ญตฺวา อิสฺสาธมฺโม อชายถ>
    text <อหเมว กาเม ภุญฺเชยฺยํ มา อญฺโญ ปุริโส อหุฯ>
  text <๒๙๙>
    text <ตโต อสิํ คเหตฺวาน ปุริเส หนฺตุํ อุปกฺกมิ>
    text <อหเมเวโก ภุญฺชิสฺสํ มา อญฺโญ ปุริโส สิยาฯ>
  text <๓๐๐>
    text <ตโต ชานปทา สพฺเพ วิกฺกนฺทิํสุ สมาคตา>
    text <ปุตฺโต ตฺยายํ มหาราช ชนํ เหเฐตฺยทูสกํฯ>
  text <๓๐๑>
    text <ตญฺจ ราชา วิวาเหสิ สมฺหา รฏฺฐา จ ขตฺติโย>
    text <ยาวตา วิชิตํ มยฺหํ น เต วตฺถพฺพ ตาวเทฯ>
  text <๓๐๒>
    text <ตโต โส ภริยมาทาย สมุทฺทํ อุปสงฺกมิ>
    text <ปณฺณสาลํ กริตฺวาน วนมุญฺฉาย ปาวิสิฯ>
  text <๓๐๓>
    text <อเถตฺถ อิสิ มาคจฺฉิ สมุทฺทํ อุปรูปริ>
    text <โส ตสฺส เคหํ ปาเวกฺขิ ภตฺตกาเล อุปฏฺฐิเตฯ>
  text <๓๐๔>
    text <ตญฺจ ภริยา ปโลเภสิ ปสฺส ยาว สุทารุณํ>
    text <จุโต โส พฺรหฺมจริยมฺหา อิทฺธิยา ปริหายถฯ>
  text <๓๐๕>
    text <ราชปุตฺโต จ อุญฺฉาโต วนมูลผลํ พหุํ>
    text <สายํ กาเชน อาทาย อสฺสมํ อุปสงฺกมิฯ>
  text <๓๐๖>
    text <อิสี จ ขตฺติยํ ทิสฺวา สมุทฺทํ อุปสงฺกมิ>
    text <เวหายสํ คมิสฺสนฺติ สีทเต โส มหณฺณเวฯ>
  text <๓๐๗>
    text <ขตฺติโย จ อิสิํ ทิสฺวา สีทมานํ มหณฺณเว>
    text <ตสฺเสว อนุกมฺปาย อิมา คาถา อภาสถฯ>
  text <๓๐๘>
    text <อภิชฺชมาเน วาริสฺมิํ สยํ อาคมฺม อิทฺธิยา>
    text <มิสฺสีภาวิตฺถิยา คนฺตฺวา สํสีทสิ มหณฺณเวฯ>
  text <๓๐๙>
    text <อาวฏฺฏนี มหามายา พฺรหฺมจริยวิโกปนา>
    text <สีทนฺติ นํ วิทิตฺวาน อารกา ปริวชฺชเยฯ>
  text <๓๑๐>
    text <อนลา มุทุสมฺภาสา ทุปฺปูรา ตา นทีสมา>
    text <สีทนฺติ นํ วิทิตฺวาน อารกา ปริวชฺชเยฯ>
  text <๓๑๑>
    text <ยํ เอตา อุปเสวนฺติ ฉนฺทสา วา ธเนน วา>
    text <ชาตเวโทว สํ ฐานํ ขิปฺปํ อนุทหนฺติ นํฯ>
  text <๓๑๒>
    text <ขตฺติยสฺส วโจ สุตฺวา อิสิสฺส นิพฺพิทา อหุ>
    text <ลทฺธา โปราณกํ มคฺคํ คจฺฉเต โส วิหายสํฯ>
  text <๓๑๓>
    text <ขตฺติโย จ อิสิํ ทิสฺวา คจฺฉมานํ วิหายสํ>
    text <สํเวคํ อลภี ธีโร ปพฺพชฺชํ สมโรจยิฯ>
  text <๓๑๔>
    text <ตโต โส ปพฺพชิตฺวาน กามราคํ วิราชยิ>
    text <กามราคํ วิราเชตฺวา พฺรหฺมโลกูปโค อหูติฯ>
  stand <มหาปโลภนชาตกํ เอกาทสมํฯ>
  text <  <
  text <๕๐๘ ปญฺจปณฺฑิตชาตกํ ๑๒>
  text <๓๑๕>
    text <ปญฺจ ปณฺฑิตา สมาคตาตฺถ ปญฺหา เม ปฏิภาติ ตํ สุณาถ>
    text <นินฺทิยมตฺถํ ปสํสิยํ วา กสฺเสวาวิกเรยฺย คุยฺหมตฺถํฯ>
  text <๓๑๖>
    text <ตฺวํ อาวิกโรหิ ภูมิปาล ภตฺตา ภารสโห ตุวํ วเท ตํ>
    text <ตว ฉนฺทรุจีนิ สมฺมสิตฺวา อถ วกฺขนฺติ ชนินฺท ปญฺจ ธีราฯ>
  text <๓๑๗>
    text <ยา สีลวตี อนญฺญเถยฺยา ภตฺตุจฺฉนฺทวสานุคา ปิยา มนาปา>
    text <นินฺทิยมตฺถํ ปสํสิยํ วา ภริยายาวิกเรยฺย คุยฺหมตฺถํฯ>
  text <๓๑๘>
    text <โย กิจฺฉคตสฺส อาตุรสฺส สรณํ โหติ คตี ปรายนญฺจ>
    text <นินฺทิยมตฺถํ ปสํสิยํ วา สขิโน วาวิกเรยฺย คุยฺหมตฺถํฯ>
  text <๓๑๙>
    text <เชฏฺโฐ อถ มชฺฌิโม กนิฏฺโฐ โย เจ สีลสมาหิโต ฐิตตฺโต>
    text <นินฺทิยมตฺถํ ปสํสิยํ วา ภาตุ วาวีกเรยฺย คุยฺหมตฺถํฯ>
  text <๓๒๐>
    text <โย เว ปิตุหทยสฺส ปทฺธคู อนุชาโต ปิตรํ อโนมปญฺโญ>
    text <นินฺทิยมตฺถํ ปสํสิยํ วา ปุตฺตสฺสาวิกเรยฺย คุยฺหมตฺถํฯ>
  text <๓๒๑>
    text <มาตา ทฺวิปทาชนินฺทเสฏฺฐ ยา นํ โปเสติ ฉนฺทสา ปิเยน>
    text <นินฺทิยมตฺถํ ปสํสิยํ วา มาตุยาวีกเรยฺย คุยฺหมตฺถํฯ>
  text <๓๒๒>
    text <คุยฺหสฺส หิ คุยฺหเมว สาธุ น หิ คุยฺหสฺส ปสตฺถมาวิกมฺมํ>
    text <อนิปฺผนฺนตา สเหยฺย ธีโร นิปฺผนฺโนว ยถาสุขํ ภเณยฺยฯ>
  text <๓๒๓>
    text <กิํ ตฺวํ วิมโนสิ ราชเสฏฺฐ ทฺวิปทชนินฺท วจนํ สุโณม เมตํ>
    text <กิํ จินฺตยมาโน ทุมฺมโนสิ นูน เทว อปราโธ อตฺถิ มยฺหํฯ>
  text <๓๒๔>
    text <ปณฺเห วชฺโฌ มโหสโธติ อาณตฺโต เม วธาย ภูริปญฺโญ>
    text <ตํ จินฺตยมาโน ทุมฺมโนสฺมิ น หิ เทวี อปราโธ อตฺถิ ตุยฺหํฯ>
  text <๓๒๕>
    text <อภิโทสคโต ทานิ เอหิสิ กิํ สุตฺวา กิํ สงฺกเต มโน เต>
    text <โก เต กิมโวจ ภูริปญฺญ อิงฺฆ วจนํ สุโณม พฺรูหิ เมตํฯ>
  text <๓๒๖>
    text <ปณฺเห วชฺโฌ มโหสโธติ ยทิ เต มนฺตยิตํ ชนินฺท โทสํ>
    text <ภริยาย รโหคโต อสํสิ คุยฺหํ ปาตุกตํ สุตํ มเมตํฯ>
  text <๓๒๗>
    text <ยํ สาลวนสฺมิํ เสนโก ปาปกมฺมํ อกาสิ อสพฺภิรูปํ>
    text <สขิโนว รโหคโต อสํสิ คุยฺหํ ปาตุกตํ สุตํ มเมตํฯ>
  text <๓๒๘>
    text <ปุกฺกุส ปุริสสฺส เต ชนินฺท อุปฺปนฺโน โรโค อราชยุตฺโต>
    text <ภาตุญฺจ รโหคโต อสํสิ คุยฺหํ ปาตุกตํ สุตํ มเมตํฯ>
  text <๓๒๙>
    text <อาพาโธยํ อสพฺภิรูโป กามินฺโท นรเทเวน ผุฏฺโฐ>
    text <ปุตฺตสฺส รโหคโต อสํสิ คุยฺหํ ปาตุกตํ สุตํ มเมตํฯ>
  text <๓๓๐>
    text <อฏฺฐวงฺกํ มณิรตนํ อุฬารํ สกฺโก เต อททา ปิตามหสฺส>
    text <เทวินฺทสฺส คตํ ตทชฺช หตฺถํ มาตุญฺจ รโหคโต อสํสิ>
    text <คุยฺหํ ปาตุกตํ สุตํ มเมตํฯ>
  text <๓๓๑>
    text <คุยฺหสฺส หิ คุยฺหเมว สาธุ น หิ คุยฺหสฺส ปสตฺถมาวิกมฺมํ>
    text <อนิปฺผนฺนตา สเหยฺย ธีโร นิปฺผนฺโนว ยถาสุขํ ภเณยฺยฯ>
  text <๓๓๒>
    text <น คุยฺหมตฺถํ วิวเรยฺย รกฺเขยฺย นํ ยถา นิธิํ>
    text <น หิ ปาตุกโต สาธุ คุยฺโห อตฺโถ ปชานตาฯ>
  text <๓๓๓>
    text <ถิยา คุยฺหํ น สํเสยฺย อมิตฺตสฺส จ ปณฺฑิโต>
    text <โย จามิเสน สํหีโร หทยตฺเถโน จ โย นโรฯ>
  text <๓๓๔>
    text <คุยฺหมตฺถํ อสมฺพุทฺธํ สมฺโพธยติ โย นโร>
    text <มนฺตเภทภยา ตสฺส ทาสภูโต ติติกฺขติฯ>
  text <๓๓๕>
    text <ยาวนฺโต ปุริสสฺสตฺถํ คุยฺหํ ชานนฺติ มนฺตินํ>
    text <ตาวนฺโต ตสฺส อุพฺเพคา ตสฺมา คุยฺหํ น วิสฺสเชฯ>
  text <๓๓๖>
    text <วิวิจฺจ ภาเสยฺย ทิวา รหสฺสํ รตฺติํ คิรํ นาติเวลํ ปมุญฺเจ>
    text <อุปสฺสุติกา หิ สุณนฺติ มนฺตํ ตสฺมา มนฺโต ขิปฺปมุเปติ เภทนฺติฯ>
  stand <ปญฺจปณฺฑิตชาตกํ ทฺวาทสมํฯ>
  text <  <
  text <๕๐๙ หตฺถิปาลชาตกํ ๑๓>
  text <๓๓๗>
    text <จิรสฺสํ วต ปสฺสาม พฺราหฺมณํ เทววณฺณินํ>
    text <มหาชฏํ ขาริธรํ ปงฺกทนฺตํ รชสฺสิรํฯ>
  text <๓๓๘>
    text <จิรสฺสํ วต ปสฺสาม อิสิํ ธมฺมคุเณ รตํ>
    text <กาสายวตฺถวสนํ วากจีรํ ปฏิจฺฉทํฯ>
  text <๓๓๙>
    text <อาสนํ อุทกํ ปชฺชํ ปฏิคณฺหาตุ โน ภวํ>
    text <อคฺเฆ ภวนฺตํ ปุจฺฉาม อคฺฆํ กุรุตุ โน ภวํฯ>
  text <๓๔๐>
    text <อธิจฺจ เวเท ปริเยส วิตฺตํ ปุตฺเต คเห ตาต ปติฏฺฐเปตฺวา>
    text <คนฺเธ รเส ปจฺจนุภุยฺย สพฺพํ อรญฺญํ สาธุ มุนิ โส ปสตฺโถฯ>
  text <๓๔๑>
    text <เวทา น สจฺจา น จ วิตฺตลาโภ น ปุตฺตลาเภน ชรํ วิหนฺติ>
    text <คนฺเธ รเส มุจฺจน มาหุ สนฺโต สกมฺมุนา โหติ ผลูปปตฺติฯ>
  text <๓๔๒>
    text <อทฺธา หิ สจฺจํ วจนํ ตเวตํ สกมฺมุนา โหติ ผลูปปตฺติ>
    text <ชิณฺณา จ มาตาปิตโร ตวีเม ปสฺเสยฺยุํ ตํ วสฺสสตํ อโรคํ ฯ>
  text <๓๔๓>
    text <ยสฺสสฺส สกฺขี มรเณน ราช ชราย เมตฺตี นรวีรเสฏฺฐ>
    text <โย จาปิ ชญฺญา น มริสฺสํ กทาจิ ปสฺเสยฺยุํ ตํ วสฺสสตํ อโรคํฯ>
  text <๓๔๔>
    text <ยถาปิ นาวํ ปุริโส ทกมฺหิ เอเรติ เจ นํ อุปเนติ ตีรํ>
    text <เอวมฺปิ พฺยาธี สตตํ ชรา จ อุปเนติ มจฺจํ วสมนฺตกสฺสฯ>
  text <๓๔๕>
    text <ปงฺโก จ กามา ปลิโป จ กามา มโนหรา ทุตฺตรา มจฺจุเธยฺยา>
    text <เอตสฺมิํ ปงฺเก ปลิเป พฺยสนฺนา หีนตฺตรูปา น ตรนฺติ ปารํฯ>
  text <๓๔๖>
    text <อยํ ปุเร ลุทฺทมกาสิ กมฺมํ สฺวายํ คหีโต น หิ โมกฺขิโต เม>
    text <โอรุนฺธิยา นํ ปริรกฺขิสฺสามิ มายํ ปุน ลุทฺทมกาสิ กมฺมํฯ>
  text <๓๔๗>
    text <ควํว นฏฺฐํ ปุริโส ยถา วเน อนฺเวสตี ราช อปสฺสมาโน>
    text <เอวํ นฏฺโฐ เอสุการี มมตฺโถ โสหํ กถํ น คเวเสยฺยํ ราชฯ>
  text <๓๔๘>
    text <หิยฺโยติ หิยฺยติ โปโส ปเรติ ปริหายติ>
    text <อนาคตํ เนตมตฺถีติ ญตฺวา อุปฺปนฺนฉนฺทํ โก ปนุเทยฺย ธีโรฯ>
  text <๓๔๙>
    text <ปสฺสามิ โวหํ ทหรํ กุมาริํ มตฺตูปมํ เกตกปุปฺผเนตฺตํ>
    text <อภุตฺตโภเค ปฐเม วยสฺมิํ อาทาย มจฺจุ วชเต กุมาริํฯ>
  text <๓๕๐>
    text <ยุวา สุชาโต สุมุโข สุทสฺสโน สาโม กุสุมฺภปริกิณฺณมสฺสุ>
    text <หิตฺวาน กาเม ปฏิกจฺจ เคหํ อนุชาน มํ ปพฺพชิสฺสามิ เทวฯ>
  text <๓๕๑>
    text <สาขาหิ รุกฺโข ลภเต สมญฺญํ ปหีนสาขํ ปน ขาณุมาหุ>
    text <ปหีนปุตฺตสฺส มมชฺช โภติ วาเสฏฺฐิ ภิกฺขาจริยาย กาโลฯ>
  text <๓๕๒>
    text <อฆสฺมิ โกญฺจาว ยถา หิมจฺจเย กตานิ ชาลานิ ปทาลิย หํสา>
  text <คจฺฉนฺติ ปุตฺตา จ ปตี จ มยฺหํ สาหํ กถํ นานุวเช ปชานํฯ>
  text <๓๕๓>
    text <เอเต ภุตฺวา วมิตฺวา จ ปกฺกมนฺติ วิหงฺคมา>
    text <เย จ ภุตฺวาน วมิํสุ เต เม หตฺถตฺต มาคตาฯ>
  text <๓๕๔>
    text <อวมี พฺราหฺมโณ กาเม โส ตฺวํ ปจฺจาวมิสฺสสิ>
    text <วนฺตาโท ปุริโส ราช น โส โหติ ปสํสิโยฯ>
  text <๓๕๕>
    text <ปงฺเก จ โปสํ ปลิเป พฺยสนฺนํ พลี ยถา ทุพฺพลมุทฺธเรยฺย>
    text <เอวมฺปิ มํ ตฺวํ อุทตาริ โภติ ปญฺจาลิ คาถาหิ สุภาสิตาหิฯ>
  text <๓๕๖>
    text <อิทํ วตฺวา มหาราชา เอสุการี ทิสมฺปติ>
    text <รฏฺฐํ หิตฺวาน ปพฺพชิ นาโค เฉตฺวาว พนฺธนํฯ>
  text <๓๕๗>
    text <ราชา จ ปพฺพชฺชมโรจยิตฺถ รฏฺฐํ ปหาย นรวีรเสฏฺโฐ>
    text <ตุวมฺปิ โน โหติ ยเถว ราชา อมฺเหหิ คุตฺตา อนุสาส รชฺชํฯ>
  text <๓๕๘>
    text <ราชา จ ปพฺพชฺชมโรจยิตฺถ รฏฺฐํ ปหาย นรวีรเสฏฺโฐ>
    text <อหมฺปิ เอกา จริสฺสามิ โลเก หิตฺวาน กามานิ มโนรมานิฯ>
  text <๓๕๙>
    text <ราชา จ ปพฺพชฺชมโรจยิตฺถ รฏฺฐํ ปหาย นรวีรเสฏฺโฐ>
    text <อหมฺปิ เอกา จริสฺสามิ โลเก หิตฺวาน กามานิ ยโถธิกานิฯ>
  text <๓๖๐>
    text <อจฺเจนฺติ กาลา ตรยนฺติ รตฺติโย วโยคุณา อนุปุพฺพํ ชหนฺติ>
    text <อหมฺปิ เอกา จริสฺสามิ โลเก หิตฺวาน กามานิ มโนรมานิฯ>
  text <๓๖๑>
    text <อจฺเจนฺติ กาลา ตรยนฺติ รตฺติโย วโยคุณา อนุปุพฺพํ ชหนฺติ>
    text <อหมฺปิ เอกา จริสฺสามิ โลเก หิตฺวาน กามานิ ยโถธิกานิฯ>
  text <๓๖๒>
    text <อจฺเจนฺติ กาลา ตรยนฺติ รตฺติโย วโยคุณา อนุปุพฺพํ ชหนฺติ>
    text <อหมฺปิ เอกา จริสฺสามิ โลเก สีติภูตา สพฺพมติจฺจ สงฺคนฺติฯ>
  stand <หตฺถิปาลชาตกํ เตรสมํฯ>
  text <  <
  text <๕๑๐ อโยฆรชาตกํ ๑๔>
  text <๓๖๓>
    text <ยเมกรตฺติํ ปฐมํ คพฺเภ วสติ มาณโว>
    text <อพฺภุฏฺฐิโตว โส ยาติ สคจฺฉํ น นิวตฺตติฯ>
  text <๓๖๔>
    text <น ยุชฺฌมานา น พเลนวสฺสิตา นรา น ชีรนฺติ น จาปิ มิยฺยเร>
    text <สพฺพํ หิทํ ชาติชรายุปทฺทุตํ ตํ เม มตี โหติ จรามิ ธมฺมํฯ>
  text <๓๖๕>
    text <จตุรงฺคินิํ เสนํ สุภิํสรูปํ ชยนฺติ รฏฺฐาธิปตี ปสยฺห>
    text <น มจฺจุโน ชยิตุมุสฺสหนฺติ ตํ เม มตี โหติ จรามิ ธมฺมํฯ>
  text <๓๖๖>
    text <หตฺถีหิ อสฺเสหิ รเถหิ ปตฺติภิ ปริวาริตา มุจฺจเร เอกจฺเจยฺยา>
    text <น มจฺจุโน มุจฺจิตุมุสฺสหนฺติ ตํ เม มตี โหติ จรามิ ธมฺมํฯ>
  text <๓๖๗>
    text <หตฺถีหิ อสฺเสหิ รเถหิ ปตฺติภิ สูรา ปภญฺชนฺติ ปธํสยนฺติ>
    text <น มจฺจุโน ภญฺชิตุมุสฺสหนฺติ ตํ เม มตี โหติ จรามิ ธมฺมํฯ>
  text <๓๖๘>
    text <มตฺตา คชา ภินฺนคฬา ปภินฺนา นครานิ มทฺทนฺติ ชนํ หนนฺติ>
    text <น มจฺจุโน มทฺทิตุมุสฺสหนฺติ ตํ เม มตี โหติ จรามิ ธมฺมํฯ>
  text <๓๖๙>
    text <อิสฺสาสิโน กตหตฺถาปิ วีรา ทูเรปาตี อกฺขณเวธิโนปิ>
    text <น มจฺจุโน วิชฺฌิตุมุสฺสหนฺติ ตํ เม มตี โหติ จรามิ ธมฺมํฯ>
  text <๓๗๐>
    text <สรานิ ขียนฺติ สเสลกานนา สพฺพํ หิทํ ขียติ ทีฆมนฺตรํ>
    text <สพฺพํ หิทํ ภญฺชเร กาลปริยายํ ตํ เม มตี โหติ จรามิ ธมฺมํฯ>
  text <๓๗๑>
    text <สพฺเพ สเมวํ หิ นรานนารินํ จลาจลํ ปาณภุโนธ ชีวิตํ>
    text <ปโฏว ธุตฺตสฺส ทุโมว กูลโช ตํ เม มตี โหติ จรามิ ธมฺมํฯ>
  text <๓๗๒>
    text <ทุมปฺผลาเนว ปตนฺติ มาณวา ทหรา จ วุทฺธา จ สรีรเภทา>
    text <นาริโย นรา มชฺฌิมโปริสา จ ตํ เม มตี โหติ จรามิ ธมฺมํฯ>
  text <๓๗๓>
    text <นายํ วโย ตารกราชสนฺนิโภ ยทพฺภตีตํ คตเมว ทานิ ตํ>
    text <ชิณฺณสฺส หี นตฺถิ รตี กุโต สุขํ ตํ เม มตี โหติ จรามิ ธมฺมํฯ>
  text <๓๗๔>
    text <ยกฺขา ปิสาจา อถวาปิ เปตา กุปิตาเต อสฺสสนฺติ มนุสฺเส>
    text <น มจฺจุโน อสฺสสิตุสฺสหนฺติ ตํ เม มตี โหติ จรามิ ธมฺมํฯ>
  text <๓๗๕>
    text <ยกฺเข ปิสาเจ อถวาปิ เปเต กุปิเตปิ เต นิชฺฌปนํ กโรนฺติ>
    text <น มจฺจุโน นิชฺฌปนํ กโรนฺติ ตํ เม มตี โหติ จรามิ ธมฺมํฯ>
  text <๓๗๖>
    text <อปราธเก ทูสเก เหฐเก จ ราชาโน ทณฺเฑนฺติ วิทิตฺวาน โทสํ>
    text <น มจฺจุโน ทณฺฑยิตุสฺสหนฺติ ตํ เม มตี โหติ จรามิ ธมฺมํฯ>
  text <๓๗๗>
    text <อปราธกา ทูสกา เหฏฺฐกา จ ลภนฺติ เต ราชิโน นิชฺฌเปตุํ>
    text <น มจฺจุโน นิชฺฌปนํ กโรนฺติ ตํ เม มตี โหติ จรามิ ธมฺมํฯ>
  text <๓๗๘>
    text <น ขตฺติโยติ น จ พฺราหฺมโณติ น อฑฺฒกา พลวา เตชวาปิ>
    text <น มจฺจุราชสฺส อเปกฺขมตฺถิ ตํ เม มตี โหติ จรามิ ธมฺมํฯ>
  text <๓๗๙>
    text <สีหา จ พฺยคฺฆา จ อโถปิ ทีปิโย ปสยฺห ขาทนฺติ วิปฺผนฺทมานํ>
    text <น มจฺจุโน ขาทิตุมุสฺสหนฺติ ตํ เม มตี โหติ จรามิ ธมฺมํฯ>
  text <๓๘๐>
    text <มายาการา รงฺคมชฺเฌ กโรนฺตา โมเหนฺติ จกฺขูนิ ชนสฺส ตาวเท>
    text <น มจฺจุโน โมหยิตุสฺสหนฺติ ตํ เม มตี โหติ จรามิ ธมฺมํฯ>
  text <๓๘๑>
    text <อาสีวิสา กุปิตา อุคฺคเตชา ฑํสนฺติ มาเรนฺติปิ เต มนุสฺเส>
    text <น มจฺจุโน ฑํสิตุมุสฺสหนฺติ ตํ เม มตี โหติ จรามิ ธมฺมํฯ>
  text <๓๘๒>
    text <อาสีวิสา กุปิตา ยํ ฑํสนฺติ ติกิจฺฉกา เตส วิสํ หนนฺติ>
    text <น มจฺจุโน ทฏฺฐวิสํ หนนฺติ ตํ เม มตี โหติ จรามิ ธมฺมํฯ>
  text <๓๘๓>
    text <ธมฺมนฺตรี เวตฺตรณี จ โภโช วิสานิ หนฺตฺวาน ภุชงฺคมานํ>
    text <สุยฺยนฺติ เต กาลกตา ตเถว ตํ เม มตี โหติ จรามิ ธมฺมํฯ>
  text <๓๘๔>
    text <วิชฺชาธรา โฆรมธียมานา อทสฺสนํ โอสเธหิ วชนฺติ>
    text <น มจฺจุราชสฺส วชนฺตทสฺสนํ ตํ เม มตี โหติ จรามิ ธมฺมํฯ>
  text <๓๘๕>
    text <ธมฺโม หเว รกฺขติ ธมฺมจาริํ ธมฺโม สุจิณฺโณ สุขมาวหาติ>
    text <เอสานิสํโส ธมฺเม สุจิณฺเณ น ทุคฺคติํ คจฺฉติ ธมฺมจารีฯ>
  text <๓๘๖>
    text <น หิ ธมฺโม อธมฺโม จ อุโภ สมวิปากิโน>
    text <อธมฺโม นิรยํ เนติ ธมฺโม ปาเปติ สุคฺคตินฺติฯ>
    text <มาตงฺค สมฺภูต สิวิ สิริมนฺโต โรหณ หํส สตฺติคุมฺโพ ภลฺลาติย>
    text <โสมนสฺส จมฺเปยฺย พฺรหฺม ปญฺจ-ปณฺฑิต จิรสฺสํวต อโยฆราติฯ>
  stand <อโยฆรชาตกํ จุทฺทสมํฯ>
  text <ตสฺสุทฺทานํ>
  stand <วีสตินิปาตํ นิฏฺฐิตํฯ>
