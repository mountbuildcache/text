text <๖ โอปมฺมกถาปญฺโห>
  text <ภนฺเต นาคเสน กติหงฺเคหิ สมนฺนาคโต ภิกฺขุ อรหตฺตํ สจฺฉิกโรตีติ>
  text <อิธ มหาราช อรหตฺตํ สจฺฉิกาตุกาเมน ภิกฺขุนา>
  text <คทฺรภสฺส เอกํ องฺคํ คเหตพฺพํฯ>
  text <กุกฺกุฏสฺส ปญฺจ องฺคานิ คเหตพฺพานิฯ>
  text <กลนฺทกสฺส เอกํ องฺคํ คเหตพฺพํฯ>
  text <ทีปินิยา เอกํ องฺคํ คเหตพฺพํฯ>
  text <ทีปิกสฺส ทฺเว องฺคานิ คเหตพฺพานิฯ>
  text <กุมฺมสฺส ปญฺจ องฺคานิ คเหตพฺพานิฯ>
  text <วํสสฺส เอกํ องฺคํ คเหตพฺพํฯ>
  text <จาปสฺส เอกํ องฺคํ คเหตพฺพํฯ>
  text <วายสสฺส ทฺเว องฺคานิ คเหตพฺพานิฯ>
  text <มกฺกฏสฺส ทฺเว องฺคานิ คเหตพฺพานิฯ>
  stand <คทฺรภวคฺโค ปฐโมฯ>
  text <ลาพุลตาย เอกํ องฺคํ คเหตพฺพํฯ>
  text <ปทุมสฺส ตีณิ องฺคานิ คเหตพฺพานิฯ>
  text <พีชสฺส ทฺเว องฺคานิ คเหตพฺพานิฯ>
  text <สาลกลฺยาณิกาย เอกํ องฺคํ คเหตพฺพํฯ>
  text <นาวาย ตีณิ องฺคานิ คเหตพฺพานิฯ>
  text <นาวาลคฺคนกสฺส ทฺเว องฺคานิ คเหตพฺพานิฯ>
  text <กูปสฺส เอกํ องฺคํ คเหตพฺพํฯ>
  text <นิยามกสฺส ตีณิ องฺคานิ คเหตพฺพานิฯ>
  text <กมฺมการสฺส เอกํ องฺคํ คเหตพฺพํฯ>
  text <สมุทฺทสฺส ปญฺจ องฺคานิ คเหตพฺพานิฯ>
  stand <สมุทฺทวคฺโค ทุติโยฯ>
  text <ปถวิยา ปญฺจ องฺคานิ คเหตพฺพานิฯ>
  text <อาปสฺส ปญฺจ องฺคานิ คเหตพฺพานิฯ>
  text <เตชสฺส ปญฺจ องฺคานิ คเหตพฺพานิฯ>
  text <วายุสฺส ปญฺจ องฺคานิ คเหตพฺพานิฯ>
  text <ปพฺพตสฺส ปญฺจ องฺคานิ คเหตพฺพานิฯ>
  text <อากาสสฺส ปญฺจ องฺคานิ คเหตพฺพานิฯ>
  text <จนฺทสฺส ปญฺจ องฺคานิ คเหตพฺพานิฯ>
  text <สูริยสฺส สตฺต องฺคานิ คเหตพฺพานิฯ>
  text <สกฺกสฺส ตีณิ องฺคานิ คเหตพฺพานิฯ>
  text <จกฺกวตฺติสฺส จตฺตาริ องฺคานิ คเหตพฺพานิฯ>
  stand <ปถวีวคฺโค ตติโยฯ>
  text <อุปจิกาย เอกํ องฺคํ คเหตพฺพํฯ>
  text <พิฬารสฺส ทฺเว องฺคานิ คเหตพฺพานิฯ>
  text <อุนฺทูรสฺส เอกํ องฺคํ คเหตพฺพํฯ>
  text <วิจฺฉิกสฺส เอกํ องฺคํ คเหตพฺพํฯ>
  text <นกุลสฺส เอกํ องฺคํ คเหตพฺพํฯ>
  text <ชรสิงฺคาลสฺส ทฺเว องฺคานิ คเหตพฺพานิฯ>
  text <มิคสฺส ตีณิ องฺคานิ คเหตพฺพานิฯ>
  text <โครูปสฺส จตฺตาริ องฺคานิ คเหตพฺพานิฯ>
  text <วราหสฺส ทฺเว องฺคานิ คเหตพฺพานิฯ>
  text <หตฺถิสฺส ปญฺจ องฺคานิ คเหตพฺพานิฯ>
  stand <อุปจิกาวคฺโค จตุตฺโถฯ>
  text <สีหสฺส สตฺต องฺคานิ คเหตพฺพานิฯ>
  text <จกฺกวากสฺส ตีณิ องฺคานิ คเหตพฺพานิฯ>
  text <เปณาหิกาย ทฺเว องฺคานิ คเหตพฺพานิฯ>
  text <ฆรกโปตสฺส เอกํ องฺคํ คเหตพฺพํฯ>
  text <อุลูกสฺส ทฺเว องฺคานิ คเหตพฺพานิฯ>
  text <สตปตฺตสฺส เอกํ องฺคํ คเหตพฺพํฯ>
  text <วคฺคุลิสฺส ทฺเว องฺคานิ คเหตพฺพานิฯ>
  text <ชลูกาย เอกํ องฺคํ คเหตพฺพํฯ>
  text <สปฺปสฺส ตีณิ องฺคานิ คเหตพฺพานิฯ>
  text <อชครสฺส เอกํ องฺคํ คเหตพฺพํฯ>
  stand <สีหวคฺโค ปญฺจโมฯ>
  text <ปนฺถมกฺกฏกสฺส เอกํ องฺคํ คเหตพฺพํฯ>
  text <ถนสิตทารกสฺส เอกํ องฺคํ คเหตพฺพํฯ>
  text <จิตฺตกธรกุมฺมสฺส เอกํ องฺคํ คเหตพฺพํฯ>
  text <ปวนสฺส ปญฺจ องฺคานิ คเหตพฺพานิฯ>
  text <รุกฺขสฺส ตีณิ องฺคานิ คเหตพฺพานิฯ>
  text <เมฆสฺส ปญฺจ องฺคานิ คเหตพฺพานิฯ>
  text <มณิรตนสฺส ตีณิ องฺคานิ คเหตพฺพานิฯ>
  text <มาควิกสฺส จตฺตาริ องฺคานิ คเหตพฺพานิฯ>
  text <พาฬิสิกสฺส ทฺเว องฺคานิ คเหตพฺพานิฯ>
  text <ตจฺฉกสฺส ทฺเว องฺคานิ คเหตพฺพานิฯ>
  stand <มกฺกฏวคฺโค ฉฏฺโฐฯ>
  text <กุมฺภสฺส เอกํ องฺคํ คเหตพฺพํฯ>
  text <กาฬายสสฺส ทฺเว องฺคานิ คเหตพฺพานิฯ>
  text <ฉตฺตสฺส ตีณิ องฺคานิ คเหตพฺพานิฯ>
  text <เขตฺตสฺส ตีณิ องฺคานิ คเหตพฺพานิฯ>
  text <อคทสฺส ทฺเว องฺคานิ คเหตพฺพานิฯ>
  text <โภชนสฺส ตีณิ องฺคานิ คเหตพฺพานิฯ>
  text <อิสฺสาสสฺส จตฺตาริ องฺคานิ คเหตพฺพานิฯ>
  stand <กุมฺภวคฺโค สตฺตโมฯ>
  text <รญฺโญ จตฺตาริ องฺคานิ คเหตพฺพานิฯ>
  text <โทวาริกสฺส ทฺเว องฺคานิ คเหตพฺพานิฯ>
  text <นิสทาย เอกํ องฺคํ คเหตพฺพํฯ>
  text <ปทีปสฺส ทฺเว องฺคานิ คเหตพฺพานิฯ>
  text <มยูรสฺส ทฺเว องฺคานิ คเหตพฺพานิฯ>
  text <ตุรงฺคสฺส ทฺเว องฺคานิ คเหตพฺพานิฯ>
  text <โสณฺฑิกสฺส ทฺเว องฺคานิ คเหตพฺพานิฯ>
  text <อินฺทขีลสฺส ทฺเว องฺคานิ คเหตพฺพานิฯ>
  text <ตุลาย เอกํ องฺคํ คเหตพฺพํฯ>
  text <ขคฺคสฺส ทฺเว องฺคานิ คเหตพฺพานิฯ>
  text <มจฺฉสฺส ทฺเว องฺคานิ คเหตพฺพานิฯ>
  text <อิณคฺคาหกสฺส เอกํ องฺคํ คเหตพฺพํฯ>
  text <พฺยาธิตสฺส ทฺเว องฺคานิ คเหตพฺพานิฯ>
  text <มตสฺส ทฺเว องฺคานิ คเหตพฺพานิฯ>
  text <นทิยา ทฺเว องฺคานิ คเหตพฺพานิฯ>
  text <อุสภสฺส เอกํ องฺคํ คเหตพฺพํฯ>
  text <มคฺคสฺส ทฺเว องฺคานิ คเหตพฺพานิฯ>
  text <สุงฺกสายิกสฺส เอกํ องฺคํ คเหตพฺพํฯ>
  text <โจรสฺส ตีณิ องฺคานิ คเหตพฺพานิฯ>
  text <สกุณคฺฆิยา เอกํ องฺคํ คเหตพฺพํฯ>
  text <สุนขสฺส เอกํ องฺคํ คเหตพฺพํฯ>
  text <ติกิจฺฉกสฺส ตีณิ องฺคานิ คเหตพฺพานิฯ>
  text <คพฺภินิยา ทฺเว องฺคานิ คเหตพฺพานิฯ>
  text <จมริยา เอกํ องฺคํ คเหตพฺพํฯ>
  text <กิกิยา ทฺเว องฺคานิ คเหตพฺพานิฯ>
  text <กโปติกาย ตีณิ องฺคานิ คเหตพฺพานิฯ>
  text <เอกนยนสฺส ทฺเว องฺคานิ คเหตพฺพานิฯ>
  text <กสฺสกสฺส ตีณิ องฺคานิ คเหตพฺพานิฯ>
  text <ชมฺพุกสิงฺคาลิยา เอกํ องฺคํ คเหตพฺพํฯ>
  text <จงฺควารกสฺส ทฺเว องฺคานิ คเหตพฺพานิฯ>
  text <ทพฺพิยา เอกํ องฺคํ คเหตพฺพํฯ>
  text <อิณสาธกสฺส ตีณิ องฺคานิ คเหตพฺพานิฯ>
  text <อนุวิจินกสฺส เอกํ องฺคํ คเหตพฺพํฯ>
  text <สารถิสฺส ทฺเว องฺคานิ คเหตพฺพานิฯ>
  text <โภชกสฺส ทฺเว องฺคานิ คเหตพฺพานิฯ>
  text <ตุนฺนวายสฺส เอกํ องฺคํ คเหตพฺพํฯ>
  text <นาวิกสฺส เอกํ องฺคํ คเหตพฺพํฯ>
  text <ภมรสฺส ทฺเว องฺคานิ คเหตพฺพานีติฯ>
  stand <มาติกา นิฏฺฐิตาฯ>
  text <๑ คทฺรภวคฺโค>
    text <๑ คทฺรภงฺคปญฺโห>
      text <๑>, <ภนฺเต นาคเสน คทฺรภสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช คทฺรโภ นาม สงฺการกูเฏปิ จตุกฺเกปิ สิงฺฆาฏเกปิ คามทฺวาเรปิ ถุสราสิมฺหิปิ ยตฺถ กตฺถจิ สยติ น สยนพหุโล โหติ เอวเมว โข มหาราช โยคินา โยคาวจเรน ติณสนฺถาเรปิ ปณฺณสนฺถาเรปิ กฏฺฐมญฺจเกปิ ฉมายปิ ยตฺถ กตฺถจิ จมฺมขณฺฑํ ปตฺถริตฺวา ยตฺถ กตฺถจิ สยิตพฺพํ น สยนพหุเลน ภวิตพฺพํฯ อิทํ มหาราช คทฺรภสฺส เอกํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน กลิงฺครูปธานา ภิกฺขเว เอตรหิ มม สาวกา วิหรนฺติ อปฺปมตฺตา อาตาปิโน ปธานสฺมินฺติฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินาปิ>
      block
        text <ปลฺลงฺเกน นิสินฺนสฺส ชณฺณุเกนาภิวสฺสติ>
        text <อลํ ผาสุวิหาราย ปหิตตฺตสฺส ภิกฺขุโนติฯ>
        text <กนฺตาเร ปุตฺตมํสํว อกฺขสฺสพฺภญฺชนํ ยถา>
        text <เอวํ อาหริ อาหารํ ยาปนตฺถมมุจฺฉิโตติฯ>
        text <จกฺขุมาสฺส ยถา อนฺโธ โสตวา พธิโร ยถา>
        text <ปญฺญวาสฺส ยถา มูโค พลวา ทุพฺพโลริว>
        text <อตฺตอตฺเถ สมุปฺปนฺเน สเยถ มตสายิกนฺติฯ>
        text <ยถา สุทนฺโต มาตงฺโค สกํ โสณฺฑํ น มทฺทติ>
        text <ภกฺขาภกฺขํ วิชานาติ อตฺตโน วุตฺติกปฺปนํฯ>
        text <ตเถว พุทฺธปุตฺเตน อปฺปมตฺเตน วา ปน>
        text <ชินวจนํ น มทฺทิตพฺพํ มนสิการวรุตฺตมนฺติฯ>
        text <ยทา กิเลสา โอปตนฺติ สามญฺญคุณธํสนา>
        text <สติปฏฺฐานลคุเฬน หนฺตพฺพา เต ปุนปฺปุนนฺติฯ>
        text <อุสโภริว เฉตฺว พนฺธนานิ นาโค ปูติลตํว ทาลยิตฺวา>
        text <นาหํ ปุนุเปสฺสํ คพฺภเสยฺยํ อถ เจ ปตฺถยสี ปวสฺส เทวาติฯ>
        text <ยถาปิ ทีปิโก นาม นิลียิตฺวา คณฺหเต มิเค>
        text <ตเถวายํ พุทฺธปุตฺโต ยุตฺตโยโค วิปสฺสโก>
        text <อรญฺญํ ปวิสิตฺวาน คณฺหาติ ผลมุตฺตมนฺติฯ>
        text <วจีวิญฺญตฺติวิปฺผารา อุปฺปนฺนํ มธุปายสํ>
        text <สเจ ภุตฺโต ภเวยฺยาหํ สาชีโว ครหิโต มมฯ>
        text <ยทิปิ เม อนฺตคุณํ นิกฺขมิตฺวา พหี จเร>
        text <เนว ภินฺเทยฺยมาชีวํ จชมาโนปิ ชีวิตนฺติฯ>
        text <วิวิตฺตํ อปฺปนิคฺโฆสํ วาฬมิคนิเสวิตํ>
        text <เสเว เสนาสนํ ภิกฺขุ ปฏิสลฺลานการณาติฯ>
        text <กุมฺโมว องฺคานิ สเก กปาเล สโมทหํ ภิกฺขุ มโนวิตกฺเก>
        text <อนิสฺสิโต อญฺญมเหฐยาโน ปรินิพฺพุโตนูปวเทยฺย กญฺจีติฯ>
        text <นวงฺคํ พุทฺธวจนํ อนุโลเมตฺวาน สพฺพทา>
        text <กปฺปิเย อนวชฺชสฺมิํ ฐตฺวาปายํ สมุตฺตรินฺติฯ>
        text <จาโปวูนุทโร ธีโร วํโส วาปิ ปกมฺปเย>
        text <ปฏิโลมํ น วตฺเตยฺย ส ราชวสติํ วเสติฯ>
        text <สเจ เม อุปนาเมนฺติ ยถาลทฺธํ ตปสฺสิโน>
        text <สพฺเพ สํวิภชิตฺวาน ตโต ภุญฺชามิ โภชนนฺติฯ>
        text <จงฺกมนฺโตปิ ติฏฺฐนฺโต นิสชฺชาสยเนน วา>
        text <ปวเน โสภเต ภิกฺขุ ปวนนฺตํว วณฺณิตนฺติฯ>
        text <คทฺรโภ เจว กุกฺกุโฏ กลนฺโท ทีปินิ ทีปิโก>
        text <กุมฺโม วํโส จ จาโป จ วายโส อถ มกฺกโฏติฯ>
        text <ยถา ลาพุลตา นาม ติเณ กฏฺเฐ ลตาย วา>
        text <อาลมฺพิตฺวา โสณฺฑิกาหิ ตโต วฑฺฒติ อุปฺปริฯ>
        text <ตเถว พุทฺธปุตฺเตน อรหตฺตผลกามินา>
        text <อารมฺมณํ อาลมฺพิตฺวา วฑฺฒิตพฺพํ อเสกฺขผเลติฯ>
        text <ยถาปิ เขตฺเต ปริสุทฺเธ พีชญฺจสฺส ปติฏฺฐิตํ>
        text <วิปุลํ ตสฺส ผลํ โหติ อปิ โตเสติ กสฺสกํฯ>
        text <ตเถว โยคิโน จิตฺตํ สุญฺญาคาเร วิโสธิตํ>
        text <สติปฏฺฐานเขตฺตมฺหิ ขิปฺปเมว วิรูหตีติฯ>
        text <สาลกลฺยาณิกา นาม ปาทโป ธรณีรุโห>
        text <อนฺโตปถวิยํ เยว สตหตฺโถปิ วฑฺฒติฯ>
        text <ยถา กาลมฺหิ สมฺปตฺเต ปริปาเกน โส ทุโม>
        text <อุคฺคญฺฉิตฺวาน เอกาหํ สตหตฺโถปิ วฑฺฒติฯ>
        text <เอวเมวาหํ มหาวีร สาลกลฺยาณิกา วิย>
        text <อพฺภนฺตเร สุญฺญาคาเร ธมฺมโต อภิวฑฺฒยินฺติฯ>
        text <ยถา สมุทฺเท ลคฺคนกํ น ปฺลวติ วิสีทติ>
        text <ตเถว ลาภสกฺกาเร มา ปฺลวถ วิสีทถาติฯ>
        text <อปฺปมาทรตา โหถ สจิตฺตมนุรกฺขถ>
        text <ทุคฺคา อุทฺธรถตฺตานํ ปงฺเก สนฺโนว กุญฺชโรติฯ>
        text <กายํ อิมํ สมฺมสถ ปริชานาถ ปุนปฺปุนํ>
        text <กาเย สภาวํ ทิสฺวาน ทุกฺขสฺสนฺตํ กริสฺสถาติฯ>
        text <อคฺคิ ยถา ติณกฏฺฐํ ทหนฺโต น ตปฺปติ สาคโร วา นทีหิ>
        text <เอวมฺปิ เจ ปณฺฑิตา ราชเสฏฺฐ สุตฺวา น ตปฺปนฺติ สุภาสิเตนาติฯ>
        text <ลาพุลตา จ ปทุมํ พีชํ สาลกลฺยาณิกา>
        text <นาวา จ นาวาลคฺคนํ กูโป นิยามโก ตถา>
        text <กมฺมกาโร สมุทฺโท จ วคฺโค เตน ปวุจฺจตีติฯ>
        text <เอกญฺเจ พาหํ วาสิยา ตจฺเฉ กุปิตมานสา>
        text <เอกญฺเจพาหํ คนฺเธน อาลิมฺเปยฺย ปโมทิตา ฯ>
        text <อมุสฺมิํ ปฏิโฆ นตฺถิ ราโค อสฺมิํ น วิชฺชติ>
        text <ปถวีสมจิตฺตา เต ตาทิสา สมณา มมาติฯ>
        text <วรญฺเจ เม อโท สกฺก สพฺพภูตานมิสฺสร>
        text <น มโน วา สรีรํ วา มํ-กเต สกฺก กสฺสจิ>
        text <กทาจิ อุปหญฺเญถ เอตํ สกฺก วรํ วเรติฯ>
        text <สนฺถวาโต ภยํ ชาตํ นิเกตา ชายเต รโช>
        text <อนิเกตมสนฺถวํ เอตํ เว มุนิทสฺสนนฺติฯ>
        text <เสโล ยถา เอกฆโน วาเตน น สมีรติ>
        text <เอวํ นินฺทาปสํสาสุ น สมิญฺชนฺติ ปณฺฑิตาติฯ>
        text <อสํสฏฺฐํ คหฏฺเฐหิ อนาคาเรหิ จูภยํ>
        text <อโนกสาริมปฺปิจฺฉํ ตมหํ พฺรูมิ พฺราหฺมณนฺติฯ>
        text <ราคูปสํหิตํ จิตฺตํ ยทา อุปฺปชฺชเต มม>
        text <สยํว ปจฺจเวกฺขามิ เอกคฺโค ตํ ทเมมหํฯ>
        text <รชฺชเส รชนีเย จ ทุสฺสนีเย จ ทุสฺสเส>
        text <มุยฺหเส โมหนีเย จ นิกฺขมสฺสุ วนา ตุวํฯ>
        text <วิสุทฺธานํ อยํ วาโส นิมฺมลานํ ตปสฺสินํ>
        text <มา โข วิสุทฺธํ ทูเสสิ นิกฺขมสฺสุ วนา ตุวนฺติฯ>
        text <ปมาทํ อปฺปมาเทน ยทา นุทติ ปณฺฑิโต>
        text <ปญฺญาปาสาทมารุยฺห อโสโก โสกินิํ ปชํ>
        text <ปพฺพตฏฺโฐว ภูมฏฺเฐ ธีโร พาเล อเวกฺขตีติฯ>
        text <ลาเภน อุนฺนโต โลโก อลาเภน จ โอนโต>
        text <ลาภาลาเภน เอกตฺถา ตาทิสา สมณา มมาติฯ>
        text <ยถาปิ สูริโย อุทยนฺโต รูปํ ทสฺเสติ ปาณินํ>
        text <สุจิญฺจ อสุจิญฺจาปิ กลฺยาณญฺจาปิ ปาปกํฯ>
        text <ตถา ภิกฺขุ ธมฺมธโร อวิชฺชาปิหิตํ ชนํ>
        text <ปถํ ทสฺเสติ วิวิธํ อาทิจฺโจวุทยํ ยถาติฯ>
        text <สาสเน เต มหาวีร ยโต ปพฺพชิโต อหํ>
        text <นาภิชานามิ อุปฺปนฺนํ มานสํ กามสํหิตนฺติฯ>
        text <วิตกฺกูปสเม จ โย รโต อสุภํ ภาวยเต สทา สโต>
        text <เอส โข พฺยนฺติกาหิติ เอส เฉจฺฉติ มารพนฺธนนฺติฯ>
        text <ปถวี อาโป จ เตโช จ วาโย จ ปพฺพเตน จ>
        text <อากาโส จนฺทสูริโย จ สกฺโก จ จกฺกวตฺตินาติฯ>
        text <สีลสํวรฉทนํ โยคี กตฺวาน มานสํ>
        text <อนุปลิตฺโต โลเกน ภยา จ ปริมุจฺจตีติฯ>
        text <น อิโต ทูเร ภวิตพฺพํ ภวคฺคํ กิํ กริสฺสติ>
        text <ปจฺจุปฺปนฺนมฺหิ โวหาเร สเก กายมฺหิ วินฺทถาติฯ>
        text <ธมฺมาสีสํ กริตฺวาน วิหรนฺโต วิปสฺสโก>
        text <อโนลีโน วิหรติ อุปสนฺโต สทา สโตติฯ>
        text <ญาณขคฺคํ คเหตฺวาน วิหรนฺโต วิปสฺสโก>
        text <ปริมุจฺจติ สพฺพภยา ทุปฺปสโห จ โส ภเวติฯ>
        text <ตสฺมา สกํ ปเรสมฺปิ กาตพฺพา เมตฺตภาวนา>
        text <เมตฺตจิตฺเตน ผริตพฺพํ เอตํ พุทฺธาน สาสนนฺติฯ>
        text <เสนาสนมฺหา โอรุยฺห คามํ ปิณฺฑาย ปาวิสิํ>
        text <ภุญฺชนฺตํ ปุริสํ กุฏฺฐิํ สกฺกจฺจ นํ อุปฏฺฐหิํฯ>
        text <โส เม ปกฺเกน หตฺเถน อาโลปํ อุปนามยิ>
        text <อาโลปํ ปกฺขิปนฺตสฺส องฺคุลิเปตฺถ ฉิชฺชถฯ>
        text <กุฏฺฏมูลญฺจ นิสฺสาย อาโลปํ ตํ อภุญฺชิสํ>
        text <ภุญฺชมาเน วา ภุตฺเต วา เชคุจฺฉํ เม น วิชฺชตีติฯ>
        text <ลูเขนปิ จ สนฺตุสฺเส นาญฺญํ ปตฺเถ รสํ พหุํ>
        text <รเสสุ อนุคิทฺธสฺส ฌาเน น รมเต มโน>
        text <อิตรีตเรน สนฺตุฏฺโฐ สามญฺญํ ปริปูรตีติฯ>
        text <มา เม กทาจิ ปาปิจฺโฉ กุสีโต หีนวีริโย>
        text <อปฺปสฺสุโต อนาจาโร สมฺมโต อหุ กตฺถจีติฯ>
        text <ตทหุ ปพฺพชิโต สนฺโต ชาติยา สตฺตวสฺสิโก>
        text <โสปิ มํ อนุสาเสยฺย สมฺปฏิจฺฉามิ มตฺถเก ฯ>
        text <ติพฺพํ ฉนฺทญฺจ เปมญฺจ ตสฺมิํ ทิสฺวา อุปฏฺฐเป>
        text <ฐเปยฺยาจริยฏฺฐาเน สกฺกจฺจ นํ ปุนปฺปุนนฺติฯ>
        text <กาเย สภาวํ ทิสฺวาน วิจินิตฺวา วิปสฺสโก>
        text <เอกากิโย อทุติโย เสติ อารมฺมณนฺตเรติฯ>
        text <กาเยน สํวโร สาธุ สาธุ วาจาย สํวโร>
        text <มนสา สํวโร สาธุ สาธุ สพฺพตฺถ สํวโร>
        text <สพฺพตฺถ สํวุโต ลชฺชี รกฺขิโตติ ปวุจฺจตีติฯ>
        text <อุปจิกา พิฬาโร จ อุนฺทูโร วิจฺฉิเกน จ>
        text <นกุโล สิงฺคาโล มิโค>
        text <โครูโป วราโห หตฺถินา ทสาติฯ>
        text <โย น หนฺติ น ฆาเตติ น ชินาติ น ชาปเย>
        text <เมตฺตํโส สพฺพภูเตสุ เวรํ ตสฺส น เกนจีติฯ>
        text <เสเวถ ปนฺตานิ เสนาสนานิ จเรยฺย สํโยชนวิปฺปโมกฺขา>
        text <สเจ รติํ นาธิคจฺเฉยฺย ตตฺถ สงฺเฆ วเส รกฺขิตตฺโต สตีมาติฯ>
        text <ปวิสิตฺวา ปรกุลํ ปานตฺถํ โภชนาย วา>
        text <มิตํ ขาเท มิตํ ภุญฺเช น จ รูเป มนํ กเรติฯ>
        text <นิรเย ภยสนฺตาสํ นิพฺพาเน วิปุลํ สุขํ>
        text <อุภยาเนตานตฺถานิ ทสฺเสตพฺพานิ โยคินาติฯ>
        text <สุทฺธาย สีเลน สุเตน พุทฺธิยา จาเคน ธมฺเมน พหูหิ สาธุหิ>
        text <ธเนน ธญฺเญน จ เขตฺตวตฺถุนา ปุตฺเตหิ ทาเรหิ จตุปฺปเทหิ จฯ>
        text <ญาตีหิ มิตฺเตหิ จ พนฺธเวหิ พเลน วณฺเณน สุเขน จูภยํ>
        text <กถํ น หาเยยฺยุํ ปเรติ อิจฺฉติ อตฺถสมิทฺธิญฺจ ปนาภิกงฺขตีติฯ>
        text <ปริสุทฺเธน จิตฺเตน อารมฺมเณ ปติฏฺฐาย>
        text <เตน จิตฺเตน ปาตพฺพํ วิมุตฺติรสมเสจนนฺติฯ>
        text <มเยกรตฺตํ วิปฺปวสิมฺห ลุทฺท อกามกา อญฺญมญฺญํ สรนฺตา>
        text <ตเมกรตฺตํ อนุตปฺปมานา โสจาม สา รตฺติ ปุน นเหสฺสตีติฯ>
        text <อลฺลํ สุกฺขํ วา ภุญฺชนฺโต น พาฬฺหํ สุหิโต สิยา>
        text <อูนูทโร มิตาหาโร สโต ภิกฺขุ ปริพฺพเชฯ>
        text <จตฺตาโร ปญฺจ อาโลเป อภุตฺวา อุทกํ ปิเว>
        text <อลํ ผาสุ วิหาราย ปหิตตฺตสฺส ภิกฺขุโนติฯ>
        text <เกสรี จกฺกวาโก จ เปณาหิ ฆรกโปตโก>
        text <อุลูโก สตปตฺโต จ วคฺคุลิ จ ชลูปิกา>
        text <สปฺโป อชคโร เจว วคฺโค เตน ปวุจฺจตีติฯ>
        text <จิตฺตํ นิยเม ฉสุ ทฺวาเรสุ สติปฏฺฐานวรุตฺตเม>
        text <กิเลสา ตตฺถ ลคฺคา เจ หนฺตพฺพา เต วิปสฺสินาติฯ>
        text <อิงฺฆํ ตุมฺเห อานนฺท สารตฺเถ ฆฏถ สารตฺเถ อนุยุญฺชถ>
        text <สารตฺเถ อปฺปมตฺตา อาตาปิโน ปหิตตฺตา วิหรถาติฯ>
        text <อปฺปมาทรโต ภิกฺขุ ปมาเท ภยทสฺสิ วา>
        text <อภพฺโพ ปริหานาย นิพฺพานสฺเสว สนฺติเกติฯ>
        text <ปวิวิตฺเตหิ อริเยหิ ปหิตตฺเตหิ ฌายิภิ>
        text <นิจฺจํ อารทฺธวีริเยหิ ปณฺฑิเตหิ สหาวเสติฯ>
        text <วธเก เทวทตฺตมฺหิ โจเร องฺคุลิมาลเก>
        text <ธนปาเล ราหุเล จ สพฺพตฺถ สมโก มุนีติฯ>
        text <โพธเนยฺยํ ชนํ ทิสฺวา สตสหสฺเสปิ โยชเน>
        text <ขเณน อุปคนฺตฺวาน โพเธติ ตํ มหามุนีติฯ>
        text <สุทฺธา สุทฺเธหิ สํวาสํ กปฺปยวฺโห ปติสฺสตา>
        text <ตโต สมคฺคา นิปกา ทุกฺขสฺสนฺตํ กริสฺสถาติฯ>
        text <อารมฺมเณ ลภิตฺวาน ปหิตตฺเตน ภิกฺขุนา>
        text <ภิยฺโย หาโส ชเนตพฺโพ อธิคจฺฉิสฺสามิ อุตฺตรินฺติฯ>
        text <สุญฺญตญฺจานิมิตฺตญฺจ วิโมกฺขญฺจาปฺปณิหิตํ>
        text <จตุโร ผเล ฉฬภิญฺญา จชิตฺวา โลกามิสํ ลเภติฯ>
        text <การณฺฑวํ นิทฺธมถ กสมฺพุํ อปกสฺสถ>
        text <ตโต ปลาเป วาเหถ อสฺสมเณ สมณมานิเนฯ>
        text <นิทฺธมิตฺวาน ปาปิจฺเฉ ปาปอาจารโคจเร>
        text <สุทฺธา สุทฺเธหิ สํวาสํ กปฺปยวฺโห ปติสฺสตา>
        text <ตโต สมคฺคา นิปกา ทุกฺขสฺสนฺตํ กริสฺสถาติฯ>
        text <มกฺกโฏ ทารโก กุมฺโม วนํ รุกฺโข จ ปญฺจโม>
        text <เมโฆ มณิ มาควิโก พาฬิสี ตจฺฉเกน จาติฯ>
        text <ยทูนกํ ตํ สณติ ยํ ปูรํ สนฺตเมว ตํ>
        text <อฑฺฒกุมฺภูปโม พาโล รหโท ปูโรว ปณฺฑิโตติฯ>
        text <ทสฺสนมฺหิ ปริโสธิโต นโร อริยธมฺเม นิยโต วิเสสคู>
        text <นปฺปเวธติ อเนกภาคโส สพฺพโส จ มุขภาวเมว โสติฯ>
        text <ยถาปิ ฉตฺตํ วิปุลํ อจฺฉิทฺทํ ถิรสํหิตํ>
        text <วาตาตปํ นิวาเรติ มหตี เมฆวุฏฺฐิโยฯ>
        text <ตเถว พุทฺธปุตฺโตปิ สีลฉตฺตธโร สุจิ>
        text <กิเลสวุฏฺฐิํ วาเรติ สนฺตาปติวิธคฺคโยติฯ>
        text <เขตฺตูปเมน ภวิตพฺพํ อุฏฺฐานวิปุลทายินา>
        text <เอส เขตฺตวโร นาม โย ททาติ วิปุลํ ผลนฺติฯ>
        text <สงฺขารานํ สภาวตฺถํ ทฏฺฐุกาเมน โยคินา>
        text <อคเทเนว โหตพฺพํ กิเลสวิสนาสเนติฯ>
        text <สํยเมน นิยเมน สีเลน ปฏิปตฺติยา>
        text <ปตฺถิเตน ภวิตพฺพํ สพฺพโลกสฺส โยคินาติฯ>
        text <ยถา อิสฺสาสโก นาม สายํ ปาตํ อุปาสติ>
        text <อุปาสนํ อริญฺจนฺโต ลภเต ภตฺตเวตนํฯ>
        text <ตเถว พุทฺธปุตฺโตปิ กโรติ กายุปาสนํ>
        text <กายุปาสนํ อริญฺจนฺโต อรหตฺตมธิคจฺฉตีติฯ>
        text <กุมฺโภ จ กาฬายโส จ ฉตฺตํ เขตฺตญฺจ อคโท>
        text <โภชเนน จ อิสฺสาโส วุตฺตํ ทานิ วิทูหีติฯ>
        text <ปญฺญา ปสตฺถา โลกสฺมิํ กตา สทฺธมฺมฏฺฐิติยา>
        text <ปญฺญาย วิมติํ หนฺตฺวา สนฺติํ ปปฺโปนฺติ ปณฺฑิตาฯ>
        text <ยสฺมิํ ขนฺเธ ฐิตา ปญฺญา สติ ตตฺถ อนูนกา>
        text <ปูชา วิเสสสฺสาธาโร อคฺโค เสฏฺโฐ อนุตฺตโร>
        text <ตสฺมา หิ ปณฺฑิโต โปโส สมฺปสฺสํ หิตมตฺตโน>
        text <ปญฺญวนฺตํภิปูเชยฺย เจติยํ วิย สาทโรติ ฯ>
        text <ลงฺกายํ โทณินคเร วสตา โทณินามินา>
        text <มหาเถเรน เลขิตฺวา สุฏฺฐปิตํ ยถาสุตํ>
        text <มิลินฺทราชปญฺโห จ นาคเสนวิสชฺชนํ>
        text <มิลินฺโท หิ มหาปญฺโญ นาคเสโน สุปณฺฑิโต>
        text <อิมินา ปุญฺญกมฺเมน อิโต คจฺฉามิ ตุสฺสิตํ>
        text <เมตฺเตยฺยํนาคเต ปสฺเส สุเณยฺยํ ธมฺมมุตฺตมนฺติฯ>
      stand <คทฺรภงฺคปญฺโห ปฐโมฯ>
    text <๒ กุกฺกุฏงฺคปญฺโห>
      text <๒>, <ภนฺเต นาคเสน กุกฺกุฏสฺส ปญฺจ องฺคานิ คเหตพฺพานีติ ยํ วเทสิ กตมานิ ตานิ ปญฺจ องฺคานิ คเหตพฺพานีติ ยถา มหาราช กุกฺกุโฏ กาเลน สมเยน ปฏิสลฺลียติ เอวเมว โข มหาราช โยคินา โยคาวจเรน กาเลน สมเยเนว เจติยงฺคณํ สมฺมชฺชิตฺวา ปานียํ ปริโภชนียํ อุปฏฺฐเปตฺวา สรีรํ ปฏิชคฺคิตฺวา นหายิตฺวา เจติยํ วนฺทิตฺวา วุฑฺฒานํ ภิกฺขูนํ ทสฺสนาย คนฺตฺวา กาเลน สมเยน สุญฺญาคารํ ปวิสิตพฺพํฯ อิทํ มหาราช กุกฺกุฏสฺส ปฐมํ องฺคํ คเหตพฺพํฯ>
      text <ปุน จปรํ มหาราช กุกฺกุโฏ กาเลน สมเยเนว วุฏฺฐาติฯ เอวเมว โข มหาราช โยคินา โยคาวจเรน กาเลน สมเยเนว วุฏฺฐหิตฺวา เจติยงฺคณํ สมฺมชฺชิตฺวา ปานียํ ปริโภชนียํ อุปฏฺฐเปตฺวา สรีรํ ปฏิชคฺคิตฺวา เจติยํ วนฺทิตฺวา ปุนเทว สุญฺญาคารํ ปวิสิตพฺพํฯ อิทํ มหาราช กุกฺกุฏสฺส ทุติยํ องฺคํ คเหตพฺพํฯ>
      text <ปุน จปรํ มหาราช กุกฺกุโฏ ปถวิํ ขณิตฺวา ขณิตฺวา อชฺโฌหารํ อชฺโฌหรติฯ เอวเมว โข มหาราช โยคินา โยคาวจเรน ปจฺจเวกฺขิตฺวา ปจฺจเวกฺขิตฺวา อชฺโฌหารํ อชฺโฌหริตพฺพํ เนว ทวาย น มทาย น มณฺฑนาย น วิภูสนาย ยาวเทว อิมสฺส กายสฺส ฐิติยา ยาปนาย วิหิํสูปรติยา พฺรหฺมจริยานุคฺคหาย อิติ ปุราณญฺจ เวทนํ ปฏิหงฺขามิ นวญฺจ เวทนํ น อุปฺปาเทสฺสามิ ยาตฺรา จ เม ภวิสฺสติ อนวชฺชตา จ ผาสุวิหาโร จาติฯ อิทํ มหาราช กุกฺกุฏสฺส ตติยํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน>
      text <ปุน จปรํ มหาราช กุกฺกุโฏ สจกฺขุโกปิ รตฺติํ อนฺโธ โหติฯ เอวเมว โข มหาราช โยคินา โยคาวจเรน อนนฺเธเนว อนฺเธน วิย ภวิตพฺพํ อรญฺเญปิ โคจรคาเม ปิณฺฑาย จรนฺเตนปิ รชนีเยสุ รูปสทฺทคนฺธรสโผฏฺฐพฺพธมฺเมสุ อนฺเธน พธิเรน มูเคน วิย ภวิตพฺพํ น นิมิตฺตํ คเหตพฺพํ นานุพฺยญฺชนํ คเหตพฺพํฯ อิทํ มหาราช กุกฺกุฏสฺส จตุตฺถํ องฺคํ คเหตพฺพํฯ ภาสิตมฺเปตํ มหาราช เถเรน มหากจฺจายเนน>
      text <ปุน จปรํ มหาราช กุกฺกุโฏ เลฑฺฑุทณฺฑลคุฬมุคฺคเรหิ ปริปาติยนฺโตปิ สกํ เคหํ น วิชหติฯ เอวเมว โข มหาราช โยคินา โยคาวจเรน จีวรกมฺมํ กโรนฺเตนปิ นวกมฺมํ กโรนฺเตนปิ วตฺตปฺปฏิวตฺตํ กโรนฺเตนปิ อุทฺทิสนฺเตนปิ อุทฺทิสาเปนฺเตนปิ โยนิโส มนสิกาโร น วิชหิตพฺโพ สกํ โข ปเนตํ มหาราช โยคิโน เคหํ ยทิทํ โยนิโส มนสิกาโร ฯ อิทํ มหาราช กุกฺกุฏสฺส ปญฺจมํ องฺคํ คเหตพฺพํ ฯ ภาสิตมฺเปตํ มหาราช ภควตา เทวาติเทเวน โก จ ภิกฺขเว ภิกฺขุโน โคจโร สโก เปตฺติโก วิสโย ยทิทํ จตฺตาโร สติปฏฺฐานาติฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินาปิ>
      stand <กุกฺกุฏงฺคปญฺโห ทุติโยฯ>
    text <๓ กลนฺทกงฺคปญฺโห>
      text <๓>, <ภนฺเต นาคเสน กลนฺทกสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช กลนฺทโก ปฏิสตฺตุมฺหิ โอปตนฺเต นงฺคุฏฺฐํ ปปฺโผเฏตฺวา มหนฺตํ กตฺวา เตเนว นงฺคุฏฺฐลคุเฬน ปฏิสตฺตุํ ปฏิพาหติ เอวเมว โข มหาราช โยคินา โยคาวจเรน กิเลสสตฺตุมฺหิ โอปตนฺเต สติปฏฺฐานลคุฬํ ปปฺโผเฏตฺวา มหนฺตํ กตฺวา เตเนว สติปฏฺฐานลคุเฬน สพฺพกิเลสา ปฏิพาหิตพฺพาฯ อิทํ มหาราช กลนฺทกสฺส เอกํ องฺคํ คเหตพฺพํฯ ภาสิตมฺเปตํ มหาราช เถเรน จูฬปนฺถเกน>
      stand <กลนฺทกงฺคปญฺโห ตติโยฯ>
    text <๔ ทีปินิยงฺคปญฺโห>
      text <๔>, <ภนฺเต นาคเสน ทีปินิยา เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช ทีปินี สกิํ เยว คพฺภํ คณฺหาติ น ปุนปฺปุนํ ปุริสํ อุเปติ เอวเมว โข มหาราช โยคินา โยคาวจเรน อายติํ ปฏิสนฺธิํ อุปฺปตฺติํ คพฺภเสยฺยํ จุติํ เภทํ ขยํ วินาสํ สํสารภยํ ทุคฺคติํ วิสมํ สมฺปีฬิตํ ทิสฺวา ปุนพฺภเว นปฺปฏิสนฺทหิสฺสามีติ โยนิโส มนสิกาโร กรณีโยฯ อิทํ มหาราช ทีปินิยา เอกํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สุตฺตนิปาเต ธนิยโคปาลกสุตฺเต>
      stand <ทีปินิยงฺคปญฺโห จตุตฺโถฯ>
    text <๕ ทีปิกงฺคปญฺโห>
      text <๕>, <ภนฺเต นาคเสน ทีปิกสฺส ทฺเว องฺคานิ คเหตพฺพานีติ ยํ วเทสิ กตมานิ ตานิ ทฺเว องฺคานิ คเหตพฺพานีติ ยถา มหาราช ทีปิโก อรญฺเญ ติณคหนํ วา วนคหนํ วา ปพฺพตคหนํ วา นิสฺสาย นิลียิตฺวา มิเค คณฺหาติ เอวเมว โข มหาราช โยคินา โยคาวจเรน วิเวกํ เสวิตพฺพํ อรญฺญํ รุกฺขมูลํ ปพฺพตํ กนฺทรํ คิริคุหํ สุสานํ วนปตฺถํ อพฺโภกาสํ ปลาลปุญฺชํ อปฺปสทฺทํ อปฺปนิคฺโฆสํ วิชนวาตํ มนุสฺสราหเสยฺยกํ ปฏิสลฺลานสารุปฺปํ วิเวกํ เสวมาโน หิ มหาราช โยคี โยคาวจโร นจิรสฺเสว ฉฬภิญฺญาสุ จ วสิภาวํ ปาปุณาติฯ อิทํ มหาราช ทีปิกสฺส ปฐมํ องฺคํ คเหตพฺพํฯ ภาสิตมฺเปตํ มหาราช เถเรหิ ธมฺมสงฺคาหเกหิ>
      text <ปุน จปรํ มหาราช ทีปิโก ยํ กิญฺจิ ปสุํ วธิตฺวา วาเมน ปสฺเสน ปติตํ น ภกฺเขติฯ เอวเมว โข มหาราช โยคินา โยคาวจเรน เวฬุทาเนน วา ปตฺตทาเนน วา ปุปฺผทาเนน วา ผลทาเนน วา สินานทาเนน วา มตฺติกาทาเนน วา จุณฺณทาเนน วา ทนฺตกฏฺฐทาเนน วา มุโขทกทาเนน วา จาตุกมฺยตาย วา มุคฺคสุปฺยตาย วา ปาริภฏ ยตาย วา ชงฺฆเปสนีเยน วา เวชฺชกมฺเมน วา ทูตกมฺเมน วา ปหิณคมเนน วา ปิณฺฑปฏิปิณฺเฑน วา ทานานุปฺปทาเนน วา วตฺถุวิชฺชาย วา นกฺขตฺตวิชฺชาย วา องฺควิชฺชาย วา อญฺญตรญฺญตเรน วา พุทฺธปฺปฏิกุฏฺเฐน มิจฺฉาชีเวน นิปฺผาทิตํ โภชนํ น ภุญฺชิตพฺพํ วาเมน ปสฺเสน ปติตํ ปสุํ วิย ทีปิโกฯ อิทํ มหาราช ทีปิกสฺส ทุติยํ องฺคํ คเหตพฺพํฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินา>
      stand <ทีปิกงฺคปญฺโห ปญฺจโมฯ>
    text <๖ กุมฺมงฺคปญฺโห>
      text <๖>, <ภนฺเต นาคเสน กุมฺมสฺส ปญฺจ องฺคานิ คเหตพฺพานีติ ยํ วเทสิ กตมานิ ตานิ ปญฺจ องฺคานิ คเหตพฺพานีติ ยถา มหาราช กุมฺโม อุทกจโร อุทเกเยว วาสํ กปฺเปติ เอวเมว โข มหาราช โยคินา โยคาวจเรน สพฺพปาณภูตปุคฺคลานํ หิตานุกมฺปินา เมตฺตาสหคเตน เจตสา วิปุเลน มหคฺคเตน อปฺปมาเณน อเวเรน อพฺยาปชฺเชน สพฺพาวนฺตํ โลกํ ผริตฺวา วิหริตพฺพํฯ อิทํ มหาราช กุมฺมสฺส ปฐมํ องฺคํ คเหตพฺพํฯ>
      text <ปุน จปรํ มหาราช กุมฺโม อุทเก อุปฺปิลวนฺโต สีสํ อุกฺขิปิตฺวา ยทิ โกจิ ปสฺสติ ตตฺเถว นิมุชฺชติ คาฬฺหโมคาหติ มา มํ เต ปุน ปสฺเสยฺยุนฺติ เอวเมว โข มหาราช โยคินา โยคาวจเรน กิเลเสสุ โอปตนฺเตสุ อารมฺมณสเร นิมุชฺชิตพฺพํ คาฬฺหโมคาหิตพฺพํ มา มํ กิเลสา ปุน ปสฺเสยฺยุนฺติฯ อิทํ มหาราช กุมฺมสฺส ทุติยํ องฺคํ คเหตพฺพํฯ>
      text <ปุน จปรํ มหาราช กุมฺโม อุทกโต นิกฺขมิตฺวา กายํ โอตาเปติ เอวเมว โข มหาราช โยคินา โยคาวจเรน นิสชฺชฏฺฐานสยนจงฺกมโต มานสํ นีหริตฺวา สมฺมปฺปธาเน มานสํ โอตาเปตพฺพํฯ อิทํ มหาราช กุมฺมสฺส ตติยํ องฺคํ คเหตพฺพํฯ>
      text <ปุน จปรํ มหาราช กุมฺโม ปถวิํ ขณิตฺวา วิวิตฺเต วาสํ กปฺเปติ เอวเมว โข มหาราช โยคินา โยคาวจเรน ลาภสกฺการสิโลกํ ปชหิตฺวา สุญฺญํ วิวิตฺตํ กานนํ วนปตฺถํ ปพฺพตํ กนฺทรํ คิริคุหํ อปฺปสทฺทํ อปฺปนิคฺโฆสํ ปวิวิตฺตโมคาหิตฺวา วิวิตฺเต เยว วาสํ อุปคนฺตพฺพํฯ อิทํ มหาราช กุมฺมสฺส จตุตฺถํ องฺคํ คเหตพฺพํฯ ภาสิตมฺเปตํ มหาราช เถเรน อุปเสเนน วงฺคนฺตปุตฺเตน>
      text <ปุน จปรํ มหาราช กุมฺโม จาริกํ จรมาโน ยทิ กญฺจิ ปสฺสติ วา สทฺทํ สุณาติ วา โสณฺฑิปญฺจมานิ องฺคานิ สเก กปาเล นิทหิตฺวา อปฺโปสฺสุกฺโก ตุณฺหีภูโต ติฏฺฐติ กายมนุรกฺขนฺโต เอวเมว โข มหาราช โยคินา โยคาวจเรน สพฺพตฺถ รูปสทฺทคนฺธรสโผฏฺฐพฺพธมฺเมสุ อาปตนฺเตสุ ฉสุ ทฺวาเรสุ สํวรกวาฏํ อนุคฺฆาเฏตฺวา มานสํ สโมทหิตฺวา สํวรํ กตฺวา สเตน สมฺปชาเนน วิหาตพฺพํ สมณธมฺมํ อนุรกฺขมาเนนฯ อิทํ มหาราช กุมฺมสฺส ปญฺจมํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สํยุตฺตนิกายวเร กุมฺมูปมสุตฺตนฺเต>
      stand <กุมฺมงฺคปญฺโห ฉฏฺโฐฯ>
    text <๗ วํสงฺคปญฺโห>
      text <๗>, <ภนฺเต นาคเสน วํสสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช วํโส ยตฺถ วาโต ตตฺถ อนุโลเมติ นาญฺญตฺถมนุธาวติ เอวเมว โข มหาราช โยคินา โยคาวจเรน ยํ พุทฺเธน ภควตา ภาสิตํ นวงฺคํ สตฺถุ สาสนํ ตํ อนุโลมยิตฺวา กปฺปิเย อนวชฺเช ฐตฺวา สมณธมฺมํ เยว ปริเยสิตพฺพํฯ อิทํ มหาราช วํสสฺส เอกํ องฺคํ คเหตพฺพํฯ ภาสิตมฺเปตํ มหาราช เถเรน ราหุเลน>
      stand <วํสงฺคปญฺโห สตฺตโมฯ>
    text <๘ จาปงฺคปญฺโห>
      text <๘>, <ภนฺเต นาคเสน จาปสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช จาโป สุตจฺฉิโต นมิโต ยาวคฺคมูลํ สมกเมว อนุนมติ นปฺปฏิตฺถมฺภติ เอวเมว โข มหาราช โยคินา โยคาวจเรน เถรนวมชฺฌิมสมเกสุ อนุนมิตพฺพํ นปฺปฏิผริตพฺพํฯ อิทํ มหาราช จาปสฺส เอกํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน วิธุร ปุณฺณก ชาตเก>
      stand <จาปงฺคปญฺโห อฏฺฐโมฯ>
    text <๙ วายสงฺคปญฺโห>
      text <๙>, <ภนฺเต นาคเสน วายสสฺส ทฺเว องฺคานิ คเหตพฺพานีติ ยํ วเทสิ กตมานิ ตานิ ทฺเว องฺคานิ คเหตพฺพานีติ ยถา มหาราช วายโส อาสงฺกิตปริสงฺกิโต ยตฺตปฺปยตฺโต จรติ เอวเมว โข มหาราช โยคินา โยคาวจเรน อาสงฺกิตปริสงฺกิเตน ยตฺตปยตฺเตน อุปฏฺฐิตาย สติยา สํวุเตหิ อินฺทฺริเยหิ จริตพฺพํฯ อิทํ มหาราช วายสสฺส ปฐมํ องฺคํ คเหตพฺพํฯ>
      text <ปุน จปรํ มหาราช วายโส ยํ กิญฺจิ โภชนํ ทิสฺวา ญาตีหิ สํวิภชิตฺวา ภุญฺชติ เอวเมว โข มหาราช โยคินา โยคาวจเรน เย เต ลาภา ธมฺมิกา ธมฺมลทฺธา อนฺตมโส ปตฺตปริยาปนฺนมตฺตมฺปิ ตถารูเปหิ ลาเภหิ ปฏิวิภตฺตโภคินา ภวิตพฺพํ สีลวนฺเตหิ สพฺรหฺมจารีหิฯ อิทํ มหาราช วายสสฺส ทุติยํ องฺคํ คเหตพฺพํฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินา>
      stand <วายสงฺคปญฺโห นวโมฯ>
    text <๑๐ มกฺกฏงฺคปญฺโห>
      text <๑๐>, <ภนฺเต นาคเสน มกฺกฏสฺส ทฺเว องฺคานิ คเหตพฺพานีติ ยํ วเทสิ กตมานิ ตานิ ทฺเว องฺคานิ คเหตพฺพานีติ ยถา มหาราช มกฺกโฏ วาสมุปคจฺฉนฺโต ตถารูเป โอกาเส มหติมหารุกฺเข ปวิวิตฺเต สพฺพฏฺฐกสาเข ภีรุตฺตาเณ วาสมุปคจฺฉติ เอวเมว โข มหาราช โยคินา โยคาวจเรน ลชฺชิํ เปสลํ สีลวนฺตํ กลฺยาณธมฺมํ พหุสฺสุตํ ธมฺมธรํ วินยธรํ ปิยํ ครุภาวนียํ วตฺตารํ วจนกฺขมํ โอวาทกํ วิญฺญาปกํ สนฺทสฺสกํ สมาทปกํ สมุตฺเตชกํ สมฺปหํสกํ เอวรูปํ กลฺยาณมิตฺตํ อาจริยํ นิสฺสาย วิหริตพฺพํฯ อิทํ มหาราช มกฺกฏสฺส ปฐมํ องฺคํ คเหตพฺพํฯ>
      text <ปุน จปรํ มหาราช มกฺกโฏ รุกฺเข เยว จรติ ติฏฺฐติ นิสีทติ ยทิ นิทฺทํ โอกฺกมติ ตตฺเถว รตฺติํ วาสมนุภวติฯ เอวเมว โข มหาราช โยคินา โยคาวจเรน ปวนาภิมุเขน ภวิตพฺพํ ปวเน เยว ฐานจงฺกมนิสชฺชาสยนํ นิทฺทํ โอกฺกมิตพฺพํ ตตฺเถว สติปฏฺฐานมนุภวิตพฺพํฯ อิทํ มหาราช มกฺกฏสฺส ทุติยํ องฺคํ คเหตพฺพํฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินา>
      stand <มกฺกฏงฺคปญฺโห ทสโมฯ>
      stand <คทฺรภวคฺโค ปฐโมฯ>
      text <ตสฺสุทฺทานํ>
  text <๒ สมุทฺทวคฺโค>
    text <๑ ลาพุลตงฺคปญฺโห>
      text <๑>, <ภนฺเต นาคเสน ลาพุลตาย เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช ลาพุลตา ติเณ วา กฏฺเฐ วา ลตาย วา โสณฺฑิกาหิ อาลมฺพิตฺวา ตสฺสูปริ วฑฺฒติ เอวเมว โข มหาราช โยคินา โยคาวจเรน อรหตฺเต อภิวฑฺฒิตุกาเมน มนสา อารมฺมณํ อาลมฺพิตฺวา อรหตฺเต อภิวฑฺฒิตพฺพํฯ อิทํ มหาราช ลาพุลตาย เอกํ องฺคํ คเหตพฺพํฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินา>
      stand <ลาพุลตงฺคปญฺโห ปฐโมฯ>
    text <๒ ปทุมงฺคปญฺโห>
      text <๒>, <ภนฺเต นาคเสน ปทุมสฺส ตีณิ องฺคานิ คเหตพฺพานีติ ยํ วเทสิ กตมานิ ตานิ ตีณิ องฺคานิ คเหตพฺพานีติ ยถา มหาราช ปทุมํ อุทเก ชาตํ อุทเก สํวทฺธํ อนุปลิตฺตํ อุทเกน เอวเมว โข มหาราช โยคินา โยคาวจเรน กุเล คเณ ลาเภ ยเส สกฺกาเร สมฺมานนาย ปริโภคปจฺจเยสุ จ สพฺพตฺถ อนุปลิตฺเตน ภวิตพฺพํฯ อิทํ มหาราช ปทุมสฺส ปฐมํ องฺคํ คเหตพฺพํฯ>
      text <ปุน จปรํ มหาราช ปทุมํ อุทกา อจฺจุคฺคมฺม ฐาติฯ เอวเมว โข มหาราช โยคินา โยคาวจเรน สพฺพโลกํ อภิภวิตฺวา อจฺจุคฺคมฺม โลกุตฺตรธมฺเม ฐาตพฺพํฯ อิทํ มหาราช ปทุมสฺส ทุติยํ องฺคํ คเหตพฺพํฯ>
      text <ปุน จปรํ มหาราช ปทุมํ อปฺปมตฺตเกนปิ อนิเลน เอริตํ จลติฯ เอวเมว โข มหาราช โยคินา โยคาวจเรน อปฺปมตฺตเกสุปิ กิเลเสสุ สํยโม กรณีโย ภยทสฺสาวินา วิหริตพฺพํฯ อิทํ มหาราช ปทุมสฺส ตติยํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน อณุมตฺเตสุ วชฺเชสุ ภยทสฺสาวี สมาทาย สิกฺขติ สิกฺขาปเทสูติฯ>
      stand <ปทุมงฺคปญฺโห ทุติโยฯ>
    text <๓ พีชงฺคปญฺโห>
      text <๓>, <ภนฺเต นาคเสน พีชสฺส ทฺเว องฺคานิ คเหตพฺพานีติ ยํ วเทสิ กตมานิ ตานิ ทฺเว องฺคานิ คเหตพฺพานีติ ยถา มหาราช พีชํ อปฺปกมฺปิ สมานํ ภทฺทเก เขตฺเต วุตฺตํ เทเว สมฺมา ธารํ ปเวจฺฉนฺเต สุพหูนิ ผลานิ อนุทสฺสติ เอวเมว โข มหาราช โยคินา โยคาวจเรน ยถา ปฏิปาทิตํ สีลํ เกวลํ สามญฺญผลมนุทสฺสติฯ เอวํ สมฺมา ปฏิปชฺชิตพฺพํฯ อิทํ มหาราช พีชสฺส ปฐมํ องฺคํ คเหตพฺพํฯ>
      text <ปุน จปรํ มหาราช พีชํ สุปริโสธิเต เขตฺเต โรปิตํ ขิปฺปเมว สํวิรูหติ เอวเมว โข มหาราช โยคินา โยคาวจเรน มานสํ สุปริคฺคหิตํ สุญฺญาคาเร ปริโสธิตํ สติปฏฺฐานเขตฺตวเร ขิตฺตํ ขิปฺปเมว วิรูหติฯ อิทํ มหาราช พีชสฺส ทุติยํ องฺคํ คเหตพฺพํ ฯ ภาสิตมฺเปตํ มหาราช เถเรน อนุรุทฺเธน>
      stand <พีชงฺคปญฺโห ตติโยฯ>
    text <๔ สาลกลฺยาณิกงฺคปญฺโห>
      text <๔>, <ภนฺเต นาคเสน สาลกลฺยาณิกาย เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช สาลกลฺยาณิกา นาม อนฺโตปถวิยํ เยว อภิวฑฺฒติ หตฺถสตมฺปิ ภิยฺโยปิ เอวเมว โข มหาราช โยคินา โยคาวจเรน จตฺตาริ สามญฺญผลานิ จตสฺโส ปฏิสมฺภิทา ฉฬภิญฺญาโย เกวลญฺจ สมณธมฺมํ สุญฺญาคาเร เยว ปริปูรยิตพฺพํฯ อิทํ มหาราช สาลกลฺยาณิกาย เอกํ องฺคํ คเหตพฺพํฯ ภาสิตมฺเปตํ มหาราช เถเรน ราหุเลน>
      stand <สาลกลฺยาณิกงฺคปญฺโห จตุตฺโถฯ>
    text <๕ นาวงฺคปญฺโห>
      text <๕>, <ภนฺเต นาคเสน นาวาย ตีณิ องฺคานิ คเหตพฺพานีติ ยํ วเทสิ กตมานิ ตานิ ตีณิ องฺคานิ คเหตพฺพานีติ ยถา มหาราช นาวา พหุวิธทารุสงฺฆาฏสมวาเยน พหุมฺปิ ชนํ ตารยติ เอวเมว โข มหาราช โยคินา โยคาวจเรน อาจารสีลคุณวตฺตปฺปฏิวตฺตพหุวิธธมฺมสงฺฆาฏสมวาเยน สเทวโก โลโก ตารยิตพฺโพฯ อิทํ มหาราช นาวาย ปฐมํ องฺคํ คเหตพฺพํฯ>
      text <ปุน จปรํ มหาราช นาวา พหุวิธอูมิตฺถนิตเวควิสฏมาวฏฺฏเวคํ สหติ เอวเมว โข มหาราช โยคินา โยคาวจเรน พหุวิธกิเลสอูมิเวคํ ลาภสกฺการยสสิโลกปูชนวนฺทนา ปรกุเลสุ นินฺทาปสํสาสุขทุกฺขสมฺมานนวิมานนพหุวิธโทสอูมิเวคญฺจ สหิตพฺพํฯ อิทํ มหาราช นาวาย ทุติยํ องฺคํ คเหตพฺพํฯ>
      text <ปุน จปรํ มหาราช นาวา อปริมิตมนนฺตมปารมกฺโขภิตคมฺภีเร มหติมหาโฆเส ติมิติมิงฺคลมกรมจฺฉคณากุเล มหติมหาสมุทฺเท จรติ เอวเมว โข มหาราช โยคินา โยคาวจเรน ติปริวฏฺฏ ทฺวาทสาการ จตุสจฺจาภิสมยปฺปฏิเวเธ มานสํ สญฺจารยิตพฺพํฯ อิทํ มหาราช นาวาย ตติยํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สํยุตฺตนิกายวเร สจฺจสํยุตฺเต>
      text <วิตกฺเกนฺตา จ โข ตุมฺเห ภิกฺขเว อิทํ ทุกฺขนฺติ วิตกฺเกยฺยาถ อยํ ทุกฺขสมุทโยติ วิตกฺเกยฺยาถ อยํ ทุกฺขนิโรโธติ วิตกฺเกยฺยาถ อยํ ทุกฺขนิโรธคามินี ปฏิปทาติ วิตกฺเกยฺยาถาติฯ>
      stand <นาวงฺคปญฺโห ปญฺจโมฯ>
    text <๖ นาวาลคฺคนกงฺคปญฺโห>
      text <๖>, <ภนฺเต นาคเสน นาวาลคฺคนกสฺส ทฺเว องฺคานิ คเหตพฺพานีติ ยํ วเทสิ กตมานิ ตานิ ทฺเว องฺคานิ คเหตพฺพานีติ ยถา มหาราช นาวาลคฺคนกํ พหุอูมิชาลากุลวิกฺโขภิตสลิลตเล มหติมหาสมุทฺเท นาวํ ลคฺเคติ ฐเปติ น เทติ ทิสาวิทิสํ หริตุํ เอวเมว โข มหาราช โยคินา โยคาวจเรน ราคโทสโมหูมิชาเล มหติมหาวิตกฺกสมฺปหาเร จิตฺตํ ลคฺเคตพฺพํ น ทาตพฺพํ ทิสาวิทิสํ หริตุํฯ อิทํ มหาราช นาวาลคฺคนกสฺส ปฐมํ องฺคํ คเหตพฺพํฯ>
      text <ปุน จปรํ มหาราช นาวาลคฺคนกํ น ปฺลวติ วิสีทติ หตฺถสเตปิ อุทเก นาวํ ลคฺเคติ ฐานมุปเนติ เอวเมว โข มหาราช โยคินา โยคาวจเรน ลาภยสสกฺการมานนวนฺทนปูชนอปจิตีสุ ลาภคฺคยสคฺเคปิ น ปฺลวิตพฺพํ สรีรยาปนมตฺตเก เยว จิตฺตํ ฐเปตพฺพํฯ อิทํ มหาราช นาวาลคฺคนกสฺส ทุติยํ องฺคํ คเหตพฺพํฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินา>
      stand <นาวาลคฺคนกงฺคปญฺโห ฉฏฺโฐฯ>
    text <๗ กูปงฺคปญฺโห>
      text <๗>, <ภนฺเต นาคเสน กูปสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช กูโป รชฺชุญฺจ วรตฺตญฺจ ลงฺการญฺจ ธาเรติ เอวเมว โข มหาราช โยคินา โยคาวจเรน สติสมฺปชญฺญสมนฺนาคเตน ภวิตพฺพํ อภิกฺกนฺเต ปฏิกฺกนฺเต อาโลกิเต วิโลกิเต สมิญฺชิเต ปสาริเต สงฺฆาฏิปตฺตจีวรธารเณ อสิเต ปีเต ขายิเต สายิเต อุจฺจารปสฺสาวกมฺเม คเต ฐิเต นิสินฺเน สุตฺเต ชาคริเต ภาสิเต ตุณฺหีภาเว สมฺปชานการินา ภวิตพฺพํฯ อิทํ มหาราช กูปสฺส เอกํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สโต ภิกฺขเว ภิกฺขุ วิหเรยฺย สมฺปชาโน อยํ โว อมฺหากํ อนุสาสนีติฯ>
      stand <กูปงฺคปญฺโห สตฺตโมฯ>
    text <๘ นิยามกงฺคปญฺโห>
      text <๘>, <ภนฺเต นาคเสน นิยามกสฺส ตีณิ องฺคานิ คเหตพฺพานีติ ยํ วเทสิ กตมานิ ตานิ ตีณิ องฺคานิ คเหตพฺพานีติ ยถา มหาราช นิยามโก รตฺตินฺทิวํ สตตํ สมิตํ อปฺปมตฺโต ยตฺตปฺปยตฺโต นาวํ สาเรติ เอวเมว โข มหาราช โยคินา โยคาวจเรน จิตฺตํ นิยามยมาเนน รตฺตินฺทิวํ สตตํ สมิตํ อปฺปมตฺเตน ยตฺตปฺปยตฺเตน โยนิโส มนสิกาเรน จิตฺตํ นิยาเมตพฺพํฯ อิทํ มหาราช นิยามกสฺส ปฐมํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน ธมฺมปเท>
      text <ปุน จปรํ มหาราช นิยามกสฺส ยํ กิญฺจิ มหาสมุทฺเท กลฺยาณํ วา ปาปกํ วา สพฺพํ ตํ วิทิตํ โหติ เอวเมว โข มหาราช โยคินา โยคาวจเรน กุสลากุสลํ สาวชฺชานวชฺชํ หีนปฺปณีตํ กณฺหสุกฺกสปฺปฏิภาคํ วิชานิตพฺพํฯ อิทํ มหาราช นิยามกสฺส ทุติยํ องฺคํ คเหตพฺพํฯ>
      text <ปุน จปรํ มหาราช นิยามโก ยนฺเต มุทฺทิกํ เทติ มา โกจิ ยนฺตํ อามสิตฺถาติ เอวเมว โข มหาราช โยคินา โยคาวจเรน จิตฺเต สํวรมุทฺทิกา ทาตพฺพา มา กิญฺจิ ปาปกํ อกุสลวิตกฺกํ วิตกฺเกสีติ อิทํ มหาราช นิยามกสฺส ตติยํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สํยุตฺตนิกายวเร มา ภิกฺขเว ปาปเก อกุสเล วิตกฺเก วิตกฺเกยฺยาถ เสยฺยถีทํ กามวิตกฺกํ พฺยาปาทวิตกฺกํ วิหิํสาวิตกฺกนฺติฯ>
      stand <นิยามกงฺคปญฺโห อฏฺฐโมฯ>
    text <๙ กมฺมการงฺคปญฺโห>
      text <๙>, <ภนฺเต นาคเสน กมฺมการสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช กมฺมกาโร เอวํ จินฺตยติ ภตโก อหํ อิมาย นาวาย กมฺมํ กโรมิ อิมายาหํ นาวาย วาหสา ภตฺตเวตนํ ลภามิ น เม ปมาโท กรณีโย อปฺปมาเทน เม อยํ นาวา วาเหตพฺพาติ เอวเมว โข มหาราช โยคินา โยคาวจเรน เอวํ จินฺตยิตพฺพํ อิมํ โข อหํ จาตุมหาภูติกํ กายํ สมฺมสนฺโต สตตํ สมิตํ อปฺปมตฺโต อุปฏฺฐิตสฺสติ สโต สมฺปชาโน สมาหิโต เอกคฺคจิตฺโต ชาติชราพฺยาธิมรณโสกปริเทวทุกฺขโทมนสฺสุปายาเสหิ ปริมุจฺจิสฺสามีติ อปฺปมาโท เม กรณีโยติ อิทํ มหาราช กมฺมการสฺส เอกํ องฺคํ คเหตพฺพํฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินา>
      stand <กมฺมการงฺคปญฺโห นวโมฯ>
    text <๑๐ สมุทฺทงฺคปญฺโห>
      text <๑๐>, <ภนฺเต นาคเสน สมุทฺทสฺส ปญฺจ องฺคานิ คเหตพฺพานีติ ยํ วเทสิ กตมานิ ตานิ ปญฺจ องฺคานิ คเหตพฺพานีติ ยถา มหาราช มหาสมุทฺโท มเตน กุณเปน สทฺธิํ น สํวสติ เอวเมว โข มหาราช โยคินา โยคาวจเรน ราคโทสโมหมานทิฏฺฐิมกฺขปฬาสอิสฺสามจฺฉริยมายาสาเฐยฺยกุฏิลวิสมทุจฺจริตกิเลสมเลหิ สทฺธิํ น สํวสิตพฺพํฯ อิทํ มหาราช สมุทฺทสฺส ปฐมํ องฺคํ คเหตพฺพํฯ>
      text <ปุน จปรํ มหาราช มหาสมุทฺโท มุตฺตามณิเวฬุริยสงฺขสิลาปวาฬผลิกมณิวิวิธรตนนิจยํ ธาเรนฺโต ปิทหติ น พหิ วิกิรติฯ เอวเมว โข มหาราช โยคินา โยคาวจเรน มคฺคผลฌานวิโมกฺขสมาธิสมาปตฺติวิปสฺสนาภิญฺญาวิวิธคุณรตนานิ อธิคนฺตฺวา ปิทหิตพฺพานิ น พหิ นีหริตพฺพานิฯ อิทํ มหาราช สมุทฺทสฺส ทุติยํ องฺคํ คเหตพฺพํฯ>
      text <ปุน จปรํ มหาราช มหาสมุทฺโท มหนฺเตหิ มหาภูเตหิ สทฺธิํ สํวสติฯ เอวเมว โข มหาราช โยคินา โยคาวจเรน อปฺปิจฺฉํ สนฺตุฏฺฐํ ธุตวาทํ สลฺเลขวุตฺติํ อาจารสมฺปนฺนํ ลชฺชิํ เปสลํ ครุํ ภาวนียํ วตฺตารํ วจนกฺขมํ โจทกํ ปาปครหิํ โอวาทกํ อนุสาสกํ วิญฺญาปกํ สนฺทสฺสกํ สมาทปกํ สมุตฺเตชกํ สมฺปหํสกํ กลฺยาณมิตฺตํ สพฺรหฺมจาริํ นิสฺสาย วสิตพฺพํฯ อิทํ มหาราช มหาสมุทฺทสฺส ตติยํ องฺคํ คเหตพฺพํฯ>
      text <ปุน จปรํ มหาราช มหาสมุทฺโท นวสลิลสมฺปุณฺณาหิ คงฺคายมุนาอจิรวตีสรภูมหีอาทีหิ นทีสตสหสฺเสหิ อนฺตลิกฺเข สลิลธาราหิ จ ปูริโตปิ สกํ เวลํ นาติวตฺตติฯ เอวเมว โข มหาราช โยคินา โยคาวจเรน ลาภสกฺการสิโลกวนฺทนมานนปูชนการณา ชีวิตเหตุปิ สญฺจิจฺจ สิกฺขาปทวีติกฺกโม น กรณีโยฯ อิทํ มหาราช มหาสมุทฺทสฺส จตุตฺถํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน>
      text <เสยฺยถาปิ มหาราช มหาสมุทฺโท ฐิตธมฺโม เวลํ นาติกฺกมติ เอวเมว โข มหาราช ยํ มหา สาวกานํ สิกฺขาปทํ ปญฺญตฺตํ ตํ มม สาวกา ชีวิตเหตุปิ นาติกฺกมนฺตีติฯ>
      text <ปุน จปรํ มหาราช มหาสมุทฺโท สพฺพสวนฺตีหิ คงฺคายมุนาอจิรวตีสรภูมหีหิ อนฺตลิกฺเข อุทกธาราหิปิ น ปริปูรติฯ เอวเมว โข มหาราช โยคินา โยคาวจเรน อุทฺเทสปริปุจฺฉาสวนธารณวินิจฺฉยอภิธมฺมวินยคาฬฺหสุตฺตนฺตวิคฺคหปทนิกฺเขปปทสนฺธิ ปทวิภตฺตินวงฺคชินสาสนวรํ สุณนฺเตนาปิ น ตปฺปิตพฺพํฯ อิทํ มหาราช มหาสมุทฺทสฺส ปญฺจมํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สุตโสมชาตเก>
      stand <สมุทฺทงฺคปญฺโห ทสโมฯสมุทฺทวคฺโค ทุติโยฯ>
      text <ตสฺสุทฺทานํ>
  text <๓ ปถวีวคฺโค>
    text <๑ ปถวีองฺคปญฺโห>
      text <๑>, <ภนฺเต นาคเสน ปถวิยา ปญฺจ องฺคานิ คเหตพฺพานีติ ยํ วเทสิ กตมานิ ตานิ ปญฺจ องฺคานิ คเหตพฺพานีติ ยถา มหาราช ปถวี อิฏฺฐานิฏฺฐานิ กปฺปูราครุตครจนฺทนกุงฺกุมาทีนิ อากิรนฺเตปิ ปิตฺตเสมฺหปุพฺพรุหิรเสทเมทเขฬสิงฺฆาณิกลสิก- มุตฺตกรีสาทีนิ อากิรนฺเตปิ ตาทิสา เยว เอวเมว โข มหาราช โยคินา โยคาวจเรน อิฏฺฐานิฏฺเฐ ลาภาลาเภ ยสายเส นินฺทาปสํสาย สุขทุกฺเข สพฺพตฺถ ตาทินา เยว ภวิตพฺพํฯ อิทํ มหาราช ปถวิยา ปฐมํ องฺคํ คเหตพฺพํฯ>
      text <ปุน จปรํ มหาราช ปถวี มณฺฑนวิภูสนาปคตา สกคนฺธปริภาวิตา เอวเมว โข มหาราช โยคินา โยคาวจเรน วิภูสนาปคเตน สกสีลคนฺธปริภาวิเตน ภวิตพฺพํฯ อิทํ มหาราช ปถวิยา ทุติยํ องฺคํ คเหตพฺพํฯ>
      text <ปุน จปรํ มหาราช ปถวี นิรนฺตรา อขณฺฑจฺฉิทฺทา อสุสิรา พหลา ฆนา วิตฺถิณฺณา เอวเมว โข มหาราช โยคินา โยคาวจเรน นิรนฺตรมขณฺฑจฺฉิทฺทมสุสิรพหลฆนวิตฺถิณฺณสีเลน ภวิตพฺพํฯ อิทํ มหาราช ปถวิยา ตติยํ องฺคํ คเหตพฺพํฯ>
      text <ปุน จปรํ มหาราช ปถวี คามนิคมนครชนปทรุกฺขปพฺพตนทีตฬากโปกฺขรณีมิคปกฺขิมนุชนรนาริคณํ ธาเรนฺตีปิ อกิลาสุ โหติ เอวเมว โข มหาราช โยคินา โยคาวจเรน โอวทนฺเตนปิ อนุสาสนฺเตนปิ วิญฺญาเปนฺเตนปิ สนฺทสฺเสนฺเตนปิ สมาทเปนฺเตนปิ สมุตฺเตเชนฺเตนปิ สมฺปหํเสนฺเตนปิ ธมฺมเทสนาสุ อกิลาสุนา ภวิตพฺพํฯ อิทํ มหาราช ปถวิยา จตุตฺถํ องฺคํ คเหตพฺพํฯ>
      text <ปุน จปรํ มหาราช ปถวี อนุนยปฺปฏิฆวิปฺปมุตฺตา เอวเมว โข มหาราช โยคินา โยคาวจเรน อนุนยปฺปฏิฆวิปฺปมุตฺเตน ปถวิสเมน เจตสา วิหริตพฺพํฯ อิทํ มหาราช ปถวิยา ปญฺจมํ องฺคํ คเหตพฺพํฯ ภาสิตมฺเปตํ มหาราช อุปาสิกาย จูฬสุภทฺทาย สกสมเณ ปริกิตฺตยมานาย>
      stand <ปถวีองฺคปญฺโห ปฐโมฯ>
    text <๒ อาปงฺคปญฺโห>
      text <๒>, <ภนฺเต นาคเสน อาปสฺส ปญฺจ องฺคานิ คเหตพฺพานีติ ยํ วเทสิ กตมานิ ตานิ ปญฺจ องฺคานิ คเหตพฺพานีติ ยถา มหาราช อาโป สุสณฺฐิตมกมฺปิตมลุฬิตสภาวปริสุทฺโธ เอวเมว โข มหาราช โยคินา โยคาวจเรน กุหนลปนเนมิตฺตกนิปฺเปสิกตํ อปเนตฺวา สุสณฺฐิตมกมฺปิตมลุฬิตสภาวปริสุทฺธาจาเรน ภวิตพฺพํฯ อิทํ มหาราช อาปสฺส ปฐมํ องฺคํ คเหตพฺพํฯ>
      text <ปุน จปรํ มหาราช อาโป สีตลสภาวสณฺฐิโต เอวเมว โข มหาราช โยคินา โยคาวจเรน สพฺพสตฺเตสุ ขนฺติเมตฺตานุทฺทยสมฺปนฺเนน หิเตสินา อนุกมฺปเกน ภวิตพฺพํฯ อิทํ มหาราช อาปสฺส ทุติยํ องฺคํ คเหตพฺพํฯ>
      text <ปุน จปรํ มหาราช อาโป อสุจิํ สุจิํ กโรติ เอวเมว โข มหาราช โยคินา โยคาวจเรน คาเม วา อรญฺเญ วา อุปชฺฌาเย อุปชฺฌายมตฺเตสุ อาจริเย อาจริยมตฺเตสุ สพฺพตฺถ อนธิกรเณน ภวิตพฺพํ อนวเสสการินาฯ อิทํ มหาราช อาปสฺส ตติยํ องฺคํ คเหตพฺพํฯ>
      text <ปุน จปรํ มหาราช อาโป พหุชนปตฺถิโต เอวเมว โข มหาราช โยคินา โยคาวจเรน อปฺปิจฺฉสนฺตุฏฺฐปวิวิตฺตปฏิสลฺลาเนน สตตํ สพฺพโลกมภิปตฺถิเตน ภวิตพฺพํฯ อิทํ มหาราช อาปสฺส จตุตฺถํ องฺคํ คเหตพฺพํฯ>
      text <ปุน จปรํ มหาราช อาโป น กสฺสจิ อหิตมุปทหติ เอวเมว โข มหาราช โยคินา โยคาวจเรน ปรภณฺฑนกลหวิคฺคหวิวาทริตฺตชฺฌานอรติชนนํ กายวจีจิตฺเตหิ ปาปกํ น กรณียํฯ อิทํ มหาราช อาปสฺส ปญฺจมํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน กณฺหชาตเก>
      stand <อาปงฺคปญฺโห ทุติโยฯ>
    text <๓ เตชงฺคปญฺโห>
      text <๓>, <ภนฺเต นาคเสน เตชสฺส ปญฺจ องฺคานิ คเหตพฺพานีติ ยํ วเทสิ กตมานิ ตานิ ปญฺจ องฺคานิ คเหตพฺพานีติ ยถา มหาราช เตโช ติณกฏฺฐสาขาปลาสํ ฑหติ เอวเมว โข มหาราช โยคินา โยคาวจเรน เย เต อพฺภนฺตรา วา พาหิรา วา กิเลสา อิฏฺฐานิฏฺฐารมฺมณานุภวนา สพฺเพ เต ญาณคฺคินา ฑหิตพฺพาฯ อิทํ มหาราช เตชสฺส ปฐมํ องฺคํ คเหตพฺพํฯ>
      text <ปุน จปรํ มหาราช เตโช นิทฺทโย อการุณิโก เอวเมว โข มหาราช โยคินา โยคาวจเรน สพฺพกิเลเสสุ การุญฺญานุทฺทยา น กาตพฺพาฯ อิทํ มหาราช เตชสฺส ทุติยํ องฺคํ คเหตพฺพํฯ>
      text <ปุน จปรํ มหาราช เตโช สีตํ ปฏิหนติ เอวเมว โข มหาราช โยคินา โยคาวจเรน วีริยสนฺตาปเตชํ อภิชเนตฺวา กิเลสา ปฏิหนฺตพฺพาฯ อิทํ มหาราช เตชสฺส ตติยํ องฺคํ คเหตพฺพํฯ>
      text <ปุน จปรํ มหาราช เตโช อนุนยปฺปฏิฆวิปฺปมุตฺโต อุณฺหมภิชเนติ เอวเมว โข มหาราช โยคินา โยคาวจเรน อนุนยปฺปฏิฆวิปฺปมุตฺเตน เตโชสเมน เจตสา วิหริตพฺพํฯ อิทํ มหาราช เตชสฺส จตุตฺถํ องฺคํ คเหตพฺพํฯ>
      text <ปุน จปรํ มหาราช เตโช อนฺธการํ วิธมิตฺวา อาโลกํ ทสฺสยติ เอวเมว โข มหาราช โยคินา โยคาวจเรน อวิชฺชนฺธการํ วิธมิตฺวา ญาณาโลกํ ทสฺสยิตพฺพํฯ อิทํ มหาราช เตชสฺส ปญฺจมํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สกํ ปุตฺตํ ราหุลํ โอวทนฺเตน>
      text <เตโชสมํ ราหุล ภาวนํ ภาเวหิ เตโชสมํ หิ เต ราหุล ภาวนํ ภาวยโต อุปฺปนฺนา มนาปามนาปา ผสฺสา จิตฺตํ น ปริยาทาย ฐสฺสนฺตีติฯ>
      stand <เตชงฺคปญฺโห ตติโยฯ>
    text <๔ วายุงฺคปญฺโห>
      text <๔>, <ภนฺเต นาคเสน วายุสฺส ปญฺจ องฺคานิ คเหตพฺพานีติ ยํ วเทสิ กตมานิ ตานิ ปญฺจ องฺคานิ คเหตพฺพานีติ ยถา มหาราช วายุ สุปุปฺผิตวนสณฺฑนฺตรํ อภิวายติ เอวเมว โข มหาราช โยคินา โยคาวจเรน วิมุตฺติวรกุสุมปุปฺผิตารมฺมณวนนฺตเร รมิตพฺพํฯ อิทํ มหาราช วายุสฺส ปฐมํ องฺคํ คเหตพฺพํฯ>
      text <ปุน จปรํ มหาราช วายุ ธรณีรุหปาทปคเณ มถยติ เอวเมว โข มหาราช โยคินา โยคาวจเรน วนนฺตรคเตน สงฺขาเร วิจินนฺเตน กิเลสา มถยิตพฺพาฯ อิทํ มหาราช วายุสฺส ทุติยํ องฺคํ คเหตพฺพํฯ>
      text <ปุน จปรํ มหาราช วายุ อากาเส จรติ เอวเมว โข มหาราช โยคินา โยคาวจเรน โลกุตฺตรธมฺเมสุ มานสํ สญฺจารยิตพฺพํฯ อิทํ มหาราช วายุสฺส ตติยํ องฺคํ คเหตพฺพํฯ>
      text <ปุน จปรํ มหาราช วายุ คนฺธํ อนุภวติ เอวเมว โข มหาราช โยคินา โยคาวจเรน อตฺตโน สีลวรสุรภิคนฺโธ อนุภวิตพฺโพฯ อิทํ มหาราช วายุสฺส จตุตฺถํ องฺคํ คเหตพฺพํฯ>
      text <ปุน จปรํ มหาราช วายุ นิราลโย อนิเกตวาสี เอวเมว โข มหาราช โยคินา โยคาวจเรน นิราลยมนิเกตมสนฺถเวน สพฺพตฺถ วิมุตฺเตน ภวิตพฺพํฯ อิทํ มหาราช วายุสฺส ปญฺจมํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สุตฺตนิปาเต>
      stand <วายุงฺคปญฺโห จตุตฺโถฯ>
    text <๕ ปพฺพตงฺคปญฺโห>
      text <๕>, <ภนฺเต นาคเสน ปพฺพตสฺส ปญฺจ องฺคานิ คเหตพฺพานีติ ยํ วเทสิ กตมานิ ตานิ ปญฺจ องฺคานิ คเหตพฺพานีติ ยถา มหาราช ปพฺพโต อจโล อกมฺปิโต อสมฺปเวธี เอวเมว โข มหาราช โยคินา โยคาวจเรน สมฺมานเน วิมานเน สกฺกาเร อสกฺกาเร ครุกาเร อครุกาเร ยเส อยเส นินฺทาย ปสํสาย สุเข ทุกฺเข อิฏฺฐานิฏฺเฐสุ สพฺพตฺถ รูปสทฺทคนฺธรสโผฏฺฐพฺพธมฺเมสุ รชนีเยสุ น รชฺชิตพฺพํ ทุสฺสนีเยสุ น ทุสฺสิตพฺพํ มุยฺหนีเยสุ น มุยฺหิตพฺพํ น กมฺปิตพฺพํ น จลิตพฺพํ ปพฺพเตน วิย อจเลน ภวิตพฺพํฯ อิทํ มหาราช ปพฺพตสฺส ปฐมํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน>
      text <ปุน จปรํ มหาราช ปพฺพโต ถทฺโธ น เกนจิ สํสฏฺโฐ เอวเมว โข มหาราช โยคินา โยคาวจเรน ถทฺเธน อสํสฏฺเฐน ภวิตพฺพํ น เกนจิ สํสคฺโค กรณีโยฯ อิทํ มหาราช ปพฺพตสฺส ทุติยํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน>
      text <ปุน จปรํ มหาราช ปพฺพเต พีชํ น วิรูหติ เอวเมว โข มหาราช โยคินา โยคาวจเรน สกมานเส กิเลสา น วิรูหาเปตพฺพาฯ อิทํ มหาราช ปพฺพตสฺส ตติยํ องฺคํ คเหตพฺพํฯ ภาสิตมฺเปตํ มหาราช เถเรน สุภูตินา>
      text <ปุน จปรํ มหาราช ปพฺพโต อจฺจุคฺคโต เอวเมว โข มหาราช โยคินา โยคาวจเรน ญาณจฺจุคฺคเตน ภวิตพฺพํฯ อิทํ มหาราช ปพฺพตสฺส จตุตฺถํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน>
      text <ปุน จปรํ มหาราช ปพฺพโต อนุนฺนโต อโนนโต เอวเมว โข มหาราช โยคินา โยคาวจเรน อุนฺนตาวนติ น กรณียาฯ อิทํ มหาราช ปพฺพตสฺส ปญฺจมํ องฺคํ คเหตพฺพํฯ ภาสิตมฺเปตํ มหาราช อุปาสิกาย จูฬสุภทฺทาย สกสมเณ ปริกิตฺตยมานาย>
      stand <ปพฺพตงฺคปญฺโห ปญฺจโมฯ>
    text <๖ อากาสงฺคปญฺโห>
      text <๖>, <ภนฺเต นาคเสน อากาสสฺส ปญฺจ องฺคานิ คเหตพฺพานีติ ยํ วเทสิ กตมานิ ตานิ ปญฺจ องฺคานิ คเหตพฺพานีติ ยถา มหาราช อากาโส สพฺพโส อคยฺโห เอวเมว โข มหาราช โยคินา โยคาวจเรน สพฺพโส กิเลเสหิ อคยฺเหน ภวิตพฺพํฯ อิทํ มหาราช อากาสสฺส ปฐมํ องฺคํ คเหตพฺพํฯ>
      text <ปุน จปรํ มหาราช อากาโส อิสิตาปสภูตทิชคณานุสญฺจริโต เอวเมว โข มหาราช โยคินา โยคาวจเรน อนิจฺจํ ทุกฺขํ อนตฺตาติ สงฺขาเรสุ มานสํ สญฺจารยิตพฺพํฯ อิทํ มหาราช อากาสสฺส ทุติยํ องฺคํ คเหตพฺพํฯ>
      text <ปุน จปรํ มหาราช อากาโส สนฺตาสนีโย เอวเมว โข มหาราช โยคินา โยคาวจเรน สพฺพภวปฏิสนฺธีสุ มานสํ อุพฺเพชยิตพฺพํ อสฺสาโท น กาตพฺโพฯ อิทํ มหาราช อากาสสฺส ตติยํ องฺคํ คเหตพฺพํฯ>
      text <ปุน จปรํ มหาราช อากาโส อนนฺโต อปฺปมาโณ อปริเมยฺโย เอวเมว โข มหาราช โยคินา โยคาวจเรน อนนฺตสีเลน อปริมิตญาเณน ภวิตพฺพํฯ อิทํ มหาราช อากาสสฺส จตุตฺถํ องฺคํ คเหตพฺพํฯ>
      text <ปุน จปรํ มหาราช อากาโส อลคฺโค อสตฺโต อปฺปติฏฺฐิโต อปลิพุทฺโธ เอวเมว โข มหาราช โยคินา โยคาวจเรน กุเล คเณ ลาเภ อาวาเส ปลิโพเธ ปจฺจเย สพฺพกิเลเสสุ จ สพฺพตฺถ อลคฺเคน ภวิตพฺพํ อนาสตฺเตน อปฺปติฏฺฐิเตน อปลิพุทฺเธน ภวิตพฺพํฯ อิทํ มหาราช อากาสสฺส ปญฺจมํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สกํ ปุตฺตํ ราหุลํ โอวทนฺเตน เสยฺยถาปิ ราหุล อากาโส น กตฺถจิ ปติฏฺฐิโต เอวเมว โข ตฺวํ ราหุล อากาสสมํ ภาวนํ ภาเวหิ อากาสสมํ หิ เต ราหุล ภาวนํ ภาวยโต อุปฺปนฺนา มนาปามนาปา ผสฺสา จิตฺตํ ปริยาทาย ฐสฺสนฺตีติฯ>
      stand <อากาสงฺคปญฺโห ฉฏฺโฐฯ>
    text <๗ จนฺทงฺคปญฺโห>
      text <๗>, <ภนฺเต นาคเสน จนฺทสฺส ปญฺจ องฺคานิ คเหตพฺพานีติ ยํ วเทสิ กตมานิ ตานิ ปญฺจ องฺคานิ คเหตพฺพานีติ ยถา มหาราช จนฺโท สุกฺกปกฺเข อุทยนฺโต อุตฺตรุตฺตริํ วฑฺฒติ เอวเมว โข มหาราช โยคินา โยคาวจเรน อาจารสีลคุณวตฺตปฺปฏิปตฺติยา อาคมาธิคเม ปฏิสลฺลาเน สติปฏฺฐาเน อินฺทฺริเยสุ คุตฺตทฺวารตาย โภชเน มตฺตญฺญุตาย ชาคริยานุโยเค อุตฺตรุตฺตริํ วฑฺฒิตพฺพํฯ อิทํ มหาราช จนฺทสฺส ปฐมํ องฺคํ คเหตพฺพํฯ>
      text <ปุน จปรํ มหาราช จนฺโท อุฬาราธิปติ เอวเมว โข มหาราช โยคินา โยคาวจเรน อุฬาเรน ฉนฺทาธิปตินา ภวิตพฺพํฯ อิทํ มหาราช จนฺทสฺส ทุติยํ องฺคํ คเหตพฺพํฯ>
      text <ปุน จปรํ มหาราช จนฺโท นิสาย จรติ เอวเมว โข มหาราช โยคินา โยคาวจเรน ปวิวิตฺเตน ภวิตพฺพํฯ อิทํ มหาราช จนฺทสฺส ตติยํ องฺคํ คเหตพฺพํฯ>
      text <ปุน จปรํ มหาราช จนฺโท วิมานเกตุ เอวเมว โข มหาราช โยคินา โยคาวจเรน สีลเกตุนา ภวิตพฺพํฯ อิทํ มหาราช จนฺทสฺส จตุตฺถํ องฺคํ คเหตพฺพํฯ>
      text <ปุน จปรํ มหาราช จนฺโท อายาจิตปตฺถิโต อุเทติ เอวเมว โข มหาราช โยคินา โยคาวจเรน อายาจิตปตฺถิเตน กุลานิ อุปสงฺกมิตพฺพานิฯ อิทํ มหาราช จนฺทสฺส ปญฺจมํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สํยุตฺตนิกายวเร จนฺทูปมา ภิกฺขเว กุลานิ อุปสงฺกมถ อปกสฺเสว กายํ อปกสฺส จิตฺตํ นิจฺจนวกา กุเลสุ อปฺปคพฺภาติ ฯ>
      stand <จนฺทงฺคปญฺโห สตฺตโมฯ>
    text <๘ สูริยงฺคปญฺโห>
      text <๘>, <ภนฺเต นาคเสน สูริยสฺส สตฺต องฺคานิ คเหตพฺพานีติ ยํ วเทสิ กตมานิ ตานิ สตฺต องฺคานิ คเหตพฺพานีติ ยถา มหาราช สูริโย สพฺพํ อุทกํ ปริโสเสติ เอวเมว โข มหาราช โยคินา โยคาวจเรน สพฺพกิเลสา อนวเสสํ ปริโสเสตพฺพาฯ อิทํ มหาราช สูริยสฺส ปฐมํ องฺคํ คเหตพฺพํฯ>
      text <ปุน จปรํ มหาราช สูริโย ตมนฺธการํ วิธมติ เอวเมว โข มหาราช โยคินา โยคาวจเรน สพฺพํ ราคตมํ โทสตมํ โมหตมํ มานตมํ ทิฏฺฐิตมํ กิเลสตมํ สพฺพํ ทุจฺจริตตมํ วิธมยิตพฺพํฯ อิทํ มหาราช สูริยสฺส ทุติยํ องฺคํ คเหตพฺพํฯ>
      text <ปุน จปรํ มหาราช สูริโย อภิกฺขณํ จรติ เอวเมว โข มหาราช โยคินา โยคาวจเรน อภิกฺขณํ โยนิโส มนสิกาโร กาตพฺโพฯ อิทํ มหาราช สูริยสฺส ตติยํ องฺคํ คเหตพฺพํฯ>
      text <ปุน จปรํ มหาราช สูริโย รํสิมาลี เอวเมว โข มหาราช โยคินา โยคาวจเรน อารมฺมณมาลินา ภวิตพฺพํฯ อิทํ มหาราช สูริยสฺส จตุตฺถํ องฺคํ คเหตพฺพํฯ>
      text <ปุน จปรํ มหาราช สูริโย มหาชนกายํ สนฺตาเปนฺโต จรติ เอวเมว โข มหาราช โยคินา โยคาวจเรน อาจารสีลคุณวตฺตปฺปฏิปตฺติยา ฌานวิโมกฺขสมาธิสมาปตฺติอินฺทฺริยพลโพชฺฌงฺคสติปฏฺฐานสมฺมปฺปธานอิทฺธิปาเทหิ สเทวโก โลโก สนฺตาปยิตพฺโพฯ อิทํ มหาราช สูริยสฺส ปญฺจมํ องฺคํ คเหตพฺพํฯ>
      text <ปุน จปรํ มหาราช สูริโย ราหุภยา ภีโต จรติ เอวเมว โข มหาราช โยคินา โยคาวจเรน ทุจฺจริตทุคฺคติวิสมกนฺตารวิปากวินิปาตกิเลสชาลชฏิเต ทิฏฺฐิสงฺฆาฏปฏิมุกฺเก กุปถปกฺขนฺเท กุมฺมคฺคปฏิปนฺเน สตฺเต ทิสฺวา มหตา สํเวคภเยน มานสํ สํเวเชตพฺพํฯ อิทํ มหาราช สูริยสฺส ฉฏฺฐํ องฺคํ คเหตพฺพํฯ>
      text <ปุน จปรํ มหาราช สูริโย กลฺยาณปาปเก ทสฺเสติ เอวเมว โข มหาราช โยคินา โยคาวจเรน อินฺทฺริยพลโพชฺฌงฺคสติปฏฺฐานสมฺมปฺปธานอิทฺธิปาทโลกิยโลกุตฺตรธมฺมา ทสฺเสตพฺพาฯ อิทํ มหาราช สูริยสฺส สตฺตมํ องฺคํ คเหตพฺพํฯ ภาสิตมฺเปตํ มหาราช เถเรน วงฺคีเสน>
      stand <สูริยงฺคปญฺโห อฏฺฐโมฯ>
    text <๙ สกฺกงฺคปญฺโห>
      text <๙>, <ภนฺเต นาคเสน สกฺกสฺส ตีณิ องฺคานิ คเหตพฺพานีติ ยํ วเทสิ กตมานิ ตานิ ตีณิ องฺคานิ คเหตพฺพานีติ ยถา มหาราช สกฺโก เอกนฺตสุขสมปฺปิโต เอวเมว โข มหาราช โยคินา โยคาวจเรน เอกนฺตปวิเวกสุขาภิรเตน ภวิตพฺพํฯ อิทํ มหาราช สกฺกสฺส ปฐมํ องฺคํ คเหตพฺพํฯ>
      text <ปุน จปรํ มหาราช สกฺโก เทเว ทิสฺวา ปคฺคณฺหาติ หาสมภิชเนติ เอวเมว โข มหาราช โยคินา โยคาวจเรน กุสเลสุ ธมฺเมสุ อลีนมตนฺทิตํ สนฺตํ มานสํ ปคฺคเหตพฺพํ หาสมภิชเนตพฺพํ อุฏฺฐหิตพฺพํ ฆฏิตพฺพํ วายมิตพฺพํ ฯ อิทํ มหาราช สกฺกสฺส ทุติยํ องฺคํ คเหตพฺพํฯ>
      text <ปุน จปรํ มหาราช สกฺกสฺส อนภิรติ นุปฺปชฺชติ เอวเมว โข มหาราช โยคินา โยคาวจเรน สุญฺญาคาเร อนภิรติ น อุปฺปาเทตพฺพาฯ อิทํ มหาราช สกฺกสฺส ตติยํ องฺคํ คเหตพฺพํฯ ภาสิตมฺเปตํ มหาราช เถเรน สุภูตินา>
      stand <สกฺกงฺคปญฺโห นวโมฯ>
    text <๑๐ จกฺกวตฺติงฺคปญฺโห>
      text <๑๐>, <ภนฺเต นาคเสน จกฺกวตฺติสฺส จตฺตาริ องฺคานิ คเหตพฺพานีติ ยํ วเทสิ กตมานิ ตานิ จตฺตาริ องฺคานิ คเหตพฺพานีติ ยถา มหาราช จกฺกวตฺตี จตูหิ สงฺคหวตฺถูหิ ชนํ สงฺคณฺหาติ เอวเมว โข มหาราช โยคินา โยคาวจเรน จตสฺสนฺนํ ปริสานํ มานสํ สงฺคเหตพฺพํ อนุคฺคเหตพฺพํ สมฺปหํเสตพฺพํฯ อิทํ มหาราช จกฺกวตฺติสฺส ปฐมํ องฺคํ คเหตพฺพํฯ>
      text <ปุน จปรํ มหาราช จกฺกวตฺติสฺส วิชิเต โจรา น อุฏฺฐหนฺติ เอวเมว โข มหาราช โยคินา โยคาวจเรน กามราคพฺยาปาทวิหิํสาวิตกฺกา น อุปฺปาเทตพฺพาฯ อิทํ มหาราช จกฺกวตฺติสฺส ทุติยํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน>
      text <ปุน จปรํ มหาราช จกฺกวตฺตี ทิวเส ทิวเส สมุทฺทปริยนฺตํ มหาปถวิํ อนุยายติ กลฺยาณปาปกานิ วิจินมาโน เอวเมว โข มหาราช โยคินา โยคาวจเรน กายกมฺมํ วจีกมฺมํ มโนกมฺมํ ทิวเส ทิวเส ปจฺจเวกฺขิตพฺพํ กิํ นุ โข เม อิเมหิ ตีหิ ฐาเนหิ อนุปวชฺชสฺส ทิวโส วีติวตฺตตีติฯ อิทํ มหาราช จกฺกวตฺติสฺส ตติยํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน องฺคุตฺตรนิกายวเร>
      text <กถมฺภูตสฺส เม รตฺตินฺทิวา วีติวตฺตนฺตีติ ปพฺพชิเตน อภิณฺหํ ปจฺจเวกฺขิตพฺพนฺติฯ>
      text <ปุน จปรํ มหาราช จกฺกวตฺติสฺส อพฺภนฺตรพาหิรารกฺขา สุสํวิหิตา โหติ เอวเมว โข มหาราช โยคินา โยคาวจเรน อพฺภนฺตรานํ พาหิรานํ กิเลสานํ อารกฺขาย สติโทวาริโก ฐเปตพฺโพฯ อิทํ มหาราช จกฺกวตฺติสฺส จตุตฺถํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน>
      text <สติโทวาริโก ภิกฺขเว อริยสาวโก อกุสลํ ปชหติ กุสลํ ภาเวติ สาวชฺชํ ปชหติ อนวชฺชํ ภาเวติ สุทฺธมตฺตานํ ปริหรตีติฯ>
      stand <จกฺกวตฺติงฺคปญฺโห ทสโมฯ>
      stand <ปถวีวคฺโค ตติโยฯ>
      text <ตสฺสุทฺทานํ>
  text <๔ อุปจิกาวคฺโค>
    text <๑ อุปจิกงฺคปญฺโห>
      text <๑>, <ภนฺเต นาคเสน อุปจิกาย เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช อุปจิกา อุปริ ฉทนํ กตฺวา อตฺตานํ ปิทหิตฺวา โคจราย จรติ เอวเมว โข มหาราช โยคินา โยคาวจเรน สีลสํวรฉทนํ กตฺวา มานสํ ปิทหิตฺวา ปิณฺฑาย จริตพฺพํ สีลสํวรฉทเนน โข มหาราช โยคี โยคาวจโร สพฺพภยสมติกฺกนฺโต โหติฯ อิทํ มหาราช อุปจิกาย เอกํ องฺคํ คเหตพฺพํ ภาสิตมฺเปตํ มหาราช เถเรน อุปเสเนน วงฺคนฺตปุตฺเตน>
      stand <อุปจิกงฺคปญฺโห ปฐโมฯ>
    text <๒ พิฬารงฺคปญฺโห>
      text <๒>, <ภนฺเต นาคเสน พิฬารสฺส ทฺเว องฺคานิ คเหตพฺพานีติ ยํ วเทสิ กตมานิ ตานิ ทฺเว องฺคานิ คเหตพฺพานีติ ยถา มหาราช พิฬาโร คุหาคโตปิ สุสิรคโตปิ หมฺมิยนฺตรคโตปิ อุนฺทูรํ เยว ปริเยสติ เอวเมว โข มหาราช โยคินา โยคาวจเรน คามคเตนาปิ อรญฺญคเตนาปิ รุกฺขมูลคเตนาปิ สุญฺญาคารคเตนาปิ สตตํ สมิตํ อปฺปมตฺเตน กายคตาสติโภชนํ เยว ปริเยสิตพฺพํฯ อิทํ มหาราช พิฬารสฺส ปฐมํ องฺคํ คเหตพฺพํฯ>
      text <ปุน จปรํ มหาราช พิฬาโร อาสนฺเน เยว โคจรํ ปริเยสติ เอวเมว โข มหาราช โยคินา โยคาวจเรน อิเมสุ เยว ปญฺจสุ อุปาทานกฺขนฺเธสุ อุทยพฺพยานุปสฺสินา วิหริตพฺพํ อิติ รูปํ อิติ รูปสฺส สมุทโย อิติ รูปสฺส อตฺถงฺคโม อิติ เวทนา อิติ เวทนาย สมุทโย อิติ เวทนาย อตฺถงฺคโม อิติ สญฺญา อิติ สญฺญาย สมุทโย อิติ สญฺญาย อตฺถงฺคโม อิติ สงฺขารา อิติ สงฺขารานํ สมุทโย อิติ สงฺขารานํ อตฺถงฺคโม อิติ วิญฺญาณํ อิติ วิญฺญาณสฺส สมุทโย อิติ วิญฺญาณสฺส อตฺถงฺคโมติฯ อิทํ มหาราช พิฬารสฺส ทุติยํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน>
      stand <พิฬารงฺคปญฺโห ทุติโยฯ>
    text <๓ อุนฺทูรงฺคปญฺโห>
      text <๓>, <ภนฺเต นาคเสน อุนฺทูรสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช อุนฺทูโร อิโตจิโต จ วิจรนฺโต อาหารูปาสีสโก เยว จรติ เอวเมว โข มหาราช โยคินา โยคาวจเรน อิโตจิโต จ วิจรนฺเตน โยนิโส มนสิการูปาสีสเกเนว ภวิตพฺพํฯ อิทํ มหาราช อุนฺทูรสฺส เอกํ องฺคํ คเหตพฺพํฯ ภาสิตมฺเปตํ มหาราช เถเรน อุปเสเนน วงฺคนฺตปุตฺเตน>
      stand <อุนฺทูรงฺคปญฺโห ตติโยฯ>
    text <๔ วิจฺฉิกงฺคปญฺโห>
      text <๔>, <ภนฺเต นาคเสน วิจฺฉิกสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช วิจฺฉิโก นงฺคุลาวุโธ นงฺคุลํ อุสฺสาเปตฺวา จรติ เอวเมว โข มหาราช โยคินา โยคาวจเรน ญาณาวุเธน ภวิตพฺพํ ญาณํ อุสฺสาเปตฺวา วิหริตพฺพํ ฯ อิทํ มหาราช วิจฺฉิกสฺส เอกํ องฺคํ คเหตพฺพํฯ ภาสิตมฺเปตํ มหาราช เถเรน อุปเสเนน วงฺคนฺตปุตฺเตน>
      stand <วิจฺฉิกงฺคปญฺโห จตุตฺโถฯ>
    text <๕ นกุลงฺคปญฺโห>
      text <๕>, <ภนฺเต นาคเสน นกุลสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช นกุโล อุรคมุปคจฺฉนฺโต เภสชฺเชน กายํ ปริภาเวตฺวา อุรคมุปคจฺฉติ คเหตุํ เอวเมว โข มหาราช โยคินา โยคาวจเรน โกธาฆาตพหุลํ กลหวิคฺคหวิวาทวิโรธาภิภูตํ โลกมุปคจฺฉนฺเตน เมตฺตาเภสชฺเชน มานสํ อนุลิมฺปิตพฺพํฯ อิทํ มหาราช นกุลสฺส เอกํ องฺคํ คเหตพฺพํฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินา>
      stand <นกุลงฺคปญฺโห ปญฺจโมฯ>
    text <๖ ชรสิงฺคาลงฺคปญฺโห>
      text <๖>, <ภนฺเต นาคเสน ชรสิงฺคาลสฺส ทฺเว องฺคานิ คเหตพฺพานีติ ยํ วเทสิ กตมานิ ตานิ ทฺเว องฺคานิ คเหตพฺพานีติ ยถา มหาราช ชรสิงฺคาโล โภชนํ ปฏิลภิตฺวา อชิคุจฺฉมาโน ยาวทตฺถํ อาหรยติ เอวเมว โข มหาราช โยคินา โยคาวจเรน โภชนํ ปฏิลภิตฺวา อชิคุจฺฉมาเนน สรีรยาปนมตฺตเมว ปริภุญฺชิตพฺพํฯ อิทํ มหาราช ชรสิงฺคาลสฺส ปฐมํ องฺคํ คเหตพฺพํฯ ภาสิตมฺเปตํ มหาราช เถเรน มหากสฺสเปน>
      text <ปุน จปรํ มหาราช ชรสิงฺคาโล โภชนํ ปฏิลภิตฺวา น วิจินาติ ลูขํ วา ปณีตํ วาติ เอวเมว โข มหาราช โยคินา โยคาวจเรน โภชนํ ปฏิลภิตฺวา น วิจินิตพฺพํ ลูขํ วา ปณีตํ วา สมฺปนฺนํ วา อสมฺปนฺนํ วาติ ยถาลทฺเธน สนฺตุสฺสิตพฺพํฯ อิทํ มหาราช ชรสิงฺคาลสฺส ทุติยํ องฺคํ คเหตพฺพํฯ ภาสิตมฺเปตํ มหาราช เถเรน อุปเสเนน วงฺคนฺตปุตฺเตน>
      stand <ชรสิงฺคาลงฺคปญฺโห ฉฏฺโฐฯ>
    text <๗ มิคงฺคปญฺโห>
      text <๗>, <ภนฺเต นาคเสน มิคสฺส ตีณิ องฺคานิ คเหตพฺพานีติ ยํ วเทสิ กตมานิ ตานิ ตีณิ องฺคานิ คเหตพฺพานีติ ยถา มหาราช มิโค ทิวา อรญฺเญ จรติ รตฺติํ อพฺโภกาเส เอวเมว โข มหาราช โยคินา โยคาวจเรน ทิวา อรญฺเญ วิหริตพฺพํ รตฺติํ อพฺโภกาเสฯ อิทํ มหาราช มิคสฺส ปฐมํ องฺคํ คเหตพฺพํฯ>
      text <ภาสิตมฺเปตํ มหาราช ภควตา เทวาติเทเวน โลมหํสนปริยาเย>
      text <โส โข อหํ สาริปุตฺต ยา ตา รตฺติโย สีตา เหมนฺติกา อนฺตรฏฺฐกา หิมปาตสมยา ตถารูปาสุ รตฺตีสุ รตฺติํ อพฺโภกาเส วิหรามิ ทิวา วนสณฺเฑฯ คิมฺหานํ ปจฺฉิเม มาเส ทิวา อพฺโภกาเส วิหรามิ รตฺติํ วนสณฺเฑติฯ>
      text <ปุน จปรํ มหาราช มิโค สตฺติมฺหิ วา สเร วา โอปตนฺเต วญฺเจติ ปลายติ น กายมุปเนติ เอวเมว โข มหาราช โยคินา โยคาวจเรน กิเลเสสุ โอปตนฺเตสุ วญฺจยิตพฺพํ ปลายิตพฺพํ น จิตฺตมุปเนตพฺพํฯ อิทํ มหาราช มิคสฺส ทุติยํ องฺคํ คเหตพฺพํฯ>
      text <ปุน จปรํ มหาราช มิโค มนุสฺเส ทิสฺวา เยน วา เตน วา ปลายติ มา มํ เต อทฺทสํสูติ เอวเมว โข มหาราช โยคินา โยคาวจเรน ภณฺฑนกลหวิคฺคหวิวาทสีเล ทุสฺสีเล กุสีเต สงฺคณิการาเม ทิสฺวา เยน วา เตน วา ปลายิตพฺพํ มา มํ เต อทฺทสํสุ อหญฺจ เต มา อทฺทสนฺติฯ อิทํ มหาราช มิคสฺส ตติยํ องฺคํ คเหตพฺพํฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินา>
      stand <มิคงฺคปญฺโห สตฺตโมฯ>
    text <๘ โครูปงฺคปญฺโห>
      text <๘>, <ภนฺเต นาคเสน โครูปสฺส จตฺตาริ องฺคานิ คเหตพฺพานีติ ยํ วเทสิ กตมานิ ตานิ จตฺตาริ องฺคานิ คเหตพฺพานีติ ยถา มหาราช โครูโป สกํ เคหํ น วิชหติ เอวเมว โข มหาราช โยคินา โยคาวจเรน สโก กาโย น วิชหิตพฺโพ อนิจฺจุจฺฉาทนปริมทฺทนเภทนวิกิรณวิทฺธํสนธมฺโม อยํ กาโยติฯ อิทํ มหาราช โครูปสฺส ปฐมํ องฺคํ คเหตพฺพํฯ>
      text <ปุน จปรํ มหาราช โครูโป อาทินฺนธุโร สุขทุกฺเขน ธุรํ วหติ เอวเมว โข มหาราช โยคินา โยคาวจเรน อาทินฺนพฺรหฺมจริเยน สุขทุกฺเขน ยาว ชีวิตปริยาทานา อาปาณโกฏิกํ พฺรหฺมจริยํ จริตพฺพํฯ อิทํ มหาราช โครูปสฺส ทุติยํ องฺคํ คเหตพฺพํฯ>
      text <ปุน จปรํ มหาราช โครูโป ฉนฺเทน ฆายมาโน ปานียํ ปิวติ เอวเมว โข มหาราช โยคินา โยคาวจเรน อาจริยุปชฺฌายานํ อนุสิฏฺฐิ ฉนฺเทน เปเมน ปสาเทน ฆายมาเนน ปฏิคฺคเหตพฺพาฯ อิทํ มหาราช โครูปสฺส ตติยํ องฺคํ คเหตพฺพํฯ>
      text <ปุน จปรํ มหาราช โครูโป เยน เกนจิ วาหิยมาโน วหติ เอวเมว โข มหาราช โยคินา โยคาวจเรน เถรนวมชฺฌิมภิกฺขูนมฺปิ คิหิอุปาสกสฺสาปิ โอวาทานุสาสนี สิรสา สมฺปฏิจฺฉิตพฺพาฯ อิทํ มหาราช โครูปสฺส จตุตฺถํ องฺคํ คเหตพฺพํฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินา>
      stand <โครูปงฺคปญฺโห อฏฺฐโมฯ>
    text <๙ วราหงฺคปญฺโห>
      text <๙>, <ภนฺเต นาคเสน วราหสฺส ทฺเว องฺคานิ คเหตพฺพานีติ ยํ วเทสิ กตมานิ ตานิ ทฺเว องฺคานิ คเหตพฺพานีติ ยถา มหาราช วราโห สนฺตตฺตกฐิเต คิมฺหสมเย สมฺปตฺเต อุทกํ อุปคจฺฉติ เอวเมว โข มหาราช โยคินา โยคาวจเรน โทเสน จิตฺเต อาลุฬิตขลิตวิพฺภนฺตสนฺตตฺเต สีตลามตปณีตเมตฺตาภาวนํ อุปคนฺตพฺพํฯ อิทํ มหาราช วราหสฺส ปฐมํ องฺคํ คเหตพฺพํฯ>
      text <ปุน จปรํ มหาราช วราโห จิกฺขลฺลมุทกมุปคนฺตฺวา นาสิกาย ปถวิํ ขณิตฺวา โทณิํ กตฺวา โทณิกาย สยติ เอวเมว โข มหาราช โยคินา โยคาวจเรน มานเส กายํ นิกฺขิปิตฺวา อารมฺมณนฺตรคเตน สยิตพฺพํฯ อิทํ มหาราช วราหสฺส ทุติยํ องฺคํ คเหตพฺพํฯ ภาสิตมฺเปตํ มหาราช เถเรน ปิณฺโฑลภารทฺวาเชน>
      stand <วราหงฺคปญฺโห นวโมฯ>
    text <๑๐ หตฺถิงฺคปญฺโห>
      text <๑๐>, <ภนฺเต นาคเสน หตฺถิสฺส ปญฺจ องฺคานิ คเหตพฺพานีติ ยํ วเทสิ กตมานิ ตานิ ปญฺจ องฺคานิ คเหตพฺพานีติ ยถา มหาราช หตฺถี นาม จรนฺโต เยว ปถวิํ ทาเลติ เอวเมว โข มหาราช โยคินา โยคาวจเรน กายํ สมฺมสมาเนเนว สพฺเพ กิเลสา ทาเลตพฺพาฯ อิทํ มหาราช หตฺถิสฺส ปฐมํ องฺคํ คเหตพฺพํฯ>
      text <ปุน จปรํ มหาราช หตฺถี สพฺพกาเยเนว อปโลเกติ อุชุกํ เยว เปกฺขติ น ทิสาวิทิสา วิโลเกติ เอวเมว โข มหาราช โยคินา โยคาวจเรน สพฺพกาเยน อปโลกินา ภวิตพฺพํ น ทิสาวิทิสา วิโลเกตพฺพา น อุทฺธํ อุลฺโลเกตพฺพํ น อโธ โอโลเกตพฺพํ ยุคมตฺตเปกฺขินา ภวิตพฺพํฯ อิทํ มหาราช หตฺถิสฺส ทุติยํ องฺคํ คเหตพฺพํฯ>
      text <ปุน จปรํ มหาราช หตฺถี อนิพทฺธสยโน โคจรายมนุคนฺตฺวา น ตเมว เทสํ วาสตฺถมุปคจฺฉติ น ธุวปฺปติฏฺฐาลโย เอวเมว โข มหาราช โยคินา โยคาวจเรน อนิพทฺธสยเนน ภวิตพฺพํ นิราลเยน ปิณฺฑาย คนฺตพฺพํ ยทิ ปสฺสติ วิปสฺสโก มนุญฺญํ ปติรูปํ รุจิรเทเส ภวํ มณฺฑปํ วา รุกฺขมูลํ วา คุหํ วา ปพฺภารํ วา ตตฺเถว วาสมุปคนฺตพฺพํ ธุวปฺปติฏฺฐาลโย น กาตพฺโพฯ อิทํ มหาราช หตฺถิสฺส ตติยํ องฺคํ คเหตพฺพํฯ>
      text <ปุน จปรํ มหาราช หตฺถี อุทกํ โอคาหิตฺวา สุจิวิมลสีตลสลิลปริปุณฺณํ กุมุทุปฺปลปทุมปุณฺฑรีกสญฺฉนฺนํ มหติมหนฺตํ ปทุมสรํ โอคาหิตฺวา กีฬติ คชวรกีฬํ เอวเมว โข มหาราช โยคินา โยคาวจเรน สุจิวิมลวิปฺปสนฺนมนาวิลธมฺมวรวาริปุณฺณํ วิมุตฺติกุสุมสญฺฉนฺนํ มหาสติปฏฺฐานโปกฺขรณิํ โอคาหิตฺวา ญาเณน สงฺขารา โอธุนิตพฺพา วิธุนิตพฺพา โยคาวจรกีฬา กีฬิตพฺพาฯ อิทํ มหาราช หตฺถิสฺส จตุตฺถํ องฺคํ คเหตพฺพํฯ>
      text <ปุน จปรํ มหาราช หตฺถี สโต ปาทํ อุทฺธรติ สโต ปาทํ นิกฺขิปติ เอวเมว โข มหาราช โยคินา โยคาวจเรน สเตน สมฺปชาเนน ปาทํ อุทฺธริตพฺพํ สเตน สมฺปชาเนน ปาทํ นิกฺขิปิตพฺพํ อภิกฺกมปฏิกฺกเม สมิญฺชนปสารเณ สพฺพตฺถ สเตน สมฺปชาเนน ภวิตพฺพํฯ อิทํ มหาราช หตฺถิสฺส ปญฺจมํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สํยุตฺตนิกายวเร>
      stand <หตฺถิงฺคปญฺโห ทสโมฯอุปจิกาวคฺโค จตุตฺโถฯ>
      text <ตสฺสุทฺทานํ>
  text <๕ สีหวคฺโค>
    text <๑ สีหงฺคปญฺโห>
      text <๑>, <ภนฺเต นาคเสน สีหสฺส สตฺต องฺคานิ คเหตพฺพานีติ ยํ วเทสิ กตมานิ ตานิ สตฺต องฺคานิ คเหตพฺพานีติ ยถา มหาราช สีโห นาม เสตวิมลปริสุทฺธปณฺฑโร เอวเมว โข มหาราช โยคินา โยคาวจเรน เสตวิมลปริสุทฺธปณฺฑรจิตฺเตน พฺยปคตกุกฺกุจฺเจน ภวิตพฺพํฯ อิทํ มหาราช สีหสฺส ปฐมํ องฺคํ คเหตพฺพํฯ>
      text <ปุน จปรํ มหาราช สีโห จตุจรโณ วิกฺกนฺตจารี เอวเมว โข มหาราช โยคินา โยคาวจเรน จตุริทฺธิปาทจรเณน ภวิตพฺพํฯ อิทํ มหาราช สีหสฺส ทุติยํ องฺคํ คเหตพฺพํฯ>
      text <ปุน จปรํ มหาราช สีโห อภิรูปรุจิรเกสรี เอวเมว โข มหาราช โยคินา โยคาวจเรน อภิรูปรุจิรสีลเกสรินา ภวิตพฺพํฯ อิทํ มหาราช สีหสฺส ตติยํ องฺคํ คเหตพฺพํฯ>
      text <ปุน จปรํ มหาราช สีโห ชีวิตปริยาทาเนปิ น กสฺสจิ โอนมติ เอวเมว โข มหาราช โยคินา โยคาวจเรน จีวรปิณฺฑปาตเสนาสนคิลานปจฺจยเภสชฺชปริกฺขารปริยาทาเนปิ น กสฺสจิ โอนมิตพฺพํฯ อิทํ มหาราช สีหสฺส จตุตฺถํ องฺคํ คเหตพฺพํฯ>
      text <ปุน จปรํ มหาราช สีโห สปทานภกฺโข ยสฺมิํ โอกาเส นิปตติ ตตฺเถว ยาวทตฺถํ ภกฺขยติ น วรมํสํ วิจินาติ เอวเมว โข มหาราช โยคินา โยคาวจเรน สปทานภกฺเขน ภวิตพฺพํ น กุลานิ วิจินิตพฺพานิ น ปุพฺพเคหํ หิตฺวา กุลานิ อุปสงฺกมิตพฺพานิ น โภชนํ วิจินิตพฺพํ ยสฺมิํ โอกาเส กพฬํ อาทียติ ตสฺมิํ เยว โอกาเส ภุญฺชิตพฺพํ สรีรยาปนตฺถํ น วรโภชนํ วิจินิตพฺพํฯ อิทํ มหาราช สีหสฺส ปญฺจมํ องฺคํ คเหตพฺพํฯ>
      text <ปุน จปรํ มหาราช สีโห อสนฺนิธิภกฺโข สกิํ โคจรํ ภกฺขยิตฺวา น ปุน ตํ อุปคจฺฉติ เอวเมว โข มหาราช โยคินา โยคาวจเรน อสนฺนิธิการปริโภคินา ภวิตพฺพํฯ อิทํ มหาราช สีหสฺส ฉฏฺฐํ องฺคํ คเหตพฺพํฯ>
      text <ปุน จปรํ มหาราช สีโห โภชนํ อลทฺธา น ปริตสฺสติ ลทฺธาปิ โภชนํ อคธิโต อมุจฺฉิโต อนชฺโฌสนฺโน ปริภุญฺชติ เอวเมว โข มหาราช โยคินา โยคาวจเรน โภชนํ อลทฺธา น ปริตสฺสิตพฺพํ ลทฺธาปิ โภชนํ อคธิเตน อมุจฺฉิเตน อนชฺโฌสนฺเนน อาทีนวทสฺสาวินา นิสฺสรณปญฺเญน ปริภุญฺชิตพฺพํฯ อิทํ มหาราช สีหสฺส สตฺตมํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สํยุตฺตนิกายวเร เถรํ มหากสฺสปํ ปริกิตฺตยมาเนน>
      text <สนฺตุฏฺโฐยํ ภิกฺขเว กสฺสโป อิตรีตเรน ปิณฺฑปาเตน อิตรีตรปิณฺฑปาตสนฺตุฏฺฐิยา จ วณฺณวาที น จ ปิณฺฑปาตเหตุ อเนสนํ อปฺปติรูปํ อาปชฺชติ อลทฺธา จ ปิณฺฑปาตํ น ปริตสฺสติ ลทฺธา จ ปิณฺฑปาตํ อคธิโต อมุจฺฉิโต อนชฺโฌสนฺโน อาทีนวทสฺสาวี นิสฺสรณปญฺโญ ปริภุญฺชตีติฯ>
      stand <สีหงฺคปญฺโห ปฐโมฯ>
    text <๒ จกฺกวากงฺคปญฺโห>
      text <๒>, <ภนฺเต นาคเสน จกฺกวากสฺส ตีณิ องฺคานิ คเหตพฺพานีติ ยํ วเทสิ กตมานิ ตานิ ตีณิ องฺคานิ คเหตพฺพานีติ ยถา มหาราช จกฺกวาโก ยาว ชีวิตปริยาทานา ทุติยิกํ น วิชหติ เอวเมว โข มหาราช โยคินา โยคาวจเรน ยาว ชีวิตปริยาทานา โยนิโส มนสิกาโร น วิชหิตพฺโพฯ อิทํ มหาราช จกฺกวากสฺส ปฐมํ องฺคํ คเหตพฺพํฯ>
      text <ปุน จปรํ มหาราช จกฺกวาโก เสวาลปณกภกฺโข เตน จ สนฺตุฏฺฐิํ อาปชฺชติ ตาย จ สนฺตุฏฺฐิยา พเลน จ วณฺเณน จ น ปริหายติ เอวเมว โข มหาราช โยคินา โยคาวจเรน ยถาลาภสนฺโตโส กรณีโย ยถาลาภสนฺตุฏฺโฐ โข มหาราช โยคี โยคาวจโร น ปริหายติ สีเลน น ปริหายติ สมาธินา น ปริหายติ ปญฺญาย น ปริหายติ วิมุตฺติยา น ปริหายติ วิมุตฺติญาณทสฺสเนน น ปริหายติ สพฺเพหิ กุสเลหิ ธมฺเมหิฯ อิทํ มหาราช จกฺกวากสฺส ทุติยํ องฺคํ คเหตพฺพํฯ>
      text <ปุน จปรํ มหาราช จกฺกวาโก ปาเณ น วิเหฐยติ เอวเมว โข มหาราช โยคินา โยคาวจเรน นิหิตทณฺเฑน นิหิตสตฺเถน ลชฺชินา ทยาปนฺเนน สพฺพปาณภูตหิตานุกมฺปินา ภวิตพฺพํฯ อิทํ มหาราช จกฺกวากสฺส ตติยํ องฺคํ คเหตพฺพํฯ ภาสตมฺเปตํ มหาราช ภควตา เทวาติเทเวน จกฺกวากชาตเก>
      stand <จกฺกวากงฺคปญฺโห ทุติโยฯ>
    text <๓ เปณาหิกงฺคปญฺโห>
      text <๓>, <ภนฺเต นาคเสน เปณาหิกาย ทฺเว องฺคานิ คเหตพฺพานีติ ยํ วเทสิ กตมานิ ตานิ ทฺเว องฺคานิ คเหตพฺพานีติ ยถา มหาราช เปณาหิกา สกปติมฺหิ อุสูยาย ฉาปเก น โปสยติ เอวเมว โข มหาราช โยคินา โยคาวจเรน สกมเน กิเลเส อุปฺปนฺเน อุสูยายิตพฺพํ สติปฏฺฐาเนน สมฺมาสํวรสุสิเร ปกฺขิปิตฺวา มโนทฺวาเร กายคตาสติ ภาเวตพฺพาฯ อิทํ มหาราช เปณาหิกาย ปฐมํ องฺคํ คเหตพฺพํฯ>
      text <ปุน จปรํ มหาราช เปณาหิกา ปวเน ทิวสํ โคจรํ จริตฺวา สายํ ปกฺขิคณํ อุเปติ อตฺตโน คุตฺติยา เอวเมว โข มหาราช โยคินา โยคาวจเรน เอกเกน ปวิเวกํ เสวิตพฺพํ สํโยชนปริมุตฺติยา ตตฺร รติํ อลภมาเนน อุปวาทภยปริรกฺขณาย สงฺฆํ โอสริตฺวา สงฺฆรกฺขิเตน วสิตพฺพํฯ อิทํ มหาราช เปณาหิกาย ทุติยํ องฺคํ คเหตพฺพํฯ ภาสิตมฺเปตํ มหาราช พฺรหฺมุนา สหมฺปตินา ภควโต สนฺติเก>
      stand <เปณาหิกงฺคปญฺโห ตติโยฯ>
    text <๔ ฆรกโปตงฺคปญฺโห>
      text <๔>, <ภนฺเต นาคเสน ฆรกโปตสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช ฆรกโปโต ปรเคเห วสมาโน น เตสํ กิญฺจิ ภณฺฑสฺส นิมิตฺตํ คณฺหาติ มชฺฌตฺโต วสติ สญฺญาพหุโล เอวเมว โข มหาราช โยคินา โยคาวจเรน ปรกุลํ อุปคเตน ตสฺมิํ กุเล อิตฺถีนํ วา ปุริสานํ วา มญฺเจ วา ปีเฐ วา วตฺเถ วา อลงฺกาเร วา อุปโภเค วา ปริโภเค วา โภชนวิกตีสุ วา น นิมิตฺตํ คเหตพฺพํ มชฺฌตฺเตน ภวิตพฺพํ สมณสญฺญา ปจฺจุปฏฺฐเปตพฺพาฯ อิทํ มหาราช ฆรกโปตสฺส เอกํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน จูฬนารทชาตเก>
      stand <ฆรกโปตงฺคปญฺโห จตุตฺโถฯ>
    text <๕ อุลูกงฺคปญฺโห>
      text <๕>, <ภนฺเต นาคเสน อุลูกสฺส ทฺเว องฺคานิ คเหตพฺพานีติ ยํ วเทสิ กตมานิ ตานิ ทฺเว องฺคานิ คเหตพฺพานีติ ยถา มหาราช อุลูโก กาเกหิ ปฏิวิรุทฺโธ รตฺติํ กากสงฺฆํ คนฺตฺวา พหูปิ กาเก หนติ เอวเมว โข มหาราช โยคินา โยคาวจเรน อญฺญาเณน ปฏิวิรุทฺโธ กาตพฺโพ เอเกน รโห นิสีทิตฺวา อญฺญาณํ สมฺปมทฺทิตพฺพํ มูลโต ฉินฺทิตพฺพํฯ อิทํ มหาราช อุลูกสฺส ปฐมํ คเหตพฺพํฯ>
      text <ปุน จปรํ มหาราช อุลูโก สุปฺปฏิสลฺลีโน โหติ เอวเมว โข มหาราช โยคินา โยคาวจเรน ปฏิสลฺลานาราเมน ภวิตพฺพํ ปฏิสลฺลานรเตนฯ อิทํ มหาราช อุลูกสฺส ทุติยํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สํยุตฺตนิกายวเร>
      text <อิธ ภิกฺขเว ภิกฺขุ ปฏิสลฺลานาราโม ปฏิสลฺลานรโต อิทํ ทุกฺขนฺติ ยถาภูตํ ปชานาติ อยํ ทุกฺขสมุทโยติ ยถา ภูถํ ปชานาติ อยํ ทุกฺขนิโรโธติ ยถาภูตํ ปชานาติ อยํ ทุกฺขนิโรธคามินี ปฏิปทาติ ยถาภูตํ ปชานาตีติฯ>
      stand <อุลูกงฺคปญฺโห ปญฺจโมฯ>
    text <๖ สตปตฺตงฺคปญฺโห>
      text <๖>, <ภนฺเต นาคเสน สตปตฺตสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช สตปตฺโต รวิตฺวา ปเรสํ เขมํ วา ภยํ วา อาจิกฺขติ เอวเมว โข มหาราช โยคินา โยคาวจเรน ปเรสํ ธมฺมํ เทสยมาเนน วินิปาตํ ภยโต ทสฺสยิตพฺพํ นิพฺพานํ เขมโต ทสฺสยิตพฺพํฯ อิทํ มหาราช สตปตฺตสฺส เอกํ องฺคํ คเหตพฺพํฯ ภาสิตมฺเปตํ มหาราช เถเรน ปิณฺโฑลภารทฺวาเชน>
      stand <สตปตฺตงฺคปญฺโห ฉฏฺโฐฯ>
    text <๗ วคฺคุลิงฺคปญฺโห>
      text <๗>, <ภนฺเต นาคเสน วคฺคุลิสฺส ทฺเว องฺคานิ คเหตพฺพานีติ ยํ วเทสิ กตมานิ ตานิ ทฺเว องฺคานิ คเหตพฺพานีติ ยถา มหาราช วคฺคุลิ เคหํ ปวิสิตฺวา วิจริตฺวา นิกฺขมติ น ตตฺถ ปลิพุทฺธติ เอวเมว โข มหาราช โยคินา โยคาวจเรน คามํ ปิณฺฑาย ปวิสิตฺวา สปทานํ วิจริตฺวา ปฏิลทฺธลาเภน ขิปฺปเมว นิกฺขมิตพฺพํ น ตตฺถ ปลิพุทฺเธน ภวิตพฺพํฯ อิทํ มหาราช วคฺคุลิสฺส ปฐมํ องฺคํ คเหตพฺพํฯ>
      text <ปุน จปรํ มหาราช วคฺคุลิ ปรเคเห วสมาโน น เตสํ ปริหานิํ กโรติ เอวเมว โข มหาราช โยคินา โยคาวจเรน กุลานิ อุปสงฺกมิตฺวา อติยาจนาย วา วิญฺญตฺติพหุลตาย วา กายโทสพหุลตาย วา อติภาณิตาย วา สมานสุขทุกฺขตาย วา น เตสํ โกจิ วิปฺปฏิสาโร กรณีโย นปิ เตสํ มูลกมฺมํ ปริหาเปตพฺพํ สพฺพถา วฑฺฒิ เยว อิจฺฉิตพฺพาฯ อิทํ มหาราช วคฺคุลิสฺส ทุติยํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน ทีฆนิกายวเร ลกฺขณสุตฺตนฺเต>
      stand <วคฺคุลิงฺคปญฺโห สตฺตโมฯ>
    text <๘ ชลูกงฺคปญฺโห>
      text <๘>, <ภนฺเต นาคเสน ชลูกาย เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช ชลูกา ยตฺถ อลฺลียติ ตตฺเถว ทฬฺหํ อลฺลียิตฺวา รุหิรํ ปิวติ เอวเมว โข มหาราช โยคินา โยคาวจเรน ยสฺมิํ อารมฺมเณ จิตฺตํ อลฺลียติ ตํ อารมฺมณํ วณฺณโต จ สณฺฐานโต จ ทิสโต จ โอกาสโต จ ปริจฺเฉทโต จ ลิงฺคโต จ นิมิตฺตโต จ ทฬฺหํ ปติฏฺฐาเปตฺวา เตเนวารมฺมเณน วิมุตฺติรสมเสจนกํ ปาตพฺพํฯ อิทํ มหาราช ชลูกาย เอกํ องฺคํ คเหตพฺพํฯ ภาสิตมฺเปตํ มหาราช เถเรน อนุรุทฺเธน>
      stand <ชลูกงฺคปญฺโห อฏฺฐโมฯ>
    text <๙ สปฺปงฺคปญฺโห>
      text <๙>, <ภนฺเต นาคเสน สปฺปสฺส ตีณิ องฺคานิ คเหตพฺพานีติ ยํ วเทสิ กตมานิ ตานิ ตีณิ องฺคานิ คเหตพฺพานีติ ยถา มหาราช สปฺโป อุเรน คจฺฉติ เอวเมว โข มหาราช โยคินา โยคาวจเรน ปญฺญาย จริตพฺพํ ปญฺญาย จรมานสฺส โข มหาราช โยคิโน จิตฺตํ ญาเย จรติ วิลกฺขณํ วิวชฺเชติ สลกฺขณํ ภาเวติฯ อิทํ มหาราช สปฺปสฺส ปฐมํ องฺคํ คเหตพฺพํฯ>
      text <ปุน จปรํ มหาราช สปฺโป จรมาโน โอสธํ ปริวชฺเชนฺโต จรติ เอวเมว โข มหาราช โยคินา โยคาวจเรน ทุจฺจริตํ ปริวชฺเชนฺเตน จริตพฺพํฯ อิทํ มหาราช สปฺปสฺส ทุติยํ องฺคํ คเหตพฺพํฯ>
      text <ปุน จปรํ มหาราช สปฺโป มนุสฺเส ทิสฺวา ตปฺปติ โสจติ จินฺตยติ เอวเมว โข มหาราช โยคินา โยคาวจเรน กุวิตกฺเก วิตกฺเกตฺวา อรติํ อุปฺปาทยิตฺวา ตปฺปิตพฺพํ โสจิตพฺพํ จินฺตยิตพฺพํ ปมาเทน เม ทิวโส วีตินามิโต น โส ปุน สกฺกา ลทฺธุนฺติฯ อิทํ มหาราช สปฺปสฺส ตติยํ องฺคํ คเหตพฺพํฯ ภาสิตมฺเปตํ มหาราช ภควตา ภลฺลาฏิยชาตเก ทฺวินฺนํ กินฺนรานํ>
      stand <สปฺปงฺคปญฺโห นวโมฯ>
    text <๑๐ อชครงฺคปญฺโห>
      text <๑๐>, <ภนฺเต นาคเสน อชครสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช อชคโร มหติมหากาโย พหูปิ ทิวเส อูนูทโร ทีนตโร กุจฺฉิปูรํ อาหารํ น ลภติ อปริปุณฺโณ เยว ยาวเทว สรีรยาปนมตฺตเกน ยาเปติ เอวเมว โข มหาราช โยคิโน โยคาวจรสฺส ภิกฺขาจริยปฺปสุตสฺส ปรปิณฺฑมุปคตสฺส ปรทินฺนปฺปาฏิกงฺขิสฺส สยํคาหปฺปฏิวิรตสฺส ทุลฺลภํ อุทรปริปูรํ อาหารํ อปิ จ อตฺถวสิเกน กุลปุตฺเตน จตฺตาโร ปญฺจ อาโลเป อภุญฺชิตฺวา อวเสสํ อุทเกน ปริปูเรตพฺพํฯ อิทํ มหาราช อชครสฺส เอกํ องฺคํ คเหตพฺพํฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินา>
      stand <อชครงฺคปญฺโห ทสโมฯ>
      stand <สีหวคฺโค ปญฺจโมฯ>
      text <ตสฺสุทฺทานํ>
  text <๖ มกฺกฏกวคฺโค>
    text <๑ ปนฺถมกฺกฏกงฺคปญฺโห>
      text <๑>, <ภนฺเต นาคเสน ปนฺถมกฺกฏกสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช ปนฺถมกฺกฏโก ปนฺเถ มกฺกฏชาลวิตานํ กตฺวา ยทิ ตตฺถ ชาลเก ลคฺคติ กิมิ วา มกฺขิกา วา ปฏงฺโค วา ตํ คเหตฺวา ภกฺขยติ เอวเมว โข มหาราช โยคินา โยคาวจเรน ฉสุ ทฺวาเรสุ สติปฏฺฐานชาลวิตานํ กตฺวา ยทิ ตตฺถ กิเลสมกฺขิกา พชฺฌนฺติ ตตฺเถว ฆาเตตพฺพาฯ อิทํ มหาราช ปนฺถมกฺกฏกสฺส เอกํ องฺคํ คเหตพฺพํฯ ภาสิตมฺเปตํ มหาราช เถเรน อนุรุทฺเธน>
      stand <ปนฺถมกฺกฏกงฺคปญฺโห ปฐโมฯ>
    text <๒ ถนสฺสิตทารกงฺคปญฺโห>
      text <๒>, <ภนฺเต นาคเสน ถนสฺสิตทารกสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช ถนสฺสิตทารโก สทตฺเถ ลคฺคติ ขีรตฺถิโก โรทติ เอวเมว โข มหาราช โยคินา โยคาวจเรน สทตฺเถ ลคฺคิตพฺพํ สพฺพตฺถ ธมฺมญาเณน ภวิตพฺพํ อุทฺเทเส ปริปุจฺฉาย สมฺมปฺปโยเค ปวิเวเก ครุสํวาเส กลฺยาณมิตฺตเสวเนฯ อิทํ มหาราช ถนสฺสิตทารกสฺส เอกํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน ทีฆนิกายวเร ปรินิพฺพานสุตฺตนฺเต>
      stand <ถนสฺสิตทารกงฺคปญฺโห ทุติโยฯ>
    text <๓ จิตฺตกธรกุมฺมงฺคปญฺโห>
      text <๓>, <ภนฺเต นาคเสน จิตฺตกธรกุมฺมสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช จิตฺตกธรกุมฺโม อุทกภยา อุทกํ ปริวชฺเชตฺวา วิจรติ ตาย จ ปน อุทกํ ปริวชฺชนาย อายุนา น ปริหายติ เอวเมว โข มหาราช โยคินา โยคาวจเรน ปมาเท ภยทสฺสาวินา ภวิตพฺพํ อปฺปมาเท คุณวิเสสทสฺสาวินาฯ ตาย จ ปน ภยทสฺสาวิตาย น ปริหายติ สามญฺญา นิพฺพานสฺส สนฺติเก อุเปติ ฯ อิทํ มหาราช จิตฺตกธรกุมฺมสฺส เอกํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน ธมฺมปเท>
      stand <จิตฺตกธรกุมฺมงฺคปญฺโห จตุตฺโถฯ>
    text <๔ ปวนงฺคปญฺโห>
      text <๔>, <ภนฺเต นาคเสน ปวนสฺส ปญฺจ องฺคานิ คเหตพฺพานีติ ยํ วเทสิ กตมานิ ตานิ ปญฺจ องฺคานิ คเหตพฺพานีติ ยถา มหาราช ปวนํ นาม อสุจิชนํ ปฏิจฺฉาเทติ เอวเมว โข มหาราช โยคินา โยคาวจเรน ปเรสํ อปรทฺธํ ขลิตํ ปฏิจฺฉาเทตพฺพํ น วิวริตพฺพํฯ อิทํ มหาราช ปวนสฺส ปฐมํ องฺคํ คเหตพฺพํฯ>
      text <ปุน จปรํ มหาราช ปวนํ สุญฺญํ ปจุรชเนหิ เอวเมว โข มหาราช โยคินา โยคาวจเรน ราคโทสโมหมานทิฏฺฐิชาเลหิ สพฺเพหิ จ กิเลเสหิ สุญฺเญน ภวิตพฺพํฯ อิทํ มหาราช ปวนสฺส ทุติยํ องฺคํ คเหตพฺพํฯ>
      text <ปุน จปรํ มหาราช ปวนํ วิวิตฺตํ ชนสมฺพาธรหิตํ เอวเมว โข มหาราช โยคินา โยคาวจเรน ปาปเกหิ อกุสเลหิ ธมฺเมหิ อนริเยหิ ปวิวิตฺเตน ภวิตพฺพํฯ อิทํ มหาราช ปวนสฺส ตติยํ องฺคํ คเหตพฺพํฯ>
      text <ปุน จปรํ มหาราช ปวนํ สนฺตํ ปริสุทฺธํ เอวเมว โข มหาราช โยคินา โยคาวจเรน สนฺเตน ปริสุทฺเธน ภวิตพฺพํ นิพฺพุเตน ปหีนมาเนน ปหีนมกฺเขน ภวิตพฺพํฯ อิทํ มหาราช ปวนสฺส จตุตฺถํ องฺคํ คเหตพฺพํฯ>
      text <ปุน จปรํ มหาราช ปวนํ อริยชนสํเสวิตํ เอวเมว โข มหาราช โยคินา โยคาวจเรน อริยชนสํเสวิเตน ภวิตพฺพํฯ อิทํ มหาราช ปวนสฺส ปญฺจมํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สํยุตฺตนิกายวเร>
      stand <ปวนงฺคปญฺโห จตุตฺโถฯ>
    text <๕ รุกฺขงฺคปญฺโห>
      text <๕>, <ภนฺเต นาคเสน รุกฺขสฺส ตีณิ องฺคานิ คเหตพฺพานีติ ยํ วเทสิ กตมานิ ตานิ ตีณิ องฺคานิ คเหตพฺพานีติ ยถา มหาราช รุกฺโข นาม ปุปฺผผลธโร เอวเมว โข มหาราช โยคินา โยคาวจเรน วิมุตฺติปุปฺผสามญฺญผลธารินา ภวิตพฺพํฯ อิทํ มหาราช รุกฺขสฺส ปฐมํ องฺคํ คเหตพฺพํฯ>
      text <ปุน จปรํ มหาราช รุกฺโข อุปคตานมนุปฺปวิฏฺฐานํ ชนานํ ฉายํ เทติ เอวเมว โข มหาราช โยคินา โยคาวจเรน อุปคตานมนุปฺปวิฏฺฐานํ ปุคฺคลานํ อามิสปฺปฏิสนฺธาเรน วา ธมฺมปฺปฏิสนฺถาเรน วา ปฏิสนฺถริตพฺพํฯ อิทํ มหาราช รุกฺขสฺส ทุติยํ องฺคํ คเหตพฺพํฯ>
      text <ปุน จปรํ มหาราช รุกฺโข ฉายาเวมตฺตํ น กโรติ เอวเมว โข มหาราช โยคินา โยคาวจเรน สพฺพสตฺเตสุ เวมตฺตตา น กาตพฺพา โจรวธกปจฺจตฺถิเกสุปิ อตฺตนิปิ สมสมา เมตฺตาภาวนา กาตพฺพา กินฺติ อิเม สตฺตา อเวรา อพฺยาปชฺชา อนีฆา สุขี อตฺตานํ ปริหเรยฺยุนฺติฯ อิทํ มหาราช รุกฺขสฺส ตติยํ องฺคํ คเหตพฺพํฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินา>
      stand <รุกฺขงฺคปญฺโห ปญฺจโมฯ>
    text <๖ เมฆงฺคปญฺโห>
      text <๖>, <ภนฺเต นาคเสน เมฆสฺส ปญฺจ องฺคานิ คเหตพฺพานีติ ยํ วเทสิ กตมานิ ตานิ ปญฺจ องฺคานิ คเหตพฺพานีติ ยถา มหาราช เมโฆ อุปฺปนฺนํ รโชชลฺลํ วูปสเมติ เอวเมว โข มหาราช โยคินา โยคาวจเรน อุปฺปนฺนํ กิเลสรโชชลฺลํ วูปสเมตพฺพํฯ อิทํ มหาราช เมฆสฺส ปฐมํ องฺคํ คเหตพฺพํฯ>
      text <ปุน จปรํ มหาราช เมโฆ ปถวิยา อุณฺหํ นิพฺพาเปติ เอวเมว โข มหาราช โยคินา โยคาวจเรน เมตฺตาภาวนาย สเทวโก โลโก นิพฺพาเปตพฺโพฯ อิทํ มหาราช เมฆสฺส ทุติยํ องฺคํ คเหตพฺพํฯ>
      text <ปุน จปรํ มหาราช เมโฆ สพฺพพีชานิ วิรุหาเปติ เอวเมว โข มหาราช โยคินา โยคาวจเรน สพฺพสตฺตานํ สทฺธํ อุปฺปาเทตฺวา ตํ สทฺธาพีชํ ตีสุ สมฺปตฺตีสุ โรเปตพฺพํ ทิพฺพมานุสิกาสุ สุขสมฺปตฺตีสุ ยาวปรมตฺถนิพฺพานสุขสมฺปตฺติฯ อิทํ มหาราช เมฆสฺส ตติยํ องฺคํ คเหตพฺพํฯ>
      text <ปุน จปรํ มหาราช เมโฆ อุตุโต สมุฏฺฐหิตฺวา ธรณิตลรุเห ติณรุกฺขลตาคุมฺพโอสธิวนปฺปตโย ปริรกฺขติ เอวเมว โข มหาราช โยคินา โยคาวจเรน โยนิโส มนสิการํ นิพฺพตฺเตตฺวา เตน โยนิโส มนสิกาเรน สมณธมฺโม ปริรกฺขิตพฺโพ โยนิโส มนสิการมูลกา สพฺเพ กุสลา ธมฺมาฯ อิทํ มหาราช เมฆสฺส จตุตฺถํ องฺคํ คเหตพฺพํฯ>
      text <ปุน จปรํ มหาราช เมโฆ วสฺสมาโน นทิตฬากโปกฺขรณิโย กนฺทรปทรสรโสพฺภอุทปานานิ จ ปริปูเรติ อุทกธาราหิ เอวเมว โข มหาราช โยคินา โยคาวจเรน อาคมปริยตฺติยา ธมฺมเมฆมภิวสฺสยิตฺวา อธิคมกามานํ มานสํ ปริปูรยิตพฺพํฯ อิทํ มหาราช เมฆสฺส ปญฺจมํ องฺคํ คเหตพฺพํฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินา>
      stand <เมฆงฺคปญฺโห ฉฏฺโฐฯ>
    text <๗ มณิรตนงฺคปญฺโห>
      text <๗>, <ภนฺเต นาคเสน มณิรตนสฺส ตีณิ องฺคานิ คเหตพฺพานีติ ยํ วเทสิ กตมานิ ตานิ ตีณิ องฺคานิ คเหตพฺพานีติ ยถา มหาราช มณิรตนํ เอกนฺตปริสุทฺธํ เอวเมว โข มหาราช โยคินา โยคาวจเรน เอกนฺตปริสุทฺธาชีเวน ภวิตพฺพํฯ อิทํ มหาราช มณิรตนสฺส ปฐมํ องฺคํ คเหตพฺพํฯ>
      text <ปุน จปรํ มหาราช มณิรตนํ น เกนจิ สทฺธิํ มิสฺสียติ เอวเมว โข มหาราช โยคินา โยคาวจเรน ปาเปหิ ปาปสหาเยหิ สทฺธิํ น มิสฺสิตพฺพํฯ อิทํ มหาราช มณิรตนสฺส ทุติยํ องฺคํ คเหตพฺพํฯ>
      text <ปุน จปรํ มหาราช มณิรตนํ ชาติรตเนหิ โยชียติ เอวเมว โข มหาราช โยคินา โยคาวจเรน อุตฺตมวรชาติมนฺเตหิ สทฺธิํ สํวสิตพฺพํ ปฏิปนฺนกผลฏฺฐเสกฺขผลสมงฺคีหิ โสตาปนฺนสกทาคามิอนาคามิอรหนฺตเตวิชฺชฉฬภิญฺญสมณมณิรตเนหิ สทฺธิํ สํวสิตพฺพํฯ อิทํ มหาราช มณิรตนสฺส ตติยํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สุตฺตนิปาเต>
      stand <มณิรตนปญฺโห สตฺตโมฯ>
    text <๘ มาควิกงฺคปญฺโห>
      text <๘>, <ภนฺเต นาคเสน มาควิกสฺส จตฺตาริ องฺคานิ คเหตพฺพานีติ ยํ วเทสิ กตมานิ ตานิ จตฺตาริ องฺคานิ คเหตพฺพานีติ ยถา มหาราช มาควิโก อปฺปมิทฺโธ โหติ เอวเมว โข มหาราช โยคินา โยคาวจเรน อปฺปมิทฺเธน ภวิตพฺพํฯ อิทํ มหาราช มาควิกสฺส ปฐมํ องฺคํ คเหตพฺพํฯ>
      text <ปุน จปรํ มหาราช มาควิโก มิเคสุ เยว จิตฺตํ อุปนิพนฺธติ เอวเมว โข มหาราช โยคินา โยคาวจเรน อารมฺมเณสุ เยว จิตฺตํ อุปนิพนฺธิตพฺพํฯ อิทํ มหาราช มาควิกสฺส ทุติยํ องฺคํ คเหตพฺพํฯ>
      text <ปุน จปรํ มหาราช มาควิโก กาลํ กมฺมสฺส ชานาติ เอวเมว โข มหาราช โยคินา โยคาวจเรน ปฏิสลฺลานสฺส กาโล ชานิตพฺโพ อยํ กาโล ปฏิสลฺลานสฺส อยํ กาโล นิกฺขมนายาติฯ อิทํ มหาราช มาควิกสฺส ตติยํ องฺคํ คเหตพฺพํฯ>
      text <ปุน จปรํ มหาราช มาควิโก มิคํ ทิสฺวา หาสมภิชเนติ อิมํ ลจฺฉามีติ เอวเมว โข มหาราช โยคินา โยคาวจเรน อารมฺมเณ อภิรมิตพฺพํ หาสมภิชเนตพฺพํ อุตฺตริํ วิเสสมธิคจฺฉิสฺสามีติฯ อิทํ มหาราช มาควิกสฺส จตุตฺถํ องฺคํ คเหตพฺพํฯ ภาสิตมฺเปตํ มหาราช เถเรน โมฆราเชน>
      stand <มาควิกงฺคปญฺโห อฏฺฐโมฯ>
    text <๙ พาฬิสิกงฺคปญฺโห>
      text <๙>, <ภนฺเต นาคเสน พาฬิสิกสฺส ทฺเว องฺคานิ คเหตพฺพานีติ ยํ วเทสิ กตมานิ ตานิ ทฺเว องฺคานิ คเหตพฺพานีติ ยถา มหาราช พาฬิสิโก พฬิเสน มจฺเฉ อุทฺธรติ เอวเมว โข มหาราช โยคินา โยคาวจเรน ญาเณน อุตฺตริํ สามญฺญผลานิ อุทฺธริตพฺพานิฯ อิทํ มหาราช พาฬิสิกสฺส ปฐมํ องฺคํ คเหตพฺพํฯ>
      text <ปุน จปรํ มหาราช พาฬิสิโก ปริตฺตกํ วธิตฺวา วิปุลํ ลาภมธิคจฺฉติ เอวเมว โข มหาราช โยคินา โยคาวจเรน ปริตฺตโลกามิสมตฺตํ ปริจฺจชิตพฺพํฯ โลกามิสมตฺตํ มหาราช ปริจฺจชิตฺวา โยคี โยคาวจโร วิปุลํ สามญฺญผลํ อธิคจฺฉติฯ อิทํ มหาราช พาฬิสิกสฺส ทุติยํ องฺคํ คเหตพฺพํฯ ภาสิตมฺเปตํ มหาราช เถเรน ราหุเลน>
      stand <พาฬิสิกงฺคปญฺโห นวโมฯ>
    text <๑๐ ตจฺฉกงฺคปญฺโห>
      text <๑๐>, <ภนฺเต นาคเสน ตจฺฉกสฺส ทฺเว องฺคานิ คเหตพฺพานีติ ยํ วเทสิ กตมานิ ตานิ ทฺเว องฺคานิ คเหตพฺพานีติ ยถา มหาราช ตจฺฉโก กาฬสุตฺตํ อนุโลเมตฺวา รุกฺขํ ตจฺฉติ เอวเมว โข มหาราช โยคินา โยคาวจเรน ชินสาสนมนุโลมยิตฺวา สีลปถวิยํ ปติฏฺฐหิตฺวา สทฺธาหตฺเถน ปญฺญาวาสิํ คเหตฺวา กิเลสา ตจฺเฉตพฺพาฯ อิทํ มหาราช ตจฺฉกสฺส ปฐมํ องฺคํ คเหตพฺพํฯ>
      text <ปุน จปรํ มหาราช ตจฺฉโก เผคฺคุํ อปหริตฺวา สารมาทิยติ เอวเมว โข มหาราช โยคินา โยคาวจเรน สสฺสตํ อุจฺเฉทํ ตํ ชีวํ ตํ สรีรํ อญฺญํ ชีวํ อญฺญํ สรีรํ ตทุตฺตมํ อญฺญทุตฺตมํ อกตมภพฺพํ อปุริสการํ อพฺรหฺมจริยวาสํ สตฺตวินาสํ นวสตฺตปาตุภาวํ สงฺขารสสฺสตภาวํ โย กโรติ โส ปฏิสํเวเทติ อญฺโญ กโรติ อญฺโญ ปฏิสํเวเทติ กมฺมผลทสฺสนา จ กิริยผลทิฏฺฐิ จ อิติ เอวรูปานิ เจว อญฺญานิ จ วิวาทปถานิ อปเนตฺวา สงฺขารานํ สภาวํ ปรมสุญฺญตํ นิรีหนิชฺชีวตํ อจฺจนฺตํ สุญฺญตํ อาทิยิตพฺพํฯ อิทํ มหาราช ตจฺฉกสฺส ทุติยํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สุตฺตนิปาเต>
      stand <ตจฺฉกงฺคปญฺโห ทสโมฯ>
      stand <มกฺกฏกวคฺโค ฉฏฺโฐฯ>
      text <ตสฺสุทฺทานํ>
  text <๗ กุมฺภวคฺโค>
    text <๑ กุมฺภงฺคปญฺโห>
      text <๑>, <ภนฺเต นาคเสน กุมฺภสฺส เอกํ องฺคํ คเหตพฺพนฺติ ยํ วเทสิ กตมํ ตํ เอกํ องฺคํ คเหตพฺพนฺติ ยถา มหาราช กุมฺโภ สมฺปุณฺโณ น สณติ เอวเมว โข มหาราช โยคินา โยคาวจเรน อาคเม อธิคเม ปริยตฺติยํ สามญฺเญ ปารมิํ ปตฺวา น สณิตพฺพํ น เตน มาโน กรณีโย น ทพฺโพ ทสฺเสตพฺโพ นิหตมาเนน นิหตทพฺเพน ภวิตพฺพํ อุชุเกน อมุขเรน อวิกตฺถินาฯ อิทํ มหาราช กุมฺภสฺส เอกํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน สุตฺตนิปาเต>
      stand <กุมฺภงฺคปญฺโห ปฐโมฯ>
    text <๒ กาฬายสงฺคปญฺโห>
      text <๒>, <ภนฺเต นาคเสน กาฬายสสฺส ทฺเว องฺคานิ คเหตพฺพานีติ ยํ วเทสิ กตมานิ ตานิ ทฺเว องฺคานิ คเหตพฺพานีติ ยถา มหาราช กาฬายโส สุปีโต วมติ เอวเมว โข มหาราช โยคิโน โยคาวจรสฺส มานสํ โยนิโส มนสิกาเรน อปีตํ วมติฯ อิทํ มหาราช กาฬายสสฺส ปฐมํ องฺคํ คเหตพฺพํฯ>
      text <ปุน จปรํ มหาราช กาฬายโส สกิํ ปีตํ อุทกํ น วมติ เอวเมว โข มหาราช โยคินา โยคาวจเรน โย สกิํ อุปฺปนฺโน ปสาโท น ปุน โส วมิตพฺโพ อุฬาโร โส ภควา สมฺมาสมฺพุทฺโธ สฺวากฺขาโต ธมฺโม สุปฺปฏิปนฺโน สงฺโฆติฯ รูปํ อนิจฺจํ เวทนา อนิจฺจา สญฺญา อนิจฺจา สงฺขารา อนิจฺจา วิญฺญาณํ อนิจฺจนฺติ ยํ สกิํ อุปฺปนฺนํ ญาณํ น ปุน ตํ วมิตพฺพํฯ อิทํ มหาราช กาฬายสสฺส ทุติยํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน>
      stand <กาฬายสงฺคปญฺโห ทุติโยฯ>
    text <๓ ฉตฺตงฺคปญฺโห>
      text <๓>, <ภนฺเต นาคเสน ฉตฺตสฺส ตีณิ องฺคานิ คเหตพฺพานีติ ยํ วเทสิ กตมานิ ตานิ ตีณิ องฺคานิ คเหตพฺพานีติ ยถา มหาราช ฉตฺตํ อุปริ มุทฺธนิ จรติ เอวเมว โข มหาราช โยคินา โยคาวจเรน กิเลสานํ อุปริ มุทฺธนิ จเรน ภวิตพฺพํฯ อิทํ มหาราช ฉตฺตสฺส ปฐมํ องฺคํ คเหตพฺพํฯ>
      text <ปุน จปรํ มหาราช ฉตฺตํ มุทฺธนุปตฺถมฺภํ โหติ เอวเมว โข มหาราช โยคินา โยคาวจเรน โยนิโส มนสิการุปตฺถมฺเภน ภวิตพฺพํฯ อิทํ มหาราช ฉตฺตสฺส ทุติยํ องฺคํ คเหตพฺพํฯ>
      text <ปุน จปรํ มหาราช ฉตฺตํ วาตาตปเมฆวุฏฺฐิโย ปฏิหนติ เอวเมว โข มหาราช โยคินา โยคาวจเรน นานาวิธทิฏฺฐิปุถุสมณพฺราหฺมณานํ มตวาตติวิธคฺคิสนฺตาปกิเลสวุฏฺฐิโย ปฏิหนฺตพฺพา ฯ อิทํ มหาราช ฉตฺตสฺส ตติยํ องฺคํ คเหตพฺพํฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินา>
      stand <ฉตฺตงฺคปญฺโห ตติโยฯ>
    text <๔ เขตฺตงฺคปญฺโห>
      text <๔>, <ภนฺเต นาคเสน เขตฺตสฺส ตีณิ องฺคานิ คเหตพฺพานีติ ยํ วเทสิ กตมานิ ตานิ ตีณิ องฺคานิ คเหตพฺพานีติ ยถา มหาราช เขตฺตํ มาติกาสมฺปนฺนํ โหติ เอวเมว โข มหาราช โยคินา โยคาวจเรน สุจริตวตฺตปฺปฏิวตฺตมาติกาสมฺปนฺเนน ภวิตพฺพํฯ อิทํ มหาราช เขตฺตสฺส ปฐมํ องฺคํ คเหตพฺพํฯ>
      text <ปุน จปรํ มหาราช เขตฺตํ มริยาทาสมฺปนฺนํ โหติ ตาย จ มริยาทาย อุทกํ รกฺขิตฺวา ธญฺญํ ปริปาเจติ เอวเมว โข มหาราช โยคินา โยคาวจเรน สีลหิริมริยาทาสมฺปนฺเนน ภวิตพฺพํ ตาย จ สีลหิริมริยาทาย สามญฺญํ รกฺขิตฺวา จตฺตาริ สามญฺญผลานิ คเหตพฺพานิฯ อิทํ มหาราช เขตฺตสฺส ทุติยํ องฺคํ คเหตพฺพํฯ>
      text <ปุน จปรํ มหาราช เขตฺตํ อุฏฺฐานสมฺปนฺนํ โหติ กสฺสกสฺส หาสชนกํ อปฺปมฺปิ พีชํ วุตฺตํ พหุ โหติ พหุ วุตฺตํ พหุตรํ โหติ เอวเมว โข มหาราช โยคินา โยคาวจเรน อุฏฺฐานสมฺปนฺเนน วิปุลผลทายินา ภวิตพฺพํ ทายกานํ หาสชนเกน ภวิตพฺพํ ยถา อปฺปํ ทินฺนํ พหุ โหติ พหุ ทินฺนํ พหุตรํ โหติฯ อิทํ มหาราช เขตฺตสฺส ตติยํ องฺคํ คเหตพฺพํฯ ภาสิตมฺเปตํ มหาราช เถเรน อุปาลินา วินยธเรน>
      stand <เขตฺตงฺคปญฺโห จตุตฺโถฯ>
    text <๕ อคทงฺคปญฺโห>
      text <๕>, <ภนฺเต นาคเสน อคทสฺส ทฺเว องฺคานิ คเหตพฺพานีติ ยํ วเทสิ กตมานิ ตานิ ทฺเว องฺคานิ คเหตพฺพานีติฯ ยถา มหาราช อคเท กิมี น สณฺฐหนฺติ เอวเมว โข มหาราช โยคินา โยคาวจเรน มานเส กิเลสา น สณฺฐเปตพฺพาฯ อิทํ มหาราช อคทสฺส ปฐมํ องฺคํ คเหตพฺพํฯ>
      text <ปุน จปรํ มหาราช อคโท ทฏฺฐผุฏฺฐทิฏฺฐอสิตปีตขายิตสายิตํ สพฺพํ วิสํ ปฏิหนติ เอวเมว โข มหาราช โยคินา โยคาวจเรน ราคโทสโมหมานทิฏฺฐิวิสํ สพฺพํ ปฏิหนิตพฺพํฯ อิทํ มหาราช อคทสฺส ทุติยํ องฺคํ คเหตพฺพํฯ ภาสิตมฺเปตํ มหาราช ภควตา เทวาติเทเวน>
      stand <อคทงฺคปญฺโห ปญฺจโมฯ>
    text <๖ โภชนงฺคปญฺโห>
      text <๖>, <ภนฺเต นาคเสน โภชนสฺส ตีณิ องฺคานิ คเหตพฺพานีติ ยํ วเทสิ กตมานิ ตานิ ตีณิ องฺคานิ คเหตพฺพานีติ ยถา มหาราช โภชนํ สพฺพสตฺตานํ อุปตฺถมฺโภ เอวเมว โข มหาราช โยคินา โยคาวจเรน สพฺพสตฺตานํ มคฺคุปตฺถมฺเภน ภวิตพฺพํฯ อิทํ มหาราช โภชนสฺส ปฐมํ องฺคํ คเหตพฺพํฯ>
      text <ปุน จปรํ มหาราช โภชนํ สพฺพสตฺตานํ พลํ วฑฺเฒติ เอวเมว โข มหาราช โยคินา โยคาวจเรน ปุญฺญวฑฺฒิยา วฑฺฒิตพฺพํฯ อิทํ มหาราช โภชนสฺส ทุติยํ องฺคํ คเหตพฺพํฯ>
      text <ปุน จปรํ มหาราช โภชนํ สพฺพสตฺตานํ อภิปตฺถิตํ เอวเมว โข มหาราช โยคินา โยคาวจเรน สพฺพโลกาภิปตฺถิเตน ภวิตพฺพํฯ อิทํ มหาราช โภชนสฺส ตติยํ องฺคํ คเหตพฺพํฯ ภาสิตมฺเปตํ มหาราช เถเรน มหาโมคฺคลฺลาเนน>
      stand <โภชนงฺคปญฺโห ฉฏฺโฐฯ>
    text <๗ อิสฺสาสงฺคปญฺโห>
      text <๗>, <ภนฺเต นาคเสน อิสฺสาสสฺส จตฺตาริ องฺคานิ คเหตพฺพานีติ ยํ วเทสิ กตมานิ ตานิ จตฺตาริ องฺคานิ คเหตพฺพานีติ ยถา มหาราช อิสฺสาโส สเร ปาตยนฺโต อุโภ ปาเท ปถวิยํ ทฬฺหํ ปติฏฺฐาเปติ ชณฺณุอเวกลฺลํ กโรติ สรกลาปํ กฏิสนฺธิมฺหิ ฐเปติ กายํ อุปตฺถทฺธํ กโรติ ทฺเว หตฺเถ สนฺธิฏฺฐานํ อาโรเปติ มุฏฺฐิํ ปีฬยติ องฺคุลิโย นิรนฺตรํ กโรติ คีวํ ปคฺคณฺหาติ จกฺขูนิ มุขญฺจ ปิทหติ นิมิตฺตํ อุชุํ กโรติ หาสมุปฺปาเทติ วิชฺฌิสฺสามีติ เอวเมว โข มหาราช โยคินา โยคาวจเรน สีลปถวิยํ วีริยปาเท ปติฏฺฐาเปตพฺพํ ขนฺติโสรจฺจํ อเวกลฺลํ กาตพฺพํ สํวเร จิตฺตํ ฐเปตพฺพํ สํยมนิยเม อตฺตา อุปเนตพฺโพ อิจฺฉา มุจฺฉา ปีฬยิตพฺพา โยนิโส มนสิกาเร จิตฺตํ นิรนฺตรํ กาตพฺพํ วีริยํ ปคฺคเหตพฺพํ ฉ ทฺวารา ปิทหิตพฺพา สติ อุปฏฺฐเปตพฺพา หาสมุปฺปาเทตพฺพํ สพฺพกิเลเส ญาณนาราเจน วิชฺฌิสฺสามีติฯ อิทํ มหาราช อิสฺสาสสฺส ปฐมํ องฺคํ คเหตพฺพํฯ>
      text <ปุน จปรํ มหาราช อิสฺสาโส อาฬกํ ปริหรติ วงฺกชิมฺหกุฏิลนาราจสฺส อุชุกรณายฯ เอวเมว โข มหาราช โยคินา โยคาวจเรน อิมสฺมิํ กาเย สติปฏฺฐานอาฬกํ ปริหริตพฺพํ วงฺกชิมฺหกุฏิลจิตฺตสฺส อุชุกรณายฯ อิทํ มหาราช อิสฺสาสสฺส ทุติยํ องฺคํ คเหตพฺพํฯ>
      text <ปุน จปรํ มหาราช อิสฺสาโส ลกฺเข อุปาเสติ เอวเมว โข มหาราช โยคินา โยคาวจเรน อิมสฺมิํ กาเย อุปาสิตพฺพํฯ กถํ มหาราช โยคินา โยคาวจเรน อิมสฺมิํ กาเย อุปาสิตพฺพํ อนิจฺจโต อุปาสิตพฺพํ ทุกฺขโต อุปาสิตพฺพํ อนตฺตโต อุปาสิตพฺพํ โรคโต…เป … คณฺฑโต…เป … สลฺลโต…เป … อฆโต…เป … อาพาธโต…เป … ปรโต…เป … ปโลกโต…เป … อีติโต…เป … อุปทฺทวโต…เป … ภยโต…เป … อุปสคฺคโต…เป … จลโต…เป … ปภงฺคุโต…เป … อทฺธุวโต…เป … อตาณโต…เป … อเลณโต…เป … อสรณโต…เป … ริตฺตโต…เป … ตุจฺฉโต…เป … สุญฺญโต…เป … อาทีนวโต…เป … วิปริณามธมฺมโต…เป … อสารโต …เป … อฆมูลโต…เป … วธกโต…เป … วิภวโต…เป … สาสวโต…เป … สงฺขตโต…เป … มารามิสโต…เป … ชาติธมฺมโต…เป … ชราธมฺมโต…เป … พฺยาธิธมฺมโต…เป … มรณธมฺมโต…เป … โสกธมฺมโต…เป … ปริเทวธมฺมโต…เป … อุปายาสธมฺมโต…เป … สํกิเลสธมฺมโต…เป … เอวํ โข มหาราช โยคินา โยคาวจเรน อิมสฺมิํ กาเย อุปาสิตพฺพํฯ อิทํ มหาราช อิสฺสาสสฺส ตติยํ องฺคํ คเหตพฺพํฯ>
      text <ปุน จปรํ มหาราช อิสฺสาโส สายํ ปาตํ อุปาสติฯ เอวเมว โข มหาราช โยคินา โยคาวจเรน สายํ ปาตํ อารมฺมเณ อุปาสิตพฺพํฯ อิทํ มหาราช อิสฺสาสสฺส จตุตฺถํ องฺคํ คเหตพฺพํฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินา>
      stand <อิสฺสาสงฺคปญฺโห สตฺตโมฯ>
      stand <กุมฺภวคฺโค สตฺตโม ฯ>
      text <ตสฺสุทฺทานํ>
      stand <โอปมฺมกถาปญฺโห นิฏฺฐิโตฯนิคมนํ>
      text <อิติ ฉสุ กณฺเฑสุ พาวีสติวคฺคปติมณฺฑิเตสุ ทฺวาสฏฺฐิอธิกา ทฺเวสตา อิมสฺมิํ โปตฺถเก อาคตา มิลินฺทปญฺหา สมตฺตา อนาคตา จ ปน ทฺวาจตฺตาลีสา โหนฺติ อาคตา จ อนาคตา จ สพฺพา สโมธาเนตฺวา จตูหิ อธิกา ติสตปญฺหา โหนฺติ สพฺพาว มิลินฺทปญฺหาติ สงฺขํ คจฺฉนฺติฯ>
      text <รญฺโญ จ เถรสฺส จ ปุจฺฉาวิสชฺชนาวสาเน จตุราสีติสตสหสฺสโยชนพหลา อุทกปริยนฺตํ กตฺวา อยํ มหาปถวี ฉธา กมฺปิตฺถ วิชฺชุลฺลตา นิจฺฉริํสุ เทวตา ทิพฺพปุปฺผวสฺสํ ปวสฺสิํสุ มหาพฺรหฺมา สาธุการมทาสิ มหาสมุทฺทกุจฺฉิยํ เมฆตฺถนิตนิคฺโฆโส วิย มหาโฆโส อโหสิ อิติ โส มิลินฺโท ราชา จ โอโรธคณา จ สิรสา อญฺชลิํ ปณาเมตฺวา วนฺทิํสุฯ>
      text <มิลินฺโท ราชา อติวิย ปมุทิตหทโย สุมถิตมานหทโย พุทฺธสาสเน สารมติโน รตนตฺตเย สุนิกฺกงฺโข นิคฺคุมฺโพ นิตฺถทฺโธ หุตฺวา เถรสฺส คุเณสุ ปพฺพชฺชาสุ ปฏิปทาอิริยาปเถสุ จ อติวิย ปสนฺโน วิสฺสตฺโถ นิราลโย นิหตมานตฺถมฺโภ อุทฺธฏทาโฐ วิย ภุชคินฺโท เอวมาห สาธุ ภนฺเต นาคเสน พุทฺธวิสโย ปญฺโห ตยา วิสชฺชิโต อิมสฺมิํ พุทฺธสาสเน ฐเปตฺวา ธมฺมเสนาปติํ สาริปุตฺตตฺเถรํ อญฺโญ ตยา สทิโส ปญฺหวิสชฺชเน นตฺถิ ขมถ ภนฺเต นาคเสน มม อจฺจยํ อุปาสกํ มํ ภนฺเต นาคเสน ธาเรถ อชฺชตคฺเค ปาณุเปตํ สรณํ คตนฺติฯ>
      text <ตทา ราชา สห พลกาเยหิ นาคเสนตฺเถรํ ปยิรุปาสิตฺวา มิลินฺทํ นาม วิหารํ กาเรตฺวา เถรสฺส นิยฺยาเตตฺวา จตูหิ ปจฺจเยหิ นาคเสนํ โกฏิสเตหิ ภิกฺขูหิ สทฺธิํ ปริจริ ปุนปิ เถรสฺส ปญฺญาย ปสีทิตฺวา ปุตฺตสฺส รชฺชํ นิยฺยาเตตฺวา อคารสฺมา อนคาริยํ ปพฺพชิตฺวา วิปสฺสนํ วฑฺเฒตฺวา อรหตฺตํ ปาปุณิ เตน วุตฺตํ>
      stand <มิลินฺทปญฺโห นิฏฺฐิโตฯ>
