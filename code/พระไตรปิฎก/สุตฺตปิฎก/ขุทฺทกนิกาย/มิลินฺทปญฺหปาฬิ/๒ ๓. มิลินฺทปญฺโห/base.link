text <๒-๓ มิลินฺทปญฺโห>
  text <๑ มหาวคฺโค>
    text <๑ ปญฺญตฺติปญฺโห>
      text <๑>, <อถ โข มิลินฺโท ราชา เยนายสฺมา นาคเสโน เตนุปสงฺกมิ อุปสงฺกมิตฺวา อายสฺมตา นาคเสเนน สทฺธิํ สมฺโมทิ สมฺโมทนียํ กถํ สารณียํ วีติสาเรตฺวา เอกมนฺตํ นิสีทิฯ อายสฺมาปิ โข นาคเสโน ปฏิสมฺโมทนีเยเนว มิลินฺทสฺส รญฺโญ จิตฺตํ อาราเธสิฯ อถ โข มิลินฺโท ราชา อายสฺมนฺตํ นาคเสนํ เอตทโวจ กถํ ภทนฺโต ญายติ กินฺนาโมสิ ภนฺเตติ นาคเสโนติ โข อหํ มหาราช ญายามิ นาคเสโนติ โข มํ มหาราช สพฺรหฺมจารี สมุทาจรนฺติ อปิ จ มาตาปิตโร นามํ กโรนฺติ นาคเสโนติ วา สูรเสโนติ วา วีรเสโนติ วา สีหเสโนติ วา อปิ จ โข มหาราช สงฺขา สมญฺญา ปญฺญตฺติ โวหาโร นามมตฺตํ ยทิทํ นาคเสโนติ น เหตฺถ ปุคฺคโล อุปลพฺภตีติฯ>
      text <อถ โข มิลินฺโท ราชา เอวมาห สุณนฺตุ เม โภนฺโต ปญฺจสตา โยนกา อสีติสหสฺสา จ ภิกฺขู อยํ นาคเสโน เอวมาห น เหตฺถ ปุคฺคโล อุปลพฺภตีติ กลฺลํ นุ โข ตทภินนฺทิตุนฺติฯ อถ โข มิลินฺโท ราชา อายสฺมนฺตํ นาคเสนํ เอตทโวจ สเจ ภนฺเต นาคเสน ปุคฺคโล นูปลพฺภติ โก จรหิ ตุมฺหากํ จีวรปิณฺฑปาตเสนาสนคิลานปฺปจฺจยเภสชฺชปริกฺขารํ เทติ โก ตํ ปริภุญฺชติ โก สีลํ รกฺขติ โก ภาวนมนุยุญฺชติ โก มคฺคผลนิพฺพานานิ สจฺฉิกโรติ โก ปาณํ หนติ โก อทินฺนํ อาทิยติ โก กาเมสุมิจฺฉาจารํ จรติ โก มุสา ภณติ โก มชฺชํ ปิวติ โก ปญฺจานนฺตริยกมฺมํ กโรติ ตสฺมา นตฺถิ กุสลํ นตฺถิ อกุสลํ นตฺถิ กุสลากุสลานํ กมฺมานํ กตฺตา วา กาเรตา วา นตฺถิ สุกตทุกฺกฏานํ กมฺมานํ ผลํ วิปาโก สเจ ภนฺเต นาคเสน โย ตุมฺเห มาเรติ นตฺถิ ตสฺสาปิ ปาณาติปาโต ตุมฺหากมฺปิ ภนฺเต นาคเสน นตฺถิ อาจริโย นตฺถิ อุปชฺฌาโย นตฺถิ อุปสมฺปทาฯ นาคเสโนติ มํ มหาราช สพฺรหฺมจารี สมุทาจรนฺตีติ ยํ วเทสิ กตโม เอตฺถ นาคเสโน กินฺนุ โข ภนฺเต เกสา นาคเสโนติ น หิ มหาราชาติฯ โลมา นาคเสโนติ น หิ มหาราชาติฯ นขา…เป … ทนฺตา…เป … ตโจ…เป … มํสํ…เป … นฺหารุ…เป … อฏฺฐิ…เป … อฏฺฐิมิญฺชํ…เป … วกฺกํ…เป … หทยํ…เป … ยกนํ…เป … กิโลมกํ…เป … ปิหกํ…เป … ปปฺผาสํ…เป … อนฺตํ…เป … อนฺตคุณํ…เป … อุทริยํ…เป … กรีสํ…เป … ปิตฺตํ…เป … เสมฺหํ…เป … ปุพฺโพ…เป … โลหิตํ…เป … เสโท…เป … เมโท…เป … อสฺสุ…เป … วสา…เป … เขโฬ…เป … สิงฺฆาณิกา…เป … ลสิกา…เป … มุตฺตํ…เป … มตฺถเก มตฺถลุงฺคํ นาคเสโนติ น หิมหาราชาติฯ กิํ นุ โข ภนฺเต รูปํ นาคเสโนติ นหิ มหาราชาติฯ เวทนา นาคเสโนติ น หิ มหาราชาติฯ สญฺญา นาคเสโนติ น หิ มหาราชาติฯ สงฺขารา นาคเสโนติ น หิ มหาราชาติฯ วิญฺญาณํ นาคเสโนติ น หิ มหาราชาติฯ กิํ ปน ภนฺเต รูปเวทนาสญฺญาสงฺขารวิญฺญาณํ นาคเสโนติ น หิ มหาราชาติฯ กิํ ปน ภนฺเต อญฺญตฺร รูปเวทนาสญฺญาสงฺขารวิญฺญาณํ นาคเสโนติ น หิ มหาราชาติฯ ตมหํ ภนฺเต ปุจฺฉนฺโต ปุจฺฉนฺโต น ปสฺสามิ นาคเสนํฯ นาคเสนสทฺโท เยว นุ โข ภนฺเต นาคเสโนติ น หิ มหาราชาติฯ โก ปเนตฺถ นาคเสโน อลิกํ ตฺวํ ภนฺเต ภาสสิ มุสาวาทํ นตฺถิ นาคเสโนติฯ>
      text <อถ โข อายสฺมา นาคเสโน มิลินฺทํ ราชานํ เอตทโวจ ตฺวํ โขสิ มหาราช ขตฺติยสุขุมาโล อจฺจนฺตสุขุมาโล ตสฺส เต มหาราช มชฺฌนฺหิกสมยํ ตตฺตาย ภูมิยา อุณฺหาย วาลิกาย ขราย สกฺขรกถลิกาย มทฺทิตฺวา ปาเทนาคจฺฉนฺตสฺส ปาทา รุชฺชนฺติ กาโย กิลมติ จิตฺตํ อุปหญฺญติ ทุกฺขสหคตํ กายวิญฺญาณํ อุปฺปชฺชติ กิํ นุ โข ตฺวํ ปาเทนาคโตสิ อุทาหุ วาหเนนาติ นาหํ ภนฺเต ปาเทนาคจฺฉามิ รเถนาหํ อาคโตสฺมีติฯ สเจ ตฺวํ มหาราช รเถนาคโตสิ รถํ เม อาโรเจหิ กิํ นุ โข มหาราช อีสา รโถติ น หิ ภนฺเตติฯ อกฺโข รโถติ น หิ ภนฺเตติฯ จกฺกานิ รโถติ น หิ ภนฺเตติฯ รถปญฺชรํ รโถติ น หิ ภนฺเตติฯ รถทณฺฑโก รโถติ น หิ ภนฺเตติฯ ยุคํ รโถติ น หิ ภนฺเตติฯ รสฺมิโย รโถติ น หิ ภนฺเตติฯ ปโตทลฏฺฐิ รโถติ น หิ ภนฺเตติฯ กิํ นุ โข มหาราช อีสาอกฺขจกฺกรถปญฺชรรถทณฺฑยุครสฺมิปโตทา รโถติ น หิ ภนฺเตติฯ กิํ ปน มหาราช อญฺญตฺร อีสาอกฺขจกฺกรถปญฺชรรถทณฺฑยุครสฺมิปโตทา รโถติ น หิ ภนฺเตติฯ ตมหํ มหาราช ปุจฺฉนฺโต ปุจฺฉนฺโต น ปสฺสามิ รถํฯ รถสทฺโทเยว นุ โข มหาราช รโถติ น หิ ภนฺเตติฯ โก ปเนตฺถ รโถ อลิกํ ตฺวํ มหาราช ภาสสิ มุสาวาทํ นตฺถิ รโถ ตฺวํสิ มหาราช สกลชมฺพุทีเป อคฺคราชา กสฺส ปน ตฺวํ ภายิตฺวา มุสาวาทํ ภาสสิ สุณนฺตุ เม โภนฺโต ปญฺจสตา โยนกา อสีติสหสฺสา จ ภิกฺขู อยํ มิลินฺโท ราชา เอวมาห รเถนาหํ อาคโตสฺมีติ สเจ ตฺวํ มหาราช รเถนาคโตสิ รถํ เม อาโรเจหีติ วุตฺโต สมาโน รถํ น สมฺปาเทติ กลฺลํ นุ โข ตทภินนฺทิตุนฺติฯ เอวํ วุตฺเต ปญฺจสตา โยนกา อายสฺมโต นาคเสนสฺส สาธุการํ ทตฺวา มิลินฺทํ ราชานํ เอตทโวจุํ อิทานิ โข ตฺวํ มหาราช สกฺโกนฺโต ภาสสฺสูติฯ>
      text <อถ โข มิลินฺโท ราชา อายสฺมนฺตํ นาคเสนํ เอตทโวจ นาหํ ภนฺเต นาคเสน มุสา ภณามิ อีสญฺจ ปฏิจฺจ อกฺขญฺจ ปฏิจฺจ จกฺกานิ จ ปฏิจฺจ รถปญฺชรญฺจ ปฏิจฺจ รถทณฺฑกญฺจ ปฏิจฺจ รโถติ สงฺขา สมญฺญา ปญฺญตฺติ โวหาโร นามมตฺตํ ปวตฺตตีติฯ>
      text <สาธุ โข ตฺวํ มหาราช รถํ ชานาสิ เอวเมว โข มหาราช มยฺหมฺปิ เกเส จ ปฏิจฺจ โลเม จ ปฏิจฺจ…เป … มตฺถเก มตฺถลุงฺคญฺจ ปฏิจฺจ รูปญฺจ ปฏิจฺจ เวทนญฺจ ปฏิจฺจ สญฺญญฺจ ปฏิจฺจ สงฺขาเร จ ปฏิจฺจ วิญฺญาณญฺจ ปฏิจฺจ นาคเสโนติ สงฺขา สมญฺญา ปญฺญตฺติ โวหาโร นามมตฺตํ ปวตฺตติ ปรมตฺถโต ปเนตฺถ ปุคฺคโล นูปลพฺภติฯ ภาสิตมฺเปตํ มหาราช วชิราย ภิกฺขุนิยา ภควโต สมฺมุขา>
      block
        text <ยถา หิ องฺคสมฺภารา โหติ สทฺโท รโถ อิติ>
        text <เอวํ ขนฺเธสุ สนฺเตสุ โหติ สตฺโตติ สมฺมุตีติ ฯ>
        text <สีเล ปติฏฺฐาย นโร สปญฺโญ จิตฺตํ ปญฺญญฺจ ภาวยํ>
        text <อาตาปี นิปโก ภิกฺขุ โส อิมํ วิชฏเย ชฏนฺติ ฯ>
        text <อยํ ปติฏฺฐา ธรณีว ปาณินํ อิทญฺจ มูลํ กุสลาภิวุฑฺฒิยา>
        text <มุขญฺจิทํ สพฺพชินานุสาสเน โย สีลกฺขนฺโธ วรปาติโมกฺขิโยติฯ>
        text <สทฺธาย ตรตี โอฆํ อปฺปมาเทน อณฺณวํ>
        text <วีริเยน ทุกฺขมจฺเจติ ปญฺญาย ปริสุชฺฌตีติ ฯ>
        text <นาภินนฺทามิ มรณํ นาภินนฺทามิ ชีวิตํ>
        text <กาลญฺจ ปฏิกงฺขามิ นิพฺพิสํ ภตโก ยถาฯ>
        text <นาภินนฺทามิ มรณํ นาภินนฺทามิ ชีวิตํ>
        text <กาลญฺจ ปฏิกงฺขามิ สมฺปชาโน ปติสฺสโตติฯ>
        text <ปฏิกจฺเจว ตํ กยิรา ยํ ชญฺญา หิตมตฺตโน>
        text <น สากฏิกจินฺตาย มนฺตา ธีโร ปรกฺกเมฯ>
        text <ยถา สากฏิโก มฏฺฐํ สมํ หิตฺวา มหาปถํ>
        text <วิสมํ มคฺคมารุยฺห อกฺขจฺฉินฺโนว ฌายติฯ>
        text <เอวํ ธมฺมา อปกฺกมฺม อธมฺมมนุวตฺติย>
        text <มนฺโท มจฺจุ มุขํ ปตฺโต อกฺขจฺฉินฺโนว ฌายตีติ ฯ>
        text <อลฺลจมฺมปฏิจฺฉนฺโน นวทฺวาโร มหาวโณ>
        text <สมนฺตโต ปคฺฆรติ อสุจิปูติคนฺธิโยติฯ>
        text <ภสฺสปฺปวาโท เวตณฺฑี อติพุทฺธิ วิจกฺขโณ>
        text <มิลินฺโท ญาณเภทาย นาคเสนมุปาคมิฯ>
        text <วสนฺโต ตสฺส ฉายาย ปริปุจฺฉํ ปุนปฺปุนํ>
        text <ปภินฺนพุทฺธิ หุตฺวาน โสปิ อาสิ ติเปฏโกฯ>
        text <นวงฺคํ อนุมชฺชนฺโต รตฺติภาเค รโหคโต>
        text <อทฺทกฺขิ เมณฺฑเก ปญฺเห ทุนฺนิเวเฐ สนิคฺคเหฯ>
        text <ปริยายภาสิตํ อตฺถิ อตฺถิ สนฺธายภาสิตํ>
        text <สภาวภาสิตํ อตฺถิ ธมฺมราชสฺส สาสเนฯ>
        text <เตสมตฺถํ อวิญฺญาย เมณฺฑเก ชินภาสิเต>
        text <อนาคตมฺหิ อทฺธาเน วิคฺคโห ตตฺถ เหสฺสติฯ>
        text <หนฺท กถิํ ปสาเทตฺวา เฉชฺชาเปสฺสามิ เมณฺฑเก>
        text <ตสฺส นิทฺทิฏฺฐมคฺเคน นิทฺทิสิสฺสนฺตฺยนาคเตติฯ>
        text <วิสมํ สภยํ อติวาโต ปฏิจฺฉนฺนํ เทวนิสฺสิตํ>
        text <ปนฺโถ จ สงฺคาโม ติตฺถํ อฏฺเฐเต ปริวชฺชิยาติฯ>
        text <รตฺโต ทุฏฺโฐ จ มูฬฺโห จ มานี ลุทฺโธ ตถาลโส>
        text <เอกจินฺตี จ พาโล จ เอเต อตฺถวินาสกาติฯ>
        text <รตฺโต ทุฏฺโฐ จ มูฬฺโห จ ภีรุ อามิสครุโก>
        text <อิตฺถี โสณฺโฑ ปณฺฑโก จ นวโม ภวติ ทารโกฯ>
        text <นเวเต ปุคฺคลา โลเก อิตฺตรา จลิตา จลา>
        text <เอเตหิ มนฺติตํ คุยฺหํ ขิปฺปํ ภวติ ปากฏนฺติฯ>
        text <วเยน ยสปุจฺฉาหิ ติตฺถวาเสน โยนิโส>
        text <สากจฺฉา สฺเนหสํเสวา ปติรูปวเสน จฯ>
        text <เอตานิ อฏฺฐ ฐานานิ พุทฺธิวิสทการณา>
        text <เยสํ เอตานิ สมฺโภนฺติ เตสํ พุทฺธิ ปภิชฺชตีติฯ>
      text <อจฺฉริยํ ภนฺเต นาคเสน อพฺภุตํ ภนฺเต นาคเสน อติจิตฺรานิ ปญฺหปฏิภานานิ วิสชฺชิตานิ ยทิ พุทฺโธ ติฏฺเฐยฺย สาธุการํ ทเทยฺย สาธุ สาธุ นาคเสน อติจิตฺรานิ ปญฺหปฏิภานานิ วิสชฺชิตานีติฯ>
      stand <ปญฺญตฺติปญฺโห ปฐโมฯ>
    text <๒ วสฺสคณนปญฺโห>
      text <๒>, <กติวสฺโสสิ ตฺวํ ภนฺเต นาคเสนาติ สตฺตวสฺโสหํ มหาราชาติฯ เก เต ภนฺเต สตฺต ตฺวํ วา สตฺต คณนา วา สตฺตาติ>
      text <เตน โข ปน สมเยน มิลินฺทสฺส รญฺโญ สพฺพาภรณปฏิมณฺฑิตสฺส อลงฺกตปฏิยตฺตสฺส ปถวิยํ ฉายา ทิสฺสติ อุทกมณิเก จ ฉายา ทิสฺสติฯ อถ โข อายสฺมา นาคเสโน มิลินฺทํ ราชานํ เอตทโวจ อยํ เต มหาราช ฉายา ปถวิยํ อุทกมณิเก จ ทิสฺสติ กิํ ปน มหาราช ตฺวํ วา ราชา ฉายา วา ราชาติ อหํ ภนฺเต นาคเสน ราชา นายํ ฉายา ราชา มํ ปน นิสฺสาย ฉายา ปวตฺตตีติฯ เอวเมว โข มหาราช วสฺสานํ คณนา สตฺต น ปนาหํ สตฺต มํ ปน นิสฺสาย สตฺต ปวตฺตติ ฉายูปมํ มหาราชาติฯ อจฺฉริยํ ภนฺเต นาคเสน อพฺภุตํ ภนฺเต นาคเสน อติจิตฺรานิ ปญฺหปฏิภานานิ วิสชฺชิตานีติฯ>
      stand <วสฺสคณนปญฺโห ทุติโยฯ>
    text <๓ วีมํสนปญฺโห>
      text <๓>, <ราชา อาห ภนฺเต นาคเสน สลฺลปิสฺสสิ มยา สทฺธินฺติ สเจ ตฺวํ มหาราช ปณฺฑิตวาทํ สลฺลปิสฺสสิ สลฺลปิสฺสามิ สเจ ปน ราชวาทํ สลฺลปิสฺสสิ น สลฺลปิสฺสามีติฯ กถํ ภนฺเต นาคเสน ปณฺฑิตา สลฺลปนฺตีติ ปณฺฑิตานํ โข มหาราช สลฺลาเป อาเวฐนมฺปิ กยิรติ นิพฺเพฐนมฺปิ กยิรติ นิคฺคโหปิ กยิรติ ปฏิกมฺมมฺปิ กยิรติ วิสฺสาโสปิ กยิรติ ปฏิวิสฺสาโสปิ กยิรติ น จ เตน ปณฺฑิตา กุปฺปนฺติ เอวํ โข มหาราช ปณฺฑิตา สลฺลปนฺตีติฯ กถํ ปน ภนฺเต ราชาโน สลฺลปนฺตีติ ราชาโน โข มหาราช สลฺลาเป เอกํ วตฺถุํ ปฏิชานนฺติ โย ตํ วตฺถุํ วิโลเมติ ตสฺส ทณฺฑํ อาณาเปนฺติ อิมสฺส ทณฺฑํ ปเณถาติ เอวํ โข มหาราช ราชาโน สลฺลปนฺตีติฯ ปณฺฑิตวาทาหํ ภนฺเต สลฺลปิสฺสามิ โน ราชวาทํ วิสฺสฏฺโฐ ภทนฺโต สลฺลปตุ ยถา ภิกฺขุนา วา สามเณเรน วา อุปาสเกน วา อารามิเกน วา สทฺธิํ สลฺลปติ เอวํ วิสฺสฏฺโฐ ภทนฺโต สลฺลปตุ มา ภายตูติฯ สุฏฺฐุ มหาราชาติ เถโร อพฺภานุโมทิฯ>
      text <ราชา อาห ภนฺเต นาคเสน ปุจฺฉิสฺสามีติฯ ปุจฺฉ มหาราชาติฯ ปุจฺฉิโตสิ เม ภนฺเตติฯ วิสชฺชิตํ มหาราชาติฯ กิํ ปน ภนฺเต ตยา วิสชฺชิตนฺติ กิํ ปน มหาราช ตยา ปุจฺฉิตนฺติฯ>
      stand <วีมํสนปญฺโห ตติโยฯ>
    text <๔ อนนฺตกายปญฺโห>
      text <๔>, <อถ โข มิลินฺทสฺส รญฺโญ เอตทโหสิ ปณฺฑิโต โข อยํ ภิกฺขุ ปฏิพโล มยา สทฺธิํ สลฺลปิตุํ พหุกานิ จ เม ฐานานิ ปุจฺฉิตพฺพานิ ภวิสฺสนฺติ ยาว อปุจฺฉิตานิ เยว ตานิ ฐานานิ ภวิสฺสนฺติ อถ สูริโย อตฺถํ คมิสฺสติ ยํนูนาหํ สฺเว อนฺเตปุเร สลฺลเปยฺยนฺติฯ อถ โข ราชา เทวมนฺติยํ เอตทโวจ เตน หิ ตฺวํ เทวมนฺติย ภทนฺตสฺส อาโรเจยฺยาสิ สฺเว อนฺเตปุเร รญฺญา สทฺธิํ สลฺลาโป ภวิสฺสตีติฯ อิทํ วตฺวา มิลินฺโท ราชา อุฏฺฐายาสนา เถรํ นาคเสนํ อาปุจฺฉิตฺวา รถํ อภิรูหิตฺวา นาคเสโน นาคเสโนติ สชฺฌายํ กโรนฺโต ปกฺกามิฯ>
      text <อถ โข เทวมนฺติโย อายสฺมนฺตํ นาคเสนํ เอตทโวจ ราชา ภนฺเต มิลินฺโท เอวมาห สฺเว อนฺเตปุเร รญฺญา สทฺธิํ สลฺลาโป ภวิสฺสตีติฯ สุฏฺฐูติ เถโร อพฺภานุโมทิฯ อถ โข ตสฺสา รตฺติยา อจฺจเยน เทวมนฺติโย จ อนนฺตกาโย จ มงฺกุโร จ สพฺพทินฺโน จ เยน มิลินฺโท ราชา เตนุปสงฺกมิํสุ อุปสงฺกมิตฺวา ราชานํ มิลินฺทํ เอตทโวจุํ อาคจฺฉตุ มหาราช ภทนฺโต นาคเสโนติ อาม อาคจฺฉตูติฯ กิตฺตเกหิ ภิกฺขูหิ สทฺธิํ อาคจฺฉตูติ ยตฺตเก ภิกฺขู อิจฺฉติ ตตฺตเกหิ ภิกฺขูหิ สทฺธิํ อาคจฺฉตูติฯ>
      text <อถ โข สพฺพทินฺโน อาห อาคจฺฉตุ มหาราช ทสหิ ภิกฺขูหิ สทฺธินฺติ ทุติยมฺปิ โข ราชา อาห ยตฺตเก ภิกฺขู อิจฺฉติ ตตฺตเกหิ ภิกฺขูหิ สทฺธิํ อาคจฺฉตูติ ฯ ทุติยมฺปิ โข สพฺพทินฺโน อาห อาคจฺฉตุ มหาราช ทสหิ ภิกฺขูหิ สทฺธินฺติฯ ตติยมฺปิ โข ราชา อาห ยตฺตเก ภิกฺขู อิจฺฉติ ตตฺตเกหิ ภิกฺขูหิ สทฺธิํ อาคจฺฉตูติฯ ตติยมฺปิ โข สพฺพทินฺโน อาห อาคจฺฉตุ มหาราช ทสหิ ภิกฺขูหิ สทฺธินฺติฯ สพฺโพ ปนายํ สกฺกาโร ปฏิยาทิโต อหํ ภณามิ ยตฺตเก ภิกฺขู อิจฺฉติ ตตฺตเกหิ ภิกฺขูหิ สทฺธิํ อาคจฺฉตูติฯ อยํ ภเณ สพฺพทินฺโน อญฺญถา ภณติ กิํ นุ มยํ นปฺปฏิพลา ภิกฺขูนํ โภชนํ ทาตุนฺติ เอวํ วุตฺเต สพฺพทินฺโน มงฺกุ อโหสิฯ>
      text <อถ โข เทวมนฺติโย จ อนนฺตกาโย จ มงฺกุโร จ เยนายสฺมา นาคเสโน เตนุปสงฺกมิํสุ อุปสงฺกมิตฺวา อายสฺมนฺตํ นาคเสนํ เอตทโวจุํ ราชา ภนฺเต มิลินฺโท เอวมาห ยตฺตเก ภิกฺขู อิจฺฉติ ตตฺตเกหิ ภิกฺขูหิ สทฺธิํ อาคจฺฉตูติฯ อถ โข อายสฺมา นาคเสโน ปุพฺพณฺหสมยํ นิวาเสตฺวา ปตฺตจีวรมาทาย อสีติยา ภิกฺขุสหสฺเสหิ สทฺธิํ สาคลํ ปาวิสิฯ>
      text <อถ โข อนนฺตกาโย อายสฺมนฺตํ นาคเสนํ นิสฺสาย คจฺฉนฺโต อายสฺมนฺตํ นาคเสนํ เอตทโวจ ภนฺเต นาคเสน ยํ ปเนตํ พฺรูสิ นาคเสโนติ กตโม เอตฺถ นาคเสโนติ เถโร อาห โก ปเนตฺถ นาคเสโนติ มญฺญสีติ โย โส ภนฺเต อพฺภนฺตเร วาโต ชีโว ปวิสติ จ นิกฺขมติ จ โส นาคเสโนติ มญฺญามีติฯ ยทิ ปเนโส วาโต นิกฺขมิตฺวา นปฺปวิเสยฺย ปวิสิตฺวา น นิกฺขเมยฺย ชีเวยฺย นุ โข โส ปุริโสติ น หิ ภนฺเตติ ฯ เย ปนิเม สงฺขธมกา สงฺขํ ธเมนฺติ เตสํ วาโต ปุน ปวิสตีติ น หิ ภนฺเตติฯ เย ปนิเม วํสธมกา วํสํ ธเมนฺติ เตสํ วาโต ปุน ปวิสตีติ น หิ ภนฺเตติฯ เย ปนิเม สิงฺคธมกา สิงฺคํ ธเมนฺติ เตสํ วาโต ปุน ปวิสตีติ น หิ ภนฺเตติฯ อถ กิสฺส ปน เตน น มรนฺตีติฯ นาหํ ปฏิพโล ตยา วาทินา สทฺธิํ สลฺลปิตุํ สาธุ ภนฺเต อตฺถํ ชปฺเปหีติฯ เนโส ชีโว อสฺสาสปสฺสาสา นาเมเต กายสงฺขาราติ เถโร อภิธมฺมกถํ กเถสิฯ อถ อนนฺตกาโย อุปาสกตฺตํ ปฏิเวเทสีติฯ>
      stand <อนนฺตกายปญฺโห จตุตฺโถฯ>
    text <๕ ปพฺพชฺชปญฺโห>
      text <๕>, <อถ โข อายสฺมา นาคเสโน เยน มิลินฺทสฺส รญฺโญ นิเวสนํ เตนุปสงฺกมิ อุปสงฺกมิตฺวา ปญฺญตฺเต อาสเน นิสีทิฯ อถ โข มิลินฺโท ราชา อายสฺมนฺตํ นาคเสนํ สปริสํ ปณีเตน ขาทนีเยน โภชนีเยน สหตฺถา สนฺตปฺเปตฺวา สมฺปวาเรตฺวา เอกเมกํ ภิกฺขุํ เอกเมเกน ทุสฺสยุเคน อจฺฉาเทตฺวา อายสฺมนฺตํ นาคเสนํ ติจีวเรน อจฺฉาเทตฺวา อายสฺมนฺตํ นาคเสนํ เอตทโวจ ภนฺเต นาคเสน ทสหิ ภิกฺขูหิ สทฺธิํ อิธ นิสีทถ อวเสสา คจฺฉนฺตูติฯ>
      text <อถ โข มิลินฺโท ราชา อายสฺมนฺตํ นาคเสนํ ภุตฺตาวิํ โอนีตปตฺตปาณิํ วิทิตฺวา อญฺญตรํ นีจํ อาสนํ คเหตฺวา เอกมนฺตํ นิสีทิ เอกมนฺตํ นิสินฺโน โข มิลินฺโท ราชา อายสฺมนฺตํ นาคเสนํ เอตทโวจ ภนฺเต นาคเสน กิมฺหิ โหติ กถาสลฺลาโปติ อตฺเถน มยํ มหาราช อตฺถิกา อตฺเถ โหตุ กถาสลฺลาโปติฯ>
      text <ราชา อาห กิมตฺถิยา ภนฺเต นาคเสน ตุมฺหากํ ปพฺพชฺชา โก จ ตุมฺหากํ ปรมตฺโถติฯ เถโร อาห กินฺติ มหาราช อิทํ ทุกฺขํ นิรุชฺเฌยฺย อญฺญญฺจ ทุกฺขํ น อุปฺปชฺเชยฺยาติฯ เอตทตฺถา มหาราช อมฺหากํ ปพฺพชฺชา อนุปาทา ปรินิพฺพานํ โข ปน อมฺหากํ ปรมตฺโถติฯ>
      text <กิํ ปน ภนฺเต นาคเสน สพฺเพ เอตทตฺถาย ปพฺพชนฺตีติ น หิ มหาราช เกจิ เอตทตฺถาย ปพฺพชนฺติ เกจิ ราชาภินีตา ปพฺพชนฺติ เกจิ โจราภินีตา ปพฺพชนฺติ เกจิ อิณฏฺฏา ปพฺพชนฺติ เกจิ อาชีวิกตฺถาย ปพฺพชนฺติ เย ปน สมฺมา ปพฺพชนฺติ เต เอตทตฺถาย ปพฺพชนฺตีติฯ>
      text <ตฺวํ ปน ภนฺเต เอตทตฺถาย ปพฺพชิโตสีติ อหํ โข มหาราช ทหรโก สนฺโต ปพฺพชิโต น ชานามิ อิมสฺส นามตฺถาย ปพฺพชามีติ อปิ จ โข เม เอวํ อโหสิ ปณฺฑิตา อิเม สมณา สกฺยปุตฺติยา เต มํ สิกฺขาเปสฺสนฺตีติ สฺวาหํ เตหิ สิกฺขาปิโต ชานามิ จ ปสฺสามิ จ อิมสฺส นามตฺถาย ปพฺพชฺชาติฯ>
      text <กลฺโลสิ ภนฺเต นาคเสนาติฯ>
      stand <ปพฺพชฺชปญฺโห ปญฺจโมฯ>
    text <๖ ปฏิสนฺธิปญฺโห>
      text <๖>, <ราชา อาห ภนฺเต นาคเสน อตฺถิ โกจิ มโต น ปฏิสนฺทหตีติฯ เถโร อาห โกจิ ปฏิสนฺทหติ โกจิ น ปฏิสนฺทหตีติฯ โก ปฏิสนฺทหติ โก น ปฏิสนฺทหตีติ สกิเลโส มหาราช ปฏิสนฺทหติ นิกฺกิเลโส น ปฏิสนฺทหตีติฯ ตฺวํ ปน ภนฺเต นาคเสน ปฏิสนฺทหิสฺสสีติ สเจ มหาราช สอุปาทาโน ภวิสฺสามิ ปฏิสนฺทหิสฺสามิ สเจ อนุปาทาโน ภวิสฺสามิ น ปฏิสนฺทหิสฺสามีติฯ>
      text <กลฺโลสิ ภนฺเต นาคเสนาติฯ>
      stand <ปฏิสนฺธิปญฺโห ฉฏฺโฐฯ>
    text <๗ โยนิโสมนสิการปญฺโห>
      text <๗>, <ราชา อาห ภนฺเต นาคเสน โย น ปฏิสนฺทหติ นนุ โส โยนิโส มนสิกาเรน น ปฏิสนฺทหตีติ โยนิโส จ มหาราช มนสิกาเรน ปญฺญาย จ อญฺเญหิ จ กุสเลหิ ธมฺเมหีติฯ นนุ ภนฺเต โยนิโส มนสิกาโร เยว ปญฺญาติ น หิ มหาราช อญฺโญ มนสิกาโร อญฺญา ปญฺญา อิเมสํ โข มหาราช อเชฬกโคณมหิํสโอฏฺฐคทฺรภานมฺปิ มนสิกาโร อตฺถิ ปญฺญา ปน เตสํ นตฺถีติฯ>
      text <กลฺโลสิ ภนฺเต นาคเสนาติฯ>
      stand <โยนิโสมนสิการปญฺโห สตฺตโมฯ>
    text <๘ มนสิการลกฺขณปญฺโห>
      text <๘>, <ราชา อาห กิํลกฺขโณ ภนฺเต นาคเสน มนสิกาโร กิํลกฺขณา ปญฺญาติ อูหนลกฺขโณ โข มหาราช มนสิกาโร เฉทนลกฺขณา ปญฺญาติฯ>
      text <กถํ อูหนลกฺขโณ มนสิกาโร กถํ เฉทนลกฺขณา ปญฺญา โอปมฺมํ กโรหีติฯ ชานาสิ ตฺวํ มหาราช ยวลาวเกติฯ อาม ภนฺเต ชานามีติ ฯ กถํ มหาราช ยวลาวกา ยวํ ลุนนฺตีติ วาเมน ภนฺเต หตฺเถน ยวกลาปํ คเหตฺวา ทกฺขิเณน หตฺเถน ทาตฺตํ คเหตฺวา ทาตฺเตน ฉินฺทนฺตีติฯ>
      text <ยถา มหาราช ยวลาวโก วาเมน หตฺเถน ยวกลาปํ คเหตฺวา ทกฺขิเณน หตฺเถน ทาตฺตํ คเหตฺวา ยวํ ฉินฺทติ เอวเมว โข มหาราช โยคาวจโร มนสิกาเรน มานสํ คเหตฺวา ปญฺญาย กิเลเส ฉินฺทติ เอวํ โข มหาราช อูหนลกฺขโณ มนสิกาโร เอวํ เฉทนลกฺขณา ปญฺญาติฯ>
      text <กลฺโลสิ ภนฺเต นาคเสนาติฯ>
      stand <มนสิการลกฺขณปญฺโห อฏฺฐโมฯ>
    text <๙ สีลลกฺขณปญฺโห>
      text <๙>, <ราชา อาห ภนฺเต นาคเสน ยํ ปเนตํ พฺรูสิ อญฺเญหิ จ กุสเลหิ ธมฺเมหีติ กตเม เต กุสลา ธมฺมาติ สีลํ มหาราช สทฺธา วีริยํ สติ สมาธิ อิเม เต กุสลา ธมฺมาติฯ กิํลกฺขณํ ภนฺเต สีลนฺติ ปติฏฺฐานลกฺขณํ มหาราช สีลํ สพฺเพสํ กุสลานํ ธมฺมานํ อินฺทฺริยพลโพชฺฌงฺคมคฺคงฺคสติปฏฺฐานสมฺมปฺปธานอิทฺธิปาทฌานวิโมกฺขส- มาธิสมาปตฺตีนํ สีลํ ปติฏฺฐํ สีเล ปติฏฺฐิโต โข มหาราช โยคาวจโร สีลํ นิสฺสาย สีเล ปติฏฺฐาย ปญฺจินฺทฺริยานิ ภาเวติ สทฺธินฺทฺริยํ วีริยินฺทฺริยํ สตินฺทฺริยํ สมาธินฺทฺริยํ ปญฺญินฺทฺริยนฺติ สพฺเพ กุสลา ธมฺมา น ปริหายนฺตีติฯ โอปมฺมํ กโรหีติฯ ยถา มหาราช เย เกจิ พีชคามภูตคามา วุฑฺฒิํ วิรูฬฺหิํ เวปุลฺลํ อาปชฺชนฺติ สพฺเพ เต ปถวิํ นิสฺสาย ปถวิยํ ปติฏฺฐาย วุฑฺฒิํ วิรูฬฺหิํ เวปุลฺลํ อาปชฺชนฺติฯ เอวเมว โข มหาราช โยคาวจโร สีลํ นิสฺสาย สีเล ปติฏฺฐาย ปญฺจินฺทฺริยานิ ภาเวติ สทฺธินฺทฺริยํ วีริยินฺทฺริยํ สตินฺทฺริยํ สมาธินฺทฺริยํ ปญฺญินฺทฺริยนฺติฯ>
      text <ภิยฺโย โอปมฺมํ กโรหีติฯ ยถา มหาราช เย เกจิ พลกรณียา กมฺมนฺตา กยิรนฺติ สพฺเพ เต ปถวิํ นิสฺสาย ปถวิยํ ปติฏฺฐาย กยิรนฺติฯ เอวเมว โข มหาราช โยคาวจโร สีลํ นิสฺสาย สีเล ปติฏฺฐาย ปญฺจินฺทฺริยานิ ภาเวติ สทฺธินฺทฺริยํ วีริยินฺทฺริยํ สตินฺทฺริยํ สมาธินฺทฺริยํ ปญฺญินฺทฺริยนฺติ ฯ>
      text <ภิยฺโย โอปมฺมํ กโรหีติฯ ยถา มหาราช นครวฑฺฒกี นครํ มาเปตุกาโม ปฐมํ นครฏฺฐานํ โสธาเปตฺวา ขาณุกณฺฏกํ อปกฑฺฒาเปตฺวา ภูมิํ สมํ การาเปตฺวา ตโต อปรภาเค วีถิจตุกฺกสิงฺฆาฏกาทิปริจฺเฉเทน วิภชิตฺวา นครํ มาเปติฯ เอวเมว โข มหาราช โยคาวจโร สีลํ นิสฺสาย สีเล ปติฏฺฐาย ปญฺจินฺทฺริยานิ ภาเวติ สทฺธินฺทฺริยํ วีริยินฺทฺริยํ สตินฺทฺริยํ สมาธินฺทฺริยํ ปญฺญินฺทฺริยนฺติฯ>
      text <ภิยฺโย โอปมฺมํ กโรหีติฯ ยถา มหาราช ลงฺฆโก สิปฺปํ ทสฺเสตุกาโม ปถวิํ ขณาเปตฺวา สกฺขรกถลํ อปกฑฺฒาเปตฺวา ภูมิํ สมํ การาเปตฺวา มุทุกาย ภูมิยา สิปฺปํ ทสฺเสติฯ เอวเมว โข มหาราช โยคาวจโร สีลํ นิสฺสาย สีเล ปติฏฺฐาย ปญฺจินฺทฺริยานิ ภาเวติ สทฺธินฺทฺริยํ วีริยินฺทฺริยํ สตินฺทฺริยํ สมาธินฺทฺริยํ ปญฺญินฺทฺริยนฺติฯ ภาสิตมฺเปตํ มหาราช ภควตา>
      text <กลฺโลสิ ภนฺเต นาคเสนาติฯ>
      stand <สีลลกฺขณปญฺโห นวโมฯ>
    text <๑๐ สมฺปสาทนลกฺขณสทฺธาปญฺโห>
      text <๑๐>, <ราชา อาห ภนฺเต นาคเสน กิํลกฺขณา สทฺธาติ สมฺปสาทนลกฺขณา จ มหาราช สทฺธา สมฺปกฺขนฺทนลกฺขณา จาติฯ กถํ ภนฺเต สมฺปสาทนลกฺขณา สทฺธาติ สทฺธา โข มหาราช อุปฺปชฺชมานา นีวรเณ วิกฺขมฺเภติ วินีวรณํ จิตฺตํ โหติ อจฺฉํ วิปฺปสนฺนํ อนาวิลํฯ เอวํ โข มหาราช สมฺปสาทนลกฺขณา สทฺธาติฯ>
      text <โอปมฺมํ กโรหีติฯ ยถา มหาราช ราชา จกฺกวตฺตี จตุรงฺคินิยา เสนาย สทฺธิํ อทฺธานมคฺคปฺปฏิปนฺโน ปริตฺตํ อุทกํ ตเรยฺย ตํ อุทกํ หตฺถีหิ จ อสฺเสหิ จ รเถหิ จ ปตฺตีหิ จ ขุภิตํ ภเวยฺย อาวิลํ ลุฬิตํ กลลีภูตํฯ อุตฺติณฺโณ จ ราชา จกฺกวตฺตี มนุสฺเส อาณาเปยฺย ปานียํ ภเณ อาหรถ ปิวิสฺสามีติ รญฺโญ จ อุทกปฺปสาทโก มณิ ภเวยฺยฯ เอวํ เทวาติ โข เต มนุสฺสา รญฺโญ จกฺกวตฺติสฺส ปฏิสฺสุตฺวา ตํ อุทกปฺปสาทกํ มณิํ อุทเก ปกฺขิเปยฺยุํ ตสฺมิํ อุทเก ปกฺขิตฺตมตฺเต สงฺขเสวาลปณกํ วิคจฺเฉยฺย กทฺทโม จ สนฺนิสีเทยฺย อจฺฉํ ภเวยฺย อุทกํ วิปฺปสนฺนํ อนาวิลํฯ ตโต รญฺโญ จกฺกวตฺติสฺส ปานียํ อุปนาเมยฺยุํ ปิวตุ เทว ปานียนฺติฯ>
      text <ยถา มหาราช อุทกํ เอวํ จิตฺตํ ทฏฺฐพฺพํ ยถา เต มนุสฺสา เอวํ โยคาวจโร ทฏฺฐพฺโพ ยถา สงฺขเสวาลปณกํ กทฺทโม จ เอวํ กิเลสา ทฏฺฐพฺพาฯ ยถา อุทกปฺปสาทโก มณิ เอวํ สทฺธา ทฏฺฐพฺพา ยถา อุทกปฺปสาทเก มณิมฺหิ อุทเก ปกฺขิตฺตมตฺเต สงฺขเสวาลปณกํ วิคจฺเฉยฺย กทฺทโม จ สนฺนิสีเทยฺย อจฺฉํ ภเวยฺย อุทกํ วิปฺปสนฺนํ อนาวิลํ เอวเมว โข มหาราช สทฺธา อุปฺปชฺชมานา นีวรเณ วิกฺขมฺเภติ วินีวรณํ จิตฺตํ โหติ อจฺฉํ วิปฺปสนฺนํ อนาวิลํ เอวํ โข มหาราช สมฺปสาทนลกฺขณา สทฺธาติฯ>
      text <กลฺโลสิ ภนฺเต นาคเสนาติฯ>
      stand <สมฺปสาทนลกฺขณสทฺธาปญฺโห ทสโมฯ>
    text <๑๑ สมฺปกฺขนฺทนลกฺขณสทฺธาปญฺโห>
      text <๑๑>, <กถํ ภนฺเต สมฺปกฺขนฺทนลกฺขณา สทฺธาติ ยถา มหาราช โยคาวจโร อญฺเญสํ จิตฺตํ วิมุตฺตํ ปสฺสิตฺวา โสตาปตฺติผเล วา สกทาคามิผเล วา อนาคามิผเล วา อรหตฺเต วา สมฺปกฺขนฺทติ โยคํ กโรติ อปฺปตฺตสฺส ปตฺติยา อนธิคตสฺส อธิคมาย อสจฺฉิกตสฺส สจฺฉิกิริยายฯ เอวํ โข มหาราช สมฺปกฺขนฺทนลกฺขณา สทฺธาติฯ>
      text <โอปมฺมํ กโรหีติฯ ยถา มหาราช อุปริปพฺพเต มหาเมโฆ อภิปฺปวสฺเสยฺย ตํ อุทกํ ยถานินฺนํ ปวตฺตมานํ ปพฺพตกนฺทรปทรสาขา ปริปูเรตฺวา นทิํ ปริปูเรยฺย สา อุภโต กูลานิ สํวิสฺสนฺทนฺตี คจฺเฉยฺย อถ มหาชนกาโย อาคนฺตฺวา ตสฺสา นทิยา อุตฺตานตํ วา คมฺภีรตํ วา อชานนฺโต ภีโต วิตฺถโต ตีเร ติฏฺเฐยฺย อถญฺญตโร ปุริโส อาคนฺตฺวา อตฺตโน ถามญฺจ พลญฺจ สมฺปสฺสนฺโต คาฬฺหํ กจฺฉํ พนฺธิตฺวา ปกฺขนฺทิตฺวา ตเรยฺย ตํ ติณฺณํ ปสฺสิตฺวา มหาชนกาโยปิ ตเรยฺยฯ เอวเมว โข มหาราช โยคาวจโร อญฺเญสํ จิตฺตํ วิมุตฺตํ ปสฺสิตฺวา โสตาปตฺติผเล วา สกทาคามิผเล วา อนาคามิผเล วา อรหตฺเต วา สมฺปกฺขนฺทติ โยคํ กโรติ อปฺปตฺตสฺส ปตฺติยา อนธิคตสฺส อธิคมาย อสจฺฉิกตสฺส สจฺฉิกิริยายฯ เอวํ โข มหาราช สมฺปกฺขนฺทนลกฺขณา สทฺธาติฯ ภาสิตมฺเปตํ มหาราช ภควตา สํยุตฺตนิกายวเร>
      text <กลฺโลสิ ภนฺเต นาคเสนาติฯ>
      stand <สมฺปกฺขนฺทนลกฺขณสทฺธาปญฺโห เอกาทสโมฯ>
    text <๑๒ วีริยลกฺขณปญฺโห>
      text <๑๒>, <ราชา อาห ภนฺเต นาคเสน กิํลกฺขณํ วีริยนฺติ อุปตฺถมฺภนลกฺขณํ มหาราช วีริยํ วีริยูปตฺถมฺภิตา สพฺเพ กุสลา ธมฺมา น ปริหายนฺตีติฯ>
      text <โอปมฺมํ กโรหีติฯ ยถา มหาราช ปุริโส เคเห ปตนฺเต อญฺเญน ทารุนา อุปตฺถมฺเภยฺย อุปตฺถมฺภิตํ สนฺตํ เอวํ ตํ เคหํ น ปเตยฺยฯ เอวเมว โข มหาราช อุปตฺถมฺภนลกฺขณํ วีริยํ วีริยูปตฺถมฺภิตา สพฺเพ กุสลา ธมฺมา น ปริหายนฺตีติฯ>
      text <ภิยฺโย โอปมฺมํ กโรหีติฯ ยถา มหาราช ปริตฺตกํ เสนํ มหตี เสนา ภญฺเชยฺย ตโต ราชา อญฺญมญฺญํ อนุสฺสาเรยฺย อนุเปเสยฺย อตฺตโน ปริตฺตกาย เสนาย พลํ อนุปทํ ทเทยฺย ตาย สทฺธิํ ปริตฺตกา เสนา มหติํ เสนํ ภญฺเชยฺยฯ เอวเมว โข มหาราช อุปตฺถมฺภนลกฺขณํ วีริยํ วีริยูปตฺถมฺภิตา สพฺเพ กุสลา ธมฺมา น ปริหายนฺติฯ ภาสิตมฺเปตํ มหาราช ภควตา วีริยวา โข ภิกฺขเว อริยสาวโก อกุสลํ ปชหติ กุสลํ ภาเวติฯ สาวชฺชํ ปชหติ อนวชฺชํ ภาเวติฯ สุทฺธมตฺตานํ ปริหรตีติฯ>
      text <กลฺโลสิ ภนฺเต นาคเสนาติฯ>
      stand <วีริยลกฺขณปญฺโห ทฺวาทสโมฯ>
    text <๑๓ สติลกฺขณปญฺโห>
      text <๑๓>, <ราชา อาห ภนฺเต นาคเสน กิํลกฺขณา สตีติ อปิลาปนลกฺขณา มหาราช สติ อุปคฺคณฺหนลกฺขณา จาติฯ กถํ ภนฺเต อปิลาปนลกฺขณา สตีติ สติ มหาราช อุปฺปชฺชมานา กุสลากุสลสาวชฺชานวชฺชหีนปฺปณีตกณฺหสุกฺกสปฺปฏิภาคธมฺเม อปิลาเปติ อิเม จตฺตาโร สติปฏฺฐานา อิเม จตฺตาโร สมฺมปฺปธานา อิเม จตฺตาโร อิทฺธิปาทา อิมานิ ปญฺจินฺทฺริยานิ อิมานิ ปญฺจ พลานิ อิเม สตฺต โพชฺฌงฺคา อยํ อริโย อฏฺฐงฺคิโก มคฺโค อยํ สมโถ อยํ วิปสฺสนา อยํ วิชฺชา อยํ วิมุตฺตีติฯ ตโต โยคาวจโร เสวิตพฺเพ ธมฺเม เสวติ อเสวิตพฺเพ ธมฺเม น เสวติฯ ภชิตพฺเพ ธมฺเม ภชติ อภชิตฺตพฺเพ ธมฺเม น ภชติฯ เอวํ โข มหาราช อปิลาปนลกฺขณา สตีติฯ>
      text <โอปมฺมํ กโรหีติฯ ยถา มหาราช รญฺโญ จกฺกวตฺติสฺส ภณฺฑาคาริโก ราชานํ จกฺกวตฺติํ สายํ ปาตํ ยสํ สราเปติ เอตฺตกา เทว เต หตฺถี เอตฺตกา อสฺสา เอตฺตกา รถา เอตฺตกา ปตฺตี เอตฺตกํ หิรญฺญํ เอตฺตกํ สุวณฺณํ เอตฺตกํ สาปเตยฺยํ ตํ เทโว สรตูติ รญฺโญ สาปเตยฺยํ อปิลาเปติฯ เอวเมว โข มหาราช สติ อุปฺปชฺชมานา กุสลากุสลสาวชฺชานวชฺชหีนปฺปณีตกณฺหสุกฺกสปฺปฏิภาคธมฺเม อปิลาเปติ อิเม จตฺตาโร สติปฏฺฐานา อิเม จตฺตาโร สมฺมปฺปธานา อิเม จตฺตาโร อิทฺธิปาทา อิมานิ ปญฺจินฺทฺริยานิ อิมานิ ปญฺจ พลานิ อิเม สตฺต โพชฺฌงฺคา อยํ อริโย อฏฺฐงฺคิโก มคฺโค อยํ สมโถ อยํ วิปสฺสนา อยํ วิชฺชา อยํ วิมุตฺตีติฯ ตโต โยคาวจโร เสวิตพฺเพ ธมฺเม เสวติ อเสวิตพฺเพ ธมฺเม น เสวติฯ ภชิตพฺเพ ธมฺเม ภชติ อภชิตพฺเพ ธมฺเม น ภชติฯ เอวํ โข มหาราช อปิลาปนลกฺขณา สตีติฯ>
      text <กถํ ภนฺเต อุปคฺคณฺหนลกฺขณา สตีติ สติ มหาราช อุปฺปชฺชมานา หิตาหิตานํ ธมฺมานํ คติโย สมนฺเวติ อิเม ธมฺมา หิตา อิเม ธมฺมา อหิตาฯ อิเม ธมฺมา อุปการา อิเม ธมฺมา อนุปการาติฯ ตโต โยคาวจโร อหิเต ธมฺเม อปนุเทติ หิเต ธมฺเม อุปคฺคณฺหาติฯ อนุปกาเร ธมฺเม อปนุเทติ อุปกาเร ธมฺเม อุปคฺคณฺหาติฯ เอวํ โข มหาราช อุปคฺคณฺหนลกฺขณา สตีติฯ>
      text <โอปมฺมํ กโรหีติฯ ยถา มหาราช รญฺโญ จกฺกวตฺติสฺส ปริณายกรตนํ รญฺโญ หิตาหิเต ชานาติ อิเม รญฺโญ หิตา อิเม อหิตาฯ อิเม อุปการา อิเม อนุปการาติฯ ตโต อหิเต อปนุเทติ หิเต อุปคฺคณฺหาติฯ อนุปกาเร อปนุเทติ อุปกาเร อุปคฺคณฺหาติฯ เอวเมว โข มหาราช สติ อุปฺปชฺชมานา หิตาหิตานํ ธมฺมานํ คติโย สมนฺเวติ อิเม ธมฺมา หิตา อิเม ธมฺมา อหิตาฯ อิเม ธมฺมา อุปการา อิเม ธมฺมา อนุปการาติฯ ตโต โยคาวจโร อหิเต ธมฺเม อปนุเทติ หิเต ธมฺเม อุปคฺคณฺหาติฯ อนุปกาเร ธมฺเม อปนุเทติ อุปกาเร ทมฺเม อุปคฺคณฺหาติฯ เอวํ โข มหาราช อุปคฺคณฺหนลกฺขณา สติฯ ภาสิตมฺเปตํ มหาราช ภควตา สติญฺจ ขฺวาหํ ภิกฺขเว สพฺพตฺถิกํ วทามีติฯ>
      text <กลฺโลสิ ภนฺเต นาคเสนาติฯ>
      stand <สติลกฺขณปญฺโห เตรสโมฯ>
    text <๑๔ สมาธิปญฺโห>
      text <๑๔>, <ราชา อาห ภนฺเต นาคเสน กิํลกฺขโณ สมาธีติ ปมุขลกฺขโณ มหาราช สมาธิ เย เกจิ กุสลา ธมฺมา สพฺเพ เต สมาธิปมุขา โหนฺติ สมาธินินฺนา สมาธิโปณา สมาธิปพฺภาราติฯ>
      text <โอปมฺมํ กโรหีติฯ ยถา มหาราช กูฏาคารสฺส ยา ยาจิ โคปานสิโย สพฺพา ตา กูฏงฺคมา โหนฺติ กูฏนินฺนา กูฏสโมสรณา กูฏํ ตาสํ อคฺคมกฺขายติฯ เอวเมว โข มหาราช เย เกจิ กุสลา ธมฺมา สพฺเพ เต สมาธิปมุขา โหนฺติ สมาธินินฺนา สมาธิโปณา สมาธิปพฺภาราติฯ>
      text <ภิยฺโย โอปมฺมํ กโรหีติฯ ยถา มหาราช โกจิ ราชา จตุรงฺคินิยา เสนาย สทฺธิํ สงฺคามํ โอตเรยฺย สพฺพาว เสนา หตฺถี จ อสฺสา จ รถา จ ปตฺตี จ ตปฺปมุขา ภเวยฺยุํ ตนฺนินฺนา ตปฺโปณา ตปฺปพฺภารา ตํ เยว อนุปริยาเยยฺยุํฯ เอวเมว โข มหาราช เย เกจิ กุสลา ธมฺมา สพฺเพ เต สมาธิปมุขา โหนฺติ สมาธินินฺนา สมาธิโปณา สมาธิปพฺภาราฯ เอวํ โข มหาราช ปมุขลกฺขโณ สมาธิฯ ภาสิตมฺเปตํ มหาราช ภควตา สมาธิํ ภิกฺขเว ภาเวถ สมาหิโต ภิกฺขเว ภิกฺขุ ยถาภูตํ ปชานาตีติฯ>
      text <กลฺโลสิ ภนฺเต นาคเสนาติฯ>
      stand <สมาธิปญฺโห จุทฺทสโมฯ>
    text <๑๕ ปญฺญาลกฺขณปญฺโห>
      text <๑๕>, <ราชา อาห ภนฺเต นาคเสน กิํลกฺขณา ปญฺญาติ ปุพฺเพว โข มหาราช มยา วุตฺตํ เฉทนลกฺขณา ปญฺญาติ อปิ จ โอภาสนลกฺขณา ปญฺญาติฯ กถํ ภนฺเต โอภาสนลกฺขณา ปญฺญาติ ปญฺญา มหาราช อุปฺปชฺชมานา อวิชฺชนฺธการํ วิธเมติ วิชฺโชภาสํ ชเนติ ญาณาโลกํ วิทํเสติ อริยสจฺจานิ ปากฏานิ กโรติฯ ตโต โยคาวจโร อนิจฺจนฺติ วา ทุกฺขนฺติ วา อนตฺตาติ วา สมฺมปฺปญฺญาย ปสฺสตีติฯ>
      text <โอปมฺมํ กโรหีติฯ ยถา มหาราช ปุริโส อนฺธกาเร เคเห ปทีปํ ปเวเสยฺย ปวิฏฺโฐ ปทีโป อนฺธการํ วิธเมติ โอภาสํ ชเนติ อาโลกํ วิทํเสติ รูปานิ ปากฏานิ กโรติฯ เอวเมว โข มหาราช ปญฺญา อุปฺปชฺชมานา อวิชฺชนฺธการํ วิธเมติ วิชฺโชภาสํ ชเนติ ญาณาโลกํ วิทํเสติ อริยสจฺจานิ ปากฏานิ กโรติฯ ตโต โยคาวจโร อนิจฺจนฺติ วา ทุกฺขนฺติ วา อนตฺตาติ วา สมฺมปฺปญฺญาย ปสฺสติฯ เอวํ โข มหาราช โอภาสนลกฺขณา ปญฺญาติฯ>
      text <กลฺโลสิ ภนฺเต นาคเสนาติฯ>
      stand <ปญฺญาลกฺขณปญฺโห ปนฺนรสโมฯ>
    text <๑๖ นานาธมฺมานํ เอกกิจฺจอภินิปฺผาทนปญฺโห>
      text <๑๖>, <ราชา อาห ภนฺเต นาคเสน อิเม ธมฺมา นานา สนฺตา เอกํ อตฺถํ อภินิปฺผาเทนฺตีติ อาม มหาราช อิเม ธมฺมา นานา สนฺตา เอกํ อตฺถํ อภินิปฺผาเทนฺติ กิเลเส หนนฺตีติฯ>
      text <กถํ ภนฺเต อิเม ธมฺมา นานา สนฺตา เอกํ อตฺถํ อภินิปฺผาเทนฺติ กิเลเส หนนฺติ โอปมฺมํ กโรหีติฯ ยถา มหาราช เสนา นานา สนฺตา หตฺถี จ อสฺสา จ รถา จ ปตฺตี จ เอกํ อตฺถํ อภินิปฺผาเทนฺติ สงฺคาเม ปรเสนํ อภิวิชินนฺติฯ เอวเมว โข มหาราช อิเม ธมฺมา นานา สนฺตา เอกํ อตฺถํ อภินิปฺผาเทนฺติ กิเลเส หนนฺตีติฯ>
      text <กลฺโลสิ ภนฺเต นาคเสนาติฯ>
      stand <นานาธมฺมานํ เอกกิจฺจอภินิปฺผาทนปญฺโห โสฬสโมฯ>
      stand <มหาวคฺโค ปฐโมฯ>
      stand <อิมสฺมิํ วคฺเค โสฬส ปญฺหาฯ>
  text <๒ อทฺธานวคฺโค>
    text <๑ ธมฺมสนฺตติปญฺโห>
      text <๑>, <ราชา อาห ภนฺเต นาคเสน โย อุปฺปชฺชติ โส เอว โส อุทาหุ อญฺโญติ เถโร อาห น จ โส น จ อญฺโญติฯ>
      text <โอปมฺมํ กโรหีติฯ ตํ กิํ มญฺญสิ มหาราช ยทา ตฺวํ ทหโร ตรุโณ มนฺโท อุตฺตานเสยฺยโก อโหสิ โส เยว ตฺวํ เอตรหิ มหนฺโตติ น หิ ภนฺเต อญฺโญ โส ทหโร ตรุโณ มนฺโท อุตฺตานเสยฺยโก อโหสิ อญฺโญ อหํ เอตรหิ มหนฺโตติฯ เอวํ สนฺเต โข มหาราช มาตาติปิ น ภวิสฺสติ ปิตาติปิ น ภวิสฺสติ อาจริโยติปิ น ภวิสฺสติ สิปฺปวาติปิ น ภวิสฺสติ สีลวาติปิ น ภวิสฺสติ ปญฺญวาติปิ น ภวิสฺสติฯ กิํ นุ โข มหาราช อญฺญา เอว กลลสฺส มาตา อญฺญา อพฺพุทสฺส มาตา อญฺญา เปสิยา มาตา อญฺญา ฆนสฺส มาตา อญฺญา ขุทฺทกสฺส มาตา อญฺญา มหนฺตสฺส มาตา อญฺโญ สิปฺปํ สิกฺขติ อญฺโญ สิกฺขิโต ภวติ อญฺโญ ปาปกมฺมํ กโรติ อญฺญสฺส หตฺถปาทา ฉิชฺชนฺตีติ น หิ ภนฺเตฯ ตฺวํ ปน ภนฺเต เอวํ วุตฺเต กิํ วเทยฺยาสีติ เถโร อาห อหญฺเญว โข มหาราช ทหโร อโหสิํ ตรุโณ มนฺโท อุตฺตานเสยฺยโก อหญฺเญว เอตรหิ มหนฺโต อิมเมว กายํ นิสฺสาย สพฺเพ เต เอกสงฺคหิตาติฯ>
      text <ภิยฺโย โอปมฺมํ กโรหีติฯ ยถา มหาราช โกจิเทว ปุริโส ปทีปํ ปทีเปยฺย กิํ โส สพฺพรตฺติํ ปทีเปยฺยาติ อาม ภนฺเต สพฺพรตฺติํ ปทีเปยฺยาติฯ กิํ นุ โข มหาราช ยา ปุริเม ยาเม อจฺจิ สา มชฺฌิเม ยาเม อจฺจีติ น หิ ภนฺเตติฯ ยา มชฺฌิเม ยาเม อจฺจิ สา ปจฺฉิเม ยาเม อจฺจีติ น หิ ภนฺเตติฯ กิํ นุ โข มหาราช อญฺโญ โส อโหสิ ปุริเม ยาเม ปทีโป อญฺโญ มชฺฌิเม ยาเม ปทีโป อญฺโญ ปจฺฉิเม ยาเม ปทีโปติ น หิ ภนฺเต ตํ เยว นิสฺสาย สพฺพรตฺติํ ปทีปิโตติฯ เอวเมว โข มหาราช ธมฺมสนฺตติ สนฺทหติ อญฺโญ อุปฺปชฺชติ อญฺโญ นิรุชฺฌติ อปุพฺพํ อจริมํ วิย สนฺทหติ เตน น จ โส น จ อญฺโญ ปุริมวิญฺญาเณ ปจฺฉิมวิญฺญาณํ สงฺคหํ คจฺฉตีติฯ>
      text <ภิยฺโย โอปมฺมํ กโรหีติฯ ยถา มหาราช ขีรํ ทุยฺหมานํ กาลนฺตเรน ทธิ ปริวตฺเตยฺย ทธิโต นวนีตํ นวนีตโต ฆตํ ปริวตฺเตยฺย โย นุ โข มหาราช เอวํ วเทยฺย ยํ เยว ขีรํ ตํ เยว ทธิ ยํ เยว ทธิ ตํ เยว นวนีตํ ยํ เยว นวนีตํ ตํ เยว ฆตนฺติ สมฺมา นุ โข โส มหาราช วทมาโน วเทยฺยาติ น หิ ภนฺเต ตํเยว นิสฺสาย สมฺภูตนฺติฯ เอวเมว โข มหาราช ธมฺมสนฺตติ สนฺทหติ อญฺโญ อุปฺปชฺชติ อญฺโญ นิรุชฺฌติ อปุพฺพํ อจริมํ วิย สนฺทหติ เตน น จ โส น จ อญฺโญ ปุริมวิญฺญาเณ ปจฺฉิมวิญฺญาณํ สงฺคหํ คจฺฉตีติฯ>
      text <กลฺโลสิ ภนฺเต นาคเสนาติฯ>
      stand <ธมฺมสนฺตติปญฺโห ปฐโมฯ>
    text <๒ ปฏิสนฺทหนปญฺโห>
      text <๒>, <ราชา อาห ภนฺเต นาคเสน โย น ปฏิสนฺทหติ ชานาติ โส น ปฏิสนฺทหิสฺสามีติ อาม มหาราช โย น ปฏิสนฺทหติ ชานาติ โส น ปฏิสนฺทหิสฺสามีติฯ กถํ ภนฺเต ชานาตีติ โย เหตุ โย ปจฺจโย มหาราช ปฏิสนฺทหนาย ตสฺส เหตุสฺส ตสฺส ปจฺจยสฺส อุปรมา ชานาติ โส น ปฏิสนฺทหิสฺสามีติฯ>
      text <โอปมฺมํ กโรหีติฯ ยถา มหาราช กสฺสโก คหปติโก กสิตฺวา จ วปิตฺวา จ ธญฺญาคารํ ปริปูเรยฺยฯ โส อปเรน สมเยน เนว กสฺเสยฺย น วปฺเปยฺย ยถาสมฺภตญฺจ ธญฺญํ ปริภุญฺเชยฺย วา วิสชฺเชยฺย วา ยถา ปจฺจยํ วา กเรยฺย ชาเนยฺย โส มหาราช กสฺสโก คหปติโก น เม ธญฺญาคารํ ปริปูเรสฺสตีติ อาม ภนฺเต ชาเนยฺยาติฯ กถํ ชาเนยฺยาติ โย เหตุ โย ปจฺจโย ธญฺญาคารสฺส ปริปูรณาย ตสฺส เหตุสฺส ตสฺส ปจฺจยสฺส อุปรมา ชานาติ น เม ธญฺญาคารํ ปริปูเรสฺสตีติฯ เอวเมว โข มหาราช โย เหตุ โย ปจฺจโย ปฏิสนฺทหนาย ตสฺส เหตุสฺส ตสฺส ปจฺจยสฺส อุปรมา ชานาติ โส น ปฏิสนฺทหิสฺสามีติฯ>
      text <กลฺโลสิ ภนฺเต นาคเสนาติฯ>
      stand <ปฏิสนฺทหนปญฺโห ทุติโยฯ>
    text <๓ ญาณปญฺญาปญฺโห>
      text <๓>, <ราชา อาห ภนฺเต นาคเสน ยสฺส ญาณํ อุปฺปนฺนํ ตสฺส ปญฺญา อุปฺปนฺนาติ อาม มหาราช ยสฺส ญาณํ อุปฺปนฺนํ ตสฺส ปญฺญา อุปฺปนฺนาติฯ กิํ ภนฺเต ยญฺเญว ญาณํ สา เยว ปญฺญาติ อาม มหาราช ยญฺเญว ญาณํ สา เยว ปญฺญาติฯ ยสฺส ปน ภนฺเต ตญฺเญว ญาณํ สา เยว ปญฺญา อุปฺปนฺนา กิํ สมฺมุยฺเหยฺย โส อุทาหุ น สมฺมุยฺเหยฺยาติ กตฺถจิ มหาราช สมฺมุยฺเหยฺย กตฺถจิ น สมฺมุยฺเหยฺยาติฯ กุหิํ ภนฺเต สมฺมุยฺเหยฺยาติ อญฺญาตปุพฺเพสุ วา มหาราช สิปฺปฏฺฐาเนสุ อคตปุพฺพาย วา ทิสาย อสฺสุตปุพฺพาย วา นามปญฺญตฺติยา สมฺมุยฺเหยฺยาติฯ กุหิํ น สมฺมุยฺเหยฺยาติ ยํ โข ปน มหาราช ตาย ปญฺญาย กตํ อนิจฺจนฺติ วา ทุกฺขนฺติ วา อนตฺตาติ วา ตหิํ น สมฺมุยฺเหยฺยาติฯ โมโห ปนสฺส ภนฺเต กุหิํ คจฺฉตีติ โมโห โข มหาราช ญาเณ อุปฺปนฺนมตฺเต ตตฺเถว นิรุชฺฌตีติฯ>
      text <โอปมฺมํ กโรหีติฯ ยถา มหาราช โกจิเทว ปุริโส อนฺธการเคเห ปทีปํ อาโรเปยฺย ตโต อนฺธกาโร นิรุชฺเฌยฺย อาโลโก ปาตุภเวยฺยฯ เอวเมว โข มหาราช ญาเณ อุปฺปนฺนมตฺเต โมโห ตตฺเถว นิรุชฺฌตีติฯ>
      text <ปญฺญา ปน ภนฺเต กุหิํ คจฺฉตีติ ปญฺญาปิ โข มหาราช สกิจฺจยํ กตฺวา ตตฺเถว นิรุชฺฌติ ยํ ปน ตาย ปญฺญาย กตํ อนิจฺจนฺติ วา ทุกฺขนฺติ วา อนตฺตาติ วา ตํ น นิรุชฺฌตีติฯ>
      text <ภนฺเต นาคเสน ยํ ปเนตํ พฺรูสิ ปญฺญา สกิจฺจยํ กตฺวา ตตฺเถว นิรุชฺฌติ ยํ ปน ตาย ปญฺญาย กตํ อนิจฺจนฺติ วา ทุกฺขนฺติ วา อนตฺตาติ วา ตํ น นิรุชฺฌตีติ ตสฺส โอปมฺมํ กโรหีติฯ ยถา มหาราช โย โกจิ ปุริโส รตฺติํ เลขํ เปเสตุกาโม เลขกํ ปกฺโกสาเปตฺวา ปทีปํ อาโรเปตฺวา เลขํ ลิขาเปยฺย ลิขิเต ปน เลเข ปทีปํ วิชฺฌาเปยฺย วิชฺฌาปิเตปิ ปทีเป เลขํ น วินสฺเสยฺยฯ เอวเมว โข มหาราช ปญฺญา สกิจฺจยํ กตฺวา ตตฺเถว นิรุชฺฌติ ยํ ปน ตาย ปญฺญาย กตํ อนิจฺจนฺติ วา ทุกฺขนฺติ วา อนตฺตาติ วา ตํ น นิรุชฺฌตีติฯ>
      text <ภิยฺโย โอปมฺมํ กโรหีติฯ ยถา มหาราช ปุรตฺถิเมสุ ชนปเทสุ มนุสฺสา อนุฆรํ ปญฺจ ปญฺจ อุทกฆฏกานิ ฐเปนฺติ อาลิมฺปนํ วิชฺฌาเปตุํ ฆเร ปทิตฺเต ตานิ ปญฺจ อุทกฆฏกานิ ฆรสฺสูปริ ขิปนฺติ ตโต อคฺคิ วิชฺฌายติ กิํ นุ โข มหาราช เตสํ มนุสฺสานํ เอวํ โหติ ปุน เตหิ ฆเฏหิ ฆฏกิจฺจํ กริสฺสามาติ น หิ ภนฺเต อลํ เตหิ ฆเฏหิ กิํ เตหิ ฆเฏหีติ ยถา มหาราช ปญฺจ อุทกฆฏกานิ เอวํ ปญฺจินฺทฺริยานิ ทฏฺฐพฺพานิ สทฺธินฺทฺริยํ วีริยินฺทฺริยํ สตินฺทฺริยํ สมาธินฺทฺริยํ ปญฺญินฺทฺริยํฯ ยถา เต มนุสฺสา เอวํ โยคาวจโร ทฏฺฐพฺโพฯ ยถา อคฺคิ เอวํ กิเลสา ทฏฺฐพฺพาฯ ยถา ปญฺจหิ อุทกฆฏเกหิ อคฺคิ วิชฺฌาปียติ เอวํ ปญฺจินฺทฺริเยหิ กิเลสา วิชฺฌาปิยนฺติ วิชฺฌาปิตาปิ กิเลสา น ปุน สมฺภวนฺติฯ เอวเมว โข มหาราช ปญฺญา สกิจฺจยํ กตฺวา ตตฺเถว นิรุชฺฌติ ยํ ปน ตาย ปญฺญาย กตํ อนิจฺจนฺติ วา ทุกฺขนฺติ วา อนตฺตาติ วา ตํ น นิรุชฺฌตีติฯ>
      text <ภิยฺโย โอปมฺมํ กโรหีติฯ ยถา มหาราช เวชฺโช ปญฺจมูลเภสชฺชานิ คเหตฺวา คิลานกํ อุปสงฺกมิตฺวา ตานิ ปญฺจมูลเภสชฺชานิ ปิสิตฺวา คิลานกํ ปาเยยฺย เตหิ จ โทสา นิทฺธเมยฺยุํ กิํ นุ โข มหาราช ตสฺส เวชฺชสฺส เอวํ โหติ ปุน เตหิ ปญฺจมูลเภสชฺเชหิ เภสชฺชกิจฺจํ กริสฺสามีติ น หิ ภนฺเต อลํ เตหิ ปญฺจมูลเภสชฺเชหิ กิํ เตหิ ปญฺจมูลเภสชฺเชหีติ ยถา มหาราช ปญฺจมูลเภสชฺชานิ เอวํ ปญฺจินฺทฺริยานิ ทฏฺฐพฺพานิ สทฺธินฺทฺริยํ วีริยินฺทฺริยํ สตินฺทฺริยํ สมาธินฺทฺริยํ ปญฺญินฺทฺริยํ ยถา เวชฺโช เอวํ โยคาวจโร ทฏฺฐพฺโพฯ ยถา พฺยาธิ เอวํ กิเลสา ทฏฺฐพฺพาฯ ยถา พฺยาธิโต ปุริโส เอวํ ปุถุชฺชโน ทฏฺฐพฺโพฯ ยถา ปญฺจมูลเภสชฺเชหิ คิลานสฺส โทสา นิทฺธนฺตา โทเส นิทฺธนฺเต คิลาโน อโรโค โหติ เอวํ ปญฺจินฺทฺริเยหิ กิเลสา นิทฺธมียนฺติ นิทฺธมิตา จ กิเลสา น ปุน สมฺภวนฺติฯ เอวเมว โข มหาราช ปญฺญา สกิจฺจยํ กตฺวา ตตฺเถว นิรุชฺฌติ ยํ ปน ตาย ปญฺญาย กตํ อนิจฺจนฺติ วา ทุกฺขนฺติ วา อนตฺตาติ วา ตํ น นิรุชฺฌตีติฯ>
      text <ภิยฺโย โอปมฺมํ กโรหีติฯ ยถา มหาราช สงฺคามาวจโร โยโธ ปญฺจ กณฺฑานิ คเหตฺวา สงฺคามํ โอตเรยฺย ปรเสนํ วิเชตุํ โส สงฺคามคโต ตานิ ปญฺจ กณฺฑานิ ขิเปยฺย เตหิ จ ปรเสนา ภิชฺเชยฺย กิํ นุ โข มหาราช ตสฺส สงฺคามาวจรสฺส โยธสฺส เอวํ โหติ ปุน เตหิ กณฺเฑหิ กณฺฑกิจฺจํ กริสฺสามีติ น หิ ภนฺเต อลํ เตหิ กณฺเฑหิ กิํ เตหิ กณฺเฑหีติ ยถา มหาราช ปญฺจ กณฺฑานิ เอวํ ปญฺจินฺทฺริยานิ ทฏฺฐพฺพานิ สทฺธินฺทฺริยํ วีริยินฺทฺริยํ สตินฺทฺริยํ สมาธินฺทฺริยํ ปญฺญินฺทฺริยํฯ ยถา มหาราช สงฺคามาวจโร โยโธ เอวํ โยคาวจโร ทฏฺฐพฺโพฯ ยถา ปรเสนา เอวํ กิเลสา ทฏฺฐพฺพาฯ ยถา ปญฺจหิ กณฺเฑหิ ปรเสนา ภิชฺชติ เอวํ ปญฺจินฺทฺริเยหิ กิเลสา ภิชฺชนฺติ ภคฺคา จ กิเลสา น ปุน สมฺภวนฺติฯ เอวเมว โข มหาราช ปญฺญา สกิจฺจยํ กตฺวา ตตฺเถว นิรุชฺฌติ ยํ ปน ตาย ปญฺญาย กตํ อนิจฺจนฺติ วา ทุกฺขนฺติ วา อนตฺตาติ วา ตํ น นิรุชฺฌตีติฯ>
      text <กลฺโลสิ ภนฺเต นาคเสนาติฯ>
      stand <ญาณปญฺญาปญฺโห ตติโยฯ>
    text <๔ ปฏิสนฺทหนปุคฺคลเวทิยนปญฺโห>
      text <๔>, <ราชา อาห ภนฺเต นาคเสน โย น ปฏิสนฺทหติ เวเทติ โส กิญฺจิ ทุกฺขํ เวทนนฺติ เถโร อาห กิญฺจิ เวเทติ กิญฺจิ น เวเทตีติฯ กิํ เวเทติ กิํ น เวเทตีติ กายิกํ มหาราช เวทนํ เวเทติ เจตสิกํ เวทนํ น เวเทตีติฯ กถํ ภนฺเต กายิกํ เวทนํ เวเทติ กถํ เจตสิกํ เวทนํ น เวเทตีติ โย เหตุ โย ปจฺจโย กายิกาย ทุกฺขเวทนาย อุปฺปตฺติยา ตสฺส เหตุสฺส ตสฺส ปจฺจยสฺส อนุปรมา กายิกํ ทุกฺขเวทนํ เวเทติ โย เหตุ โย ปจฺจโย เจตสิกาย ทุกฺขเวทนาย อุปฺปตฺติยา ตสฺส เหตุสฺส ตสฺส ปจฺจยสฺส อุปรมา เจตสิกํ ทุกฺขเวทนํ น เวเทติฯ ภาสิตมฺเปตํ มหาราช ภควตา โส เอกํ เวทนํ เวเทติ กายิกํ น เจตสิกนฺติฯ>
      text <ภนฺเต นาคเสน โย ทุกฺขํ เวทนํ เวเทติ กสฺมา โส น ปรินิพฺพายตีติ นตฺถิ มหาราช อรหโต อนุนโย วา ปฏิโฆ วา น จ อรหนฺโต อปกฺกํ ปาเตนฺติ ปริปากํ อาคเมนฺติ ปณฺฑิตาฯ ภาสิตมฺเปตํ มหาราช เถเรน สาริปุตฺเตน ธมฺมเสนาปตินา>
      text <กลฺโลสิ ภนฺเต นาคเสนาติ ฯ>
      stand <ปฏิสนฺทหนปุคฺคลเวทิยนปญฺโห จตุตฺโถฯ>
    text <๕ เวทนาปญฺโห>
      text <๕>, <ราชา อาห ภนฺเต นาคเสน สุขา เวทนา กุสลา วา อกุสลา วา อพฺยากตา วาติ สิยา มหาราช กุสลา สิยา อกุสลา สิยา อพฺยากตาติฯ ยทิ ภนฺเต กุสลา น ทุกฺขา ยทิ ทุกฺขา น กุสลา กุสลํ ทุกฺขนฺติ นุปฺปชฺชตีติฯ ตํ กิํ มญฺญสิ มหาราช อิธ ปุริสสฺส หตฺเถ ตตฺตํ อโยคุฬํ นิกฺขิเปยฺย ทุติเย หตฺเถ สีตํ หิมปิณฺฑํ นิกฺขิเปยฺย กิํ นุ โข มหาราช อุโภปิ เต ทเหยฺยุนฺติ อาม ภนฺเต อุโภปิ เต ทเหยฺยุนฺติฯ กิํ นุ โข เต มหาราช อุโภปิ อุณฺหาติ น หิ ภนฺเตติฯ กิํ ปน เต มหาราช อุโภปิ สีตลาติ น หิ ภนฺเตติฯ อาชานาหิ นิคฺคหํ ยทิ ตตฺตํ ทหติ น จ เต อุโภปิ อุณฺหา เตน นุปฺปชฺชติฯ ยทิ สีตลํ ทหติ น จ เต อุโภปิ สีตลา เตน นุปฺปชฺชติฯ กิสฺส ปน เต มหาราช อุโภปิ ทหนฺติ น จ เต อุโภปิ อุณฺหา น จ เต อุโภปิ สีตลา เอกํ อุณฺหํ เอกํ สีตลํ อุโภปิ เต ทหนฺติ เตน นุปฺปชฺชตีติฯ นาหํ ปฏิพโล ตยา วาทินา สทฺธิํ สลฺลปิตุํ สาธุ อตฺถํ ชปฺเปหีติฯ ตโต เถโร อภิธมฺมสํยุตฺตาย กถาย ราชานํ มิลินฺทํ สญฺญาเปสิ>
      text <ฉยิมานิ มหาราช เคหนิสฺสิตานิ โสมนสฺสานิ ฉ เนกฺขมฺมนิสฺสิตานิ โสมนสฺสานิ ฉ เคหนิสฺสิตานิ โทมนสฺสานิ ฉ เนกฺขมฺมนิสฺสิตานิ โทมนสฺสานิ ฉ เคหนิสฺสิตา อุเปกฺขา ฉ เนกฺขมฺมนิสฺสิตา อุเปกฺขาติ อิมานิ ฉ ฉกฺกานิ อตีตาปิ ฉตฺติํสวิธา เวทนา อนาคตาปิ ฉตฺติํสวิธา เวทนา ปจฺจุปฺปนฺนาปิ ฉตฺติํสวิธา เวทนา ตเทกชฺฌํ อภิสญฺญุหิตฺวา อภิสมฺปิณฺเฑตฺวา อฏฺฐสตํ เวทนา โหนฺตีติฯ>
      text <กลฺโลสิ ภนฺเต นาคเสนาติฯ>
      stand <เวทนาปญฺโห ปญฺจโมฯ>
    text <๖ นามรูปเอกตฺตนานตฺตปญฺโห>
      text <๖>, <ราชา อาห ภนฺเต นาคเสน โก ปฏิสนฺทหตีติ เถโร อาห นามรูปํ โข มหาราช ปฏิสนฺทหตีติฯ กิํ อิมํ เยว นามรูปํ ปฏิสนฺทหตีติ น โข มหาราช อิมํ เยว นามรูปํ ปฏิสนฺทหติ อิมินา ปน มหาราช นามรูเปน กมฺมํ กโรติ โสภนํ วา ปาปกํ วา เตน กมฺเมน อญฺญํ นามรูปํ ปฏิสนฺทหตีติฯ ยทิ ภนฺเต น อิมํ เยว นามรูปํ ปฏิสนฺทหติ นนุ โส มุตฺโต ภวิสฺสติ ปาปเกหิ กมฺเมหีติ เถโร อาห ยทิ น ปฏิสนฺทเหยฺย มุตฺโต ภเวยฺย ปาปเกหิ กมฺเมหิฯ ยสฺมา จ โข มหาราช ปฏิสนฺทหติ ตสฺมา น มุตฺโต ปาปเกหิ กมฺเมหีติฯ>
      text <โอปมฺมํ กโรหีติฯ ยถา มหาราช โกจิเทว ปุริโส อญฺญตรสฺส ปุริสสฺส อมฺพํ อวหเรยฺย ตเมนํ อมฺพสามิโก คเหตฺวา รญฺโญ ทสฺเสยฺย อิมินา เทว ปุริเสน มยฺหํ อมฺพา อวหฏาติ โส เอวํ วเทยฺย นาหํ เทว อิมสฺส อมฺเพ อวหรามิ อญฺเญ เต อมฺพา เย อิมินา โรปิตา อญฺเญ เต อมฺพา เย มยา อวหฏา นาหํ ทณฺฑปฺปตฺโตติฯ กิํ นุ โข โส มหาราช ปุริโส ทณฺฑปฺปตฺโต ภเวยฺยาติ อาม ภนฺเต ทณฺฑปฺปตฺโต ภเวยฺยาติฯ เกน การเณนาติ กิญฺจาปิ โส เอวํ วเทยฺย ปุริมํ ภนฺเต อมฺพํ อปฺปจฺจกฺขาย ปจฺฉิเมน อมฺเพน โส ปุริโส ทณฺฑปฺปตฺโต ภเวยฺยาติฯ เอวเมว โข มหาราช อิมินา นามรูเปน กมฺมํ กโรติ โสภนํ วา ปาปกํ วา เตน กมฺเมน อญฺญํ นามรูปํ ปฏิสนฺทหติ ตสฺมา น มุตฺโต ปาปเกหิ กมฺเมหีติฯ>
      text <ภิยฺโย โอปมฺมํ กโรหีติฯ ยถา มหาราช โกจิเทว ปุริโส อญฺญตรสฺส ปุริสสฺส สาลิํ อวหเรยฺย…เป … อุจฺฉุํ อวหเรยฺย…เป … ยถา มหาราช โกจิ ปุริโส เหมนฺตกาเล อคฺคิํ ชาเลตฺวา วิสิพฺเพตฺวา อวิชฺฌาเปตฺวา ปกฺกเมยฺย อถ โข โส อคฺคิ อญฺญตรสฺส ปุริสสฺส เขตฺตํ ฑเหยฺย ตเมนํ เขตฺตสามิโก คเหตฺวา รญฺโญ ทสฺเสยฺย อิมินา เทว ปุริเสน มยฺหํ เขตฺตํ ทฑฺฒนฺติฯ โส เอวํ วเทยฺย นาหํ เทว อิมสฺส เขตฺตํ ฌาเปมิ อญฺโญ โส อคฺคิ โย มยา อวิชฺฌาปิโต อญฺโญ โส อคฺคิ เยนิมสฺส เขตฺตํ ทฑฺฒํ นาหํ ทณฺฑปฺปตฺโตติฯ กิํ นุ โข โส มหาราช ปุริโส ทณฺฑปฺปตฺโต ภเวยฺยาติ อาม ภนฺเต ทณฺฑปฺปตฺโต ภเวยฺยาติฯ เกน การเณนาติ กิญฺจาปิ โส เอวํ วเทยฺย ปุริมํ ภนฺเต อคฺคิํ อปฺปจฺจกฺขาย ปจฺฉิเมน อคฺคินา โส ปุริโส ทณฺฑปฺปตฺโต ภเวยฺยาติฯ เอวเมว โข มหาราช อิมินา นามรูเปน กมฺมํ กโรติ โสภนํ วา ปาปกํ วา เตน กมฺเมน อญฺญํ นามรูปํ ปฏิสนฺทหติ ตสฺมา น มุตฺโต ปาปเกหิ กมฺเมหีติฯ>
      text <ภิยฺโย โอปมฺมํ กโรหีติฯ ยถา มหาราช โกจิเทว ปุริโส ปทีปํ อาทาย ปาสาทํ อภิรูหิตฺวา ภุญฺเชยฺย ปทีโป ฌายมาโน ติณํ ฌาเปยฺย ติณํ ฌายมานํ ฆรํ ฌาเปยฺย ฆรํ ฌายมานํ คามํ ฌาเปยฺย คามชโน ตํ ปุริสํ คเหตฺวา เอวํ วเทยฺย กิสฺส ตฺวํ โภ ปุริส คามํ ฌาเปสีติ โส เอวํ วเทยฺย นาหํ โภ คามํ ฌาเปมิ อญฺโญ โส ปทีปคฺคิ ยสฺสาหํ อาโลเกน ภุญฺชิํ อญฺโญ โส อคฺคิ เยน คาโม ฌาปิโตติ เต วิวทมานา ตว สนฺติเก อาคจฺเฉยฺยุํ กสฺส ตฺวํ มหาราช อฏฺฏํ ธาเรยฺยาสีติ คามชนสฺส ภนฺเตติฯ กิํ การณาติ กิญฺจาปิ โส เอวํ วเทยฺย อปิ จ ตโต เอว โส อคฺคิ นิพฺพตฺโตติฯ เอวเมว โข มหาราช กิญฺจาปิ อญฺญํ มารณนฺติกํ นามรูปํ อญฺญํ ปฏิสนฺธิสฺมิํ นามรูปํ อปิ จ ตโต เยว ตํ นิพฺพตฺตํ ตสฺมา น มุตฺโต ปาปเกหิ กมฺเมหีติฯ>
      text <ภิยฺโย โอปมฺมํ กโรหีติฯ ยถา มหาราช โกจิเทว ปุริโส ทหริํ ทาริกํ วาเรตฺวา สุงฺกํ ทตฺวา ปกฺกเมยฺยฯ สา อปเรน สมเยน มหตี อสฺส วยปฺปตฺตา ตโต อญฺโญ ปุริโส สุงฺกํ ทตฺวา วิวาหํ กเรยฺย อิตโร อาคนฺตฺวา เอวํ วเทยฺย กิสฺส ปน เม ตฺวํ อมฺโภ ปุริส ภริยํ เนสีติ โส เอวํ วเทยฺย นาหํ ตว ภริยํ เนมิ อญฺญา สา ทาริกา ทหรี ตรุณี ยา ตยา วาริตา จ ทินฺนสุงฺกา จ อญฺญายํ ทาริกา มหตี วยปฺปตฺตา มยา วาริตา จ ทินฺนสุงฺกา จาติ เต วิวทมานา ตว สนฺติเก อาคจฺเฉยฺยุํฯ กสฺส ตฺวํ มหาราช อฏฺฏํ ธาเรยฺยาสีติ ปุริมสฺส ภนฺเตติฯ กิํ การณาติ กิญฺจาปิ โส เอวํ วเทยฺย อปิ จ ตโต เยว สา มหตี นิพฺพตฺตาติฯ เอวเมว โข มหาราช กิญฺจาปิ อญฺญํ มารณนฺติกํ นามรูปํ อญฺญํ ปฏิสนฺธิสฺมิํ นามรูปํ อปิ จ ตโต เยว ตํ นิพฺพตฺตํ ตสฺมา นปริมุตฺโต ปาปเกหิ กมฺเมหีติฯ>
      text <ภิยฺโย โอปมฺมํ กโรหีติฯ ยถา มหาราช โกจิเทว ปุริโส โคปาลกสฺส หตฺถโต ขีรฆฏํ กิณิตฺวา ตสฺเสว หตฺเถ นิกฺขิปิตฺวา ปกฺกเมยฺย สฺเว คเหตฺวา คมิสฺสามีติ ตํ อปรชฺชุ ทธิ สมฺปชฺเชยฺยฯ โส อาคนฺตฺวา เอวํ วเทยฺย เทหิ เม ขีรฆฏนฺติฯ โส ทธิํ ทสฺเสยฺยฯ อิตโร เอวํ วเทยฺย นาหํ ตว หตฺถโต ทธิํ กิณามิ เทหิ เม ขีรฆฏนฺติฯ โส เอวํ วเทยฺย อชานโต เต ขีรํ ทธิภูตนฺติ เต วิวทมานา ตว สนฺติเก อาคจฺเฉยฺยุํ กสฺส ตฺวํ มหาราช อฏฺฏํ ธาเรยฺยาสีติ โคปาลกสฺส ภนฺเตติฯ กิํ การณาติ กิญฺจาปิ โส เอวํ วเทยฺย อปิ จ ตโต เยว ตํ นิพฺพตฺตนฺติฯ เอวเมว โข มหาราช กิญฺจาปิ อญฺญํ มารณนฺติกํ นามรูปํ อญฺญํ ปฏิสนฺธิสฺมิํ นามรูปํ อปิ จ ตโต เยว ตํ นิพฺพตฺตํ ตสฺมา น ปริมุตฺโต ปาปเกหิ กมฺเมหีติฯ>
      text <กลฺโลสิ ภนฺเต นาคเสนาติฯ>
      stand <นามรูปเอกตฺตนานตฺตปญฺโห ฉฏฺโฐฯ>
    text <๗ เถรปฏิสนฺทหนาปฏิสนฺทหนปญฺโห>
      text <๗>, <ราชา อาห ภนฺเต นาคเสน ตฺวํ ปน ปฏิสนฺทหิสฺสสีติ อลํ มหาราช กิํ เต เตน ปุจฺฉิเตน นนุ มยา ปฏิกจฺเจว อกฺขาตํ สเจ มหาราช สอุปาทาโน ภวิสฺสามิ ปฏิสนฺทหิสฺสามิ สเจ อนุปาทาโน ภวิสฺสามิ น ปฏิสนฺทหิสฺสามีติฯ>
      text <โอปมฺมํ กโรหีติฯ ยถา มหาราช โกจิเทว ปุริโส รญฺโญ อธิการํ กเรยฺยฯ ราชา ตุฏฺโฐ อธิการํ ทเทยฺย โส เตน อธิกาเรน ปญฺจหิ กามคุเณหิ สมปฺปิโต สมงฺคิภูโต ปริจเรยฺย โส เจ ชนสฺส อาโรเจยฺย น เม ราชา กิญฺจิ ปฏิกโรตี ติฯ กิํ นุ โข โส มหาราช ปุริโส ยุตฺตการี ภเวยฺยาติ น หิ ภนฺเตติฯ เอวเมว โข มหาราช กิํ เต เตน ปุจฺฉิเตน นนุ มยา ปฏิกจฺเจว อกฺขาตํ สเจ สอุปาทาโน ภวิสฺสามิ ปฏิสนฺทหิสฺสามิ สเจ อนุปาทาโน ภวิสฺสามิ น ปฏิสนฺทหิสฺสามีติฯ>
      text <กลฺโลสิ ภนฺเต นาคเสนาติฯ>
      stand <เถรปฏิสนฺทหนาปฏิสนฺทหนปญฺโห สตฺตโมฯ>
    text <๘ นามรูปปฏิสนฺทหนปญฺโห>
      text <๘>, <ราชา อาห ภนฺเต นาคเสน ยํ ปเนตํ พฺรูสิ นามรูปนฺติ ตตฺถ กตมํ นามํ กตมํ รูปนฺติฯ ยํ ตตฺถ มหาราช โอฬาริกํ เอตํ รูปํ เย ตตฺถ สุขุมา จิตฺตเจตสิกา ธมฺมา เอตํ นามนฺติฯ ภนฺเต นาคเสน เกน การเณน นามํ เยว น ปฏิสนฺทหติ รูปํ เยว วาติ อญฺญมญฺญูปนิสฺสิตา มหาราช เอเต ธมฺมา เอกโตว อุปฺปชฺชนฺตีติฯ>
      text <โอปมฺมํ กโรหีติฯ ยถา มหาราช กุกฺกุฏิยา กลลํ น ภเวยฺย อณฺฑมฺปิ น ภเวยฺย ยญฺจ ตตฺถ กลลํ ยญฺจ อณฺฑํ อุโภเปเต อญฺญมญฺญูปนิสฺสิตา เอกโตว เนสํ อุปฺปตฺติ โหติฯ เอวเมว โข มหาราช ยทิ ตตฺถ นามํ น ภเวยฺย รูปมฺปิ น ภเวยฺย ยญฺเจว ตตฺถ นามํ ยญฺเจว รูปํ อุโภเปเต อญฺญมญฺญูปนิสฺสิตา เอกโตว เนสํ อุปฺปตฺติ โหติฯ เอวเมตํ ทีฆมทฺธานํ สนฺธาวิตนฺติฯ>
      text <กลฺโลสิ ภนฺเต นาคเสนาติฯ>
      stand <นามรูปปฏิสนฺทหนปญฺโห อฏฺฐโมฯ>
    text <๙ อทฺธานปญฺโห>
      text <๙>, <ราชา อาห ภนฺเต นาคเสน ยํ ปเนตํ พฺรูสิ ทีฆมทฺธานนฺติ กิเมตํ อทฺธานํ นามาติ อตีโต มหาราช อทฺธา อนาคโต อทฺธา ปจฺจุปฺปนฺโน อทฺธาติฯ กิํ ปน ภนฺเต สพฺเพ อทฺธา อตฺถีติ โกจิ มหาราช อทฺธา อตฺถิ โกจิ นตฺถีติฯ กตโม ปน ภนฺเต อตฺถิ กตโม นตฺถีติ เย เต มหาราช สงฺขารา อตีตา วิคตา นิรุทฺธา วิปริณตา โส อทฺธา นตฺถิ เย ธมฺมา วิปากา เย จ วิปากธมฺมธมฺมา เย จ อญฺญตฺร ปฏิสนฺธิํ เทนฺติ โส อทฺธา อตฺถิฯ เย สตฺตา กาลงฺกตา อญฺญตฺร อุปฺปนฺนา โส จ อทฺธา อตฺถิฯ เย สตฺตา กาลงฺกตา อญฺญตฺร อนุปฺปนฺนา โส อทฺธา นตฺถิฯ เย จ สตฺตา ปรินิพฺพุตา โส จ อทฺธา นตฺถิ ปรินิพฺพุตตฺตาติฯ>
      text <กลฺโลสิ ภนฺเต นาคเสนาติฯ>
      stand <อทฺธานปญฺโห นวโมฯ>
      stand <อทฺธานวคฺโค ทุติโยฯ>
      stand <อิมสฺมิํ วคฺเค นว ปญฺหาฯ>
  text <๓ วิจารวคฺโค>
    text <๑ อทฺธานมูลปญฺโห>
      text <๑>, <ราชา อาห ภนฺเต นาคเสน อตีตสฺส อทฺธานสฺส กิํ มูลํ อนาคตสฺส อทฺธานสฺส กิํ มูลํ ปจฺจุปฺปนฺนสฺส อทฺธานสฺส กิํ มูลนฺติ อตีตสฺส จ มหาราช อทฺธานสฺส อนาคตสฺส จ อทฺธานสฺส ปจฺจุปฺปนฺนสฺส จ อทฺธานสฺส อวิชฺชา มูลํฯ อวิชฺชาปจฺจยา สงฺขารา สงฺขารปจฺจยา วิญฺญาณํ วิญฺญาณปจฺจยา นามรูปํ นามรูปปจฺจยา สฬายตนํ สฬายตนปจฺจยา ผสฺโส ผสฺสปจฺจยา เวทนา เวทนาปจฺจยา ตณฺหา ตณฺหาปจฺจยา อุปาทานํ อุปาทานปจฺจยา ภโว ภวปจฺจยา ชาติ ชาติปจฺจยา ชรามรณํ โสกปริเทวทุกฺขโทมนสฺสุปายาสา สมฺภวนฺติฯ เอวเมตสฺส เกวลสฺส ทุกฺขกฺขนฺธสฺส อทฺธานสฺส ปุริมา โกฏิ น ปญฺญายตีติฯ>
      text <กลฺโลสิ ภนฺเต นาคเสนาติฯ>
      stand <อทฺธานมูลปญฺโห ปฐโมฯ>
    text <๒ ปุริมโกฏิปญฺโห>
      text <๒>, <ราชา อาห ภนฺเต นาคเสน ยํ ปเนตํ พฺรูสิ ปุริมา โกฏิ น ปญฺญายตีติ ตสฺส โอปมฺมํ กโรหีติฯ ยถา มหาราช ปุริโส ปริตฺตํ พีชํ ปถวิยํ นิกฺขิเปยฺย ตโต องฺกุโร อุฏฺฐหิตฺวา อนุปุพฺเพน วุฑฺฒิํ วิรูฬฺหิํ เวปุลฺลํ อาปชฺชิตฺวา ผลํ ทเทยฺยฯ ตโต พีชํ คเหตฺวา ปุน โรเปยฺย ตโตปิ องฺกุโร อุฏฺฐหิตฺวา อนุปุพฺเพน วุฑฺฒิํ วิรูฬฺหิํ เวปุลฺลํ อาปชฺชิตฺวา ผลํ ทเทยฺยฯ เอวเมติสฺสา สนฺตติยา อตฺถิ อนฺโตติ นตฺถิ ภนฺเตติฯ เอวเมว โข มหาราช อทฺธานสฺสาปิ ปุริมา โกฏิ น ปญฺญายตีติฯ>
      text <ภิยฺโย โอปมฺมํ กโรหีติฯ ยถา มหาราช กุกฺกุฏิยา อณฺฑํ ภเวยฺย อณฺฑโต กุกฺกุฏี กุกฺกุฏิยา อณฺฑนฺติฯ เอวเมติสฺสา สนฺตติยา อตฺถิ อนฺโตติ นตฺถิ ภนฺเตติฯ เอวเมว โข มหาราช อทฺธานสฺสาปิ ปุริมา โกฏิ น ปญฺญายตีติฯ>
      text <ภิยฺโย โอปมฺมํ กโรหีติฯ เถโร ปถวิยา จกฺกํ ลิขิตฺวา มิลินฺทํ ราชานํ เอตทโวจ อตฺถิ มหาราช อิมสฺส จกฺกสฺส อนฺโตติ นตฺถิ ภนฺเตติฯ เอวเมว โข มหาราช อิมานิ จกฺกานิ วุตฺตานิ ภควตา จกฺขุญฺจ ปฏิจฺจ รูเป จ อุปฺปชฺชติ จกฺขุวิญฺญาณํ ติณฺณํ สงฺคติ ผสฺโส ผสฺสปจฺจยา เวทนา เวทนาปจฺจยา ตณฺหา ตณฺหาปจฺจยา อุปาทานํ อุปาทานปจฺจยา กมฺมํ กมฺมโต ปุน จกฺขุํ ชายตีติฯ เอวเมติสฺสา สนฺตติยา อตฺถิ อนฺโตติ นตฺถิ ภนฺเตติฯ>
      text <โสตญฺจ ปฏิจฺจ สทฺเท จ…เป … มนญฺจ ปฏิจฺจ ธมฺเม จ อุปฺปชฺชติ มโนวิญฺญาณํ ติณฺณํ สงฺคติ ผสฺโส ผสฺสปจฺจยา เวทนา เวทนาปจฺจยา ตณฺหา ตณฺหาปจฺจยา อุปาทานํ อุปาทานปจฺจยา กมฺมํ กมฺมโต ปุน มโน ชายตีติฯ เอวเมติสฺสา สนฺตติยา อตฺถิ อนฺโตติ นตฺถิ ภนฺเตติฯ เอวเมว โข มหาราช อทฺธานสฺสาปิ ปุริมา โกฏิ น ปญฺญายตีติฯ>
      text <กลฺโลสิ ภนฺเต นาคเสนาติฯ>
      stand <ปุริมโกฏิปญฺโห ทุติโยฯ>
    text <๓ โกฏิปญฺญายนปญฺโห>
      text <๓>, <ราชา อาห ภนฺเต นาคเสน ยํ ปเนตํ พฺรูสิ ปุริมา โกฏิ น ปญฺญายตีติ กตมา จ สา ปุริมา โกฏีติ โย โข มหาราช อตีโต อทฺธา เอสา ปุริมา โกฏีติฯ ภนฺเต นาคเสน ยํ ปเนตํ พฺรูสิ ปุริมา โกฏิ น ปญฺญายตีติ กิํ ปน ภนฺเต สพฺพาปิ ปุริมา โกฏิ น ปญฺญายตีติ กาจิ มหาราช ปญฺญายติ กาจิ น ปญฺญายตีติฯ กตมา ภนฺเต ปญฺญายติ กตมา น ปญฺญายตีติ อิโต ปุพฺเพ มหาราช สพฺเพน สพฺพํ สพฺพถา สพฺพํ อวิชฺชา นาโหสีติ เอสา ปุริมา โกฏิ น ปญฺญายติ ยํ อหุตฺวา สมฺโภติ หุตฺวา ปฏิวิคจฺฉติ เอสป ปุริมา โกฏิ ปญฺญายตีติ ฯ>
      text <ภนฺเต นาคเสน ยํ อหุตฺวา สมฺโภติ หุตฺวา ปฏิวิคจฺฉติ นนุ ตํ อุภโต ฉินฺนํ อตฺถํ คจฺฉตีติ ยทิ มหาราช อุภโต ฉินฺนํ อตฺถํ คจฺฉติ อุภโต ฉินฺนา สกฺกา วฑฺเฒตุนฺติ อาม สาปิ สกฺกา วฑฺเฒตุนฺติฯนาหํ ภนฺเต เอตํ ปุจฺฉามิ โกฏิโต สกฺกา วฑฺเฒตุนฺติ อาม สกฺกา วฑฺเฒตุนฺติฯ>
      text <โอปมฺมํ กโรหีติฯ เถโร ตสฺส รุกฺขูปมํ อกาสิ ขนฺธา จ เกวลสฺส ทุกฺขกฺขนฺธสฺส พีชานีติฯ>
      text <กลฺโลสิ ภนฺเต นาคเสนาติฯ>
      stand <โกฏิปญฺญายนปญฺโห ตติโยฯ>
    text <๔ สงฺขารชายมานปญฺโห>
      text <๔>, <ราชา อาห ภนฺเต นาคเสน อตฺถิ เกจิ สงฺขารา เย ชายนฺตีติ อาม มหาราช อตฺถิ สงฺขารา เย ชายนฺตีติฯ กตเม เต ภนฺเตติ จกฺขุสฺมิญฺจ โข มหาราช สติ รูเปสุ จ จกฺขุวิญฺญาณํ โหติ จกฺขุวิญฺญาเณ สติ จกฺขุสมฺผสฺโส โหติ จกฺขุสมฺผสฺเส สติ เวทนา โหติ เวทนาย สติ ตณฺหา โหติ ตณฺหาย สติ อุปาทานํ โหติ อุปาทาเน สติ ภโว โหติ ภเว สติ ชาติ โหติ ชาติยา สติ ชรามรณํ โสกปริเทวทุกฺขโทมนสฺสุปายาสา สมฺภวนฺติ เอวเมตสฺส เกวลสฺส ทุกฺขกฺขนฺธสฺส สมุทโย โหติฯ จกฺขุสฺมิญฺจ โข มหาราช อสติ รูเปสุ จ อสติ จกฺขุวิญฺญาณํ น โหติ จกฺขุวิญฺญาเณ อสติ จกฺขุสมฺผสฺโส น โหติ จกฺขุสมฺผสฺเส อสติ เวทนา น โหติ เวทนาย อสติ ตณฺหา น โหติ ตณฺหาย อสติ อุปาทานํ น โหติ อุปาทาเน อสติ ภโว น โหติ ภเว อสติ ชาติ น โหติ ชาติยา อสติ ชรามรณํ โสกปริเทวทุกฺขโทมนสฺสุปายาสา น โหนฺติ เอวเมตสฺส เกวลสฺส ทุกฺขกฺขนฺธสฺส นิโรโธ โหตีติฯ>
      text <กลฺโลสิ ภนฺเต นาคเสนาติฯ>
      stand <สงฺขารชายมานปญฺโห จตุตฺโถฯ>
    text <๕ ภวนฺตสงฺขารชายมานปญฺโห>
      text <๕>, <ราชา อาห ภนฺเต นาคเสน อตฺถิ เกจิ สงฺขารา เย อภวนฺตา ชายนฺตีติ นตฺถิ มหาราช เกจิ สงฺขารา เย อภวนฺตา ชายนฺติ ภวนฺตา เยว โข มหาราช สงฺขารา ชายนฺตีติฯ>
      text <โอปมฺมํ กโรหีติฯ ตํ กิํ มญฺญสิ มหาราช อิทํ เคหํ อภวนฺตํ ชาตํ ยตฺถ ตฺวํ นิสินฺโนสีติ นตฺถิ กิญฺจิ ภนฺเต อิธ อภวนฺตํ ชาตํ ภวนฺตํ เยว ชาตํ อิมานิ โข ภนฺเต ทารูนิ วเน อเหสุํ อยญฺจ มตฺติกา ปถวิยํ อโหสิ อิตฺถีนญฺจ ปุริสานญฺจ ตชฺเชน วายาเมน เอวมิทํ เคหํ นิพฺพตฺตนฺติฯ เอวเมว โข มหาราช นตฺถิ เกจิ สงฺขารา เย อภวนฺตา ชายนฺติ ภวนฺตา เยว สงฺขารา ชายนฺตีติฯ>
      text <ภิยฺโย โอปมฺมํ กโรหีติฯ ยถา มหาราช เย เกจิ พีชคามภูตคามา ปถวิยํ นิกฺขิตฺตา อนุปุพฺเพน วุฑฺฒิํ วิรูฬฺหิํ เวปุลฺลํ อาปชฺชมานา ปุปฺผานิ จ ผลานิ จ ทเทยฺยุํ น เต รุกฺขา อภวนฺตา ชาตา ภวนฺตา เยว เต รุกฺขา ชาตาฯ เอวเมว โข มหาราช นตฺถิ เกจิ สงฺขารา เย อภวนฺตา ชายนฺติ ภวนฺตา เยว เต สงฺขารา ชายนฺตีติฯ>
      text <ภิยฺโย โอปมฺมํ กโรหีติฯ ยถา มหาราช กุมฺภกาโร ปถวิยา มตฺติกํ อุทฺธริตฺวา นานาภาชนานิ กโรติ น ตานิ ภาชนานิ อภวนฺตานิ ชาตานิ ภวนฺตานิ เยว ชาตานิฯ เอวเมว โข มหาราช นตฺถิ เกจิ สงฺขารา เย อภวนฺตา ชายนฺติ ภวนฺตา เยว สงฺขารา ชายนฺตีติฯ>
      text <ภิยฺโย โอปมฺมํ กโรหีติฯ ยถา มหาราช วีณาย ปตฺตํ น สิยา จมฺมํ น สิยา โทณิ น สิยา ทณฺโฑ น สิยา อุปวีโณ น สิยา ตนฺติโย น สิยุํ โกโณ น สิยา ปุริสสฺส จ ตชฺโช วายาโม น สิยา ชาเยยฺย สทฺโทติ น หิ ภนฺเตติฯ ยโต จ โข มหาราช วีณาย ปตฺตํ สิยา จมฺมํ สิยา โทณิ สิยา ทณฺโฑ สิยา อุปวีโณ สิยา ตนฺติโย สิยุํ โกโณ สิยา ปุริสสฺส จ ตชฺโช วายาโม สิยา ชาเยยฺย สทฺโทติ อาม ภนฺเต ชาเยยฺยาติฯ เอวเมว โข มหาราช นตฺถิ เกจิ สงฺขารา เย อภวนฺตา ชายนฺติ ภวนฺตา เยว โข สงฺขารา ชายนฺตีติฯ>
      text <ภิยฺโย โอปมฺมํ กโรหีติฯ ยถา มหาราช อรณิ น สิยา อรณิโปตโก น สิยา อรณิโยตฺตกํ น สิยา อุตฺตรารณิ น สิยา โจฬกํ น สิยา ปุริสสฺส จ ตชฺโช วายาโม น สิยา ชาเยยฺย โส อคฺคีติ น หิ ภนฺเตติฯ ยโต จ โข มหาราช อรณิ สิยา อรณิโปตโก สิยา อรณิโยตฺตกํ สิยา อุตฺตรารณิ สิยา โจฬกํ สิยา ปุริสสฺส จ ตชฺโช วายาโม สิยา ชาเยยฺย โส อคฺคีติ อาม ภนฺเต ชาเยยฺยาติฯ เอวเมว โข มหาราช นตฺถิ เกจิ สงฺขารา เย อภวนฺตา ชายนฺติ ภวนฺตา เยว โข สงฺขารา ชายนฺตีติฯ>
      text <ภิยฺโย โอปมฺมํ กโรหีติฯ ยถา มหาราช มณิ น สิยา อาตโป น สิยา โคมยํ น สิยา ชาเยยฺย โส อคฺคีติ น หิ ภนฺเตติฯ ยโต จ โข มหาราช มณิ สิยา อาตโป สิยา โคมยํ สิยา ชาเยยฺย โส อคฺคีติ อาม ภนฺเต ชาเยยฺยาติฯ เอวเมว โข มหาราช นตฺถิ เกจิ สงฺขารา เย อภวนฺตา ชายนฺติ ภวนฺตา เยว โข สงฺขารา ชายนฺตีติฯ>
      text <ภิยฺโย โอปมฺมํ กโรหีติฯ ยถา มหาราช อาทาโส น สิยา อาภา น สิยา มุขํ น สิยา ชาเยยฺย อตฺตาติ น หิ ภนฺเตติฯ ยโต จ โข มหาราช อาทาโส สิยา อาภา สิยา มุขํ สิยา ชาเยยฺย อตฺตาติ อาม ภนฺเต ชาเยยฺยาติฯ เอวเมว โข มหาราช นตฺถิ เกจิ สงฺขารา เย อภวนฺตา ชายนฺติ ภวนฺตา เยว โข สงฺขารา ชายนฺตีติฯ>
      text <กลฺโลสิ ภนฺเต นาคเสนาติฯ>
      stand <ภวนฺตสงฺขารชายมานปญฺโห ปญฺจโมฯ>
    text <๖ เวทคูปญฺโห>
      text <๖>, <ราชา อาห ภนฺเต นาคเสน เวทคู อุปลพฺภตีติ โก ปเนส มหาราช เวทคู นามาติ โย ภนฺเต อพฺภนฺตเร ชีโว จกฺขุนา รูปํ ปสฺสติ โสเตน สทฺทํ สุณาติ ฆาเนน คนฺธํ ฆายติ ชิวฺหาย รสํ สายติ กาเยน โผฏฺฐพฺพํ ผุสติ มนสา ธมฺมํ วิชานาติ ยถา มยํ อิธ ปาสาเท นิสินฺนา เยน เยน วาตปาเนน อิจฺเฉยฺยาม ปสฺสิตุํ เตน เตน วาตปาเนน ปสฺเสยฺยาม ปุรตฺถิเมนปิ วาตปาเนน ปสฺเสยฺยาม ปจฺฉิเมนปิ วาตปาเนน ปสฺเสยฺยาม อุตฺตเรนปิ วาตปาเนน ปสฺเสยฺยาม ทกฺขิเณนปิ วาตปาเนน ปสฺเสยฺยามฯ เอวเมว โข ภนฺเต อยํ อพฺภนฺตเร ชีโว เยน เยน ทฺวาเรน อิจฺฉติ ปสฺสิตุํ เตน เตน ทฺวาเรน ปสฺสตีติฯ>
      text <เถโร อาห ปญฺจทฺวารํ มหาราช ภณิสฺสามิ ตํ สุโณหิ สาธุกํ มนสิกโรหิ ยทิ อพฺภนฺตเร ชีโว จกฺขุนา รูปํ ปสฺสติ ยถา มยํ อิธ ปาสาเท นิสินฺนา เยน เยน วาตปาเนน อิจฺเฉยฺยาม ปสฺสิตุํ เตน เตน วาตปาเนน รูปํ เยว ปสฺเสยฺยาม ปุรตฺถิเมนปิ วาตปาเนน รูปํ เยว ปสฺเสยฺยาม ปจฺฉิเมนปิ วาตปาเนน รูปํ เยว ปสฺเสยฺยาม อุตฺตเรนปิ วาตปาเนน รูปํ เยว ปสฺเสยฺยาม ทกฺขิเณนปิ วาตปาเนน รูปํ เยว ปสฺเสยฺยาม เอวเมเตน อพฺภนฺตเร ชีเวน โสเตนปิ รูปํ เยว ปสฺสิตพฺพํ ฆาเนนปิ รูปํ เยว ปสฺสิตพฺพํ ชิวฺหายปิ รูปํ เยว ปสฺสิตพฺพํ กาเยนปิ รูปํ เยว ปสฺสิตพฺพํ มนสาปิ รูปํ เยว ปสฺสิตพฺพํ จกฺขุนาปิ สทฺโท เยว โสตพฺโพ ฆาเนนปิ สทฺโท เยว โสตพฺโพ ชิวฺหายปิ สทฺโท เยว โสตพฺโพ กาเยนปิ สทฺโท เยว โสตพฺโพ มนสาปิ สทฺโท เยว โสตพฺโพ จกฺขุนาปิ คนฺโธ เยว ฆายิตพฺโพ โสเตนปิ คนฺโธ เยว ฆายิตพฺโพ ชิวฺหายปิ คนฺโธ เยว ฆายิตพฺโพ กาเยนปิ คนฺโธ เยว ฆายิตพฺโพ มนสาปิ คนฺโธ เยว ฆายิตพฺโพ จกฺขุนาปิ รโส เยว สายิตพฺโพ โสเตนปิ รโส เยว สายิตพฺโพ ฆาเนนปิ รโส เยว สายิตพฺโพ กาเยนปิ รโส เยว สายิตพฺโพ มนสาปิ รโส เยว สายิตพฺโพ จกฺขุนาปิ โผฏฺฐพฺพํ เยว ผุสิตพฺพํ โสเตนปิ โผฏฺฐพฺพํ เยว ผุสิตพฺพํ ฆาเนนปิ โผฏฺฐพฺพํ เยว ผุสิตพฺพํ ชิวฺหายปิ โผฏฺฐพฺพํ เยว ผุสิตพฺพํ มนสาปิ โผฏฺฐพฺพํ เยว ผุสิตพฺพํ จกฺขุนาปิ ธมฺมํ เยว วิชานิตพฺพํ โสเตนปิ ธมฺมํ เยว วิชานิตพฺพํ ฆาเนนปิ ธมฺมํ เยว วิชานิตพฺพํ ชิวฺหายปิ ธมฺมํ เยว วิชานิตพฺพํ กาเยนปิ ธมฺมํ เยว วิชานิตพฺพนฺติ น หิ ภนฺเตติฯ>
      text <น โข เต มหาราช ยุชฺชติ ปุริเมน วา ปจฺฉิมํ ปจฺฉิเมน วา ปุริมํ ยถา วา ปน มหาราช มยํ อิธ ปาสาเท นิสินฺนา อิเมสุ ชาลวาตปาเนสุ อุคฺฆาฏิเตสุ มหนฺเตน อากาเสน พหิมุขา สุฏฺฐุตรํ รูปํ ปสฺสาม เอวเมเตน อพฺภนฺตเร ชีเวนาปิ จกฺขุทฺวาเรสุ อุคฺฆาฏิเตสุ มหนฺเตน อากาเสน สุฏฺฐุตรํ รูปํ ปสฺสิตพฺพํ โสเตสุ อุคฺฆาฏิเตสุ…เป … ฆาเน อุคฺฆาฏิเต…เป … ชิวฺหาย อุคฺฆาฏิตาย…เป … กาเย อุคฺฆาฏิเต มหนฺเตน อากาเสน สุฏฺฐุตรํ สทฺโท โสตพฺโพ คนฺโธ ฆายิตพฺโพ รโส สายิตพฺโพ โผฏฺฐพฺโพ ผุสิตพฺโพติ น หิ ภนฺเตติ ฯ>
      text <น โข เต มหาราช ยุชฺชติ ปุริเมน วา ปจฺฉิมํ ปจฺฉิเมน วา ปุริมํ ยถา วา ปน มหาราช อยํ ทินฺโน นิกฺขมิตฺวา พหิทฺวารโกฏฺฐเก ติฏฺเฐยฺย ชานาสิ ตฺวํ มหาราช อยํ ทินฺโน นิกฺขมิตฺวา พหิทฺวารโกฏฺฐเก ฐิโตติ อาม ภนฺเต ชานามีติฯ ยถา วา ปน มหาราช อยํ ทินฺโน อนฺโต ปวิสิตฺวา ตว ปุรโต ติฏฺเฐยฺย ชานาสิ ตฺวํ มหาราช อยํ ทินฺโน อนฺโต ปวิสิตฺวา มม ปุรโต ฐิโตติ อาม ภนฺเต ชานามีติฯ เอวเมว โข มหาราช อพฺภนฺตเร โส ชีโว ชิวฺหาย รเส นิกฺขิตฺเต ชาเนยฺย อมฺพิลตฺตํ วา ลวณตฺตํ วา ติตฺตกตฺตํ วา กฏุกตฺตํ วา กสายตฺตํ วา มธุรตฺตํ วาติ อาม ภนฺเต ชาเนยฺยาติฯ เต รเส อนฺโต ปวิฏฺเฐ ชาเนยฺย อมฺพิลตฺตํ วา ลวณตฺตํ วา ติตฺตกตฺตํ วา กฏุกตฺตํ วา กสายตฺตํ วา มธุรตฺตํ วาติฯ น หิ ภนฺเตติฯ>
      text <น โข เต มหาราช ยุชฺชติ ปุริเมน วา ปจฺฉิมํ ปจฺฉิเมน วา ปุริมํ ยถา มหาราช โกจิเทว ปุริโส มธุฆฏสตํ อาหราเปตฺวา มธุโทณิํ ปูราเปตฺวา ปุริสสฺส มุขํ ปิทหิตฺวา มธุโทณิยา ปกฺขิเปยฺย ชาเนยฺย มหาราช โส ปุริโส มธุํ สมฺปนฺนํ วา น สมฺปนฺนํ วาติ น หิ ภนฺเตติฯ เกน การเณนาติฯ น หิ ตสฺส ภนฺเต มุเข มธุ ปวิฏฺฐนฺติฯ>
      text <น โข เต มหาราช ยุชฺชติ ปุริเมน วา ปจฺฉิมํ ปจฺฉิเมน วา ปุริมนฺติฯ นาหํ ปฏิพโล ตยา วาทินา สทฺธิํ สลฺลปิตุํ สาธุ ภนฺเต อตฺถํ ชปฺเปหีติฯ>
      text <เถโร อภิธมฺมสํยุตฺตาย กถาย ราชานํ มิลินฺทํ สญฺญาเปสิ อิธ มหาราช จกฺขุญฺจ ปฏิจฺจ รูเป จ อุปฺปชฺชติ จกฺขุวิญฺญาณํ ตํสหชาตา ผสฺโส เวทนา สญฺญา เจตนา เอกคฺคตา ชีวิตินฺทฺริยํ มนสิกาโรติ เอวเมเต ธมฺมา ปจฺจยโต ชายนฺติ น เหตฺถ เวทคู อุปลพฺภติ โสตญฺจ ปฏิจฺจ สทฺเท จ…เป … มนญฺจ ปฏิจฺจ ธมฺเม จ อุปฺปชฺชติ มโนวิญฺญาณํ ตํสหชาตา ผสฺโส เวทนา สญฺญา เจตนา เอกคฺคตา ชีวิตินฺทฺริยํ มนสิกาโรติ เอวเมเต ธมฺมา ปจฺจยโต ชายนฺติ น เหตฺถ เวทคู อุปลพฺภตีติฯ>
      text <กลฺโลสิ ภนฺเต นาคเสนาติฯ>
      stand <เวทคูปญฺโห ฉฏฺโฐฯ>
    text <๗ จกฺขุวิญฺญาณาทิปญฺโห>
      text <๗>, <ราชา อาห ภนฺเต นาคเสน ยตฺถ จกฺขุวิญฺญาณํ อุปฺปชฺชติ ตตฺถ มโนวิญฺญาณมฺปิ อุปฺปชฺชตีติ อาม มหาราช ยตฺถ จกฺขุวิญฺญาณํ อุปฺปชฺชติ ตตฺถ มโนวิญฺญาณมฺปิ อุปฺปชฺชตีติฯ>
      text <กิํ นุ โข ภนฺเต นาคเสน ปฐมํ จกฺขุวิญฺญาณํ อุปฺปชฺชติ ปจฺฉา มโนวิญฺญาณํ อุทาหุ มโนวิญฺญาณํ ปฐมํ อุปฺปชฺชติ ปจฺฉา จกฺขุวิญฺญาณนฺติ ปฐมํ มหาราช จกฺขุวิญฺญาณํ อุปฺปชฺชติ ปจฺฉา มโนวิญฺญาณนฺติฯ>
      text <กิํ นุ โข ภนฺเต นาคเสน จกฺขุวิญฺญาณํ มโนวิญฺญาณํ อาณาเปติ ยตฺถาหํ อุปฺปชฺชามิ ตฺวมฺปิ ตตฺถ อุปฺปชฺชาหีติ อุทาหุ มโนวิญฺญาณํ จกฺขุวิญฺญาณํ อาณาเปติ ยตฺถ ตฺวํ อุปฺปชฺชิสฺสสิ อหมฺปิ ตตฺถ อุปฺปชฺชิสฺสามีติ น หิ มหาราช อนาลาโป เตสํ อญฺญมญฺเญหีติฯ>
      text <กถํ ภนฺเต นาคเสน ยตฺถ จกฺขุวิญฺญาณํ อุปฺปชฺชติ ตตฺถ มโนวิญฺญาณมฺปิ อุปฺปชฺชตีติ นินฺนตฺตา จ มหาราช ทฺวารตฺตา จ จิณฺณตฺตา จ สมุทาจริตตฺตา จาติฯ>
      text <กถํ ภนฺเต นาคเสน นินฺนตฺตา ยตฺถ จกฺขุวิญฺญาณํ อุปฺปชฺชติ ตตฺถ มโนวิญฺญาณมฺปิ อุปฺปชฺชติ โอปมฺมํ กโรหีติฯ ตํ กิํ มญฺญสิ มหาราช เทเว วสฺสนฺเต กตเมน อุทกํ คจฺเฉยฺยาติ เยน ภนฺเต นินฺนํ เตน คจฺเฉยฺยาติฯ อถาปเรน สมเยน เทโว วสฺเสยฺย กตเมน ตํ อุทกํ คจฺเฉยฺยาติฯ เยน ภนฺเต ปุริมํ อุทกํ คตํ ตมฺปิ เตน คจฺเฉยฺยาติฯ>
      text <กิํ นุํ โข มหาราช ปุริมํ อุทกํ ปจฺฉิมํ อุทกํ อาณาเปติ เยนาหํ คจฺฉามิ ตฺวมฺปิ เตน คจฺฉาหีติ ปจฺฉิมํ วา อุทกํ ปุริมํ อุทกํ อาณาเปติ เยน ตฺวํ คจฺฉิสฺสสิ อหมฺปิ เตน คจฺฉิสฺสามีติฯ น หิ ภนฺเต อนาลาโป เตสํ อญฺญมญฺเญหิ นินฺนตฺตา คจฺฉนฺตีติฯ เอวเมว โข มหาราช นินฺนตฺตา ยตฺถ จกฺขุวิญฺญาณํ อุปฺปชฺชติ ตตฺถ มโนวิญฺญาณมฺปิ อุปฺปชฺชติ น จกฺขุวิญฺญาณํ มโนวิญฺญาณํ อาณาเปติ ยตฺถาหํ อุปฺปชฺชามิ ตฺวมฺปิ ตตฺถ อุปฺปชฺชาหีติ นาปิ มโนวิญฺญาณํ จกฺขุวิญฺญาณํ อาณาเปติ ยตฺถ ตฺวํ อุปฺปชฺชิสฺสสิ อหมฺปิ ตตฺถ อุปฺปชฺชิสฺสามีติ อนาลาโป เตสํ อญฺญมญฺเญหิ นินฺนตฺตา อุปฺปชฺชนฺตีติฯ>
      text <กถํ ภนฺเต นาคเสน ทฺวารตฺตา ยตฺถ จกฺขุวิญฺญาณํ อุปฺปชฺชติ ตตฺถ มโนวิญฺญาณมฺปิ อุปฺปชฺชติ อเปปมฺมํ กโรหีติฯ ตํ กิํ มญฺญสิ มหาราช รญฺโญ ปจฺจนฺติมํ นครํ อสฺส ทฬฺหปาการโตรณํ เอกทฺวารํ ตโต ปุริโส นิกฺขมิตุกาโม ภเวยฺย กตเมน นิกฺขเมยฺยาติ ทฺวาเรน ภนฺเต นิกฺขเมยฺยาติฯ อถาปโร ปุริโส นิกฺขมิตุกาโม ภเวยฺย กตเมน โส นิกฺขเมยฺยาติ เยน ภนฺเต ปุริโม ปุริโส นิกฺขนฺโต โสปิ เตน นิกฺขเมยฺยาติฯ>
      text <กิํ นุ โข มหาราช ปุริโม ปุริโส ปจฺฉิมํ ปุริสํ อาณาเปติ เยนาหํ คจฺฉามิ ตฺวมฺปิ เตน คจฺฉาหีติ ปจฺฉิโม วา ปุริโส ปุริมํ ปุริสํ อาณาเปติ เยน ตฺวํ คจฺฉิสฺสสิ อหมฺปิ เตน คจฺฉิสฺสามีติฯ น หิ ภนฺเต อนาลาโป เตสํ อญฺญมญฺเญหิ ทฺวารตฺตา คจฺฉนฺตีติฯ เอวเมว โข มหาราช ทฺวารตฺตา ยตฺถ จกฺขุวิญฺญาณํ อุปฺปชฺชติ ตตฺถ มโนวิญฺญาณมฺปิ อุปฺปชฺชติ น จกฺขุวิญฺญาณํ มโนวิญฺญาณํ อาณาเปติ ยตฺถาหํ อุปฺปชฺชามิ ตฺวมฺปิ ตตฺถ อุปฺปชฺชาหีติ นาปิ มโนวิญฺญาณํ จกฺขุวิญฺญาณํ อาณาเปติ ยตฺถ ตฺวํ อุปฺปชฺชิสฺสสิ อหมฺปิ ตตฺถ อุปฺปชฺชิสฺสามีติ อนาลาโป เตสํ อญฺญมญฺเญหิ ทฺวารตฺตา อุปฺปชฺชนฺตีติฯ>
      text <กถํ ภนฺเต นาคเสน จิณฺณตฺตา ยตฺถ จกฺขุวิญฺญาณํ อุปฺปชฺชติ ตตฺถ มโนวิญฺญาณมฺปิ อุปฺปชฺชติ โอปมฺมํ กโรหีติฯ ตํ กิํ มญฺญสิ มหาราช ปฐมํ เอกํ สกฏํ คจฺเฉยฺย อถ ทุติยํ สกฏํ กตเมน คจฺเฉยฺยาติ เยน ภนฺเต ปุริมํ สกฏํ คตํ ตมฺปิ เตน คจฺเฉยฺยาติฯ>
      text <กิํ นุ โข มหาราช ปุริมํ สกฏํ ปจฺฉิมํ สกฏํ อาณาเปติ เยนาหํ คจฺฉามิ ตฺวมฺปิ เตน คจฺฉาหีติ ปจฺฉิมํ วา สกฏํ ปุริมํ สกฏํ อาณาเปติ เยน ตฺวํ คจฺฉิสฺสสิ อหมฺปิ เตน คจฺฉิสฺสามีติฯ น หิ ภนฺเต อนาลาโป เตสํ อญฺญมญฺเญหิ จิณฺณตฺตา คจฺฉนฺตีติฯ เอวเมว โข มหาราช จิณฺณตฺตา ยตฺถ จกฺขุวิญฺญาณํ อุปฺปชฺชติ ตตฺถ มโนวิญฺญาณมฺปิ อุปฺปชฺชติ น จกฺขุวิญฺญาณํ มโนวิญฺญาณํ อาณาเปติ ยตฺถาหํ อุปฺปชฺชามิ ตฺวมฺปิ ตตฺถ อุปฺปชฺชาหีติ นาปิ มโนวิญฺญาณํ จกฺขุวิญฺญาณํ อาณาเปติ ยตฺถ ตฺวํ อุปฺปชฺชิสฺสสิ อหมฺปิ ตตฺถ อุปฺปชฺชิสฺสามีติ อนาลาโป เตสํ อญฺญมญฺเญหิ จิณฺณตฺตา อุปฺปชฺชนฺตีติฯ>
      text <กถํ ภนฺเต นาคเสน สมุทาจริตตฺตา ยตฺถ จกฺขุวิญฺญาณํ อุปฺปชฺชติ ตตฺถ มโนวิญฺญาณมฺปิ อุปฺปชฺชติ โอปมฺมํ กโรหีติฯ ยถา มหาราช มุทฺทาคณนาสงฺขฺยาเลขาสิปฺปฏฺฐาเนสุ อาทิกมฺมิกสฺส ทนฺธายนา ภวติ อถาปเรน สมเยน นิสมฺมกิริยาย สมุทาจริตตฺตา อทนฺธายนา ภวติฯ เอวเมว โข มหาราช สมุทาจริตตฺตา ยตฺถ จกฺขุวิญฺญาณํ อุปฺปชฺชติ ตตฺถ มโนวิญฺญาณมฺปิ อุปฺปชฺชติ น จกฺขุวิญฺญาณํ มโนวิญฺญาณํ อาณาเปติ ยตฺถาหํ อุปฺปชฺชามิ ตฺวมฺปิ ตตฺถ อุปฺปชฺชาหีติ นาปิ มโนวิญฺญาณํ จกฺขุวิญฺญาณํ อาณาเปติ ยตฺถ ตฺวํ อุปฺปชฺชิสฺสสิ อหมฺปิ ตตฺถ อุปฺปชฺชิสฺสามีติ อนาลาโป เตสํ อญฺญมญฺเญหิ สมุทาจริตตฺตา อุปฺปชฺชนฺตีติฯ>
      text <ภนฺเต นาคเสน ยตฺถ โสตวิญฺญาณํ อุปฺปชฺชติ ตตฺถ มโนวิญฺญาณมฺปิ อุปฺปชฺชตีติ…เป … ยตฺถ ฆานวิญฺญาณํ อุปฺปชฺชติ…เป … ยตฺถ ชิวฺหาวิญฺญาณํ อุปฺปชฺชติ …เป … ยตฺถ กายวิญฺญาณํ อุปฺปชฺชติ ตตฺถ มโนวิญฺญาณมฺปิ อุปฺปชฺชตีติ อาม มหาราช ยตฺถ กายวิญฺญาณํ อุปฺปชฺชติ ตตฺถ มโนวิญฺญาณมฺปิ อุปฺปชฺชตีติฯ>
      text <กิํ นุ โข ภนฺเต นาคเสน ปฐมํ กายวิญฺญาณํ อุปฺปชฺชติ ปจฺฉา มโนวิญฺญาณํ อุทาหุ มโนวิญฺญาณํ ปฐมํ อุปฺปชฺชติ ปจฺฉา กายวิญฺญาณนฺติ กายวิญฺญาณํ มหาราช ปฐมํ อุปฺปชฺชติ ปจฺฉา มโนวิญฺญาณนฺติฯ>
      text <กิํ นุ โข ภนฺเต นาคเสน …เป … อนาลาโป เตสํ อญฺญมญฺเญหิ สมุทาจริตตฺตา อุปฺปชฺชนฺตีติฯ>
      text <กลฺโลสิ ภนฺเต นาคเสนาติฯ>
      stand <จกฺขุวิญฺญาณาทิปญฺโห สตฺตโมฯ>
    text <๘ ผสฺสลกฺขณปญฺโห>
      text <๘>, <ราชา อาห ภนฺเต นาคเสน ยตฺถ มโนวิญฺญาณํ อุปฺปชฺชติ ผสฺโสปิ เวทนาปิ ตตฺถ อุปฺปชฺชตีติ อาม มหาราช ยตฺถ มโนวิญฺญาณํ อุปฺปชฺชติ ผสฺโสปิ ตตฺถ อุปฺปชฺชติ เวทนาปิ ตตฺถ อุปฺปชฺชติ สญฺญาปิ ตตฺถ อุปฺปชฺชติ เจตนาปิ ตตฺถ อุปฺปชฺชติ วิตกฺโกปิ ตตฺถ อุปฺปชฺชติ วิจาโรปิ ตตฺถ อุปฺปชฺชติ สพฺเพปิ ผสฺสปฺปมุขา ธมฺมา ตตฺถ อุปฺปชฺชนฺตีติฯ>
      text <ภนฺเต นาคเสน กิํลกฺขโณ ผสฺโสติ ผุสนลกฺขโณ มหาราช ผสฺโสติฯ>
      text <โอปมฺมํ กโรหีติฯ ยถา มหาราช ทฺเว เมณฺฑา ยุชฺเฌยฺยุํ เตสุ ยถา เอโก เมณฺโฑ เอวํ จกฺขุ ทฏฺฐพฺพํ ยถา ทุติโย เมณฺโฑ เอวํ รูปํ ทฏฺฐพฺพํฯ ยถา เตสํ สนฺนิปาโต เอวํ ผสฺโส ทฏฺฐพฺโพติฯ>
      text <ภิยฺโย โอปมฺมํ กโรหีติฯ ยถา มหาราช ทฺเว ปาณี วชฺเชยฺยุํ เตสุ ยถา เอโก ปาณิ เอวํ จกฺขุ ทฏฺฐพฺพํฯ ยถา ทุติโย ปาณิ เอวํ รูปํ ทฏฺฐพฺพํฯ ยถา เตสํ สนฺนิปาโต เอวํ ผสฺโส ทฏฺฐพฺโพติฯ>
      text <ภิยฺโย โอปมฺมํ กโรหีติฯ ยถา มหาราช ทฺเว สมฺมา วชฺเชยฺยุํ เตสุ ยถา เอโก สมฺโม เอวํ จกฺขุ ทฏฺฐพฺพํฯ ยถา ทุติโย สมฺโม เอวํ รูปํ ทฏฺฐพฺพํฯ ยถา เตสํ สนฺนิปาโต เอวํ ผสฺโส ทฏฺฐพฺโพติฯ>
      text <กลฺโลสิ ภนฺเต นาคเสนาติฯ>
      stand <ผสฺสลกฺขณปญฺโห อฏฺฐโมฯ>
    text <๙ เวทนาลกฺขณปญฺโห>
      text <๙>, <ภนฺเต นาคเสน กิํลกฺขณา เวทนาติ เวทยิตลกฺขณา มหาราช เวทนา อนุภวนลกฺขณา จาติฯ>
      text <โอปมฺมํ กโรหีติฯ ยถา มหาราช โกจิเทว ปุริโส รญฺโญ อธิการํ กเรยฺย ตสฺส ราชา ตุฏฺโฐ อธิการํ ทเทยฺย โส เตน อธิกาเรน ปญฺจหิ กามคุเณหิ สมปฺปิโต สมงฺคิภูโต ปริจเรยฺย ตสฺส เอวมสฺส มยา โข ปุพฺเพ รญฺโญ อธิกาโร กโต ตสฺส เม ราชา ตุฏฺโฐ อธิการํ อทาสิ สฺวาหํ ตโตนิทานํ อิมํ เอวรูปํ เวทนํ เวทยามีติฯ>
      text <ยถา วา ปน มหาราช โกจิเทว ปุริโส กุสลํ กมฺมํ กตฺวา กายสฺส เภทา ปรํ มรณา สุคติํ สคฺคํ โลกํ อุปปชฺเชยฺย โส จ ตตฺถ ทิพฺเพหิ ปญฺจหิ กามคุเณหิ สมปฺปิโต สมงฺคิภูโต ปริจเรยฺย ตสฺส เอวมสฺส สฺวาหํ โข ปุพฺเพ กุสลํ กมฺมํ อกาสิํ โสหํ ตโตนิทานํ อิมํ เอวรูปํ เวทนํ เวทยามีติ เอวํ โข มหาราช เวทยิตลกฺขณา เวทนา อนุภวนลกฺขณา จาติฯ>
      text <กลฺโลสิ ภนฺเต นาคเสนาติฯ>
      stand <เวทนาลกฺขณปญฺโห นวโมฯ>
    text <๑๐ สญฺญาลกฺขณปญฺโห>
      text <๑๐>, <ภนฺเต นาคเสน กิํลกฺขณา สญฺญาติ สญฺชานนลกฺขณา มหาราช สญฺญาฯ กิํ สญฺชานาติ นีลมฺปิ สญฺชานาติ ปีตมฺปิ สญฺชานาติ โลหิตมฺปิ สญฺชานาติ โอทาตมฺปิ สญฺชานาติ มญฺชิฏฺฐมฺปิ สญฺชานาติฯ เอวํ โข มหาราช สญฺชานนลกฺขณา สญฺญาติฯ>
      text <โอปมฺมํ กโรหีติฯ ยถา มหาราช รญฺโญ ภณฺฑาคาริโก ภณฺฑาคารํ ปวิสิตฺวา นีลปีตโลหิโตทาตมญฺชิฏฺฐานิ ราชโภคานิ รูปานิ ปสฺสิตฺวา สญฺชานาติฯ เอวํ โข มหาราช สญฺชานนลกฺขณา สญฺญาติฯ>
      text <กลฺโลสิ ภนฺเต นาคเสนาติฯ>
      stand <สญฺญาลกฺขณปญฺโห ทสโมฯ>
    text <๑๑ เจตนาลกฺขณปญฺโห>
      text <๑๑>, <ภนฺเต นาคเสน กิํลกฺขณา เจตนาติ เจตยิตลกฺขณา มหาราช เจตนา อภิสงฺขรณลกฺขณา จาติฯ>
      text <โอปมฺมํ กโรหีติฯ ยถา มหาราช โกจิเทว ปุริโส วิสํ อภิสงฺขริตฺวา อตฺตนา จ ปิเวยฺย ปเร จ ปาเยยฺย โส อตฺตนาปิ ทุกฺขิโต ภเวยฺย ปเรปิ ทุกฺขิตา ภเวยฺยุํฯ เอวเมว โข มหาราช อิเธกจฺโจ ปุคฺคโล อกุสลํ กมฺมํ เจตนาย เจตยิตฺวา กายสฺส เภทา ปรํ มรณา อปายํ ทุคฺคติํ วินิปาตํ นิรยํ อุปปชฺเชยฺยฯ เยปิ ตสฺส อนุสิกฺขนฺติ เตปิ กายสฺส เภทา ปรํ มรณา อปายํ ทุคฺคติํ วินิปาตํ นิรยํ อุปปชฺชนฺติฯ>
      text <ยถา วา ปน มหาราช โกจิเทว ปุริโส สปฺปินวนีตเตลมธุผาณิตํ เอกชฺฌํ อภิสงฺขริตฺวา อตฺตนา จ ปิเวยฺย ปเร จ ปาเยยฺย โส อตฺตนา สุขิโต ภเวยฺย ปเรปิ สุขิตา ภเวยฺยุํฯ เอวเมว โข มหาราช อิเธกจฺโจ ปุคฺคโล กุสลํ กมฺมํ เจตนาย เจตยิตฺวา กายสฺส เภทา ปรํ มรณา สุคติํ สคฺคํ โลกํ อุปปชฺชติฯ เยปิ ตสฺส อนุสิกฺขนฺติ เตปิ กายสฺส เภทา ปรํ มรณา สุคติํ สคฺคํ โลกํ อุปปชฺชนฺติฯ เอวํ โข มหาราช เจตยิตลกฺขณา เจตนา อภิสงฺขรณลกฺขณา จาติฯ>
      text <กลฺโลสิ ภนฺเต นาคเสนาติฯ>
      stand <เจตนาลกฺขณปญฺโห เอกาทสโมฯ>
    text <๑๒ วิญฺญาณลกฺขณปญฺโห>
      text <๑๒>, <ภนฺเต นาคเสน กิํลกฺขณํ วิญฺญาณนฺติ วิชานนลกฺขณํ มหาราช วิญฺญาณนฺติฯ>
      text <โอปมฺมํ กโรหีติฯ ยถา มหาราช นครคุตฺติโก มชฺเฌ นครสิงฺฆาฏเก นิสินฺโน ปสฺเสยฺย ปุรตฺถิมทิสโต ปุริสํ อาคจฺฉนฺตํ ปสฺเสยฺย ทกฺขิณทิสโต ปุริสํ อาคจฺฉนฺตํ ปสฺเสยฺย ปจฺฉิมทิสโต ปุริสํ อาคจฺฉนฺตํ ปสฺเสยฺย อุตฺตรทิสโต ปุริสํ อาคจฺฉนฺตํฯ เอวเมว โข มหาราช ยญฺจ ปุริโส จกฺขุนา รูปํ ปสฺสติ ตํ วิญฺญาเณน วิชานาติฯ ยญฺจ โสเตน สทฺทํ สุณาติ ตํ วิญฺญาเณน วิชานาติฯ ยญฺจ ฆาเนน คนฺธํ ฆายติ ตํ วิญฺญาเณน วิชานาติฯ ยญฺจ ชิวฺหาย รสํ สายติ ตํ วิญฺญาเณน วิชานาติฯ ยญฺจ กาเยน โผฏฺฐพฺพํ ผุสติ ตํ วิญฺญาเณน วิชานาติ ยญฺจ มนสา ธมฺมํ วิชานาติ ตํ วิญฺญาเณน วิชานาติฯ เอวํ โข มหาราช วิชานนลกฺขณํ วิญฺญาณนฺติฯ>
      text <กลฺโลสิ ภนฺเต นาคเสนาติฯ>
      stand <วิญฺญาณลกฺขณปญฺโห ทฺวาทสโมฯ>
    text <๑๓ วิตกฺกลกฺขณปญฺโห>
      text <๑๓>, <ภนฺเต นาคเสน กิํลกฺขโณ วิตกฺโกติ อปฺปนาลกฺขโณ มหาราช วิตกฺโกติฯ>
      text <โอปมฺมํ กโรหีติฯ ยถา มหาราช วฑฺฒกี สุปริกมฺมกตํ ทารุํ สนฺธิสฺมิํ อปฺเปติ เอวเมว โข มหาราช อปฺปนาลกฺขโณ วิตกฺโกติฯ>
      text <กลฺโลสิ ภนฺเต นาคเสนาติฯ>
      stand <วิตกฺกลกฺขณปญฺโห เตรสโมฯ>
    text <๑๔ วิจารลกฺขณปญฺโห>
      text <๑๔>, <ภนฺเต นาคเสน กิํลกฺขโณ วิจาโรติ อนุมชฺชนลกฺขโณ มหาราช วิจาโรติฯ>
      text <โอปมฺมํ กโรหีติฯ ยถา มหาราช กํสถาลํ อาโกฏิตํ ปจฺฉา อนุรวติ อนุสนฺทหติ ยถา มหาราช อาโกฏนา เอวํ วิตกฺโก ทฏฺฐพฺโพฯ ยถา อนุรวนา เอวํ วิจาโร ทฏฺฐพฺโพติฯ>
      text <กลฺโลสิ ภนฺเต นาคเสนาติฯ>
      stand <วิจารลกฺขณปญฺโห จุทฺทสโมฯ>
      stand <วิจารวคฺโค ตติโยฯ>
      stand <อิมสฺมิํ วคฺเค จุทฺทส ปญฺหาฯ>
  text <๔ นิพฺพานวคฺโค>
    text <๑ ผสฺสาทิวินิพฺภุชนปญฺโห>
      text <๑>, <ราชา อาห ภนฺเต นาคเสน สกฺกา อิเมสํ ธมฺมานํ เอกโตภาวคตานํ วินิพฺภุชิตฺวา วินิพฺภุชิตฺวา นานากรณํ ปญฺญาเปตุํ อยํ ผสฺโส อยํ เวทนา อยํ สญฺญา อยํ เจตนา อิทํ วิญฺญาณํ อยํ วิตกฺโก อยํ วิจาโรติ น สกฺกา มหาราช อิเมสํ ธมฺมานํ เอกโตภาวคตานํ วินิพฺภุชิตฺวา วินิพฺภุชิตฺวา นานากรณํ ปญฺญาเปตุํ อยํ ผสฺโส อยํ เวทนา อยํ สญฺญา อยํ เจตนา อิทํ วิญฺญาณํ อยํ วิตกฺโก อยํ วิจาโรติฯ>
      text <โอปมฺมํ กโรหีติฯ ยถา มหาราช รญฺโญ สูโท อรสํ วา รสํ วา กเรยฺย โส ตตฺถ ทธิมฺปิ ปกฺขิเปยฺย โลณมฺปิ ปกฺขิเปยฺย สิงฺคิเวรมฺปิ ปกฺขิเปยฺย ชีรกมฺปิ ปกฺขิเปยฺย มริจมฺปิ ปกฺขิเปยฺย อญฺญานิปิ ปการานิ ปกฺขิเปยฺย ตเมนํ ราชา เอวํ วเทยฺย ทธิสฺส เม รสํ อาหร โลณสฺส เม รสํ อาหร สิงฺคิเวรสฺส เม รสํ อาหร ชีรกสฺส เม รสํ อาหร มริจสฺส เม รสํ อาหร สพฺเพสํ เม ปกฺขิตฺตานํ รสํ อาหราติฯ สกฺกา นุ โข มหาราช เตสํ รสานํ เอกโตภาวคตานํ วินิพฺภุชิตฺวา วินิพฺภุชิตฺวา รสํ อาหริตุํ อมฺพิลตฺตํ วา ลวณตฺตํ วา ติตฺตกตฺตํ วา กฏุกตฺตํ วา กสายตฺตํ วา มธุรตฺตํ วาติ น หิ ภนฺเต สกฺกา เตสํ รสานํ เอกโตภาวคตานํ วินิพฺภุชิตฺวา วินิพฺภุชิตฺวา รสํ อาหริตุํ อมฺพิลตฺตํ วา ลวณตฺตํ วา ติตฺตกตฺตํ วา กฏุกตฺตํ วา กสายตฺตํ วา มธุรตฺตํ วา อปิ จ โข ปน สเกน สเกน ลกฺขเณน อุปฏฺฐหนฺตีติฯ เอวเมว โข มหาราช น สกฺกา อิเมสํ ธมฺมานํ เอกโตภาวคตานํ วินิพฺภุชิตฺวา วินิพฺภุชิตฺวา นานากรณํ ปญฺญาเปตุํ อยํ ผสฺโส อยํ เวทนา อยํ สญฺญา อยํ เจตนา อิทํ วิญฺญาณํ อยํ วิตกฺโก อยํ วิจาโรติ อปิ จ โข ปน สเกน สเกน ลกฺขเณน อุปฏฺฐหนฺตีติฯ>
      text <กลฺโลสิ ภนฺเต นาคเสนาติฯ>
      stand <ผสฺสาทิวินิพฺภุชนปญฺโห ปฐโมฯ>
    text <๒ นาคเสนปญฺโห>
      text <๒>, <เถโร อาห โลณํ มหาราช จกฺขุวิญฺเญยฺยนฺติฯ อาม ภนฺเต จกฺขุวิญฺเญยฺยนฺติฯ สุฏฺฐุ โข มหาราช ชานาหีติฯ กิํ ปน ภนฺเต ชิวฺหาวิญฺเญยฺยนฺติ อาม มหาราช ชิวฺหาวิญฺเญยฺยนฺติฯ กิํ ปน ภนฺเต สพฺพํ โลณํ ชิวฺหาย วิชานาตีติ อาม มหาราช สพฺพํ โลณํ ชิวฺหาย วิชานาติฯ>
      text <ยทิ ภนฺเต สพฺพํ โลณํ ชิวฺหาย วิชานาติ กิสฺส ปน ตํ สกเฏหิ พลีพทฺทา อาหรนฺติ นนุ โลณเมว อาหริตพฺพนฺติ น สกฺกา มหาราช โลณเมว อาหริตุํ เอกโตภาวคตา เอเต ธมฺมา โคจรนานตฺตคตา โลณํ ครุภาโว จาติฯ สกฺกา ปน มหาราช โลณํ ตุลาย ตุลยิตุนฺติ อาม ภนฺเต สกฺกาติฯ น สกฺกา มหาราช โลณํ ตุลาย ตุลยิตุํ ครุภาโว ตุลาย ตุลิยตีติฯ>
      text <กลฺโลสิ ภนฺเต นาคเสนาติฯ>
      stand <นาคเสนปญฺโห ทุติโยฯ>
    text <๓ ปญฺจายตนกมฺมนิพฺพตฺตปญฺโห>
      text <๓>, <ราชา อาห ภนฺเต นาคเสน ยานิมานิ ปญฺจายตนานิ กิํ นุ ตานิ นานากมฺเมหิ นิพฺพตฺตานิ อุทาหุ เอเกน กมฺเมนาติ นานากมฺเมหิ มหาราช นิพฺพตฺตานิ น เอเกน กมฺเมนาติฯ>
      text <โอปมฺมํ กโรหีติฯ ตํ กิํ มญฺญสิ มหาราช เอกสฺมิํ เขตฺเต นานาพีชานิ วปฺเปยฺยุํ เตสํ นานาพีชานํ นานาผลานิ นิพฺพตฺเตยฺยุนฺติ อาม ภนฺเต นิพฺพตฺเตยฺยุนฺติฯ เอวเมว โข มหาราช ยานิ ยานิ ปญฺจายตนานิ ตานิ ตานิ นานากมฺเมหิ นิพฺพตฺตานิ น เอเกน กมฺเมนาติฯ>
      text <กลฺโลสิ ภนฺเต นาคเสนาติฯ>
      stand <ปญฺจายตนกมฺมนิพฺพตฺตปญฺโห ตติโยฯ>
    text <๔ กมฺมนานากรณปญฺโห>
      text <๔>, <ราชา อาห ภนฺเต นาคเสน เกน การเณน มนุสฺสา น สพฺเพ สมกา อญฺเญ อปฺปายุกา อญฺเญ ทีฆายุกา อญฺเญ พหฺวาพาธา อญฺเญ อปฺปาพาธา อญฺเญ ทุพฺพณฺณา อญฺเญ วณฺณวนฺโต อญฺเญ อปฺเปสกฺขา อญฺเญ มเหสกฺขา อญฺเญ อปฺปโภคา อญฺเญ มหาโภคา อญฺเญ นีจกุลีนา อญฺเญ มหากุลีนา อญฺเญ ทุปฺปญฺญา อญฺเญ ปญฺญวนฺโตติ>
      text <เถโร อาห กิสฺส ปน มหาราช รุกฺขา น สพฺเพ สมกา อญฺเญ อมฺพิลา อญฺเญ ลวณา อญฺเญ ติตฺตกา อญฺเญ กฏุกา อญฺเญ กสาวา อญฺเญ มธุราติ มญฺญามิ ภนฺเต พีชานํ นานากรเณนาติฯ เอวเมว โข มหาราช กมฺมานํ นานากรเณน มนุสฺสา น สพฺเพ สมกา อญฺเญ อปฺปายุกา อญฺเญ ทีฆายุกา อญฺเญ พหฺวาพาธา อญฺเญ อปฺปาพาธา อญฺเญ ทุพฺพณฺณา อญฺเญ วณฺณวนฺโต อญฺเญ อปฺเปสกฺขา อญฺเญ มเหสกฺขา อญฺเญ อปฺปโภคา อญฺเญ มหาโภคา อญฺเญ นีจกุลีนา อญฺเญ มหากุลีนา อญฺเญ ทุปฺปญฺญา อญฺเญ ปญฺญวนฺโตฯ ภาสิตมฺเปตํ มหาราช ภควตา กมฺมสฺสกา มาณว สตฺตา กมฺมทายาทา กมฺมโยนี กมฺมพนฺธู กมฺมปฺปฏิสรณา กมฺมํ สตฺเต วิภชติ ยทิทํ หีนปฺปณีตตายาติฯ>
      text <กลฺโลสิ ภนฺเต นาคเสนาติฯ>
      stand <กมฺมนานากรณปญฺโห จตุตฺโถฯ>
    text <๕ วายามกรณปญฺโห>
      text <๕>, <ราชา อาห ภนฺเต นาคเสน ตุมฺเห ภณถ กินฺติ อิมํ ทุกฺขํ นิรุชฺเฌยฺย อญฺญญฺจ ทุกฺขํ นุปฺปชฺเชยฺยาติ ฯ เอตทตฺถา มหาราช อมฺหากํ ปพฺพชฺชาติฯ กิํ ปฏิกจฺเจว วายมิเตน นนุ สมฺปตฺเต กาเล วายมิตพฺพนฺติ เถโร อาห สมฺปตฺเต กาเล มหาราช วายาโม อกิจฺจกโร ภวติ ปฏิกจฺเจว วายาโม กิจฺจกโร ภวตีติฯ>
      text <โอปมฺมํ กโรหีติฯ ตํ กิํ มญฺญสิ มหาราช ยทา ตฺวํ ปิปาสิโต ภเวยฺยาสิ ตทา ตฺวํ อุทปานํ ขณาเปยฺยาสิ ตฬากํ ขณาเปยฺยาสิ ปานียํ ปิวิสฺสามีติ น หิ ภนฺเตติฯ เอวเมว โข มหาราช สมฺปตฺเต กาเล วายาโม อกิจฺจกโร ภวติ ปฏิกจฺเจว วายาโม กิจฺจกโร ภวตีติฯ>
      text <ภิยฺโย โอปมฺมํ กโรหีติฯ ตํ กิํ มญฺญสิ มหาราช ยทา ตฺวํ พุภุกฺขิโต ภเวยฺยาสิ ตทา ตฺวํ เขตฺตํ กสาเปยฺยาสิ สาลิํ โรปาเปยฺยาสิ ธญฺญํ อติหราเปยฺยาสิ ภตฺตํ ภุญฺชิสฺสามีติ น หิ ภนฺเตติฯ เอวเมว โข มหาราช สมฺปตฺเต กาเล วายาโม อกิจฺจกโร ภวติ ปฏิกจฺเจว วายาโม กิจฺจกโร ภวตีติฯ>
      text <ภิยฺโย โอปมฺมํ กโรหีติฯ ตํ กิํ มญฺญสิ มหาราช ยทา เต สงฺคาโม ปจฺจุปฏฺฐิโต ภเวยฺย ตทา ตฺวํ ปริขํ ขณาเปยฺยาสิ ปาการํ การาเปยฺยาสิ โคปุรํ การาเปยฺยาสิ อฏฺฏาลกํ การาเปยฺยาสิ ธญฺญํ อติหราเปยฺยาสิ ตทา ตฺวํ หตฺถิสฺมิํ สิกฺเขยฺยาสิ อสฺสสฺมิํ สิกฺเขยฺยาสิ รถสฺมิํ สิกฺเขยฺยาสิ ธนุสฺมิํ สิกฺเขยฺยาสิ ถรุสฺมิํ สิกฺเขยฺยาสีติ น หิ ภนฺเตติฯ เอวเมว โข มหาราช สมฺปตฺเต กาเล วายาโม อกิจฺจกโร ภวติ ปฏิกจฺเจว วายาโม กิจฺจกโร ภวติฯ ภาสิตมฺเปตํ มหาราช ภควตา>
      text <กลฺโลสิ ภนฺเต นาคเสนาติฯ>
      stand <วายามกรณปญฺโห ปญฺจโมฯ>
    text <๖ เนรยิกคฺคิอุณฺหภาวปญฺโห>
      text <๖>, <ราชา อาห ภนฺเต นาคเสน ตุมฺเห ภณถ ปากติกอคฺคิโต เนรยิโก อคฺคิ มหาภิตาปตโร โหติ ขุทฺทโกปิ ปาสาโณ ปากติเก อคฺคิมฺหิ ปกฺขิตฺโต ทิวสมฺปิ ปจฺจมาโน น วิลยํ คจฺฉติ กูฏาคารมตฺโตปิ ปาสาโณ เนรยิกคฺคิมฺหิ ปกฺขิตฺโต ขเณน วิลยํ คจฺฉตีติ เอตํ วจนํ น สทฺทหามิ เอวญฺจ ปน วเทถ เย จ ตตฺถ อุปฺปนฺนา สตฺตา เต อเนกานิปิ วสฺสสหสฺสานิ นิรเย ปจฺจมานา น วิลยํ คจฺฉนฺตีติ ตมฺปิ วจนํ น สทฺทหามีติฯ>
      text <เถโร อาห ตํ กิํ มญฺญสิ มหาราช ยา ตา สนฺติ มกรินิโยปิ สุสุมารินิโยปิ กจฺฉปินิโยปิ โมรินิโยปิ กโปตินิโยปิ กิํนุ ตา กกฺขฬานิ ปาสาณานิ สกฺขราโย จ ขาทนฺตีติ อาม ภนฺเต ขาทนฺตีติฯ กิํ ปน ตานิ ตาสํ กุจฺฉิยํ โกฏฺฐพฺภนฺตรคตานิ วิลยํ คจฺฉนฺตีติ อาม ภนฺเต วิลยํ คจฺฉนฺตีติฯ โย ปน ตาสํ กุจฺฉิยํ คพฺโภ โสปิ วิลยํ คจฺฉตีติ น หิ ภนฺเตติฯ เกน การเณนาติ มญฺญามิ ภนฺเต กมฺมาธิกเตน น วิลยํ คจฺฉตีติฯ เอวเมว โข มหาราช กมฺมาธิกเตน เนรยิกา สตฺตา อเนกานิปิ วสฺสสหสฺสานิ นิรเย ปจฺจมานา น วิลยํ คจฺฉนฺติฯ ภาสิตมฺเปตํ มหาราช ภควตา โส น ตาว กาลํ กโรติ ยาว น ตํ ปาปกมฺมํ พฺยนฺตีโหตีติฯ>
      text <ภิยฺโย โอปมฺมํ กโรหีติฯ ตํ กิํ มญฺญสิ มหาราช ยา ตา สนฺติ สีหินิโยปิ พฺยคฺฆินิโยปิ ทีปินิโยปิ กุกฺกุรินิโยปิ กิํนุ ตา กกฺขฬานิ อฏฺฐิกานิ มํสานิ ขาทนฺตีติ อาม ภนฺเต ขาทนฺตีติฯ กิํ ปน ตานิ ตาสํ กุจฺฉิยํ โกฏฺฐพฺภนฺตรคตานิ วิลยํ คจฺฉนฺตีติ อาม ภนฺเต วิลยํ คจฺฉนฺตีติฯ โย ปน ตาสํ กุจฺฉิยํ คพฺโภ โสปิ วิลยํ คจฺฉตีติ น หิ ภนฺเตติฯ เกน การเณนาติ มญฺญามิ ภนฺเต กมฺมาธิกเตน น วิลยํ คจฺฉตีติฯ เอวเมว โข มหาราช กมฺมาธิกเตน เนรยิกา สตฺตา อเนกานิปิ วสฺสสหสฺสานิ นิรเย ปจฺจมานา น วิลยํ คจฺฉนฺตีติฯ>
      text <ภิยฺโย โอปมฺมํ กโรหีติฯ ตํ กิํ มญฺญสิ มหาราช ยา ตา สนฺติ โยนกสุขุมาลินิโยปิ ขตฺติยสุขุมาลินิโยปิ พฺราหฺมณสุขุมาลินิโยปิ คหปติสุขุมาลินิโยปิ กิํนุ ตา กกฺขฬานิ ขชฺชกานิ มํสานิ ขาทนฺตีติ อาม ภนฺเต ขาทนฺตีติฯ กิํ ปน ตานิ ตาสํ กุจฺฉิยํ โกฏฺฐพฺภนฺตรคตานิ วิลยํ คจฺฉนฺตีติ อาม ภนฺเต วิลยํ คจฺฉนฺตีติฯ โย ปน ตาสํ กุจฺฉิยํ คพฺโภ โสปิ วิลยํ คจฺฉตีติ น หิ ภนฺเตติฯ เกน การเณนาติฯ มญฺญามิ ภนฺเต กมฺมาธิกเตน น วิลยํ คจฺฉตีติฯ เอวเมว โข มหาราช กมฺมาธิกเตน เนรยิกา สตฺตา อเนกานิปิ วสฺสสหสฺสานิ นิรเย ปจฺจมานา น วิลยํ คจฺฉนฺติฯ ภาสิตมฺเปตํ มหาราช ภควตา โส น ตาว กาลํ กโรติ ยาว น ตํ ปาปกมฺมํ พฺยนฺตีโหตีติฯ>
      text <กลฺโลสิ ภนฺเต นาคเสนาติฯ>
      stand <เนรยิกคฺคิอุณฺหภาวปญฺโห ฉฏฺโฐฯ>
    text <๗ ปถวิสนฺธารกปญฺโห>
      text <๗>, <ราชา อาห ภนฺเต นาคเสน ตุมฺเห ภณถ อยํ มหา ปถวี อุทเก ปติฏฺฐิตา อุทกํ วาเต ปติฏฺฐิตํ วาโต อากาเส ปติฏฺฐิโตติ เอตมฺปิ วจนํ น สทฺทหามีติฯ เถโร ธมฺมกรเกน อุทกํ คเหตฺวา ราชานํ มิลินฺทํ สญฺญาเปสิ ยถา มหาราช อิมํ อุทกํ วาเตน อาธาริตํ เอวํ ตมฺปิ อุทกํ วาเตน อาธาริตนฺติฯ>
      text <กลฺโลสิ ภนฺเต นาคเสนาติฯ>
      stand <ปถวิสนฺธารกปญฺโห สตฺตโมฯ>
    text <๘ นิโรธนิพฺพานปญฺโห>
      text <๘>, <ราชา อาห ภนฺเต นาคเสน นิโรโธ นิพฺพานนฺติ อาม มหาราช นิโรโธ นิพฺพานนฺติฯ กถํ ภนฺเต นาคเสน นิโรโธ นิพฺพานนฺติ สพฺเพ พาลปุถุชฺชนา โข มหาราช อชฺฌตฺติกพาหิเร อายตเน อภินนฺทนฺติ อภิวทนฺติ อชฺโฌสาย ติฏฺฐนฺติ เต เตน โสเตน วุยฺหนฺติ น ปริมุจฺจนฺติ ชาติยา ชราย มรเณน โสเกน ปริเทเวน ทุกฺเขหิ โทมนสฺเสหิ อุปายาเสหิ น ปริมุจฺจนฺติ ทุกฺขสฺมาติ วทามิฯ สุตวา จ โข มหาราช อริยสาวโก อชฺฌตฺติกพาหิเร อายตเน นาภินนฺทติ นาภิวทติ นาชฺโฌสาย ติฏฺฐติ ตสฺส ตํ อนภินนฺทโต อนภิวทโต อนชฺโฌสาย ติฏฺฐโต ตณฺหา นิรุชฺฌติ ตณฺหานิโรธา อุปาทานนิโรโธ อุปาทานนิโรธา ภวนิโรโธ ภวนิโรธา ชาตินิโรโธ ชาตินิโรธา ชรามรณํ โสกปริเทวทุกฺขโทมนสฺสุปายาสา นิรุชฺฌนฺติ เอวเมตสฺส เกวลสฺส ทุกฺขกฺขนฺธสฺส นิโรโธ โหติ เอวํ โข มหาราช นิโรโธ นิพฺพานนฺติฯ>
      text <กลฺโลสิ ภนฺเต นาคเสนาติฯ>
      stand <นิโรธนิพฺพานปญฺโห อฏฺฐโมฯ>
    text <๙ นิพฺพานลภนปญฺโห>
      text <๙>, <ราชา อาห ภนฺเต นาคเสน สพฺเพว ลภนฺติ นิพฺพานนฺติ น โข มหาราช สพฺเพว ลภนฺติ นิพฺพานํ อปิ จ โข มหาราช โย สมฺมา ปฏิปนฺโน อภิญฺเญยฺเย ธมฺเม อภิชานาติ ปริญฺเญยฺเย ธมฺเม ปริชานาติ ปหาตพฺเพ ธมฺเม ปชหติ ภาเวตพฺเพ ธมฺเม ภาเวติ สจฺฉิกาตพฺเพ ธมฺเม สจฺฉิกโรติ โส ลภติ นิพฺพานนฺติฯ>
      text <กลฺโลสิ ภนฺเต นาคเสนาติฯ>
      stand <นิพฺพานลภนปญฺโห นวโมฯ>
    text <๑๐ นิพฺพานสุขชานนปญฺโห>
      text <๑๐>, <ราชา อาห ภนฺเต นาคเสน โย น ลภติ นิพฺพานํ ชานาติ โส สุขํ นิพฺพานนฺติ อาม มหาราช โย น ลภติ นิพฺพานํ ชานาติ โส สุขํ นิพฺพานนฺติฯ กถํ ภนฺเต นาคเสน อลภนฺโต ชานาติ สุขํ นิพฺพานนฺติ ตํ กิํ มญฺญสิ มหาราช เยสํ นจฺฉินฺนา หตฺถปาทา ชาเนยฺยุํ เต มหาราช ทุกฺขํ หตฺถปาทจฺเฉทนนฺติ อาม ภนฺเต ชาเนยฺยุนฺติฯ กถํ ชาเนยฺยุนฺติ อญฺเญสํ ภนฺเต ฉินฺนหตฺถปาทานํ ปริเทวิตสทฺทํ สุตฺวา ชานนฺติ ทุกฺขํ หตฺถปาทจฺเฉทนนฺติ ฯ เอวเมว โข มหาราช เยสํ ทิฏฺฐํ นิพฺพานํ เตสํ สทฺทํ สุตฺวา ชานาติ สุขํ นิพฺพานนฺติฯ>
      text <กลฺโลสิ ภนฺเต นาคเสนาติฯ>
      stand <นิพฺพานสุขชานนปญฺโห ทสโมฯ>
      stand <นิพฺพานวคฺโค จตุตฺโถฯ>
      stand <อิมสฺมิํ วคฺเค ทส ปญฺหาฯ>
  text <๕ พุทฺธวคฺโค>
    text <๑ พุทฺธสฺส อตฺถินตฺถิภาวปญฺโห>
      text <๑>, <ราชา อาห ภนฺเต นาคเสน พุทฺโธ ตยา ทิฏฺโฐติ น หิ มหาราชาติฯ อถ เต อาจริเยหิ พุทฺโธ ทิฏฺโฐติ น หิ มหาราชาติฯ เตน หิ ภนฺเต นาคเสน นตฺถิ พุทฺโธติฯ กิํ ปน มหาราช หิมวติ อูหา นที ตยา ทิฏฺฐาติ น หิ ภนฺเตติฯ อถ เต ปิตรา อูหา นที ทิฏฺฐาติ น หิ ภนฺเตติฯ เตน หิ มหาราช นตฺถิ อูหา นทีติฯ อตฺถิ ภนฺเต กิญฺจาปิ มยา อูหา นที น ทิฏฺฐา ปิตราปิ เม อูหา นที น ทิฏฺฐา อปิ จ อตฺถิ อูหา นทีติฯ เอวเมว โข มหาราช กิญฺจาปิ มยา ภควา น ทิฏฺโฐ อาจริเยหิปิ เม ภควา น ทิฏฺโฐ อปิ จ อตฺถิ ภควาติฯ>
      text <กลฺโลสิ ภนฺเต นาคเสนาติฯ>
      stand <พุทฺธสฺส อตฺถินตฺถิภาวปญฺโห ปฐโมฯ>
    text <๒ พุทฺธสฺส อนุตฺตรภาวปญฺโห>
      text <๒>, <ราชา อาห ภนฺเต นาคเสน พุทฺโธ อนุตฺตโรติ อาม มหาราช ภควา อนุตฺตโรติฯ กถํ ภนฺเต นาคเสน อทิฏฺฐปุพฺพํ ชานาสิ พุทฺโธ อนุตฺตโรติ ตํ กิํ มญฺญสิ มหาราช เยหิ อทิฏฺฐปุพฺโพ มหาสมุทฺโท ชาเนยฺยุํ เต มหาราช มหนฺโต โข มหาสมุทฺโท คมฺภีโร อปฺปเมยฺโย ทุปฺปริโยคาโห ยตฺถิมา ปญฺจ มหานทิโย สตตํ สมิตํ อปฺเปนฺติ เสยฺยถิทํ คงฺคา ยมุนา อจิรวตี สรภู มหี เนว ตสฺส อูนตฺตํ วา ปูรตฺตํ วา ปญฺญายตีติ อาม ภนฺเต ชาเนยฺยุนฺติฯ เอวเมว โข มหาราช สาวเก มหนฺเต ปรินิพฺพุเต ปสฺสิตฺวา ชานามิ ภควา อนุตฺตโรติฯ>
      text <กลฺโลสิ ภนฺเต นาคเสนาติฯ>
      stand <พุทฺธสฺส อนุตฺตรภาวปญฺโห ทุติโยฯ>
    text <๓ พุทฺธสฺส อนุตฺตรภาวชานนปญฺโห>
      text <๓>, <ราชา อาห ภนฺเต นาคเสน สกฺกา ชานิตุํ พุทฺโธ อนุตฺตโรติ อาม มหาราช สกฺกา ชานิตุํ ภควา อนุตฺตโรติฯ กถํ ภนฺเต นาคเสน สกฺกา ชานิตุํ พุทฺโธ อนุตฺตโรติฯ ภูตปุพฺพํ มหาราช ติสฺสตฺเถโร นาม เลขาจริโย อโหสิ พหูนิ วสฺสานิ อพฺภตีตานิ กาลงฺกตสฺส กถํ โส ญายตีติฯ เลเขน ภนฺเตติฯ เอวเมว โข มหาราช โย ธมฺมํ ปสฺสติ โส ภควนฺตํ ปสฺสติ ธมฺโม หิ มหาราช ภควตา เทสิโตติฯ>
      text <กลฺโลสิ ภนฺเต นาคเสนาติฯ>
      stand <พุทฺธสฺส อนุตฺตรภาวชานนปญฺโห ตติโยฯ>
    text <๔ ธมฺมทิฏฺฐปญฺโห>
      text <๔>, <ราชา อาห ภนฺเต นาคเสน ธมฺโม ตยา ทิฏฺโฐติฯ พุทฺธเนตฺติยา โข มหาราช พุทฺธปญฺญตฺติยา ยาวชีวํ สาวเกหิ วตฺติตพฺพนฺติฯ>
      text <กลฺโลสิ ภนฺเต นาคเสนาติฯ>
      stand <ธมฺมทิฏฺฐปญฺโห จตุตฺโถฯ>
    text <๕ อสงฺกมนปฏิสนฺทหนปญฺโห>
      text <๕>, <ราชา อาห ภนฺเต นาคเสน น จ สงฺกมติ ปฏิสนฺทหติ จาติ อาม มหาราช น จ สงฺกมติ ปฏิสนฺทหติ จาติฯ กถํ ภนฺเต นาคเสน น จ สงฺกมติ ปฏิสนฺทหติ จ โอปมฺมํ กโรหีติ ยถา มหาราช โกจิเทว ปุริโส ปทีปโต ปทีปํ ปทีเปยฺย กิํนุ โข โส มหาราช ปทีโป ปทีปมฺหา สงฺกนฺโตติ น หิ ภนฺเตติฯ เอวเมว โข มหาราช น จ สงฺกมติ ปฏิสนฺทหติ จาติฯ>
      text <ภิยฺโย โอปมฺมํ กโรหีติฯ อภิชานาสิ นุ ตฺวํ มหาราช ทหรโก สนฺโต สิโลกาจริยสฺส สนฺติเก กิญฺจิ สิโลกํ คหิตนฺติ อาม ภนฺเตติ ฯ กิํนุ โข มหาราช โส สิโลโก อาจริยมฺหา สงฺกนฺโตติ น หิ ภนฺเตติฯ เอวเมว โข มหาราช น จ สงฺกมติ ปฏิสนฺทหติ จาติฯ>
      text <กลฺโลสิ ภนฺเต นาคเสนาติฯ>
      stand <อสงฺกมนปฏิสนฺทหนปญฺโห ปญฺจโมฯ>
    text <๖ เวทคูปญฺโห>
      text <๖>, <ราชา อาห ภนฺเต นาคเสน เวทคู อุปลพฺภตีติ เถโร อาห ปรมตฺเถน โข มหาราช เวทคู นุปลพฺภตีติฯ>
      text <กลฺโลสิ ภนฺเต นาคเสนาติฯ>
      stand <เวทคูปญฺโห ฉฏฺโฐฯ>
    text <๗ อญฺญกายสงฺกมนปญฺโห>
      text <๗>, <ราชา อาห ภนฺเต นาคเสน อตฺถิ โกจิ สตฺโต โย อิมมฺหา กายา อญฺญํ กายํ สงฺกมตีติ น หิ มหาราชาติฯ ยทิ ภนฺเต นาคเสน อิมมฺหา กายา อญฺญํ กายํ สงฺกมนฺโต นตฺถิ นนุ มุตฺโต ภวิสฺสติ ปาปเกหิ กมฺเมหีติ อาม มหาราช ยทิ น ปฏิสนฺทเหยฺย มุตฺโต ภวิสฺสติ ปาปเกหิ กมฺเมหีติ ยสฺมา จ โข มหาราช ปฏิสนฺทหติ ตสฺมา น ปริมุตฺโต ปาปเกหิ กมฺเมหีติฯ>
      text <โอปมฺมํ กโรหีติฯ ยถา มหาราช โกจิเทว ปุริโส อญฺญตรสฺส ปุริสสฺส อมฺพํ อวหเรยฺย กิํ โส ทณฺฑปฺปตฺโต ภเวยฺยาติ อาม ภนฺเต ทณฺฑปฺปตฺโต ภเวยฺยาติฯ น โข โส มหาราช ตานิ อมฺพานิ อวหริ ยานิ เตน โรปิตานิ กสฺมา ทณฺฑปฺปตฺโต ภเวยฺยาติ ตานิ ภนฺเต อมฺพานิ นิสฺสาย ชาตานิ ตสฺมา ทณฺฑปฺปตฺโต ภเวยฺยาติฯ เอวเมว โข มหาราช อิมินา นามรูเปน กมฺมํ กโรติ โสภนํ วา อโสภนํ วา เตน กมฺเมน อญฺญํ นามรูปํ ปฏิสนฺทหติ ตสฺมา น ปริมุตฺโต ปาปเกหิ กมฺเมหีติฯ>
      text <กลฺโลสิ ภนฺเต นาคเสนาติฯ>
      stand <อญฺญกายสงฺกมนปญฺโห สตฺตโมฯ>
    text <๘ กมฺมผลอตฺถิภาวปญฺโห>
      text <๘>, <ราชา อาห ภนฺเต นาคเสน อิมินา นามรูเปน กมฺมํ กตํ กุสลํ วา อกุสลํ วา กุหิํ ตานิ กมฺมานิ ติฏฺฐนฺตีติ อนุพนฺเธยฺยุํ โข มหาราช ตานิ กมฺมานิ ฉายาว อนปายินีติ ฯ สกฺกา ปน ภนฺเต ตานิ กมฺมานิ ทสฺเสตุํ อิธ วา อิธ วา ตานิ กมฺมานิ ติฏฺฐนฺตีติ น สกฺกา มหาราช ตานิ กมฺมานิ ทสฺเสตุํ อิธ วา อิธ วา ตานิ กมฺมานิ ติฏฺฐนฺตีติฯ>
      text <โอปมฺมํ กโรหีติฯ ตํ กิํ มญฺญสิ มหาราช ยานิมานิ รุกฺขานิ อนิพฺพตฺตผลานิ สกฺกา เตสํ ผลานิ ทสฺเสตุํ อิธ วา อิธ วา ตานิ ผลานิ ติฏฺฐนฺตีติฯ น หิ ภนฺเตติฯ เอวเมว โข มหาราช อพฺโพจฺฉินฺนาย สนฺตติยา น สกฺกา ตานิ กมฺมานิ ทสฺเสตุํ อิธ วา อิธ วา ตานิ กมฺมานิ ติฏฺฐนฺตีติฯ>
      text <กลฺโลสิ ภนฺเต นาคเสนาติฯ>
      stand <กมฺมผลอตฺถิภาวปญฺโห อฏฺฐโมฯ>
    text <๙ อุปฺปชฺชติชานนปญฺโห>
      text <๙>, <ราชา อาห ภนฺเต นาคเสน โย อุปฺปชฺชติ ชานาติ โส อุปฺปชฺชิสฺสามีติ อาม มหาราช โย อุปฺปชฺชติ ชานาติ โส อุปฺปชฺชิสฺสามีติฯ โอปมฺมํ กโรหีติฯ ยถา มหาราช กสฺสโก คหปติโก พีชานิ ปถวิยํ นิกฺขิปิตฺวา สมฺมา เทเว วสฺสนฺเต ชานาติ ธญฺญํ นิพฺพตฺติสฺสตีติ อาม ภนฺเต ชาเนยฺยาติฯ เอวเมว โข มหาราช โย อุปฺปชฺชติ ชานาติ โส อุปฺปชฺชิสฺสามีติฯ>
      text <กลฺโลสิ ภนฺเต นาคเสนาติฯ>
      stand <อุปฺปชฺชติชานนปญฺโห นวโมฯ>
    text <๑๐ พุทฺธนิทสฺสนปญฺโห>
      text <๑๐>, <ราชา อาห ภนฺเต นาคเสน พุทฺโธ อตฺถีติ อาม มหาราช ภควา อตฺถีติฯ สกฺกา ปน ภนฺเต นาคเสน พุทฺโธ นิทสฺเสตุํ อิธวา อิธวาติ ปรินิพฺพุโต มหาราช ภควา อนุปาทิเสสาย นิพฺพานธาตุยา น สกฺกา ภควา นิทสฺเสตุํ อิธ วา อิธ วาติฯ>
      text <โอปมฺมํ กโรหีติฯ ตํ กิํ มญฺญสิ มหาราช มหโต อคฺคิกฺขนฺธสฺส ชลมานสฺส ยา อจฺจิ อตฺถงฺคตา สกฺกา สา อจฺจิ ทสฺเสตุํ อิธ วา อิธ วาติ น หิ ภนฺเต นิรุทฺธา สา อจฺจิ อปฺปญฺญตฺติํ คตาติฯ เอวเมว โข มหาราช ภควา อนุปาทิเสสาย นิพฺพานธาตุยา ปรินิพฺพุโต อตฺถงฺคโต น สกฺกา ภควา นิทสฺเสตุํ อิธ วา อิธ วา ติ ธมฺมกาเยน ปน โข มหาราช สกฺกา ภควา นิทสฺเสตุํฯ ธมฺโม หิ มหาราช ภควตา เทสิโตติฯ>
      text <กลฺโลสิ ภนฺเต นาคเสนาติฯ>
      stand <พุทฺธนิทสฺสนปญฺโห ทสโมฯ>
      stand <พุทฺธวคฺโค ปญฺจโมฯ>
      stand <อิมสฺมิํ วคฺเค ทส ปญฺหาฯ>
  text <๖ สติวคฺโค>
    text <๑ กายปิยายนปญฺโห>
      text <๑>, <ราชา อาห ภนฺเต นาคเสน ปิโย ปพฺพชิตานํ กาโยติ น โข มหาราช ปิโย ปพฺพชิตานํ กาโยติฯ อถ กิสฺส นุ โข ภนฺเต เกลายถ มมายถาติ กิํ ปน เต มหาราช กทาจิ กรหจิ สงฺคามคตสฺส กณฺฑปฺปหาโร โหตีติ อาม ภนฺเต โหตีติฯ กิํนุ โข มหาราช โส วโณ อาเลเปน จ อาลิมฺปียติ เตเลน จ มกฺขียติ สุขุเมน จ โจฬปฏฺเฏน ปลิเวฐียตีติ อาม ภนฺเต อาเลเปน จ อาลิมฺปียติ เตเลน จ มกฺขียติ สุขุเมน จ โจฬปฏฺเฏน ปลิเวฐียตีติฯ กิํนุ โข มหาราช ปิโย เต วโณ เตน อาเลเปน จ อาลิมฺปียติ เตเลน จ มกฺขียติ สุขุเมน จ โจฬปฏฺเฏน ปลิเวฐียตีติ น เม ภนฺเต ปิโย วโณ อปิ จ มํสสฺส รุหนตฺถาย อาเลเปน จ อาลิมฺปียติ เตเลน จ มกฺขียติ สุขุเมน จ โจฬปฏฺเฏน ปลิเวฐียตีติฯ เอวเมว โข มหาราช อปฺปิโย ปพฺพชิตานํ กาโย อถ จ ปพฺพชิตา อนชฺโฌสิตา กายํ ปริหรนฺติ พฺรหฺมจริยานุคฺคหายฯ อปิ จ โข มหาราช วณูปโม กาโย วุตฺโต ภควตา เตน ปพฺพชิตา วณมิว กายํ ปริหรนฺติ อนชฺโฌสิตาฯ ภาสิตมฺเปตํ มหาราช ภควตา>
      text <กลฺโลสิ ภนฺเต นาคเสนาติฯ>
      stand <กายปิยายนปญฺโห ปฐโมฯ>
    text <๒ สพฺพญฺญูภาวปญฺโห>
      text <๒>, <ราชา อาห ภนฺเต นาคเสน พุทฺโธ สพฺพญฺญู สพฺพทสฺสาวีติ อาม มหาราช ภควา สพฺพญฺญู สพฺพทสฺสาวีติฯ อถ กิสฺส นุ โข ภนฺเต นาคเสน สาวกานํ อนุปุพฺเพน สิกฺขาปทํ ปญฺญเปสีติ อตฺถิ ปน เต มหาราช โกจิ เวชฺโช โย อิมิสฺสํ ปถวิยํ สพฺพเภสชฺชานิ ชานาตีติ อาม ภนฺเต อตฺถีติฯ กิํนุ โข มหาราช โส เวชฺโช คิลานกํ สมฺปตฺเต กาเล เภสชฺชํ ปาเยติ อุทาหุ อสมฺปตฺเต กาเลติ สมฺปตฺเต กาเล ภนฺเต คิลานกํ เภสชฺชํ ปาเยติ โน อสมฺปตฺเต กาเลติ เอวเมว โข มหาราช ภควา สพฺพญฺญู สพฺพทสฺสาวี น อสมฺปตฺเต กาเล สาวกานํ สิกฺขาปทํ ปญฺญาเปติ สมฺปตฺเต กาเล สาวกานํ สิกฺขาปทํ ปญฺญาเปติ ยาวชีวํ อนติกฺกมนียนฺติฯ>
      text <กลฺโลสิ ภนฺเต นาคเสนาติฯ>
      stand <สพฺพญฺญูภาวปญฺโห ทุติโยฯ>
    text <๓ มหาปุริสลกฺขณปญฺโห>
      text <๓>, <ราชา อาห ภนฺเต นาคเสน พุทฺโธ ทฺวตฺติํสมหาปุริสลกฺขเณหิ สมนฺนาคโต อสีติยา จ อนุพฺยญฺชเนหิ ปริรญฺชิโต สุวณฺณวณฺโณ กญฺจนสนฺนิภตฺตโจ พฺยามปฺปโภติ อาม มหาราช ภควา ทฺวตฺติํสมหาปุริสลกฺขเณหิ สมนฺนาคโต อสีติยา จ อนุพฺยญฺชเนหิ ปริรญฺชิโต สุวณฺณวณฺโณ กญฺจนสนฺนิภตฺตโจ พฺยามปฺปโภติฯ>
      text <กิํ ปนสฺส ภนฺเต มาตาปิตโรปิ ทฺวตฺติํสมหาปุริสลกฺขเณหิ สมนฺนาคตา อสีติยา จ อนุพฺยญฺชเนหิ ปริรญฺชิตา สุวณฺณวณฺณา กญฺจนสนฺนิภตฺตจา พฺยามปฺปภาติ โน จสฺส มหาราช มาตาปิตโร ทฺวตฺติํสมหาปุริสลกฺขเณหิ สมนฺนาคตา อสีติยา จ อนุพฺยญฺชเนหิ ปริรญฺชิตา สุวณฺณวณฺณา กญฺจนสนฺนิภตฺตจา พฺยามปฺปภาติฯ>
      text <เอวํ สนฺเต โข ภนฺเต นาคเสน น อุปฺปชฺชติ พุทฺโธ ทฺวตฺติํสมหาปุริสลกฺขเณหิ สมนฺนาคโต อสีติยา จ อนุพฺยญฺชเนหิ ปริรญฺชิโต สุวณฺณวณฺโณ กญฺจนสนฺนิภตฺตโจ พฺยามปฺปโภติ อปิ จ มาตุสทิโส วา ปุตฺโต โหติ มาตุปกฺโข วา ปิตุสทิโส วา ปุตฺโต โหติ ปิตุปกฺโข วาติฯ เถโร อาห อตฺถิ ปน มหาราช กิญฺจิ ปทุมํ สตปตฺตนฺติ อาม ภนฺเต อตฺถีติฯ ตสฺส ปน กุหิํ สมฺภโวติ กทฺทเม ชายติ อุทเก อาสียตีติ ฯ กิํนุ โข มหาราช ปทุมํ กทฺทเมน สทิสํ วณฺเณน วา คนฺเธน วา รเสน วาติ น หิ ภนฺเตติฯ อถ อุทเกน วา คนฺเธน วา รเสน วาติ น หิ ภนฺเตติฯ เอวเมว โข มหาราช ภควา ทฺวตฺติํสมหาปุริสลกฺขเณหิ สมนฺนาคโต อสีติยา จ อนุพฺยญฺชเนหิ ปริรญฺชิโต สุวณฺณวณฺโณ กญฺจนสนฺนิภตฺตโจ พฺยามปฺปโภ โน จสฺส มาตาปิตโร ทฺวตฺติํสมหาปุริสลกฺขเณหิ สมนฺนาคตา อสีติยา จ อนุพฺยญฺชเนหิ ปริรญฺชิตา สุวณฺณวณฺณา กญฺจนสนฺนิภตฺตจา พฺยามปฺปภาติฯ>
      text <กลฺโลสิ ภนฺเต นาคเสนาติฯ>
      stand <มหาปุริสลกฺขณปญฺโห ตติโยฯ>
    text <๔ ภควโต พฺรหฺมจาริปญฺโห>
      text <๔>, <ราชา อาห ภนฺเต นาคเสน พุทฺโธ พฺรหฺมจารีติ อาม มหาราช ภควา พฺรหฺมจารีติฯ เตน หิ ภนฺเต นาคเสน พุทฺโธ พฺรหฺมุโน สิสฺโสติ อตฺถิ ปน เต มหาราช หตฺถิปาโมกฺโขติ อตฺถิ ภนฺเตติฯ กิํนุ โข มหาราช โส หตฺถี กทาจิ กรหจิ โกญฺจนาทํ นทตีติ อาม ภนฺเต นทตีติ เตน หิ มหาราช โส หตฺถี โกญฺจสกุณสฺส สิสฺโสติ น หิ ภนฺเตติฯ กิํ ปน มหาราช พฺรหฺมา สพุทฺธิโก อพุทฺธิโกติ สพุทฺธิโก ภนฺเตติฯ เตน หิ มหาราช พฺรหฺมา ภควโต สิสฺโสติฯ>
      text <กลฺโลสิ ภนฺเต นาคเสนาติฯ>
      stand <ภควโต พฺรหฺมจาริปญฺโห จตุตฺโถฯ>
    text <๕ ภควโต อุปสมฺปทาปญฺโห>
      text <๕>, <ราชา อาห ภนฺเต นาคเสน อุปสมฺปทา สุนฺทราติ อาม มหาราช อุปสมฺปทา สุนฺทราติฯ อตฺถิ ปน ภนฺเต พุทฺธสฺส อุปสมฺปทา อุทาหุ นตฺถีติ อุปสมฺปนฺโน โข มหาราช ภควา โพธิรุกฺขมูเล สห สพฺพญฺญุตญาเณน นตฺถิ ภควโต อุปสมฺปทา อญฺเญหิ ทินฺนา ยถา สาวกานํ มหาราช ภควา สิกฺขาปทํ ปญฺญเปติ ยาวชีวํ อนติกฺกมนียนฺติฯ>
      text <กลฺโลสิ ภนฺเต นาคเสนาติฯ>
      stand <ภควโต อุปสมฺปทาปญฺโห ปญฺจโมฯ>
    text <๖ อสฺสุเภสชฺชาเภสชฺชปญฺโห>
      text <๖>, <ราชา อาห ภนฺเต นาคเสน โย จ มาตริ มตาย โรทติ โย จ ธมฺมเปเมน โรทติ อุภินฺนํ เตสํ โรทนฺตานํ กสฺส อสฺสุ เภสชฺชํ กสฺส น เภสชฺชนฺติ เอกสฺส โข มหาราช อสฺสุ ราคโทสโมเหหิ สมลํ อุณฺหํ เอกสฺส ปีติโสมนสฺเสน วิมลํ สีตลํฯ ยํ โข มหาราช สีตลํ ตํ เภสชฺชํ ยํ อุณฺหํ ตํ น เภสชฺชนฺติฯ>
      text <กลฺโลสิ ภนฺเต นาคเสนาติฯ>
      stand <อสฺสุเภสชฺชาเภสชฺชปญฺโห ฉฏฺโฐฯ>
    text <๗ สราควีตราคนานากรณปญฺโห>
      text <๗>, <ราชา อาห ภนฺเต นาคเสน กิํ นานากรณํ สราคสฺส จ วีตราคสฺส จาติ เอโก โข มหาราช อชฺโฌสิโต เอโก อนชฺโฌสิโตติฯ กิํ เอตํ ภนฺเต อชฺโฌสิโต อนชฺโฌสิโต นามาติ เอโก โข มหาราช อตฺถิโก เอโก อนตฺถิโกติฯ ปสฺสามหํ ภนฺเต เอวรูปํ โย จ สราโค โย จ วีตราโค สพฺโพเปโส โสภนํ เยว อิจฺฉติ ขาทนียํ วา โภชนียํ วา น โกจิ ปาปกํ อิจฺฉตีติฯ อวีตราโค โข มหาราช รสปฏิสํเวที จ รสราคปฏิสํเวที จ โภชนํ ภุญฺชติ วีตราโค ปน รสปฏิสํเวที โภชนํ ภุญฺชติ โน จ โข รสราคปฏิสํเวทีติฯ>
      text <กลฺโลสิ ภนฺเต นาคเสนาติฯ>
      stand <สราควีตราคนานากรณปญฺโห สตฺตโมฯ>
    text <๘ ปญฺญาปติฏฺฐานปญฺโห>
      text <๘>, <ราชา อาห ภนฺเต นาคเสน ปญฺญา กุหิํ ปฏิวสตีติ น กตฺถจิ มหาราชาติฯ เตน หิ ภนฺเต นาคเสน นตฺถิ ปญฺญาติฯ วาโต มหาราช กุหิํ ปฏิวสตีติ น กตฺถจิ ภนฺเตติฯ เตน หิ มหาราช นตฺถิ วาโตติฯ>
      text <กลฺโลสิ ภนฺเต นาคเสนาติฯ>
      stand <ปญฺญาปติฏฺฐานปญฺโห อฏฺฐโมฯ>
    text <๙ สํสารปญฺโห>
      text <๙>, <ราชา อาห ภนฺเต นาคเสน ยํ ปเนตํ พฺรูสิ สํสาโรติ กตโม โส สํสาโรติ อิธ มหาราช ชาโต อิเธว มรติ อิธ มโต อญฺญตฺร อุปฺปชฺชติ ตหิํ ชาโต ตหิํ เยว มรติ ตหิํ มโต อญฺญตฺร อุปฺปชฺชติ เอวํ โข มหาราช สํสาโร โหตีติฯ โอปมฺมํ กโรหีติฯ ยถา มหาราช โกจิเทว ปุริโส ปกฺกํ อมฺพํ ขาทิตฺวา อฏฺฐิํ โรเปยฺย ตโต มหนฺโต อมฺพรุกฺโข นิพฺพตฺติตฺวา ผลานิ ทเทยฺย อถ โส ปุริโส ตโตปิ ปกฺกํ อมฺพํ ขาทิตฺวา อฏฺฐิํ โรเปยฺย ตโตปิ มหนฺโต อมฺพรุกฺโข นิพฺพตฺติตฺวา ผลานิ ทเทยฺย เอวเมเตสํ รุกฺขานํ โกฏิ น ปญฺญายติ เอวเมว โข มหาราช อิธ ชาโต อิเธว มรติ อิธ มโต อญฺญตฺร อุปฺปชฺชติ ตหิํ ชาโต ตหิํ เยว มรติ ตหิํ มโต อญฺญตฺร อุปฺปชฺชติ เอวํ โข มหาราช สํสาโร โหตีติฯ>
      text <กลฺโลสิ ภนฺเต นาคเสนาติฯ>
      stand <สํสารปญฺโห นวโมฯ>
    text <๑๐ จิรกตสรณปญฺโห>
      text <๑๐>, <ราชา อาห ภนฺเต นาคเสน เกน อตีตํ จิรกตํ สรตีติ สติยา มหาราชาติฯ นนุ ภนฺเต นาคเสน จิตฺเตน สรติ โน สติยาติ อภิชานาสิ นุ ตฺวํ มหาราช กิญฺจิเทว กรณียํ กตฺวา ปมุฏฺฐนฺติ อาม ภนฺเตติฯ กิํ นุ โข ตฺวํ มหาราช ตสฺมิํ สมเย อจิตฺตโก อโหสีติ น หิ ภนฺเต สติ ตสฺมิํ สมเย นาโหสีติฯ อถ กสฺมา ตฺวํ มหาราช เอวมาห จิตฺเตน สรติ โน สติยาติ>
      text <กลฺโลสิ ภนฺเต นาคเสนาติฯ>
      stand <จิรกตสรณปญฺโห ทสโมฯ>
    text <๑๑ อภิชานนฺตสติปญฺโห>
      text <๑๑>, <ราชา อาห ภนฺเต นาคเสน สพฺพา สติ อภิชานนฺตี อุปฺปชฺชติ อุทาหุ กฏุมิกาว สตีติ อภิชานนฺตีปิ มหาราช กฏุมิกาปิ สตีติฯ เอวญฺหิ โข ภนฺเต นาคเสน สพฺพา สติ อภิชานนฺตี นตฺถิ กฏุมิกา สตีติ ยทิ นตฺถิ มหาราช กฏุมิกา สติ นตฺถิ กิญฺจิ สิปฺปิกานํ กมฺมายตเนหิ วา สิปฺปายตเนหิ วา วิชฺชาฏฺฐาเนหิ วา กรณียํ นิรตฺถกา อาจริยา ยสฺมา จ โข มหาราช อตฺถิ กฏุมิกา สติ ตสฺมา อตฺถิ กมฺมายตเนหิ วา สิปฺปายตเนหิ วา วิชฺชาฏฺฐาเนหิ วา กรณียํ อตฺโถ จ อาจริเยหีติฯ>
      text <กลฺโลสิ ภนฺเต นาคเสนาติฯ>
      stand <อภิชานนฺตสติปญฺโห เอกาทสโมฯ>
      stand <สติวคฺโค ฉฏฺโฐฯ>
      stand <อิมสฺมิํ วคฺเค เอกาทส ปญฺหาฯ>
  text <๗ อรูปธมฺมววตฺตนวคฺโค>
    text <๑ สติอุปฺปชฺชนปญฺโห>
      text <๑>, <ราชา อาห ภนฺเต นาคเสน กติหากาเรหิ สติ อุปฺปชฺชตีติ สตฺตรสหากาเรหิ มหาราช สติ อุปฺปชฺชตีติฯ กตเมหิ สตฺตรสหากาเรหีติ อภิชานโตปิ มหาราช สติ อุปฺปชฺชติ กฏุมิกายปิ สติ อุปฺปชฺชติ โอฬาริกวิญฺญาณโตปิ สติ อุปฺปชฺชติ หิตวิญฺญาณโตปิ สติ อุปฺปชฺชติ อหิตวิญฺญาณโตปิ สติ อุปฺปชฺชติ สภาคนิมิตฺตโตปิ สติ อุปฺปชฺชติ วิสภาคนิมิตฺตโตปิ สติ อุปฺปชฺชติ กถาภิญฺญาณโตปิ สติ อุปฺปชฺชติ ลกฺขณโตปิ สติ อุปฺปชฺชติ สารณโตปิ สติ อุปฺปชฺชติ มุทฺทาโตปิ สติ อุปฺปชฺชติ คณนาโตปิ สติ อุปฺปชฺชติ ธารณโตปิ สติ อุปฺปชฺชติ ภาวนโตปิ สติ อุปฺปชฺชติ โปตฺถกนิพนฺธนโตปิ สติ อุปฺปชฺชติ อุปนิกฺเขปโตปิ สติ อุปฺปชฺชติ อนุภูตโตปิ สติ อุปฺปชฺชตีติฯ>
      text <กถํ อภิชานโต สติ อุปฺปชฺชติ ยถา มหาราช อายสฺมา จ อานนฺโท ขุชฺชุตฺตรา จ อุปาสิกา เย วา ปน อญฺเญปิ เกจิ ชาติสฺสรา ชาติํ สรนฺติ เอวํ อภิชานโต สติ อุปฺปชฺชติฯ>
      text <กถํ กฏุมิกาย สติ อุปฺปชฺชติ โย ปกติยา มุฏฺฐสฺสติโก ปเร จ ตํ สราปนตฺถํ นิพนฺธนฺติ เอวํ กฏุมิกาย สติ อุปฺปชฺชติฯ>
      text <กถํ โอฬาริกวิญฺญาณโต สติ อุปฺปชฺชติ ยทา รชฺเช วา อภิสิตฺโต โหติ โสตาปตฺติผลํ วา ปตฺโต โหติ เอวํ โอฬาริกวิญฺญาณโต สติ อุปฺปชฺชติฯ>
      text <กถํ หิตวิญฺญาณโต สติ อุปฺปชฺชติ ยมฺหิ สุขาปิโต อมุกสฺมิํ เอวํ สุขาปิโตติ สรติ เอวํ หิตวิญฺญาณโต สติ อุปฺปชฺชติฯ>
      text <กถํ อหิตวิญฺญาณโต สติ อุปฺปชฺชติ ยมฺหิ ทุกฺขาปิโต อมุกสฺมิํ เอวํ ทุกฺขาปิโตติ สรติ เอวํ อหิตวิญฺญาณโต สติ อุปฺปชฺชติฯ>
      text <กถํ สภาคนิมิตฺตโต สติ อุปฺปชฺชติ สทิสํ ปุคฺคลํ ทิสฺวา มาตรํ วา ปิตรํ วา ภาตรํ วา ภคินิํ วา สรติ โอฏฺฐํ วา โคณํ วา คทฺรภํ วา ทิสฺวา อญฺญํ ตาทิสํ โอฏฺฐํ วา โคณํ วา คทฺรภํ วา สรติ เอวํ สภาคนิมิตฺตโต สติ อุปฺปชฺชติฯ>
      text <กถํ วิสภาคนิมตฺตโต สติ อุปฺปชฺชติ อสุกสฺส นาม วณฺโณ เอทิโส สทฺโท เอทิโส คนฺโธ เอทิโส รโส เอทิโส โผฏฺฐพฺโพ เอทิโสติ สรติ เอวมฺปิ วิสภาคนิมิตฺตโตปิ สติ อุปฺปชฺชติฯ>
      text <กถํ กถาภิญฺญาณโต สติ อุปฺปชฺชติ โย ปกติยา มุฏฺฐสฺสติโก โหติ ตํ ปเร สราเปนฺติ เตน โส สรติ เอวํ กถาภิญฺญาณโต สติ อุปฺปชฺชติฯ>
      text <กถํ ลกฺขณโต สติ อุปฺปชฺชติ โย ปกติยา พลีพทฺทานํ องฺเคน ชานาติ ลกฺขเณน ชานาติ เอวํ ลกฺขณโต สติ อุปฺปชฺชติฯ>
      text <กถํ สารณโต สติ อุปฺปชฺชติ โย ปกติยา มุฏฺฐสฺสติโก โหติ โย ตํ สราหิ โภ สราหิ โภติ ปุนปฺปุนํ สราเปติ เอวํ สารณโต สติ อุปฺปชฺชติฯ>
      text <กถํ มุทฺทาโต สติ อุปฺปชฺชติ ลิปิยา สิกฺขิตตฺตา ชานาติ อิมสฺส อกฺขรสฺส อนนฺตรํ อิมํ อกฺขรํ กาตพฺพนฺติ เอวํ มุทฺทาโต สติ อุปฺปชฺชติฯ>
      text <กถํ คณนาโต สติ อุปฺปชฺชติ คณนาย สิกฺขิตตฺตา คณกา พหุมฺปิ คเณนฺติ เอวํ คณนาโต สติ อุปฺปชฺชติฯ>
      text <กถํ ธารณโต สติ อุปฺปชฺชติ ธารณาย สิกฺขิตตฺตา ธารณกา พหุมฺปิ ธาเรนฺติ เอวํ ธารณโต สติ อุปฺปชฺชติฯ>
      text <กถํ ภาวนาโต สติ อุปฺปชฺชติ อิธ ภิกฺขุ อเนกวิหิตํ ปุพฺเพนิวาสํ อนุสฺสรติ เสยฺยถีทํ เอกมฺปิ ชาติํ ทฺเวปิ ชาติโย…เป … อิติ สาการํ สอุทฺเทสํ ปุพฺเพนิวาสํ อนุสฺสรติ เอวํ ภาวนาโต สติ อุปฺปชฺชติฯ>
      text <กถํ โปตฺถกนิพนฺธนโต สติ อุปฺปชฺชติ ราชาโน อนุสาสนิยํ อสฺสรนฺตา เอตํ โปตฺถกํ อาหรถาติ เตน โปตฺถเกน อนุสฺสรนฺติ เอวํ โปตฺถกนิพนฺธนโต สติ อุปฺปชฺชติฯ>
      text <กถํ อุปนิกฺเขปโต สติ อุปฺปชฺชติ อุปนิกฺขิตฺตํ ภณฺฑํ ทิสฺวา สรติ เอวํ อุปนิกฺเขปโต สติ อุปฺปชฺชติฯ>
      text <กถํ อนุภูตโต สติ อุปฺปชฺชติ ทิฏฺฐตฺตา รูปํ สรติ สุตตฺตา สทฺทํ สรติ ฆายิตตฺตา คนฺธํ สรติ สายิตตฺตา รสํ สรติ ผุฏฺฐตฺตา โผฏฺฐพฺพํ สรติ วิญฺญาตตฺตา ธมฺมํ สรติ เอวํ อนุภูตโต สติ อุปฺปชฺชติฯ อิเมหิ โข มหาราช สตฺตรสหากาเรหิ สติ อุปฺปชฺชตีติฯ>
      text <กลฺโลสิ ภนฺเต นาคเสนาติฯ>
      stand <สติอุปฺปชฺชนปญฺโห ปฐโมฯ>
    text <๒ พุทฺธคุณสติปฏิลาภปญฺโห>
      text <๒>, <ราชา อาห ภนฺเต นาคเสน ตุมฺเห เอตํ ภณถ โย วสฺสสตํ อกุสลํ กเรยฺย มรณกาเล จ เอกํ พุทฺธคุณํ สติํ ปฏิลเภยฺย โส เทเวสุ อุปฺปชฺเชยฺยาติ เอตํ น สทฺทหามิ เอวญฺจ ปน วเทถ เอเตน ปาณาติปาเตน นิรเย อุปฺปชฺเชยฺยาติ เอตมฺปิ น สทฺทหามีติฯ>
      text <ตํ กิํ มญฺญสิ มหาราช ขุทฺทโกปิ ปาสาโณ วินา นาวาย อุทเก อุปฺปิลเวยฺยาติ ฯ น หิ ภนฺเตติฯ กิํ นุ โข มหาราช วาหสตมฺปิ ปาสาณานํ นาวาย อาโรปิตํ อุทเก อุปฺปิลเวยฺยาติ อาม ภนฺเตติฯ ยถา มหาราช นาวา เอวํ กุสลานิ กมฺมานิ ทฏฺฐพฺพานีติฯ>
      text <กลฺโลสิ ภนฺเต นาคเสนาติฯ>
      stand <พุทฺธคุณสติปฏิลาภปญฺโห ทุติโยฯ>
    text <๓ ทุกฺขปฺปหานวายมปญฺโห>
      text <๓>, <ราชา อาห ภนฺเต นาคเสน กิํ ตุมฺเห อตีตสฺส ทุกฺขสฺส ปหานาย วายมถาติ น หิ มหาราชาติฯ กิํ ปน ภนฺเต อนาคตสฺส ทุกฺขสฺส ปหานาย วายมถาติ น หิ มหาราชาติฯ กิํ ปน ปจฺจุปฺปนฺนสฺส ทุกฺขสฺส ปหานาย วายมถาติ น หิ มหาราชาติฯ ยทิ ตุมฺเห น อตีตสฺส ทุกฺขสฺส ปหานาย วายมถ น อนาคตสฺส ทุกฺขสฺส ปหานาย วายมถ น ปจฺจุปฺปนฺนสฺส ทุกฺขสฺส ปหานาย วายมถ อถ กิมตฺถาย วายมถาติฯ เถโร อาห กินฺติ มหาราช อิทญฺจ ทุกฺขํ นิรุชฺเฌยฺย อญฺญญฺจ ทุกฺขํ นุปฺปชฺเชยฺยาติ เอตทตฺถาย วายมามาติฯ>
      text <อตฺถิ ปน เต ภนฺเต นาคเสน อนาคตํ ทุกฺขนฺติ นตฺถิ มหาราชาติ ตุมฺเห โข ภนฺเต นาคเสน อติปณฺฑิตา เย ตุมฺเห อสนฺตานํ อนาคตานํ ทุกฺขานํ ปหานาย วายมถาติ อตฺถิ ปน เต มหาราช เกจิ ปฏิราชาโน ปจฺจตฺถิกา ปจฺจามิตฺตา ปจฺจุปฏฺฐิตา โหนฺตีติ อาม ภนฺเต อตฺถีติฯ กิํนุ โข มหาราช ตทา ตุมฺเห ปริขํ ขณาเปยฺยาถ ปาการํ จินาเปยฺยาถ โคปุรํ การาเปยฺยาถ อฏฺฏาลกํ การาเปยฺยาถ ธญฺญํ อติหราเปยฺยาถาติ น หิ ภนฺเต ปฏิกจฺเจว ตํ ปฏิยตฺตํ โหตีติฯ กิํ ตุมฺเห มหาราช ตทา หตฺถิสฺมิํ สิกฺเขยฺยาถ อสฺสสฺมิํ สิกฺเขยฺยาถ รถสฺมิํ สิกฺเขยฺยาถ ธนุสฺมิํ สิกฺเขยฺยาถ ถรุสฺมิํ สิกฺเขยฺยาถาติ น หิ ภนฺเต ปฏิกจฺเจว ตํ สิกฺขิตํ โหตีติฯ กิสฺสตฺถายาติ อนาคตานํ ภนฺเต ภยานํ ปฏิพาหนตฺถายาติฯ กิํ นุ โข มหาราช อตฺถิ อนาคตํ ภยนฺติ นตฺถิ ภนฺเตติ ฯ ตุมฺเห จ โข มหาราช อติปณฺฑิตา เย ตุมฺเห อสนฺตานํ อนาคตานํ ภยานํ ปฏิพาหนตฺถาย ปฏิยาเทถาติฯ>
      text <ภิยฺโย โอปมฺมํ กโรหีติฯ ตํ กิํ มญฺญสิ มหาราช ยทา ตฺวํ ปิปาสิโต ภเวยฺยาสิ ตทา ตฺวํ อุทปานํ ขณาเปยฺยาสิ โปกฺขรณิํ ขณาเปยฺยาสิ ตฬากํ ขณาเปยฺยาสิ ปานียํ ปิวิสฺสามีติ น หิ ภนฺเต ปฏิกจฺเจว ตํ ปฏิยตฺตํ โหตีติฯ กิสฺสตฺถายาติ อนาคตานํ ภนฺเต ปิปาสานํ ปฏิพาหนตฺถาย ปฏิยตฺตํ โหตีติฯ อตฺถิ ปน มหาราช อนาคตา ปิปาสาติ นตฺถิ ภนฺเตติฯ ตุมฺเห โข มหาราช อติปณฺฑิตา เย ตุมฺเห อสนฺตานํ อนาคตานํ ปิปาสานํ ปฏิพาหนตฺถาย ตํ ปฏิยาเทถาติฯ>
      text <ภิยฺโย โอปมฺมํ กโรหีติฯ ตํ กิํ มญฺญสิ มหาราช ยทา ตฺวํ พุภุกฺขิโต ภเวยฺยาสิ ตทา ตฺวํ เขตฺตํ กสาเปยฺยาสิ สาลิํ วปาเปยฺยาสิ ภตฺตํ ภุญฺชิสฺสามีติ น หิ ภนฺเต ปฏิกจฺเจว ตํ ปฏิยตฺตํ โหตีติฯ กิสฺสตฺถายาติฯ อนาคตานํ ภนฺเต พุภุกฺขานํ ปฏิพาหนตฺถายาติฯ อตฺถิ ปน มหาราช อนาคตา พุภุกฺขาติ นตฺถิ ภนฺเตติฯ ตุมฺเห โข มหาราช อติปณฺฑิตา เย ตุมฺเห อสนฺตานํ อนาคตานํ พุภุกฺขานํ ปฏิพาหนตฺถาย ปฏิยาเทถาติฯ>
      text <กลฺโลสิ ภนฺเต นาคเสนาติฯ>
      stand <ทุกฺขปฺปหานวายมปญฺโห ตติโยฯ>
    text <๔ พฺรหฺมโลกปญฺโห>
      text <๔>, <ราชา อาห ภนฺเต นาคเสน กีวทูโร อิโต พฺรหฺมโลโกติ ทูโร โข มหาราช อิโต พฺรหฺมโลโก กูฏาคารมตฺตา สิลา ตมฺหา ปติตา อโหรตฺเตน อฏฺฐจตฺตาลีสโยชนสหสฺสานิ ภสฺสมานา จตูหิ มาเสหิ ปถวิยํ ปติฏฺฐเหยฺยาติฯ>
      text <ภนฺเต นาคเสน ตุมฺเห เอวํ ภณถ เสยฺยถาปิ พลวา ปุริโส สมิญฺชิตํ วา พาหํ ปสาเรยฺย ปสาริตํ วา พาหํ สมิญฺเชยฺย เอวเมว อิทฺธิมา ภิกฺขุ เจโตวสิปฺปตฺโต ชมฺพุทีเป อนฺตรหิโต พฺรหฺมโลเก ปาตุภเวยฺยาติ เอตํ วจนํ น สทฺทหามิ เอวํ อติสีฆํ ตาว พหูนิ โยชนสตานิ คจฺฉิสฺสตีติฯ>
      text <เถโร อาห กุหิํ ปน มหาราช ตว ชาตภูมีติ อตฺถิ ภนฺเต อลสนฺโท นาม ทีโป ตตฺถาหํ ชาโตติฯ กีว ทูโร มหาราช อิโต อลสนฺโท โหตีติ ทฺวิมตฺตานิ ภนฺเต โยชนสตานีติฯ อภิชานาสิ นุ ตฺวํ มหาราช ตตฺถ กิญฺจิเทว กรณียํ กริตฺวา สริตาติ อาม ภนฺเต สรามีติฯ ลหุํ โข ตฺวํ มหาราช คโตสิ ทฺวิมตฺตานิ โยชนสตานีติฯ>
      text <กลฺโลสิ ภนฺเต นาคเสนาติฯ>
      stand <พฺรหฺมโลกปญฺโห จตุตฺโถฯ>
    text <๕ ทฺวินฺนํ โลกุปฺปนฺนานํ สมกภาวปญฺโห>
      text <๕>, <ราชา อาห ภนฺเต นาคเสน โย อิธ กาลงฺกโต พฺรหฺมโลเก อุปฺปชฺเชยฺย โย จ อิธ กาลงฺกโต กสฺมีเร อุปฺปชฺเชยฺย โก จิรตรํ โก สีฆตรนฺติ สมกํ มหาราชาติฯ>
      text <โอปมฺมํ กโรหีติฯ กุหิํ ปน มหาราช ตว ชาตนครนฺติ อตฺถิ ภนฺเต กลสิคาโม นาม ตตฺถาหํ ชาโตติฯ กีว ทูโร มหาราช อิโต กลสิคาโม โหตีติฯ ทฺวิมตฺตานิ ภนฺเต โยชนสตานีติฯ กีว ทูรํ มหาราช อิโต กสฺมีรํ โหตีติ ทฺวาทส ภนฺเต โยชนานีติฯ อิงฺฆ ตฺวํ มหาราช กลสิคามํ จินฺเตหีติฯ จินฺติโต ภนฺเตติฯ อิงฺฆ ตฺวํ มหาราช กสฺมีรํ จินฺเตหีติฯ จินฺติตํ ภนฺเตติฯ กตมํ นุ โข มหาราช จิเรน จินฺติตํ กตมํ สีฆตรนฺติ สมกํ ภนฺเตติฯ เอวเมว โข มหาราช โย อิธ กาลงฺกโต พฺรหฺมโลเก อุปฺปชฺเชยฺย โย จ อิธ กาลงฺกโต กสฺมีเร อุปฺปชฺเชยฺย สมกํ เยว อุปฺปชฺชนฺตีติฯ>
      text <ภิยฺโย โอปมฺมํ กโรหีติฯ ตํ กิํ มญฺญสิ มหาราช ทฺเว สกุณา อากาเสน คจฺเฉยฺยุํ เตสุ เอโก อุจฺเจ รุกฺเข นิสีเทยฺย เอโก นีเจ รุกฺเข นิสีเทยฺย เตสํ สมกํ ปติฏฺฐิตานํ กตมสฺส ฉายา ปฐมตรํ ปถวิยํ ปติฏฺฐเหยฺย กตมสฺส ฉายา จิเรน ปถวิยํ ปติฏฺฐเหยฺยาติ สมกํ ภนฺเตติฯ เอวเมว โข มหาราช โย อิธ กาลงฺกโต พฺรหฺมโลเก อุปฺปชฺเชยฺย โย จ อิธ กาลงฺกโต กสฺมีเร อุปฺปชฺเชยฺย สมกํ เยว อุปฺปชฺชนฺตีติฯ>
      text <กลฺโลสิ ภนฺเต นาคเสนาติฯ>
      stand <ทฺวินฺนํ โลกุปฺปนฺนานํ สมกภาวปญฺโห ปญฺจโมฯ>
    text <๖ โพชฺฌงฺคปญฺโห>
      text <๖>, <ราชา อาห กติ นุ โข ภนฺเต นาคเสน โพชฺฌงฺคาติ สตฺต โข มหาราช โพชฺฌงฺคาติฯ กติหิ ปน ภนฺเต โพชฺฌงฺเคหิ พุชฺฌตีติ เอเกน โข มหาราช โพชฺฌงฺเคน พุชฺฌติ ธมฺมวิจยสมฺโพชฺฌงฺเคนาติฯ อถ กิสฺส นุ โข ภนฺเต วุจฺจนฺติ สตฺต โพชฺฌงฺคาติ ตํ กิํ มญฺญสิ มหาราช อสิ โกสิยา ปกฺขิตฺโต อคฺคหิโต หตฺเถน อุสฺสหติ เฉชฺชํ ฉินฺทิตุนฺติฯ น หิ ภนฺเตติฯ เอวเมว โข มหาราช ธมฺมวิจยสมฺโพชฺฌงฺเคน วินา ฉหิ โพชฺฌงฺเคหิ น พุชฺฌตีติฯ>
      text <กลฺโลสิ ภนฺเต นาคเสนาติฯ>
      stand <โพชฺฌงฺคปญฺโห ฉฏฺโฐฯ>
    text <๗ ปาปปุญฺญานํ อปฺปานปฺปภาวปญฺโห>
      text <๗>, <ราชา อาห ภนฺเต นาคเสน กตรํ นุ โข พหุตรํ ปุญฺญํ วา อปุญฺญํ วาติ ปุญฺญํ โข มหาราช พหุตรํ อปุญฺญํ โถกนฺติฯ เกน การเณนาติ อปุญฺญํ โข มหาราช กโรนฺโต วิปฺปฏิสารี โหติ ปาปกมฺมํ มยา กตนฺติ เตน ปาปํ น วฑฺฒติฯ ปุญฺญํ โข มหาราช กโรนฺโต อวิปฺปฏิสารี โหติ อวิปฺปฏิสาริโน ปาโมชฺชํ ชายติ ปมุทิตสฺส ปีติ ชายติ ปีติมนสฺส กาโย ปสฺสมฺภติ ปสฺสทฺธกาโย สุขํ เวเทติ สุขิโน จิตฺตํ สมาธิยติ สมาหิโต ยถาภูตํ ปชานาติ เตน การเณน ปุญฺญํ วฑฺฒติฯ ปุริโส โข มหาราช ฉินฺนหตฺถปาโท ภควโต เอกํ อุปฺปลหตฺถํ ทตฺวา เอกนวุติกปฺปานิ วินิปาตํ น คจฺฉิสฺสติฯ อิมินาปิ มหาราช การเณน ภณามิ ปุญฺญํ พหุตรํ อปุญฺญํ โถกนฺติฯ>
      text <กลฺโลสิ ภนฺเต นาคเสนาติฯ>
      stand <ปาปปุญฺญานํ อปฺปานปฺปภาวปญฺโห สตฺตโมฯ>
    text <๘ ชานนฺตาชานนฺตปาปกรณปญฺโห>
      text <๘>, <ราชา อาห ภนฺเต นาคเสน โย ชานนฺโต ปาปกมฺมํ กโรติ โย อชานนฺโต ปาปกมฺมํ กโรติ กสฺส พหุตรํ อปุญฺญนฺติ เถโร อาห โย โข มหาราช อชานนฺโต ปาปกมฺมํ กโรติ ตสฺส พหุตรํ อปุญฺญนฺติฯ เตน หิ ภนฺเต นาคเสน โย อมฺหากํ ราชปุตฺโต วา ราชมหามตฺโต วา อชานนฺโต ปาปกมฺมํ กโรติ ตํ มยํ ทิคุณํ ทณฺเฑมาติ ตํ กิํ มญฺญสิ มหาราช ตตฺตํ อโยคุฬํ อาทิตฺตํ สมฺปชฺชลิตํ สโชติภูตํ เอโก ชานนฺโต คณฺเหยฺย เอโก อชานนฺโต คณฺเหยฺย กตโม พลวตรํ ฑยฺเหยฺยาติฯ โย โข ภนฺเต อชานนฺโต คณฺเหยฺย โส พลวตรํ ฑยฺเหยฺยาติฯ เอวเมว โข มหาราช โย อชานนฺโต ปาปกมฺมํ กโรติ ตสฺส พหุตรํ อปุญฺญนฺติฯ>
      text <กลฺโลสิ ภนฺเต นาคเสนาติฯ>
      stand <ชานนฺตาชานนฺตปาปกรณปญฺโห อฏฺฐโมฯ>
    text <๙ อุตฺตรกุรุกาทิคมนปญฺโห>
      text <๙>, <ราชา อาห ภนฺเต นาคเสน อตฺถิ โกจิ โย อิมินา สรีเรน อุตฺตรกุรุํ วา คจฺเฉยฺย พฺรหฺมโลกํ วา อญฺญํ วา ปน ทีปนฺติ อตฺถิ มหาราช โย อิมินา จาตุมฺมหาภูติเกน กาเยน อุตฺตรกุรุํ วา คจฺเฉยฺย พฺรหฺมโลกํ วา อญฺญํ วา ปน ทีปนฺติฯ>
      text <กถํ ภนฺเต นาคเสน อิมินา จาตุมฺมหาภูติเกน กาเยน อุตฺตรกุรุํ วา คจฺเฉยฺย พฺรหฺมโลกํ วา อญฺญํ วา ปน ทีปนฺติ อภิชานาสิ นุ ตฺวํ มหาราช อิมิสฺสา ปถวิยา วิทตฺถิํ วา รตนํ วา ลงฺฆิตาติ อาม ภนฺเต อภิชานามิ อหํ ภนฺเต นาคเสน อฏฺฐปิ รตนิโย ลงฺเฆมีติฯ กถํ ตฺวํ มหาราช อฏฺฐปิ รตนิโย ลงฺเฆสีติ อหญฺหิ ภนฺเต จิตฺตํ อุปฺปาเทมิ เอตฺถ นิปติสฺสามีติ สห จิตฺตุปฺปาเทน กาโย เม ลหุโก โหตีติฯ เอวเมว โข มหาราช อิทฺธิมา ภิกฺขุ เจโตวสิปฺปตฺโต กายํ จิตฺเต สมาโรเปตฺวา จิตฺตวเสน เวหาสํ คจฺฉตีติฯ>
      text <กลฺโลสิ ภนฺเต นาคเสนาติฯ>
      stand <อุตฺตรกุรุกาทิคมนปญฺโห นวโมฯ>
    text <๑๐ ทีฆฏฺฐิปญฺโห>
      text <๑๐>, <ราชา อาห ภนฺเต นาคเสน ตุมฺเห เอวํ ภณถ อฏฺฐิกานิ ทีฆานิ โยชนสติกานิปีติ รุกฺโขปิ ตาว นตฺถิ โยชนสติโก กุโต ปน อฏฺฐิกานิ ทีฆานิ โยชนสติกานิ ภวิสฺสนฺตีติ>
      text <ตํ กิํ มญฺญสิ มหาราช สุตํ เต มหาสมุทฺเท ปญฺจโยชนสติกาปิ มจฺฉา อตฺถีติ อาม ภนฺเต สุตนฺติฯ นนุ มหาราช ปญฺจโยชนสติกสฺส มจฺฉสฺส อฏฺฐิกานิ ทีฆานิ ภวิสฺสนฺติ โยชนสติกานิปีติ>
      text <กลฺโลสิ ภนฺเต นาคเสนาติฯ>
      stand <ทีฆฏฺฐิปญฺโห ทสโมฯ>
    text <๑๑ อสฺสาสปสฺสาสนิโรธปญฺโห>
      text <๑๑>, <ราชา อาห ภนฺเต นาคเสน ตุมฺเห เอวํ ภณถ สกฺกา อสฺสาสปสฺสาเส นิโรเธตุนฺติ อาม มหาราช สกฺกา อสฺสาสปสฺสาเส นิโรเธตุนฺติฯ กถํ ภนฺเต นาคเสน สกฺกา อสฺสาสปสฺสาเส นิโรเธตุนฺติฯ ตํ กิํ มญฺญสิ มหาราช สุตปุพฺโพ เต โกจิ กากจฺฉมาโนติฯ อาม ภนฺเต สุตปุพฺโพติฯ กิํ นุ โข มหาราช โส สทฺโท กาเย นมิเต วิรเมยฺยาติฯ อาม ภนฺเต วิรเมยฺยาติฯ โส หิ นาม มหาราช สทฺโท อภาวิตกายสฺส อภาวิตสีลสฺส อภาวิตจิตฺตสฺส อภาวิตปญฺญสฺส กาเย นมิเต วิรมิสฺสติ กิํ ปน ภาวิตกายสฺส ภาวิตสีลสฺส ภาวิตจิตฺตสฺส ภาวิตปญฺญสฺส จตุตฺถชฺฌานํ สมาปนฺนสฺส อสฺสาสปสฺสาสา น นิรุชฺฌิสฺสนฺตีติฯ>
      text <กลฺโลสิ ภนฺเต นาคเสนาติฯ>
      stand <อสฺสาสปสฺสาสนิโรธปญฺโห เอกาทสโมฯ>
    text <๑๒ สมุทฺทปญฺโห>
      text <๑๒>, <ราชา อาห ภนฺเต นาคเสน สมุทฺโท สมุทฺโทติ วุจฺจติ เกน การเณน อุทกํ สมุทฺโทติ วุจฺจตีติ เถโร อาห ยตฺตกํ มหาราช อุทกํ ตตฺตกํ โลณํฯ ยตฺตกํ โลณํ ตตฺตกํ อุทกํฯ ตสฺมา สมุทฺโทติ วุจฺจตีติฯ>
      text <กลฺโลสิ ภนฺเต นาคเสนาติฯ>
      stand <สมุทฺทปญฺโห ทฺวาทสโมฯ>
    text <๑๓ สมุทฺทเอกรสปญฺโห>
      text <๑๓>, <ราชา อาห ภนฺเต นาคเสน เกน การเณน สมุทฺโท เอกรโส โลณรโสติ จิรสณฺฐิตตฺตา โข มหาราช อุทกสฺส สมุทฺโท เอกรโส โลณรโสติฯ>
      text <กลฺโลสิ ภนฺเต นาคเสนาติฯ>
      stand <สมุทฺทเอกรสปญฺโห เตรสโมฯ>
    text <๑๔ สุขุมปญฺโห>
      text <๑๔>, <ราชา อาห ภนฺเต นาคเสน สกฺกา สพฺพํ สุขุมํ ฉินฺทิตุนฺติ อาม มหาราช สกฺกา สพฺพํ สุขุมํ ฉินฺทิตุนฺติฯ กิํ ปน ภนฺเต สพฺพํ สุขุมนฺติ ธมฺโม โข มหาราช สพฺพสุขุโม น โข มหาราช ธมฺมา สพฺเพ สุขุมา สุขุมนฺติ วา ถูลนฺติ วา ธมฺมานเมตมธิวจนํฯ ยํ กิญฺจิ ฉินฺทิตพฺพํ สพฺพํ ตํ ปญฺญาย ฉินฺทติ นตฺถิ ทุติยํ ปญฺญาย เฉทนนฺติฯ>
      text <กลฺโลสิ ภนฺเต นาคเสนาติฯ>
      stand <สุขุมปญฺโห จุทฺทสโมฯ>
    text <๑๕ วิญฺญาณนานตฺถปญฺโห>
      text <๑๕>, <ราชา อาห ภนฺเต นาคเสน วิญฺญาณนฺติ วา ปญฺญาติ วา ภูตสฺมิํ ชีโวติ วา อิเม ธมฺมา นานตฺถา เจว นานาพฺยญฺชนา จ อุทาหุ เอกตฺถา พฺยญฺชนเมว นานนฺติ วิชานนลกฺขณํ มหาราช วิญฺญาณํ ปชานนลกฺขณา ปญฺญา ภูตสฺมิํ ชีโว นุปลพฺภตีติฯ ยทิ ชีโว นุปลพฺภติ อถ โก จรหิ จกฺขุนา รูปํ ปสฺสติ โสเตน สทฺทํ สุณาติ ฆาเนน คนฺธํ ฆายติ ชิวฺหาย รสํ สายติ กาเยน โผฏฺฐพฺพํ ผุสติ มนสา ธมฺมํ วิชานาตีติ เถโร อาห ยทิ ชีโว จกฺขุนา รูปํ ปสฺสติ…เป … มนสา ธมฺมํ วิชานาติ โส ชีโว จกฺขุทฺวาเรสุ อุปฺปาฏิเตสุ มหนฺเตน อากาเสน พหิมุโข สุฏฺฐุตรํ รูปํ ปสฺเสยฺย โสเตสุ อุปฺปาฏิเตสุ ฆาเน อุปฺปาฏิเต ชิวฺหาย อุปฺปาฏิตาย กาเย อุปฺปาฏิเต มหนฺเตน อากาเสน สุฏฺฐุตรํ สทฺทํ สุเณยฺย คนฺธํ ฆาเยยฺย รสํ สาเยยฺย โผฏฺฐพฺพํ ผุเสยฺยาติ น หิ ภนฺเตติฯ เตน หิ มหาราช ภูตสฺมิํ ชีโว นุปลพฺภตีติฯ>
      text <กลฺโลสิ ภนฺเต นาคเสนาติฯ>
      stand <วิญฺญาณนานตฺถปญฺโห ปนฺนรสโมฯ>
    text <๑๖ อรูปธมฺมววตฺถานทุกฺกรปญฺโห>
      text <๑๖>, <ราชา อาห ภนฺเต นาคเสน ทุกฺกรํ นุ โข ภควตา กตนฺติ เถโร อาห ทุกฺกรํ มหาราช ภควตา กตนฺติฯ กิํ ปน ภนฺเต นาคเสน ภควตา ทุกฺกรํ กตนฺติฯ ทุกฺกรํ มหาราช ภควตา กตํ อิเมสํ อรูปีนํ จิตฺตเจตสิกานํ ธมฺมานํ เอการมฺมเณ วตฺตมานานํ ววตฺถานํ อกฺขาตํ อยํ ผสฺโส อยํ เวทนา อยํ สญฺญา อยํ เจตนา อิทํ จิตฺตนฺติฯ>
      text <โอปมฺมํ กโรหีติฯ ยถา มหาราช โกจิเทว ปุริโส นาวาย มหาสมุทฺทํ อชฺโฌคาเหตฺวา หตฺถปุเฏน อุทกํ คเหตฺวา ชิวฺหาย สายิตฺวา ชาเนยฺย นุ โข มหาราช โส ปุริโส อิทํ คงฺคาย อุทกํ อิทํ ยมุนาย อุทกํ อิทํ อจิรวติยา อุทกํ อิทํ สรภุยา อุทกํ อิทํ มหิยา อุทกนฺติ ทุกฺกรํ ภนฺเต ชานิตุนฺติฯ อิโต ทุกฺกรตรํ โข มหาราช ภควตา กตํ อิเมสํ อรูปีนํ จิตฺตเจตสิกานํ ธมฺมานํ เอการมฺมเณ วตฺตมานานํ ววตฺถานํ อกฺขาตํ อยํ ผสฺโส อยํ เวทนา อยํ สญฺญา อยํ เจตนา อิทํ จิตฺตนฺติฯ สุฏฺฐุ ภนฺเตติ ราชา อพฺภานุโมทีติฯ>
      stand <อรูปธมฺมววตฺถานทุกฺกรปญฺโห โสฬสโมฯ>
      stand <อรูปธมฺมววตฺถานวคฺโค สตฺตโมฯ>
      stand <อิมสฺมิํ วคฺเค โสฬส ปญฺหาฯ>
  text <มิลินฺทปญฺหปุจฺฉาวิสชฺชนา>
    text <เถโร อาห ชานาสิ โข มหาราช สมฺปติ กา เวลาติ อาม ภนฺเต ชานามิ สมฺปติ ปฐโม ยาโม อติกฺกนฺโต มชฺฌิโม ยาโม ปวตฺตติ อุกฺกา ปทีปียนฺติ จตฺตาริ ปฏากานิ อาณตฺตานิ คมิสฺสนฺติ ภณฺฑโต ราชเทยฺยานีติฯ>
    text <โยนกา เอวมาหํสุ กลฺโลสิ มหาราช ปณฺฑิโต เถโรติฯ อาม ภเณ ปณฺฑิโต เถโร เอทิโส อาจริโย ภเวยฺย มาทิโส จ อนฺเตวาสี นจิรสฺเสว ปณฺฑิโต ธมฺมํ อาชาเนยฺยาติฯ ตสฺส ปญฺหเวยฺยากรเณน ตุฏฺโฐ ราชา เถรํ นาคเสนํ สตสหสฺสคฺฆนเกน กมฺพเลน อจฺฉาเทตฺวา ภนฺเต นาคเสน อชฺชตคฺเค เต อฏฺฐสตํ ภตฺตํ ปญฺญเปมิ ยํ กิญฺจิ อนฺเตปุเร กปฺปิยํ เตน จ ปวาเรมีติ อาหฯ อลํ มหาราช ชีวามีติฯ ชานามิ ภนฺเต นาคเสน ชีวสิ อปิ จ อตฺตานญฺจ รกฺข มมญฺจ รกฺขาหีติฯ กถํ อตฺตานํ รกฺขสิ นาคเสโน มิลินฺทํ ราชานํ ปสาเทติ น จ กิญฺจิ อลภีติ ปราปวาโท อาคจฺเฉยฺยาติ เอวํ อตฺตานํ รกฺขฯ กถํ มมํ รกฺขสิ มิลินฺโท ราชา ปสนฺโน ปสนฺนาการํ น กโรตีติ ปราปวาโท อาคจฺเฉยฺยาติ เอวํ มมํ รกฺขาหีติฯ ตถา โหตุ มหาราชาติฯ เสยฺยถาปิ ภนฺเต สีโห มิคราชา สุวณฺณปญฺชเร ปกฺขิตฺโตปิ พหิมุโข เยว โหติ เอวเมว โข อหํ ภนฺเต กิญฺจาปิ อคารํ อชฺฌาวสามิ พหิมุโข เยว ปน อจฺฉามิฯ สเจ อหํ ภนฺเต อคารสฺมา อนาคาริยํ ปพฺพเชยฺยํ น จิรํ ชีเวยฺยํ พหู เม ปจฺจตฺถิกาติฯ>
    text <อถ โข อายสฺมา นาคเสโน มิลินฺทสฺส รญฺโญ ปญฺหํ วิสชฺเชตฺวา อุฏฺฐายาสนา สงฺฆารามํ อคมาสิฯ อจิรปกฺกนฺเต จ อายสฺมนฺเต นาคเสเน มิลินฺทสฺส รญฺโญ เอตทโหสิ กิํ มยา ปุจฺฉิตํ กิํ ภทนฺเตน นาคเสเนน วิสชฺชิตนฺติ อถ โข มิลินฺทสฺส รญฺโญ เอตทโหสิ สพฺพํ มยา สุปุจฺฉิตํ สพฺพํ ภทนฺเตน นาคเสเนน สุวิสชฺชิตนฺติฯ อายสฺมโตปิ นาคเสนสฺส สงฺฆารามคตสฺส เอตทโหสิ กิํ มิลินฺเทน รญฺญา ปุจฺฉิตํ กิํ มยา วิสชฺชิตนฺติฯ อถ โข อายสฺมโต นาคเสนสฺส เอตทโหสิ สพฺพํ มิลินฺเทน รญฺญา สุปุจฺฉิตํ สพฺพํ มยา สุวิสชฺชิตนฺติฯ>
    text <อถ โข อายสฺมา นาคเสโน ตสฺสา รตฺติยา อจฺจเยน ปุพฺพณฺหสมยํ นิวาเสตฺวา ปตฺตจีวรมาทาย เยน มิลินฺทสฺส รญฺโญ นิเวสนํ เตนุปสงฺกมิ อุปสงฺกมิตฺวา ปญฺญตฺเต อาสเน นิสีทิฯ อถ โข มิลินฺโท ราชา อายสฺมนฺตํ นาคเสนํ อภิวาเทตฺวา เอกมนฺตํ นิสีทิ เอกมนฺตํ นิสินฺโน โข มิลินฺโท ราชา อายสฺมนฺตํ นาคเสนํ เอตทโวจ>
    text <มา โข ภทนฺตสฺส เอวํ อโหสิ นาคเสโน มยา ปญฺหํ ปุจฺฉิโตติ เตเนว โสมนสฺเสน ตํ รตฺตาวเสสํ วีตินาเมสีติ น เต เอวํ ทฏฺฐพฺพํฯ ตสฺส มยฺหํ ภนฺเต ตํ รตฺตาวเสสํ เอตทโหสิ กิํ มยา ปุจฺฉิตํ กิํ ภทนฺเตน วิสชฺชิตนฺติ สพฺพํ มยา สุปุจฺฉิตํ สพฺพํ ภทนฺเตน สุวิสชฺชิตนฺติฯ>
    text <เถโรปิ เอวมาห มา โข มหาราชสฺส เอวํ อโหสิ มิลินฺทสฺส รญฺโญ มยา ปญฺโห วิสชฺชิโตติ เตเนว โสมนสฺเสน ตํ รตฺตาวเสสํ วีตินาเมสีติ น เต เอวํ ทฏฺฐพฺพํฯ ตสฺส มยฺหํ มหาราช ตํ รตฺตาวเสสํ เอตทโหสิ กิํ มิลินฺเทน รญฺญา ปุจฺฉิตํ กิํ มยา วิสชฺชิตนฺติ สพฺพํ มิลินฺเทน รญฺญา สุปุจฺฉิตํ สพฺพํ มยา สุวิสชฺชิตนฺติ อิติห เต มหานาคา อญฺญมญฺญสฺส สุภาสิตํ สมนุโมทิํสูติฯ>
    stand <มิลินฺทปญฺหปุจฺฉาวิสชฺชนา นิฏฺฐิตาฯ>
  text <เมณฺฑกปญฺหารมฺภกถา>
    text <อฏฺฐมนฺตปริวชฺชนียฏฺฐานานิ>
      text <อถ โข มิลินฺโท ราชา ปภาตาย รตฺติยา อุทฺธสฺเต อรุเณ สีสํ นฺหตฺวา สิรสิ อญฺชลิํ ปคฺคเหตฺวา อตีตานาคตปจฺจุปฺปนฺเน สมฺมาสมฺพุทฺเธ อนุสฺสริตฺวา อฏฺฐ วตฺตปทานิ สมาทิยิ อิโต เม อนาคตานิ สตฺต ทิวสานิ อฏฺฐ คุเณ สมาทิยิตฺวา ตโป จริตพฺโพ ภวิสฺสติ โสหํ จิณฺณตโป สมาโน อาจริยํ อาราเธตฺวา เมณฺฑเก ปญฺเห ปุจฺฉิสฺสามีติฯ อถ โข มิลินฺโท ราชา ปกติทุสฺสยุคํ อปเนตฺวา อาภรณานิ จ โอมุญฺจิตฺวา กาสาวํ นิวาเสตฺวา มุณฺฑกปฏิสีสกํ สีเส ปฏิมุญฺจิตฺวา มุนิภาวมุปคนฺตฺวา อฏฺฐ คุเณ สมาทิยิ อิมํ สตฺตาหํ มยา น ราชตฺโถ อนุสาสิตพฺโพ น ราคูปสญฺหิตํ จิตฺตํ อุปฺปาเทตพฺพํ น โทสูปสญฺหิตํ จิตฺตํ อุปฺปาเทตพฺพํ น โมหูปสญฺหิตํ จิตฺตํ อุปฺปาเทตพฺพํ ทาสกมฺมกรโปริเส ชเนปิ นิวาตวุตฺตินา ภวิตพฺพํ กายิกํ วาจสิกํ อนุรกฺขิตพฺพํ ฉปิ อายตนานิ นิรวเสสโต อนุรกฺขิตพฺพานิ เมตฺตาภาวนาย มานสํ ปกฺขิปิตพฺพนฺติฯ อิเม อฏฺฐ คุเณ สมาทิยิตฺวา เตสฺเวว อฏฺฐสุ คุเณสุ มานสํ ปติฏฺฐเปตฺวา พหิ อนิกฺขมิตฺวา สตฺตาหํ วีตินาเมตฺวา อฏฺฐเม ทิวเส ปภาตาย รตฺติยา ปเคว ปาตราสํ กตฺวา โอกฺขิตฺตจกฺขุ มิตภาณี สุสณฺฐิเตน อิริยาปเถน อวิกฺขิตฺเตน จิตฺเตน หฏฺเฐน อุทคฺเคน วิปฺปสนฺเนน เถรํ นาคเสนํ อุปสงฺกมิตฺวา เถรสฺส ปาเท สิรสา วนฺทิตฺวา เอกมนฺตํ ฐิโต อิทมโวจ>
      text <อตฺถิ เม ภนฺเต นาคเสน โกจิ อตฺโถ ตุมฺเหหิ สทฺธิํ มนฺตยิตพฺโพ น ตตฺถ อญฺโญ โกจิ ตติโย อิจฺฉิตพฺโพ สุญฺเญ โอกาเส ปวิวิตฺเต อรญฺเญ อฏฺฐงฺคุปาคเต สมณสารุปฺเปฯ ตตฺถ โส ปญฺโห ปุจฺฉิตพฺโพ ภวิสฺสติ ตตฺถ เม คุยฺหํ น กาตพฺพํ น รหสฺสกํ อรหามหํ รหสฺสกํ สุณิตุํ สุมนฺตเน อุปคเต อุปมายปิ โส อตฺโถ อุปปริกฺขิตพฺโพ ยถา กิํ วิย ยถา นาม ภนฺเต นาคเสน มหาปถวี นิกฺเขปํ อรหติ นิกฺเขเป อุปคเตฯ เอวเมว โข ภนฺเต นาคเสน อรหามหํ รหสฺสกํ สุณิตุํ สุมนฺตเน อุปคเตติฯ ครุนา สห ปวิวิตฺตปวนํ ปวิสิตฺวา อิทมโวจ ภนฺเต นาคเสน อิธ ปุริเสน มนฺตยิตุกาเมน อฏฺฐ ฐานานิ ปริวชฺชยิตพฺพานิ ภวนฺติ น เตสุ ฐาเนสุ วิญฺญู ปุริโส อตฺถํ มนฺเตติ มนฺติโตปิ อตฺโถ ปริปตติ น สมฺภวติฯ กตมานิ อฏฺฐ ฐานานิ วิสมฏฺฐานํ ปริวชฺชนียํ สภยํ ปริวชฺชนียํ อติวาตฏฺฐานํ ปริวชฺชนียํ ปฏิจฺฉนฺนฏฺฐานํ ปริวชฺชนียํ เทวฏฺฐานํ ปริวชฺชนียํ ปนฺโถ ปริวชฺชนีโย สงฺคาโม ปริวชฺชนีโย อุทกติตฺถํ ปริวชฺชนียํฯ อิมานิ อฏฺฐ ฐานานิ ปริวชฺชนียานีติฯ>
      text <เถโร อาห โก โทโส วิสมฏฺฐาเน สภเย อติวาเต ปฏิจฺฉนฺเน เทวฏฺฐาเน ปนฺเถ สงฺคาเม อุทกติตฺเถติ วิสเม ภนฺเต นาคเสน มนฺติโต อตฺโถ วิกิรติ วิธมติ ปคฺฆรติ น สมฺภวติ สภเย มโน สนฺตสฺสติ สนฺตสฺสิโต น สมฺมา อตฺถํ สมนุปสฺสติ อติวาเต สทฺโท อวิภูโต โหติ ปฏิจฺฉนฺเน อุปสฺสุติํ ติฏฺฐนฺติ เทวฏฺฐาเน มนฺติโต อตฺโถ ครุกํ ปริณมติ ปนฺเถ มนฺติโต อตฺโถ ตุจฺโฉ ภวติ สงฺคาเม จญฺจโล ภวติ อุทกติตฺเถ ปากโฏ ภวติฯ ภวตีห>
      stand <อฏฺฐ มนฺตนสฺส ปริวชฺชนียฏฺฐานานิฯ>
    text <อฏฺฐมนฺตวินาสกปุคฺคลา>
      text <ภนฺเต นาคเสน อฏฺฐิเม ปุคฺคลา มนฺติยมานา มนฺติตํ อตฺถํ พฺยาปาเทนฺติฯ กตเม อฏฺฐ ราคจริโต โทสจริโต โมหจริโต มานจริโต ลุทฺโธ อลโส เอกจินฺตี พาโลติฯ อิเม อฏฺฐ ปุคฺคลา มนฺติตํ อตฺถํ พฺยาปาเทนฺตีติฯ>
      text <เถโร อาห เตสํ โก โทโสติ ราคจริโต ภนฺเต นาคเสน ราควเสน มนฺติตํ อตฺถํ พฺยาปาเทติ โทสจริโต โทสวเสน มนฺติตํ อตฺถํ พฺยาปาเทติ โมหจริโต โมหวเสน มนฺติตํ อตฺถํ พฺยาปาเทติ มานจริโต มานวเสน มนฺติตํ อตฺถํ พฺยาปาเทติ ลุทฺโธ โลภวเสน มนฺติตํ อตฺถํ พฺยาปาเทติ อลโส อลสตาย มนฺติตํ อตฺถํ พฺยาปาเทติ เอกจินฺตี เอกจินฺติตาย มนฺติตํ อตฺถํ พฺยาปาเทติ พาโล พาลตาย มนฺติตํ อตฺถํ พฺยาปาเทติฯ ภวตีห>
      stand <อฏฺฐ มนฺตวินาสกปุคฺคลาฯ>
    text <นวคุยฺหมนฺตวิธํสกํ>
      text <ภนฺเต นาคเสน นวิเม ปุคฺคลา มนฺติตํ คุยฺหํ วิวรนฺติ น ธาเรนฺติฯ กตเม นว ราคจริโต โทสจริโต โมหจริโต ภีรุโก อามิสครุโก อิตฺถี โสณฺโฑ ปณฺฑโก ทารโกติฯ>
      text <เถโร อาห เตสํ โก โทโสติ ราคจริโต ภนฺเต นาคเสน ราควเสน มนฺติตํ คุยฺหํ วิวรติ น ธาเรติ โทสจริโต ภนฺเต โทสวเสน มนฺติตํ คุยฺหํ วิวรติ น ธาเรติ มูฬฺโห โมหวเสน มนฺติตํ คุยฺหํ วิวรติ น ธาเรติ ภีรุโก ภยวเสน มนฺติตํ คุยฺหํ วิวรติ น ธาเรติ อามิสครุโก อามิสเหตุ มนฺติตํ คุยฺหํ วิวรติ น ธาเรติ อิตฺถี ปญฺญาย อิตฺตรตาย มนฺติตํ คุยฺหํ วิวรติ น ธาเรติ โสณฺฑิโก สุราโลลตาย มนฺติตํ คุยฺหํ วิวรติ น ธาเรติ ปณฺฑโก อเนกํสิกตาย มนฺติตํ คุยฺหํ วิวรติ น ธาเรติ ทารโก จปลตาย มนฺติตํ คุยฺหํ วิวรติ น ธาเรติฯ ภวตีห>
      stand <นว คุยฺหมนฺตวิธํสกา ปุคฺคลาฯ>
    text <อฏฺฐ ปญฺญาปฏิลาภการณํ>
      text <ภนฺเต นาคเสน อฏฺฐหิ การเณหิ พุทฺธิ ปริณมติ ปริปากํ คจฺฉติฯ กตเมหิ อฏฺฐหิ วยปริณาเมน พุทฺธิ ปริณมติ ปริปากํ คจฺฉติ ยสปริณาเมน พุทฺธิ ปริณมติ ปริปากํ คจฺฉติ ปริปุจฺฉาย พุทฺธิ ปริณมติ ปริปากํ คจฺฉติ ติตฺถสํวาเสน พุทฺธิ ปริณมติ ปริปากํ คจฺฉติ โยนิโส มนสิกาเรน พุทฺธิ ปริณมติ ปริปากํ คจฺฉติ สากจฺฉาย พุทฺธิ ปริณมติ ปริปากํ คจฺฉติ สฺเนหูปเสวเนน พุทฺธิ ปริณมติ ปริปากํ คจฺฉติ ปติรูปเทสวาเสน พุทฺธิ ปริณมติ ปริปากํ คจฺฉติฯ ภวตีห>
      stand <อฏฺฐ ปญฺญาปฏิลาภการณานิฯ>
    text <อาจริยคุณํ>
      text <ภนฺเต นาคเสน อยํ ภูมิภาโค อฏฺฐ มนฺตโทสวิวชฺชิโต อหญฺจ โลเก ปรโม มนฺติสหาโย คุยฺหมนุรกฺขี จาหํ ยาวาหํ ชีวิสฺสามิ ตาว คุยฺหมนุรกฺขิสฺสามิ อฏฺฐหิ จ เม การเณหิ พุทฺธิ ปริณามํ คตา ทุลฺลโภ เอตรหิ มาทิโส อนฺเตวาสี สมฺมา ปฏิปนฺเน อนฺเตวาสิเก เย อาจริยานํ ปญฺจวีสติ อาจริยคุณา เตหิ คุเณหิ อาจริเยน สมฺมา ปฏิปชฺชิตพฺพํฯ กตเม ปญฺจวีสติ คุณา>
      text <อิธ ภนฺเต นาคเสน อาจริเยน อนฺเตวาสิมฺหิ สตตํ สมิตํ อารกฺขา อุปฏฺฐเปตพฺพา อเสวนเสวนา ชานิตพฺพา ปมตฺตาปฺปมตฺตา ชานิตพฺพา เสยฺยวกาโส ชานิตพฺโพ เคลญฺญํ ชานิตพฺพํ โภชนสฺส ลทฺธาลทฺธํ ชานิตพฺพํ วิเสโส ชานิตพฺโพ ปตฺตคตํ สํวิภชิตพฺพํ อสฺสาสิตพฺโพ มา ภายิ อตฺโถ เต อภิกฺกมตีติ อิมินา ปุคฺคเลน ปฏิจรตีติ ปฏิจาโร ชานิตพฺโพ คาเม ปฏิจาโร ชานิตพฺโพ วิหาเร ปฏิจาโร ชานิตพฺโพ น เตน หาโส ทโว กาตพฺโพ เตน สห อาลาโป กาตพฺโพ ฉิทฺทํ ทิสฺวา อธิวาเสตพฺพํ สกฺกจฺจการินา ภวิตพฺพํ อขณฺฑการินา ภวิตพฺพํ อรหสฺสการินา ภวิตพฺพํ นิรวเสสการินา ภวิตพฺพํ ชเนมิมํ สิปฺเปสูติ ชนกจิตฺตํ อุปฏฺฐเปตพฺพํ กถํ อยํ น ปริหาเยยฺยาติ วฑฺฒิจิตฺตํ อุปฏฺฐเปตพฺพํ พลวํ อิมํ กโรมิ สิกฺขาพเลนาติ จิตฺตํ อุปฏฺฐเปตพฺพํ เมตฺตจิตฺตํ อุปฏฺฐเปตพฺพํ อาปทาสุ น วิชหิตพฺพํ กรณีเย นปฺปมชฺชิตพฺพํ ขลิเต ธมฺเมน ปคฺคเหตพฺโพติฯ อิเม โข ภนฺเต ปญฺจวีสติ อาจริยสฺส อาจริยคุณา เตหิ คุเณหิ มยิ สมฺมา ปฏิปชฺชสฺสุ สํสโย เม ภนฺเต อุปฺปนฺโน อตฺถิ เมณฺฑกปญฺหา ชินภาสิตา อนาคเต อทฺธาเน ตตฺถ วิคฺคโห อุปฺปชฺชิสฺสติ อนาคเต จ อทฺธาเน ทุลฺลภา ภวิสฺสนฺติ ตุมฺหาทิสา พุทฺธิมนฺโต เตสุ เม ปญฺเหสุ จกฺขุํ เทหิ ปรวาทานํ นิคฺคหายาติฯ>
    text <อุปาสกคุณํ>
      text <เถโร สาธูติ สมฺปฏิจฺฉิตฺวา ทส อุปาสกสฺส อุปาสกคุเณ ปริทีเปสิฯ ทส อิเม มหาราช อุปาสกสฺส อุปาสกคุณาฯ กตเม ทส อิธ มหาราช อุปาสโก สงฺเฆน สมานสุขทุกฺโข โหติ ธมฺมาธิปเตยฺโย โหติ ยถาพลํ สํวิภาครโต โหติ ชินสาสนปริหานิํ ทิสฺวา อภิวฑฺฒิยา วายมติฯ สมฺมาทิฏฺฐิโก โหติ อปคตโกตูหลมงฺคลิโก ชีวิตเหตุปิ น อญฺญํ สตฺถารํ อุทฺทิสติ กายิกวาจสิกญฺจสฺส รกฺขิตํ โหติ สมคฺคาราโม โหติ สมคฺครโต อนุสูยโก โหติ น จ กุหนวเสน สาสเน จรติ พุทฺธํ สรณํ คโต โหติ ธมฺมํ สรณํ คโต โหติ สงฺฆํ สรณํ คโต โหติฯ อิเม โข มหาราช ทส อุปาสกสฺส อุปาสกคุณา เต สพฺเพ คุณา ตยิ สํวิชฺชนฺติ ตํ เต ยุตฺตํ ปตฺตํ อนุจฺฉวิกํ ปติรูปํ ยํ ตฺวํ ชินสาสนปริหานิํ ทิสฺวา อภิวฑฺฒิํ อิจฺฉสิ กโรมิ เต โอกาสํ ปุจฺฉ มํ ตฺวํ ยถาสุขนฺติฯ>
      stand <เมณฺฑกปญฺหารมฺภกถา นิฏฺฐิตาฯ>
