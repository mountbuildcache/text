text <๕ อนุมานปญฺโห>
  text <๑ พุทฺธวคฺโค>
    text <๑ ทฺวินฺนํ พุทฺธานํ อนุปฺปชฺชมานปญฺโห>
      text <๑>, <ภนฺเต นาคเสน ภาสิตมฺเปตํ ภควตา อฏฺฐานเมตํ ภิกฺขเว อนวกาโส ยํ เอกิสฺสา โลกธาตุยา ทฺเว อรหนฺโต สมฺมาสมฺพุทฺโธ อปุพฺพํ อจริมํ อุปฺปชฺเชยฺยุํ เนตํ ฐานํ วิชฺชตีติฯ เทเสนฺตา จ ภนฺเต นาคเสน สพฺเพปิ ตถาคตา สตฺตติํส โพธิปกฺขิยธมฺเม เทเสนฺติ กถยมานา จ จตฺตาริ อริยสจฺจานิ กเถนฺติ สิกฺขาเปนฺตา จ ตีสุ สิกฺขาสุ สิกฺขาเปนฺติ อนุสาสมานา จ อปฺปมาทปฺปฏิปตฺติยํ อนุสาสนฺติฯ ยทิ ภนฺเต นาคเสน สพฺเพสมฺปิ ตถาคตานํ เอกา เทสนา เอกา กถา เอกา สิกฺขา เอกา อนุสิฏฺฐิ เกน การเณน ทฺเว ตถาคตา เอกกฺขเณ นุปฺปชฺชนฺติ เอเกนปิ ตาว พุทฺธุปฺปาเทน อยํ โลโก โอภาสชาโต ยทิ ทุติโย พุทฺโธ ภเวยฺย ทฺวินฺนํ ปภาย อยํ โลโก ภิยฺโยโสมตฺตาย โอภาสชาโต ภเวยฺย โอวทมานา จ ทฺเว ตถาคตา สุขํ โอวเทยฺยุํ อนุสาสมานา จ สุขํ อนุสาเสยฺยุํ ตตฺถ เม การณํ พฺรูหิ ยถาหํ นิสฺสํสโย ภเวยฺยนฺติฯ>
      text <อยํ มหาราช ทสสหสฺสี โลกธาตุ เอกพุทฺธธารณี เอกสฺเสว ตถาคตสฺส คุณํ ธาเรติ ยทิ ทุติโย พุทฺโธ อุปฺปชฺเชยฺย นายํ ทสสหสฺสี โลกธาตุ ธาเรยฺย จเลยฺย กมฺเปยฺย นเมยฺย โอนเมยฺย วินเมยฺย วิกิเรยฺย วิธเมยฺย วิทฺธํเสยฺย น ฐานมุปคจฺเฉยฺยฯ>
      text <ยถา มหาราช นาวา เอกปุริสสนฺธารณี ภเวยฺย เอกสฺมิํ ปุริเส อภิรูฬฺเห สา นาวา สมุปาทิกา ภเวยฺยฯ อถ ทุติโย ปุริโส อาคจฺเฉยฺย ตาทิโส อายุนา วณฺเณน วเยน ปมาเณน กิสถูเลน สพฺพงฺคปจฺจงฺเคน โส ตํ นาวํ อภิรูเหยฺย อปิ นุ สา มหาราช นาวา ทฺวินฺนมฺปิ ธาเรยฺยาติ น หิ ภนฺเต จเลยฺย กมฺเปยฺย นเมยฺย โอนเมยฺย วินเมยฺย วิกิเรยฺย วิธเมยฺย วิทฺธํเสยฺย น ฐานมุปคจฺเฉยฺย โอสีเทยฺย อุทเกติฯ เอวเมว โข มหาราช อยํ ทสสหสฺสี โลกธาตุ เอกพุทฺธธารณี เอกสฺเสว ตถาคตสฺส คุณํ ธาเรติ ยทิ ทุติโย พุทฺโธ อุปฺปชฺเชยฺย นายํ ทสสหสฺสี โลกธาตุ ธาเรยฺย จเลยฺย กมฺเปยฺย นเมยฺย โอนเมยฺย วินเมยฺย วิกิเรยฺย วิธเมยฺย วิทฺธํเสยฺย น ฐานมุปคจฺเฉยฺยฯ>
      text <ยถา วา ปน มหาราช ปุริโส ยาวทตฺถํ โภชนํ ภุญฺเชยฺย ฉาเทนฺตํ ยาว กณฺฐมภิปูรยิตฺวา โส ธาโต ปีณิโต ปริปุณฺโณ นิรนฺตโร ตนฺทิกโต อโนนมิตทณฺฑชาโต ปุนเทว ตตฺตกํ โภชนํ ภุญฺเชยฺย อปิ นุ โข โส มหาราช ปุริโส สุขิโต ภเวยฺยาติ น หิ ภนฺเต สกิํ ภุตฺโตว มเรยฺยาติ ฯ เอวเมว โข มหาราช อยํ ทสสหสฺสี โลกธาตุ เอกพุทฺธธารณี เอกสฺเสว ตถาคตสฺส คุณํ ธาเรติ ยทิ ทุติโย พุทฺโธ อุปฺปชฺเชยฺย นายํ ทสสหสฺสี โลกธาตุ ธาเรยฺย จเลยฺย กมฺเปยฺย นเมยฺย โอนเมยฺย วินเมยฺย วิกิเรยฺย วิธเมยฺย วิทฺธํเสยฺย น ฐานมุปคจฺเฉยฺยาติฯ>
      text <กิํ นุ โข ภนฺเต นาคเสน อติธมฺมภาเรน ปถวี จลตีติ อิธ มหาราช ทฺเว สกฏา รตนปริปูริตา ภเวยฺยุํ ยาว มุขสมา เอกสฺมา สกฏโต รตนํ คเหตฺวา เอกสฺมิํ สกเฏ อากิเรยฺยุํ อปิ นุ โข ตํ มหาราช สกฏํ ทฺวินฺนมฺปิ สกฏานํ รตนํ ธาเรยฺยาติ น หิ ภนฺเต นาภิปิ ตสฺส ผเลยฺย อราปิ ตสฺส ภิชฺเชยฺยุํ เนมิปิ ตสฺส โอปเตยฺย อกฺโขปิ ตสฺส ภิชฺเชยฺยาติฯ กิํ นุ โข มหาราช อติรตนภาเรน สกฏํ ภิชฺชตีติ อาม ภนฺเตติฯ เอวเมว โข มหาราช อติธมฺมภาเรน ปถวี จลติฯ>
      text <อปิ จ มหาราช อิมํ การณํ พุทฺธพลปริทีปนาย โอสาริตํฯ อญฺญมฺปิ ตตฺถ อภิรูปํ การณํ สุโณหิ เยน การเณน ทฺเว สมฺมาสมฺพุทฺโธ เอกกฺขเณ นุปฺปชฺชนฺติฯ ยทิ มหาราช ทฺเว สมฺมาสมฺพุทฺธา เอกกฺขเณ อุปฺปชฺเชยฺยุํ เตสํ ปริสาย วิวาโท อุปฺปชฺเชยฺย ตุมฺหากํ พุทฺโธ อมฺหากํ พุทฺโธติ อุภโต ปกฺขชาตา ภเวยฺยุํ ยถา มหาราช ทฺวินฺนํ พลวามจฺจานํ ปริสาย วิวาโท อุปฺปชฺเชยฺย ตุมฺหากํ อมจฺโจ อมฺหากํ อมจฺโจติ อุภโต ปกฺขชาตา โหนฺติ เอวเมว โข มหาราช ยทิ ทฺเว สมฺมาสมฺพุทฺธา เอกกฺขเณ อุปฺปชฺเชยฺยุํ เตสํ ปริสาย วิวาโท อุปฺปชฺเชยฺย ตุมฺหากํ พุทฺโธ อมฺหากํ พุทฺโธติ อุภโต ปกฺขชาตา ภเวยฺยุํ ฯ อิทํ ตาว มหาราช เอกํ การณํ เยน การเณน ทฺเว สมฺมาสมฺพุทฺธา เอกกฺขเณ นุปฺปชฺชนฺติฯ>
      text <อปรมฺปิ มหาราช อุตฺตริํ การณํ สุโณหิ เยน การเณน ทฺเว สมฺมาสมฺพุทฺธา เอกกฺขเณ นุปฺปชฺชนฺติฯ ยทิ มหาราช ทฺเว สมฺมาสมฺพุทฺธา เอกกฺขเณ อุปฺปชฺเชยฺยุํ อคฺโค พุทฺโธติ ยํ วจนํ ตํ มิจฺฉา ภเวยฺย เชฏฺโฐ พุทฺโธติ ยํ วจนํ ตํ มิจฺฉา ภเวยฺย เสฏฺโฐ พุทฺโธติ วิสิฏฺโฐ พุทฺโธติ อุตฺตโม พุทฺโธติ ปวโร พุทฺโธติ อสโม พุทฺโธติ อสมสโม พุทฺโธติ อปฺปฏิโม พุทฺโธติ อปฺปฏิภาโค พุทฺโธติ อปฺปฏิปุคฺคโล พุทฺโธติ ยํ วจนํ ตํ มิจฺฉา ภเวยฺยฯ อิทมฺปิ โข ตฺวํ มหาราช การณํ อตฺถโต สมฺปฏิจฺฉ เยน การเณน ทฺเว สมฺมาสมฺพุทฺธา เอกกฺขเณ นุปฺปชฺชนฺติฯ>
      text <อปิ จ โข มหาราช พุทฺธานํ ภควนฺตานํ สภาวปกติ เอสายํ เอโก เยว พุทฺโธ โลเก อุปฺปชฺชติฯ กสฺมา การณา มหนฺตตาย สพฺพญฺญุพุทฺธคุณานํฯ อญฺญมฺปิ มหาราช ยํ โลเก มหนฺตํ ตํ เอกํ เยว โหติฯ ปถวี มหาราช มหนฺตี สา เอกา เยวฯ สาคโร มหนฺโต โส เอโก เยวฯ สิเนรุ คิริราชา มหนฺโต โส เอโก เยวฯ อากาโส มหนฺโต โส เอโก เยวฯ สกฺโก มหนฺโต โส เอโก เยวฯ มาโร มหนฺโต โส เอโก เยวฯ มหาพฺรหฺมา มหนฺโต โส เอโก เยวฯ ตถาคโต อรหํ สมฺมาสมฺพุทฺโธ มหนฺโต โส เอโก เยว โลกสฺมิํฯ ยตฺถ เต อุปฺปชฺชนฺติ ตตฺถ อญฺญสฺส โอกาโส น โหติ ตสฺมา มหาราช ตถาคโต อรหํ สมฺมาสมฺพุทฺโธ เอโก เยว โลกสฺมิํ อุปฺปชฺชตีติฯ>
      text <สุกถิโต ภนฺเต นาคเสน ปญฺโห โอปมฺเมหิ การเณหิฯ อนิปุโณเปตํ สุตฺวา อตฺตมโน ภเวยฺย กิํ ปน มาทิโส มหาปญฺโญฯ สาธุ ภนฺเต นาคเสน เอวเมตํ ตถา สมฺปฏิจฺฉามีติฯ>
      stand <ทฺวินฺนํ พุทฺธานํ อนุปฺปชฺชมานปญฺโห ปฐโมฯ>
    text <๒ โคตมิวตฺถทานปญฺโห>
      text <๒>, <ภนฺเต นาคเสน ภาสิตมฺเปตํ ภควตา มาตุจฺฉาย มหาปชาปติยา โคตมิยา วสฺสิกสาฏิกาย ทียมานาย สงฺเฆ โคตมิ เทหิ สงฺเฆ เต ทินฺเน อหญฺเจว ปูชิโต ภวิสฺสามิ สงฺโฆ จาติฯ กิํ นุ โข ภนฺเต นาคเสน ตถาคโต สงฺฆรตนโต น ภาริโก น ครุโก น ทกฺขิเณยฺโย ยํ ตถาคโต สกาย มาตุจฺฉาย สยํ ปิญฺชิตํ สยํ ลุญฺจิตํ สยํ โปถิตํ สยํ กนฺติตํ สยํ วายิตํ วสฺสิกสาฏิกํ อตฺตโน ทียมานํ สงฺฆสฺส ทาเปสิฯ ยทิ ภนฺเต นาคเสน ตถาคโต สงฺฆรตนโต อุตฺตโร ภเวยฺย อธิโก วา วิสิฏฺโฐ วา มยิ ทินฺเน มหปฺผลํ ภวิสฺสตีติ น ตถาคโต มาตุจฺฉาย สยํ ปิญฺชิตํ สยํ ลุญฺจิตํ สยํ โปถิตํ วสฺสิกสาฏิกํ สงฺเฆ ทาเปยฺย ยสฺมา จ โข ภนฺเต นาคเสน ตถาคโต อตฺตานํ น ปตฺถยติ น อุปนิสฺสยติ ตสฺมา ตถาคโต มาตุจฺฉาย ตํ วสฺสิกสาฏิกํ สงฺฆสฺส ทาเปสีติฯ>
      text <ภาสิตมฺเปตํ มหาราช ภควตา มาตุจฺฉาย มหาปชาปติยา โคตมิยา วสฺสิกสาฏิกาย ทียมานาย สงฺเฆ โคตมิ เทหิ สงฺเฆ เต ทินฺเน อหญฺเจว ปูชิโต ภวิสฺสามิ สงฺโฆ จาติฯ ตํ ปน น อตฺตโน ปติมานนสฺส อวิปากตาย น อทกฺขิเณยฺยตาย อปิ จ โข มหาราช หิตตฺถาย อนุกมฺปาย อนาคตมทฺธานํ สงฺโฆ มมจฺจเยน จิตฺตีกโต ภวิสฺสตีติ วิชฺชมาเน เยว คุเณ ปริกิตฺตยนฺโต เอวมาห สงฺเฆ โคตมิ เทหิ สงฺเฆ เต ทินฺเน อหญฺเจว ปูชิโต ภวิสฺสามิ สงฺโฆ จาติฯ>
      text <ยถา มหาราช ปิตา ธรมาโน เยว อมจฺจภฏพลโทวาริกอนีกฏฺฐปาริสชฺชชนมชฺเฌ รญฺโญ สนฺติเก ปุตฺตสฺส วิชฺชมานํ เยว คุณํ ปกิตฺเตติ อิธ ฐปิโต อนาคตมทฺธานํ ชนมชฺเฌ ปูชิโต ภวิสฺสตีติฯ เอวเมว โข มหาราช ตถาคโต หิตตฺถาย อนุกมฺปาย อนาคตมทฺธานํ สงฺโฆ มมจฺจเยน จิตฺตีกโต ภวิสฺสตีติ วิชฺชมาเน เยว คุเณ ปกิตฺตยนฺโต เอวมาห สงฺเฆ โคตมิ เทหิ สงฺเฆ เต ทินฺเน อหญฺเจว ปุชิโต ภวิสฺสามิ สงฺโฆ จาติฯ>
      text <น โข มหาราช ตาวตเกน วสฺสิกสาฏิกานุปฺปทานมตฺตเกน สงฺโฆ ตถาคตโต อธิโก นาม โหติ วิสิฏฺโฐ วาฯ ยถา มหาราช มาตาปิตโร ปุตฺตานํ อุจฺฉาเทนฺติ ปริมทฺทนฺติ นหาเปนฺติ สมฺพาเหนฺติ อปิ นุ โข มหาราช ตาวตเกน อุจฺฉาทนปริมทฺทนนหาปนสมฺพาหนมตฺตเกน ปุตฺโต มาตาปิตูหิ อธิโก นาม โหติ วิสิฏฺโฐ วาติ น หิ ภนฺเต อกามกรณียา ภนฺเต ปุตฺตา มาตาปิตูนํ ตสฺมา มาตาปิตโร ปุตฺตานํ อุจฺฉาทนปริมทฺทนนหาปนสมฺพาหนํ กโรนฺตีติฯ เอวเมว โข มหาราช น ตาวตเกน วสฺสิกสาฏิกานุปฺปทานมตฺตเกน สงฺโฆ ตถาคตโต อธิโก นาม โหติ วิสิฏฺโฐ วาติฯ อปิ จ ตถาคโต อกามกรณียํ กโรนฺโต มาตุจฺฉาย ตํ วสฺสิกสาฏิกํ สงฺฆสฺส ทาเปสิฯ>
      text <ยถา วา ปน มหาราช โกจิเทว ปุริโส รญฺโญ อุปายนํ อาหเรยฺย ตํ ราชา อุปายนํ อญฺญตรสฺส ภฏสฺส วา พลสฺส วา เสนาปติสฺส วา ปุโรหิตสฺส วา ทเทยฺยฯ อปิ นุ โข โส มหาราช ปุริโส ตาวตเกน อุปายนปฏิลาภมตฺตเกน รญฺญา อธิโก นาม โหติ วิสิฏฺโฐ วาติ น หิ ภนฺเต ราชภตฺติโก ภนฺเต โส ปุริโส ราชูปชีวี ตฏฺฐาเน ฐเปนฺโต ราชา อุปายนํ เทตีติฯ เอวเมว โข มหาราช น ตาวตเกน วสฺสิกสาฏิกานุปฺปทานมตฺตเกน สงฺโฆ ตถาคตโต อธิโก นาม โหติ วิสิฏฺโฐ วา อถ โข ตถาคตภตฺติโก ตถาคตูปชีวีฯ ตฏฺฐาเน ฐเปนฺโต ตถาคโต สงฺฆสฺส วสฺสิกสาฏิกํ ทาเปสิฯ>
      text <อปิ จ มหาราช ตถาคตสฺส เอวํ อโหสิ สภาวปฏิปูชนีโย สงฺโฆ มม สนฺตเกน สงฺฆํ ปฏิปูเชสฺสามีติ สงฺฆสฺส วสฺสิกสาฏิกํ ทาเปสิ น มหาราช ตถาคโต อตฺตโน เยว ปฏิปูชนํ วณฺเณติ อถ โข เย โลเก ปฏิปูชนารหา เตสมฺปิ ตถาคโต ปฏิปูชนํ วณฺเณติฯ>
      text <ภาสิตมฺเปตํ มหาราช ภควตา เทวาติเทเวน มชฺฌิมนิกายวรลญฺฉเก ธมฺมทายาทธมฺมปริยาเย อปฺปิจฺฉปฺปฏิปตฺติํ ปกิตฺตยมาเนน อสุ เยว เม ปุริโม ภิกฺขุ ปุชฺชตโร จ ปาสํสตโร จาติฯ นตฺถิ มหาราช ภเวสุ โกจิ สตฺโต ตถาคตโต ทกฺขิเณยฺโย วา อุตฺตโร วา อธิโก วา วิสิฏฺโฐ วา ตถาคโตว อุตฺตโร อธิโก วิสิฏฺโฐฯ>
      text <ภาสิตมฺเปตํ มหาราช สํยุตฺตนิกายวเร มาณวคามิเกน เทวปุตฺเตน ภควโต ปุรโต ฐตฺวา เทวมนุสฺสมชฺเฌ>
      block
        text <วิปุโล ราชคหียานํ คิริ เสฏฺโฐ ปวุจฺจติ>
        text <เสโต หิมวตํ เสฏฺโฐ อาทิจฺโจ อฆคามินํฯ>
        text <สมุทฺโท อุทธินํ เสฏฺโฐ นกฺขตฺตานญฺจ จนฺทิมา>
        text <สเทวกสฺส โลกสฺส พุทฺโธ อคฺโค ปวุจฺจตีติฯ>
        text <เอโก มโนปสาโท สรณคมนมญฺชลิปณาโม วา>
        text <อุสฺสหเต ตารยิตุํ มารพลนิสูทเน พุทฺเธติฯ>
        text <อารมฺภถ นิกฺขมถ ยุญฺชถ พุทฺธสาสเน>
        text <ธุนาถ มจฺจุโน เสนํ นฬาคารํว กุญฺชโรติ ฯ>
        text <โย สีลวา ทุสฺสีเลสุ ททาติ ทานํ ธมฺเมน ลทฺธํ สุปสนฺนจิตฺโต>
        text <อภิสทฺทหํ กมฺมผลํ อุฬารํ สา ทกฺขิณา ทายกโต วิสุชฺฌตีติ ฯ>
        text <น เม เทสฺสา อุโภ ปุตฺตา มทฺที เทวี น เทสฺสิยา>
        text <สพฺพญฺญุตํ ปิยํ มยฺหํ ตสฺมา ปิเย อทาสหนฺติฯ>
        text <สหสฺสคฺฆํ หิ มํ ตาต พฺราหฺมณสฺส ปิตา อทา>
        text <อโถ กณฺหาชินํ กญฺญํ หตฺถีนญฺจ สเตน จาติฯ>
        text <ชิฆจฺฉาย ปิปาสาย อหิทฏฺฐา วิเสน จ>
        text <อคฺคิอุทกสตฺตีหิ อกาเล ตตฺถ มียติ>
        text <วาตปิตฺเตน เสมฺเหน สนฺนิปาเตนุตูหิ จ>
        text <วิสโมปกฺกมกมฺเมหิ อกาเล ตตฺถ มียตีติฯ>
        text <พหู ชเน ตารยิตฺวา นิพฺพุโต อุปธิกฺขเย>
        text <อนุมาเนน ญาตพฺพํ อตฺถิ โส ทฺวิปทุตฺตโมติฯ>
        text <กมฺมมูลํ คเหตฺวาน อาปณํ อุปคจฺฉถ>
        text <อารมฺมณํ กิณิตฺวาน ตโต มุจฺจถ มุตฺติยาติฯ>
        text <น ปุปฺผคนฺโธ ปฏิวาตเมติ น จนฺทนํ ตคฺครมลฺลิกา วา>
        text <สตญฺจ คนฺโธ ปฏิวาตเมติ สพฺพา ทิสา สปฺปุริโส ปวายติ ฯ>
        text <จนฺทนํ ตครํ วาปิ อุปฺปลํ อถ วสฺสิกี>
        text <เอเตสํ คนฺธชาตานํ สีลคนฺโธ อนุตฺตโรฯ>
        text <อปฺปมตฺโต อยํ คนฺโธ ยฺวายํ ตครจนฺทนํ>
        text <โย จ สีลวตํ คนฺโธ วาติ เทเวสุ อุตฺตโมติฯ>
        text <กมฺมมูลํ ชนา ทตฺวา คณฺหนฺติ อมตมฺผลํ>
        text <เตน เต สุขิตา โหนฺติ เย กีตา อมตปฺผลนฺติฯ>
        text <เย เกจิ อคทา โลเก วิสานํ ปฏิพาหกา>
        text <ธมฺมาคทสมํ นตฺถิ เอตํ ปิวถ ภิกฺขโวติฯ>
        text <เย เกจิ โอสธา โลเก วิชฺชนฺติ วิวิธา พหู>
        text <ธมฺโมสธสมํ นตฺถิ เอตํ ปิวถ ภิกฺขโวฯ>
        text <ธมฺโมสธํ ปิวิตฺวาน อชรามรณา สิยุํ>
        text <ภาวยิตฺวา จ ปสฺสิตฺวา นิพฺพุตา อุปธิกฺขเยติฯ>
        text <พฺยาธิตํ ชนตํ ทิสฺวา อมตาปณํ ปสารยิ>
        text <กมฺเมน ตํ กิณิตฺวาน อมตํ อาเทถ ภิกฺขโวติฯ>
        text <เอวรูปานิ สีลานิ สนฺติ พุทฺธสฺส อาปเณ>
        text <กมฺเมน ตํ กิณิตฺวาน รตนํ โว ปิฬนฺธถาติฯ>
        text <สมาธิรตนมาลสฺส กุวิตกฺกา น ชายเร>
        text <น จ วิกฺขิปเต จิตฺตํ เอตํ ตุมฺเห ปิฬนฺธถาติฯ>
        text <ปญฺญารตนมาลสฺส น จิรํ วตฺตเต ภโว>
        text <ขิปฺปํ ผสฺเสติ อมตํ น จ โส โรจเต ภเวติฯ>
        text <มณิมาลาธรํ เคห ชโน สามิํ อุทิกฺขติ>
        text <วิมุตฺติรตนมาลนฺตุ อุทิกฺขนฺติ สเทวกาติฯ>
        text <เย ญาเณน พุชฺฌนฺติ อริยา กตกิจฺจตํ>
        text <ตํ ญาณรตนํ ลทฺธุํ วายเมถ ชิโนรสาติฯ>
        text <ปฏิสมฺภิทา กิณิตฺวาน ญาเณน ผสฺสเยยฺย โย>
        text <อจฺฉมฺภิโต อนุพฺพิคฺโค อติโรจติ สเทวเกติฯ>
        text <โพชฺฌงฺครตนมาลสฺส อุฏฺฐหนฺติ สเทวกา>
        text <กมฺเมน ตํ กิณิตฺวาน รตนํ โว ปิฬนฺธถาติฯ>
        text <อายุ อโรคตา วณฺณํ สคฺคํ อุจฺจากุลีนตา>
        text <อสงฺขตญฺจ อมตํ อตฺถิ สพฺพาปเณ ชิเนฯ>
        text <อปฺเปน พหุเกนาปิ กมฺมมูเลน คยฺหติ>
        text <กิณิตฺวา สทฺธามูเลน สมิทฺธา โหถ ภิกฺขโวติฯ>
        text <วีตราคา วีตโทสา วีตโมหา อนาสวา>
        text <วีตตณฺหา อนาทานา ธมฺมนคเร วสนฺติ เตฯ>
        text <อารญฺญิกา ธุตธรา ฌายิโน ลูขจีวรา>
        text <วิเวกาภิรตา ธีรา ธมฺมนคเร วสนฺติ เตฯ>
        text <เนสชฺชิกา สนฺถติกา อโถปิ ฐานจงฺกมา>
        text <ปํสุกูลธรา สพฺเพ ธมฺมนคเร วสนฺติ เตฯ>
        text <ติจีวรธรา สนฺตา จมฺมขณฺฑจตุตฺถกา>
        text <รตา เอกาสเน วิญฺญู ธมฺมนคเร วสนฺติ เตฯ>
        text <อปฺปิจฺฉา นิปกา ธีรา อปฺปาหารา อโลลุปา>
        text <ลาภาลาเภน สนฺตุฏฺฐา ธมฺมนคเร วสนฺติ เตฯ>
        text <ฌายี ฌานรตา ธีรา สนฺตจิตฺตา สมาหิตา>
        text <อากิญฺจญฺญํ ปตฺถยานา ธมฺมนคเร วสนฺติ เตฯ>
        text <ปฏิปนฺนา ผลฏฺฐา จ เสกฺขา ผลสมงฺคิโน>
        text <อาสีสกา อุตฺตมตฺถํ ธมฺมนคเร วสนฺติ เตฯ>
        text <โสตาปนฺนา จ วิมลา สกทาคามิโน จ เย>
        text <อนาคามี จ อรหนฺโต ธมฺมนคเร วสนฺติ เตฯ>
        text <สติปฏฺฐานกุสลา โพชฺฌงฺคภาวนารตา>
        text <วิปสฺสกา ธมฺมธรา ธมฺมนคเร วสนฺติ เตฯ>
        text <อิทฺธิปาเทสุ กุสลา สมาธิภาวนารตา>
        text <สมฺมปฺปธานานุยุตฺตา ธมฺมนคเร วสนฺติ เตฯ>
        text <อภิญฺญาปารมิปฺปตฺตา เปตฺติเก โคจเร รตา>
        text <อนฺตลิกฺขมฺหิ จรณา ธมฺมนคเร วสนฺติ เตฯ>
        text <โอกฺขิตฺตจกฺขู มิตภาณี คุตฺตทฺวารา สุสํวุตา>
        text <สุทนฺตา อุตฺตเม ทมฺเม ธมฺมนคเร วสนฺติ เตฯ>
        text <เตวิชฺชา ฉฬภิญฺญา จ อิทฺธิยา ปารมิํ คตา>
        text <ปญฺญาย ปารมิปฺปตฺตา ธมฺมนคเร วสนฺติ เตติฯ>
        text <ยถาปิ นครํ ทิสฺวา สุวิภตฺตํ มโนรมํ>
        text <อนุมาเนน ชานนฺติ วฑฺฒกิสฺส มหตฺตนํฯ>
        text <ตเถว โลกนาถสฺส ทิสฺวา ธมฺมปุรํ วรํ>
        text <อนุมาเนน ชานนฺติ อตฺถิ โส ภควา อิติฯ>
        text <อนุมาเนน ชานนฺติ อูมิํ ทิสฺวาน สาคเร>
        text <ยถายํ ทิสฺสเต อูมิ มหนฺโต โส ภวิสฺสติฯ>
        text <ตถา พุทฺธํ โสกนุทํ สพฺพตฺถมปราชิตํ>
        text <ตณฺหกฺขยมนุปฺปตฺตํ ภวสํสารโมจนํฯ>
        text <อนุมาเนน ญาตพฺพํ อูมิํ ทิสฺวา สเทวเก>
        text <ยถา ธมฺมูมิวิปฺผาโร อคฺโค พุทฺโธ ภวิสฺสติฯ>
        text <อนุมาเนน ชานนฺติ ทิสฺวา อจฺจุคฺคตํ คิริํ>
        text <ยถา อจฺจุคฺคโต เอโส หิมวา โส ภวิสฺสติฯ>
        text <ตถา ทิสฺวา ธมฺมคิริํ สีตีภูตํ นิรูปธิํ>
        text <อจฺจุคฺคตํ ภควโต อจลํ สุปฺปติฏฺฐิตํฯ>
        text <อนุมาเนน ญาตพฺพํ ทิสฺวาน ธมฺมปพฺพตํ>
        text <ตถา หิ โส มหาวีโร อคฺโค พุทฺโธ ภวิสฺสติฯ>
        text <ยถาปิ คชราชสฺส ปทํ ทิสฺวาน มานุสา>
        text <อนุมาเนน ชานนฺติ มหา เอโส คโช อิติฯ>
        text <ตเถว พุทฺธนาคสฺส ปทํ ทิสฺวา วิภาวิโน>
        text <อนุมาเนน ชานนฺติ อุฬาโร โส ภวิสฺสติฯ>
        text <อนุมาเนน ชานนฺติ ภีเต ทิสฺวาน กุมฺมิเค>
        text <มิคราชสฺส สทฺเทน ภีตาเม กุมฺมิคา อิติฯ>
        text <ตเถว ติตฺถิเย ทิสฺวา วิตฺถเต ภีตมานเส>
        text <อนุมาเนน ญาตพฺพํ ธมฺมราเชน คชฺชิตํฯ>
        text <นิพฺพุตํ ปถวิํ ทิสฺวา หริตปตฺตํ มโหทิกํ>
        text <อนุมาเนน ชานนฺติ มหาเมเฆน นิพฺพุตํฯ>
        text <ตเถวิมํ ชนํ ทิสฺวา อาโมทิตปโมทิตํ>
        text <อนุมาเนน ญาตพฺพํ ธมฺมเมเฆน ตปฺปิตํฯ>
        text <ลคฺคํ ทิสฺวา ภุสํ ปงฺกํ กลลทฺทคตํ มหิํ>
        text <อนุมาเนน ชานนฺติ วาริกฺขนฺโธ มหา คโตฯ>
        text <ตเถวิมํ ชนํ ทิสฺวา รชปงฺกสโมหิตํ>
        text <วหิตํ ธมฺมนทิยา วิสฏฺฐํ ธมฺมสาคเรฯ>
        text <ธมฺมามตคตํ ทิสฺวา สเทวกมิมํ มหิํ>
        text <อนุมาเนน ญาตพฺพํ ธมฺมกฺขนฺโธ มหา คโตฯ>
        text <อนุมาเนน ชานนฺติ ฆายิตฺวา คนฺธมุตฺตมํ>
        text <ยถายํ วายเต คนฺโธ เหสฺสนฺติ ปุปฺผิตา ทุมาฯ>
        text <ตเถวายํ สีลคนฺโธ ปวายติ สเทวเก>
        text <อนุมาเนน ญาตพฺพํ อตฺถิ พุทฺโธ อนุตฺตโรติฯ>
        text <ปสฺสตารญฺญเก ภิกฺขู อชฺโฌคาฬฺเห ธุเต คุเณ>
        text <ปุน ปสฺสติ คิหี ราชา อนาคามิผเล ฐิเตฯ>
        text <อุโภปิ เต วิโลเกตฺวา อุปฺปชฺชิ สํสโย มหา>
        text <พุชฺเฌยฺย เจ คิหี ธมฺเม ธุตงฺคํ นิปฺผลํ สิยาฯ>
        text <ปรวาทิวาทมถนํ นิปุณํ ปิฏกตฺตเย>
        text <หนฺท ปุจฺเฉ กถิเสฏฺฐํ โส เม กงฺขํ วิเนสฺสตีติฯ>
      text <ตา โข ปเนตา มหาราช มาณวคามิเกน เทวปุตฺเตน คาถา สุคีตา น ทุคฺคีตา สุภาสิตา น ทุพฺภาสิตา อนุมตา จ ภควตา นนุ มหาราช เถเรนปิ สาริปุตฺเตน ธมฺมเสนาปตินา ภณิตํ>
      text <ภควตา จ ภณิตํ เทวาติเทเวน เอกปุคฺคโล ภิกฺขเว โลเก อุปฺปชฺชมาโน อุปฺปชฺชติ พหุชนหิตาย พหุชนสุขาย โลกานุกมฺปาย อตฺถาย หิตาย สุขาย เทวมนุสฺสานํฯ กตโม เอกปุคฺคโล ตถาคโต อรหํ สมฺมาสมฺพุทฺโธ…เป … เทวมนุสฺสานนฺติฯ สาธุ ภนฺเต นาคเสน เอวเมตํ ตถา สมฺปฏิจฺฉามีติฯ>
      stand <โคตมิวตฺถทานปญฺโห ทุติโยฯ>
    text <๓ คิหิปพฺพชิตสมฺมาปฏิปตฺติปญฺโห>
      text <๓ ภนฺเต นาคเสน ภาสิตมฺเปตํ ภควตา คิหิโน วาหํ ภิกฺขเว ปพฺพชิตสฺส วา สมฺมาปฏิปตฺติํ วณฺเณมิ คิหี วา ภิกฺขเว ปพฺพชิโต วา สมฺมาปฏิปนฺโน สมฺมาปฏิปตฺตาธิกรณเหตุ อาราธโก โหติ ญายํ ธมฺมํ กุสลนฺติฯ ยทิ ภนฺเต นาคเสน คิหี โอทาตวสโน กามโภคี ปุตฺตทารสมฺพาธสยนํ อชฺฌาวสนฺโต กาสิกจนฺทนํ ปจฺจนุโภนฺโต มาลาคนฺธวิเลปนํ ธาเรนฺโต ชาตรูปรชตํ สาทิยนฺโต มณิกุณฺฑล วิจิตฺตโมฬิพทฺโธ สมฺมาปฏิปนฺโน อาราธโก โหติ ญายํ ธมฺมํ กุสลํ ปพฺพชิโตปิ ภณฺฑุกาสาววตฺถวสโน ปรปิณฺฑมชฺฌุปคโต จตูสุ สีลกฺขนฺเธสุ สมฺมาปริปูรการี ทิยฑฺเฒสุ สิกฺขาปทสเตสุ สมาทาย วตฺตนฺโต เตรสสุ ธุตคุเณสุ อนวเสสํ วตฺตนฺโต สมฺมาปฏิปนฺโน อาราธโก โหติ ญายํ ธมฺมํ กุสลํฯ ตตฺถ ภนฺเต โก วิเสโส คิหิโน วา ปพฺพชิตสฺส วา อผลํ โหติ ตโปกมฺมํ นิรตฺถกา ปพฺพชฺชาฯ วญฺฌา สิกฺขาปทโคปนา โมฆํ ธุตคุณสมาทานํ กิํ ตตฺถ ทุกฺขมนุจิณฺเณน นนุ นาม สุเขเนว สุขํ อธิคนฺตพฺพนฺติฯ>
      text <ภาสิตมฺเปตํ มหาราช ภควตา คิหิโน วาหํ ภิกฺขเว ปพฺพชิตสฺส วา สมฺมาปฏิปตฺติํ วณฺเณมิ คิหี วา ภิกฺขเว ปพฺพชิโต วา สมฺมาปฏิปนฺโน สมฺมาปฏิปตฺตาธิกรณเหตุ อาราธโก โหติ ญายํ ธมฺมํ กุสลนฺติฯ เอวเมตํ มหาราช สมฺมาปฏิปนฺโนว เสฏฺโฐ ปพฺพชิโตปิ มหาราช ปพฺพชิโตมฺหีติ น สมฺมา ปฏิปชฺเชยฺย อถ โข โส อารกาว สามญฺญา อารกาว พฺรหฺมญฺญา ปเคว คิหี โอทาตวสโนฯ คิหีปิ มหาราช สมฺมาปฏิปนฺโน อาราธโก โหติ ญายํ ธมฺมํ กุสลํ ปพฺพชิโตปิ มหาราช สมฺมาปฏิปนฺโน อาราธโก โหติ ญายํ ธมฺมํ กุสลํฯ>
      text <อปิ จ โข มหาราช ปพฺพชิโตว สามญฺญสฺส อิสฺสโร อธิปติ ปพฺพชฺชา มหาราช พหุคุณา อเนกคุณา อปฺปมาณคุณา น สกฺกา ปพฺพชฺชาย คุณํ ปริมาณํ กาตุํฯ>
      text <ยถา มหาราช กามททสฺส มณิรตนสฺส น สกฺกา ธเนน อคฺโฆ ปริมาณํ กาตุํ เอตฺตกํ มณิรตนสฺส มูลนฺติ เอวเมว โข มหาราช ปพฺพชฺชา พหุคุณา อเนกคุณา อปฺปมาณคุณา น สกฺกา ปพฺพชฺชาย คุณํ ปริมาณํ กาตุํฯ>
      text <ยถา วา ปน มหาราช มหาสมุทฺเท อูมิโย น สกฺกา ปริมาณํ กาตุํ เอตฺตกา มหาสมุทฺเท อูมิโยติ เอวเมว โข มหาราช ปพฺพชฺชา พหุคุณา อเนกคุณา อปฺปมาณคุณา น สกฺกา ปพฺพชฺชาย คุณํ ปริมาณํ กาตุํฯ>
      text <ปพฺพชิตสฺส มหาราช ยํ กิญฺจิ กรณียํ สพฺพํ ตํ ขิปฺปเมว สมิชฺฌติ โน จิรรตฺตายฯ กิํ การณา ปพฺพชิโต มหาราช อปฺปิจฺโฉ โหติ สนฺตุฏฺโฐ ปวิวิตฺโต อสํสฏฺโฐ อารทฺธวีริโย นิราลโย อนิเกโต ปริปุณฺณสีโล สลฺเลขิตาจาโร ธุตปฺปฏิปตฺติกุสโล โหติ ตํ การณา ปพฺพชิตสฺส ยํ กิญฺจิ กรณียํ สพฺพํ ตํ ขิปฺปเมว สมิชฺฌติ โน จิรรตฺตายฯ ยถา มหาราช นิคฺคณฺฐิสมสุโธตอุชุวิมลนาราโจ สุสชฺชิโต สมฺมา วหติ เอวเมว โข มหาราช ปพฺพชิตสฺส ยํ กิญฺจิ กรณียํ สพฺพํ ตํ ขิปฺปเมว สมิชฺฌติ โน จิรรตฺตายาติฯ สาธุ ภนฺเต นาคเสน เอวเมตํ ตถา สมฺปฏิจฺฉามีติฯ>
      stand <คิหิปพฺพชิตสมฺมาปฏิปตฺติปญฺโห ตติโยฯ>
    text <๔ ปฏิปทาโทสปญฺโห>
      text <๔>, <ภนฺเต นาคเสน ยทา โพธิสตฺโต ทุกฺกรการิกํ อกาสิ เนตาทิโส อญฺญตฺร อารมฺโภ อโหสิ นิกฺกโม กิเลสยุทฺธํ มจฺจุเสนํ วิธมนํ อาหารปริคฺคโห ทุกฺกรการิกา เอวรูเป ปรกฺกเม กิญฺจิ อสฺสาทํ อลภิตฺวา ตเมว จิตฺตํ ปริหาเปตฺวา เอวมโวจ น โข ปนาหํ อิมาย กฏุกาย ทุกฺกรการิกาย อธิคจฺฉามิ อุตฺตริมนุสฺสธมฺมํ อลมริยญาณทสฺสนวิเสสํ สิยา นุ โข อญฺโญ มคฺโค โพธายาติ ตโต นิพฺพินฺทิตฺวา อญฺเญน มเคน สพฺพญฺญุตํ ปตฺโต ปุน ตาย ปฏิปทาย สาวเก อนุสาสติ สมาทเปติฯ>
      text <เกน น โข ภนฺเต นาคเสน การเณน ตถาคโต ยาย ปฏิปทาย อตฺตนา นิพฺพินฺโน วิรตฺตรูโป ตตฺถ สาวเก อนุสาสติ สมาทเปตีติ>
      text <ตทาปิ มหาราช เอตรหิปิ สา เยว ปฏิปทา ตํ เยว ปฏิปทํ ปฏิปชฺชิตฺวา โพธิสตฺโต สพฺพญฺญุตํ ปตฺโตฯ อปิ จ มหาราช โพธิสตฺโต อติวีริยํ กโรนฺโต นิรวเสสโต อาหารํ อุปรุนฺธิฯ ตสฺส อาหารูปโรเธน จิตฺตทุพฺพลฺยํ อุปฺปชฺชิฯ โส เตน ทุพฺพลฺเยน นาสกฺขิ สพฺพญฺญุตํ ปาปุณิตุํ โส มตฺตมตฺตํ กพฬีการาหารํ เสวนฺโต ตาเยว ปฏิปทาย นจิรสฺเสว สพฺพญฺญุตํ ปาปุณิฯ โส เยว มหาราช ปฏิปทา สพฺเพสํ ตถาคตานํ สพฺพญฺญุตญาณปฺปฏิลาภายฯ>
      text <ยถา มหาราช สพฺเพสํ สตฺตานํ อาหาโร อุปตฺถมฺโภ อาหารูปนิสฺสิตา สพฺเพ สตฺตา สุขํ อนุภวนฺติ เอวเมว โข มหาราช สา เยว ปฏิปทา สพฺเพสํ ตถาคตานํ สพฺพญฺญุตญาณปฺปฏิลาภาย เนโส มหาราช โทโส อารมฺภสฺส น นิกฺกมสฺส น กิเลสยุทฺธสฺส เยน ตถาคโต ตสฺมิํ สมเย น ปาปุณิ สพฺพญฺญุตญาณํ อถ โข อาหารูปโรธสฺเสเวโส โทโส สทา ปฏิยตฺตา เยเวสา ปฏิปทาฯ>
      text <ยถา มหาราช ปุริโส อทฺธานํ อติเวเคน คจฺเฉยฺย เตน โส ปกฺขหโต วา ภเวยฺย ปีฐสปฺปี วา อสญฺจโร ปถวิตเลฯ อปิ นุ โข มหาราช มหาปถวิยา โทโส อตฺถิ เยน โส ปุริโส ปกฺขหโต อโหสีติ น หิ ภนฺเต สทา ปฏิยตฺตา ภนฺเต มหาปถวี กุโต ตสฺสา โทโส วายามสฺเสเวโส โทโส เยน โส ปุริโส ปกฺขหโต อโหสีติฯ เอวเมว โข มหาราช เนโส โทโส อารมฺภสฺส น นิกฺกมสฺส น กิเลสยุทฺธสฺส เยน ตถาคโต ตสฺมิํ สมเย น ปาปุณิ สพฺพญฺญุตญาณํ อถ โข อาหารูปโรธสฺเสเวโส โทโส สทา ปฏิยตฺตา เยเวสา ปฏิปทาฯ>
      text <ยถา วา ปน มหาราช ปุริโส กิลิฏฺฐํ สาฏกํ นิวาเสยฺย น โส ตํ โธวาเปยฺย เนโส โทโส อุทกสฺส สทา ปฏิยตฺตํ อุทกํฯ ปุริสสฺเสเวโส โทโสฯ เอวเมว โข มหาราช เนโส โทโส อารมฺภสฺส น นิกฺกมสฺส น กิเลสยุทฺธสฺส เยน ตถาคโต ตสฺมิํ สมเย น ปาปุณิ สพฺพญฺญุตญาณํ อถ โข อาหารูปโรธสฺเสเวโส โทโส สทา ปฏิยตฺตา เยเวสา ปฏิปทา ตสฺมา ตถาคโต ตาเยว ปฏิปทาย สาวเก อนุสาสติ สมาทเปติ เอวํ โข มหาราช สทา ปฏิยตฺตา อนวชฺชา สา ปฏิปทาติฯ สาธุ ภนฺเต นาคเสน เอวเมตํ ตถา สมฺปฏิจฺฉามีติฯ>
      stand <ปฏิปทาโทสปญฺโห จตุตฺโถฯ>
    text <๕ หีนายาวตฺตนปญฺโห>
      text <๕>, <ภนฺเต นาคเสน มหนฺตํ อิทํ ตถาคตสาสนํ สารํ วรํ เสฏฺฐํ ปวรํ อนุปมํ ปริสุทฺธํ วิมลํ ปณฺฑรํ อนวชฺชํ น ยุตฺตํ คิหิํ ตาวตกํ ปพฺพเชตุํ คิหี เยว เอกสฺมิํ ผเล วิเนตฺวา ยทา อปุนราวตฺตี โหติ ตทา โส ปพฺพาเชตพฺโพฯ กิํ การณา อิเม ทุชฺชนา ตาว ตตฺถ สาสเน วิสุทฺเธ ปพฺพชิตฺวา ปฏินิวตฺติตฺวา หีนายาวตฺตนฺติ เตสํ ปจฺจาคมเนน อยํ มหาชโน เอวํ วิจินฺเตติ ตุจฺฉกํ วต โภ เอตํ สมณสฺส โคตมสฺส สาสนํ ภวิสฺสติ ยํ อิเม ปฏินิวตฺตนฺตีติ อิทเมตฺถ การณนฺติฯ>
      text <ยถา มหาราช ตฬาโก ภเวยฺย สมฺปุณฺณสุจิวิมลสีตลสลิโล อถ โย โกจิ กิลิฏฺโฐ มลกทฺทมคโต ตํ ตฬากํ คนฺตฺวา อนหายิตฺวา กิลิฏฺโฐว ปฏินิวตฺเตยฺย ตตฺถ มหาราช กตมํ ชโน ครเหยฺย กิลิฏฺฐํ วา ตฬากํ วาติ กิลิฏฺฐํ ภนฺเต ชโน ครเหยฺย อยํ ตฬากํ คนฺตฺวา อนหายิตฺวา กิลิฏฺโฐว ปฏินิวตฺโต กิํ อิมํ อนหายิตุกามํ ตฬาโก สยํ นหาเปสฺสติ โก โทโส ตฬากสฺสาติฯ เอวเมว โข มหาราช ตถาคโต วิมุตฺติวรสลิลสมฺปุณฺณํ สทฺธมฺมวรตฬากํ มาเปสิ เย เกจิ กิเลสมลกิลิฏฺฐา สเจตนา พุธา เต อิธ นหายิตฺวา สพฺพกิเลเส ปวาหยิสฺสนฺตีติฯ ยทิ โกจิ ตํ สทฺธมฺมวรตฬากํ คนฺตฺวา อนหายิตฺวา สกิเลโสว ปฏินิวตฺติตฺวา หีนายาวตฺตติ ตํ เยว ชโน ครหิสฺสติ อยํ ชินสาสเน ปพฺพชิตฺวา ตตฺถ ปติฏฺฐํ อลภิตฺวา หีนายาวตฺโต กิํ อิมํ อปฺปฏิปชฺชนฺตํ ชินสาสนํ สยํ โพเธสฺสติ โก โทโส ชินสาสนสฺสาติ>
      text <ยถา วา ปน มหาราช ปุริโส ปรมพฺยาธิโต โรคุปฺปตฺติกุสลํ อโมฆธุวสิทฺธกมฺมํ ภิสกฺกํ สลฺลกตฺตํ ทิสฺวา อติกิจฺฉาเปตฺวา สพฺยาธิโกว ปฏินิวตฺเตยฺย ตตฺถ กตมํ ชโน ครเหยฺย อาตุรํ วา ภิสกฺกํ วาติ อาตุรํ ภนฺเต ชโน ครเหยฺย อยํ โรคุปฺปตฺติกุสลํ อโมฆธุวสิทฺธกมฺมํ ภิสกฺกํ สลฺลกตฺตํ ทิสฺวา อติกิจฺฉาเปตฺวา สพฺยาธิโกว ปฏินิวตฺโต กิํ อิมํ อติกิจฺฉาเปนฺตํ ภิสกฺโก สยํ ติกิจฺฉิสฺสติ โก โทโส ภิสกฺกสฺสาติ เอวเมว โข มหาราช ตถาคโต อนฺโตสาสนสมุคฺเค เกวลํ สกลกิเลสพฺยาธิวูปสมนสมตฺถํ อมโตสธํ ปกฺขิปิ เย เกจิ กิเลสพฺยาธิปีฬิตา สเจตนา พุธา เต อิมํ อมโตสธํ ปิวิตฺวา สพฺพกิเลสพฺยาธิํ วูปสเมสฺสนฺตีติฯ ยทิ โกจิ ยํ อมโตสธํ อปิวิตฺวา สกิเลโสว ปฏินิวตฺติตฺวา หีนายาวตฺตติ ตํ เยว ชโน ครหิสฺสติ อยํ ชินสาสเน ปพฺพชิตฺวา ตตฺถ ปติฏฺฐํ อลภิตฺวา หีนายาวตฺโต กิํ อิมํ อปฺปฏิปชฺชนฺตํ ชินสาสนํ สยํ โพเธสฺสติ โก โทโส ชินสาสนสฺสาติ>
      text <ยถา วา ปน มหาราช ฉาโต ปุริโส มหติมหาปุญฺญภตฺตปริเวสนํ คนฺตฺวา ตํ ภตฺตํ อภุญฺชิตฺวา ฉาโตว ปฏินิวตฺเตยฺย ตตฺถ กตมํ ชโน ครเหยฺย ฉาตํ วา ปุญฺญภตฺตํ วาติ ฉาตํ ภนฺเต ชโน ครเหยฺย อยํ ขุทาปีฬิโต ปุญฺญภตฺตํ ปฏิลภิตฺวา อภุญฺชิตฺวา ฉาโตว ปฏินิวตฺโต กิํ อิมสฺส อภุญฺชนฺตสฺส โภชนํ สยํ มุขํ ปวิสิสฺสติ โก โทโส โภชนสฺสาติ เอวเมว โข มหาราช ตถาคโต อนฺโตสาสนสมุคฺเค ปรมปวรํ สนฺตํ สิวํ ปณีตํ อมตํ ปรมมธุรํ กายคตาสติโภชนํ ฐเปสิ เย เกจิ กิเลสฉาตชฺฌตฺตา ตณฺหาปเรตมานสา สเจตนา พุธา เต อิมํ โภชนํ ภุญฺชิตฺวา กามรูปารูปภเวสุ สพฺพํ ตณฺหมปเนสฺสนฺตีติฯ ยทิ โกจิ ตํ โภชนํ อภุญฺชิตฺวา ตณฺหาสิโตว ปฏินิวตฺติตฺวา หีนายาวตฺตติ ตญฺเญว ชโน ครหิสฺสติ อยํ ชินสาสเน ปพฺพชิตฺวา ตตฺถ ปติฏฺฐํ อลภิตฺวา หีนายาวตฺโต กิํ อิมํ อปฺปฏิปชฺชนฺตํ ชินสาสนํ สยํ โพเธสฺสสิ โก โทโส ชินสาสนสฺสาติฯ>
      text <ยทิ มหาราช ตถาคโต คิหิํ เยว เอกสฺมิํ ผเล วินีตํ ปพฺพาเชยฺย น นามายํ ปพฺพชฺชา กิเลสปฺปหานาย วิสุทฺธิยา วา นตฺถิ ปพฺพชฺชาย กรณียํฯ ยถา มหาราช ปุริโส อเนกสเตน กมฺเมน ตฬากํ ขณาเปตฺวา ปริสาย เอวมนุสฺสาเวยฺย มา เม โภนฺโต เกจิ สํกิลิฏฺฐา อิมํ ตฬากํ โอตรถ ปวาหิตรโชชลฺลา ปริสุทฺธา วิมลมฏฺฐา อิมํ ตฬากํ โอตรถาติฯ อปิ นุ โข มหาราช เตสํ ปวาหิตรโชชลฺลานํ ปริสุทฺธานํ วิมลมฏฺฐานํ เตน ตฬาเกน กรณียํ ภเวยฺยาติ น หิ ภนฺเต ยสฺสตฺถาย เต ตํ ตฬากํ อุปคจฺเฉยฺยุํ ตํ อญฺญตฺเรว เตสํ กตํ กรณียํ กิํ เตสํ เตน ตฬาเกนาติ เอวเมว โข มหาราช ยทิ ตถาคโต คิหิํ เยว เอกสฺมิํ ผเล วินีตํ ปพฺพาเชยฺย ตตฺเถว เตสํ กตํ กรณียํ กิํ เตสํ ปพฺพชฺชายฯ>
      text <ยถา วา ปน มหาราช สภาวอิสิภตฺติโก สุตมนฺตปทธโร อตกฺกิโก โรคุปฺปตฺติกุสโล อโมฆธุวสิทฺธกมฺโม ภิสกฺโก สลฺลกตฺโต สพฺพโรคูปสมเภสชฺชํ สนฺนิปาเตตฺวา ปริสาย เอวมนุสฺสาเวยฺย มา โข โภนฺโต เกจิ สพฺยาธิกา มม สนฺติเก อุปคจฺฉถ อพฺยาธิกา อโรคา มม สนฺติเก อุปคจฺฉถาติฯ อปิ นุ โข มหาราช เตสํ อพฺยาธิกานํ อโรคานํ ปริปุณฺณานํ อุทคฺคานํ เตน ภิสกฺเกน กรณียํ ภเวยฺยาติ น หิ ภนฺเต ยสฺสตฺถาย เต ตํ ภิสกฺกํ สลฺลกตฺตํ อุปคจฺเฉยฺยุํ ตํ อญฺญตฺเรว เตสํ กตํ กรณียํ กิํ เตสํ เตน ภิสกฺเกนาติ เอวเมว โข มหาราช ยทิ ตถาคโต คิหิํ เยว เอกสฺมิํ ผเล วินีตํ ปพฺพาเชยฺย ตตฺเถว เตสํ กตํ กรณียํ กิํ เตสํ ปพฺพชฺชาย>
      text <ยถา วา ปน มหาราช โกจิ ปุริโส อเนกถาลิปากสตํ โภชนํ ปฏิยาทาเปตฺวา ปริสาย เอวมนุสฺสาเวยฺย มา เม โภนฺโต เกจิ ฉาตา อิมํ ปริเวสนํ อุปคจฺฉถ สุภุตฺตา ติตฺตา สุหิตา ธาตา ปีณิตา ปริปุณฺณา อิมํ ปริเวสนํ อุปคจฺฉถาติฯ อปิ นุ โข มหาราช เตสํ ภุตฺตาวีนํ ติตฺตานํ สุหิตานํ ธาตานํ ปีณิตานํ ปริปุณฺณานํ เตน โภชเนน กรณียํ ภเวยฺยาติ น หิ ภนฺเต ยสฺสตฺถาย เต ตํ ปริเวสนํ อุปคจฺเฉยฺยุํ ตํ อญฺญตฺเรว เตสํ กตํ กรณียํ กิํ เตสํ ตาย ปริเวสนายาติ เอวเมว โข มหาราช ยทิ ตถาคโต คิหิํ เยว เอกสฺมิํ ผเล วินีตํ ปพฺพาเชยฺย ตตฺเถว เตสํ กตํ กรณียํ กิํ เตสํ ปพฺพชฺชาย>
      text <อปิ จ มหาราช เย หีนายาวตฺตนฺติ เต ชินสาสนสฺส ปญฺจ อตุลิเย คุเณ ทสฺเสนฺติฯ กตเม ปญฺจ ภูมิมหนฺตภาวํ ทสฺเสนฺติ ปริสุทฺธวิมลภาวํ ทสฺเสนฺติ ปาเปหิ อสํวาสิยภาวํ ทสฺเสนฺติ ทุปฺปฏิเวธภาวํ ทสฺเสนฺติ พหุสํวรรกฺขิยภาวํ ทสฺเสนฺติฯ>
      text <กถํ ภูมิมหนฺตภาวํ ทสฺเสนฺติ ยถา มหาราช ปุริโส อธโน หีนชจฺโจ นิพฺพิเสโส พุทฺธิปริหีโน มหารชฺชํ ปฏิลภิตฺวา น จิรสฺเสว ปริปตติ ปริธํสติ ปริหายติ ยสโต น สกฺโกติ อิสฺสริยํ สนฺธาเรตุํฯ กิํ การณํ มหนฺตตฺตา อิสฺสริยสฺสฯ เอวเมว โข มหาราช เย เกจิ นิพฺพิเสสา อกตปุญฺญา พุทฺธิปริหีนา ชินสาสเน ปพฺพชนฺติ เต ตํ ปพฺพชฺชํ ปวรุตฺตมํ สนฺธาเรตุํ อวิสหนฺตา น จิรสฺเสว ชินสาสนา ปริปติตฺวา ปริธํสิตฺวา ปริหายิตฺวา หีนายาวตฺตนฺติ น สกฺโกนฺติ ชินสาสนํ สนฺธาเรตุํฯ กิํ การณํ มหนฺตตฺตา ชินสาสนภูมิยาฯ เอวํ ภูมิมหนฺตภาวํ ทสฺเสนฺติฯ>
      text <กถํ ปริสุทฺธวิมลภาวํ ทสฺเสนฺติ ยถา มหาราช วาริ โปกฺขรปตฺเต วิกิรติ วิธมติ วิธํเสติ น ฐานมุปคจฺฉติ นูปลิมฺปติฯ กิํ การณํ ปริสุทฺธวิมลตฺตา ปทุมสฺสฯ เอวเมว โข มหาราช เย เกจิ สฐา กูฏา วงฺกา กุฏิลา วิสมทิฏฺฐิโน ชินสาสเน ปพฺพชนฺติ เต ปริสุทฺธวิมลนิกฺกณฺฏกปณฺฑรวรปฺปวรสาสนโต น จิรสฺเสว วิกิริตฺวา วิธมิตฺวา วิธํเสตฺวา อสณฺฐหิตฺวา อนุปลิมฺปิตฺวา หีนายาวตฺตนฺติฯ กิํ การณํ ปริสุทฺธวิมลตฺตา ชินสาสนสฺสฯ เอวํ ปริสุทฺธวิมลภาวํ ทสฺเสนฺติฯ>
      text <กถํ ปาเปหิ อสํวาสิยภาวํ ทสฺเสนฺติ ยถา มหาราช มหาสมุทฺโท น มเตน กุณเปน สํวสติ ยํ โหติ มหาสมุทฺเท มตํ กุณปํ ตํ ขิปฺปเมว ตีรํ อุปเนติ ถลํ วา อุสฺสาเรติฯ กิํ การณํ มหาภูตานํ ภวนตฺตา มหาสมุทฺทสฺสฯ เอวเมว โข มหาราช เย เกจิ ปาปกา อสํวุตา อหิริกา อกิริยา โอสนฺนวีริยา กุสีตา กิลิฏฺฐา ทุชฺชนา มนุสฺสา ชินสาสเน ปพฺพชนฺติ เต น จิรสฺเสว ชินสาสนโต อรหนฺตวิมลขีณาสวมหาภูตภวนโต นิกฺขมิตฺวา อสํวสิตฺวา หีนายาวตฺตนฺติฯ กิํ การณํ ปาเปหิ อสํวาสิยตฺตา ชินสาสนสฺสฯ เอวํ ปาเปหิ อสํวาสิยภาวํ ทสฺเสนฺติฯ>
      text <กถํ ทุปฺปฏิเวธภาวํ ทสฺเสนฺติ ยถา มหาราช เย เกจิ อเฉกา อสิกฺขิตา อสิปฺปิโน มติวิปฺปหีนา อิสฺสาสา วาลคฺคเวธํ อวิสหนฺตา วิคฬนฺติ ปกฺกมนฺติฯ กิํ การณํ สณฺหสุขุมทุปฺปฏิเวธตฺตา วาลคฺคสฺส ฯ เอวเมว โข มหาราช เย เกจิ ทุปฺปญฺญา ชฬา เอฬมูคา มูฬฺหา ทนฺธคติกา ชนา ชินสาสเน ปพฺพชนฺติ เต ตํ ปรมสณฺหสุขุมจตุสจฺจปฺปฏิเวธํ ปฏิวิชฺฌิตุํ อวิสหนฺตา ชินสาสนา วิคฬิตฺวา ปกฺกมิตฺวา น จิรสฺเสว หีนายาวตฺตนฺติฯ กิํ การณํ ปรมสณฺหสุขุมทุปฺปฏิเวธตาย สจฺจานํฯ เอวํ ทุปฺปฏิเวธภาวํ ทสฺเสนฺติฯ>
      text <กถํ พหุสํวรรกฺขิยภาวํ ทสฺเสนฺติ ยถา มหาราช โกจิเทว ปุริโส มหติมหายุทฺธภูมิมุปคโต ปรเสนาย ทิสาวิทิสาหิ สมนฺตา ปริวาริโต สตฺติหตฺถํ ชนมุเปนฺตํ ทิสฺวา ภีโต โอสกฺกติ ปฏินิวตฺตติ ปลายติฯ กิํ การณํ พหุวิธยุทฺธมุขรกฺขณภยาฯ เอวเมว โข มหาราช เย เกจิ ปาปกา อสํวุตา อหิริกา อกิริยา อกฺขนฺตี จปลา จลิตา อิตฺตรา พาลชนา ชินสาสเน ปพฺพชนฺติ เต พหุวิธํ สิกฺขาปทํ ปริรกฺขิตุํ อวิสหนฺตา โอสกฺกิตฺวา ปฏินิวตฺติตฺวา ปลายิตฺวา น จิรสฺเสว หีนายาวตฺตนฺติฯ กิํ การณํ พหุวิธสํวรรกฺขิยภาวตฺตา ชินสาสนสฺสฯ เอวํ พหุวิธสํวรรกฺขิยภาวํ ทสฺเสนฺติฯ>
      text <ถลชุตฺตเมปิ มหาราช วสฺสิกาคุมฺเพ กิมิวิทฺธานิ ปุปฺผานิ โหนฺติ ตานิ องฺกุรานิ สงฺกุฏิตานิ อนฺตรา เยว ปริปตนฺติ น จ เตสุ ปริปติเตสุ วสฺสิกาคุมฺโพ หีฬิโต นาม โหติฯ ยานิ ตตฺถ ฐิตานิ ปุปฺผานิ ตานิ สมฺมา คนฺเธน ทิสาวิทิสํ อภิพฺยาเปนฺติฯ เอวเมว โข มหาราช เย เต ชินสาสเน ปพฺพชิตฺวา หีนายาวตฺตนฺติ เต ชินสาสเน กิมิวิทฺธานิ วสฺสิกาปุปฺผานิ วิย วณฺณคนฺธรหิตา นิพฺพณฺณาการสีลา อภพฺพา เวปุลฺลาย น จ เตสํ หีนายาวตฺตเนน ชินสาสนํ หีฬิตํ นาม โหติฯ เย ตตฺถ ฐิตา ภิกฺขู เต สเทวกํ โลกํ สีลวรคนฺเธน อภิพฺยาเปนฺติฯ>
      text <สาลีนมฺปิ มหาราช นิราตงฺกานํ โลหิตกานํ อนฺตเร กรุมฺภกํ นาม สาลิชาติ อุปฺปชฺชิตฺวา อนฺตรา เยว วินสฺสติ น จ ตสฺสา วินฏฺฐตฺตา โลหิตกสาลี หีฬิตา นาม โหนฺติฯ เย ตตฺถ ฐิตา สาลี เต ราชูปโภคา โหนฺติฯ เอวเมว โข มหาราช เย เต ชินสาสเน ปพฺพชิตฺวา หีนายาวตฺตนฺติ เต โลหิตกสาลีนมนฺตเร กรุมฺภกา วิย ชินสาสเน น วฑฺฒิตฺวา เวปุลฺลตํ น ปาปุณิตฺวา อนฺตรา เยว หีนายาวตฺตนฺติ น จ เตสํ หีนายาวตฺตเนน ชินสาสนํ หีฬิตํ นาม โหติฯ เย ตตฺถ ฐิตา ภิกฺขู เต อรหตฺตสฺส อนุจฺฉวิกา โหนฺติฯ>
      text <กามททสฺสาปิ มหาราช มณิรตนสฺส เอกเทสํ กกฺกสํ อุปฺปชฺชติ น จ ตตฺถ กกฺกสุปฺปนฺนตฺตา มณิรตนํ หีฬิตํ นาม โหติฯ ยํ ตตฺถ ปริสุทฺธํ มณิรตนสฺส ตํ ชนสฺส หาสกรํ โหติฯ เอวเมว โข มหาราช เย เต ชินสาสเน ปพฺพชิตฺวา หีนายาวตฺตนฺติ กกฺกสา เต ชินสาสเน ปปฏิกา น จ เตสํ หีนายาวตฺตเนน ชินสาสนํ หีฬิตํ นาม โหติฯ เย ตตฺถ ฐิตา ภิกฺขู เต เทวมนุสฺสานํ หาสชนกา โหนฺติฯ>
      text <ชาติสมฺปนฺนสฺสปิ มหาราช โลหิตจนฺทนสฺส เอกเทสํ ปูติกํ โหติ อปฺปคนฺธํฯ น เตน โลหิตจนฺทนํ หีฬิตํ นาม โหติฯ ยํ ตตฺถ อปูติกํ สุคนฺธํ ตํ สมนฺตา วิธูเปติ อภิพฺยาเปติฯ เอวเมว โข มหาราช เย เต ชินสาสเน ปพฺพชิตฺวา หีนายาวตฺตนฺติ เต โลหิตจนฺทนสารนฺตเร ปูติกเทสมิว ฉฑฺฑนียา ชินสาสเน น จ เตสํ หีนายาวตฺตเนน ชินสาสนํ หีฬิตํ นาม โหติฯ เย ตตฺถ ฐิตา ภิกฺขู เต สเทวกํ โลกํ สีลวรจนฺทนคนฺเธน อนุลิมฺปยนฺตีติฯ>
      text <สาธุ ภนฺเต นาคเสน เตน เตน อนุจฺฉวิเกน เตน เตน สทิเสน การเณน นิรวชฺชมนุปาปิตํ ชินสาสนํ เสฏฺฐภาเวน ปริทีปิตํ หีนายาวตฺตมานาปิ เต ชินสาสนสฺส เสฏฺฐภาวํ เยว ปริทีเปนฺตีติฯ>
      stand <หีนายาวตฺตนปญฺโห ปญฺจโมฯ>
    text <๖ อรหนฺตเวทนาเวทิยนปญฺโห>
      text <๖>, <ภนฺเต นาคเสน ตุมฺเห ภณถ อรหา เอกํ เวทนํ เวทยติ กายิกํ น เจตสิกนฺติฯ กิํ นุ โข ภนฺเต นาคเสน อรหโต จิตฺตํ ยํ กายํ นิสฺสาย ปวตฺตติ ตตฺถ อรหา อนิสฺสโร อสฺสามี อวสวตฺตีติ อาม มหาราชาติฯ น โข ภนฺเต นาคเสน ยุตฺตเมตํ ยํ โส สกจิตฺตสฺส ปวตฺตมาเน กาเย อนิสฺสโร โหติ อสฺสามี อวสวตฺตี สกุโณปิ ตาว ภนฺเต ยสฺมิํ กุลาวเก ปฏิวสติ ตตฺถ โส อิสฺสโร โหติ สามี วสวตฺตีติฯ>
      text <ทสยิเม มหาราช กายานุคตา ธมฺมา ภเว ภเว กายํ อนุธาวนฺติ อนุปริวตฺตนฺติฯ กตเม ทส สีตํ อุณฺหํ ชิฆจฺฉา ปิปาสา อุจฺจาโร ปสฺสาโว มิทฺธํ ชรา พฺยาธิ มรณํฯ อิเม โข มหาราช ทส กายานุคตา ธมฺมา ภเว ภเว กายํ อนุธาวนฺติ อนุปริวตฺตนฺติ ตตฺถ อรหา อนิสฺสโร อสฺสามี อวสวตฺตีติฯ>
      text <ภนฺเต นาคเสน เกน การเณน อรหโต กาเย อาณา นปฺปวตฺตติ อิสฺสริยํ วา ตตฺถ เม การณํ พฺรูหีติ ยถา มหาราช เย เกจิ ปถวินิสฺสิตา สตฺตา สพฺเพ เต ปถวิํ นิสฺสาย จรนฺติ วิหรนฺติ วุตฺติํ กปฺเปนฺติ อปิ นุ โข มหาราช เตสํ ปถวิยา อาณา ปวตฺตติ อิสฺสริยํ วาติ น หิ ภนฺเตติฯ เอวเมว โข มหาราช อรหโต จิตฺตํ กายํ นิสฺสาย ปวตฺตติ น จ อรหโต กาเย อาณา ปวตฺตติ อิสฺสริยํ วาติฯ>
      text <ภนฺเต นาคเสน เกน การเณน ปุถุชฺชโน กายิกมฺปิ เจตสิกมฺปิ เวทนํ เวทยตีติ อภาวิตตฺตา มหาราช จิตฺตสฺส ปุถุชฺชโน กายิกมฺปิ เจตสิกมฺปิ เวทนํ เวทยติฯ ยถา มหาราช โคโณ ฉาโต ปริตสิโต อพลทุพฺพลปริตฺตกติเณสุ วา ลตาย วา อุปนิพทฺโธ อสฺส ยทา โส โคโณ ปริกุปิโต โหติ ตทา สห อุปนิพนฺธเนน ปกฺกมติฯ เอวเมว โข มหาราช อภาวิตจิตฺตสฺส เวทนา อุปฺปชฺชิตฺวา จิตฺตํ ปริโกเปติ จิตฺตํ ปริกุปิตํ กายํ อาภุชติ นิพฺภุชติ สมฺปริวตฺตกํ กโรติฯ อถ โข โส อภาวิตจิตฺโต ตสติ รวติ เภรวราวมภิรวติ อิทเมตฺถ มหาราช การณํ เยน การเณน ปุถุชฺชโน กายิกมฺปิ เจตสิกมฺปิ เวทนํ เวทยตีติฯ>
      text <กิํ ปน ตํ การณํ เยน การเณน อรหา เอกํ เวทนํ เวทยติ กายิกํ น เจตสิกนฺติ อรหโต มหาราช จิตฺตํ ภาวิตํ โหติ สุภาวิตํ ทนฺตํ สุทนฺตํ อสฺสวํ วจนกรํ โส ทุกฺขาย เวทนาย ผุฏฺโฐ สมาโน อนิจฺจนฺติ ทฬฺหํ คณฺหาติ สมาธิถมฺเภ จิตฺตํ อุปนิพนฺธติ ตสฺส ตํ จิตฺตํ สมาธิถมฺเภ อุปนิพนฺธนํ น เวธติ น จลติ ฐิตํ โหติ อวิกฺขิตฺตํ ตสฺส เวทนาวิการวิปฺผาเรน กาโย อาภุชติ นิพฺภุชติ สมฺปริวตฺตติ อิทเมตฺถ มหาราช การณํ เยน การเณน อรหา เอกํ เวทนํ เวทยติ กายิกํ น เจตสิกนฺติฯ>
      text <ภนฺเต นาคเสน ตํ นาม โลเก อจฺฉริยํ ยํ กาเย จลมาเน จิตฺตํ น จลติ ตตฺถ เม การณํ พฺรูหีติฯ ยถา มหาราช มหติมหารุกฺเข ขนฺธสาขาปลาสสมฺปนฺเน อนิลพลสมาหเต สาขา จลติ อปิ นุ ตสฺส ขนฺโธปิ จลตีติ น หิ ภนฺเตติ ฯ เอวเมว โข มหาราช อรหา ทุกฺขาย เวทนาย ผุฏฺโฐ สมาโน อนิจฺจนฺติ ทฬฺหํ คณฺหาติ สมาธิถมฺเภ จิตฺตํ อุปนิพนฺธติ ตสฺส ตํ จิตฺตํ สมาธิถมฺเภ อุปนิพนฺธนํ น เวธติ น จลติ ฐิตํ โหติ อวิกฺขิตฺตํ ตสฺส เวทนาวิการวิปฺผาเรน กาโย อาภุชติ นิพฺภุชติ สมฺปริวตฺตติ จิตฺตํ ปน ตสฺส น เวธติ น จลติ ขนฺโธ วิย มหารุกฺขสฺสาติฯ อจฺฉริยํ ภนฺเต นาคเสน อพฺภุตํ ภนฺเต นาคเสน น เม เอวรูโป สพฺพกาลิโก ธมฺมปทีโป ทิฏฺฐปุพฺโพติฯ>
      stand <อรหนฺตเวทนาเวทิยนปญฺโห ฉฏฺโฐฯ>
    text <๗ อภิสมยนฺตรายกรปญฺโห>
      text <๗>, <ภนฺเต นาคเสน อิธ โย โกจิ คิหี ปาราชิกํ อชฺฌาปนฺโน ภเวยฺย โส อปเรน สมเยน ปพฺพาเชยฺย อตฺตนาปิ โส น ชาเนยฺย คิหิปาราชิกํ อชฺฌาปนฺโนสฺมีติ นปิ ตสฺส อญฺโญ โกจิ อาจิกฺเขยฺย คิหิปาราชิกํ อชฺฌาปนฺโนสีติฯ โส จ ตถตฺตาย ปฏิปชฺเชยฺย อปิ นุ ตสฺส ธมฺมาภิสมโย ภเวยฺยาติ น หิ มหาราชาติฯ เกน ภนฺเต การเณนาติ โย ตสฺส เหตุ ธมฺมาภิสมยาย โส ตสฺส สมุจฺฉินฺโน ตสฺมา ธมฺมาภิสมโย น ภวตีติฯ>
      text <ภนฺเต นาคเสน ตุมฺเห ภณถ ชานนฺตสฺส กุกฺกุจฺจํ โหติ กุกฺกุจฺเจ สติ อาวรณํ โหติ อาวเฏ จิตฺเต ธมฺมาภิสมโย น โหตีติฯ อิมสฺส ปน อชานนฺตสฺส อกุกฺกุจฺจชาตสฺส สนฺตจิตฺตสฺส วิหรโต เกน การเณน ธมฺมาภิสมโย น โหติ วิสเมน วิสเมเนโส ปญฺโห คจฺฉติ จินฺเตตฺวา วิสชฺเชถาติฯ>
      text <รุหติ มหาราช สุกฏฺเฐ สุกลเล มณฺฑเขตฺเต สารทํ สุขสยิตํ พีชนฺติ อาม ภนฺเตติฯ อปิ นุ มหาราช ตญฺเญว พีชํ ฆนเสลสิลาตเล รุเหยฺยาติ น หิ ภนฺเตติฯ กิสฺส ปน มหาราช ตญฺเญว พีชํ กลเล รุหติ กิสฺส ฆนเสเล น รุหตีติ นตฺถิ ภนฺเต ตสฺส พีชสฺส รุหนาย ฆนเสเล เหตุ อเหตุนา พีชํ น รุหตีติฯ เอวเมว โข มหาราช เยน เหตุนา ตสฺส ธมฺมาภิสมโย ภเวยฺย โส ตสฺส เหตุ สมุจฺฉินฺโน อเหตุนา ธมฺมาภิสมโย น โหติฯ>
      text <ยถา วา ปน มหาราช ทณฺฑเลฑฺฑุลคุฬมุคฺครา ปถวิยา ฐานมุปคจฺฉนฺติ อปิ นุ มหาราช เต เยว ทณฺฑเลฑฺฑุลคุฬมุคฺครา คคเน ฐานมุปคจฺฉนฺตีติ น หิ ภนฺเตติฯ กิํ ปเนตฺถ มหาราช การณํ เยน การเณน เต เยว ทณฺฑเลฑฺฑุลคุฬมุคฺครา ปถวิยา ฐานมุปคจฺฉนฺติ เกน การเณน คคเน น ติฏฺฐนฺตีติ นตฺถิ ภนฺเต เตสํ ทณฺฑเลฑฺฑุลคุฬมุคฺครานํ ปติฏฺฐานาย อากาเส เหตุ อเหตุนา น ติฏฺฐนฺตีติ ฯ เอวเมว โข มหาราช ตสฺส เตน โทเสน อภิสมยเหตุ สมุจฺฉินฺโน เหตุสมุคฺฆาเต อเหตุนา อภิสมโย น โหตีติฯ>
      text <ยถา วา ปน มหาราช ถเล อคฺคิ ชลติ อปิ นุ โข มหาราช โส เยว อคฺคิ อุทเก ชลตีติ น หิ ภนฺเตติฯ กิํ ปเนตฺถ มหาราช การณํ เยน การเณน โส เยว อคฺคิ ถเล ชลติ เกน การเณน อุทเก น ชลตีติ นตฺถิ ภนฺเต อคฺคิสฺส ชลนาย อุทเก เหตุ อเหตุนา น ชลตีติฯ เอวเมว โข มหาราช ตสฺส เตน โทเสน อภิสมยเหตุ สมุจฺฉินฺโน เหตุสมุคฺฆาเต อเหตุนา ธมฺมาภิสมโย น โหตีติฯ>
      text <ภนฺเต นาคเสน ปุนเปตํ อตฺถํ จินฺเตหิ น เม ตตฺถ จิตฺตสญฺญตฺติ ภวติ อชานนฺตสฺส อสติ กุกฺกุจฺเจ อาวรณํ โหตีติ การเณน มํ สญฺญาเปหีติฯ อปิ นุ มหาราช วิสํ หลาหลํ อชานนฺเตน ขายิตํ ชีวิตํ หรตีติ อาม ภนฺเตติฯ เอวเมว โข มหาราช อชานนฺเตนปิ กตํ ปาปํ อภิสมยนฺตรายกรํ โหติฯ>
      text <อปิ นุ มหาราช อคฺคิ อชานิตฺวา อกฺกมนฺตํ ฑหตีติ อาม ภนฺเตติฯ เอวเมว โข มหาราช อชานนฺเตนปิ กตํ ปาปํ อภิสมยนฺตรายกรํ โหติฯ>
      text <อปิ นุ มหาราช อชานนฺตํ อาสีวิโส ฑํสิตฺวา ชีวิตํ หรตีติ อาม ภนฺเตติฯ เอวเมว โข มหาราช อชานนฺเตนปิ กตํ ปาปํ อภิสมยนฺตรายกรํ โหติฯ>
      text <นนุ มหาราช กาลิงฺคราชา สมณโกลญฺโญ สตฺตรตนปริกิณฺโณ หตฺถิรตนมภิรุยฺห กุลทสฺสนาย คจฺฉนฺโต อชานนฺโตปิ นาสกฺขิ โพธิมณฺฑสฺส อุปริโต คนฺตุํ อิทเมตฺถ มหาราช การณํ เยน การเณน อชานนฺเตนปิ กตํ ปาปํ อภิสมยนฺตรายกรํ โหตีติ ชินภาสิตํ ภนฺเต นาคเสน การณํ น สกฺกา ปฏิกฺโกสิตุํ เอโสเวตสฺส อตฺโถ ตถา สมฺปฏิจฺฉามีติฯ>
      stand <อภิสมยนฺตรายกรปญฺโห สตฺตโมฯ>
    text <๘ ทุสฺสีลปญฺโห>
      text <๘>, <ภนฺเต นาคเสน คิหิทุสฺสีลสฺส จ สมณทุสฺสีลสฺส จ โก วิเสโส กิํ นานากรณํ อุโภเปเต สมสมคติกา อุภินฺนมฺปิ สมสโม วิปาโก โหติ อุทาหุ กิญฺจิ นานาการณํ อตฺถีติ>
      text <ทส ยิเม มหาราช คุณา สมณทุสฺสีลสฺส คิหิทุสฺสีลโต วิเสเสน อติเรกา ทสหิ จ การเณหิ อุตฺตริํ ทกฺขิณํ วิโสเธติฯ>
      text <กตเม ทส คุณา สมณทุสฺสีลสฺส คิหิทุสฺสีลโต วิเสเสน อติเรกา อิธ มหาราช สมณทุสฺสีโล พุทฺเธ สคารโว โหติ ธมฺเม สคารโว โหติ สงฺเฆ สคารโว โหติ สพฺรหฺมจารีสุ สคารโว โหติ อุทฺเทสปริปุจฺฉาย วายมติ สวนพหุโล โหติ ภินฺนสีโลปิ มหาราช ทุสฺสีโล ปริสคโต อากปฺปํ อุปฏฺฐเปติ ครหภยา กายิกํ วาจสิกํ รกฺขติ ปธานาภิมุขญฺจสฺส โหติ จิตฺตํ ภิกฺขุสามญฺญํ อุปคโต โหติฯ กโรนฺโตปิ มหาราช สมณทุสฺสีโล ปาปํ ปฏิจฺฉนฺนํ อาจรติฯ ยถา มหาราช อิตฺถี สปติกา นิลียิตฺวา รหสฺเสเนว ปาปมาจรติ เอวเมว โข มหาราช กโรนฺโตปิ สมณทุสฺสีโล ปาปํ ปฏิจฺฉนฺนํ อาจรติฯ อิเม โข มหาราช ทส คุณา สมณทุสฺสีลสฺส คิหิทุสฺสีลโต วิเสเสน อติเรกาฯ>
      text <กตเมหิ ทสหิ การเณหิ อุตฺตริํ ทกฺขิณํ วิโสเธติ อนวชฺชกวจธารณตายปิ ทกฺขิณํ วิโสเธติ อิสิสามญฺญภณฺฑุลิงฺคธารณโตปิ ทกฺขิณํ วิโสเธติ สงฺฆสมยมนุปฺปวิฏฺฐตายปิ ทกฺขิณํ วิโสเธติ พุทฺธธมฺมสงฺฆสรณคตตายปิ ทกฺขิณํ วิโสเธติ ปธานาสยนิเกตวาสิตายปิ ทกฺขิณํ วิโสเธติ ชินสาสนธร ปริเยสนโตปิ ทกฺขิณํ วิโสเธติ ปวรธมฺมเทสนโตปิ ทกฺขิณํ วิโสเธติ ธมฺมทีปคติปรายณตายปิ ทกฺขิณํ วิโสเธติ อคฺโค พุทฺโธติ เอกนฺตอุชุทิฏฺฐิตายปิ ทกฺขิณํ วิโสเธติ อุโปสถสมาทานโตปิ ทกฺขิณํ วิโสเธติฯ อิเมหิ โข มหาราช ทสหิ การเณหิ อุตฺตริํ ทกฺขิณํ วิโสเธติ ฯ>
      text <สุวิปนฺโนปิ หิ มหาราช สมณทุสฺสีโล ทายกานํ ทกฺขิณํ วิโสเธติฯ ยถา มหาราช อุทกํ สุพหลมฺปิ กลลกทฺทมรโชชลฺลํ อปเนติ เอวเมว โข มหาราช สุวิปนฺโนปิ สมณทุสฺสีโล ทายกานํ ทกฺขิณํ วิโสเธติฯ>
      text <ยถา วา ปน มหาราช อุณฺโหทกํ สุกุธิตมฺปิ ชฺชลนฺตํ มหนฺตํ อคฺคิกฺขนฺธํ นิพฺพาเปติ เอวเมว โข มหาราช สุวิปนฺโนปิ สมณทุสฺสีโล ทายกานํ ทกฺขิณํ วิโสเธติฯ>
      text <ยถา วา ปน มหาราช โภชนํ วิรสมฺปิ ขุทาทุพฺพลฺยํ อปเนติ เอวเมว โข มหาราช สุวิปนฺโนปิ สมณทุสฺสีโล ทายกานํ ทกฺขิณํ วิโสเธติฯ>
      text <ภาสิตมฺเปตํ มหาราช ตถาคเตน เทวาติเทเวน มชฺฌิมนิกายวรลญฺฉเก ทกฺขิณวิภงฺเค เวยฺยากรเณ>
      text <อจฺฉริยํ ภนฺเต นาคเสน อพฺภุตํ ภนฺเต นาคเสน ตาวตกํ มยํ ปญฺหํ อปุจฺฉิมฺห ตํ ตฺวํ โอปมฺเมหิ การเณหิ วิภาเวนฺโต อมตมธุรํ สวนูปคํ อกาสิฯ ยถา นาม ภนฺเต สูโท วา สูทนฺเตวาสี วา ตาวตกํ มํสํ ลภิตฺวา นานาวิเธหิ สมฺภาเรหิ สมฺปาเทตฺวา ราชูปโภคํ กโรติ เอวเมว โข ภนฺเต นาคเสน ตาวตกํ มยํ ปญฺหํ อปุจฺฉิมฺห ตํ ตฺวํ โอปมฺเมหิ การเณหิ วิภาเวตฺวา อมตมธุรํ สวนูปคํ อกาสีติฯ>
      stand <ทุสฺสีลปญฺโห อฏฺฐโมฯ>
    text <๙ อุทกสตฺตชีวปญฺโห>
      text <๙>, <ภนฺเต นาคเสน อิมํ อุทกํ อคฺคิมฺหิ ตปฺปมานํ จิจฺจิฏายติ จิฏิจิฏายติ สทฺทายติ พหุวิธํ กิํ นุ โข ภนฺเต นาคเสน อุทกํ ชีวติ กิํ กีฬมานํ สทฺทายติ อุทาหุ อญฺเญน ปฏิปีฬิตํ สทฺทายตีติ น หิ มหาราช อุทกํ ชีวติ นตฺถิ อุทเก ชีโว วา สตฺโต วา อปิ จ มหาราช อคฺคิสนฺตาปเวคสฺส มหนฺตตาย อุทกํ จิจฺจิฏายติ จิฏิจิฏายติ สทฺทายติ พหุวิธนฺติฯ>
      text <ภนฺเต นาคเสน อิเธกจฺเจ ติตฺถิยา อุทกํ ชีวตีติ สีโตทกํ ปฏิกฺขิปิตฺวา อุทกํ ตาเปตฺวา เวกติกเวกติกํ ปริภุญฺชนฺติ เต ตุมฺเห ครหนฺติ ปริภวนฺติ เอกินฺทฺริยํ สมณา สกฺยปุตฺติยา ชีวํ วิเหเฐนฺตีติ ตํ เตสํ ครหํ ปริภวํ วิโนเทหิ อปเนหิ นิจฺฉาเรหีติฯ น หิ มหาราช อุทกํ ชีวติ นตฺถิ มหาราช อุทเก ชีโว วา สตฺโต วา อปิ จ มหาราช อคฺคิสนฺตาปเวคสฺส มหนฺตตาย อุทกํ จิจฺจิฏายติ จิฏิจิฏายติ สทฺทายติ พหุวิธํฯ>
      text <ยถา มหาราช อุทกํ โสพฺภสรสริตทหตฬากกนฺทรปทรอุทปานนินฺนโปกฺขรณิคตํ วาตาตปเวคสฺส มหนฺตตาย ปริยาทิยติ ปริกฺขยํ คจฺฉติ อปิ นุ ตตฺถ อุทกํ จิจฺจิฏายติ จิฏิจิฏายติ สทฺทายติ พหุวิธนฺติ น หิ ภนฺเตติฯ ยทิ มหาราช อุทกํ ชีเวยฺย ตตฺถาปิ อุทกํ สทฺทาเยยฺย อิมินาปิ มหาราช การเณน ชานาหิ นตฺถิ อุทเก ชีโว วา สตฺโต วา อคฺคิสนฺตาปเวคสฺส มหนฺตตาย อุทกํ จิจฺจิฏายติ จิฏิจิฏายติ สทฺทายติ พหุวิธนฺติฯ>
      text <อปรมฺปิ มหาราช อุตฺตริํ การณํ สุโณหิ นตฺถิ อุทเก ชีโว วา สตฺโต วา อคฺคิสนฺตาปเวคสฺส มหนฺตตาย อุทกํ สทฺทายตีติฯ ยทา ปน มหาราช อุทกํ ตณฺฑุเลหิ สมฺมิสฺสิตํ ภาชนคตํ โหติ ปิหิตํ อุทฺธเน อฐปิตํ อปิ นุ ตตฺถ อุทกํ สทฺทายตีติ น หิ ภนฺเต อจลํ โหติ สนฺตสนฺตนฺติฯ ตํ เยว ปน มหาราช อุทกํ ภาชนคตํ อคฺคิํ อุชฺชาเลตฺวา อุทฺธเน ฐปิตํ โหติ อปิ นุ ตตฺถ อุทกํ อจลํ โหติ สนฺตสนฺตนฺติ น หิ ภนฺเต จลติ ขุพฺภติ ลุฬติ อาวิลติ อูมิชาตํ โหติ อุทฺธมโธ ทิสาวิทิสํ คจฺฉติ อุตฺตรติ ปตรติ เผณมาลี โหตีติฯ กิสฺส ปน ตํ มหาราช ปากติกํ อุทกํ น จลติ สนฺตสนฺตํ โหติ กิสฺส ปน อคฺคิคตํ จลติ ขุพฺภติ ลุฬติ อาวิลติ อูมิชาตํ โหติ อุทฺธมโธ ทิสาวิทิสํ คจฺฉติ อุตฺตรติ ปตรติ เผณมาลี โหตีติ ปากติกํ ภนฺเต อุทกํ น จลติ อคฺคิกตํ ปน อุทกํ อคฺคิสนฺตาปเวคสฺส มหนฺตตาย จิจฺจิฏายติ จิฏิจิฏายติ สทฺทายติ พหุวิธนฺติฯ อิมินาปิ มหาราช การเณน ชานาหิ นตฺถิ อุทเก ชีโว วา สตฺโต วา อคฺคิสนฺตาปเวคสฺส มหนฺตตาย อุทกํ สทฺทายตีติฯ>
      text <อปรมฺปิ มหาราช อุตฺตรํ การณํ สุโณหิ นตฺถิ อุทเก ชีโว วา สตฺโต วา อคฺคิสนฺตาปเวคสฺส มหนฺตตาย อุทกํ สทฺทายติฯ โหติ ตํ มหาราช อุทกํ ฆเร ฆเร อุทกวารกคตํ ปิหิตนฺติ อาม ภนฺเตติฯ อปิ นุ ตํ มหาราช อุทกํ จลติ ขุพฺภติ ลุฬติ อาวิลติ อูมิชาตํ โหติ อุทฺธมโธ ทิสาวิทิสํ คจฺฉติ อุตฺตรติ ปตรติ เผณมาลี โหตีติฯ น หิ ภนฺเต อจลํ ตํ โหติ ปากติกํ อุทกวารกคตํ อุทกนฺติฯ>
      text <สุตปุพฺพํ ปน ตยา มหาราช มหาสมุทฺเท อุทกํ จลติ ขุพฺภติ ลุฬติ อาวิลติ อูมิชาตํ โหติ อุทฺธมโธ ทิสาวิทิสํ คจฺฉติ อุตฺตรติ ปตรติ เผณมาลี โหติ อุสฺสกฺกิตฺวา โอสฺสกฺกิตฺวา เวลาย ปหรติ สทฺทายติ พหุวิธนฺติ อาม ภนฺเต สุตปุพฺพํ เอตํ มยา ทิฏฺฐปุพฺพญฺจ มหาสมุทฺเท อุทกํ หตฺถสตมฺปิ ทฺเวปิ หตฺถสตานิ คคเน อุสฺสกฺกตีติฯ กิสฺส มหาราช อุทกวารกคตํ อุทกํ น จลติ น สทฺทายติ กิสฺส ปน มหาสมุทฺเท อุทกํ จลติ สทฺทายตีติ วาตเวคสฺส มหนฺตตาย ภนฺเต มหาสมุทฺเท อุทกํ จลติ สทฺทายติ อุทกวารกคตํ อุทกํ อฆฏฺฏิตํ เกหิจิ น จลติ น สทฺทายตีติฯ ยถา มหาราช วาตเวคสฺส มหนฺตตาย มหาสมุทฺเท อุทกํ จลติ สทฺทายติ เอวเมว อคฺคิสนฺตาปเวคสฺส มหนฺตตาย อุทกํ สทฺทายตีติฯ>
      text <นนุ มหาราช เภริโปกฺขรํ สุกฺขํ สุกฺเขน โคจมฺเมน โอนนฺธนฺตีติ อาม ภนฺเตฯ อปิ นุ มหาราช เภริยา ชีโว วา สตฺโต วา อตฺถีติฯ น หิ ภนฺเตติฯ กิสฺส ปน มหาราช เภรี สทฺทายตีติ อิตฺถิยา วา ภนฺเต ปุริสสฺส วา ตชฺเชน วายาเมนาติฯ ยถา มหาราช อิตฺถิยา วา ปุริสสฺส วา ตชฺเชน วายาเมน เภรี สทฺทายติ เอวเมว อคฺคิสนฺตาปเวคสฺส มหนฺตตาย อุทกํ สทฺทายติฯ อิมินาปิ มหาราช การเณน ชานาหิ นตฺถิ อุทเก ชีโว วา สตฺโต วา อคฺคิสนฺตาปเวคสฺส มหนฺตตาย อุทกํ สทฺทายตีติฯ>
      text <มยฺหมฺปิ ตาว มหาราช ตว ปุจฺฉิตพฺพํ อตฺถิ เอวเมโส ปญฺโห สุวินิจฺฉิโต โหติ กิํ นุ โข มหาราช สพฺเพหิปิ ภาชเนหิ อุทกํ ตปฺปมานํ สทฺทายติ อุทาหุ เอกจฺเจหิ เยว ภาชเนหิ ตปฺปมานํ สทฺทายตีติ น หิ ภนฺเต สพฺเพหิปิ ภาชเนหิ อุทกํ ตปฺปมานํ สทฺทายติ เอกจฺเจหิ เยว ภาชเนหิ อุทกํ ตปฺปมานํ สทฺทายตีติฯ เตน หิ มหาราช ชหิโตสิ สกสมยํ ปจฺจาคโตสิ มม วิสยํ นตฺถิ อุทเก ชีโว วา สตฺโต วาฯ ยทิ มหาราช สพฺเพหิปิ ภาชเนหิ อุทกํ ตปฺปมานํ สทฺทาเยยฺย ยุตฺตมิทํ อุทกํ ชีวตีติ วตฺตุํฯ น หิ มหาราช อุทกํ ทฺวยํ โหติ ยํ สทฺทายติ ตํ ชีวติ ยํ น สทฺทายติ ตํ น ชีวตีติฯ ยทิ มหาราช อุทกํ ชีเวยฺย มหนฺตานํ หตฺถินาคานํ อุสฺสนฺนกายานํ ปภินฺนานํ โสณฺฑาย อุสฺสิญฺจิตฺวา มุเข ปกฺขิปิตฺวา กุจฺฉิํ ปเวสยนฺตานํ ตมฺปิ อุทกํ เตสํ ทนฺตนฺตเร จิปฺปิยมานํ สทฺทาเยยฺยฯ หตฺถสติกาปิ มหานาวา ครุกา ภาริกา อเนกสตสหสฺสภารปริปูรา มหาสมุทฺเท วิจรนฺติ ตาหิปิ จิปฺปิยมานํ อุทกํ สทฺทาเยยฺยฯ มหติมหนฺตาปิ มจฺฉา อเนกสตโยชนิกกายา ติมี ติมิงฺคลา ติมิรปิงฺคลา อพฺภนฺตเร นิมุคฺคา มหาสมุทฺเท นิวาสฏฺฐานตาย ปฏิวสนฺตา มหาอุทกธารา อาจมนฺติ ธมนฺติ จ เตสมฺปิ ตํ ทนฺตนฺตเรปิ อุทรนฺตเรปิ จิปฺปิยมานํ อุทกํ สทฺทาเยยฺยฯ ยสฺมา จ โข มหาราช เอวรูเปหิ เอวรูเปหิ มหนฺเตหิ ปฏิปีฬเนหิ ปฏิปีฬิตํ อุทกํ น สทฺทายติ ตสฺมาปิ นตฺถิ อุทเก ชีโว วา สตฺโต วาติ เอวเมตํ มหาราช ธาเรหีติฯ>
      text <สาธุ ภนฺเต นาคเสน โทสาคโต ปญฺโห อนุจฺฉวิกาย วิภตฺติยา วิภตฺโต ยถา นาม ภนฺเต นาคเสน มหคฺฆํ มณิรตนํ เฉกํ อาจริยํ กุสลํ สิกฺขิตํ มณิการํ ปาปุณิตฺวา กิตฺติํ ลเภยฺย โถมนํ ปสํสํ มุตฺตารตนํ วา มุตฺติกํ ทุสฺสรตนํ วา ทุสฺสิกํ โลหิตจนฺทนํ วา คนฺธิกํ ปาปุณิตฺวา กิตฺติํ ลเภยฺย โถมนํ ปสํสํฯ เอวเมว โข ภนฺเต นาคเสน โทสาคโต ปญฺโห อนุจฺฉวิกาย วิภตฺติยา วิภตฺโต เอวเมตํ ตถา สมฺปฏิจฺฉามีติฯ>
      stand <อุทกสตฺตชีวปญฺโห นวโมฯ>
      stand <พุทฺธวคฺโค ปฐโมฯ>
      stand <อิมสฺมิํ วคฺเค นว ปญฺหาฯ>
  text <๒ นิปฺปปญฺจวคฺโค>
    text <๑ นิปฺปปญฺจปญฺโห>
      text <๑>, <ภนฺเต นาคเสน ภาสิตมฺเปตํ ภควตา นิปฺปปญฺจารามา ภิกฺขเว วิหรถ นิปฺปปญฺจรติโนติ กตมํ ตํ นิปฺปปญฺจนฺติ โสตาปตฺติผลํ มหาราช นิปฺปปญฺจํ สกทาคามิผลํ นิปฺปปญฺจํ อนาคามิผลํ นิปฺปปญฺจํ อรหตฺตผลํ นิปฺปปญฺจนฺติฯ>
      text <ยทิ ภนฺเต นาคเสน โสตาปตฺติผลํ นิปฺปปญฺจํ สกทาคามิอนาคามิอรหตฺตผลํ นิปฺปปญฺจํ กิสฺส ปน อิเม ภิกฺขู อุทฺทิสนฺติ ปริปุจฺฉนฺติ สุตฺตํ เคยฺยํ เวยฺยากรณํ คาถํ อุทานํ อิติวุตฺตกํ ชาตกํ อพฺภุตธมฺมํ เวทลฺลํ นวกมฺเมน ปลิพุชฺฌนฺติ ทาเนน จ ปูชาย จ นนุ เต ชินปฺปฏิกฺขิตฺตํ กมฺมํ กโรตีติ>
      text <เย เต มหาราช ภิกฺขู อุทฺทิสนฺติ ปริปุจฺฉนฺติ สุตฺตํ เคยฺยํ เวยฺยากรณํ คาถํ อุทานํ อิติวุตฺตกํ ชาตกํ อพฺภุตธมฺมํ เวทลฺลํ นวกมฺเมน ปลิพุชฺฌนฺติ ทาเนน จ ปูชาย จ สพฺเพ เต นิปฺปปญฺจสฺส ปตฺติยา กโรนฺติฯ เย เต มหาราช สภาวปริสุทฺธา ปุพฺเพ วาสิตวาสนา เต เอกจิตฺตกฺขเณน นิปฺปปจ โหนฺติฯ เย ปน เต ภิกฺขู มหารชกฺขา เต อิเมหิ ปโยเคหิ นิปฺปปญฺจา โหนฺติฯ>
      text <ยถา มหาราช เอโก ปุริโส เขตฺเต พีชํ โรเปตฺวา อตฺตโน ยถาพลวีริเยน วินา ปาการวติยา ธญฺญํ อุทฺธเรยฺย เอโก ปุริโส เขตฺเต พีชํ โรเปตฺวา วนํ ปวิสิตฺวา กฏฺฐญฺจ สาขญฺจ ฉินฺทิตฺวา วติปาการํ กตฺวา ธญฺญํ อุทฺธเรยฺยฯ ยา ตตฺถ ตสฺส วติปาการปริเยสนา สา ธญฺญตฺถายฯ เอวเมว โข มหาราช เย เต สภาวปริสุทฺธา ปุพฺเพ วาสิตวาสนา เต เอกจิตฺตกฺขเณน นิปฺปปญฺจา โหนฺติ วินา วติปาการํ ปุริโส วิย ธญฺญุทฺธาโรฯ เย ปน เต ภิกฺขู มหารชกฺขา เต อิเมหิ ปโยเคหิ นิปฺปปญฺจา โหนฺติ วติปาการํ กตฺวา ปุริโส วิย ธญฺญุทฺธาโรฯ>
      text <ยถา วา ปน มหาราช ปุริโส มหติมหนฺเต อมฺพรุกฺขมตฺถเก ผลปิณฺฑิ ภเวยฺย อถ ตตฺถ โย โกจิ อิทฺธิมา อาคนฺตฺวา ตสฺส ผลํ หเรยฺย โย ปน ตตฺถ อนิทฺธิมา โส กฏฺฐญฺจ วลฺลิญฺจ ฉินฺทิตฺวา นิสฺเสณิํ พนฺธิตฺวา ตาย ตํ รุกฺขํ อภิรุหิตฺวา ผลํ หเรยฺยฯ ยา ตตฺถ ตสฺส นิสฺเสณิปริเยสนา สา ผลตฺถายฯ เอวเมว โข มหาราช เย เต สภาวปริสุทฺธา ปุพฺเพ วาสิตวาสนา เต เอกจิตฺตกฺขเณน นิปฺปปญฺจา โหนฺติ อิทฺธิมา วิย รุกฺขผลํ หรนฺโตฯ เย ปน เต ภิกฺขู มหารชกฺขา เต อิมินา ปโยเคน สจฺจานิ อภิสเมนฺติ นิสฺเสณิยา วิย ปุริโส รุกฺขผลํ หรนฺโต ฯ>
      text <ยถา วา ปน มหาราช เอโก ปุริโส อตฺถกรณิโก เอกโก เยว สามิกํ อุปคนฺตฺวา อตฺถํ สาเธติฯ เอโก ธนวา ธนวเสน ปริสํ วฑฺเฒตฺวา ปริสาย อตฺถํ สาเธติฯ ยา ตตฺถ ตสฺส ปริสปริเยสนา สา อตฺถตฺถายฯ เอวเมว โข มหาราช เย เต สภาวปริสุทฺธา ปุพฺเพ วาสิตวาสนา เต เอกจิตฺตกฺขเณน ฉสุ อภิญฺญาสุ วสิภาวํ ปาปุณนฺติ ปุริโส วิย เอกโก อตฺถสิทฺธิํ กโรนฺโตฯ เย ปน เต ภิกฺขู มหารชกฺขา เต อิเมหิ ปโยเคหิ สามญฺญตฺถมภิสาเธนฺติ ปริสาย วิย ปุริโส อตฺถสิทฺธิํ กโรนฺโตฯ>
      text <อุทฺเทโสปิ มหาราช พหุกาโร ปริปุจฺฉาปิ พหุการา นวกมฺมมฺปิ พหุการํ ทานมฺปิ พหุการํ ปูชาปิ พหุการา เตสุ เตสุ กรณีเยสุฯ ยถา มหาราช ปุริโส ราชูปเสวี กตาวี อมจฺจภฏพลโทวาริกอนีกฏฺฐปาริสชฺชชเนหิ เต ตสฺส กรณีเย อนุปฺปตฺเต สพฺเพปิ อุปการา โหนฺติฯ เอวเมว โข มหาราช อุทฺเทโสปิ พหุกาโร ปริปุจฺฉาปิ พหุการา นวกมฺมมฺปิ พหุการํ ทานมฺปิ พหุการํ ปูชาปิ พหุการา เตสุ เตสุ กรณีเยสุฯ ยทิ มหาราช สพฺเพปิ อภิชาติปริสุทฺธา ภเวยฺยุํ อนุสาสเนน กรณียํ น ภเวยฺยฯ ยสฺมา จ โข มหาราช สวเนน กรณียํ โหติ เถโร มหาราช สาริปุตฺโต อปริมิตมสงฺเขยฺยกปฺปํ อุปาทาย อุปจิตกุสลมูโล ปญฺญาย โกฏิํ คโต โสปิ วินา สวเนน นาสกฺขิ อาสวกฺขยํ ปาปุณิตุํฯ ตสฺมา มหาราช พหุการํ สวนํ ตถา อุทฺเทโสปิ ปริปุจฺฉาปิฯ ตสฺมา อุทฺเทสปริปุจฺฉาปิ นิปฺปปญฺจา สงฺขตาติฯ สุนิชฺฌาปิโต ภนฺเต นาคเสน ปญฺโห เอวเมตํ ตถา สมฺปฏิจฺฉามีติฯ>
      stand <นิปฺปปญฺจปญฺโห ปฐโมฯ>
    text <๒ ขีณาสวภาวปญฺโห>
      text <๒>, <ภนฺเต นาคเสน ตุมฺเห ภณถ โย คิหี อรหตฺตํ ปตฺโต ทฺเว วาสฺส คติโย ภวนฺติ อนญฺญา ตสฺมิํ เยว ทิวเส ปพฺพชติ วา ปรินิพฺพายติ วาฯ น โส ทิวโส สกฺกา อติกฺกเมตุนฺติฯ สเจ โส ภนฺเต นาคเสน ตสฺมิํ ทิวเส อาจริยํ วา อุปชฺฌายํ วา ปตฺตจีวรํ วา น ลเภถ อปิ นุ โข โส อรหา สยํ วา ปพฺพเชยฺย ทิวสํ วา อติกฺกเมยฺย อญฺโญ โกจิ อรหา อิทฺธิมา อาคนฺตฺวา ตํ ปพฺพาเชยฺย วา ปรินิพฺพาเยยฺย วาติ น โส มหาราช อรหา สยํ ปพฺพเชยฺย สยํ ปพฺพชนฺโต เถยฺยํ อาปชฺชติ น จ ทิวสํ อติกฺกเมยฺย อญฺญสฺส อรหนฺตสฺส อาคมนํ ภเวยฺย วา น วา ภเวยฺย ตสฺมิํ เยว ทิวเส ปรินิพฺพาเยยฺยาติฯ เตน หิ ภนฺเต นาคเสน อรหตฺตสฺส สนฺตภาโว วิชหิโต โหติ เยน อธิคตสฺส ชีวิตหาโร ภวตีติฯ>
      text <วิสมํ มหาราช คิหิลิงฺคํ วิสเม ลิงฺเค ลิงฺคทุพฺพลตาย อรหตฺตํ ปตฺโต คิหี ตสฺมิํ เยว ทิวเส ปพฺพชติ วา ปรินิพฺพายติ วาฯ เนโส มหาราช โทโส อรหตฺตสฺส คิหิลิงฺคสฺเสเวโส โทโส ยทิทํ ลิงฺคทุพฺพลตาฯ>
      text <ยถา มหาราช โภชนํ สพฺพสตฺตานํ อายุปาลกํ ชีวิตรกฺขกํ วิสมโกฏฺฐสฺส มนฺททุพฺพลคหณิกสฺส อวิปาเกน ชีวิตํ หรติฯ เนโส มหาราช โทโส โภชนสฺส โกฏฺฐสฺเสเวโส โทโส ยทิทํ อคฺคิทุพฺพลตาฯ เอวเมว โข มหาราช วิสเม ลิงฺเค ลิงฺคทุพฺพลตาย อรหตฺตํ ปตฺโต คิหี ตสฺมิํ เยว ทิวเส ปพฺพชติ วา ปรินิพฺพายติ วาฯ เนโส มหาราช โทโส อรหตฺตสฺส คิหิลิงฺคสฺเสเวโส โทโส ยทิทํ ลิงฺคทุพฺพลตาฯ>
      text <ยถา วา ปน มหาราช ปริตฺตํ ติณสลากํ อุปริ ครุเก ปาสาเณ ฐปิเต ทุพฺพลตาย ภิชฺชิตฺวา ปตติฯ เอวเมว โข มหาราช อรหตฺตํ ปตฺโต คิหี เตน ลิงฺเคน อรหตฺตํ ธาเรตุํ อสกฺโกนฺโต ตสฺมิํ เยว ทิวเส ปพฺพชติ วา ปรินิพฺพายติ วาฯ>
      text <ยถา วา ปน มหาราช ปุริโส อพโล ทุพฺพโล นิหีนชจฺโจ ปริตฺตปุญฺโญ มหติมหารชฺชํ ลภิตฺวา ขเณน ปริปตติ ปริธํสติ โอสกฺกติ น สกฺโกติ อิสฺสริยํ ธาเรตุํ เอวเมว โข มหาราช อรหตฺตํ ปตฺโต คิหี เตน ลิงฺเคน อรหตฺตํ ธาเรตุํ น สกฺโกติ เตน การเณน ตสฺมิํ เยว ทิวเส ปพฺพชติ วา ปรินิพฺพายติ วาติฯ สาธุ ภนฺเต นาคเสน เอวเมตํ ตถา สมฺปฏิจฺฉามีติฯ>
      stand <ขีณาสวภาวปญฺโห ทุติโยฯ>
    text <๓ ขีณาสวสติสมฺโมสปญฺโห>
      text <๓>, <ภนฺเต นาคเสน อตฺถิ อรหโต สติสมฺโมโสติ วิคตสติสมฺโมสา โข มหาราช อรหนฺโต นตฺถิ อรหนฺตานํ สติสมฺโมโสติฯ อาปชฺเชยฺย ปน ภนฺเต อรหา อาปตฺตินฺติ อาม มหาราชาติฯ กิสฺมิํ วตฺถุสฺมินฺติ กุฏิกาเร มหาราช สญฺจริตฺเต วิกาเล กาลสญฺญาย ปวาริเต อปฺปวาริตสญฺญาย อนติริตฺเต อติริตฺตสญฺญายาติฯ>
      text <ภนฺเต นาคเสน ตุมฺเห ภณถ เย อาปตฺติํ อาปชฺชนฺติ เต ทฺวีหิ การเณหิ อาปชฺชนฺติ อนาทริเยน วา อชานเนน วาติฯ อปิ นุ โข ภนฺเต อรหโต อนาทริยํ โหติ ยํ อรหา อาปตฺติํ อาปชฺชตีติ น หิ มหาราชาติฯ>
      text <ยทิ ภนฺเต นาคเสน อรหา อาปตฺติํ อาปชฺชติ นตฺถิ จ อรหโต อนาทริยํ เตน หิ อตฺถิ อรหโต สติสมฺโมโสติ นตฺถิ มหาราช อรหโต สติสมฺโมโส อาปตฺติญฺจ อรหา อาปชฺชตีติฯ>
      text <เตน หิ ภนฺเต การเณน มํ สญฺญาเปหิ กิํ ตตฺถ การณนฺติ ทฺเวเม มหาราช กิเลสา โลกวชฺชํ ปณฺณตฺติวชฺชญฺจาติฯ กตมํ มหาราช โลกวชฺชํ ทส อกุสลกมฺมปถา อิทํ วุจฺจติ โลกวชฺชํฯ กตมํ ปณฺณตฺติวชฺชํ ยํ โลเก อตฺถิ สมณานํ อนนุจฺฉวิกํ อนนุโลมิกํ คิหีนํ อนวชฺชํฯ ตตฺถ ภควา สาวกานํ สิกฺขาปทํ ปญฺญเปติ ยาวชีวํ อนติกฺกมนียนฺติฯ วิกาลโภชนํ มหาราช โลกสฺส อนวชฺชํ ตํ ชินสาสเน วชฺชํฯ ภูตคามวิโกปนํ มหาราช โลกสฺส อนวชฺชํ ตํ ชินสาสเน วชฺชํฯ อุทเก หสฺสธมฺมํ มหาราช โลกสฺส อนวชฺชํ ตํ ชินสาสเน วชฺชํฯ อิติ เอวรูปานิ เอวรูปานิ มหาราช ชินสาสเน วชฺชานิ อิทํ วุจฺจติ ปณฺณตฺติวชฺชํฯ>
      text <โลกวชฺชํ อภพฺโพ ขีณาสโว ตํ อชฺฌาจริตุํ ยํ กิเลสํ ปณฺณตฺติวชฺชํ ตํ อชานนฺโต อาปชฺเชยฺยฯ อวิสโย มหาราช เอกจฺจสฺส อรหโต สพฺพํ ชานิตุํ น หิ ตสฺส พลํ อตฺถิ สพฺพํ ชานิตุํฯ อนญฺญาตํ มหาราช อรหโต อิตฺถิปุริสานํ นามมฺปิ โคตฺตมฺปิ มคฺโคปิ ตสฺส มหิยา อนญฺญาโต วิมุตฺติํ เยว มหาราช เอกจฺโจ อรหา ชาเนยฺย ฉฬภิญฺโญ อรหา สกวิสยํ ชาเนยฺย สพฺพญฺญู มหาราช ตถาคโตว สพฺพํ ชานาตีติฯ สาธุ ภนฺเต นาคเสน เอวเมตํ ตถา สมฺปฏิจฺฉามีติฯ>
      stand <ขีณาสวสติสมฺโมสปญฺโห ตติโยฯ>
    text <๔ โลเก นตฺถิภาวปญฺโห>
      text <๔>, <ภนฺเต นาคเสน ทิสฺสนฺติ โลเก พุทฺธา ทิสฺสนฺติ ปจฺเจกพุทฺธา ทิสฺสนฺติ ตถาคตสฺส สาวกา ทิสฺสนฺติ จกฺกวตฺติราชาโน ทิสฺสนฺติ ปเทสราชาโน ทิสฺสนฺติ เทวมนุสฺสา ทิสฺสนฺติ สธนา ทิสฺสนฺติ อธนา ทิสฺสนฺติ สุคตา ทิสฺสนฺติ ทุคฺคตา ทิสฺสติ ปุริสสฺส อิตฺถิลิงฺคํ ปาตุภูตํ ทิสฺสติ อิตฺถิยา ปุริสลิงฺคํ ปาตุภูตํ ทิสฺสติ สุกตํ ทุกฺกตํ กมฺมํ ทิสฺสนฺติ กลฺยาณปาปกานํ กมฺมานํ วิปากูปโภคิโน สตฺตา อตฺถิ โลเก สตฺตา อณฺฑชา ชลาพุชา สํเสทชา โอปปาติกา อตฺถิ สตฺตา อปทา ทฺวิปทา จตุปฺปทา พหุปฺปทา อตฺถิ โลเก ยกฺขา รกฺขสา กุมฺภณฺฑา อสุรา ทานวา คนฺธพฺพา เปตา ปิสาจา อตฺถิ กินฺนรา มโหรคา นาคา สุปณฺณา สิทฺธา วิชฺชาธรา อตฺถิ หตฺถี อสฺสา คาโว มหิํสา โอฏฺฐา คทฺรภา อชา เอฬกา มิคา สูกรา สีหา พฺยคฺฆา ทีปี อจฺฉา โกกา ตรจฺฉา โสณา สิงฺคาลา อตฺถิ พหุวิธา สกุณา อตฺถิ สุวณฺณํ รชตํ มุตฺตา มณิ สงฺโข สิลา ปวาฬํ โลหิตงฺโก มสารคลฺลํ เวฬุริโย วชิรํ ผลิกํ กาฬโลหํ ตมฺพโลหํ วฏฺฏโลหํ กํสโลหํ อตฺถิ โขมํ โกเสยฺยํ กปฺปาสิกํ สาณํ ภงฺคํ กมฺพลํ อตฺถิ สาลิ วีหิ ยโว กงฺคุ กุทฺรูโส วรโก โคธูโม มุคฺโค มาโส ติลํ กุลตฺถํ อตฺถิ มูลคนฺโธ สารคนฺโธ เผคฺคุคนฺโธ ตจคนฺโธ ปตฺตคนฺโธ ปุปฺผคนฺโธ ผลคนฺโธ สพฺพคนฺโธ อตฺถิ ติณ ลตา คจฺฉ รุกฺข โอสธิ วนปฺปติ นที ปพฺพต สมุทฺท มจฺฉกจฺฉปา สพฺพํ โลเก อตฺถิฯ ยํ ภนฺเต โลเก นตฺถิ ตํ เม กเถหีติฯ>
      text <ตีณิมานิ มหาราช โลเก นตฺถิฯ กตมานิ ตีณิ สเจตนา วา อเจตนา วา อชรามรา โลเก นตฺถิ สงฺขารานํ นิจฺจตา นตฺถิ ปรมตฺเถน สตฺตูปลทฺธิ นตฺถิ อิมานิ โข มหาราช ตีณิ โลเก นตฺถีติฯ สาธุ ภนฺเต นาคเสน เอวเมตํ ตถา สมฺปฏิจฺฉามีติฯ>
      stand <โลเก นตฺถิภาวปญฺโห จตุตฺโถฯ>
    text <๕ อกมฺมชาทิปญฺโห>
      text <๕>, <ภนฺเต นาคเสน ทิสฺสนฺติ โลเก กมฺมนิพฺพตฺตา ทิสฺสนฺติ เหตุนิพฺพตฺตา ทิสฺสนฺติ อุตุนิพฺพตฺตา ยํ โลเก อกมฺมชํ อเหตุชํ อนุตุชํ ตํ เม กเถหีติฯ ทฺเวเม มหาราช โลกสฺมิํ อกมฺมชา อเหตุชา อนุตุชาฯ กตเม ทฺเว อากาโส มหาราช อกมฺมโช อเหตุโช อนุตุโช นิพฺพานํ มหาราช อกมฺมชํ อเหตุชํ อนุตุชํฯ อิเม โข มหาราช ทฺเว อกมฺมชา อเหตุชา อนุตุชาติฯ>
      text <มา ภนฺเต นาคเสน ชินวจนํ มกฺเขหิ มา อชานิตฺวา ปญฺหํ พฺยากโรหีติฯ กิํ โข มหาราช อหํ วทามิ ยํ มํ ตฺวํ เอวํ วเทสิ มา ภนฺเต นาคเสน ชินวจนํ มกฺเขหิ มา อชานิตฺวา ปญฺหํ พฺยากโรหีติ ภนฺเต นาคเสน ยุตฺตมิทํ ตาว วตฺตุํ อากาโส อกมฺมโช อเหตุโช อนุตุโชติฯ อเนกสเตหิ ปน ภนฺเต นาคเสน การเณหิ ภควตา สาวกานํ นิพฺพานสฺส สจฺฉิกิริยาย มคฺโค อกฺขาโต อถ จ ปน ตฺวํ เอวํ วเทสิ อเหตุชํ นิพฺพานนฺติฯ สจฺจํ มหาราช ภควตา อเนกสเตหิ การเณหิ สาวกานํ นิพฺพานสฺส สจฺฉิกิริยาย มคฺโค อกฺขาโต น จ ปน นิพฺพานสฺส อุปฺปาทาย เหตุ อกฺขาโตติฯ>
      text <เอตฺถ มยํ ภนฺเต นาคเสน อนฺธการโต อนฺธการตรํ ปวิสาม วนโต วนตรํ ปวิสาม คหนโต คหนตรํ ปวิสาม ยตฺร หิ นาม นิพฺพานสฺส สจฺฉิกิริยาย เหตุ อตฺถิ ตสฺส ปน ธมฺมสฺส อุปฺปาทาย เหตุ นตฺถิฯ ยทิ ภนฺเต นาคเสน นิพฺพานสฺส สจฺฉิกิริยาย เหตุ อตฺถิ เตน หิ นิพฺพานสฺส อุปฺปาทายปิ เหตุ อิจฺฉิตพฺโพฯ>
      text <ยถา ปน ภนฺเต นาคเสน ปุตฺตสฺส ปิตา อตฺถิ เตน การเณน ปิตุโนปิ ปิตา อิจฺฉิตพฺโพฯ ยถา อนฺเตวาสิกสฺส อาจริโย อตฺถิ เตน การเณน อาจริยสฺสปิ อาจริโย อิจฺฉิตพฺโพ ฯ ยถา องฺกุรสฺส พีชํ อตฺถิ เตน การเณน พีชสฺสปิ พีชํ อิจฺฉิตพฺพํฯ เอวเมว โข ภนฺเต นาคเสน ยทิ นิพฺพานสฺส สจฺฉิกิริยาย เหตุ อตฺถิ เตน การเณน นิพฺพานสฺส อุปฺปาทายปิ เหตุ อิจฺฉิตพฺโพฯ>
      text <ยถา รุกฺขสฺส วา ลตาย วา อคฺเค สติ เตน การเณน มชฺฌมฺปิ อตฺถิ มูลมฺปิ อตฺถิฯ เอวเมว โข ภนฺเต นาคเสน ยทิ นิพฺพานสฺส สจฺฉิกิริยาย เหตุ อตฺถิ เตน การเณน นิพฺพานสฺส อุปฺปาทายปิ เหตุ อิจฺฉิตพฺโพติฯ>
      text <อนุปฺปาทนียํ มหาราช นิพฺพานํ ตสฺมา น นิพฺพานสฺส อุปฺปาทาย เหตุ อกฺขาโตติฯ อิงฺฆ ภนฺเต นาคเสน การณํ ทสฺเสตฺวา การเณน มํ สญฺญาเปหิ ยถาหํ ชาเนยฺยํ นิพฺพานสฺส สจฺฉิกิริยาย เหตุ อตฺถิ นิพฺพานสฺส อุปฺปาทาย เหตุ นตฺถีติฯ>
      text <เตน หิ มหาราช สกฺกจฺจํ โสตํ โอทห สาธุกํ สุโณหิ วกฺขามิ ตตฺถ การณํ สกฺกุเณยฺย มหาราช ปุริโส ปากติเกน พเลน อิโต หิมวนฺตํ ปพฺพตราชํ อุปคนฺตุนฺติ อาม ภนฺเตติฯ สกฺกุเณยฺย ปน โส มหาราช ปุริโส ปากติเกน พเลน หิมวนฺตํ ปพฺพตราชํ อิธ อาหริตุนฺติ น หิ ภนฺเตติฯ เอวเมว โข มหาราช สกฺกา นิพฺพานสฺส สจฺฉิกิริยาย มคฺโค อกฺขาตุํ น สกฺกา นิพฺพานสฺส อุปฺปาทาย เหตุ ทสฺเสตุํฯ>
      text <สกฺกุเณยฺย มหาราช ปุริโส ปากติเกน พเลน มหาสมุทฺทํ นาวาย อุตฺตริตฺวา ปาริมตีรํ คนฺตุนฺติ อาม ภนฺเตติ สกฺกุเณยฺย ปน โส มหาราช ปุริโส ปากติเกน พเลน มหาสมุทฺทสฺส ปาริมตีรํ อิธ อาหริตุนฺติ น หิ ภนฺเตติฯ เอวเมว โข มหาราช สกฺกา นิพฺพานสฺส สจฺฉิกิริยาย มคฺโค อกฺขาตุํ น สกฺกา นิพฺพานสฺส อุปฺปาทาย เหตุ ทสฺเสตุํฯ กิํ การณา อสงฺขตตฺตา ธมฺมสฺสาติฯ>
      text <อสงฺขตํ ภนฺเต นาคเสน นิพฺพานนฺติ อาม มหาราช อสงฺขตํ นิพฺพานํ น เกหิจิ กตํ นิพฺพานํ มหาราช น วตฺตพฺพํ อุปฺปนฺนนฺติ วา อนุปฺปนฺนนฺติ วา อุปฺปาทนียนฺติ วา อตีตนฺติ วา อนาคตนฺติ วา ปจฺจุปฺปนฺนนฺติ วา จกฺขุวิญฺเญยฺยนฺติ วา โสตวิญฺเญยฺยนฺติ วา ฆานวิญฺเญยฺยนฺติ วา ชิวฺหาวิญฺเญยฺยนฺติ วา กายวิญฺเญยฺยนฺติ วาติฯ ยทิ ภนฺเต นาคเสน นิพฺพานํ น อุปฺปนฺนํ น อนุปฺปนฺนํ น อุปฺปาทนียํ น อตีตํ น อนาคตํ น ปจฺจุปฺปนฺนํ น จกฺขุวิญฺเญยฺยํ น โสตวิญฺเญยฺยํ น ฆานวิญฺเญยฺยํ น ชิวฺหาวิญฺเญยฺยํ น กายวิญฺเญยฺยํ เตน หิ ภนฺเต นาคเสน ตุมฺเห นตฺถิธมฺมํ นิพฺพานํ อปทิสถ นตฺถิ นิพฺพานนฺติฯ อตฺถิ มหาราช นิพฺพานํ มโนวิญฺเญยฺยํ นิพฺพานํ วิสุทฺเธน มานเสน ปณีเตน อุชุเกน อนาวรเณน นิรามิเสน สมฺมาปฏิปนฺโน อริยสาวโก นิพฺพานํ ปสฺสตีติฯ>
      text <กีทิสํ ปน ตํ ภนฺเต นิพฺพานํ ยํ ตํ โอปมฺเมหิ อาทีปนียํ การเณหิ มํ สญฺญาเปหิ ยถา อตฺถิธมฺมํ โอปมฺเมหิ อาทีปนียนฺติฯ อตฺถิ มหาราช วาโต นามาติ อาม ภนฺเตติฯ อิงฺฆ มหาราช วาตํ ทสฺเสหิ วณฺณโต วา สณฺฐานโต วา อณุํ วา ถูลํ วา ทีฆํ วา รสฺสํ วาติฯ น สกฺกา ภนฺเต นาคเสน วาโต อุปทสฺสยิตุํ น โส วาโต หตฺถคฺคหณํ วา นิมฺมทฺทนํ วา อุเปติ อปิ จ อตฺถิ โส วาโตติฯ ยทิ มหาราช น สกฺกา วาโต อุปทสฺสยิตุํ เตน หิ นตฺถิ วาโตติ ชานามหํ ภนฺเต นาคเสน วาโต อตฺถีติ เม หทเย อนุปวิฏฺฐํ น จาหํ สกฺโกมิ วาตํ อุปทสฺสยิตุนฺติฯ เอวเมว โข มหาราช อตฺถิ นิพฺพานํ น จ สกฺกา นิพฺพานํ อุปทสฺสยิตุํ วณฺเณน วา สณฺฐาเนน วาติฯ สาธุ ภนฺเต นาคเสน สูปทสฺสิตํ โอปมฺมํ สุนิทฺทิฏฺฐํ การณํ เอวเมตํ ตถา สมฺปฏิจฺฉามิ อตฺถิ นิพฺพานนฺติฯ>
      stand <อกมฺมชาทิปญฺโห ปญฺจโมฯ>
    text <๖ กมฺมชาทิปญฺโห>
      text <๖>, <ภนฺเต นาคเสน กตเม เอตฺถ กมฺมชา กตเม เหตุชา กตเม อุตุชา กตเม น กมฺมชา น เหตุชา น อุตุชาติ เย เกจิ มหาราช สตฺตา สเจตนา สพฺเพ เต กมฺมชา อคฺคิ จ สพฺพานิ จ พีชชาตานิ เหตุชานิ ปถวี จ ปพฺพตา จ อุทกญฺจ วาโต จ สพฺเพ เต อุตุชา อากาโส จ นิพฺพานญฺจ อิเม ทฺเว อกมฺมชา อเหตุชา อนุตุชาฯ นิพฺพานํ ปน มหาราช น วตฺตพฺพํ กมฺมชนฺติ วา เหตุชนฺติ วา อุตุชนฺติ วา อุปฺปนฺนนฺติ วา อนุปฺปนฺนนฺติ วา อุปฺปาทนียนฺติ วา อตีตนฺติ วา อนาคตนฺติ วา ปจฺจุปฺปนฺนนฺติ วา จกฺขุวิญฺเญยฺยนฺติ วา โสตวิญฺเญยฺยนฺติ วา ฆานวิญฺเญยฺยนฺติ วา ชิวฺหาวิญฺเญยฺยนฺติ วา กายวิญฺเญยฺยนฺติ วา อปิ จ มหาราช มโนวิญฺเญยฺยํ นิพฺพานํ ยํ โส สมฺมาปฏิปนฺโน อริยสาวโก วิสุทฺเธน ญาเณน ปสฺสตีติฯ รมณีโย ภนฺเต นาคเสน ปญฺโห สุวินิจฺฉิโต นิสฺสํสโย เอกนฺตคโต วิมติ อุปฺปจฺฉินฺนา ตฺวํ คณิวรปวรมาสชฺชาติฯ>
      stand <กมฺมชาทิปญฺโห ฉฏฺโฐฯ>
    text <๗ ยกฺขปญฺโห>
      text <๗>, <ภนฺเต นาคเสน อตฺถิ โลเก ยกฺขา นามาติ อาม มหาราช อตฺถิ โลเก ยกฺขา นามาติฯ จวนฺติ ปน เต ภนฺเต ยกฺขา ตมฺหา โยนิยาติ อาม มหาราช จวนฺติ เต ยกฺขา ตมฺหา โยนิยาติฯ กิสฺส ปน ภนฺเต นาคเสน เตสํ มตานํ ยกฺขานํ สรีรํ น ทิสฺสติ กุณปคนฺโธปิ น วายตีติ ทิสฺสติ มหาราช มตานํ ยกฺขานํ สรีรํ กุณปคนฺโธปิ เตสํ วายติ มตานํ มหาราช ยกฺขานํ สรีรํ กีฏวณฺเณน วา ทิสฺสติ กิมิวณฺเณน วา ทิสฺสติ กิปิลฺลิกวณฺเณน วา ทิสฺสติ ปฏงฺควณฺเณน วา ทิสฺสติ อหิวณฺเณน วา ทิสฺสติ วิจฺฉิกวณฺเณน วา ทิสฺสติ สตปทิวณฺเณน วา ทิสฺสติ ทิชวณฺเณน วา ทิสฺสติ มิควณฺเณน วา ทิสฺสตีติฯ โก หิ ภนฺเต นาคเสน อญฺโญ อิทํ ปญฺหํ ปุฏฺโฐ วิสชฺเชยฺย อญฺญตฺร ตวาทิเสน พุทฺธิมตาติฯ>
      stand <ยกฺขปญฺโห สตฺตโมฯ>
    text <๘ อนวเสสสิกฺขาปทปญฺโห>
      text <๘>, <ภนฺเต นาคเสน เย เต อเหสุํ ติกิจฺฉกานํ ปุพฺพกา อาจริยา เสยฺยถิทํ นารโท ธมฺมนฺตรี องฺคิรโส กปิโล กณฺฑรคฺคิ สาโม อตุโล ปุพฺพกจฺจายโน สพฺเพเปเต อาจริยา สกิํ เยว โรคุปฺปตฺติญฺจ นิทานญฺจ สภาวญฺจ สมุฏฺฐานญฺจ ติกิจฺฉญฺจ กิริยญฺจ สิทฺธาสิทฺธญฺจ สพฺพํ ตํ นิรวเสสํ ชานิตฺวา อิมสฺมิํ กาเย เอตฺตกา โรคา อุปฺปชฺชิสฺสนฺตีติ เอกปฺปหาเรน กลาปคฺคาหํ กริตฺวา สุตฺตํ พนฺธิํสุ อสพฺพญฺญุโน เอเต สพฺเพ กิสฺส ปน ตถาคโต สพฺพญฺญู สมาโน อนาคตํ กิริยํ พุทฺธญาเณน ชานิตฺวา เอตฺตเก นาม วตฺถุสฺมิํ เอตฺตกํ นาม สิกฺขาปทํ ปญฺญเปตพฺพํ ภวิสฺสตีติ ปริจฺฉินฺทิตฺวา อนวเสสโต สิกฺขาปทํ น ปญฺญเปสิ อุปฺปนฺนุปฺปนฺเน วตฺถุสฺมิํ อยเส ปากเฏ โทเส วิตฺถาริเก ปุถุคเต อุชฺฌายนฺเตสุ มนุสฺเสสุ ตสฺมิํ ตสฺมิํ กาเล สาวกานํ สิกฺขาปทํ ปญฺญเปสีติ>
      text <ญาตเมตํ มหาราช ตถาคตสฺส อิมสฺมิํ สมเย อิเมสุ มนุสฺเสสุ สาธิกํ ทิยฑฺฒสิกฺขาปทสตํ ปญฺญเปตพฺพํ ภวิสฺสตีติ อปิ จ ตถาคตสฺส เอวํ อโหสิ สเจ โข อหํ สาธิกํ ทิยฑฺฒสิกฺขาปทสตํ เอกปฺปหารํ ปญฺญเปสฺสามิ มหาชโน สนฺตาสมาปชฺชิสฺสติ พหุกํ อิธ รกฺขิตพฺพํ ทุกฺกรํ วต โภ สมณสฺส โคตมสฺส สาสเน ปพฺพชิตุนฺติ ปพฺพชิตุกามาปิ น ปพฺพชิสฺสนฺติ วจนญฺจ เม น สทฺทหิสฺสนฺติ อสทฺทหนฺตา เต มนุสฺสา อปายคามิโน ภวิสฺสนฺน-ติ อุปฺปนฺนุปฺปนฺเน วตฺถุสฺมิํ ธมฺมเทสนาย วิญฺญาเปตฺวา ปากเฏ โทเส สิกฺขาปทํ ปญฺญเปสฺสามีติฯ อจฺฉริยํ ภนฺเต นาคเสน พุทฺธานํ อพฺภุตํ ภนฺเต นาคเสน พุทฺธานํ ยาว มหนฺตํ ตถาคตสฺส สพฺพญฺญุตญาณํ เอวเมตํ ภนฺเต นาคเสน สุนิทฺทิฏฺโฐ เอโส อตฺโถ ตถาคเตน พหุกํ อิธ สิกฺขิตพฺพนฺติ สุตฺวา สตฺตานํ สนฺตาโส อุปฺปชฺเชยฺย เอโกปิ ชินสาสเน น ปพฺพเชยฺย เอวเมตํ ตถา สมฺปฏิจฺฉามีติฯ>
      stand <อนวเสสสิกฺขาปทปญฺโห อฏฺฐโมฯ>
    text <๙ สูริยตปนปญฺโห>
      text <๙>, <ภนฺเต นาคเสน อยํ สูริโย สพฺพกาลํ กฐินํ ตปติ อุทาหุ กิญฺจิกาลํ มนฺทํ ตปตีติ สพฺพกาลํ มหาราช สูริโย กฐินํ ตปติ น กิญฺจิกาลํ มนฺทํ ตปตีติฯ ยทิ ภนฺเต นาคเสน สูริโย สพฺพกาลํ กฐินํ ตปติ กิสฺส ปน อปฺเปกทา สูริโย กฐินํ ตปติ อปฺเปกทา มนฺทํ ตปตีติ จตฺตาโรเม มหาราช สูริยสฺส โรคา เยสํ อญฺญตเรน โรเคน ปฏิปีฬิโต สูริโย มนฺทํ ตปติฯ กตเม จตฺตาโร อพฺภํ มหาราช สูริยสฺส โรโค เตน โรเคน ปฏิปีฬิโต สูริโย มนฺทํ ตปติฯ มหิกา มหาราช สูริยสฺส โรโค เตน โรเคน ปฏิปีฬิโต สูริโย มนฺทํ ตปติฯ เมโฆ มหาราช สูริยสฺส โรโค เตน โรเคน ปฏิปีฬิโต สูริโย มนฺทํ ตปติฯ ราหุ มหาราช สูริยสฺส โรโค เตน โรเคน ปฏิปีฬิโต สูริโย มนฺทํ ตปติฯ อิเม โข มหาราช จตฺตาโร สูริยสฺส โรคา เยสํ อญฺญตเรน โรเคน ปฏิปีฬิโต สูริโย มนฺทํ ตปตีติฯ อจฺฉริยํ ภนฺเต นาคเสน อพฺภุตํ ภนฺเต นาคเสน สูริยสฺสปิ ตาว เตโชสมฺปนฺนสฺส โรโค อุปฺปชฺชิสฺสติ กิมงฺคํ ปน อญฺเญสํ สตฺตานํ นตฺถิ ภนฺเต เอสา วิภตฺติ อญฺญสฺส อญฺญตฺร ตวาทิเสน พุทฺธิมตาติฯ>
      stand <สูริยตปนปญฺโห นวโมฯ>
    text <๑๐ กฐินตปนปญฺโห>
      text <๑๐>, <ภนฺเต นาคเสน กิสฺส เหมนฺเต สูริโย กฐินํ ตปติ โน ตถา คิมฺเหติ คิมฺเห มหาราช อนุปหตํ โหติ รโชชลฺลํ วาตกฺขุภิตา เรณู คคนานุคตา โหนฺติ อากาเสปิ อพฺภา สุพหลา โหนฺติ มหาวาโต จ อธิมตฺตํ วายติ เต สพฺเพ นานากุลา สมายุตา สูริยรํสิโย ปิทหนฺติ เตน คิมฺเห สูริโย มนฺทํ ตปติฯ>
      text <เหมนฺเต ปน มหาราช เหฏฺฐา ปถวี นิพฺพุตา โหติ อุปริ มหาเมโฆ อุปฏฺฐิโต โหติ อุปสนฺตํ โหติ รโชชลฺลํ เรณุ จ สนฺตสนฺตํ คคเน จรติ วิคตวลาหโก จ โหติ อากาโส วาโต จ มนฺทมนฺทํ วายติ เอเตสํ อุปรติยา วิสุทฺธา โหนฺติ สูริยรํสิโย อุปฆาตวิมุตฺตสฺส สูริยสฺส ตาโป อติ วิย ตปติฯ อิทเมตฺถ มหาราช การณํ เยน การเณน สูริโย เหมนฺเต กฐินํ ตปติ โน ตถา คิมฺเหติฯ สพฺพีติมุตฺโต ภนฺเต สูริโย กฐินํ ตปติ เมฆาทิสหคโต กฐินํ น ตปตีติฯ>
      stand <กฐินตปนปญฺโห ทสโมฯ>
      stand <นิปฺปปญฺจวคฺโค ทุติโยฯ>
      stand <อิมสฺมิํ วคฺเค ทส ปญฺหาฯ>
  text <๓ เวสฺสนฺตรวคฺโค>
    text <๑ เวสฺสนฺตรปญฺโห>
      text <๑>, <ภนฺเต นาคเสน สพฺเพว โพธิสตฺตา ปุตฺตทารํ เทนฺติ อุทาหุ เวสฺสนฺตเรเนว รญฺญา ปุตฺตทารํ ทินฺนนฺติ สพฺเพปิ มหาราช โพธิสตฺตา ปุตฺตทารํ เทนฺติ น เวสฺสนฺตเรเนว รญฺญา ปุตฺตทารํ ทินฺนนฺติฯ อปิ จ โข ภนฺเต นาคเสน เตสํ อนุมเตน เทนฺตีติฯ ภริยา มหาราช อนุมตา ทารกา ปน พาลตาย วิลปิํสุ ยทิ เต อตฺถโต ชาเนยฺยุํ เตปิ อนุโมเทยฺยุํ น เต วิลเปยฺยุนฺติฯ>
      text <ทุกฺกรํ ภนฺเต นาคเสน โพธิสตฺเตน กตํ ยํ โส อตฺตโน โอรเส ปิเย ปุตฺเต พฺราหฺมณสฺส ทาสตฺถาย อทาสิฯ>
      text <อิทมฺปิ ทุติยํ ทุกฺกรโต ทุกฺกรตรํ ยํ โส อตฺตโน โอรเส ปิเย ปุตฺเต พาลเก ตรุณเก ลตาย พนฺธิตฺวา เตน พฺราหฺมเณน ลตาย อนุมชฺชียนฺเต ทิสฺวา อชฺฌุเปกฺขิฯ>
      text <อิทมฺปิ ตติยํ ทุกฺกรโต ทุกฺกรตรํ ยํ โส สเกน พเลน พนฺธนา มุจฺจิตฺวา อาคเต ทารเก สารชฺชมุปคเต ปุนเทว ลตาย พนฺธิตฺวา อทาสิฯ>
      text <อิทมฺปิ จตุตฺถํ ทุกฺกรโต ทุกฺกรตรํ ยํ โส ทารเก อยํ โข ตาต ยกฺโข ขาทิตุํ เนติ อมฺเหติ วิลปนฺเต มา ภายิตฺถาติ น อสฺสาเสสิฯ>
      text <อิทมฺปิ ปญฺจมํ ทุกฺกรโต ทุกฺกรตรํ ยํ โส ชาลิสฺส กุมารสฺส รุทมานสฺส ปาเทสุ นิปติตฺวา อลํ ตาต กณฺหาชินํ นิวตฺเตหิ อหเมว คจฺฉามิ ยกฺเขน สห ขาทตุ มํ ยกฺโขติ ยาจมานสฺส เอวํ น สมฺปฏิจฺฉิฯ>
      text <อิทมฺปิ ฉฏฺฐํ ทุกฺกรโต ทุกฺกรตรํ ยํ โส ชาลิสฺส กุมารสฺส ปาสาณสมํ นูน เต ตาต หทยํ ยํ ตฺวํ อมฺหากํ ทุกฺขิตานํ เปกฺขมาโน นิมฺมนุสฺสเก พฺรหารญฺเญ ยกฺเขน นียมาเน น นิวาเรสีติ วิลปมานสฺส การุญฺญํ นากาสิฯ>
      text <อิทมฺปิ สตฺตมํ ทุกฺกรโต ทุกฺกรตรํ ยํ ตสฺส รุฬรุฬสฺส ภีมภีมสฺส นีเต ทารเก อทสฺสนํ คมิเต น ผลิ หทยํ สตธา วา สหสฺสธา วา ปุญฺญกาเมน มนุเชน กิํ ปรทุกฺขาปเนน นนุ นาม สกทานํ ทาตพฺพํ โหตีติ>
      text <ทุกฺกรสฺส มหาราช กตตฺตา โพธิสตฺตสฺส กิตฺติสทฺโท ทสสหสฺสิยา โลกธาตุยา สเทวมนุสฺเสสุ อพฺภุคฺคโต เทวา เทวภวเน ปกิตฺเตนฺติ อสุรา อสุรภวเน ปกิตฺเตนฺติ ครุฬา ครุฬภวเน ปกิตฺเตนฺติ นาคา นาคภวเน ปกิตฺเตนฺติ ยกฺขา ยกฺขภวเน ปกิตฺเตนฺติ อนุปุพฺเพน ตสฺส กิตฺติสทฺโท ปรมฺปราย อชฺเชตรหิ อิธ อมฺหากํ สมยํ อนุปฺปตฺโต ตํ มยํ ทานํ ปกิตฺเตนฺตา วิโกเปนฺตา นิสินฺนา สุทินฺนํ อุทาหุ ทุทฺทินฺนนฺติฯ โส โข ปนายํ มหาราช กิตฺติสทฺโท นิปุณานํ วิญฺญูนํ วิทูนํ วิภาวีนํ โพธิสตฺตานํ ทส คุเณ อนุทสฺสติฯ กตเม ทส อเคธตา นิราลยตา จาโค ปหานํ อปุนราวตฺติตา สุขุมตา มหนฺตตา ทุรนุโพธตา ทุลฺลภตา อสทิสตา พุทฺธธมฺมสฺส โส โข ปนายํ มหาราช กิตฺติสทฺโท นิปุณานํ วิญฺญูนํ วิทูนํ วิภาวีนํ โพธิสตฺตานํ อิเม ทส คุเณ อนุทสฺสตีติฯ>
      text <ภนฺเต นาคเสน โย ปรํ ทุกฺขาเปตฺวา ทานํ เทติ อปิ นุ ตํ ทานํ สุขวิปากํ โหติ สคฺคสํวตฺตนิกนฺติ อาม มหาราช กิํ วตฺตพฺพนฺติฯ อิงฺฆ ภนฺเต นาคเสน การณํ อุปทสฺเสหีติฯ อิธ มหาราช โกจิ สมโณ วา พฺราหฺมโณ วา สีลวา โหติ กลฺยาณธมฺโม โส ภเวยฺย ปกฺขหโต วา ปีฐสปฺปี วา อญฺญตรํ วา พฺยาธิํ อาปนฺโน ตเมนํ โย โกจิ ปุญฺญกาโม ยานํ อาโรเปตฺวา ปตฺถิตํ เทสมนุปาเปยฺย อปิ นุ โข มหาราช ตสฺส ปุริสสฺส ตโตนิทานํ กิญฺจิ สุขํ นิพฺพตฺเตยฺย สคฺคสํวตฺตนิกํ ตํ กมฺมนฺติ อาม ภนฺเต กิํ วตฺตพฺพํ หตฺถิยานํ วา โส ภนฺเต ปุริโส ลเภยฺย อสฺสยานํ วา รถยานํ วา ถเล ถลยานํ ชเล ชลยานํ เทเวสุ เทวยานํ มนุสฺเสสุ มนุสฺสยานํ ตทนุจฺฉวิกํ ตทนุโลมิกํ ภเว ภเว นิพฺพตฺเตยฺย ตทนุจฺฉวิกานิ ตทนุโลมิกานิ จสฺส สุขานิ นิพฺพตฺเตยฺยุํ สุคติโต สุคติํ คจฺเฉยฺย เตเนว กมฺมาภิสนฺเทน อิทฺธิยานํ อภิรุยฺห ปตฺถิตํ นิพฺพานนครํ ปาปุเณยฺยาติฯ เตน หิ มหาราช ปรทุกฺขาปเนน ทินฺนทานํ สุขวิปากํ โหติ สคฺคสํวตฺตนิกํ ยํ โส ปุริโส พลีพทฺเท ทุกฺขาเปตฺวา เอวรูปํ สุขํ อนุภวติฯ>
      text <อปรมฺปิ มหาราช อุตฺตริํ การณํ สุโณหิ ยถา ปรทุกฺขาปเนน ทินฺนทานํ สุขวิปากํ โหติ สคฺคสํวตฺตนิกํฯ อิธ มหาราช โย โกจิ ราชา ชนปทโต ธมฺมิกํ พลิํ อุทฺธราเปตฺวา อาณาปวตฺตเนน ทานํ ทเทยฺย อปิ นุ โข โส มหาราช ราชา ตโตนิทานํ กิญฺจิ สุขํ อนุภเวยฺย สคฺคสํวตฺตนิกํ ตํ ทานนฺติ อาม ภนฺเต กิํ วตฺตพฺพํ ตโตนิทานํ โส ภนฺเต ราชา อุตฺตริํ อเนกสตสหสฺสคุณํ ลเภยฺยฯ ราชูนํ อติราชา ภเวยฺย เทวานํ อติเทโว ภเวยฺย พฺรหฺมานํ อติพฺรหฺมา ภเวยฺย สมณานํ อติสมโณ ภเวยฺย พฺราหฺมณานํ อติพฺราหฺมโณ ภเวยฺย อรหนฺตานํ อติอรหา ภเวยฺยาติฯ เตน หิ มหาราช ปรทุกฺขาปเนน ทินฺนทานํ สุขวิปากํ โหติ สคฺคสํวตฺตนิกํ ยํ โส ราชา พลินา ชนํ ปีเฬตฺวา ทินฺนทาเนน เอวรูปํ อุตฺตริํ ยสสุขํ อนุภวตีติฯ>
      text <อติทานํ ภนฺเต นาคเสน เวสฺสนฺตเรน รญฺญา ทินฺนํ ยํ โส สกํ ภริยํ ปรสฺส ภริยตฺถาย อทาสิ สเก โอรเส ปุตฺเต พฺราหฺมณสฺส ทาสตฺถาย อทาสิ อติทานํ นาม ภนฺเต นาคเสน โลเก วิทูหิ นินฺทิตํ ครหิตํ ยถา นาม ภนฺเต นาคเสน อติภาเรน สกฏสฺส อกฺโข ภิชฺชติ อติภาเรน นาวา โอสีทติ อติภุตฺเตน โภชนํ วิสมํ ปริณมติ อติวสฺเสน ธญฺญํ วินสฺสติ อติทาเนน โภคกฺขยํ อุเปติ อติตาเปน ปถวี อุปฑยฺหติ อติราเคน อุมฺมตฺตโก โหติ อติโทเสน วชฺโฌ โหติ อติโมเหน อนยํ อาปชฺชติ อติโลเภน โจรคฺคหณมุปคจฺฉติ อติภเยน นิรุชฺฌติ อติปูเรน นที อุตฺตรติ อติวาเตน อสนิ ปตติ อติอคฺคินา โอทนํ อุตฺตรติ อติสญฺจรเณน น จิรํ ชีวติฯ เอวเมว โข ภนฺเต นาคเสน อติทานํ นาม โลเก วิทูหิ นินฺทิตํ ครหิตํ อติทานํ ภนฺเต นาคเสน เวสฺสนฺตเรน รญฺญา ทินฺนํ น ตตฺถ กิญฺจิ ผลํ อิจฺฉิตพฺพนฺติฯ>
      text <อติทานํ มหาราช โลเก วิทูหิ วณฺณิตํ ถุตํ ปสตฺถํ เย เกจิ ยาทิสํ กีทิสํ ทานํ เทนฺติ อติทานทายี โลเก กิตฺติํ ปาปุณาติฯ ยถา มหาราช อติปวรตาย ทิพฺพํ วนมูลํ คหิตมฺปิ หตฺถปาเส ฐิตานํ ปรชนานํ น ทสฺสยติ อคโท อติชจฺจตาย ปีฬาย สมุคฺฆาตโก โรคานํ อนฺตกโร อคฺคิ อติโชติตาย ฑหติ อุทกํ อติสีตตาย นิพฺพาเปติ ปทุมํ ปริสุทฺธตาย น อุปลิมฺปติ วาริกทฺทเมน มณิ อติคุณตาย กามทโท วชิรํ อติติขิณตาย วิชฺฌติ มณิมุตฺตาผลิกํ ปถวี อติมหนฺตตาย นโรรคมิคปกฺขิชลเสลปพฺพตทุเม ธาเรติ สมุทฺโท อติมหนฺตตาย อปริปูรโณ สิเนรุ อติภารตาย อจโล อากาโส อติวิตฺถารตาย อนนฺโต สูริโย อติปฺปภตาย ติมิรํ ฆาเตติ สีโห อติชาติตาย วิคตภโย มลฺโล อติพลวตาย ปฏิมลฺลํ ขิปฺปํ อุกฺขิปติ ราชา อติปุญฺญตาย อธิปติ ภิกฺขุ อติสีลวนฺตตาย นาคยกฺขนรมรูหิ นมสฺสนีโย พุทฺโธ อติอคฺคตาย อนุปโมฯ เอวเมว โข มหาราช อติทานํ นาม โลเก วิทูหิ วณฺณิตํ ถุตํ ปสตฺถํ เย เกจิ ยาทิสํ กีทิสํ ทานํ เทนฺติ อติทานทายี โลเก กิตฺติํ ปาปุณาติ อติทาเนน เวสฺสนฺตโร ราชา ทสสหสฺสิยา โลกธาตุยา วณฺณิโต ถุโต ปสตฺโถ มหิโต กิตฺติโต เตเนว อติทาเนน เวสฺสนฺตโร ราชา อชฺเชตรหิ พุทฺโธ ชาโต อคฺโค สเทวเก โลเกฯ>
      text <อตฺถิ ปน มหาราช โลเก ฐปนียํ ทานํ ยํ ทกฺขิเณยฺเย อนุปฺปตฺเต น ทาตพฺพนฺติ ทส โข ปนิมานิ ภนฺเต นาคเสน ทานานิ ยานิ โลเก อทานสมฺมตานิ โย ตานิ ทานานิ เทติ โส อปายคามี โหติฯ กตมานิ ทส มชฺชทานํ ภนฺเต นาคเสน โลเก อทานสมฺมตํ โย ตํ ทานํ เทติ โส อปายคามี โหติฯ สมชฺชทานํ…เป … อิตฺถิทานํ…เป … อุสภทานํ…เป … จิตฺตกมฺมทานํ…เป … สตฺถทานํ …เป … วิสทานํ…เป … สงฺขลิกทานํ…เป … กุกฺกุฏสูกรทานํ…เป … ตุลากูฏมานกูฏทานํ ภนฺเต นาคเสน โลเก อทานสมฺมตํ โหติ โย ตํ ทานํ เทติ โส อปายคามี โหติฯ อิมานิ โข ภนฺเต นาคเสน ทส ทานานิ โลเก อทานสมฺมตานิ โย ตานิ ทานานิ เทติ โส อปายคามี โหตีติฯ>
      text <นาหํ ตํ มหาราช อทานสมฺมตํ ปุจฺฉามิ อิมํ ขฺวาหํ มหาราช ตํ ปุจฺฉามิ อตฺถิ ปน มหาราช โลเก ฐปนียํ ทานํ ยํ ทกฺขิเณยฺเย อนุปฺปตฺเต น ทาตพฺพนฺติฯ นตฺถิ ภนฺเต นาคเสน โลเก ฐปนียํ ทานํฯ ยํ ทกฺขิเณยฺเย อนุปฺปตฺเต น ทาตพฺพํ จิตฺตปฺปสาเท อุปฺปนฺเน เกจิ ทกฺขิเณยฺยานํ โภชนํ เทนฺติ เกจิ อจฺฉาทนํ เกจิ สยนํ เกจิ อาวสถํ เกจิ อตฺถรณปาวุรณํ เกจิ ทาสิทาสํ เกจิ เขตฺตวตฺถุํ เกจิ ทฺวิปทจตุปฺปทํ เกจิ สตํ สหสฺสํ สตสหสฺสํ เกจิ มหารชฺชํ เกจิ ชีวิตมฺปิ เทนฺตีติฯ ยทิ ปน มหาราช เกจิ ชีวิตมฺปิ เทนฺติ กิํ การณา เวสฺสนฺตรํ ทานปติํ อติพาฬฺหํ ปริปาเตสิ สุทินฺเน ปุตฺเต จ ทาเร จ>
      text <อปิ นุ โข มหาราช อตฺถิ โลกปกติ โลกาจิณฺณํ ลภติ ปิตา ปุตฺตํ อิณฏฺโฏ วา อาชีวิกปกโต วา อาวปิตุํ วา วิกฺกิณิตุํ วาติ อาม ภนฺเต ลภติ ปิตา ปุตฺตํ อิณฏฺโฏ วา อาชีวิกปกโต วา อาวปิตุํ วา วิกฺกิณิตุํ วาติฯ ยทิ มหาราช ลภติ ปิตา ปุตฺตํ อิณฏฺโฏ วา อาชีวิกปกโต วา อาวปิตุํ วา วิกฺกิณิตุํ วา เวสฺสนฺตโรปิ มหาราช ราชา อลภมาโน สพฺพญฺญุตญาณํ อุปทฺทุโต ทุกฺขิโต ตสฺส ธมฺมธนสฺส ปฏิลาภาย ปุตฺตทารํ อาวเปสิ จ วิกฺกิณิ จฯ อิติ มหาราช เวสฺสนฺตเรน รญฺญา อญฺเญสํ ทินฺนํ เยว ทินฺนํ กตํ เยว กตํฯ กิสฺส ปน ตฺวํ มหาราช เตน ทาเนน เวสฺสนฺตรํ ทานปติํ อติพาฬฺหํ อปสาเทสีติ>
      text <นาหํ ภนฺเต นาคเสน เวสฺสนฺตรสฺส ทานปติโน ทานํ ครหามิ อปิ จ ปุตฺตทารํ ยาจนฺเต นิมินิตฺวา อตฺตานํ ทาตพฺพนฺติฯ เอตํ โข มหาราช อสพฺภิการณํ ยํ ปุตฺตทารํ ยาจนฺเต อตฺตานํ ทเทยฺย ยํ ยํ หิ ยาจนฺเต ตํ ตเทว ทาตพฺพํ เอตํ สปฺปุริสานํ กมฺมํฯ ยถา มหาราช โกจิ ปุริโส ปานียํ อาหราเปยฺย ตสฺส โย โภชนํ ทเทยฺย อปิ นุ โส มหาราช ปุริโส ตสฺส กิจฺจการี อสฺสาติ น หิ ภนฺเต ยํ โส อาหราเปติ ตเมว ตสฺส เทนฺโต กิจฺจการี อสฺสาติฯ เอวเมว โข มหาราช เวสฺสนฺตโร ราชา พฺราหฺมเณ ปุตฺตทารํ ยาจนฺเต ปุตฺตทารํ เยว อทาสิฯ สเจ มหาราช พฺราหฺมโณ เวสฺสนฺตรสฺส สรีรํ ยาเจยฺย น โส มหาราช อตฺตานํ รกฺเขยฺย น กมฺเปยฺย น รชฺเชยฺย ตสฺส ทินฺนํ ปริจฺจตฺตํ เยว สรีรํ ภเวยฺยฯ สเจ มหาราช โกจิ เวสฺสนฺตรํ ทานปติํ อุปคนฺตฺวา ยาเจยฺย ทาสตฺตํ เม อุเปหีติ ทินฺนํ ปริจฺจตฺตํ เยวสฺส สรีรํ ภเวยฺย น โส ทตฺวา ตเปยฺย รญฺโญ มหาราช เวสฺสนฺตรสฺส กาโย พหุสาธารโณฯ>
      text <ยถา มหาราช ปกฺกา มํสเปสิ พหุสาธารณา เอวเมว โข มหาราช รญฺโญ เวสฺสนฺตรสฺส กาโย พหุสาธารโณฯ ยถา วา ปน มหาราช ผลิโต รุกฺโข นานาทิชคณสาธารโณ เอวเมว โข มหาราช รญฺโญ เวสฺสนฺตรสฺส กาโย พหุสาธารโณฯ กิํ การณา เอวาหํ ปฏิปชฺชนฺโต สมฺมาสมฺโพธิํ ปาปุณิสฺสามีติฯ>
      text <ยถา มหาราช ปุริโส อธโน ธนตฺถิโก ธนปริเยสนํ จรมาโน อชปถํ สงฺกุปถํ เวตฺตปถํ คจฺฉติ ชลถลวาณิชฺชํ กโรติ กาเยน วาจาย มนสา ธนํ อาราเธติ ธนปฺปฏิลาภาย วายมติฯ เอวเมว โข มหาราช เวสฺสนฺตโร ทานปติ อธโน พุทฺธธเนน สพฺพญฺญุตญาณรตนปฺปฏิลาภาย ยาจกานํ ธนธญฺญํ ทาสิทาสํ ยานวาหนํ สกลสาปเตยฺยํ สกํ ปุตฺตทารํ อตฺตานญฺจ จชิตฺวา สมฺมาสมฺโพธิํ เยว ปริเยสติฯ>
      text <ยถา วา ปน มหาราช อมจฺโจ มุทฺทกาโม มุทฺทาธิกรณํ ยํ กิญฺจิ เคเห ธนธญฺญํ หิรญฺญสุวณฺณํ ตํ สพฺพํ ทตฺวาปิ มุทฺทปฺปฏิลาภาย วายมติฯ เอวเมว โข มหาราช เวสฺสนฺตโร ทานปติ สพฺพํ ตํ พาหิรพฺภนฺตรธนํ ทตฺวา ชีวิตมฺปิ ปเรสํ ทตฺวา สมฺมาสมฺโพธิํ เยว ปริเยสติฯ>
      text <อปิ จ มหาราช เวสฺสนฺตรสฺส ทานปติโน เอวํ อโหสิ ยํ โส พฺราหฺมโณ ยาจติ ตเมวาหํ ตสฺส เทนฺโต กิจฺจการี นาม โหมีติ เอวํ โส ตสฺส ปุตฺตทารมทาสิฯ น โข มหาราช เวสฺสนฺตโร ทานปติ เทสฺสตาย พฺราหฺมณสฺส ปุตฺตทารมทาสิ น อทสฺสนกามตาย ปุตฺตทารมทาสิ น อติพหุกา เม ปุตฺตทารา น สกฺโกมิ เต โปเสตุนฺติ ปุตฺตทารมทาสิ น อุกฺกณฺฐิโต อปฺปิยา เมติ นีหริตุกามตาย ปุตฺตทารมทาสิฯ อถ โข สพฺพญฺญุตญาณรตนสฺเสว ปิยตฺตา สพฺพญฺญุตญาณสฺส การณา เวสฺสนฺตโร ราชา เอวรูปํ อตุลํ วิปุลมนุตฺตรํ ปิยํ มนาปํ ทยิตํ ปาณสมํ ปุตฺตทารทานวรํ พฺราหฺมณสฺส อทาสิฯ>
      text <ภาสิตมฺเปตํ มหาราช ภควตา เทวาติเทเวน จริยาปิฏเก>
      text <ตสฺมา มหาราช เวสฺสตโร ราชา ปุตฺตทานํ ทตฺวา ปณฺณสาลํ ปวิสิตฺวา นิปชฺชิฯ ตสฺส อติเปเมน ทุกฺขิตสฺส พลวโสโก อุปฺปชฺชิ หทยวตฺถุ อุณฺหมโหสิฯ นาสิกาย อปฺปโหนฺติยา มุเขน อุณฺเห อสฺสาสปสฺสาเส วิสฺสชฺเชสิ อสฺสูนิ ปริวตฺติตฺวา โลหิตพินฺทูนิ หุตฺวา เนตฺเตหิ นิกฺขมิํสุฯ เอวเมว โข มหาราช ทุกฺเขน เวสฺสนฺตโร ราชา พฺราหฺมณสฺส ปุตฺตทารมทาสิ มา เม ทานปโถ ปริหายีติฯ>
      text <อปิ จ มหาราช เวสฺสนฺตโร ราชา ทฺเว อตฺถวเส ปฏิจฺจ พฺราหฺมณสฺส ทฺเว ทารเก อทาสิฯ กตเม ทฺเว ทานปโถ จ เม อปริหีโน ภวิสฺสติ ทุกฺขิเต จ เม ปุตฺตเก วนมูลผเลหิ อิโตนิทานํ อยฺยโก โมเจสฺสตีติฯ ชานาติ หิ มหาราช เวสฺสนฺตโร ราชา น เม ทารกา สกฺกา เกนจิ ทาสโภเคน ภุญฺชิตุํ อิเม จ ทารเก อยฺยโก นิกฺกิณิสฺสติ เอวํ อมฺหากมฺปิ คมนํ ภวิสฺสตีติฯ อิเม โข มหาราช ทฺเว อตฺถวเส ปฏิจฺจ พฺราหฺมณสฺส ทฺเว ทารเก อทาสิฯ>
      text <อปิ จ มหาราช เวสฺสนฺตโร ราชา ชานาติ อยํ โข พฺราหฺมโณ ชิณฺโณ วุฑฺโฒ มหลฺลโก ทุพฺพโล ภคฺโค ทณฺฑปรายโณ ขีณายุโก ปริตฺตปุญฺโญ เนโส สมตฺโถ อิเม ทารเก ทาสโภเคน ภุญฺชิตุนฺติฯ สกฺกุเณยฺย ปน มหาราช ปุริโส ปากติเกน พเลน อิเม จนฺทิมสูริเย เอวํมหิทฺธิเก เอวํมหานุภาเว คเหตฺวา เปฬาย วา สมุคฺเค วา ปกฺขิปิตฺวา นิปฺปเภ กตฺวา ถาลกปริโภเคน ปริภุญฺชิตุนฺติ น หิ ภนฺเตติฯ เอวเมว โข มหาราช อิมสฺมิํ โลเก จนฺทิมสูริยปฺปฏิภาคสฺส เวสฺสนฺตรสฺส ทารกา น สกฺกา เกนจิ ทาสโภเคน ภุญฺชิตุนฺติฯ>
      text <อปรมฺปิ มหาราช อุตฺตริํ การณํ สุโณหิ เยน การเณน เวสฺสนฺตรสฺส ทารกา น สกฺกา เกนจิ ทาสโภเคน ภุญฺชิตุํฯ ยถา มหาราช รญฺโญ จกฺกวตฺติสฺส มณิรตนํ สุภํ ชาติมนฺตํ อฏฺฐํสํ สุปริกมฺมกตํ จตุหตฺถายามํ สกฏนาภิปริณาหํ น สกฺกา เกนจิ ปิโลติกาย เวเฐตฺวา เปฬาย ปกฺขิปิตฺวา สตฺถกนิสานปริโภเคน ปริภุญฺชิตุํ เอวเมว โข มหาราช โลเก จกฺกวตฺติรญฺโญ มณิรตนปฺปฏิภาคสฺส เวสฺสนฺตรสฺส ทารกา น สกฺกา เกนจิ ทาสโภเคน ภุญฺชิตุํฯ>
      text <อปรมฺปิ มหาราช อุตฺตริํ การณํ สุโณหิ เยน การเณน เวสฺสนฺตรสฺส ทารกา น สกฺกา เกนจิ ทาสโภเคน ภุญฺชิตุํฯ ยถา มหาราช ติธา ปภินฺโน สพฺพเสโต สตฺตปฺปติฏฺฐิโต อฏฺฐรตนุพฺเพโธ นวรตนายามปริณาโห ปาสาทิโก ทสฺสนีโย อุโปสโถ นาคราชา น สกฺกา เกนจิ สุปฺเปน วา สราเวน วา ปิทหิตุํ โควจฺฉโก วิย วจฺฉกสาลาย ปกฺขิปิตฺวา ปริหริตุํ วา เอวเมว โข มหาราช โลเก อุโปสถนาคราชปฺปฏิภาคสฺส เวสฺสนฺตรสฺส ทารกา น สกฺกา เกนจิ ทาสโภเคน ภุญฺชิตุํฯ>
      text <อปรมฺปิ มหาราช อุตฺตริํ การณํ สุโณหิ เยน การเณน เวสฺสนฺตรสฺส ทารกา น สกฺกา เกนจิ ทาสโภเคน ภุญฺชิตุํฯ ยถา มหาราช มหาสมุทฺโท ทีฆปุถุลวิตฺถิณฺโณ คมฺภีโร อปฺปเมยฺโย ทุรุตฺตโร อปริโยคาฬฺโห อนาวโฏ น สกฺกา เกนจิ สพฺพตฺถ ปิทหิตฺวา เอกติตฺเถน ปริโภคํ กาตุํ เอวเมว โข มหาราช โลเก มหาสมุทฺทปฺปฏิภาคสฺส เวสฺสนฺตรสฺส ทารกา น สกฺกา เกนจิ ทาสโภเคน ภุญฺชิตุํฯ>
      text <อปรมฺปิ มหาราช อุตฺตริํ การณํ สุโณหิ เยน การเณน เวสฺสนฺตรสฺส ทารกา น สกฺกา เกนจิ ทาสโภเคน ภุญฺชิตุํฯ ยถา มหาราช หิมวนฺโต ปพฺพตราชา ปญฺจโยชนสตํ อจฺจุคฺคโต นเภ ติสหสฺสโยชนายามวิตฺถาโร จตุราสีติกูฏสหสฺสปฺปฏิมณฺฑิโต ปญฺจนฺนํ มหานทีสตานํ ปภโว มหาภูตคณาลโย นานาวิธคนฺธธโร ทิพฺโพสธสตสมลงฺกโต นเภ วลาหโก วิย อจฺจุคฺคโต ทิสฺสติ เอวเมว โข มหาราช โลเก หิมวนฺตปพฺพตราชปฺปฏิภาคสฺส เวสฺสนฺตรสฺส ทารกา น สกฺกา เกนจิ ทาสโภเคน ภุญฺชิตุํฯ>
      text <อปรมฺปิ มหาราช อุตฺตริํ การณํ สุโณหิ เยน การเณน เวสฺสนฺตรสฺส ทารกา น สกฺกา เกนจิ ทาสโภเคน ภุญฺชิตุํฯ ยถา มหาราช รตฺตนฺธการติมิสายํ อุปริปพฺพตคฺเค ชลมาโน มหาอคฺคิกฺขนฺโธ สุวิทูเรปิ ปญฺญายติ เอวเมว โข มหาราช เวสฺสนฺตโร ราชา ปพฺพตคฺเค ชลมาโน มหาอคฺคิกฺขนฺโธ วิย สุวิทูเรปิ ปากโฏ ปญฺญายติ ตสฺส ทารกา น สกฺกา เกนจิ ทาสโภเคน ภุญฺชิตุํฯ>
      text <อปรมฺปิ มหาราช อุตฺตริํ การณํ สุโณหิ เยน การเณน เวสฺสนฺตรสฺส ทารกา น สกฺกา เกนจิ ทาสโภเคน ภุญฺชิตุํฯ ยถา มหาราช หิมวนฺเต ปพฺพเต นาคปุปฺผสมเย อุชุวาเต วายนฺเต ทส ทฺวาทส โยชนานิ ปุปฺผคนฺโธ วายติ เอวเมว โข มหาราช เวสฺสนฺตรสฺส รญฺโญ อปิ โยชนสหสฺเสหิปิ ยาว อกนิฏฺฐภวนํ เอตฺถนฺตเร สุราสุรครุฬคนฺธพฺพยกฺขรกฺขสมโหรคกินฺนรอินฺทภวเนสุ กิตฺติสทฺโท อพฺภุคฺคโต สีลวรคนฺโธ จสฺส สมฺปวายติ เตน ตสฺส ทารกา น สกฺกา เกนจิ ทาสโภเคน ภุญฺชิตุํฯ อนุสิฏฺโฐ มหาราช ชาลี กุมาโร ปิตรา เวสฺสนฺตเรน รญฺญา อยฺยโก เต ตาต ตุมฺเห พฺราหฺมณสฺส ธนํ ทตฺวา นิกฺกิณนฺโต ตํ นิกฺขสหสฺสํ ทตฺวา นิกฺกิณาตุ กณฺหาชินํ นิกฺกิณนฺโต ทาสสตํ ทาสิสตํ หตฺถิสตํ อสฺสสตํ เธนุสตํ อุสภสตํ นิกฺขสตนฺติ สพฺพสตํ ทตฺวา นิกฺกิณาตุ ยทิ เต ตาต อยฺยโก ตุมฺเห พฺราหฺมณสฺส หตฺถโต อาณาย พลสา มุธา คณฺหาติ มา ตุมฺเห อยฺยกสฺส วจนํ กริตฺถ พฺราหฺมณสฺเสว อนุยายิโน โหถาติ เอวมนุสาสิตฺวา ปุตฺเต เปเสสิ ตโต ชาลีกุมาโร คนฺตฺวา อยฺยเกน ปุฏฺโฐ กเถสิ>
      text <สุนิพฺเพฐิโต ภนฺเต นาคเสน ปญฺโห สุภินฺนํ ทิฏฺฐิชาลํ สุมทฺทิโต ปรวาโท สกสมโย สุทีปิโต พฺยญฺชนํ สุปริโสธิตํ สุวิภตฺโต อตฺโถ เอวเมตํ ตถา สมฺปฏิจฺฉามีติฯ>
      stand <เวสฺสนฺตรปญฺโห ปฐโมฯ>
    text <๒ ทุกฺกรการิกปญฺโห>
      text <๒>, <ภนฺเต นาคเสน สพฺเพว โพธิสตฺตา ทุกฺกรการิกํ กโรนฺติ อุทาหุ โคตเมเนว โพธิสตฺเตน ทุกฺกรการิกา กตาติ นตฺถิ มหาราช สพฺเพสํ โพธิสตฺตานํ ทุกฺกรการิกา โคตเมเนว โพธิสตฺเตน ทุกฺกรการิกา กตาติฯ>
      text <ภนฺเต นาคเสน ยทิ เอวํ อยุตฺตํ ยํ โพธิสตฺตานํ โพธิสตฺเตหิ เวมตฺตตา โหตีติฯ จตูหิ มหาราช ฐาเนหิ โพธิสตฺตานํ โพธิสตฺเตหิ เวมตฺตตา โหติฯ กตเมหิ จตูหิ กุลเวมตฺตตา ปธานเวมตฺตตา อายุเวมตฺตตา ปมาณเวมตฺตตาติฯ อิเมหิ โข มหาราช จตูหิ ฐาเนหิ โพธิสตฺตานํ โพธิสตฺเตหิ เวมตฺตตา โหติฯ สพฺเพสมฺปิ มหาราช พุทฺธานํ รูเป สีเล สมาธิมฺหิ ปญฺญาย วิมุตฺติยา วิมุตฺติญาณทสฺสเน จตุเวสารชฺเช ทสตถาคตพเล ฉอสาธารณญาเณ จุทฺทสพุทฺธญาเณ อฏฺฐารสพุทฺธธมฺเม เกวเล จ พุทฺธคุเณ นตฺถิ เวมตฺตตา สพฺเพปิ พุทฺธา พุทฺธธมฺเมหิ สมสมาติฯ>
      text <ยทิ ภนฺเต นาคเสน สพฺเพปิ พุทฺธา พุทฺธธมฺเมหิ สมสมา เกน การเณน โคตเมเนว โพธิสตฺเตน ทุกฺกรการิกา กตาติ อปริปกฺเก มหาราช ญาเณ อปริปกฺกาย โพธิยา โคตโม โพธิสตฺโต เนกฺขมฺมมภินิกฺขนฺโต อปริปกฺกํ ญาณํ ปริปาจยมาเนน ทุกฺกรการิกา กตาติฯ>
      text <ภนฺเต นาคเสน เกน การเณน โพธิสตฺโต อปริปกฺเก ญาเณ อปริปกฺกาย โพธิยา มหาภินิกฺขมนํ นิกฺขนฺโต นนุ นาม ญาณํ ปริปาเจตฺวา ปริปกฺเก ญาเณ นิกฺขมิตพฺพนฺติ>
      text <โพธิสตฺโต มหาราช วิปรีตํ อิตฺถาคารํ ทิสฺวา วิปฺปฏิสารี อโหสิ ตสฺส วิปฺปฏิสาริสฺส อรติ อุปฺปชฺชิ อรติจิตฺตํ อุปฺปนฺนํ ทิสฺวา อญฺญตโร มารกายิโก เทวปุตฺโต อยํ โข กาโล อรติจิตฺตสฺส วิโนทนายาติ เวหาเส ฐตฺวา อิทํ วจนมพฺรวิ>
      text <มาริส มา โข ตฺวํ อุกฺกณฺฐิโต อโหสิ อิโต เต สตฺตเม ทิวเส ทิพฺพํ จกฺกรตนํ ปาตุภวิสฺสติ สหสฺสารํ สเนมิกํ สนาภิกํ สพฺพาการปริปูรํ ปถวิคตานิ จ เต รตนานิ อากาสฏฺฐานิ จ สยเมว อุปคจฺฉิสฺสนฺติ ทฺวิสหสฺสปริตฺตทีปปริวาเรสุ จตูสุ มหาทีเปสุ เอกมุเขน อาณา ปวตฺติสฺสติ ปโรสหสฺสญฺจ เต ปุตฺตา ภวิสฺสนฺติ สูรา วีรงฺครูปา ปรเสนปฺปมทฺทนา เตหิ ปุตฺเตหิ ปริกิณฺโณ สตฺตรตนสมนฺนาคโต จตุทฺทีปมนุสาสิสฺสสีติฯ>
      text <ยถา นาม ทิวสสนฺตตฺตํ อโยสูลํ สพฺพตฺถ อุปฑหนฺตํ กณฺณโสตํ ปวิเสยฺย เอวเมว โข มหาราช โพธิสตฺตสฺส ตํ วจนํ กณฺณโสตํ ปวิสิตฺถ อิติ โส ปกติยาว อุกฺกณฺฐิโต ตสฺสา เทวตาย วจเนน ภิยฺโยโสมตฺตาย อุพฺพิชฺชิ สํวิชฺชิ สํเวคมาปชฺชิฯ>
      text <ยถา ปน มหาราช มหติมหาอคฺคิกฺขนฺโธ ชลมาโน อญฺเญน กฏฺเฐน อุปฑหิโต ภิยฺโยโสมตฺตาย ชเลยฺย เอวเมว โข มหาราช โพธิสตฺโต ปกติยาว อุกฺกณฺฐิโต ตสฺสา เทวตาย วจเนน ภิยฺโยโสมตฺตาย อุพฺพิชฺชิ สํวิชฺชิ สํเวคมาปชฺชิฯ>
      text <ยถา วา ปน มหาราช มหาปถวี ปกติตินฺตา นิพฺพตฺตหริตสทฺทลา อาสิตฺโตทกา จิกฺขลฺลชาตา ปุนเทว มหาเมเฆ อภิวุฏฺเฐ ภิยฺโยโสมตฺตาย จิกฺขลฺลตรา อสฺส เอวเมว โข มหาราช โพธิสตฺโต ปกติยาว อุกฺกณฺฐิโต ตสฺสา เทวตาย วจเนน ภิยฺโยโสมตฺตาย อุพฺพิชฺชิ สํวิชฺชิ สํเวคมาปชฺชีติฯ>
      text <อปิ นุ โข ภนฺเต นาคเสน โพธิสตฺตสฺส ยทิ สตฺตเม ทิวเส ทิพฺพํ จกฺกรตนํ นิพฺพตฺเตยฺย ปฏินิวตฺเตยฺย โพธิสตฺโต ทิพฺเพ จกฺกรตเน นิพฺพตฺเตติ น หิ มหาราช สตฺตเม ทิวเส โพธิสตฺตสฺส ทิพฺพํ จกฺกรตนํ นิพฺพตฺเตยฺย อปิ จ ปโลภนตฺถาย ตาย เทวตาย มุสา ภณิตํ ยทิปิ มหาราช สตฺตเม ทิวเส ทิพฺพํ จกฺกรตนํ นิพฺพตฺเตยฺย โพธิสตฺโต น นิวตฺเตยฺยฯ กิํ การณํ อนิจฺจนฺติ มหาราช โพธิสตฺโต ทฬฺหํ อคฺคเหสิ ทุกฺขํ อนตฺตาติ ทฬฺหํ อคฺคเหสิ อุปาทานกฺขยํ ปตฺโตฯ>
      text <ยถา มหาราช อโนตตฺตทหโต อุทกํ คงฺคํ นทิํ ปวิสติ คงฺคาย นทิยา มหาสมุทฺทํ ปวิสติ มหาสมุทฺทโต ปาตาลมุขํ ปวิสติ อปิ นุ มหาราช ตํ อุทกํ ปาตาลมุขคตํ ปฏินิวตฺติตฺวา มหาสมุทฺทํ ปวิเสยฺย มหาสมุทฺทโต คงฺคํ นทิํ ปวิเสยฺย คงฺคาย นทิยา ปุน อโนตตฺตํ ปวิเสยฺยาติ น หิ ภนฺเตติฯ เอวเมว โข มหาราช โพธิสตฺเตน กปฺปานํ สตสหสฺสํ จตุโร จ อสงฺขฺเยยฺเย กุสลํ ปริปาจิตํ อิมสฺส ภวสฺส การณา โสยํ อนฺติมภโว อนุปฺปตฺโต ปริปกฺกํ โพธิญาณํ ฉหิ วสฺเสหิ พุทฺโธ ภวิสฺสติ สพฺพญฺญู โลเก อคฺคปุคฺคโล อปิ นุ โข มหาราช โพธิสตฺโต จกฺกรตนการณา ปฏินิวตฺเตยฺยาติ น หิ ภนฺเตติฯ>
      text <อปิ จ มหาราช มหาปถวี ปริวตฺเตยฺย สกานนา สปพฺพตา นตฺเวว โพธิสตฺโต ปฏินิวตฺเตยฺย อปตฺวา สมฺมาสมฺโพธิํฯ อาโรเหยฺยปิ เจ มหาราช คงฺคาย อุทกํ ปฏิโสตํ นตฺเวว โพธิสตฺโต ปฏินิวตฺเตยฺย อปตฺวา สมฺมาสมฺโพธิํ วิสุสฺเสยฺยปิ เจ มหาราช มหาสมุทฺโท อปริมิตชลธโร โคปเท อุทกํ วิย นตฺเวว โพธิสตฺโต ปฏินิวตฺเตยฺย อปตฺวา สมฺมาสมฺโพธิํ ผเลยฺยปิ เจ มหาราช สิเนรุปพฺพตราชา สตธา วา สหสฺสธา วา นตฺเวว โพธิสตฺโต ปฏินิวตฺเตยฺย อปตฺวา สมฺมาสมฺโพธิํ ปเตยฺยุมฺปิ เจ มหาราช จนฺทิมสูริยา สตารกา เลฑฺฑุ วิย ฉมายํ นตฺเวว โพธิสตฺโต ปฏินิวตฺเตยฺย อปตฺวา สมฺมาสมฺโพธิํ สํวตฺเตยฺยปิ เจ มหาราช อากาโส กิลญฺชมิว นตฺเวว โพธิสตฺโต ปฏินิวตฺเตยฺย อปตฺวา สมฺมาสมฺโพธิํฯ กิํ การณา ปทาลิตตฺตา สพฺพพนฺธนานนฺติฯ>
      text <ภนฺเต นาคเสน กติ โลเก พนฺธนานีติ ทส โข ปนิมานิ มหาราช โลเก พนฺธนานิ เยหิ พนฺธเนหิ พทฺธา สตฺตา น นิกฺขมนฺติ นิกฺขมิตฺวาปิ ปฏินิวตฺตนฺติฯ กตมานิ ทส มาตา มหาราช โลเก พนฺธนํ ปิตา มหาราช โลเก พนฺธนํ ภริยา มหาราช โลเก พนฺธนํ ปุตฺตา มหาราช โลเก พนฺธนํ ญาตี มหาราช โลเก พนฺธนํ มิตฺตํ มหาราช โลเก พนฺธนํ ธนํ มหาราช โลเก พนฺธนํ ลาภสกฺกาโร มหาราช โลเก พนฺธนํ อิสฺสริยํ มหาราช โลเก พนฺธนํ ปญฺจ กามคุณา มหาราช โลเก พนฺธนํ อิมานิ โข มหาราช ทส โลเก พนฺธนานิ เยหิ พนฺธเนหิ พทฺธา สตฺตา น นิกฺขมนฺติ นิกฺขมิตฺวาปิ ปฏินิวตฺตนฺติ ตานิ ทส พนฺธนานิ โพธิสตฺตสฺส ฉินฺนานิ ปทาลิตานิ ตสฺมา มหาราช โพธิสตฺโต น ปฏินิวตฺตตีติฯ>
      text <ภนฺเต นาคเสน ยทิ โพธิสตฺโต อุปฺปนฺเน อรติจิตฺเต เทวตาย วจเนน อปริปกฺเก ญาเณ อปริปกฺกาย โพธิยา เนกฺขมฺมมภินิกฺขนฺโต กิํ ตสฺส ทุกฺกรการิกาย กตาย นนุ นาม สพฺพภกฺเขน ภวิตพฺพํ ญาณปริปากํ อาคมยมาเนนาติ>
      text <ทส โข ปนิเม มหาราช ปุคฺคลา โลกสฺมิํ โอญฺญาตา อวญฺญาตา หีฬิตา ขีฬิตา ครหิตา ปริภูตา อจิตฺตีกตาฯ กตเม ทส อิตฺถี มหาราช วิธวา โลกสฺมิํ โอญฺญาตา อวญฺญาตา หีฬิตา ขีฬิตา ครหิตา ปริภูตา อจิตฺตีกตาฯ ทุพฺพโล มหาราช ปุคฺคโล…เป … อมิตฺตญาติ มหาราช ปุคฺคโล…เป … มหคฺฆโส มหาราช ปุคฺคโล…เป … อครุกุลวาสิโก มหาราช ปุคฺคโล…เป … ปาปมิตฺโต มหาราช ปุคฺคโล…เป … ธนหีโน มหาราช ปุคฺคโล…เป … อาจารหีโน มหาราช ปุคฺคโล…เป … กมฺมหีโน มหาราช ปุคฺคโล…เป … ปโยคหีโน มหาราช ปุคฺคโล โลกสฺมิํ โอญฺญาโต อวญฺญาโต หีฬิโต ขีฬิโต ครหิโต ปริภูโต อจิตฺตีกโตฯ อิเม โข มหาราช ทส ปุคฺคลา โลกสฺมิํ โอญฺญาตา อวญฺญาตา หีฬิตา ขีฬิตา ครหิตา ปริภูตา อจิตฺตีกตาฯ อิมานิ โข มหาราช ทส ฐานานิ อนุสฺสรมานสฺส โพธิสตฺตสฺส เอวํ สญฺญา อุปฺปชฺชิ มาหํ กมฺมหีโน อสฺสํ ปโยคหีโน ครหิโต เทวมนุสฺสานํ ยํนูนาหํ กมฺมสฺสามี อสฺสํ กมฺมครุ กมฺมาธิปเตยฺโย กมฺมสีโล กมฺมโธรยฺโห กมฺมนิเกตวา อปฺปมตฺโต วิหเรยฺยนฺติ เอวํ โข มหาราช โพธิสตฺโต ญาณํ ปริปาเจนฺโต ทุกฺกรการิกํ อกาสีติฯ>
      text <ภนฺเต นาคเสน โพธิสตฺโต ทุกฺกรการิกํ กโรนฺโต เอวมาห น โข ปนาหํ อิมาย กฏุกาย ทุกฺกรการิกาย อธิคจฺฉามิ อุตฺตริมนุสฺสธมฺมํ อลมริยญาณทสฺสนวิเสสํ สิยา นุ โข อญฺโญ มคฺโค โพธายาติฯ อปิ นุ ตสฺมิํ สมเย โพธิสตฺตสฺส มคฺคํ อารพฺภ สติสมฺโมโส อโหสีติ>
      text <ปญฺจวีสติ โข ปนิเม มหาราช จิตฺตทุพฺพลีกรณา ธมฺมา เยหิ ทุพฺพลีกตํ จิตฺตํ น สมฺมา สมาธิยติ อาสวานํ ขยายฯ กตเม ปญฺจวีสติ โกโธ มหาราช จิตฺตทุพฺพลีกรโณ ธมฺโม เยน ทุพฺพลีกตํ จิตฺตํ น สมฺมา สมาธิยติ อาสวานํ ขยาย อุปนาโห…เป … มกฺโข…เป … ปฬาโส…เป … อิสฺสา…เป … มจฺฉริยํ…เป … มายา…เป … สาเฐยฺยํ…เป … ถมฺโภ…เป … สารมฺโภ…เป … มาโน…เป … อติมาโน …เป … มโท…เป … ปมาโท…เป … ถินมิทฺธํ…เป … ตนฺทิ …เป … อาลสฺยํ…เป … ปาปมิตฺตตา…เป … รูปา…เป … สทฺทา…เป … คนฺธา…เป … รสา…เป … โผฏฺฐพฺพา…เป … ขุทาปิปาสา…เป … อรติ มหาราช จิตฺตทุพฺพลีกรโณ ธมฺโม เยน ทุพฺพลีกตํ จิตฺตํ น สมฺมา สมาธิยติ อาสวานํ ขยายฯ อิเม โข มหาราช ปญฺจวีสติ จิตฺตทุพฺพลีกรณา ธมฺมา เยหิ ทุพฺพลีกตํ จิตฺตํ น สมฺมา สมาธิยติ อาสวานํ ขยายฯ>
      text <โพธิสตฺตสฺส โข มหาราช ขุทาปิปาสา กายํ ปริยาทิยิํสุ กาเย ปริยาทินฺเน จิตฺตํ น สมฺมา สมาธิยติ อาสวานํ ขยายฯ สตสหสฺสํ มหาราช กปฺปานํ จตุโร จ อสงฺขฺเยยฺเย กปฺเป โพธิสตฺโต จตุนฺนํ เยว อริยสจฺจานํ อภิสมยํ อนฺเวสิ ตาสุ ตาสุ ชาตีสุ กิํ ปนสฺส ปจฺฉิเม ภเว อภิสมยชาติยํ มคฺคํ อารพฺภ สติสมฺโมโส เหสฺสติ อปิ จ มหาราช โพธิสตฺตสฺส สญฺญามตฺตํ อุปฺปชฺชิ สิยา นุ โข อญฺโญ มคฺโค โพธายาติฯ ปุพฺเพ โข มหาราช โพธิสตฺโต เอกมาสิโก สมาโน ปิตุ สกฺกสฺส กมฺมนฺเต สีตาย ชมฺพุจฺฉายาย สิริสยเน ปลฺลงฺกํ อาภุชิตฺวา นิสินฺโน วิวิจฺเจว กาเมหิ วิจิจฺจ อกุสเลหิ ธมฺเมหิ สวิตกฺกํ สวิจารํ วิเวกชํ ปีติสุขํ ปฐมํ ฌานํ อุปสมฺปชฺช วิหาสิ…เป … จตุตฺถํ ฌานํ อุปสมฺปชฺช วิหาสีติฯ สาธุ ภนฺเต นาคเสน เอวเมตํ ตถา สมฺปฏิจฺฉามิ ญาณํ ปริปาเจนฺโต โพธิสตฺโต ทุกฺกรการิกํ อกาสีติฯ>
      stand <ทุกฺกรการิกปญฺโห ทุติโยฯ>
    text <๓ กุสลากุสลพลวตรปญฺโห>
      text <๓>, <ภนฺเต นาคเสน กตมํ อธิมตฺตํ พลวตรํ กุสลํ วา อกุสลํ วาติ กุสลํ มหาราช อธิมตฺตํ พลวตรํ โน ตถา อกุสลนฺติฯ นาหํ ภนฺเต นาคเสน ตํ วจนํ สมฺปฏิจฺฉามิ กุสลํ อธิมตฺตํ พลวตรํ โน ตถา อกุสลนฺติ ทิสฺสนฺติ ภนฺเต นาคเสน อิธ ปาณาติปาติโน อทินฺนาทายิโน กาเมสุมิจฺฉาจาริโน มุสาวาทิโน คามฆาติกา ปนฺถทูสกา เนกติกา วญฺจนิกา สพฺเพ เต ตาวตเกน ปาเปน ลภนฺติ หตฺถจฺเฉทํ ปาทจฺเฉทํ หตฺถปาทจฺเฉทํ กณฺณจฺเฉทํ นาสจฺเฉทํ กณฺณนาสจฺเฉทํ พิลงฺคถาลิกํ สงฺขมุณฺฑิกํ ราหุมุขํ โชติมาลิกํ หตฺถปชฺโชติกํ เอรกวตฺติกํ จีรกวาสิกํ เอเณยฺยกํ พฬิสมํสิกํ กหาปณิกํ ขาราปตจฺฉิกํ ปลิฆปริวตฺติกํ ปลาลปีฐกํ ตตฺเตนปิ เตเลน โอสิญฺจนํ สุนเขหิปิ ขาทาปนํ ชีวสูลาโรปนํ อสินาปิ สีสจฺเฉทํ เกจิ รตฺติํ ปาปํ กตฺวา รตฺติํ เยว วิปากํ อนุภวนฺติ เกจิ รตฺติํ กตฺวา ทิวา เยว อนุภวนฺติ เกจิ ทิวา กตฺวา ทิวา เยว อนุภวนฺติ เกจิ ทิวา กตฺวา รตฺติํ เยว อนุภวนฺติ เกจิ ทฺเว ตโย ทิวเส วีติวตฺเต อนุภวนฺติ สพฺเพปิ เต ทิฏฺเฐว ธมฺเม วิปากํ อนุภวนฺติฯ อตฺถิ ปน ภนฺเต นาคเสน โกจิ เอกสฺส วา ทฺวินฺนํ วา ติณฺณํ วา จตุนฺนํ วา ปญฺจนฺนํ วา ทสนฺนํ วา สตสฺส วา สหสฺสสฺส วา สตสหสฺสสฺส วา สปริวารํ ทานํ ทตฺวา ทิฏฺฐธมฺมิกํ โภคํ วา ยสํ วา สุขํ วา อนุภวิตา สีเลน วา อุโปสถกมฺเมน วาติ>
      text <อตฺถิ มหาราช จตฺตาโร ปุริสา ทานํ ทตฺวา สีลํ สมาทิยิตฺวา อุโปสถกมฺมํ กตฺวา ทิฏฺเฐว ธมฺเม เตเนว สรีรเทเหน ติทสปุเร สมนุปฺปตฺตาติ ฯ โก จ โก จ ภนฺเตติ มนฺธาตา มหาราช ราชา นิมิ ราชา สาธีโน ราชา คุตฺติโล จ คนฺธพฺโพติฯ>
      text <ภนฺเต นาคเสน อเนเกหิ ตํ ภวสหสฺเสหิ อนฺตริตํ ทฺวินฺนมฺเปตํ อมฺหากํ ปโรกฺขํ ยทิ สมตฺโถสิ วตฺตมานเก ภเว ภควโต ธรมานกาเล กเถหีติ วตฺตมานเกปิ มหาราช ภเว ปุณฺณโก ทาโส เถรสฺส สาริปุตฺตสฺส โภชนํ ทตฺวา ตทเหว เสฏฺฐิฏฺฐานํ อชฺฌุปคโต โส เอตรหิ ปุณฺณโก เสฏฺฐีติ ปญฺญายิ โคปาลมาตา เทวี อตฺตโน เกเส วิกฺกิณิตฺวา ลทฺเธหิ อฏฺฐหิ กหาปเณหิ เถรสฺส มหากจฺจายนสฺส อตฺตฏฺฐมกสฺส ปิณฺฑปาตํ ทตฺวา ตทเหว รญฺโญ จนฺทปชฺโชตสฺส อคฺคมเหสิฏฺฐานํ ปตฺตาฯ สุปฺปิยา อุปาสิกา อญฺญตรสฺส คิลานภิกฺขุโน อตฺตโน อูรุมํเสน ปฏิจฺฉาทนียํ ทตฺวา ทุติยทิวเส เยว รูฬฺหวณา สญฺฉวี อโรคา ชาตาฯ มลฺลิกา เทวี ภควโต อาภิโทสิกํ กุมฺมาสปิณฺฑํ ทตฺวา ตทเหว รญฺโญ โกสลสฺส อคฺคมเหสี ชาตาฯ สุมโน มาลากาโร อฏฺฐหิ สุมนปุปฺผมุฏฺฐีหิ ภควนฺตํ ปูเชตฺวา ตํ ทิวสํ เยว มหาสมฺปตฺติํ ปตฺโตฯ เอกสาฏโก พฺราหฺมโณ อุตฺตรสาฏเกน ภควนฺตํ ปูเชตฺวา ตํ ทิวสํ เยว สพฺพฏฺฐกํ ลภิ สพฺเพเปเต มหาราช ทิฏฺฐธมฺมิกํ โภคญฺจ ยสญฺจ อนุภวิํสูติฯ>
      text <ภนฺเต นาคเสน วิจินิตฺวา ปริเยสิตฺวา ฉ ชเน เยว อทฺทสาสีติฯ อาม มหาราชาติฯ เตน หิ ภนฺเต นาคเสน อกุสลํ เยว อธิมตฺตํ พลวตรํ โน ตถา กุสลํฯ อหญฺหิ ภนฺเต นาคเสน เอกทิวสํ เยว ทสปิ ปุริเส ปสฺสามิ ปาปสฺส กมฺมสฺส วิปาเกน สูเลสุ อาโรเปนฺเต วีสมฺปิ ติํสมฺปิ จตฺตาลีสมฺปิ ปญฺญาสมฺปิ ปุริสสตมฺปิ ปุริสสหสฺสมฺปิ ปสฺสามิ ปาปสฺส กมฺมสฺส วิปาเกน สูเลสุ อาโรเปนฺเตฯ นนฺทกุลสฺส ภนฺเต นาคเสน ภทฺทสาโล นาม เสนาปติปุตฺโต อโหสิฯ เตน จ รญฺญา จนฺทคุตฺเตน สงฺคาโม สมุปพฺยูฬฺโห อโหสิฯ ตสฺมิํ โข ปน ภนฺเต นาคเสน สงฺคาเม อุภโต พลกาเย อสีติกพนฺธรูปานิ อเหสุํ เอกสฺมิํ กิร สีสกพนฺเธ ปริปาเต เอกํ กพนฺธรูปํ อุฏฺฐหติ สพฺเพเปเต ปาปสฺเสว กมฺมสฺส วิปาเกน อนยพฺยสนํ อาปนฺนาฯ อิมินาปิ ภนฺเต นาคเสน การเณน ภณามิ อกุสลํ เยว อธิมตฺตํ พลวตรํ โน ตถา กุสลนฺติฯ>
      text <สุยฺยติ ภนฺเต นาคเสน อิมสฺมิํ พุทฺธสาสเน โกสเลน รญฺญา อสทิสทานํ ทินฺนนฺติ อาม มหาราช สุยฺยตีติฯ อปิ นุ โข ภนฺเต นาคเสน โกสลราชา ตํ อสทิสํ ทานํ ทตฺวา ตโตนิทานํ กญฺจิ ทิฏฺฐธมฺมิกํ โภคํ วา ยสํ วา สุขํ วา ปฏิลภีติ น หิ มหาราชาติฯ ยทิ ภนฺเต นาคเสน โกสลราชา เอวรูปํ อนุตฺตรํ ทานํ ทตฺวาปิ น ลภิ ตโตนิทานํ กญฺจิ ทิฏฺฐธมฺมิกํ โภคํ วา ยสํ วา สุขํ วา เตน หิ ภนฺเต นาคเสน อกุสลํ เยว อธิมตฺตํ พลวตรํ โน ตถา กุสลนฺติฯ>
      text <ปริตฺตตฺตา มหาราช อกุสลํ ขิปฺปํ ปริณมติ วิปุลตฺตา กุสลํ ทีเฆน กาเลน ปริณมติ อุปมายปิ มหาราช เอตํ อุปปริกฺขิตพฺพํฯ ยถา มหาราช อปรนฺเต ชนปเท กุมุทภณฺฑิกา นาม ธญฺญชาติ มาสลูนา อนฺโตเคหคตา โหติ สาลโย ฉปฺปญฺจมาเสหิ ปริณมนฺติ กิํ ปเนตฺถ มหาราช อนฺตรํ โก วิเสโส กุมุทภณฺฑิกาย จ สาลีนญฺจาติ ปริตฺตตฺตา ภนฺเต กุมุทภณฺฑิกาย วิปุลตฺตา จ สาลีนํฯ สาลโย ภนฺเต นาคเสน ราชารหา ราชโภชนํ กุมุทภณฺฑิกา ทาสกมฺมกรานํ โภชนนฺติฯ เอวเมว โข มหาราช ปริตฺตตฺตา อกุสลํ ขิปฺปํ ปริณมติ วิปุลตฺตา กุสลํ ทีเฆน กาเลน ปริณมตีติฯ>
      text <ยํ ตตฺถ ภนฺเต นาคเสน ขิปฺปํ ปริณมติ ตํ นาม โลเก อธิมตฺตํ พลวตรํ ตสฺมา อกุสลํ พลวตรํ โน ตถา กุสลํฯ ยถา นาม ภนฺเต นาคเสน โย โกจิ โยโธ มหติมหายุทฺธํ ปวิสิตฺวา ปฏิสตฺตุํ อุปกจฺฉเก คเหตฺวา อากฑฺฒิตฺวา ขิปฺปตรํ สามิโน อุปเนยฺย โส โยโธ โลเก สมตฺโถ สูโร นามฯ โย จ ภิสกฺโก ขิปฺปํ สลฺลํ อุทฺธรติ โรคมปเนติ โส ภิสกฺโก เฉโก นามฯ โย คณโก สีฆสีฆํ คเณตฺวา ขิปฺปํ ทสฺสยติ โส คณโก เฉโก นามฯ โย มลฺโล ขิปฺปํ ปฏิมลฺลํ อุกฺขิปิตฺวา อุตฺตานกํ ปาเตติ โส มลฺโล สมตฺโถ สูโร นามฯ เอวเมว โข ภนฺเต นาคเสน ยํ ขิปฺปํ ปริณมติ กุสลํ วา อกุสลํ วา ตํ โลเก อธิมตฺตํ พลวตรนฺติฯ>
      text <อุภยมฺปิ ตํ มหาราช กมฺมํ สมฺปรายเวทนียเมว อปิ จ โข อกุสลํ สาวชฺชตาย ขเณน ทิฏฺฐธมฺมเวทนียํ โหติ ปุพฺพเกหิ มหาราช ขตฺติเยหิ ฐปิโต เอโส นิยโม โย ปาณํ หนติ โส ทณฺฑารโห…เป … โย อทินฺนํ อาทิยติ…เป … โย ปรทารํ คจฺฉติ…เป … โย มุสา ภณติ…เป … โย คามํ ฆาเตติ…เป … โย ปนฺถํ ทูเสติ…เป … โย นิกติํ กโรติ…เป … โย วญฺจนํ กโรติ โส ทณฺฑารโห วธิตพฺโพ เฉตฺตพฺโพ เภตฺตพฺโพ หนฺตพฺโพติฯ ตํ เต อุปาทาย วิจินิตฺวา วิจินิตฺวา ทณฺเฑนฺติ วเธนฺติ ฉินฺทนฺติ ภินฺทนฺติ หนนฺติ จ อปิ นุ มหาราช อตฺถิ เกหิจิ ฐปิโต นิยโม โย ทานํ วา เทติ สีลํ วา รกฺขติ อุโปสถกมฺมํ วา กโรติ ตสฺส ธนํ วา ยสํ วา ทาตพฺพนฺติ อปิ นุ ตํ วิจินิตฺวา วิจินิตฺวา ธนํ วา ยสํ วา เทนฺติ โจรสฺส กตกมฺมสฺส วธพนฺธนํ วิยาติ น หิ ภนฺเตติฯ ยทิ มหาราช ทายกานํ วิจินิตฺวา วิจินิตฺวา ธนํ วา ยสํ วา ทเทยฺยุํ กุสลมฺปิ ทิฏฺฐธมฺมเวทนียํ ภเวยฺย ยสฺมา จ โข มหาราช ทายเก น วิจินนฺติ ธนํ วา ยสํ วา ทสฺสามาติ ตสฺมา กุสลํ น ทิฏฺฐธมฺมเวทนียํฯ อิมินา มหาราช การเณน อกุสลํ ทิฏฺฐธมฺมเวทนียํ สมฺปราเยว โส อธิมตฺตํ พลวตรํ เวทนํ เวทยตีติฯ สาธุ ภนฺเต นาคเสน ตวาทิเสน พุทฺธิมนฺเตน วินา เนโส ปญฺโห สุนิพฺเพฐิโย โลกิกํ ภนฺเต นาคเสน โลกุตฺตเรน วิญฺญาปิตนฺติฯ>
      stand <กุสลากุสลพลวตรปญฺโห ตติโยฯ>
    text <๔ ปุพฺพเปตาทิสปญฺโห>
      text <๔>, <ภนฺเต นาคเสน อิเม ทายกา ทานํ ทตฺวา ปุพฺพเปตานํ อาทิสนฺติ อิทํ เตสํ ปาปุณาตูติ อปิ นุ เต กิญฺจิ ตโตนิทานํ วิปากํ ปฏิลภนฺตีติ เกจิ มหาราช ปฏิลภนฺติ เกจิ นปฺปฏิลภนฺตีติฯ เก ภนฺเต ปฏิลภนฺติ เก นปฺปฏิลภนฺตีติ นิรยูปปนฺนา มหาราช นปฺปฏิลภนฺติ สคฺคคตา นปฺปฏิลภนฺติ ติรจฺฉานโยนิคตา นปฺปฏิลภนฺติ จตุนฺนํ เปตานํ ตโย เปตา นปฺปฏิลภนฺติ วนฺตาสิกา ขุปฺปิปาสิโน นิชฺฌามตณฺหิกา ลภนฺติ เปตา ปรทตฺตูปชีวิโน เตปิ สรมานา เยว ลภนฺตีติฯ>
      text <เตน หิ ภนฺเต นาคเสน ทายกานํ ทานํ วิโสสิตํ โหติ อผลํ เยสํ อุทฺทิสฺส กตํ ยทิ เต นปฺปฏิลภนฺตีติ น หิ ตํ มหาราช ทานํ อผลํ โหติ อวิปากํ ทายกา เยว ตสฺส ผลํ อนุภวนฺตีติฯ เตน หิ ภนฺเต นาคเสน การเณน มํ สญฺญาเปหีติฯ อิธ มหาราช เกจิ มนุสฺสา มจฺฉมํสสุราภตฺตขชฺชกานิ ปฏิยาเทตฺวา ญาติกุลํ คจฺฉนฺติ ยทิ เต ญาตกา ตํ อุปายนํ น สมฺปฏิจฺเฉยฺยุํ อปิ นุ ตํ อุปายนํ วิโสสิตํ คจฺเฉยฺย วินสฺเสยฺย วาติ น หิ ภนฺเต สามิกานํ เยว ตํ โหตีติฯ เอวเมว โข มหาราช ทายกา เยว ตสฺส ผลํ อนุภวนฺติฯ ยถา ปน มหาราช ปุริโส คพฺภํ ปวิฏฺโฐ อสติ ปุรโต นิกฺขมนมุเข เกน นิกฺขเมยฺยาติฯ ปวิฏฺเฐเนว ภนฺเตติฯ เอวเมว โข มหาราช ทายกา เยว ตสฺส ผลํ อนุภวนฺตีติฯ โหตุ ภนฺเต นาคเสน เอวเมตํ ตถา สมฺปฏิจฺฉามิ ทายกา เยว ตสฺส ผลํ อนุภวนฺติ น มยํ ตํ การณํ วิโลเมมาติฯ>
      text <ภนฺเต นาคเสน ยทิ อิเมสํ ทายกานํ ทินฺนทานํ ปุพฺพเปตานํ ปาปุณาติ เต จ ตสฺส วิปากํ อนุภวนฺติฯ เตน หิ โย ปาณาติปาตี ลุทฺโท โลหิตปาณี ปทุฏฺฐมนสงฺกปฺโป มนุสฺเส ฆาเตตฺวา ทารุณํ กมฺมํ กตฺวา ปุพฺพเปตานํ อาทิเสยฺย อิมสฺส เม กมฺมสฺส วิปาโก ปุพฺพเปตานํ ปาปุณาตูติ อปิ นุ ตสฺส วิปาโก ปุพฺพเปตานํ ปาปุณาตีติ น หิ มหาราชาติฯ>
      text <ภนฺเต นาคเสน โก ตตฺถ เหตุ กิํ การณํ เยน กุสลํ ปาปุณาติ อกุสลํ น ปาปุณาตีติ เนโส มหาราช ปญฺโห ปุจฺฉิตพฺโพ มา จ ตฺวํ มหาราช วิสชฺชโก อตฺถีติ อปุจฺฉิตพฺพํ ปุจฺฉิ กิสฺส อากาโส นิราลมฺโพ กิสฺส คงฺคา อุทฺธมฺมุขา น สนฺทติ กิสฺส อิเม มนุสฺสา จ ทิชา จ ทฺวิปทา มิคา จตุปฺปทาติ ตมฺปิ มํ ตฺวํ ปุจฺฉิสฺสสีติฯ นาหํ ตํ ภนฺเต นาคเสน วิเหสาเปกฺโข ปุจฺฉามิ อปิ จ นิพฺพาหนตฺถาย สนฺเทหสฺส ปุจฺฉามิ พหู มนุสฺสา โลเก วามคามิโน วิจกฺขุกา กินฺติ เต โอตารํ น ลเภยฺยุนฺติ เอวาหํ ตํ ปุจฺฉามีติฯ น สกฺกา มหาราช สห อกเตน อนนุมเตน สห ปาปํ กมฺมํ สํวิภชิตุํฯ>
      text <ยถา มหาราช มนุสฺสา อุทกนิพฺพาหเนน อุทกํ สุวิทูรมฺปิ หรนฺติ อปิ นุ มหาราช สกฺกา ฆนมหาเสลปพฺพโต นิพฺพาหเนน ยถิจฺฉิตํ หริตุนฺติ น หิ ภนฺเตติฯ เอวเมว โข มหาราช สกฺกา กุสลํ สํวิภชิตุํ น สกฺกา อกุสลํ สํวิภชิตุํฯ ยถา วา ปน มหาราช สกฺกา เตเลน ปทีโป ชาเลตุํ อปิ นุ มหาราช สกฺกา อุทเกน ปทีโป ชาเลตุนฺติ น หิ ภนฺเตติฯ เอวเมว โข มหาราช สกฺกา กุสลํ สํวิภชิตุํ น สกฺกา อกุสลํ สํวิภชิตุํฯ ยถา วา ปน มหาราช กสฺสกา ตฬากโต อุทกํ นีหริตฺวา ธญฺญํ ปริปาเจนฺติ อปิ นุ โข มหาราช สกฺกา มหาสมุทฺทโต อุทกํ นีหริตฺวา ธญฺญํ ปริปาเจตุนฺติ น หิ ภนฺเตติฯ เอวเมว โข มหาราช สกฺกา กุสลํ สํวิภชิตุํ น สกฺกา อกุสลํ สํวิภชิตุนฺติฯ>
      text <ภนฺเต นาคเสน เกน การเณน สกฺกา กุสลํ สํวิภชิตุํ น สกฺกา อกุสลํ สํวิภชิตุํฯ การเณน มํ สญฺญาเปหิ นาหํ อนฺโธ อนาโลโก สุตฺวา เวทิสฺสามีติฯ อกุสลํ มหาราช โถกํ กุสลํ พหุกํ โถกตฺตา อกุสลํ กตฺตารํ เยว ปริยาทิยติ พหุกตฺตา กุสลํ สเทวกํ โลกํ อชฺโฌตฺถรตีติฯ โอปมฺมํ กโรหีติฯ>
      text <ยถา มหาราช ปริตฺตํ เอกํ อุทกพินฺทุ ปถวิยํ นิปเตยฺย อปิ นุ โข ตํ มหาราช อุทกพินฺทุ ทสปิ ทฺวาทสปิ โยชนานิ อชฺโฌตฺถเรยฺยาติ น หิ ภนฺเต ยตฺถ ตํ อุทกพินฺทุ นิปติตํ ตตฺเถว ปริยาทิยตีติฯ เกน การเณน มหาราชาติ ปริตฺตตฺตา ภนฺเต อุทกพินฺทุสฺสาติฯ เอวเมว โข มหาราช ปริตฺตํ อกุสลํ ปริตฺตตฺตา กตฺตารํ เยว ปริยาทิยติ น สกฺกา สํวิภชิตุํฯ>
      text <ยถา วา ปน มหาราช มหติมหาเมโฆ อภิวสฺเสยฺย ตปฺปยนฺโต ธรณิตลํ อปิ นุ โข โส มหาราช มหาเมโฆ สมนฺตโต โอตฺถเรยฺยาติฯ อาม ภนฺเต ปูรยิตฺวา โส มหาเมโฆ โสพฺภสร สริตสาขากนฺทรปทรทหตฬาก อุทปานโปกฺขรณิโย ทสปิ ทฺวาทสปิ โยชนานิ อชฺโฌตฺถเรยฺยาติฯ เกน การเณน มหาราชาติ มหนฺตตฺตา ภนฺเต เมฆสฺสาติฯ เอวเมว โข มหาราช กุสลํ พหุกํ พหุกตฺตา สกฺกา เทวมนุสฺเสหิปิ สํวิภชิตุนฺติฯ>
      text <ภนฺเต นาคเสน เกน การเณน อกุสลํ โถกํ กุสลํ พหุตรนฺติ อิธ มหาราช โย โกจิ ทานํ เทติ สีลํ สมาทิยติ อุโปสถกมฺมํ กโรติ โส หฏฺโฐ ปหฏฺโฐ หสิโต ปมุทิโต ปสนฺนมานโส เวทชาโต โหติ ตสฺส อปราปรํ ปีติ อุปฺปชฺชติ ปีติมนสฺส ภิยฺโย ภิยฺโย กุสลํ ปวฑฺฒติฯ>
      text <ยถา มหาราช อุทปาเน พหุสลิลสมฺปุณฺเณ เอเกน เทเสน อุทกํ ปวิเสยฺย เอเกน นิกฺขเมยฺย นิกฺขมนฺเตปิ อปราปรํ อุปฺปชฺชติ น สกฺกา โหติ ขยํ ปาเปตุํฯ เอวเมว โข มหาราช กุสลํ ภิยฺโย ภิยฺโย ปวฑฺฒติฯ วสฺสสเตปิ เจ มหาราช ปุริโส กตํ กุสลํ อาวชฺเชยฺย อาวชฺชิเต อาวชฺชิเต ภิยฺโย ภิยฺโย กุสลํ ปวฑฺฒติฯ ตสฺส ตํ กุสลํ สกฺกา โหติ ยถิจฺฉเกหิ สทฺธิํ สํวิภชิตุํ อิทเมตฺถ มหาราช การณํ เยน การเณน กุสลํ พหุตรํฯ>
      text <อกุสลํ ปน มหาราช กโรนฺโต ปจฺฉา วิปฺปฏิสารี โหติ วิปฺปฏิสาริโน จิตฺตํ ปฏิลียติ ปฏิกุฏติ ปฏิวตฺตติ น สมฺปสารียติ โสจติ ตปฺปติ หายติ ขียติ น ปริวฑฺฒติ ตตฺเถว ปริยาทิยติฯ ยถา มหาราช สุกฺขาย นทิยา มหาปุฬินาย อุนฺนตาวนตาย กุฏิลสงฺกุฏิลาย อุปริโต ปริตฺตํ อุทกํ อาคจฺฉนฺตํ หายติ ขียติ น ปริวฑฺฒติ ตตฺเถว ปริยาทิยติฯ เอวเมว โข มหาราช อกุสลํ กโรนฺตสฺส จิตฺตํ ปฏิลียติ ปฏิกุฏติ ปฏิวตฺตติ น สมฺปสารียติ โสจติ ตปฺปติ หายติ ขียติ น ปริวฑฺฒติ ตตฺเถว ปริยาทิยติ อิทเมตฺถ มหาราช การณํ เยน การเณน อกุสลํ โถกนฺติฯ สาธุ ภนฺเต นาคเสน เอวเมตํ ตถา สมฺปฏิจฺฉามีติฯ>
      stand <ปุพฺพเปตาทิสปญฺโห จตุตฺโถฯ>
    text <๕ สุปินปญฺโห>
      text <๕>, <ภนฺเต นาคเสน อิมสฺมิํ โลเก นรนาริโย สุปินํ ปสฺสนฺติ กลฺยาณมฺปิ ปาปกมฺปิ ทิฏฺฐปุพฺพมฺปิ อทิฏฺฐปุพฺพมฺปิ กตปุพฺพมฺปิ อกตปุพฺพมฺปิ เขมมฺปิ สภยมฺปิ ทูเรปิ สนฺติเกปิ พหุวิธานิปิ อเนกวณฺณสหสฺสานิ ทิสฺสนฺติ กิญฺเจตํ สุปินํ นาม โก เจตํ ปสฺสตีติ นิมิตฺตเมตํ มหาราช สุปินํ นาม ยํ จิตฺตสฺส อาปาต มุปคจฺฉติฯ ฉยิเม มหาราช สุปินํ ปสฺสนฺติ วาติโก สุปินํ ปสฺสติ ปิตฺติโก สุปินํ ปสฺสติ เสมฺหิโก สุปินํ ปสฺสติ เทวตูปสํหารโต สุปินํ ปสฺสติ สมุทาจิณฺณโต สุปินํ ปสฺสติ ปุพฺพนิมิตฺตโต สุปินํ ปสฺสติ ตตฺร มหาราช ยํ ปุพฺพนิมิตฺตโต สุปินํ ปสฺสติ ตํ เยว สจฺจํ อวเสสํ มิจฺฉาติฯ>
      text <ภนฺเต นาคเสน โย ปุพฺพนิมิตฺตโต สุปินํ ปสฺสติ กิํ ตสฺส จิตฺตํ สยํ คนฺตฺวา ตํ นิมิตฺตํ วิจินาติ ตํ วา นิมิตฺตํ จิตฺตสฺส อาปาตมุปคจฺฉติ อญฺโญ วา อาคนฺตฺวา ตสฺส อาโรเจตีติ น มหาราช ตสฺส จิตฺตํ สยํ คนฺตฺวา ตํ นิมิตฺตํ วิจินาติ นาปิ อญฺโญ โกจิ อาคนฺตฺวา ตสฺส อาโรเจติ อถ โข ตํ เยว นิมิตฺตํ จิตฺตสฺส อาปาตมุปคจฺฉติฯ ยถา มหาราช อาทาโส น สยํ กุหิญฺจิ คนฺตฺวา ฉายํ วิจินาติ นาปิ อญฺโญ โกจิ ฉายํ อาเนตฺวา อาทาสํ อาโรเปติ อถ โข ยโต กุโตจิ ฉายา อาคนฺตฺวา อาทาสสฺส อาปาตมุปคจฺฉติ เอวเมว โข มหาราช น ตสฺส จิตฺตํ สยํ คนฺตฺวา ตํ นิมิตฺตํ วิจินาติ นาปิ อญฺโญ โกจิ อาคนฺตฺวา อาโรเจติ อถ โข ยโต กุโตจิ นิมิตฺตํ อาคนฺตฺวา จิตฺตสฺส อาปาตมุปคจฺฉตีติฯ>
      text <ภนฺเต นาคเสน ยํ ตํ จิตฺตํ สุปินํ ปสฺสติ อปิ นุ ตํ จิตฺตํ ชานาติ เอวํ นาม วิปาโก ภวิสฺสติ เขมํ วา ภยํ วาติ น หิ มหาราช ตํ จิตฺตํ ชานาติ เอวํวิปาโก ภวิสฺสติ เขมํ วา ภยํ วาติ นิมิตฺเต ปน อุปฺปนฺเน อญฺเญสํ กเถติ ตโต เต อตฺถํ กเถนฺตีติฯ>
      text <อิงฺฆ ภนฺเต นาคเสน การณํ เม ทสฺเสหีติฯ ยถา มหาราช สรีเร ติลกา ปีฬกา ททฺทูนิ อุฏฺฐหนฺติ ลาภาย วา อลาภาย วา ยสาย วา อยสาย วา นินฺทาย วา ปสํสาย วา สุขาย วา ทุกฺขาย วา อปิ นุ ตา มหาราช ปีฬกา ชานิตฺวา อุปฺปชฺชนฺติ อิมํ นาม มยํ อตฺถํ นิปฺผาเทสฺสามาติ น หิ ภนฺเต ยาทิเส ตา โอกาเส ปีฬกา สมฺภวนฺติ ตตฺถ ตา ปีฬกา ทิสฺวา เนมิตฺตกา พฺยากโรนฺติ เอวํ นาม วิปาโก ภวิสฺสตีติฯ เอวเมว โข มหาราช ยํ ตํ จิตฺตํ สุปินํ ปสฺสติ น ตํ จิตฺตํ ชานาติ เอวํ นาม วิปาโก ภวิสฺสติ เขมํ วา ภยํ วาติ นิมิตฺเต ปน อุปฺปนฺเน อญฺเญสํ กเถติ ตโต เต อตฺถํ กเถนฺตีติฯ>
      text <ภนฺเต นาคเสน โย สุปินํ ปสฺสติ โส นิทฺทายนฺโต อุทาหุ ชาครนฺโต ปสฺสตีติ โย โส มหาราช สุปินํ ปสฺสติ น โส นิทฺทายนฺโต ปสฺสติ นาปิ ชาครนฺโต ปสฺสติฯ อปิ จ โอกฺกนฺเต มิทฺเธ อสมฺปตฺเต ภวงฺเค เอตฺถนฺตเร สุปินํ ปสฺสติฯ มิทฺธสมารูฬฺหสฺส มหาราช จิตฺตํ ภวงฺคคตํ โหติ ภวงฺคคตํ จิตฺตํ นปฺปวตฺตติ อปฺปวตฺตํ จิตฺตํ สุขทุกฺขํ นปฺปชานาติ อปฺปฏิวิชานนฺตสฺส สุปิโน น โหติ ปวตฺตมาเน จิตฺเต สุปินํ ปสฺสติฯ>
      text <ยถา มหาราช ติมิเร อนฺธกาเร อปฺปภาเส สุปริสุทฺเธปิ อาทาเส ฉายา น ทิสฺสติ เอวเมว โข มหาราช มิทฺธสมารูฬฺเห จิตฺเต ภวงฺคคเต ติฏฺฐมาเนปิ สรีเร จิตฺตํ อปฺปวตฺตํ โหติ อปฺปวตฺเต จิตฺเต สุปินํ น ปสฺสติ ฯ ยถา มหาราช อาทาโส เอวํ สรีรํ ทฏฺฐพฺพํ ยถา อนฺธกาโร เอวํ มิทฺธํ ทฏฺฐพฺพํ ยถา อาโลโก เอวํ จิตฺตํ ทฏฺฐพฺพํฯ>
      text <ยถา วา ปน มหาราช มหิโกตฺถฏสฺส สูริยสฺส ปภา น ทิสฺสติ สนฺตา เยว สูริยรสฺมิ อปฺปวตฺตา โหติ อปฺปวตฺตาย สูริยรสฺมิยา อาโลโก น โหติ เอวเมว โข มหาราช มิทฺธสมารูฬฺหสฺส จิตฺตํ ภวงฺคคตํ โหติ ภวงฺคคตํ จิตฺตํ นปฺปวตฺตติ อปฺปวตฺเต จิตฺเต สุปินํ น ปสฺสติฯ ยถา มหาราช สูริโย เอวํ สรีรํ ทฏฺฐพฺพํ ยถา มหิโกตฺถรณํ เอวํ มิทฺธํ ทฏฺฐพฺพํ ยถา สูริยรสฺมิ เอวํ จิตฺตํ ทฏฺฐพฺพํฯ>
      text <ทฺวินฺนํ มหาราช สนฺเตปิ สรีเร จิตฺตํ อปฺปวตฺตํ โหติ มิทฺธสมารูฬฺหสฺส ภวงฺคคตสฺส สนฺเตปิ สรีเร จิตฺตํ อปฺปวตฺตํ โหติ นิโรธสมาปนฺนสฺส สนฺเตปิ สรีเร จิตฺตํ อปฺปวตฺตํ โหติ ชาครนฺตสฺส มหาราช จิตฺตํ โลลํ โหติ วิวฏํ ปากฏํ อนิพทฺธํ เอวรูปสฺส จิตฺเต นิมิตฺตํ อาปาตํ น อุเปติฯ ยถา มหาราช ปุริสํ วิวฏํ ปากฏํ อกิริยํ อรหสฺสํ รหสฺสกามา ปริวชฺเชนฺติ เอวเมว โข มหาราช ชาครนฺตสฺส ทิพฺโพ อตฺโถ อาปาตํ น อุเปติ ตสฺมา ชาครนฺโต สุปินํ น ปสฺสติฯ ยถา วา ปน มหาราช ภิกฺขุํ ภินฺนาชีวํ อนาจารํ ปาปมิตฺตํ ทุสฺสีลํ กุสีตํ หีนวีริยํ กุสลา โพธิปกฺขิยา ธมฺมา อาปาตํ น อุเปนฺติ เอวเมว โข มหาราช ชาครนฺตสฺส ทิพฺโพ อตฺโถ อาปาตํ น อุเปติ ตสฺมา ชาครนฺโต สุปินํ น ปสฺสตีติฯ>
      text <ภนฺเต นาคเสน อตฺถิ มิทฺธสฺส อาทิมชฺฌปริโยสานนฺติ อาม มหาราช อตฺถิ มิทฺธสฺส อาทิมชฺฌปริโยสานนฺติฯ กตมํ อาทิ กตมํ มชฺฌํ กตมํ ปริโยสานนฺติ โย มหาราช กายสฺส โอนาโห ปริโยนาโห ทุพฺพลฺยํ มนฺทตา อกมฺมญฺญตา กายสฺส อยํ มิทฺธสฺส อาทิ โย มหาราช กปินิทฺทาปเรโต โวกิณฺณกํ ชคฺคติ อิทํ มิทฺธสฺส มชฺฌํ ภวงฺคคติ ปริโยสนํฯ มชฺฌูปคโต มหาราช กปินิทฺทาปเรโต สุปินํ ปสฺสติฯ ยถา มหาราช โกจิ ยตจารี สมาหิตจิตฺโต ฐิตธมฺโม อจลพุทฺธิ ปหีนโกตูหลสทฺทํ วนมชฺโฌคาหิตฺวา สุขุมํ อตฺถํ จินฺตยติ น จ โส ตตฺถ มิทฺธํ โอกฺกมติ โส ตตฺถ สมาหิโต เอกคฺคจิตฺโต สุขุมํ อตฺถํ ปฏิวิชฺฌติ เอวเมว โข มหาราช ชาคโร น มิทฺธสมาปนฺโน มชฺฌูปคโต กปินิทฺทาปเรโต สุปินํ ปสฺสติฯ ยถา มหาราช โกตูหลสทฺโท เอวํ ชาครํ ทฏฺฐพฺพํ ยถา วิวิตฺตํ วนํ เอวํ กปินิทฺทาปเรโต ทฏฺฐพฺโพ ยถา โส โกตูหลสทฺทํ โอหาย มิทฺธํ วิวชฺเชตฺวา มชฺฌตฺตภูโต สุขุมํ อตฺถํ ปฏิวิชฺฌติ เอวํ ชาคโร น มิทฺธสมาปนฺโน กปินิทฺทาปเรโต สุปินํ ปสฺสตีติฯ สาธุ ภนฺเต นาคเสน เอวเมตํ ตถา สมฺปฏิจฺฉามีติฯ>
      stand <สุปินปญฺโห ปญฺจโมฯ>
    text <๖ อกาลมรณปญฺโห>
      text <๖>, <ภนฺเต นาคเสน เย เต สตฺตา มรนฺติ สพฺเพ เต กาเล เยว มรนฺติ อุทาหุ อกาเลปิ มรนฺตีติ อตฺถิ มหาราช กาเลปิ มรณํ อตฺถิ อกาเลปิ มรณนฺติฯ>
      text <ภนฺเต นาคเสน เก กาเล มรนฺติ เก อกาเล มรนฺตีติ ทิฏฺฐปุพฺพา ปน มหาราช ตยา อมฺพรุกฺขา วา ชมฺพุรุกฺขา วา อญฺญสฺมา วา ปน ผลรุกฺขา ผลานิ ปตนฺตานิ อามานิ จ ปกฺกานิ จาติ อาม ภนฺเตติฯ ยานิ ตานิ มหาราช ผลานิ รุกฺขโต ปตนฺติ สพฺพานิ ตานิ กาเล เยว ปตนฺติ อุทาหุ อกาเลปีติ ยานิ ตานิ ภนฺเต นาคเสน ผลานิ ปริปกฺกานิ วิลีนานิ ปตนฺติ สพฺพานิ ตานิ กาเล ปตนฺติฯ ยานิ ปน ตานิ อวเสสานิ ผลานิ เตสุ กานิจิ กิมิวิทฺธานิ ปตนฺติ กานิจิ ลคุฬหตานิ ปตนฺติ กานิจิ วาตปฺปหตานิ ปตนฺติ กานิจิ อนฺโตปูติกานิ หุตฺวา ปตนฺติ สพฺพานิ ตานิ อกาเล ปตนฺตีติฯ เอวเมว โข มหาราช เย เต ชราเวคหตา มรนฺติ เต เยว กาเล มรนฺติ อวเสสา เกจิ กมฺมปฺปฏิพาฬฺหา มรนฺติ เกจิ คติปฺปฏิพาฬฺหา มรนฺติ เกจิ กิริยปฺปฏิพาฬฺหา มรนฺตีติฯ>
      text <ภนฺเต นาคเสน เย เต กมฺมปฺปฏิพาฬฺหา มรนฺติ เยปิ เต คติปฺปฏิพาฬฺหา มรนฺติ เยปิ เต กิริยปฺปฏิพาฬฺหา มรนฺติ เยปิ เต ชราเวคปฺปฏิพาฬฺหา มรนฺติ สพฺเพ เต กาเล เยว มรนฺติ โยปิ มาตุกุจฺฉิคโต มรติ โส ตสฺส กาโล กาเล เยว โส มรติฯ โยปิ วิชาตฆเร มรติ โส ตสฺส กาโล โสปิ กาเล เยว มรติฯ โยปิ มาสิโก มรติ…เป … โยปิ วสฺสสติโก มรติ โส ตสฺส กาโล กาเล เยว โส มรติ เตน หิ ภนฺเต นาคเสน อกาเล มรณํ นาม น โหติ เย เกจิ มรนฺติ สพฺเพ เต กาเล เยว มรนฺตีติฯ>
      text <สตฺติเม มหาราช วิชฺชมาเนปิ อุตฺตริํ อายุสฺมิํ อกาเล มรนฺติฯ กตเม สตฺต ชิฆจฺฉิโต มหาราช โภชนํ อลภมาโน อุปหตพฺภนฺตโร วิชฺชมาเนปิ อุตฺตริํ อายุสฺมิํ อกาเล มรติ ปิปาสิโต มหาราช ปานียํ อลภมาโน ปริสุกฺขหทโย วิชฺชมาเนปิ อุตฺตริํ อายุสฺมิํ อกาเล มรติ อหินา ทฏฺโฐ มหาราช วิสเวคาภิหโต ติกิจฺฉกํ อลภมาโน วิชฺชมาเนปิ อุตฺตริํ อายุสฺมิํ อกาเล มรติ วิสมาสิโต มหาราช ฑยฺหนฺเตสุ องฺคปจฺจงฺเคสุ อคทํ อลภมาโน วิชฺชมาเนปิ อุตฺตริํ อายุสฺมิํ อกาเล มรติ อคฺคิคโต มหาราช ฌายมาโน นิพฺพาปนํ อลภมาโน วิชฺชมาเนปิ อุตฺตริํ อายุสฺมิํ อกาเล มรติ อุทกคโต มหาราช ปติฏฺฐํ อลภมาโน วิชฺชมาเนปิ อุตฺตริํ อายุสฺมิํ อกาเล มรติ สตฺติหโต มหาราช อาพาธิโก ภิสกฺกํ อลภมาโน วิชฺชมาเนปิ อุตฺตริํ อายุสฺมิํ อกาเล มรติ อิเม โข มหาราช สตฺต วิชฺชมาเนปิ อุตฺตริํ อายุสฺมิํ อกาเล มรนฺติฯ ตตฺราปาหํ มหาราช เอกํเสน วทามิฯ>
      text <อฏฺฐวิเธน มหาราช สตฺตานํ กาลงฺกิริยา โหติ วาตสมุฏฺฐาเนน ปิตฺตสมุฏฺฐาเนน เสมฺหสมุฏฺฐาเนน สนฺนิปาติเกน อุตุวิปริณาเมน วิสมปริหาเรน โอปกฺกมิเกน กมฺมวิปาเกน มหาราช สตฺตานํ กาลงฺกิริยา โหติฯ ตตฺร มหาราช ยทิทํ กมฺมวิปาเกน กาลงฺกิริยา สา เยว ตตฺถ สามยิกา กาลงฺกิริยา อวเสสา อสามยิกา กาลงฺกิริยาติฯ ภวติ จ>
      text <เกจิ มหาราช สตฺตา ปุพฺเพ กเตน เตน เตน อกุสลกมฺมวิปาเกน มรนฺติฯ อิธ มหาราช โย ปุพฺเพ ปเร ชิฆจฺฉาย มาเรติ โส พหูนิ วสฺสสตสหสฺสานิ ชิฆจฺฉาย ปริปีฬิโต ฉาโต ปริกิลนฺโต สุกฺขมิลาตหทโย พุภุกฺขิโต วิสุกฺขิโต ฌายนฺโต อพฺภนฺตรํ ปริฑยฺหนฺโต ชิฆจฺฉาย เยว มรติ ทหโรปิ มชฺฌิโมปิ มหลฺลโกปิ อิทมฺปิ ตสฺส สามยิกมรณํฯ>
      text <โย ปุพฺเพ ปเร ปิปาสาย มาเรติ โส พหูนิ วสฺสสตสหสฺสานิ เปโต หุตฺวา นิชฺฌามตณฺหิโก สมาโน ลูโข กิโส ปริสุกฺขิตหทโย ปิปาสาย เยว มรติ ทหโรปิ มชฺฌิโมปิ มหลฺลโกปิ อิทมฺปิ ตสฺส สามยิกมรณํฯ>
      text <โย ปุพฺเพ ปเร อหินา ฑํสาเปตฺวา มาเรติ โส พหูนิ วสฺสสตสหสฺสานิ อชครมุเขเนว อชครมุขํ กณฺหสปฺปมุเขเนว กณฺหสปฺปมุขํ ปริวตฺติตฺวา เตหิ ขายิตขายิโต อหีหิ ทฏฺโฐ เยว มรติ ทหโรปิ มชฺฌิโมปิ มหลฺลโกปิ อิทมฺปิ ตสฺส สามยิกมรณํฯ>
      text <โย ปุพฺเพ ปเร วิสํ ทตฺวา มาเรติ โส พหูนิ วสฺสสตสหสฺสานิ ฑยฺหนฺเตหิ องฺคปจฺจงฺเคหิ ภิชฺชมาเนน สรีเรน กุณปคนฺธํ วายนฺโต วิเสเนว มรติ ทหโรปิ มชฺฌิโมปิ มหลฺลโกปิ อิทมฺปิ ตสฺส สามยิกมรณํฯ>
      text <โย ปุพฺเพ ปเร อคฺคินา มาเรติ โส พหูนิ วสฺสสตสหสฺสานิ องฺคารปพฺพเตเนว องฺคารปพฺพตํ ยมวิสเยเนว ยมวิสยํ ปริวตฺติตฺวา ทฑฺฒวิทฑฺฒคตฺโต อคฺคินา เยว มรติ ทหโรปิ มชฺฌิโมปิ มลลฺลโกปิ อิทมฺปิ ตสฺส สามยิกมรณํฯ>
      text <โย ปุพฺเพ ปเร อุทเกน มาเรติ โส พหูนิ วสฺสสตสหสฺสานิ หตวิลุตฺตภคฺคทุพฺพลคตฺโต ขุพฺภิตจิตฺโต อุทเกเนว มรติ ทหโรปิ มชฺฌิโมปิ มหลฺลโกปิ อิทมฺปิ ตสฺส สามยิกมรณํฯ>
      text <โย ปุพฺเพ ปเร สตฺติยา มาเรติ โส พหูนิ วสฺสสตสหสฺสานิ ฉินฺนภินฺนโกฏฺฏิตวิโกฏฺฏิโต สตฺติมุขสมาหโต สตฺติยา เยว มรติ ทหโรปิ มชฺฌิโมปิ มหลฺลโกปิ อิทมฺปิ ตสฺส สามยิกมรณํฯ>
      text <ภนฺเต นาคเสน อกาเล มรณํ อตฺถีติ ยํ วเทติ อิงฺฆ เม ตฺวํ ตตฺถ การณํ อติทิสาติฯ ยถา มหาราช มหติมหาอคฺคิกฺขนฺโธ อาทินฺนติณกฏฺฐสาขาปลาโส ปริยาทินฺนภกฺโข อุปาทานสงฺขยา นิพฺพายติ โส อคฺคิ วุจฺจติ อนีติโก อนุปทฺทโว สมเย นิพฺพุโต นามาติ เอวเมว โข มหาราช โย โกจิ พหูนิ ทิวสสหสฺสานิ ชีวิตฺวา ชราชิณฺโณ อายุกฺขยา อนีติโก อนุปทฺทโว มรติ โส วุจฺจติ สมเย มรณมุปคโตติฯ>
      text <ยถา วา ปน มหาราช มหติมหาอคฺคิกฺขนฺโธ อาทินฺนติณกฏฺฐสาขาปลาโส อสฺส ตํ อปริยาทินฺเน เยว ติณกฏฺฐสาขาปลาเส มหติมหาเมโฆ อภิปฺปวสฺสิตฺวา นิพฺพาเปยฺย อปิ นุ โข มหาราช มหาอคฺคิกฺขนฺโธ สมเย นิพฺพุโต นาม โหตีติ น หิ ภนฺเตติฯ กิสฺส ปน โส มหาราช ปจฺฉิโม อคฺคิกฺขนฺโธ ปุริมเกน อคฺคิกฺขนฺเธน สมสมคติโก นาโหสีติ อาคนฺตุเกน ภนฺเต เมเฆน ปฏิปีฬิโต โส อคฺคิกฺขนฺโธ อสมเย นิพฺพุโตติฯ เอวเมว โข มหาราช โย โกจิ อกาเล มรติ โส อาคนฺตุเกน โรเคน ปฏิปีฬิโต วาตสมุฏฺฐาเนน วา ปิตฺตสมุฏฺฐาเนน วา เสมฺหสมุฏฺฐาเนน วา สนฺนิปาติเกน วา อุตุปริณามเชน วา วิสมปริหารเชน วา โอปกฺกมิเกน วา ชิฆจฺฉาย วา ปิปาสาย วา สปฺปทฏฺเฐน วา วิสมาสิเตน วา อคฺคินา วา อุทเกน วา สตฺติเวคปฺปฏิปีฬิโต วา อกาเล มรติฯ อิทเมตฺถ มหาราช การณํ เยน การเณน อกาเล มรณํ อตฺถิฯ>
      text <ยถา วา ปน มหาราช คคเน มหติมหาวลาหโก อุฏฺฐหิตฺวา นินฺนญฺจ ถลญฺจ ปริปูรยนฺโต อภิวสฺสติ โส วุจฺจติ เมโฆ อนีติโก อนุปทฺทโว วสฺสตีติฯ เอวเมว โข มหาราช โย โกจิ จิรํ ชีวิตฺวา ชราชิณฺโณ อายุกฺขยา อนีติโก อนุปทฺทโว มรติ โส วุจฺจติ สมเย มรณมุปคโตติฯ>
      text <ยถา วา ปน มหาราช คคเน มหติมหาวลาหโก อุฏฺฐหิตฺวา อนฺตราเยว มหตา วาเตน อพฺภตฺถํ คจฺเฉยฺย อปิ นุ โข โส มหาราช มหาวลาหโก สมเย วิคโต นาม โหตีติ น หิ ภนฺเตติฯ กิสฺส ปน โส มหาราช ปจฺฉิโม วลาหโก ปุริเมน วลาหเกน สมสมคติโก นาโหสีติ อาคนฺตุเกน ภนฺเต วาเตน ปฏิปีฬิโต โส วลาหโก อสมยปฺปตฺโต เยว วิคโตติ ฯ เอวเมว โข มหาราช โย โกจิ อกาเล มรติ โส อาคนฺตุเกน โรเคน ปฏิปีฬิโต วาตสมุฏฺฐาเนน วา…เป … สตฺติเวคปฺปฏิปีฬิโต วา อกาเล มรติฯ อิทเมตฺถ มหาราช การณํ เยน การเณน อกาเล มรณํ อตฺถีติฯ>
      text <ยถา วา ปน มหาราช พลวา อาสีวิโส กุปิโต กิญฺจิเทว ปุริสํ ฑํเสยฺย ตสฺส ตํ วิสํ อนีติกํ อนุปทฺทวํ มรณํ ปาเปยฺย ตํ วิสํ วุจฺจติ อนีติกมนุปทฺทวํ โกฏิคตนฺติฯ เอวเมว โข มหาราช โย โกจิ จิรํ ชีวิตฺวา ชราชิณฺโณ อายุกฺขยา อนีติโก อนุปทฺทโว มรติ โส วุจฺจติ อนีติโก อนุปทฺทโว ชีวิตโกฏิคโต สามยิกํ มรณมุปคโตติฯ>
      text <ยถา วา ปน มหาราช พลวตา อาสีวิเสน ทฏฺฐสฺส อนฺตราเยว อาหิตุณฺฑิโก อคทํ ทตฺวา อวิสํ กเรยฺย อปิ นุ โข ตํ มหาราช วิสํ สมเย วิคตํ นาม โหตีติ น หิ ภนฺเตติฯ กิสฺส ปน ตํ มหาราช ปจฺฉิมํ วิสํ ปุริมเกน วิเสน สมสมคติกํ นาโหสีติ อาคนฺตุเกน ภนฺเต อคเทน ปฏิปีฬิตํ วิสํ อโกฏิคตํ เยว วิคตนฺติฯ เอวเมว โข มหาราช โย โกจิ อกาเล มรติ โส อาคนฺตุเกน โรเคน ปฏิปีฬิโต วาตสมุฏฺฐาเนน วา…เป … สตฺติเวคปฺปฏิปีฬิโต วา อกาเล มรติฯ อิทเมตฺถ มหาราช การณํ เยน การเณน อกาเล มรณํ อตฺถีติฯ>
      text <ยถา วา ปน มหาราช อิสฺสาโส สรํ ปาเตยฺย สเจ โส สโร ยถาคติคมนปถมตฺถกํ คจฺฉติ โส สโร วุจฺจติ อนีติโก อนุปทฺทโว ยถาคติคมนปถมตฺถกํ คโต นามาติฯ เอวเมว โข มหาราช โย โกจิ จิรํ ชีวิตฺวา ชราชิณฺโณ อายุกฺขยา อนีติโก อนุปทฺทโว มรติ โส วุจฺจติ อนีติโก อนุปทฺทโว สมเย มรณมุปคโตติฯ>
      text <ยถา วา ปน มหาราช อิสฺสาโส สรํ ปาเตยฺย ตสฺส ตํ สรํ ตสฺมิํ เยว ขเณ โกจิ คณฺเหยฺย อปิ นุ โข โส มหาราช สโร ยถาคติคมนปถมตฺถกํ คโต นาม โหตีติ น หิ ภนฺเตติฯ กิสฺส ปน โส มหาราช ปจฺฉิโม สโร ปุริมเกน สเรน สมสมคติโก นาโหสีติ อาคนฺตุเกน ภนฺเต คหเณน ตสฺส สรสฺส คมนํ อุปจฺฉินฺนนฺติฯ เอวเมว โข มหาราช โย โกจิ อกาเล มรติ โส อาคนฺตุเกน โรเคน ปฏิปีฬิโต วาตสมุฏฺฐาเนน วา…เป … สตฺติเวคปฺปฏิปีฬิโต วา อกาเล มรติฯ อิทเมตฺถ มหาราช การณํ เยน การเณน อกาเล มรณํ อตฺถีติฯ>
      text <ยถา วา ปน มหาราช โย โกจิ โลหมยํ ภาชนํ อาโกเฏยฺย ตสฺส อาโกฏเนน สทฺโท นิพฺพตฺติตฺวา ยถาคติคมนปถมตฺถกํ คจฺฉติ โส สทฺโท วุจฺจติ อนีติโก อนุปทฺทโว ยถาคติคมนปถมตฺถกํ คโต นามาติฯ เอวเมว โข มหาราช โย โกจิ พหูนิ ทิวสสหสฺสานิ ชีวิตฺวา ชราชิณฺโณ อายุกฺขยา อนีติโก อนุปทฺทโว มรติ โส วุจฺจติ อนีติโก อนุปทฺทโว สมเย มรณมุปาคโตติฯ>
      text <ยถา วา ปน มหาราช โย โกจิ โลหมยํ ภาชนํ อาโกเฏยฺย ตสฺส อาโกฏเนน สทฺโท นิพฺพตฺเตยฺย นิพฺพตฺเต สทฺเท อทูรคเต โกจิ อามเสยฺย สห อามสเนน สทฺโท นิรุชฺเฌยฺย อปิ นุ โข โส มหาราช สทฺโท ยถาคติคมนปถมตฺถกํ คโต นาม โหตีติ น หิ ภนฺเตติฯ กิสฺส ปน มหาราช ปจฺฉิโม สทฺโท ปุริมเกน สทฺเทน สมสมคติโก นาโหสีติ อาคนฺตุเกน ภนฺเต อามสเนน โส สทฺโท อุปรโตติ ฯ เอวเมว โข มหาราช โย โกจิ อกาเล มรติ โส อาคนฺตุเกน โรเคน ปฏิปีฬิโต วาตสมุฏฺฐาเนน วา…เป … สตฺติเวคปฺปฏิปีฬิโต วา อกาเล มรติฯ อิทเมตฺถ มหาราช การณํ เยน การเณน อกาเล มรณํ อตฺถีติฯ>
      text <ยถา วา ปน มหาราช เขตฺเต สุวิรูฬฺหํ ธญฺญพีชํ สมฺมา ปวตฺตมาเนน วสฺเสน โอตตวิตตอากิณฺณพหุผลํ หุตฺวา สสฺสุฏฺฐานสมยํ ปาปุณาติ ตํ ธญฺญํ วุจฺจติ อนีติกมนุปทฺทวํ สมยสมฺปตฺตํ นาม โหตีติฯ เอวเมว โข มหาราช โย โกจิ พหูนิ ทิวสสหสฺสานิ ชีวิตฺวา ชราชิณฺโณ อายุกฺขยา อนีติโก อนุปทฺทโว มรติ โส วุจฺจติ อนีติโก อนุปทฺทโว สมเย มรณมุปคโตติฯ>
      text <ยถา วา ปน มหาราช เขตฺเต สุวิรูฬฺหํ ธญฺญพีชํ อุทเกน วิกลํ มเรยฺย อปิ นุ โข ตํ มหาราช ธญฺญํ อสมยสมฺปตฺตํ นาม โหตีติ น หิ ภนฺเตติฯ กิสฺส ปน ตํ มหาราช ปจฺฉิมํ ธญฺญํ ปุริมเกน ธญฺเญน สมสมคติกํ นาโหสีติ อาคนฺตุเกน ภนฺเต อุณฺเหน ปฏิปีฬิตํ ตํ ธญฺญํ มตนฺติฯ เอวเมว โข มหาราช โย โกจิ อกาเล มรติ โส อาคนฺตุเกน โรเคน ปฏิปีฬิโต วาตสมุฏฺฐาเนน วา…เป … สตฺติเวคปฺปฏิปีฬิโต วา อกาเล มรติฯ อิทเมตฺถ มหาราช การณํ เยน การเณน อกาเล มรณํ อตฺถีติฯ>
      text <สุตปุพฺพํ ปน ตยา มหาราช สมฺปนฺนตรุณสสฺสํ กิมโย อุฏฺฐหิตฺวา สมูลํ นาเสนฺตีติ สุตปุพฺพญฺเจว ตํ ภนฺเต อมฺเหหิ ทิฏฺฐปุพฺพญฺจาติฯ กิํ นุ โข ตํ มหาราช สสฺสํ กาเล นฏฺฐํ อุทาหุ อกาเล นฏฺฐนฺติ อกาเล ภนฺเต ยทิ โข ตํ ภนฺเต สสฺสํ กิมโย น ขาเทยฺยุํ สสฺสุทฺธรณสมยํ ปาปุเณยฺยาติฯ กิํ ปน มหาราช อาคนฺตุเกน อุปฆาเตน สสฺสํ วินสฺสติ นิรุปฆาตํ สสฺสํ สสฺสุทฺธรณสมยํ ปาปุณาตีติ อาม ภนฺเตติฯ เอวเมว โข มหาราช โย โกจิ อกาเล มรติ โส อาคนฺตุเกน โรเคน ปฏิปีฬิโต วาตสมุฏฺฐาเนน วา…เป … สตฺติเวคปฺปฏิปีฬิโต วา มรติฯ อิทเมตฺถ มหาราช การณํ เยน การเณน อกาเล มรณํ อตฺถีติฯ>
      text <สุตปุพฺพํ ปน ตยา มหาราช สมฺปนฺเน สสฺเส ผลภารนมิเต มญฺจริตปตฺเต กรกวสฺสํ นาม วสฺสชาติ นิปติตฺวา วินาเสติ อผลํ กโรตีติ สุตปุพฺพญฺเจว ตํ ภนฺเต อมฺเหหิ ทิฏฺฐปุพฺพญฺจาติฯ อปิ นุ โข ตํ มหาราช สสฺสํ กาเล นฏฺฐํ อุทาหุ อกาเล นฏฺฐนฺติ อกาเล ภนฺเต ยทิ โข ตํ ภนฺเต สสฺสํ กรกวสฺสํ น วสฺเสยฺย สสฺสุทฺธรณสมยํ ปาปุเณยฺยาติฯ กิํ ปน มหาราช อาคนฺตุเกน อุปฆาเตน สสฺสํ วินสฺสติ นิรุปฆาตํ สสฺสํ สสฺสุทฺธรณสมยํ ปาปุณาตีติ อาม ภนฺเตติฯ เอวเมว โข มหาราช โย โกจิ อกาเล มรติ โส อาคนฺตุเกน โรเคน ปฏิปีฬิโต วาตสมุฏฺฐาเนน วา ปิตฺตสมุฏฺฐาเนน วา เสมฺหสมุฏฺฐาเนน วา สนฺนิปาติเกน วา อุตุปริณามเชน วา วิสมปริหารเชน วา โอปกฺกมิเกน วา ชิฆจฺฉาย วา ปิปาสาย วา สปฺปทฏฺเฐน วา วิสมาสิเตน วา อคฺคินา วา อุทเกน วา สตฺติเวคปฺปฏิปีฬิโต วา อกาเล มรติฯ ยทิ ปน อาคนฺตุเกน โรเคน ปฏิปีฬิโต น ภเวยฺย สมเยว มรณํ ปาปุเณยฺยฯ อิทเมตฺถ มหาราช การณํ เยน การเณน อกาเล มรณํ อตฺถีติฯ>
      text <อจฺฉริยํ ภนฺเต นาคเสน อพฺภุตํ ภนฺเต นาคเสน สุทสฺสิตํ การณํ สุทสฺสิตํ โอปมฺมํ อกาเล มรณสฺส ปริทีปนาย อตฺถิ อกาเล มรณนฺติ อุตฺตานีกตํ ปากฏํ กตํ วิภูตํ กตํ อจิตฺตวิกฺขิตฺตโกปิ ภนฺเต นาคเสน มนุโช เอกเมเกนปิ ตาว โอปมฺเมน นิฏฺฐํ คจฺเฉยฺย อตฺถิ อกาเล มรณนฺติ กิํ ปน มนุโช สเจตโน ปฐโมปมฺเมเนวาหํ ภนฺเต สญฺญตฺโต อตฺถิ อกาเล มรณนฺติ อปิ จ อปราปรํ นิพฺพาหนํ โสตุกาโม น สมฺปฏิจฺฉินฺติฯ>
      stand <อกาลมรณปญฺโห ฉฏฺโฐฯ>
    text <๗ เจติยปาฏิหาริยปญฺโห>
      text <๗>, <ภนฺเต นาคเสน สพฺเพสํ ปรินิพฺพุตานํ เจติเย ปาฏิหีรํ โหติ อุทาหุ เอกจฺจานํ เยว โหตีติ เอกจฺจานํ มหาราช โหติ เอกจฺจานํ น โหตีติฯ กตเมสํ ภนฺเต โหติ กตเมสํ น โหตีติ ติณฺณนฺนํ มหาราช อญฺญตรสฺส อธิฏฺฐานา ปรินิพฺพุตสฺส เจติเย ปาฏิหีรํ โหติฯ กตเมสํ ติณฺณนฺนํ อิธ มหาราช อรหา เทวมนุสฺสานํ อนุกมฺปาย ติฏฺฐนฺโตว อธิฏฺฐาติ เอวํนาม เจติเย ปาฏิหีรํ โหตูติ ตสฺส อธิฏฺฐานวเสน เจติเย ปาฏิหีรํ โหติ เอวํ อรหโต อธิฏฺฐานวเสน ปรินิพฺพุตสฺส เจติเย ปาฏิหีรํ โหติฯ>
      text <ปุน จปรํ มหาราช เทวตา มนุสฺสานํ อนุกมฺปาย ปรินิพฺพุตสฺส เจติเย ปาฏิหีรํ ทสฺเสนฺติ อิมินา ปาฏิหีเรน สทฺธมฺโม นิจฺจสมฺปคฺคหิโต ภวิสฺสติ มนุสฺสา จ ปสนฺนา กุสเลน อภิวฑฺฒิสฺสนฺตีติ เอวํ เทวตานํ อธิฏฺฐานวเสน ปรินิพฺพุตสฺส เจติเย ปาฏิหีรํ โหติฯ>
      text <ปุน จปรํ มหาราช อิตฺถี วา ปุริโส วา สทฺโธ ปสนฺโน ปณฺฑิโต พฺยตฺโต เมธาวี พุทฺธิสมฺปนฺโน โยนิโส จินฺตยิตฺวา คนฺธํ วา มาลํ วา ทุสฺสํ วา อญฺญตรํ วา กิญฺจิ อธิฏฺฐหิตฺวา เจติเย อุกฺขิปติ เอวํนาม โหตูติ ตสฺสปิ อธิฏฺฐานวเสน ปรินิพฺพุตสฺส เจติเย ปาฏิหีรํ โหติ เอวํ มนุสฺสานํ อธิฏฺฐานวเสน ปรินิพฺพุตสฺส เจติเย ปาฏิหีรํ โหติฯ>
      text <อิเมสํ โข มหาราช ติณฺณนฺนํ อญฺญตรสฺส อธิฏฺฐานวเสน ปรินิพฺพุตสฺส เจติเย ปาฏิหีรํ โหติฯ>
      text <ยทิ มหาราช เตสํ อธิฏฺฐานํ น โหติ ขีณาสวสฺสปิ ฉฬภิญฺญสฺส เจโตวสิปฺปตฺตสฺส เจติเย ปาฏิหีรํ น โหติ อสติปิ มหาราช ปาฏิหีเร จริตํ ทิสฺวา สุปริสุทฺธํ โอกปฺเปตพฺพํ นิฏฺฐํ คนฺตพฺพํ สทฺทหิตพฺพํ สุปรินิพฺพุโต อยํ พุทฺธปุตฺโตติฯ สาธุ ภนฺเต นาคเสน เอวเมตํ ตถา สมฺปฏิจฺฉามีติฯ>
      stand <เจติยปาฏิหาริยปญฺโห สตฺตโมฯ>
    text <๘ ธมฺมาภิสมยปญฺโห>
      text <๘>, <ภนฺเต นาคเสน เย เต สมฺมา ปฏิปชฺชนฺติ เตสํ สพฺเพสํ เยว ธมฺมาภิสมโย โหติ อุทาหุ กสฺสจิ น โหตีติ กสฺสจิ มหาราช โหติ กสฺสจิ น โหตีติฯ กสฺส ภนฺเต โหติ กสฺส น โหตีติ ติรจฺฉานคตสฺส มหาราช สุปฺปฏิปนฺนสฺสาปิ ธมฺมาภิสมโย น โหติ เปตฺติวิสยูปปนฺนสฺส…เป … มิจฺฉาทิฏฺฐิกสฺส…เป … กุหกสฺส…เป … มาตุฆาตกสฺส…เป … ปิตุฆาตกสฺส…เป … อรหนฺตฆาตกสฺส…เป … สงฺฆเภทกสฺส…เป … โลหิตุปฺปาทกสฺส…เป … เถยฺยสํวาสกสฺส…เป … ติตฺถิยปกฺกนฺตสฺส…เป … ภิกฺขุนิทูสกสฺส…เป … เตรสนฺนํ ครุกาปตฺตีนํ อญฺญตรํ อาปชฺชิตฺวา อวุฏฺฐิตสฺส…เป … ปณฺฑกสฺส…เป … อุภโตพฺยญฺชนกสฺส สุปฺปฏิปนฺนสฺสาปิ ธมฺมาภิสมโย น โหติ…เป … โยปิ มนุสฺสทหรโก อูนกสตฺตวสฺสิโก ตสฺส สุปฺปฏิปนฺนสฺสาปิ ธมฺมาภิสมโย น โหติฯ อิเมสํ โข มหาราช โสฬสนฺนํ ปุคฺคลานํ สุปฺปฏิปนฺนานมฺปิ ธมฺมาภิสมโย น โหตีติฯ>
      text <ภนฺเต นาคเสน เย เต ปนฺนรส ปุคฺคลา วิรุทฺธา เยว เตสํ ธมฺมาภิสมโย โหตุ วา มา วา โหตุ อถ เกน การเณน มนุสฺสทหรกสฺส อูนกสตฺตวสฺสิกสฺส สุปฺปฏิปนฺนสฺสาปิ ธมฺมาภิสมโย น โหติ เอตฺถ ตาว ปญฺโห ภวติ นนุ นาม ทหรกสฺส น ราโค โหติ น โทโส โหติ น โมโห โหติ น มาโน โหติ น มิจฺฉาทิฏฺฐิ โหติ น อรติ โหติ น กามวิตกฺโก โหติ อมิสฺสิโต กิเลเสหิ โส นาม ทหรโก ยุตฺโต จ ปตฺโต จ อรหติ จ จตฺตาริ สจฺจานิ เอกปฏิเวเธน ปฏิวิชฺฌิตุนฺติฯ>
      text <ตญฺเญเวตฺถ มหาราช การณํ เยนาหํ การเณน ภณามิ อูนกสตฺตวสฺสิกสฺส สุปฺปฏิปนฺนสฺสาปิ ธมฺมาภิสมโย น โหตีติฯ ยทิ มหาราช อูนกสตฺตวสฺสิโก รชนีเย รชฺเชยฺย ทุสฺสนีเย ทุสฺเสยฺย โมหนีเย มุยฺเหยฺย มทนีเย มชฺเชยฺย ทิฏฺฐิํ วิชาเนยฺย รติญฺจ อรติญฺจ วิชาเนยฺย กุสลากุสลํ วิตกฺเกยฺย ภเวยฺย ตสฺส ธมฺมาภิสมโย อปิ จ มหาราช อูนกสตฺตวสฺสิกสฺส จิตฺตํ อพลํ ทุพฺพลํ ปริตฺตํ อปฺปํ โถกํ มนฺทํ อวิภูตํ อสงฺขตา นิพฺพานธาตุ ครุกา ภาริกา วิปุลา มหตีฯ อูนกสตฺตวสฺสิโก มหาราช เตน ทุพฺพเลน จิตฺเตน ปริตฺตเกน มนฺเทน อวิภูเตน น สกฺโกติ ครุกํ ภาริกํ วิปุลํ มหติํ อสงฺขตํ นิพฺพานธาตุํ ปฏิวิชฺฌิตุํฯ>
      text <ยถา มหาราช สิเนรุปพฺพตราชา ครุโก ภาริโก วิปุโล มหนฺโต อปิ นุ โข ตํ มหาราช ปุริโส อตฺตโน ปากติเกน ถามพลวีริเยน สกฺกุเณยฺย สิเนรุปพฺพตราชานํ อุทฺธริตุนฺติ น หิ ภนฺเตติฯ เกน การเณน มหาราชาติ ทุพฺพลตฺตา ภนฺเต ปุริสสฺส มหนฺตตฺตา สิเนรุปพฺพตราชสฺสาติฯ เอวเมว โข มหาราช อูนกสตฺตวสฺสิกสฺส จิตฺตํ อพลํ ทุพฺพลํ ปริตฺตํ อปฺปํ โถกํ มนฺทํ อวิภูตํ อสงฺขตา นิพฺพานธาตุ ครุกา ภาริกา วิปุลา มหตีฯ อูนกสตฺตวสฺสิโก เตน ทุพฺพเลน จิตฺเตน ปริตฺเตน มนฺเทน อวิภูเตน น สกฺโกติ ครุกํ ภาริกํ วิปุลํ มหติํ อสงฺขตํ นิพฺพานธาตุํ ปฏิวิชฺฌิตุํ เตน การเณน อูนกสตฺตวสฺสิกสฺส สุปฺปฏิปนฺนสฺสาปิ ธมฺมาภิสมโย น โหติฯ>
      text <ยถา วา ปน มหาราช อยํ มหาปถวี ทีฆา อายตา ปุถุลา วิตฺถตา วิสาลา วิตฺถิณฺณา วิปุลา มหนฺตา อปิ นุ โข ตํ มหาราช มหาปถวิํ สกฺกา ปริตฺตเกน อุทกพินฺทุเกน เตเมตฺวา อุทกจิกฺขลฺลํ กาตุนฺติ น หิ ภนฺเตติฯ เกน การเณน มหาราชาติ ปริตฺตตฺตา ภนฺเต อุทกพินฺทุสฺส มหนฺตตฺตา มหาปถวิยาติฯ เอวเมว โข มหาราช อูนกสตฺตวสฺสิกสฺส จิตฺตํ อพลํ ทุพฺพลํ ปริตฺตํ อปฺปํ โถกํ มนฺทํ อวิภูตํ อสงฺขตา นิพฺพานธาตุ ทีฆา อายตา ปุถุลา วิตฺถตา วิสาลา วิตฺถิณฺณา วิปุลา มหนฺตาฯ อูนกสตฺตวสฺสิโก เตน ทุพฺพเลน จิตฺเตน ปริตฺตเกน มนฺเทน อวิภูเตน น สกฺโกติ มหติํ อสงฺขตํ นิพฺพานธาตุํ ปฏิวิชฺฌิตุํ เตน การเณน อูนกสตฺตวสฺสิกสฺส สุปฺปฏิปนฺนสฺสาปิ ธมฺมาภิสมโย น โหติฯ>
      text <ยถา วา ปน มหาราช อพลทุพฺพลปริตฺตอปฺปโถกมนฺทคฺคิ ภเวยฺย อปิ นุ โข มหาราช ตาวตเกน มนฺเทน อคฺคินา สกฺกา สเทวเก โลเก อนฺธการํ วิธมิตฺวา อาโลกํ ทสฺเสตุนฺติ น หิ ภนฺเตติฯ เกน การเณน มหาราชาติ มนฺทตฺตา ภนฺเต อคฺคิสฺส โลกสฺส มหนฺตตฺตาติฯ เอวเมว โข มหาราช อูนกสตฺตวสฺสิกสฺส จิตฺตํ อพลํ ทุพฺพลํ ปริตฺตํ อปฺปํ โถกํ มนฺทํ อวิภูตํ มหตา จ อวิชฺชนฺธกาเรน ปิหิตํฯ ตสฺมา ทุกฺกรํ ญาณาโลกํ ทสฺสยิตุํ เตน การเณน อูนกสตฺตวสฺสิกสฺส สุปฺปฏิปนฺนสฺสาปิ ธมฺมาภิสมโย น โหติฯ>
      text <ยถา วา ปน มหาราช อาตุโร กิโส อณุปริมิตกาโย สาลกกิมิ หตฺถินาคํ ติธา ปภินฺนํ นวายตํ ติวิตฺถตํ ทสปริณาหํ อฏฺฐรตนิกํ สกฏฺฐานมุปคตํ ทิสฺวา คิลิตุํ ปริกฑฺเฒยฺย อปิ นุ โข โส มหาราช สาลกกิมิ สกฺกุเณยฺย ตํ หตฺถินาคํ คิลิตุนฺติ น หิ ภนฺเตติฯ เกน การเณน มหาราชาติ ปริตฺตตฺตา ภนฺเต สาลกกิมิสฺส มหนฺตตฺตา หตฺถินาคสฺสาติฯ เอวเมว โข มหาราช อูนกสตฺตวสฺสิกสฺส จิตฺตํ อพลํ ทุพฺพลํ ปริตฺตํ อปฺปํ โถกํ มนฺทํ อวิภูตํ มหตี อสงฺขตา นิพฺพานธาตุฯ โส เตน ทุพฺพเลน จิตฺเตน ปริตฺตเกน มนฺเทน อวิภูเตน น สกฺโกติ มหติํ อสงฺขตํ นิพฺพานธาตุํ ปฏิวิชฺฌิตุํ เตน การเณน อูนกสตฺตวสฺสิกสฺส สุปฺปฏิปนฺนสฺสาปิ ธมฺมาภิสมโย น โหตีติฯ สาธุ ภนฺเต นาคเสน เอวเมตํ ตถา สมฺปฏิจฺฉามีติฯ>
      stand <ธมฺมาภิสมยปญฺโห อฏฺฐโมฯ>
    text <๙ เอกนฺตสุขนิพฺพานปญฺโห>
      text <๙>, <ภนฺเต นาคเสน กิํ เอกนฺตสุขํ นิพฺพานํ อุทาหุ ทุกฺเขน มิสฺสนฺติ เอกนฺตสุขํ มหาราช นิพฺพานํ ทุกฺเขน อมิสฺสนฺติฯ>
      text <น มยํ ตํ ภนฺเต นาคเสน วจนํ สทฺทหาม เอกนฺตสุขํ นิพฺพานนฺติ เอวเมตฺถ มยํ ภนฺเต นาคเสน ปจฺเจม นิพฺพานํ ทุกฺเขน มิสฺสนฺติ การณญฺเจตฺถ อุปลภาม นิพฺพานํ ทุกฺเขน มิสฺสนฺติฯ กตมํ เอตฺถ การณํ เย เต ภนฺเต นาคเสน นิพฺพานํ ปริเยสนฺติ เตสํ ทิสฺสติ กายสฺส จ จิตฺตสฺส จ อาตาโป ปริตาโป ฐานจงฺกมนิสชฺชาสยนาหารปริคฺคโห มิทฺธสฺส จ อุปโรโธ อายตนานญฺจ ปฏิปีฬนํ ธนธญฺญปิยญาติมิตฺตปฺปชหนํฯ เย เกจิ โลเก สุขิตา สุขสมปฺปิตา เต สพฺเพปิ ปญฺจหิ กามคุเณหิ อายตเน รเมนฺติ พฺรูเหนฺติ มนาปิกมนาปิกพหุวิธสุภนิมิตฺเตน รูเปน จกฺขุํ รเมนฺติ พฺรูเหนฺติ มนาปิกมนาปิกคีตวาทิตพหุวิธสุภนิมิตฺเตน สทฺเทน โสตํ รเมนฺติ พฺรูเหนฺติ มนาปิกมนาปิกปุปฺผผลปตฺตตจมูลสารพหุวิธสุภนิมิตฺเตน คนฺเธน ฆานํ รเมนฺติ พฺรูเหนฺติ มนาปิกมนาปิกขชฺชโภชฺชเลยฺยเปยฺยสายนียพหุวิธสุภนิมิตฺเตน รเสน ชิวฺหํ รเมนฺติ พฺรุเหนฺติ มนาปิกมนาปิกสณฺหสุขุมมุทุมทฺทวพหุวิธสุภนิมิตฺเตน ผสฺเสน กายํ รเมนฺติ พฺรูเหนฺติ มนาปิกมนาปิกกลฺยาณปาปกสุภาสุภพหุวิธวิตกฺกมนสิกาเรน มนํ รเมนฺติ พฺรูเหนฺติฯ ตุมฺเห ตํ จกฺขุโสตฆานชิวฺหากายมโนพฺรูหนํ หนถ อุปหนถ ฉินฺทถ อุปจฺฉินฺทถ รุนฺธถ อุปรุนฺธถฯ เตน กาโยปิ ปริตปติ จิตฺตมฺปิ ปริตปติ กาเย ปริตตฺเต กายิกทุกฺขเวทนํ เวทิยติ จิตฺเต ปริตตฺเต เจตสิกทุกฺขเวทนํ เวทยติฯ นนุ มาคณฺฑิโยปิ ปริพฺพาชโก ภควนฺตํ ครหมาโน เอวมาห ภูนหุ สมโณ โคตโมติฯ อิทเมตฺถ การณํ เยนาหํ การเณน พฺรูมิ นิพฺพานํ ทุกฺเขน มิสฺสนฺติฯ>
      text <น หิ มหาราช นิพฺพานํ ทุกฺเขน มิสฺสํ เอกนฺตสุขํ นิพฺพานํฯ ยํ ปน ตฺวํ มหาราช พฺรูสิ นิพฺพานํ ทุกฺขนฺติ เนตํ ทุกฺขํ นิพฺพานํ นาม นิพฺพานสฺส ปน สจฺฉิกิริยาย ปุพฺพภาโค เอโส นิพฺพานปริเยสนํ เอตํ เอกนฺตสุขํ เยว มหาราช นิพฺพานํ น ทุกฺเขน มิสฺสํฯ เอตฺถ การณํ วทามิฯ อตฺถิ มหาราช ราชูนํ รชฺชสุขํ นามาติ อาม ภนฺเต อตฺถิ ราชูนํ รชฺชสุขนฺติฯ อปิ นุ โข ตํ มหาราช รชฺชสุขํ ทุกฺเขน มิสฺสนฺติ น หิ ภนฺเตติฯ กิสฺส ปน เต มหาราช ราชาโน ปจฺจนฺเต กุปิเต เตสํ ปจฺจนฺตนิสฺสิตานํ ปฏิเสธาย อมจฺเจหิ ปริณายเกหิ ภเฏหิ พลตฺเถหิ ปริวุตา ปวาสํ คนฺตฺวา ฑํสมกสวาตาตปปฏิปีฬิตา สมวิสเม ปริธาวนฺติ มหายุทฺธญฺจ กโรนฺติ ชีวิตสํสยญฺจ ปาปุณนฺตีติ เนตํ ภนฺเต นาคเสน รชฺชสุขํ นาม รชฺชสุขสฺส ปริเยสนาย ปุพฺพภาโค เอโส ทุกฺเขน ภนฺเต นาคเสน ราชาโน รชฺชํ ปริเยสิตฺวา รชฺชสุขํ อนุภวนฺติ เอวํ ภนฺเต นาคเสน รชฺชสุขํ ทุกฺเขน อมิสฺสํ อญฺญํ ตํ รชฺชสุขํ อญฺญํ ทุกฺขนฺติฯ เอวเมว โข มหาราช เอกนฺตสุขํ นิพฺพานํ น ทุกฺเขน มิสฺสํฯ เย ปน ตํ นิพฺพานํ ปริเยสนฺติ เต กายญฺจ จิตฺตญฺจ อาตาเปตฺวา ฐานจงฺกมนิสชฺชาสยนาหารํ ปริคฺคเหตฺวา มิทฺธํ อุปรุนฺธิตฺวา อายตนานิ ปฏิปีเฬตฺวา กายญฺจ ชีวิตญฺจ ปริจฺจชิตฺวา ทุกฺเขน นิพฺพานํ ปริเยสิตฺวา เอกนฺตสุขํ นิพฺพานํ อนุภวนฺติ นิหตปจฺจามิตฺตา วิย ราชาโน รชฺชสุขํฯ เอวํ มหาราช เอกนฺตสุขํ นิพฺพานํ น ทุกฺเขน มิสฺสํ อญฺญํ นิพฺพานํ อญฺญํ ทุกฺขนฺติฯ>
      text <อปรมฺปิ มหาราช อุตฺตริํ การณํ สุโณหิ เอกนฺตสุขํ นิพฺพานํ น ทุกฺเขน มิสฺสํ อญฺญํ ทุกฺขํ อญฺญํ นิพฺพานนฺติฯ อตฺถิ มหาราช อาจริยานํ สิปฺปวนฺตานํ สิปฺปสุขํ นามาติ อาม ภนฺเต อตฺถิ อาจริยานํ สิปฺปวนฺตานํ สิปฺปสุขนฺติฯ อปิ นุ โข ตํ มหาราช สิปฺปสุขํ ทุกฺเขน มิสฺสนฺติ น หิ ภนฺเตติฯ กิสฺส ปน เต มหาราช อาจริยา อาจริยานํ อภิวาทนปจฺจุฏฺฐาเนน อุทกาหรณฆรสมฺมชฺชนทนฺตกฏฺฐมุโขทกานุปฺปทาเนน อุจฺฉิฏฺฐปฏิคฺคหณอุจฺฉาทนนหาปนปาทปริกมฺเมน สกจิตฺตํ นิกฺขิปิตฺวา ปรจิตฺตานุวตฺตเนน ทุกฺขเสยฺยาย วิสมโภชเนน กายํ อาตาเปนฺตีติ เนตํ ภนฺเต นาคเสน สิปฺปสุขํ นาม สิปฺปปริเยสนาย ปุพฺพภาโค เอโส ทุกฺเขน ภนฺเต นาคเสน อาจริยา สิปฺปํ ปริเยสิตฺวา สิปฺปสุขํ อนุภวนฺติ เอวํ ภนฺเต นาคเสน สิปฺปสุขํ ทุกฺเขน อมิสฺสํ อญฺญํ ตํ สิปฺปสุขํ อญฺญํ ทุกฺขนฺติฯ เอวเมว โข มหาราช เอกนฺตสุขํ นิพฺพานํ น ทุกฺเขน มิสฺสํฯ เย ปน ตํ นิพฺพานํ ปริเยสนฺติ เต กายญฺจ จิตฺตญฺจ อาตาเปตฺวา ฐานจงฺกมนิสชฺชาสยนาหารํ ปริคฺคเหตฺวา มิทฺธํ อุปรุนฺธิตฺวา อายตนานิ ปฏิปีเฬตฺวา กายญฺจ ชีวิตญฺจ ปริจฺจชิตฺวา ทุกฺเขน นิพฺพานํ ปริเยสิตฺวา เอกนฺตสุขํ นิพฺพานํ อนุภวนฺติ อาจริยา วิย สิปฺปสุขํฯ เอวํ มหาราช เอกนฺตสุขํ นิพฺพานํ น ทุกฺเขน มิสฺสํ อญฺญํ ทุกฺขํ อญฺญํ นิพฺพานนฺติฯ สาธุ ภนฺเต นาคเสน เอวเมตํ ตถา สมฺปฏิจฺฉามีติฯ>
      stand <เอกนฺตสุขนิพฺพานปญฺโห นวโมฯ>
    text <๑๐ นิพฺพานรูปสณฺฐานปญฺโห>
      text <๑๐>, <ภนฺเต นาคเสน นิพฺพานํ นิพฺพานนฺติ ยํ วเทสิ สกฺกา ปน ตสฺส นิพฺพานสฺส รูปํ วา สณฺฐานํ วา วยํ วา ปมาณํ วา โอปมฺเมน วา การเณน วา เหตุนา วา นเยน วา อุปทสฺสยิตุนฺติ อปฺปฏิภาคํ มหาราช นิพฺพานํ น สกฺกา นิพฺพานสฺส รูปํ วา สณฺฐานํ วา วยํ วา ปมาณํ วา โอปมฺเมน วา การเณน วา เหตุนา วา นเยน วา อุปทสฺสยิตุนฺติฯ เอตมฺปาหํ ภนฺเต นาคเสน น สมฺปฏิจฺฉามิ ยํ อตฺถิธมฺมสฺส นิพฺพานสฺส รูปํ วา สณฺฐานํ วา วยํ วา ปมาณํ วา โอปมฺเมน วา การเณน วา เหตุนา วา นเยน วา อปญฺญาปนํ การเณน มํ สญฺญาเปหีติฯ โหตุ มหาราช การเณน ตํ สญฺญาเปสฺสามิฯ อตฺถิ มหาราช มหาสมุทฺโท นามาติ อาม ภนฺเต อตฺเถโส มหาสมุทฺโทติฯ สเจ ตํ มหาราช โกจิ เอวํ ปุจฺเฉยฺย กิตฺตกํ มหาราช มหาสมุทฺเท อุทกํ กติ ปน เต สตฺตา เย มหาสมุทฺเท ปฏิวสนฺตีติ เอวํ ปุฏฺโฐ ตฺวํ มหาราช กินฺติ ตสฺส พฺยากเรยฺยาสีติ สเจ มํ ภนฺเต โกจิ เอวํ ปุจฺเฉยฺย กิตฺตกํ มหาราช มหาสมุทฺเท อุทกํ กติ ปน เต สตฺตา เย มหาสมุทฺเท ปฏิวสนฺตีติ ตมหํ ภนฺเต เอวํ วเทยฺยํ อปุจฺฉิตพฺพํ มํ ตฺวํ อมฺโภ ปุริส ปุจฺฉสิ เนสา ปุจฺฉา เกนจิ ปุจฺฉิตพฺพา ฐปนีโย เอโส ปญฺโหฯ อวิภตฺโต โลกกฺขายิเกหิ มหาสมุทฺโท น สกฺกา มหาสมุทฺเท อุทกํ ปริมินิตุํ สตฺตา วา เย ตตฺถ วาสมุปคตาติ เอวาหํ ภนฺเต ตสฺส ปฏิวจนํ ทเทยฺยนฺติฯ>
      text <กิสฺส ปน ตฺวํ มหาราช อตฺถิธมฺเม มหาสมุทฺเท เอวํ ปฏิวจนํ ทเทยฺยาสิ นนุ วิคเณตฺวา ตสฺส อาจิกฺขิตพฺพํ เอตฺตกํ มหาสมุทฺเท อุทกํ เอตฺตกา จ สตฺตา มหาสมุทฺเท ปฏิวสนฺตีติ น สกฺกา ภนฺเต อวิสโย เอโส ปญฺโหติฯ>
      text <ยถา มหาราช อตฺถิธมฺเม เยว มหาสมุทฺเท น สกฺกา อุทกํ ปริคเณตุํ สตฺตา วา เย ตตฺถ วาสมุปคตา เอวเมว โข มหาราช อตฺถิธมฺมสฺเสว นิพฺพานสฺส น สกฺกา รูปํ วา สณฺฐานํ วา วยํ วา ปมาณํ วา โอปมฺเมน วา การเณน วา เหตุนา วา นเยน วา อุปทสฺสยิตุํ วิคเณยฺย มหาราช อิทฺธิมา เจโตวสิปฺปตฺโต มหาสมุทฺเท อุทกํ ตตฺราสเย จ สตฺเต น ตฺเวว โส อิทฺธิมา เจโตวสิปฺปตฺโต สกฺกุเณยฺย นิพฺพานสฺส รูปํ วา สณฺฐานํ วา วยํ วา ปมาณํ วา โอปมฺเมน วา การเณน วา เหตุนา วา นเยน วา อุปทสฺสยิตุํฯ>
      text <อปรมฺปิ มหาราช อุตฺตริํ การณํ สุโณหิ อตฺถิธมฺมสฺเสว นิพฺพานสฺส น สกฺกา รูปํ วา สณฺฐานํ วา วยํ วา ปมาณํ วา โอปมฺเมน วา การเณน วา เหตุนา วา นเยน วา อุปทสฺสยิตุนฺติฯ อตฺถิ มหาราช เทเวสุ อรูปกายิกา นาม เทวาติฯ อาม ภนฺเต สุยฺยติ อตฺถิ เทเวสุ อรูปกายิกา นาม เทวาติฯ สกฺกา ปน มหาราช เตสํ อรูปกายิกานํ เทวานํ รูปํ วา สณฺฐานํ วา วยํ วา ปมาณํ วา โอปมฺเมน วา การเณน วา เหตุนา วา นเยน วา อุปทสฺสยิตุนฺติ น หิ ภนฺเตติฯ เตน หิ มหาราช นตฺถิ อรูปกายิกา เทวาติ อตฺถิ ภนฺเต อรูปกายิกา เทวา น จ สกฺกา เตสํ รูปํ วา สณฺฐานํ วา วยํ วา ปมาณํ วา โอปมฺเมน วา การเณน วา เหตุนา วา นเยน วา อุปทสฺสยิตุนฺติฯ ยถา มหาราช อตฺถิสตฺตานํ เยว อรูปกายิกานํ เทวานํ น สกฺกา รูปํ วา สณฺฐานํ วา วยํ วา ปมาณํ วา โอปมฺเมน วา การเณน วา เหตุนา วา นเยน วา อุปทสฺสยิตุํ เอวเมว โข มหาราช อตฺถิธมฺมสฺเสว นิพฺพานสฺส น สกฺกา รูปํ วา สณฺฐานํ วา วยํ วา ปมาณํ วา โอปมฺเมน วา การเณน วา เหตุนา วา นเยน วา อุปทสฺสยิตุนฺติฯ>
      text <ภนฺเต นาคเสน โหตุ เอกนฺตสุขํ นิพฺพานํ น จ สกฺกา ตสฺส รูปํ วา สณฺฐานํ วา วยํ วา ปมาณํ วา โอปมฺเมน วา การเณน วา เหตุนา วา นเยน วา อุปทสฺสยิตุํฯ อตฺถิ ปน ภนฺเต นิพฺพานสฺส คุณํ อญฺเญหิ อนุปวิฏฺฐํ กิญฺจิ โอปมฺมนิทสฺสนมตฺตนฺติ สรูปโต มหาราช นตฺถิ คุณโต ปน สกฺกา กิญฺจิ โอปมฺมนิทสฺสนมตฺตํ อุปทสฺสยิตุนฺติฯ สาธุ ภนฺเต นาคเสน ยถาหํ ลภามิ นิพฺพานสฺส คุณโตปิ เอกเทสปริทีปนมตฺตํ ตถา สีฆํ พฺรูหิ นิพฺพาเปหิ เม หทยปริฬาหํ วินย สีตลมธุรวจนมาลุเตนาติฯ>
      text <ปทุมสฺส มหาราช เอโก คุโณ นิพฺพานํ อนุปวิฏฺโฐ อุทกสฺส ทฺเว คุณา อคทสฺส ตโย คุณา มหาสมุทฺทสฺส จตฺตาโร คุณา โภชนสฺส ปญฺจ คุณา อากาสสฺส ทส คุณา มณิรตนสฺส ตโย คุณา โลหิตจนฺทนสฺส ตโย คุณา สปฺปิมณฺฑสฺส ตโย คุณา คิริสิขรสฺส ปญฺจ คุณา นิพฺพานํ อนุปวิฏฺฐาติฯ>
      text <ภนฺเต นาคเสน ปทุมสฺส เอโก คุโณ นิพฺพานํ อนุปวิฏฺโฐติ ยํ วเทสิ กตโม ปทุมสฺส เอโก คุโณ นิพฺพานํ อนุปวิฏฺโฐติ ยถา มหาราช ปทุมํ อนุปลิตฺตํ อุทเกน เอวเมว โข มหาราช นิพฺพานํ สพฺพกิเลเสหิ อนุปลิตฺตํฯ อยํ มหาราช ปทุมสฺส เอโก คุโณ นิพฺพานํ อนุปวิฏฺโฐติฯ>
      text <ภนฺเต นาคเสน อุทกสฺส ทฺเว คุณา นิพฺพานํ อนุปวิฏฺฐาติ ยํ วเทสิ กตเม อุทกสฺส ทฺเว คุณา นิพฺพานํ อนุปวิฏฺฐาติ ยถา มหาราช อุทกํ สีตลํ ปริฬาหนิพฺพาปนํ เอวเมว โข มหาราช นิพฺพานํ สีตลํ สพฺพกิเลสปริฬาหนิพฺพาปนํฯ อยํ มหาราช อุทกสฺส ปฐโม คุโณ นิพฺพานํ อนุปวิฏฺโฐฯ ปุน จปรํ มหาราช อุทกํ กิลนฺตตสิตปิปาสิตฆมฺมาภิตตฺตานํ ชนปสุปชานํ ปิปาสาวินยนํ เอวเมว โข มหาราช นิพฺพานํ กามตณฺหาภวตณฺหาวิภวตณฺหาปิปาสาวินยนํฯ อยํ มหาราช อุทกสฺส ทุติโย คุโณ นิพฺพานํ อนุปวิฏฺโฐฯ อิเม โข มหาราช อุทกสฺส ทฺเว คุณา นิพฺพานํ อนุปวิฏฺฐาติฯ>
      text <ภนฺเต นาคเสน อคทสฺส ตโย คุณา นิพฺพานํ อนุปวิฏฺฐาติ ยํ วเทสิ กตเม อคทสฺส ตโย คุณา นิพฺพานํ อนุปวิฏฺฐาติ ยถา มหาราช อคโท วิสปีฬิตานํ สตฺตานํ ปฏิสรณํ เอวเมว โข มหาราช นิพฺพานํ กิเลสวิสปีฬิตานํ สตฺตานํ ปฏิสรณํฯ อยํ มหาราช อคทสฺส ปฐโม คุโณ นิพฺพานํ อนุปวิฏฺโฐฯ ปุน จปรํ มหาราช อคโท โรคานํ อนฺตกโร เอวเมว โข มหาราช นิพฺพานํ สพฺพทุกฺขานํ อนฺตกรํฯ อยํ มหาราช อคทสฺส ทุติโย คุโณ นิพฺพานํ อนุปวิฏฺโฐฯ ปุน จปรํ มหาราช อคโท อมตํ เอวเมว โข มหาราช นิพฺพานํ อมตํฯ อยํ มหาราช อคทสฺส ตติโย คุโณ นิพฺพานํ อนุปวิฏฺโฐฯ อิเม โข มหาราช อคทสฺส ตโย คุณา นิพฺพานํ อนุปวิฏฺฐาติฯ>
      text <ภนฺเต นาคเสน มหาสมุทฺทสฺส จตฺตาโร คุณา นิพฺพานํ อนุปวิฏฺฐาติ ยํ วเทสิ กตเม มหาสมุทฺทสฺส จตฺตาโร คุณา นิพฺพานํ อนุปวิฏฺฐาติ ยถา มหาราช มหาสมุทฺโท สุญฺโญ สพฺพกุณเปหิ เอวเมว โข มหาราช นิพฺพานํ สุญฺญํ สพฺพกิเลสกุณเปหิฯ อยํ มหาราช มหาสมุทฺทสฺส ปฐโม คุโณ นิพฺพานํ อนุปวิฏฺโฐฯ ปุน จปรํ มหาราช มหาสมุทฺโท มหนฺโต อโนรปาโร น ปริปูรติ สพฺพสวนฺตีหิ เอวเมว โข มหาราช นิพฺพานํ มหนฺตํ อโนรปารํ น ปูรติ สพฺพสตฺเตหิฯ อยํ มหาราช มหาสมุทฺทสฺส ทุติโย คุโณ นิพฺพานํ อนุปวิฏฺโฐฯ ปุน จปรํ มหาราช มหาสมุทฺโท มหนฺตานํ ภูตานํ อาวาโส เอวเมว โข มหาราช นิพฺพานํ มหนฺตานํ อรหนฺตานํ วิมลขีณาสวพลปฺปตฺตวสีภูตมหาภูตานํ อาวาโสฯ อยํ มหาราช มหาสมุทฺทสฺส ตติโย คุโณ นิพฺพานํ อนุปวิฏฺโฐฯ ปุน จปรํ มหาราช มหาสมุทฺโท อปริมิตวิวิธวิปุลวีจิปุปฺผสํกุสุมิโต เอวเมว โข มหาราช นิพฺพานํ อปริมิตวิวิธวิปุลปริสุทฺธวิชฺชาวิมุตฺติปุปฺผสํกุสุมิตํฯ อยํ มหาราช มหาสมุทฺทสฺส จตุตฺโถ คุโณ นิพฺพานํ อนุปวิฏฺโฐฯ อิเม โข มหาราช มหาสมุทฺทสฺส จตฺตาโร คุณา นิพฺพานํ อนุปวิฏฺฐาติฯ>
      text <ภนฺเต นาคเสน โภชนสฺส ปญฺจ คุณา นิพฺพานํ อนุปวิฏฺฐาติ ยํ วเทสิ กตเม โภชนสฺส ปญฺจ คุณา นิพฺพานํ อนุปวิฏฺฐาติ ยถา มหาราช โภชนํ สพฺพสตฺตานํ อายุธารณํ เอวเมว โข มหาราช นิพฺพานํ สจฺฉิกตํ ชรามรณนาสนโต อายุธารณํฯ อยํ มหาราช โภชนสฺส ปฐโม คุโณ นิพฺพานํ อนุปวิฏฺโฐฯ ปุน จปรํ มหาราช โภชนํ สพฺพสตฺตานํ พลวฑฺฒนํ เอวเมว โข มหาราช นิพฺพานํ สจฺฉิกตํ สพฺพสตฺตานํ อิทฺธิพลวฑฺฒนํฯ อยํ มหาราช โภชนสฺส ทุติโย คุโณ นิพฺพานํ อนุปวิฏฺโฐฯ ปุน จปรํ มหาราช โภชนํ สพฺพสตฺตานํ วณฺณชนนํ เอวเมว โข มหาราช นิพฺพานํ สจฺฉิกตํ สพฺพสตฺตานํ คุณวณฺณชนนํฯ อยํ มหาราช โภชนสฺส ตติโย คุโณ นิพฺพานํ อนุปวิฏฺโฐฯ ปุน จปรํ มหาราช โภชนํ สพฺพสตฺตานํ ทรถวูปสมนํ เอวเมว โข มหาราช นิพฺพานํ สจฺฉิกตํ สพฺพสตฺตานํ สพฺพกิเลสทรถวูปสมนํฯ อยํ มหาราช โภชนสฺส จตุตฺโถ คุโณ นิพฺพานํ อนุปวิฏฺโฐฯ ปุน จปรํ มหาราช โภชนํ สพฺพสตฺตานํ ชิฆจฺฉาทุพฺพลฺยปฏิวิโนทนํ เอวเมว โข มหาราช นิพฺพานํ สจฺฉิกตํ สพฺพสตฺตานํ สพฺพทุกฺขชิฆจฺฉาทุพฺพลฺยปฏิวิโนทนํฯ อยํ มหาราช โภชนสฺส ปญฺจโม คุโณ นิพฺพานํ อนุปวิฏฺโฐฯ อิเม โข มหาราช โภชนสฺส ปญฺจ คุณา นิพฺพานํ อนุปวิฏฺฐาติฯ>
      text <ภนฺเต นาคเสน อากาสสฺส ทส คุณา นิพฺพานํ อนุปวิฏฺฐาติ ยํ วเทสิ กตเม อากาสสฺส ทส คุณา นิพฺพานํ อนุปวิฏฺฐาติ ยถา มหาราช อากาโส น ชายติ น ชียติ น มียติ น จวติ น อุปฺปชฺชติ ทุปฺปสโห อโจราหรโณ อนิสฺสิโต วิหคคมโน นิราวรโณ อนนฺโตฯ เอวเมว โข มหาราช นิพฺพานํ น ชายติ น ชียติ น มียติ น จวติ น อุปฺปชฺชติ ทุปฺปสหํ อโจราหรณํ อนิสฺสิตํ อริยคมนํ นิราวรณํ อนนฺตํฯ อิเม โข มหาราช อากาสสฺส ทส คุณา นิพฺพานํ อนุปวิฏฺฐาติฯ>
      text <ภนฺเต นาคเสน มณิรตนสฺส ตโย คุณา นิพฺพานํ อนุปวิฏฺฐาติ ยํ วเทสิ กตเม มณิรตนสฺส ตโย คุณา นิพฺพานํ อนุปวิฏฺฐาติ ยถา มหาราช มณิรตนํ กามททํ เอวเมว โข มหาราช นิพฺพานํ กามททํฯ อยํ มหาราช มณิรตนสฺส ปฐโม คุโณ นิพฺพานํ อนุปวิฏฺโฐฯ ปุน จปรํ มหาราช มณิรตนํ หาสกรํ เอวเมว โข มหาราช นิพฺพานํ หาสกรํฯ อยํ มหาราช มณิรตนสฺส ทุติโย คุโณ นิพฺพานํ อนุปวิฏฺโฐฯ ปุน จปรํ มหาราช มณิรตนํ อุชฺโชตตฺตกรํ เอวเมว โข มหาราช นิพฺพานํ อุชฺโชตตฺตกรํ ฯ อยํ มหาราช มณิรตนสฺส ตติโย คุโณ นิพฺพานํ อนุปวิฏฺโฐฯ อิเม โข มหาราช มณิรตนสฺส ตโย คุณา นิพฺพานํ อนุปวิฏฺฐาติฯ>
      text <ภนฺเต นาคเสน โลหิตจนฺทนสฺส ตโย คุณา นิพฺพานํ อนุปวิฏฺฐาติ ยํ วเทสิ กตเม โลหิตจนฺทนสฺส ตโย คุณา นิพฺพานํ อนุปวิฏฺฐาติ ยถา มหาราช โลหิตจนฺทนํ ทุลฺลภํ เอวเมว โข มหาราช นิพฺพานํ ทุลฺลภํฯ อยํ มหาราช โลหิตจนฺทนสฺส ปฐโม คุโณ นิพฺพานํ อนุปวิฏฺโฐฯ ปุน จปรํ มหาราช โลหิตจนฺทนํ อสมสุคนฺธํ เอวเมว โข มหาราช นิพฺพานํ อสมสุคนฺธํฯ อยํ มหาราช โลหิตจนฺทนสฺส ทุติโย คุโณ นิพฺพานํ อนุปวิฏฺโฐฯ ปุน จปรํ มหาราช โลหิตจนฺทนํ สชฺชนปสตฺถํ เอวเมว โข มหาราช นิพฺพานํ อริยสชฺชนปสตฺถํฯ อยํ มหาราช โลหิตจนฺทนสฺส ตติโย คุโณ นิพฺพานํ อนุปวิฏฺโฐฯ อิเม โข มหาราช โลหิตจนฺทนสฺส ตโย คุณา นิพฺพานํ อนุปวิฏฺฐาติฯ>
      text <ภนฺเต นาคเสน สปฺปิมณฺฑสฺส ตโย คุณา นิพฺพานํ อนุปวิฏฺฐาติ ยํ วเทสิ กตเม สปฺปิมณฺฑสฺส ตโย คุณา นิพฺพานํ อนุปวิฏฺฐาติ ยถา มหาราช สปฺปิมณฺโฑ วณฺณสมฺปนฺโน เอวเมว โข มหาราช นิพฺพานํ คุณวณฺณสมฺปนฺนํฯ อยํ มหาราช สปฺปิมณฺฑสฺส ปฐโม คุโณ นิพฺพานํ อนุปวิฏฺโฐฯ ปุน จปรํ มหาราช สปฺปิมณฺโฑ คนฺธสมฺปนฺโน เอวเมว โข มหาราช นิพฺพานํ สีลคนฺธสมฺปนฺนํฯ อยํ มหาราช สปฺปิมณฺฑสฺส ทุติโย คุโณ นิพฺพานํ อนุปวิฏฺโฐฯ ปุน จปรํ มหาราช สปฺปิมณฺโฑ รสสมฺปนฺโน เอวเมว โข มหาราช นิพฺพานํ รสสมฺปนฺนํฯ อยํ มหาราช สปฺปิมณฺฑสฺส ตติโย คุโณ นิพฺพานํ อนุปวิฏฺโฐฯ อิเม โข มหาราช สปฺปิมณฺฑสฺส ตโย คุณา นิพฺพานํ อนุปวิฏฺฐาติฯ>
      text <ภนฺเต นาคเสน คิริสิขรสฺส ปญฺจ คุณา นิพฺพานํ อนุปวิฏฺฐาติ ยํ วเทสิ กตเม คิริสิขรสฺส ปญฺจ คุณา นิพฺพานํ อนุปวิฏฺฐาติ ยถา มหาราช คิริสิขรํ อจฺจุคฺคตํ เอวเมว โข มหาราช นิพฺพานํ อจฺจุคตํฯ อยํ มหาราช คิริสิขรสฺส ปฐโม คุโณ นิพฺพานํ อนุปวิฏฺโฐฯ ปุน จปรํ มหาราช คิริสิขรํ อจลํ เอวเมว โข มหาราช นิพฺพานํ อจลํฯ อยํ มหาราช คิริสิขรสฺส ทุติโย คุโณ นิพฺพานํ อนุปวิฏฺโฐฯ ปุน จปรํ มหาราช คิริสิขรํ ทุรธิโรหํ เอวเมว โข มหาราช นิพฺพานํ ทุรธิโรหํ สพฺพกิเลสานํฯ อยํ มหาราช คิริสิขรสฺส ตติโย คุโณ นิพฺพานํ อนุปวิฏฺโฐฯ ปุน จปรํ มหาราช คิริสิขรํ สพฺพพีชานํ อวิรูหนํ เอวเมว โข มหาราช นิพฺพานํ สพฺพกิเลสานํ อวิรูหนํฯ อยํ มหาราช คิริสิขรสฺส จตุตฺโถ คุโณ นิพฺพานํ อนุปวิฏฺโฐฯ ปุน จปรํ มหาราช คิริสิขรํ อนุนยปฺปฏิฆวิปฺปมุตฺตํ เอวเมว โข มหาราช นิพฺพานํ อนุนยปฺปฏิฆวิปฺปมุตฺตํฯ อยํ มหาราช คิริสิขรสฺส ปญฺจโม คุโณ นิพฺพานํ อนุปวิฏฺโฐ ฯ อิเม โข มหาราช คิริสิขรสฺส ปญฺจ คุณา นิพฺพานํ อนุปวิฏฺฐาติฯ สาธุ ภนฺเต นาคเสน เอวเมตํ ตถา สมฺปฏิจฺฉามีติฯ>
      stand <นิพฺพานรูปสณฺฐานปญฺโห ทสโมฯ>
    text <๑๑ นิพฺพานสจฺฉิกรณปญฺโห>
      text <๑๑>, <ภนฺเต นาคเสน ตุมฺเห ภณถ นิพฺพานํ น อตีตํ น อนาคตํ น ปจฺจุปฺปนฺนํ น อุปฺปนฺนํ น อนุปฺปนฺนํ น อุปฺปาทนียนฺติฯ อิธ ภนฺเต นาคเสน โย โกจิ สมฺมาปฏิปนฺโน นิพฺพานํ สจฺฉิกโรติ โส อุปฺปนฺนํ สจฺฉิกโรติ อุทาหุ อุปฺปาเทตฺวา สจฺฉิกโรตีติ โย โกจิ มหาราช สมฺมาปฏิปนฺโน นิพฺพานํ สจฺฉิกโรติ โส น อุปฺปนฺนํ สจฺฉิกโรติ น อุปฺปาเทตฺวา สจฺฉิกโรติ อปิ จ มหาราช อตฺเถสา นิพฺพานธาตุ ยํ โส สมฺมาปฏิปนฺโน สจฺฉิกโรตีติฯ>
      text <มา ภนฺเต นาคเสน อิมํ ปญฺหํ ปฏิจฺฉนฺนํ กตฺวา ทีเปหิ วิวฏํ ปากฏํ กตฺวา ทีเปหิ ฉนฺทชาโต อุสฺสาหชาโต ยํ เต สิกฺขิตํ ตํ สพฺพํ เอตฺเถวากิราหิ เอตฺถายํ ชโน สมฺมูฬฺโห วิมติชาโต สํสยปกฺขนฺโท ภินฺเทตํ อนฺโตโทสสลฺลนฺติฯ อตฺเถสา มหาราช นิพฺพานธาตุ สนฺตา สุขา ปณีตา ตํ สมฺมาปฏิปนฺโน ชินานุสิฏฺฐิยา สงฺขาเร สมฺมสนฺโต ปญฺญาย สจฺฉิกโรติฯ ยถา มหาราช อนฺเตวาสิโก อาจริยานุสิฏฺฐิยา วิชฺชํ ปญฺญาย สจฺฉิกโรติ เอวเมว โข มหาราช สมฺมาปฏิปนฺโน ชินานุสิฏฺฐิยา ปญฺญาย นิพฺพานํ สจฺฉิกโรติฯ>
      text <กถํ ปน ตํ นิพฺพานํ ทฏฺฐพฺพนฺติ อนีติโต นิรุปทฺทวโต อภยโต เขมโต สนฺตโต สุขโต สาตโต ปณีตโต สุจิโต สีตลโต ทฏฺฐพฺพํฯ>
      text <ยถา มหาราช ปุริโส พหุกฏฺฐปุญฺเชน ชลิตกฏฺฐิเตน อคฺคินา ทยฺหมาโน วายาเมน ตโต มุญฺจิตฺวา นิรคฺคิโกกาสํ ปวิสิตฺวา ตตฺถ ปรมสุขํ ลเภยฺย เอวเมว โข มหาราช โย สมฺมาปฏิปนฺโน โส โยนิโส มนสิกาเรน พฺยปคตติวิธคฺคิสนฺตาปํ ปรมสุขํ นิพฺพานํ สจฺฉิกโรติฯ ยถา มหาราช อคฺคิ เอวํ ติวิธคฺคิ ทฏฺฐพฺโพ ยถา อคฺคิคโต ปุริโส เอวํ สมฺมาปฏิปนฺโน ทฏฺฐพฺโพ ยถา นิรคฺคิโกกาโส เอวํ นิพฺพานํ ทฏฺฐพฺพํฯ>
      text <ยถา วา ปน มหาราช ปุริโส อหิกุกฺกุรมนุสฺสกุณปสรีรวฬญฺชโกฏฺฐาสราสิคโต กุณปชฏาชฏิตนฺตรมนุปวิฏฺโฐ วายาเมน ตโต มุญฺจิตฺวา นิกฺกุณโปกาสํ ปวิสิตฺวา ตตฺถ ปรมสุขํ ลเภยฺย เอวเมว โข มหาราช โย สมฺมาปฏิปนฺโน โส โยนิโส มนสิกาเรน พฺยปคตกิเลสกุณปํ ปรมสุขํ นิพฺพานํ สจฺฉิกโรติฯ ยถา มหาราช กุณปํ เอวํ ปญฺจ กามคุณา ทฏฺฐพฺพา ยถา กุณปคโต ปุริโส เอวํ สมฺมาปฏิปนฺโน ทฏฺฐพฺโพ ยถา นิกฺกุณโปกาโส เอวํ นิพฺพานํ ทฏฺฐพฺพํฯ>
      text <ยถา วา ปน มหาราช ปุริโส ภีโต ตสิโต กมฺปิโต วิปรีตวิพฺภนฺตจิตฺโต วายาเมน ตโต มุญฺจิตฺวา ทฬฺหํ ถิรํ อจลํ อภยฏฺฐานํ ปวิสิตฺวา ตตฺถ ปรมสุขํ ลเภยฺย เอวเมว โข มหาราช โย สมฺมาปฏิปนฺโน โส โยนิโส มนสิกาเรน พฺยปคตภยสนฺตาสํ ปรมสุขํ นิพฺพานํ สจฺฉิกโรติฯ ยถา มหาราช ภยํ เอวํ ชาติชราพฺยาธิมรณํ ปฏิจฺจ อปราปรํ ปวตฺตภยํ ทฏฺฐพฺพํ ยถา ภีโต ปุริโส เอวํ สมฺมาปฏิปนฺโน ทฏฺฐพฺโพ ยถา อภยฏฺฐานํ เอวํ นิพฺพานํ ทฏฺฐพฺพํฯ>
      text <ยถา วา ปน มหาราช ปุริโส กิลิฏฺฐมลินกลลกทฺทมเทเส ปติโต วายาเมน ตํ กลลกทฺทมํ อปวาเหตฺวา ปริสุทฺธวิมลเทสมุปคนฺตฺวา ตตฺถ ปรมสุขํ ลเภยฺย เอวเมว โข มหาราช โย สมฺมาปฏิปนฺโน โส โยนิโส มนสิกาเรน พฺยปคตกิเลสมลกทฺทมํ ปรมสุขํ นิพฺพานํ สจฺฉิกโรติฯ ยถา มหาราช กลลํ เอวํ ลาภสกฺการสิโลโก ทฏฺฐพฺโพ ยถา กลลคโต ปุริโส เอวํ สมฺมาปฏิปนฺโน ทฏฺฐพฺโพ ยถา ปริสุทฺธวิมลเทโส เอวํ นิพฺพานํ ทฏฺฐพฺพํฯ>
      text <ตญฺจ ปน นิพฺพานํ สมฺมาปฏิปนฺโน กินฺติ สจฺฉิกโรติ โย โส มหาราช สมฺมาปฏิปนฺโน โส สงฺขารานํ ปวตฺตํ สมฺมสติฯ ปวตฺตํ สมฺมสมาโน ตตฺถ ชาติํ ปสฺสติ ชรํ ปสฺสติ พฺยาธิํ ปสฺสติ มรณํ ปสฺสติ น ตตฺถ กิญฺจิ สุขํ สาตํ ปสฺสติ อาทิโตปิ มชฺฌโตปิ ปริโยสานโตปิฯ โส ตตฺถ กิญฺจิ น คยฺหูปคํ ปสฺสติฯ ยถา มหาราช ปุริโส ทิวสสนฺตตฺเต อโยคุเฬ ชลิเต ตตฺเต กฐิเต อาทิโตปิ มชฺฌโตปิ ปริโยสานโตปิ น กิญฺจิ คยฺหูปคํ ปเทสํ ปสฺสติ เอวเมว โข มหาราช โย สงฺขารานํ ปวตฺตํ สมฺมสติ โส ปวตฺตํ สมฺมสมาโน ตตฺถ ชาติํ ปสฺสติ ชรํ ปสฺสติ พฺยาธิํ ปสฺสติ มรณํ ปสฺสติ น ตตฺถ กิญฺจิ สุขํ สาตํ ปสฺสติ อาทิโตปิ มชฺฌโตปิ ปริโยสานโตปิฯ โส ตตฺถ น กิญฺจิ คยฺหูปคํ ปสฺสติ ตสฺส คยฺหูปคํ อปสฺสนฺตสฺส จิตฺเต อรติ สณฺฐาติ กายสฺมิํ ฑาโห โอกฺกมติ โส อตาโณ อสรโณ อสรณีภูโต ภเวสุ นิพฺพินฺทติฯ>
      text <ยถา มหาราช ปุริโส ชลิตชาลํ มหนฺตํ อคฺคิกฺขนฺธํ ปวิเสยฺย โส ตตฺถ อตาโณ อสรโณ อสรณีภูโต อคฺคิมฺหิ นิพฺพินฺเทยฺย เอวเมว โข มหาราช ตสฺส คยฺหูปคํ อปสฺสนฺตสฺส จิตฺเต อรติ สณฺฐาติ กายสฺมิํ ฑาโห โอกฺกมติ โส อตาโณ อสรโณ อสรณีภูโต ภเวสุ นิพฺพินฺทติฯ>
      text <ตสฺส ปวตฺเต ภยทสฺสาวิสฺส เอวํ จิตฺตํ อุปฺปชฺชติ สนฺตตฺตํ โข ปเนตํ ปวตฺตํ สมฺปชฺชลิตํ พหุทุกฺขํ พหูปายาสํ ยทิ โกจิ ลเภถ อปฺปวตฺตํ เอตํ สนฺตํ เอตํ ปณีตํ ยทิทํ สพฺพสงฺขารสมโถ สพฺพูปธิปฏินิสฺสคฺโค ตณฺหกฺขโย วิราโค นิโรโธ นิพฺพานนฺติฯ อิติ เหตํ ตสฺส อปฺปวตฺเต จิตฺตํ ปกฺขนฺทติ ปสีทติ ปหํสยติ ตุสยติ ปฏิลทฺธํ โข เม นิสฺสรณนฺติฯ>
      text <ยถา มหาราช ปุริโส วิปฺปนฏฺโฐ วิเทสปกฺขนฺโท นิพฺพาหนมคฺคํ ทิสฺวา ตตฺถ ปกฺขนฺทติ ปสีทติ ปหํสยติ ตุสยติ ปฏิลทฺโธ เม นิพฺพาหนมคฺโคติ เอวเมว โข มหาราช ปวตฺเต ภยทสฺสาวิสฺส อปฺปวตฺเต จิตฺตํ ปกฺขนฺทติ ปสีทติ ปหํสยติ ตุสยติ ปฏิลทฺธํ โข เม นิสฺสรณนฺติฯ>
      text <โส อปฺปวตฺตตฺถาย มคฺคํ อายูหติ คเวสติ ภาเวติ พหุลีกโรติ ตสฺส ตทตฺถํ สติ สนฺติฏฺฐติ ตทตฺถํ วีริยํ สนฺติฏฺฐติ ตทตฺถํ ปีติ สนฺติฏฺฐติ ตสฺส ตํ จิตฺตํ อปราปรํ มนสิกโรโต ปวตฺตํ สมติกฺกมิตฺวา อปฺปวตฺตํ โอกฺกมติ อปฺปวตฺตมนุปฺปตฺโต มหาราช สมฺมาปฏิปนฺโน นิพฺพานํ สจฺฉิกโรตีติ วุจฺจตีติฯ สาธุ ภนฺเต นาคเสน เอวเมตํ ตถา สมฺปฏิจฺฉามีติฯ>
      stand <นิพฺพานสจฺฉิกรณปญฺโห เอกาทสโมฯ>
    text <๑๒ นิพฺพานสนฺนิหิตปญฺโห>
      text <๑๒>, <ภนฺเต นาคเสน อตฺถิ โส ปเทโส ปุรตฺถิมาย วา ทิสาย ทกฺขิณาย วา ทิสาย ปจฺฉิมาย วา ทิสาย อุตฺตราย วา ทิสาย อุทฺธํ วา อโธ วา ติริยํ วา ยตฺถ นิพฺพานํ สนฺนิหิตนฺติ นตฺถิ มหาราช โส ปเทโส ปุรตฺถิมาย วา ทิสาย ทกฺขิณาย วา ทิสาย ปจฺฉิมาย วา ทิสาย อุตฺตราย วา ทิสาย อุทฺธํ วา อโธ วา ติริยํ วา ยตฺถ นิพฺพานํ สนฺนิหิตนฺติฯ>
      text <ยทิ ภนฺเต นาคเสน นตฺถิ นิพฺพานสฺส สนฺนิหิโตกาโส เตน หิ นตฺถิ นิพฺพานํ เยสญฺจ ตํ นิพฺพานํ สจฺฉิกตํ เตสมฺปิ สจฺฉิกิริยา มิจฺฉา การณํ ตตฺถ วกฺขามิ ยถา ภนฺเต นาคเสน มหิยา ธญฺญุฏฺฐานํ เขตฺตํ อตฺถิ คนฺธุฏฺฐานํ ปุปฺผํ อตฺถิ ปุปฺผุฏฺฐานํ คุมฺโพ อตฺถิ ผลุฏฺฐานํ รุกฺโข อตฺถิ รตนุฏฺฐานํ อากโร อตฺถิ ตตฺถ โย โกจิ ยํ ยํ อิจฺฉติ โส ตตฺถ คนฺตฺวา ตํ ตํ หรติ เอวเมว โข ภนฺเต นาคเสน ยทิ นิพฺพานํ อตฺถิ ตสฺส นิพฺพานสฺส อุฏฺฐาโนกาโสปิ อิจฺฉิตพฺโพ ยสฺมา จ โข ภนฺเต นาคเสน นิพฺพานสฺส อุฏฺฐาโนกาโส นตฺถิ ตสฺมา นตฺถิ นิพฺพานนฺติ พฺรูมิ เยสญฺจ นิพฺพานํ สจฺฉิกตํ เตสมฺปิ สจฺฉิกิริยา มิจฺฉาติฯ>
      text <นตฺถิ มหาราช นิพฺพานสฺส สนฺนิหิโตกาโส อตฺถิ เจตํ นิพฺพานํ สมฺมาปฏิปนฺโน โยนิโส มนสิกาเรน นิพฺพานํ สจฺฉิกโรติฯ ยถา ปน มหาราช อตฺถิ อคฺคิ นาม นตฺถิ ตสฺส สนฺนิหิโตกาโส ทฺเว กฏฺฐานิ สงฺฆฏฺเฏนฺโต อคฺคิํ อธิคจฺฉติฯ เอวเมว โข มหาราช อตฺถิ นิพฺพานํ นตฺถิ ตสฺส สนฺนิหิโตกาโส สมฺมาปฏิปนฺโน โยนิโส มนสิกาเรน นิพฺพานํ สจฺฉิกโรติฯ>
      text <ยถา วา ปน มหาราช อตฺถิ สตฺต รตนานิ นามฯ เสยฺยถิทํ จกฺกรตนํ หตฺถิรตนํ อสฺสรตนํ มณิรตนํ อิตฺถิรตนํ คหปติรตนํ ปริณายกรตนํฯ น จ เตสํ รตนานํ สนฺนิหิโตกาโส อตฺถิ ขตฺติยสฺส ปน สมฺมาปฏิปนฺนสฺส ปฏิปตฺติพเลน ตานิ รตนานิ อุปคจฺฉนฺติฯ เอวเมว โข มหาราช อตฺถิ นิพฺพานํ นตฺถิ ตสฺส สนฺนิหิโตกาโส สมฺมาปฏิปนฺโน โยนิโส มนสิกาเรน นิพฺพานํ สจฺฉิกโรตีติฯ>
      text <ภนฺเต นาคเสน นิพฺพานสฺส สนฺนิหิโตกาโส มา โหตุ อตฺถิ ปน ตํ ฐานํ ยตฺถ ฐิโต สมฺมาปฏิปนฺโน นิพฺพานํ สจฺฉิกโรตีติ อาม มหาราช อตฺถิ ตํ ฐานํ ยตฺถ ฐิโต สมฺมาปฏิปนฺโน นิพฺพานํ สจฺฉิกโรตีติฯ>
      text <กตมํ ปน ภนฺเต ตํ ฐานํ ยตฺถ ฐิโต สมฺมาปฏิปนฺโน นิพฺพานํ สจฺฉิกโรตีติ สีลํ มหาราช ฐานํ สีเล ปติฏฺฐิโต โยนิโส มนสิกโรนฺโต สกฺกยวเนปิ จีนวิลาเตปิ อลสนฺเทปิ นิคุมฺเพปิ กาสิโกสเลปิ กสฺมีเรปิ คนฺธาเรปิ นคมุทฺธนิปิ พฺรหฺมโลเกปิ ยตฺถ กตฺถจิปิ ฐิโต สมฺมาปฏิปนฺโน นิพฺพานํ สจฺฉิกโรติฯ ยถา มหาราช โย โกจิ จกฺขุมา ปุริโส สกยวเนปิ จีนวิลาเตปิ อลสนฺเทปิ นิคุมฺเพปิ กาสิโกสเลปิ กสฺมีเรปิ คนฺธาเรปิ นคมุทฺธนิปิ พฺรหฺมโลเกปิ ยตฺถ กตฺถจิปิ ฐิโต อากาสํ ปสฺสติ เอวเมว โข มหาราช สีเล ปติฏฺฐิโต โยนิโส มนสิกโรนฺโต สกยวเนปิ…เป … ยตฺถ กตฺถจิปิ ฐิโต สมฺมาปฏิปนฺโน นิพฺพานํ สจฺฉิกโรติฯ>
      text <ยถา วา ปน มหาราช สกยวเนปิ…เป … ยตฺถ กตฺถจิปิ ฐิตสฺส ปุพฺพทิสา อตฺถิ เอวเมว โข มหาราช สีเล ปติฏฺฐิตสฺส โยนิโส มนสิกโรนฺตสฺส สกฺกยวเนปิ…เป … ยตฺถ กตฺถจิปิ ฐิตสฺส สมฺมาปฏิปนฺนสฺส อตฺถิ นิพฺพานสจฺฉิกิริยาติฯ สาธุ ภนฺเต นาคเสน เทสิตํ ตยา นิพฺพานํ เทสิตา นิพฺพานสจฺฉิกิริยา ปริกฺขตา สีลคุณา ทสฺสิตา สมฺมาปฏิปตฺติ อุสฺสาปิโต ธมฺมทฺธโช สณฺฐปิตา ธมฺมเนตฺติ อวญฺโฌ สุปฺปยุตฺตานํ สมฺมาปโยโค เอวเมตํ คณิวรปวร ตถา สมฺปฏิจฺฉามีติฯ>
      stand <นิพฺพานสนฺนิหิตปญฺโห ทฺวาทสโมฯ>
      stand <เวสฺสนฺตรวคฺโค ตติโยฯ>
      stand <อิมสฺมิํ วคฺเค ทฺวาทส ปญฺหาฯ>
  text <๔ อนุมานวคฺโค>
    text <๑ อนุมานปญฺโห>
      text <๑>, <อถ โข มิลินฺโท ราชา เยนายสฺมา นาคเสโน เตนุปสงฺกมิ อุปสงฺกมิตฺวา อายสฺมนฺตํ นาคเสนํ อภิวาเทตฺวา เอกมนฺตํ นิสีทิ เอกมนฺตํ นิสินฺโน โข มิลินฺโท ราชา ญาตุกาโม โสตุกาโม ธาเรตุกาโม ญาณาโลกํ ทฏฺฐุกาโม อญฺญาณํ ภินฺทิตุกาโม ญาณาโลกํ อุปฺปาเทตุกาโม อวิชฺชนฺธการํ นาเสตุกาโม อธิมตฺตํ ธิติญฺจ อุสฺสาหญฺจ สติญฺจ สมฺปชญฺญญฺจ อุปฏฺฐเปตฺวา อายสฺมนฺตํ นาคเสนํ เอตทโวจ ภนฺเต นาคเสน กิํ ปน พุทฺโธ ตยา ทิฏฺโฐติฯ น หิ มหาราชาติฯ กิํ ปน เต อาจริเยหิ พุทฺโธ ทิฏฺโฐติ น หิ มหาราชาติฯ ภนฺเต นาคเสน น กิร ตยา พุทฺโธ ทิฏฺโฐ นาปิ กิร เต อาจริเยหิ พุทฺโธ ทิฏฺโฐ เตน หิ ภนฺเต นาคเสน นตฺถิ พุทฺโธ น เหตฺถ พุทฺโธ ปญฺญายตีติฯ>
      text <อตฺถิ ปน เต มหาราช ปุพฺพกา ขตฺติยา เย เต ตว ขตฺติยวํสสฺส ปุพฺพงฺคมาติ อาม ภนฺเตฯ โก สํสโย อตฺถิ ปุพฺพกา ขตฺติยา เย มม ขตฺติยวํสสฺส ปุพฺพงฺคมาติฯ ทิฏฺฐปุพฺพา ตยา มหาราช ปุพฺพกา ขตฺติยาติ น หิ ภนฺเตติฯ เย ปน ตํ มหาราช อนุสาสนฺติ ปุโรหิตา เสนาปติโน อกฺขทสฺสา มหามตฺตา เตหิ ปุพฺพกา ขตฺติยา ทิฏฺฐปุพฺพาติ น หิ ภนฺเตติฯ ยทิ ปน เต มหาราช ปุพฺพกา ขตฺติยา น ทิฏฺฐา นาปิ กิร เต อนุสาสเกหิ ปุพฺพกา ขตฺติยา ทิฏฺฐา เตน หิ นตฺถิ ปุพฺพกา ขตฺติยา น เหตฺถ ปุพฺพกา ขตฺติยา ปญฺญายนฺตีติฯ>
      text <ทิสฺสนฺติ ภนฺเต นาคเสน ปุพฺพกานํ ขตฺติยานํ อนุภูตานิ ปริโภคภณฺฑานิฯ เสยฺยถิทํ เสตจฺฉตฺตํ อุณฺหีสํ ปาทุกา วาลพีชนี ขคฺครตนํ มหารหานิ จ สยนานิฯ เยหิ มยํ ชาเนยฺยาม สทฺทเหยฺยาม อตฺถิ ปุพฺพกา ขตฺติยาติฯ เอวเมว โข มหาราช มยมฺเปตํ ภควนฺตํ ชาเนยฺยาม สทฺทเหยฺยามฯ อตฺถิ ตํ การณํ เยน มยํ การเณน ชาเนยฺยาม สทฺทเหยฺยาม อตฺถิ โส ภควาติฯ กตมํ ตํ การณํ อตฺถิ โข มหาราช เตน ภควตา ชานตา ปสฺสตา อรหตา สมฺมาสมฺพุทฺเธน อนุภูตานิ ปริโภคภณฺฑานิฯ เสยฺยถิทํ จตฺตาโร สติปฏฺฐานา จตฺตาโร สมฺมปฺปธานา จตฺตาโร อิทฺธิปาทา ปญฺจินฺทฺริยานิ ปญฺจ พลานิ สตฺต โพชฺฌงฺคา อริโย อฏฺฐงฺคิโก มคฺโค เยหิ สเทวโก โลโก ชานาติ สทฺทหติ อตฺถิ โส ภควาติฯ อิมินา มหาราช การเณน อิมินา เหตุนา อิมินา นเยน อิมินา อนุมาเนน ญาตพฺโพ อตฺถิ โส ภควาติฯ>
      text <ภนฺเต นาคเสน โอปมฺมํ กโรหีติฯ ยถา มหาราช นครวฑฺฒกี นครํ มาเปตุกาโม ปฐมํ ตาว สมํ อนุนฺนตมโนนตํ อสกฺขรปาสาณํ นิรุปทฺทวมนวชฺชํ รมณียํ ภูมิภาคํ อนุวิโลเกตฺวา ยํ ตตฺถ วิสมํ ตํ สมํ การาเปตฺวา ขาณุกณฺฏกํ วิโสธาเปตฺวา ตตฺถ นครํ มาเปยฺย โสภนํ วิภตฺตํ ภาคโส มิตํ อุกฺกิณฺณปริขาปาการํ ทฬฺหโคปุรฏฺฏาลโกฏฺฏกํ ปุถุจจฺจรจตุกฺกสนฺธิสิงฺฆาฏกํ สุจิสมตลราชมคฺคํ สุวิภตฺตอนฺตราปณํ อารามุยฺยานตฬากโปกฺขรณิอุทปานสมฺปนฺนํ พหุวิธเทวฏฺฐานปฺปฏิมณฺฑิตํ สพฺพโทสวิรหิตํ โส ตสฺมิํ นคเร สพฺพถา เวปุลฺลตฺตํ ปตฺเต อญฺญํ เทสํ อุปคจฺเฉยฺย อถ ตํ นครํ อปเรน สมเยน อิทฺธํ ภเวยฺย ผีตํ สุภิกฺขํ เขมํ สมิทฺธํ สิวํ อนีติกํ นิรุปทฺทวํ นานาชนสมากุลํ ปุถู ขตฺติยา พฺราหฺมณา เวสฺสา สุทฺทา หตฺถาโรหา อสฺสาโรหา รถิกา ปตฺติกา ธนุคฺคหา ถรุคฺคหา เจลกา จลกา ปิณฺฑทายกา อุคฺคา ราชปุตฺตา ปกฺขนฺทิโน มหานาคา สูรา วมฺมิโน โยธิโน ทาสิกปุตฺตา ภฏิปุตฺตา มลฺลกา คณกา อาฬาริกา สูทา กปฺปกา นหาปกา จุนฺทา มาลาการา สุวณฺณการา สชฺฌุการา สีสการา ติปุการา โลหการา วฏฺฏการา อโยการา มณิการา เปสการา กุมฺภการา เวณุการา โลณการา จมฺมการา รถการา ทนฺตการา รชฺชุการา โกจฺฉการา สุตฺตการา วิลีวการา ธนุการา ชิยการา อุสุการา จิตฺตการา รงฺคการา รชกา ตนฺตวายา ตุนฺนวายา เหรญฺญิกา ทุสฺสิกา คนฺธิกา ติณหารกา กฏฺฐหารกา ภตกา ปณฺณิกา ผลิกา มูลิกา โอทนิกา ปูวิกา มจฺฉิกา มํสิกา มชฺชิกา นฏกา นจฺจกา ลงฺฆกา อินฺทชาลิกา เวตาลิกา มลฺลา ฉวฑาหกา ปุปฺผฉฑฺฑกา เวนา เนสาทา คณิกา ลาสิกา กุมฺภทาสิโย สกฺกยวนจีนวิลาตา อุชฺเชนกา ภารุกจฺฉกา กาสิโกสลา ปรนฺตกา มาคธกา สาเกตกา โสเรยฺยกา ปาเวยฺยกา โกฏุมฺพรมาถุรกา อลสนฺทกสฺมีรคนฺธารา ตํ นครํ วาสาย อุปคตา นานาวิสยิโน ชนา นวํ สุวิภตฺตํ อโทสมนวชฺชํ รมณียํ ตํ นครํ ปสฺสิตฺวา อนุมาเนน ชานนฺติ เฉโก วต โภ โส นครวฑฺฒกี โย อิมสฺส นครสฺส มาเปตาติฯ เอวเมว โข มหาราช โส ภควา อสโม อสมสโม อปฺปฏิสโม อสทิโส อตุโล อสงฺขฺเยโย อปฺปเมยฺโย อปริเมยฺโย อมิตคุโณ คุณปารมิปฺปตฺโต อนนฺตธิติ อนนฺตเตโช อนนฺตวีริโย อนนฺตพโล พุทฺธพลปารมิํ คโต สเสนมารํ ปราเชตฺวา ทิฏฺฐิชาลํ ปทาเลตฺวา อวิชฺชํ เขเปตฺวา วิชฺชํ อุปฺปาเทตฺวา ธมฺมุกฺกํ ธารยิตฺวา สพฺพญฺญุตํ ปาปุณิตฺวา วิชิตสงฺคาโม ธมฺมนครํ มาเปสิฯ>
      text <ภควโต โข มหาราช ธมฺมนครํ สีลปาการํ หิริปริขํ ญาณทฺวารโกฏฺฐกํ วีริยอฏฺฏาลกํ สทฺธาเอสิกํ สติโทวาริกํ ปญฺญาปาสาทํ สุตฺตนฺตจจฺจรํ อภิธมฺมสิงฺฆาฏกํ วินยวินิจฺฉยํ สติปฏฺฐานวีถิกํ ตสฺส โข ปน มหาราช สติปฏฺฐานวีถิยํ เอวรูปา อาปณา ปสาริตา โหนฺติฯ เสยฺยถีทํ ปุปฺผาปณํ คนฺธาปณํ ผลาปณํ อคทาปณํ โอสธาปณํ อมตาปณํ รตนาปณํ สพฺพาปณนฺติฯ>
      text <ภนฺเต นาคเสน กตมํ พุทฺธสฺส ภควโต ปุปฺผาปณนฺติ อตฺถิ โข ปน มหาราช เตน ภควตา ชานตา ปสฺสตา อรหตา สมฺมาสมฺพุทฺเธน อารมฺมณวิภตฺติโย อกฺขาตาฯ เสยฺยถีทํ อนิจฺจสญฺญา ทุกฺขสญฺญา อนตฺตสญฺญา อสุภสญฺญา อาทีนวสญฺญา ปหานสญฺญา วิราคสญฺญา นิโรธสญฺญา สพฺพโลเก อนภิรติสญฺญา สพฺพสงฺขาเรสุ อนิจฺจสญฺญา อานาปานสฺสติ อุทฺธุมาตกสญฺญา วินีลกสญฺญา วิปุพฺพกสญฺญา วิจฺฉิทฺทกสญฺญา วิกฺขายิตกสญฺญา วิกฺขิตฺตกสญฺญา หตวิกฺขิตฺตกสญฺญา โลหิตกสญฺญา ปุฬวกสญฺญา อฏฺฐิกสญฺญา เมตฺตาสญฺญา กรุณาสญฺญา มุทิตาสญฺญา อุเปกฺขาสญฺญา มรณานุสฺสติ กายคตาสติ อิเม โข มหาราช พุทฺเธน ภควตา อารมฺมณวิภตฺติโย อกฺขาตาฯ ตตฺถ โย โกจิ ชรามรณา มุจฺจิตุกาโม โส เตสุ อญฺญตรํ อารมฺมณํ คณฺหาติ เตน อารมฺมเณน ราคา วิมุจฺจติ โทสา วิมุจฺจติ โมหา วิมุจฺจติ มานโต วิมุจฺจติ ทิฏฺฐิโต วิมุจฺจติ สํสารํ ตรติ ตณฺหาโสตํ นิวาเรติ ติวิธํ มลํ วิโสเธติ สพฺพกิเลเส อุปหนฺตฺวา อมลํ วิรชํ สุทฺธํ ปณฺฑรํ อชาติํ อชรํ อมรํ สุขํ สีติภูตํ อภยํ นครุตฺตมํ นิพฺพานนครํ ปวิสิตฺวา อรหตฺเต จิตฺตํ วิโมเจติ อิทํ วุจฺจติ มหาราช ภควโต ปุปฺผาปณนฺติฯ>
      text <ภนฺเต นาคเสน กตมํ พุทฺธสฺส ภควโต คนฺธาปณนฺติ อตฺถิ โข ปน มหาราช เตน ภควตา สีลวิภตฺติโย อกฺขาตา เยน สีลคนฺเธน อนุลิตฺตา ภควโต ปุตฺตา สเทวกํ โลกํ สีลคนฺเธน ธูเปนฺติ สมฺปธูเปนฺติ ทิสมฺปิ อนุทิสมฺปิ อนุวาตมฺปิ ปฏิวาตมฺปิ วายนฺติ อติวายนฺติ ผริตฺวา ติฏฺฐนฺติฯ กตมา ตา สีลวิภตฺติโย สรณสีลํ ปญฺจงฺคสีลํ อฏฺฐงฺคสีลํ ทสงฺคสีลํ ปญฺจุทฺเทสปริยาปนฺนํ ปาติโมกฺขสํวรสีลํฯ อิทํ วุจฺจติ มหาราช ภควโต คนฺธาปณนฺติฯ ภาสิตมฺเปตํ มหาราช ภควตา เทวาติเทเวน>
      text <ภนฺเต นาคเสน กตมํ พุทฺธสฺส ภควโต ผลาปณนฺติ ผลานิ โข มหาราช ภควตา อกฺขาตานิฯ เสยฺยถีทํ โสตาปตฺติผลํ สกทาคามิผลํ อนาคามิผลํ อรหตฺตผลํ สุญฺญตผลสมาปตฺติ อนิมิตฺตผลสมาปตฺติ อปฺปณิหิตผลสมาปตฺติ ฯ ตตฺถ โย โกจิ ยํ ผลํ อิจฺฉติ โส กมฺมมูลํ ทตฺวา ปตฺถิตํ ผลํ กิณาติฯ ยทิ โสตาปตฺติผลํ ยทิ สกทาคามิผลํ ยทิ อนาคามิผลํ ยทิ อรหตฺตผลํ ยทิ สุญฺญตผลสมาปตฺติํ ยทิ อนิมิตฺตผลสมาปตฺติํ ยทิ อปฺปณิหิตผลสมาปตฺติํฯ ยถา มหาราช กสฺสจิ ปุริสสฺส ธุวผโล อมฺโพ ภเวยฺย โส น ตาว ตโต ผลานิ ปาเตติ ยาว กยิกา น อาคจฺฉนฺติ อนุปฺปตฺเต ปน กยิเก มูลํ คเหตฺวา เอวํ อาจิกฺขติ อมฺโภ ปุริส เอโส โข ธุวผโล อมฺโพ ตโต ยํ อิจฺฉสิ เอตฺตกํ ผลํ คณฺหาหิ สลาฏุกํ วา โทวิลํ วา เกสิกํ วา อามํ วา ปกฺกํ วาติ โส เตน อตฺตนา ทินฺนมูเลน ยทิ สลาฏุกํ อิจฺฉติ สลาฏุกํ คณฺหาติ ยทิ โทวิลํ อิจฺฉติ โทวิลํ คณฺหาติ ยทิ เกสิกํ อิจฺฉติ เกสิกํ คณฺหาติ ยทิ อามกํ อิจฺฉติ อามกํ คณฺหาติ ยทิ ปกฺกํ อิจฺฉติ ปกฺกํ คณฺหาติฯ เอวเมว โข มหาราช โย ยํ ผลํ อิจฺฉติ โส กมฺมมูลํ ทตฺวา ปตฺถิตํ ผลํ คณฺหาติ ยทิ โสตาปตฺติผลํ…เป … ยทิ อปฺปณิหิตผลสมาปตฺติํ อิทํ วุจฺจติ มหาราช ภควโต ผลาปณนฺติฯ>
      text <ภนฺเต นาคเสน กตมํ พุทฺธสฺส ภควโต อคทาปณนฺติ อคทานิ โข มหาราช ภควตา อกฺขาตานิ เยหิ อคเทหิ โส ภควา สเทวกํ โลกํ กิเลสวิสโต ปริโมเจติฯ กตมานิ ปน ตานิ อคทานิ ยานิมานิ มหาราช ภควตา จตฺตาริ อริยสจฺจานิ อกฺขาตานิฯ เสยฺยถีทํ ทุกฺขํ อริยสจฺจํ ทุกฺขสมุทยํ อริยสจฺจํ ทุกฺขนิโรธํ อริยสจฺจํ ทุกฺขนิโรธคามินี ปฏิปทา อริยสจฺจํ ตตฺถ เย เกจิ อญฺญาเปกฺขา จตุสจฺจํ ธมฺมํ สุณนฺติ เต ชาติยา ปริมุจฺจนฺติ ชราย ปริมุจฺจนฺติ มรณา ปริมุจฺจนฺติ โสกปริเทวทุกฺขโทมนสฺสุปายาเสหิ ปริมุจฺจนฺติ อิทํ วุจฺจติ มหาราช ภควโต อคทาปณนฺติฯ>
      text <ภนฺเต นาคเสน กตมํ พุทฺธสฺส ภควโต โอสธาปณนฺติ โอสธานิ โข มหาราช ภควตา อกฺขาตานิ เยหิ โอสเธหิ โส ภควา เทวมนุสฺเส ติกิจฺฉติฯ เสยฺยถีทํ จตฺตาโร สติปฏฺฐานา จตฺตาโร สมฺมปฺปธานา จตฺตาโร อิทฺธิปาทา ปญฺจินฺทฺริยานิ ปญฺจ พลานิ สตฺต โพชฺฌงฺคา อริโย อฏฺฐงฺคิโก มคฺโค เอเตหิ โอสเธหิ ภควา มิจฺฉาทิฏฺฐิํ วิเรเจติ มิจฺฉาสงฺกปฺปํ วิเรเจติ มิจฺฉาวาจํ วิเรเจติ มิจฺฉากมฺมนฺตํ วิเรเจติ มิจฺฉาอาชีวํ วิเรเจติ มิจฺฉาวายามํ วิเรเจติ มิจฺฉาสติํ วิเรเจติ มิจฺฉาสมาธิํ วิเรเจติ โลภวมนํ กาเรติ โทสวมนํ กาเรติ โมหวมนํ กาเรติ มานวมนํ กาเรติ ทิฏฺฐิวมนํ กาเรติ วิจิกิจฺฉาวมนํ กาเรติ อุทฺธจฺจวมนํ กาเรติ ถินมิทฺธวมนํ กาเรติ อหิริกาโนตฺตปฺปวมนํ กาเรติ สพฺพกิเลสวมนํ กาเรติ อิทํ วุจฺจติ มหาราช ภควโต โอสธาปณนฺติฯ>
      text <ภนฺเต นาคเสน กตมํ พุทฺธสฺส ภควโต อมตาปณนฺติ อมตํ โข มหาราช ภควตา อกฺขาตํ เยน อมเตน โส ภควา สเทวกํ โลกํ อภิสิญฺจิ เยน อมเตน อภิสิตฺตา เทวมนุสฺสา ชาติชราพฺยาธิมรณโสกปริเทวทุกฺขโทมนสฺสุปายาเสหิ ปริมุจฺจิํสุฯ กตมํ ตํ อมตํ ยทิทํ กายคตาสติฯ ภาสิตมฺเปตํ มหาราช ภควตา เทวาติเทเวน อมตํ เต ภิกฺขเว ปริภุญฺชนฺติ เย กายคตาสติํ ปริภุญฺชนฺตีติฯ อิทํ วุจฺจติ มหาราช ภควโต อมตาปณนฺติฯ>
      text <ภนฺเต นาคเสน กตมํ พุทฺธสฺส ภควโต รตนาปณนฺติ รตนานิ โข มหาราช ภควตา อกฺขาตานิ เยหิ รตเนหิ วิภูสิตา ภควโต ปุตฺตา สเทวกํ โลกํ วิโรจนฺติ โอภาเสนฺติ ปภาเสนฺติ ชลนฺติ ปชฺชลนฺติ อุทฺธํ อโธ ติริยํ อาโลกํ ทสฺเสนฺติฯ กตมานิ ตานิ รตนานิ สีลรตนํ สมาธิรตนํ ปญฺญารตนํ วิมุตฺติรตนํ วิมุตฺติญาณทสฺสนรตนํ ปฏิสมฺภิทารตนํ โพชฺฌงฺครตนํฯ>
      text <กตมํ มหาราช ภควโต สีลรตนํ ปาติโมกฺขสํวรสีลํ อินฺทฺริยสํวรสีลํ อาชีวปาริสุทฺธิสีลํ ปจฺจยสนฺนิสฺสิตสีลํ จูฬสีลํ มชฺฌิมสีลํ มหาสีลํ มคฺคสีลํ ผลสีลํฯ สีลรตเนน โข มหาราช วิภูสิตสฺส ปุคฺคลสฺส สเทวโก โลโก สมารโก สพฺรหฺมโก สสฺสมณพฺราหฺมณี ปชา ปิหยติ ปตฺเถติ สีลรตนปิฬนฺโธ โข มหาราช ภิกฺขุ ทิสมฺปิ อนุทิสมฺปิ อุทฺธมฺปิ อโธปิ ติริยมฺปิ วิโรจติ อติวิโรจติ เหฏฺฐโต อวีจิํ อุปริโต ภวคฺคํ อุปาทาย เอตฺถนฺตเร สพฺพรตนานิ อติกฺกมิตฺวา อภิภวิตฺวา อชฺโฌตฺถริตฺวา ติฏฺฐติ เอวรูปานิ โข มหาราช สีลรตนานิ ภควโต รตนาปเณ ปสาริตานิ อิทํ วุจฺจติ มหาราช ภควโต สีลรตนนฺติฯ>
      text <กตมํ มหาราช ภควโต สมาธิรตนํ สวิตกฺกสวิจาโร สมาธิ อวิตกฺกวิจารมตฺโต สมาธิ อวิตกฺกอวิจาโร สมาธิ สุญฺญโต สมาธิ อนิมิตฺโต สมาธิ อปฺปณิหิโต สมาธิฯ สมาธิรตนํ โข มหาราช ปิฬนฺธสฺส ภิกฺขุโน เย เต กามวิตกฺกพฺยาปาทวิตกฺกวิหิํสาวิตกฺกมานุทฺธจฺจทิฏฺฐิวิจิกิจฺฉากิเลสวตฺถูนิ วิวิธานิ จ กุวิตกฺกานิ เต สพฺเพ สมาธิํ อาสชฺช วิกิรนฺติ วิธมนฺติ วิทฺธํสนฺติ น สณฺฐนฺติ น อุปลิมฺปนฺติ ฯ ยถา มหาราช วาริ โปกฺขรปตฺเต วิกิรติ วิธมติ วิทฺธํสติ น สณฺฐาติ น อุปลิมฺปติฯ ตํ กิสฺส เหตุ ปริสุทฺธตฺตา ปทุมสฺสฯ เอวเมว โข มหาราช สมาธิรตนํ ปิฬนฺธสฺส ภิกฺขุโน เย เต กามวิตกฺกพฺยาปาทวิตกฺกวิหิํสาวิตกฺกมานุทฺธจฺจ ทิฏฺฐิวิจิกิจฺฉากิเลสวตฺถูนิ วิวิธานิ จ กุวิตกฺกานิ เต สพฺเพ สมาธิํ อาสชฺช วิกิรนฺติ วิธมนฺติ วิทฺธํสนฺติ น สณฺฐนฺติ น อุปลิมฺปนฺติฯ ตํ กิสฺส เหตุ ปริสุทฺธตฺตา สมาธิสฺสฯ อิทํ วุจฺจติ มหาราช ภควโต สมาธิรตนนฺติ เอวรูปานิ โข มหาราช สมาธิรตนานิ ภควโต รตนาปเณ ปสาริตานิฯ>
      text <กตมํ มหาราช ภควโต ปญฺญารตนํ ยาย มหาราช ปญฺญาย อริยสาวโก อิทํ กุสลนฺติ ยถาภูตํ ปชานาติ อิทํ อกุสลนฺติ ยถาภูตํ ปชานาติ อิทํ สาวชฺชํ อิทํ อนวชฺชํ อิทํ เสวิตพฺพํ อิทํ น เสวิตพฺพํ อิทํ หีนํ อิทํ ปณีตํ อิทํ กณฺหํ อิทํ สุกฺกํ อิทํ กณฺหสุกฺกสปฺปฏิภาคนฺติ ยถาภูตํ ปชานาติ อิทํ ทุกฺขนฺติ ยถาภูตํ ปชานาติ อยํ ทุกฺขสมุทโยติ ยถาภูตํ ปชานาติ อยํ ทุกฺขนิโรโธติ ยถาภูตํ ปชานาติ อยํ ทุกฺขนิโรธคามินี ปฏิปทาติ ยถาภูตํ ปชานาติฯ อิทํ วุจฺจติ มหาราช ภควโต ปญฺญารตนนฺติฯ>
      text <กตมํ มหาราช ภควโต วิมุตฺติรตนํ วิมุตฺติรตนํ โข มหาราช อรหตฺตํ วุจฺจติ อรหตฺตํ ปตฺโต โข มหาราช ภิกฺขุ วิมุตฺติรตนํ ปิฬนฺโธติ วุจฺจติฯ ยถา มหาราช ปุริโส มุตฺตากลาปมณิกลาปปวาฬกลาปาภรณปฺปฏิมณฺฑิโต อคลุตครตาลีสกโลหิตจนฺทนานุลิตฺตคตฺโต นาคปุนฺนาคสาลสลฬจมฺปกยูถิกาติมุตฺตกปาฏลุปฺปลวสฺสิกมลฺลิกาวิจิตฺโต เสสชเน อติกฺกมิตฺวา วิโรจติ อติวิโรจติ โอภาสติ ปภาสติ สมฺปภาสติ ชลติ ปชฺชลติ อภิภวติ อชฺโฌตฺถรติ มาลาคนฺธรตนาภรเณหิ เอวเมว โข มหาราช อรหตฺตํ ปตฺโต ขีณาสโว วิมุตฺติรตนปิฬนฺโธ อุปาทายุปาทาย วิมุตฺตานํ ภิกฺขูนํ อติกฺกมิตฺวา สมติกฺกมิตฺวา วิโรจติ อติวิโรจติ โอภาสติ ปภาสติ สมฺปภาสติ ชลติ ปชฺชลติ อภิภวติ อชฺโฌตฺถรติ วิมุตฺติยาฯ ตํ กิสฺส เหตุ อคฺคํ มหาราช เอตํ ปิฬนฺธนํ สพฺพปิฬนฺธนานํ ยทิทํ วิมุตฺติปิฬนฺธนํฯ อิทํ วุจฺจติ มหาราช ภควโต วิมุตฺติรตนนฺติฯ>
      text <กตมํ มหาราช ภควโต วิมุตฺติญาณทสฺสนรตนํ ปจฺจเวกฺขณญาณํ มหาราช ภควโต วิมุตฺติญาณทสฺสนรตนนฺติ วุจฺจติ เยน ญาเณน อริยสาวโก มคฺคผลนิพฺพานานิ ปหีนกิเลสาวสิฏฺฐกิเลเส จ ปจฺจเวกฺขติฯ>
      text <กตมํ มหาราช ภควโต ปฏิสมฺภิทารตนํ จตสฺโส โข มหาราช ปฏิสมฺภิทาโย อตฺถปฏิสมฺภิทา ธมฺมปฏิสมฺภิทา นิรุตฺติปฏิสมฺภิทา ปฏิภานปฏิสมฺภิทาติฯ อิเมหิ โข มหาราช จตูหิ ปฏิสมฺภิทารตเนหิ สมลงฺกโต ภิกฺขุ ยํ ยํ ปริสํ อุปสงฺกมติ ยทิ ขตฺติยปริสํ ยทิ พฺราหฺมณปริสํ ยทิ คหปติปริสํ ยทิ สมณปริสํ วิสารโท อุปสงฺกมติ อมงฺกุภูโต อภีรุ อจฺฉมฺภี อนุตฺราสี วิคตโลมหํโส ปริสํ อุปสงฺกมติฯ>
      text <ยถา มหาราช โยโธ สงฺคามสูโร สนฺนทฺธปญฺจาวุโธ อจฺฉมฺภิโต สงฺคามํ โอตรติ สเจ อมิตฺตา ทูเร ภวิสฺสนฺติ อุสุนา ปาตยิสฺสามิ ตโต โอรโต ภวิสฺสนฺติ สตฺติยา ปหริสฺสามิ ตโต โอรโต ภวิสฺสนฺติ กณเยน ปหริสฺสามิ อุปคตํ สนฺตํ มณฺฑลคฺเคน ทฺวิธา ฉินฺทิสฺสามิ กายูปคตํ ฉุริกาย วินิวิชฺฌิสฺสามีติ เอวเมว โข มหาราช จตุปฏิสมฺภิทารตนมณฺฑิโต ภิกฺขุ อจฺฉมฺภิโต ปริสํ อุปสงฺกมติฯ โย โกจิ มํ อตฺถปฏิสมฺภิเท ปญฺหํ ปุจฺฉิสฺสติ ตสฺส อตฺเถน อตฺถํ กถยิสฺสามิ การเณน การณํ กถยิสฺสามิ เหตุนา เหตุํ กถยิสฺสามิ นเยน นยํ กถยิสฺสามิ นิสฺสํสยํ กริสฺสามิ วิมติํ วิเวเจสฺสามิ โตสยิสฺสามิ ปญฺหเวยฺยากรเณนฯ>
      text <โย โกจิ มํ ธมฺมปฏิสมฺภิเท ปญฺหํ ปุจฺฉิสฺสติ ตสฺส ธมฺเมน ธมฺมํ กถยิสฺสามิ อมเตน อมตํ กถยิสฺสามิ อสงฺขเตน อสงฺขตํ กถยิสฺสามิ นิพฺพาเนน นิพฺพานํ กถยิสฺสามิ สุญฺญเตน สุญฺญตํ กถยิสฺสามิ อนิมิตฺเตน อนิมิตฺตํ กถยิสฺสามิ อปฺปณิหิเตน อปฺปณิหิตํ กถยิสฺสามิ อเนเชน อเนชํ กถยิสฺสามิ นิสฺสํสยํ กริสฺสามิ วิมติํ วิเวเจสฺสามิ โตสยิสฺสามิ ปญฺหาเวยฺยากรเณนฯ>
      text <โย โกจิ มํ นิรุตฺติปฏิสมฺภิเท ปญฺหํ ปุจฺฉิสฺสติ ตสฺส นิรุตฺติยา นิรุตฺติํ กถยิสฺสามิ ปเทน ปทํ กถยิสฺสามิ อนุปเทน อนุปทํ กถยิสฺสามิ อกฺขเรน อกฺขรํ กถยิสฺสามิ สนฺธิยา สนฺธิํ กถยิสฺสามิ พฺยญฺชเนน พฺยญฺชนํ กถยิสฺสามิ อนุพฺยญฺชเนน อนุพฺยญฺชนํ กถยิสฺสามิ วณฺเณน วณฺณํ กถยิสฺสามิ สเรน สรํ กถยิสฺสามิ ปญฺญตฺติยา ปญฺญตฺติํ กถยิสฺสามิ โวหาเรน โวหารํ กถยิสฺสามิ นิสฺสํสยํ กริสฺสามิ วิมติํ วิเวเจสฺสามิ โตสยิสฺสามิ ปญฺหเวยฺยากรเณนฯ>
      text <โย โกจิ มํ ปฏิภานปฏิสมฺภิเท ปญฺหํ ปุจฺฉิสฺสติ ตสฺส ปฏิภาเนน ปฏิภานํ กถยิสฺสามิ โอปมฺเมน โอปมฺมํ กถยิสฺสามิ ลกฺขเณน ลกฺขณํ กถยิสฺสามิ รเสน รสํ กถยิสฺสามิ นิสฺสํสยํ กริสฺสามิ วิมติํ วิเวเจสฺสามิ โตสยิสฺสามิ ปญฺหเวยฺยากรเณนาติ อิทํ วุจฺจติ มหาราช ภควโต ปฏิสมฺภิทารตนนฺติฯ>
      text <กตมํ มหาราช ภควโต โพชฺฌงฺครตนํ สตฺติเม มหาราช โพชฺฌงฺคา สติสมฺโพชฺฌงฺโค ธมฺมวิจยสมฺโพชฺฌงฺโค วีริยสมฺโพชฺฌงฺโค ปีติสมฺโพชฺฌงฺโค ปสฺสทฺธิสมฺโพชฺฌงฺโค สมาธิสมฺโพชฺฌงฺโค อุเปกฺขาสมฺโพชฺฌงฺโคฯ อิเมหิ โข มหาราช สตฺตหิ โพชฺฌงฺครตเนหิ ปฏิมณฺฑิโต ภิกฺขุ สพฺพํ ตมํ อภิภุยฺย สเทวกํ โลกํ โอภาเสติ ปภาเสติ อาโลกํ ชเนติฯ อิทํ วุจฺจติ มหาราช ภควโต โพชฺฌงฺครตนนฺติฯ>
      text <ภนฺเต นาคเสน กตมํ พุทฺธสฺส ภควโต สพฺพาปณนฺติ สพฺพาปณํ โข มหาราช ภควโต นวงฺคํ พุทฺธวจนํ สารีริกานิ ปาริโภคิกานิ เจติยานิ สงฺฆรตนญฺจฯ สพฺพาปเณ มหาราช ภควตา ชาติสมฺปตฺติ ปสาริตา โภคสมฺปตฺติ ปสาริตา อายุสมฺปตฺติ ปสาริตา อาโรคฺยสมฺปตฺติ ปสาริตา วณฺณสมฺปตฺติ ปสาริตา ปญฺญาสมฺปตฺติ ปสาริตา มานุสิกสมฺปตฺติ ปสาริตา ทิพฺพสมฺปตฺติ ปสาริตา นิพฺพานสมฺปตฺติ ปสาริตาฯ ตตฺถ เย ตํ ตํ สมฺปตฺติํ อิจฺฉนฺติ เต กมฺมมูลํ ทตฺวา ปตฺถิตปตฺถิตํ สมฺปตฺติํ กิณนฺติ เกจิ สีลสมาทาเนน กิณนฺติ เกจิ อุโปสถกมฺเมน กิณนฺติ อปฺปมตฺตเกนปิ กมฺมมูเลน อุปาทายุปาทาย สมฺปตฺติโย ปฏิลภนฺติฯ ยถา มหาราช อาปณิกสฺส อาปเณ ติลมุคฺคมาเส ปริตฺตเกนปิ ตณฺฑุลมุคฺคมาเสน อปฺปเกนปิ มูเลน อุปาทายุปาทาย คณฺหนฺติ เอวเมว โข มหาราช ภควโต สพฺพาปเณ อปฺปมตฺตเกนปิ กมฺมมูเลน อุปาทายุปาทาย สมฺปตฺติโย ปฏิลภนฺติฯ อิทํ วุจฺจติ มหาราช ภควโต สพฺพาปณนฺติฯ>
      text <ภควโต โข มหาราช ธมฺมนคเร เอวรูปา ชนา ปฏิวสนฺติ สุตฺตนฺติกา เวนยิกา อาภิธมฺมิกา ธมฺมกถิกา ชาตกภาณกา ทีฆภาณกา มชฺฌิมภาณกา สํยุตฺตภาณกา องฺคุตฺตรภาณกา ขุทฺทกภาณกา สีลสมฺปนฺนา สมาธิสมฺปนฺนา ปญฺญาสมฺปนฺนา โพชฺฌงฺคภาวนารตา วิปสฺสกา สทตฺถมนุยุตฺตา อารญฺญิกา รุกฺขมูลิกา อพฺโภกาสิกา ปลาลปุญฺชิกา โสสานิกา เนสชฺชิกา ปฏิปนฺนกา ผลฏฺฐา เสกฺขา ผลสมงฺคิโน โสตาปนฺนา สกทาคามิโน อนาคามิโน อรหนฺโต เตวิชฺชา ฉฬภิญฺญา อิทฺธิมนฺโต ปญฺญาย ปารมิํคตา สติปฏฺฐานสมฺมปฺปธานอิทฺธิปาทอินฺทฺริยพลโพชฺฌงฺคมคฺควรฌานวิโมกฺขรู ปารูปสนฺตสุขสมาปตฺติกุสลา เตหิ อรหนฺเตหิ อากุลํ สมากุลํ อากิณฺณํ สมากิณฺณํ นฬวนสรวนมิว ธมฺมนครํ อโหสิฯ ภวตีห>
      text <เย โข เต มหาราช ภิกฺขู อปริมิตญาณวรธรา อสงฺคา อตุลคุณา อตุลยสา อตุลพลา อตุลเตชา ธมฺมจกฺกานุปฺปวตฺตกา ปญฺญาปารมิํ คตา เอวรูปา โข มหาราช ภิกฺขู ภควโต ธมฺมนคเร ธมฺมเสนาปติโนติ วุจฺจนฺติฯ>
      text <เย ปน เต มหาราช ภิกฺขู อิทฺธิมนฺโต อธิคตปฺปฏิสมฺภิทาปตฺตเวสารชฺชา คคนจรา ทุราสทา ทุปฺปสหา อนาลมฺพจรา สสาครมหิธรปถวิกมฺปโก จนฺทสูริยปริมชฺชกา วิกุพฺพนาธิฏฺฐานาภินีหารกุสลา อิทฺธิยา ปารมิํ คตา เอวรูปา โข มหาราช ภิกฺขู ภควโต ธมฺมนคเร ปุโรหิตาติ วุจฺจนฺติฯ>
      text <เย ปน เต มหาราช ภิกฺขู ธุตงฺคมนุคตา อปฺปิจฺฉา สนฺตุฏฺฐา วิญฺญตฺติมเนสนชิคุจฺฉกา ปิณฺฑาย สปทานจาริโน ภมราว คนฺธมนุฆายิตฺวา ปวิสนฺติ วิวิตฺตกานนํ กาเย จ ชีวิเต จ นิรเปกฺขา อรหตฺตมนุปฺปตฺตา ธุตงฺคคุเณ อคฺคนิกฺขิตฺตา เอวรูปา โข มหาราช ภิกฺขู ภควโต ธมฺมนคเร อกฺขทสฺสาติ วุจฺจนฺติฯ>
      text <เย ปน เต มหาราช ภิกฺขู ปริสุทฺธา วิมลา นิกฺกิเลสา จุตูปปาตกุสลา ทิพฺพจกฺขุมฺหิ ปารมิํ คตา เอวรูปา โข มหาราช ภิกฺขู ภควโต ธมฺมนคเร นครโชตกาติ วุจฺจนฺติฯ>
      text <เย ปน เต มหาราช ภิกฺขู พหุสฺสุตา อาคตาคมา ธมฺมธรา วินยธรา มาติกาธรา สิถิลธนิตทีฆรสฺสครุกลหุกกฺขรปริจฺเฉทกุสลา นวงฺคสาสนธรา เอวรูปา โข มหาราช ภิกฺขู ภควโต ธมฺมนคเร ธมฺมรกฺขาติ วุจฺจนฺติฯ>
      text <เย ปน เต มหาราช ภิกฺขู วินยญฺญู วินยโกวิทา ฐานาฏฺฐานกุสลา อาปตฺตานาปตฺติครุกลหุกสเตกิจฺฉอเตกิจฺฉวุฏฺฐานเทสนานิคฺคห- ปฏิกมฺมโอสารณนิสฺสารณปฏิสารณกุสลา วินเย ปารมิํ คตา เอวรูปา โข มหาราช ภิกฺขู ภควโต ธมฺมนคเร รูปรกฺขาติ วุจฺจนฺติฯ>
      text <เย ปน เต มหาราช ภิกฺขู วิมุตฺติวรกุสุมมาลพทฺธา วรปวรมหคฺฆเสฏฺฐภาวมนุปฺปตฺตา พหุชนกนฺตมภิปตฺถิตา เอวรูปา โข มหาราช ภิกฺขู ภควโต ธมฺมนคเร ปุปฺผาปณิกาติ วุจฺจนฺติฯ>
      text <เย ปน เต มหาราช ภิกฺขู จตุสจฺจาภิสมยปฺปฏิวิทฺธา ทิฏฺฐสจฺจา วิญฺญาตสาสนา จตูสุ สามญฺญผเลสุ ติณฺณวิจิกิจฺฉา ปฏิลทฺธผลสุขา อญฺเญสมฺปิ ปฏิปนฺนานํ เต ผเล สํวิภชนฺติ เอวรูปา โข มหาราช ภิกฺขู ภควโต ธมฺมนคเร ผลาปณิกาติ วุจฺจนฺติฯ>
      text <เย ปน เต มหาราช ภิกฺขู สีลสํวรคนฺธมนุลิตฺตา อเนกวิธพหุคุณธรา กิเลสมลทุคฺคนฺธวิธมกา เอวรูปา โข มหาราช ภิกฺขู ภควโต ธมฺมนคเร คนฺธาปณิกาติ วุจฺจนฺติฯ>
      text <เย ปน เต มหาราช ภิกฺขู ธมฺมกามา ปิยสมุทาหารา อภิธมฺเม อภิวินเย อุฬารปาโมชฺชา อรญฺญคตาปิ รุกฺขมูลคตาปิ สุญฺญาคารคตาปิ ธมฺมวรรสํ ปิวนฺติ กาเยน วาจาย มนสา ธมฺมวรรสโมคาฬฺหา อธิมตฺตปฏิภานา ธมฺเมสุ ธมฺเมสนปฺปฏิปนฺนา อิโต วา ตโต วา ยตฺถ ยตฺถ อปฺปิจฺฉกถา สนฺตุฏฺฐิกถา ปวิเวกกถา อสํสคฺคกถา วีริยารมฺภกถา สีลกถา สมาธิกถา ปญฺญากถา วิมุตฺติกถา วิมุตฺติญาณทสฺสนกถา ตตฺถ ตตฺถ คนฺตฺวา ตํ ตํ กถารสํ ปิวนฺติ เอวรูปา โข มหาราช ภิกฺขู ภควโต ธมฺมนคเร โสณฺฑา ปิปาสาติ วุจฺจนฺติฯ>
      text <เย ปน เต มหาราช ภิกฺขู ปุพฺพรตฺตาปรรตฺตํ ชาคริยานุโยคมนุยุตฺตา นิสชฺชฏฺฐานจงฺกเมหิ รตฺตินฺทิวํ วีตินาเมนฺติ ภาวนานุโยคมนุยุตฺตา กิเลสปฏิพาหนาย สทตฺถปฺปสุตา เอวรูปา โข มหาราช ภิกฺขู ภควโต ธมฺมนคเร นครคุตฺติกาติ วุจฺจนฺติฯ>
      text <เย ปน เต มหาราช ภิกฺขู นวงฺคํ พุทฺธวจนํ อตฺถโต จ พฺยญฺชนโต จ นยโต จ การณโต จ เหตุโต จ อุทาหรณโต จ วาเจนฺติ อนุวาเจนฺติ ภาสนฺติ อนุภาสนฺติ เอวรูปา โข มหาราช ภิกฺขู ภควโต ธมฺมนคเร ธมฺมาปณิกาติ วุจฺจนฺติฯ>
      text <เย ปน เต มหาราช ภิกฺขู ธมฺมรตนโภเคน อาคมปริยตฺติสุตโภเคน โภคิโน ธนิโน นิทฺทิฏฺฐสรพฺยญฺชนลกฺขณปฺปฏิเวธา วิญฺญู ผรณา เอวรูปา โข มหาราช ภิกฺขู ภควโต ธมฺมนคเร ธมฺมเสฏฺฐิโนติ วุจฺจนฺติฯ>
      text <เย ปน เต มหาราช ภิกฺขู อุฬารเทสนาปฏิเวธา ปริจิณฺณารมฺมณวิภตฺตินิทฺเทสา สิกฺขาคุณปารมิปฺปตฺตา เอวรูปา โข มหาราช ภิกฺขู ภควโต ธมฺมนคเร วิสฺสุตธมฺมิกาติ วุจฺจนฺติฯ>
      text <เอวํ สุวิภตฺตํ โข มหาราช ภควโต ธมฺมนครํ เอวํ สุมาปิตํ เอวํ สุวิหิตํ เอวํ สุปริปูริตํ เอวํ สุววตฺถาปิตํ เอวํ สุรกฺขิตํ เอวํ สุโคปิตํ เอวํ ทุปฺปสยฺหํ ปจฺจตฺถิเกหิ ปจฺจามิตฺเตหิ อิมินา มหาราช การเณน อิมินา เหตุนา อิมินา นเยน อิมินา อนุมาเนน ญาตพฺพํ อตฺถิ โส ภควาติฯ>
      text <เอวรูเปน โข มหาราช การณสเตน การณสหสฺเสน เหตุสเตน เหตุสหสฺเสน นยสเตน นยสหสฺเสน โอปมฺมสเตน โอปมฺมสหสฺเสน สกฺกา พุทฺธพลํ อุปทสฺสยิตุํฯ ยถา มหาราช ทกฺโข มาลากาโร นานาปุปฺผราสิมฺหา อาจริยานุสิฏฺฐิยา ปจฺจตฺตปุริสกาเรน วิจิตฺตํ มาลาคุณราสิํ กเรยฺย เอวเมว โข มหาราช โส ภควา วิจิตฺตปุปฺผราสิ วิย อนนฺตคุโณ อปฺปเมยฺยคุโณ อหเมตรหิ ชินสาสเน มาลากาโร วิย ปุปฺผคนฺถโก ปุพฺพกานํ อาจริยานํ มคฺเคนปิ มยฺหํ พุทฺธิพเลนปิ อสงฺขฺเยยฺเยนปิ การเณน อนุมาเนน พุทฺธพลํ ทีปยิสฺสามิ ตฺวํ ปเนตฺถ ฉนฺทํ ชเนหิ สวนายาติฯ>
      text <ทุกฺกรํ ภนฺเต นาคเสน อญฺเญสํ เอวรูเปน การเณน อนุมาเนน พุทฺธพลํ อุปทสฺสยิตุํ นิพฺพุโตสฺมิ ภนฺเต นาคเสน ตุมฺหากํ ปรมวิจิตฺเตน ปญฺหเวยฺยากรเณนาติฯ>
      stand <อนุมานปญฺโห ปฐโมฯ>
    text <๒ ธุตงฺคปญฺโห>
      text <อถ โข มิลินฺโท ราชา เยนายสฺมา นาคเสโน เตนุปสงฺกมิ อุปสงฺกมิตฺวา อายสฺมนฺตํ นาคเสนํ อภิวาเทตฺวา เอกมนฺตํ นิสีทิ เอกมนฺตํ นิสินฺโน โข มิลินฺโท ราชา อายสฺมนฺตํ นาคเสนํ เอตทโวจ ภนฺเต นาคเสน อตฺถิ โกจิ คิหี อคาริโก กามโภคี ปุตฺตทารสมฺพาธสยนํ อชฺฌาวสนฺโต กาสิกจนฺทนํ ปจฺจนุโภนฺโต มาลาคนฺธวิเลปนํ ธารยนฺโต ชาตรูปรชตํ สาทิยนฺโต มณิมุตฺตากญฺจนวิจิตฺตโมฬิพทฺโธ เยน สนฺตํ ปรมตฺถํ นิพฺพานํ สจฺฉิกตนฺติ>
      text <น มหาราช เอกญฺเญว สตํ น ทฺเว สตานิ น ตีณิ จตฺตาริ ปญฺจ สตานิ น สหสฺสํ น สตสหสฺสํ น โกฏิสตํ น โกฏิสหสฺสํ น โกฏิสตสหสฺสํ ติฏฺฐตุ มหาราช ทสนฺนํ วีสติยา สตสฺส สหสฺสสฺส อภิสมโย กตเมน เต ปริยาเยน อนุโยคํ ทมฺมีติฯ>
      text <ตฺวเมเวตํ พฺรูหีติฯ เตนหิ เต มหาราช กถยิสฺสามิ สเตน วา สหสฺเสน วา สตสหสฺเสน วา โกฏิยา วา โกฏิสเตน วา โกฏิสหสฺเสน วา โกฏิสตสหสฺเสน วา ยา กาจิ นวงฺเค พุทฺธวจเน สลฺเลขิตาจารปฺปฏิปตฺติธุตวรงฺคคุณนิสฺสิตา ถา ตา สพฺพา อิธ สโมสริสฺสนฺติฯ ยถา มหาราช นินฺนุนฺนตสมวิสมถลาถลเทสภาเค อภิวุฏฺฐํ อุทกํ สพฺพํ ตํ ตโต วินิคฬิตฺวา มโหทธิํ สาครํ สโมสรติ เอวเมว โข มหาราช สมฺปาทเก สติ ยา กาจิ นวงฺเค พุทฺธวจเน สลฺเลขิตาจารปฺปฏิปตฺติธุตงฺคคุณธรนิสฺสิตา กถา ตา สพฺพา อิธ สโมสริสฺสนฺติฯ>
      text <มยฺหมฺเปตฺถ มหาราช ปริพฺยตฺตตาย พุทฺธิยา การณปริทีปนํ สโมสริสฺสติ เตเนโส อตฺโถ สุวิภตฺโต วิจิตฺโต ปริปุณฺโณ ปริสุทฺโธ สมานีโต ภวิสฺสติฯ ยถา มหาราช กุสโล เลขาจริโย อนุสิฏฺโฐ เลขํ โอสาเรนฺโต อตฺตโน พฺยตฺตตาย พุทฺธิยา การณปริทีปเนน เลขํ ปริปูเรติ เอวํ สา เลขา สมตฺตา ปริปุณฺณา อนูนิกา ภวิสฺสติฯ เอวเมว มยฺหมฺเปตฺถ ปริพฺยตฺตตาย พุทฺธิยา การณปริทีปนํ สโมสริสฺสติ เตเนโส อตฺโถ สุวิภตฺโต วิจิตฺโต ปริปุณฺโณ ปริสุทฺโธ สมานีโต ภวิสฺสติฯ>
      text <นคเร มหาราช สาวตฺถิยา ปญฺจโกฏิมตฺตา อริยสาวกา ภควโต อุปาสกอุปาสิกาโย สตฺตปณฺณาสสหสฺสานิ ตีณิ จ สตสหสฺสานิ อนาคามิผเล ปติฏฺฐิตา เต สพฺเพปิ คิหี เยว น ปพฺพชิตาฯ ปุน ตตฺเถว กณฺฑมฺพมูเล ยมกปาฏิหาริเย วีสติ ปาณโกฏิโย อภิสมิํสุ ปุน จูฬราหุโลวาเท มหามงฺคลสุตฺตนฺเต สมจิตฺตปริยาเย ปราภวสุตฺตนฺเต ปุราเภทสุตฺตนฺเต กลหวิวาทสุตฺตนฺเต จูฬพฺยูหสุตฺตนฺเต มหาพฺยูหสุตฺตนฺเต ตุวฏกสุตฺตนฺเต สาริปุตฺตสุตฺตนฺเต คณนปถมตีตานํ เทวตานํ ธมฺมาภิสมโย อโหสิฯ>
      text <นคเร ราชคเห ปญฺญาสสหสฺสานิ ตีณิ จ สตสหสฺสานิ อริยสาวกา ภควโต อุปาสกอุปาสิกาโย ปุน ตตฺเถว ธนปาลหตฺถินาคทมเน นวุติ ปาณโกฏิโย ปารายนสมาคเม ปาสาณกเจติเย จุทฺทส ปาณโกฏิโย ปุน อินฺทสาลคุหายํ อสีติ เทวตาโกฏิโย ปุน พาราณสิยํ อิสิปตเน มิคทาเย ปฐเม ธมฺมเทสเน อฏฺฐารส พฺรหฺมโกฏิโย อปริมาณา จ เทวตาโย ปุน ตาวติํสภวเน ปณฺฑุกมฺพลสิลายํ อภิธมฺมเทสนาย อสีติ เทวตาโกฏิโย เทโวโรหเณ สงฺกสฺสนครทฺวาเร โลกวิวรณปาฏิหาริเย ปสนฺนานํ นรมรูนํ ติํส โกฏิโย อภิสมิํสุฯ>
      text <ปุน สกฺเกสุ กปิลวตฺถุสฺมิํ นิคฺโรธาราเม พุทฺธวํสเทสนาย มหาสมยสุตฺตนฺตเทสนาย จ คณนปถมตีตานํ เทวตานํ ธมฺมาภิสมโย อโหสิ ฯ ปุน สุมนมาลาการสมาคเม ครหทินฺนสมาคเม อานนฺทเสฏฺฐิสมาคเม ชมฺพุกาชีวกสมาคเม มณฺฑุกเทวปุตฺตสมาคเม มฏฺฐกุณฺฑลิเทวปุตฺตสมาคเม สุลสานครโสภินิสมาคเม สิริมานครโสภินิสมาคเม เปสการธีตุสมาคเม จูฬสุภทฺทาสมาคเม สาเกตพฺราหฺมณสฺส อาฬาหนทสฺสนสมาคเม สูนาปรนฺตกสมาคเม สกฺกปญฺหสมาคเม ติโรกุฏฺฏสมาคเม รตนสุตฺตสมาคเม ปจฺเจกํ จตุราสีติยา ปาณสหสฺสานํ ธมฺมาภิสมโย อโหสิ ยาวตา มหาราช ภควา โลเก อฏฺฐาสิ ตาว ตีสุ มณฺฑเลสุ โสฬสสุ มหาชนปเทสุ ยตฺถ ยตฺถ ภควา วิหาสิ ตตฺถ ตตฺถ เยภุยฺเยน ทฺเว ตโย จตฺตาโร ปญฺจ สตํ สหสฺสํ สตสหสฺสํ เทวา จ มนุสฺสา จ สนฺตํ ปรมตฺถํ นิพฺพานํ สจฺฉิกริํสุฯ เย เต มหาราช เทวา คิหี เยว น เต ปพฺพชิตา เอตานิ เจว มหาราช อญฺญานิ จ อเนกานิ เทวตาโกฏิสตสหสฺสานิ คิหี อคาริกา กามโภคิโน สนฺตํ ปรมตฺถํ นิพฺพานํ สจฺฉิกริํสูติฯ>
      text <ยทิ ภนฺเต นาคเสน คิหี อคาริกา กามโภคิโน สนฺตํ ปรมตฺถํ นิพฺพานํ สจฺฉิกโรนฺติ อถ อิมานิ ธุตงฺคานิ กิมตฺถํ สาเธนฺติ เตน การเณน ธุตงฺคานิ อกิจฺจกรานิ โหนฺติฯ ยทิ ภนฺเต นาคเสน วินา มนฺโตสเธหิ พฺยาธโย วูปสมนฺติ กิํ วมนวิเรจนาทินา สรีรทุพฺพลกรเณน ยทิ มุฏฺฐีหิ ปฏิสตฺตุนิคฺคโห ภวติ กิํ อสิสตฺติสรธนุโกทณฺฑลคุฬมุคฺคเรหิ ยทิ คณฺฐิกุฏิลสุสิรกณฺฏลตาสาขา อาลมฺพิตฺวา รุกฺขมภิรูหนํ ภวติ กิํ ทีฆทฬฺหนิสฺเสณิปริเยสเนน ยทิ ถณฺฑิลเสยฺยาย ธาตุสมตา ภวติ กิํ สุขสมฺผสฺสมหติมหาสิริสยนปริเยสเนน ยทิ เอกโก สาสงฺกสปฺปฏิภยวิสมกนฺตารตรณสมตฺโถ ภวติ กิํ สนฺนทฺธสชฺชมหติมหาสตฺถปริเยสเนน ยทิ นทิสรํ พาหุนา ตริตุํ สมตฺโถ ภวติ กิํ ธุวเสตุนาวาปริเยสเนน ยทิ สกสนฺตเกน ฆาสจฺฉาทนํ กาตุํ ปโหติ กิํ ปรูปเสวนปิยสมุลฺลาปปจฺฉาปุเรธาวเนน ยทิ อขาตตฬาเก อุทกํ ลภติ กิํ อุทปานตฬากโปกฺขรณิขณเนน เอวเมว โข ภนฺเต นาคเสน ยทิ คิหี อคาริกา กามโภคิโน สนฺตํ ปรมตฺถํ นิพฺพานํ สจฺฉิกโรนฺติ กิํ ธุตคุณวรสมาทิยเนนาติ>
      text <อฏฺฐวีสติ โข ปนิเม มหาราช ธุตงฺคคุณา ยถาภุจฺจคุณา เยหิ คุเณหิ ธุตงฺคานิ สพฺพพุทฺธานํ ปิหยิตานิ ปตฺถิตานิฯ กตเม อฏฺฐวีสติ อิธ มหาราช ธุตงฺคํ สุทฺธาชีวํ สุขผลํ อนวชฺชํ น ปรทุกฺขาปนํ อภยํ อสมฺปีฬนํ เอกนฺตวฑฺฒิกํ อปริหานิยํ อมายํ อารกฺขา ปตฺถิตททํ สพฺพสตฺตทมนํ สํวรหิตํ ปติรูปํ อนิสฺสิตํ วิปฺปมุตฺตํ ราคกฺขยํ โทสกฺขยํ โมหกฺขยํ มานปฺปหานํ กุวิตกฺกจฺเฉทนํ กงฺขาวิตรณํ โกสชฺชวิทฺธํสนํ อรติปฺปหานํ ขมนํ อตุลํ อปฺปมาณํ สพฺพทุกฺขกฺขยคมนํ อิเม โข มหาราช อฏฺฐวีสติ ธุตงฺคคุณา ยถาภุจฺจคุณา เยหิ คุเณหิ ธุตงฺคานิ สพฺพพุทฺธานํ ปิหยิตานิ ปตฺถิตานิฯ>
      text <เย โข เต มหาราช ธุตคุเณ สมฺมา อุปเสวนฺติ เต อฏฺฐารสหิ คุเณหิ สมุเปตา ภวนฺติฯ กตเมหิ อฏฺฐารสหิ อาจาโร เตสํ สุวิสุทฺโธ โหติ ปฏิปทา สุปูริตา โหติ กายิกํ วาจสิกํ สุรกฺขิตํ โหติ มโนสมาจาโร สุวิสุทฺโธ โหติ วีริยํ สุปคฺคหิตํ โหติ ภยํ วูปสมฺมติ อตฺตานุทิฏฺฐิพฺยปคตา โหติ อาฆาโต อุปรโต โหติ เมตฺตา อุปฏฺฐิตา โหติ อาหาโร ปริญฺญาโต โหติ สพฺพสตฺตานํ ครุกโต โหติ โภชเน มตฺตญฺญู โหติ ชาคริยมนุยุตฺโต โหติ อนิเกโต โหติ ยตฺถ ผาสุ ตตฺถ วิหารี โหติ ปาปเชคุจฺฉี โหติ วิเวการาโม โหติ สตตํ อปฺปมตฺโต โหติ เย เต มหาราช ธุตคุเณ สมฺมา อุปเสวนฺติ เต อิเมหิ อฏฺฐารสหิ คุเณหิ สมุเปตา ภวนฺติฯ>
      text <ทส อิเม มหาราช ปุคฺคลา ธุตคุณารหาฯ กตเม ทส สทฺโธ โหติ หิริมา ธิติมา อกุโห อตฺถวสี อโลโล สิกฺขากาโม ทฬฺหสมาทาโน อนุชฺฌานพหุโล เมตฺตาวิหารี อิเม โข มหาราช ทส ปุคฺคลา ธุตคุณารหาฯ>
      text <เย เต มหาราช คิหี อคาริกา กามโภคิโน สนฺตํ ปรมตฺถํ นิพฺพานํ สจฺฉิกโรนฺติ สพฺเพ เต ปุริมาสุ ชาตีสุ เตรสสุ ธุตคุเณสุ กตูปาสนา กตภูมิกมฺมา เต ตตฺถ จารญฺจ ปฏิปตฺติญฺจ โสธยิตฺวา อชฺเชตรหิ คิหี เยว สนฺตา สนฺตํ ปรมตฺตํ นิพฺพานํ สจฺฉิกโรนฺติฯ>
      text <ยถา มหาราช กุสโล อิสฺสาโส อนฺเตวาสิเก ปฐมํ ตาว อุปาสนสาลายํ จาปเภทจาปาโรปนคฺคหณมุฏฺฐิปฺปฏิปีฬนองฺคุลิวินามนปาทฐปนสรคฺคหณสนฺนหนอากฑฺฒน สทฺธารณลกฺขนิยมนขิปเน ติณปุริสกฉกณ ติณปลาลมตฺติกาปุญฺชผลกลกฺขเวเธ อนุสิกฺขาเปตฺวา รญฺโญ สนฺติเก อุปาสนํ อาราธยิตฺวา อาชญฺญรถคชตุรงฺคธนธญฺญหิรญฺญสุวณฺณทาสิทาสภริยคามวรํ ลภติ เอวเมว โข มหาราช เย เต คิหี อคาริกา กามโภคิโน สนฺตํ ปรมตฺถํ นิพฺพานํ สจฺฉิกโรนฺติ เต สพฺเพ ปุริมาสุ ชาตีสุ เตรสสุ ธุตคุเณสุ กตูปาสนา กตภูมิกมฺมา เต ตตฺเถว จารญฺจ ปฏิปตฺติญฺจ โสธยิตฺวา อชฺเชตรหิ คิหี เยว สนฺตา สนฺตํ ปรมตฺถํ นิพฺพานํ สจฺฉิกโรนฺติฯ น มหาราช ธุตคุเณสุ ปุพฺพาเสวนํ วินา เอกิสฺสา เยว ชาติยา อรหตฺตํ สจฺฉิกิริยา โหติ อุตฺตเมน ปน วีริเยน อุตฺตมาย ปฏิปตฺติยา ตถารูเปน อาจริเยน กลฺยาณมิตฺเตน อรหตฺตํ สจฺฉิกิริยา โหติฯ>
      text <ยถา วา ปน มหาราช ภิสกฺโก สลฺลกตฺโต อาจริยํ ธเนน วา วตฺตปฺปฏิปตฺติยา วา อาราเธตฺวา สตฺตคฺคหณเฉทนเลขนเวธนสลฺลุทฺธรณวณโธวนโสสนเภสชฺชานุลิมฺปนวมน วิเรจนานุวาสนกิริยมนุสิกฺขิตฺวา วิชฺชาสุ กตสิกฺโข กตูปาสโน กตหตฺโถ อาตุเร อุปสงฺกมติ ติกิจฺฉาย เอวเมว โข มหาราช เย เต คิหี อคาริกา กามโภคิโน สนฺตํ ปรมตฺถํ นิพฺพานํ สจฺฉิกโรนฺติ เต สพฺเพ ปุริมาสุ ชาตีสุ เตรสสุ ธุตคุเณสุ กตูปาสนา กตภูมิกมฺมา เต ตตฺเถว จารญฺจ ปฏิปตฺติญฺจ โสธยิตฺวา อชฺเชตรหิ คิหี เยว สนฺตา สนฺตํ ปรมตฺถํ นิพฺพานํ สจฺฉิกโรนฺติ น มหาราช ธุตคุเณหิ อวิสุทฺธานํ ธมฺมาภิสมโย โหติฯ>
      text <ยถา มหาราช อุทกสฺส อเสจเนน พีชานํ อวิรูหนํ โหติ เอวเมว โข มหาราช ธุตคุเณหิ อวิสุทฺธานํ ธมฺมาภิสมโย น โหติฯ>
      text <ยถา วา ปน มหาราช อกตกุสลานํ อกตกลฺยาณานํ สุคติคมนํ น โหติ เอวเมว โข มหาราช ธุตคุเณหิ อวิสุทฺธานํ ธมฺมาภิสมโย น โหติฯ>
      text <ปถวิสมํ มหาราช ธุตคุณํ วิสุทฺธิกามานํ ปติฏฺฐานฏฺเฐนฯ อาโปสมํ มหาราช ธุตคุณํ วิสุทฺธิกามานํ สพฺพกิเลสมลโธวนฏฺเฐนฯ เตโชสมํ มหาราช ธุตคุณํ วิสุทฺธิกามานํ สพฺพกิเลสวนชฺฌาปนฏฺเฐน ฯ วาโยสมํ มหาราช ธุตคุณํ วิสุทฺธิกามานํ สพฺพกิเลสมลรโชปวาหนฏฺเฐนฯ อคทสมํ มหาราช ธุตคุณํ วิสุทฺธิกามานํ สพฺพกิเลสพฺยาธิวูปสมนฏฺเฐนฯ อมตสมํ มหาราช ธุตคุณํ วิสุทฺธิกามานํ สพฺพกิเลสวิสนาสนฏฺเฐนฯ เขตฺตสมํ มหาราช ธุตคุณํ วิสุทฺธิกามานํ สพฺพสามญฺญคุณสสฺสวิรูหนฏฺเฐนฯ มโนหรสมํ มหาราช ธุตคุณํ วิสุทฺธิกามานํ ปตฺถิติจฺฉิตสพฺพสมฺปตฺติวรททฏฺเฐนฯ นาวาสมํ มหาราช ธุตคุณํ วิสุทฺธิกามานํ สํสารมหณฺณวปารคมนฏฺเฐนฯ ภีรุตฺตาณสมํ มหาราช ธุตคุณํ วิสุทฺธิกามานํ ชรามรณภีตานํ อสฺสาสกรณฏฺเฐนฯ มาตุสมํ มหาราช ธุตคุณํ วิสุทฺธิกามานํ กิเลสทุกฺขปฺปฏิปีฬิตานํ อนุคฺคาหกฏฺเฐนฯ ปิตุสมํ มหาราช ธุตคุณํ วิสุทฺธิกามานํ กุสลวฑฺฒิกามานํ สพฺพสามญฺญคุณชนกฏฺเฐนฯ มิตฺตสมํ มหาราช ธุตคุณํ วิสุทฺธิกามานํ สพฺพสามญฺญคุณปริเยสนอวิสํวาทกฏฺเฐนฯ ปทุมสมํ มหาราช ธุตคุณํ วิสุทฺธิกามานํ สพฺพกิเลสมเลหิ อนุปลิตฺตฏฺเฐนฯ จตุชฺชาติยวรคนฺธสมํ มหาราช ธุตคุณํ วิสุทฺธิกามานํ กิเลสทุคฺคนฺธปฏิวิโนทนฏฺเฐนฯ คิริราชวรสมํ มหาราช ธุตคุณํ วิสุทฺธิกามานํ อฏฺฐโลกธมฺมวาเตหิ อกมฺปิยฏฺเฐนฯ อากาสสมํ มหาราช ธุตคุณํ วิสุทฺธิกามานํ สพฺพตฺถ คหณาปคตอุรุวิสฏวิตฺถตมหนฺตฏฺเฐนฯ นทีสมํ มหาราช ธุตคุณํ วิสุทฺธิกามานํ กิเลสมลปวาหนฏฺเฐนฯ สุเทสกสมํ มหาราช ธุตคุณํ วิสุทฺธิกามานํ ชาติกนฺตารกิเลสวนคหนนิตฺถรณฏฺเฐนฯ มหาสตฺถวาหสมํ มหาราช ธุตคุณํ วิสุทฺธิกามานํ สพฺพภยสุญฺญเขมอภยวรปวรนิพฺพานนครสมฺปาปนฏฺเฐน ฯ สุมชฺชิตวิมลาทาสสมํ มหาราช ธุตคุณํ วิสุทฺธิกามานํ สงฺขารานํ สภาวทสฺสนฏฺเฐนฯ ผลกสมํ มหาราช ธุตคุณํ วิสุทฺธิกามานํ กิเลสลคุฬสรสตฺติปฏิพาหนฏฺเฐนฯ ฉตฺตสมํ มหาราช ธุตคุณํ วิสุทฺธิกามานํ กิเลสวสฺสติวิธคฺคิสนฺตาปาตปปฏิพาหนฏฺเฐนฯ จนฺทสมํ มหาราช ธุตคุณํ วิสุทฺธิกามานํ ปิหยิตปตฺถิตฏฺเฐนฯ สูริยสมํ มหาราช ธุตคุณํ วิสุทฺธิกามานํ โมหตมติมิรนาสนฏฺเฐนฯ สาครสมํ มหาราช ธุตคุณํ วิสุทฺธิกามานํ อเนกวิธสามญฺญคุณวรรตนุฏฺฐานฏฺเฐน อปริมิตอสงฺขฺเยยฺยอปฺปเมยฺยฏฺเฐน จฯ เอวํ โข มหาราช ธุตคุณํ วิสุทฺธิกามานํ พหูปการํ สพฺพทรถปริฬาหนุทํ อรตินุทํ ภยนุทํ ภวนุทํ ขีลนุทํ มลนุทํ โสกนุทํ ทุกฺขนุทํ ราคนุทํ โทสนุทํ โมหนุทํ มานนุทํ ทิฏฺฐินุทํ สพฺพากุสลธมฺมนุทํ ยสาวหํ หิตาวหํ สุขาวหํ ผาสุกรํ ปีติกรํ โยคกฺเขมกรํ อนวชฺชํ อิฏฺฐสุขวิปากํ คุณราสิคุณปุญฺชํ อปริมิตอสงฺขฺเยยฺย อปฺปเมยฺยคุณํ วรํ ปวรํ อคฺคํฯ>
      text <ยถา มหาราช มนุสฺสา อุปตฺถมฺภวเสน โภชนํ อุปเสวนฺติ หิตวเสน เภสชฺชํ อุปเสวนฺติ อุปการวเสน มิตฺตํ อุปเสวนฺติ ตารณวเสน นาวํ อุปเสวนฺติ สุคนฺธวเสน มาลาคนฺธํ อุปเสวนฺติ อภยวเสน ภีรุตฺตาณํ อุปเสวนฺติ ปติฏฺฐาวเสน ปถวิํ อุปเสวนฺติ สิปฺปวเสน อาจริยํ อุปเสวนฺติ ยสวเสน ราชานํ อุปเสวนฺติ กามททวเสน มณิรตนํ อุปเสวนฺติ เอวเมว โข มหาราช สพฺพสามญฺญคุณททวเสน อริยา ธุตคุณํ อุปเสวนฺติฯ>
      text <ยถา วา ปน มหาราช อุทกํ พีชวิรูหนาย อคฺคิ ฌาปนาย อาหาโร พลาหรณาย ลตา พนฺธนาย สตฺถํ เฉทนาย ปานียํ ปิปาสาวินยนาย นิธิ อสฺสาสกรณาย นาวา ตีรสมฺปาปนาย เภสชฺชํ พฺยาธิวูปสมนาย ยานํ สุขคมนาย ภีรุตฺตาณํ ภยวิโนทนาย ราชา อารกฺขตฺถาย ผลกํ ทณฺฑเลฑฺฑุลคุฬสรสตฺติปฏิพาหนาย อาจริโย อนุสาสนาย มาตา โปสนาย อาทาโส โอโลกนาย อลงฺกาโร โสภนาย วตฺถํ ปฏิจฺฉาทนาย นิสฺเสณี อาโรหนาย ตุลา วิสมวิกฺเขปนาย มนฺตํ ปริชปฺปนาย อาวุธํ ตชฺชนียปฏิพาหนาย ปทีโป อนฺธการวิธมนาย วาโต ปริฬาหนิพฺพาปนาย สิปฺปํ วุตฺตินิปฺผาทนาย อคทํ ชีวิตรกฺขณาย อากโร รตนุปฺปาทนาย รตนํ อลงฺกราย อาณา อนติกฺกมนาย อิสฺสริยํ วสวตฺตนาย เอวเมว โข มหาราช ธุตคุณํ สามญฺญพีชวิรูหนาย กิเลสมลฌาปนาย อิทฺธิพลาหรณาย สติสํวรนิพนฺธนาย วิมติวิจิกิจฺฉาสมุจฺเฉทนาย ตณฺหาปิปาสาวินยนาย อภิสมยอสฺสาสกรณาย จตุโรฆนิตฺถรณาย กิเลสพฺยาธิวูปสมาย นิพฺพานสุขปฺปฏิลาภาย ชาติชราพฺยาธิมรณโสกปริเทวทุกฺขโทมนสฺสุปายาสภยวิโนทนาย สามญฺญคุณปริรกฺขณาย อรติกุวิตกฺกปฏิพาหนาย สกลสามญฺญตฺถานุสาสนาย สพฺพสามญฺญคุณโปสนาย สมถวิปสฺสนามคฺคผลนิพฺพานทสฺสนาย สกลโลกถุตโถมิตมหติมหาโสภนกรณาย สพฺพาปายปิทหนาย สามญฺญตฺถเสลสิขรมุทฺธนิ อภิรูหนาย วงฺกกุฏิลวิสมจิตฺตวิกฺเขปนาย เสวิตพฺพาเสวิตพฺพธมฺเม สาธุสชฺฌายกรณาย สพฺพกิเลสปฏิสตฺตุตชฺชนาย อวิชฺชนฺธการวิธมนาย ติวิธคฺคิสนฺตาปปริฬาหนิพฺพาปนาย สณฺหสุขุมสนฺตสมาปตฺตินิปฺผาทนาย สกลสามญฺญคุณปริรกฺขณาย โพชฺฌงฺควรรตนุปฺปาทนาย โยคิชนาลงฺกรณาย อนวชฺชนิปุณสุขุมสนฺติสุขมนติกฺกมนาย สกลสามญฺญอริยธมฺมวสวตฺตนายฯ อิติ มหาราช อิเมสํ คุณานํ อธิคมาย ยทิทํ เอกเมกํ ธุตคุณํ เอวํ มหาราช อตุลิยํ ธุตคุณํ อปฺปเมยฺยํ อสมํ อปฺปฏิสมํ อปฺปฏิภาคํ อปฺปฏิเสฏฺฐํ อุตฺตรํ เสฏฺฐํ วิสิฏฺฐํ อธิกํ อายตํ ปุถุลํ วิสฏํ วิตฺถตํ ครุกํ ภาริยํ มหนฺตํฯ>
      text <โย โข มหาราช ปุคฺคโล ปาปิจฺโฉ อิจฺฉาปกโต กุหโก ลุทฺโธ โอทริโก ลาภกาโม ยสกาโม กิตฺติกาโม อยุตฺโต อปฺปตฺโต อนนุจฺฉวิโก อนรโห อปฺปติรูโป ธุตงฺคํ สมาทิยติ โส ทิคุณํ ทณฺฑมาปชฺชติ สพฺพคุณฆาตมาปชฺชติ ทิฏฺฐธมฺมิกํ หีฬนํ ขีฬนํ ครหนํ อุปฺปณฺฑนํ ขิปนํ อสมฺโภคํ นิสฺสารณํ นิจฺฉุภนํ ปวาหนํ ปพฺพาชนํ ปฏิลภติ สมฺปราเยปิ สตโยชนิเก อวีจิมหานิรเย อุณฺหกฐิตตตฺตสนฺตตฺตอจฺจิชาลามาลเก อเนกวสฺสโกฏิสตสหสฺสานิ อุทฺธมโธ ติริยํ เผณุทฺเทหกํ สมฺปริวตฺตกํ ปจฺจติ ตโต มุจฺจิตฺวา กิสผรุสกาฬงฺคปจฺจงฺโค สูนุทฺธุมาตสุสิรุตฺตมงฺโค ฉาโต ปิปาสิโต วิสมภีมรูปวณฺโณ ภคฺคกณฺณโสโต อุมฺมีลิตนิมีลิตเนตฺตนยโน อรุคตฺตปกฺกคตฺโต ปุฬวากิณฺณสพฺพกาโย วาตมุเข ชลมาโน วิย อคฺคิกฺขนฺโธ อนฺโต ชลมาโน ปชฺชลมาโน อตาโณ อสรโณ อารุณฺณรุณฺณการุญฺญรวํ ปริเทวมาโน นิชฺฌามตณฺหิโก สมณมหาเปโต หุตฺวา อาหิณฺฑมาโน มหิยา อฏฺฏสฺสรํ กโรติฯ>
      text <ยถา มหาราช โกจิ อยุตฺโต อปฺปตฺโต อนนุจฺฉวิโก อนรโห อปฺปติรูโป หีโน กุชาติโก ขตฺติยาภิเสเกน อภิสิญฺจติ โส ลภติ หตฺถจฺเฉทํ ปาทจฺเฉทํ หตฺถปาทจฺเฉทํ กณฺณจฺเฉทํ นาสจฺเฉทํ กณฺณนาสจฺเฉทํ พิลงฺคถาลิกํ สงฺขมุณฺฑิกํ ราหุมุขํ โชติมาลิกํ หตฺถปชฺโชติกํ เอรกวตฺติกํ จีรกวาสิกํ เอเณยฺยกํ พฬิสมํสิกํ กหาปณกํ ขาราปตจฺฉิกํ ปลิฆปริวตฺติกํ ปลาลปีฐกํ ตตฺเตน เตเลน โอสิญฺจนํ สุนเขหิ ขาทาปนํ ชีวสูลาโรปนํ อสินา สีสจฺเฉทํ อเนกวิหิตมฺปิ กมฺมการณํ อนุภวติฯ กิํ การณา อยุตฺโต อปฺปตฺโต อนนุจฺฉวิโก อนรโห อปฺปติรูโป หีโน กุชาติโก มหนฺเต อิสฺสริเย ฐาเน อตฺตานํ ฐเปสิ เวลํ ฆาเตสิ เอวเมว โข มหาราช โย โกจิ ปุคฺคโล ปาปิจฺโฉ…เป … มหิยา อฏฺฏสฺสรํ กโรติฯ>
      text <โย ปน มหาราช ปุคฺคโล ยุตฺโต ปตฺโต อนุจฺฉวิโก อรโห ปติรูโป อปฺปิจฺโฉ สนฺตุฏฺโฐ ปวิวิตฺโต อสํสฏฺโฐ อารทฺธวีริโย ปหิตตฺโต อสโฐ อมาโย อโนทริโก อลาภกาโม อยสกาโม อกิตฺติกาโม สทฺโธ สทฺธาปพฺพชิโต ชรามรณา มุจฺจิตุกาโม สาสนํ ปคฺคณฺหิสฺสามีติ ธุตงฺคํ สมาทิยติ โส ทิคุณํ ปูชํ อรหติ เทวานญฺจ ปิโย โหติ มนาโป ปิหยิโต ปตฺถิโต ชาติสุมนมลฺลิกาทีนํ วิย ปุปฺผํ นหาตานุลิตฺตสฺส ชิฆจฺฉิตสฺส วิย ปณีตโภชนํ ปิปาสิตสฺส วิย สีตลวิมลสุรภิปานียํ วิสคตสฺส วิย โอสธวรํ สีฆคมนกามสฺส วิย อาชญฺญรถวรุตฺตมํ อตฺถกามสฺส วิย มโนหรมณิรตนํ อภิสิญฺจิตุกามสฺส วิย ปณฺฑรวิมลเสตจฺฉตฺตํ ธมฺมกามสฺส วิย อรหตฺตผลาธิคมมนุตฺตรํฯ ตสฺส จตฺตาโร สติปฏฺฐานา ภาวนาปาริปูริํ คจฺฉนฺติ จตฺตาโร สมฺมปฺปธานา จตฺตาโร อิทฺธิปาทา ปญฺจินฺทฺริยานิ ปญฺจ พลานิ สตฺต โพชฺฌงฺคา อริโย อฏฺฐงฺคิโก มคฺโค ภาวนาปาริปูริํ คจฺฉติ สมถวิปสฺสนา อธิคจฺฉติ อธิคมปฺปฏิปตฺติ ปริณมติ จตฺตาริ สามญฺญผลานิ จตสฺโส ปฏิสมฺภิทา ติสฺโส วิชฺชา ฉฬภิญฺญา เกวโล จ สมณธมฺโม สพฺเพ ตสฺสาเธยฺยา โหนฺติ วิมุตฺติปณฺฑรวิมลเสตจฺฉตฺเตน อภิสิญฺจติฯ>
      text <ยถา มหาราช รญฺโญ ขตฺติยสฺส อภิชาตกุลกุลีนสฺส ขตฺติยาภิเสเกน อภิสิตฺตสฺส ปริจรนฺติ สรฏฺฐเนคมชานปทภฏพลา อฏฺฐตฺติํสา จ ราชปริสา นฏนจฺจกา มุขมงฺคลิกา โสตฺถิวาจกา สมณพฺราหฺมณสพฺพปาสณฺฑคณา อภิคจฺฉนฺติ ยํ กิญฺจิ ปถวิยา ปฏฺฏนรตนากรนครสุงฺกฏฺฐานเวรชฺชกเฉชฺชเภชฺชชนมนุสาสนํ สพฺพตฺถ สามิโก ภวติ เอวเมว โข มหาราช โย โกจิ ปุคฺคโล ยุตฺโต ปตฺโต…เป … วิมุตฺติปณฺฑรวิมลเสตจฺฉตฺเตน อภิสิญฺจติฯ>
      text <เตรสิมานิ มหาราช ธุตงฺคานิ เยหิ สุทฺธิกโต นิพฺพานมหาสมุทฺทํ ปวิสิตฺวา พหุวิธํ ธมฺมกีฬมภิกีฬติ รูปารูปอฏฺฐสมาปตฺติโย วฬญฺเชติ อิทฺธิวิธํ ทิพฺพโสตธาตุํ ปรจิตฺตวิชานนํ ปุพฺเพนิวาสานุสฺสติํ ทิพฺพจกฺขุํ สพฺพาสวกฺขยญฺจ ปาปุณาติฯ กตเม เตรส ปํสุกูลิกงฺคํ เตจีวริกงฺคํ ปิณฺฑปาติกงฺคํ สปทานจาริกงฺคํ เอกาสนิกงฺคํ ปตฺตปิณฺฑิกงฺคํ ขลุปจฺฉาภตฺติกงฺคํ อารญฺญิกงฺคํ รุกฺขมูลิกงฺคํ อพฺโภกาสิกงฺคํ โสสานิกงฺคํ ยถาสนฺถติกงฺคํ เนสชฺชิกงฺคํ อิเมหิ โข มหาราช เตรสหิ ธุตคุเณหิ ปุพฺเพ อาเสวิเตหิ นิเสวิเตหิ จิณฺเณหิ ปริจิณฺเณหิ จริเตหิ อุปจริเตหิ ปริปูริเตหิ เกวลํ สามญฺญํ ปฏิลภติ ตสฺสาเธยฺยา โหนฺติ เกวลา สนฺตา สุขา สมาปตฺติโยฯ>
      text <ยถา มหาราช สธโน นาวิโก ปฏฺฏเน สุฏฺฐุ กตสุงฺโก มหาสมุทฺทํ ปวิสิตฺวา วงฺคํ ตกฺโกลํ จีนํ โสวีรํ สุรฏฺฐํ อลสนฺทํ โกลปฏฺฏนํ สุวณฺณภูมิํ คจฺฉติ อญฺญมฺปิ ยํ กิญฺจิ นาวาสญฺจรณํ เอวเมว โข มหาราช อิเมหิ เตรสหิ ธุตคุเณหิ ปุพฺเพ อาเสวิเตหิ นิเสวิเตหิ จิณฺเณหิ ปริจิณฺเณหิ จริเตหิ อุปจริเตหิ ปริปูริเตหิ เกวลํ สามญฺญํ ปฏิลภติ ตสฺสาเธยฺยา โหนฺติ เกวลา สนฺตา สุขา สมาปตฺติโยฯ>
      text <ยถา มหาราช กสฺสโก ปฐมํ เขตฺตโทสํ ติณกฏฺฐปาสาณํ อปเนตฺวา กสิตฺวา วปิตฺวา สมฺมา อุทกํ ปเวเสตฺวา รกฺขิตฺวา โคเปตฺวา ลวนมทฺทเนน พหุธญฺญโก โหติ ตสฺสาเธยฺยา ภวนฺติ เย เกจิ อธนา กปณา ทลิทฺทา ทุคฺคตชนา เอวเมว โข มหาราช อิเมหิ เตรสหิ ธุตคุเณหิ ปุพฺเพ อาเสวิเตหิ…เป … เกวลา สนฺตา สุขา สมาปตฺติโยฯ>
      text <ยถา วา ปน มหาราช ขตฺติโย มุทฺธาวสิตฺโต อภิชาตกุลีโน เฉชฺชเภชฺชชนมนุสาสเน อิสฺสโร โหติ วสวตฺตี สามิโก อิจฺฉากรโณ เกวลา จ มหาปถวี ตสฺสาเธยฺยา โหติ เอวเมว โข มหาราช อิเมหิ เตรสหิ ธุตคุเณหิ ปุพฺเพ อาเสวิเตหิ นิเสวิเตหิ จิณฺเณหิ ปริจิณฺเณหิ จริเตหิ อุปจริเตหิ ปริปูริเตหิ ชินสาสนวเร อิสฺสโร โหติ วสวตฺตี สามิโก อิจฺฉากรโณ เกวลา จ สมณคุณา ตสฺสาเธยฺยา โหนฺติฯ>
      text <นนุ มหาราช เถโร อุปเสโน วงฺคนฺตปุตฺโต สลฺเลขธุตคุเณ ปริปูรการิตาย อนาทิยิตฺวา สาวตฺถิยา สงฺฆสฺส กติกํ สปริโส นรทมฺมสารถิํ ปฏิสลฺลานคตํ อุปสงฺกมิตฺวา ภควโต ปาเท สิรสา วนฺทิตฺวา เอกมนฺตํ นิสีทิ ภควา จ ตํ สุวินีตํ ปริสํ โอโลเกตฺวา หฏฺฐตุฏฺโฐ ปมุทิโต อุทคฺโค ปริสาย สทฺธิํ สลฺลาปํ สลฺลปิตฺวา อสมฺภินฺเนน พฺรหฺมสฺสเรน เอตทโวจ ปาสาทิกา โข ปน ตฺยายํ อุปเสน ปริสา กตํ ตฺวํ อุปเสน ปริสํ วิเนสีติฯ โสปิ สพฺพญฺญุนา ทสพเลน เทวาติเทเวน ปุฏฺโฐ ยถาภูตสภาวคุณวเสน ภควนฺตํ เอตทโวจ>
      text <โย โกจิ มํ ภนฺเต อุปสงฺกมิตฺวา ปพฺพชฺชํ วา นิสฺสยํ วา ยาจติ ตมหํ เอวํ วทามิ อหํ โข อาวุโส อารญฺญิโก ปิณฺฑปาติโก ปํสุกูลิโก เตจีวริโกฯ สเจ ตฺวมฺปิ อารญฺญิโก ภวิสฺสสิ ปิณฺฑปาติโก ปํสุกูลิโก เตจีวริโก เอวาหํ ตํ ปพฺพาเชสฺสามิ นิสฺสยํ ทสฺสามีติ สเจ โส เม ภนฺเต ปฏิสฺสุณิตฺวา นนฺทติ โอรมติ เอวาหํ ตํ ปพฺพาเชมิ นิสฺสยํ เทมิ สเจ น นนฺทติ น โอรมติ น ตํ ปพฺพาเชมิ น นิสฺสยํ เทมิ เอวาหํ ภนฺเต ปริสํ วิเนมีติฯ เอวํ โข มหาราช ธุตคุณวรสมาทิณฺโณ ชินสาสนวเร อิสฺสโร โหติฯ วสวตฺตี สามิโก อิจฺฉากรโณ ตสฺสาเธยฺยา โหนฺติ เกวลา สนฺตา สุขา สมาปตฺติโยฯ>
      text <ยถา มหาราช ปทุมํ อภิวุทฺธปริสุทฺธอุทิจฺจชาติปฺปภวํ สินิทฺธํ มุทุ โลภนียํ สุคนฺธํ ปิยํ ปตฺถิตํ ปสตฺถํ ชลกทฺทมมนุปลิตฺตํ อณุปตฺตเกสรกณฺณิกาภิมณฺฑิตํ ภมรคณเสวิตํ สีตลสลิลสํวทฺธํ เอวเมว โข มหาราช อิเมหิ เตรสหิ ธุตคุเณหิ ปุพฺเพ อาเสวิเตหิ นิเสวิเตหิ จิณฺเณหิ ปริจิณฺเณหิ จริเตหิ อุปจริเตหิ ปริปูริเตหิ อริยสาวโก ติํสคุณวเรหิ สมุเปโต โหติฯ>
      text <กตเมหิ ติํสคุณวเรหิ สินิทฺธมุทุมทฺทวเมตฺตจิตฺโต โหติ ฆาติตหตวิหตกิเลโส โหติ หตนิหตมานทพฺโพ โหติ อจลทฬฺหนิวิฏฺฐนิพฺเพมติกสทฺโธ โหติ ปริปุณฺณปีณิตปหฏฺฐโลภนียสนฺตสุขสมาปตฺติลาภี โหติ สีลวรปวรอสมสุจิคนฺธปริภาวิโต โหติ เทวมนุสฺสานํ ปิโย โหติ มนาโป ขีณาสวอริยวรปุคฺคลปตฺถิโต เทวมนุสฺสานํ วนฺทิตปูชิโต พุธวิพุธปณฺฑิตชนานํ ถุตถวิตโถมิตปสตฺโถ อิธ วา หุรํ วา โลเกน อนุปลิตฺโต อปฺปโถกวชฺเชปิ ภยทสฺสาวี วิปุลวรสมฺปตฺติกามานํ มคฺคผลวรตฺถสาธโน อายาจิตวิปุลปณีตปจฺจยภาคี อนิเกตสยโน ฌานชฺโฌสิตตปฺปวรวิหารี วิชฏิตกิเลสชาลวตฺถุ ภินฺนภคฺคสงฺกุฏิตสญฺฉินฺนคตินีวรโณ อกุปฺปธมฺโม อภินีตวาโส อนวชฺชโภคี คติวิมุตฺโต อุตฺติณฺณสพฺพวิจิกิจฺโฉ วิมุตฺติชฺโฌสิตตฺโถ ทิฏฺฐธมฺโม อจลทฬฺหภีรุตฺตาณมุปคโต สมุจฺฉินฺนานุสโย สพฺพาสวกฺขยํ ปตฺโต สนฺตสุขสมาปตฺติวิหารพหุโล สพฺพสมณคุณสมุเปโต อิเมหิ ติํสคุณวเรหิ สมุเปโต โหติฯ>
      text <นนุ มหาราช เถโร สาริปุตฺโต ทสสหสฺสิโลกธาตุยา อคฺคปุริโส ฐเปตฺวา ทสพลํ โลกาจริยํ โสปิ อปริมิตมสงฺขฺเยยฺยกปฺเป สมาจิตกุสลมูโล พฺราหฺมณกุลกุลีโน มนาปิกํ กามรติํ อเนกสตสงฺขํ ธนวรญฺจ โอหาย ชินสาสเน ปพฺพชิตฺวา อิเมหิ เตรสหิ ธุตคุเณหิ กายวจีจิตฺตํ ทมยิตฺวา อชฺเชตรหิ อนนฺตคุณสมนฺนาคโต โคตมสฺส ภควโต สาสนวเร ธมฺมจกฺกมนุปฺปวตฺตโก ชาโตฯ ภาสิตมฺเปตํ มหาราช ภควตา เทวาติเทเวน เอกงฺคุตฺตรนิกายวรลญฺฉเก>
      text <นาหํ ภิกฺขเว อญฺญํ เอกปุคฺคลมฺปิ สมนุปสฺสามิ โย เอวํ ตถาคเตน อนุตฺตรํ ธมฺมจกฺกํ ปวตฺติตํ สมฺมเทว อนุปฺปวตฺเตติ ยถยิทํ ภิกฺขเว สาริปุตฺโต สาริปุตฺโตฯ ภิกฺขเว ตถาคเตน อนุตฺตรํ ธมฺมจกฺกํ ปวตฺติตํ สมฺมเทว อนุปฺปวตฺเตตีติฯ>
      text <สาธุ ภนฺเต นาคเสน ยํ กิญฺจิ นวงฺคํ พุทฺธวจนํ ยา จ โลกุตฺตรา กิริยา ยา จ โลเก อธิคมวิปุลวรสมฺปตฺติโย สพฺพํ ตํ เตรสสุ ธุตคุเณสุ สโมธาโนปคต นฺติฯ>
      stand <ธุตงฺคปญฺโห ทุติโยฯ>
      stand <อนุมานวคฺโค จตุตฺโถฯ>
