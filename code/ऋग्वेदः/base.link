text <ऋग्वेदः>
  text <ऋग्वेदः मण्डल १>
    text <ऋग्वेदः सूक्तं>
      text <ॐ अ॒ग्निमी॑ळे पु॒रोहि॑तं य॒ज्ञस्य॓ दे॒वमृ॒त्विज॑म् ।>
      text <होता॑रं रत्न॒धात॑मम् ॥>
      text <अग्निः पूर्वेभिरृषिभिरीड्यो नूतनैरुत ।>
      text <स देवाँ एह वक्षति ॥>
      text <अग्निना रयिमश्नवत् पोषमेव दिवेदिवे ।>
      text <यशसं वीरवत्तमम् ॥>
      text <अग्ने यं यज्ञमध्वरं विश्वतः परिभूरसि ।>
      text <स इद्देवेषु गच्छति ॥>
      text <अग्निर्होता कविक्रतुः सत्यश्चित्रश्रवस्तमः ।>
      text <देवो देवेभिरा गमत् ॥>
      text <यदङ्ग दाशुषे त्वमग्ने भद्रं करिष्यसि ।>
      text <तवेत् तत् सत्यमङ्गिरः ॥>
      text <उप त्वाग्ने दिवेदिवे दोषावस्तर्धिया वयम् ।>
      text <नमो भरन्त एमसि ॥>
      text <राजन्तमध्वराणां गोपामृतस्य दीदिविम् ।>
      text <वर्धमानं स्वे दमे ॥>
      text <स नः पितेव सूनवेऽग्ने सूपायनो भव ।>
      text <सचस्वा नः स्वस्तये ॥>
    text <ऋग्वेदः सूक्तं>
      text <वायवा याहि दर्शतेमे सोमा अरंकृताः ।>
      text <तेषां पाहि श्रुधी हवम् ॥>
      text <वाय उक्थेभिर्जरन्ते त्वामच्छा जरितारः ।>
      text <सुतसोमा अहर्विदः ॥>
      text <वायो तव प्रपृञ्चती धेना जिगाति दाशुषे ।>
      text <उरूची सोमपीतये ॥>
      text <इन्द्रवायू इमे सुता उप प्रयोभिरा गतम् ।>
      text <इन्दवो वामुशन्ति हि ॥>
      text <वायविन्द्रश्च चेतथः सुतानां वाजिनीवसू ।>
      text <तावा यातमुप द्रवत् ॥>
      text <वायविन्द्रश्च सुन्वत आ यातमुप निष्कृतम् ।>
      text <मक्ष्वित्था धिया नरा ॥>
      text <मित्रं हुवे पूतदक्षं वरुणं च रिशादसम् ।>
      text <धियं घृताचीं साधन्ता ॥>
      text <ऋतेन मित्रावरुणावृतावृधावृतस्पृशा ।>
      text <क्रतुं बृहन्तमाशाथे ॥>
      text <कवी नो मित्रावरुणा तुविजाता उरुक्षया ।>
      text <दक्षं दधाते अपसम् ॥>
    text <ऋग्वेदः सूक्तं>
      text <अश्विना यज्वरीरिषो द्रवत्पाणी शुभस्पती ।>
      text <पुरुभुजा चनस्यतम् ॥>
      text <अश्विना पुरुदंससा नरा शवीरया धिया ।>
      text <धिष्ण्या वनतं गिरः ॥>
      text <दस्रा युवाकवः सुता नासत्या वृक्तबर्हिषः ।>
      text <आ यातं रुद्रवर्तनी ॥>
      text <इन्द्रा याहि चित्रभानो सुता इमे त्वायवः ।>
      text <अण्वीभिस्तना पूतासः ॥>
      text <इन्द्रा याहि धियेषितो विप्रजूतः सुतावतः ।>
      text <उप ब्रह्माणि वाघतः ॥>
      text <इन्द्रा याहि तूतुजान उप ब्रह्माणि हरिवः ।>
      text <सुते दधिष्व नश्चनः ॥>
      text <ओमासश्चर्षणीधृतो विश्वे देवास आ गत ।>
      text <दाश्वांसो दाशुषः सुतम् ॥>
      text <विश्वे देवासो अप्तुरः सुतमा गन्त तूर्णयः ।>
      text <उस्रा इव स्वसराणि ॥>
      text <विश्वे देवासो अस्रिध एहिमायासो अद्रुहः ।>
      text <मेधं जुषन्त वह्नयः ॥>
      text <पावका नः सरस्वती वाजेभिर्वाजिनीवती ।>
      text <यज्ञं वष्टु धियावसुः ॥>
      text <चोदयित्री सूनृतानां चेतन्ती सुमतीनाम् ।>
      text <यज्ञं दधे सरस्वती ॥>
      text <महो अर्णः सरस्वती प्र चेतयति केतुना ।>
      text <धियो विश्वा वि राजति ॥>
    text <ऋग्वेदः सूक्तं>
      text <सुरूपकृत्नुमूतये सुदुघामिव गोदुहे ।>
      text <जुहूमसि द्यविद्यवि ॥>
      text <उप नः सवना गहि सोमस्य सोमपाः पिब ।>
      text <गोदा इद्रेवतो मदः ॥>
      text <अथा ते अन्तमानां विद्याम सुमतीनाम् ।>
      text <मा नो अति ख्य आ गहि ॥>
      text <परेहि विग्रमस्तृतमिन्द्रं पृच्छा विपश्चितम् ।>
      text <यस्ते सखिभ्य आ वरम् ॥>
      text <उत ब्रुवन्तु नो निदो निरन्यतश्चिदारत ।>
      text <दधाना इन्द्र इद्दुवः ॥>
      text <उत नः सुभगाँ अरिर्वोचेयुर्दस्म कृष्टयः ।>
      text <स्यामेदिन्द्रस्य शर्मणि ॥>
      text <एमाशुमाशवे भर यज्ञश्रियं नृमादनम् ।>
      text <पतयन्मन्दयत्सखम् ॥>
      text <अस्य पीत्वा शतक्रतो घनो वृत्राणामभवः ।>
      text <प्रावो वाजेषु वाजिनम् ॥>
      text <तं त्वा वाजेषु वाजिनं वाजयामः शतक्रतो ।>
      text <धनानामिन्द्र सातये ॥>
      text <यो रायोऽवनिर्महान्सुपारः सुन्वतः सखा ।>
      text <तस्मा इन्द्राय गायत ॥>
    text <ऋग्वेदः सूक्तं>
      text <आ त्वेता नि षीदतेन्द्रमभि प्र गायत ।>
      text <सखाय स्तोमवाहसः ॥>
      text <पुरूतमं पुरूणामीशानं वार्याणाम् ।>
      text <इन्द्रं सोमे सचा सुते ॥>
      text <स घा नो योग आ भुवत्स राये स पुरंध्याम् ।>
      text <गमद्वाजेभिरा स नः ॥>
      text <यस्य संस्थे न वृण्वते हरी समत्सु शत्रवः ।>
      text <तस्मा इन्द्राय गायत ॥>
      text <सुतपाव्ने सुता इमे शुचयो यन्ति वीतये ।>
      text <सोमासो दध्याशिरः ॥>
      text <त्वं सुतस्य पीतये सद्यो वृद्धो अजायथाः ।>
      text <इन्द्र ज्यैष्ठ्याय सुक्रतो ॥>
      text <आ त्वा विशन्त्वाशवः सोमास इन्द्र गिर्वणः ।>
      text <शं ते सन्तु प्रचेतसे ॥>
      text <त्वां स्तोमा अवीवृधन्त्वामुक्था शतक्रतो ।>
      text <त्वां वर्धन्तु नो गिरः ॥>
      text <अक्षितोतिः सनेदिमं वाजमिन्द्रः सहस्रिणम् ।>
      text <यस्मिन्विश्वानि पौंस्या ॥>
      text <मा नो मर्ता अभि द्रुहन्तनूनामिन्द्र गिर्वणः ।>
      text <ईशानो यवया वधम् ॥>
    text <ऋग्वेदः सूक्तं>
      text <युञ्जन्ति ब्रध्नमरुषं चरन्तं परि तस्थुषः ।>
      text <रोचन्ते रोचना दिवि ॥>
      text <युञ्जन्त्यस्य काम्या हरी विपक्षसा रथे ।>
      text <शोणा धृष्णू नृवाहसा ॥>
      text <केतुं कृण्वन्नकेतवे पेशो मर्या अपेशसे ।>
      text <समुषद्भिरजायथाः ॥>
      text <आदह स्वधामनु पुनर्गर्भत्वमेरिरे ।>
      text <दधाना नाम यज्ञियम् ॥>
      text <वीळु चिदारुजत्नुभिर्गुहा चिदिन्द्र वह्निभिः ।>
      text <अविन्द उस्रिया अनु ॥>
      text <देवयन्तो यथा मतिमच्छा विदद्वसुं गिरः ।>
      text <महामनूषत श्रुतम् ॥>
      text <इन्द्रेण सं हि दृक्षसे संजग्मानो अबिभ्युषा ।>
      text <मन्दू समानवर्चसा ॥>
      text <अनवद्यैरभिद्युभिर्मखः सहस्वदर्चति ।>
      text <गणैरिन्द्रस्य काम्यैः ॥>
      text <अतः परिज्मन्ना गहि दिवो वा रोचनादधि ।>
      text <समस्मिन्नृञ्जते गिरः ॥>
      text <इतो वा सातिमीमहे दिवो वा पार्थिवादधि ।>
      text <इन्द्रं महो वा रजसः ॥>
    text <ऋग्वेदः सूक्तं>
      text <इन्द्रमिद्गाथिनो बृहदिन्द्रमर्केभिरर्किणः ।>
      text <इन्द्रं वाणीरनूषत ॥>
      text <इन्द्र इद्धर्योः सचा सम्मिश्ल आ वचोयुजा ।>
      text <इन्द्रो वज्री हिरण्ययः ॥>
      text <इन्द्रो दीर्घाय चक्षस आ सूर्यं रोहयद्दिवि ।>
      text <वि गोभिरद्रिमैरयत् ॥>
      text <इन्द्र वाजेषु नोऽव सहस्रप्रधनेषु च ।>
      text <उग्र उग्राभिरूतिभिः ॥>
      text <इन्द्रं वयं महाधन इन्द्रमर्भे हवामहे ।>
      text <युजं वृत्रेषु वज्रिणम् ॥>
      text <स नो वृषन्नमुं चरुं सत्रादावन्नपा वृधि ।>
      text <अस्मभ्यमप्रतिष्कुतः ॥>
      text <तुञ्जेतुञ्जे य उत्तरे स्तोमा इन्द्रस्य वज्रिणः ।>
      text <न विन्धे अस्य सुष्टुतिम् ॥>
      text <वृषा यूथेव वंसगः कृष्टीरियर्त्योजसा ।>
      text <ईशानो अप्रतिष्कुतः ॥>
      text <य एकश्चर्षणीनां वसूनामिरज्यति ।>
      text <इन्द्रः पञ्च क्षितीनाम् ॥>
      text <इन्द्रं वो विश्वतस्परि हवामहे जनेभ्यः ।>
      text <अस्माकमस्तु केवलः ॥>
    text <ऋग्वेदः सूक्तं>
      text <एन्द्र सानसिं रयिं सजित्वानं सदासहम् ।>
      text <वर्षिष्ठमूतये भर ॥>
      text <नि येन मुष्टिहत्यया नि वृत्रा रुणधामहै ।>
      text <त्वोतासो न्यर्वता ॥>
      text <इन्द्र त्वोतास आ वयं वज्रं घना ददीमहि ।>
      text <जयेम सं युधि स्पृधः ॥>
      text <वयं शूरेभिरस्तृभिरिन्द्र त्वया युजा वयम् ।>
      text <सासह्याम पृतन्यतः ॥>
      text <महाँ इन्द्रः परश्च नु महित्वमस्तु वज्रिणे ।>
      text <द्यौर्न प्रथिना शवः ॥>
      text <समोहे वा य आशत नरस्तोकस्य सनितौ ।>
      text <विप्रासो वा धियायवः ॥>
      text <यः कुक्षिः सोमपातमः समुद्र इव पिन्वते ।>
      text <उर्वीरापो न काकुदः ॥>
      text <एवा ह्यस्य सूनृता विरप्शी गोमती मही ।>
      text <पक्वा शाखा न दाशुषे ॥>
      text <एवा हि ते विभूतय ऊतय इन्द्र मावते ।>
      text <सद्यश्चित्सन्ति दाशुषे ॥>
      text <एवा ह्यस्य काम्या स्तोम उक्थं च शंस्या ।>
      text <इन्द्राय सोमपीतये ॥>
    text <ऋग्वेदः सूक्तं>
      text <इन्द्रेहि मत्स्यन्धसो विश्वेभिः सोमपर्वभिः ।>
      text <महाँ अभिष्टिरोजसा ॥>
      text <एमेनं सृजता सुते मन्दिमिन्द्राय मन्दिने ।>
      text <चक्रिं विश्वानि चक्रये ॥>
      text <मत्स्वा सुशिप्र मन्दिभि स्तोमेभिर्विश्वचर्षणे ।>
      text <सचैषु सवनेष्वा ॥>
      text <असृग्रमिन्द्र ते गिरः प्रति त्वामुदहासत ।>
      text <अजोषा वृषभं पतिम् ॥>
      text <सं चोदय चित्रमर्वाग्राध इन्द्र वरेण्यम् ।>
      text <असदित्ते विभु प्रभु ॥>
      text <अस्मान्सु तत्र चोदयेन्द्र राये रभस्वतः ।>
      text <तुविद्युम्न यशस्वतः ॥>
      text <सं गोमदिन्द्र वाजवदस्मे पृथु श्रवो बृहत् ।>
      text <विश्वायुर्धेह्यक्षितम् ॥>
      text <अस्मे धेहि श्रवो बृहद्द्युम्नं सहस्रसातमम् ।>
      text <इन्द्र ता रथिनीरिषः ॥>
      text <वसोरिन्द्रं वसुपतिं गीर्भिर्गृणन्त ऋग्मियम् ।>
      text <होम गन्तारमूतये ॥>
      text <सुतेसुते न्योकसे बृहद्बृहत एदरिः ।>
      text <इन्द्राय शूषमर्चति ॥>
    text <ऋग्वेदः सूक्तं>
      text <गायन्ति त्वा गायत्रिणोऽर्चन्त्यर्कमर्किणः ।>
      text <ब्रह्माणस्त्वा शतक्रत उद्वंशमिव येमिरे ॥>
      text <यत्सानोः सानुमारुहद्भूर्यस्पष्ट कर्त्वम् ।>
      text <तदिन्द्रो अर्थं चेतति यूथेन वृष्णिरेजति ॥>
      text <युक्ष्वा हि केशिना हरी वृषणा कक्ष्यप्रा ।>
      text <अथा न इन्द्र सोमपा गिरामुपश्रुतिं चर ॥>
      text <एहि स्तोमाँ अभि स्वराभि गृणीह्या रुव ।>
      text <ब्रह्म च नो वसो सचेन्द्र यज्ञं च वर्धय ॥>
      text <उक्थमिन्द्राय शंस्यं वर्धनं पुरुनिष्षिधे ।>
      text <शक्रो यथा सुतेषु णो रारणत्सख्येषु च ॥>
      text <तमित्सखित्व ईमहे तं राये तं सुवीर्ये ।>
      text <स शक्र उत नः शकदिन्द्रो वसु दयमानः ॥>
      text <सुविवृतं सुनिरजमिन्द्र त्वादातमिद्यशः ।>
      text <गवामप व्रजं वृधि कृणुष्व राधो अद्रिवः ॥>
      text <नहि त्वा रोदसी उभे ऋघायमाणमिन्वतः ।>
      text <जेषः स्वर्वतीरपः सं गा अस्मभ्यं धूनुहि ॥>
      text <आश्रुत्कर्ण श्रुधी हवं नू चिद्दधिष्व मे गिरः ।>
      text <इन्द्र स्तोममिमं मम कृष्वा युजश्चिदन्तरम् ॥>
      text <विद्मा हि त्वा वृषन्तमं वाजेषु हवनश्रुतम् ।>
      text <वृषन्तमस्य हूमह ऊतिं सहस्रसातमाम् ॥>
      text <आ तू न इन्द्र कौशिक मन्दसानः सुतं पिब ।>
      text <नव्यमायुः प्र सू तिर कृधी सहस्रसामृषिम् ॥>
      text <परि त्वा गिर्वणो गिर इमा भवन्तु विश्वतः ।>
      text <वृद्धायुमनु वृद्धयो जुष्टा भवन्तु जुष्टयः ॥>
    text <ऋग्वेदः सूक्तं>
      text <इन्द्रं विश्वा अवीवृधन्समुद्रव्यचसं गिरः ।>
      text <रथीतमं रथीनां वाजानां सत्पतिं पतिम् ॥>
      text <सख्ये त इन्द्र वाजिनो मा भेम शवसस्पते ।>
      text <त्वामभि प्र णोनुमो जेतारमपराजितम् ॥>
      text <पूर्वीरिन्द्रस्य रातयो न वि दस्यन्त्यूतयः ।>
      text <यदी वाजस्य गोमत स्तोतृभ्यो मंहते मघम् ॥>
      text <पुरां भिन्दुर्युवा कविरमितौजा अजायत ।>
      text <इन्द्रो विश्वस्य कर्मणो धर्ता वज्री पुरुष्टुतः ॥>
      text <त्वं वलस्य गोमतोऽपावरद्रिवो बिलम् ।>
      text <त्वां देवा अबिभ्युषस्तुज्यमानास आविषुः ॥>
      text <तवाहं शूर रातिभिः प्रत्यायं सिन्धुमावदन् ।>
      text <उपातिष्ठन्त गिर्वणो विदुष्टे तस्य कारवः ॥>
      text <मायाभिरिन्द्र मायिनं त्वं शुष्णमवातिरः ।>
      text <विदुष्टे तस्य मेधिरास्तेषां श्रवांस्युत्तिर ॥>
      text <इन्द्रमीशानमोजसाभि स्तोमा अनूषत ।>
      text <सहस्रं यस्य रातय उत वा सन्ति भूयसीः ॥>
    text <ऋग्वेदः सूक्तं>
      text <अग्निं दूतं वृणीमहे होतारं विश्ववेदसम् ।>
      text <अस्य यज्ञस्य सुक्रतुम् ॥>
      text <अग्निमग्निं हवीमभिः सदा हवन्त विश्पतिम् ।>
      text <हव्यवाहं पुरुप्रियम् ॥>
      text <अग्ने देवाँ इहा वह जज्ञानो वृक्तबर्हिषे ।>
      text <असि होता न ईड्यः ॥>
      text <ताँ उशतो वि बोधय यदग्ने यासि दूत्यम् ।>
      text <देवैरा सत्सि बर्हिषि ॥>
      text <घृताहवन दीदिवः प्रति ष्म रिषतो दह ।>
      text <अग्ने त्वं रक्षस्विनः ॥>
      text <अग्निनाग्निः समिध्यते कविर्गृहपतिर्युवा ।>
      text <हव्यवाड्जुह्वास्यः ॥>
      text <कविमग्निमुप स्तुहि सत्यधर्माणमध्वरे ।>
      text <देवममीवचातनम् ॥>
      text <यस्त्वामग्ने हविष्पतिर्दूतं देव सपर्यति ।>
      text <तस्य स्म प्राविता भव ॥>
      text <यो अग्निं देववीतये हविष्माँ आविवासति ।>
      text <तस्मै पावक मृळय ॥>
      text <स नः पावक दीदिवोऽग्ने देवाँ इहा वह ।>
      text <उप यज्ञं हविश्च नः ॥>
      text <स न स्तवान आ भर गायत्रेण नवीयसा ।>
      text <रयिं वीरवतीमिषम् ॥>
      text <अग्ने शुक्रेण शोचिषा विश्वाभिर्देवहूतिभिः ।>
      text <इमं स्तोमं जुषस्व नः ॥>
    text <ऋग्वेदः सूक्तं>
      text <सुसमिद्धो न आ वह देवाँ अग्ने हविष्मते ।>
      text <होतः पावक यक्षि च ॥>
      text <मधुमन्तं तनूनपाद्यज्ञं देवेषु नः कवे ।>
      text <अद्या कृणुहि वीतये ॥>
      text <नराशंसमिह प्रियमस्मिन्यज्ञ उप ह्वये ।>
      text <मधुजिह्वं हविष्कृतम् ॥>
      text <अग्ने सुखतमे रथे देवाँ ईळित आ वह ।>
      text <असि होता मनुर्हितः ॥>
      text <स्तृणीत बर्हिरानुषग्घृतपृष्ठं मनीषिणः ।>
      text <यत्रामृतस्य चक्षणम् ॥>
      text <वि श्रयन्तामृतावृधो द्वारो देवीरसश्चतः ।>
      text <अद्या नूनं च यष्टवे ॥>
      text <नक्तोषासा सुपेशसास्मिन्यज्ञ उप ह्वये ।>
      text <इदं नो बर्हिरासदे ॥>
      text <ता सुजिह्वा उप ह्वये होतारा दैव्या कवी ।>
      text <यज्ञं नो यक्षतामिमम् ॥>
      text <इळा सरस्वती मही तिस्रो देवीर्मयोभुवः ।>
      text <बर्हिः सीदन्त्वस्रिधः ॥>
      text <इह त्वष्टारमग्रियं विश्वरूपमुप ह्वये ।>
      text <अस्माकमस्तु केवलः ॥>
      text <अव सृजा वनस्पते देव देवेभ्यो हविः ।>
      text <प्र दातुरस्तु चेतनम् ॥>
      text <स्वाहा यज्ञं कृणोतनेन्द्राय यज्वनो गृहे ।>
      text <तत्र देवाँ उप ह्वये ॥>
    text <ऋग्वेदः सूक्तं>
      text <ऐभिरग्ने दुवो गिरो विश्वेभिः सोमपीतये ।>
      text <देवेभिर्याहि यक्षि च ॥>
      text <आ त्वा कण्वा अहूषत गृणन्ति विप्र ते धियः ।>
      text <देवेभिरग्न आ गहि ॥>
      text <इन्द्रवायू बृहस्पतिं मित्राग्निं पूषणं भगम् ।>
      text <आदित्यान्मारुतं गणम् ॥>
      text <प्र वो भ्रियन्त इन्दवो मत्सरा मादयिष्णवः ।>
      text <द्रप्सा मध्वश्चमूषदः ॥>
      text <ईळते त्वामवस्यवः कण्वासो वृक्तबर्हिषः ।>
      text <हविष्मन्तो अरंकृतः ॥>
      text <घृतपृष्ठा मनोयुजो ये त्वा वहन्ति वह्नयः ।>
      text <आ देवान्सोमपीतये ॥>
      text <तान्यजत्राँ ऋतावृधोऽग्ने पत्नीवतस्कृधि ।>
      text <मध्वः सुजिह्व पायय ॥>
      text <ये यजत्रा य ईड्यास्ते ते पिबन्तु जिह्वया ।>
      text <मधोरग्ने वषट्कृति ॥>
      text <आकीं सूर्यस्य रोचनाद्विश्वान्देवाँ उषर्बुधः ।>
      text <विप्रो होतेह वक्षति ॥>
      text <विश्वेभिः सोम्यं मध्वग्न इन्द्रेण वायुना ।>
      text <पिबा मित्रस्य धामभिः ॥>
      text <त्वं होता मनुर्हितोऽग्ने यज्ञेषु सीदसि ।>
      text <सेमं नो अध्वरं यज ॥>
      text <युक्ष्वा ह्यरुषी रथे हरितो देव रोहितः ।>
      text <ताभिर्देवाँ इहा वह ॥>
    text <ऋग्वेदः सूक्तं>
      text <इन्द्र सोमं पिब ऋतुना त्वा विशन्त्विन्दवः ।>
      text <मत्सरासस्तदोकसः ॥>
      text <मरुतः पिबत ऋतुना पोत्राद्यज्ञं पुनीतन ।>
      text <यूयं हि ष्ठा सुदानवः ॥>
      text <अभि यज्ञं गृणीहि नो ग्नावो नेष्टः पिब ऋतुना ।>
      text <त्वं हि रत्नधा असि ॥>
      text <अग्ने देवाँ इहा वह सादया योनिषु त्रिषु ।>
      text <परि भूष पिब ऋतुना ॥>
      text <ब्राह्मणादिन्द्र राधसः पिबा सोममृतूँरनु ।>
      text <तवेद्धि सख्यमस्तृतम् ॥>
      text <युवं दक्षं धृतव्रत मित्रावरुण दूळभम् ।>
      text <ऋतुना यज्ञमाशाथे ॥>
      text <द्रविणोदा द्रविणसो ग्रावहस्तासो अध्वरे ।>
      text <यज्ञेषु देवमीळते ॥>
      text <द्रविणोदा ददातु नो वसूनि यानि शृण्विरे ।>
      text <देवेषु ता वनामहे ॥>
      text <द्रविणोदाः पिपीषति जुहोत प्र च तिष्ठत ।>
      text <नेष्ट्रादृतुभिरिष्यत ॥>
      text <यत्त्वा तुरीयमृतुभिर्द्रविणोदो यजामहे ।>
      text <अध स्मा नो ददिर्भव ॥>
      text <अश्विना पिबतं मधु दीद्यग्नी शुचिव्रता ।>
      text <ऋतुना यज्ञवाहसा ॥>
      text <गार्हपत्येन सन्त्य ऋतुना यज्ञनीरसि ।>
      text <देवान्देवयते यज ॥>
    text <ऋग्वेदः सूक्तं>
      text <आ त्वा वहन्तु हरयो वृषणं सोमपीतये ।>
      text <इन्द्र त्वा सूरचक्षसः ॥>
      text <इमा धाना घृतस्नुवो हरी इहोप वक्षतः ।>
      text <इन्द्रं सुखतमे रथे ॥>
      text <इन्द्रं प्रातर्हवामह इन्द्रं प्रयत्यध्वरे ।>
      text <इन्द्रं सोमस्य पीतये ॥>
      text <उप नः सुतमा गहि हरिभिरिन्द्र केशिभिः ।>
      text <सुते हि त्वा हवामहे ॥>
      text <सेमं न स्तोममा गह्युपेदं सवनं सुतम् ।>
      text <गौरो न तृषितः पिब ॥>
      text <इमे सोमास इन्दवः सुतासो अधि बर्हिषि ।>
      text <ताँ इन्द्र सहसे पिब ॥>
      text <अयं ते स्तोमो अग्रियो हृदिस्पृगस्तु शंतमः ।>
      text <अथा सोमं सुतं पिब ॥>
      text <विश्वमित्सवनं सुतमिन्द्रो मदाय गच्छति ।>
      text <वृत्रहा सोमपीतये ॥>
      text <सेमं नः काममा पृण गोभिरश्वैः शतक्रतो ।>
      text <स्तवाम त्वा स्वाध्यः ॥>
    text <ऋग्वेदः सूक्तं>
      text <इन्द्रावरुणयोरहं सम्राजोरव आ वृणे ।>
      text <ता नो मृळात ईदृशे ॥>
      text <गन्तारा हि स्थोऽवसे हवं विप्रस्य मावतः ।>
      text <धर्तारा चर्षणीनाम् ॥>
      text <अनुकामं तर्पयेथामिन्द्रावरुण राय आ ।>
      text <ता वां नेदिष्ठमीमहे ॥>
      text <युवाकु हि शचीनां युवाकु सुमतीनाम् ।>
      text <भूयाम वाजदाव्नाम् ॥>
      text <इन्द्रः सहस्रदाव्नां वरुणः शंस्यानाम् ।>
      text <क्रतुर्भवत्युक्थ्यः ॥>
      text <तयोरिदवसा वयं सनेम नि च धीमहि ।>
      text <स्यादुत प्ररेचनम् ॥>
      text <इन्द्रावरुण वामहं हुवे चित्राय राधसे ।>
      text <अस्मान्सु जिग्युषस्कृतम् ॥>
      text <इन्द्रावरुण नू नु वां सिषासन्तीषु धीष्वा ।>
      text <अस्मभ्यं शर्म यच्छतम् ॥>
      text <प्र वामश्नोतु सुष्टुतिरिन्द्रावरुण यां हुवे ।>
      text <यामृधाथे सधस्तुतिम् ॥>
    text <ऋग्वेदः सूक्तं>
      text <सोमानं स्वरणं कृणुहि ब्रह्मणस्पते ।>
      text <कक्षीवन्तं य औशिजः ॥>
      text <यो रेवान्यो अमीवहा वसुवित्पुष्टिवर्धनः ।>
      text <स नः सिषक्तु यस्तुरः ॥>
      text <मा नः शंसो अररुषो धूर्तिः प्रणङ्मर्त्यस्य ।>
      text <रक्षा णो ब्रह्मणस्पते ॥>
      text <स घा वीरो न रिष्यति यमिन्द्रो ब्रह्मणस्पतिः ।>
      text <सोमो हिनोति मर्त्यम् ॥>
      text <त्वं तं ब्रह्मणस्पते सोम इन्द्रश्च मर्त्यम् ।>
      text <दक्षिणा पात्वंहसः ॥>
      text <सदसस्पतिमद्भुतं प्रियमिन्द्रस्य काम्यम् ।>
      text <सनिं मेधामयासिषम् ॥>
      text <यस्मादृते न सिध्यति यज्ञो विपश्चितश्चन ।>
      text <स धीनां योगमिन्वति ॥>
      text <आदृध्नोति हविष्कृतिं प्राञ्चं कृणोत्यध्वरम् ।>
      text <होत्रा देवेषु गच्छति ॥>
      text <नराशंसं सुधृष्टममपश्यं सप्रथस्तमम् ।>
      text <दिवो न सद्ममखसम् ॥>
    text <ऋग्वेदः सूक्तं>
      text <प्रति त्यं चारुमध्वरं गोपीथाय प्र हूयसे ।>
      text <मरुद्भिरग्न आ गहि ॥>
      text <नहि देवो न मर्त्यो महस्तव क्रतुं परः ।>
      text <मरुद्भिरग्न आ गहि ॥>
      text <ये महो रजसो विदुर्विश्वे देवासो अद्रुहः ।>
      text <मरुद्भिरग्न आ गहि ॥>
      text <य उग्रा अर्कमानृचुरनाधृष्टास ओजसा ।>
      text <मरुद्भिरग्न आ गहि ॥>
      text <ये शुभ्रा घोरवर्पसः सुक्षत्रासो रिशादसः ।>
      text <मरुद्भिरग्न आ गहि ॥>
      text <ये नाकस्याधि रोचने दिवि देवास आसते ।>
      text <मरुद्भिरग्न आ गहि ॥>
      text <य ईङ्खयन्ति पर्वतान्तिरः समुद्रमर्णवम् ।>
      text <मरुद्भिरग्न आ गहि ॥>
      text <आ ये तन्वन्ति रश्मिभिस्तिरः समुद्रमोजसा ।>
      text <मरुद्भिरग्न आ गहि ॥>
      text <अभि त्वा पूर्वपीतये सृजामि सोम्यं मधु ।>
      text <मरुद्भिरग्न आ गहि ॥>
    text <ऋग्वेदः सूक्तं>
      text <अयं देवाय जन्मने स्तोमो विप्रेभिरासया ।>
      text <अकारि रत्नधातमः ॥>
      text <य इन्द्राय वचोयुजा ततक्षुर्मनसा हरी ।>
      text <शमीभिर्यज्ञमाशत ॥>
      text <तक्षन्नासत्याभ्यां परिज्मानं सुखं रथम् ।>
      text <तक्षन्धेनुं सबर्दुघाम् ॥>
      text <युवाना पितरा पुनः सत्यमन्त्रा ऋजूयवः ।>
      text <ऋभवो विष्ट्यक्रत ॥>
      text <सं वो मदासो अग्मतेन्द्रेण च मरुत्वता ।>
      text <आदित्येभिश्च राजभिः ॥>
      text <उत त्यं चमसं नवं त्वष्टुर्देवस्य निष्कृतम् ।>
      text <अकर्त चतुरः पुनः ॥>
      text <ते नो रत्नानि धत्तन त्रिरा साप्तानि सुन्वते ।>
      text <एकमेकं सुशस्तिभिः ॥>
      text <अधारयन्त वह्नयोऽभजन्त सुकृत्यया ।>
      text <भागं देवेषु यज्ञियम् ॥>
    text <ऋग्वेदः सूक्तं>
      text <इहेन्द्राग्नी उप ह्वये तयोरित्स्तोममुश्मसि ।>
      text <ता सोमं सोमपातमा ॥>
      text <ता यज्ञेषु प्र शंसतेन्द्राग्नी शुम्भता नरः ।>
      text <ता गायत्रेषु गायत ॥>
      text <ता मित्रस्य प्रशस्तय इन्द्राग्नी ता हवामहे ।>
      text <सोमपा सोमपीतये ॥>
      text <उग्रा सन्ता हवामह उपेदं सवनं सुतम् ।>
      text <इन्द्राग्नी एह गच्छताम् ॥>
      text <ता महान्ता सदस्पती इन्द्राग्नी रक्ष उब्जतम् ।>
      text <अप्रजाः सन्त्वत्रिणः ॥>
      text <तेन सत्येन जागृतमधि प्रचेतुने पदे ।>
      text <इन्द्राग्नी शर्म यच्छतम् ॥>
    text <ऋग्वेदः सूक्तं>
      text <प्रातर्युजा वि बोधयाश्विनावेह गच्छताम् ।>
      text <अस्य सोमस्य पीतये ॥>
      text <या सुरथा रथीतमोभा देवा दिविस्पृशा ।>
      text <अश्विना ता हवामहे ॥>
      text <या वां कशा मधुमत्यश्विना सूनृतावती ।>
      text <तया यज्ञं मिमिक्षतम् ॥>
      text <नहि वामस्ति दूरके यत्रा रथेन गच्छथः ।>
      text <अश्विना सोमिनो गृहम् ॥>
      text <हिरण्यपाणिमूतये सवितारमुप ह्वये ।>
      text <स चेत्ता देवता पदम् ॥>
      text <अपां नपातमवसे सवितारमुप स्तुहि ।>
      text <तस्य व्रतान्युश्मसि ॥>
      text <विभक्तारं हवामहे वसोश्चित्रस्य राधसः ।>
      text <सवितारं नृचक्षसम् ॥>
      text <सखाय आ नि षीदत सविता स्तोम्यो नु नः ।>
      text <दाता राधांसि शुम्भति ॥>
      text <अग्ने पत्नीरिहा वह देवानामुशतीरुप ।>
      text <त्वष्टारं सोमपीतये ॥>
      text <आ ग्ना अग्न इहावसे होत्रां यविष्ठ भारतीम् ।>
      text <वरूत्रीं धिषणां वह ॥>
      text <अभि नो देवीरवसा महः शर्मणा नृपत्नीः ।>
      text <अच्छिन्नपत्राः सचन्ताम् ॥>
      text <इहेन्द्राणीमुप ह्वये वरुणानीं स्वस्तये ।>
      text <अग्नायीं सोमपीतये ॥>
      text <मही द्यौः पृथिवी च न इमं यज्ञं मिमिक्षताम् ।>
      text <पिपृतां नो भरीमभिः ॥>
      text <तयोरिद्घृतवत्पयो विप्रा रिहन्ति धीतिभिः ।>
      text <गन्धर्वस्य ध्रुवे पदे ॥>
      text <स्योना पृथिवि भवानृक्षरा निवेशनी ।>
      text <यच्छा नः शर्म सप्रथः ॥>
      text <अतो देवा अवन्तु नो यतो विष्णुर्विचक्रमे ।>
      text <पृथिव्याः सप्त धामभिः ॥>
      text <इदं विष्णुर्वि चक्रमे त्रेधा नि दधे पदम् ।>
      text <समूळ्हमस्य पांसुरे ॥>
      text <त्रीणि पदा वि चक्रमे विष्णुर्गोपा अदाभ्यः ।>
      text <अतो धर्माणि धारयन् ॥>
      text <विष्णोः कर्माणि पश्यत यतो व्रतानि पस्पशे ।>
      text <इन्द्रस्य युज्यः सखा ॥>
      text <तद्विष्णोः परमं पदं सदा पश्यन्ति सूरयः ।>
      text <दिवीव चक्षुराततम् ॥>
      text <तद्विप्रासो विपन्यवो जागृवांसः समिन्धते ।>
      text <विष्णोर्यत्परमं पदम् ॥>
    text <ऋग्वेदः सूक्तं>
      text <तीव्राः सोमास आ गह्याशीर्वन्तः सुता इमे ।>
      text <वायो तान्प्रस्थितान्पिब ॥>
      text <उभा देवा दिविस्पृशेन्द्रवायू हवामहे ।>
      text <अस्य सोमस्य पीतये ॥>
      text <इन्द्रवायू मनोजुवा विप्रा हवन्त ऊतये ।>
      text <सहस्राक्षा धियस्पती ॥>
      text <मित्रं वयं हवामहे वरुणं सोमपीतये ।>
      text <जज्ञाना पूतदक्षसा ॥>
      text <ऋतेन यावृतावृधावृतस्य ज्योतिषस्पती ।>
      text <ता मित्रावरुणा हुवे ॥>
      text <वरुणः प्राविता भुवन्मित्रो विश्वाभिरूतिभिः ।>
      text <करतां नः सुराधसः ॥>
      text <मरुत्वन्तं हवामह इन्द्रमा सोमपीतये ।>
      text <सजूर्गणेन तृम्पतु ॥>
      text <इन्द्रज्येष्ठा मरुद्गणा देवासः पूषरातयः ।>
      text <विश्वे मम श्रुता हवम् ॥>
      text <हत वृत्रं सुदानव इन्द्रेण सहसा युजा ।>
      text <मा नो दुःशंस ईशत ॥>
      text <विश्वान्देवान्हवामहे मरुतः सोमपीतये ।>
      text <उग्रा हि पृश्निमातरः ॥>
      text <जयतामिव तन्यतुर्मरुतामेति धृष्णुया ।>
      text <यच्छुभं याथना नरः ॥>
      text <हस्काराद्विद्युतस्पर्यतो जाता अवन्तु नः ।>
      text <मरुतो मृळयन्तु नः ॥>
      text <आ पूषञ्चित्रबर्हिषमाघृणे धरुणं दिवः ।>
      text <आजा नष्टं यथा पशुम् ॥>
      text <पूषा राजानमाघृणिरपगूळ्हं गुहा हितम् ।>
      text <अविन्दच्चित्रबर्हिषम् ॥>
      text <उतो स मह्यमिन्दुभिः षड्युक्ताँ अनुसेषिधत् ।>
      text <गोभिर्यवं न चर्कृषत् ॥>
      text <अम्बयो यन्त्यध्वभिर्जामयो अध्वरीयताम् ।>
      text <पृञ्चतीर्मधुना पयः ॥>
      text <अमूर्या उप सूर्ये याभिर्वा सूर्यः सह ।>
      text <ता नो हिन्वन्त्वध्वरम् ॥>
      text <अपो देवीरुप ह्वये यत्र गावः पिबन्ति नः ।>
      text <सिन्धुभ्यः कर्त्वं हविः ॥>
      text <अप्स्वन्तरमृतमप्सु भेषजमपामुत प्रशस्तये ।>
      text <देवा भवत वाजिनः ॥>
      text <अप्सु मे सोमो अब्रवीदन्तर्विश्वानि भेषजा ।>
      text <अग्निं च विश्वशम्भुवमापश्च विश्वभेषजीः ॥>
      text <आपः पृणीत भेषजं वरूथं तन्वे मम ।>
      text <ज्योक्च सूर्यं दृशे ॥>
      text <इदमापः प्र वहत यत्किं च दुरितं मयि ।>
      text <यद्वाहमभिदुद्रोह यद्वा शेप उतानृतम् ॥>
      text <आपो अद्यान्वचारिषं रसेन समगस्महि ।>
      text <पयस्वानग्न आ गहि तं मा सं सृज वर्चसा ॥>
      text <सं माग्ने वर्चसा सृज सं प्रजया समायुषा ।>
      text <विद्युर्मे अस्य देवा इन्द्रो विद्यात्सह ऋषिभिः ॥>
    text <ऋग्वेदः सूक्तं>
      text <कस्य नूनं कतमस्यामृतानां मनामहे चारु देवस्य नाम ।>
      text <को नो मह्या अदितये पुनर्दात्पितरं च दृशेयं मातरं च ॥>
      text <अग्नेर्वयं प्रथमस्यामृतानां मनामहे चारु देवस्य नाम ।>
      text <स नो मह्या अदितये पुनर्दात्पितरं च दृशेयं मातरं च ॥>
      text <अभि त्वा देव सवितरीशानं वार्याणाम् ।>
      text <सदावन्भागमीमहे ॥>
      text <यश्चिद्धि त इत्था भगः शशमानः पुरा निदः ।>
      text <अद्वेषो हस्तयोर्दधे ॥>
      text <भगभक्तस्य ते वयमुदशेम तवावसा ।>
      text <मूर्धानं राय आरभे ॥>
      text <नहि ते क्षत्रं न सहो न मन्युं वयश्चनामी पतयन्त आपुः ।>
      text <नेमा आपो अनिमिषं चरन्तीर्न ये वातस्य प्रमिनन्त्यभ्वम् ॥>
      text <अबुध्ने राजा वरुणो वनस्योर्ध्वं स्तूपं ददते पूतदक्षः ।>
      text <नीचीना स्थुरुपरि बुध्न एषामस्मे अन्तर्निहिताः केतवः स्युः ॥>
      text <उरुं हि राजा वरुणश्चकार सूर्याय पन्थामन्वेतवा उ ।>
      text <अपदे पादा प्रतिधातवेऽकरुतापवक्ता हृदयाविधश्चित् ॥>
      text <शतं ते राजन्भिषजः सहस्रमुर्वी गभीरा सुमतिष्टे अस्तु ।>
      text <बाधस्व दूरे निरृतिं पराचैः कृतं चिदेनः प्र मुमुग्ध्यस्मत् ॥>
      text <अमी य ऋक्षा निहितास उच्चा नक्तं ददृश्रे कुह चिद्दिवेयुः ।>
      text <अदब्धानि वरुणस्य व्रतानि विचाकशच्चन्द्रमा नक्तमेति ॥>
      text <तत्त्वा यामि ब्रह्मणा वन्दमानस्तदा शास्ते यजमानो हविर्भिः ।>
      text <अहेळमानो वरुणेह बोध्युरुशंस मा न आयुः प्र मोषीः ॥>
      text <तदिन्नक्तं तद्दिवा मह्यमाहुस्तदयं केतो हृद आ वि चष्टे ।>
      text <शुनःशेपो यमह्वद्गृभीतः सो अस्मान्राजा वरुणो मुमोक्तु ॥>
      text <शुनःशेपो ह्यह्वद्गृभीतस्त्रिष्वादित्यं द्रुपदेषु बद्धः ।>
      text <अवैनं राजा वरुणः ससृज्याद्विद्वाँ अदब्धो वि मुमोक्तु पाशान् ॥>
      text <अव ते हेळो वरुण नमोभिरव यज्ञेभिरीमहे हविर्भिः ।>
      text <क्षयन्नस्मभ्यमसुर प्रचेता राजन्नेनांसि शिश्रथः कृतानि ॥>
      text <उदुत्तमं वरुण पाशमस्मदवाधमं वि मध्यमं श्रथाय ।>
      text <अथा वयमादित्य व्रते तवानागसो अदितये स्याम ॥>
    text <ऋग्वेदः सूक्तं>
      text <यच्चिद्धि ते विशो यथा प्र देव वरुण व्रतम् ।>
      text <मिनीमसि द्यविद्यवि ॥>
      text <मा नो वधाय हत्नवे जिहीळानस्य रीरधः ।>
      text <मा हृणानस्य मन्यवे ॥>
      text <वि मृळीकाय ते मनो रथीरश्वं न संदितम् ।>
      text <गीर्भिर्वरुण सीमहि ॥>
      text <परा हि मे विमन्यवः पतन्ति वस्यइष्टये ।>
      text <वयो न वसतीरुप ॥>
      text <कदा क्षत्रश्रियं नरमा वरुणं करामहे ।>
      text <मृळीकायोरुचक्षसम् ॥>
      text <तदित्समानमाशाते वेनन्ता न प्र युच्छतः ।>
      text <धृतव्रताय दाशुषे ॥>
      text <वेदा यो वीनां पदमन्तरिक्षेण पतताम् ।>
      text <वेद नावः समुद्रियः ॥>
      text <वेद मासो धृतव्रतो द्वादश प्रजावतः ।>
      text <वेदा य उपजायते ॥>
      text <वेद वातस्य वर्तनिमुरोरृष्वस्य बृहतः ।>
      text <वेदा ये अध्यासते ॥>
      text <नि षसाद धृतव्रतो वरुणः पस्त्यास्वा ।>
      text <साम्राज्याय सुक्रतुः ॥>
      text <अतो विश्वान्यद्भुता चिकित्वाँ अभि पश्यति ।>
      text <कृतानि या च कर्त्वा ॥>
      text <स नो विश्वाहा सुक्रतुरादित्यः सुपथा करत् ।>
      text <प्र ण आयूंषि तारिषत् ॥>
      text <बिभ्रद्द्रापिं हिरण्ययं वरुणो वस्त निर्णिजम् ।>
      text <परि स्पशो नि षेदिरे ॥>
      text <न यं दिप्सन्ति दिप्सवो न द्रुह्वाणो जनानाम् ।>
      text <न देवमभिमातयः ॥>
      text <उत यो मानुषेष्वा यशश्चक्रे असाम्या ।>
      text <अस्माकमुदरेष्वा ॥>
      text <परा मे यन्ति धीतयो गावो न गव्यूतीरनु ।>
      text <इच्छन्तीरुरुचक्षसम् ॥>
      text <सं नु वोचावहै पुनर्यतो मे मध्वाभृतम् ।>
      text <होतेव क्षदसे प्रियम् ॥>
      text <दर्शं नु विश्वदर्शतं दर्शं रथमधि क्षमि ।>
      text <एता जुषत मे गिरः ॥>
      text <इमं मे वरुण श्रुधी हवमद्या च मृळय ।>
      text <त्वामवस्युरा चके ॥>
      text <त्वं विश्वस्य मेधिर दिवश्च ग्मश्च राजसि ।>
      text <स यामनि प्रति श्रुधि ॥>
      text <उदुत्तमं मुमुग्धि नो वि पाशं मध्यमं चृत ।>
      text <अवाधमानि जीवसे ॥>
    text <ऋग्वेदः सूक्तं>
      text <वसिष्वा हि मियेध्य वस्त्राण्यूर्जां पते ।>
      text <सेमं नो अध्वरं यज ॥>
      text <नि नो होता वरेण्यः सदा यविष्ठ मन्मभिः ।>
      text <अग्ने दिवित्मता वचः ॥>
      text <आ हि ष्मा सूनवे पितापिर्यजत्यापये ।>
      text <सखा सख्ये वरेण्यः ॥>
      text <आ नो बर्ही रिशादसो वरुणो मित्रो अर्यमा ।>
      text <सीदन्तु मनुषो यथा ॥>
      text <पूर्व्य होतरस्य नो मन्दस्व सख्यस्य च ।>
      text <इमा उ षु श्रुधी गिरः ॥>
      text <यच्चिद्धि शश्वता तना देवंदेवं यजामहे ।>
      text <त्वे इद्धूयते हविः ॥>
      text <प्रियो नो अस्तु विश्पतिर्होता मन्द्रो वरेण्यः ।>
      text <प्रियाः स्वग्नयो वयम् ॥>
      text <स्वग्नयो हि वार्यं देवासो दधिरे च नः ।>
      text <स्वग्नयो मनामहे ॥>
      text <अथा न उभयेषाममृत मर्त्यानाम् ।>
      text <मिथः सन्तु प्रशस्तयः ॥>
      text <विश्वेभिरग्ने अग्निभिरिमं यज्ञमिदं वचः ।>
      text <चनो धाः सहसो यहो ॥>
    text <ऋग्वेदः सूक्तं>
      text <अश्वं न त्वा वारवन्तं वन्दध्या अग्निं नमोभिः ।>
      text <सम्राजन्तमध्वराणाम् ॥>
      text <स घा नः सूनुः शवसा पृथुप्रगामा सुशेवः ।>
      text <मीढ्वाँ अस्माकं बभूयात् ॥>
      text <स नो दूराच्चासाच्च नि मर्त्यादघायोः ।>
      text <पाहि सदमिद्विश्वायुः ॥>
      text <इममू षु त्वमस्माकं सनिं गायत्रं नव्यांसम् ।>
      text <अग्ने देवेषु प्र वोचः ॥>
      text <आ नो भज परमेष्वा वाजेषु मध्यमेषु ।>
      text <शिक्षा वस्वो अन्तमस्य ॥>
      text <विभक्तासि चित्रभानो सिन्धोरूर्मा उपाक आ ।>
      text <सद्यो दाशुषे क्षरसि ॥>
      text <यमग्ने पृत्सु मर्त्यमवा वाजेषु यं जुनाः ।>
      text <स यन्ता शश्वतीरिषः ॥>
      text <नकिरस्य सहन्त्य पर्येता कयस्य चित् ।>
      text <वाजो अस्ति श्रवाय्यः ॥>
      text <स वाजं विश्वचर्षणिरर्वद्भिरस्तु तरुता ।>
      text <विप्रेभिरस्तु सनिता ॥>
      text <जराबोध तद्विविड्ढि विशेविशे यज्ञियाय ।>
      text <स्तोमं रुद्राय दृशीकम् ॥>
      text <स नो महाँ अनिमानो धूमकेतुः पुरुश्चन्द्रः ।>
      text <धिये वाजाय हिन्वतु ॥>
      text <स रेवाँ इव विश्पतिर्दैव्यः केतुः शृणोतु नः ।>
      text <उक्थैरग्निर्बृहद्भानुः ॥>
      text <नमो महद्भ्यो नमो अर्भकेभ्यो नमो युवभ्यो नम आशिनेभ्यः ।>
      text <यजाम देवान्यदि शक्नवाम मा ज्यायसः शंसमा वृक्षि देवाः ॥>
    text <ऋग्वेदः सूक्तं>
      text <यत्र ग्रावा पृथुबुध्न ऊर्ध्वो भवति सोतवे ।>
      text <उलूखलसुतानामवेद्विन्द्र जल्गुलः ॥>
      text <यत्र द्वाविव जघनाधिषवण्या कृता ।>
      text <उलूखलसुतानामवेद्विन्द्र जल्गुलः ॥>
      text <यत्र नार्यपच्यवमुपच्यवं च शिक्षते ।>
      text <उलूखलसुतानामवेद्विन्द्र जल्गुलः ॥>
      text <यत्र मन्थां विबध्नते रश्मीन्यमितवा इव ।>
      text <उलूखलसुतानामवेद्विन्द्र जल्गुलः ॥>
      text <यच्चिद्धि त्वं गृहेगृह उलूखलक युज्यसे ।>
      text <इह द्युमत्तमं वद जयतामिव दुन्दुभिः ॥>
      text <उत स्म ते वनस्पते वातो वि वात्यग्रमित् ।>
      text <अथो इन्द्राय पातवे सुनु सोममुलूखल ॥>
      text <आयजी वाजसातमा ता ह्युच्चा विजर्भृतः ।>
      text <हरी इवान्धांसि बप्सता ॥>
      text <ता नो अद्य वनस्पती ऋष्वावृष्वेभिः सोतृभिः ।>
      text <इन्द्राय मधुमत्सुतम् ॥>
      text <उच्छिष्टं चम्वोर्भर सोमं पवित्र आ सृज ।>
      text <नि धेहि गोरधि त्वचि ॥>
    text <ऋग्वेदः सूक्तं>
      text <यच्चिद्धि सत्य सोमपा अनाशस्ता इव स्मसि ।>
      text <आ तू न इन्द्र शंसय गोष्वश्वेषु शुभ्रिषु सहस्रेषु तुवीमघ ॥>
      text <शिप्रिन्वाजानां पते शचीवस्तव दंसना ।>
      text <आ तू न इन्द्र शंसय गोष्वश्वेषु शुभ्रिषु सहस्रेषु तुवीमघ ॥>
      text <नि ष्वापया मिथूदृशा सस्तामबुध्यमाने ।>
      text <आ तू न इन्द्र शंसय गोष्वश्वेषु शुभ्रिषु सहस्रेषु तुवीमघ ॥>
      text <ससन्तु त्या अरातयो बोधन्तु शूर रातयः ।>
      text <आ तू न इन्द्र शंसय गोष्वश्वेषु शुभ्रिषु सहस्रेषु तुवीमघ ॥>
      text <समिन्द्र गर्दभं मृण नुवन्तं पापयामुया ।>
      text <आ तू न इन्द्र शंसय गोष्वश्वेषु शुभ्रिषु सहस्रेषु तुवीमघ ॥>
      text <पताति कुण्डृणाच्या दूरं वातो वनादधि ।>
      text <आ तू न इन्द्र शंसय गोष्वश्वेषु शुभ्रिषु सहस्रेषु तुवीमघ ॥>
      text <सर्वं परिक्रोशं जहि जम्भया कृकदाश्वम् ।>
      text <आ तू न इन्द्र शंसय गोष्वश्वेषु शुभ्रिषु सहस्रेषु तुवीमघ ॥>
    text <ऋग्वेदः सूक्तं>
      text <आ व इन्द्रं क्रिविं यथा वाजयन्तः शतक्रतुम् ।>
      text <मंहिष्ठं सिञ्च इन्दुभिः ॥>
      text <शतं वा यः शुचीनां सहस्रं वा समाशिराम् ।>
      text <एदु निम्नं न रीयते ॥>
      text <सं यन्मदाय शुष्मिण एना ह्यस्योदरे ।>
      text <समुद्रो न व्यचो दधे ॥>
      text <अयमु ते समतसि कपोत इव गर्भधिम् ।>
      text <वचस्तच्चिन्न ओहसे ॥>
      text <स्तोत्रं राधानां पते गिर्वाहो वीर यस्य ते ।>
      text <विभूतिरस्तु सूनृता ॥>
      text <ऊर्ध्वस्तिष्ठा न ऊतयेऽस्मिन्वाजे शतक्रतो ।>
      text <समन्येषु ब्रवावहै ॥>
      text <योगेयोगे तवस्तरं वाजेवाजे हवामहे ।>
      text <सखाय इन्द्रमूतये ॥>
      text <आ घा गमद्यदि श्रवत्सहस्रिणीभिरूतिभिः ।>
      text <वाजेभिरुप नो हवम् ॥>
      text <अनु प्रत्नस्यौकसो हुवे तुविप्रतिं नरम् ।>
      text <यं ते पूर्वं पिता हुवे ॥>
      text <तं त्वा वयं विश्ववारा शास्महे पुरुहूत ।>
      text <सखे वसो जरितृभ्यः ॥>
      text <अस्माकं शिप्रिणीनां सोमपाः सोमपाव्नाम् ।>
      text <सखे वज्रिन्सखीनाम् ॥>
      text <तथा तदस्तु सोमपाः सखे वज्रिन्तथा कृणु ।>
      text <यथा त उश्मसीष्टये ॥>
      text <रेवतीर्नः सधमाद इन्द्रे सन्तु तुविवाजाः ।>
      text <क्षुमन्तो याभिर्मदेम ॥>
      text <आ घ त्वावान्त्मनाप्त स्तोतृभ्यो धृष्णवियानः ।>
      text <ऋणोरक्षं न चक्र्योः ॥>
      text <आ यद्दुवः शतक्रतवा कामं जरितॄणाम् ।>
      text <ऋणोरक्षं न शचीभिः ॥>
      text <शश्वदिन्द्रः पोप्रुथद्भिर्जिगाय नानदद्भिः शाश्वसद्भिर्धनानि ।>
      text <स नो हिरण्यरथं दंसनावान्स नः सनिता सनये स नोऽदात् ॥>
      text <आश्विनावश्वावत्येषा यातं शवीरया ।>
      text <गोमद्दस्रा हिरण्यवत् ॥>
      text <समानयोजनो हि वां रथो दस्रावमर्त्यः ।>
      text <समुद्रे अश्विनेयते ॥>
      text <न्यघ्न्यस्य मूर्धनि चक्रं रथस्य येमथुः ।>
      text <परि द्यामन्यदीयते ॥>
      text <कस्त उषः कधप्रिये भुजे मर्तो अमर्त्ये ।>
      text <कं नक्षसे विभावरि ॥>
      text <वयं हि ते अमन्मह्यान्तादा पराकात् ।>
      text <अश्वे न चित्रे अरुषि ॥>
      text <त्वं त्येभिरा गहि वाजेभिर्दुहितर्दिवः ।>
      text <अस्मे रयिं नि धारय ॥>
    text <ऋग्वेदः सूक्तं>
      text <त्वमग्ने प्रथमो अङ्गिरा ऋषिर्देवो देवानामभवः शिवः सखा ।>
      text <तव व्रते कवयो विद्मनापसोऽजायन्त मरुतो भ्राजदृष्टयः ॥>
      text <त्वमग्ने प्रथमो अङ्गिरस्तमः कविर्देवानां परि भूषसि व्रतम् ।>
      text <विभुर्विश्वस्मै भुवनाय मेधिरो द्विमाता शयुः कतिधा चिदायवे ॥>
      text <त्वमग्ने प्रथमो मातरिश्वन आविर्भव सुक्रतूया विवस्वते ।>
      text <अरेजेतां रोदसी होतृवूर्येऽसघ्नोर्भारमयजो महो वसो ॥>
      text <त्वमग्ने मनवे द्यामवाशयः पुरूरवसे सुकृते सुकृत्तरः ।>
      text <श्वात्रेण यत्पित्रोर्मुच्यसे पर्या त्वा पूर्वमनयन्नापरं पुनः ॥>
      text <त्वमग्ने वृषभः पुष्टिवर्धन उद्यतस्रुचे भवसि श्रवाय्यः ।>
      text <य आहुतिं परि वेदा वषट्कृतिमेकायुरग्रे विश आविवाससि ॥>
      text <त्वमग्ने वृजिनवर्तनिं नरं सक्मन्पिपर्षि विदथे विचर्षणे ।>
      text <यः शूरसाता परितक्म्ये धने दभ्रेभिश्चित्समृता हंसि भूयसः ॥>
      text <त्वं तमग्ने अमृतत्व उत्तमे मर्तं दधासि श्रवसे दिवेदिवे ।>
      text <यस्तातृषाण उभयाय जन्मने मयः कृणोषि प्रय आ च सूरये ॥>
      text <त्वं नो अग्ने सनये धनानां यशसं कारुं कृणुहि स्तवानः ।>
      text <ऋध्याम कर्मापसा नवेन देवैर्द्यावापृथिवी प्रावतं नः ॥>
      text <त्वं नो अग्ने पित्रोरुपस्थ आ देवो देवेष्वनवद्य जागृविः ।>
      text <तनूकृद्बोधि प्रमतिश्च कारवे त्वं कल्याण वसु विश्वमोपिषे ॥>
      text <त्वमग्ने प्रमतिस्त्वं पितासि नस्त्वं वयस्कृत्तव जामयो वयम् ।>
      text <सं त्वा रायः शतिनः सं सहस्रिणः सुवीरं यन्ति व्रतपामदाभ्य ॥>
      text <त्वामग्ने प्रथममायुमायवे देवा अकृण्वन्नहुषस्य विश्पतिम् ।>
      text <इळामकृण्वन्मनुषस्य शासनीं पितुर्यत्पुत्रो ममकस्य जायते ॥>
      text <त्वं नो अग्ने तव देव पायुभिर्मघोनो रक्ष तन्वश्च वन्द्य ।>
      text <त्राता तोकस्य तनये गवामस्यनिमेषं रक्षमाणस्तव व्रते ॥>
      text <त्वमग्ने यज्यवे पायुरन्तरोऽनिषङ्गाय चतुरक्ष इध्यसे ।>
      text <यो रातहव्योऽवृकाय धायसे कीरेश्चिन्मन्त्रं मनसा वनोषि तम् ॥>
      text <त्वमग्न उरुशंसाय वाघते स्पार्हं यद्रेक्णः परमं वनोषि तत् ।>
      text <आध्रस्य चित्प्रमतिरुच्यसे पिता प्र पाकं शास्सि प्र दिशो विदुष्टरः ॥>
      text <त्वमग्ने प्रयतदक्षिणं नरं वर्मेव स्यूतं परि पासि विश्वतः ।>
      text <स्वादुक्षद्मा यो वसतौ स्योनकृज्जीवयाजं यजते सोपमा दिवः ॥>
      text <इमामग्ने शरणिं मीमृषो न इममध्वानं यमगाम दूरात् ।>
      text <आपिः पिता प्रमतिः सोम्यानां भृमिरस्यृषिकृन्मर्त्यानाम् ॥>
      text <मनुष्वदग्ने अङ्गिरस्वदङ्गिरो ययातिवत्सदने पूर्ववच्छुचे ।>
      text <अच्छ याह्या वहा दैव्यं जनमा सादय बर्हिषि यक्षि च प्रियम् ॥>
      text <एतेनाग्ने ब्रह्मणा वावृधस्व शक्ती वा यत्ते चकृमा विदा वा ।>
      text <उत प्र णेष्यभि वस्यो अस्मान्सं नः सृज सुमत्या वाजवत्या ॥>
    text <ऋग्वेदः सूक्तं>
      text <इन्द्रस्य नु वीर्याणि प्र वोचं यानि चकार प्रथमानि वज्री ।>
      text <अहन्नहिमन्वपस्ततर्द प्र वक्षणा अभिनत्पर्वतानाम् ॥>
      text <अहन्नहिं पर्वते शिश्रियाणं त्वष्टास्मै वज्रं स्वर्यं ततक्ष ।>
      text <वाश्रा इव धेनवः स्यन्दमाना अञ्जः समुद्रमव जग्मुरापः ॥>
      text <वृषायमाणोऽवृणीत सोमं त्रिकद्रुकेष्वपिबत्सुतस्य ।>
      text <आ सायकं मघवादत्त वज्रमहन्नेनं प्रथमजामहीनाम् ॥>
      text <यदिन्द्राहन्प्रथमजामहीनामान्मायिनाममिनाः प्रोत मायाः ।>
      text <आत्सूर्यं जनयन्द्यामुषासं तादीत्ना शत्रुं न किला विवित्से ॥>
      text <अहन्वृत्रं वृत्रतरं व्यंसमिन्द्रो वज्रेण महता वधेन ।>
      text <स्कन्धांसीव कुलिशेना विवृक्णाहिः शयत उपपृक्पृथिव्याः ॥>
      text <अयोद्धेव दुर्मद आ हि जुह्वे महावीरं तुविबाधमृजीषम् ।>
      text <नातारीदस्य समृतिं वधानां सं रुजानाः पिपिष इन्द्रशत्रुः ॥>
      text <अपादहस्तो अपृतन्यदिन्द्रमास्य वज्रमधि सानौ जघान ।>
      text <वृष्णो वध्रिः प्रतिमानं बुभूषन्पुरुत्रा वृत्रो अशयद्व्यस्तः ॥>
      text <नदं न भिन्नममुया शयानं मनो रुहाणा अति यन्त्यापः ।>
      text <याश्चिद्वृत्रो महिना पर्यतिष्ठत्तासामहिः पत्सुतःशीर्बभूव ॥>
      text <नीचावया अभवद्वृत्रपुत्रेन्द्रो अस्या अव वधर्जभार ।>
      text <उत्तरा सूरधरः पुत्र आसीद्दानुः शये सहवत्सा न धेनुः ॥>
      text <अतिष्ठन्तीनामनिवेशनानां काष्ठानां मध्ये निहितं शरीरम् ।>
      text <वृत्रस्य निण्यं वि चरन्त्यापो दीर्घं तम आशयदिन्द्रशत्रुः ॥>
      text <दासपत्नीरहिगोपा अतिष्ठन्निरुद्धा आपः पणिनेव गावः ।>
      text <अपां बिलमपिहितं यदासीद्वृत्रं जघन्वाँ अप तद्ववार ॥>
      text <अश्व्यो वारो अभवस्तदिन्द्र सृके यत्त्वा प्रत्यहन्देव एकः ।>
      text <अजयो गा अजयः शूर सोममवासृजः सर्तवे सप्त सिन्धून् ॥>
      text <नास्मै विद्युन्न तन्यतुः सिषेध न यां मिहमकिरद्ध्रादुनिं च ।>
      text <इन्द्रश्च यद्युयुधाते अहिश्चोतापरीभ्यो मघवा वि जिग्ये ॥>
      text <अहेर्यातारं कमपश्य इन्द्र हृदि यत्ते जघ्नुषो भीरगच्छत् ।>
      text <नव च यन्नवतिं च स्रवन्तीः श्येनो न भीतो अतरो रजांसि ॥>
      text <इन्द्रो यातोऽवसितस्य राजा शमस्य च शृङ्गिणो वज्रबाहुः ।>
      text <सेदु राजा क्षयति चर्षणीनामरान्न नेमिः परि ता बभूव ॥>
    text <ऋग्वेदः सूक्तं>
      text <एतायामोप गव्यन्त इन्द्रमस्माकं सु प्रमतिं वावृधाति ।>
      text <अनामृणः कुविदादस्य रायो गवां केतं परमावर्जते नः ॥>
      text <उपेदहं धनदामप्रतीतं जुष्टां न श्येनो वसतिं पतामि ।>
      text <इन्द्रं नमस्यन्नुपमेभिरर्कैर्य स्तोतृभ्यो हव्यो अस्ति यामन् ॥>
      text <नि सर्वसेन इषुधीँरसक्त समर्यो गा अजति यस्य वष्टि ।>
      text <चोष्कूयमाण इन्द्र भूरि वामं मा पणिर्भूरस्मदधि प्रवृद्ध ॥>
      text <वधीर्हि दस्युं धनिनं घनेनँ एकश्चरन्नुपशाकेभिरिन्द्र ।>
      text <धनोरधि विषुणक्ते व्यायन्नयज्वानः सनकाः प्रेतिमीयुः ॥>
      text <परा चिच्छीर्षा ववृजुस्त इन्द्रायज्वानो यज्वभि स्पर्धमानाः ।>
      text <प्र यद्दिवो हरिव स्थातरुग्र निरव्रताँ अधमो रोदस्योः ॥>
      text <अयुयुत्सन्ननवद्यस्य सेनामयातयन्त क्षितयो नवग्वाः ।>
      text <वृषायुधो न वध्रयो निरष्टाः प्रवद्भिरिन्द्राच्चितयन्त आयन् ॥>
      text <त्वमेतान्रुदतो जक्षतश्चायोधयो रजस इन्द्र पारे ।>
      text <अवादहो दिव आ दस्युमुच्चा प्र सुन्वत स्तुवतः शंसमावः ॥>
      text <चक्राणासः परीणहं पृथिव्या हिरण्येन मणिना शुम्भमानाः ।>
      text <न हिन्वानासस्तितिरुस्त इन्द्रं परि स्पशो अदधात्सूर्येण ॥>
      text <परि यदिन्द्र रोदसी उभे अबुभोजीर्महिना विश्वतः सीम् ।>
      text <अमन्यमानाँ अभि मन्यमानैर्निर्ब्रह्मभिरधमो दस्युमिन्द्र ॥>
      text <न ये दिवः पृथिव्या अन्तमापुर्न मायाभिर्धनदां पर्यभूवन् ।>
      text <युजं वज्रं वृषभश्चक्र इन्द्रो निर्ज्योतिषा तमसो गा अदुक्षत् ॥>
      text <अनु स्वधामक्षरन्नापो अस्यावर्धत मध्य आ नाव्यानाम् ।>
      text <सध्रीचीनेन मनसा तमिन्द्र ओजिष्ठेन हन्मनाहन्नभि द्यून् ॥>
      text <न्याविध्यदिलीबिशस्य दृळ्हा वि शृङ्गिणमभिनच्छुष्णमिन्द्रः ।>
      text <यावत्तरो मघवन्यावदोजो वज्रेण शत्रुमवधीः पृतन्युम् ॥>
      text <अभि सिध्मो अजिगादस्य शत्रून्वि तिग्मेन वृषभेणा पुरोऽभेत् ।>
      text <सं वज्रेणासृजद्वृत्रमिन्द्रः प्र स्वां मतिमतिरच्छाशदानः ॥>
      text <आवः कुत्समिन्द्र यस्मिञ्चाकन्प्रावो युध्यन्तं वृषभं दशद्युम् ।>
      text <शफच्युतो रेणुर्नक्षत द्यामुच्छ्वैत्रेयो नृषाह्याय तस्थौ ॥>
      text <आवः शमं वृषभं तुग्र्यासु क्षेत्रजेषे मघवञ्छ्वित्र्यं गाम् ।>
      text <ज्योक्चिदत्र तस्थिवांसो अक्रञ्छत्रूयतामधरा वेदनाकः ॥>
    text <ऋग्वेदः सूक्तं>
      text <त्रिश्चिन्नो अद्या भवतं नवेदसा विभुर्वां याम उत रातिरश्विना ।>
      text <युवोर्हि यन्त्रं हिम्येव वाससोऽभ्यायंसेन्या भवतं मनीषिभिः ॥>
      text <त्रयः पवयो मधुवाहने रथे सोमस्य वेनामनु विश्व इद्विदुः ।>
      text <त्रय स्कम्भास स्कभितास आरभे त्रिर्नक्तं याथस्त्रिर्वश्विना दिवा ॥>
      text <समाने अहन्त्रिरवद्यगोहना त्रिरद्य यज्ञं मधुना मिमिक्षतम् ।>
      text <त्रिर्वाजवतीरिषो अश्विना युवं दोषा अस्मभ्यमुषसश्च पिन्वतम् ॥>
      text <त्रिर्वर्तिर्यातं त्रिरनुव्रते जने त्रिः सुप्राव्ये त्रेधेव शिक्षतम् ।>
      text <त्रिर्नान्द्यं वहतमश्विना युवं त्रिः पृक्षो अस्मे अक्षरेव पिन्वतम् ॥>
      text <त्रिर्नो रयिं वहतमश्विना युवं त्रिर्देवताता त्रिरुतावतं धियः ।>
      text <त्रिः सौभगत्वं त्रिरुत श्रवांसि नस्त्रिष्ठं वां सूरे दुहिता रुहद्रथम् ॥>
      text <त्रिर्नो अश्विना दिव्यानि भेषजा त्रिः पार्थिवानि त्रिरु दत्तमद्भ्यः ।>
      text <ओमानं शंयोर्ममकाय सूनवे त्रिधातु शर्म वहतं शुभस्पती ॥>
      text <त्रिर्नो अश्विना यजता दिवेदिवे परि त्रिधातु पृथिवीमशायतम् ।>
      text <तिस्रो नासत्या रथ्या परावत आत्मेव वातः स्वसराणि गच्छतम् ॥>
      text <त्रिरश्विना सिन्धुभिः सप्तमातृभिस्त्रय आहावास्त्रेधा हविष्कृतम् ।>
      text <तिस्रः पृथिवीरुपरि प्रवा दिवो नाकं रक्षेथे द्युभिरक्तुभिर्हितम् ॥>
      text <क्व त्री चक्रा त्रिवृतो रथस्य क्व त्रयो वन्धुरो ये सनीळाः ।>
      text <कदा योगो वाजिनो रासभस्य येन यज्ञं नासत्योपयाथः ॥>
      text <आ नासत्या गच्छतं हूयते हविर्मध्वः पिबतं मधुपेभिरासभिः ।>
      text <युवोर्हि पूर्वं सवितोषसो रथमृताय चित्रं घृतवन्तमिष्यति ॥>
      text <आ नासत्या त्रिभिरेकादशैरिह देवेभिर्यातं मधुपेयमश्विना ।>
      text <प्रायुस्तारिष्टं नी रपांसि मृक्षतं सेधतं द्वेषो भवतं सचाभुवा ॥>
      text <आ नो अश्विना त्रिवृता रथेनार्वाञ्चं रयिं वहतं सुवीरम् ।>
      text <शृण्वन्ता वामवसे जोहवीमि वृधे च नो भवतं वाजसातौ ॥>
    text <ऋग्वेदः सूक्तं>
      text <ह्वयाम्यग्निं प्रथमं स्वस्तये ह्वयामि मित्रावरुणाविहावसे ।>
      text <ह्वयामि रात्रीं जगतो निवेशनीं ह्वयामि देवं सवितारमूतये ॥>
      text <आ कृष्णेन रजसा वर्तमानो निवेशयन्नमृतं मर्त्यं च ।>
      text <हिरण्ययेन सविता रथेना देवो याति भुवनानि पश्यन् ॥>
      text <याति देवः प्रवता यात्युद्वता याति शुभ्राभ्यां यजतो हरिभ्याम् ।>
      text <आ देवो याति सविता परावतोऽप विश्वा दुरिता बाधमानः ॥>
      text <अभीवृतं कृशनैर्विश्वरूपं हिरण्यशम्यं यजतो बृहन्तम् ।>
      text <आस्थाद्रथं सविता चित्रभानुः कृष्णा रजांसि तविषीं दधानः ॥>
      text <वि जनाञ्छ्यावाः शितिपादो अख्यन्रथं हिरण्यप्रउगं वहन्तः ।>
      text <शश्वद्विशः सवितुर्दैव्यस्योपस्थे विश्वा भुवनानि तस्थुः ॥>
      text <तिस्रो द्यावः सवितुर्द्वा उपस्थाँ एका यमस्य भुवने विराषाट् ।>
      text <आणिं न रथ्यममृताधि तस्थुरिह ब्रवीतु य उ तच्चिकेतत् ॥>
      text <वि सुपर्णो अन्तरिक्षाण्यख्यद्गभीरवेपा असुरः सुनीथः ।>
      text <क्वेदानीं सूर्यः कश्चिकेत कतमां द्यां रश्मिरस्या ततान ॥>
      text <अष्टौ व्यख्यत्ककुभः पृथिव्यास्त्री धन्व योजना सप्त सिन्धून् ।>
      text <हिरण्याक्षः सविता देव आगाद्दधद्रत्ना दाशुषे वार्याणि ॥>
      text <हिरण्यपाणिः सविता विचर्षणिरुभे द्यावापृथिवी अन्तरीयते ।>
      text <अपामीवां बाधते वेति सूर्यमभि कृष्णेन रजसा द्यामृणोति ॥>
      text <हिरण्यहस्तो असुरः सुनीथः सुमृळीकः स्ववाँ यात्वर्वाङ् ।>
      text <अपसेधन्रक्षसो यातुधानानस्थाद्देवः प्रतिदोषं गृणानः ॥>
      text <ये ते पन्थाः सवितः पूर्व्यासोऽरेणवः सुकृता अन्तरिक्षे ।>
      text <तेभिर्नो अद्य पथिभिः सुगेभी रक्षा च नो अधि च ब्रूहि देव ॥>
    text <ऋग्वेदः सूक्तं>
      text <प्र वो यह्वं पुरूणां विशां देवयतीनाम् ।>
      text <अग्निं सूक्तेभिर्वचोभिरीमहे यं सीमिदन्य ईळते ॥>
      text <जनासो अग्निं दधिरे सहोवृधं हविष्मन्तो विधेम ते ।>
      text <स त्वं नो अद्य सुमना इहाविता भवा वाजेषु सन्त्य ॥>
      text <प्र त्वा दूतं वृणीमहे होतारं विश्ववेदसम् ।>
      text <महस्ते सतो वि चरन्त्यर्चयो दिवि स्पृशन्ति भानवः ॥>
      text <देवासस्त्वा वरुणो मित्रो अर्यमा सं दूतं प्रत्नमिन्धते ।>
      text <विश्वं सो अग्ने जयति त्वया धनं यस्ते ददाश मर्त्यः ॥>
      text <मन्द्रो होता गृहपतिरग्ने दूतो विशामसि ।>
      text <त्वे विश्वा संगतानि व्रता ध्रुवा यानि देवा अकृण्वत ॥>
      text <त्वे इदग्ने सुभगे यविष्ठ्य विश्वमा हूयते हविः ।>
      text <स त्वं नो अद्य सुमना उतापरं यक्षि देवान्सुवीर्या ॥>
      text <तं घेमित्था नमस्विन उप स्वराजमासते ।>
      text <होत्राभिरग्निं मनुषः समिन्धते तितिर्वांसो अति स्रिधः ॥>
      text <घ्नन्तो वृत्रमतरन्रोदसी अप उरु क्षयाय चक्रिरे ।>
      text <भुवत्कण्वे वृषा द्युम्न्याहुतः क्रन्ददश्वो गविष्टिषु ॥>
      text <सं सीदस्व महाँ असि शोचस्व देववीतमः ।>
      text <वि धूममग्ने अरुषं मियेध्य सृज प्रशस्त दर्शतम् ॥>
      text <यं त्वा देवासो मनवे दधुरिह यजिष्ठं हव्यवाहन ।>
      text <यं कण्वो मेध्यातिथिर्धनस्पृतं यं वृषा यमुपस्तुतः ॥>
      text <यमग्निं मेध्यातिथिः कण्व ईध ऋतादधि ।>
      text <तस्य प्रेषो दीदियुस्तमिमा ऋचस्तमग्निं वर्धयामसि ॥>
      text <रायस्पूर्धि स्वधावोऽस्ति हि तेऽग्ने देवेष्वाप्यम् ।>
      text <त्वं वाजस्य श्रुत्यस्य राजसि स नो मृळ महाँ असि ॥>
      text <ऊर्ध्व ऊ षु ण ऊतये तिष्ठा देवो न सविता ।>
      text <ऊर्ध्वो वाजस्य सनिता यदञ्जिभिर्वाघद्भिर्विह्वयामहे ॥>
      text <ऊर्ध्वो नः पाह्यंहसो नि केतुना विश्वं समत्रिणं दह ।>
      text <कृधी न ऊर्ध्वाञ्चरथाय जीवसे विदा देवेषु नो दुवः ॥>
      text <पाहि नो अग्ने रक्षसः पाहि धूर्तेरराव्णः ।>
      text <पाहि रीषत उत वा जिघांसतो बृहद्भानो यविष्ठ्य ॥>
      text <घनेव विष्वग्वि जह्यराव्णस्तपुर्जम्भ यो अस्मध्रुक् ।>
      text <यो मर्त्यः शिशीते अत्यक्तुभिर्मा नः स रिपुरीशत ॥>
      text <अग्निर्वव्ने सुवीर्यमग्निः कण्वाय सौभगम् ।>
      text <अग्निः प्रावन्मित्रोत मेध्यातिथिमग्निः साता उपस्तुतम् ॥>
      text <अग्निना तुर्वशं यदुं परावत उग्रादेवं हवामहे ।>
      text <अग्निर्नयन्नववास्त्वं बृहद्रथं तुर्वीतिं दस्यवे सहः ॥>
      text <नि त्वामग्ने मनुर्दधे ज्योतिर्जनाय शश्वते ।>
      text <दीदेथ कण्व ऋतजात उक्षितो यं नमस्यन्ति कृष्टयः ॥>
      text <त्वेषासो अग्नेरमवन्तो अर्चयो भीमासो न प्रतीतये ।>
      text <रक्षस्विनः सदमिद्यातुमावतो विश्वं समत्रिणं दह ॥>
    text <ऋग्वेदः सूक्तं>
      text <क्रीळं वः शर्धो मारुतमनर्वाणं रथेशुभम् ।>
      text <कण्वा अभि प्र गायत ॥>
      text <ये पृषतीभिरृष्टिभिः साकं वाशीभिरञ्जिभिः ।>
      text <अजायन्त स्वभानवः ॥>
      text <इहेव शृण्व एषां कशा हस्तेषु यद्वदान् ।>
      text <नि यामञ्चित्रमृञ्जते ॥>
      text <प्र वः शर्धाय घृष्वये त्वेषद्युम्नाय शुष्मिणे ।>
      text <देवत्तं ब्रह्म गायत ॥>
      text <प्र शंसा गोष्वघ्न्यं क्रीळं यच्छर्धो मारुतम् ।>
      text <जम्भे रसस्य वावृधे ॥>
      text <को वो वर्षिष्ठ आ नरो दिवश्च ग्मश्च धूतयः ।>
      text <यत्सीमन्तं न धूनुथ ॥>
      text <नि वो यामाय मानुषो दध्र उग्राय मन्यवे ।>
      text <जिहीत पर्वतो गिरिः ॥>
      text <येषामज्मेषु पृथिवी जुजुर्वाँ इव विश्पतिः ।>
      text <भिया यामेषु रेजते ॥>
      text <स्थिरं हि जानमेषां वयो मातुर्निरेतवे ।>
      text <यत्सीमनु द्विता शवः ॥>
      text <उदु त्ये सूनवो गिरः काष्ठा अज्मेष्वत्नत ।>
      text <वाश्रा अभिज्ञु यातवे ॥>
      text <त्यं चिद्घा दीर्घं पृथुं मिहो नपातममृध्रम् ।>
      text <प्र च्यावयन्ति यामभिः ॥>
      text <मरुतो यद्ध वो बलं जनाँ अचुच्यवीतन ।>
      text <गिरीँरचुच्यवीतन ॥>
      text <यद्ध यान्ति मरुतः सं ह ब्रुवतेऽध्वन्ना ।>
      text <शृणोति कश्चिदेषाम् ॥>
      text <प्र यात शीभमाशुभिः सन्ति कण्वेषु वो दुवः ।>
      text <तत्रो षु मादयाध्वै ॥>
      text <अस्ति हि ष्मा मदाय वः स्मसि ष्मा वयमेषाम् ।>
      text <विश्वं चिदायुर्जीवसे ॥>
    text <ऋग्वेदः सूक्तं>
      text <कद्ध नूनं कधप्रियः पिता पुत्रं न हस्तयोः ।>
      text <दधिध्वे वृक्तबर्हिषः ॥>
      text <क्व नूनं कद्वो अर्थं गन्ता दिवो न पृथिव्याः ।>
      text <क्व वो गावो न रण्यन्ति ॥>
      text <क्व वः सुम्ना नव्यांसि मरुतः क्व सुविता ।>
      text <क्वो विश्वानि सौभगा ॥>
      text <यद्यूयं पृश्निमातरो मर्तासः स्यातन ।>
      text <स्तोता वो अमृतः स्यात् ॥>
      text <मा वो मृगो न यवसे जरिता भूदजोष्यः ।>
      text <पथा यमस्य गादुप ॥>
      text <मो षु णः परापरा निरृतिर्दुर्हणा वधीत् ।>
      text <पदीष्ट तृष्णया सह ॥>
      text <सत्यं त्वेषा अमवन्तो धन्वञ्चिदा रुद्रियासः ।>
      text <मिहं कृण्वन्त्यवाताम् ॥>
      text <वाश्रेव विद्युन्मिमाति वत्सं न माता सिषक्ति ।>
      text <यदेषां वृष्टिरसर्जि ॥>
      text <दिवा चित्तमः कृण्वन्ति पर्जन्येनोदवाहेन ।>
      text <यत्पृथिवीं व्युन्दन्ति ॥>
      text <अध स्वनान्मरुतां विश्वमा सद्म पार्थिवम् ।>
      text <अरेजन्त प्र मानुषाः ॥>
      text <मरुतो वीळुपाणिभिश्चित्रा रोधस्वतीरनु ।>
      text <यातेमखिद्रयामभिः ॥>
      text <स्थिरा वः सन्तु नेमयो रथा अश्वास एषाम् ।>
      text <सुसंस्कृता अभीशवः ॥>
      text <अच्छा वदा तना गिरा जरायै ब्रह्मणस्पतिम् ।>
      text <अग्निं मित्रं न दर्शतम् ॥>
      text <मिमीहि श्लोकमास्ये पर्जन्य इव ततनः ।>
      text <गाय गायत्रमुक्थ्यम् ॥>
      text <वन्दस्व मारुतं गणं त्वेषं पनस्युमर्किणम् ।>
      text <अस्मे वृद्धा असन्निह ॥>
    text <ऋग्वेदः सूक्तं>
      text <प्र यदित्था परावतः शोचिर्न मानमस्यथ ।>
      text <कस्य क्रत्वा मरुतः कस्य वर्पसा कं याथ कं ह धूतयः ॥>
      text <स्थिरा वः सन्त्वायुधा पराणुदे वीळू उत प्रतिष्कभे ।>
      text <युष्माकमस्तु तविषी पनीयसी मा मर्त्यस्य मायिनः ॥>
      text <परा ह यत्स्थिरं हथ नरो वर्तयथा गुरु ।>
      text <वि याथन वनिनः पृथिव्या व्याशाः पर्वतानाम् ॥>
      text <नहि वः शत्रुर्विविदे अधि द्यवि न भूम्यां रिशादसः ।>
      text <युष्माकमस्तु तविषी तना युजा रुद्रासो नू चिदाधृषे ॥>
      text <प्र वेपयन्ति पर्वतान्वि विञ्चन्ति वनस्पतीन् ।>
      text <प्रो आरत मरुतो दुर्मदा इव देवासः सर्वया विशा ॥>
      text <उपो रथेषु पृषतीरयुग्ध्वं प्रष्टिर्वहति रोहितः ।>
      text <आ वो यामाय पृथिवी चिदश्रोदबीभयन्त मानुषाः ॥>
      text <आ वो मक्षू तनाय कं रुद्रा अवो वृणीमहे ।>
      text <गन्ता नूनं नोऽवसा यथा पुरेत्था कण्वाय बिभ्युषे ॥>
      text <युष्मेषितो मरुतो मर्त्येषित आ यो नो अभ्व ईषते ।>
      text <वि तं युयोत शवसा व्योजसा वि युष्माकाभिरूतिभिः ॥>
      text <असामि हि प्रयज्यवः कण्वं दद प्रचेतसः ।>
      text <असामिभिर्मरुत आ न ऊतिभिर्गन्ता वृष्टिं न विद्युतः ॥>
      text <असाम्योजो बिभृथा सुदानवोऽसामि धूतयः शवः ।>
      text <ऋषिद्विषे मरुतः परिमन्यव इषुं न सृजत द्विषम् ॥>
    text <ऋग्वेदः सूक्तं>
      text <उत्तिष्ठ ब्रह्मणस्पते देवयन्तस्त्वेमहे ।>
      text <उप प्र यन्तु मरुतः सुदानव इन्द्र प्राशूर्भवा सचा ॥>
      text <त्वामिद्धि सहसस्पुत्र मर्त्य उपब्रूते धने हिते ।>
      text <सुवीर्यं मरुत आ स्वश्व्यं दधीत यो व आचके ॥>
      text <प्रैतु ब्रह्मणस्पतिः प्र देव्येतु सूनृता ।>
      text <अच्छा वीरं नर्यं पङ्क्तिराधसं देवा यज्ञं नयन्तु नः ॥>
      text <यो वाघते ददाति सूनरं वसु स धत्ते अक्षिति श्रवः ।>
      text <तस्मा इळां सुवीरामा यजामहे सुप्रतूर्तिमनेहसम् ॥>
      text <प्र नूनं ब्रह्मणस्पतिर्मन्त्रं वदत्युक्थ्यम् ।>
      text <यस्मिन्निन्द्रो वरुणो मित्रो अर्यमा देवा ओकांसि चक्रिरे ॥>
      text <तमिद्वोचेमा विदथेषु शम्भुवं मन्त्रं देवा अनेहसम् ।>
      text <इमां च वाचं प्रतिहर्यथा नरो विश्वेद्वामा वो अश्नवत् ॥>
      text <को देवयन्तमश्नवज्जनं को वृक्तबर्हिषम् ।>
      text <प्रप्र दाश्वान्पस्त्याभिरस्थितान्तर्वावत्क्षयं दधे ॥>
      text <उप क्षत्रं पृञ्चीत हन्ति राजभिर्भये चित्सुक्षितिं दधे ।>
      text <नास्य वर्ता न तरुता महाधने नार्भे अस्ति वज्रिणः ॥>
    text <ऋग्वेदः सूक्तं>
      text <यं रक्षन्ति प्रचेतसो वरुणो मित्रो अर्यमा ।>
      text <नू चित्स दभ्यते जनः ॥>
      text <यं बाहुतेव पिप्रति पान्ति मर्त्यं रिषः ।>
      text <अरिष्टः सर्व एधते ॥>
      text <वि दुर्गा वि द्विषः पुरो घ्नन्ति राजान एषाम् ।>
      text <नयन्ति दुरिता तिरः ॥>
      text <सुगः पन्था अनृक्षर आदित्यास ऋतं यते ।>
      text <नात्रावखादो अस्ति वः ॥>
      text <यं यज्ञं नयथा नर आदित्या ऋजुना पथा ।>
      text <प्र वः स धीतये नशत् ॥>
      text <स रत्नं मर्त्यो वसु विश्वं तोकमुत त्मना ।>
      text <अच्छा गच्छत्यस्तृतः ॥>
      text <कथा राधाम सखाय स्तोमं मित्रस्यार्यम्णः ।>
      text <महि प्सरो वरुणस्य ॥>
      text <मा वो घ्नन्तं मा शपन्तं प्रति वोचे देवयन्तम् ।>
      text <सुम्नैरिद्व आ विवासे ॥>
      text <चतुरश्चिद्ददमानाद्बिभीयादा निधातोः ।>
      text <न दुरुक्ताय स्पृहयेत् ॥>
    text <ऋग्वेदः सूक्तं>
      text <सं पूषन्नध्वनस्तिर व्यंहो विमुचो नपात् ।>
      text <सक्ष्वा देव प्र णस्पुरः ॥>
      text <यो नः पूषन्नघो वृको दुःशेव आदिदेशति ।>
      text <अप स्म तं पथो जहि ॥>
      text <अप त्यं परिपन्थिनं मुषीवाणं हुरश्चितम् ।>
      text <दूरमधि स्रुतेरज ॥>
      text <त्वं तस्य द्वयाविनोऽघशंसस्य कस्य चित् ।>
      text <पदाभि तिष्ठ तपुषिम् ॥>
      text <आ तत्ते दस्र मन्तुमः पूषन्नवो वृणीमहे ।>
      text <येन पितॄनचोदयः ॥>
      text <अधा नो विश्वसौभग हिरण्यवाशीमत्तम ।>
      text <धनानि सुषणा कृधि ॥>
      text <अति नः सश्चतो नय सुगा नः सुपथा कृणु ।>
      text <पूषन्निह क्रतुं विदः ॥>
      text <अभि सूयवसं नय न नवज्वारो अध्वने ।>
      text <पूषन्निह क्रतुं विदः ॥>
      text <शग्धि पूर्धि प्र यंसि च शिशीहि प्रास्युदरम् ।>
      text <पूषन्निह क्रतुं विदः ॥>
      text <न पूषणं मेथामसि सूक्तैरभि गृणीमसि ।>
      text <वसूनि दस्ममीमहे ॥>
    text <ऋग्वेदः सूक्तं>
      text <कद्रुद्राय प्रचेतसे मीळ्हुष्टमाय तव्यसे ।>
      text <वोचेम शंतमं हृदे ॥>
      text <यथा नो अदितिः करत्पश्वे नृभ्यो यथा गवे ।>
      text <यथा तोकाय रुद्रियम् ॥>
      text <यथा नो मित्रो वरुणो यथा रुद्रश्चिकेतति ।>
      text <यथा विश्वे सजोषसः ॥>
      text <गाथपतिं मेधपतिं रुद्रं जलाषभेषजम् ।>
      text <तच्छंयोः सुम्नमीमहे ॥>
      text <यः शुक्र इव सूर्यो हिरण्यमिव रोचते ।>
      text <श्रेष्ठो देवानां वसुः ॥>
      text <शं नः करत्यर्वते सुगं मेषाय मेष्ये ।>
      text <नृभ्यो नारिभ्यो गवे ॥>
      text <अस्मे सोम श्रियमधि नि धेहि शतस्य नृणाम् ।>
      text <महि श्रवस्तुविनृम्णम् ॥>
      text <मा नः सोमपरिबाधो मारातयो जुहुरन्त ।>
      text <आ न इन्दो वाजे भज ॥>
      text <यास्ते प्रजा अमृतस्य परस्मिन्धामन्नृतस्य ।>
      text <मूर्धा नाभा सोम वेन आभूषन्तीः सोम वेदः ॥>
    text <ऋग्वेदः सूक्तं>
      text <अग्ने विवस्वदुषसश्चित्रं राधो अमर्त्य ।>
      text <आ दाशुषे जातवेदो वहा त्वमद्या देवाँ उषर्बुधः ॥>
      text <जुष्टो हि दूतो असि हव्यवाहनोऽग्ने रथीरध्वराणाम् ।>
      text <सजूरश्विभ्यामुषसा सुवीर्यमस्मे धेहि श्रवो बृहत् ॥>
      text <अद्या दूतं वृणीमहे वसुमग्निं पुरुप्रियम् ।>
      text <धूमकेतुं भाऋजीकं व्युष्टिषु यज्ञानामध्वरश्रियम् ॥>
      text <श्रेष्ठं यविष्ठमतिथिं स्वाहुतं जुष्टं जनाय दाशुषे ।>
      text <देवाँ अच्छा यातवे जातवेदसमग्निमीळे व्युष्टिषु ॥>
      text <स्तविष्यामि त्वामहं विश्वस्यामृत भोजन ।>
      text <अग्ने त्रातारममृतं मियेध्य यजिष्ठं हव्यवाहन ॥>
      text <सुशंसो बोधि गृणते यविष्ठ्य मधुजिह्वः स्वाहुतः ।>
      text <प्रस्कण्वस्य प्रतिरन्नायुर्जीवसे नमस्या दैव्यं जनम् ॥>
      text <होतारं विश्ववेदसं सं हि त्वा विश इन्धते ।>
      text <स आ वह पुरुहूत प्रचेतसोऽग्ने देवाँ इह द्रवत् ॥>
      text <सवितारमुषसमश्विना भगमग्निं व्युष्टिषु क्षपः ।>
      text <कण्वासस्त्वा सुतसोमास इन्धते हव्यवाहं स्वध्वर ॥>
      text <पतिर्ह्यध्वराणामग्ने दूतो विशामसि ।>
      text <उषर्बुध आ वह सोमपीतये देवाँ अद्य स्वर्दृशः ॥>
      text <अग्ने पूर्वा अनूषसो विभावसो दीदेथ विश्वदर्शतः ।>
      text <असि ग्रामेष्वविता पुरोहितोऽसि यज्ञेषु मानुषः ॥>
      text <नि त्वा यज्ञस्य साधनमग्ने होतारमृत्विजम् ।>
      text <मनुष्वद्देव धीमहि प्रचेतसं जीरं दूतममर्त्यम् ॥>
      text <यद्देवानां मित्रमहः पुरोहितोऽन्तरो यासि दूत्यम् ।>
      text <सिन्धोरिव प्रस्वनितास ऊर्मयोऽग्नेर्भ्राजन्ते अर्चयः ॥>
      text <श्रुधि श्रुत्कर्ण वह्निभिर्देवैरग्ने सयावभिः ।>
      text <आ सीदन्तु बर्हिषि मित्रो अर्यमा प्रातर्यावाणो अध्वरम् ॥>
      text <शृण्वन्तु स्तोमं मरुतः सुदानवोऽग्निजिह्वा ऋतावृधः ।>
      text <पिबतु सोमं वरुणो धृतव्रतोऽश्विभ्यामुषसा सजूः ॥>
    text <ऋग्वेदः सूक्तं>
      text <त्वमग्ने वसूँरिह रुद्राँ आदित्याँ उत ।>
      text <यजा स्वध्वरं जनं मनुजातं घृतप्रुषम् ॥>
      text <श्रुष्टीवानो हि दाशुषे देवा अग्ने विचेतसः ।>
      text <तान्रोहिदश्व गिर्वणस्त्रयस्त्रिंशतमा वह ॥>
      text <प्रियमेधवदत्रिवज्जातवेदो विरूपवत् ।>
      text <अङ्गिरस्वन्महिव्रत प्रस्कण्वस्य श्रुधी हवम् ॥>
      text <महिकेरव ऊतये प्रियमेधा अहूषत ।>
      text <राजन्तमध्वराणामग्निं शुक्रेण शोचिषा ॥>
      text <घृताहवन सन्त्येमा उ षु श्रुधी गिरः ।>
      text <याभिः कण्वस्य सूनवो हवन्तेऽवसे त्वा ॥>
      text <त्वां चित्रश्रवस्तम हवन्ते विक्षु जन्तवः ।>
      text <शोचिष्केशं पुरुप्रियाग्ने हव्याय वोळ्हवे ॥>
      text <नि त्वा होतारमृत्विजं दधिरे वसुवित्तमम् ।>
      text <श्रुत्कर्णं सप्रथस्तमं विप्रा अग्ने दिविष्टिषु ॥>
      text <आ त्वा विप्रा अचुच्यवुः सुतसोमा अभि प्रयः ।>
      text <बृहद्भा बिभ्रतो हविरग्ने मर्ताय दाशुषे ॥>
      text <प्रातर्याव्णः सहस्कृत सोमपेयाय सन्त्य ।>
      text <इहाद्य दैव्यं जनं बर्हिरा सादया वसो ॥>
      text <अर्वाञ्चं दैव्यं जनमग्ने यक्ष्व सहूतिभिः ।>
      text <अयं सोमः सुदानवस्तं पात तिरोअह्न्यम् ॥>
    text <ऋग्वेदः सूक्तं>
      text <एषो उषा अपूर्व्या व्युच्छति प्रिया दिवः ।>
      text <स्तुषे वामश्विना बृहत् ॥>
      text <या दस्रा सिन्धुमातरा मनोतरा रयीणाम् ।>
      text <धिया देवा वसुविदा ॥>
      text <वच्यन्ते वां ककुहासो जूर्णायामधि विष्टपि ।>
      text <यद्वां रथो विभिष्पतात् ॥>
      text <हविषा जारो अपां पिपर्ति पपुरिर्नरा ।>
      text <पिता कुटस्य चर्षणिः ॥>
      text <आदारो वां मतीनां नासत्या मतवचसा ।>
      text <पातं सोमस्य धृष्णुया ॥>
      text <या नः पीपरदश्विना ज्योतिष्मती तमस्तिरः ।>
      text <तामस्मे रासाथामिषम् ॥>
      text <आ नो नावा मतीनां यातं पाराय गन्तवे ।>
      text <युञ्जाथामश्विना रथम् ॥>
      text <अरित्रं वां दिवस्पृथु तीर्थे सिन्धूनां रथः ।>
      text <धिया युयुज्र इन्दवः ॥>
      text <दिवस्कण्वास इन्दवो वसु सिन्धूनां पदे ।>
      text <स्वं वव्रिं कुह धित्सथः ॥>
      text <अभूदु भा उ अंशवे हिरण्यं प्रति सूर्यः ।>
      text <व्यख्यज्जिह्वयासितः ॥>
      text <अभूदु पारमेतवे पन्था ऋतस्य साधुया ।>
      text <अदर्शि वि स्रुतिर्दिवः ॥>
      text <तत्तदिदश्विनोरवो जरिता प्रति भूषति ।>
      text <मदे सोमस्य पिप्रतोः ॥>
      text <वावसाना विवस्वति सोमस्य पीत्या गिरा ।>
      text <मनुष्वच्छम्भू आ गतम् ॥>
      text <युवोरुषा अनु श्रियं परिज्मनोरुपाचरत् ।>
      text <ऋता वनथो अक्तुभिः ॥>
      text <उभा पिबतमश्विनोभा नः शर्म यच्छतम् ।>
      text <अविद्रियाभिरूतिभिः ॥>
    text <ऋग्वेदः सूक्तं>
      text <अयं वां मधुमत्तमः सुतः सोम ऋतावृधा ।>
      text <तमश्विना पिबतं तिरोअह्न्यं धत्तं रत्नानि दाशुषे ॥>
      text <त्रिवन्धुरेण त्रिवृता सुपेशसा रथेना यातमश्विना ।>
      text <कण्वासो वां ब्रह्म कृण्वन्त्यध्वरे तेषां सु शृणुतं हवम् ॥>
      text <अश्विना मधुमत्तमं पातं सोममृतावृधा ।>
      text <अथाद्य दस्रा वसु बिभ्रता रथे दाश्वांसमुप गच्छतम् ॥>
      text <त्रिषधस्थे बर्हिषि विश्ववेदसा मध्वा यज्ञं मिमिक्षतम् ।>
      text <कण्वासो वां सुतसोमा अभिद्यवो युवां हवन्ते अश्विना ॥>
      text <याभिः कण्वमभिष्टिभिः प्रावतं युवमश्विना ।>
      text <ताभिः ष्वस्माँ अवतं शुभस्पती पातं सोममृतावृधा ॥>
      text <सुदासे दस्रा वसु बिभ्रता रथे पृक्षो वहतमश्विना ।>
      text <रयिं समुद्रादुत वा दिवस्पर्यस्मे धत्तं पुरुस्पृहम् ॥>
      text <यन्नासत्या परावति यद्वा स्थो अधि तुर्वशे ।>
      text <अतो रथेन सुवृता न आ गतं साकं सूर्यस्य रश्मिभिः ॥>
      text <अर्वाञ्चा वां सप्तयोऽध्वरश्रियो वहन्तु सवनेदुप ।>
      text <इषं पृञ्चन्ता सुकृते सुदानव आ बर्हिः सीदतं नरा ॥>
      text <तेन नासत्या गतं रथेन सूर्यत्वचा ।>
      text <येन शश्वदूहथुर्दाशुषे वसु मध्वः सोमस्य पीतये ॥>
      text <उक्थेभिरर्वागवसे पुरूवसू अर्कैश्च नि ह्वयामहे ।>
      text <शश्वत्कण्वानां सदसि प्रिये हि कं सोमं पपथुरश्विना ॥>
    text <ऋग्वेदः सूक्तं>
      text <सह वामेन न उषो व्युच्छा दुहितर्दिवः ।>
      text <सह द्युम्नेन बृहता विभावरि राया देवि दास्वती ॥>
      text <अश्वावतीर्गोमतीर्विश्वसुविदो भूरि च्यवन्त वस्तवे ।>
      text <उदीरय प्रति मा सूनृता उषश्चोद राधो मघोनाम् ॥>
      text <उवासोषा उच्छाच्च नु देवी जीरा रथानाम् ।>
      text <ये अस्या आचरणेषु दध्रिरे समुद्रे न श्रवस्यवः ॥>
      text <उषो ये ते प्र यामेषु युञ्जते मनो दानाय सूरयः ।>
      text <अत्राह तत्कण्व एषां कण्वतमो नाम गृणाति नृणाम् ॥>
      text <आ घा योषेव सूनर्युषा याति प्रभुञ्जती ।>
      text <जरयन्ती वृजनं पद्वदीयत उत्पातयति पक्षिणः ॥>
      text <वि या सृजति समनं व्यर्थिनः पदं न वेत्योदती ।>
      text <वयो नकिष्टे पप्तिवांस आसते व्युष्टौ वाजिनीवति ॥>
      text <एषायुक्त परावतः सूर्यस्योदयनादधि ।>
      text <शतं रथेभिः सुभगोषा इयं वि यात्यभि मानुषान् ॥>
      text <विश्वमस्या नानाम चक्षसे जगज्ज्योतिष्कृणोति सूनरी ।>
      text <अप द्वेषो मघोनी दुहिता दिव उषा उच्छदप स्रिधः ॥>
      text <उष आ भाहि भानुना चन्द्रेण दुहितर्दिवः ।>
      text <आवहन्ती भूर्यस्मभ्यं सौभगं व्युच्छन्ती दिविष्टिषु ॥>
      text <विश्वस्य हि प्राणनं जीवनं त्वे वि यदुच्छसि सूनरि ।>
      text <सा नो रथेन बृहता विभावरि श्रुधि चित्रामघे हवम् ॥>
      text <उषो वाजं हि वंस्व यश्चित्रो मानुषे जने ।>
      text <तेना वह सुकृतो अध्वराँ उप ये त्वा गृणन्ति वह्नयः ॥>
      text <विश्वान्देवाँ आ वह सोमपीतयेऽन्तरिक्षादुषस्त्वम् ।>
      text <सास्मासु धा गोमदश्वावदुक्थ्यमुषो वाजं सुवीर्यम् ॥>
      text <यस्या रुशन्तो अर्चयः प्रति भद्रा अदृक्षत ।>
      text <सा नो रयिं विश्ववारं सुपेशसमुषा ददातु सुग्म्यम् ॥>
      text <ये चिद्धि त्वामृषयः पूर्व ऊतये जुहूरेऽवसे महि ।>
      text <सा न स्तोमाँ अभि गृणीहि राधसोषः शुक्रेण शोचिषा ॥>
      text <उषो यदद्य भानुना वि द्वारावृणवो दिवः ।>
      text <प्र नो यच्छतादवृकं पृथु च्छर्दिः प्र देवि गोमतीरिषः ॥>
      text <सं नो राया बृहता विश्वपेशसा मिमिक्ष्वा समिळाभिरा ।>
      text <सं द्युम्नेन विश्वतुरोषो महि सं वाजैर्वाजिनीवति ॥>
    text <ऋग्वेदः सूक्तं>
      text <उषो भद्रेभिरा गहि दिवश्चिद्रोचनादधि ।>
      text <वहन्त्वरुणप्सव उप त्वा सोमिनो गृहम् ॥>
      text <सुपेशसं सुखं रथं यमध्यस्था उषस्त्वम् ।>
      text <तेना सुश्रवसं जनं प्रावाद्य दुहितर्दिवः ॥>
      text <वयश्चित्ते पतत्रिणो द्विपच्चतुष्पदर्जुनि ।>
      text <उषः प्रारन्नृतूँरनु दिवो अन्तेभ्यस्परि ॥>
      text <व्युच्छन्ती हि रश्मिभिर्विश्वमाभासि रोचनम् ।>
      text <तां त्वामुषर्वसूयवो गीर्भिः कण्वा अहूषत ॥>
    text <ऋग्वेदः सूक्तं>
      text <उदु त्यं जातवेदसं देवं वहन्ति केतवः ।>
      text <दृशे विश्वाय सूर्यम् ॥>
      text <अप त्ये तायवो यथा नक्षत्रा यन्त्यक्तुभिः ।>
      text <सूराय विश्वचक्षसे ॥>
      text <अदृश्रमस्य केतवो वि रश्मयो जनाँ अनु ।>
      text <भ्राजन्तो अग्नयो यथा ॥>
      text <तरणिर्विश्वदर्शतो ज्योतिष्कृदसि सूर्य ।>
      text <विश्वमा भासि रोचनम् ॥>
      text <प्रत्यङ्देवानां विशः प्रत्यङ्ङुदेषि मानुषान् ।>
      text <प्रत्यङ्विश्वं स्वर्दृशे ॥>
      text <येना पावक चक्षसा भुरण्यन्तं जनाँ अनु ।>
      text <त्वं वरुण पश्यसि ॥>
      text <वि द्यामेषि रजस्पृथ्वहा मिमानो अक्तुभिः ।>
      text <पश्यञ्जन्मानि सूर्य ॥>
      text <सप्त त्वा हरितो रथे वहन्ति देव सूर्य ।>
      text <शोचिष्केशं विचक्षण ॥>
      text <अयुक्त सप्त शुन्ध्युवः सूरो रथस्य नप्त्यः ।>
      text <ताभिर्याति स्वयुक्तिभिः ॥>
      text <उद्वयं तमसस्परि ज्योतिष्पश्यन्त उत्तरम् ।>
      text <देवं देवत्रा सूर्यमगन्म ज्योतिरुत्तमम् ॥>
      text <उद्यन्नद्य मित्रमह आरोहन्नुत्तरां दिवम् ।>
      text <हृद्रोगं मम सूर्य हरिमाणं च नाशय ॥>
      text <शुकेषु मे हरिमाणं रोपणाकासु दध्मसि ।>
      text <अथो हारिद्रवेषु मे हरिमाणं नि दध्मसि ॥>
      text <उदगादयमादित्यो विश्वेन सहसा सह ।>
      text <द्विषन्तं मह्यं रन्धयन्मो अहं द्विषते रधम् ॥>
    text <ऋग्वेदः सूक्तं>
      text <अभि त्यं मेषं पुरुहूतमृग्मियमिन्द्रं गीर्भिर्मदता वस्वो अर्णवम् ।>
      text <यस्य द्यावो न विचरन्ति मानुषा भुजे मंहिष्ठमभि विप्रमर्चत ॥>
      text <अभीमवन्वन्स्वभिष्टिमूतयोऽन्तरिक्षप्रां तविषीभिरावृतम् ।>
      text <इन्द्रं दक्षास ऋभवो मदच्युतं शतक्रतुं जवनी सूनृतारुहत् ॥>
      text <त्वं गोत्रमङ्गिरोभ्योऽवृणोरपोतात्रये शतदुरेषु गातुवित् ।>
      text <ससेन चिद्विमदायावहो वस्वाजावद्रिं वावसानस्य नर्तयन् ॥>
      text <त्वमपामपिधानावृणोरपाधारयः पर्वते दानुमद्वसु ।>
      text <वृत्रं यदिन्द्र शवसावधीरहिमादित्सूर्यं दिव्यारोहयो दृशे ॥>
      text <त्वं मायाभिरप मायिनोऽधमः स्वधाभिर्ये अधि शुप्तावजुह्वत ।>
      text <त्वं पिप्रोर्नृमणः प्रारुजः पुरः प्र ऋजिश्वानं दस्युहत्येष्वाविथ ॥>
      text <त्वं कुत्सं शुष्णहत्येष्वाविथारन्धयोऽतिथिग्वाय शम्बरम् ।>
      text <महान्तं चिदर्बुदं नि क्रमीः पदा सनादेव दस्युहत्याय जज्ञिषे ॥>
      text <त्वे विश्वा तविषी सध्र्यग्घिता तव राधः सोमपीथाय हर्षते ।>
      text <तव वज्रश्चिकिते बाह्वोर्हितो वृश्चा शत्रोरव विश्वानि वृष्ण्या ॥>
      text <वि जानीह्यार्यान्ये च दस्यवो बर्हिष्मते रन्धया शासदव्रतान् ।>
      text <शाकी भव यजमानस्य चोदिता विश्वेत्ता ते सधमादेषु चाकन ॥>
      text <अनुव्रताय रन्धयन्नपव्रतानाभूभिरिन्द्रः श्नथयन्ननाभुवः ।>
      text <वृद्धस्य चिद्वर्धतो द्यामिनक्षत स्तवानो वम्रो वि जघान संदिहः ॥>
      text <तक्षद्यत्त उशना सहसा सहो वि रोदसी मज्मना बाधते शवः ।>
      text <आ त्वा वातस्य नृमणो मनोयुज आ पूर्यमाणमवहन्नभि श्रवः ॥>
      text <मन्दिष्ट यदुशने काव्ये सचाँ इन्द्रो वङ्कू वङ्कुतराधि तिष्ठति ।>
      text <उग्रो ययिं निरपः स्रोतसासृजद्वि शुष्णस्य दृंहिता ऐरयत्पुरः ॥>
      text <आ स्मा रथं वृषपाणेषु तिष्ठसि शार्यातस्य प्रभृता येषु मन्दसे ।>
      text <इन्द्र यथा सुतसोमेषु चाकनोऽनर्वाणं श्लोकमा रोहसे दिवि ॥>
      text <अददा अर्भां महते वचस्यवे कक्षीवते वृचयामिन्द्र सुन्वते ।>
      text <मेनाभवो वृषणश्वस्य सुक्रतो विश्वेत्ता ते सवनेषु प्रवाच्या ॥>
      text <इन्द्रो अश्रायि सुध्यो निरेके पज्रेषु स्तोमो दुर्यो न यूपः ।>
      text <अश्वयुर्गव्यू रथयुर्वसूयुरिन्द्र इद्रायः क्षयति प्रयन्ता ॥>
      text <इदं नमो वृषभाय स्वराजे सत्यशुष्माय तवसेऽवाचि ।>
      text <अस्मिन्निन्द्र वृजने सर्ववीराः स्मत्सूरिभिस्तव शर्मन्स्याम ॥>
    text <ऋग्वेदः सूक्तं>
      text <त्यं सु मेषं महया स्वर्विदं शतं यस्य सुभ्वः साकमीरते ।>
      text <अत्यं न वाजं हवनस्यदं रथमेन्द्रं ववृत्यामवसे सुवृक्तिभिः ॥>
      text <स पर्वतो न धरुणेष्वच्युतः सहस्रमूतिस्तविषीषु वावृधे ।>
      text <इन्द्रो यद्वृत्रमवधीन्नदीवृतमुब्जन्नर्णांसि जर्हृषाणो अन्धसा ॥>
      text <स हि द्वरो द्वरिषु वव्र ऊधनि चन्द्रबुध्नो मदवृद्धो मनीषिभिः ।>
      text <इन्द्रं तमह्वे स्वपस्यया धिया मंहिष्ठरातिं स हि पप्रिरन्धसः ॥>
      text <आ यं पृणन्ति दिवि सद्मबर्हिषः समुद्रं न सुभ्वः स्वा अभिष्टयः ।>
      text <तं वृत्रहत्ये अनु तस्थुरूतयः शुष्मा इन्द्रमवाता अह्रुतप्सवः ॥>
      text <अभि स्ववृष्टिं मदे अस्य युध्यतो रघ्वीरिव प्रवणे सस्रुरूतयः ।>
      text <इन्द्रो यद्वज्री धृषमाणो अन्धसा भिनद्वलस्य परिधीँरिव त्रितः ॥>
      text <परीं घृणा चरति तित्विषे शवोऽपो वृत्वी रजसो बुध्नमाशयत् ।>
      text <वृत्रस्य यत्प्रवणे दुर्गृभिश्वनो निजघन्थ हन्वोरिन्द्र तन्यतुम् ॥>
      text <ह्रदं न हि त्वा न्यृषन्त्यूर्मयो ब्रह्माणीन्द्र तव यानि वर्धना ।>
      text <त्वष्टा चित्ते युज्यं वावृधे शवस्ततक्ष वज्रमभिभूत्योजसम् ॥>
      text <जघन्वाँ उ हरिभिः सम्भृतक्रतविन्द्र वृत्रं मनुषे गातुयन्नपः ।>
      text <अयच्छथा बाह्वोर्वज्रमायसमधारयो दिव्या सूर्यं दृशे ॥>
      text <बृहत्स्वश्चन्द्रममवद्यदुक्थ्यमकृण्वत भियसा रोहणं दिवः ।>
      text <यन्मानुषप्रधना इन्द्रमूतयः स्वर्नृषाचो मरुतोऽमदन्ननु ॥>
      text <द्यौश्चिदस्यामवाँ अहेः स्वनादयोयवीद्भियसा वज्र इन्द्र ते ।>
      text <वृत्रस्य यद्बद्बधानस्य रोदसी मदे सुतस्य शवसाभिनच्छिरः ॥>
      text <यदिन्न्विन्द्र पृथिवी दशभुजिरहानि विश्वा ततनन्त कृष्टयः ।>
      text <अत्राह ते मघवन्विश्रुतं सहो द्यामनु शवसा बर्हणा भुवत् ॥>
      text <त्वमस्य पारे रजसो व्योमनः स्वभूत्योजा अवसे धृषन्मनः ।>
      text <चकृषे भूमिं प्रतिमानमोजसोऽपः स्वः परिभूरेष्या दिवम् ॥>
      text <त्वं भुवः प्रतिमानं पृथिव्या ऋष्ववीरस्य बृहतः पतिर्भूः ।>
      text <विश्वमाप्रा अन्तरिक्षं महित्वा सत्यमद्धा नकिरन्यस्त्वावान् ॥>
      text <न यस्य द्यावापृथिवी अनु व्यचो न सिन्धवो रजसो अन्तमानशुः ।>
      text <नोत स्ववृष्टिं मदे अस्य युध्यत एको अन्यच्चकृषे विश्वमानुषक् ॥>
      text <आर्चन्नत्र मरुतः सस्मिन्नाजौ विश्वे देवासो अमदन्ननु त्वा ।>
      text <वृत्रस्य यद्भृष्टिमता वधेन नि त्वमिन्द्र प्रत्यानं जघन्थ ॥>
    text <ऋग्वेदः सूक्तं>
      text <न्यू षु वाचं प्र महे भरामहे गिर इन्द्राय सदने विवस्वतः ।>
      text <नू चिद्धि रत्नं ससतामिवाविदन्न दुष्टुतिर्द्रविणोदेषु शस्यते ॥>
      text <दुरो अश्वस्य दुर इन्द्र गोरसि दुरो यवस्य वसुन इनस्पतिः ।>
      text <शिक्षानरः प्रदिवो अकामकर्शनः सखा सखिभ्यस्तमिदं गृणीमसि ॥>
      text <शचीव इन्द्र पुरुकृद्द्युमत्तम तवेदिदमभितश्चेकिते वसु ।>
      text <अतः संगृभ्याभिभूत आ भर मा त्वायतो जरितुः काममूनयीः ॥>
      text <एभिर्द्युभिः सुमना एभिरिन्दुभिर्निरुन्धानो अमतिं गोभिरश्विना ।>
      text <इन्द्रेण दस्युं दरयन्त इन्दुभिर्युतद्वेषसः समिषा रभेमहि ॥>
      text <समिन्द्र राया समिषा रभेमहि सं वाजेभिः पुरुश्चन्द्रैरभिद्युभिः ।>
      text <सं देव्या प्रमत्या वीरशुष्मया गोअग्रयाश्वावत्या रभेमहि ॥>
      text <ते त्वा मदा अमदन्तानि वृष्ण्या ते सोमासो वृत्रहत्येषु सत्पते ।>
      text <यत्कारवे दश वृत्राण्यप्रति बर्हिष्मते नि सहस्राणि बर्हयः ॥>
      text <युधा युधमुप घेदेषि धृष्णुया पुरा पुरं समिदं हंस्योजसा ।>
      text <नम्या यदिन्द्र सख्या परावति निबर्हयो नमुचिं नाम मायिनम् ॥>
      text <त्वं करञ्जमुत पर्णयं वधीस्तेजिष्ठयातिथिग्वस्य वर्तनी ।>
      text <त्वं शता वङ्गृदस्याभिनत्पुरोऽनानुदः परिषूता ऋजिश्वना ॥>
      text <त्वमेताञ्जनराज्ञो द्विर्दशाबन्धुना सुश्रवसोपजग्मुषः ।>
      text <षष्टिं सहस्रा नवतिं नव श्रुतो नि चक्रेण रथ्या दुष्पदावृणक् ॥>
      text <त्वमाविथ सुश्रवसं तवोतिभिस्तव त्रामभिरिन्द्र तूर्वयाणम् ।>
      text <त्वमस्मै कुत्समतिथिग्वमायुं महे राज्ञे यूने अरन्धनायः ॥>
      text <य उदृचीन्द्र देवगोपाः सखायस्ते शिवतमा असाम ।>
      text <त्वां स्तोषाम त्वया सुवीरा द्राघीय आयुः प्रतरं दधानाः ॥>
    text <ऋग्वेदः सूक्तं>
      text <मा नो अस्मिन्मघवन्पृत्स्वंहसि नहि ते अन्तः शवसः परीणशे ।>
      text <अक्रन्दयो नद्यो रोरुवद्वना कथा न क्षोणीर्भियसा समारत ॥>
      text <अर्चा शक्राय शाकिने शचीवते शृण्वन्तमिन्द्रं महयन्नभि ष्टुहि ।>
      text <यो धृष्णुना शवसा रोदसी उभे वृषा वृषत्वा वृषभो न्यृञ्जते ॥>
      text <अर्चा दिवे बृहते शूष्यं वचः स्वक्षत्रं यस्य धृषतो धृषन्मनः ।>
      text <बृहच्छ्रवा असुरो बर्हणा कृतः पुरो हरिभ्यां वृषभो रथो हि षः ॥>
      text <त्वं दिवो बृहतः सानु कोपयोऽव त्मना धृषता शम्बरं भिनत् ।>
      text <यन्मायिनो व्रन्दिनो मन्दिना धृषच्छितां गभस्तिमशनिं पृतन्यसि ॥>
      text <नि यद्वृणक्षि श्वसनस्य मूर्धनि शुष्णस्य चिद्व्रन्दिनो रोरुवद्वना ।>
      text <प्राचीनेन मनसा बर्हणावता यदद्या चित्कृणवः कस्त्वा परि ॥>
      text <त्वमाविथ नर्यं तुर्वशं यदुं त्वं तुर्वीतिं वय्यं शतक्रतो ।>
      text <त्वं रथमेतशं कृत्व्ये धने त्वं पुरो नवतिं दम्भयो नव ॥>
      text <स घा राजा सत्पतिः शूशुवज्जनो रातहव्यः प्रति यः शासमिन्वति ।>
      text <उक्था वा यो अभिगृणाति राधसा दानुरस्मा उपरा पिन्वते दिवः ॥>
      text <असमं क्षत्रमसमा मनीषा प्र सोमपा अपसा सन्तु नेमे ।>
      text <ये त इन्द्र ददुषो वर्धयन्ति महि क्षत्रं स्थविरं वृष्ण्यं च ॥>
      text <तुभ्येदेते बहुला अद्रिदुग्धाश्चमूषदश्चमसा इन्द्रपानाः ।>
      text <व्यश्नुहि तर्पया काममेषामथा मनो वसुदेयाय कृष्व ॥>
      text <अपामतिष्ठद्धरुणह्वरं तमोऽन्तर्वृत्रस्य जठरेषु पर्वतः ।>
      text <अभीमिन्द्रो नद्यो वव्रिणा हिता विश्वा अनुष्ठाः प्रवणेषु जिघ्नते ॥>
      text <स शेवृधमधि धा द्युम्नमस्मे महि क्षत्रं जनाषाळिन्द्र तव्यम् ।>
      text <रक्षा च नो मघोनः पाहि सूरीन्राये च नः स्वपत्या इषे धाः ॥>
    text <ऋग्वेदः सूक्तं>
      text <दिवश्चिदस्य वरिमा वि पप्रथ इन्द्रं न मह्ना पृथिवी चन प्रति ।>
      text <भीमस्तुविष्माञ्चर्षणिभ्य आतपः शिशीते वज्रं तेजसे न वंसगः ॥>
      text <सो अर्णवो न नद्यः समुद्रियः प्रति गृभ्णाति विश्रिता वरीमभिः ।>
      text <इन्द्रः सोमस्य पीतये वृषायते सनात्स युध्म ओजसा पनस्यते ॥>
      text <त्वं तमिन्द्र पर्वतं न भोजसे महो नृम्णस्य धर्मणामिरज्यसि ।>
      text <प्र वीर्येण देवताति चेकिते विश्वस्मा उग्रः कर्मणे पुरोहितः ॥>
      text <स इद्वने नमस्युभिर्वचस्यते चारु जनेषु प्रब्रुवाण इन्द्रियम् ।>
      text <वृषा छन्दुर्भवति हर्यतो वृषा क्षेमेण धेनां मघवा यदिन्वति ॥>
      text <स इन्महानि समिथानि मज्मना कृणोति युध्म ओजसा जनेभ्यः ।>
      text <अधा चन श्रद्दधति त्विषीमत इन्द्राय वज्रं निघनिघ्नते वधम् ॥>
      text <स हि श्रवस्युः सदनानि कृत्रिमा क्ष्मया वृधान ओजसा विनाशयन् ।>
      text <ज्योतींषि कृण्वन्नवृकाणि यज्यवेऽव सुक्रतुः सर्तवा अपः सृजत् ॥>
      text <दानाय मनः सोमपावन्नस्तु तेऽर्वाञ्चा हरी वन्दनश्रुदा कृधि ।>
      text <यमिष्ठासः सारथयो य इन्द्र ते न त्वा केता आ दभ्नुवन्ति भूर्णयः ॥>
      text <अप्रक्षितं वसु बिभर्षि हस्तयोरषाळ्हं सहस्तन्वि श्रुतो दधे ।>
      text <आवृतासोऽवतासो न कर्तृभिस्तनूषु ते क्रतव इन्द्र भूरयः ॥>
    text <ऋग्वेदः सूक्तं>
      text <एष प्र पूर्वीरव तस्य चम्रिषोऽत्यो न योषामुदयंस्त भुर्वणिः ।>
      text <दक्षं महे पाययते हिरण्ययं रथमावृत्या हरियोगमृभ्वसम् ॥>
      text <तं गूर्तयो नेमन्निषः परीणसः समुद्रं न संचरणे सनिष्यवः ।>
      text <पतिं दक्षस्य विदथस्य नू सहो गिरिं न वेना अधि रोह तेजसा ॥>
      text <स तुर्वणिर्महाँ अरेणु पौंस्ये गिरेर्भृष्टिर्न भ्राजते तुजा शवः ।>
      text <येन शुष्णं मायिनमायसो मदे दुध्र आभूषु रामयन्नि दामनि ॥>
      text <देवी यदि तविषी त्वावृधोतय इन्द्रं सिषक्त्युषसं न सूर्यः ।>
      text <यो धृष्णुना शवसा बाधते तम इयर्ति रेणुं बृहदर्हरिष्वणिः ॥>
      text <वि यत्तिरो धरुणमच्युतं रजोऽतिष्ठिपो दिव आतासु बर्हणा ।>
      text <स्वर्मीळ्हे यन्मद इन्द्र हर्ष्याहन्वृत्रं निरपामौब्जो अर्णवम् ॥>
      text <त्वं दिवो धरुणं धिष ओजसा पृथिव्या इन्द्र सदनेषु माहिनः ।>
      text <त्वं सुतस्य मदे अरिणा अपो वि वृत्रस्य समया पाष्यारुजः ॥>
    text <ऋग्वेदः सूक्तं>
      text <प्र मंहिष्ठाय बृहते बृहद्रये सत्यशुष्माय तवसे मतिं भरे ।>
      text <अपामिव प्रवणे यस्य दुर्धरं राधो विश्वायु शवसे अपावृतम् ॥>
      text <अध ते विश्वमनु हासदिष्टय आपो निम्नेव सवना हविष्मतः ।>
      text <यत्पर्वते न समशीत हर्यत इन्द्रस्य वज्रः श्नथिता हिरण्ययः ॥>
      text <अस्मै भीमाय नमसा समध्वर उषो न शुभ्र आ भरा पनीयसे ।>
      text <यस्य धाम श्रवसे नामेन्द्रियं ज्योतिरकारि हरितो नायसे ॥>
      text <इमे त इन्द्र ते वयं पुरुष्टुत ये त्वारभ्य चरामसि प्रभूवसो ।>
      text <नहि त्वदन्यो गिर्वणो गिरः सघत्क्षोणीरिव प्रति नो हर्य तद्वचः ॥>
      text <भूरि त इन्द्र वीर्यं तव स्मस्यस्य स्तोतुर्मघवन्काममा पृण ।>
      text <अनु ते द्यौर्बृहती वीर्यं मम इयं च ते पृथिवी नेम ओजसे ॥>
      text <त्वं तमिन्द्र पर्वतं महामुरुं वज्रेण वज्रिन्पर्वशश्चकर्तिथ ।>
      text <अवासृजो निवृताः सर्तवा अपः सत्रा विश्वं दधिषे केवलं सहः ॥>
    text <ऋग्वेदः सूक्तं>
      text <नू चित्सहोजा अमृतो नि तुन्दते होता यद्दूतो अभवद्विवस्वतः ।>
      text <वि साधिष्ठेभिः पथिभी रजो मम आ देवताता हविषा विवासति ॥>
      text <आ स्वमद्म युवमानो अजरस्तृष्वविष्यन्नतसेषु तिष्ठति ।>
      text <अत्यो न पृष्ठं प्रुषितस्य रोचते दिवो न सानु स्तनयन्नचिक्रदत् ॥>
      text <क्राणा रुद्रेभिर्वसुभिः पुरोहितो होता निषत्तो रयिषाळमर्त्यः ।>
      text <रथो न विक्ष्वृञ्जसान आयुषु व्यानुषग्वार्या देव ऋण्वति ॥>
      text <वि वातजूतो अतसेषु तिष्ठते वृथा जुहूभिः सृण्या तुविष्वणिः ।>
      text <तृषु यदग्ने वनिनो वृषायसे कृष्णं त एम रुशदूर्मे अजर ॥>
      text <तपुर्जम्भो वन आ वातचोदितो यूथे न साह्वाँ अव वाति वंसगः ।>
      text <अभिव्रजन्नक्षितं पाजसा रज स्थातुश्चरथं भयते पतत्रिणः ॥>
      text <दधुष्ट्वा भृगवो मानुषेष्वा रयिं न चारुं सुहवं जनेभ्यः ।>
      text <होतारमग्ने अतिथिं वरेण्यं मित्रं न शेवं दिव्याय जन्मने ॥>
      text <होतारं सप्त जुह्वो यजिष्ठं यं वाघतो वृणते अध्वरेषु ।>
      text <अग्निं विश्वेषामरतिं वसूनां सपर्यामि प्रयसा यामि रत्नम् ॥>
      text <अच्छिद्रा सूनो सहसो नो अद्य स्तोतृभ्यो मित्रमहः शर्म यच्छ ।>
      text <अग्ने गृणन्तमंहस उरुष्योर्जो नपात्पूर्भिरायसीभिः ॥>
      text <भवा वरूथं गृणते विभावो भवा मघवन्मघवद्भ्यः शर्म ।>
      text <उरुष्याग्ने अंहसो गृणन्तं प्रातर्मक्षू धियावसुर्जगम्यात् ॥>
    text <ऋग्वेदः सूक्तं>
      text <वया इदग्ने अग्नयस्ते अन्ये त्वे विश्वे अमृता मादयन्ते ।>
      text <वैश्वानर नाभिरसि क्षितीनां स्थूणेव जनाँ उपमिद्ययन्थ ॥>
      text <मूर्धा दिवो नाभिरग्निः पृथिव्या अथाभवदरती रोदस्योः ।>
      text <तं त्वा देवासोऽजनयन्त देवं वैश्वानर ज्योतिरिदार्याय ॥>
      text <आ सूर्ये न रश्मयो ध्रुवासो वैश्वानरे दधिरेऽग्ना वसूनि ।>
      text <या पर्वतेष्वोषधीष्वप्सु या मानुषेष्वसि तस्य राजा ॥>
      text <बृहती इव सूनवे रोदसी गिरो होता मनुष्यो न दक्षः ।>
      text <स्वर्वते सत्यशुष्माय पूर्वीर्वैश्वानराय नृतमाय यह्वीः ॥>
      text <दिवश्चित्ते बृहतो जातवेदो वैश्वानर प्र रिरिचे महित्वम् ।>
      text <राजा कृष्टीनामसि मानुषीणां युधा देवेभ्यो वरिवश्चकर्थ ॥>
      text <प्र नू महित्वं वृषभस्य वोचं यं पूरवो वृत्रहणं सचन्ते ।>
      text <वैश्वानरो दस्युमग्निर्जघन्वाँ अधूनोत्काष्ठा अव शम्बरं भेत् ॥>
      text <वैश्वानरो महिम्ना विश्वकृष्टिर्भरद्वाजेषु यजतो विभावा ।>
      text <शातवनेये शतिनीभिरग्निः पुरुणीथे जरते सूनृतावान् ॥>
    text <ऋग्वेदः सूक्तं>
      text <वह्निं यशसं विदथस्य केतुं सुप्राव्यं दूतं सद्योअर्थम् ।>
      text <द्विजन्मानं रयिमिव प्रशस्तं रातिं भरद्भृगवे मातरिश्वा ॥>
      text <अस्य शासुरुभयासः सचन्ते हविष्मन्त उशिजो ये च मर्ताः ।>
      text <दिवश्चित्पूर्वो न्यसादि होतापृच्छ्यो विश्पतिर्विक्षु वेधाः ॥>
      text <तं नव्यसी हृद आ जायमानमस्मत्सुकीर्तिर्मधुजिह्वमश्याः ।>
      text <यमृत्विजो वृजने मानुषासः प्रयस्वन्त आयवो जीजनन्त ॥>
      text <उशिक्पावको वसुर्मानुषेषु वरेण्यो होताधायि विक्षु ।>
      text <दमूना गृहपतिर्दम आँ अग्निर्भुवद्रयिपती रयीणाम् ॥>
      text <तं त्वा वयं पतिमग्ने रयीणां प्र शंसामो मतिभिर्गोतमासः ।>
      text <आशुं न वाजम्भरं मर्जयन्तः प्रातर्मक्षू धियावसुर्जगम्यात् ॥>
    text <ऋग्वेदः सूक्तं>
      text <अस्मा इदु प्र तवसे तुराय प्रयो न हर्मि स्तोमं माहिनाय ।>
      text <ऋचीषमायाध्रिगव ओहमिन्द्राय ब्रह्माणि राततमा ॥>
      text <अस्मा इदु प्रय इव प्र यंसि भराम्याङ्गूषं बाधे सुवृक्ति ।>
      text <इन्द्राय हृदा मनसा मनीषा प्रत्नाय पत्ये धियो मर्जयन्त ॥>
      text <अस्मा इदु त्यमुपमं स्वर्षां भराम्याङ्गूषमास्येन ।>
      text <मंहिष्ठमच्छोक्तिभिर्मतीनां सुवृक्तिभिः सूरिं वावृधध्यै ॥>
      text <अस्मा इदु स्तोमं सं हिनोमि रथं न तष्टेव तत्सिनाय ।>
      text <गिरश्च गिर्वाहसे सुवृक्तीन्द्राय विश्वमिन्वं मेधिराय ॥>
      text <अस्मा इदु सप्तिमिव श्रवस्येन्द्रायार्कं जुह्वा समञ्जे ।>
      text <वीरं दानौकसं वन्दध्यै पुरां गूर्तश्रवसं दर्माणम् ॥>
      text <अस्मा इदु त्वष्टा तक्षद्वज्रं स्वपस्तमं स्वर्यं रणाय ।>
      text <वृत्रस्य चिद्विदद्येन मर्म तुजन्नीशानस्तुजता कियेधाः ॥>
      text <अस्येदु मातुः सवनेषु सद्यो महः पितुं पपिवाञ्चार्वन्ना ।>
      text <मुषायद्विष्णुः पचतं सहीयान्विध्यद्वराहं तिरो अद्रिमस्ता ॥>
      text <अस्मा इदु ग्नाश्चिद्देवपत्नीरिन्द्रायार्कमहिहत्य ऊवुः ।>
      text <परि द्यावापृथिवी जभ्र उर्वी नास्य ते महिमानं परि ष्टः ॥>
      text <अस्येदेव प्र रिरिचे महित्वं दिवस्पृथिव्याः पर्यन्तरिक्षात् ।>
      text <स्वराळिन्द्रो दम आ विश्वगूर्तः स्वरिरमत्रो ववक्षे रणाय ॥>
      text <अस्येदेव शवसा शुषन्तं वि वृश्चद्वज्रेण वृत्रमिन्द्रः ।>
      text <गा न व्राणा अवनीरमुञ्चदभि श्रवो दावने सचेताः ॥>
      text <अस्येदु त्वेषसा रन्त सिन्धवः परि यद्वज्रेण सीमयच्छत् ।>
      text <ईशानकृद्दाशुषे दशस्यन्तुर्वीतये गाधं तुर्वणिः कः ॥>
      text <अस्मा इदु प्र भरा तूतुजानो वृत्राय वज्रमीशानः कियेधाः ।>
      text <गोर्न पर्व वि रदा तिरश्चेष्यन्नर्णांस्यपां चरध्यै ॥>
      text <अस्येदु प्र ब्रूहि पूर्व्याणि तुरस्य कर्माणि नव्य उक्थैः ।>
      text <युधे यदिष्णान आयुधान्यृघायमाणो निरिणाति शत्रून् ॥>
      text <अस्येदु भिया गिरयश्च दृळ्हा द्यावा च भूमा जनुषस्तुजेते ।>
      text <उपो वेनस्य जोगुवान ओणिं सद्यो भुवद्वीर्याय नोधाः ॥>
      text <अस्मा इदु त्यदनु दाय्येषामेको यद्वव्ने भूरेरीशानः ।>
      text <प्रैतशं सूर्ये पस्पृधानं सौवश्व्ये सुष्विमावदिन्द्रः ॥>
      text <एवा ते हारियोजना सुवृक्तीन्द्र ब्रह्माणि गोतमासो अक्रन् ।>
      text <ऐषु विश्वपेशसं धियं धाः प्रातर्मक्षू धियावसुर्जगम्यात् ॥>
    text <ऋग्वेदः सूक्तं>
      text <प्र मन्महे शवसानाय शूषमाङ्गूषं गिर्वणसे अङ्गिरस्वत् ।>
      text <सुवृक्तिभि स्तुवत ऋग्मियायार्चामार्कं नरे विश्रुताय ॥>
      text <प्र वो महे महि नमो भरध्वमाङ्गूष्यं शवसानाय साम ।>
      text <येना नः पूर्वे पितरः पदज्ञा अर्चन्तो अङ्गिरसो गा अविन्दन् ॥>
      text <इन्द्रस्याङ्गिरसां चेष्टौ विदत्सरमा तनयाय धासिम् ।>
      text <बृहस्पतिर्भिनदद्रिं विदद्गाः समुस्रियाभिर्वावशन्त नरः ॥>
      text <स सुष्टुभा स स्तुभा सप्त विप्रैः स्वरेणाद्रिं स्वर्यो नवग्वैः ।>
      text <सरण्युभिः फलिगमिन्द्र शक्र वलं रवेण दरयो दशग्वैः ॥>
      text <गृणानो अङ्गिरोभिर्दस्म वि वरुषसा सूर्येण गोभिरन्धः ।>
      text <वि भूम्या अप्रथय इन्द्र सानु दिवो रज उपरमस्तभायः ॥>
      text <तदु प्रयक्षतममस्य कर्म दस्मस्य चारुतममस्ति दंसः ।>
      text <उपह्वरे यदुपरा अपिन्वन्मध्वर्णसो नद्यश्चतस्रः ॥>
      text <द्विता वि वव्रे सनजा सनीळे अयास्य स्तवमानेभिरर्कैः ।>
      text <भगो न मेने परमे व्योमन्नधारयद्रोदसी सुदंसाः ॥>
      text <सनाद्दिवं परि भूमा विरूपे पुनर्भुवा युवती स्वेभिरेवैः ।>
      text <कृष्णेभिरक्तोषा रुशद्भिर्वपुर्भिरा चरतो अन्यान्या ॥>
      text <सनेमि सख्यं स्वपस्यमानः सूनुर्दाधार शवसा सुदंसाः ।>
      text <आमासु चिद्दधिषे पक्वमन्तः पयः कृष्णासु रुशद्रोहिणीषु ॥>
      text <सनात्सनीळा अवनीरवाता व्रता रक्षन्ते अमृताः सहोभिः ।>
      text <पुरू सहस्रा जनयो न पत्नीर्दुवस्यन्ति स्वसारो अह्रयाणम् ॥>
      text <सनायुवो नमसा नव्यो अर्कैर्वसूयवो मतयो दस्म दद्रुः ।>
      text <पतिं न पत्नीरुशतीरुशन्तं स्पृशन्ति त्वा शवसावन्मनीषाः ॥>
      text <सनादेव तव रायो गभस्तौ न क्षीयन्ते नोप दस्यन्ति दस्म ।>
      text <द्युमाँ असि क्रतुमाँ इन्द्र धीरः शिक्षा शचीवस्तव नः शचीभिः ॥>
      text <सनायते गोतम इन्द्र नव्यमतक्षद्ब्रह्म हरियोजनाय ।>
      text <सुनीथाय नः शवसान नोधाः प्रातर्मक्षू धियावसुर्जगम्यात् ॥>
    text <ऋग्वेदः सूक्तं>
      text <त्वं महाँ इन्द्र यो ह शुष्मैर्द्यावा जज्ञानः पृथिवी अमे धाः ।>
      text <यद्ध ते विश्वा गिरयश्चिदभ्वा भिया दृळ्हासः किरणा नैजन् ॥>
      text <आ यद्धरी इन्द्र विव्रता वेरा ते वज्रं जरिता बाह्वोर्धात् ।>
      text <येनाविहर्यतक्रतो अमित्रान्पुर इष्णासि पुरुहूत पूर्वीः ॥>
      text <त्वं सत्य इन्द्र धृष्णुरेतान्त्वमृभुक्षा नर्यस्त्वं षाट् ।>
      text <त्वं शुष्णं वृजने पृक्ष आणौ यूने कुत्साय द्युमते सचाहन् ॥>
      text <त्वं ह त्यदिन्द्र चोदीः सखा वृत्रं यद्वज्रिन्वृषकर्मन्नुभ्नाः ।>
      text <यद्ध शूर वृषमणः पराचैर्वि दस्यूँर्योनावकृतो वृथाषाट् ॥>
      text <त्वं ह त्यदिन्द्रारिषण्यन्दृळ्हस्य चिन्मर्तानामजुष्टौ ।>
      text <व्यस्मदा काष्ठा अर्वते वर्घनेव वज्रिञ्छ्नथिह्यमित्रान् ॥>
      text <त्वां ह त्यदिन्द्रार्णसातौ स्वर्मीळ्हे नर आजा हवन्ते ।>
      text <तव स्वधाव इयमा समर्य ऊतिर्वाजेष्वतसाय्या भूत् ॥>
      text <त्वं ह त्यदिन्द्र सप्त युध्यन्पुरो वज्रिन्पुरुकुत्साय दर्दः ।>
      text <बर्हिर्न यत्सुदासे वृथा वर्गंहो राजन्वरिवः पूरवे कः ॥>
      text <त्वं त्यां न इन्द्र देव चित्रामिषमापो न पीपयः परिज्मन् ।>
      text <यया शूर प्रत्यस्मभ्यं यंसि त्मनमूर्जं न विश्वध क्षरध्यै ॥>
      text <अकारि त इन्द्र गोतमेभिर्ब्रह्माण्योक्ता नमसा हरिभ्याम् ।>
      text <सुपेशसं वाजमा भरा नः प्रातर्मक्षू धियावसुर्जगम्यात् ॥>
    text <ऋग्वेदः सूक्तं>
      text <वृष्णे शर्धाय सुमखाय वेधसे नोधः सुवृक्तिं प्र भरा मरुद्भ्यः ।>
      text <अपो न धीरो मनसा सुहस्त्यो गिरः समञ्जे विदथेष्वाभुवः ॥>
      text <ते जज्ञिरे दिव ऋष्वास उक्षणो रुद्रस्य मर्या असुरा अरेपसः ।>
      text <पावकासः शुचयः सूर्या इव सत्वानो न द्रप्सिनो घोरवर्पसः ॥>
      text <युवानो रुद्रा अजरा अभोग्घनो ववक्षुरध्रिगावः पर्वता इव ।>
      text <दृळ्हा चिद्विश्वा भुवनानि पार्थिवा प्र च्यावयन्ति दिव्यानि मज्मना ॥>
      text <चित्रैरञ्जिभिर्वपुषे व्यञ्जते वक्षस्सु रुक्माँ अधि येतिरे शुभे ।>
      text <अंसेष्वेषां नि मिमृक्षुरृष्टयः साकं जज्ञिरे स्वधया दिवो नरः ॥>
      text <ईशानकृतो धुनयो रिशादसो वातान्विद्युतस्तविषीभिरक्रत ।>
      text <दुहन्त्यूधर्दिव्यानि धूतयो भूमिं पिन्वन्ति पयसा परिज्रयः ॥>
      text <पिन्वन्त्यपो मरुतः सुदानवः पयो घृतवद्विदथेष्वाभुवः ।>
      text <अत्यं न मिहे वि नयन्ति वाजिनमुत्सं दुहन्ति स्तनयन्तमक्षितम् ॥>
      text <महिषासो मायिनश्चित्रभानवो गिरयो न स्वतवसो रघुष्यदः ।>
      text <मृगा इव हस्तिनः खादथा वना यदारुणीषु तविषीरयुग्ध्वम् ॥>
      text <सिंहा इव नानदति प्रचेतसः पिशा इव सुपिशो विश्ववेदसः ।>
      text <क्षपो जिन्वन्तः पृषतीभिरृष्टिभिः समित्सबाधः शवसाहिमन्यवः ॥>
      text <रोदसी आ वदता गणश्रियो नृषाचः शूराः शवसाहिमन्यवः ।>
      text <आ वन्धुरेष्वमतिर्न दर्शता विद्युन्न तस्थौ मरुतो रथेषु वः ॥>
      text <विश्ववेदसो रयिभिः समोकसः सम्मिश्लासस्तविषीभिर्विरप्शिनः ।>
      text <अस्तार इषुं दधिरे गभस्त्योरनन्तशुष्मा वृषखादयो नरः ॥>
      text <हिरण्ययेभिः पविभिः पयोवृध उज्जिघ्नन्त आपथ्यो न पर्वतान् ।>
      text <मखा अयासः स्वसृतो ध्रुवच्युतो दुध्रकृतो मरुतो भ्राजदृष्टयः ॥>
      text <घृषुं पावकं वनिनं विचर्षणिं रुद्रस्य सूनुं हवसा गृणीमसि ।>
      text <रजस्तुरं तवसं मारुतं गणमृजीषिणं वृषणं सश्चत श्रिये ॥>
      text <प्र नू स मर्तः शवसा जनाँ अति तस्थौ व ऊती मरुतो यमावत ।>
      text <अर्वद्भिर्वाजं भरते धना नृभिरापृच्छ्यं क्रतुमा क्षेति पुष्यति ॥>
      text <चर्कृत्यं मरुतः पृत्सु दुष्टरं द्युमन्तं शुष्मं मघवत्सु धत्तन ।>
      text <धनस्पृतमुक्थ्यं विश्वचर्षणिं तोकं पुष्येम तनयं शतं हिमाः ॥>
      text <नू ष्ठिरं मरुतो वीरवन्तमृतीषाहं रयिमस्मासु धत्त ।>
      text <सहस्रिणं शतिनं शूशुवांसं प्रातर्मक्षू धियावसुर्जगम्यात् ॥>
    text <ऋग्वेदः सूक्तं>
      text <पश्वा न तायुं गुहा चतन्तं नमो युजानं नमो वहन्तम् ॥>
      text <सजोषा धीराः पदैरनु ग्मन्नुप त्वा सीदन्विश्वे यजत्राः ॥>
      text <ऋतस्य देवा अनु व्रता गुर्भुवत्परिष्टिर्द्यौर्न भूम ॥>
      text <वर्धन्तीमापः पन्वा सुशिश्विमृतस्य योना गर्भे सुजातम् ॥>
      text <पुष्टिर्न रण्वा क्षितिर्न पृथ्वी गिरिर्न भुज्म क्षोदो न शम्भु ॥>
      text <अत्यो नाज्मन्सर्गप्रतक्तः सिन्धुर्न क्षोदः क ईं वराते ॥>
      text <जामिः सिन्धूनां भ्रातेव स्वस्रामिभ्यान्न राजा वनान्यत्ति ॥>
      text <यद्वातजूतो वना व्यस्थादग्निर्ह दाति रोमा पृथिव्याः ॥>
      text <श्वसित्यप्सु हंसो न सीदन्क्रत्वा चेतिष्ठो विशामुषर्भुत् ॥>
      text <सोमो न वेधा ऋतप्रजातः पशुर्न शिश्वा विभुर्दूरेभाः ॥>
    text <ऋग्वेदः सूक्तं>
      text <रयिर्न चित्रा सूरो न संदृगायुर्न प्राणो नित्यो न सूनुः ॥>
      text <तक्वा न भूर्णिर्वना सिषक्ति पयो न धेनुः शुचिर्विभावा ॥>
      text <दाधार क्षेममोको न रण्वो यवो न पक्वो जेता जनानाम् ॥>
      text <ऋषिर्न स्तुभ्वा विक्षु प्रशस्तो वाजी न प्रीतो वयो दधाति ॥>
      text <दुरोकशोचिः क्रतुर्न नित्यो जायेव योनावरं विश्वस्मै ॥>
      text <चित्रो यदभ्राट् छ्वेतो न विक्षु रथो न रुक्मी त्वेषः समत्सु ॥>
      text <सेनेव सृष्टामं दधात्यस्तुर्न दिद्युत्त्वेषप्रतीका ॥>
      text <यमो ह जातो यमो जनित्वं जारः कनीनां पतिर्जनीनाम् ॥>
      text <तं वश्चराथा वयं वसत्यास्तं न गावो नक्षन्त इद्धम् ॥>
      text <सिन्धुर्न क्षोदः प्र नीचीरैनोन्नवन्त गावः स्वर्दृशीके ॥>
    text <ऋग्वेदः सूक्तं>
      text <वनेषु जायुर्मर्तेषु मित्रो वृणीते श्रुष्टिं राजेवाजुर्यम् ॥>
      text <क्षेमो न साधुः क्रतुर्न भद्रो भुवत्स्वाधीर्होता हव्यवाट् ॥>
      text <हस्ते दधानो नृम्णा विश्वान्यमे देवान्धाद्गुहा निषीदन् ॥>
      text <विदन्तीमत्र नरो धियंधा हृदा यत्तष्टान्मन्त्राँ अशंसन् ॥>
      text <अजो न क्षां दाधार पृथिवीं तस्तम्भ द्यां मन्त्रेभिः सत्यैः ॥>
      text <प्रिया पदानि पश्वो नि पाहि विश्वायुरग्ने गुहा गुहं गाः ॥>
      text <य ईं चिकेत गुहा भवन्तमा यः ससाद धारामृतस्य ॥>
      text <वि ये चृतन्त्यृता सपन्त आदिद्वसूनि प्र ववाचास्मै ॥>
      text <वि यो वीरुत्सु रोधन्महित्वोत प्रजा उत प्रसूष्वन्तः ॥>
      text <चित्तिरपां दमे विश्वायुः सद्मेव धीराः सम्माय चक्रुः ॥>
    text <ऋग्वेदः सूक्तं>
      text <श्रीणन्नुप स्थाद्दिवं भुरण्यु स्थातुश्चरथमक्तून्व्यूर्णोत् ॥>
      text <परि यदेषामेको विश्वेषां भुवद्देवो देवानां महित्वा ॥>
      text <आदित्ते विश्वे क्रतुं जुषन्त शुष्काद्यद्देव जीवो जनिष्ठाः ॥>
      text <भजन्त विश्वे देवत्वं नाम ऋतं सपन्तो अमृतमेवैः ॥>
      text <ऋतस्य प्रेषा ऋतस्य धीतिर्विश्वायुर्विश्वे अपांसि चक्रुः ॥>
      text <यस्तुभ्यं दाशाद्यो वा ते शिक्षात्तस्मै चिकित्वान्रयिं दयस्व ॥>
      text <होता निषत्तो मनोरपत्ये स चिन्न्वासां पती रयीणाम् ॥>
      text <इच्छन्त रेतो मिथस्तनूषु सं जानत स्वैर्दक्षैरमूराः ॥>
      text <पितुर्न पुत्राः क्रतुं जुषन्त श्रोषन्ये अस्य शासं तुरासः ॥>
      text <वि राय और्णोद्दुरः पुरुक्षुः पिपेश नाकं स्तृभिर्दमूनाः ॥>
    text <ऋग्वेदः सूक्तं>
      text <शुक्रः शुशुक्वाँ उषो न जारः पप्रा समीची दिवो न ज्योतिः ॥>
      text <परि प्रजातः क्रत्वा बभूथ भुवो देवानां पिता पुत्रः सन् ॥>
      text <वेधा अदृप्तो अग्निर्विजानन्नूधर्न गोनां स्वाद्मा पितूनाम् ॥>
      text <जने न शेव आहूर्यः सन्मध्ये निषत्तो रण्वो दुरोणे ॥>
      text <पुत्रो न जातो रण्वो दुरोणे वाजी न प्रीतो विशो वि तारीत् ॥>
      text <विशो यदह्वे नृभिः सनीळा अग्निर्देवत्वा विश्वान्यश्याः ॥>
      text <नकिष्ट एता व्रता मिनन्ति नृभ्यो यदेभ्यः श्रुष्टिं चकर्थ ॥>
      text <तत्तु ते दंसो यदहन्समानैर्नृभिर्यद्युक्तो विवे रपांसि ॥>
      text <उषो न जारो विभावोस्रः संज्ञातरूपश्चिकेतदस्मै ॥>
      text <त्मना वहन्तो दुरो व्यृण्वन्नवन्त विश्वे स्वर्दृशीके ॥>
    text <ऋग्वेदः सूक्तं>
      text <वनेम पूर्वीरर्यो मनीषा अग्निः सुशोको विश्वान्यश्याः ॥>
      text <आ दैव्यानि व्रता चिकित्वाना मानुषस्य जनस्य जन्म ॥>
      text <गर्भो यो अपां गर्भो वनानां गर्भश्च स्थातां गर्भश्चरथाम् ॥>
      text <अद्रौ चिदस्मा अन्तर्दुरोणे विशां न विश्वो अमृतः स्वाधीः ॥>
      text <स हि क्षपावाँ अग्नी रयीणां दाशद्यो अस्मा अरं सूक्तैः ॥>
      text <एता चिकित्वो भूमा नि पाहि देवानां जन्म मर्ताँश्च विद्वान् ॥>
      text <वर्धान्यं पूर्वीः क्षपो विरूपा स्थातुश्च रथमृतप्रवीतम् ॥>
      text <अराधि होता स्वर्निषत्तः कृण्वन्विश्वान्यपांसि सत्या ॥>
      text <गोषु प्रशस्तिं वनेषु धिषे भरन्त विश्वे बलिं स्वर्णः ॥>
      text <वि त्वा नरः पुरुत्रा सपर्यन्पितुर्न जिव्रेर्वि वेदो भरन्त ॥>
      text <साधुर्न गृध्नुरस्तेव शूरो यातेव भीमस्त्वेषः समत्सु ॥>
    text <ऋग्वेदः सूक्तं>
      text <उप प्र जिन्वन्नुशतीरुशन्तं पतिं न नित्यं जनयः सनीळाः ।>
      text <स्वसारः श्यावीमरुषीमजुष्रञ्चित्रमुच्छन्तीमुषसं न गावः ॥>
      text <वीळु चिद्दृळ्हा पितरो न उक्थैरद्रिं रुजन्नङ्गिरसो रवेण ।>
      text <चक्रुर्दिवो बृहतो गातुमस्मे अहः स्वर्विविदुः केतुमुस्राः ॥>
      text <दधन्नृतं धनयन्नस्य धीतिमादिदर्यो दिधिष्वो विभृत्राः ।>
      text <अतृष्यन्तीरपसो यन्त्यच्छा देवाञ्जन्म प्रयसा वर्धयन्तीः ॥>
      text <मथीद्यदीं विभृतो मातरिश्वा गृहेगृहे श्येतो जेन्यो भूत् ।>
      text <आदीं राज्ञे न सहीयसे सचा सन्ना दूत्यं भृगवाणो विवाय ॥>
      text <महे यत्पित्र ईं रसं दिवे करव त्सरत्पृशन्यश्चिकित्वान् ।>
      text <सृजदस्ता धृषता दिद्युमस्मै स्वायां देवो दुहितरि त्विषिं धात् ॥>
      text <स्व आ यस्तुभ्यं दम आ विभाति नमो वा दाशादुशतो अनु द्यून् ।>
      text <वर्धो अग्ने वयो अस्य द्विबर्हा यासद्राया सरथं यं जुनासि ॥>
      text <अग्निं विश्वा अभि पृक्षः सचन्ते समुद्रं न स्रवतः सप्त यह्वीः ।>
      text <न जामिभिर्वि चिकिते वयो नो विदा देवेषु प्रमतिं चिकित्वान् ॥>
      text <आ यदिषे नृपतिं तेज आनट् छुचि रेतो निषिक्तं द्यौरभीके ।>
      text <अग्निः शर्धमनवद्यं युवानं स्वाध्यं जनयत्सूदयच्च ॥>
      text <मनो न योऽध्वनः सद्य एत्येकः सत्रा सूरो वस्व ईशे ।>
      text <राजाना मित्रावरुणा सुपाणी गोषु प्रियममृतं रक्षमाणा ॥>
      text <मा नो अग्ने सख्या पित्र्याणि प्र मर्षिष्ठा अभि विदुष्कविः सन् ।>
      text <नभो न रूपं जरिमा मिनाति पुरा तस्या अभिशस्तेरधीहि ॥>
    text <ऋग्वेदः सूक्तं>
      text <नि काव्या वेधसः शश्वतस्कर्हस्ते दधानो नर्या पुरूणि ।>
      text <अग्निर्भुवद्रयिपती रयीणां सत्रा चक्राणो अमृतानि विश्वा ॥>
      text <अस्मे वत्सं परि षन्तं न विन्दन्निच्छन्तो विश्वे अमृता अमूराः ।>
      text <श्रमयुवः पदव्यो धियंधास्तस्थुः पदे परमे चार्वग्नेः ॥>
      text <तिस्रो यदग्ने शरदस्त्वामिच्छुचिं घृतेन शुचयः सपर्यान् ।>
      text <नामानि चिद्दधिरे यज्ञियान्यसूदयन्त तन्वः सुजाताः ॥>
      text <आ रोदसी बृहती वेविदानाः प्र रुद्रिया जभ्रिरे यज्ञियासः ।>
      text <विदन्मर्तो नेमधिता चिकित्वानग्निं पदे परमे तस्थिवांसम् ॥>
      text <संजानाना उप सीदन्नभिज्ञु पत्नीवन्तो नमस्यं नमस्यन् ।>
      text <रिरिक्वांसस्तन्वः कृण्वत स्वाः सखा सख्युर्निमिषि रक्षमाणाः ॥>
      text <त्रिः सप्त यद्गुह्यानि त्वे इत्पदाविदन्निहिता यज्ञियासः ।>
      text <तेभी रक्षन्ते अमृतं सजोषाः पशूञ्च स्थातॄञ्चरथं च पाहि ॥>
      text <विद्वाँ अग्ने वयुनानि क्षितीनां व्यानुषक्छुरुधो जीवसे धाः ।>
      text <अन्तर्विद्वाँ अध्वनो देवयानानतन्द्रो दूतो अभवो हविर्वाट् ॥>
      text <स्वाध्यो दिव आ सप्त यह्वी रायो दुरो व्यृतज्ञा अजानन् ।>
      text <विदद्गव्यं सरमा दृळ्हमूर्वं येना नु कं मानुषी भोजते विट् ॥>
      text <आ ये विश्वा स्वपत्यानि तस्थुः कृण्वानासो अमृतत्वाय गातुम् ।>
      text <मह्ना महद्भिः पृथिवी वि तस्थे माता पुत्रैरदितिर्धायसे वेः ॥>
      text <अधि श्रियं नि दधुश्चारुमस्मिन्दिवो यदक्षी अमृता अकृण्वन् ।>
      text <अध क्षरन्ति सिन्धवो न सृष्टाः प्र नीचीरग्ने अरुषीरजानन् ॥>
    text <ऋग्वेदः सूक्तं>
      text <रयिर्न यः पितृवित्तो वयोधाः सुप्रणीतिश्चिकितुषो न शासुः ।>
      text <स्योनशीरतिथिर्न प्रीणानो होतेव सद्म विधतो वि तारीत् ॥>
      text <देवो न यः सविता सत्यमन्मा क्रत्वा निपाति वृजनानि विश्वा ।>
      text <पुरुप्रशस्तो अमतिर्न सत्य आत्मेव शेवो दिधिषाय्यो भूत् ॥>
      text <देवो न यः पृथिवीं विश्वधाया उपक्षेति हितमित्रो न राजा ।>
      text <पुरःसदः शर्मसदो न वीरा अनवद्या पतिजुष्टेव नारी ॥>
      text <तं त्वा नरो दम आ नित्यमिद्धमग्ने सचन्त क्षितिषु ध्रुवासु ।>
      text <अधि द्युम्नं नि दधुर्भूर्यस्मिन्भवा विश्वायुर्धरुणो रयीणाम् ॥>
      text <वि पृक्षो अग्ने मघवानो अश्युर्वि सूरयो ददतो विश्वमायुः ।>
      text <सनेम वाजं समिथेष्वर्यो भागं देवेषु श्रवसे दधानाः ॥>
      text <ऋतस्य हि धेनवो वावशानाः स्मदूध्नीः पीपयन्त द्युभक्ताः ।>
      text <परावतः सुमतिं भिक्षमाणा वि सिन्धवः समया सस्रुरद्रिम् ॥>
      text <त्वे अग्ने सुमतिं भिक्षमाणा दिवि श्रवो दधिरे यज्ञियासः ।>
      text <नक्ता च चक्रुरुषसा विरूपे कृष्णं च वर्णमरुणं च सं धुः ॥>
      text <यान्राये मर्तान्सुषूदो अग्ने ते स्याम मघवानो वयं च ।>
      text <छायेव विश्वं भुवनं सिसक्ष्यापप्रिवान्रोदसी अन्तरिक्षम् ॥>
      text <अर्वद्भिरग्ने अर्वतो नृभिर्नॄन्वीरैर्वीरान्वनुयामा त्वोताः ।>
      text <ईशानासः पितृवित्तस्य रायो वि सूरयः शतहिमा नो अश्युः ॥>
      text <एता ते अग्न उचथानि वेधो जुष्टानि सन्तु मनसे हृदे च ।>
      text <शकेम रायः सुधुरो यमं तेऽधि श्रवो देवभक्तं दधानाः ॥>
    text <ऋग्वेदः सूक्तं>
      text <उपप्रयन्तो अध्वरं मन्त्रं वोचेमाग्नये ।>
      text <आरे अस्मे च शृण्वते ॥>
      text <यः स्नीहितीषु पूर्व्यः संजग्मानासु कृष्टिषु ।>
      text <अरक्षद्दाशुषे गयम् ॥>
      text <उत ब्रुवन्तु जन्तव उदग्निर्वृत्रहाजनि ।>
      text <धनंजयो रणेरणे ॥>
      text <यस्य दूतो असि क्षये वेषि हव्यानि वीतये ।>
      text <दस्मत्कृणोष्यध्वरम् ॥>
      text <तमित्सुहव्यमङ्गिरः सुदेवं सहसो यहो ।>
      text <जना आहुः सुबर्हिषम् ॥>
      text <आ च वहासि ताँ इह देवाँ उप प्रशस्तये ।>
      text <हव्या सुश्चन्द्र वीतये ॥>
      text <न योरुपब्दिरश्व्यः शृण्वे रथस्य कच्चन ।>
      text <यदग्ने यासि दूत्यम् ॥>
      text <त्वोतो वाज्यह्रयोऽभि पूर्वस्मादपरः ।>
      text <प्र दाश्वाँ अग्ने अस्थात् ॥>
      text <उत द्युमत्सुवीर्यं बृहदग्ने विवाससि ।>
      text <देवेभ्यो देव दाशुषे ॥>
    text <ऋग्वेदः सूक्तं>
      text <जुषस्व सप्रथस्तमं वचो देवप्सरस्तमम् ।>
      text <हव्या जुह्वान आसनि ॥>
      text <अथा ते अङ्गिरस्तमाग्ने वेधस्तम प्रियम् ।>
      text <वोचेम ब्रह्म सानसि ॥>
      text <कस्ते जामिर्जनानामग्ने को दाश्वध्वरः ।>
      text <को ह कस्मिन्नसि श्रितः ॥>
      text <त्वं जामिर्जनानामग्ने मित्रो असि प्रियः ।>
      text <सखा सखिभ्य ईड्यः ॥>
      text <यजा नो मित्रावरुणा यजा देवाँ ऋतं बृहत् ।>
      text <अग्ने यक्षि स्वं दमम् ॥>
    text <ऋग्वेदः सूक्तं>
      text <का त उपेतिर्मनसो वराय भुवदग्ने शंतमा का मनीषा ।>
      text <को वा यज्ञैः परि दक्षं त आप केन वा ते मनसा दाशेम ॥>
      text <एह्यग्न इह होता नि षीदादब्धः सु पुरएता भवा नः ।>
      text <अवतां त्वा रोदसी विश्वमिन्वे यजा महे सौमनसाय देवान् ॥>
      text <प्र सु विश्वान्रक्षसो धक्ष्यग्ने भवा यज्ञानामभिशस्तिपावा ।>
      text <अथा वह सोमपतिं हरिभ्यामातिथ्यमस्मै चकृमा सुदाव्ने ॥>
      text <प्रजावता वचसा वह्निरासा च हुवे नि च सत्सीह देवैः ।>
      text <वेषि होत्रमुत पोत्रं यजत्र बोधि प्रयन्तर्जनितर्वसूनाम् ॥>
      text <यथा विप्रस्य मनुषो हविर्भिर्देवाँ अयजः कविभिः कविः सन् ।>
      text <एवा होतः सत्यतर त्वमद्याग्ने मन्द्रया जुह्वा यजस्व ॥>
    text <ऋग्वेदः सूक्तं>
      text <कथा दाशेमाग्नये कास्मै देवजुष्टोच्यते भामिने गीः ।>
      text <यो मर्त्येष्वमृत ऋतावा होता यजिष्ठ इत्कृणोति देवान् ॥>
      text <यो अध्वरेषु शंतम ऋतावा होता तमू नमोभिरा कृणुध्वम् ।>
      text <अग्निर्यद्वेर्मर्ताय देवान्स चा बोधाति मनसा यजाति ॥>
      text <स हि क्रतुः स मर्यः स साधुर्मित्रो न भूदद्भुतस्य रथीः ।>
      text <तं मेधेषु प्रथमं देवयन्तीर्विश उप ब्रुवते दस्ममारीः ॥>
      text <स नो नृणां नृतमो रिशादा अग्निर्गिरोऽवसा वेतु धीतिम् ।>
      text <तना च ये मघवानः शविष्ठा वाजप्रसूता इषयन्त मन्म ॥>
      text <एवाग्निर्गोतमेभिरृतावा विप्रेभिरस्तोष्ट जातवेदाः ।>
      text <स एषु द्युम्नं पीपयत्स वाजं स पुष्टिं याति जोषमा चिकित्वान् ॥>
    text <ऋग्वेदः सूक्तं>
      text <अभि त्वा गोतमा गिरा जातवेदो विचर्षणे ।>
      text <द्युम्नैरभि प्र णोनुमः ॥>
      text <तमु त्वा गोतमो गिरा रायस्कामो दुवस्यति ।>
      text <द्युम्नैरभि प्र णोनुमः ॥>
      text <तमु त्वा वाजसातममङ्गिरस्वद्धवामहे ।>
      text <द्युम्नैरभि प्र णोनुमः ॥>
      text <तमु त्वा वृत्रहन्तमं यो दस्यूँरवधूनुषे ।>
      text <द्युम्नैरभि प्र णोनुमः ॥>
      text <अवोचाम रहूगणा अग्नये मधुमद्वचः ।>
      text <द्युम्नैरभि प्र णोनुमः ॥>
    text <ऋग्वेदः सूक्तं>
      text <हिरण्यकेशो रजसो विसारेऽहिर्धुनिर्वात इव ध्रजीमान् ।>
      text <शुचिभ्राजा उषसो नवेदा यशस्वतीरपस्युवो न सत्याः ॥>
      text <आ ते सुपर्णा अमिनन्तँ एवैः कृष्णो नोनाव वृषभो यदीदम् ।>
      text <शिवाभिर्न स्मयमानाभिरागात्पतन्ति मिह स्तनयन्त्यभ्रा ॥>
      text <यदीमृतस्य पयसा पियानो नयन्नृतस्य पथिभी रजिष्ठैः ।>
      text <अर्यमा मित्रो वरुणः परिज्मा त्वचं पृञ्चन्त्युपरस्य योनौ ॥>
      text <अग्ने वाजस्य गोमत ईशानः सहसो यहो ।>
      text <अस्मे धेहि जातवेदो महि श्रवः ॥>
      text <स इधानो वसुष्कविरग्निरीळेन्यो गिरा ।>
      text <रेवदस्मभ्यं पुर्वणीक दीदिहि ॥>
      text <क्षपो राजन्नुत त्मनाग्ने वस्तोरुतोषसः ।>
      text <स तिग्मजम्भ रक्षसो दह प्रति ॥>
      text <अवा नो अग्न ऊतिभिर्गायत्रस्य प्रभर्मणि ।>
      text <विश्वासु धीषु वन्द्य ॥>
      text <आ नो अग्ने रयिं भर सत्रासाहं वरेण्यम् ।>
      text <विश्वासु पृत्सु दुष्टरम् ॥>
      text <आ नो अग्ने सुचेतुना रयिं विश्वायुपोषसम् ।>
      text <मार्डीकं धेहि जीवसे ॥>
      text <प्र पूतास्तिग्मशोचिषे वाचो गोतमाग्नये ।>
      text <भरस्व सुम्नयुर्गिरः ॥>
      text <यो नो अग्नेऽभिदासत्यन्ति दूरे पदीष्ट सः ।>
      text <अस्माकमिद्वृधे भव ॥>
      text <सहस्राक्षो विचर्षणिरग्नी रक्षांसि सेधति ।>
      text <होता गृणीत उक्थ्यः ॥>
    text <ऋग्वेदः सूक्तं>
      text <इत्था हि सोम इन्मदे ब्रह्मा चकार वर्धनम् ।>
      text <शविष्ठ वज्रिन्नोजसा पृथिव्या निः शशा अहिमर्चन्ननु स्वराज्यम् ॥>
      text <स त्वामदद्वृषा मदः सोमः श्येनाभृतः सुतः ।>
      text <येना वृत्रं निरद्भ्यो जघन्थ वज्रिन्नोजसार्चन्ननु स्वराज्यम् ॥>
      text <प्रेह्यभीहि धृष्णुहि न ते वज्रो नि यंसते ।>
      text <इन्द्र नृम्णं हि ते शवो हनो वृत्रं जया अपोऽर्चन्ननु स्वराज्यम् ॥>
      text <निरिन्द्र भूम्या अधि वृत्रं जघन्थ निर्दिवः ।>
      text <सृजा मरुत्वतीरव जीवधन्या इमा अपोऽर्चन्ननु स्वराज्यम् ॥>
      text <इन्द्रो वृत्रस्य दोधतः सानुं वज्रेण हीळितः ।>
      text <अभिक्रम्याव जिघ्नतेऽपः सर्माय चोदयन्नर्चन्ननु स्वराज्यम् ॥>
      text <अधि सानौ नि जिघ्नते वज्रेण शतपर्वणा ।>
      text <मन्दान इन्द्रो अन्धसः सखिभ्यो गातुमिच्छत्यर्चन्ननु स्वराज्यम् ॥>
      text <इन्द्र तुभ्यमिदद्रिवोऽनुत्तं वज्रिन्वीर्यम् ।>
      text <यद्ध त्यं मायिनं मृगं तमु त्वं माययावधीरर्चन्ननु स्वराज्यम् ॥>
      text <वि ते वज्रासो अस्थिरन्नवतिं नाव्या अनु ।>
      text <महत्त इन्द्र वीर्यं बाह्वोस्ते बलं हितमर्चन्ननु स्वराज्यम् ॥>
      text <सहस्रं साकमर्चत परि ष्टोभत विंशतिः ।>
      text <शतैनमन्वनोनवुरिन्द्राय ब्रह्मोद्यतमर्चन्ननु स्वराज्यम् ॥>
      text <इन्द्रो वृत्रस्य तविषीं निरहन्सहसा सहः ।>
      text <महत्तदस्य पौंस्यं वृत्रं जघन्वाँ असृजदर्चन्ननु स्वराज्यम् ॥>
      text <इमे चित्तव मन्यवे वेपेते भियसा मही ।>
      text <यदिन्द्र वज्रिन्नोजसा वृत्रं मरुत्वाँ अवधीरर्चन्ननु स्वराज्यम् ॥>
      text <न वेपसा न तन्यतेन्द्रं वृत्रो वि बीभयत् ।>
      text <अभ्येनं वज्र आयसः सहस्रभृष्टिरायतार्चन्ननु स्वराज्यम् ॥>
      text <यद्वृत्रं तव चाशनिं वज्रेण समयोधयः ।>
      text <अहिमिन्द्र जिघांसतो दिवि ते बद्बधे शवोऽर्चन्ननु स्वराज्यम् ॥>
      text <अभिष्टने ते अद्रिवो यत्स्था जगच्च रेजते ।>
      text <त्वष्टा चित्तव मन्यव इन्द्र वेविज्यते भियार्चन्ननु स्वराज्यम् ॥>
      text <नहि नु यादधीमसीन्द्रं को वीर्या परः ।>
      text <तस्मिन्नृम्णमुत क्रतुं देवा ओजांसि सं दधुरर्चन्ननु स्वराज्यम् ॥>
      text <यामथर्वा मनुष्पिता दध्यङ्धियमत्नत ।>
      text <तस्मिन्ब्रह्माणि पूर्वथेन्द्र उक्था समग्मतार्चन्ननु स्वराज्यम् ॥>
    text <ऋग्वेदः सूक्तं>
      text <इन्द्रो मदाय वावृधे शवसे वृत्रहा नृभिः ।>
      text <तमिन्महत्स्वाजिषूतेमर्भे हवामहे स वाजेषु प्र नोऽविषत् ॥>
      text <असि हि वीर सेन्योऽसि भूरि पराददिः ।>
      text <असि दभ्रस्य चिद्वृधो यजमानाय शिक्षसि सुन्वते भूरि ते वसु ॥>
      text <यदुदीरत आजयो धृष्णवे धीयते धना ।>
      text <युक्ष्वा मदच्युता हरी कं हनः कं वसौ दधोऽस्माँ इन्द्र वसौ दधः ॥>
      text <क्रत्वा महाँ अनुष्वधं भीम आ वावृधे शवः ।>
      text <श्रिय ऋष्व उपाकयोर्नि शिप्री हरिवान्दधे हस्तयोर्वज्रमायसम् ॥>
      text <आ पप्रौ पार्थिवं रजो बद्बधे रोचना दिवि ।>
      text <न त्वावाँ इन्द्र कश्चन न जातो न जनिष्यतेऽति विश्वं ववक्षिथ ॥>
      text <यो अर्यो मर्तभोजनं पराददाति दाशुषे ।>
      text <इन्द्रो अस्मभ्यं शिक्षतु वि भजा भूरि ते वसु भक्षीय तव राधसः ॥>
      text <मदेमदे हि नो ददिर्यूथा गवामृजुक्रतुः ।>
      text <सं गृभाय पुरू शतोभयाहस्त्या वसु शिशीहि राय आ भर ॥>
      text <मादयस्व सुते सचा शवसे शूर राधसे ।>
      text <विद्मा हि त्वा पुरूवसुमुप कामान्ससृज्महेऽथा नोऽविता भव ॥>
      text <एते त इन्द्र जन्तवो विश्वं पुष्यन्ति वार्यम् ।>
      text <अन्तर्हि ख्यो जनानामर्यो वेदो अदाशुषां तेषां नो वेद आ भर ॥>
    text <ऋग्वेदः सूक्तं>
      text <उपो षु शृणुही गिरो मघवन्मातथा इव ।>
      text <यदा नः सूनृतावतः कर आदर्थयास इद्योजा न्विन्द्र ते हरी ॥>
      text <अक्षन्नमीमदन्त ह्यव प्रिया अधूषत ।>
      text <अस्तोषत स्वभानवो विप्रा नविष्ठया मती योजा न्विन्द्र ते हरी ॥>
      text <सुसंदृशं त्वा वयं मघवन्वन्दिषीमहि ।>
      text <प्र नूनं पूर्णवन्धुर स्तुतो याहि वशाँ अनु योजा न्विन्द्र ते हरी ॥>
      text <स घा तं वृषणं रथमधि तिष्ठाति गोविदम् ।>
      text <यः पात्रं हारियोजनं पूर्णमिन्द्र चिकेतति योजा न्विन्द्र ते हरी ॥>
      text <युक्तस्ते अस्तु दक्षिण उत सव्यः शतक्रतो ।>
      text <तेन जायामुप प्रियां मन्दानो याह्यन्धसो योजा न्विन्द्र ते हरी ॥>
      text <युनज्मि ते ब्रह्मणा केशिना हरी उप प्र याहि दधिषे गभस्त्योः ।>
      text <उत्त्वा सुतासो रभसा अमन्दिषुः पूषण्वान्वज्रिन्समु पत्न्यामदः ॥>
    text <ऋग्वेदः सूक्तं>
      text <अश्वावति प्रथमो गोषु गच्छति सुप्रावीरिन्द्र मर्त्यस्तवोतिभिः ।>
      text <तमित्पृणक्षि वसुना भवीयसा सिन्धुमापो यथाभितो विचेतसः ॥>
      text <आपो न देवीरुप यन्ति होत्रियमवः पश्यन्ति विततं यथा रजः ।>
      text <प्राचैर्देवासः प्र णयन्ति देवयुं ब्रह्मप्रियं जोषयन्ते वरा इव ॥>
      text <अधि द्वयोरदधा उक्थ्यं वचो यतस्रुचा मिथुना या सपर्यतः ।>
      text <असंयत्तो व्रते ते क्षेति पुष्यति भद्रा शक्तिर्यजमानाय सुन्वते ॥>
      text <आदङ्गिराः प्रथमं दधिरे वय इद्धाग्नयः शम्या ये सुकृत्यया ।>
      text <सर्वं पणेः समविन्दन्त भोजनमश्वावन्तं गोमन्तमा पशुं नरः ॥>
      text <यज्ञैरथर्वा प्रथमः पथस्तते ततः सूर्यो व्रतपा वेन आजनि ।>
      text <आ गा आजदुशना काव्यः सचा यमस्य जातममृतं यजामहे ॥>
      text <बर्हिर्वा यत्स्वपत्याय वृज्यतेऽर्को वा श्लोकमाघोषते दिवि ।>
      text <ग्रावा यत्र वदति कारुरुक्थ्यस्तस्येदिन्द्रो अभिपित्वेषु रण्यति ॥>
    text <ऋग्वेदः सूक्तं>
      text <असावि सोम इन्द्र ते शविष्ठ धृष्णवा गहि ।>
      text <आ त्वा पृणक्त्विन्द्रियं रजः सूर्यो न रश्मिभिः ॥>
      text <इन्द्रमिद्धरी वहतोऽप्रतिधृष्टशवसम् ।>
      text <ऋषीणां च स्तुतीरुप यज्ञं च मानुषाणाम् ॥>
      text <आ तिष्ठ वृत्रहन्रथं युक्ता ते ब्रह्मणा हरी ।>
      text <अर्वाचीनं सु ते मनो ग्रावा कृणोतु वग्नुना ॥>
      text <इममिन्द्र सुतं पिब ज्येष्ठममर्त्यं मदम् ।>
      text <शुक्रस्य त्वाभ्यक्षरन्धारा ऋतस्य सादने ॥>
      text <इन्द्राय नूनमर्चतोक्थानि च ब्रवीतन ।>
      text <सुता अमत्सुरिन्दवो ज्येष्ठं नमस्यता सहः ॥>
      text <नकिष्ट्वद्रथीतरो हरी यदिन्द्र यच्छसे ।>
      text <नकिष्ट्वानु मज्मना नकिः स्वश्व आनशे ॥>
      text <य एक इद्विदयते वसु मर्ताय दाशुषे ।>
      text <ईशानो अप्रतिष्कुत इन्द्रो अङ्ग ॥>
      text <कदा मर्तमराधसं पदा क्षुम्पमिव स्फुरत् ।>
      text <कदा नः शुश्रवद्गिर इन्द्रो अङ्ग ॥>
      text <यश्चिद्धि त्वा बहुभ्य आ सुतावाँ आविवासति ।>
      text <उग्रं तत्पत्यते शव इन्द्रो अङ्ग ॥>
      text <स्वादोरित्था विषूवतो मध्वः पिबन्ति गौर्यः ।>
      text <या इन्द्रेण सयावरीर्वृष्णा मदन्ति शोभसे वस्वीरनु स्वराज्यम् ॥>
      text <ता अस्य पृशनायुवः सोमं श्रीणन्ति पृश्नयः ।>
      text <प्रिया इन्द्रस्य धेनवो वज्रं हिन्वन्ति सायकं वस्वीरनु स्वराज्यम् ॥>
      text <ता अस्य नमसा सहः सपर्यन्ति प्रचेतसः ।>
      text <व्रतान्यस्य सश्चिरे पुरूणि पूर्वचित्तये वस्वीरनु स्वराज्यम् ॥>
      text <इन्द्रो दधीचो अस्थभिर्वृत्राण्यप्रतिष्कुतः ।>
      text <जघान नवतीर्नव ॥>
      text <इच्छन्नश्वस्य यच्छिरः पर्वतेष्वपश्रितम् ।>
      text <तद्विदच्छर्यणावति ॥>
      text <अत्राह गोरमन्वत नाम त्वष्टुरपीच्यम् ।>
      text <इत्था चन्द्रमसो गृहे ॥>
      text <को अद्य युङ्क्ते धुरि गा ऋतस्य शिमीवतो भामिनो दुर्हृणायून् ।>
      text <आसन्निषून्हृत्स्वसो मयोभून्य एषां भृत्यामृणधत्स जीवात् ॥>
      text <क ईषते तुज्यते को बिभाय को मंसते सन्तमिन्द्रं को अन्ति ।>
      text <कस्तोकाय क इभायोत रायेऽधि ब्रवत्तन्वे को जनाय ॥>
      text <को अग्निमीट्टे हविषा घृतेन स्रुचा यजाता ऋतुभिर्ध्रुवेभिः ।>
      text <कस्मै देवा आ वहानाशु होम को मंसते वीतिहोत्रः सुदेवः ॥>
      text <त्वमङ्ग प्र शंसिषो देवः शविष्ठ मर्त्यम् ।>
      text <न त्वदन्यो मघवन्नस्ति मर्डितेन्द्र ब्रवीमि ते वचः ॥>
      text <मा ते राधांसि मा त ऊतयो वसोऽस्मान्कदा चना दभन् ।>
      text <विश्वा च न उपमिमीहि मानुष वसूनि चर्षणिभ्य आ ॥>
    text <ऋग्वेदः सूक्तं>
      text <प्र ये शुम्भन्ते जनयो न सप्तयो यामन्रुद्रस्य सूनवः सुदंससः ।>
      text <रोदसी हि मरुतश्चक्रिरे वृधे मदन्ति वीरा विदथेषु घृष्वयः ॥>
      text <त उक्षितासो महिमानमाशत दिवि रुद्रासो अधि चक्रिरे सदः ।>
      text <अर्चन्तो अर्कं जनयन्त इन्द्रियमधि श्रियो दधिरे पृश्निमातरः ॥>
      text <गोमातरो यच्छुभयन्ते अञ्जिभिस्तनूषु शुभ्रा दधिरे विरुक्मतः ।>
      text <बाधन्ते विश्वमभिमातिनमप वर्त्मान्येषामनु रीयते घृतम् ॥>
      text <वि ये भ्राजन्ते सुमखास ऋष्टिभिः प्रच्यावयन्तो अच्युता चिदोजसा ।>
      text <मनोजुवो यन्मरुतो रथेष्वा वृषव्रातासः पृषतीरयुग्ध्वम् ॥>
      text <प्र यद्रथेषु पृषतीरयुग्ध्वं वाजे अद्रिं मरुतो रंहयन्तः ।>
      text <उतारुषस्य वि ष्यन्ति धाराश्चर्मेवोदभिर्व्युन्दन्ति भूम ॥>
      text <आ वो वहन्तु सप्तयो रघुष्यदो रघुपत्वानः प्र जिगात बाहुभिः ।>
      text <सीदता बर्हिरुरु वः सदस्कृतं मादयध्वं मरुतो मध्वो अन्धसः ॥>
      text <तेऽवर्धन्त स्वतवसो महित्वना नाकं तस्थुरुरु चक्रिरे सदः ।>
      text <विष्णुर्यद्धावद्वृषणं मदच्युतं वयो न सीदन्नधि बर्हिषि प्रिये ॥>
      text <शूरा इवेद्युयुधयो न जग्मयः श्रवस्यवो न पृतनासु येतिरे ।>
      text <भयन्ते विश्वा भुवना मरुद्भ्यो राजान इव त्वेषसंदृशो नरः ॥>
      text <त्वष्टा यद्वज्रं सुकृतं हिरण्ययं सहस्रभृष्टिं स्वपा अवर्तयत् ।>
      text <धत्त इन्द्रो नर्यपांसि कर्तवेऽहन्वृत्रं निरपामौब्जदर्णवम् ॥>
      text <ऊर्ध्वं नुनुद्रेऽवतं त ओजसा दादृहाणं चिद्बिभिदुर्वि पर्वतम् ।>
      text <धमन्तो वाणं मरुतः सुदानवो मदे सोमस्य रण्यानि चक्रिरे ॥>
      text <जिह्मं नुनुद्रेऽवतं तया दिशासिञ्चन्नुत्सं गोतमाय तृष्णजे ।>
      text <आ गच्छन्तीमवसा चित्रभानवः कामं विप्रस्य तर्पयन्त धामभिः ॥>
      text <या वः शर्म शशमानाय सन्ति त्रिधातूनि दाशुषे यच्छताधि ।>
      text <अस्मभ्यं तानि मरुतो वि यन्त रयिं नो धत्त वृषणः सुवीरम् ॥>
    text <ऋग्वेदः सूक्तं>
      text <मरुतो यस्य हि क्षये पाथा दिवो विमहसः ।>
      text <स सुगोपातमो जनः ॥>
      text <यज्ञैर्वा यज्ञवाहसो विप्रस्य वा मतीनाम् ।>
      text <मरुतः शृणुता हवम् ॥>
      text <उत वा यस्य वाजिनोऽनु विप्रमतक्षत ।>
      text <स गन्ता गोमति व्रजे ॥>
      text <अस्य वीरस्य बर्हिषि सुतः सोमो दिविष्टिषु ।>
      text <उक्थं मदश्च शस्यते ॥>
      text <अस्य श्रोषन्त्वा भुवो विश्वा यश्चर्षणीरभि ।>
      text <सूरं चित्सस्रुषीरिषः ॥>
      text <पूर्वीभिर्हि ददाशिम शरद्भिर्मरुतो वयम् ।>
      text <अवोभिश्चर्षणीनाम् ॥>
      text <सुभगः स प्रयज्यवो मरुतो अस्तु मर्त्यः ।>
      text <यस्य प्रयांसि पर्षथ ॥>
      text <शशमानस्य वा नरः स्वेदस्य सत्यशवसः ।>
      text <विदा कामस्य वेनतः ॥>
      text <यूयं तत्सत्यशवस आविष्कर्त महित्वना ।>
      text <विध्यता विद्युता रक्षः ॥>
      text <गूहता गुह्यं तमो वि यात विश्वमत्रिणम् ।>
      text <ज्योतिष्कर्ता यदुश्मसि ॥>
    text <ऋग्वेदः सूक्तं>
      text <प्रत्वक्षसः प्रतवसो विरप्शिनोऽनानता अविथुरा ऋजीषिणः ।>
      text <जुष्टतमासो नृतमासो अञ्जिभिर्व्यानज्रे के चिदुस्रा इव स्तृभिः ॥>
      text <उपह्वरेषु यदचिध्वं ययिं वय इव मरुतः केन चित्पथा ।>
      text <श्चोतन्ति कोशा उप वो रथेष्वा घृतमुक्षता मधुवर्णमर्चते ॥>
      text <प्रैषामज्मेषु विथुरेव रेजते भूमिर्यामेषु यद्ध युञ्जते शुभे ।>
      text <ते क्रीळयो धुनयो भ्राजदृष्टयः स्वयं महित्वं पनयन्त धूतयः ॥>
      text <स हि स्वसृत्पृषदश्वो युवा गणोऽया ईशानस्तविषीभिरावृतः ।>
      text <असि सत्य ऋणयावानेद्योऽस्या धियः प्राविताथा वृषा गणः ॥>
      text <पितुः प्रत्नस्य जन्मना वदामसि सोमस्य जिह्वा प्र जिगाति चक्षसा ।>
      text <यदीमिन्द्रं शम्यृक्वाण आशतादिन्नामानि यज्ञियानि दधिरे ॥>
      text <श्रियसे कं भानुभिः सं मिमिक्षिरे ते रश्मिभिस्त ऋक्वभिः सुखादयः ।>
      text <ते वाशीमन्त इष्मिणो अभीरवो विद्रे प्रियस्य मारुतस्य धाम्नः ॥>
    text <ऋग्वेदः सूक्तं>
      text <आ विद्युन्मद्भिर्मरुतः स्वर्कै रथेभिर्यात ऋष्टिमद्भिरश्वपर्णैः ।>
      text <आ वर्षिष्ठया न इषा वयो न पप्तता सुमायाः ॥>
      text <तेऽरुणेभिर्वरमा पिशङ्गैः शुभे कं यान्ति रथतूर्भिरश्वैः ।>
      text <रुक्मो न चित्रः स्वधितीवान्पव्या रथस्य जङ्घनन्त भूम ॥>
      text <श्रिये कं वो अधि तनूषु वाशीर्मेधा वना न कृणवन्त ऊर्ध्वा ।>
      text <युष्मभ्यं कं मरुतः सुजातास्तुविद्युम्नासो धनयन्ते अद्रिम् ॥>
      text <अहानि गृध्राः पर्या व आगुरिमां धियं वार्कार्यां च देवीम् ।>
      text <ब्रह्म कृण्वन्तो गोतमासो अर्कैरूर्ध्वं नुनुद्र उत्सधिं पिबध्यै ॥>
      text <एतत्त्यन्न योजनमचेति सस्वर्ह यन्मरुतो गोतमो वः ।>
      text <पश्यन्हिरण्यचक्रानयोदंष्ट्रान्विधावतो वराहून् ॥>
      text <एषा स्या वो मरुतोऽनुभर्त्री प्रति ष्टोभति वाघतो न वाणी ।>
      text <अस्तोभयद्वृथासामनु स्वधां गभस्त्योः ॥>
    text <ऋग्वेदः सूक्तं>
      text <आ नो भद्राः क्रतवो यन्तु विश्वतोऽदब्धासो अपरीतास उद्भिदः ।>
      text <देवा नो यथा सदमिद्वृधे असन्नप्रायुवो रक्षितारो दिवेदिवे ॥>
      text <देवानां भद्रा सुमतिरृजूयतां देवानां रातिरभि नो नि वर्तताम् ।>
      text <देवानां सख्यमुप सेदिमा वयं देवा न आयुः प्र तिरन्तु जीवसे ॥>
      text <तान्पूर्वया निविदा हूमहे वयं भगं मित्रमदितिं दक्षमस्रिधम् ।>
      text <अर्यमणं वरुणं सोममश्विना सरस्वती नः सुभगा मयस्करत् ॥>
      text <तन्नो वातो मयोभु वातु भेषजं तन्माता पृथिवी तत्पिता द्यौः ।>
      text <तद्ग्रावाणः सोमसुतो मयोभुवस्तदश्विना शृणुतं धिष्ण्या युवम् ॥>
      text <तमीशानं जगतस्तस्थुषस्पतिं धियंजिन्वमवसे हूमहे वयम् ।>
      text <पूषा नो यथा वेदसामसद्वृधे रक्षिता पायुरदब्धः स्वस्तये ॥>
      text <स्वस्ति न इन्द्रो वृद्धश्रवाः स्वस्ति नः पूषा विश्ववेदाः ।>
      text <स्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु ॥>
      text <पृषदश्वा मरुतः पृश्निमातरः शुभंयावानो विदथेषु जग्मयः ।>
      text <अग्निजिह्वा मनवः सूरचक्षसो विश्वे नो देवा अवसा गमन्निह ॥>
      text <भद्रं कर्णेभिः शृणुयाम देवा भद्रं पश्येमाक्षभिर्यजत्राः ।>
      text <स्थिरैरङ्गैस्तुष्टुवांसस्तनूभिर्व्यशेम देवहितं यदायुः ॥>
      text <शतमिन्नु शरदो अन्ति देवा यत्रा नश्चक्रा जरसं तनूनाम् ।>
      text <पुत्रासो यत्र पितरो भवन्ति मा नो मध्या रीरिषतायुर्गन्तोः ॥>
      text <अदितिर्द्यौरदितिरन्तरिक्षमदितिर्माता स पिता स पुत्रः ।>
      text <विश्वे देवा अदितिः पञ्च जना अदितिर्जातमदितिर्जनित्वम् ॥>
    text <ऋग्वेदः सूक्तं>
      text <ऋजुनीती नो वरुणो मित्रो नयतु विद्वान् ।>
      text <अर्यमा देवैः सजोषाः ॥>
      text <ते हि वस्वो वसवानास्ते अप्रमूरा महोभिः ।>
      text <व्रता रक्षन्ते विश्वाहा ॥>
      text <ते अस्मभ्यं शर्म यंसन्नमृता मर्त्येभ्यः ।>
      text <बाधमाना अप द्विषः ॥>
      text <वि नः पथः सुविताय चियन्त्विन्द्रो मरुतः ।>
      text <पूषा भगो वन्द्यासः ॥>
      text <उत नो धियो गोअग्राः पूषन्विष्णवेवयावः ।>
      text <कर्ता नः स्वस्तिमतः ॥>
      text <मधु वाता ऋतायते मधु क्षरन्ति सिन्धवः ।>
      text <माध्वीर्नः सन्त्वोषधीः ॥>
      text <मधु नक्तमुतोषसो मधुमत्पार्थिवं रजः ।>
      text <मधु द्यौरस्तु नः पिता ॥>
      text <मधुमान्नो वनस्पतिर्मधुमाँ अस्तु सूर्यः ।>
      text <माध्वीर्गावो भवन्तु नः ॥>
      text <शं नो मित्रः शं वरुणः शं नो भवत्वर्यमा ।>
      text <शं न इन्द्रो बृहस्पतिः शं नो विष्णुरुरुक्रमः ॥>
    text <ऋग्वेदः सूक्तं>
      text <त्वं सोम प्र चिकितो मनीषा त्वं रजिष्ठमनु नेषि पन्थाम् ।>
      text <तव प्रणीती पितरो न इन्दो देवेषु रत्नमभजन्त धीराः ॥>
      text <त्वं सोम क्रतुभिः सुक्रतुर्भूस्त्वं दक्षैः सुदक्षो विश्ववेदाः ।>
      text <त्वं वृषा वृषत्वेभिर्महित्वा द्युम्नेभिर्द्युम्न्यभवो नृचक्षाः ॥>
      text <राज्ञो नु ते वरुणस्य व्रतानि बृहद्गभीरं तव सोम धाम ।>
      text <शुचिष्ट्वमसि प्रियो न मित्रो दक्षाय्यो अर्यमेवासि सोम ॥>
      text <या ते धामानि दिवि या पृथिव्यां या पर्वतेष्वोषधीष्वप्सु ।>
      text <तेभिर्नो विश्वैः सुमना अहेळन्राजन्सोम प्रति हव्या गृभाय ॥>
      text <त्वं सोमासि सत्पतिस्त्वं राजोत वृत्रहा ।>
      text <त्वं भद्रो असि क्रतुः ॥>
      text <त्वं च सोम नो वशो जीवातुं न मरामहे ।>
      text <प्रियस्तोत्रो वनस्पतिः ॥>
      text <त्वं सोम महे भगं त्वं यून ऋतायते ।>
      text <दक्षं दधासि जीवसे ॥>
      text <त्वं नः सोम विश्वतो रक्षा राजन्नघायतः ।>
      text <न रिष्येत्त्वावतः सखा ॥>
      text <सोम यास्ते मयोभुव ऊतयः सन्ति दाशुषे ।>
      text <ताभिर्नोऽविता भव ॥>
      text <इमं यज्ञमिदं वचो जुजुषाण उपागहि ।>
      text <सोम त्वं नो वृधे भव ॥>
      text <सोम गीर्भिष्ट्वा वयं वर्धयामो वचोविदः ।>
      text <सुमृळीको न आ विश ॥>
      text <गयस्फानो अमीवहा वसुवित्पुष्टिवर्धनः ।>
      text <सुमित्रः सोम नो भव ॥>
      text <सोम रारन्धि नो हृदि गावो न यवसेष्वा ।>
      text <मर्य इव स्व ओक्ये ॥>
      text <यः सोम सख्ये तव रारणद्देव मर्त्यः ।>
      text <तं दक्षः सचते कविः ॥>
      text <उरुष्या णो अभिशस्तेः सोम नि पाह्यंहसः ।>
      text <सखा सुशेव एधि नः ॥>
      text <आ प्यायस्व समेतु ते विश्वतः सोम वृष्ण्यम् ।>
      text <भवा वाजस्य संगथे ॥>
      text <आ प्यायस्व मदिन्तम सोम विश्वेभिरंशुभिः ।>
      text <भवा नः सुश्रवस्तमः सखा वृधे ॥>
      text <सं ते पयांसि समु यन्तु वाजाः सं वृष्ण्यान्यभिमातिषाहः ।>
      text <आप्यायमानो अमृताय सोम दिवि श्रवांस्युत्तमानि धिष्व ॥>
      text <या ते धामानि हविषा यजन्ति ता ते विश्वा परिभूरस्तु यज्ञम् ।>
      text <गयस्फानः प्रतरणः सुवीरोऽवीरहा प्र चरा सोम दुर्यान् ॥>
      text <सोमो धेनुं सोमो अर्वन्तमाशुं सोमो वीरं कर्मण्यं ददाति ।>
      text <सादन्यं विदथ्यं सभेयं पितृश्रवणं यो ददाशदस्मै ॥>
      text <अषाळ्हं युत्सु पृतनासु पप्रिं स्वर्षामप्सां वृजनस्य गोपाम् ।>
      text <भरेषुजां सुक्षितिं सुश्रवसं जयन्तं त्वामनु मदेम सोम ॥>
      text <त्वमिमा ओषधीः सोम विश्वास्त्वमपो अजनयस्त्वं गाः ।>
      text <त्वमा ततन्थोर्वन्तरिक्षं त्वं ज्योतिषा वि तमो ववर्थ ॥>
      text <देवेन नो मनसा देव सोम रायो भागं सहसावन्नभि युध्य ।>
      text <मा त्वा तनदीशिषे वीर्यस्योभयेभ्यः प्र चिकित्सा गविष्टौ ॥>
    text <ऋग्वेदः सूक्तं>
      text <एता उ त्या उषसः केतुमक्रत पूर्वे अर्धे रजसो भानुमञ्जते ।>
      text <निष्कृण्वाना आयुधानीव धृष्णवः प्रति गावोऽरुषीर्यन्ति मातरः ॥>
      text <उदपप्तन्नरुणा भानवो वृथा स्वायुजो अरुषीर्गा अयुक्षत ।>
      text <अक्रन्नुषासो वयुनानि पूर्वथा रुशन्तं भानुमरुषीरशिश्रयुः ॥>
      text <अर्चन्ति नारीरपसो न विष्टिभिः समानेन योजनेना परावतः ।>
      text <इषं वहन्तीः सुकृते सुदानवे विश्वेदह यजमानाय सुन्वते ॥>
      text <अधि पेशांसि वपते नृतूरिवापोर्णुते वक्ष उस्रेव बर्जहम् ।>
      text <ज्योतिर्विश्वस्मै भुवनाय कृण्वती गावो न व्रजं व्युषा आवर्तमः ॥>
      text <प्रत्यर्ची रुशदस्या अदर्शि वि तिष्ठते बाधते कृष्णमभ्वम् ।>
      text <स्वरुं न पेशो विदथेष्वञ्जञ्चित्रं दिवो दुहिता भानुमश्रेत् ॥>
      text <अतारिष्म तमसस्पारमस्योषा उच्छन्ती वयुना कृणोति ।>
      text <श्रिये छन्दो न स्मयते विभाती सुप्रतीका सौमनसायाजीगः ॥>
      text <भास्वती नेत्री सूनृतानां दिव स्तवे दुहिता गोतमेभिः ।>
      text <प्रजावतो नृवतो अश्वबुध्यानुषो गोअग्राँ उप मासि वाजान् ॥>
      text <उषस्तमश्यां यशसं सुवीरं दासप्रवर्गं रयिमश्वबुध्यम् ।>
      text <सुदंससा श्रवसा या विभासि वाजप्रसूता सुभगे बृहन्तम् ॥>
      text <विश्वानि देवी भुवनाभिचक्ष्या प्रतीची चक्षुरुर्विया वि भाति ।>
      text <विश्वं जीवं चरसे बोधयन्ती विश्वस्य वाचमविदन्मनायोः ॥>
      text <पुनःपुनर्जायमाना पुराणी समानं वर्णमभि शुम्भमाना ।>
      text <श्वघ्नीव कृत्नुर्विज आमिनाना मर्तस्य देवी जरयन्त्यायुः ॥>
      text <व्यूर्ण्वती दिवो अन्ताँ अबोध्यप स्वसारं सनुतर्युयोति ।>
      text <प्रमिनती मनुष्या युगानि योषा जारस्य चक्षसा वि भाति ॥>
      text <पशून्न चित्रा सुभगा प्रथाना सिन्धुर्न क्षोद उर्विया व्यश्वैत् ।>
      text <अमिनती दैव्यानि व्रतानि सूर्यस्य चेति रश्मिभिर्दृशाना ॥>
      text <उषस्तच्चित्रमा भरास्मभ्यं वाजिनीवति ।>
      text <येन तोकं च तनयं च धामहे ॥>
      text <उषो अद्येह गोमत्यश्वावति विभावरि ।>
      text <रेवदस्मे व्युच्छ सूनृतावति ॥>
      text <युक्ष्वा हि वाजिनीवत्यश्वाँ अद्यारुणाँ उषः ।>
      text <अथा नो विश्वा सौभगान्या वह ॥>
      text <अश्विना वर्तिरस्मदा गोमद्दस्रा हिरण्यवत् ।>
      text <अर्वाग्रथं समनसा नि यच्छतम् ॥>
      text <यावित्था श्लोकमा दिवो ज्योतिर्जनाय चक्रथुः ।>
      text <आ न ऊर्जं वहतमश्विना युवम् ॥>
      text <एह देवा मयोभुवा दस्रा हिरण्यवर्तनी ।>
      text <उषर्बुधो वहन्तु सोमपीतये ॥>
    text <ऋग्वेदः सूक्तं>
      text <अग्नीषोमाविमं सु मे शृणुतं वृषणा हवम् ।>
      text <प्रति सूक्तानि हर्यतं भवतं दाशुषे मयः ॥>
      text <अग्नीषोमा यो अद्य वामिदं वचः सपर्यति ।>
      text <तस्मै धत्तं सुवीर्यं गवां पोषं स्वश्व्यम् ॥>
      text <अग्नीषोमा य आहुतिं यो वां दाशाद्धविष्कृतिम् ।>
      text <स प्रजया सुवीर्यं विश्वमायुर्व्यश्नवत् ॥>
      text <अग्नीषोमा चेति तद्वीर्यं वां यदमुष्णीतमवसं पणिं गाः ।>
      text <अवातिरतं बृसयस्य शेषोऽविन्दतं ज्योतिरेकं बहुभ्यः ॥>
      text <युवमेतानि दिवि रोचनान्यग्निश्च सोम सक्रतू अधत्तम् ।>
      text <युवं सिन्धूँरभिशस्तेरवद्यादग्नीषोमावमुञ्चतं गृभीतान् ॥>
      text <आन्यं दिवो मातरिश्वा जभारामथ्नादन्यं परि श्येनो अद्रेः ।>
      text <अग्नीषोमा ब्रह्मणा वावृधानोरुं यज्ञाय चक्रथुरु लोकम् ॥>
      text <अग्नीषोमा हविषः प्रस्थितस्य वीतं हर्यतं वृषणा जुषेथाम् ।>
      text <सुशर्माणा स्ववसा हि भूतमथा धत्तं यजमानाय शं योः ॥>
      text <यो अग्नीषोमा हविषा सपर्याद्देवद्रीचा मनसा यो घृतेन ।>
      text <तस्य व्रतं रक्षतं पातमंहसो विशे जनाय महि शर्म यच्छतम् ॥>
      text <अग्नीषोमा सवेदसा सहूती वनतं गिरः ।>
      text <सं देवत्रा बभूवथुः ॥>
      text <अग्नीषोमावनेन वां यो वां घृतेन दाशति ।>
      text <तस्मै दीदयतं बृहत् ॥>
      text <अग्नीषोमाविमानि नो युवं हव्या जुजोषतम् ।>
      text <आ यातमुप नः सचा ॥>
      text <अग्नीषोमा पिपृतमर्वतो न आ प्यायन्तामुस्रिया हव्यसूदः ।>
      text <अस्मे बलानि मघवत्सु धत्तं कृणुतं नो अध्वरं श्रुष्टिमन्तम् ॥>
    text <ऋग्वेदः सूक्तं>
      text <इमं स्तोममर्हते जातवेदसे रथमिव सं महेमा मनीषया ।>
      text <भद्रा हि नः प्रमतिरस्य संसद्यग्ने सख्ये मा रिषामा वयं तव ॥>
      text <यस्मै त्वमायजसे स साधत्यनर्वा क्षेति दधते सुवीर्यम् ।>
      text <स तूताव नैनमश्नोत्यंहतिरग्ने सख्ये मा रिषामा वयं तव ॥>
      text <शकेम त्वा समिधं साधया धियस्त्वे देवा हविरदन्त्याहुतम् ।>
      text <त्वमादित्याँ आ वह तान्ह्युश्मस्यग्ने सख्ये मा रिषामा वयं तव ॥>
      text <भरामेध्मं कृणवामा हवींषि ते चितयन्तः पर्वणापर्वणा वयम् ।>
      text <जीवातवे प्रतरं साधया धियोऽग्ने सख्ये मा रिषामा वयं तव ॥>
      text <विशां गोपा अस्य चरन्ति जन्तवो द्विपच्च यदुत चतुष्पदक्तुभिः ।>
      text <चित्रः प्रकेत उषसो महाँ अस्यग्ने सख्ये मा रिषामा वयं तव ॥>
      text <त्वमध्वर्युरुत होतासि पूर्व्यः प्रशास्ता पोता जनुषा पुरोहितः ।>
      text <विश्वा विद्वाँ आर्त्विज्या धीर पुष्यस्यग्ने सख्ये मा रिषामा वयं तव ॥>
      text <यो विश्वतः सुप्रतीकः सदृङ्ङसि दूरे चित्सन्तळिदिवाति रोचसे ।>
      text <रात्र्याश्चिदन्धो अति देव पश्यस्यग्ने सख्ये मा रिषामा वयं तव ॥>
      text <पूर्वो देवा भवतु सुन्वतो रथोऽस्माकं शंसो अभ्यस्तु दूढ्यः ।>
      text <तदा जानीतोत पुष्यता वचोऽग्ने सख्ये मा रिषामा वयं तव ॥>
      text <वधैर्दुःशंसाँ अप दूढ्यो जहि दूरे वा ये अन्ति वा के चिदत्रिणः ।>
      text <अथा यज्ञाय गृणते सुगं कृध्यग्ने सख्ये मा रिषामा वयं तव ॥>
      text <यदयुक्था अरुषा रोहिता रथे वातजूता वृषभस्येव ते रवः ।>
      text <आदिन्वसि वनिनो धूमकेतुनाग्ने सख्ये मा रिषामा वयं तव ॥>
      text <अध स्वनादुत बिभ्युः पतत्रिणो द्रप्सा यत्ते यवसादो व्यस्थिरन् ।>
      text <सुगं तत्ते तावकेभ्यो रथेभ्योऽग्ने सख्ये मा रिषामा वयं तव ॥>
      text <अयं मित्रस्य वरुणस्य धायसेऽवयातां मरुतां हेळो अद्भुतः ।>
      text <मृळा सु नो भूत्वेषां मनः पुनरग्ने सख्ये मा रिषामा वयं तव ॥>
      text <देवो देवानामसि मित्रो अद्भुतो वसुर्वसूनामसि चारुरध्वरे ।>
      text <शर्मन्स्याम तव सप्रथस्तमेऽग्ने सख्ये मा रिषामा वयं तव ॥>
      text <तत्ते भद्रं यत्समिद्धः स्वे दमे सोमाहुतो जरसे मृळयत्तमः ।>
      text <दधासि रत्नं द्रविणं च दाशुषेऽग्ने सख्ये मा रिषामा वयं तव ॥>
      text <यस्मै त्वं सुद्रविणो ददाशोऽनागास्त्वमदिते सर्वताता ।>
      text <यं भद्रेण शवसा चोदयासि प्रजावता राधसा ते स्याम ॥>
      text <स त्वमग्ने सौभगत्वस्य विद्वानस्माकमायुः प्र तिरेह देव ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <द्वे विरूपे चरतः स्वर्थे अन्यान्या वत्समुप धापयेते ।>
      text <हरिरन्यस्यां भवति स्वधावाञ्छुक्रो अन्यस्यां ददृशे सुवर्चाः ॥>
      text <दशेमं त्वष्टुर्जनयन्त गर्भमतन्द्रासो युवतयो विभृत्रम् ।>
      text <तिग्मानीकं स्वयशसं जनेषु विरोचमानं परि षीं नयन्ति ॥>
      text <त्रीणि जाना परि भूषन्त्यस्य समुद्र एकं दिव्येकमप्सु ।>
      text <पूर्वामनु प्र दिशं पार्थिवानामृतून्प्रशासद्वि दधावनुष्ठु ॥>
      text <क इमं वो निण्यमा चिकेत वत्सो मातॄर्जनयत स्वधाभिः ।>
      text <बह्वीनां गर्भो अपसामुपस्थान्महान्कविर्निश्चरति स्वधावान् ॥>
      text <आविष्ट्यो वर्धते चारुरासु जिह्मानामूर्ध्वः स्वयशा उपस्थे ।>
      text <उभे त्वष्टुर्बिभ्यतुर्जायमानात्प्रतीची सिंहं प्रति जोषयेते ॥*>
      text <उभे भद्रे जोषयेते न मेने गावो न वाश्रा उप तस्थुरेवैः ।>
      text <स दक्षाणां दक्षपतिर्बभूवाञ्जन्ति यं दक्षिणतो हविर्भिः ॥>
      text <उद्यंयमीति सवितेव बाहू उभे सिचौ यतते भीम ऋञ्जन् ।>
      text <उच्छुक्रमत्कमजते सिमस्मान्नवा मातृभ्यो वसना जहाति ॥>
      text <त्वेषं रूपं कृणुत उत्तरं यत्सम्पृञ्चानः सदने गोभिरद्भिः ।>
      text <कविर्बुध्नं परि मर्मृज्यते धीः सा देवताता समितिर्बभूव ॥>
      text <उरु ते ज्रयः पर्येति बुध्नं विरोचमानं महिषस्य धाम ।>
      text <विश्वेभिरग्ने स्वयशोभिरिद्धोऽदब्धेभिः पायुभिः पाह्यस्मान् ॥>
      text <धन्वन्स्रोतः कृणुते गातुमूर्मिं शुक्रैरूर्मिभिरभि नक्षति क्षाम् ।>
      text <विश्वा सनानि जठरेषु धत्तेऽन्तर्नवासु चरति प्रसूषु ॥>
      text <एवा नो अग्ने समिधा वृधानो रेवत्पावक श्रवसे वि भाहि ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <स प्रत्नथा सहसा जायमानः सद्यः काव्यानि बळधत्त विश्वा ।>
      text <आपश्च मित्रं धिषणा च साधन्देवा अग्निं धारयन्द्रविणोदाम् ॥>
      text <स पूर्वया निविदा कव्यतायोरिमाः प्रजा अजनयन्मनूनाम् ।>
      text <विवस्वता चक्षसा द्यामपश्च देवा अग्निं धारयन्द्रविणोदाम् ॥>
      text <तमीळत प्रथमं यज्ञसाधं विश आरीराहुतमृञ्जसानम् ।>
      text <ऊर्जः पुत्रं भरतं सृप्रदानुं देवा अग्निं धारयन्द्रविणोदाम् ॥>
      text <स मातरिश्वा पुरुवारपुष्टिर्विदद्गातुं तनयाय स्वर्वित् ।>
      text <विशां गोपा जनिता रोदस्योर्देवा अग्निं धारयन्द्रविणोदाम् ॥>
      text <नक्तोषासा वर्णमामेम्याने धापयेते शिशुमेकं समीची ।>
      text <द्यावाक्षामा रुक्मो अन्तर्वि भाति देवा अग्निं धारयन्द्रविणोदाम् ॥>
      text <रायो बुध्नः संगमनो वसूनां यज्ञस्य केतुर्मन्मसाधनो वेः ।>
      text <अमृतत्वं रक्षमाणास एनं देवा अग्निं धारयन्द्रविणोदाम् ॥>
      text <नू च पुरा च सदनं रयीणां जातस्य च जायमानस्य च क्षाम् ।>
      text <सतश्च गोपां भवतश्च भूरेर्देवा अग्निं धारयन्द्रविणोदाम् ॥>
      text <द्रविणोदा द्रविणसस्तुरस्य द्रविणोदाः सनरस्य प्र यंसत् ।>
      text <द्रविणोदा वीरवतीमिषं नो द्रविणोदा रासते दीर्घमायुः ॥>
      text <एवा नो अग्ने समिधा वृधानो रेवत्पावक श्रवसे वि भाहि ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <अप नः शोशुचदघमग्ने शुशुग्ध्या रयिम् ।>
      text <अप नः शोशुचदघम् ॥>
      text <सुक्षेत्रिया सुगातुया वसूया च यजामहे ।>
      text <अप नः शोशुचदघम् ॥>
      text <प्र यद्भन्दिष्ठ एषां प्रास्माकासश्च सूरयः ।>
      text <अप नः शोशुचदघम् ॥>
      text <प्र यत्ते अग्ने सूरयो जायेमहि प्र ते वयम् ।>
      text <अप नः शोशुचदघम् ॥>
      text <प्र यदग्नेः सहस्वतो विश्वतो यन्ति भानवः ।>
      text <अप नः शोशुचदघम् ॥>
      text <त्वं हि विश्वतोमुख विश्वतः परिभूरसि ।>
      text <अप नः शोशुचदघम् ॥>
      text <द्विषो नो विश्वतोमुखाति नावेव पारय ।>
      text <अप नः शोशुचदघम् ॥>
      text <स नः सिन्धुमिव नावयाति पर्षा स्वस्तये ।>
      text <अप नः शोशुचदघम् ॥>
    text <ऋग्वेदः सूक्तं>
      text <वैश्वानरस्य सुमतौ स्याम राजा हि कं भुवनानामभिश्रीः ।>
      text <इतो जातो विश्वमिदं वि चष्टे वैश्वानरो यतते सूर्येण ॥>
      text <पृष्टो दिवि पृष्टो अग्निः पृथिव्यां पृष्टो विश्वा ओषधीरा विवेश ।>
      text <वैश्वानरः सहसा पृष्टो अग्निः स नो दिवा स रिषः पातु नक्तम् ॥>
      text <वैश्वानर तव तत्सत्यमस्त्वस्मान्रायो मघवानः सचन्ताम् ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <जातवेदसे सुनवाम सोममरातीयतो नि दहाति वेदः ।>
      text <स नः पर्षदति दुर्गाणि विश्वा नावेव सिन्धुं दुरितात्यग्निः ॥>
    text <ऋग्वेदः सूक्तं>
      text <स यो वृषा वृष्ण्येभिः समोका महो दिवः पृथिव्याश्च सम्राट् ।>
      text <सतीनसत्वा हव्यो भरेषु मरुत्वान्नो भवत्विन्द्र ऊती ॥>
      text <यस्यानाप्तः सूर्यस्येव यामो भरेभरे वृत्रहा शुष्मो अस्ति ।>
      text <वृषन्तमः सखिभिः स्वेभिरेवैर्मरुत्वान्नो भवत्विन्द्र ऊती ॥>
      text <दिवो न यस्य रेतसो दुघानाः पन्थासो यन्ति शवसापरीताः ।>
      text <तरद्द्वेषाः सासहिः पौंस्येभिर्मरुत्वान्नो भवत्विन्द्र ऊती ॥>
      text <सो अङ्गिरोभिरङ्गिरस्तमो भूद्वृषा वृषभिः सखिभिः सखा सन् ।>
      text <ऋग्मिभिरृग्मी गातुभिर्ज्येष्ठो मरुत्वान्नो भवत्विन्द्र ऊती ॥>
      text <स सूनुभिर्न रुद्रेभिरृभ्वा नृषाह्ये सासह्वाँ अमित्रान् ।>
      text <सनीळेभिः श्रवस्यानि तूर्वन्मरुत्वान्नो भवत्विन्द्र ऊती ॥>
      text <स मन्युमीः समदनस्य कर्तास्माकेभिर्नृभिः सूर्यं सनत् ।>
      text <अस्मिन्नहन्सत्पतिः पुरुहूतो मरुत्वान्नो भवत्विन्द्र ऊती ॥>
      text <तमूतयो रणयञ्छूरसातौ तं क्षेमस्य क्षितयः कृण्वत त्राम् ।>
      text <स विश्वस्य करुणस्येश एको मरुत्वान्नो भवत्विन्द्र ऊती ॥>
      text <तमप्सन्त शवस उत्सवेषु नरो नरमवसे तं धनाय ।>
      text <सो अन्धे चित्तमसि ज्योतिर्विदन्मरुत्वान्नो भवत्विन्द्र ऊती ॥>
      text <स सव्येन यमति व्राधतश्चित्स दक्षिणे संगृभीता कृतानि ।>
      text <स कीरिणा चित्सनिता धनानि मरुत्वान्नो भवत्विन्द्र ऊती ॥>
      text <स ग्रामेभिः सनिता स रथेभिर्विदे विश्वाभिः कृष्टिभिर्न्वद्य ।>
      text <स पौंस्येभिरभिभूरशस्तीर्मरुत्वान्नो भवत्विन्द्र ऊती ॥>
      text <स जामिभिर्यत्समजाति मीळ्हेऽजामिभिर्वा पुरुहूत एवैः ।>
      text <अपां तोकस्य तनयस्य जेषे मरुत्वान्नो भवत्विन्द्र ऊती ॥>
      text <स वज्रभृद्दस्युहा भीम उग्रः सहस्रचेताः शतनीथ ऋभ्वा ।>
      text <चम्रीषो न शवसा पाञ्चजन्यो मरुत्वान्नो भवत्विन्द्र ऊती ॥>
      text <तस्य वज्रः क्रन्दति स्मत्स्वर्षा दिवो न त्वेषो रवथः शिमीवान् ।>
      text <तं सचन्ते सनयस्तं धनानि मरुत्वान्नो भवत्विन्द्र ऊती ॥>
      text <यस्याजस्रं शवसा मानमुक्थं परिभुजद्रोदसी विश्वतः सीम् ।>
      text <स पारिषत्क्रतुभिर्मन्दसानो मरुत्वान्नो भवत्विन्द्र ऊती ॥>
      text <न यस्य देवा देवता न मर्ता आपश्चन शवसो अन्तमापुः ।>
      text <स प्ररिक्वा त्वक्षसा क्ष्मो दिवश्च मरुत्वान्नो भवत्विन्द्र ऊती ॥>
      text <रोहिच्छ्यावा सुमदंशुर्ललामीर्द्युक्षा राय ऋज्राश्वस्य ।>
      text <वृषण्वन्तं बिभ्रती धूर्षु रथं मन्द्रा चिकेत नाहुषीषु विक्षु ॥>
      text <एतत्त्यत्त इन्द्र वृष्ण उक्थं वार्षागिरा अभि गृणन्ति राधः ।>
      text <ऋज्राश्वः प्रष्टिभिरम्बरीषः सहदेवो भयमानः सुराधाः ॥>
      text <दस्यूञ्छिम्यूँश्च पुरुहूत एवैर्हत्वा पृथिव्यां शर्वा नि बर्हीत् ।>
      text <सनत्क्षेत्रं सखिभिः श्वित्न्येभिः सनत्सूर्यं सनदपः सुवज्रः ॥>
      text <विश्वाहेन्द्रो अधिवक्ता नो अस्त्वपरिह्वृताः सनुयाम वाजम् ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <प्र मन्दिने पितुमदर्चता वचो यः कृष्णगर्भा निरहन्नृजिश्वना ।>
      text <अवस्यवो वृषणं वज्रदक्षिणं मरुत्वन्तं सख्याय हवामहे ॥>
      text <यो व्यंसं जाहृषाणेन मन्युना यः शम्बरं यो अहन्पिप्रुमव्रतम् ।>
      text <इन्द्रो यः शुष्णमशुषं न्यावृणङ्मरुत्वन्तं सख्याय हवामहे ॥>
      text <यस्य द्यावापृथिवी पौंस्यं महद्यस्य व्रते वरुणो यस्य सूर्यः ।>
      text <यस्येन्द्रस्य सिन्धवः सश्चति व्रतं मरुत्वन्तं सख्याय हवामहे ॥>
      text <यो अश्वानां यो गवां गोपतिर्वशी य आरितः कर्मणिकर्मणि स्थिरः ।>
      text <वीळोश्चिदिन्द्रो यो असुन्वतो वधो मरुत्वन्तं सख्याय हवामहे ॥>
      text <यो विश्वस्य जगतः प्राणतस्पतिर्यो ब्रह्मणे प्रथमो गा अविन्दत् ।>
      text <इन्द्रो यो दस्यूँरधराँ अवातिरन्मरुत्वन्तं सख्याय हवामहे ॥>
      text <यः शूरेभिर्हव्यो यश्च भीरुभिर्यो धावद्भिर्हूयते यश्च जिग्युभिः ।>
      text <इन्द्रं यं विश्वा भुवनाभि संदधुर्मरुत्वन्तं सख्याय हवामहे ॥>
      text <रुद्राणामेति प्रदिशा विचक्षणो रुद्रेभिर्योषा तनुते पृथु ज्रयः ।>
      text <इन्द्रं मनीषा अभ्यर्चति श्रुतं मरुत्वन्तं सख्याय हवामहे ॥>
      text <यद्वा मरुत्वः परमे सधस्थे यद्वावमे वृजने मादयासे ।>
      text <अत आ याह्यध्वरं नो अच्छा त्वाया हविश्चकृमा सत्यराधः ॥>
      text <त्वायेन्द्र सोमं सुषुमा सुदक्ष त्वाया हविश्चकृमा ब्रह्मवाहः ।>
      text <अधा नियुत्वः सगणो मरुद्भिरस्मिन्यज्ञे बर्हिषि मादयस्व ॥>
      text <मादयस्व हरिभिर्ये त इन्द्र वि ष्यस्व शिप्रे वि सृजस्व धेने ।>
      text <आ त्वा सुशिप्र हरयो वहन्तूशन्हव्यानि प्रति नो जुषस्व ॥>
      text <मरुत्स्तोत्रस्य वृजनस्य गोपा वयमिन्द्रेण सनुयाम वाजम् ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <इमां ते धियं प्र भरे महो महीमस्य स्तोत्रे धिषणा यत्त आनजे ।>
      text <तमुत्सवे च प्रसवे च सासहिमिन्द्रं देवासः शवसामदन्ननु ॥>
      text <अस्य श्रवो नद्यः सप्त बिभ्रति द्यावाक्षामा पृथिवी दर्शतं वपुः ।>
      text <अस्मे सूर्याचन्द्रमसाभिचक्षे श्रद्धे कमिन्द्र चरतो वितर्तुरम् ॥>
      text <तं स्मा रथं मघवन्प्राव सातये जैत्रं यं ते अनुमदाम संगमे ।>
      text <आजा न इन्द्र मनसा पुरुष्टुत त्वायद्भ्यो मघवञ्छर्म यच्छ नः ॥>
      text <वयं जयेम त्वया युजा वृतमस्माकमंशमुदवा भरेभरे ।>
      text <अस्मभ्यमिन्द्र वरिवः सुगं कृधि प्र शत्रूणां मघवन्वृष्ण्या रुज ॥>
      text <नाना हि त्वा हवमाना जना इमे धनानां धर्तरवसा विपन्यवः ।>
      text <अस्माकं स्मा रथमा तिष्ठ सातये जैत्रं हीन्द्र निभृतं मनस्तव ॥>
      text <गोजिता बाहू अमितक्रतुः सिमः कर्मन्कर्मञ्छतमूतिः खजंकरः ।>
      text <अकल्प इन्द्रः प्रतिमानमोजसाथा जना वि ह्वयन्ते सिषासवः ॥>
      text <उत्ते शतान्मघवन्नुच्च भूयस उत्सहस्राद्रिरिचे कृष्टिषु श्रवः ।>
      text <अमात्रं त्वा धिषणा तित्विषे मह्यधा वृत्राणि जिघ्नसे पुरंदर ॥>
      text <त्रिविष्टिधातु प्रतिमानमोजसस्तिस्रो भूमीर्नृपते त्रीणि रोचना ।>
      text <अतीदं विश्वं भुवनं ववक्षिथाशत्रुरिन्द्र जनुषा सनादसि ॥>
      text <त्वां देवेषु प्रथमं हवामहे त्वं बभूथ पृतनासु सासहिः ।>
      text <सेमं नः कारुमुपमन्युमुद्भिदमिन्द्रः कृणोतु प्रसवे रथं पुरः ॥>
      text <त्वं जिगेथ न धना रुरोधिथार्भेष्वाजा मघवन्महत्सु च ।>
      text <त्वामुग्रमवसे सं शिशीमस्यथा न इन्द्र हवनेषु चोदय ॥>
      text <विश्वाहेन्द्रो अधिवक्ता नो अस्त्वपरिह्वृताः सनुयाम वाजम् ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <तत्त इन्द्रियं परमं पराचैरधारयन्त कवयः पुरेदम् ।>
      text <क्षमेदमन्यद्दिव्यन्यदस्य समी पृच्यते समनेव केतुः ॥>
      text <स धारयत्पृथिवीं पप्रथच्च वज्रेण हत्वा निरपः ससर्ज ।>
      text <अहन्नहिमभिनद्रौहिणं व्यहन्व्यंसं मघवा शचीभिः ॥>
      text <स जातूभर्मा श्रद्दधान ओजः पुरो विभिन्दन्नचरद्वि दासीः ।>
      text <विद्वान्वज्रिन्दस्यवे हेतिमस्यार्यं सहो वर्धया द्युम्नमिन्द्र ॥>
      text <तदूचुषे मानुषेमा युगानि कीर्तेन्यं मघवा नाम बिभ्रत् ।>
      text <उपप्रयन्दस्युहत्याय वज्री यद्ध सूनुः श्रवसे नाम दधे ॥>
      text <तदस्येदं पश्यता भूरि पुष्टं श्रदिन्द्रस्य धत्तन वीर्याय ।>
      text <स गा अविन्दत्सो अविन्ददश्वान्स ओषधीः सो अपः स वनानि ॥>
      text <भूरिकर्मणे वृषभाय वृष्णे सत्यशुष्माय सुनवाम सोमम् ।>
      text <य आदृत्या परिपन्थीव शूरोऽयज्वनो विभजन्नेति वेदः ॥>
      text <तदिन्द्र प्रेव वीर्यं चकर्थ यत्ससन्तं वज्रेणाबोधयोऽहिम् ।>
      text <अनु त्वा पत्नीर्हृषितं वयश्च विश्वे देवासो अमदन्ननु त्वा ॥>
      text <शुष्णं पिप्रुं कुयवं वृत्रमिन्द्र यदावधीर्वि पुरः शम्बरस्य ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <योनिष्ट इन्द्र निषदे अकारि तमा नि षीद स्वानो नार्वा ।>
      text <विमुच्या वयोऽवसायाश्वान्दोषा वस्तोर्वहीयसः प्रपित्वे ॥>
      text <ओ त्ये नर इन्द्रमूतये गुर्नू चित्तान्सद्यो अध्वनो जगम्यात् ।>
      text <देवासो मन्युं दासस्य श्चम्नन्ते न आ वक्षन्सुविताय वर्णम् ॥>
      text <अव त्मना भरते केतवेदा अव त्मना भरते फेनमुदन् ।>
      text <क्षीरेण स्नातः कुयवस्य योषे हते ते स्यातां प्रवणे शिफायाः ॥>
      text <युयोप नाभिरुपरस्यायोः प्र पूर्वाभिस्तिरते राष्टि शूरः ।>
      text <अञ्जसी कुलिशी वीरपत्नी पयो हिन्वाना उदभिर्भरन्ते ॥>
      text <प्रति यत्स्या नीथादर्शि दस्योरोको नाच्छा सदनं जानती गात् ।>
      text <अध स्मा नो मघवञ्चर्कृतादिन्मा नो मघेव निष्षपी परा दाः ॥>
      text <स त्वं न इन्द्र सूर्ये सो अप्स्वनागास्त्व आ भज जीवशंसे ।>
      text <मान्तरां भुजमा रीरिषो नः श्रद्धितं ते महत इन्द्रियाय ॥>
      text <अधा मन्ये श्रत्ते अस्मा अधायि वृषा चोदस्व महते धनाय ।>
      text <मा नो अकृते पुरुहूत योनाविन्द्र क्षुध्यद्भ्यो वय आसुतिं दाः ॥>
      text <मा नो वधीरिन्द्र मा परा दा मा नः प्रिया भोजनानि प्र मोषीः ।>
      text <आण्डा मा नो मघवञ्छक्र निर्भेन्मा नः पात्रा भेत्सहजानुषाणि ॥>
      text <अर्वाङेहि सोमकामं त्वाहुरयं सुतस्तस्य पिबा मदाय ।>
      text <उरुव्यचा जठर आ वृषस्व पितेव नः शृणुहि हूयमानः ॥>
    text <ऋग्वेदः सूक्तं>
      text <चन्द्रमा अप्स्वन्तरा सुपर्णो धावते दिवि ।>
      text <न वो हिरण्यनेमयः पदं विन्दन्ति विद्युतो वित्तं मे अस्य रोदसी ॥>
      text <अर्थमिद्वा उ अर्थिन आ जाया युवते पतिम् ।>
      text <तुञ्जाते वृष्ण्यं पयः परिदाय रसं दुहे वित्तं मे अस्य रोदसी ॥>
      text <मो षु देवा अदः स्वरव पादि दिवस्परि ।>
      text <मा सोम्यस्य शम्भुवः शूने भूम कदा चन वित्तं मे अस्य रोदसी ॥>
      text <यज्ञं पृच्छाम्यवमं स तद्दूतो वि वोचति ।>
      text <क्व ऋतं पूर्व्यं गतं कस्तद्बिभर्ति नूतनो वित्तं मे अस्य रोदसी ॥>
      text <अमी ये देवा स्थन त्रिष्वा रोचने दिवः ।>
      text <कद्व ऋतं कदनृतं क्व प्रत्ना व आहुतिर्वित्तं मे अस्य रोदसी ॥>
      text <कद्व ऋतस्य धर्णसि कद्वरुणस्य चक्षणम् ।>
      text <कदर्यम्णो महस्पथाति क्रामेम दूढ्यो वित्तं मे अस्य रोदसी ॥>
      text <अहं सो अस्मि यः पुरा सुते वदामि कानि चित् ।>
      text <तं मा व्यन्त्याध्यो वृको न तृष्णजं मृगं वित्तं मे अस्य रोदसी ॥>
      text <सं मा तपन्त्यभितः सपत्नीरिव पर्शवः ।>
      text <मूषो न शिश्ना व्यदन्ति माध्य स्तोतारं ते शतक्रतो वित्तं मे अस्य रोदसी ॥>
      text <अमी ये सप्त रश्मयस्तत्रा मे नाभिरातता ।>
      text <त्रितस्तद्वेदाप्त्यः स जामित्वाय रेभति वित्तं मे अस्य रोदसी ॥>
      text <अमी ये पञ्चोक्षणो मध्ये तस्थुर्महो दिवः ।>
      text <देवत्रा नु प्रवाच्यं सध्रीचीना नि वावृतुर्वित्तं मे अस्य रोदसी ॥>
      text <सुपर्णा एत आसते मध्य आरोधने दिवः ।>
      text <ते सेधन्ति पथो वृकं तरन्तं यह्वतीरपो वित्तं मे अस्य रोदसी ॥*>
      text <नव्यं तदुक्थ्यं हितं देवासः सुप्रवाचनम् ।>
      text <ऋतमर्षन्ति सिन्धवः सत्यं तातान सूर्यो वित्तं मे अस्य रोदसी ॥>
      text <अग्ने तव त्यदुक्थ्यं देवेष्वस्त्याप्यम् ।>
      text <स नः सत्तो मनुष्वदा देवान्यक्षि विदुष्टरो वित्तं मे अस्य रोदसी ॥>
      text <सत्तो होता मनुष्वदा देवाँ अच्छा विदुष्टरः ।>
      text <अग्निर्हव्या सुषूदति देवो देवेषु मेधिरो वित्तं मे अस्य रोदसी ॥>
      text <ब्रह्मा कृणोति वरुणो गातुविदं तमीमहे ।>
      text <व्यूर्णोति हृदा मतिं नव्यो जायतामृतं वित्तं मे अस्य रोदसी ॥>
      text <असौ यः पन्था आदित्यो दिवि प्रवाच्यं कृतः ।>
      text <न स देवा अतिक्रमे तं मर्तासो न पश्यथ वित्तं मे अस्य रोदसी ॥>
      text <त्रितः कूपेऽवहितो देवान्हवत ऊतये ।>
      text <तच्छुश्राव बृहस्पतिः कृण्वन्नंहूरणादुरु वित्तं मे अस्य रोदसी ॥>
      text <अरुणो मा सकृद्वृकः पथा यन्तं ददर्श हि ।>
      text <उज्जिहीते निचाय्या तष्टेव पृष्ट्यामयी वित्तं मे अस्य रोदसी ॥>
      text <एनाङ्गूषेण वयमिन्द्रवन्तोऽभि ष्याम वृजने सर्ववीराः ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <इन्द्रं मित्रं वरुणमग्निमूतये मारुतं शर्धो अदितिं हवामहे ।>
      text <रथं न दुर्गाद्वसवः सुदानवो विश्वस्मान्नो अंहसो निष्पिपर्तन ॥>
      text <त आदित्या आ गता सर्वतातये भूत देवा वृत्रतूर्येषु शम्भुवः ।>
      text <रथं न दुर्गाद्वसवः सुदानवो विश्वस्मान्नो अंहसो निष्पिपर्तन ॥>
      text <अवन्तु नः पितरः सुप्रवाचना उत देवी देवपुत्रे ऋतावृधा ।>
      text <रथं न दुर्गाद्वसवः सुदानवो विश्वस्मान्नो अंहसो निष्पिपर्तन ॥>
      text <नराशंसं वाजिनं वाजयन्निह क्षयद्वीरं पूषणं सुम्नैरीमहे ।>
      text <रथं न दुर्गाद्वसवः सुदानवो विश्वस्मान्नो अंहसो निष्पिपर्तन ॥>
      text <बृहस्पते सदमिन्नः सुगं कृधि शं योर्यत्ते मनुर्हितं तदीमहे ।>
      text <रथं न दुर्गाद्वसवः सुदानवो विश्वस्मान्नो अंहसो निष्पिपर्तन ॥>
      text <इन्द्रं कुत्सो वृत्रहणं शचीपतिं काटे निबाळ्ह ऋषिरह्वदूतये ।>
      text <रथं न दुर्गाद्वसवः सुदानवो विश्वस्मान्नो अंहसो निष्पिपर्तन ॥>
      text <देवैर्नो देव्यदितिर्नि पातु देवस्त्राता त्रायतामप्रयुच्छन् ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <यज्ञो देवानां प्रत्येति सुम्नमादित्यासो भवता मृळयन्तः ।>
      text <आ वोऽर्वाची सुमतिर्ववृत्यादंहोश्चिद्या वरिवोवित्तरासत् ॥>
      text <उप नो देवा अवसा गमन्त्वङ्गिरसां सामभि स्तूयमानाः ।>
      text <इन्द्र इन्द्रियैर्मरुतो मरुद्भिरादित्यैर्नो अदितिः शर्म यंसत् ॥>
      text <तन्न इन्द्रस्तद्वरुणस्तदग्निस्तदर्यमा तत्सविता चनो धात् ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <य इन्द्राग्नी चित्रतमो रथो वामभि विश्वानि भुवनानि चष्टे ।>
      text <तेना यातं सरथं तस्थिवांसाथा सोमस्य पिबतं सुतस्य ॥>
      text <यावदिदं भुवनं विश्वमस्त्युरुव्यचा वरिमता गभीरम् ।>
      text <तावाँ अयं पातवे सोमो अस्त्वरमिन्द्राग्नी मनसे युवभ्याम् ॥>
      text <चक्राथे हि सध्र्यङ्नाम भद्रं सध्रीचीना वृत्रहणा उत स्थः ।>
      text <ताविन्द्राग्नी सध्र्यञ्चा निषद्या वृष्णः सोमस्य वृषणा वृषेथाम् ॥>
      text <समिद्धेष्वग्निष्वानजाना यतस्रुचा बर्हिरु तिस्तिराणा ।>
      text <तीव्रैः सोमैः परिषिक्तेभिरर्वागेन्द्राग्नी सौमनसाय यातम् ॥>
      text <यानीन्द्राग्नी चक्रथुर्वीर्याणि यानि रूपाण्युत वृष्ण्यानि ।>
      text <या वां प्रत्नानि सख्या शिवानि तेभिः सोमस्य पिबतं सुतस्य ॥>
      text <यदब्रवं प्रथमं वां वृणानोऽयं सोमो असुरैर्नो विहव्यः ।>
      text <तां सत्यां श्रद्धामभ्या हि यातमथा सोमस्य पिबतं सुतस्य ॥>
      text <यदिन्द्राग्नी मदथः स्वे दुरोणे यद्ब्रह्मणि राजनि वा यजत्रा ।>
      text <अतः परि वृषणावा हि यातमथा सोमस्य पिबतं सुतस्य ॥>
      text <यदिन्द्राग्नी यदुषु तुर्वशेषु यद्द्रुह्युष्वनुषु पूरुषु स्थः ।>
      text <अतः परि वृषणावा हि यातमथा सोमस्य पिबतं सुतस्य ॥>
      text <यदिन्द्राग्नी अवमस्यां पृथिव्यां मध्यमस्यां परमस्यामुत स्थः ।>
      text <अतः परि वृषणावा हि यातमथा सोमस्य पिबतं सुतस्य ॥>
      text <यदिन्द्राग्नी परमस्यां पृथिव्यां मध्यमस्यामवमस्यामुत स्थः ।>
      text <अतः परि वृषणावा हि यातमथा सोमस्य पिबतं सुतस्य ॥>
      text <यदिन्द्राग्नी दिवि ष्ठो यत्पृथिव्यां यत्पर्वतेष्वोषधीष्वप्सु ।>
      text <अतः परि वृषणावा हि यातमथा सोमस्य पिबतं सुतस्य ॥>
      text <यदिन्द्राग्नी उदिता सूर्यस्य मध्ये दिवः स्वधया मादयेथे ।>
      text <अतः परि वृषणावा हि यातमथा सोमस्य पिबतं सुतस्य ॥>
      text <एवेन्द्राग्नी पपिवांसा सुतस्य विश्वास्मभ्यं सं जयतं धनानि ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <वि ह्यख्यं मनसा वस्य इच्छन्निन्द्राग्नी ज्ञास उत वा सजातान् ।>
      text <नान्या युवत्प्रमतिरस्ति मह्यं स वां धियं वाजयन्तीमतक्षम् ॥>
      text <अश्रवं हि भूरिदावत्तरा वां विजामातुरुत वा घा स्यालात् ।>
      text <अथा सोमस्य प्रयती युवभ्यामिन्द्राग्नी स्तोमं जनयामि नव्यम् ॥>
      text <मा च्छेद्म रश्मीँरिति नाधमानाः पितॄणां शक्तीरनुयच्छमानाः ।>
      text <इन्द्राग्निभ्यां कं वृषणो मदन्ति ता ह्यद्री धिषणाया उपस्थे ॥>
      text <युवाभ्यां देवी धिषणा मदायेन्द्राग्नी सोममुशती सुनोति ।>
      text <तावश्विना भद्रहस्ता सुपाणी आ धावतं मधुना पृङ्क्तमप्सु ॥>
      text <युवामिन्द्राग्नी वसुनो विभागे तवस्तमा शुश्रव वृत्रहत्ये ।>
      text <तावासद्या बर्हिषि यज्ञे अस्मिन्प्र चर्षणी मादयेथां सुतस्य ॥>
      text <प्र चर्षणिभ्यः पृतनाहवेषु प्र पृथिव्या रिरिचाथे दिवश्च ।>
      text <प्र सिन्धुभ्यः प्र गिरिभ्यो महित्वा प्रेन्द्राग्नी विश्वा भुवनात्यन्या ॥>
      text <आ भरतं शिक्षतं वज्रबाहू अस्माँ इन्द्राग्नी अवतं शचीभिः ।>
      text <इमे नु ते रश्मयः सूर्यस्य येभिः सपित्वं पितरो न आसन् ॥>
      text <पुरंदरा शिक्षतं वज्रहस्तास्माँ इन्द्राग्नी अवतं भरेषु ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <ततं मे अपस्तदु तायते पुनः स्वादिष्ठा धीतिरुचथाय शस्यते ।>
      text <अयं समुद्र इह विश्वदेव्यः स्वाहाकृतस्य समु तृप्णुत ऋभवः ॥>
      text <आभोगयं प्र यदिच्छन्त ऐतनापाकाः प्राञ्चो मम के चिदापयः ।>
      text <सौधन्वनासश्चरितस्य भूमनागच्छत सवितुर्दाशुषो गृहम् ॥>
      text <तत्सविता वोऽमृतत्वमासुवदगोह्यं यच्छ्रवयन्त ऐतन ।>
      text <त्यं चिच्चमसमसुरस्य भक्षणमेकं सन्तमकृणुता चतुर्वयम् ॥>
      text <विष्ट्वी शमी तरणित्वेन वाघतो मर्तासः सन्तो अमृतत्वमानशुः ।>
      text <सौधन्वना ऋभवः सूरचक्षसः संवत्सरे समपृच्यन्त धीतिभिः ॥>
      text <क्षेत्रमिव वि ममुस्तेजनेनँ एकं पात्रमृभवो जेहमानम् ।>
      text <उपस्तुता उपमं नाधमाना अमर्त्येषु श्रव इच्छमानाः ॥>
      text <आ मनीषामन्तरिक्षस्य नृभ्यः स्रुचेव घृतं जुहवाम विद्मना ।>
      text <तरणित्वा ये पितुरस्य सश्चिर ऋभवो वाजमरुहन्दिवो रजः ॥>
      text <ऋभुर्न इन्द्रः शवसा नवीयानृभुर्वाजेभिर्वसुभिर्वसुर्ददिः ।>
      text <युष्माकं देवा अवसाहनि प्रियेऽभि तिष्ठेम पृत्सुतीरसुन्वताम् ॥>
      text <निश्चर्मण ऋभवो गामपिंशत सं वत्सेनासृजता मातरं पुनः ।>
      text <सौधन्वनासः स्वपस्यया नरो जिव्री युवाना पितराकृणोतन ॥>
      text <वाजेभिर्नो वाजसातावविड्ढ्यृभुमाँ इन्द्र चित्रमा दर्षि राधः ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <तक्षन्रथं सुवृतं विद्मनापसस्तक्षन्हरी इन्द्रवाहा वृषण्वसू ।>
      text <तक्षन्पितृभ्यामृभवो युवद्वयस्तक्षन्वत्साय मातरं सचाभुवम् ॥>
      text <आ नो यज्ञाय तक्षत ऋभुमद्वयः क्रत्वे दक्षाय सुप्रजावतीमिषम् ।>
      text <यथा क्षयाम सर्ववीरया विशा तन्नः शर्धाय धासथा स्विन्द्रियम् ॥>
      text <आ तक्षत सातिमस्मभ्यमृभवः सातिं रथाय सातिमर्वते नरः ।>
      text <सातिं नो जैत्रीं सं महेत विश्वहा जामिमजामिं पृतनासु सक्षणिम् ॥>
      text <ऋभुक्षणमिन्द्रमा हुव ऊतय ऋभून्वाजान्मरुतः सोमपीतये ।>
      text <उभा मित्रावरुणा नूनमश्विना ते नो हिन्वन्तु सातये धिये जिषे ॥>
      text <ऋभुर्भराय सं शिशातु सातिं समर्यजिद्वाजो अस्माँ अविष्टु ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <ईळे द्यावापृथिवी पूर्वचित्तयेऽग्निं घर्मं सुरुचं यामन्निष्टये ।>
      text <याभिर्भरे कारमंशाय जिन्वथस्ताभिरू षु ऊतिभिरश्विना गतम् ॥>
      text <युवोर्दानाय सुभरा असश्चतो रथमा तस्थुर्वचसं न मन्तवे ।>
      text <याभिर्धियोऽवथः कर्मन्निष्टये ताभिरू षु ऊतिभिरश्विना गतम् ॥>
      text <युवं तासां दिव्यस्य प्रशासने विशां क्षयथो अमृतस्य मज्मना ।>
      text <याभिर्धेनुमस्वं पिन्वथो नरा ताभिरू षु ऊतिभिरश्विना गतम् ॥>
      text <याभिः परिज्मा तनयस्य मज्मना द्विमाता तूर्षु तरणिर्विभूषति ।>
      text <याभिस्त्रिमन्तुरभवद्विचक्षणस्ताभिरू षु ऊतिभिरश्विना गतम् ॥>
      text <याभी रेभं निवृतं सितमद्भ्य उद्वन्दनमैरयतं स्वर्दृशे ।>
      text <याभिः कण्वं प्र सिषासन्तमावतं ताभिरू षु ऊतिभिरश्विना गतम् ॥>
      text <याभिरन्तकं जसमानमारणे भुज्युं याभिरव्यथिभिर्जिजिन्वथुः ।>
      text <याभिः कर्कन्धुं वय्यं च जिन्वथस्ताभिरू षु ऊतिभिरश्विना गतम् ॥>
      text <याभिः शुचन्तिं धनसां सुषंसदं तप्तं घर्ममोम्यावन्तमत्रये ।>
      text <याभिः पृश्निगुं पुरुकुत्समावतं ताभिरू षु ऊतिभिरश्विना गतम् ॥>
      text <याभिः शचीभिर्वृषणा परावृजं प्रान्धं श्रोणं चक्षस एतवे कृथः ।>
      text <याभिर्वर्तिकां ग्रसिताममुञ्चतं ताभिरू षु ऊतिभिरश्विना गतम् ॥>
      text <याभिः सिन्धुं मधुमन्तमसश्चतं वसिष्ठं याभिरजरावजिन्वतम् ।>
      text <याभिः कुत्सं श्रुतर्यं नर्यमावतं ताभिरू षु ऊतिभिरश्विना गतम् ॥>
      text <याभिर्विश्पलां धनसामथर्व्यं सहस्रमीळ्ह आजावजिन्वतम् ।>
      text <याभिर्वशमश्व्यं प्रेणिमावतं ताभिरू षु ऊतिभिरश्विना गतम् ॥>
      text <याभिः सुदानू औशिजाय वणिजे दीर्घश्रवसे मधु कोशो अक्षरत् ।>
      text <कक्षीवन्तं स्तोतारं याभिरावतं ताभिरू षु ऊतिभिरश्विना गतम् ॥>
      text <याभी रसां क्षोदसोद्नः पिपिन्वथुरनश्वं याभी रथमावतं जिषे ।>
      text <याभिस्त्रिशोक उस्रिया उदाजत ताभिरू षु ऊतिभिरश्विना गतम् ॥>
      text <याभिः सूर्यं परियाथः परावति मन्धातारं क्षैत्रपत्येष्वावतम् ।>
      text <याभिर्विप्रं प्र भरद्वाजमावतं ताभिरू षु ऊतिभिरश्विना गतम् ॥>
      text <याभिर्महामतिथिग्वं कशोजुवं दिवोदासं शम्बरहत्य आवतम् ।>
      text <याभिः पूर्भिद्ये त्रसदस्युमावतं ताभिरू षु ऊतिभिरश्विना गतम् ॥>
      text <याभिर्वम्रं विपिपानमुपस्तुतं कलिं याभिर्वित्तजानिं दुवस्यथः ।>
      text <याभिर्व्यश्वमुत पृथिमावतं ताभिरू षु ऊतिभिरश्विना गतम् ॥>
      text <याभिर्नरा शयवे याभिरत्रये याभिः पुरा मनवे गातुमीषथुः ।>
      text <याभिः शारीराजतं स्यूमरश्मये ताभिरू षु ऊतिभिरश्विना गतम् ॥>
      text <याभिः पठर्वा जठरस्य मज्मनाग्निर्नादीदेच्चित इद्धो अज्मन्ना ।>
      text <याभिः शर्यातमवथो महाधने ताभिरू षु ऊतिभिरश्विना गतम् ॥>
      text <याभिरङ्गिरो मनसा निरण्यथोऽग्रं गच्छथो विवरे गोअर्णसः ।>
      text <याभिर्मनुं शूरमिषा समावतं ताभिरू षु ऊतिभिरश्विना गतम् ॥>
      text <याभिः पत्नीर्विमदाय न्यूहथुरा घ वा याभिररुणीरशिक्षतम् ।>
      text <याभिः सुदास ऊहथुः सुदेव्यं ताभिरू षु ऊतिभिरश्विना गतम् ॥>
      text <याभिः शंताती भवथो ददाशुषे भुज्युं याभिरवथो याभिरध्रिगुम् ।>
      text <ओम्यावतीं सुभरामृतस्तुभं ताभिरू षु ऊतिभिरश्विना गतम् ॥>
      text <याभिः कृशानुमसने दुवस्यथो जवे याभिर्यूनो अर्वन्तमावतम् ।>
      text <मधु प्रियं भरथो यत्सरड्भ्यस्ताभिरू षु ऊतिभिरश्विना गतम् ॥>
      text <याभिर्नरं गोषुयुधं नृषाह्ये क्षेत्रस्य साता तनयस्य जिन्वथः ।>
      text <याभी रथाँ अवथो याभिरर्वतस्ताभिरू षु ऊतिभिरश्विना गतम् ॥>
      text <याभिः कुत्समार्जुनेयं शतक्रतू प्र तुर्वीतिं प्र च दभीतिमावतम् ।>
      text <याभिर्ध्वसन्तिं पुरुषन्तिमावतं ताभिरू षु ऊतिभिरश्विना गतम् ॥>
      text <अप्नस्वतीमश्विना वाचमस्मे कृतं नो दस्रा वृषणा मनीषाम् ।>
      text <अद्यूत्येऽवसे नि ह्वये वां वृधे च नो भवतं वाजसातौ ॥>
      text <द्युभिरक्तुभिः परि पातमस्मानरिष्टेभिरश्विना सौभगेभिः ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <इदं श्रेष्ठं ज्योतिषां ज्योतिरागाच्चित्रः प्रकेतो अजनिष्ट विभ्वा ।>
      text <यथा प्रसूता सवितुः सवायँ एवा रात्र्युषसे योनिमारैक् ॥>
      text <रुशद्वत्सा रुशती श्वेत्यागादारैगु कृष्णा सदनान्यस्याः ।>
      text <समानबन्धू अमृते अनूची द्यावा वर्णं चरत आमिनाने ॥>
      text <समानो अध्वा स्वस्रोरनन्तस्तमन्यान्या चरतो देवशिष्टे ।>
      text <न मेथेते न तस्थतुः सुमेके नक्तोषासा समनसा विरूपे ॥>
      text <भास्वती नेत्री सूनृतानामचेति चित्रा वि दुरो न आवः ।>
      text <प्रार्प्या जगद्व्यु नो रायो अख्यदुषा अजीगर्भुवनानि विश्वा ॥>
      text <जिह्मश्ये चरितवे मघोन्याभोगय इष्टये राय उ त्वम् ।>
      text <दभ्रं पश्यद्भ्य उर्विया विचक्ष उषा अजीगर्भुवनानि विश्वा ॥>
      text <क्षत्राय त्वं श्रवसे त्वं महीया इष्टये त्वमर्थमिव त्वमित्यै ।>
      text <विसदृशा जीविताभिप्रचक्ष उषा अजीगर्भुवनानि विश्वा ॥>
      text <एषा दिवो दुहिता प्रत्यदर्शि व्युच्छन्ती युवतिः शुक्रवासाः ।>
      text <विश्वस्येशाना पार्थिवस्य वस्व उषो अद्येह सुभगे व्युच्छ ॥>
      text <परायतीनामन्वेति पाथ आयतीनां प्रथमा शश्वतीनाम् ।>
      text <व्युच्छन्ती जीवमुदीरयन्त्युषा मृतं कं चन बोधयन्ती ॥>
      text <उषो यदग्निं समिधे चकर्थ वि यदावश्चक्षसा सूर्यस्य ।>
      text <यन्मानुषान्यक्ष्यमाणाँ अजीगस्तद्देवेषु चकृषे भद्रमप्नः ॥>
      text <कियात्या यत्समया भवाति या व्यूषुर्याश्च नूनं व्युच्छान् ।>
      text <अनु पूर्वाः कृपते वावशाना प्रदीध्याना जोषमन्याभिरेति ॥>
      text <ईयुष्टे ये पूर्वतरामपश्यन्व्युच्छन्तीमुषसं मर्त्यासः ।>
      text <अस्माभिरू नु प्रतिचक्ष्याभूदो ते यन्ति ये अपरीषु पश्यान् ॥>
      text <यावयद्द्वेषा ऋतपा ऋतेजाः सुम्नावरी सूनृता ईरयन्ती ।>
      text <सुमङ्गलीर्बिभ्रती देववीतिमिहाद्योषः श्रेष्ठतमा व्युच्छ ॥>
      text <शश्वत्पुरोषा व्युवास देव्यथो अद्येदं व्यावो मघोनी ।>
      text <अथो व्युच्छादुत्तराँ अनु द्यूनजरामृता चरति स्वधाभिः ॥>
      text <व्यञ्जिभिर्दिव आतास्वद्यौदप कृष्णां निर्णिजं देव्यावः ।>
      text <प्रबोधयन्त्यरुणेभिरश्वैरोषा याति सुयुजा रथेन ॥>
      text <आवहन्ती पोष्या वार्याणि चित्रं केतुं कृणुते चेकिताना ।>
      text <ईयुषीणामुपमा शश्वतीनां विभातीनां प्रथमोषा व्यश्वैत् ॥>
      text <उदीर्ध्वं जीवो असुर्न आगादप प्रागात्तम आ ज्योतिरेति ।>
      text <आरैक्पन्थां यातवे सूर्यायागन्म यत्र प्रतिरन्त आयुः ॥>
      text <स्यूमना वाच उदियर्ति वह्नि स्तवानो रेभ उषसो विभातीः ।>
      text <अद्या तदुच्छ गृणते मघोन्यस्मे आयुर्नि दिदीहि प्रजावत् ॥>
      text <या गोमतीरुषसः सर्ववीरा व्युच्छन्ति दाशुषे मर्त्याय ।>
      text <वायोरिव सूनृतानामुदर्के ता अश्वदा अश्नवत्सोमसुत्वा ॥>
      text <माता देवानामदितेरनीकं यज्ञस्य केतुर्बृहती वि भाहि ।>
      text <प्रशस्तिकृद्ब्रह्मणे नो व्युच्छा नो जने जनय विश्ववारे ॥>
      text <यच्चित्रमप्न उषसो वहन्तीजानाय शशमानाय भद्रम् ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <इमा रुद्राय तवसे कपर्दिने क्षयद्वीराय प्र भरामहे मतीः ।>
      text <यथा शमसद्द्विपदे चतुष्पदे विश्वं पुष्टं ग्रामे अस्मिन्ननातुरम् ॥>
      text <मृळा नो रुद्रोत नो मयस्कृधि क्षयद्वीराय नमसा विधेम ते ।>
      text <यच्छं च योश्च मनुरायेजे पिता तदश्याम तव रुद्र प्रणीतिषु ॥>
      text <अश्याम ते सुमतिं देवयज्यया क्षयद्वीरस्य तव रुद्र मीढ्वः ।>
      text <सुम्नायन्निद्विशो अस्माकमा चरारिष्टवीरा जुहवाम ते हविः ॥>
      text <त्वेषं वयं रुद्रं यज्ञसाधं वङ्कुं कविमवसे नि ह्वयामहे ।>
      text <आरे अस्मद्दैव्यं हेळो अस्यतु सुमतिमिद्वयमस्या वृणीमहे ॥>
      text <दिवो वराहमरुषं कपर्दिनं त्वेषं रूपं नमसा नि ह्वयामहे ।>
      text <हस्ते बिभ्रद्भेषजा वार्याणि शर्म वर्म च्छर्दिरस्मभ्यं यंसत् ॥>
      text <इदं पित्रे मरुतामुच्यते वचः स्वादोः स्वादीयो रुद्राय वर्धनम् ।>
      text <रास्वा च नो अमृत मर्तभोजनं त्मने तोकाय तनयाय मृळ ॥>
      text <मा नो महान्तमुत मा नो अर्भकं मा न उक्षन्तमुत मा न उक्षितम् ।>
      text <मा नो वधीः पितरं मोत मातरं मा नः प्रियास्तन्वो रुद्र रीरिषः ॥>
      text <मा नस्तोके तनये मा न आयौ मा नो गोषु मा नो अश्वेषु रीरिषः ।>
      text <वीरान्मा नो रुद्र भामितो वधीर्हविष्मन्तः सदमित्त्वा हवामहे ॥>
      text <उप ते स्तोमान्पशुपा इवाकरं रास्वा पितर्मरुतां सुम्नमस्मे ।>
      text <भद्रा हि ते सुमतिर्मृळयत्तमाथा वयमव इत्ते वृणीमहे ॥>
      text <आरे ते गोघ्नमुत पूरुषघ्नं क्षयद्वीर सुम्नमस्मे ते अस्तु ।>
      text <मृळा च नो अधि च ब्रूहि देवाधा च नः शर्म यच्छ द्विबर्हाः ॥>
      text <अवोचाम नमो अस्मा अवस्यवः शृणोतु नो हवं रुद्रो मरुत्वान् ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <चित्रं देवानामुदगादनीकं चक्षुर्मित्रस्य वरुणस्याग्नेः ।>
      text <आप्रा द्यावापृथिवी अन्तरिक्षं सूर्य आत्मा जगतस्तस्थुषश्च ॥>
      text <सूर्यो देवीमुषसं रोचमानां मर्यो न योषामभ्येति पश्चात् ।>
      text <यत्रा नरो देवयन्तो युगानि वितन्वते प्रति भद्राय भद्रम् ॥>
      text <भद्रा अश्वा हरितः सूर्यस्य चित्रा एतग्वा अनुमाद्यासः ।>
      text <नमस्यन्तो दिव आ पृष्ठमस्थुः परि द्यावापृथिवी यन्ति सद्यः ॥>
      text <तत्सूर्यस्य देवत्वं तन्महित्वं मध्या कर्तोर्विततं सं जभार ।>
      text <यदेदयुक्त हरितः सधस्थादाद्रात्री वासस्तनुते सिमस्मै ॥>
      text <तन्मित्रस्य वरुणस्याभिचक्षे सूर्यो रूपं कृणुते द्योरुपस्थे ।>
      text <अनन्तमन्यद्रुशदस्य पाजः कृष्णमन्यद्धरितः सं भरन्ति ॥>
      text <अद्या देवा उदिता सूर्यस्य निरंहसः पिपृता निरवद्यात् ।>
      text <तन्नो मित्रो वरुणो मामहन्तामदितिः सिन्धुः पृथिवी उत द्यौः ॥>
    text <ऋग्वेदः सूक्तं>
      text <नासत्याभ्यां बर्हिरिव प्र वृञ्जे स्तोमाँ इयर्म्यभ्रियेव वातः ।>
      text <यावर्भगाय विमदाय जायां सेनाजुवा न्यूहतू रथेन ॥>
      text <वीळुपत्मभिराशुहेमभिर्वा देवानां वा जूतिभिः शाशदाना ।>
      text <तद्रासभो नासत्या सहस्रमाजा यमस्य प्रधने जिगाय ॥>
      text <तुग्रो ह भुज्युमश्विनोदमेघे रयिं न कश्चिन्ममृवाँ अवाहाः ।>
      text <तमूहथुर्नौभिरात्मन्वतीभिरन्तरिक्षप्रुद्भिरपोदकाभिः ॥>
      text <तिस्रः क्षपस्त्रिरहातिव्रजद्भिर्नासत्या भुज्युमूहथुः पतंगैः ।>
      text <समुद्रस्य धन्वन्नार्द्रस्य पारे त्रिभी रथैः शतपद्भिः षळश्वैः ॥>
      text <अनारम्भणे तदवीरयेथामनास्थाने अग्रभणे समुद्रे ।>
      text <यदश्विना ऊहथुर्भुज्युमस्तं शतारित्रां नावमातस्थिवांसम् ॥>
      text <यमश्विना ददथुः श्वेतमश्वमघाश्वाय शश्वदित्स्वस्ति ।>
      text <तद्वां दात्रं महि कीर्तेन्यं भूत्पैद्वो वाजी सदमिद्धव्यो अर्यः ॥>
    text <ऋग्वेदः सूक्तं>
      text <मध्वः सोमस्याश्विना मदाय प्रत्नो होता विवासते वाम् ।>
      text <बर्हिष्मती रातिर्विश्रिता गीरिषा यातं नासत्योप वाजैः ॥>
      text <यो वामश्विना मनसो जवीयान्रथः स्वश्वो विश आजिगाति ।>
      text <येन गच्छथः सुकृतो दुरोणं तेन नरा वर्तिरस्मभ्यं यातम् ॥>
      text <ऋषिं नरावंहसः पाञ्चजन्यमृबीसादत्रिं मुञ्चथो गणेन ।>
      text <मिनन्ता दस्योरशिवस्य माया अनुपूर्वं वृषणा चोदयन्ता ॥>
      text <अश्वं न गूळ्हमश्विना दुरेवैरृषिं नरा वृषणा रेभमप्सु ।>
      text <सं तं रिणीथो विप्रुतं दंसोभिर्न वां जूर्यन्ति पूर्व्या कृतानि ॥>
      text <सुषुप्वांसं न निरृतेरुपस्थे सूर्यं न दस्रा तमसि क्षियन्तम् ।>
      text <शुभे रुक्मं न दर्शतं निखातमुदूपथुरश्विना वन्दनाय ॥>
      text <तद्वां नरा शंस्यं पज्रियेण कक्षीवता नासत्या परिज्मन् ।>
      text <शफादश्वस्य वाजिनो जनाय शतं कुम्भाँ असिञ्चतं मधूनाम् ॥>
      text <युवं नरा स्तुवते कृष्णियाय विष्णाप्वं ददथुर्विश्वकाय ।>
      text <घोषायै चित्पितृषदे दुरोणे पतिं जूर्यन्त्या अश्विनावदत्तम् ॥>
      text <युवं श्यावाय रुशतीमदत्तं महः क्षोणस्याश्विना कण्वाय ।>
      text <प्रवाच्यं तद्वृषणा कृतं वां यन्नार्षदाय श्रवो अध्यधत्तम् ॥>
      text <पुरू वर्पांस्यश्विना दधाना नि पेदव ऊहथुराशुमश्वम् ।>
      text <सहस्रसां वाजिनमप्रतीतमहिहनं श्रवस्यं तरुत्रम् ॥>
      text <एतानि वां श्रवस्या सुदानू ब्रह्माङ्गूषं सदनं रोदस्योः ।>
      text <यद्वां पज्रासो अश्विना हवन्ते यातमिषा च विदुषे च वाजम् ॥>
      text <सूनोर्मानेनाश्विना गृणाना वाजं विप्राय भुरणा रदन्ता ।>
      text <अगस्त्ये ब्रह्मणा वावृधाना सं विश्पलां नासत्यारिणीतम् ॥>
      text <कुह यान्ता सुष्टुतिं काव्यस्य दिवो नपाता वृषणा शयुत्रा ।>
      text <हिरण्यस्येव कलशं निखातमुदूपथुर्दशमे अश्विनाहन् ॥>
      text <युवं च्यवानमश्विना जरन्तं पुनर्युवानं चक्रथुः शचीभिः ।>
      text <युवो रथं दुहिता सूर्यस्य सह श्रिया नासत्यावृणीत ॥>
      text <युवं तुग्राय पूर्व्येभिरेवैः पुनर्मन्यावभवतं युवाना ।>
      text <युवं भुज्युमर्णसो निः समुद्राद्विभिरूहथुरृज्रेभिरश्वैः ॥>
      text <अजोहवीदश्विना तौग्र्यो वां प्रोळ्हः समुद्रमव्यथिर्जगन्वान् ।>
      text <निष्टमूहथुः सुयुजा रथेन मनोजवसा वृषणा स्वस्ति ॥>
      text <अजोहवीदश्विना वर्तिका वामास्नो यत्सीममुञ्चतं वृकस्य ।>
      text <वि जयुषा ययथुः सान्वद्रेर्जातं विष्वाचो अहतं विषेण ॥>
      text <शतं मेषान्वृक्ये मामहानं तमः प्रणीतमशिवेन पित्रा ।>
      text <आक्षी ऋज्राश्वे अश्विनावधत्तं ज्योतिरन्धाय चक्रथुर्विचक्षे ॥>
      text <शुनमन्धाय भरमह्वयत्सा वृकीरश्विना वृषणा नरेति ।>
      text <जारः कनीन इव चक्षदान ऋज्राश्वः शतमेकं च मेषान् ॥>
      text <मही वामूतिरश्विना मयोभूरुत स्रामं धिष्ण्या सं रिणीथः ।>
      text <अथा युवामिदह्वयत्पुरंधिरागच्छतं सीं वृषणाववोभिः ॥>
      text <अधेनुं दस्रा स्तर्यं विषक्तामपिन्वतं शयवे अश्विना गाम् ।>
      text <युवं शचीभिर्विमदाय जायां न्यूहथुः पुरुमित्रस्य योषाम् ॥>
      text <यवं वृकेणाश्विना वपन्तेषं दुहन्ता मनुषाय दस्रा ।>
      text <अभि दस्युं बकुरेणा धमन्तोरु ज्योतिश्चक्रथुरार्याय ॥*>
      text <आथर्वणायाश्विना दधीचेऽश्व्यं शिरः प्रत्यैरयतम् ।>
      text <स वां मधु प्र वोचदृतायन्त्वाष्ट्रं यद्दस्रावपिकक्ष्यं वाम् ॥>
      text <सदा कवी सुमतिमा चके वां विश्वा धियो अश्विना प्रावतं मे ।>
      text <अस्मे रयिं नासत्या बृहन्तमपत्यसाचं श्रुत्यं रराथाम् ॥>
      text <हिरण्यहस्तमश्विना रराणा पुत्रं नरा वध्रिमत्या अदत्तम् ।>
      text <त्रिधा ह श्यावमश्विना विकस्तमुज्जीवस ऐरयतं सुदानू ॥>
      text <एतानि वामश्विना वीर्याणि प्र पूर्व्याण्यायवोऽवोचन् ।>
      text <ब्रह्म कृण्वन्तो वृषणा युवभ्यां सुवीरासो विदथमा वदेम ॥>
    text <ऋग्वेदः सूक्तं>
      text <आ वां रथो अश्विना श्येनपत्वा सुमृळीकः स्ववाँ यात्वर्वाङ् ।>
      text <यो मर्त्यस्य मनसो जवीयान्त्रिवन्धुरो वृषणा वातरंहाः ॥>
      text <त्रिवन्धुरेण त्रिवृता रथेन त्रिचक्रेण सुवृता यातमर्वाक् ।>
      text <पिन्वतं गा जिन्वतमर्वतो नो वर्धयतमश्विना वीरमस्मे ॥>
      text <प्रवद्यामना सुवृता रथेन दस्राविमं शृणुतं श्लोकमद्रेः ।>
      text <किमङ्ग वां प्रत्यवर्तिं गमिष्ठाहुर्विप्रासो अश्विना पुराजाः ॥>
      text <आ वां श्येनासो अश्विना वहन्तु रथे युक्तास आशवः पतंगाः ।>
      text <ये अप्तुरो दिव्यासो न गृध्रा अभि प्रयो नासत्या वहन्ति ॥>
      text <आ वां रथं युवतिस्तिष्ठदत्र जुष्ट्वी नरा दुहिता सूर्यस्य ।>
      text <परि वामश्वा वपुषः पतंगा वयो वहन्त्वरुषा अभीके ॥>
      text <उद्वन्दनमैरतं दंसनाभिरुद्रेभं दस्रा वृषणा शचीभिः ।>
      text <निष्टौग्र्यं पारयथः समुद्रात्पुनश्च्यवानं चक्रथुर्युवानम् ॥>
      text <युवमत्रयेऽवनीताय तप्तमूर्जमोमानमश्विनावधत्तम् ।>
      text <युवं कण्वायापिरिप्ताय चक्षुः प्रत्यधत्तं सुष्टुतिं जुजुषाणा ॥>
      text <युवं धेनुं शयवे नाधितायापिन्वतमश्विना पूर्व्याय ।>
      text <अमुञ्चतं वर्तिकामंहसो निः प्रति जङ्घां विश्पलाया अधत्तम् ॥>
      text <युवं श्वेतं पेदव इन्द्रजूतमहिहनमश्विनादत्तमश्वम् ।>
      text <जोहूत्रमर्यो अभिभूतिमुग्रं सहस्रसां वृषणं वीड्वङ्गम् ॥>
      text <ता वां नरा स्ववसे सुजाता हवामहे अश्विना नाधमानाः ।>
      text <आ न उप वसुमता रथेन गिरो जुषाणा सुविताय यातम् ॥>
      text <आ श्येनस्य जवसा नूतनेनास्मे यातं नासत्या सजोषाः ।>
      text <हवे हि वामश्विना रातहव्यः शश्वत्तमाया उषसो व्युष्टौ ॥>
    text <ऋग्वेदः सूक्तं>
      text <आ वां रथं पुरुमायं मनोजुवं जीराश्वं यज्ञियं जीवसे हुवे ।>
      text <सहस्रकेतुं वनिनं शतद्वसुं श्रुष्टीवानं वरिवोधामभि प्रयः ॥>
      text <ऊर्ध्वा धीतिः प्रत्यस्य प्रयामन्यधायि शस्मन्समयन्त आ दिशः ।>
      text <स्वदामि घर्मं प्रति यन्त्यूतय आ वामूर्जानी रथमश्विनारुहत् ॥>
      text <सं यन्मिथः पस्पृधानासो अग्मत शुभे मखा अमिता जायवो रणे ।>
      text <युवोरह प्रवणे चेकिते रथो यदश्विना वहथः सूरिमा वरम् ॥>
      text <युवं भुज्युं भुरमाणं विभिर्गतं स्वयुक्तिभिर्निवहन्ता पितृभ्य आ ।>
      text <यासिष्टं वर्तिर्वृषणा विजेन्यं दिवोदासाय महि चेति वामवः ॥>
      text <युवोरश्विना वपुषे युवायुजं रथं वाणी येमतुरस्य शर्ध्यम् ।>
      text <आ वां पतित्वं सख्याय जग्मुषी योषावृणीत जेन्या युवां पती ॥>
      text <युवं रेभं परिषूतेरुरुष्यथो हिमेन घर्मं परितप्तमत्रये ।>
      text <युवं शयोरवसं पिप्यथुर्गवि प्र दीर्घेण वन्दनस्तार्यायुषा ॥>
      text <युवं वन्दनं निरृतं जरण्यया रथं न दस्रा करणा समिन्वथः ।>
      text <क्षेत्रादा विप्रं जनथो विपन्यया प्र वामत्र विधते दंसना भुवत् ॥>
      text <अगच्छतं कृपमाणं परावति पितुः स्वस्य त्यजसा निबाधितम् ।>
      text <स्वर्वतीरित ऊतीर्युवोरह चित्रा अभीके अभवन्नभिष्टयः ॥>
      text <उत स्या वां मधुमन्मक्षिकारपन्मदे सोमस्यौशिजो हुवन्यति ।>
      text <युवं दधीचो मन आ विवासथोऽथा शिरः प्रति वामश्व्यं वदत् ॥>
      text <युवं पेदवे पुरुवारमश्विना स्पृधां श्वेतं तरुतारं दुवस्यथः ।>
      text <शर्यैरभिद्युं पृतनासु दुष्टरं चर्कृत्यमिन्द्रमिव चर्षणीसहम् ॥>
    text <ऋग्वेदः सूक्तं>
      text <का राधद्धोत्राश्विना वां को वां जोष उभयोः ।>
      text <कथा विधात्यप्रचेताः ॥>
      text <विद्वांसाविद्दुरः पृच्छेदविद्वानित्थापरो अचेताः ।>
      text <नू चिन्नु मर्ते अक्रौ ॥>
      text <ता विद्वांसा हवामहे वां ता नो विद्वांसा मन्म वोचेतमद्य ।>
      text <प्रार्चद्दयमानो युवाकुः ॥>
      text <वि पृच्छामि पाक्या न देवान्वषट्कृतस्याद्भुतस्य दस्रा ।>
      text <पातं च सह्यसो युवं च रभ्यसो नः ॥>
      text <प्र या घोषे भृगवाणे न शोभे यया वाचा यजति पज्रियो वाम् ।>
      text <प्रैषयुर्न विद्वान् ॥>
      text <श्रुतं गायत्रं तकवानस्याहं चिद्धि रिरेभाश्विना वाम् ।>
      text <आक्षी शुभस्पती दन् ॥>
      text <युवं ह्यास्तं महो रन्युवं वा यन्निरततंसतम् ।>
      text <ता नो वसू सुगोपा स्यातं पातं नो वृकादघायोः ॥>
      text <मा कस्मै धातमभ्यमित्रिणे नो माकुत्रा नो गृहेभ्यो धेनवो गुः ।>
      text <स्तनाभुजो अशिश्वीः ॥>
      text <दुहीयन्मित्रधितये युवाकु राये च नो मिमीतं वाजवत्यै ।>
      text <इषे च नो मिमीतं धेनुमत्यै ॥>
      text <अश्विनोरसनं रथमनश्वं वाजिनीवतोः ।>
      text <तेनाहं भूरि चाकन ॥>
      text <अयं समह मा तनूह्याते जनाँ अनु ।>
      text <सोमपेयं सुखो रथः ॥>
      text <अध स्वप्नस्य निर्विदेऽभुञ्जतश्च रेवतः ।>
      text <उभा ता बस्रि नश्यतः ॥>
    text <ऋग्वेदः सूक्तं>
      text <कदित्था नॄँः पात्रं देवयतां श्रवद्गिरो अङ्गिरसां तुरण्यन् ।>
      text <प्र यदानड्विश आ हर्म्यस्योरु क्रंसते अध्वरे यजत्रः ॥>
      text <स्तम्भीद्ध द्यां स धरुणं प्रुषायदृभुर्वाजाय द्रविणं नरो गोः ।>
      text <अनु स्वजां महिषश्चक्षत व्रां मेनामश्वस्य परि मातरं गोः ॥>
      text <नक्षद्धवमरुणीः पूर्व्यं राट् तुरो विशामङ्गिरसामनु द्यून् ।>
      text <तक्षद्वज्रं नियुतं तस्तम्भद्द्यां चतुष्पदे नर्याय द्विपादे ॥>
      text <अस्य मदे स्वर्यं दा ऋतायापीवृतमुस्रियाणामनीकम् ।>
      text <यद्ध प्रसर्गे त्रिककुम्निवर्तदप द्रुहो मानुषस्य दुरो वः ॥>
      text <तुभ्यं पयो यत्पितरावनीतां राधः सुरेतस्तुरणे भुरण्यू ।>
      text <शुचि यत्ते रेक्ण आयजन्त सबर्दुघायाः पय उस्रियायाः ॥>
      text <अध प्र जज्ञे तरणिर्ममत्तु प्र रोच्यस्या उषसो न सूरः ।>
      text <इन्दुर्येभिराष्ट स्वेदुहव्यैः स्रुवेण सिञ्चञ्जरणाभि धाम ॥>
      text <स्विध्मा यद्वनधितिरपस्यात्सूरो अध्वरे परि रोधना गोः ।>
      text <यद्ध प्रभासि कृत्व्याँ अनु द्यूननर्विशे पश्विषे तुराय ॥>
      text <अष्टा महो दिव आदो हरी इह द्युम्नासाहमभि योधान उत्सम् ।>
      text <हरिं यत्ते मन्दिनं दुक्षन्वृधे गोरभसमद्रिभिर्वाताप्यम् ॥>
      text <त्वमायसं प्रति वर्तयो गोर्दिवो अश्मानमुपनीतमृभ्वा ।>
      text <कुत्साय यत्र पुरुहूत वन्वञ्छुष्णमनन्तैः परियासि वधैः ॥>
      text <पुरा यत्सूरस्तमसो अपीतेस्तमद्रिवः फलिगं हेतिमस्य ।>
      text <शुष्णस्य चित्परिहितं यदोजो दिवस्परि सुग्रथितं तदादः ॥>
      text <अनु त्वा मही पाजसी अचक्रे द्यावाक्षामा मदतामिन्द्र कर्मन् ।>
      text <त्वं वृत्रमाशयानं सिरासु महो वज्रेण सिष्वपो वराहुम् ॥>
      text <त्वमिन्द्र नर्यो याँ अवो नॄन्तिष्ठा वातस्य सुयुजो वहिष्ठान् ।>
      text <यं ते काव्य उशना मन्दिनं दाद्वृत्रहणं पार्यं ततक्ष वज्रम् ॥>
      text <त्वं सूरो हरितो रामयो नॄन्भरच्चक्रमेतशो नायमिन्द्र ।>
      text <प्रास्य पारं नवतिं नाव्यानामपि कर्तमवर्तयोऽयज्यून् ॥>
      text <त्वं नो अस्या इन्द्र दुर्हणायाः पाहि वज्रिवो दुरितादभीके ।>
      text <प्र नो वाजान्रथ्यो अश्वबुध्यानिषे यन्धि श्रवसे सूनृतायै ॥>
      text <मा सा ते अस्मत्सुमतिर्वि दसद्वाजप्रमहः समिषो वरन्त ।>
      text <आ नो भज मघवन्गोष्वर्यो मंहिष्ठास्ते सधमादः स्याम ॥>
    text <ऋग्वेदः सूक्तं>
      text <प्र वः पान्तं रघुमन्यवोऽन्धो यज्ञं रुद्राय मीळ्हुषे भरध्वम् ।>
      text <दिवो अस्तोष्यसुरस्य वीरैरिषुध्येव मरुतो रोदस्योः ॥>
      text <पत्नीव पूर्वहूतिं वावृधध्या उषासानक्ता पुरुधा विदाने ।>
      text <स्तरीर्नात्कं व्युतं वसाना सूर्यस्य श्रिया सुदृशी हिरण्यैः ॥>
      text <ममत्तु नः परिज्मा वसर्हा ममत्तु वातो अपां वृषण्वान् ।>
      text <शिशीतमिन्द्रापर्वता युवं नस्तन्नो विश्वे वरिवस्यन्तु देवाः ॥>
      text <उत त्या मे यशसा श्वेतनायै व्यन्ता पान्तौशिजो हुवध्यै ।>
      text <प्र वो नपातमपां कृणुध्वं प्र मातरा रास्पिनस्यायोः ॥>
      text <आ वो रुवण्युमौशिजो हुवध्यै घोषेव शंसमर्जुनस्य नंशे ।>
      text <प्र वः पूष्णे दावन आँ अच्छा वोचेय वसुतातिमग्नेः ॥>
      text <श्रुतं मे मित्रावरुणा हवेमोत श्रुतं सदने विश्वतः सीम् ।>
      text <श्रोतु नः श्रोतुरातिः सुश्रोतुः सुक्षेत्रा सिन्धुरद्भिः ॥>
      text <स्तुषे सा वां वरुण मित्र रातिर्गवां शता पृक्षयामेषु पज्रे ।>
      text <श्रुतरथे प्रियरथे दधानाः सद्यः पुष्टिं निरुन्धानासो अग्मन् ॥>
      text <अस्य स्तुषे महिमघस्य राधः सचा सनेम नहुषः सुवीराः ।>
      text <जनो यः पज्रेभ्यो वाजिनीवानश्वावतो रथिनो मह्यं सूरिः ॥>
      text <जनो यो मित्रावरुणावभिध्रुगपो न वां सुनोत्यक्ष्णयाध्रुक् ।>
      text <स्वयं स यक्ष्मं हृदये नि धत्त आप यदीं होत्राभिरृतावा ॥>
      text <स व्राधतो नहुषो दंसुजूतः शर्धस्तरो नरां गूर्तश्रवाः ।>
      text <विसृष्टरातिर्याति बाळ्हसृत्वा विश्वासु पृत्सु सदमिच्छूरः ॥>
      text <अध ग्मन्ता नहुषो हवं सूरेः श्रोता राजानो अमृतस्य मन्द्राः ।>
      text <नभोजुवो यन्निरवस्य राधः प्रशस्तये महिना रथवते ॥>
      text <एतं शर्धं धाम यस्य सूरेरित्यवोचन्दशतयस्य नंशे ।>
      text <द्युम्नानि येषु वसुताती रारन्विश्वे सन्वन्तु प्रभृथेषु वाजम् ॥>
      text <मन्दामहे दशतयस्य धासेर्द्विर्यत्पञ्च बिभ्रतो यन्त्यन्ना ।>
      text <किमिष्टाश्व इष्टरश्मिरेत ईशानासस्तरुष ऋञ्जते नॄन् ॥>
      text <हिरण्यकर्णं मणिग्रीवमर्णस्तन्नो विश्वे वरिवस्यन्तु देवाः ।>
      text <अर्यो गिरः सद्य आ जग्मुषीरोस्राश्चाकन्तूभयेष्वस्मे ॥>
      text <चत्वारो मा मशर्शारस्य शिश्वस्त्रयो राज्ञ आयवसस्य जिष्णोः ।>
      text <रथो वां मित्रावरुणा दीर्घाप्साः स्यूमगभस्तिः सूरो नाद्यौत् ॥>
    text <ऋग्वेदः सूक्तं>
      text <पृथू रथो दक्षिणाया अयोज्यैनं देवासो अमृतासो अस्थुः ।>
      text <कृष्णादुदस्थादर्या विहायाश्चिकित्सन्ती मानुषाय क्षयाय ॥>
      text <पूर्वा विश्वस्माद्भुवनादबोधि जयन्ती वाजं बृहती सनुत्री ।>
      text <उच्चा व्यख्यद्युवतिः पुनर्भूरोषा अगन्प्रथमा पूर्वहूतौ ॥>
      text <यदद्य भागं विभजासि नृभ्य उषो देवि मर्त्यत्रा सुजाते ।>
      text <देवो नो अत्र सविता दमूना अनागसो वोचति सूर्याय ॥>
      text <गृहंगृहमहना यात्यच्छा दिवेदिवे अधि नामा दधाना ।>
      text <सिषासन्ती द्योतना शश्वदागादग्रमग्रमिद्भजते वसूनाम् ॥>
      text <भगस्य स्वसा वरुणस्य जामिरुषः सूनृते प्रथमा जरस्व ।>
      text <पश्चा स दघ्या यो अघस्य धाता जयेम तं दक्षिणया रथेन ॥>
      text <उदीरतां सूनृता उत्पुरंधीरुदग्नयः शुशुचानासो अस्थुः ।>
      text <स्पार्हा वसूनि तमसापगूळ्हाविष्कृण्वन्त्युषसो विभातीः ॥>
      text <अपान्यदेत्यभ्यन्यदेति विषुरूपे अहनी सं चरेते ।>
      text <परिक्षितोस्तमो अन्या गुहाकरद्यौदुषाः शोशुचता रथेन ॥>
      text <सदृशीरद्य सदृशीरिदु श्वो दीर्घं सचन्ते वरुणस्य धाम ।>
      text <अनवद्यास्त्रिंशतं योजनान्येकैका क्रतुं परि यन्ति सद्यः ॥>
      text <जानत्यह्नः प्रथमस्य नाम शुक्रा कृष्णादजनिष्ट श्वितीची ।>
      text <ऋतस्य योषा न मिनाति धामाहरहर्निष्कृतमाचरन्ती ॥>
      text <कन्येव तन्वा शाशदानाँ एषि देवि देवमियक्षमाणम् ।>
      text <संस्मयमाना युवतिः पुरस्तादाविर्वक्षांसि कृणुषे विभाती ॥>
      text <सुसंकाशा मातृमृष्टेव योषाविस्तन्वं कृणुषे दृशे कम् ।>
      text <भद्रा त्वमुषो वितरं व्युच्छ न तत्ते अन्या उषसो नशन्त ॥>
      text <अश्वावतीर्गोमतीर्विश्ववारा यतमाना रश्मिभिः सूर्यस्य ।>
      text <परा च यन्ति पुनरा च यन्ति भद्रा नाम वहमाना उषासः ॥>
      text <ऋतस्य रश्मिमनुयच्छमाना भद्रम्भद्रं क्रतुमस्मासु धेहि ।>
      text <उषो नो अद्य सुहवा व्युच्छास्मासु रायो मघवत्सु च स्युः ॥>
    text <ऋग्वेदः सूक्तं>
      text <उषा उच्छन्ती समिधाने अग्ना उद्यन्सूर्य उर्विया ज्योतिरश्रेत् ।>
      text <देवो नो अत्र सविता न्वर्थं प्रासावीद्द्विपत्प्र चतुष्पदित्यै ॥>
      text <अमिनती दैव्यानि व्रतानि प्रमिनती मनुष्या युगानि ।>
      text <ईयुषीणामुपमा शश्वतीनामायतीनां प्रथमोषा व्यद्यौत् ॥>
      text <एषा दिवो दुहिता प्रत्यदर्शि ज्योतिर्वसाना समना पुरस्तात् ।>
      text <ऋतस्य पन्थामन्वेति साधु प्रजानतीव न दिशो मिनाति ॥>
      text <उपो अदर्शि शुन्ध्युवो न वक्षो नोधा इवाविरकृत प्रियाणि ।>
      text <अद्मसन्न ससतो बोधयन्ती शश्वत्तमागात्पुनरेयुषीणाम् ॥>
      text <पूर्वे अर्धे रजसो अप्त्यस्य गवां जनित्र्यकृत प्र केतुम् ।>
      text <व्यु प्रथते वितरं वरीय ओभा पृणन्ती पित्रोरुपस्था ॥>
      text <एवेदेषा पुरुतमा दृशे कं नाजामिं न परि वृणक्ति जामिम् ।>
      text <अरेपसा तन्वा शाशदाना नार्भादीषते न महो विभाती ॥>
      text <अभ्रातेव पुंस एति प्रतीची गर्तारुगिव सनये धनानाम् ।>
      text <जायेव पत्य उशती सुवासा उषा हस्रेव नि रिणीते अप्सः ॥>
      text <स्वसा स्वस्रे ज्यायस्यै योनिमारैगपैत्यस्याः प्रतिचक्ष्येव ।>
      text <व्युच्छन्ती रश्मिभिः सूर्यस्याञ्ज्यङ्क्ते समनगा इव व्राः ॥>
      text <आसां पूर्वासामहसु स्वसॄणामपरा पूर्वामभ्येति पश्चात् ।>
      text <ताः प्रत्नवन्नव्यसीर्नूनमस्मे रेवदुच्छन्तु सुदिना उषासः ॥>
      text <प्र बोधयोषः पृणतो मघोन्यबुध्यमानाः पणयः ससन्तु ।>
      text <रेवदुच्छ मघवद्भ्यो मघोनि रेवत्स्तोत्रे सूनृते जारयन्ती ॥>
      text <अवेयमश्वैद्युवतिः पुरस्ताद्युङ्क्ते गवामरुणानामनीकम् ।>
      text <वि नूनमुच्छादसति प्र केतुर्गृहंगृहमुप तिष्ठाते अग्निः ॥>
      text <उत्ते वयश्चिद्वसतेरपप्तन्नरश्च ये पितुभाजो व्युष्टौ ।>
      text <अमा सते वहसि भूरि वाममुषो देवि दाशुषे मर्त्याय ॥>
      text <अस्तोढ्वं स्तोम्या ब्रह्मणा मेऽवीवृधध्वमुशतीरुषासः ।>
      text <युष्माकं देवीरवसा सनेम सहस्रिणं च शतिनं च वाजम् ॥>
    text <ऋग्वेदः सूक्तं>
      text <प्राता रत्नं प्रातरित्वा दधाति तं चिकित्वान्प्रतिगृह्या नि धत्ते ।>
      text <तेन प्रजां वर्धयमान आयू रायस्पोषेण सचते सुवीरः ॥>
      text <सुगुरसत्सुहिरण्यः स्वश्वो बृहदस्मै वय इन्द्रो दधाति ।>
      text <यस्त्वायन्तं वसुना प्रातरित्वो मुक्षीजयेव पदिमुत्सिनाति ॥>
      text <आयमद्य सुकृतं प्रातरिच्छन्निष्टेः पुत्रं वसुमता रथेन ।>
      text <अंशोः सुतं पायय मत्सरस्य क्षयद्वीरं वर्धय सूनृताभिः ॥>
      text <उप क्षरन्ति सिन्धवो मयोभुव ईजानं च यक्ष्यमाणं च धेनवः ।>
      text <पृणन्तं च पपुरिं च श्रवस्यवो घृतस्य धारा उप यन्ति विश्वतः ॥>
      text <नाकस्य पृष्ठे अधि तिष्ठति श्रितो यः पृणाति स ह देवेषु गच्छति ।>
      text <तस्मा आपो घृतमर्षन्ति सिन्धवस्तस्मा इयं दक्षिणा पिन्वते सदा ॥>
      text <दक्षिणावतामिदिमानि चित्रा दक्षिणावतां दिवि सूर्यासः ।>
      text <दक्षिणावन्तो अमृतं भजन्ते दक्षिणावन्तः प्र तिरन्त आयुः ॥>
      text <मा पृणन्तो दुरितमेन आरन्मा जारिषुः सूरयः सुव्रतासः ।>
      text <अन्यस्तेषां परिधिरस्तु कश्चिदपृणन्तमभि सं यन्तु शोकाः ॥>
    text <ऋग्वेदः सूक्तं>
      text <अमन्दान्स्तोमान्प्र भरे मनीषा सिन्धावधि क्षियतो भाव्यस्य ।>
      text <यो मे सहस्रममिमीत सवानतूर्तो राजा श्रव इच्छमानः ॥>
      text <शतं राज्ञो नाधमानस्य निष्काञ्छतमश्वान्प्रयतान्सद्य आदम् ।>
      text <शतं कक्षीवाँ असुरस्य गोनां दिवि श्रवोऽजरमा ततान ॥>
      text <उप मा श्यावाः स्वनयेन दत्ता वधूमन्तो दश रथासो अस्थुः ।>
      text <षष्टिः सहस्रमनु गव्यमागात्सनत्कक्षीवाँ अभिपित्वे अह्नाम् ॥>
      text <चत्वारिंशद्दशरथस्य शोणाः सहस्रस्याग्रे श्रेणिं नयन्ति ।>
      text <मदच्युतः कृशनावतो अत्यान्कक्षीवन्त उदमृक्षन्त पज्राः ॥>
      text <पूर्वामनु प्रयतिमा ददे वस्त्रीन्युक्ताँ अष्टावरिधायसो गाः ।>
      text <सुबन्धवो ये विश्या इव व्रा अनस्वन्तः श्रव ऐषन्त पज्राः ॥>
      text <आगधिता परिगधिता या कशीकेव जङ्गहे ।>
      text <ददाति मह्यं यादुरी याशूनां भोज्या शता ॥>
      text <उपोप मे परा मृश मा मे दभ्राणि मन्यथाः ।>
      text <सर्वाहमस्मि रोमशा गन्धारीणामिवाविका ॥>
    text <ऋग्वेदः सूक्तं>
      text <अग्निं होतारं मन्ये दास्वन्तं वसुं सूनुं सहसो जातवेदसं विप्रं न जातवेदसम् ।>
      text <य ऊर्ध्वया स्वध्वरो देवो देवाच्या कृपा ।>
      text <घृतस्य विभ्राष्टिमनु वष्टि शोचिषाजुह्वानस्य सर्पिषः ॥>
      text <यजिष्ठं त्वा यजमाना हुवेम ज्येष्ठमङ्गिरसां विप्र मन्मभिर्विप्रेभिः शुक्र मन्मभिः ।>
      text <परिज्मानमिव द्यां होतारं चर्षणीनाम् ।>
      text <शोचिष्केशं वृषणं यमिमा विशः प्रावन्तु जूतये विशः ॥>
      text <स हि पुरू चिदोजसा विरुक्मता दीद्यानो भवति द्रुहंतरः परशुर्न द्रुहंतरः ।>
      text <वीळु चिद्यस्य समृतौ श्रुवद्वनेव यत्स्थिरम् ।>
      text <निःषहमाणो यमते नायते धन्वासहा नायते ॥>
      text <दृळ्हा चिदस्मा अनु दुर्यथा विदे तेजिष्ठाभिररणिभिर्दाष्ट्यवसेऽग्नये दाष्ट्यवसे ।>
      text <प्र यः पुरूणि गाहते तक्षद्वनेव शोचिषा ।>
      text <स्थिरा चिदन्ना नि रिणात्योजसा नि स्थिराणि चिदोजसा ॥>
      text <तमस्य पृक्षमुपरासु धीमहि नक्तं यः सुदर्शतरो दिवातरादप्रायुषे दिवातरात् ।>
      text <आदस्यायुर्ग्रभणवद्वीळु शर्म न सूनवे ।>
      text <भक्तमभक्तमवो व्यन्तो अजरा अग्नयो व्यन्तो अजराः ॥>
      text <स हि शर्धो न मारुतं तुविष्वणिरप्नस्वतीषूर्वरास्विष्टनिरार्तनास्विष्टनिः ।>
      text <आदद्धव्यान्याददिर्यज्ञस्य केतुरर्हणा ।>
      text <अध स्मास्य हर्षतो हृषीवतो विश्वे जुषन्त पन्थां नरः शुभे न पन्थाम् ॥>
      text <द्विता यदीं कीस्तासो अभिद्यवो नमस्यन्त उपवोचन्त भृगवो मथ्नन्तो दाशा भृगवः ।>
      text <अग्निरीशे वसूनां शुचिर्यो धर्णिरेषाम् ।>
      text <प्रियाँ अपिधीँर्वनिषीष्ट मेधिर आ वनिषीष्ट मेधिरः ॥>
      text <विश्वासां त्वा विशां पतिं हवामहे सर्वासां समानं दम्पतिं भुजे सत्यगिर्वाहसं भुजे ।>
      text <अतिथिं मानुषाणां पितुर्न यस्यासया ।>
      text <अमी च विश्वे अमृतास आ वयो हव्या देवेष्वा वयः ॥>
      text <त्वमग्ने सहसा सहन्तमः शुष्मिन्तमो जायसे देवतातये रयिर्न देवतातये ।>
      text <शुष्मिन्तमो हि ते मदो द्युम्निन्तम उत क्रतुः ।>
      text <अध स्मा ते परि चरन्त्यजर श्रुष्टीवानो नाजर ॥>
      text <प्र वो महे सहसा सहस्वत उषर्बुधे पशुषे नाग्नये स्तोमो बभूत्वग्नये ।>
      text <प्रति यदीं हविष्मान्विश्वासु क्षासु जोगुवे ।>
      text <अग्रे रेभो न जरत ऋषूणां जूर्णिर्होत ऋषूणाम् ॥>
      text <स नो नेदिष्ठं ददृशान आ भराग्ने देवेभिः सचनाः सुचेतुना महो रायः सुचेतुना ।>
      text <महि शविष्ठ नस्कृधि संचक्षे भुजे अस्यै ।>
      text <महि स्तोतृभ्यो मघवन्सुवीर्यं मथीरुग्रो न शवसा ॥>
    text <ऋग्वेदः सूक्तं>
      text <अयं जायत मनुषो धरीमणि होता यजिष्ठ उशिजामनु व्रतमग्निः स्वमनु व्रतम् ।>
      text <विश्वश्रुष्टिः सखीयते रयिरिव श्रवस्यते ।>
      text <अदब्धो होता नि षददिळस्पदे परिवीत इळस्पदे ॥>
      text <तं यज्ञसाधमपि वातयामस्यृतस्य पथा नमसा हविष्मता देवताता हविष्मता ।>
      text <स न ऊर्जामुपाभृत्यया कृपा न जूर्यति ।>
      text <यं मातरिश्वा मनवे परावतो देवं भाः परावतः ॥>
      text <एवेन सद्यः पर्येति पार्थिवं मुहुर्गी रेतो वृषभः कनिक्रदद्दधद्रेतः कनिक्रदत् ।>
      text <शतं चक्षाणो अक्षभिर्देवो वनेषु तुर्वणिः ।>
      text <सदो दधान उपरेषु सानुष्वग्निः परेषु सानुषु ॥>
      text <स सुक्रतुः पुरोहितो दमेदमेऽग्निर्यज्ञस्याध्वरस्य चेतति क्रत्वा यज्ञस्य चेतति ।>
      text <क्रत्वा वेधा इषूयते विश्वा जातानि पस्पशे ।>
      text <यतो घृतश्रीरतिथिरजायत वह्निर्वेधा अजायत ॥>
      text <क्रत्वा यदस्य तविषीषु पृञ्चतेऽग्नेरवेण मरुतां न भोज्येषिराय न भोज्या ।>
      text <स हि ष्मा दानमिन्वति वसूनां च मज्मना ।>
      text <स नस्त्रासते दुरितादभिह्रुतः शंसादघादभिह्रुतः ॥>
      text <विश्वो विहाया अरतिर्वसुर्दधे हस्ते दक्षिणे तरणिर्न शिश्रथच्छ्रवस्यया न शिश्रथत् ।>
      text <विश्वस्मा इदिषुध्यते देवत्रा हव्यमोहिषे ।>
      text <विश्वस्मा इत्सुकृते वारमृण्वत्यग्निर्द्वारा व्यृण्वति ॥>
      text <स मानुषे वृजने शंतमो हितोऽग्निर्यज्ञेषु जेन्यो न विश्पतिः प्रियो यज्ञेषु विश्पतिः ।>
      text <स हव्या मानुषाणामिळा कृतानि पत्यते ।>
      text <स नस्त्रासते वरुणस्य धूर्तेर्महो देवस्य धूर्तेः ॥>
      text <अग्निं होतारमीळते वसुधितिं प्रियं चेतिष्ठमरतिं न्येरिरे हव्यवाहं न्येरिरे ।>
      text <विश्वायुं विश्ववेदसं होतारं यजतं कविम् ।>
      text <देवासो रण्वमवसे वसूयवो गीर्भी रण्वं वसूयवः ॥>
    text <ऋग्वेदः सूक्तं>
      text <यं त्वं रथमिन्द्र मेधसातयेऽपाका सन्तमिषिर प्रणयसि प्रानवद्य नयसि ।>
      text <सद्यश्चित्तमभिष्टये करो वशश्च वाजिनम् ।>
      text <सास्माकमनवद्य तूतुजान वेधसामिमां वाचं न वेधसाम् ॥>
      text <स श्रुधि यः स्मा पृतनासु कासु चिद्दक्षाय्य इन्द्र भरहूतये नृभिरसि प्रतूर्तये नृभिः ।>
      text <यः शूरैः स्वः सनिता यो विप्रैर्वाजं तरुता ।>
      text <तमीशानास इरधन्त वाजिनं पृक्षमत्यं न वाजिनम् ॥>
      text <दस्मो हि ष्मा वृषणं पिन्वसि त्वचं कं चिद्यावीरररुं शूर मर्त्यं परिवृणक्षि मर्त्यम् ।>
      text <इन्द्रोत तुभ्यं तद्दिवे तद्रुद्राय स्वयशसे ।>
      text <मित्राय वोचं वरुणाय सप्रथः सुमृळीकाय सप्रथः ॥>
      text <अस्माकं व इन्द्रमुश्मसीष्टये सखायं विश्वायुं प्रासहं युजं वाजेषु प्रासहं युजम् ।>
      text <अस्माकं ब्रह्मोतयेऽवा पृत्सुषु कासु चित् ।>
      text <नहि त्वा शत्रु स्तरते स्तृणोषि यं विश्वं शत्रुं स्तृणोषि यम् ॥>
      text <नि षू नमातिमतिं कयस्य चित्तेजिष्ठाभिररणिभिर्नोतिभिरुग्राभिरुग्रोतिभिः ।>
      text <नेषि णो यथा पुरानेनाः शूर मन्यसे ।>
      text <विश्वानि पूरोरप पर्षि वह्निरासा वह्निर्नो अच्छ ॥>
      text <प्र तद्वोचेयं भव्यायेन्दवे हव्यो न य इषवान्मन्म रेजति रक्षोहा मन्म रेजति ।>
      text <स्वयं सो अस्मदा निदो वधैरजेत दुर्मतिम् ।>
      text <अव स्रवेदघशंसोऽवतरमव क्षुद्रमिव स्रवेत् ॥>
      text <वनेम तद्धोत्रया चितन्त्या वनेम रयिं रयिवः सुवीर्यं रण्वं सन्तं सुवीर्यम् ।>
      text <दुर्मन्मानं सुमन्तुभिरेमिषा पृचीमहि ।>
      text <आ सत्याभिरिन्द्रं द्युम्नहूतिभिर्यजत्रं द्युम्नहूतिभिः ॥>
      text <प्रप्रा वो अस्मे स्वयशोभिरूती परिवर्ग इन्द्रो दुर्मतीनां दरीमन्दुर्मतीनाम् ।>
      text <स्वयं सा रिषयध्यै या न उपेषे अत्रैः ।>
      text <हतेमसन्न वक्षति क्षिप्ता जूर्णिर्न वक्षति ॥>
      text <त्वं न इन्द्र राया परीणसा याहि पथाँ अनेहसा पुरो याह्यरक्षसा ।>
      text <सचस्व नः पराक आ सचस्वास्तमीक आ ।>
      text <पाहि नो दूरादारादभिष्टिभिः सदा पाह्यभिष्टिभिः ॥>
      text <त्वं न इन्द्र राया तरूषसोग्रं चित्त्वा महिमा सक्षदवसे महे मित्रं नावसे ।>
      text <ओजिष्ठ त्रातरविता रथं कं चिदमर्त्य ।>
      text <अन्यमस्मद्रिरिषेः कं चिदद्रिवो रिरिक्षन्तं चिदद्रिवः ॥>
      text <पाहि न इन्द्र सुष्टुत स्रिधोऽवयाता सदमिद्दुर्मतीनां देवः सन्दुर्मतीनाम् ।>
      text <हन्ता पापस्य रक्षसस्त्राता विप्रस्य मावतः ।>
      text <अधा हि त्वा जनिता जीजनद्वसो रक्षोहणं त्वा जीजनद्वसो ॥>
    text <ऋग्वेदः सूक्तं>
      text <एन्द्र याह्युप नः परावतो नायमच्छा विदथानीव सत्पतिरस्तं राजेव सत्पतिः ।>
      text <हवामहे त्वा वयं प्रयस्वन्तः सुते सचा ।>
      text <पुत्रासो न पितरं वाजसातये मंहिष्ठं वाजसातये ॥>
      text <पिबा सोममिन्द्र सुवानमद्रिभिः कोशेन सिक्तमवतं न वंसगस्तातृषाणो न वंसगः ।>
      text <मदाय हर्यताय ते तुविष्टमाय धायसे ।>
      text <आ त्वा यच्छन्तु हरितो न सूर्यमहा विश्वेव सूर्यम् ॥>
      text <अविन्दद्दिवो निहितं गुहा निधिं वेर्न गर्भं परिवीतमश्मन्यनन्ते अन्तरश्मनि ।>
      text <व्रजं वज्री गवामिव सिषासन्नङ्गिरस्तमः ।>
      text <अपावृणोदिष इन्द्रः परीवृता द्वार इषः परीवृताः ॥>
      text <दादृहाणो वज्रमिन्द्रो गभस्त्योः क्षद्मेव तिग्ममसनाय सं श्यदहिहत्याय सं श्यत् ।>
      text <संविव्यान ओजसा शवोभिरिन्द्र मज्मना ।>
      text <तष्टेव वृक्षं वनिनो नि वृश्चसि परश्वेव नि वृश्चसि ॥>
      text <त्वं वृथा नद्य इन्द्र सर्तवेऽच्छा समुद्रमसृजो रथाँ इव वाजयतो रथाँ इव ।>
      text <इत ऊतीरयुञ्जत समानमर्थमक्षितम् ।>
      text <धेनूरिव मनवे विश्वदोहसो जनाय विश्वदोहसः ॥>
      text <इमां ते वाचं वसूयन्त आयवो रथं न धीरः स्वपा अतक्षिषुः सुम्नाय त्वामतक्षिषुः ।>
      text <शुम्भन्तो जेन्यं यथा वाजेषु विप्र वाजिनम् ।>
      text <अत्यमिव शवसे सातये धना विश्वा धनानि सातये ॥>
      text <भिनत्पुरो नवतिमिन्द्र पूरवे दिवोदासाय महि दाशुषे नृतो वज्रेण दाशुषे नृतो ।>
      text <अतिथिग्वाय शम्बरं गिरेरुग्रो अवाभरत् ।>
      text <महो धनानि दयमान ओजसा विश्वा धनान्योजसा ॥>
      text <इन्द्रः समत्सु यजमानमार्यं प्रावद्विश्वेषु शतमूतिराजिषु स्वर्मीळ्हेष्वाजिषु ।>
      text <मनवे शासदव्रतान्त्वचं कृष्णामरन्धयत् ।>
      text <दक्षन्न विश्वं ततृषाणमोषति न्यर्शसानमोषति ॥>
      text <सूरश्चक्रं प्र वृहज्जात ओजसा प्रपित्वे वाचमरुणो मुषायतीऽशान आ मुषायति ।>
      text <उशना यत्परावतोऽजगन्नूतये कवे ।>
      text <सुम्नानि विश्वा मनुषेव तुर्वणिरहा विश्वेव तुर्वणिः ॥>
      text <स नो नव्येभिर्वृषकर्मन्नुक्थैः पुरां दर्तः पायुभिः पाहि शग्मैः ।>
      text <दिवोदासेभिरिन्द्र स्तवानो वावृधीथा अहोभिरिव द्यौः ॥>
    text <ऋग्वेदः सूक्तं>
      text <इन्द्राय हि द्यौरसुरो अनम्नतेन्द्राय मही पृथिवी वरीमभिर्द्युम्नसाता वरीमभिः ।>
      text <इन्द्रं विश्वे सजोषसो देवासो दधिरे पुरः ।>
      text <इन्द्राय विश्वा सवनानि मानुषा रातानि सन्तु मानुषा ॥>
      text <विश्वेषु हि त्वा सवनेषु तुञ्जते समानमेकं वृषमण्यवः पृथक्स्वः सनिष्यवः पृथक् ।>
      text <तं त्वा नावं न पर्षणिं शूषस्य धुरि धीमहि ।>
      text <इन्द्रं न यज्ञैश्चितयन्त आयव स्तोमेभिरिन्द्रमायवः ॥>
      text <वि त्वा ततस्रे मिथुना अवस्यवो व्रजस्य साता गव्यस्य निःसृजः सक्षन्त इन्द्र निःसृजः ।>
      text <यद्गव्यन्ता द्वा जना स्वर्यन्ता समूहसि ।>
      text <आविष्करिक्रद्वृषणं सचाभुवं वज्रमिन्द्र सचाभुवम् ॥>
      text <विदुष्टे अस्य वीर्यस्य पूरवः पुरो यदिन्द्र शारदीरवातिरः सासहानो अवातिरः ।>
      text <शासस्तमिन्द्र मर्त्यमयज्युं शवसस्पते ।>
      text <महीममुष्णाः पृथिवीमिमा अपो मन्दसान इमा अपः ॥>
      text <आदित्ते अस्य वीर्यस्य चर्किरन्मदेषु वृषन्नुशिजो यदाविथ सखीयतो यदाविथ ।>
      text <चकर्थ कारमेभ्यः पृतनासु प्रवन्तवे ।>
      text <ते अन्यामन्यां नद्यं सनिष्णत श्रवस्यन्तः सनिष्णत ॥>
      text <उतो नो अस्या उषसो जुषेत ह्यर्कस्य बोधि हविषो हवीमभिः स्वर्षाता हवीमभिः ।>
      text <यदिन्द्र हन्तवे मृधो वृषा वज्रिञ्चिकेतसि ।>
      text <आ मे अस्य वेधसो नवीयसो मन्म श्रुधि नवीयसः ॥>
      text <त्वं तमिन्द्र वावृधानो अस्मयुरमित्रयन्तं तुविजात मर्त्यं वज्रेण शूर मर्त्यम् ।>
      text <जहि यो नो अघायति शृणुष्व सुश्रवस्तमः ।>
      text <रिष्टं न यामन्नप भूतु दुर्मतिर्विश्वाप भूतु दुर्मतिः ॥>
    text <ऋग्वेदः सूक्तं>
      text <त्वया वयं मघवन्पूर्व्ये धन इन्द्रत्वोताः सासह्याम पृतन्यतो वनुयाम वनुष्यतः ।>
      text <नेदिष्ठे अस्मिन्नहन्यधि वोचा नु सुन्वते ।>
      text <अस्मिन्यज्ञे वि चयेमा भरे कृतं वाजयन्तो भरे कृतम् ॥>
      text <स्वर्जेषे भर आप्रस्य वक्मन्युषर्बुधः स्वस्मिन्नञ्जसि क्राणस्य स्वस्मिन्नञ्जसि ।>
      text <अहन्निन्द्रो यथा विदे शीर्ष्णाशीर्ष्णोपवाच्यः ।>
      text <अस्मत्रा ते सध्र्यक्सन्तु रातयो भद्रा भद्रस्य रातयः ॥>
      text <तत्तु प्रयः प्रत्नथा ते शुशुक्वनं यस्मिन्यज्ञे वारमकृण्वत क्षयमृतस्य वारसि क्षयम् ।>
      text <वि तद्वोचेरध द्वितान्तः पश्यन्ति रश्मिभिः ।>
      text <स घा विदे अन्विन्द्रो गवेषणो बन्धुक्षिद्भ्यो गवेषणः ॥>
      text <नू इत्था ते पूर्वथा च प्रवाच्यं यदङ्गिरोभ्योऽवृणोरप व्रजमिन्द्र शिक्षन्नप व्रजम् ।>
      text <ऐभ्यः समान्या दिशास्मभ्यं जेषि योत्सि च ।>
      text <सुन्वद्भ्यो रन्धया कं चिदव्रतं हृणायन्तं चिदव्रतम् ॥>
      text <सं यज्जनान्क्रतुभिः शूर ईक्षयद्धने हिते तरुषन्त श्रवस्यवः प्र यक्षन्त श्रवस्यवः ।>
      text <तस्मा आयुः प्रजावदिद्बाधे अर्चन्त्योजसा ।>
      text <इन्द्र ओक्यं दिधिषन्त धीतयो देवाँ अच्छा न धीतयः ॥>
      text <युवं तमिन्द्रापर्वता पुरोयुधा यो नः पृतन्यादप तंतमिद्धतं वज्रेण तंतमिद्धतम् ।>
      text <दूरे चत्ताय च्छन्त्सद्गहनं यदिनक्षत् ।>
      text <अस्माकं शत्रून्परि शूर विश्वतो दर्मा दर्षीष्ट विश्वतः ॥>
    text <ऋग्वेदः सूक्तं>
      text <उभे पुनामि रोदसी ऋतेन द्रुहो दहामि सं महीरनिन्द्राः ।>
      text <अभिव्लग्य यत्र हता अमित्रा वैलस्थानं परि तृळ्हा अशेरन् ॥>
      text <अभिव्लग्या चिदद्रिवः शीर्षा यातुमतीनाम् ।>
      text <छिन्धि वटूरिणा पदा महावटूरिणा पदा ॥>
      text <अवासां मघवञ्जहि शर्धो यातुमतीनाम् ।>
      text <वैलस्थानके अर्मके महावैलस्थे अर्मके ॥>
      text <यासां तिस्रः पञ्चाशतोऽभिव्लङ्गैरपावपः ।>
      text <तत्सु ते मनायति तकत्सु ते मनायति ॥>
      text <पिशङ्गभृष्टिमम्भृणं पिशाचिमिन्द्र सं मृण ।>
      text <सर्वं रक्षो नि बर्हय ॥>
      text <अवर्मह इन्द्र दादृहि श्रुधी नः शुशोच हि द्यौः क्षा न भीषाँ अद्रिवो घृणान्न भीषाँ अद्रिवः ।>
      text <शुष्मिन्तमो हि शुष्मिभिर्वधैरुग्रेभिरीयसे ।>
      text <अपूरुषघ्नो अप्रतीत शूर सत्वभिस्त्रिसप्तैः शूर सत्वभिः ॥>
      text <वनोति हि सुन्वन्क्षयं परीणसः सुन्वानो हि ष्मा यजत्यव द्विषो देवानामव द्विषः ।>
      text <सुन्वान इत्सिषासति सहस्रा वाज्यवृतः ।>
      text <सुन्वानायेन्द्रो ददात्याभुवं रयिं ददात्याभुवम् ॥>
    text <ऋग्वेदः सूक्तं>
      text <आ त्वा जुवो रारहाणा अभि प्रयो वायो वहन्त्विह पूर्वपीतये सोमस्य पूर्वपीतये ।>
      text <ऊर्ध्वा ते अनु सूनृता मनस्तिष्ठतु जानती ।>
      text <नियुत्वता रथेना याहि दावने वायो मखस्य दावने ॥>
      text <मन्दन्तु त्वा मन्दिनो वायविन्दवोऽस्मत्क्राणासः सुकृता अभिद्यवो गोभिः क्राणा अभिद्यवः ।>
      text <यद्ध क्राणा इरध्यै दक्षं सचन्त ऊतयः ।>
      text <सध्रीचीना नियुतो दावने धिय उप ब्रुवत ईं धियः ॥>
      text <वायुर्युङ्क्ते रोहिता वायुररुणा वायू रथे अजिरा धुरि वोळ्हवे वहिष्ठा धुरि वोळ्हवे ।>
      text <प्र बोधया पुरंधिं जार आ ससतीमिव ।>
      text <प्र चक्षय रोदसी वासयोषसः श्रवसे वासयोषसः ॥>
      text <तुभ्यमुषासः शुचयः परावति भद्रा वस्त्रा तन्वते दंसु रश्मिषु चित्रा नव्येषु रश्मिषु ।>
      text <तुभ्यं धेनुः सबर्दुघा विश्वा वसूनि दोहते ।>
      text <अजनयो मरुतो वक्षणाभ्यो दिव आ वक्षणाभ्यः ॥>
      text <तुभ्यं शुक्रासः शुचयस्तुरण्यवो मदेषूग्रा इषणन्त भुर्वण्यपामिषन्त भुर्वणि ।>
      text <त्वां त्सारी दसमानो भगमीट्टे तक्ववीये ।>
      text <त्वं विश्वस्माद्भुवनात्पासि धर्मणासुर्यात्पासि धर्मणा ॥>
      text <त्वं नो वायवेषामपूर्व्यः सोमानां प्रथमः पीतिमर्हसि सुतानां पीतिमर्हसि ।>
      text <उतो विहुत्मतीनां विशां ववर्जुषीणाम् ।>
      text <विश्वा इत्ते धेनवो दुह्र आशिरं घृतं दुह्रत आशिरम् ॥>
    text <ऋग्वेदः सूक्तं>
      text <स्तीर्णं बर्हिरुप नो याहि वीतये सहस्रेण नियुता नियुत्वते शतिनीभिर्नियुत्वते ।>
      text <तुभ्यं हि पूर्वपीतये देवा देवाय येमिरे ।>
      text <प्र ते सुतासो मधुमन्तो अस्थिरन्मदाय क्रत्वे अस्थिरन् ॥>
      text <तुभ्यायं सोमः परिपूतो अद्रिभि स्पार्हा वसानः परि कोशमर्षति शुक्रा वसानो अर्षति ।>
      text <तवायं भाग आयुषु सोमो देवेषु हूयते ।>
      text <वह वायो नियुतो याह्यस्मयुर्जुषाणो याह्यस्मयुः ॥>
      text <आ नो नियुद्भिः शतिनीभिरध्वरं सहस्रिणीभिरुप याहि वीतये वायो हव्यानि वीतये ।>
      text <तवायं भाग ऋत्वियः सरश्मिः सूर्ये सचा ।>
      text <अध्वर्युभिर्भरमाणा अयंसत वायो शुक्रा अयंसत ॥>
      text <आ वां रथो नियुत्वान्वक्षदवसेऽभि प्रयांसि सुधितानि वीतये वायो हव्यानि वीतये ।>
      text <पिबतं मध्वो अन्धसः पूर्वपेयं हि वां हितम् ।>
      text <वायवा चन्द्रेण राधसा गतमिन्द्रश्च राधसा गतम् ॥>
      text <आ वां धियो ववृत्युरध्वराँ उपेममिन्दुं मर्मृजन्त वाजिनमाशुमत्यं न वाजिनम् ।>
      text <तेषां पिबतमस्मयू आ नो गन्तमिहोत्या ।>
      text <इन्द्रवायू सुतानामद्रिभिर्युवं मदाय वाजदा युवम् ॥>
      text <इमे वां सोमा अप्स्वा सुता इहाध्वर्युभिर्भरमाणा अयंसत वायो शुक्रा अयंसत ।>
      text <एते वामभ्यसृक्षत तिरः पवित्रमाशवः ।>
      text <युवायवोऽति रोमाण्यव्यया सोमासो अत्यव्यया ॥>
      text <अति वायो ससतो याहि शश्वतो यत्र ग्रावा वदति तत्र गच्छतं गृहमिन्द्रश्च गच्छतम् ।>
      text <वि सूनृता ददृशे रीयते घृतमा पूर्णया नियुता याथो अध्वरमिन्द्रश्च याथो अध्वरम् ॥>
      text <अत्राह तद्वहेथे मध्व आहुतिं यमश्वत्थमुपतिष्ठन्त जायवोऽस्मे ते सन्तु जायवः ।>
      text <साकं गावः सुवते पच्यते यवो न ते वाय उप दस्यन्ति धेनवो नाप दस्यन्ति धेनवः ॥>
      text <इमे ये ते सु वायो बाह्वोजसोऽन्तर्नदी ते पतयन्त्युक्षणो महि व्राधन्त उक्षणः ।>
      text <धन्वञ्चिद्ये अनाशवो जीराश्चिदगिरौकसः ।>
      text <सूर्यस्येव रश्मयो दुर्नियन्तवो हस्तयोर्दुर्नियन्तवः ॥>
    text <ऋग्वेदः सूक्तं>
      text <प्र सु ज्येष्ठं निचिराभ्यां बृहन्नमो हव्यं मतिं भरता मृळयद्भ्यां स्वादिष्ठं मृळयद्भ्याम् ।>
      text <ता सम्राजा घृतासुती यज्ञेयज्ञ उपस्तुता ।>
      text <अथैनोः क्षत्रं न कुतश्चनाधृषे देवत्वं नू चिदाधृषे ॥>
      text <अदर्शि गातुरुरवे वरीयसी पन्था ऋतस्य समयंस्त रश्मिभिश्चक्षुर्भगस्य रश्मिभिः ।>
      text <द्युक्षं मित्रस्य सादनमर्यम्णो वरुणस्य च ।>
      text <अथा दधाते बृहदुक्थ्यं वय उपस्तुत्यं बृहद्वयः ॥>
      text <ज्योतिष्मतीमदितिं धारयत्क्षितिं स्वर्वतीमा सचेते दिवेदिवे जागृवांसा दिवेदिवे ।>
      text <ज्योतिष्मत्क्षत्रमाशाते आदित्या दानुनस्पती ।>
      text <मित्रस्तयोर्वरुणो यातयज्जनोऽर्यमा यातयज्जनः ॥>
      text <अयं मित्राय वरुणाय शंतमः सोमो भूत्ववपानेष्वाभगो देवो देवेष्वाभगः ।>
      text <तं देवासो जुषेरत विश्वे अद्य सजोषसः ।>
      text <तथा राजाना करथो यदीमह ऋतावाना यदीमहे ॥>
      text <यो मित्राय वरुणायाविधज्जनोऽनर्वाणं तं परि पातो अंहसो दाश्वांसं मर्तमंहसः ।>
      text <तमर्यमाभि रक्षत्यृजूयन्तमनु व्रतम् ।>
      text <उक्थैर्य एनोः परिभूषति व्रतं स्तोमैराभूषति व्रतम् ॥>
      text <नमो दिवे बृहते रोदसीभ्यां मित्राय वोचं वरुणाय मीळ्हुषे सुमृळीकाय मीळ्हुषे ।>
      text <इन्द्रमग्निमुप स्तुहि द्युक्षमर्यमणं भगम् ।>
      text <ज्योग्जीवन्तः प्रजया सचेमहि सोमस्योती सचेमहि ॥>
      text <ऊती देवानां वयमिन्द्रवन्तो मंसीमहि स्वयशसो मरुद्भिः ।>
      text <अग्निर्मित्रो वरुणः शर्म यंसन्तदश्याम मघवानो वयं च ॥>
    text <ऋग्वेदः सूक्तं>
      text <सुषुमा यातमद्रिभिर्गोश्रीता मत्सरा इमे सोमासो मत्सरा इमे ।>
      text <आ राजाना दिविस्पृशास्मत्रा गन्तमुप नः ।>
      text <इमे वां मित्रावरुणा गवाशिरः सोमाः शुक्रा गवाशिरः ॥>
      text <इम आ यातमिन्दवः सोमासो दध्याशिरः सुतासो दध्याशिरः ।>
      text <उत वामुषसो बुधि साकं सूर्यस्य रश्मिभिः ।>
      text <सुतो मित्राय वरुणाय पीतये चारुरृताय पीतये ॥>
      text <तां वां धेनुं न वासरीमंशुं दुहन्त्यद्रिभिः सोमं दुहन्त्यद्रिभिः ।>
      text <अस्मत्रा गन्तमुप नोऽर्वाञ्चा सोमपीतये ।>
      text <अयं वां मित्रावरुणा नृभिः सुतः सोम आ पीतये सुतः ॥>
    text <ऋग्वेदः सूक्तं>
      text <प्रप्र पूष्णस्तुविजातस्य शस्यते महित्वमस्य तवसो न तन्दते स्तोत्रमस्य न तन्दते ।>
      text <अर्चामि सुम्नयन्नहमन्त्यूतिं मयोभुवम् ।>
      text <विश्वस्य यो मन आयुयुवे मखो देव आयुयुवे मखः ॥>
      text <प्र हि त्वा पूषन्नजिरं न यामनि स्तोमेभिः कृण्व ऋणवो यथा मृध उष्ट्रो न पीपरो मृधः ।>
      text <हुवे यत्त्वा मयोभुवं देवं सख्याय मर्त्यः ।>
      text <अस्माकमाङ्गूषान्द्युम्निनस्कृधि वाजेषु द्युम्निनस्कृधि ॥>
      text <यस्य ते पूषन्सख्ये विपन्यवः क्रत्वा चित्सन्तोऽवसा बुभुज्रिर इति क्रत्वा बुभुज्रिरे ।>
      text <तामनु त्वा नवीयसीं नियुतं राय ईमहे ।>
      text <अहेळमान उरुशंस सरी भव वाजेवाजे सरी भव ॥>
      text <अस्या ऊ षु ण उप सातये भुवोऽहेळमानो ररिवाँ अजाश्व श्रवस्यतामजाश्व ।>
      text <ओ षु त्वा ववृतीमहि स्तोमेभिर्दस्म साधुभिः ।>
      text <नहि त्वा पूषन्नतिमन्य आघृणे न ते सख्यमपह्नुवे ॥>
    text <ऋग्वेदः सूक्तं>
      text <अस्तु श्रौषट् पुरो अग्निं धिया दध आ नु तच्छर्धो दिव्यं वृणीमह इन्द्रवायू वृणीमहे ।>
      text <यद्ध क्राणा विवस्वति नाभा संदायि नव्यसी ।>
      text <अध प्र सू न उप यन्तु धीतयो देवाँ अच्छा न धीतयः ॥>
      text <यद्ध त्यन्मित्रावरुणावृतादध्याददाथे अनृतं स्वेन मन्युना दक्षस्य स्वेन मन्युना ।>
      text <युवोरित्थाधि सद्मस्वपश्याम हिरण्ययम् ।>
      text <धीभिश्चन मनसा स्वेभिरक्षभिः सोमस्य स्वेभिरक्षभिः ॥>
      text <युवां स्तोमेभिर्देवयन्तो अश्विनाश्रावयन्त इव श्लोकमायवो युवां हव्याभ्यायवः ।>
      text <युवोर्विश्वा अधि श्रियः पृक्षश्च विश्ववेदसा ।>
      text <प्रुषायन्ते वां पवयो हिरण्यये रथे दस्रा हिरण्यये ॥>
      text <अचेति दस्रा व्यु नाकमृण्वथो युञ्जते वां रथयुजो दिविष्टिष्वध्वस्मानो दिविष्टिषु ।>
      text <अधि वां स्थाम वन्धुरे रथे दस्रा हिरण्यये ।>
      text <पथेव यन्तावनुशासता रजोऽञ्जसा शासता रजः ॥>
      text <शचीभिर्नः शचीवसू दिवा नक्तं दशस्यतम् ।>
      text <मा वां रातिरुप दसत्कदा चनास्मद्रातिः कदा चन ॥>
      text <वृषन्निन्द्र वृषपाणास इन्दव इमे सुता अद्रिषुतास उद्भिदस्तुभ्यं सुतास उद्भिदः ।>
      text <ते त्वा मन्दन्तु दावने महे चित्राय राधसे ।>
      text <गीर्भिर्गिर्वाह स्तवमान आ गहि सुमृळीको न आ गहि ॥>
      text <ओ षू णो अग्ने शृणुहि त्वमीळितो देवेभ्यो ब्रवसि यज्ञियेभ्यो राजभ्यो यज्ञियेभ्यः ।>
      text <यद्ध त्यामङ्गिरोभ्यो धेनुं देवा अदत्तन ।>
      text <वि तां दुह्रे अर्यमा कर्तरी सचाँ एष तां वेद मे सचा ॥>
      text <मो षु वो अस्मदभि तानि पौंस्या सना भूवन्द्युम्नानि मोत जारिषुरस्मत्पुरोत जारिषुः ।>
      text <यद्वश्चित्रं युगेयुगे नव्यं घोषादमर्त्यम् ।>
      text <अस्मासु तन्मरुतो यच्च दुष्टरं दिधृता यच्च दुष्टरम् ॥>
      text <दध्यङ्ह मे जनुषं पूर्वो अङ्गिराः प्रियमेधः कण्वो अत्रिर्मनुर्विदुस्ते मे पूर्वे मनुर्विदुः ।>
      text <तेषां देवेष्वायतिरस्माकं तेषु नाभयः ।>
      text <तेषां पदेन मह्या नमे गिरेन्द्राग्नी आ नमे गिरा ॥>
      text <होता यक्षद्वनिनो वन्त वार्यं बृहस्पतिर्यजति वेन उक्षभिः पुरुवारेभिरुक्षभिः ।>
      text <जगृभ्मा दूरआदिशं श्लोकमद्रेरध त्मना ।>
      text <अधारयदररिन्दानि सुक्रतुः पुरू सद्मानि सुक्रतुः ॥>
      text <ये देवासो दिव्येकादश स्थ पृथिव्यामध्येकादश स्थ ।>
      text <अप्सुक्षितो महिनैकादश स्थ ते देवासो यज्ञमिमं जुषध्वम् ॥>
    text <ऋग्वेदः सूक्तं>
      text <वेदिषदे प्रियधामाय सुद्युते धासिमिव प्र भरा योनिमग्नये ।>
      text <वस्त्रेणेव वासया मन्मना शुचिं ज्योतीरथं शुक्रवर्णं तमोहनम् ॥>
      text <अभि द्विजन्मा त्रिवृदन्नमृज्यते संवत्सरे वावृधे जग्धमी पुनः ।>
      text <अन्यस्यासा जिह्वया जेन्यो वृषा न्यन्येन वनिनो मृष्ट वारणः ॥>
      text <कृष्णप्रुतौ वेविजे अस्य सक्षिता उभा तरेते अभि मातरा शिशुम् ।>
      text <प्राचाजिह्वं ध्वसयन्तं तृषुच्युतमा साच्यं कुपयं वर्धनं पितुः ॥>
      text <मुमुक्ष्वो मनवे मानवस्यते रघुद्रुवः कृष्णसीतास ऊ जुवः ।>
      text <असमना अजिरासो रघुष्यदो वातजूता उप युज्यन्त आशवः ॥>
      text <आदस्य ते ध्वसयन्तो वृथेरते कृष्णमभ्वं महि वर्पः करिक्रतः ।>
      text <यत्सीं महीमवनिं प्राभि मर्मृशदभिश्वसन्स्तनयन्नेति नानदत् ॥>
      text <भूषन्न योऽधि बभ्रूषु नम्नते वृषेव पत्नीरभ्येति रोरुवत् ।>
      text <ओजायमानस्तन्वश्च शुम्भते भीमो न शृङ्गा दविधाव दुर्गृभिः ॥>
      text <स संस्तिरो विष्टिरः सं गृभायति जानन्नेव जानतीर्नित्य आ शये ।>
      text <पुनर्वर्धन्ते अपि यन्ति देव्यमन्यद्वर्पः पित्रोः कृण्वते सचा ॥>
      text <तमग्रुवः केशिनीः सं हि रेभिर ऊर्ध्वास्तस्थुर्मम्रुषीः प्रायवे पुनः ।>
      text <तासां जरां प्रमुञ्चन्नेति नानददसुं परं जनयञ्जीवमस्तृतम् ॥>
      text <अधीवासं परि मातू रिहन्नह तुविग्रेभिः सत्वभिर्याति वि ज्रयः ।>
      text <वयो दधत्पद्वते रेरिहत्सदानु श्येनी सचते वर्तनीरह ॥>
      text <अस्माकमग्ने मघवत्सु दीदिह्यध श्वसीवान्वृषभो दमूनाः ।>
      text <अवास्या शिशुमतीरदीदेर्वर्मेव युत्सु परिजर्भुराणः ॥>
      text <इदमग्ने सुधितं दुर्धितादधि प्रियादु चिन्मन्मनः प्रेयो अस्तु ते ।>
      text <यत्ते शुक्रं तन्वो रोचते शुचि तेनास्मभ्यं वनसे रत्नमा त्वम् ॥>
      text <रथाय नावमुत नो गृहाय नित्यारित्रां पद्वतीं रास्यग्ने ।>
      text <अस्माकं वीराँ उत नो मघोनो जनाँश्च या पारयाच्छर्म या च ॥>
      text <अभी नो अग्न उक्थमिज्जुगुर्या द्यावाक्षामा सिन्धवश्च स्वगूर्ताः ।>
      text <गव्यं यव्यं यन्तो दीर्घाहेषं वरमरुण्यो वरन्त ॥>
    text <ऋग्वेदः सूक्तं>
      text <बळित्था तद्वपुषे धायि दर्शतं देवस्य भर्गः सहसो यतो जनि ।>
      text <यदीमुप ह्वरते साधते मतिरृतस्य धेना अनयन्त सस्रुतः ॥>
      text <पृक्षो वपुः पितुमान्नित्य आ शये द्वितीयमा सप्तशिवासु मातृषु ।>
      text <तृतीयमस्य वृषभस्य दोहसे दशप्रमतिं जनयन्त योषणः ॥>
      text <निर्यदीं बुध्नान्महिषस्य वर्पस ईशानासः शवसा क्रन्त सूरयः ।>
      text <यदीमनु प्रदिवो मध्व आधवे गुहा सन्तं मातरिश्वा मथायति ॥>
      text <प्र यत्पितुः परमान्नीयते पर्या पृक्षुधो वीरुधो दंसु रोहति ।>
      text <उभा यदस्य जनुषं यदिन्वत आदिद्यविष्ठो अभवद्घृणा शुचिः ॥>
      text <आदिन्मातॄराविशद्यास्वा शुचिरहिंस्यमान उर्विया वि वावृधे ।>
      text <अनु यत्पूर्वा अरुहत्सनाजुवो नि नव्यसीष्ववरासु धावते ॥>
      text <आदिद्धोतारं वृणते दिविष्टिषु भगमिव पपृचानास ऋञ्जते ।>
      text <देवान्यत्क्रत्वा मज्मना पुरुष्टुतो मर्तं शंसं विश्वधा वेति धायसे ॥>
      text <वि यदस्थाद्यजतो वातचोदितो ह्वारो न वक्वा जरणा अनाकृतः ।>
      text <तस्य पत्मन्दक्षुषः कृष्णजंहसः शुचिजन्मनो रज आ व्यध्वनः ॥>
      text <रथो न यातः शिक्वभिः कृतो द्यामङ्गेभिररुषेभिरीयते ।>
      text <आदस्य ते कृष्णासो दक्षि सूरयः शूरस्येव त्वेषथादीषते वयः ॥>
      text <त्वया ह्यग्ने वरुणो धृतव्रतो मित्रः शाशद्रे अर्यमा सुदानवः ।>
      text <यत्सीमनु क्रतुना विश्वथा विभुररान्न नेमिः परिभूरजायथाः ॥>
      text <त्वमग्ने शशमानाय सुन्वते रत्नं यविष्ठ देवतातिमिन्वसि ।>
      text <तं त्वा नु नव्यं सहसो युवन्वयं भगं न कारे महिरत्न धीमहि ॥>
      text <अस्मे रयिं न स्वर्थं दमूनसं भगं दक्षं न पपृचासि धर्णसिम् ।>
      text <रश्मीँरिव यो यमति जन्मनी उभे देवानां शंसमृत आ च सुक्रतुः ॥>
      text <उत नः सुद्योत्मा जीराश्वो होता मन्द्रः शृणवच्चन्द्ररथः ।>
      text <स नो नेषन्नेषतमैरमूरोऽग्निर्वामं सुवितं वस्यो अच्छ ॥>
      text <अस्ताव्यग्निः शिमीवद्भिरर्कैः साम्राज्याय प्रतरं दधानः ।>
      text <अमी च ये मघवानो वयं च मिहं न सूरो अति निष्टतन्युः ॥>
    text <ऋग्वेदः सूक्तं>
      text <समिद्धो अग्न आ वह देवाँ अद्य यतस्रुचे ।>
      text <तन्तुं तनुष्व पूर्व्यं सुतसोमाय दाशुषे ॥>
      text <घृतवन्तमुप मासि मधुमन्तं तनूनपात् ।>
      text <यज्ञं विप्रस्य मावतः शशमानस्य दाशुषः ॥>
      text <शुचिः पावको अद्भुतो मध्वा यज्ञं मिमिक्षति ।>
      text <नराशंसस्त्रिरा दिवो देवो देवेषु यज्ञियः ॥>
      text <ईळितो अग्न आ वहेन्द्रं चित्रमिह प्रियम् ।>
      text <इयं हि त्वा मतिर्ममाच्छा सुजिह्व वच्यते ॥>
      text <स्तृणानासो यतस्रुचो बर्हिर्यज्ञे स्वध्वरे ।>
      text <वृञ्जे देवव्यचस्तममिन्द्राय शर्म सप्रथः ॥>
      text <वि श्रयन्तामृतावृधः प्रयै देवेभ्यो महीः ।>
      text <पावकासः पुरुस्पृहो द्वारो देवीरसश्चतः ॥>
      text <आ भन्दमाने उपाके नक्तोषासा सुपेशसा ।>
      text <यह्वी ऋतस्य मातरा सीदतां बर्हिरा सुमत् ॥>
      text <मन्द्रजिह्वा जुगुर्वणी होतारा दैव्या कवी ।>
      text <यज्ञं नो यक्षतामिमं सिध्रमद्य दिविस्पृशम् ॥>
      text <शुचिर्देवेष्वर्पिता होत्रा मरुत्सु भारती ।>
      text <इळा सरस्वती मही बर्हिः सीदन्तु यज्ञियाः ॥>
      text <तन्नस्तुरीपमद्भुतं पुरु वारं पुरु त्मना ।>
      text <त्वष्टा पोषाय वि ष्यतु राये नाभा नो अस्मयुः ॥>
      text <अवसृजन्नुप त्मना देवान्यक्षि वनस्पते ।>
      text <अग्निर्हव्या सुषूदति देवो देवेषु मेधिरः ॥>
      text <पूषण्वते मरुत्वते विश्वदेवाय वायवे ।>
      text <स्वाहा गायत्रवेपसे हव्यमिन्द्राय कर्तन ॥>
      text <स्वाहाकृतान्या गह्युप हव्यानि वीतये ।>
      text <इन्द्रा गहि श्रुधी हवं त्वां हवन्ते अध्वरे ॥>
    text <ऋग्वेदः सूक्तं>
      text <प्र तव्यसीं नव्यसीं धीतिमग्नये वाचो मतिं सहसः सूनवे भरे ।>
      text <अपां नपाद्यो वसुभिः सह प्रियो होता पृथिव्यां न्यसीददृत्वियः ॥>
      text <स जायमानः परमे व्योमन्याविरग्निरभवन्मातरिश्वने ।>
      text <अस्य क्रत्वा समिधानस्य मज्मना प्र द्यावा शोचिः पृथिवी अरोचयत् ॥>
      text <अस्य त्वेषा अजरा अस्य भानवः सुसंदृशः सुप्रतीकस्य सुद्युतः ।>
      text <भात्वक्षसो अत्यक्तुर्न सिन्धवोऽग्ने रेजन्ते अससन्तो अजराः ॥>
      text <यमेरिरे भृगवो विश्ववेदसं नाभा पृथिव्या भुवनस्य मज्मना ।>
      text <अग्निं तं गीर्भिर्हिनुहि स्व आ दमे य एको वस्वो वरुणो न राजति ॥>
      text <न यो वराय मरुतामिव स्वनः सेनेव सृष्टा दिव्या यथाशनिः ।>
      text <अग्निर्जम्भैस्तिगितैरत्ति भर्वति योधो न शत्रून्स वना न्यृञ्जते ॥>
      text <कुविन्नो अग्निरुचथस्य वीरसद्वसुष्कुविद्वसुभिः काममावरत् ।>
      text <चोदः कुवित्तुतुज्यात्सातये धियः शुचिप्रतीकं तमया धिया गृणे ॥>
      text <घृतप्रतीकं व ऋतस्य धूर्षदमग्निं मित्रं न समिधान ऋञ्जते ।>
      text <इन्धानो अक्रो विदथेषु दीद्यच्छुक्रवर्णामुदु नो यंसते धियम् ॥>
      text <अप्रयुच्छन्नप्रयुच्छद्भिरग्ने शिवेभिर्नः पायुभिः पाहि शग्मैः ।>
      text <अदब्धेभिरदृपितेभिरिष्टेऽनिमिषद्भिः परि पाहि नो जाः ॥>
    text <ऋग्वेदः सूक्तं>
      text <एति प्र होता व्रतमस्य माययोर्ध्वां दधानः शुचिपेशसं धियम् ।>
      text <अभि स्रुचः क्रमते दक्षिणावृतो या अस्य धाम प्रथमं ह निंसते ॥>
      text <अभीमृतस्य दोहना अनूषत योनौ देवस्य सदने परीवृताः ।>
      text <अपामुपस्थे विभृतो यदावसदध स्वधा अधयद्याभिरीयते ॥>
      text <युयूषतः सवयसा तदिद्वपुः समानमर्थं वितरित्रता मिथः ।>
      text <आदीं भगो न हव्यः समस्मदा वोळ्हुर्न रश्मीन्समयंस्त सारथिः ॥>
      text <यमीं द्वा सवयसा सपर्यतः समाने योना मिथुना समोकसा ।>
      text <दिवा न नक्तं पलितो युवाजनि पुरू चरन्नजरो मानुषा युगा ॥>
      text <तमीं हिन्वन्ति धीतयो दश व्रिशो देवं मर्तास ऊतये हवामहे ।>
      text <धनोरधि प्रवत आ स ऋण्वत्यभिव्रजद्भिर्वयुना नवाधित ॥>
      text <त्वं ह्यग्ने दिव्यस्य राजसि त्वं पार्थिवस्य पशुपा इव त्मना ।>
      text <एनी त एते बृहती अभिश्रिया हिरण्ययी वक्वरी बर्हिराशाते ॥>
      text <अग्ने जुषस्व प्रति हर्य तद्वचो मन्द्र स्वधाव ऋतजात सुक्रतो ।>
      text <यो विश्वतः प्रत्यङ्ङसि दर्शतो रण्वः संदृष्टौ पितुमाँ इव क्षयः ॥>
    text <ऋग्वेदः सूक्तं>
      text <तं पृच्छता स जगामा स वेद स चिकित्वाँ ईयते सा न्वीयते ।>
      text <तस्मिन्सन्ति प्रशिषस्तस्मिन्निष्टयः स वाजस्य शवसः शुष्मिणस्पतिः ॥>
      text <तमित्पृच्छन्ति न सिमो वि पृच्छति स्वेनेव धीरो मनसा यदग्रभीत् ।>
      text <न मृष्यते प्रथमं नापरं वचोऽस्य क्रत्वा सचते अप्रदृपितः ॥>
      text <तमिद्गच्छन्ति जुह्वस्तमर्वतीर्विश्वान्येकः शृणवद्वचांसि मे ।>
      text <पुरुप्रैषस्ततुरिर्यज्ञसाधनोऽच्छिद्रोतिः शिशुरादत्त सं रभः ॥>
      text <उपस्थायं चरति यत्समारत सद्यो जातस्तत्सार युज्येभिः ।>
      text <अभि श्वान्तं मृशते नान्द्ये मुदे यदीं गच्छन्त्युशतीरपिष्ठितम् ॥>
      text <स ईं मृगो अप्यो वनर्गुरुप त्वच्युपमस्यां नि धायि ।>
      text <व्यब्रवीद्वयुना मर्त्येभ्योऽग्निर्विद्वाँ ऋतचिद्धि सत्यः ॥>
    text <ऋग्वेदः सूक्तं>
      text <त्रिमूर्धानं सप्तरश्मिं गृणीषेऽनूनमग्निं पित्रोरुपस्थे ।>
      text <निषत्तमस्य चरतो ध्रुवस्य विश्वा दिवो रोचनापप्रिवांसम् ॥>
      text <उक्षा महाँ अभि ववक्ष एने अजरस्तस्थावितऊतिरृष्वः ।>
      text <उर्व्याः पदो नि दधाति सानौ रिहन्त्यूधो अरुषासो अस्य ॥>
      text <समानं वत्समभि संचरन्ती विष्वग्धेनू वि चरतः सुमेके ।>
      text <अनपवृज्याँ अध्वनो मिमाने विश्वान्केताँ अधि महो दधाने ॥>
      text <धीरासः पदं कवयो नयन्ति नाना हृदा रक्षमाणा अजुर्यम् ।>
      text <सिषासन्तः पर्यपश्यन्त सिन्धुमाविरेभ्यो अभवत्सूर्यो नॄन् ॥>
      text <दिदृक्षेण्यः परि काष्ठासु जेन्य ईळेन्यो महो अर्भाय जीवसे ।>
      text <पुरुत्रा यदभवत्सूरहैभ्यो गर्भेभ्यो मघवा विश्वदर्शतः ॥>
    text <ऋग्वेदः सूक्तं>
      text <कथा ते अग्ने शुचयन्त आयोर्ददाशुर्वाजेभिराशुषाणाः ।>
      text <उभे यत्तोके तनये दधाना ऋतस्य सामन्रणयन्त देवाः ॥>
      text <बोधा मे अस्य वचसो यविष्ठ मंहिष्ठस्य प्रभृतस्य स्वधावः ।>
      text <पीयति त्वो अनु त्वो गृणाति वन्दारुस्ते तन्वं वन्दे अग्ने ॥>
      text <ये पायवो मामतेयं ते अग्ने पश्यन्तो अन्धं दुरितादरक्षन् ।>
      text <ररक्ष तान्सुकृतो विश्ववेदा दिप्सन्त इद्रिपवो नाह देभुः ॥>
      text <यो नो अग्ने अररिवाँ अघायुररातीवा मर्चयति द्वयेन ।>
      text <मन्त्रो गुरुः पुनरस्तु सो अस्मा अनु मृक्षीष्ट तन्वं दुरुक्तैः ॥>
      text <उत वा यः सहस्य प्रविद्वान्मर्तो मर्तं मर्चयति द्वयेन ।>
      text <अतः पाहि स्तवमान स्तुवन्तमग्ने माकिर्नो दुरिताय धायीः ॥>
    text <ऋग्वेदः सूक्तं>
      text <मथीद्यदीं विष्टो मातरिश्वा होतारं विश्वाप्सुं विश्वदेव्यम् ।>
      text <नि यं दधुर्मनुष्यासु विक्षु स्वर्ण चित्रं वपुषे विभावम् ॥>
      text <ददानमिन्न ददभन्त मन्माग्निर्वरूथं मम तस्य चाकन् ।>
      text <जुषन्त विश्वान्यस्य कर्मोपस्तुतिं भरमाणस्य कारोः ॥>
      text <नित्ये चिन्नु यं सदने जगृभ्रे प्रशस्तिभिर्दधिरे यज्ञियासः ।>
      text <प्र सू नयन्त गृभयन्त इष्टावश्वासो न रथ्यो रारहाणाः ॥>
      text <पुरूणि दस्मो नि रिणाति जम्भैराद्रोचते वन आ विभावा ।>
      text <आदस्य वातो अनु वाति शोचिरस्तुर्न शर्यामसनामनु द्यून् ॥>
      text <न यं रिपवो न रिषण्यवो गर्भे सन्तं रेषणा रेषयन्ति ।>
      text <अन्धा अपश्या न दभन्नभिख्या नित्यास ईं प्रेतारो अरक्षन् ॥>
    text <ऋग्वेदः सूक्तं>
      text <महः स राय एषते पतिर्दन्निन इनस्य वसुनः पद आ ।>
      text <उप ध्रजन्तमद्रयो विधन्नित् ॥>
      text <स यो वृषा नरां न रोदस्योः श्रवोभिरस्ति जीवपीतसर्गः ।>
      text <प्र यः सस्राणः शिश्रीत योनौ ॥>
      text <आ यः पुरं नार्मिणीमदीदेदत्यः कविर्नभन्यो नार्वा ।>
      text <सूरो न रुरुक्वाञ्छतात्मा ॥>
      text <अभि द्विजन्मा त्री रोचनानि विश्वा रजांसि शुशुचानो अस्थात् ।>
      text <होता यजिष्ठो अपां सधस्थे ॥>
      text <अयं स होता यो द्विजन्मा विश्वा दधे वार्याणि श्रवस्या ।>
      text <मर्तो यो अस्मै सुतुको ददाश ॥>
    text <ऋग्वेदः सूक्तं>
      text <पुरु त्वा दाश्वान्वोचेऽरिरग्ने तव स्विदा ।>
      text <तोदस्येव शरण आ महस्य ॥>
      text <व्यनिनस्य धनिनः प्रहोषे चिदररुषः ।>
      text <कदा चन प्रजिगतो अदेवयोः ॥>
      text <स चन्द्रो विप्र मर्त्यो महो व्राधन्तमो दिवि ।>
      text <प्रप्रेत्ते अग्ने वनुषः स्याम ॥>
    text <ऋग्वेदः सूक्तं>
      text <मित्रं न यं शिम्या गोषु गव्यवः स्वाध्यो विदथे अप्सु जीजनन् ।>
      text <अरेजेतां रोदसी पाजसा गिरा प्रति प्रियं यजतं जनुषामवः ॥>
      text <यद्ध त्यद्वां पुरुमीळ्हस्य सोमिनः प्र मित्रासो न दधिरे स्वाभुवः ।>
      text <अध क्रतुं विदतं गातुमर्चत उत श्रुतं वृषणा पस्त्यावतः ॥>
      text <आ वां भूषन्क्षितयो जन्म रोदस्योः प्रवाच्यं वृषणा दक्षसे महे ।>
      text <यदीमृताय भरथो यदर्वते प्र होत्रया शिम्या वीथो अध्वरम् ॥>
      text <प्र सा क्षितिरसुर या महि प्रिय ऋतावानावृतमा घोषथो बृहत् ।>
      text <युवं दिवो बृहतो दक्षमाभुवं गां न धुर्युप युञ्जाथे अपः ॥>
      text <मही अत्र महिना वारमृण्वथोऽरेणवस्तुज आ सद्मन्धेनवः ।>
      text <स्वरन्ति ता उपरताति सूर्यमा निम्रुच उषसस्तक्ववीरिव ॥>
      text <आ वामृताय केशिनीरनूषत मित्र यत्र वरुण गातुमर्चथः ।>
      text <अव त्मना सृजतं पिन्वतं धियो युवं विप्रस्य मन्मनामिरज्यथः ॥>
      text <यो वां यज्ञैः शशमानो ह दाशति कविर्होता यजति मन्मसाधनः ।>
      text <उपाह तं गच्छथो वीथो अध्वरमच्छा गिरः सुमतिं गन्तमस्मयू ॥>
      text <युवां यज्ञैः प्रथमा गोभिरञ्जत ऋतावाना मनसो न प्रयुक्तिषु ।>
      text <भरन्ति वां मन्मना संयता गिरोऽदृप्यता मनसा रेवदाशाथे ॥>
      text <रेवद्वयो दधाथे रेवदाशाथे नरा मायाभिरितऊति माहिनम् ।>
      text <न वां द्यावोऽहभिर्नोत सिन्धवो न देवत्वं पणयो नानशुर्मघम् ॥>
    text <ऋग्वेदः सूक्तं>
      text <युवं वस्त्राणि पीवसा वसाथे युवोरच्छिद्रा मन्तवो ह सर्गाः ।>
      text <अवातिरतमनृतानि विश्व ऋतेन मित्रावरुणा सचेथे ॥>
      text <एतच्चन त्वो वि चिकेतदेषां सत्यो मन्त्रः कविशस्त ऋघावान् ।>
      text <त्रिरश्रिं हन्ति चतुरश्रिरुग्रो देवनिदो ह प्रथमा अजूर्यन् ॥>
      text <अपादेति प्रथमा पद्वतीनां कस्तद्वां मित्रावरुणा चिकेत ।>
      text <गर्भो भारं भरत्या चिदस्य ऋतं पिपर्त्यनृतं नि तारीत् ॥>
      text <प्रयन्तमित्परि जारं कनीनां पश्यामसि नोपनिपद्यमानम् ।>
      text <अनवपृग्णा वितता वसानं प्रियं मित्रस्य वरुणस्य धाम ॥>
      text <अनश्वो जातो अनभीशुरर्वा कनिक्रदत्पतयदूर्ध्वसानुः ।>
      text <अचित्तं ब्रह्म जुजुषुर्युवानः प्र मित्रे धाम वरुणे गृणन्तः ॥>
      text <आ धेनवो मामतेयमवन्तीर्ब्रह्मप्रियं पीपयन्सस्मिन्नूधन् ।>
      text <पित्वो भिक्षेत वयुनानि विद्वानासाविवासन्नदितिमुरुष्येत् ॥>
      text <आ वां मित्रावरुणा हव्यजुष्टिं नमसा देवाववसा ववृत्याम् ।>
      text <अस्माकं ब्रह्म पृतनासु सह्या अस्माकं वृष्टिर्दिव्या सुपारा ॥>
    text <ऋग्वेदः सूक्तं>
      text <यजामहे वां महः सजोषा हव्येभिर्मित्रावरुणा नमोभिः ।>
      text <घृतैर्घृतस्नू अध यद्वामस्मे अध्वर्यवो न धीतिभिर्भरन्ति ॥>
      text <प्रस्तुतिर्वां धाम न प्रयुक्तिरयामि मित्रावरुणा सुवृक्तिः ।>
      text <अनक्ति यद्वां विदथेषु होता सुम्नं वां सूरिर्वृषणावियक्षन् ॥>
      text <पीपाय धेनुरदितिरृताय जनाय मित्रावरुणा हविर्दे ।>
      text <हिनोति यद्वां विदथे सपर्यन्स रातहव्यो मानुषो न होता ॥>
      text <उत वां विक्षु मद्यास्वन्धो गाव आपश्च पीपयन्त देवीः ।>
      text <उतो नो अस्य पूर्व्यः पतिर्दन्वीतं पातं पयस उस्रियायाः ॥>
    text <ऋग्वेदः सूक्तं>
      text <विष्णोर्नु कं वीर्याणि प्र वोचं यः पार्थिवानि विममे रजांसि ।>
      text <यो अस्कभायदुत्तरं सधस्थं विचक्रमाणस्त्रेधोरुगायः ॥>
      text <प्र तद्विष्णु स्तवते वीर्येण मृगो न भीमः कुचरो गिरिष्ठाः ।>
      text <यस्योरुषु त्रिषु विक्रमणेष्वधिक्षियन्ति भुवनानि विश्वा ॥>
      text <प्र विष्णवे शूषमेतु मन्म गिरिक्षित उरुगायाय वृष्णे ।>
      text <य इदं दीर्घं प्रयतं सधस्थमेको विममे त्रिभिरित्पदेभिः ॥>
      text <यस्य त्री पूर्णा मधुना पदान्यक्षीयमाणा स्वधया मदन्ति ।>
      text <य उ त्रिधातु पृथिवीमुत द्यामेको दाधार भुवनानि विश्वा ॥>
      text <तदस्य प्रियमभि पाथो अश्यां नरो यत्र देवयवो मदन्ति ।>
      text <उरुक्रमस्य स हि बन्धुरित्था विष्णोः पदे परमे मध्व उत्सः ॥>
      text <ता वां वास्तून्युश्मसि गमध्यै यत्र गावो भूरिशृङ्गा अयासः ।>
      text <अत्राह तदुरुगायस्य वृष्णः परमं पदमव भाति भूरि ॥>
    text <ऋग्वेदः सूक्तं>
      text <प्र वः पान्तमन्धसो धियायते महे शूराय विष्णवे चार्चत ।>
      text <या सानुनि पर्वतानामदाभ्या महस्तस्थतुरर्वतेव साधुना ॥>
      text <त्वेषमित्था समरणं शिमीवतोरिन्द्राविष्णू सुतपा वामुरुष्यति ।>
      text <या मर्त्याय प्रतिधीयमानमित्कृशानोरस्तुरसनामुरुष्यथः ॥>
      text <ता ईं वर्धन्ति मह्यस्य पौंस्यं नि मातरा नयति रेतसे भुजे ।>
      text <दधाति पुत्रोऽवरं परं पितुर्नाम तृतीयमधि रोचने दिवः ॥>
      text <तत्तदिदस्य पौंस्यं गृणीमसीनस्य त्रातुरवृकस्य मीळ्हुषः ।>
      text <यः पार्थिवानि त्रिभिरिद्विगामभिरुरु क्रमिष्टोरुगायाय जीवसे ॥>
      text <द्वे इदस्य क्रमणे स्वर्दृशोऽभिख्याय मर्त्यो भुरण्यति ।>
      text <तृतीयमस्य नकिरा दधर्षति वयश्चन पतयन्तः पतत्रिणः ॥>
      text <चतुर्भिः साकं नवतिं च नामभिश्चक्रं न वृत्तं व्यतीँरवीविपत् ।>
      text <बृहच्छरीरो विमिमान ऋक्वभिर्युवाकुमारः प्रत्येत्याहवम् ॥>
    text <ऋग्वेदः सूक्तं>
      text <भवा मित्रो न शेव्यो घृतासुतिर्विभूतद्युम्न एवया उ सप्रथाः ।>
      text <अधा ते विष्णो विदुषा चिदर्ध्य स्तोमो यज्ञश्च राध्यो हविष्मता ॥>
      text <यः पूर्व्याय वेधसे नवीयसे सुमज्जानये विष्णवे ददाशति ।>
      text <यो जातमस्य महतो महि ब्रवत्सेदु श्रवोभिर्युज्यं चिदभ्यसत् ॥>
      text <तमु स्तोतारः पूर्व्यं यथा विद ऋतस्य गर्भं जनुषा पिपर्तन ।>
      text <आस्य जानन्तो नाम चिद्विवक्तन महस्ते विष्णो सुमतिं भजामहे ॥>
      text <तमस्य राजा वरुणस्तमश्विना क्रतुं सचन्त मारुतस्य वेधसः ।>
      text <दाधार दक्षमुत्तममहर्विदं व्रजं च विष्णुः सखिवाँ अपोर्णुते ॥>
      text <आ यो विवाय सचथाय दैव्य इन्द्राय विष्णुः सुकृते सुकृत्तरः ।>
      text <वेधा अजिन्वत्त्रिषधस्थ आर्यमृतस्य भागे यजमानमाभजत् ॥>
    text <ऋग्वेदः सूक्तं>
      text <अबोध्यग्निर्ज्म उदेति सूर्यो व्युषाश्चन्द्रा मह्यावो अर्चिषा ।>
      text <आयुक्षातामश्विना यातवे रथं प्रासावीद्देवः सविता जगत्पृथक् ॥>
      text <यद्युञ्जाथे वृषणमश्विना रथं घृतेन नो मधुना क्षत्रमुक्षतम् ।>
      text <अस्माकं ब्रह्म पृतनासु जिन्वतं वयं धना शूरसाता भजेमहि ॥>
      text <अर्वाङ्त्रिचक्रो मधुवाहनो रथो जीराश्वो अश्विनोर्यातु सुष्टुतः ।>
      text <त्रिवन्धुरो मघवा विश्वसौभगः शं न आ वक्षद्द्विपदे चतुष्पदे ॥>
      text <आ न ऊर्जं वहतमश्विना युवं मधुमत्या नः कशया मिमिक्षतम् ।>
      text <प्रायुस्तारिष्टं नी रपांसि मृक्षतं सेधतं द्वेषो भवतं सचाभुवा ॥>
      text <युवं ह गर्भं जगतीषु धत्थो युवं विश्वेषु भुवनेष्वन्तः ।>
      text <युवमग्निं च वृषणावपश्च वनस्पतीँरश्विनावैरयेथाम् ॥>
      text <युवं ह स्थो भिषजा भेषजेभिरथो ह स्थो रथ्या राथ्येभिः ।>
      text <अथो ह क्षत्रमधि धत्थ उग्रा यो वां हविष्मान्मनसा ददाश ॥>
    text <ऋग्वेदः सूक्तं>
      text <वसू रुद्रा पुरुमन्तू वृधन्ता दशस्यतं नो वृषणावभिष्टौ ।>
      text <दस्रा ह यद्रेक्ण औचथ्यो वां प्र यत्सस्राथे अकवाभिरूती ॥>
      text <को वां दाशत्सुमतये चिदस्यै वसू यद्धेथे नमसा पदे गोः ।>
      text <जिगृतमस्मे रेवतीः पुरंधीः कामप्रेणेव मनसा चरन्ता ॥>
      text <युक्तो ह यद्वां तौग्र्याय पेरुर्वि मध्ये अर्णसो धायि पज्रः ।>
      text <उप वामवः शरणं गमेयं शूरो नाज्म पतयद्भिरेवैः ॥>
      text <उपस्तुतिरौचथ्यमुरुष्येन्मा मामिमे पतत्रिणी वि दुग्धाम् ।>
      text <मा मामेधो दशतयश्चितो धाक्प्र यद्वां बद्धस्त्मनि खादति क्षाम् ॥>
      text <न मा गरन्नद्यो मातृतमा दासा यदीं सुसमुब्धमवाधुः ।>
      text <शिरो यदस्य त्रैतनो वितक्षत्स्वयं दास उरो अंसावपि ग्ध ॥>
      text <दीर्घतमा मामतेयो जुजुर्वान्दशमे युगे ।>
      text <अपामर्थं यतीनां ब्रह्मा भवति सारथिः ॥>
    text <ऋग्वेदः सूक्तं>
      text <प्र द्यावा यज्ञैः पृथिवी ऋतावृधा मही स्तुषे विदथेषु प्रचेतसा ।>
      text <देवेभिर्ये देवपुत्रे सुदंससेत्था धिया वार्याणि प्रभूषतः ॥>
      text <उत मन्ये पितुरद्रुहो मनो मातुर्महि स्वतवस्तद्धवीमभिः ।>
      text <सुरेतसा पितरा भूम चक्रतुरुरु प्रजाया अमृतं वरीमभिः ॥>
      text <ते सूनवः स्वपसः सुदंससो मही जज्ञुर्मातरा पूर्वचित्तये ।>
      text <स्थातुश्च सत्यं जगतश्च धर्मणि पुत्रस्य पाथः पदमद्वयाविनः ॥>
      text <ते मायिनो ममिरे सुप्रचेतसो जामी सयोनी मिथुना समोकसा ।>
      text <नव्यंनव्यं तन्तुमा तन्वते दिवि समुद्रे अन्तः कवयः सुदीतयः ॥>
      text <तद्राधो अद्य सवितुर्वरेण्यं वयं देवस्य प्रसवे मनामहे ।>
      text <अस्मभ्यं द्यावापृथिवी सुचेतुना रयिं धत्तं वसुमन्तं शतग्विनम् ॥>
    text <ऋग्वेदः सूक्तं>
      text <ते हि द्यावापृथिवी विश्वशम्भुव ऋतावरी रजसो धारयत्कवी ।>
      text <सुजन्मनी धिषणे अन्तरीयते देवो देवी धर्मणा सूर्यः शुचिः ॥>
      text <उरुव्यचसा महिनी असश्चता पिता माता च भुवनानि रक्षतः ।>
      text <सुधृष्टमे वपुष्ये न रोदसी पिता यत्सीमभि रूपैरवासयत् ॥>
      text <स वह्निः पुत्रः पित्रोः पवित्रवान्पुनाति धीरो भुवनानि मायया ।>
      text <धेनुं च पृश्निं वृषभं सुरेतसं विश्वाहा शुक्रं पयो अस्य दुक्षत ॥>
      text <अयं देवानामपसामपस्तमो यो जजान रोदसी विश्वशम्भुवा ।>
      text <वि यो ममे रजसी सुक्रतूययाजरेभि स्कम्भनेभिः समानृचे ॥>
      text <ते नो गृणाने महिनी महि श्रवः क्षत्रं द्यावापृथिवी धासथो बृहत् ।>
      text <येनाभि कृष्टीस्ततनाम विश्वहा पनाय्यमोजो अस्मे समिन्वतम् ॥>
    text <ऋग्वेदः सूक्तं>
      text <किमु श्रेष्ठः किं यविष्ठो न आजगन्किमीयते दूत्यं कद्यदूचिम ।>
      text <न निन्दिम चमसं यो महाकुलोऽग्ने भ्रातर्द्रुण इद्भूतिमूदिम ॥>
      text <एकं चमसं चतुरः कृणोतन तद्वो देवा अब्रुवन्तद्व आगमम् ।>
      text <सौधन्वना यद्येवा करिष्यथ साकं देवैर्यज्ञियासो भविष्यथ ॥>
      text <अग्निं दूतं प्रति यदब्रवीतनाश्वः कर्त्वो रथ उतेह कर्त्वः ।>
      text <धेनुः कर्त्वा युवशा कर्त्वा द्वा तानि भ्रातरनु वः कृत्व्येमसि ॥>
      text <चकृवांस ऋभवस्तदपृच्छत क्वेदभूद्यः स्य दूतो न आजगन् ।>
      text <यदावाख्यच्चमसाञ्चतुरः कृतानादित्त्वष्टा ग्नास्वन्तर्न्यानजे ॥>
      text <हनामैनाँ इति त्वष्टा यदब्रवीच्चमसं ये देवपानमनिन्दिषुः ।>
      text <अन्या नामानि कृण्वते सुते सचाँ अन्यैरेनान्कन्या नामभि स्परत् ॥>
      text <इन्द्रो हरी युयुजे अश्विना रथं बृहस्पतिर्विश्वरूपामुपाजत ।>
      text <ऋभुर्विभ्वा वाजो देवाँ अगच्छत स्वपसो यज्ञियं भागमैतन ॥>
      text <निश्चर्मणो गामरिणीत धीतिभिर्या जरन्ता युवशा ताकृणोतन ।>
      text <सौधन्वना अश्वादश्वमतक्षत युक्त्वा रथमुप देवाँ अयातन ॥>
      text <इदमुदकं पिबतेत्यब्रवीतनेदं वा घा पिबता मुञ्जनेजनम् ।>
      text <सौधन्वना यदि तन्नेव हर्यथ तृतीये घा सवने मादयाध्वै ॥>
      text <आपो भूयिष्ठा इत्येको अब्रवीदग्निर्भूयिष्ठ इत्यन्यो अब्रवीत् ।>
      text <वधर्यन्तीं बहुभ्यः प्रैको अब्रवीदृता वदन्तश्चमसाँ अपिंशत ॥>
      text <श्रोणामेक उदकं गामवाजति मांसमेकः पिंशति सूनयाभृतम् ।>
      text <आ निम्रुचः शकृदेको अपाभरत्किं स्वित्पुत्रेभ्यः पितरा उपावतुः ॥>
      text <उद्वत्स्वस्मा अकृणोतना तृणं निवत्स्वपः स्वपस्यया नरः ।>
      text <अगोह्यस्य यदसस्तना गृहे तदद्येदमृभवो नानु गच्छथ ॥>
      text <सम्मील्य यद्भुवना पर्यसर्पत क्व स्वित्तात्या पितरा व आसतुः ।>
      text <अशपत यः करस्नं व आददे यः प्राब्रवीत्प्रो तस्मा अब्रवीतन ॥>
      text <सुषुप्वांस ऋभवस्तदपृच्छतागोह्य क इदं नो अबूबुधत् ।>
      text <श्वानं बस्तो बोधयितारमब्रवीत्संवत्सर इदमद्या व्यख्यत ॥>
      text <दिवा यान्ति मरुतो भूम्याग्निरयं वातो अन्तरिक्षेण याति ।>
      text <अद्भिर्याति वरुणः समुद्रैर्युष्माँ इच्छन्तः शवसो नपातः ॥>
    text <ऋग्वेदः सूक्तं>
      text <मा नो मित्रो वरुणो अर्यमायुरिन्द्र ऋभुक्षा मरुतः परि ख्यन् ।>
      text <यद्वाजिनो देवजातस्य सप्तेः प्रवक्ष्यामो विदथे वीर्याणि ॥>
      text <यन्निर्णिजा रेक्णसा प्रावृतस्य रातिं गृभीतां मुखतो नयन्ति ।>
      text <सुप्राङजो मेम्यद्विश्वरूप इन्द्रापूष्णोः प्रियमप्येति पाथः ॥>
      text <एष च्छागः पुरो अश्वेन वाजिना पूष्णो भागो नीयते विश्वदेव्यः ।>
      text <अभिप्रियं यत्पुरोळाशमर्वता त्वष्टेदेनं सौश्रवसाय जिन्वति ॥>
      text <यद्धविष्यमृतुशो देवयानं त्रिर्मानुषाः पर्यश्वं नयन्ति ।>
      text <अत्रा पूष्णः प्रथमो भाग एति यज्ञं देवेभ्यः प्रतिवेदयन्नजः ॥>
      text <होताध्वर्युरावया अग्निमिन्धो ग्रावग्राभ उत शंस्ता सुविप्रः ।>
      text <तेन यज्ञेन स्वरंकृतेन स्विष्टेन वक्षणा आ पृणध्वम् ॥>
      text <यूपव्रस्का उत ये यूपवाहाश्चषालं ये अश्वयूपाय तक्षति ।>
      text <ये चार्वते पचनं सम्भरन्त्युतो तेषामभिगूर्तिर्न इन्वतु ॥>
      text <उप प्रागात्सुमन्मेऽधायि मन्म देवानामाशा उप वीतपृष्ठः ।>
      text <अन्वेनं विप्रा ऋषयो मदन्ति देवानां पुष्टे चकृमा सुबन्धुम् ॥>
      text <यद्वाजिनो दाम संदानमर्वतो या शीर्षण्या रशना रज्जुरस्य ।>
      text <यद्वा घास्य प्रभृतमास्ये तृणं सर्वा ता ते अपि देवेष्वस्तु ॥>
      text <यदश्वस्य क्रविषो मक्षिकाश यद्वा स्वरौ स्वधितौ रिप्तमस्ति ।>
      text <यद्धस्तयोः शमितुर्यन्नखेषु सर्वा ता ते अपि देवेष्वस्तु ॥>
      text <यदूवध्यमुदरस्यापवाति य आमस्य क्रविषो गन्धो अस्ति ।>
      text <सुकृता तच्छमितारः कृण्वन्तूत मेधं शृतपाकं पचन्तु ॥>
      text <यत्ते गात्रादग्निना पच्यमानादभि शूलं निहतस्यावधावति ।>
      text <मा तद्भूम्यामा श्रिषन्मा तृणेषु देवेभ्यस्तदुशद्भ्यो रातमस्तु ॥>
      text <ये वाजिनं परिपश्यन्ति पक्वं य ईमाहुः सुरभिर्निर्हरेति ।>
      text <ये चार्वतो मांसभिक्षामुपासत उतो तेषामभिगूर्तिर्न इन्वतु ॥>
      text <यन्नीक्षणं माँस्पचन्या उखाया या पात्राणि यूष्ण आसेचनानि ।>
      text <ऊष्मण्यापिधाना चरूणामङ्काः सूनाः परि भूषन्त्यश्वम् ॥>
      text <निक्रमणं निषदनं विवर्तनं यच्च पड्बीशमर्वतः ।>
      text <यच्च पपौ यच्च घासिं जघास सर्वा ता ते अपि देवेष्वस्तु ॥>
      text <मा त्वाग्निर्ध्वनयीद्धूमगन्धिर्मोखा भ्राजन्त्यभि विक्त जघ्रिः ।>
      text <इष्टं वीतमभिगूर्तं वषट्कृतं तं देवासः प्रति गृभ्णन्त्यश्वम् ॥>
      text <यदश्वाय वास उपस्तृणन्त्यधीवासं या हिरण्यान्यस्मै ।>
      text <संदानमर्वन्तं पड्बीशं प्रिया देवेष्वा यामयन्ति ॥>
      text <यत्ते सादे महसा शूकृतस्य पार्ष्ण्या वा कशया वा तुतोद ।>
      text <स्रुचेव ता हविषो अध्वरेषु सर्वा ता ते ब्रह्मणा सूदयामि ॥>
      text <चतुस्त्रिंशद्वाजिनो देवबन्धोर्वङ्क्रीरश्वस्य स्वधितिः समेति ।>
      text <अच्छिद्रा गात्रा वयुना कृणोत परुष्परुरनुघुष्या वि शस्त ॥>
      text <एकस्त्वष्टुरश्वस्या विशस्ता द्वा यन्तारा भवतस्तथ ऋतुः ।>
      text <या ते गात्राणामृतुथा कृणोमि ताता पिण्डानां प्र जुहोम्यग्नौ ॥>
      text <मा त्वा तपत्प्रिय आत्मापियन्तं मा स्वधितिस्तन्व आ तिष्ठिपत्ते ।>
      text <मा ते गृध्नुरविशस्तातिहाय छिद्रा गात्राण्यसिना मिथू कः ॥>
      text <न वा उ एतन्म्रियसे न रिष्यसि देवाँ इदेषि पथिभिः सुगेभिः ।>
      text <हरी ते युञ्जा पृषती अभूतामुपास्थाद्वाजी धुरि रासभस्य ॥>
      text <सुगव्यं नो वाजी स्वश्व्यं पुंसः पुत्राँ उत विश्वापुषं रयिम् ।>
      text <अनागास्त्वं नो अदितिः कृणोतु क्षत्रं नो अश्वो वनतां हविष्मान् ॥>
    text <ऋग्वेदः सूक्तं>
      text <यदक्रन्दः प्रथमं जायमान उद्यन्समुद्रादुत वा पुरीषात् ।>
      text <श्येनस्य पक्षा हरिणस्य बाहू उपस्तुत्यं महि जातं ते अर्वन् ॥>
      text <यमेन दत्तं त्रित एनमायुनगिन्द्र एणं प्रथमो अध्यतिष्ठत् ।>
      text <गन्धर्वो अस्य रशनामगृभ्णात्सूरादश्वं वसवो निरतष्ट ॥>
      text <असि यमो अस्यादित्यो अर्वन्नसि त्रितो गुह्येन व्रतेन ।>
      text <असि सोमेन समया विपृक्त आहुस्ते त्रीणि दिवि बन्धनानि ॥>
      text <त्रीणि त आहुर्दिवि बन्धनानि त्रीण्यप्सु त्रीण्यन्तः समुद्रे ।>
      text <उतेव मे वरुणश्छन्त्स्यर्वन्यत्रा त आहुः परमं जनित्रम् ॥>
      text <इमा ते वाजिन्नवमार्जनानीमा शफानां सनितुर्निधाना ।>
      text <अत्रा ते भद्रा रशना अपश्यमृतस्य या अभिरक्षन्ति गोपाः ॥>
      text <आत्मानं ते मनसारादजानामवो दिवा पतयन्तं पतंगम् ।>
      text <शिरो अपश्यं पथिभिः सुगेभिररेणुभिर्जेहमानं पतत्रि ॥>
      text <अत्रा ते रूपमुत्तममपश्यं जिगीषमाणमिष आ पदे गोः ।>
      text <यदा ते मर्तो अनु भोगमानळादिद्ग्रसिष्ठ ओषधीरजीगः ॥>
      text <अनु त्वा रथो अनु मर्यो अर्वन्ननु गावोऽनु भगः कनीनाम् ।>
      text <अनु व्रातासस्तव सख्यमीयुरनु देवा ममिरे वीर्यं ते ॥>
      text <हिरण्यशृङ्गोऽयो अस्य पादा मनोजवा अवर इन्द्र आसीत् ।>
      text <देवा इदस्य हविरद्यमायन्यो अर्वन्तं प्रथमो अध्यतिष्ठत् ॥>
      text <ईर्मान्तासः सिलिकमध्यमासः सं शूरणासो दिव्यासो अत्याः ।>
      text <हंसा इव श्रेणिशो यतन्ते यदाक्षिषुर्दिव्यमज्ममश्वाः ॥>
      text <तव शरीरं पतयिष्ण्वर्वन्तव चित्तं वात इव ध्रजीमान् ।>
      text <तव शृङ्गाणि विष्ठिता पुरुत्रारण्येषु जर्भुराणा चरन्ति ॥>
      text <उप प्रागाच्छसनं वाज्यर्वा देवद्रीचा मनसा दीध्यानः ।>
      text <अजः पुरो नीयते नाभिरस्यानु पश्चात्कवयो यन्ति रेभाः ॥>
      text <उप प्रागात्परमं यत्सधस्थमर्वाँ अच्छा पितरं मातरं च ।>
      text <अद्या देवाञ्जुष्टतमो हि गम्या अथा शास्ते दाशुषे वार्याणि ॥>
    text <ऋग्वेदः सूक्तं>
      text <अस्य वामस्य पलितस्य होतुस्तस्य भ्राता मध्यमो अस्त्यश्नः ।>
      text <तृतीयो भ्राता घृतपृष्ठो अस्यात्रापश्यं विश्पतिं सप्तपुत्रम् ॥>
      text <सप्त युञ्जन्ति रथमेकचक्रमेको अश्वो वहति सप्तनामा ।>
      text <त्रिनाभि चक्रमजरमनर्वं यत्रेमा विश्वा भुवनाधि तस्थुः ॥>
      text <इमं रथमधि ये सप्त तस्थुः सप्तचक्रं सप्त वहन्त्यश्वाः ।>
      text <सप्त स्वसारो अभि सं नवन्ते यत्र गवां निहिता सप्त नाम ॥>
      text <को ददर्श प्रथमं जायमानमस्थन्वन्तं यदनस्था बिभर्ति ।>
      text <भूम्या असुरसृगात्मा क्व स्वित्को विद्वांसमुप गात्प्रष्टुमेतत् ॥>
      text <पाकः पृच्छामि मनसाविजानन्देवानामेना निहिता पदानि ।>
      text <वत्से बष्कयेऽधि सप्त तन्तून्वि तत्निरे कवय ओतवा उ ॥>
      text <अचिकित्वाञ्चिकितुषश्चिदत्र कवीन्पृच्छामि विद्मने न विद्वान् ।>
      text <वि यस्तस्तम्भ षळिमा रजांस्यजस्य रूपे किमपि स्विदेकम् ॥>
      text <इह ब्रवीतु य ईमङ्ग वेदास्य वामस्य निहितं पदं वेः ।>
      text <शीर्ष्णः क्षीरं दुह्रते गावो अस्य वव्रिं वसाना उदकं पदापुः ॥>
      text <माता पितरमृत आ बभाज धीत्यग्रे मनसा सं हि जग्मे ।>
      text <सा बीभत्सुर्गर्भरसा निविद्धा नमस्वन्त इदुपवाकमीयुः ॥>
      text <युक्ता मातासीद्धुरि दक्षिणाया अतिष्ठद्गर्भो वृजनीष्वन्तः ।>
      text <अमीमेद्वत्सो अनु गामपश्यद्विश्वरूप्यं त्रिषु योजनेषु ॥>
      text <तिस्रो मातॄस्त्रीन्पितॄन्बिभ्रदेक ऊर्ध्वस्तस्थौ नेमव ग्लापयन्ति ।>
      text <मन्त्रयन्ते दिवो अमुष्य पृष्ठे विश्वविदं वाचमविश्वमिन्वाम् ॥>
      text <द्वादशारं नहि तज्जराय वर्वर्ति चक्रं परि द्यामृतस्य ।>
      text <आ पुत्रा अग्ने मिथुनासो अत्र सप्त शतानि विंशतिश्च तस्थुः ॥>
      text <पञ्चपादं पितरं द्वादशाकृतिं दिव आहुः परे अर्धे पुरीषिणम् ।>
      text <अथेमे अन्य उपरे विचक्षणं सप्तचक्रे षळर आहुरर्पितम् ॥>
      text <पञ्चारे चक्रे परिवर्तमाने तस्मिन्ना तस्थुर्भुवनानि विश्वा ।>
      text <तस्य नाक्षस्तप्यते भूरिभारः सनादेव न शीर्यते सनाभिः ॥>
      text <सनेमि चक्रमजरं वि वावृत उत्तानायां दश युक्ता वहन्ति ।>
      text <सूर्यस्य चक्षू रजसैत्यावृतं तस्मिन्नार्पिता भुवनानि विश्वा ॥>
      text <साकंजानां सप्तथमाहुरेकजं षळिद्यमा ऋषयो देवजा इति ।>
      text <तेषामिष्टानि विहितानि धामश स्थात्रे रेजन्ते विकृतानि रूपशः ॥>
      text <स्त्रियः सतीस्ताँ उ मे पुंस आहुः पश्यदक्षण्वान्न वि चेतदन्धः ।>
      text <कविर्यः पुत्रः स ईमा चिकेत यस्ता विजानात्स पितुष्पितासत् ॥>
      text <अवः परेण पर एनावरेण पदा वत्सं बिभ्रती गौरुदस्थात् ।>
      text <सा कद्रीची कं स्विदर्धं परागात्क्व स्वित्सूते नहि यूथे अन्तः ॥>
      text <अवः परेण पितरं यो अस्यानुवेद पर एनावरेण ।>
      text <कवीयमानः क इह प्र वोचद्देवं मनः कुतो अधि प्रजातम् ॥>
      text <ये अर्वाञ्चस्ताँ उ पराच आहुर्ये पराञ्चस्ताँ उ अर्वाच आहुः ।>
      text <इन्द्रश्च या चक्रथुः सोम तानि धुरा न युक्ता रजसो वहन्ति ॥>
      text <द्वा सुपर्णा सयुजा सखाया समानं वृक्षं परि षस्वजाते ।>
      text <तयोरन्यः पिप्पलं स्वाद्वत्त्यनश्नन्नन्यो अभि चाकशीति ॥>
      text <यत्रा सुपर्णा अमृतस्य भागमनिमेषं विदथाभिस्वरन्ति ।>
      text <इनो विश्वस्य भुवनस्य गोपाः स मा धीरः पाकमत्रा विवेश ॥>
      text <यस्मिन्वृक्षे मध्वदः सुपर्णा निविशन्ते सुवते चाधि विश्वे ।>
      text <तस्येदाहुः पिप्पलं स्वाद्वग्रे तन्नोन्नशद्यः पितरं न वेद ॥>
      text <यद्गायत्रे अधि गायत्रमाहितं त्रैष्टुभाद्वा त्रैष्टुभं निरतक्षत ।>
      text <यद्वा जगज्जगत्याहितं पदं य इत्तद्विदुस्ते अमृतत्वमानशुः ॥>
      text <गायत्रेण प्रति मिमीते अर्कमर्केण साम त्रैष्टुभेन वाकम् ।>
      text <वाकेन वाकं द्विपदा चतुष्पदाक्षरेण मिमते सप्त वाणीः ॥>
      text <जगता सिन्धुं दिव्यस्तभायद्रथंतरे सूर्यं पर्यपश्यत् ।>
      text <गायत्रस्य समिधस्तिस्र आहुस्ततो मह्ना प्र रिरिचे महित्वा ॥>
      text <उप ह्वये सुदुघां धेनुमेतां सुहस्तो गोधुगुत दोहदेनाम् ।>
      text <श्रेष्ठं सवं सविता साविषन्नोऽभीद्धो घर्मस्तदु षु प्र वोचम् ॥>
      text <हिङ्कृण्वती वसुपत्नी वसूनां वत्समिच्छन्ती मनसाभ्यागात् ।>
      text <दुहामश्विभ्यां पयो अघ्न्येयं सा वर्धतां महते सौभगाय ॥>
      text <गौरमीमेदनु वत्सं मिषन्तं मूर्धानं हिङ्ङकृणोन्मातवा उ ।>
      text <सृक्वाणं घर्ममभि वावशाना मिमाति मायुं पयते पयोभिः ॥>
      text <अयं स शिङ्क्ते येन गौरभीवृता मिमाति मायुं ध्वसनावधि श्रिता ।>
      text <सा चित्तिभिर्नि हि चकार मर्त्यं विद्युद्भवन्ती प्रति वव्रिमौहत ॥>
      text <अनच्छये तुरगातु जीवमेजद्ध्रुवं मध्य आ पस्त्यानाम् ।>
      text <जीवो मृतस्य चरति स्वधाभिरमर्त्यो मर्त्येना सयोनिः ॥>
      text <अपश्यं गोपामनिपद्यमानमा च परा च पथिभिश्चरन्तम् ।>
      text <स सध्रीचीः स विषूचीर्वसान आ वरीवर्ति भुवनेष्वन्तः ॥>
      text <य ईं चकार न सो अस्य वेद य ईं ददर्श हिरुगिन्नु तस्मात् ।>
      text <स मातुर्योना परिवीतो अन्तर्बहुप्रजा निरृतिमा विवेश ॥>
      text <द्यौर्मे पिता जनिता नाभिरत्र बन्धुर्मे माता पृथिवी महीयम् ।>
      text <उत्तानयोश्चम्वोर्योनिरन्तरत्रा पिता दुहितुर्गर्भमाधात् ॥>
      text <पृच्छामि त्वा परमन्तं पृथिव्याः पृच्छामि यत्र भुवनस्य नाभिः ।>
      text <पृच्छामि त्वा वृष्णो अश्वस्य रेतः पृच्छामि वाचः परमं व्योम ॥>
      text <इयं वेदिः परो अन्तः पृथिव्या अयं यज्ञो भुवनस्य नाभिः ।>
      text <अयं सोमो वृष्णो अश्वस्य रेतो ब्रह्मायं वाचः परमं व्योम ॥>
      text <सप्तार्धगर्भा भुवनस्य रेतो विष्णोस्तिष्ठन्ति प्रदिशा विधर्मणि ।>
      text <ते धीतिभिर्मनसा ते विपश्चितः परिभुवः परि भवन्ति विश्वतः ॥>
      text <न वि जानामि यदिवेदमस्मि निण्यः संनद्धो मनसा चरामि ।>
      text <यदा मागन्प्रथमजा ऋतस्यादिद्वाचो अश्नुवे भागमस्याः ॥>
      text <अपाङ्प्राङेति स्वधया गृभीतोऽमर्त्यो मर्त्येना सयोनिः ।>
      text <ता शश्वन्ता विषूचीना वियन्ता न्यन्यं चिक्युर्न नि चिक्युरन्यम् ॥>
      text <ऋचो अक्षरे परमे व्योमन्यस्मिन्देवा अधि विश्वे निषेदुः ।>
      text <यस्तन्न वेद किमृचा करिष्यति य इत्तद्विदुस्त इमे समासते ॥>
      text <सूयवसाद्भगवती हि भूया अथो वयं भगवन्तः स्याम ।>
      text <अद्धि तृणमघ्न्ये विश्वदानीं पिब शुद्धमुदकमाचरन्ती ॥>
      text <गौरीर्मिमाय सलिलानि तक्षत्येकपदी द्विपदी सा चतुष्पदी ।>
      text <अष्टापदी नवपदी बभूवुषी सहस्राक्षरा परमे व्योमन् ॥>
      text <तस्याः समुद्रा अधि वि क्षरन्ति तेन जीवन्ति प्रदिशश्चतस्रः ।>
      text <ततः क्षरत्यक्षरं तद्विश्वमुप जीवति ॥>
      text <शकमयं धूममारादपश्यं विषूवता पर एनावरेण ।>
      text <उक्षाणं पृश्निमपचन्त वीरास्तानि धर्माणि प्रथमान्यासन् ॥>
      text <त्रयः केशिन ऋतुथा वि चक्षते संवत्सरे वपत एक एषाम् ।>
      text <विश्वमेको अभि चष्टे शचीभिर्ध्राजिरेकस्य ददृशे न रूपम् ॥>
      text <चत्वारि वाक्परिमिता पदानि तानि विदुर्ब्राह्मणा ये मनीषिणः ।>
      text <गुहा त्रीणि निहिता नेङ्गयन्ति तुरीयं वाचो मनुष्या वदन्ति ॥>
      text <इन्द्रं मित्रं वरुणमग्निमाहुरथो दिव्यः स सुपर्णो गरुत्मान् ।>
      text <एकं सद्विप्रा बहुधा वदन्त्यग्निं यमं मातरिश्वानमाहुः ॥>
      text <कृष्णं नियानं हरयः सुपर्णा अपो वसाना दिवमुत्पतन्ति ।>
      text <त आववृत्रन्सदनादृतस्यादिद्घृतेन पृथिवी व्युद्यते ॥>
      text <द्वादश प्रधयश्चक्रमेकं त्रीणि नभ्यानि क उ तच्चिकेत ।>
      text <तस्मिन्साकं त्रिशता न शङ्कवोऽर्पिताः षष्टिर्न चलाचलासः ॥>
      text <यस्ते स्तनः शशयो यो मयोभूर्येन विश्वा पुष्यसि वार्याणि ।>
      text <यो रत्नधा वसुविद्यः सुदत्रः सरस्वति तमिह धातवे कः ॥>
      text <यज्ञेन यज्ञमयजन्त देवास्तानि धर्माणि प्रथमान्यासन् ।>
      text <ते ह नाकं महिमानः सचन्त यत्र पूर्वे साध्याः सन्ति देवाः ॥>
      text <समानमेतदुदकमुच्चैत्यव चाहभिः ।>
      text <भूमिं पर्जन्या जिन्वन्ति दिवं जिन्वन्त्यग्नयः ॥>
      text <दिव्यं सुपर्णं वायसं बृहन्तमपां गर्भं दर्शतमोषधीनाम् ।>
      text <अभीपतो वृष्टिभिस्तर्पयन्तं सरस्वन्तमवसे जोहवीमि ॥>
    text <ऋग्वेदः सूक्तं>
      text <कया शुभा सवयसः सनीळाः समान्या मरुतः सं मिमिक्षुः ।>
      text <कया मती कुत एतास एतेऽर्चन्ति शुष्मं वृषणो वसूया ॥>
      text <कस्य ब्रह्माणि जुजुषुर्युवानः को अध्वरे मरुत आ ववर्त ।>
      text <श्येनाँ इव ध्रजतो अन्तरिक्षे केन महा मनसा रीरमाम ॥>
      text <कुतस्त्वमिन्द्र माहिनः सन्नेको यासि सत्पते किं त इत्था ।>
      text <सं पृच्छसे समराणः शुभानैर्वोचेस्तन्नो हरिवो यत्ते अस्मे ॥>
      text <ब्रह्माणि मे मतयः शं सुतासः शुष्म इयर्ति प्रभृतो मे अद्रिः ।>
      text <आ शासते प्रति हर्यन्त्युक्थेमा हरी वहतस्ता नो अच्छ ॥>
      text <अतो वयमन्तमेभिर्युजानाः स्वक्षत्रेभिस्तन्वः शुम्भमानाः ।>
      text <महोभिरेताँ उप युज्महे न्विन्द्र स्वधामनु हि नो बभूथ ॥>
      text <क्व स्या वो मरुतः स्वधासीद्यन्मामेकं समधत्ताहिहत्ये ।>
      text <अहं ह्युग्रस्तविषस्तुविष्मान्विश्वस्य शत्रोरनमं वधस्नैः ॥>
      text <भूरि चकर्थ युज्येभिरस्मे समानेभिर्वृषभ पौंस्येभिः ।>
      text <भूरीणि हि कृणवामा शविष्ठेन्द्र क्रत्वा मरुतो यद्वशाम ॥>
      text <वधीं वृत्रं मरुत इन्द्रियेण स्वेन भामेन तविषो बभूवान् ।>
      text <अहमेता मनवे विश्वश्चन्द्राः सुगा अपश्चकर वज्रबाहुः ॥>
      text <अनुत्तमा ते मघवन्नकिर्नु न त्वावाँ अस्ति देवता विदानः ।>
      text <न जायमानो नशते न जातो यानि करिष्या कृणुहि प्रवृद्ध ॥>
      text <एकस्य चिन्मे विभ्वस्त्वोजो या नु दधृष्वान्कृणवै मनीषा ।>
      text <अहं ह्युग्रो मरुतो विदानो यानि च्यवमिन्द्र इदीश एषाम् ॥>
      text <अमन्दन्मा मरुत स्तोमो अत्र यन्मे नरः श्रुत्यं ब्रह्म चक्र ।>
      text <इन्द्राय वृष्णे सुमखाय मह्यं सख्ये सखायस्तन्वे तनूभिः ॥>
      text <एवेदेते प्रति मा रोचमाना अनेद्यः श्रव एषो दधानाः ।>
      text <संचक्ष्या मरुतश्चन्द्रवर्णा अच्छान्त मे छदयाथा च नूनम् ॥>
      text <को न्वत्र मरुतो मामहे वः प्र यातन सखीँरच्छा सखायः ।>
      text <मन्मानि चित्रा अपिवातयन्त एषां भूत नवेदा म ऋतानाम् ॥>
      text <आ यद्दुवस्याद्दुवसे न कारुरस्माञ्चक्रे मान्यस्य मेधा ।>
      text <ओ षु वर्त्त मरुतो विप्रमच्छेमा ब्रह्माणि जरिता वो अर्चत् ॥>
      text <एष व स्तोमो मरुत इयं गीर्मान्दार्यस्य मान्यस्य कारोः ।>
      text <एषा यासीष्ट तन्वे वयां विद्यामेषं वृजनं जीरदानुम् ॥>
    text <ऋग्वेदः सूक्तं>
      text <तन्नु वोचाम रभसाय जन्मने पूर्वं महित्वं वृषभस्य केतवे ।>
      text <ऐधेव यामन्मरुतस्तुविष्वणो युधेव शक्रास्तविषाणि कर्तन ॥>
      text <नित्यं न सूनुं मधु बिभ्रत उप क्रीळन्ति क्रीळा विदथेषु घृष्वयः ।>
      text <नक्षन्ति रुद्रा अवसा नमस्विनं न मर्धन्ति स्वतवसो हविष्कृतम् ॥>
      text <यस्मा ऊमासो अमृता अरासत रायस्पोषं च हविषा ददाशुषे ।>
      text <उक्षन्त्यस्मै मरुतो हिता इव पुरू रजांसि पयसा मयोभुवः ॥>
      text <आ ये रजांसि तविषीभिरव्यत प्र व एवासः स्वयतासो अध्रजन् ।>
      text <भयन्ते विश्वा भुवनानि हर्म्या चित्रो वो यामः प्रयतास्वृष्टिषु ॥>
      text <यत्त्वेषयामा नदयन्त पर्वतान्दिवो वा पृष्ठं नर्या अचुच्यवुः ।>
      text <विश्वो वो अज्मन्भयते वनस्पती रथीयन्तीव प्र जिहीत ओषधिः ॥>
      text <यूयं न उग्रा मरुतः सुचेतुनारिष्टग्रामाः सुमतिं पिपर्तन ।>
      text <यत्रा वो दिद्युद्रदति क्रिविर्दती रिणाति पश्वः सुधितेव बर्हणा ॥>
      text <प्र स्कम्भदेष्णा अनवभ्रराधसोऽलातृणासो विदथेषु सुष्टुताः ।>
      text <अर्चन्त्यर्कं मदिरस्य पीतये विदुर्वीरस्य प्रथमानि पौंस्या ॥>
      text <शतभुजिभिस्तमभिह्रुतेरघात्पूर्भी रक्षता मरुतो यमावत ।>
      text <जनं यमुग्रास्तवसो विरप्शिनः पाथना शंसात्तनयस्य पुष्टिषु ॥>
      text <विश्वानि भद्रा मरुतो रथेषु वो मिथस्पृध्येव तविषाण्याहिता ।>
      text <अंसेष्वा वः प्रपथेषु खादयोऽक्षो वश्चक्रा समया वि वावृते ॥>
      text <भूरीणि भद्रा नर्येषु बाहुषु वक्षस्सु रुक्मा रभसासो अञ्जयः ।>
      text <अंसेष्वेताः पविषु क्षुरा अधि वयो न पक्षान्व्यनु श्रियो धिरे ॥>
      text <महान्तो मह्ना विभ्वो विभूतयो दूरेदृशो ये दिव्या इव स्तृभिः ।>
      text <मन्द्राः सुजिह्वाः स्वरितार आसभिः सम्मिश्ला इन्द्रे मरुतः परिष्टुभः ॥>
      text <तद्वः सुजाता मरुतो महित्वनं दीर्घं वो दात्रमदितेरिव व्रतम् ।>
      text <इन्द्रश्चन त्यजसा वि ह्रुणाति तज्जनाय यस्मै सुकृते अराध्वम् ॥>
      text <तद्वो जामित्वं मरुतः परे युगे पुरू यच्छंसममृतास आवत ।>
      text <अया धिया मनवे श्रुष्टिमाव्या साकं नरो दंसनैरा चिकित्रिरे ॥>
      text <येन दीर्घं मरुतः शूशवाम युष्माकेन परीणसा तुरासः ।>
      text <आ यत्ततनन्वृजने जनास एभिर्यज्ञेभिस्तदभीष्टिमश्याम् ॥>
      text <एष व स्तोमो मरुत इयं गीर्मान्दार्यस्य मान्यस्य कारोः ।>
      text <एषा यासीष्ट तन्वे वयां विद्यामेषं वृजनं जीरदानुम् ॥>
    text <ऋग्वेदः सूक्तं>
      text <सहस्रं त इन्द्रोतयो नः सहस्रमिषो हरिवो गूर्ततमाः ।>
      text <सहस्रं रायो मादयध्यै सहस्रिण उप नो यन्तु वाजाः ॥>
      text <आ नोऽवोभिर्मरुतो यान्त्वच्छा ज्येष्ठेभिर्वा बृहद्दिवैः सुमायाः ।>
      text <अध यदेषां नियुतः परमाः समुद्रस्य चिद्धनयन्त पारे ॥>
      text <मिम्यक्ष येषु सुधिता घृताची हिरण्यनिर्णिगुपरा न ऋष्टिः ।>
      text <गुहा चरन्ती मनुषो न योषा सभावती विदथ्येव सं वाक् ॥>
      text <परा शुभ्रा अयासो यव्या साधारण्येव मरुतो मिमिक्षुः ।>
      text <न रोदसी अप नुदन्त घोरा जुषन्त वृधं सख्याय देवाः ॥>
      text <जोषद्यदीमसुर्या सचध्यै विषितस्तुका रोदसी नृमणाः ।>
      text <आ सूर्येव विधतो रथं गात्त्वेषप्रतीका नभसो नेत्या ॥>
      text <आस्थापयन्त युवतिं युवानः शुभे निमिश्लां विदथेषु पज्राम् ।>
      text <अर्को यद्वो मरुतो हविष्मान्गायद्गाथं सुतसोमो दुवस्यन् ॥>
      text <प्र तं विवक्मि वक्म्यो य एषां मरुतां महिमा सत्यो अस्ति ।>
      text <सचा यदीं वृषमणा अहंयु स्थिरा चिज्जनीर्वहते सुभागाः ॥>
      text <पान्ति मित्रावरुणाववद्याच्चयत ईमर्यमो अप्रशस्तान् ।>
      text <उत च्यवन्ते अच्युता ध्रुवाणि वावृध ईं मरुतो दातिवारः ॥>
      text <नही नु वो मरुतो अन्त्यस्मे आरात्ताच्चिच्छवसो अन्तमापुः ।>
      text <ते धृष्णुना शवसा शूशुवांसोऽर्णो न द्वेषो धृषता परि ष्ठुः ॥>
      text <वयमद्येन्द्रस्य प्रेष्ठा वयं श्वो वोचेमहि समर्ये ।>
      text <वयं पुरा महि च नो अनु द्यून्तन्न ऋभुक्षा नरामनु ष्यात् ॥>
      text <एष व स्तोमो मरुत इयं गीर्मान्दार्यस्य मान्यस्य कारोः ।>
      text <एषा यासीष्ट तन्वे वयां विद्यामेषं वृजनं जीरदानुम् ॥>
    text <ऋग्वेदः सूक्तं>
      text <यज्ञायज्ञा वः समना तुतुर्वणिर्धियंधियं वो देवया उ दधिध्वे ।>
      text <आ वोऽर्वाचः सुविताय रोदस्योर्महे ववृत्यामवसे सुवृक्तिभिः ॥>
      text <वव्रासो न ये स्वजाः स्वतवस इषं स्वरभिजायन्त धूतयः ।>
      text <सहस्रियासो अपां नोर्मय आसा गावो वन्द्यासो नोक्षणः ॥>
      text <सोमासो न ये सुतास्तृप्तांशवो हृत्सु पीतासो दुवसो नासते ।>
      text <ऐषामंसेषु रम्भिणीव रारभे हस्तेषु खादिश्च कृतिश्च सं दधे ॥>
      text <अव स्वयुक्ता दिव आ वृथा ययुरमर्त्याः कशया चोदत त्मना ।>
      text <अरेणवस्तुविजाता अचुच्यवुर्दृळ्हानि चिन्मरुतो भ्राजदृष्टयः ॥>
      text <को वोऽन्तर्मरुत ऋष्टिविद्युतो रेजति त्मना हन्वेव जिह्वया ।>
      text <धन्वच्युत इषां न यामनि पुरुप्रैषा अहन्यो नैतशः ॥>
      text <क्व स्विदस्य रजसो महस्परं क्वावरं मरुतो यस्मिन्नायय ।>
      text <यच्च्यावयथ विथुरेव संहितं व्यद्रिणा पतथ त्वेषमर्णवम् ॥>
      text <सातिर्न वोऽमवती स्वर्वती त्वेषा विपाका मरुतः पिपिष्वती ।>
      text <भद्रा वो रातिः पृणतो न दक्षिणा पृथुज्रयी असुर्येव जञ्जती ॥>
      text <प्रति ष्टोभन्ति सिन्धवः पविभ्यो यदभ्रियां वाचमुदीरयन्ति ।>
      text <अव स्मयन्त विद्युतः पृथिव्यां यदी घृतं मरुतः प्रुष्णुवन्ति ॥>
      text <असूत पृश्निर्महते रणाय त्वेषमयासां मरुतामनीकम् ।>
      text <ते सप्सरासोऽजनयन्ताभ्वमादित्स्वधामिषिरां पर्यपश्यन् ॥>
      text <एष व स्तोमो मरुत इयं गीर्मान्दार्यस्य मान्यस्य कारोः ।>
      text <एषा यासीष्ट तन्वे वयां विद्यामेषं वृजनं जीरदानुम् ॥>
    text <ऋग्वेदः सूक्तं>
      text <महश्चित्त्वमिन्द्र यत एतान्महश्चिदसि त्यजसो वरूता ।>
      text <स नो वेधो मरुतां चिकित्वान्सुम्ना वनुष्व तव हि प्रेष्ठा ॥>
      text <अयुज्रन्त इन्द्र विश्वकृष्टीर्विदानासो निष्षिधो मर्त्यत्रा ।>
      text <मरुतां पृत्सुतिर्हासमाना स्वर्मीळ्हस्य प्रधनस्य सातौ ॥>
      text <अम्यक्सा त इन्द्र ऋष्टिरस्मे सनेम्यभ्वं मरुतो जुनन्ति ।>
      text <अग्निश्चिद्धि ष्मातसे शुशुक्वानापो न द्वीपं दधति प्रयांसि ॥>
      text <त्वं तू न इन्द्र तं रयिं दा ओजिष्ठया दक्षिणयेव रातिम् ।>
      text <स्तुतश्च यास्ते चकनन्त वायो स्तनं न मध्वः पीपयन्त वाजैः ॥>
      text <त्वे राय इन्द्र तोशतमाः प्रणेतारः कस्य चिदृतायोः ।>
      text <ते षु णो मरुतो मृळयन्तु ये स्मा पुरा गातूयन्तीव देवाः ॥>
      text <प्रति प्र याहीन्द्र मीळ्हुषो नॄन्महः पार्थिवे सदने यतस्व ।>
      text <अध यदेषां पृथुबुध्नास एतास्तीर्थे नार्यः पौंस्यानि तस्थुः ॥>
      text <प्रति घोराणामेतानामयासां मरुतां शृण्व आयतामुपब्दिः ।>
      text <ये मर्त्यं पृतनायन्तमूमैरृणावानं न पतयन्त सर्गैः ॥>
      text <त्वं मानेभ्य इन्द्र विश्वजन्या रदा मरुद्भिः शुरुधो गोअग्राः ।>
      text <स्तवानेभि स्तवसे देव देवैर्विद्यामेषं वृजनं जीरदानुम् ॥>
    text <ऋग्वेदः सूक्तं>
      text <न नूनमस्ति नो श्वः कस्तद्वेद यदद्भुतम् ।>
      text <अन्यस्य चित्तमभि संचरेण्यमुताधीतं वि नश्यति ॥>
      text <किं न इन्द्र जिघांससि भ्रातरो मरुतस्तव ।>
      text <तेभिः कल्पस्व साधुया मा नः समरणे वधीः ॥>
      text <किं नो भ्रातरगस्त्य सखा सन्नति मन्यसे ।>
      text <विद्मा हि ते यथा मनोऽस्मभ्यमिन्न दित्ससि ॥>
      text <अरं कृण्वन्तु वेदिं समग्निमिन्धतां पुरः ।>
      text <तत्रामृतस्य चेतनं यज्ञं ते तनवावहै ॥>
      text <त्वमीशिषे वसुपते वसूनां त्वं मित्राणां मित्रपते धेष्ठः ।>
      text <इन्द्र त्वं मरुद्भिः सं वदस्वाध प्राशान ऋतुथा हवींषि ॥>
    text <ऋग्वेदः सूक्तं>
      text <प्रति व एना नमसाहमेमि सूक्तेन भिक्षे सुमतिं तुराणाम् ।>
      text <रराणता मरुतो वेद्याभिर्नि हेळो धत्त वि मुचध्वमश्वान् ॥>
      text <एष व स्तोमो मरुतो नमस्वान्हृदा तष्टो मनसा धायि देवाः ।>
      text <उपेमा यात मनसा जुषाणा यूयं हि ष्ठा नमस इद्वृधासः ॥>
      text <स्तुतासो नो मरुतो मृळयन्तूत स्तुतो मघवा शम्भविष्ठः ।>
      text <ऊर्ध्वा नः सन्तु कोम्या वनान्यहानि विश्वा मरुतो जिगीषा ॥>
      text <अस्मादहं तविषादीषमाण इन्द्राद्भिया मरुतो रेजमानः ।>
      text <युष्मभ्यं हव्या निशितान्यासन्तान्यारे चकृमा मृळता नः ॥>
      text <येन मानासश्चितयन्त उस्रा व्युष्टिषु शवसा शश्वतीनाम् ।>
      text <स नो मरुद्भिर्वृषभ श्रवो धा उग्र उग्रेभि स्थविरः सहोदाः ॥>
      text <त्वं पाहीन्द्र सहीयसो नॄन्भवा मरुद्भिरवयातहेळाः ।>
      text <सुप्रकेतेभिः सासहिर्दधानो विद्यामेषं वृजनं जीरदानुम् ॥>
    text <ऋग्वेदः सूक्तं>
      text <चित्रो वोऽस्तु यामश्चित्र ऊती सुदानवः ।>
      text <मरुतो अहिभानवः ॥>
      text <आरे सा वः सुदानवो मरुत ऋञ्जती शरुः ।>
      text <आरे अश्मा यमस्यथ ॥>
      text <तृणस्कन्दस्य नु विशः परि वृङ्क्त सुदानवः ।>
      text <ऊर्ध्वान्नः कर्त जीवसे ॥>
    text <ऋग्वेदः सूक्तं>
      text <गायत्साम नभन्यं यथा वेरर्चाम तद्वावृधानं स्वर्वत् ।>
      text <गावो धेनवो बर्हिष्यदब्धा आ यत्सद्मानं दिव्यं विवासान् ॥>
      text <अर्चद्वृषा वृषभिः स्वेदुहव्यैर्मृगो नाश्नो अति यज्जुगुर्यात् ।>
      text <प्र मन्दयुर्मनां गूर्त होता भरते मर्यो मिथुना यजत्रः ॥>
      text <नक्षद्धोता परि सद्म मिता यन्भरद्गर्भमा शरदः पृथिव्याः ।>
      text <क्रन्ददश्वो नयमानो रुवद्गौरन्तर्दूतो न रोदसी चरद्वाक् ॥>
      text <ता कर्माषतरास्मै प्र च्यौत्नानि देवयन्तो भरन्ते ।>
      text <जुजोषदिन्द्रो दस्मवर्चा नासत्येव सुग्म्यो रथेष्ठाः ॥>
      text <तमु ष्टुहीन्द्रं यो ह सत्वा यः शूरो मघवा यो रथेष्ठाः ।>
      text <प्रतीचश्चिद्योधीयान्वृषण्वान्ववव्रुषश्चित्तमसो विहन्ता ॥>
      text <प्र यदित्था महिना नृभ्यो अस्त्यरं रोदसी कक्ष्ये नास्मै ।>
      text <सं विव्य इन्द्रो वृजनं न भूमा भर्ति स्वधावाँ ओपशमिव द्याम् ॥>
      text <समत्सु त्वा शूर सतामुराणं प्रपथिन्तमं परितंसयध्यै ।>
      text <सजोषस इन्द्रं मदे क्षोणीः सूरिं चिद्ये अनुमदन्ति वाजैः ॥>
      text <एवा हि ते शं सवना समुद्र आपो यत्त आसु मदन्ति देवीः ।>
      text <विश्वा ते अनु जोष्या भूद्गौः सूरीँश्चिद्यदि धिषा वेषि जनान् ॥>
      text <असाम यथा सुषखाय एन स्वभिष्टयो नरां न शंसैः ।>
      text <असद्यथा न इन्द्रो वन्दनेष्ठास्तुरो न कर्म नयमान उक्था ॥>
      text <विष्पर्धसो नरां न शंसैरस्माकासदिन्द्रो वज्रहस्तः ।>
      text <मित्रायुवो न पूर्पतिं सुशिष्टौ मध्यायुव उप शिक्षन्ति यज्ञैः ॥>
      text <यज्ञो हि ष्मेन्द्रं कश्चिदृन्धञ्जुहुराणश्चिन्मनसा परियन् ।>
      text <तीर्थे नाच्छा तातृषाणमोको दीर्घो न सिध्रमा कृणोत्यध्वा ॥>
      text <मो षू ण इन्द्रात्र पृत्सु देवैरस्ति हि ष्मा ते शुष्मिन्नवयाः ।>
      text <महश्चिद्यस्य मीळ्हुषो यव्या हविष्मतो मरुतो वन्दते गीः ॥>
      text <एष स्तोम इन्द्र तुभ्यमस्मे एतेन गातुं हरिवो विदो नः ।>
      text <आ नो ववृत्याः सुविताय देव विद्यामेषं वृजनं जीरदानुम् ॥>
    text <ऋग्वेदः सूक्तं>
      text <त्वं राजेन्द्र ये च देवा रक्षा नॄन्पाह्यसुर त्वमस्मान् ।>
      text <त्वं सत्पतिर्मघवा नस्तरुत्रस्त्वं सत्यो वसवानः सहोदाः ॥>
      text <दनो विश इन्द्र मृध्रवाचः सप्त यत्पुरः शर्म शारदीर्दर्त् ।>
      text <ऋणोरपो अनवद्यार्णा यूने वृत्रं पुरुकुत्साय रन्धीः ॥>
      text <अजा वृत इन्द्र शूरपत्नीर्द्यां च येभिः पुरुहूत नूनम् ।>
      text <रक्षो अग्निमशुषं तूर्वयाणं सिंहो न दमे अपांसि वस्तोः ॥*>
      text <शेषन्नु त इन्द्र सस्मिन्योनौ प्रशस्तये पवीरवस्य मह्ना ।>
      text <सृजदर्णांस्यव यद्युधा गास्तिष्ठद्धरी धृषता मृष्ट वाजान् ॥>
      text <वह कुत्समिन्द्र यस्मिञ्चाकन्स्यूमन्यू ऋज्रा वातस्याश्वा ।>
      text <प्र सूरश्चक्रं वृहतादभीकेऽभि स्पृधो यासिषद्वज्रबाहुः ॥>
      text <जघन्वाँ इन्द्र मित्रेरूञ्चोदप्रवृद्धो हरिवो अदाशून् ।>
      text <प्र ये पश्यन्नर्यमणं सचायोस्त्वया शूर्ता वहमाना अपत्यम् ॥>
      text <रपत्कविरिन्द्रार्कसातौ क्षां दासायोपबर्हणीं कः ।>
      text <करत्तिस्रो मघवा दानुचित्रा नि दुर्योणे कुयवाचं मृधि श्रेत् ॥>
      text <सना ता त इन्द्र नव्या आगुः सहो नभोऽविरणाय पूर्वीः ।>
      text <भिनत्पुरो न भिदो अदेवीर्ननमो वधरदेवस्य पीयोः ॥>
      text <त्वं धुनिरिन्द्र धुनिमतीरृणोरपः सीरा न स्रवन्तीः ।>
      text <प्र यत्समुद्रमति शूर पर्षि पारया तुर्वशं यदुं स्वस्ति ॥>
      text <त्वमस्माकमिन्द्र विश्वध स्या अवृकतमो नरां नृपाता ।>
      text <स नो विश्वासां स्पृधां सहोदा विद्यामेषं वृजनं जीरदानुम् ॥>
    text <ऋग्वेदः सूक्तं>
      text <मत्स्यपायि ते महः पात्रस्येव हरिवो मत्सरो मदः ।>
      text <वृषा ते वृष्ण इन्दुर्वाजी सहस्रसातमः ॥>
      text <आ नस्ते गन्तु मत्सरो वृषा मदो वरेण्यः ।>
      text <सहावाँ इन्द्र सानसिः पृतनाषाळमर्त्यः ॥>
      text <त्वं हि शूरः सनिता चोदयो मनुषो रथम् ।>
      text <सहावान्दस्युमव्रतमोषः पात्रं न शोचिषा ॥>
      text <मुषाय सूर्यं कवे चक्रमीशान ओजसा ।>
      text <वह शुष्णाय वधं कुत्सं वातस्याश्वैः ॥>
      text <शुष्मिन्तमो हि ते मदो द्युम्निन्तम उत क्रतुः ।>
      text <वृत्रघ्ना वरिवोविदा मंसीष्ठा अश्वसातमः ॥>
      text <यथा पूर्वेभ्यो जरितृभ्य इन्द्र मय इवापो न तृष्यते बभूथ ।>
      text <तामनु त्वा निविदं जोहवीमि विद्यामेषं वृजनं जीरदानुम् ॥>
    text <ऋग्वेदः सूक्तं>
      text <मत्सि नो वस्यइष्टय इन्द्रमिन्दो वृषा विश ।>
      text <ऋघायमाण इन्वसि शत्रुमन्ति न विन्दसि ॥>
      text <तस्मिन्ना वेशया गिरो य एकश्चर्षणीनाम् ।>
      text <अनु स्वधा यमुप्यते यवं न चर्कृषद्वृषा ॥>
      text <यस्य विश्वानि हस्तयोः पञ्च क्षितीनां वसु ।>
      text <स्पाशयस्व यो अस्मध्रुग्दिव्येवाशनिर्जहि ॥>
      text <असुन्वन्तं समं जहि दूणाशं यो न ते मयः ।>
      text <अस्मभ्यमस्य वेदनं दद्धि सूरिश्चिदोहते ॥>
      text <आवो यस्य द्विबर्हसोऽर्केषु सानुषगसत् ।>
      text <आजाविन्द्रस्येन्दो प्रावो वाजेषु वाजिनम् ॥>
      text <यथा पूर्वेभ्यो जरितृभ्य इन्द्र मय इवापो न तृष्यते बभूथ ।>
      text <तामनु त्वा निविदं जोहवीमि विद्यामेषं वृजनं जीरदानुम् ॥>
    text <ऋग्वेदः सूक्तं>
      text <आ चर्षणिप्रा वृषभो जनानां राजा कृष्टीनां पुरुहूत इन्द्रः ।>
      text <स्तुतः श्रवस्यन्नवसोप मद्रिग्युक्त्वा हरी वृषणा याह्यर्वाङ् ॥>
      text <ये ते वृषणो वृषभास इन्द्र ब्रह्मयुजो वृषरथासो अत्याः ।>
      text <ताँ आ तिष्ठ तेभिरा याह्यर्वाङ्हवामहे त्वा सुत इन्द्र सोमे ॥>
      text <आ तिष्ठ रथं वृषणं वृषा ते सुतः सोमः परिषिक्ता मधूनि ।>
      text <युक्त्वा वृषभ्यां वृषभ क्षितीनां हरिभ्यां याहि प्रवतोप मद्रिक् ॥>
      text <अयं यज्ञो देवया अयं मियेध इमा ब्रह्माण्ययमिन्द्र सोमः ।>
      text <स्तीर्णं बर्हिरा तु शक्र प्र याहि पिबा निषद्य वि मुचा हरी इह ॥>
      text <ओ सुष्टुत इन्द्र याह्यर्वाङुप ब्रह्माणि मान्यस्य कारोः ।>
      text <विद्याम वस्तोरवसा गृणन्तो विद्यामेषं वृजनं जीरदानुम् ॥>
    text <ऋग्वेदः सूक्तं>
      text <यद्ध स्या त इन्द्र श्रुष्टिरस्ति यया बभूथ जरितृभ्य ऊती ।>
      text <मा नः कामं महयन्तमा धग्विश्वा ते अश्यां पर्याप आयोः ॥>
      text <न घा राजेन्द्र आ दभन्नो या नु स्वसारा कृणवन्त योनौ ।>
      text <आपश्चिदस्मै सुतुका अवेषन्गमन्न इन्द्रः सख्या वयश्च ॥>
      text <जेता नृभिरिन्द्रः पृत्सु शूरः श्रोता हवं नाधमानस्य कारोः ।>
      text <प्रभर्ता रथं दाशुष उपाक उद्यन्ता गिरो यदि च त्मना भूत् ॥>
      text <एवा नृभिरिन्द्रः सुश्रवस्या प्रखादः पृक्षो अभि मित्रिणो भूत् ।>
      text <समर्य इष स्तवते विवाचि सत्राकरो यजमानस्य शंसः ॥>
      text <त्वया वयं मघवन्निन्द्र शत्रूनभि ष्याम महतो मन्यमानान् ।>
      text <त्वं त्राता त्वमु नो वृधे भूर्विद्यामेषं वृजनं जीरदानुम् ॥>
    text <ऋग्वेदः सूक्तं>
      text <पूर्वीरहं शरदः शश्रमाणा दोषा वस्तोरुषसो जरयन्तीः ।>
      text <मिनाति श्रियं जरिमा तनूनामप्यू नु पत्नीर्वृषणो जगम्युः ॥>
      text <ये चिद्धि पूर्व ऋतसाप आसन्साकं देवेभिरवदन्नृतानि ।>
      text <ते चिदवासुर्नह्यन्तमापुः समू नु पत्नीर्वृषभिर्जगम्युः ॥>
      text <न मृषा श्रान्तं यदवन्ति देवा विश्वा इत्स्पृधो अभ्यश्नवाव ।>
      text <जयावेदत्र शतनीथमाजिं यत्सम्यञ्चा मिथुनावभ्यजाव ॥>
      text <नदस्य मा रुधतः काम आगन्नित आजातो अमुतः कुतश्चित् ।>
      text <लोपामुद्रा वृषणं नी रिणाति धीरमधीरा धयति श्वसन्तम् ॥>
      text <इमं नु सोममन्तितो हृत्सु पीतमुप ब्रुवे ।>
      text <यत्सीमागश्चकृमा तत्सु मृळतु पुलुकामो हि मर्त्यः ॥>
      text <अगस्त्यः खनमानः खनित्रैः प्रजामपत्यं बलमिच्छमानः ।>
      text <उभौ वर्णावृषिरुग्रः पुपोष सत्या देवेष्वाशिषो जगाम ॥>
    text <ऋग्वेदः सूक्तं>
      text <युवो रजांसि सुयमासो अश्वा रथो यद्वां पर्यर्णांसि दीयत् ।>
      text <हिरण्यया वां पवयः प्रुषायन्मध्वः पिबन्ता उषसः सचेथे ॥>
      text <युवमत्यस्याव नक्षथो यद्विपत्मनो नर्यस्य प्रयज्योः ।>
      text <स्वसा यद्वां विश्वगूर्ती भराति वाजायेट्टे मधुपाविषे च ॥>
      text <युवं पय उस्रियायामधत्तं पक्वमामायामव पूर्व्यं गोः ।>
      text <अन्तर्यद्वनिनो वामृतप्सू ह्वारो न शुचिर्यजते हविष्मान् ॥>
      text <युवं ह घर्मं मधुमन्तमत्रयेऽपो न क्षोदोऽवृणीतमेषे ।>
      text <तद्वां नरावश्विना पश्वइष्टी रथ्येव चक्रा प्रति यन्ति मध्वः ॥>
      text <आ वां दानाय ववृतीय दस्रा गोरोहेण तौग्र्यो न जिव्रिः ।>
      text <अपः क्षोणी सचते माहिना वां जूर्णो वामक्षुरंहसो यजत्रा ॥>
      text <नि यद्युवेथे नियुतः सुदानू उप स्वधाभिः सृजथः पुरंधिम् ।>
      text <प्रेषद्वेषद्वातो न सूरिरा महे ददे सुव्रतो न वाजम् ॥>
      text <वयं चिद्धि वां जरितारः सत्या विपन्यामहे वि पणिर्हितावान् ।>
      text <अधा चिद्धि ष्माश्विनावनिन्द्या पाथो हि ष्मा वृषणावन्तिदेवम् ॥>
      text <युवां चिद्धि ष्माश्विनावनु द्यून्विरुद्रस्य प्रस्रवणस्य सातौ ।>
      text <अगस्त्यो नरां नृषु प्रशस्तः काराधुनीव चितयत्सहस्रैः ॥>
      text <प्र यद्वहेथे महिना रथस्य प्र स्यन्द्रा याथो मनुषो न होता ।>
      text <धत्तं सूरिभ्य उत वा स्वश्व्यं नासत्या रयिषाचः स्याम ॥>
      text <तं वां रथं वयमद्या हुवेम स्तोमैरश्विना सुविताय नव्यम् ।>
      text <अरिष्टनेमिं परि द्यामियानं विद्यामेषं वृजनं जीरदानुम् ॥>
    text <ऋग्वेदः सूक्तं>
      text <कदु प्रेष्ठाविषां रयीणामध्वर्यन्ता यदुन्निनीथो अपाम् ।>
      text <अयं वां यज्ञो अकृत प्रशस्तिं वसुधिती अवितारा जनानाम् ॥>
      text <आ वामश्वासः शुचयः पयस्पा वातरंहसो दिव्यासो अत्याः ।>
      text <मनोजुवो वृषणो वीतपृष्ठा एह स्वराजो अश्विना वहन्तु ॥>
      text <आ वां रथोऽवनिर्न प्रवत्वान्सृप्रवन्धुरः सुविताय गम्याः ।>
      text <वृष्ण स्थातारा मनसो जवीयानहम्पूर्वो यजतो धिष्ण्या यः ॥>
      text <इहेह जाता समवावशीतामरेपसा तन्वा नामभिः स्वैः ।>
      text <जिष्णुर्वामन्यः सुमखस्य सूरिर्दिवो अन्यः सुभगः पुत्र ऊहे ॥>
      text <प्र वां निचेरुः ककुहो वशाँ अनु पिशङ्गरूपः सदनानि गम्याः ।>
      text <हरी अन्यस्य पीपयन्त वाजैर्मथ्रा रजांस्यश्विना वि घोषैः ॥>
      text <प्र वां शरद्वान्वृषभो न निष्षाट् पूर्वीरिषश्चरति मध्व इष्णन् ।>
      text <एवैरन्यस्य पीपयन्त वाजैर्वेषन्तीरूर्ध्वा नद्यो न आगुः ॥>
      text <असर्जि वां स्थविरा वेधसा गीर्बाळ्हे अश्विना त्रेधा क्षरन्ती ।>
      text <उपस्तुताववतं नाधमानं यामन्नयामञ्छृणुतं हवं मे ॥>
      text <उत स्या वां रुशतो वप्ससो गीस्त्रिबर्हिषि सदसि पिन्वते नॄन् ।>
      text <वृषा वां मेघो वृषणा पीपाय गोर्न सेके मनुषो दशस्यन् ॥>
      text <युवां पूषेवाश्विना पुरंधिरग्निमुषां न जरते हविष्मान् ।>
      text <हुवे यद्वां वरिवस्या गृणानो विद्यामेषं वृजनं जीरदानुम् ॥>
    text <ऋग्वेदः सूक्तं>
      text <अभूदिदं वयुनमो षु भूषता रथो वृषण्वान्मदता मनीषिणः ।>
      text <धियंजिन्वा धिष्ण्या विश्पलावसू दिवो नपाता सुकृते शुचिव्रता ॥>
      text <इन्द्रतमा हि धिष्ण्या मरुत्तमा दस्रा दंसिष्ठा रथ्या रथीतमा ।>
      text <पूर्णं रथं वहेथे मध्व आचितं तेन दाश्वांसमुप याथो अश्विना ॥>
      text <किमत्र दस्रा कृणुथः किमासाथे जनो यः कश्चिदहविर्महीयते ।>
      text <अति क्रमिष्टं जुरतं पणेरसुं ज्योतिर्विप्राय कृणुतं वचस्यवे ॥>
      text <जम्भयतमभितो रायतः शुनो हतं मृधो विदथुस्तान्यश्विना ।>
      text <वाचंवाचं जरितू रत्निनीं कृतमुभा शंसं नासत्यावतं मम ॥>
      text <युवमेतं चक्रथुः सिन्धुषु प्लवमात्मन्वन्तं पक्षिणं तौग्र्याय कम् ।>
      text <येन देवत्रा मनसा निरूहथुः सुपप्तनी पेतथुः क्षोदसो महः ॥>
      text <अवविद्धं तौग्र्यमप्स्वन्तरनारम्भणे तमसि प्रविद्धम् ।>
      text <चतस्रो नावो जठलस्य जुष्टा उदश्विभ्यामिषिताः पारयन्ति ॥>
      text <कः स्विद्वृक्षो निष्ठितो मध्ये अर्णसो यं तौग्र्यो नाधितः पर्यषस्वजत् ।>
      text <पर्णा मृगस्य पतरोरिवारभ उदश्विना ऊहथुः श्रोमताय कम् ॥>
      text <तद्वां नरा नासत्यावनु ष्याद्यद्वां मानास उचथमवोचन् ।>
      text <अस्मादद्य सदसः सोम्यादा विद्यामेषं वृजनं जीरदानुम् ॥>
    text <ऋग्वेदः सूक्तं>
      text <तं युञ्जाथां मनसो यो जवीयान्त्रिवन्धुरो वृषणा यस्त्रिचक्रः ।>
      text <येनोपयाथः सुकृतो दुरोणं त्रिधातुना पतथो विर्न पर्णैः ॥>
      text <सुवृद्रथो वर्तते यन्नभि क्षां यत्तिष्ठथः क्रतुमन्तानु पृक्षे ।>
      text <वपुर्वपुष्या सचतामियं गीर्दिवो दुहित्रोषसा सचेथे ॥>
      text <आ तिष्ठतं सुवृतं यो रथो वामनु व्रतानि वर्तते हविष्मान् ।>
      text <येन नरा नासत्येषयध्यै वर्तिर्याथस्तनयाय त्मने च ॥>
      text <मा वां वृको मा वृकीरा दधर्षीन्मा परि वर्क्तमुत माति धक्तम् ।>
      text <अयं वां भागो निहित इयं गीर्दस्राविमे वां निधयो मधूनाम् ॥>
      text <युवां गोतमः पुरुमीळ्हो अत्रिर्दस्रा हवतेऽवसे हविष्मान् ।>
      text <दिशं न दिष्टामृजूयेव यन्ता मे हवं नासत्योप यातम् ॥>
      text <अतारिष्म तमसस्पारमस्य प्रति वां स्तोमो अश्विनावधायि ।>
      text <एह यातं पथिभिर्देवयानैर्विद्यामेषं वृजनं जीरदानुम् ॥>
    text <ऋग्वेदः सूक्तं>
      text <ता वामद्य तावपरं हुवेमोच्छन्त्यामुषसि वह्निरुक्थैः ।>
      text <नासत्या कुह चित्सन्तावर्यो दिवो नपाता सुदास्तराय ॥>
      text <अस्मे ऊ षु वृषणा मादयेथामुत्पणीँर्हतमूर्म्या मदन्ता ।>
      text <श्रुतं मे अच्छोक्तिभिर्मतीनामेष्टा नरा निचेतारा च कर्णैः ॥>
      text <श्रिये पूषन्निषुकृतेव देवा नासत्या वहतुं सूर्यायाः ।>
      text <वच्यन्ते वां ककुहा अप्सु जाता युगा जूर्णेव वरुणस्य भूरेः ॥>
      text <अस्मे सा वां माध्वी रातिरस्तु स्तोमं हिनोतं मान्यस्य कारोः ।>
      text <अनु यद्वां श्रवस्या सुदानू सुवीर्याय चर्षणयो मदन्ति ॥>
      text <एष वां स्तोमो अश्विनावकारि मानेभिर्मघवाना सुवृक्ति ।>
      text <यातं वर्तिस्तनयाय त्मने चागस्त्ये नासत्या मदन्ता ॥>
      text <अतारिष्म तमसस्पारमस्य प्रति वां स्तोमो अश्विनावधायि ।>
      text <एह यातं पथिभिर्देवयानैर्विद्यामेषं वृजनं जीरदानुम् ॥>
    text <ऋग्वेदः सूक्तं>
      text <कतरा पूर्वा कतरापरायोः कथा जाते कवयः को वि वेद ।>
      text <विश्वं त्मना बिभृतो यद्ध नाम वि वर्तेते अहनी चक्रियेव ॥>
      text <भूरिं द्वे अचरन्ती चरन्तं पद्वन्तं गर्भमपदी दधाते ।>
      text <नित्यं न सूनुं पित्रोरुपस्थे द्यावा रक्षतं पृथिवी नो अभ्वात् ॥>
      text <अनेहो दात्रमदितेरनर्वं हुवे स्वर्वदवधं नमस्वत् ।>
      text <तद्रोदसी जनयतं जरित्रे द्यावा रक्षतं पृथिवी नो अभ्वात् ॥>
      text <अतप्यमाने अवसावन्ती अनु ष्याम रोदसी देवपुत्रे ।>
      text <उभे देवानामुभयेभिरह्नां द्यावा रक्षतं पृथिवी नो अभ्वात् ॥>
      text <संगच्छमाने युवती समन्ते स्वसारा जामी पित्रोरुपस्थे ।>
      text <अभिजिघ्रन्ती भुवनस्य नाभिं द्यावा रक्षतं पृथिवी नो अभ्वात् ॥>
      text <उर्वी सद्मनी बृहती ऋतेन हुवे देवानामवसा जनित्री ।>
      text <दधाते ये अमृतं सुप्रतीके द्यावा रक्षतं पृथिवी नो अभ्वात् ॥>
      text <उर्वी पृथ्वी बहुले दूरेअन्ते उप ब्रुवे नमसा यज्ञे अस्मिन् ।>
      text <दधाते ये सुभगे सुप्रतूर्ती द्यावा रक्षतं पृथिवी नो अभ्वात् ॥>
      text <देवान्वा यच्चकृमा कच्चिदागः सखायं वा सदमिज्जास्पतिं वा ।>
      text <इयं धीर्भूया अवयानमेषां द्यावा रक्षतं पृथिवी नो अभ्वात् ॥>
      text <उभा शंसा नर्या मामविष्टामुभे मामूती अवसा सचेताम् ।>
      text <भूरि चिदर्यः सुदास्तरायेषा मदन्त इषयेम देवाः ॥>
      text <ऋतं दिवे तदवोचं पृथिव्या अभिश्रावाय प्रथमं सुमेधाः ।>
      text <पातामवद्याद्दुरितादभीके पिता माता च रक्षतामवोभिः ॥>
      text <इदं द्यावापृथिवी सत्यमस्तु पितर्मातर्यदिहोपब्रुवे वाम् ।>
      text <भूतं देवानामवमे अवोभिर्विद्यामेषं वृजनं जीरदानुम् ॥>
    text <ऋग्वेदः सूक्तं>
      text <आ न इळाभिर्विदथे सुशस्ति विश्वानरः सविता देव एतु ।>
      text <अपि यथा युवानो मत्सथा नो विश्वं जगदभिपित्वे मनीषा ॥>
      text <आ नो विश्व आस्क्रा गमन्तु देवा मित्रो अर्यमा वरुणः सजोषाः ।>
      text <भुवन्यथा नो विश्वे वृधासः करन्सुषाहा विथुरं न शवः ॥>
      text <प्रेष्ठं वो अतिथिं गृणीषेऽग्निं शस्तिभिस्तुर्वणिः सजोषाः ।>
      text <असद्यथा नो वरुणः सुकीर्तिरिषश्च पर्षदरिगूर्तः सूरिः ॥>
      text <उप व एषे नमसा जिगीषोषासानक्ता सुदुघेव धेनुः ।>
      text <समाने अहन्विमिमानो अर्कं विषुरूपे पयसि सस्मिन्नूधन् ॥>
      text <उत नोऽहिर्बुध्न्यो मयस्कः शिशुं न पिप्युषीव वेति सिन्धुः ।>
      text <येन नपातमपां जुनाम मनोजुवो वृषणो यं वहन्ति ॥>
      text <उत न ईं त्वष्टा गन्त्वच्छा स्मत्सूरिभिरभिपित्वे सजोषाः ।>
      text <आ वृत्रहेन्द्रश्चर्षणिप्रास्तुविष्टमो नरां न इह गम्याः ॥>
      text <उत न ईं मतयोऽश्वयोगाः शिशुं न गावस्तरुणं रिहन्ति ।>
      text <तमीं गिरो जनयो न पत्नीः सुरभिष्टमं नरां नसन्त ॥>
      text <उत न ईं मरुतो वृद्धसेनाः स्मद्रोदसी समनसः सदन्तु ।>
      text <पृषदश्वासोऽवनयो न रथा रिशादसो मित्रयुजो न देवाः ॥>
      text <प्र नु यदेषां महिना चिकित्रे प्र युञ्जते प्रयुजस्ते सुवृक्ति ।>
      text <अध यदेषां सुदिने न शरुर्विश्वमेरिणं प्रुषायन्त सेनाः ॥>
      text <प्रो अश्विनाववसे कृणुध्वं प्र पूषणं स्वतवसो हि सन्ति ।>
      text <अद्वेषो विष्णुर्वात ऋभुक्षा अच्छा सुम्नाय ववृतीय देवान् ॥>
      text <इयं सा वो अस्मे दीधितिर्यजत्रा अपिप्राणी च सदनी च भूयाः ।>
      text <नि या देवेषु यतते वसूयुर्विद्यामेषं वृजनं जीरदानुम् ॥>
    text <ऋग्वेदः सूक्तं>
      text <पितुं नु स्तोषं महो धर्माणं तविषीम् ।>
      text <यस्य त्रितो व्योजसा वृत्रं विपर्वमर्दयत् ॥>
      text <स्वादो पितो मधो पितो वयं त्वा ववृमहे ।>
      text <अस्माकमविता भव ॥>
      text <उप नः पितवा चर शिवः शिवाभिरूतिभिः ।>
      text <मयोभुरद्विषेण्यः सखा सुशेवो अद्वयाः ॥>
      text <तव त्ये पितो रसा रजांस्यनु विष्ठिताः ।>
      text <दिवि वाता इव श्रिताः ॥>
      text <तव त्ये पितो ददतस्तव स्वादिष्ठ ते पितो ।>
      text <प्र स्वाद्मानो रसानां तुविग्रीवा इवेरते ॥>
      text <त्वे पितो महानां देवानां मनो हितम् ।>
      text <अकारि चारु केतुना तवाहिमवसावधीत् ॥>
      text <यददो पितो अजगन्विवस्व पर्वतानाम् ।>
      text <अत्रा चिन्नो मधो पितोऽरं भक्षाय गम्याः ॥>
      text <यदपामोषधीनां परिंशमारिशामहे ।>
      text <वातापे पीव इद्भव ॥>
      text <यत्ते सोम गवाशिरो यवाशिरो भजामहे ।>
      text <वातापे पीव इद्भव ॥>
      text <करम्भ ओषधे भव पीवो वृक्क उदारथिः ।>
      text <वातापे पीव इद्भव ॥>
      text <तं त्वा वयं पितो वचोभिर्गावो न हव्या सुषूदिम ।>
      text <देवेभ्यस्त्वा सधमादमस्मभ्यं त्वा सधमादम् ॥>
    text <ऋग्वेदः सूक्तं>
      text <समिद्धो अद्य राजसि देवो देवैः सहस्रजित् ।>
      text <दूतो हव्या कविर्वह ॥>
      text <तनूनपादृतं यते मध्वा यज्ञः समज्यते ।>
      text <दधत्सहस्रिणीरिषः ॥>
      text <आजुह्वानो न ईड्यो देवाँ आ वक्षि यज्ञियान् ।>
      text <अग्ने सहस्रसा असि ॥>
      text <प्राचीनं बर्हिरोजसा सहस्रवीरमस्तृणन् ।>
      text <यत्रादित्या विराजथ ॥>
      text <विराट् सम्राड्विभ्वीः प्रभ्वीर्बह्वीश्च भूयसीश्च याः ।>
      text <दुरो घृतान्यक्षरन् ॥>
      text <सुरुक्मे हि सुपेशसाधि श्रिया विराजतः ।>
      text <उषासावेह सीदताम् ॥>
      text <प्रथमा हि सुवाचसा होतारा दैव्या कवी ।>
      text <यज्ञं नो यक्षतामिमम् ॥>
      text <भारतीळे सरस्वति या वः सर्वा उपब्रुवे ।>
      text <ता नश्चोदयत श्रिये ॥>
      text <त्वष्टा रूपाणि हि प्रभुः पशून्विश्वान्समानजे ।>
      text <तेषां न स्फातिमा यज ॥>
      text <उप त्मन्या वनस्पते पाथो देवेभ्यः सृज ।>
      text <अग्निर्हव्यानि सिष्वदत् ॥>
      text <पुरोगा अग्निर्देवानां गायत्रेण समज्यते ।>
      text <स्वाहाकृतीषु रोचते ॥>
    text <ऋग्वेदः सूक्तं>
      text <अग्ने नय सुपथा राये अस्मान्विश्वानि देव वयुनानि विद्वान् ।>
      text <युयोध्यस्मज्जुहुराणमेनो भूयिष्ठां ते नमउक्तिं विधेम ॥>
      text <अग्ने त्वं पारया नव्यो अस्मान्स्वस्तिभिरति दुर्गाणि विश्वा ।>
      text <पूश्च पृथ्वी बहुला न उर्वी भवा तोकाय तनयाय शं योः ॥>
      text <अग्ने त्वमस्मद्युयोध्यमीवा अनग्नित्रा अभ्यमन्त कृष्टीः ।>
      text <पुनरस्मभ्यं सुविताय देव क्षां विश्वेभिरमृतेभिर्यजत्र ॥>
      text <पाहि नो अग्ने पायुभिरजस्रैरुत प्रिये सदन आ शुशुक्वान् ।>
      text <मा ते भयं जरितारं यविष्ठ नूनं विदन्मापरं सहस्वः ॥>
      text <मा नो अग्नेऽव सृजो अघायाविष्यवे रिपवे दुच्छुनायै ।>
      text <मा दत्वते दशते मादते नो मा रीषते सहसावन्परा दाः ॥>
      text <वि घ त्वावाँ ऋतजात यंसद्गृणानो अग्ने तन्वे वरूथम् ।>
      text <विश्वाद्रिरिक्षोरुत वा निनित्सोरभिह्रुतामसि हि देव विष्पट् ॥>
      text <त्वं ताँ अग्न उभयान्वि विद्वान्वेषि प्रपित्वे मनुषो यजत्र ।>
      text <अभिपित्वे मनवे शास्यो भूर्मर्मृजेन्य उशिग्भिर्नाक्रः ॥>
      text <अवोचाम निवचनान्यस्मिन्मानस्य सूनुः सहसाने अग्नौ ।>
      text <वयं सहस्रमृषिभिः सनेम विद्यामेषं वृजनं जीरदानुम् ॥>
    text <ऋग्वेदः सूक्तं>
      text <अनर्वाणं वृषभं मन्द्रजिह्वं बृहस्पतिं वर्धया नव्यमर्कैः ।>
      text <गाथान्यः सुरुचो यस्य देवा आशृण्वन्ति नवमानस्य मर्ताः ॥>
      text <तमृत्विया उप वाचः सचन्ते सर्गो न यो देवयतामसर्जि ।>
      text <बृहस्पतिः स ह्यञ्जो वरांसि विभ्वाभवत्समृते मातरिश्वा ॥>
      text <उपस्तुतिं नमस उद्यतिं च श्लोकं यंसत्सवितेव प्र बाहू ।>
      text <अस्य क्रत्वाहन्यो यो अस्ति मृगो न भीमो अरक्षसस्तुविष्मान् ॥>
      text <अस्य श्लोको दिवीयते पृथिव्यामत्यो न यंसद्यक्षभृद्विचेताः ।>
      text <मृगाणां न हेतयो यन्ति चेमा बृहस्पतेरहिमायाँ अभि द्यून् ॥>
      text <ये त्वा देवोस्रिकं मन्यमानाः पापा भद्रमुपजीवन्ति पज्राः ।>
      text <न दूढ्ये अनु ददासि वामं बृहस्पते चयस इत्पियारुम् ॥>
      text <सुप्रैतुः सूयवसो न पन्था दुर्नियन्तुः परिप्रीतो न मित्रः ।>
      text <अनर्वाणो अभि ये चक्षते नोऽपीवृता अपोर्णुवन्तो अस्थुः ॥>
      text <सं यं स्तुभोऽवनयो न यन्ति समुद्रं न स्रवतो रोधचक्राः ।>
      text <स विद्वाँ उभयं चष्टे अन्तर्बृहस्पतिस्तर आपश्च गृध्रः ॥>
      text <एवा महस्तुविजातस्तुविष्मान्बृहस्पतिर्वृषभो धायि देवः ।>
      text <स न स्तुतो वीरवद्धातु गोमद्विद्यामेषं वृजनं जीरदानुम् ॥>
    text <ऋग्वेदः सूक्तं>
      text <कङ्कतो न कङ्कतोऽथो सतीनकङ्कतः ।>
      text <द्वाविति प्लुषी इति न्यदृष्टा अलिप्सत ॥>
      text <अदृष्टान्हन्त्यायत्यथो हन्ति परायती ।>
      text <अथो अवघ्नती हन्त्यथो पिनष्टि पिंषती ॥>
      text <शरासः कुशरासो दर्भासः सैर्या उत ।>
      text <मौञ्जा अदृष्टा वैरिणाः सर्वे साकं न्यलिप्सत ॥>
      text <नि गावो गोष्ठे असदन्नि मृगासो अविक्षत ।>
      text <नि केतवो जनानां न्यदृष्टा अलिप्सत ॥>
      text <एत उ त्ये प्रत्यदृश्रन्प्रदोषं तस्करा इव ।>
      text <अदृष्टा विश्वदृष्टाः प्रतिबुद्धा अभूतन ॥>
      text <द्यौर्वः पिता पृथिवी माता सोमो भ्रातादितिः स्वसा ।>
      text <अदृष्टा विश्वदृष्टास्तिष्ठतेलयता सु कम् ॥>
      text <ये अंस्या ये अङ्ग्याः सूचीका ये प्रकङ्कताः ।>
      text <अदृष्टाः किं चनेह वः सर्वे साकं नि जस्यत ॥>
      text <उत्पुरस्तात्सूर्य एति विश्वदृष्टो अदृष्टहा ।>
      text <अदृष्टान्सर्वाञ्जम्भयन्सर्वाश्च यातुधान्यः ॥>
      text <उदपप्तदसौ सूर्यः पुरु विश्वानि जूर्वन् ।>
      text <आदित्यः पर्वतेभ्यो विश्वदृष्टो अदृष्टहा ॥>
      text <सूर्ये विषमा सजामि दृतिं सुरावतो गृहे ।>
      text <सो चिन्नु न मराति नो वयं मरामारे अस्य योजनं हरिष्ठा मधु त्वा मधुला चकार ॥>
      text <इयत्तिका शकुन्तिका सका जघास ते विषम् ।>
      text <सो चिन्नु न मराति नो वयं मरामारे अस्य योजनं हरिष्ठा मधु त्वा मधुला चकार ॥>
      text <त्रिः सप्त विष्पुलिङ्गका विषस्य पुष्यमक्षन् ।>
      text <ताश्चिन्नु न मरन्ति नो वयं मरामारे अस्य योजनं हरिष्ठा मधु त्वा मधुला चकार ॥>
      text <नवानां नवतीनां विषस्य रोपुषीणाम् ।>
      text <सर्वासामग्रभं नामारे अस्य योजनं हरिष्ठा मधु त्वा मधुला चकार ॥>
      text <त्रिः सप्त मयूर्यः सप्त स्वसारो अग्रुवः ।>
      text <तास्ते विषं वि जभ्रिर उदकं कुम्भिनीरिव ॥>
      text <इयत्तकः कुषुम्भकस्तकं भिनद्म्यश्मना ।>
      text <ततो विषं प्र वावृते पराचीरनु संवतः ॥>
      text <कुषुम्भकस्तदब्रवीद्गिरेः प्रवर्तमानकः ।>
      text <वृश्चिकस्यारसं विषमरसं वृश्चिक ते विषम् ॥>

  text <ऋग्वेदः मण्डल २>
    text <ऋग्वेदः सूक्तं>
      text <त्वमग्ने द्युभिस्त्वमाशुशुक्षणिस्त्वमद्भ्यस्त्वमश्मनस्परि ।>
      text <त्वं वनेभ्यस्त्वमोषधीभ्यस्त्वं नृणां नृपते जायसे शुचिः ॥>
      text <तवाग्ने होत्रं तव पोत्रमृत्वियं तव नेष्ट्रं त्वमग्निदृतायतः ।>
      text <तव प्रशास्त्रं त्वमध्वरीयसि ब्रह्मा चासि गृहपतिश्च नो दमे ॥>
      text <त्वमग्न इन्द्रो वृषभः सतामसि त्वं विष्णुरुरुगायो नमस्यः ।>
      text <त्वं ब्रह्मा रयिविद्ब्रह्मणस्पते त्वं विधर्तः सचसे पुरंध्या ॥>
      text <त्वमग्ने राजा वरुणो धृतव्रतस्त्वं मित्रो भवसि दस्म ईड्यः ।>
      text <त्वमर्यमा सत्पतिर्यस्य सम्भुजं त्वमंशो विदथे देव भाजयुः ॥>
      text <त्वमग्ने त्वष्टा विधते सुवीर्यं तव ग्नावो मित्रमहः सजात्यम् ।>
      text <त्वमाशुहेमा ररिषे स्वश्व्यं त्वं नरां शर्धो असि पुरूवसुः ॥>
      text <त्वमग्ने रुद्रो असुरो महो दिवस्त्वं शर्धो मारुतं पृक्ष ईशिषे ।>
      text <त्वं वातैररुणैर्यासि शंगयस्त्वं पूषा विधतः पासि नु त्मना ॥>
      text <त्वमग्ने द्रविणोदा अरंकृते त्वं देवः सविता रत्नधा असि ।>
      text <त्वं भगो नृपते वस्व ईशिषे त्वं पायुर्दमे यस्तेऽविधत् ॥>
      text <त्वामग्ने दम आ विश्पतिं विशस्त्वां राजानं सुविदत्रमृञ्जते ।>
      text <त्वं विश्वानि स्वनीक पत्यसे त्वं सहस्राणि शता दश प्रति ॥>
      text <त्वामग्ने पितरमिष्टिभिर्नरस्त्वां भ्रात्राय शम्या तनूरुचम् ।>
      text <त्वं पुत्रो भवसि यस्तेऽविधत्त्वं सखा सुशेवः पास्याधृषः ॥>
      text <त्वमग्न ऋभुराके नमस्यस्त्वं वाजस्य क्षुमतो राय ईशिषे ।>
      text <त्वं वि भास्यनु दक्षि दावने त्वं विशिक्षुरसि यज्ञमातनिः ॥>
      text <त्वमग्ने अदितिर्देव दाशुषे त्वं होत्रा भारती वर्धसे गिरा ।>
      text <त्वमिळा शतहिमासि दक्षसे त्वं वृत्रहा वसुपते सरस्वती ॥>
      text <त्वमग्ने सुभृत उत्तमं वयस्तव स्पार्हे वर्ण आ संदृशि श्रियः ।>
      text <त्वं वाजः प्रतरणो बृहन्नसि त्वं रयिर्बहुलो विश्वतस्पृथुः ॥>
      text <त्वामग्न आदित्यास आस्यं त्वां जिह्वां शुचयश्चक्रिरे कवे ।>
      text <त्वां रातिषाचो अध्वरेषु सश्चिरे त्वे देवा हविरदन्त्याहुतम् ॥>
      text <त्वे अग्ने विश्वे अमृतासो अद्रुह आसा देवा हविरदन्त्याहुतम् ।>
      text <त्वया मर्तासः स्वदन्त आसुतिं त्वं गर्भो वीरुधां जज्ञिषे शुचिः ॥>
      text <त्वं तान्सं च प्रति चासि मज्मनाग्ने सुजात प्र च देव रिच्यसे ।>
      text <पृक्षो यदत्र महिना वि ते भुवदनु द्यावापृथिवी रोदसी उभे ॥>
      text <ये स्तोतृभ्यो गोअग्रामश्वपेशसमग्ने रातिमुपसृजन्ति सूरयः ।>
      text <अस्माञ्च ताँश्च प्र हि नेषि वस्य आ बृहद्वदेम विदथे सुवीराः ॥>
    text <ऋग्वेदः सूक्तं>
      text <यज्ञेन वर्धत जातवेदसमग्निं यजध्वं हविषा तना गिरा ।>
      text <समिधानं सुप्रयसं स्वर्णरं द्युक्षं होतारं वृजनेषु धूर्षदम् ॥>
      text <अभि त्वा नक्तीरुषसो ववाशिरेऽग्ने वत्सं न स्वसरेषु धेनवः ।>
      text <दिव इवेदरतिर्मानुषा युगा क्षपो भासि पुरुवार संयतः ॥>
      text <तं देवा बुध्ने रजसः सुदंससं दिवस्पृथिव्योररतिं न्येरिरे ।>
      text <रथमिव वेद्यं शुक्रशोचिषमग्निं मित्रं न क्षितिषु प्रशंस्यम् ॥>
      text <तमुक्षमाणं रजसि स्व आ दमे चन्द्रमिव सुरुचं ह्वार आ दधुः ।>
      text <पृश्न्याः पतरं चितयन्तमक्षभिः पाथो न पायुं जनसी उभे अनु ॥>
      text <स होता विश्वं परि भूत्वध्वरं तमु हव्यैर्मनुष ऋञ्जते गिरा ।>
      text <हिरिशिप्रो वृधसानासु जर्भुरद्द्यौर्न स्तृभिश्चितयद्रोदसी अनु ॥>
      text <स नो रेवत्समिधानः स्वस्तये संददस्वान्रयिमस्मासु दीदिहि ।>
      text <आ नः कृणुष्व सुविताय रोदसी अग्ने हव्या मनुषो देव वीतये ॥>
      text <दा नो अग्ने बृहतो दाः सहस्रिणो दुरो न वाजं श्रुत्या अपा वृधि ।>
      text <प्राची द्यावापृथिवी ब्रह्मणा कृधि स्वर्ण शुक्रमुषसो वि दिद्युतः ॥>
      text <स इधान उषसो राम्या अनु स्वर्ण दीदेदरुषेण भानुना ।>
      text <होत्राभिरग्निर्मनुषः स्वध्वरो राजा विशामतिथिश्चारुरायवे ॥>
      text <एवा नो अग्ने अमृतेषु पूर्व्य धीष्पीपाय बृहद्दिवेषु मानुषा ।>
      text <दुहाना धेनुर्वृजनेषु कारवे त्मना शतिनं पुरुरूपमिषणि ॥>
      text <वयमग्ने अर्वता वा सुवीर्यं ब्रह्मणा वा चितयेमा जनाँ अति ।>
      text <अस्माकं द्युम्नमधि पञ्च कृष्टिषूच्चा स्वर्ण शुशुचीत दुष्टरम् ॥>
      text <स नो बोधि सहस्य प्रशंस्यो यस्मिन्सुजाता इषयन्त सूरयः ।>
      text <यमग्ने यज्ञमुपयन्ति वाजिनो नित्ये तोके दीदिवांसं स्वे दमे ॥>
      text <उभयासो जातवेदः स्याम ते स्तोतारो अग्ने सूरयश्च शर्मणि ।>
      text <वस्वो रायः पुरुश्चन्द्रस्य भूयसः प्रजावतः स्वपत्यस्य शग्धि नः ॥>
      text <ये स्तोतृभ्यो गोअग्रामश्वपेशसमग्ने रातिमुपसृजन्ति सूरयः ।>
      text <अस्माञ्च ताँश्च प्र हि नेषि वस्य आ बृहद्वदेम विदथे सुवीराः ॥>
    text <ऋग्वेदः सूक्तं>
      text <समिद्धो अग्निर्निहितः पृथिव्यां प्रत्यङ्विश्वानि भुवनान्यस्थात् ।>
      text <होता पावकः प्रदिवः सुमेधा देवो देवान्यजत्वग्निरर्हन् ॥>
      text <नराशंसः प्रति धामान्यञ्जन्तिस्रो दिवः प्रति मह्ना स्वर्चिः ।>
      text <घृतप्रुषा मनसा हव्यमुन्दन्मूर्धन्यज्ञस्य समनक्तु देवान् ॥>
      text <ईळितो अग्ने मनसा नो अर्हन्देवान्यक्षि मानुषात्पूर्वो अद्य ।>
      text <स आ वह मरुतां शर्धो अच्युतमिन्द्रं नरो बर्हिषदं यजध्वम् ॥>
      text <देव बर्हिर्वर्धमानं सुवीरं स्तीर्णं राये सुभरं वेद्यस्याम् ।>
      text <घृतेनाक्तं वसवः सीदतेदं विश्वे देवा आदित्या यज्ञियासः ॥>
      text <वि श्रयन्तामुर्विया हूयमाना द्वारो देवीः सुप्रायणा नमोभिः ।>
      text <व्यचस्वतीर्वि प्रथन्तामजुर्या वर्णं पुनाना यशसं सुवीरम् ॥>
      text <साध्वपांसि सनता न उक्षिते उषासानक्ता वय्येव रण्विते ।>
      text <तन्तुं ततं संवयन्ती समीची यज्ञस्य पेशः सुदुघे पयस्वती ॥>
      text <दैव्या होतारा प्रथमा विदुष्टर ऋजु यक्षतः समृचा वपुष्टरा ।>
      text <देवान्यजन्तावृतुथा समञ्जतो नाभा पृथिव्या अधि सानुषु त्रिषु ॥>
      text <सरस्वती साधयन्ती धियं न इळा देवी भारती विश्वतूर्तिः ।>
      text <तिस्रो देवीः स्वधया बर्हिरेदमच्छिद्रं पान्तु शरणं निषद्य ॥>
      text <पिशङ्गरूपः सुभरो वयोधाः श्रुष्टी वीरो जायते देवकामः ।>
      text <प्रजां त्वष्टा वि ष्यतु नाभिमस्मे अथा देवानामप्येतु पाथः ॥>
      text <वनस्पतिरवसृजन्नुप स्थादग्निर्हविः सूदयाति प्र धीभिः ।>
      text <त्रिधा समक्तं नयतु प्रजानन्देवेभ्यो दैव्यः शमितोप हव्यम् ॥>
      text <घृतं मिमिक्षे घृतमस्य योनिर्घृते श्रितो घृतम्वस्य धाम ।>
      text <अनुष्वधमा वह मादयस्व स्वाहाकृतं वृषभ वक्षि हव्यम् ॥>
    text <ऋग्वेदः सूक्तं>
      text <हुवे वः सुद्योत्मानं सुवृक्तिं विशामग्निमतिथिं सुप्रयसम् ।>
      text <मित्र इव यो दिधिषाय्यो भूद्देव आदेवे जने जातवेदाः ॥>
      text <इमं विधन्तो अपां सधस्थे द्वितादधुर्भृगवो विक्ष्वायोः ।>
      text <एष विश्वान्यभ्यस्तु भूमा देवानामग्निररतिर्जीराश्वः ॥>
      text <अग्निं देवासो मानुषीषु विक्षु प्रियं धुः क्षेष्यन्तो न मित्रम् ।>
      text <स दीदयदुशतीरूर्म्या आ दक्षाय्यो यो दास्वते दम आ ॥>
      text <अस्य रण्वा स्वस्येव पुष्टिः संदृष्टिरस्य हियानस्य दक्षोः ।>
      text <वि यो भरिभ्रदोषधीषु जिह्वामत्यो न रथ्यो दोधवीति वारान् ॥>
      text <आ यन्मे अभ्वं वनदः पनन्तोशिग्भ्यो नामिमीत वर्णम् ।>
      text <स चित्रेण चिकिते रंसु भासा जुजुर्वाँ यो मुहुरा युवा भूत् ॥>
      text <आ यो वना तातृषाणो न भाति वार्ण पथा रथ्येव स्वानीत् ।>
      text <कृष्णाध्वा तपू रण्वश्चिकेत द्यौरिव स्मयमानो नभोभिः ॥>
      text <स यो व्यस्थादभि दक्षदुर्वीं पशुर्नैति स्वयुरगोपाः ।>
      text <अग्निः शोचिष्माँ अतसान्युष्णन्कृष्णव्यथिरस्वदयन्न भूम ॥>
      text <नू ते पूर्वस्यावसो अधीतौ तृतीये विदथे मन्म शंसि ।>
      text <अस्मे अग्ने संयद्वीरं बृहन्तं क्षुमन्तं वाजं स्वपत्यं रयिं दाः ॥>
      text <त्वया यथा गृत्समदासो अग्ने गुहा वन्वन्त उपराँ अभि ष्युः ।>
      text <सुवीरासो अभिमातिषाहः स्मत्सूरिभ्यो गृणते तद्वयो धाः ॥>
    text <ऋग्वेदः सूक्तं>
      text <होताजनिष्ट चेतनः पिता पितृभ्य ऊतये ।>
      text <प्रयक्षञ्जेन्यं वसु शकेम वाजिनो यमम् ॥>
      text <आ यस्मिन्सप्त रश्मयस्तता यज्ञस्य नेतरि ।>
      text <मनुष्वद्दैव्यमष्टमं पोता विश्वं तदिन्वति ॥>
      text <दधन्वे वा यदीमनु वोचद्ब्रह्माणि वेरु तत् ।>
      text <परि विश्वानि काव्या नेमिश्चक्रमिवाभवत् ॥>
      text <साकं हि शुचिना शुचिः प्रशास्ता क्रतुनाजनि ।>
      text <विद्वाँ अस्य व्रता ध्रुवा वया इवानु रोहते ॥>
      text <ता अस्य वर्णमायुवो नेष्टुः सचन्त धेनवः ।>
      text <कुवित्तिसृभ्य आ वरं स्वसारो या इदं ययुः ॥>
      text <यदी मातुरुप स्वसा घृतं भरन्त्यस्थित ।>
      text <तासामध्वर्युरागतौ यवो वृष्टीव मोदते ॥>
      text <स्वः स्वाय धायसे कृणुतामृत्विगृत्विजम् ।>
      text <स्तोमं यज्ञं चादरं वनेमा ररिमा वयम् ॥>
      text <यथा विद्वाँ अरं करद्विश्वेभ्यो यजतेभ्यः ।>
      text <अयमग्ने त्वे अपि यं यज्ञं चकृमा वयम् ॥>
    text <ऋग्वेदः सूक्तं>
      text <इमां मे अग्ने समिधमिमामुपसदं वनेः ।>
      text <इमा उ षु श्रुधी गिरः ॥>
      text <अया ते अग्ने विधेमोर्जो नपादश्वमिष्टे ।>
      text <एना सूक्तेन सुजात ॥>
      text <तं त्वा गीर्भिर्गिर्वणसं द्रविणस्युं द्रविणोदः ।>
      text <सपर्येम सपर्यवः ॥>
      text <स बोधि सूरिर्मघवा वसुपते वसुदावन् ।>
      text <युयोध्यस्मद्द्वेषांसि ॥>
      text <स नो वृष्टिं दिवस्परि स नो वाजमनर्वाणम् ।>
      text <स नः सहस्रिणीरिषः ॥>
      text <ईळानायावस्यवे यविष्ठ दूत नो गिरा ।>
      text <यजिष्ठ होतरा गहि ॥>
      text <अन्तर्ह्यग्न ईयसे विद्वाञ्जन्मोभया कवे ।>
      text <दूतो जन्येव मित्र्यः ॥>
      text <स विद्वाँ आ च पिप्रयो यक्षि चिकित्व आनुषक् ।>
      text <आ चास्मिन्सत्सि बर्हिषि ॥>
    text <ऋग्वेदः सूक्तं>
      text <श्रेष्ठं यविष्ठ भारताग्ने द्युमन्तमा भर ।>
      text <वसो पुरुस्पृहं रयिम् ॥>
      text <मा नो अरातिरीशत देवस्य मर्त्यस्य च ।>
      text <पर्षि तस्या उत द्विषः ॥>
      text <विश्वा उत त्वया वयं धारा उदन्या इव ।>
      text <अति गाहेमहि द्विषः ॥>
      text <शुचिः पावक वन्द्योऽग्ने बृहद्वि रोचसे ।>
      text <त्वं घृतेभिराहुतः ॥>
      text <त्वं नो असि भारताग्ने वशाभिरुक्षभिः ।>
      text <अष्टापदीभिराहुतः ॥>
      text <द्र्वन्नः सर्पिरासुतिः प्रत्नो होता वरेण्यः ।>
      text <सहसस्पुत्रो अद्भुतः ॥>
    text <ऋग्वेदः सूक्तं>
      text <वाजयन्निव नू रथान्योगाँ अग्नेरुप स्तुहि ।>
      text <यशस्तमस्य मीळ्हुषः ॥>
      text <यः सुनीथो ददाशुषेऽजुर्यो जरयन्नरिम् ।>
      text <चारुप्रतीक आहुतः ॥>
      text <य उ श्रिया दमेष्वा दोषोषसि प्रशस्यते ।>
      text <यस्य व्रतं न मीयते ॥>
      text <आ यः स्वर्ण भानुना चित्रो विभात्यर्चिषा ।>
      text <अञ्जानो अजरैरभि ॥>
      text <अत्रिमनु स्वराज्यमग्निमुक्थानि वावृधुः ।>
      text <विश्वा अधि श्रियो दधे ॥>
      text <अग्नेरिन्द्रस्य सोमस्य देवानामूतिभिर्वयम् ।>
      text <अरिष्यन्तः सचेमह्यभि ष्याम पृतन्यतः ॥>
    text <ऋग्वेदः सूक्तं>
      text <नि होता होतृषदने विदानस्त्वेषो दीदिवाँ असदत्सुदक्षः ।>
      text <अदब्धव्रतप्रमतिर्वसिष्ठः सहस्रम्भरः शुचिजिह्वो अग्निः ॥>
      text <त्वं दूतस्त्वमु नः परस्पास्त्वं वस्य आ वृषभ प्रणेता ।>
      text <अग्ने तोकस्य नस्तने तनूनामप्रयुच्छन्दीद्यद्बोधि गोपाः ॥>
      text <विधेम ते परमे जन्मन्नग्ने विधेम स्तोमैरवरे सधस्थे ।>
      text <यस्माद्योनेरुदारिथा यजे तं प्र त्वे हवींषि जुहुरे समिद्धे ॥>
      text <अग्ने यजस्व हविषा यजीयाञ्छ्रुष्टी देष्णमभि गृणीहि राधः ।>
      text <त्वं ह्यसि रयिपती रयीणां त्वं शुक्रस्य वचसो मनोता ॥>
      text <उभयं ते न क्षीयते वसव्यं दिवेदिवे जायमानस्य दस्म ।>
      text <कृधि क्षुमन्तं जरितारमग्ने कृधि पतिं स्वपत्यस्य रायः ॥>
      text <सैनानीकेन सुविदत्रो अस्मे यष्टा देवाँ आयजिष्ठः स्वस्ति ।>
      text <अदब्धो गोपा उत नः परस्पा अग्ने द्युमदुत रेवद्दिदीहि ॥>
    text <ऋग्वेदः सूक्तं>
      text <जोहूत्रो अग्निः प्रथमः पितेवेळस्पदे मनुषा यत्समिद्धः ।>
      text <श्रियं वसानो अमृतो विचेता मर्मृजेन्यः श्रवस्यः स वाजी ॥>
      text <श्रूया अग्निश्चित्रभानुर्हवं मे विश्वाभिर्गीर्भिरमृतो विचेताः ।>
      text <श्यावा रथं वहतो रोहिता वोतारुषाह चक्रे विभृत्रः ॥>
      text <उत्तानायामजनयन्सुषूतं भुवदग्निः पुरुपेशासु गर्भः ।>
      text <शिरिणायां चिदक्तुना महोभिरपरीवृतो वसति प्रचेताः ॥>
      text <जिघर्म्यग्निं हविषा घृतेन प्रतिक्षियन्तं भुवनानि विश्वा ।>
      text <पृथुं तिरश्चा वयसा बृहन्तं व्यचिष्ठमन्नै रभसं दृशानम् ॥>
      text <आ विश्वतः प्रत्यञ्चं जिघर्म्यरक्षसा मनसा तज्जुषेत ।>
      text <मर्यश्री स्पृहयद्वर्णो अग्निर्नाभिमृशे तन्वा जर्भुराणः ॥>
      text <ज्ञेया भागं सहसानो वरेण त्वादूतासो मनुवद्वदेम ।>
      text <अनूनमग्निं जुह्वा वचस्या मधुपृचं धनसा जोहवीमि ॥>
    text <ऋग्वेदः सूक्तं>
      text <श्रुधी हवमिन्द्र मा रिषण्यः स्याम ते दावने वसूनाम् ।>
      text <इमा हि त्वामूर्जो वर्धयन्ति वसूयवः सिन्धवो न क्षरन्तः ॥>
      text <सृजो महीरिन्द्र या अपिन्वः परिष्ठिता अहिना शूर पूर्वीः ।>
      text <अमर्त्यं चिद्दासं मन्यमानमवाभिनदुक्थैर्वावृधानः ॥>
      text <उक्थेष्विन्नु शूर येषु चाकन्स्तोमेष्विन्द्र रुद्रियेषु च ।>
      text <तुभ्येदेता यासु मन्दसानः प्र वायवे सिस्रते न शुभ्राः ॥>
      text <शुभ्रं नु ते शुष्मं वर्धयन्तः शुभ्रं वज्रं बाह्वोर्दधानाः ।>
      text <शुभ्रस्त्वमिन्द्र वावृधानो अस्मे दासीर्विशः सूर्येण सह्याः ॥>
      text <गुहा हितं गुह्यं गूळ्हमप्स्वपीवृतं मायिनं क्षियन्तम् ।>
      text <उतो अपो द्यां तस्तभ्वांसमहन्नहिं शूर वीर्येण ॥>
      text <स्तवा नु त इन्द्र पूर्व्या महान्युत स्तवाम नूतना कृतानि ।>
      text <स्तवा वज्रं बाह्वोरुशन्तं स्तवा हरी सूर्यस्य केतू ॥>
      text <हरी नु त इन्द्र वाजयन्ता घृतश्चुतं स्वारमस्वार्ष्टाम् ।>
      text <वि समना भूमिरप्रथिष्टारंस्त पर्वतश्चित्सरिष्यन् ॥>
      text <नि पर्वतः साद्यप्रयुच्छन्सं मातृभिर्वावशानो अक्रान् ।>
      text <दूरे पारे वाणीं वर्धयन्त इन्द्रेषितां धमनिं पप्रथन्नि ॥>
      text <इन्द्रो महां सिन्धुमाशयानं मायाविनं वृत्रमस्फुरन्निः ।>
      text <अरेजेतां रोदसी भियाने कनिक्रदतो वृष्णो अस्य वज्रात् ॥>
      text <अरोरवीद्वृष्णो अस्य वज्रोऽमानुषं यन्मानुषो निजूर्वात् ।>
      text <नि मायिनो दानवस्य माया अपादयत्पपिवान्सुतस्य ॥>
      text <पिबापिबेदिन्द्र शूर सोमं मन्दन्तु त्वा मन्दिनः सुतासः ।>
      text <पृणन्तस्ते कुक्षी वर्धयन्त्वित्था सुतः पौर इन्द्रमाव ॥>
      text <त्वे इन्द्राप्यभूम विप्रा धियं वनेम ऋतया सपन्तः ।>
      text <अवस्यवो धीमहि प्रशस्तिं सद्यस्ते रायो दावने स्याम ॥>
      text <स्याम ते त इन्द्र ये त ऊती अवस्यव ऊर्जं वर्धयन्तः ।>
      text <शुष्मिन्तमं यं चाकनाम देवास्मे रयिं रासि वीरवन्तम् ॥>
      text <रासि क्षयं रासि मित्रमस्मे रासि शर्ध इन्द्र मारुतं नः ।>
      text <सजोषसो ये च मन्दसानाः प्र वायवः पान्त्यग्रणीतिम् ॥>
      text <व्यन्त्विन्नु येषु मन्दसानस्तृपत्सोमं पाहि द्रह्यदिन्द्र ।>
      text <अस्मान्सु पृत्स्वा तरुत्रावर्धयो द्यां बृहद्भिरर्कैः ॥>
      text <बृहन्त इन्नु ये ते तरुत्रोक्थेभिर्वा सुम्नमाविवासान् ।>
      text <स्तृणानासो बर्हिः पस्त्यावत्त्वोता इदिन्द्र वाजमग्मन् ॥>
      text <उग्रेष्विन्नु शूर मन्दसानस्त्रिकद्रुकेषु पाहि सोममिन्द्र ।>
      text <प्रदोधुवच्छ्मश्रुषु प्रीणानो याहि हरिभ्यां सुतस्य पीतिम् ॥>
      text <धिष्वा शवः शूर येन वृत्रमवाभिनद्दानुमौर्णवाभम् ।>
      text <अपावृणोर्ज्योतिरार्याय नि सव्यतः सादि दस्युरिन्द्र ॥>
      text <सनेम ये त ऊतिभिस्तरन्तो विश्वा स्पृध आर्येण दस्यून् ।>
      text <अस्मभ्यं तत्त्वाष्ट्रं विश्वरूपमरन्धयः साख्यस्य त्रिताय ॥>
      text <अस्य सुवानस्य मन्दिनस्त्रितस्य न्यर्बुदं वावृधानो अस्तः ।>
      text <अवर्तयत्सूर्यो न चक्रं भिनद्वलमिन्द्रो अङ्गिरस्वान् ॥>
      text <नूनं सा ते प्रति वरं जरित्रे दुहीयदिन्द्र दक्षिणा मघोनी ।>
      text <शिक्षा स्तोतृभ्यो माति धग्भगो नो बृहद्वदेम विदथे सुवीराः ॥>
    text <ऋग्वेदः सूक्तं>
      text <यो जात एव प्रथमो मनस्वान्देवो देवान्क्रतुना पर्यभूषत् ।>
      text <यस्य शुष्माद्रोदसी अभ्यसेतां नृम्णस्य मह्ना स जनास इन्द्रः ॥>
      text <यः पृथिवीं व्यथमानामदृंहद्यः पर्वतान्प्रकुपिताँ अरम्णात् ।>
      text <यो अन्तरिक्षं विममे वरीयो यो द्यामस्तभ्नात्स जनास इन्द्रः ॥>
      text <यो हत्वाहिमरिणात्सप्त सिन्धून्यो गा उदाजदपधा वलस्य ।>
      text <यो अश्मनोरन्तरग्निं जजान संवृक्समत्सु स जनास इन्द्रः ॥>
      text <येनेमा विश्वा च्यवना कृतानि यो दासं वर्णमधरं गुहाकः ।>
      text <श्वघ्नीव यो जिगीवाँल्लक्षमाददर्यः पुष्टानि स जनास इन्द्रः ॥>
      text <यं स्मा पृच्छन्ति कुह सेति घोरमुतेमाहुर्नैषो अस्तीत्येनम् ।>
      text <सो अर्यः पुष्टीर्विज इवा मिनाति श्रदस्मै धत्त स जनास इन्द्रः ॥>
      text <यो रध्रस्य चोदिता यः कृशस्य यो ब्रह्मणो नाधमानस्य कीरेः ।>
      text <युक्तग्राव्णो योऽविता सुशिप्रः सुतसोमस्य स जनास इन्द्रः ॥>
      text <यस्याश्वासः प्रदिशि यस्य गावो यस्य ग्रामा यस्य विश्वे रथासः ।>
      text <यः सूर्यं य उषसं जजान यो अपां नेता स जनास इन्द्रः ॥>
      text <यं क्रन्दसी संयती विह्वयेते परेऽवर उभया अमित्राः ।>
      text <समानं चिद्रथमातस्थिवांसा नाना हवेते स जनास इन्द्रः ॥>
      text <यस्मान्न ऋते विजयन्ते जनासो यं युध्यमाना अवसे हवन्ते ।>
      text <यो विश्वस्य प्रतिमानं बभूव यो अच्युतच्युत्स जनास इन्द्रः ॥>
      text <यः शश्वतो मह्येनो दधानानमन्यमानाञ्छर्वा जघान ।>
      text <यः शर्धते नानुददाति शृध्यां यो दस्योर्हन्ता स जनास इन्द्रः ॥>
      text <यः शम्बरं पर्वतेषु क्षियन्तं चत्वारिंश्यां शरद्यन्वविन्दत् ।>
      text <ओजायमानं यो अहिं जघान दानुं शयानं स जनास इन्द्रः ॥>
      text <यः सप्तरश्मिर्वृषभस्तुविष्मानवासृजत्सर्तवे सप्त सिन्धून् ।>
      text <यो रौहिणमस्फुरद्वज्रबाहुर्द्यामारोहन्तं स जनास इन्द्रः ॥>
      text <द्यावा चिदस्मै पृथिवी नमेते शुष्माच्चिदस्य पर्वता भयन्ते ।>
      text <यः सोमपा निचितो वज्रबाहुर्यो वज्रहस्तः स जनास इन्द्रः ॥>
      text <यः सुन्वन्तमवति यः पचन्तं यः शंसन्तं यः शशमानमूती ।>
      text <यस्य ब्रह्म वर्धनं यस्य सोमो यस्येदं राधः स जनास इन्द्रः ॥>
      text <यः सुन्वते पचते दुध्र आ चिद्वाजं दर्दर्षि स किलासि सत्यः ।>
      text <वयं त इन्द्र विश्वह प्रियासः सुवीरासो विदथमा वदेम ॥>
    text <ऋग्वेदः सूक्तं>
      text <ऋतुर्जनित्री तस्या अपस्परि मक्षू जात आविशद्यासु वर्धते ।>
      text <तदाहना अभवत्पिप्युषी पयोऽंशोः पीयूषं प्रथमं तदुक्थ्यम् ॥>
      text <सध्रीमा यन्ति परि बिभ्रतीः पयो विश्वप्स्न्याय प्र भरन्त भोजनम् ।>
      text <समानो अध्वा प्रवतामनुष्यदे यस्ताकृणोः प्रथमं सास्युक्थ्यः ॥>
      text <अन्वेको वदति यद्ददाति तद्रूपा मिनन्तदपा एक ईयते ।>
      text <विश्वा एकस्य विनुदस्तितिक्षते यस्ताकृणोः प्रथमं सास्युक्थ्यः ॥>
      text <प्रजाभ्यः पुष्टिं विभजन्त आसते रयिमिव पृष्ठं प्रभवन्तमायते ।>
      text <असिन्वन्दंष्ट्रैः पितुरत्ति भोजनं यस्ताकृणोः प्रथमं सास्युक्थ्यः ॥>
      text <अधाकृणोः पृथिवीं संदृशे दिवे यो धौतीनामहिहन्नारिणक्पथः ।>
      text <तं त्वा स्तोमेभिरुदभिर्न वाजिनं देवं देवा अजनन्सास्युक्थ्यः ॥>
      text <यो भोजनं च दयसे च वर्धनमार्द्रादा शुष्कं मधुमद्दुदोहिथ ।>
      text <स शेवधिं नि दधिषे विवस्वति विश्वस्यैक ईशिषे सास्युक्थ्यः ॥>
      text <यः पुष्पिणीश्च प्रस्वश्च धर्मणाधि दाने व्यवनीरधारयः ।>
      text <यश्चासमा अजनो दिद्युतो दिव उरुरूर्वाँ अभितः सास्युक्थ्यः ॥>
      text <यो नार्मरं सहवसुं निहन्तवे पृक्षाय च दासवेशाय चावहः ।>
      text <ऊर्जयन्त्या अपरिविष्टमास्यमुतैवाद्य पुरुकृत्सास्युक्थ्यः ॥>
      text <शतं वा यस्य दश साकमाद्य एकस्य श्रुष्टौ यद्ध चोदमाविथ ।>
      text <अरज्जौ दस्यून्समुनब्दभीतये सुप्राव्यो अभवः सास्युक्थ्यः ॥>
      text <विश्वेदनु रोधना अस्य पौंस्यं ददुरस्मै दधिरे कृत्नवे धनम् ।>
      text <षळस्तभ्ना विष्टिरः पञ्च संदृशः परि परो अभवः सास्युक्थ्यः ॥>
      text <सुप्रवाचनं तव वीर वीर्यं यदेकेन क्रतुना विन्दसे वसु ।>
      text <जातूष्ठिरस्य प्र वयः सहस्वतो या चकर्थ सेन्द्र विश्वास्युक्थ्यः ॥>
      text <अरमयः सरपसस्तराय कं तुर्वीतये च वय्याय च स्रुतिम् ।>
      text <नीचा सन्तमुदनयः परावृजं प्रान्धं श्रोणं श्रवयन्सास्युक्थ्यः ॥>
      text <अस्मभ्यं तद्वसो दानाय राधः समर्थयस्व बहु ते वसव्यम् ।>
      text <इन्द्र यच्चित्रं श्रवस्या अनु द्यून्बृहद्वदेम विदथे सुवीराः ॥>
    text <ऋग्वेदः सूक्तं>
      text <अध्वर्यवो भरतेन्द्राय सोममामत्रेभिः सिञ्चता मद्यमन्धः ।>
      text <कामी हि वीरः सदमस्य पीतिं जुहोत वृष्णे तदिदेष वष्टि ॥>
      text <अध्वर्यवो यो अपो वव्रिवांसं वृत्रं जघानाशन्येव वृक्षम् ।>
      text <तस्मा एतं भरत तद्वशायँ एष इन्द्रो अर्हति पीतिमस्य ॥>
      text <अध्वर्यवो यो दृभीकं जघान यो गा उदाजदप हि वलं वः ।>
      text <तस्मा एतमन्तरिक्षे न वातमिन्द्रं सोमैरोर्णुत जूर्न वस्त्रैः ॥>
      text <अध्वर्यवो य उरणं जघान नव चख्वांसं नवतिं च बाहून् ।>
      text <यो अर्बुदमव नीचा बबाधे तमिन्द्रं सोमस्य भृथे हिनोत ॥>
      text <अध्वर्यवो यः स्वश्नं जघान यः शुष्णमशुषं यो व्यंसम् ।>
      text <यः पिप्रुं नमुचिं यो रुधिक्रां तस्मा इन्द्रायान्धसो जुहोत ॥>
      text <अध्वर्यवो यः शतं शम्बरस्य पुरो बिभेदाश्मनेव पूर्वीः ।>
      text <यो वर्चिनः शतमिन्द्रः सहस्रमपावपद्भरता सोममस्मै ॥>
      text <अध्वर्यवो यः शतमा सहस्रं भूम्या उपस्थेऽवपज्जघन्वान् ।>
      text <कुत्सस्यायोरतिथिग्वस्य वीरान्न्यावृणग्भरता सोममस्मै ॥>
      text <अध्वर्यवो यन्नरः कामयाध्वे श्रुष्टी वहन्तो नशथा तदिन्द्रे ।>
      text <गभस्तिपूतं भरत श्रुतायेन्द्राय सोमं यज्यवो जुहोत ॥>
      text <अध्वर्यवः कर्तना श्रुष्टिमस्मै वने निपूतं वन उन्नयध्वम् ।>
      text <जुषाणो हस्त्यमभि वावशे व इन्द्राय सोमं मदिरं जुहोत ॥>
      text <अध्वर्यवः पयसोधर्यथा गोः सोमेभिरीं पृणता भोजमिन्द्रम् ।>
      text <वेदाहमस्य निभृतं म एतद्दित्सन्तं भूयो यजतश्चिकेत ॥>
      text <अध्वर्यवो यो दिव्यस्य वस्वो यः पार्थिवस्य क्षम्यस्य राजा ।>
      text <तमूर्दरं न पृणता यवेनेन्द्रं सोमेभिस्तदपो वो अस्तु ॥>
      text <अस्मभ्यं तद्वसो दानाय राधः समर्थयस्व बहु ते वसव्यम् ।>
      text <इन्द्र यच्चित्रं श्रवस्या अनु द्यून्बृहद्वदेम विदथे सुवीराः ॥>
    text <ऋग्वेदः सूक्तं>
      text <प्र घा न्वस्य महतो महानि सत्या सत्यस्य करणानि वोचम् ।>
      text <त्रिकद्रुकेष्वपिबत्सुतस्यास्य मदे अहिमिन्द्रो जघान ॥>
      text <अवंशे द्यामस्तभायद्बृहन्तमा रोदसी अपृणदन्तरिक्षम् ।>
      text <स धारयत्पृथिवीं पप्रथच्च सोमस्य ता मद इन्द्रश्चकार ॥>
      text <सद्मेव प्राचो वि मिमाय मानैर्वज्रेण खान्यतृणन्नदीनाम् ।>
      text <वृथासृजत्पथिभिर्दीर्घयाथैः सोमस्य ता मद इन्द्रश्चकार ॥>
      text <स प्रवोळ्हॄन्परिगत्या दभीतेर्विश्वमधागायुधमिद्धे अग्नौ ।>
      text <सं गोभिरश्वैरसृजद्रथेभिः सोमस्य ता मद इन्द्रश्चकार ॥>
      text <स ईं महीं धुनिमेतोररम्णात्सो अस्नातॄनपारयत्स्वस्ति ।>
      text <त उत्स्नाय रयिमभि प्र तस्थुः सोमस्य ता मद इन्द्रश्चकार ॥>
      text <सोदञ्चं सिन्धुमरिणान्महित्वा वज्रेणान उषसः सं पिपेष ।>
      text <अजवसो जविनीभिर्विवृश्चन्सोमस्य ता मद इन्द्रश्चकार ॥>
      text <स विद्वाँ अपगोहं कनीनामाविर्भवन्नुदतिष्ठत्परावृक् ।>
      text <प्रति श्रोण स्थाद्व्यनगचष्ट सोमस्य ता मद इन्द्रश्चकार ॥>
      text <भिनद्वलमङ्गिरोभिर्गृणानो वि पर्वतस्य दृंहितान्यैरत् ।>
      text <रिणग्रोधांसि कृत्रिमाण्येषां सोमस्य ता मद इन्द्रश्चकार ॥>
      text <स्वप्नेनाभ्युप्या चुमुरिं धुनिं च जघन्थ दस्युं प्र दभीतिमावः ।>
      text <रम्भी चिदत्र विविदे हिरण्यं सोमस्य ता मद इन्द्रश्चकार ॥>
      text <नूनं सा ते प्रति वरं जरित्रे दुहीयदिन्द्र दक्षिणा मघोनी ।>
      text <शिक्षा स्तोतृभ्यो माति धग्भगो नो बृहद्वदेम विदथे सुवीराः ॥>
    text <ऋग्वेदः सूक्तं>
      text <प्र वः सतां ज्येष्ठतमाय सुष्टुतिमग्नाविव समिधाने हविर्भरे ।>
      text <इन्द्रमजुर्यं जरयन्तमुक्षितं सनाद्युवानमवसे हवामहे ॥>
      text <यस्मादिन्द्राद्बृहतः किं चनेमृते विश्वान्यस्मिन्सम्भृताधि वीर्या ।>
      text <जठरे सोमं तन्वी सहो महो हस्ते वज्रं भरति शीर्षणि क्रतुम् ॥>
      text <न क्षोणीभ्यां परिभ्वे त इन्द्रियं न समुद्रैः पर्वतैरिन्द्र ते रथः ।>
      text <न ते वज्रमन्वश्नोति कश्चन यदाशुभिः पतसि योजना पुरु ॥>
      text <विश्वे ह्यस्मै यजताय धृष्णवे क्रतुं भरन्ति वृषभाय सश्चते ।>
      text <वृषा यजस्व हविषा विदुष्टरः पिबेन्द्र सोमं वृषभेण भानुना ॥>
      text <वृष्णः कोशः पवते मध्व ऊर्मिर्वृषभान्नाय वृषभाय पातवे ।>
      text <वृषणाध्वर्यू वृषभासो अद्रयो वृषणं सोमं वृषभाय सुष्वति ॥>
      text <वृषा ते वज्र उत ते वृषा रथो वृषणा हरी वृषभाण्यायुधा ।>
      text <वृष्णो मदस्य वृषभ त्वमीशिष इन्द्र सोमस्य वृषभस्य तृप्णुहि ॥>
      text <प्र ते नावं न समने वचस्युवं ब्रह्मणा यामि सवनेषु दाधृषिः ।>
      text <कुविन्नो अस्य वचसो निबोधिषदिन्द्रमुत्सं न वसुनः सिचामहे ॥>
      text <पुरा सम्बाधादभ्या ववृत्स्व नो धेनुर्न वत्सं यवसस्य पिप्युषी ।>
      text <सकृत्सु ते सुमतिभिः शतक्रतो सं पत्नीभिर्न वृषणो नसीमहि ॥>
      text <नूनं सा ते प्रति वरं जरित्रे दुहीयदिन्द्र दक्षिणा मघोनी ।>
      text <शिक्षा स्तोतृभ्यो माति धग्भगो नो बृहद्वदेम विदथे सुवीराः ॥>
    text <ऋग्वेदः सूक्तं>
      text <तदस्मै नव्यमङ्गिरस्वदर्चत शुष्मा यदस्य प्रत्नथोदीरते ।>
      text <विश्वा यद्गोत्रा सहसा परीवृता मदे सोमस्य दृंहितान्यैरयत् ॥>
      text <स भूतु यो ह प्रथमाय धायस ओजो मिमानो महिमानमातिरत् ।>
      text <शूरो यो युत्सु तन्वं परिव्यत शीर्षणि द्यां महिना प्रत्यमुञ्चत ॥>
      text <अधाकृणोः प्रथमं वीर्यं महद्यदस्याग्रे ब्रह्मणा शुष्ममैरयः ।>
      text <रथेष्ठेन हर्यश्वेन विच्युताः प्र जीरयः सिस्रते सध्र्यक्पृथक् ॥>
      text <अधा यो विश्वा भुवनाभि मज्मनेशानकृत्प्रवया अभ्यवर्धत ।>
      text <आद्रोदसी ज्योतिषा वह्निरातनोत्सीव्यन्तमांसि दुधिता समव्ययत् ॥>
      text <स प्राचीनान्पर्वतान्दृंहदोजसाधराचीनमकृणोदपामपः ।>
      text <अधारयत्पृथिवीं विश्वधायसमस्तभ्नान्मायया द्यामवस्रसः ॥>
      text <सास्मा अरं बाहुभ्यां यं पिताकृणोद्विश्वस्मादा जनुषो वेदसस्परि ।>
      text <येना पृथिव्यां नि क्रिविं शयध्यै वज्रेण हत्व्यवृणक्तुविष्वणिः ॥>
      text <अमाजूरिव पित्रोः सचा सती समानादा सदसस्त्वामिये भगम् ।>
      text <कृधि प्रकेतमुप मास्या भर दद्धि भागं तन्वो येन मामहः ॥>
      text <भोजं त्वामिन्द्र वयं हुवेम ददिष्ट्वमिन्द्रापांसि वाजान् ।>
      text <अविड्ढीन्द्र चित्रया न ऊती कृधि वृषन्निन्द्र वस्यसो नः ॥>
      text <नूनं सा ते प्रति वरं जरित्रे दुहीयदिन्द्र दक्षिणा मघोनी ।>
      text <शिक्षा स्तोतृभ्यो माति धग्भगो नो बृहद्वदेम विदथे सुवीराः ॥>
    text <ऋग्वेदः सूक्तं>
      text <प्राता रथो नवो योजि सस्निश्चतुर्युगस्त्रिकशः सप्तरश्मिः ।>
      text <दशारित्रो मनुष्यः स्वर्षाः स इष्टिभिर्मतिभी रंह्यो भूत् ॥>
      text <सास्मा अरं प्रथमं स द्वितीयमुतो तृतीयं मनुषः स होता ।>
      text <अन्यस्या गर्भमन्य ऊ जनन्त सो अन्येभिः सचते जेन्यो वृषा ॥>
      text <हरी नु कं रथ इन्द्रस्य योजमायै सूक्तेन वचसा नवेन ।>
      text <मो षु त्वामत्र बहवो हि विप्रा नि रीरमन्यजमानासो अन्ये ॥>
      text <आ द्वाभ्यां हरिभ्यामिन्द्र याह्या चतुर्भिरा षड्भिर्हूयमानः ।>
      text <आष्टाभिर्दशभिः सोमपेयमयं सुतः सुमख मा मृधस्कः ॥>
      text <आ विंशत्या त्रिंशता याह्यर्वाङा चत्वारिंशता हरिभिर्युजानः ।>
      text <आ पञ्चाशता सुरथेभिरिन्द्रा षष्ट्या सप्तत्या सोमपेयम् ॥>
      text <आशीत्या नवत्या याह्यर्वाङा शतेन हरिभिरुह्यमानः ।>
      text <अयं हि ते शुनहोत्रेषु सोम इन्द्र त्वाया परिषिक्तो मदाय ॥>
      text <मम ब्रह्मेन्द्र याह्यच्छा विश्वा हरी धुरि धिष्वा रथस्य ।>
      text <पुरुत्रा हि विहव्यो बभूथास्मिञ्छूर सवने मादयस्व ॥>
      text <न म इन्द्रेण सख्यं वि योषदस्मभ्यमस्य दक्षिणा दुहीत ।>
      text <उप ज्येष्ठे वरूथे गभस्तौ प्रायेप्राये जिगीवांसः स्याम ॥>
      text <नूनं सा ते प्रति वरं जरित्रे दुहीयदिन्द्र दक्षिणा मघोनी ।>
      text <शिक्षा स्तोतृभ्यो माति धग्भगो नो बृहद्वदेम विदथे सुवीराः ॥>
    text <ऋग्वेदः सूक्तं>
      text <अपाय्यस्यान्धसो मदाय मनीषिणः सुवानस्य प्रयसः ।>
      text <यस्मिन्निन्द्रः प्रदिवि वावृधान ओको दधे ब्रह्मण्यन्तश्च नरः ॥>
      text <अस्य मन्दानो मध्वो वज्रहस्तोऽहिमिन्द्रो अर्णोवृतं वि वृश्चत् ।>
      text <प्र यद्वयो न स्वसराण्यच्छा प्रयांसि च नदीनां चक्रमन्त ॥>
      text <स माहिन इन्द्रो अर्णो अपां प्रैरयदहिहाच्छा समुद्रम् ।>
      text <अजनयत्सूर्यं विदद्गा अक्तुनाह्नां वयुनानि साधत् ॥>
      text <सो अप्रतीनि मनवे पुरूणीन्द्रो दाशद्दाशुषे हन्ति वृत्रम् ।>
      text <सद्यो यो नृभ्यो अतसाय्यो भूत्पस्पृधानेभ्यः सूर्यस्य सातौ ॥>
      text <स सुन्वत इन्द्रः सूर्यमा देवो रिणङ्मर्त्याय स्तवान् ।>
      text <आ यद्रयिं गुहदवद्यमस्मै भरदंशं नैतशो दशस्यन् ॥>
      text <स रन्धयत्सदिवः सारथये शुष्णमशुषं कुयवं कुत्साय ।>
      text <दिवोदासाय नवतिं च नवेन्द्रः पुरो व्यैरच्छम्बरस्य ॥>
      text <एवा त इन्द्रोचथमहेम श्रवस्या न त्मना वाजयन्तः ।>
      text <अश्याम तत्साप्तमाशुषाणा ननमो वधरदेवस्य पीयोः ॥>
      text <एवा ते गृत्समदाः शूर मन्मावस्यवो न वयुनानि तक्षुः ।>
      text <ब्रह्मण्यन्त इन्द्र ते नवीय इषमूर्जं सुक्षितिं सुम्नमश्युः ॥>
      text <नूनं सा ते प्रति वरं जरित्रे दुहीयदिन्द्र दक्षिणा मघोनी ।>
      text <शिक्षा स्तोतृभ्यो माति धग्भगो नो बृहद्वदेम विदथे सुवीराः ॥>
    text <ऋग्वेदः सूक्तं>
      text <वयं ते वय इन्द्र विद्धि षु णः प्र भरामहे वाजयुर्न रथम् ।>
      text <विपन्यवो दीध्यतो मनीषा सुम्नमियक्षन्तस्त्वावतो नॄन् ॥>
      text <त्वं न इन्द्र त्वाभिरूती त्वायतो अभिष्टिपासि जनान् ।>
      text <त्वमिनो दाशुषो वरूतेत्थाधीरभि यो नक्षति त्वा ॥>
      text <स नो युवेन्द्रो जोहूत्रः सखा शिवो नरामस्तु पाता ।>
      text <यः शंसन्तं यः शशमानमूती पचन्तं च स्तुवन्तं च प्रणेषत् ॥>
      text <तमु स्तुष इन्द्रं तं गृणीषे यस्मिन्पुरा वावृधुः शाशदुश्च ।>
      text <स वस्वः कामं पीपरदियानो ब्रह्मण्यतो नूतनस्यायोः ॥>
      text <सो अङ्गिरसामुचथा जुजुष्वान्ब्रह्मा तूतोदिन्द्रो गातुमिष्णन् ।>
      text <मुष्णन्नुषसः सूर्येण स्तवानश्नस्य चिच्छिश्नथत्पूर्व्याणि ॥>
      text <स ह श्रुत इन्द्रो नाम देव ऊर्ध्वो भुवन्मनुषे दस्मतमः ।>
      text <अव प्रियमर्शसानस्य साह्वाञ्छिरो भरद्दासस्य स्वधावान् ॥>
      text <स वृत्रहेन्द्रः कृष्णयोनीः पुरंदरो दासीरैरयद्वि ।>
      text <अजनयन्मनवे क्षामपश्च सत्रा शंसं यजमानस्य तूतोत् ॥>
      text <तस्मै तवस्यमनु दायि सत्रेन्द्राय देवेभिरर्णसातौ ।>
      text <प्रति यदस्य वज्रं बाह्वोर्धुर्हत्वी दस्यून्पुर आयसीर्नि तारीत् ॥>
      text <नूनं सा ते प्रति वरं जरित्रे दुहीयदिन्द्र दक्षिणा मघोनी ।>
      text <शिक्षा स्तोतृभ्यो माति धग्भगो नो बृहद्वदेम विदथे सुवीराः ॥>
    text <ऋग्वेदः सूक्तं>
      text <विश्वजिते धनजिते स्वर्जिते सत्राजिते नृजित उर्वराजिते ।>
      text <अश्वजिते गोजिते अब्जिते भरेन्द्राय सोमं यजताय हर्यतम् ॥>
      text <अभिभुवेऽभिभङ्गाय वन्वतेऽषाळ्हाय सहमानाय वेधसे ।>
      text <तुविग्रये वह्नये दुष्टरीतवे सत्रासाहे नम इन्द्राय वोचत ॥>
      text <सत्रासाहो जनभक्षो जनंसहश्च्यवनो युध्मो अनु जोषमुक्षितः ।>
      text <वृतंचयः सहुरिर्विक्ष्वारित इन्द्रस्य वोचं प्र कृतानि वीर्या ॥>
      text <अनानुदो वृषभो दोधतो वधो गम्भीर ऋष्वो असमष्टकाव्यः ।>
      text <रध्रचोदः श्नथनो वीळितस्पृथुरिन्द्रः सुयज्ञ उषसः स्वर्जनत् ॥>
      text <यज्ञेन गातुमप्तुरो विविद्रिरे धियो हिन्वाना उशिजो मनीषिणः ।>
      text <अभिस्वरा निषदा गा अवस्यव इन्द्रे हिन्वाना द्रविणान्याशत ॥>
      text <इन्द्र श्रेष्ठानि द्रविणानि धेहि चित्तिं दक्षस्य सुभगत्वमस्मे ।>
      text <पोषं रयीणामरिष्टिं तनूनां स्वाद्मानं वाचः सुदिनत्वमह्नाम् ॥>
    text <ऋग्वेदः सूक्तं>
      text <त्रिकद्रुकेषु महिषो यवाशिरं तुविशुष्मस्तृपत्सोममपिबद्विष्णुना सुतं यथावशत् ।>
      text <स ईं ममाद महि कर्म कर्तवे महामुरुं सैनं सश्चद्देवो देवं सत्यमिन्द्रं सत्य इन्दुः ॥>
      text <अध त्विषीमाँ अभ्योजसा क्रिविं युधाभवदा रोदसी अपृणदस्य मज्मना प्र वावृधे ।>
      text <अधत्तान्यं जठरे प्रेमरिच्यत सैनं सश्चद्देवो देवं सत्यमिन्द्रं सत्य इन्दुः ॥>
      text <साकं जातः क्रतुना साकमोजसा ववक्षिथ साकं वृद्धो वीर्यैः सासहिर्मृधो विचर्षणिः ।>
      text <दाता राध स्तुवते काम्यं वसु सैनं सश्चद्देवो देवं सत्यमिन्द्रं सत्य इन्दुः ॥>
      text <तव त्यन्नर्यं नृतोऽप इन्द्र प्रथमं पूर्व्यं दिवि प्रवाच्यं कृतम् ।>
      text <यद्देवस्य शवसा प्रारिणा असुं रिणन्नपः ।>
      text <भुवद्विश्वमभ्यादेवमोजसा विदादूर्जं शतक्रतुर्विदादिषम् ॥>
    text <ऋग्वेदः सूक्तं>
      text <गणानां त्वा गणपतिं हवामहे कविं कवीनामुपमश्रवस्तमम् ।>
      text <ज्येष्ठराजं ब्रह्मणां ब्रह्मणस्पत आ नः शृण्वन्नूतिभिः सीद सादनम् ॥>
      text <देवाश्चित्ते असुर्य प्रचेतसो बृहस्पते यज्ञियं भागमानशुः ।>
      text <उस्रा इव सूर्यो ज्योतिषा महो विश्वेषामिज्जनिता ब्रह्मणामसि ॥>
      text <आ विबाध्या परिरापस्तमांसि च ज्योतिष्मन्तं रथमृतस्य तिष्ठसि ।>
      text <बृहस्पते भीमममित्रदम्भनं रक्षोहणं गोत्रभिदं स्वर्विदम् ॥>
      text <सुनीतिभिर्नयसि त्रायसे जनं यस्तुभ्यं दाशान्न तमंहो अश्नवत् ।>
      text <ब्रह्मद्विषस्तपनो मन्युमीरसि बृहस्पते महि तत्ते महित्वनम् ॥>
      text <न तमंहो न दुरितं कुतश्चन नारातयस्तितिरुर्न द्वयाविनः ।>
      text <विश्वा इदस्माद्ध्वरसो वि बाधसे यं सुगोपा रक्षसि ब्रह्मणस्पते ॥>
      text <त्वं नो गोपाः पथिकृद्विचक्षणस्तव व्रताय मतिभिर्जरामहे ।>
      text <बृहस्पते यो नो अभि ह्वरो दधे स्वा तं मर्मर्तु दुच्छुना हरस्वती ॥>
      text <उत वा यो नो मर्चयादनागसोऽरातीवा मर्तः सानुको वृकः ।>
      text <बृहस्पते अप तं वर्तया पथः सुगं नो अस्यै देववीतये कृधि ॥>
      text <त्रातारं त्वा तनूनां हवामहेऽवस्पर्तरधिवक्तारमस्मयुम् ।>
      text <बृहस्पते देवनिदो नि बर्हय मा दुरेवा उत्तरं सुम्नमुन्नशन् ॥>
      text <त्वया वयं सुवृधा ब्रह्मणस्पते स्पार्हा वसु मनुष्या ददीमहि ।>
      text <या नो दूरे तळितो या अरातयोऽभि सन्ति जम्भया ता अनप्नसः ॥>
      text <त्वया वयमुत्तमं धीमहे वयो बृहस्पते पप्रिणा सस्निना युजा ।>
      text <मा नो दुःशंसो अभिदिप्सुरीशत प्र सुशंसा मतिभिस्तारिषीमहि ॥>
      text <अनानुदो वृषभो जग्मिराहवं निष्टप्ता शत्रुं पृतनासु सासहिः ।>
      text <असि सत्य ऋणया ब्रह्मणस्पत उग्रस्य चिद्दमिता वीळुहर्षिणः ॥>
      text <अदेवेन मनसा यो रिषण्यति शासामुग्रो मन्यमानो जिघांसति ।>
      text <बृहस्पते मा प्रणक्तस्य नो वधो नि कर्म मन्युं दुरेवस्य शर्धतः ॥>
      text <भरेषु हव्यो नमसोपसद्यो गन्ता वाजेषु सनिता धनंधनम् ।>
      text <विश्वा इदर्यो अभिदिप्स्वो मृधो बृहस्पतिर्वि ववर्हा रथाँ इव ॥>
      text <तेजिष्ठया तपनी रक्षसस्तप ये त्वा निदे दधिरे दृष्टवीर्यम् ।>
      text <आविस्तत्कृष्व यदसत्त उक्थ्यं बृहस्पते वि परिरापो अर्दय ॥>
      text <बृहस्पते अति यदर्यो अर्हाद्द्युमद्विभाति क्रतुमज्जनेषु ।>
      text <यद्दीदयच्छवस ऋतप्रजात तदस्मासु द्रविणं धेहि चित्रम् ॥>
      text <मा न स्तेनेभ्यो ये अभि द्रुहस्पदे निरामिणो रिपवोऽन्नेषु जागृधुः ।>
      text <आ देवानामोहते वि व्रयो हृदि बृहस्पते न परः साम्नो विदुः ॥>
      text <विश्वेभ्यो हि त्वा भुवनेभ्यस्परि त्वष्टाजनत्साम्नःसाम्नः कविः ।>
      text <स ऋणचिदृणया ब्रह्मणस्पतिर्द्रुहो हन्ता मह ऋतस्य धर्तरि ॥>
      text <तव श्रिये व्यजिहीत पर्वतो गवां गोत्रमुदसृजो यदङ्गिरः ।>
      text <इन्द्रेण युजा तमसा परीवृतं बृहस्पते निरपामौब्जो अर्णवम् ॥>
      text <ब्रह्मणस्पते त्वमस्य यन्ता सूक्तस्य बोधि तनयं च जिन्व ।>
      text <विश्वं तद्भद्रं यदवन्ति देवा बृहद्वदेम विदथे सुवीराः ॥>
    text <ऋग्वेदः सूक्तं>
      text <सेमामविड्ढि प्रभृतिं य ईशिषेऽया विधेम नवया महा गिरा ।>
      text <यथा नो मीढ्वान्स्तवते सखा तव बृहस्पते सीषधः सोत नो मतिम् ॥>
      text <यो नन्त्वान्यनमन्न्योजसोतादर्दर्मन्युना शम्बराणि वि ।>
      text <प्राच्यावयदच्युता ब्रह्मणस्पतिरा चाविशद्वसुमन्तं वि पर्वतम् ॥>
      text <तद्देवानां देवतमाय कर्त्वमश्रथ्नन्दृळ्हाव्रदन्त वीळिता ।>
      text <उद्गा आजदभिनद्ब्रह्मणा वलमगूहत्तमो व्यचक्षयत्स्वः ॥>
      text <अश्मास्यमवतं ब्रह्मणस्पतिर्मधुधारमभि यमोजसातृणत् ।>
      text <तमेव विश्वे पपिरे स्वर्दृशो बहु साकं सिसिचुरुत्समुद्रिणम् ॥>
      text <सना ता का चिद्भुवना भवीत्वा माद्भिः शरद्भिर्दुरो वरन्त वः ।>
      text <अयतन्ता चरतो अन्यदन्यदिद्या चकार वयुना ब्रह्मणस्पतिः ॥>
      text <अभिनक्षन्तो अभि ये तमानशुर्निधिं पणीनां परमं गुहा हितम् ।>
      text <ते विद्वांसः प्रतिचक्ष्यानृता पुनर्यत उ आयन्तदुदीयुराविशम् ॥>
      text <ऋतावानः प्रतिचक्ष्यानृता पुनरात आ तस्थुः कवयो महस्पथः ।>
      text <ते बाहुभ्यां धमितमग्निमश्मनि नकिः षो अस्त्यरणो जहुर्हि तम् ॥>
      text <ऋतज्येन क्षिप्रेण ब्रह्मणस्पतिर्यत्र वष्टि प्र तदश्नोति धन्वना ।>
      text <तस्य साध्वीरिषवो याभिरस्यति नृचक्षसो दृशये कर्णयोनयः ॥>
      text <स संनयः स विनयः पुरोहितः स सुष्टुतः स युधि ब्रह्मणस्पतिः ।>
      text <चाक्ष्मो यद्वाजं भरते मती धनादित्सूर्यस्तपति तप्यतुर्वृथा ॥>
      text <विभु प्रभु प्रथमं मेहनावतो बृहस्पतेः सुविदत्राणि राध्या ।>
      text <इमा सातानि वेन्यस्य वाजिनो येन जना उभये भुञ्जते विशः ॥>
      text <योऽवरे वृजने विश्वथा विभुर्महामु रण्वः शवसा ववक्षिथ ।>
      text <स देवो देवान्प्रति पप्रथे पृथु विश्वेदु ता परिभूर्ब्रह्मणस्पतिः ॥>
      text <विश्वं सत्यं मघवाना युवोरिदापश्चन प्र मिनन्ति व्रतं वाम् ।>
      text <अच्छेन्द्राब्रह्मणस्पती हविर्नोऽन्नं युजेव वाजिना जिगातम् ॥>
      text <उताशिष्ठा अनु शृण्वन्ति वह्नयः सभेयो विप्रो भरते मती धना ।>
      text <वीळुद्वेषा अनु वश ऋणमाददिः स ह वाजी समिथे ब्रह्मणस्पतिः ॥>
      text <ब्रह्मणस्पतेरभवद्यथावशं सत्यो मन्युर्महि कर्मा करिष्यतः ।>
      text <यो गा उदाजत्स दिवे वि चाभजन्महीव रीतिः शवसासरत्पृथक् ॥>
      text <ब्रह्मणस्पते सुयमस्य विश्वहा रायः स्याम रथ्यो वयस्वतः ।>
      text <वीरेषु वीराँ उप पृङ्धि नस्त्वं यदीशानो ब्रह्मणा वेषि मे हवम् ॥>
      text <ब्रह्मणस्पते त्वमस्य यन्ता सूक्तस्य बोधि तनयं च जिन्व ।>
      text <विश्वं तद्भद्रं यदवन्ति देवा बृहद्वदेम विदथे सुवीराः ॥>
    text <ऋग्वेदः सूक्तं>
      text <इन्धानो अग्निं वनवद्वनुष्यतः कृतब्रह्मा शूशुवद्रातहव्य इत् ।>
      text <जातेन जातमति स प्र सर्सृते यंयं युजं कृणुते ब्रह्मणस्पतिः ॥>
      text <वीरेभिर्वीरान्वनवद्वनुष्यतो गोभी रयिं पप्रथद्बोधति त्मना ।>
      text <तोकं च तस्य तनयं च वर्धते यंयं युजं कृणुते ब्रह्मणस्पतिः ॥>
      text <सिन्धुर्न क्षोदः शिमीवाँ ऋघायतो वृषेव वध्रीँरभि वष्ट्योजसा ।>
      text <अग्नेरिव प्रसितिर्नाह वर्तवे यंयं युजं कृणुते ब्रह्मणस्पतिः ॥>
      text <तस्मा अर्षन्ति दिव्या असश्चतः स सत्वभिः प्रथमो गोषु गच्छति ।>
      text <अनिभृष्टतविषिर्हन्त्योजसा यंयं युजं कृणुते ब्रह्मणस्पतिः ॥>
      text <तस्मा इद्विश्वे धुनयन्त सिन्धवोऽच्छिद्रा शर्म दधिरे पुरूणि ।>
      text <देवानां सुम्ने सुभगः स एधते यंयं युजं कृणुते ब्रह्मणस्पतिः ॥>
    text <ऋग्वेदः सूक्तं>
      text <ऋजुरिच्छंसो वनवद्वनुष्यतो देवयन्निददेवयन्तमभ्यसत् ।>
      text <सुप्रावीरिद्वनवत्पृत्सु दुष्टरं यज्वेदयज्योर्वि भजाति भोजनम् ॥>
      text <यजस्व वीर प्र विहि मनायतो भद्रं मनः कृणुष्व वृत्रतूर्ये ।>
      text <हविष्कृणुष्व सुभगो यथाससि ब्रह्मणस्पतेरव आ वृणीमहे ॥>
      text <स इज्जनेन स विशा स जन्मना स पुत्रैर्वाजं भरते धना नृभिः ।>
      text <देवानां यः पितरमाविवासति श्रद्धामना हविषा ब्रह्मणस्पतिम् ॥>
      text <यो अस्मै हव्यैर्घृतवद्भिरविधत्प्र तं प्राचा नयति ब्रह्मणस्पतिः ।>
      text <उरुष्यतीमंहसो रक्षती रिषोऽंहोश्चिदस्मा उरुचक्रिरद्भुतः ॥>
    text <ऋग्वेदः सूक्तं>
      text <इमा गिर आदित्येभ्यो घृतस्नूः सनाद्राजभ्यो जुह्वा जुहोमि ।>
      text <शृणोतु मित्रो अर्यमा भगो नस्तुविजातो वरुणो दक्षो अंशः ॥>
      text <इमं स्तोमं सक्रतवो मे अद्य मित्रो अर्यमा वरुणो जुषन्त ।>
      text <आदित्यासः शुचयो धारपूता अवृजिना अनवद्या अरिष्टाः ॥>
      text <त आदित्यास उरवो गभीरा अदब्धासो दिप्सन्तो भूर्यक्षाः ।>
      text <अन्तः पश्यन्ति वृजिनोत साधु सर्वं राजभ्यः परमा चिदन्ति ॥>
      text <धारयन्त आदित्यासो जगत्स्था देवा विश्वस्य भुवनस्य गोपाः ।>
      text <दीर्घाधियो रक्षमाणा असुर्यमृतावानश्चयमाना ऋणानि ॥>
      text <विद्यामादित्या अवसो वो अस्य यदर्यमन्भय आ चिन्मयोभु ।>
      text <युष्माकं मित्रावरुणा प्रणीतौ परि श्वभ्रेव दुरितानि वृज्याम् ॥>
      text <सुगो हि वो अर्यमन्मित्र पन्था अनृक्षरो वरुण साधुरस्ति ।>
      text <तेनादित्या अधि वोचता नो यच्छता नो दुष्परिहन्तु शर्म ॥>
      text <पिपर्तु नो अदिती राजपुत्राति द्वेषांस्यर्यमा सुगेभिः ।>
      text <बृहन्मित्रस्य वरुणस्य शर्मोप स्याम पुरुवीरा अरिष्टाः ॥>
      text <तिस्रो भूमीर्धारयन्त्रीँरुत द्यून्त्रीणि व्रता विदथे अन्तरेषाम् ।>
      text <ऋतेनादित्या महि वो महित्वं तदर्यमन्वरुण मित्र चारु ॥>
      text <त्री रोचना दिव्या धारयन्त हिरण्ययाः शुचयो धारपूताः ।>
      text <अस्वप्नजो अनिमिषा अदब्धा उरुशंसा ऋजवे मर्त्याय ॥>
      text <त्वं विश्वेषां वरुणासि राजा ये च देवा असुर ये च मर्ताः ।>
      text <शतं नो रास्व शरदो विचक्षेऽश्यामायूंषि सुधितानि पूर्वा ॥>
      text <न दक्षिणा वि चिकिते न सव्या न प्राचीनमादित्या नोत पश्चा ।>
      text <पाक्या चिद्वसवो धीर्या चिद्युष्मानीतो अभयं ज्योतिरश्याम् ॥>
      text <यो राजभ्य ऋतनिभ्यो ददाश यं वर्धयन्ति पुष्टयश्च नित्याः ।>
      text <स रेवान्याति प्रथमो रथेन वसुदावा विदथेषु प्रशस्तः ॥>
      text <शुचिरपः सूयवसा अदब्ध उप क्षेति वृद्धवयाः सुवीरः ।>
      text <नकिष्टं घ्नन्त्यन्तितो न दूराद्य आदित्यानां भवति प्रणीतौ ॥>
      text <अदिते मित्र वरुणोत मृळ यद्वो वयं चकृमा कच्चिदागः ।>
      text <उर्वश्यामभयं ज्योतिरिन्द्र मा नो दीर्घा अभि नशन्तमिस्राः ॥>
      text <उभे अस्मै पीपयतः समीची दिवो वृष्टिं सुभगो नाम पुष्यन् ।>
      text <उभा क्षयावाजयन्याति पृत्सूभावर्धौ भवतः साधू अस्मै ॥>
      text <या वो माया अभिद्रुहे यजत्राः पाशा आदित्या रिपवे विचृत्ताः ।>
      text <अश्वीव ताँ अति येषं रथेनारिष्टा उरावा शर्मन्स्याम ॥>
      text <माहं मघोनो वरुण प्रियस्य भूरिदाव्न आ विदं शूनमापेः ।>
      text <मा रायो राजन्सुयमादव स्थां बृहद्वदेम विदथे सुवीराः ॥>
    text <ऋग्वेदः सूक्तं>
      text <इदं कवेरादित्यस्य स्वराजो विश्वानि सान्त्यभ्यस्तु मह्ना ।>
      text <अति यो मन्द्रो यजथाय देवः सुकीर्तिं भिक्षे वरुणस्य भूरेः ॥>
      text <तव व्रते सुभगासः स्याम स्वाध्यो वरुण तुष्टुवांसः ।>
      text <उपायन उषसां गोमतीनामग्नयो न जरमाणा अनु द्यून् ॥>
      text <तव स्याम पुरुवीरस्य शर्मन्नुरुशंसस्य वरुण प्रणेतः ।>
      text <यूयं नः पुत्रा अदितेरदब्धा अभि क्षमध्वं युज्याय देवाः ॥>
      text <प्र सीमादित्यो असृजद्विधर्ताँ ऋतं सिन्धवो वरुणस्य यन्ति ।>
      text <न श्राम्यन्ति न वि मुचन्त्येते वयो न पप्तू रघुया परिज्मन् ॥>
      text <वि मच्छ्रथाय रशनामिवाग ऋध्याम ते वरुण खामृतस्य ।>
      text <मा तन्तुश्छेदि वयतो धियं मे मा मात्रा शार्यपसः पुर ऋतोः ॥>
      text <अपो सु म्यक्ष वरुण भियसं मत्सम्राळृतावोऽनु मा गृभाय ।>
      text <दामेव वत्साद्वि मुमुग्ध्यंहो नहि त्वदारे निमिषश्चनेशे ॥>
      text <मा नो वधैर्वरुण ये त इष्टावेनः कृण्वन्तमसुर भ्रीणन्ति ।>
      text <मा ज्योतिषः प्रवसथानि गन्म वि षू मृधः शिश्रथो जीवसे नः ॥>
      text <नमः पुरा ते वरुणोत नूनमुतापरं तुविजात ब्रवाम ।>
      text <त्वे हि कं पर्वते न श्रितान्यप्रच्युतानि दूळभ व्रतानि ॥>
      text <पर ऋणा सावीरध मत्कृतानि माहं राजन्नन्यकृतेन भोजम् ।>
      text <अव्युष्टा इन्नु भूयसीरुषास आ नो जीवान्वरुण तासु शाधि ॥>
      text <यो मे राजन्युज्यो वा सखा वा स्वप्ने भयं भीरवे मह्यमाह ।>
      text <स्तेनो वा यो दिप्सति नो वृको वा त्वं तस्माद्वरुण पाह्यस्मान् ॥>
      text <माहं मघोनो वरुण प्रियस्य भूरिदाव्न आ विदं शूनमापेः ।>
      text <मा रायो राजन्सुयमादव स्थां बृहद्वदेम विदथे सुवीराः ॥>
    text <ऋग्वेदः सूक्तं>
      text <धृतव्रता आदित्या इषिरा आरे मत्कर्त रहसूरिवागः ।>
      text <शृण्वतो वो वरुण मित्र देवा भद्रस्य विद्वाँ अवसे हुवे वः ॥>
      text <यूयं देवाः प्रमतिर्यूयमोजो यूयं द्वेषांसि सनुतर्युयोत ।>
      text <अभिक्षत्तारो अभि च क्षमध्वमद्या च नो मृळयतापरं च ॥>
      text <किमू नु वः कृणवामापरेण किं सनेन वसव आप्येन ।>
      text <यूयं नो मित्रावरुणादिते च स्वस्तिमिन्द्रामरुतो दधात ॥>
      text <हये देवा यूयमिदापय स्थ ते मृळत नाधमानाय मह्यम् ।>
      text <मा वो रथो मध्यमवाळृते भून्मा युष्मावत्स्वापिषु श्रमिष्म ॥>
      text <प्र व एको मिमय भूर्यागो यन्मा पितेव कितवं शशास ।>
      text <आरे पाशा आरे अघानि देवा मा माधि पुत्रे विमिव ग्रभीष्ट ॥>
      text <अर्वाञ्चो अद्या भवता यजत्रा आ वो हार्दि भयमानो व्ययेयम् ।>
      text <त्राध्वं नो देवा निजुरो वृकस्य त्राध्वं कर्तादवपदो यजत्राः ॥>
      text <माहं मघोनो वरुण प्रियस्य भूरिदाव्न आ विदं शूनमापेः ।>
      text <मा रायो राजन्सुयमादव स्थां बृहद्वदेम विदथे सुवीराः ॥>
    text <ऋग्वेदः सूक्तं>
      text <ऋतं देवाय कृण्वते सवित्र इन्द्रायाहिघ्ने न रमन्त आपः ।>
      text <अहरहर्यात्यक्तुरपां कियात्या प्रथमः सर्ग आसाम् ॥>
      text <यो वृत्राय सिनमत्राभरिष्यत्प्र तं जनित्री विदुष उवाच ।>
      text <पथो रदन्तीरनु जोषमस्मै दिवेदिवे धुनयो यन्त्यर्थम् ॥>
      text <ऊर्ध्वो ह्यस्थादध्यन्तरिक्षेऽधा वृत्राय प्र वधं जभार ।>
      text <मिहं वसान उप हीमदुद्रोत्तिग्मायुधो अजयच्छत्रुमिन्द्रः ॥>
      text <बृहस्पते तपुषाश्नेव विध्य वृकद्वरसो असुरस्य वीरान् ।>
      text <यथा जघन्थ धृषता पुरा चिदेवा जहि शत्रुमस्माकमिन्द्र ॥>
      text <अव क्षिप दिवो अश्मानमुच्चा येन शत्रुं मन्दसानो निजूर्वाः ।>
      text <तोकस्य सातौ तनयस्य भूरेरस्माँ अर्धं कृणुतादिन्द्र गोनाम् ॥>
      text <प्र हि क्रतुं वृहथो यं वनुथो रध्रस्य स्थो यजमानस्य चोदौ ।>
      text <इन्द्रासोमा युवमस्माँ अविष्टमस्मिन्भयस्थे कृणुतमु लोकम् ॥>
      text <न मा तमन्न श्रमन्नोत तन्द्रन्न वोचाम मा सुनोतेति सोमम् ।>
      text <यो मे पृणाद्यो ददद्यो निबोधाद्यो मा सुन्वन्तमुप गोभिरायत् ॥>
      text <सरस्वति त्वमस्माँ अविड्ढि मरुत्वती धृषती जेषि शत्रून् ।>
      text <त्यं चिच्छर्धन्तं तविषीयमाणमिन्द्रो हन्ति वृषभं शण्डिकानाम् ॥>
      text <यो नः सनुत्य उत वा जिघत्नुरभिख्याय तं तिगितेन विध्य ।>
      text <बृहस्पत आयुधैर्जेषि शत्रून्द्रुहे रीषन्तं परि धेहि राजन् ॥>
      text <अस्माकेभिः सत्वभिः शूर शूरैर्वीर्या कृधि यानि ते कर्त्वानि ।>
      text <ज्योगभूवन्ननुधूपितासो हत्वी तेषामा भरा नो वसूनि ॥>
      text <तं वः शर्धं मारुतं सुम्नयुर्गिरोप ब्रुवे नमसा दैव्यं जनम् ।>
      text <यथा रयिं सर्ववीरं नशामहा अपत्यसाचं श्रुत्यं दिवेदिवे ॥>
    text <ऋग्वेदः सूक्तं>
      text <अस्माकं मित्रावरुणावतं रथमादित्यै रुद्रैर्वसुभिः सचाभुवा ।>
      text <प्र यद्वयो न पप्तन्वस्मनस्परि श्रवस्यवो हृषीवन्तो वनर्षदः ॥>
      text <अध स्मा न उदवता सजोषसो रथं देवासो अभि विक्षु वाजयुम् ।>
      text <यदाशवः पद्याभिस्तित्रतो रजः पृथिव्याः सानौ जङ्घनन्त पाणिभिः ॥>
      text <उत स्य न इन्द्रो विश्वचर्षणिर्दिवः शर्धेन मारुतेन सुक्रतुः ।>
      text <अनु नु स्थात्यवृकाभिरूतिभी रथं महे सनये वाजसातये ॥>
      text <उत स्य देवो भुवनस्य सक्षणिस्त्वष्टा ग्नाभिः सजोषा जूजुवद्रथम् ।>
      text <इळा भगो बृहद्दिवोत रोदसी पूषा पुरंधिरश्विनावधा पती ॥>
      text <उत त्ये देवी सुभगे मिथूदृशोषासानक्ता जगतामपीजुवा ।>
      text <स्तुषे यद्वां पृथिवि नव्यसा वच स्थातुश्च वयस्त्रिवया उपस्तिरे ॥>
      text <उत वः शंसमुशिजामिव श्मस्यहिर्बुध्न्योऽज एकपादुत ।>
      text <त्रित ऋभुक्षाः सविता चनो दधेऽपां नपादाशुहेमा धिया शमि ॥>
      text <एता वो वश्म्युद्यता यजत्रा अतक्षन्नायवो नव्यसे सम् ।>
      text <श्रवस्यवो वाजं चकानाः सप्तिर्न रथ्यो अह धीतिमश्याः ॥>
    text <ऋग्वेदः सूक्तं>
      text <अस्य मे द्यावापृथिवी ऋतायतो भूतमवित्री वचसः सिषासतः ।>
      text <ययोरायुः प्रतरं ते इदं पुर उपस्तुते वसूयुर्वां महो दधे ॥>
      text <मा नो गुह्या रिप आयोरहन्दभन्मा न आभ्यो रीरधो दुच्छुनाभ्यः ।>
      text <मा नो वि यौः सख्या विद्धि तस्य नः सुम्नायता मनसा तत्त्वेमहे ॥>
      text <अहेळता मनसा श्रुष्टिमा वह दुहानां धेनुं पिप्युषीमसश्चतम् ।>
      text <पद्याभिराशुं वचसा च वाजिनं त्वां हिनोमि पुरुहूत विश्वहा ॥>
      text <राकामहं सुहवां सुष्टुती हुवे शृणोतु नः सुभगा बोधतु त्मना ।>
      text <सीव्यत्वपः सूच्याच्छिद्यमानया ददातु वीरं शतदायमुक्थ्यम् ॥>
      text <यास्ते राके सुमतयः सुपेशसो याभिर्ददासि दाशुषे वसूनि ।>
      text <ताभिर्नो अद्य सुमना उपागहि सहस्रपोषं सुभगे रराणा ॥>
      text <सिनीवालि पृथुष्टुके या देवानामसि स्वसा ।>
      text <जुषस्व हव्यमाहुतं प्रजां देवि दिदिड्ढि नः ॥>
      text <या सुबाहुः स्वङ्गुरिः सुषूमा बहुसूवरी ।>
      text <तस्यै विश्पत्न्यै हविः सिनीवाल्यै जुहोतन ॥>
      text <या गुङ्गूर्या सिनीवाली या राका या सरस्वती ।>
      text <इन्द्राणीमह्व ऊतये वरुणानीं स्वस्तये ॥>
    text <ऋग्वेदः सूक्तं>
      text <आ ते पितर्मरुतां सुम्नमेतु मा नः सूर्यस्य संदृशो युयोथाः ।>
      text <अभि नो वीरो अर्वति क्षमेत प्र जायेमहि रुद्र प्रजाभिः ॥>
      text <त्वादत्तेभी रुद्र शंतमेभिः शतं हिमा अशीय भेषजेभिः ।>
      text <व्यस्मद्द्वेषो वितरं व्यंहो व्यमीवाश्चातयस्वा विषूचीः ॥>
      text <श्रेष्ठो जातस्य रुद्र श्रियासि तवस्तमस्तवसां वज्रबाहो ।>
      text <पर्षि णः पारमंहसः स्वस्ति विश्वा अभीती रपसो युयोधि ॥>
      text <मा त्वा रुद्र चुक्रुधामा नमोभिर्मा दुष्टुती वृषभ मा सहूती ।>
      text <उन्नो वीराँ अर्पय भेषजेभिर्भिषक्तमं त्वा भिषजां शृणोमि ॥>
      text <हवीमभिर्हवते यो हविर्भिरव स्तोमेभी रुद्रं दिषीय ।>
      text <ऋदूदरः सुहवो मा नो अस्यै बभ्रुः सुशिप्रो रीरधन्मनायै ॥>
      text <उन्मा ममन्द वृषभो मरुत्वान्त्वक्षीयसा वयसा नाधमानम् ।>
      text <घृणीव च्छायामरपा अशीया विवासेयं रुद्रस्य सुम्नम् ॥>
      text <क्व स्य ते रुद्र मृळयाकुर्हस्तो यो अस्ति भेषजो जलाषः ।>
      text <अपभर्ता रपसो दैव्यस्याभी नु मा वृषभ चक्षमीथाः ॥>
      text <प्र बभ्रवे वृषभाय श्वितीचे महो महीं सुष्टुतिमीरयामि ।>
      text <नमस्या कल्मलीकिनं नमोभिर्गृणीमसि त्वेषं रुद्रस्य नाम ॥>
      text <स्थिरेभिरङ्गैः पुरुरूप उग्रो बभ्रुः शुक्रेभिः पिपिशे हिरण्यैः ।>
      text <ईशानादस्य भुवनस्य भूरेर्न वा उ योषद्रुद्रादसुर्यम् ॥>
      text <अर्हन्बिभर्षि सायकानि धन्वार्हन्निष्कं यजतं विश्वरूपम् ।>
      text <अर्हन्निदं दयसे विश्वमभ्वं न वा ओजीयो रुद्र त्वदस्ति ॥>
      text <स्तुहि श्रुतं गर्तसदं युवानं मृगं न भीममुपहत्नुमुग्रम् ।>
      text <मृळा जरित्रे रुद्र स्तवानोऽन्यं ते अस्मन्नि वपन्तु सेनाः ॥>
      text <कुमारश्चित्पितरं वन्दमानं प्रति नानाम रुद्रोपयन्तम् ।>
      text <भूरेर्दातारं सत्पतिं गृणीषे स्तुतस्त्वं भेषजा रास्यस्मे ॥>
      text <या वो भेषजा मरुतः शुचीनि या शंतमा वृषणो या मयोभु ।>
      text <यानि मनुरवृणीता पिता नस्ता शं च योश्च रुद्रस्य वश्मि ॥>
      text <परि णो हेती रुद्रस्य वृज्याः परि त्वेषस्य दुर्मतिर्मही गात् ।>
      text <अव स्थिरा मघवद्भ्यस्तनुष्व मीढ्वस्तोकाय तनयाय मृळ ॥>
      text <एवा बभ्रो वृषभ चेकितान यथा देव न हृणीषे न हंसि ।>
      text <हवनश्रुन्नो रुद्रेह बोधि बृहद्वदेम विदथे सुवीराः ॥>
    text <ऋग्वेदः सूक्तं>
      text <धारावरा मरुतो धृष्ण्वोजसो मृगा न भीमास्तविषीभिरर्चिनः ।>
      text <अग्नयो न शुशुचाना ऋजीषिणो भृमिं धमन्तो अप गा अवृण्वत ॥>
      text <द्यावो न स्तृभिश्चितयन्त खादिनो व्यभ्रिया न द्युतयन्त वृष्टयः ।>
      text <रुद्रो यद्वो मरुतो रुक्मवक्षसो वृषाजनि पृश्न्याः शुक्र ऊधनि ॥>
      text <उक्षन्ते अश्वाँ अत्याँ इवाजिषु नदस्य कर्णैस्तुरयन्त आशुभिः ।>
      text <हिरण्यशिप्रा मरुतो दविध्वतः पृक्षं याथ पृषतीभिः समन्यवः ॥>
      text <पृक्षे ता विश्वा भुवना ववक्षिरे मित्राय वा सदमा जीरदानवः ।>
      text <पृषदश्वासो अनवभ्रराधस ऋजिप्यासो न वयुनेषु धूर्षदः ॥>
      text <इन्धन्वभिर्धेनुभी रप्शदूधभिरध्वस्मभिः पथिभिर्भ्राजदृष्टयः ।>
      text <आ हंसासो न स्वसराणि गन्तन मधोर्मदाय मरुतः समन्यवः ॥>
      text <आ नो ब्रह्माणि मरुतः समन्यवो नरां न शंसः सवनानि गन्तन ।>
      text <अश्वामिव पिप्यत धेनुमूधनि कर्ता धियं जरित्रे वाजपेशसम् ॥>
      text <तं नो दात मरुतो वाजिनं रथ आपानं ब्रह्म चितयद्दिवेदिवे ।>
      text <इषं स्तोतृभ्यो वृजनेषु कारवे सनिं मेधामरिष्टं दुष्टरं सहः ॥>
      text <यद्युञ्जते मरुतो रुक्मवक्षसोऽश्वान्रथेषु भग आ सुदानवः ।>
      text <धेनुर्न शिश्वे स्वसरेषु पिन्वते जनाय रातहविषे महीमिषम् ॥>
      text <यो नो मरुतो वृकताति मर्त्यो रिपुर्दधे वसवो रक्षता रिषः ।>
      text <वर्तयत तपुषा चक्रियाभि तमव रुद्रा अशसो हन्तना वधः ॥>
      text <चित्रं तद्वो मरुतो याम चेकिते पृश्न्या यदूधरप्यापयो दुहुः ।>
      text <यद्वा निदे नवमानस्य रुद्रियास्त्रितं जराय जुरतामदाभ्याः ॥>
      text <तान्वो महो मरुत एवयाव्नो विष्णोरेषस्य प्रभृथे हवामहे ।>
      text <हिरण्यवर्णान्ककुहान्यतस्रुचो ब्रह्मण्यन्तः शंस्यं राध ईमहे ॥>
      text <ते दशग्वाः प्रथमा यज्ञमूहिरे ते नो हिन्वन्तूषसो व्युष्टिषु ।>
      text <उषा न रामीररुणैरपोर्णुते महो ज्योतिषा शुचता गोअर्णसा ॥>
      text <ते क्षोणीभिररुणेभिर्नाञ्जिभी रुद्रा ऋतस्य सदनेषु वावृधुः ।>
      text <निमेघमाना अत्येन पाजसा सुश्चन्द्रं वर्णं दधिरे सुपेशसम् ॥>
      text <ताँ इयानो महि वरूथमूतय उप घेदेना नमसा गृणीमसि ।>
      text <त्रितो न यान्पञ्च होतॄनभिष्टय आववर्तदवराञ्चक्रियावसे ॥>
      text <यया रध्रं पारयथात्यंहो यया निदो मुञ्चथ वन्दितारम् ।>
      text <अर्वाची सा मरुतो या व ऊतिरो षु वाश्रेव सुमतिर्जिगातु ॥>
    text <ऋग्वेदः सूक्तं>
      text <उपेमसृक्षि वाजयुर्वचस्यां चनो दधीत नाद्यो गिरो मे ।>
      text <अपां नपादाशुहेमा कुवित्स सुपेशसस्करति जोषिषद्धि ॥>
      text <इमं स्वस्मै हृद आ सुतष्टं मन्त्रं वोचेम कुविदस्य वेदत् ।>
      text <अपां नपादसुर्यस्य मह्ना विश्वान्यर्यो भुवना जजान ॥>
      text <समन्या यन्त्युप यन्त्यन्याः समानमूर्वं नद्यः पृणन्ति ।>
      text <तमू शुचिं शुचयो दीदिवांसमपां नपातं परि तस्थुरापः ॥>
      text <तमस्मेरा युवतयो युवानं मर्मृज्यमानाः परि यन्त्यापः ।>
      text <स शुक्रेभिः शिक्वभी रेवदस्मे दीदायानिध्मो घृतनिर्णिगप्सु ॥>
      text <अस्मै तिस्रो अव्यथ्याय नारीर्देवाय देवीर्दिधिषन्त्यन्नम् ।>
      text <कृता इवोप हि प्रसर्स्रे अप्सु स पीयूषं धयति पूर्वसूनाम् ॥>
      text <अश्वस्यात्र जनिमास्य च स्वर्द्रुहो रिषः सम्पृचः पाहि सूरीन् ।>
      text <आमासु पूर्षु परो अप्रमृष्यं नारातयो वि नशन्नानृतानि ॥>
      text <स्व आ दमे सुदुघा यस्य धेनुः स्वधां पीपाय सुभ्वन्नमत्ति ।>
      text <सो अपां नपादूर्जयन्नप्स्वन्तर्वसुदेयाय विधते वि भाति ॥>
      text <यो अप्स्वा शुचिना दैव्येन ऋतावाजस्र उर्विया विभाति ।>
      text <वया इदन्या भुवनान्यस्य प्र जायन्ते वीरुधश्च प्रजाभिः ॥>
      text <अपां नपादा ह्यस्थादुपस्थं जिह्मानामूर्ध्वो विद्युतं वसानः ।>
      text <तस्य ज्येष्ठं महिमानं वहन्तीर्हिरण्यवर्णाः परि यन्ति यह्वीः ॥>
      text <हिरण्यरूपः स हिरण्यसंदृगपां नपात्सेदु हिरण्यवर्णः ।>
      text <हिरण्ययात्परि योनेर्निषद्या हिरण्यदा ददत्यन्नमस्मै ॥>
      text <तदस्यानीकमुत चारु नामापीच्यं वर्धते नप्तुरपाम् ।>
      text <यमिन्धते युवतयः समित्था हिरण्यवर्णं घृतमन्नमस्य ॥>
      text <अस्मै बहूनामवमाय सख्ये यज्ञैर्विधेम नमसा हविर्भिः ।>
      text <सं सानु मार्ज्मि दिधिषामि बिल्मैर्दधाम्यन्नैः परि वन्द ऋग्भिः ॥>
      text <स ईं वृषाजनयत्तासु गर्भं स ईं शिशुर्धयति तं रिहन्ति ।>
      text <सो अपां नपादनभिम्लातवर्णोऽन्यस्येवेह तन्वा विवेष ॥>
      text <अस्मिन्पदे परमे तस्थिवांसमध्वस्मभिर्विश्वहा दीदिवांसम् ।>
      text <आपो नप्त्रे घृतमन्नं वहन्तीः स्वयमत्कैः परि दीयन्ति यह्वीः ॥>
      text <अयांसमग्ने सुक्षितिं जनायायांसमु मघवद्भ्यः सुवृक्तिम् ।>
      text <विश्वं तद्भद्रं यदवन्ति देवा बृहद्वदेम विदथे सुवीराः ॥>
    text <ऋग्वेदः सूक्तं>
      text <तुभ्यं हिन्वानो वसिष्ट गा अपोऽधुक्षन्सीमविभिरद्रिभिर्नरः ।>
      text <पिबेन्द्र स्वाहा प्रहुतं वषट्कृतं होत्रादा सोमं प्रथमो य ईशिषे ॥>
      text <यज्ञैः सम्मिश्लाः पृषतीभिरृष्टिभिर्यामञ्छुभ्रासो अञ्जिषु प्रिया उत ।>
      text <आसद्या बर्हिर्भरतस्य सूनवः पोत्रादा सोमं पिबता दिवो नरः ॥>
      text <अमेव नः सुहवा आ हि गन्तन नि बर्हिषि सदतना रणिष्टन ।>
      text <अथा मन्दस्व जुजुषाणो अन्धसस्त्वष्टर्देवेभिर्जनिभिः सुमद्गणः ॥>
      text <आ वक्षि देवाँ इह विप्र यक्षि चोशन्होतर्नि षदा योनिषु त्रिषु ।>
      text <प्रति वीहि प्रस्थितं सोम्यं मधु पिबाग्नीध्रात्तव भागस्य तृप्णुहि ॥>
      text <एष स्य ते तन्वो नृम्णवर्धनः सह ओजः प्रदिवि बाह्वोर्हितः ।>
      text <तुभ्यं सुतो मघवन्तुभ्यमाभृतस्त्वमस्य ब्राह्मणादा तृपत्पिब ॥>
      text <जुषेथां यज्ञं बोधतं हवस्य मे सत्तो होता निविदः पूर्व्या अनु ।>
      text <अच्छा राजाना नम एत्यावृतं प्रशास्त्रादा पिबतं सोम्यं मधु ॥>
    text <ऋग्वेदः सूक्तं>
      text <मन्दस्व होत्रादनु जोषमन्धसोऽध्वर्यवः स पूर्णां वष्ट्यासिचम् ।>
      text <तस्मा एतं भरत तद्वशो ददिर्होत्रात्सोमं द्रविणोदः पिब ऋतुभिः ॥>
      text <यमु पूर्वमहुवे तमिदं हुवे सेदु हव्यो ददिर्यो नाम पत्यते ।>
      text <अध्वर्युभिः प्रस्थितं सोम्यं मधु पोत्रात्सोमं द्रविणोदः पिब ऋतुभिः ॥>
      text <मेद्यन्तु ते वह्नयो येभिरीयसेऽरिषण्यन्वीळयस्वा वनस्पते ।>
      text <आयूया धृष्णो अभिगूर्या त्वं नेष्ट्रात्सोमं द्रविणोदः पिब ऋतुभिः ॥>
      text <अपाद्धोत्रादुत पोत्रादमत्तोत नेष्ट्रादजुषत प्रयो हितम् ।>
      text <तुरीयं पात्रममृक्तममर्त्यं द्रविणोदाः पिबतु द्राविणोदसः ॥>
      text <अर्वाञ्चमद्य यय्यं नृवाहणं रथं युञ्जाथामिह वां विमोचनम् ।>
      text <पृङ्क्तं हवींषि मधुना हि कं गतमथा सोमं पिबतं वाजिनीवसू ॥>
      text <जोष्यग्ने समिधं जोष्याहुतिं जोषि ब्रह्म जन्यं जोषि सुष्टुतिम् ।>
      text <विश्वेभिर्विश्वाँ ऋतुना वसो मह उशन्देवाँ उशतः पायया हविः ॥>
    text <ऋग्वेदः सूक्तं>
      text <उदु ष्य देवः सविता सवाय शश्वत्तमं तदपा वह्निरस्थात् ।>
      text <नूनं देवेभ्यो वि हि धाति रत्नमथाभजद्वीतिहोत्रं स्वस्तौ ॥>
      text <विश्वस्य हि श्रुष्टये देव ऊर्ध्वः प्र बाहवा पृथुपाणिः सिसर्ति ।>
      text <आपश्चिदस्य व्रत आ निमृग्रा अयं चिद्वातो रमते परिज्मन् ॥>
      text <आशुभिश्चिद्यान्वि मुचाति नूनमरीरमदतमानं चिदेतोः ।>
      text <अह्यर्षूणां चिन्न्ययाँ अविष्यामनु व्रतं सवितुर्मोक्यागात् ॥>
      text <पुनः समव्यद्विततं वयन्ती मध्या कर्तोर्न्यधाच्छक्म धीरः ।>
      text <उत्संहायास्थाद्व्यृतूँरदर्धररमतिः सविता देव आगात् ॥>
      text <नानौकांसि दुर्यो विश्वमायुर्वि तिष्ठते प्रभवः शोको अग्नेः ।>
      text <ज्येष्ठं माता सूनवे भागमाधादन्वस्य केतमिषितं सवित्रा ॥>
      text <समाववर्ति विष्ठितो जिगीषुर्विश्वेषां कामश्चरताममाभूत् ।>
      text <शश्वाँ अपो विकृतं हित्व्यागादनु व्रतं सवितुर्दैव्यस्य ॥>
      text <त्वया हितमप्यमप्सु भागं धन्वान्वा मृगयसो वि तस्थुः ।>
      text <वनानि विभ्यो नकिरस्य तानि व्रता देवस्य सवितुर्मिनन्ति ॥>
      text <याद्राध्यं वरुणो योनिमप्यमनिशितं निमिषि जर्भुराणः ।>
      text <विश्वो मार्ताण्डो व्रजमा पशुर्गात्स्थशो जन्मानि सविता व्याकः ॥>
      text <न यस्येन्द्रो वरुणो न मित्रो व्रतमर्यमा न मिनन्ति रुद्रः ।>
      text <नारातयस्तमिदं स्वस्ति हुवे देवं सवितारं नमोभिः ॥>
      text <भगं धियं वाजयन्तः पुरंधिं नराशंसो ग्नास्पतिर्नो अव्याः ।>
      text <आये वामस्य संगथे रयीणां प्रिया देवस्य सवितुः स्याम ॥>
      text <अस्मभ्यं तद्दिवो अद्भ्यः पृथिव्यास्त्वया दत्तं काम्यं राध आ गात् ।>
      text <शं यत्स्तोतृभ्य आपये भवात्युरुशंसाय सवितर्जरित्रे ॥>
    text <ऋग्वेदः सूक्तं>
      text <ग्रावाणेव तदिदर्थं जरेथे गृध्रेव वृक्षं निधिमन्तमच्छ ।>
      text <ब्रह्माणेव विदथ उक्थशासा दूतेव हव्या जन्या पुरुत्रा ॥>
      text <प्रातर्यावाणा रथ्येव वीराजेव यमा वरमा सचेथे ।>
      text <मेने इव तन्वा शुम्भमाने दम्पतीव क्रतुविदा जनेषु ॥>
      text <शृङ्गेव नः प्रथमा गन्तमर्वाक्छफाविव जर्भुराणा तरोभिः ।>
      text <चक्रवाकेव प्रति वस्तोरुस्रार्वाञ्चा यातं रथ्येव शक्रा ॥>
      text <नावेव नः पारयतं युगेव नभ्येव न उपधीव प्रधीव ।>
      text <श्वानेव नो अरिषण्या तनूनां खृगलेव विस्रसः पातमस्मान् ॥>
      text <वातेवाजुर्या नद्येव रीतिरक्षी इव चक्षुषा यातमर्वाक् ।>
      text <हस्ताविव तन्वे शम्भविष्ठा पादेव नो नयतं वस्यो अच्छ ॥>
      text <ओष्ठाविव मध्वास्ने वदन्ता स्तनाविव पिप्यतं जीवसे नः ।>
      text <नासेव नस्तन्वो रक्षितारा कर्णाविव सुश्रुता भूतमस्मे ॥>
      text <हस्तेव शक्तिमभि संददी नः क्षामेव नः समजतं रजांसि ।>
      text <इमा गिरो अश्विना युष्मयन्तीः क्ष्णोत्रेणेव स्वधितिं सं शिशीतम् ॥>
      text <एतानि वामश्विना वर्धनानि ब्रह्म स्तोमं गृत्समदासो अक्रन् ।>
      text <तानि नरा जुजुषाणोप यातं बृहद्वदेम विदथे सुवीराः ॥>
    text <ऋग्वेदः सूक्तं>
      text <सोमापूषणा जनना रयीणां जनना दिवो जनना पृथिव्याः ।>
      text <जातौ विश्वस्य भुवनस्य गोपौ देवा अकृण्वन्नमृतस्य नाभिम् ॥>
      text <इमौ देवौ जायमानौ जुषन्तेमौ तमांसि गूहतामजुष्टा ।>
      text <आभ्यामिन्द्रः पक्वमामास्वन्तः सोमापूषभ्यां जनदुस्रियासु ॥>
      text <सोमापूषणा रजसो विमानं सप्तचक्रं रथमविश्वमिन्वम् ।>
      text <विषूवृतं मनसा युज्यमानं तं जिन्वथो वृषणा पञ्चरश्मिम् ॥>
      text <दिव्यन्यः सदनं चक्र उच्चा पृथिव्यामन्यो अध्यन्तरिक्षे ।>
      text <तावस्मभ्यं पुरुवारं पुरुक्षुं रायस्पोषं वि ष्यतां नाभिमस्मे ॥>
      text <विश्वान्यन्यो भुवना जजान विश्वमन्यो अभिचक्षाण एति ।>
      text <सोमापूषणाववतं धियं मे युवाभ्यां विश्वाः पृतना जयेम ॥>
      text <धियं पूषा जिन्वतु विश्वमिन्वो रयिं सोमो रयिपतिर्दधातु ।>
      text <अवतु देव्यदितिरनर्वा बृहद्वदेम विदथे सुवीराः ॥>
    text <ऋग्वेदः सूक्तं>
      text <वायो ये ते सहस्रिणो रथासस्तेभिरा गहि ।>
      text <नियुत्वान्सोमपीतये ॥>
      text <नियुत्वान्वायवा गह्ययं शुक्रो अयामि ते ।>
      text <गन्तासि सुन्वतो गृहम् ॥>
      text <शुक्रस्याद्य गवाशिर इन्द्रवायू नियुत्वतः ।>
      text <आ यातं पिबतं नरा ॥>
      text <अयं वां मित्रावरुणा सुतः सोम ऋतावृधा ।>
      text <ममेदिह श्रुतं हवम् ॥>
      text <राजानावनभिद्रुहा ध्रुवे सदस्युत्तमे ।>
      text <सहस्रस्थूण आसाते ॥>
      text <ता सम्राजा घृतासुती आदित्या दानुनस्पती ।>
      text <सचेते अनवह्वरम् ॥>
      text <गोमदू षु नासत्याश्वावद्यातमश्विना ।>
      text <वर्ती रुद्रा नृपाय्यम् ॥>
      text <न यत्परो नान्तर आदधर्षद्वृषण्वसू ।>
      text <दुःशंसो मर्त्यो रिपुः ॥>
      text <ता न आ वोळ्हमश्विना रयिं पिशङ्गसंदृशम् ।>
      text <धिष्ण्या वरिवोविदम् ॥>
      text <इन्द्रो अङ्ग महद्भयमभी षदप चुच्यवत् ।>
      text <स हि स्थिरो विचर्षणिः ॥>
      text <इन्द्रश्च मृळयाति नो न नः पश्चादघं नशत् ।>
      text <भद्रं भवाति नः पुरः ॥>
      text <इन्द्र आशाभ्यस्परि सर्वाभ्यो अभयं करत् ।>
      text <जेता शत्रून्विचर्षणिः ॥>
      text <विश्वे देवास आ गत शृणुता म इमं हवम् ।>
      text <एदं बर्हिर्नि षीदत ॥>
      text <तीव्रो वो मधुमाँ अयं शुनहोत्रेषु मत्सरः ।>
      text <एतं पिबत काम्यम् ॥>
      text <इन्द्रज्येष्ठा मरुद्गणा देवासः पूषरातयः ।>
      text <विश्वे मम श्रुता हवम् ॥>
      text <अम्बितमे नदीतमे देवितमे सरस्वति ।>
      text <अप्रशस्ता इव स्मसि प्रशस्तिमम्ब नस्कृधि ॥>
      text <त्वे विश्वा सरस्वति श्रितायूंषि देव्याम् ।>
      text <शुनहोत्रेषु मत्स्व प्रजां देवि दिदिड्ढि नः ॥>
      text <इमा ब्रह्म सरस्वति जुषस्व वाजिनीवति ।>
      text <या ते मन्म गृत्समदा ऋतावरि प्रिया देवेषु जुह्वति ॥>
      text <प्रेतां यज्ञस्य शम्भुवा युवामिदा वृणीमहे ।>
      text <अग्निं च हव्यवाहनम् ॥>
      text <द्यावा नः पृथिवी इमं सिध्रमद्य दिविस्पृशम् ।>
      text <यज्ञं देवेषु यच्छताम् ॥>
      text <आ वामुपस्थमद्रुहा देवाः सीदन्तु यज्ञियाः ।>
      text <इहाद्य सोमपीतये ॥>
    text <ऋग्वेदः सूक्तं>
      text <कनिक्रदज्जनुषं प्रब्रुवाण इयर्ति वाचमरितेव नावम् ।>
      text <सुमङ्गलश्च शकुने भवासि मा त्वा का चिदभिभा विश्व्या विदत् ॥>
      text <मा त्वा श्येन उद्वधीन्मा सुपर्णो मा त्वा विददिषुमान्वीरो अस्ता ।>
      text <पित्र्यामनु प्रदिशं कनिक्रदत्सुमङ्गलो भद्रवादी वदेह ॥>
      text <अव क्रन्द दक्षिणतो गृहाणां सुमङ्गलो भद्रवादी शकुन्ते ।>
      text <मा न स्तेन ईशत माघशंसो बृहद्वदेम विदथे सुवीराः ॥>
    text <ऋग्वेदः सूक्तं>
      text <प्रदक्षिणिदभि गृणन्ति कारवो वयो वदन्त ऋतुथा शकुन्तयः ।>
      text <उभे वाचौ वदति सामगा इव गायत्रं च त्रैष्टुभं चानु राजति ॥>
      text <उद्गातेव शकुने साम गायसि ब्रह्मपुत्र इव सवनेषु शंससि ।>
      text <वृषेव वाजी शिशुमतीरपीत्या सर्वतो नः शकुने भद्रमा वद विश्वतो नः शकुने पुण्यमा वद ॥>
      text <आवदँस्त्वं शकुने भद्रमा वद तूष्णीमासीनः सुमतिं चिकिद्धि नः ।>
      text <यदुत्पतन्वदसि कर्करिर्यथा बृहद्वदेम विदथे सुवीराः ॥>

  text <ऋग्वेदः मण्डल ३>
    text <ऋग्वेदः सूक्तं>
      text <सोमस्य मा तवसं वक्ष्यग्ने वह्निं चकर्थ विदथे यजध्यै ।>
      text <देवाँ अच्छा दीद्यद्युञ्जे अद्रिं शमाये अग्ने तन्वं जुषस्व ॥>
      text <प्राञ्चं यज्ञं चकृम वर्धतां गीः समिद्भिरग्निं नमसा दुवस्यन् ।>
      text <दिवः शशासुर्विदथा कवीनां गृत्साय चित्तवसे गातुमीषुः ॥>
      text <मयो दधे मेधिरः पूतदक्षो दिवः सुबन्धुर्जनुषा पृथिव्याः ।>
      text <अविन्दन्नु दर्शतमप्स्वन्तर्देवासो अग्निमपसि स्वसॄणाम् ॥>
      text <अवर्धयन्सुभगं सप्त यह्वीः श्वेतं जज्ञानमरुषं महित्वा ।>
      text <शिशुं न जातमभ्यारुरश्वा देवासो अग्निं जनिमन्वपुष्यन् ॥>
      text <शुक्रेभिरङ्गै रज आततन्वान्क्रतुं पुनानः कविभिः पवित्रैः ।>
      text <शोचिर्वसानः पर्यायुरपां श्रियो मिमीते बृहतीरनूनाः ॥>
      text <वव्राजा सीमनदतीरदब्धा दिवो यह्वीरवसाना अनग्नाः ।>
      text <सना अत्र युवतयः सयोनीरेकं गर्भं दधिरे सप्त वाणीः ॥>
      text <स्तीर्णा अस्य संहतो विश्वरूपा घृतस्य योनौ स्रवथे मधूनाम् ।>
      text <अस्थुरत्र धेनवः पिन्वमाना मही दस्मस्य मातरा समीची ॥>
      text <बभ्राणः सूनो सहसो व्यद्यौद्दधानः शुक्रा रभसा वपूंषि ।>
      text <श्चोतन्ति धारा मधुनो घृतस्य वृषा यत्र वावृधे काव्येन ॥>
      text <पितुश्चिदूधर्जनुषा विवेद व्यस्य धारा असृजद्वि धेनाः ।>
      text <गुहा चरन्तं सखिभिः शिवेभिर्दिवो यह्वीभिर्न गुहा बभूव ॥>
      text <पितुश्च गर्भं जनितुश्च बभ्रे पूर्वीरेको अधयत्पीप्यानाः ।>
      text <वृष्णे सपत्नी शुचये सबन्धू उभे अस्मै मनुष्ये नि पाहि ॥>
      text <उरौ महाँ अनिबाधे ववर्धापो अग्निं यशसः सं हि पूर्वीः ।>
      text <ऋतस्य योनावशयद्दमूना जामीनामग्निरपसि स्वसॄणाम् ॥>
      text <अक्रो न बभ्रिः समिथे महीनां दिदृक्षेयः सूनवे भाऋजीकः ।>
      text <उदुस्रिया जनिता यो जजानापां गर्भो नृतमो यह्वो अग्निः ॥>
      text <अपां गर्भं दर्शतमोषधीनां वना जजान सुभगा विरूपम् ।>
      text <देवासश्चिन्मनसा सं हि जग्मुः पनिष्ठं जातं तवसं दुवस्यन् ॥>
      text <बृहन्त इद्भानवो भाऋजीकमग्निं सचन्त विद्युतो न शुक्राः ।>
      text <गुहेव वृद्धं सदसि स्वे अन्तरपार ऊर्वे अमृतं दुहानाः ॥>
      text <ईळे च त्वा यजमानो हविर्भिरीळे सखित्वं सुमतिं निकामः ।>
      text <देवैरवो मिमीहि सं जरित्रे रक्षा च नो दम्येभिरनीकैः ॥>
      text <उपक्षेतारस्तव सुप्रणीतेऽग्ने विश्वानि धन्या दधानाः ।>
      text <सुरेतसा श्रवसा तुञ्जमाना अभि ष्याम पृतनायूँरदेवान् ॥>
      text <आ देवानामभवः केतुरग्ने मन्द्रो विश्वानि काव्यानि विद्वान् ।>
      text <प्रति मर्ताँ अवासयो दमूना अनु देवान्रथिरो यासि साधन् ॥>
      text <नि दुरोणे अमृतो मर्त्यानां राजा ससाद विदथानि साधन् ।>
      text <घृतप्रतीक उर्विया व्यद्यौदग्निर्विश्वानि काव्यानि विद्वान् ॥>
      text <आ नो गहि सख्येभिः शिवेभिर्महान्महीभिरूतिभिः सरण्यन् ।>
      text <अस्मे रयिं बहुलं संतरुत्रं सुवाचं भागं यशसं कृधी नः ॥>
      text <एता ते अग्ने जनिमा सनानि प्र पूर्व्याय नूतनानि वोचम् ।>
      text <महान्ति वृष्णे सवना कृतेमा जन्मञ्जन्मन्निहितो जातवेदाः ॥>
      text <जन्मञ्जन्मन्निहितो जातवेदा विश्वामित्रेभिरिध्यते अजस्रः ।>
      text <तस्य वयं सुमतौ यज्ञियस्यापि भद्रे सौमनसे स्याम ॥>
      text <इमं यज्ञं सहसावन्त्वं नो देवत्रा धेहि सुक्रतो रराणः ।>
      text <प्र यंसि होतर्बृहतीरिषो नोऽग्ने महि द्रविणमा यजस्व ॥>
      text <इळामग्ने पुरुदंसं सनिं गोः शश्वत्तमं हवमानाय साध ।>
      text <स्यान्नः सूनुस्तनयो विजावाग्ने सा ते सुमतिर्भूत्वस्मे ॥>
    text <ऋग्वेदः सूक्तं>
      text <वैश्वानराय धिषणामृतावृधे घृतं न पूतमग्नये जनामसि ।>
      text <द्विता होतारं मनुषश्च वाघतो धिया रथं न कुलिशः समृण्वति ॥>
      text <स रोचयज्जनुषा रोदसी उभे स मात्रोरभवत्पुत्र ईड्यः ।>
      text <हव्यवाळग्निरजरश्चनोहितो दूळभो विशामतिथिर्विभावसुः ॥>
      text <क्रत्वा दक्षस्य तरुषो विधर्मणि देवासो अग्निं जनयन्त चित्तिभिः ।>
      text <रुरुचानं भानुना ज्योतिषा महामत्यं न वाजं सनिष्यन्नुप ब्रुवे ॥>
      text <आ मन्द्रस्य सनिष्यन्तो वरेण्यं वृणीमहे अह्रयं वाजमृग्मियम् ।>
      text <रातिं भृगूणामुशिजं कविक्रतुमग्निं राजन्तं दिव्येन शोचिषा ॥>
      text <अग्निं सुम्नाय दधिरे पुरो जना वाजश्रवसमिह वृक्तबर्हिषः ।>
      text <यतस्रुचः सुरुचं विश्वदेव्यं रुद्रं यज्ञानां साधदिष्टिमपसाम् ॥>
      text <पावकशोचे तव हि क्षयं परि होतर्यज्ञेषु वृक्तबर्हिषो नरः ।>
      text <अग्ने दुव इच्छमानास आप्यमुपासते द्रविणं धेहि तेभ्यः ॥>
      text <आ रोदसी अपृणदा स्वर्महज्जातं यदेनमपसो अधारयन् ।>
      text <सो अध्वराय परि णीयते कविरत्यो न वाजसातये चनोहितः ॥>
      text <नमस्यत हव्यदातिं स्वध्वरं दुवस्यत दम्यं जातवेदसम् ।>
      text <रथीरृतस्य बृहतो विचर्षणिरग्निर्देवानामभवत्पुरोहितः ॥>
      text <तिस्रो यह्वस्य समिधः परिज्मनोऽग्नेरपुनन्नुशिजो अमृत्यवः ।>
      text <तासामेकामदधुर्मर्त्ये भुजमु लोकमु द्वे उप जामिमीयतुः ॥>
      text <विशां कविं विश्पतिं मानुषीरिषः सं सीमकृण्वन्स्वधितिं न तेजसे ।>
      text <स उद्वतो निवतो याति वेविषत्स गर्भमेषु भुवनेषु दीधरत् ॥>
      text <स जिन्वते जठरेषु प्रजज्ञिवान्वृषा चित्रेषु नानदन्न सिंहः ।>
      text <वैश्वानरः पृथुपाजा अमर्त्यो वसु रत्ना दयमानो वि दाशुषे ॥>
      text <वैश्वानरः प्रत्नथा नाकमारुहद्दिवस्पृष्ठं भन्दमानः सुमन्मभिः ।>
      text <स पूर्ववज्जनयञ्जन्तवे धनं समानमज्मं पर्येति जागृविः ॥>
      text <ऋतावानं यज्ञियं विप्रमुक्थ्यमा यं दधे मातरिश्वा दिवि क्षयम् ।>
      text <तं चित्रयामं हरिकेशमीमहे सुदीतिमग्निं सुविताय नव्यसे ॥>
      text <शुचिं न यामन्निषिरं स्वर्दृशं केतुं दिवो रोचनस्थामुषर्बुधम् ।>
      text <अग्निं मूर्धानं दिवो अप्रतिष्कुतं तमीमहे नमसा वाजिनं बृहत् ॥>
      text <मन्द्रं होतारं शुचिमद्वयाविनं दमूनसमुक्थ्यं विश्वचर्षणिम् ।>
      text <रथं न चित्रं वपुषाय दर्शतं मनुर्हितं सदमिद्राय ईमहे ॥>
    text <ऋग्वेदः सूक्तं>
      text <वैश्वानराय पृथुपाजसे विपो रत्ना विधन्त धरुणेषु गातवे ।>
      text <अग्निर्हि देवाँ अमृतो दुवस्यत्यथा धर्माणि सनता न दूदुषत् ॥>
      text <अन्तर्दूतो रोदसी दस्म ईयते होता निषत्तो मनुषः पुरोहितः ।>
      text <क्षयं बृहन्तं परि भूषति द्युभिर्देवेभिरग्निरिषितो धियावसुः ॥>
      text <केतुं यज्ञानां विदथस्य साधनं विप्रासो अग्निं महयन्त चित्तिभिः ।>
      text <अपांसि यस्मिन्नधि संदधुर्गिरस्तस्मिन्सुम्नानि यजमान आ चके ॥>
      text <पिता यज्ञानामसुरो विपश्चितां विमानमग्निर्वयुनं च वाघताम् ।>
      text <आ विवेश रोदसी भूरिवर्पसा पुरुप्रियो भन्दते धामभिः कविः ॥>
      text <चन्द्रमग्निं चन्द्ररथं हरिव्रतं वैश्वानरमप्सुषदं स्वर्विदम् ।>
      text <विगाहं तूर्णिं तविषीभिरावृतं भूर्णिं देवास इह सुश्रियं दधुः ॥>
      text <अग्निर्देवेभिर्मनुषश्च जन्तुभिस्तन्वानो यज्ञं पुरुपेशसं धिया ।>
      text <रथीरन्तरीयते साधदिष्टिभिर्जीरो दमूना अभिशस्तिचातनः ॥>
      text <अग्ने जरस्व स्वपत्य आयुन्यूर्जा पिन्वस्व समिषो दिदीहि नः ।>
      text <वयांसि जिन्व बृहतश्च जागृव उशिग्देवानामसि सुक्रतुर्विपाम् ॥>
      text <विश्पतिं यह्वमतिथिं नरः सदा यन्तारं धीनामुशिजं च वाघताम् ।>
      text <अध्वराणां चेतनं जातवेदसं प्र शंसन्ति नमसा जूतिभिर्वृधे ॥>
      text <विभावा देवः सुरणः परि क्षितीरग्निर्बभूव शवसा सुमद्रथः ।>
      text <तस्य व्रतानि भूरिपोषिणो वयमुप भूषेम दम आ सुवृक्तिभिः ॥>
      text <वैश्वानर तव धामान्या चके येभिः स्वर्विदभवो विचक्षण ।>
      text <जात आपृणो भुवनानि रोदसी अग्ने ता विश्वा परिभूरसि त्मना ॥>
      text <वैश्वानरस्य दंसनाभ्यो बृहदरिणादेकः स्वपस्यया कविः ।>
      text <उभा पितरा महयन्नजायताग्निर्द्यावापृथिवी भूरिरेतसा ॥>
    text <ऋग्वेदः सूक्तं>
      text <समित्समित्सुमना बोध्यस्मे शुचाशुचा सुमतिं रासि वस्वः ।>
      text <आ देव देवान्यजथाय वक्षि सखा सखीन्सुमना यक्ष्यग्ने ॥>
      text <यं देवासस्त्रिरहन्नायजन्ते दिवेदिवे वरुणो मित्रो अग्निः ।>
      text <सेमं यज्ञं मधुमन्तं कृधी नस्तनूनपाद्घृतयोनिं विधन्तम् ॥>
      text <प्र दीधितिर्विश्ववारा जिगाति होतारमिळः प्रथमं यजध्यै ।>
      text <अच्छा नमोभिर्वृषभं वन्दध्यै स देवान्यक्षदिषितो यजीयान् ॥>
      text <ऊर्ध्वो वां गातुरध्वरे अकार्यूर्ध्वा शोचींषि प्रस्थिता रजांसि ।>
      text <दिवो वा नाभा न्यसादि होता स्तृणीमहि देवव्यचा वि बर्हिः ॥>
      text <सप्त होत्राणि मनसा वृणाना इन्वन्तो विश्वं प्रति यन्नृतेन ।>
      text <नृपेशसो विदथेषु प्र जाता अभीमं यज्ञं वि चरन्त पूर्वीः ॥>
      text <आ भन्दमाने उषसा उपाके उत स्मयेते तन्वा विरूपे ।>
      text <यथा नो मित्रो वरुणो जुजोषदिन्द्रो मरुत्वाँ उत वा महोभिः ॥>
      text <दैव्या होतारा प्रथमा न्यृञ्जे सप्त पृक्षासः स्वधया मदन्ति ।>
      text <ऋतं शंसन्त ऋतमित्त आहुरनु व्रतं व्रतपा दीध्यानाः ॥>
      text <आ भारती भारतीभिः सजोषा इळा देवैर्मनुष्येभिरग्निः ।>
      text <सरस्वती सारस्वतेभिरर्वाक्तिस्रो देवीर्बर्हिरेदं सदन्तु ॥>
      text <तन्नस्तुरीपमध पोषयित्नु देव त्वष्टर्वि रराणः स्यस्व ।>
      text <यतो वीरः कर्मण्यः सुदक्षो युक्तग्रावा जायते देवकामः ॥>
      text <वनस्पतेऽव सृजोप देवानग्निर्हविः शमिता सूदयाति ।>
      text <सेदु होता सत्यतरो यजाति यथा देवानां जनिमानि वेद ॥>
      text <आ याह्यग्ने समिधानो अर्वाङिन्द्रेण देवैः सरथं तुरेभिः ।>
      text <बर्हिर्न आस्तामदितिः सुपुत्रा स्वाहा देवा अमृता मादयन्ताम् ॥>
    text <ऋग्वेदः सूक्तं>
      text <प्रत्यग्निरुषसश्चेकितानोऽबोधि विप्रः पदवीः कवीनाम्।>
      text <पृथुपाजा देवयद्भिः समिद्धोऽप द्वारा तमसो वह्निरावः॥ १ ॥>
      text <प्रेद्वग्निर्वावृधे स्तोमेभिर्गीर्भिः स्तोतॄणां नमस्य उक्थैः।>
      text <पूर्वीर्ऋतस्य संदृशश्चकानः सं दूतो अद्यौदुषसो विरोके॥ २ ॥>
      text <अधाय्यग्निर्मानुषीषु विक्ष्वपां गर्भो मित्र ऋतेन साधन्।>
      text <आ हर्यतो यजतः सान्वस्थादभूदु विप्रो हव्यो मतीनाम्॥ ३ ॥>
      text <मित्रो अग्निर्भवति यत्समिद्धो मित्रो होता वरुणो जातवेदाः।>
      text <मित्रो अध्वर्युरिषिरो दमूना मित्रः सिन्धूनामुत पर्वतानाम्॥ ४ ॥>
      text <पाति प्रियं रिपो अग्रं पदं वेः पाति यह्वश्चरणं सूर्यस्य।>
      text <पाति नाभा सप्तशीर्षाणमग्निः पाति देवानामुपमादमृष्वः॥ ५ ॥>
      text <ऋभुश्चक्र ईड्यं चारु नाम विश्वानि देवो वयुनानि विद्वान्।>
      text <ससस्य चर्म घृतवत्पदं वेस्तदिदग्नी रक्षत्यप्रयुच्छन्॥ ६ ॥>
      text <आ योनिमग्निर्घृतवन्तमस्थात्पृथुप्रगाणमुशन्तमुशानः।>
      text <दीद्यानः शुचिर्ऋष्वः पावकः पुनःपुनर्मातरा नव्यसी कः॥ ७ ॥>
      text <सद्यो जात ओषधीभिर्ववक्षे यदी वर्धन्ति प्रस्वो घृतेन।>
      text <आप इव प्रवता शुम्भमाना उरुष्यदग्निः पित्रोरुपस्थे॥ ८ ॥>
      text <उदु ष्टुतः समिधा यह्वो अद्यौद्वर्ष्मन्दिवो अधि नाभा पृथिव्याः।>
      text <मित्रो अग्निरीड्यो मातरिश्वा दूतो वक्षद्यजथाय देवान्॥ ९ ॥>
      text <उदस्तम्भीत्समिधा नाकमृष्वोऽग्निर्भवन्नुत्तमो रोचनानाम्।>
      text <यदी भृगुभ्यः परि मातरिश्वा गुहा सन्तं हव्यवाहं समीधे॥ १० ॥>
      text <इळामग्ने पुरुदंसं सनिं गोः शश्वत्तमं हवमानाय साध।>
      text <स्यान्नः सूनुस्तनयो विजावाग्ने सा ते सुमतिर्भूत्वस्मे॥ ११ ॥>
    text <ऋग्वेदः सूक्तं>
      text <प्र कारवो मनना वच्यमाना देवद्रीचीं नयत देवयन्तः ।>
      text <दक्षिणावाड्वाजिनी प्राच्येति हविर्भरन्त्यग्नये घृताची ॥>
      text <आ रोदसी अपृणा जायमान उत प्र रिक्था अध नु प्रयज्यो ।>
      text <दिवश्चिदग्ने महिना पृथिव्या वच्यन्तां ते वह्नयः सप्तजिह्वाः ॥>
      text <द्यौश्च त्वा पृथिवी यज्ञियासो नि होतारं सादयन्ते दमाय ।>
      text <यदी विशो मानुषीर्देवयन्तीः प्रयस्वतीरीळते शुक्रमर्चिः ॥>
      text <महान्सधस्थे ध्रुव आ निषत्तोऽन्तर्द्यावा माहिने हर्यमाणः ।>
      text <आस्क्रे सपत्नी अजरे अमृक्ते सबर्दुघे उरुगायस्य धेनू ॥>
      text <व्रता ते अग्ने महतो महानि तव क्रत्वा रोदसी आ ततन्थ ।>
      text <त्वं दूतो अभवो जायमानस्त्वं नेता वृषभ चर्षणीनाम् ॥>
      text <ऋतस्य वा केशिना योग्याभिर्घृतस्नुवा रोहिता धुरि धिष्व ।>
      text <अथा वह देवान्देव विश्वान्स्वध्वरा कृणुहि जातवेदः ॥>
      text <दिवश्चिदा ते रुचयन्त रोका उषो विभातीरनु भासि पूर्वीः ।>
      text <अपो यदग्न उशधग्वनेषु होतुर्मन्द्रस्य पनयन्त देवाः ॥>
      text <उरौ वा ये अन्तरिक्षे मदन्ति दिवो वा ये रोचने सन्ति देवाः ।>
      text <ऊमा वा ये सुहवासो यजत्रा आयेमिरे रथ्यो अग्ने अश्वाः ॥>
      text <ऐभिरग्ने सरथं याह्यर्वाङ्नानारथं वा विभवो ह्यश्वाः ।>
      text <पत्नीवतस्त्रिंशतं त्रीँश्च देवाननुष्वधमा वह मादयस्व ॥>
      text <स होता यस्य रोदसी चिदुर्वी यज्ञंयज्ञमभि वृधे गृणीतः ।>
      text <प्राची अध्वरेव तस्थतुः सुमेके ऋतावरी ऋतजातस्य सत्ये ॥>
      text <इळामग्ने पुरुदंसं सनिं गोः शश्वत्तमं हवमानाय साध ।>
      text <स्यान्नः सूनुस्तनयो विजावाग्ने सा ते सुमतिर्भूत्वस्मे ॥>
    text <ऋग्वेदः सूक्तं>
      text <प्र य आरुः शितिपृष्ठस्य धासेरा मातरा विविशुः सप्त वाणीः ।>
      text <परिक्षिता पितरा सं चरेते प्र सर्स्राते दीर्घमायुः प्रयक्षे ॥>
      text <दिवक्षसो धेनवो वृष्णो अश्वा देवीरा तस्थौ मधुमद्वहन्तीः ।>
      text <ऋतस्य त्वा सदसि क्षेमयन्तं पर्येका चरति वर्तनिं गौः ॥>
      text <आ सीमरोहत्सुयमा भवन्तीः पतिश्चिकित्वान्रयिविद्रयीणाम् ।>
      text <प्र नीलपृष्ठो अतसस्य धासेस्ता अवासयत्पुरुधप्रतीकः ॥>
      text <महि त्वाष्ट्रमूर्जयन्तीरजुर्यं स्तभूयमानं वहतो वहन्ति ।>
      text <व्यङ्गेभिर्दिद्युतानः सधस्थ एकामिव रोदसी आ विवेश ॥>
      text <जानन्ति वृष्णो अरुषस्य शेवमुत ब्रध्नस्य शासने रणन्ति ।>
      text <दिवोरुचः सुरुचो रोचमाना इळा येषां गण्या माहिना गीः ॥>
      text <उतो पितृभ्यां प्रविदानु घोषं महो महद्भ्यामनयन्त शूषम् ।>
      text <उक्षा ह यत्र परि धानमक्तोरनु स्वं धाम जरितुर्ववक्ष ॥>
      text <अध्वर्युभिः पञ्चभिः सप्त विप्राः प्रियं रक्षन्ते निहितं पदं वेः ।>
      text <प्राञ्चो मदन्त्युक्षणो अजुर्या देवा देवानामनु हि व्रता गुः ॥>
      text <दैव्या होतारा प्रथमा न्यृञ्जे सप्त पृक्षासः स्वधया मदन्ति ।>
      text <ऋतं शंसन्त ऋतमित्त आहुरनु व्रतं व्रतपा दीध्यानाः ॥>
      text <वृषायन्ते महे अत्याय पूर्वीर्वृष्णे चित्राय रश्मयः सुयामाः ।>
      text <देव होतर्मन्द्रतरश्चिकित्वान्महो देवान्रोदसी एह वक्षि ॥>
      text <पृक्षप्रयजो द्रविणः सुवाचः सुकेतव उषसो रेवदूषुः ।>
      text <उतो चिदग्ने महिना पृथिव्याः कृतं चिदेनः सं महे दशस्य ॥>
      text <इळामग्ने पुरुदंसं सनिं गोः शश्वत्तमं हवमानाय साध ।>
      text <स्यान्नः सूनुस्तनयो विजावाग्ने सा ते सुमतिर्भूत्वस्मे ॥>
    text <ऋग्वेदः सूक्तं>
      text <अञ्जन्ति त्वामध्वरे देवयन्तो वनस्पते मधुना दैव्येन ।>
      text <यदूर्ध्वस्तिष्ठा द्रविणेह धत्ताद्यद्वा क्षयो मातुरस्या उपस्थे ॥>
      text <समिद्धस्य श्रयमाणः पुरस्ताद्ब्रह्म वन्वानो अजरं सुवीरम् ।>
      text <आरे अस्मदमतिं बाधमान उच्छ्रयस्व महते सौभगाय ॥>
      text <उच्छ्रयस्व वनस्पते वर्ष्मन्पृथिव्या अधि ।>
      text <सुमिती मीयमानो वर्चो धा यज्ञवाहसे ॥>
      text <युवा सुवासाः परिवीत आगात्स उ श्रेयान्भवति जायमानः ।>
      text <तं धीरासः कवय उन्नयन्ति स्वाध्यो मनसा देवयन्तः ॥>
      text <जातो जायते सुदिनत्वे अह्नां समर्य आ विदथे वर्धमानः ।>
      text <पुनन्ति धीरा अपसो मनीषा देवया विप्र उदियर्ति वाचम् ॥>
      text <यान्वो नरो देवयन्तो निमिम्युर्वनस्पते स्वधितिर्वा ततक्ष ।>
      text <ते देवासः स्वरवस्तस्थिवांसः प्रजावदस्मे दिधिषन्तु रत्नम् ॥>
      text <ये वृक्णासो अधि क्षमि निमितासो यतस्रुचः ।>
      text <ते नो व्यन्तु वार्यं देवत्रा क्षेत्रसाधसः ॥>
      text <आदित्या रुद्रा वसवः सुनीथा द्यावाक्षामा पृथिवी अन्तरिक्षम् ।>
      text <सजोषसो यज्ञमवन्तु देवा ऊर्ध्वं कृण्वन्त्वध्वरस्य केतुम् ॥>
      text <हंसा इव श्रेणिशो यतानाः शुक्रा वसानाः स्वरवो न आगुः ।>
      text <उन्नीयमानाः कविभिः पुरस्ताद्देवा देवानामपि यन्ति पाथः ॥>
      text <शृङ्गाणीवेच्छृङ्गिणां सं ददृश्रे चषालवन्तः स्वरवः पृथिव्याम् ।>
      text <वाघद्भिर्वा विहवे श्रोषमाणा अस्माँ अवन्तु पृतनाज्येषु ॥>
      text <वनस्पते शतवल्शो वि रोह सहस्रवल्शा वि वयं रुहेम ।>
      text <यं त्वामयं स्वधितिस्तेजमानः प्रणिनाय महते सौभगाय ॥>
    text <ऋग्वेदः सूक्तं>
      text <सखायस्त्वा ववृमहे देवं मर्तास ऊतये ।>
      text <अपां नपातं सुभगं सुदीदितिं सुप्रतूर्तिमनेहसम् ॥>
      text <कायमानो वना त्वं यन्मातॄरजगन्नपः ।>
      text <न तत्ते अग्ने प्रमृषे निवर्तनं यद्दूरे सन्निहाभवः ॥>
      text <अति तृष्टं ववक्षिथाथैव सुमना असि ।>
      text <प्रप्रान्ये यन्ति पर्यन्य आसते येषां सख्ये असि श्रितः ॥>
      text <ईयिवांसमति स्रिधः शश्वतीरति सश्चतः ।>
      text <अन्वीमविन्दन्निचिरासो अद्रुहोऽप्सु सिंहमिव श्रितम् ॥>
      text <ससृवांसमिव त्मनाग्निमित्था तिरोहितम् ।>
      text <ऐनं नयन्मातरिश्वा परावतो देवेभ्यो मथितं परि ॥>
      text <तं त्वा मर्ता अगृभ्णत देवेभ्यो हव्यवाहन ।>
      text <विश्वान्यद्यज्ञाँ अभिपासि मानुष तव क्रत्वा यविष्ठ्य ॥>
      text <तद्भद्रं तव दंसना पाकाय चिच्छदयति ।>
      text <त्वां यदग्ने पशवः समासते समिद्धमपिशर्वरे ॥>
      text <आ जुहोता स्वध्वरं शीरं पावकशोचिषम् ।>
      text <आशुं दूतमजिरं प्रत्नमीड्यं श्रुष्टी देवं सपर्यत ॥>
      text <त्रीणि शता त्री सहस्राण्यग्निं त्रिंशच्च देवा नव चासपर्यन् ।>
      text <औक्षन्घृतैरस्तृणन्बर्हिरस्मा आदिद्धोतारं न्यसादयन्त ॥>
    text <ऋग्वेदः सूक्तं>
      text <त्वामग्ने मनीषिणः सम्राजं चर्षणीनाम् ।>
      text <देवं मर्तास इन्धते समध्वरे ॥>
      text <त्वां यज्ञेष्वृत्विजमग्ने होतारमीळते ।>
      text <गोपा ऋतस्य दीदिहि स्वे दमे ॥>
      text <स घा यस्ते ददाशति समिधा जातवेदसे ।>
      text <सो अग्ने धत्ते सुवीर्यं स पुष्यति ॥>
      text <स केतुरध्वराणामग्निर्देवेभिरा गमत् ।>
      text <अञ्जानः सप्त होतृभिर्हविष्मते ॥>
      text <प्र होत्रे पूर्व्यं वचोऽग्नये भरता बृहत् ।>
      text <विपां ज्योतींषि बिभ्रते न वेधसे ॥>
      text <अग्निं वर्धन्तु नो गिरो यतो जायत उक्थ्यः ।>
      text <महे वाजाय द्रविणाय दर्शतः ॥>
      text <अग्ने यजिष्ठो अध्वरे देवान्देवयते यज ।>
      text <होता मन्द्रो वि राजस्यति स्रिधः ॥>
      text <स नः पावक दीदिहि द्युमदस्मे सुवीर्यम् ।>
      text <भवा स्तोतृभ्यो अन्तमः स्वस्तये ॥>
      text <तं त्वा विप्रा विपन्यवो जागृवांसः समिन्धते ।>
      text <हव्यवाहममर्त्यं सहोवृधम् ॥>
    text <ऋग्वेदः सूक्तं>
      text <अग्निर्होता पुरोहितोऽध्वरस्य विचर्षणिः ।>
      text <स वेद यज्ञमानुषक् ॥>
      text <स हव्यवाळमर्त्य उशिग्दूतश्चनोहितः ।>
      text <अग्निर्धिया समृण्वति ॥>
      text <अग्निर्धिया स चेतति केतुर्यज्ञस्य पूर्व्यः ।>
      text <अर्थं ह्यस्य तरणि ॥>
      text <अग्निं सूनुं सनश्रुतं सहसो जातवेदसम् ।>
      text <वह्निं देवा अकृण्वत ॥>
      text <अदाभ्यः पुरएता विशामग्निर्मानुषीणाम् ।>
      text <तूर्णी रथः सदा नवः ॥>
      text <साह्वान्विश्वा अभियुजः क्रतुर्देवानाममृक्तः ।>
      text <अग्निस्तुविश्रवस्तमः ॥>
      text <अभि प्रयांसि वाहसा दाश्वाँ अश्नोति मर्त्यः ।>
      text <क्षयं पावकशोचिषः ॥>
      text <परि विश्वानि सुधिताग्नेरश्याम मन्मभिः ।>
      text <विप्रासो जातवेदसः ॥>
      text <अग्ने विश्वानि वार्या वाजेषु सनिषामहे ।>
      text <त्वे देवास एरिरे ॥>
    text <ऋग्वेदः सूक्तं>
      text <इन्द्राग्नी आ गतं सुतं गीर्भिर्नभो वरेण्यम् ।>
      text <अस्य पातं धियेषिता ॥>
      text <इन्द्राग्नी जरितुः सचा यज्ञो जिगाति चेतनः ।>
      text <अया पातमिमं सुतम् ॥>
      text <इन्द्रमग्निं कविच्छदा यज्ञस्य जूत्या वृणे ।>
      text <ता सोमस्येह तृम्पताम् ॥>
      text <तोशा वृत्रहणा हुवे सजित्वानापराजिता ।>
      text <इन्द्राग्नी वाजसातमा ॥>
      text <प्र वामर्चन्त्युक्थिनो नीथाविदो जरितारः ।>
      text <इन्द्राग्नी इष आ वृणे ॥>
      text <इन्द्राग्नी नवतिं पुरो दासपत्नीरधूनुतम् ।>
      text <साकमेकेन कर्मणा ॥>
      text <इन्द्राग्नी अपसस्पर्युप प्र यन्ति धीतयः ।>
      text <ऋतस्य पथ्या अनु ॥>
      text <इन्द्राग्नी तविषाणि वां सधस्थानि प्रयांसि च ।>
      text <युवोरप्तूर्यं हितम् ॥>
      text <इन्द्राग्नी रोचना दिवः परि वाजेषु भूषथः ।>
      text <तद्वां चेति प्र वीर्यम् ॥>
    text <ऋग्वेदः सूक्तं>
      text <प्र वो देवायाग्नये बर्हिष्ठमर्चास्मै ।>
      text <गमद्देवेभिरा स नो यजिष्ठो बर्हिरा सदत् ॥>
      text <ऋतावा यस्य रोदसी दक्षं सचन्त ऊतयः ।>
      text <हविष्मन्तस्तमीळते तं सनिष्यन्तोऽवसे ॥>
      text <स यन्ता विप्र एषां स यज्ञानामथा हि षः ।>
      text <अग्निं तं वो दुवस्यत दाता यो वनिता मघम् ॥>
      text <स नः शर्माणि वीतयेऽग्निर्यच्छतु शंतमा ।>
      text <यतो नः प्रुष्णवद्वसु दिवि क्षितिभ्यो अप्स्वा ॥>
      text <दीदिवांसमपूर्व्यं वस्वीभिरस्य धीतिभिः ।>
      text <ऋक्वाणो अग्निमिन्धते होतारं विश्पतिं विशाम् ॥>
      text <उत नो ब्रह्मन्नविष उक्थेषु देवहूतमः ।>
      text <शं नः शोचा मरुद्वृधोऽग्ने सहस्रसातमः ॥>
      text <नू नो रास्व सहस्रवत्तोकवत्पुष्टिमद्वसु ।>
      text <द्युमदग्ने सुवीर्यं वर्षिष्ठमनुपक्षितम् ॥>
    text <ऋग्वेदः सूक्तं>
      text <आ होता मन्द्रो विदथान्यस्थात्सत्यो यज्वा कवितमः स वेधाः ।>
      text <विद्युद्रथः सहसस्पुत्रो अग्निः शोचिष्केशः पृथिव्यां पाजो अश्रेत् ॥>
      text <अयामि ते नमउक्तिं जुषस्व ऋतावस्तुभ्यं चेतते सहस्वः ।>
      text <विद्वाँ आ वक्षि विदुषो नि षत्सि मध्य आ बर्हिरूतये यजत्र ॥>
      text <द्रवतां त उषसा वाजयन्ती अग्ने वातस्य पथ्याभिरच्छ ।>
      text <यत्सीमञ्जन्ति पूर्व्यं हविर्भिरा वन्धुरेव तस्थतुर्दुरोणे ॥>
      text <मित्रश्च तुभ्यं वरुणः सहस्वोऽग्ने विश्वे मरुतः सुम्नमर्चन् ।>
      text <यच्छोचिषा सहसस्पुत्र तिष्ठा अभि क्षितीः प्रथयन्सूर्यो नॄन् ॥>
      text <वयं ते अद्य ररिमा हि काममुत्तानहस्ता नमसोपसद्य ।>
      text <यजिष्ठेन मनसा यक्षि देवानस्रेधता मन्मना विप्रो अग्ने ॥>
      text <त्वद्धि पुत्र सहसो वि पूर्वीर्देवस्य यन्त्यूतयो वि वाजाः ।>
      text <त्वं देहि सहस्रिणं रयिं नोऽद्रोघेण वचसा सत्यमग्ने ॥>
      text <तुभ्यं दक्ष कविक्रतो यानीमा देव मर्तासो अध्वरे अकर्म ।>
      text <त्वं विश्वस्य सुरथस्य बोधि सर्वं तदग्ने अमृत स्वदेह ॥>
    text <ऋग्वेदः सूक्तं>
      text <वि पाजसा पृथुना शोशुचानो बाधस्व द्विषो रक्षसो अमीवाः ।>
      text <सुशर्मणो बृहतः शर्मणि स्यामग्नेरहं सुहवस्य प्रणीतौ ॥>
      text <त्वं नो अस्या उषसो व्युष्टौ त्वं सूर उदिते बोधि गोपाः ।>
      text <जन्मेव नित्यं तनयं जुषस्व स्तोमं मे अग्ने तन्वा सुजात ॥>
      text <त्वं नृचक्षा वृषभानु पूर्वीः कृष्णास्वग्ने अरुषो वि भाहि ।>
      text <वसो नेषि च पर्षि चात्यंहः कृधी नो राय उशिजो यविष्ठ ॥>
      text <अषाळ्हो अग्ने वृषभो दिदीहि पुरो विश्वाः सौभगा संजिगीवान् ।>
      text <यज्ञस्य नेता प्रथमस्य पायोर्जातवेदो बृहतः सुप्रणीते ॥>
      text <अच्छिद्रा शर्म जरितः पुरूणि देवाँ अच्छा दीद्यानः सुमेधाः ।>
      text <रथो न सस्निरभि वक्षि वाजमग्ने त्वं रोदसी नः सुमेके ॥>
      text <प्र पीपय वृषभ जिन्व वाजानग्ने त्वं रोदसी नः सुदोघे ।>
      text <देवेभिर्देव सुरुचा रुचानो मा नो मर्तस्य दुर्मतिः परि ष्ठात् ॥>
      text <इळामग्ने पुरुदंसं सनिं गोः शश्वत्तमं हवमानाय साध ।>
      text <स्यान्नः सूनुस्तनयो विजावाग्ने सा ते सुमतिर्भूत्वस्मे ॥>
    text <ऋग्वेदः सूक्तं>
      text <अयमग्निः सुवीर्यस्येशे महः सौभगस्य ।>
      text <राय ईशे स्वपत्यस्य गोमत ईशे वृत्रहथानाम् ॥>
      text <इमं नरो मरुतः सश्चता वृधं यस्मिन्रायः शेवृधासः ।>
      text <अभि ये सन्ति पृतनासु दूढ्यो विश्वाहा शत्रुमादभुः ॥>
      text <स त्वं नो रायः शिशीहि मीढ्वो अग्ने सुवीर्यस्य ।>
      text <तुविद्युम्न वर्षिष्ठस्य प्रजावतोऽनमीवस्य शुष्मिणः ॥>
      text <चक्रिर्यो विश्वा भुवनाभि सासहिश्चक्रिर्देवेष्वा दुवः ।>
      text <आ देवेषु यतत आ सुवीर्य आ शंस उत नृणाम् ॥>
      text <मा नो अग्नेऽमतये मावीरतायै रीरधः ।>
      text <मागोतायै सहसस्पुत्र मा निदेऽप द्वेषांस्या कृधि ॥>
      text <शग्धि वाजस्य सुभग प्रजावतोऽग्ने बृहतो अध्वरे ।>
      text <सं राया भूयसा सृज मयोभुना तुविद्युम्न यशस्वता ॥>
    text <ऋग्वेदः सूक्तं>
      text <समिध्यमानः प्रथमानु धर्मा समक्तुभिरज्यते विश्ववारः ।>
      text <शोचिष्केशो घृतनिर्णिक्पावकः सुयज्ञो अग्निर्यजथाय देवान् ॥>
      text <यथायजो होत्रमग्ने पृथिव्या यथा दिवो जातवेदश्चिकित्वान् ।>
      text <एवानेन हविषा यक्षि देवान्मनुष्वद्यज्ञं प्र तिरेममद्य ॥>
      text <त्रीण्यायूंषि तव जातवेदस्तिस्र आजानीरुषसस्ते अग्ने ।>
      text <ताभिर्देवानामवो यक्षि विद्वानथा भव यजमानाय शं योः ॥>
      text <अग्निं सुदीतिं सुदृशं गृणन्तो नमस्यामस्त्वेड्यं जातवेदः ।>
      text <त्वां दूतमरतिं हव्यवाहं देवा अकृण्वन्नमृतस्य नाभिम् ॥>
      text <यस्त्वद्धोता पूर्वो अग्ने यजीयान्द्विता च सत्ता स्वधया च शम्भुः ।>
      text <तस्यानु धर्म प्र यजा चिकित्वोऽथ नो धा अध्वरं देववीतौ ॥>
    text <ऋग्वेदः सूक्तं>
      text <भवा नो अग्ने सुमना उपेतौ सखेव सख्ये पितरेव साधुः ।>
      text <पुरुद्रुहो हि क्षितयो जनानां प्रति प्रतीचीर्दहतादरातीः ॥>
      text <तपो ष्वग्ने अन्तराँ अमित्रान्तपा शंसमररुषः परस्य ।>
      text <तपो वसो चिकितानो अचित्तान्वि ते तिष्ठन्तामजरा अयासः ॥>
      text <इध्मेनाग्न इच्छमानो घृतेन जुहोमि हव्यं तरसे बलाय ।>
      text <यावदीशे ब्रह्मणा वन्दमान इमां धियं शतसेयाय देवीम् ॥>
      text <उच्छोचिषा सहसस्पुत्र स्तुतो बृहद्वयः शशमानेषु धेहि ।>
      text <रेवदग्ने विश्वामित्रेषु शं योर्मर्मृज्मा ते तन्वं भूरि कृत्वः ॥>
      text <कृधि रत्नं सुसनितर्धनानां स घेदग्ने भवसि यत्समिद्धः ।>
      text <स्तोतुर्दुरोणे सुभगस्य रेवत्सृप्रा करस्ना दधिषे वपूंषि ॥>
    text <ऋग्वेदः सूक्तं>
      text <अग्निं होतारं प्र वृणे मियेधे गृत्सं कविं विश्वविदममूरम् ।>
      text <स नो यक्षद्देवताता यजीयान्राये वाजाय वनते मघानि ॥>
      text <प्र ते अग्ने हविष्मतीमियर्म्यच्छा सुद्युम्नां रातिनीं घृताचीम् ।>
      text <प्रदक्षिणिद्देवतातिमुराणः सं रातिभिर्वसुभिर्यज्ञमश्रेत् ॥>
      text <स तेजीयसा मनसा त्वोत उत शिक्ष स्वपत्यस्य शिक्षोः ।>
      text <अग्ने रायो नृतमस्य प्रभूतौ भूयाम ते सुष्टुतयश्च वस्वः ॥>
      text <भूरीणि हि त्वे दधिरे अनीकाग्ने देवस्य यज्यवो जनासः ।>
      text <स आ वह देवतातिं यविष्ठ शर्धो यदद्य दिव्यं यजासि ॥>
      text <यत्त्वा होतारमनजन्मियेधे निषादयन्तो यजथाय देवाः ।>
      text <स त्वं नो अग्नेऽवितेह बोध्यधि श्रवांसि धेहि नस्तनूषु ॥>
    text <ऋग्वेदः सूक्तं>
      text <अग्निमुषसमश्विना दधिक्रां व्युष्टिषु हवते वह्निरुक्थैः ।>
      text <सुज्योतिषो नः शृण्वन्तु देवाः सजोषसो अध्वरं वावशानाः ॥>
      text <अग्ने त्री ते वाजिना त्री षधस्था तिस्रस्ते जिह्वा ऋतजात पूर्वीः ।>
      text <तिस्र उ ते तन्वो देववातास्ताभिर्नः पाहि गिरो अप्रयुच्छन् ॥>
      text <अग्ने भूरीणि तव जातवेदो देव स्वधावोऽमृतस्य नाम ।>
      text <याश्च माया मायिनां विश्वमिन्व त्वे पूर्वीः संदधुः पृष्टबन्धो ॥>
      text <अग्निर्नेता भग इव क्षितीनां दैवीनां देव ऋतुपा ऋतावा ।>
      text <स वृत्रहा सनयो विश्ववेदाः पर्षद्विश्वाति दुरिता गृणन्तम् ॥>
      text <दधिक्रामग्निमुषसं च देवीं बृहस्पतिं सवितारं च देवम् ।>
      text <अश्विना मित्रावरुणा भगं च वसून्रुद्राँ आदित्याँ इह हुवे ॥>
    text <ऋग्वेदः सूक्तं>
      text <इमं नो यज्ञममृतेषु धेहीमा हव्या जातवेदो जुषस्व ।>
      text <स्तोकानामग्ने मेदसो घृतस्य होतः प्राशान प्रथमो निषद्य ॥>
      text <घृतवन्तः पावक ते स्तोका श्चोतन्ति मेदसः ।>
      text <स्वधर्मन्देववीतये श्रेष्ठं नो धेहि वार्यम् ॥>
      text <तुभ्यं स्तोका घृतश्चुतोऽग्ने विप्राय सन्त्य ।>
      text <ऋषिः श्रेष्ठः समिध्यसे यज्ञस्य प्राविता भव ॥>
      text <तुभ्यं श्चोतन्त्यध्रिगो शचीव स्तोकासो अग्ने मेदसो घृतस्य ।>
      text <कविशस्तो बृहता भानुनागा हव्या जुषस्व मेधिर ॥>
      text <ओजिष्ठं ते मध्यतो मेद उद्भृतं प्र ते वयं ददामहे ।>
      text <श्चोतन्ति ते वसो स्तोका अधि त्वचि प्रति तान्देवशो विहि ॥>
    text <ऋग्वेदः सूक्तं>
      text <अयं सो अग्निर्यस्मिन्सोममिन्द्रः सुतं दधे जठरे वावशानः ।>
      text <सहस्रिणं वाजमत्यं न सप्तिं ससवान्सन्स्तूयसे जातवेदः ॥>
      text <अग्ने यत्ते दिवि वर्चः पृथिव्यां यदोषधीष्वप्स्वा यजत्र ।>
      text <येनान्तरिक्षमुर्वाततन्थ त्वेषः स भानुरर्णवो नृचक्षाः ॥>
      text <अग्ने दिवो अर्णमच्छा जिगास्यच्छा देवाँ ऊचिषे धिष्ण्या ये ।>
      text <या रोचने परस्तात्सूर्यस्य याश्चावस्तादुपतिष्ठन्त आपः ॥>
      text <पुरीष्यासो अग्नयः प्रावणेभिः सजोषसः ।>
      text <जुषन्तां यज्ञमद्रुहोऽनमीवा इषो महीः ॥>
      text <इळामग्ने पुरुदंसं सनिं गोः शश्वत्तमं हवमानाय साध ।>
      text <स्यान्नः सूनुस्तनयो विजावाग्ने सा ते सुमतिर्भूत्वस्मे ॥>
    text <ऋग्वेदः सूक्तं>
      text <निर्मथितः सुधित आ सधस्थे युवा कविरध्वरस्य प्रणेता ।>
      text <जूर्यत्स्वग्निरजरो वनेष्वत्रा दधे अमृतं जातवेदाः ॥>
      text <अमन्थिष्टां भारता रेवदग्निं देवश्रवा देववातः सुदक्षम् ।>
      text <अग्ने वि पश्य बृहताभि रायेषां नो नेता भवतादनु द्यून् ॥>
      text <दश क्षिपः पूर्व्यं सीमजीजनन्सुजातं मातृषु प्रियम् ।>
      text <अग्निं स्तुहि दैववातं देवश्रवो यो जनानामसद्वशी ॥>
      text <नि त्वा दधे वर आ पृथिव्या इळायास्पदे सुदिनत्वे अह्नाम् ।>
      text <दृषद्वत्यां मानुष आपयायां सरस्वत्यां रेवदग्ने दिदीहि ॥>
      text <इळामग्ने पुरुदंसं सनिं गोः शश्वत्तमं हवमानाय साध ।>
      text <स्यान्नः सूनुस्तनयो विजावाग्ने सा ते सुमतिर्भूत्वस्मे ॥>
    text <ऋग्वेदः सूक्तं>
      text <अग्ने सहस्व पृतना अभिमातीरपास्य ।>
      text <दुष्टरस्तरन्नरातीर्वर्चो धा यज्ञवाहसे ॥>
      text <अग्न इळा समिध्यसे वीतिहोत्रो अमर्त्यः ।>
      text <जुषस्व सू नो अध्वरम् ॥>
      text <अग्ने द्युम्नेन जागृवे सहसः सूनवाहुत ।>
      text <एदं बर्हिः सदो मम ॥>
      text <अग्ने विश्वेभिरग्निभिर्देवेभिर्महया गिरः ।>
      text <यज्ञेषु य उ चायवः ॥>
      text <अग्ने दा दाशुषे रयिं वीरवन्तं परीणसम् ।>
      text <शिशीहि नः सूनुमतः ॥>
    text <ऋग्वेदः सूक्तं>
      text <अग्ने दिवः सूनुरसि प्रचेतास्तना पृथिव्या उत विश्ववेदाः ।>
      text <ऋधग्देवाँ इह यजा चिकित्वः ॥>
      text <अग्निः सनोति वीर्याणि विद्वान्सनोति वाजममृताय भूषन् ।>
      text <स नो देवाँ एह वहा पुरुक्षो ॥>
      text <अग्निर्द्यावापृथिवी विश्वजन्ये आ भाति देवी अमृते अमूरः ।>
      text <क्षयन्वाजैः पुरुश्चन्द्रो नमोभिः ॥>
      text <अग्न इन्द्रश्च दाशुषो दुरोणे सुतावतो यज्ञमिहोप यातम् ।>
      text <अमर्धन्ता सोमपेयाय देवा ॥>
      text <अग्ने अपां समिध्यसे दुरोणे नित्यः सूनो सहसो जातवेदः ।>
      text <सधस्थानि महयमान ऊती ॥>
    text <ऋग्वेदः सूक्तं>
      text <वैश्वानरं मनसाग्निं निचाय्या हविष्मन्तो अनुषत्यं स्वर्विदम् ।>
      text <सुदानुं देवं रथिरं वसूयवो गीर्भी रण्वं कुशिकासो हवामहे ॥>
      text <तं शुभ्रमग्निमवसे हवामहे वैश्वानरं मातरिश्वानमुक्थ्यम् ।>
      text <बृहस्पतिं मनुषो देवतातये विप्रं श्रोतारमतिथिं रघुष्यदम् ॥>
      text <अश्वो न क्रन्दञ्जनिभिः समिध्यते वैश्वानरः कुशिकेभिर्युगेयुगे ।>
      text <स नो अग्निः सुवीर्यं स्वश्व्यं दधातु रत्नममृतेषु जागृविः ॥>
      text <प्र यन्तु वाजास्तविषीभिरग्नयः शुभे सम्मिश्लाः पृषतीरयुक्षत ।>
      text <बृहदुक्षो मरुतो विश्ववेदसः प्र वेपयन्ति पर्वताँ अदाभ्याः ॥>
      text <अग्निश्रियो मरुतो विश्वकृष्टय आ त्वेषमुग्रमव ईमहे वयम् ।>
      text <ते स्वानिनो रुद्रिया वर्षनिर्णिजः सिंहा न हेषक्रतवः सुदानवः ॥>
      text <व्रातंव्रातं गणंगणं सुशस्तिभिरग्नेर्भामं मरुतामोज ईमहे ।>
      text <पृषदश्वासो अनवभ्रराधसो गन्तारो यज्ञं विदथेषु धीराः ॥>
      text <अग्निरस्मि जन्मना जातवेदा घृतं मे चक्षुरमृतं म आसन् ।>
      text <अर्कस्त्रिधातू रजसो विमानोऽजस्रो घर्मो हविरस्मि नाम ॥>
      text <त्रिभिः पवित्रैरपुपोद्ध्यर्कं हृदा मतिं ज्योतिरनु प्रजानन् ।>
      text <वर्षिष्ठं रत्नमकृत स्वधाभिरादिद्द्यावापृथिवी पर्यपश्यत् ॥>
      text <शतधारमुत्समक्षीयमाणं विपश्चितं पितरं वक्त्वानाम् ।>
      text <मेळिं मदन्तं पित्रोरुपस्थे तं रोदसी पिपृतं सत्यवाचम् ॥>
    text <ऋग्वेदः सूक्तं>
      text <प्र वो वाजा अभिद्यवो हविष्मन्तो घृताच्या ।>
      text <देवाञ्जिगाति सुम्नयुः ॥>
      text <ईळे अग्निं विपश्चितं गिरा यज्ञस्य साधनम् ।>
      text <श्रुष्टीवानं धितावानम् ॥>
      text <अग्ने शकेम ते वयं यमं देवस्य वाजिनः ।>
      text <अति द्वेषांसि तरेम ॥>
      text <समिध्यमानो अध्वरेऽग्निः पावक ईड्यः ।>
      text <शोचिष्केशस्तमीमहे ॥>
      text <पृथुपाजा अमर्त्यो घृतनिर्णिक्स्वाहुतः ।>
      text <अग्निर्यज्ञस्य हव्यवाट् ॥>
      text <तं सबाधो यतस्रुच इत्था धिया यज्ञवन्तः ।>
      text <आ चक्रुरग्निमूतये ॥>
      text <होता देवो अमर्त्यः पुरस्तादेति मायया ।>
      text <विदथानि प्रचोदयन् ॥>
      text <वाजी वाजेषु धीयतेऽध्वरेषु प्र णीयते ।>
      text <विप्रो यज्ञस्य साधनः ॥>
      text <धिया चक्रे वरेण्यो भूतानां गर्भमा दधे ।>
      text <दक्षस्य पितरं तना ॥>
      text <नि त्वा दधे वरेण्यं दक्षस्येळा सहस्कृत ।>
      text <अग्ने सुदीतिमुशिजम् ॥>
      text <अग्निं यन्तुरमप्तुरमृतस्य योगे वनुषः ।>
      text <विप्रा वाजैः समिन्धते ॥>
      text <ऊर्जो नपातमध्वरे दीदिवांसमुप द्यवि ।>
      text <अग्निमीळे कविक्रतुम् ॥>
      text <ईळेन्यो नमस्यस्तिरस्तमांसि दर्शतः ।>
      text <समग्निरिध्यते वृषा ॥>
      text <वृषो अग्निः समिध्यतेऽश्वो न देववाहनः ।>
      text <तं हविष्मन्त ईळते ॥>
      text <वृषणं त्वा वयं वृषन्वृषणः समिधीमहि ।>
      text <अग्ने दीद्यतं बृहत् ॥>
    text <ऋग्वेदः सूक्तं>
      text <अग्ने जुषस्व नो हविः पुरोळाशं जातवेदः ।>
      text <प्रातःसावे धियावसो ॥>
      text <पुरोळा अग्ने पचतस्तुभ्यं वा घा परिष्कृतः ।>
      text <तं जुषस्व यविष्ठ्य ॥>
      text <अग्ने वीहि पुरोळाशमाहुतं तिरोअह्न्यम् ।>
      text <सहसः सूनुरस्यध्वरे हितः ॥>
      text <माध्यंदिने सवने जातवेदः पुरोळाशमिह कवे जुषस्व ।>
      text <अग्ने यह्वस्य तव भागधेयं न प्र मिनन्ति विदथेषु धीराः ॥>
      text <अग्ने तृतीये सवने हि कानिषः पुरोळाशं सहसः सूनवाहुतम् ।>
      text <अथा देवेष्वध्वरं विपन्यया धा रत्नवन्तममृतेषु जागृविम् ॥>
      text <अग्ने वृधान आहुतिं पुरोळाशं जातवेदः ।>
      text <जुषस्व तिरोअह्न्यम् ॥>
    text <ऋग्वेदः सूक्तं>
      text <अस्तीदमधिमन्थनमस्ति प्रजननं कृतम् ।>
      text <एतां विश्पत्नीमा भराग्निं मन्थाम पूर्वथा ॥>
      text <अरण्योर्निहितो जातवेदा गर्भ इव सुधितो गर्भिणीषु ।>
      text <दिवेदिव ईड्यो जागृवद्भिर्हविष्मद्भिर्मनुष्येभिरग्निः ॥>
      text <उत्तानायामव भरा चिकित्वान्सद्यः प्रवीता वृषणं जजान ।>
      text <अरुषस्तूपो रुशदस्य पाज इळायास्पुत्रो वयुनेऽजनिष्ट ॥>
      text <इळायास्त्वा पदे वयं नाभा पृथिव्या अधि ।>
      text <जातवेदो नि धीमह्यग्ने हव्याय वोळ्हवे ॥>
      text <मन्थता नरः कविमद्वयन्तं प्रचेतसममृतं सुप्रतीकम् ।>
      text <यज्ञस्य केतुं प्रथमं पुरस्तादग्निं नरो जनयता सुशेवम् ॥>
      text <यदी मन्थन्ति बाहुभिर्वि रोचतेऽश्वो न वाज्यरुषो वनेष्वा ।>
      text <चित्रो न यामन्नश्विनोरनिवृतः परि वृणक्त्यश्मनस्तृणा दहन् ॥>
      text <जातो अग्नी रोचते चेकितानो वाजी विप्रः कविशस्तः सुदानुः ।>
      text <यं देवास ईड्यं विश्वविदं हव्यवाहमदधुरध्वरेषु ॥>
      text <सीद होतः स्व उ लोके चिकित्वान्सादया यज्ञं सुकृतस्य योनौ ।>
      text <देवावीर्देवान्हविषा यजास्यग्ने बृहद्यजमाने वयो धाः ॥>
      text <कृणोत धूमं वृषणं सखायोऽस्रेधन्त इतन वाजमच्छ ।>
      text <अयमग्निः पृतनाषाट् सुवीरो येन देवासो असहन्त दस्यून् ॥>
      text <अयं ते योनिरृत्वियो यतो जातो अरोचथाः ।>
      text <तं जानन्नग्न आ सीदाथा नो वर्धया गिरः ॥>
      text <तनूनपादुच्यते गर्भ आसुरो नराशंसो भवति यद्विजायते ।>
      text <मातरिश्वा यदमिमीत मातरि वातस्य सर्गो अभवत्सरीमणि ॥>
      text <सुनिर्मथा निर्मथितः सुनिधा निहितः कविः ।>
      text <अग्ने स्वध्वरा कृणु देवान्देवयते यज ॥>
      text <अजीजनन्नमृतं मर्त्यासोऽस्रेमाणं तरणिं वीळुजम्भम् ।>
      text <दश स्वसारो अग्रुवः समीचीः पुमांसं जातमभि सं रभन्ते ॥>
      text <प्र सप्तहोता सनकादरोचत मातुरुपस्थे यदशोचदूधनि ।>
      text <न नि मिषति सुरणो दिवेदिवे यदसुरस्य जठरादजायत ॥>
      text <अमित्रायुधो मरुतामिव प्रयाः प्रथमजा ब्रह्मणो विश्वमिद्विदुः ।>
      text <द्युम्नवद्ब्रह्म कुशिकास एरिर एकएको दमे अग्निं समीधिरे ॥>
      text <यदद्य त्वा प्रयति यज्ञे अस्मिन्होतश्चिकित्वोऽवृणीमहीह ।>
      text <ध्रुवमया ध्रुवमुताशमिष्ठाः प्रजानन्विद्वाँ उप याहि सोमम् ॥>
    text <ऋग्वेदः सूक्तं>
      text <इच्छन्ति त्वा सोम्यासः सखायः सुन्वन्ति सोमं दधति प्रयांसि ।>
      text <तितिक्षन्ते अभिशस्तिं जनानामिन्द्र त्वदा कश्चन हि प्रकेतः ॥>
      text <न ते दूरे परमा चिद्रजांस्या तु प्र याहि हरिवो हरिभ्याम् ।>
      text <स्थिराय वृष्णे सवना कृतेमा युक्ता ग्रावाणः समिधाने अग्नौ ॥>
      text <इन्द्रः सुशिप्रो मघवा तरुत्रो महाव्रातस्तुविकूर्मिरृघावान् ।>
      text <यदुग्रो धा बाधितो मर्त्येषु क्व त्या ते वृषभ वीर्याणि ॥>
      text <त्वं हि ष्मा च्यावयन्नच्युतान्येको वृत्रा चरसि जिघ्नमानः ।>
      text <तव द्यावापृथिवी पर्वतासोऽनु व्रताय निमितेव तस्थुः ॥>
      text <उताभये पुरुहूत श्रवोभिरेको दृळ्हमवदो वृत्रहा सन् ।>
      text <इमे चिदिन्द्र रोदसी अपारे यत्संगृभ्णा मघवन्काशिरित्ते ॥>
      text <प्र सू त इन्द्र प्रवता हरिभ्यां प्र ते वज्रः प्रमृणन्नेतु शत्रून् ।>
      text <जहि प्रतीचो अनूचः पराचो विश्वं सत्यं कृणुहि विष्टमस्तु ॥>
      text <यस्मै धायुरदधा मर्त्यायाभक्तं चिद्भजते गेह्यं सः ।>
      text <भद्रा त इन्द्र सुमतिर्घृताची सहस्रदाना पुरुहूत रातिः ॥>
      text <सहदानुं पुरुहूत क्षियन्तमहस्तमिन्द्र सं पिणक्कुणारुम् ।>
      text <अभि वृत्रं वर्धमानं पियारुमपादमिन्द्र तवसा जघन्थ ॥>
      text <नि सामनामिषिरामिन्द्र भूमिं महीमपारां सदने ससत्थ ।>
      text <अस्तभ्नाद्द्यां वृषभो अन्तरिक्षमर्षन्त्वापस्त्वयेह प्रसूताः ॥>
      text <अलातृणो वल इन्द्र व्रजो गोः पुरा हन्तोर्भयमानो व्यार ।>
      text <सुगान्पथो अकृणोन्निरजे गाः प्रावन्वाणीः पुरुहूतं धमन्तीः ॥>
      text <एको द्वे वसुमती समीची इन्द्र आ पप्रौ पृथिवीमुत द्याम् ।>
      text <उतान्तरिक्षादभि नः समीक इषो रथीः सयुजः शूर वाजान् ॥>
      text <दिशः सूर्यो न मिनाति प्रदिष्टा दिवेदिवे हर्यश्वप्रसूताः ।>
      text <सं यदानळध्वन आदिदश्वैर्विमोचनं कृणुते तत्त्वस्य ॥>
      text <दिदृक्षन्त उषसो यामन्नक्तोर्विवस्वत्या महि चित्रमनीकम् ।>
      text <विश्वे जानन्ति महिना यदागादिन्द्रस्य कर्म सुकृता पुरूणि ॥>
      text <महि ज्योतिर्निहितं वक्षणास्वामा पक्वं चरति बिभ्रती गौः ।>
      text <विश्वं स्वाद्म सम्भृतमुस्रियायां यत्सीमिन्द्रो अदधाद्भोजनाय ॥>
      text <इन्द्र दृह्य यामकोशा अभूवन्यज्ञाय शिक्ष गृणते सखिभ्यः ।>
      text <दुर्मायवो दुरेवा मर्त्यासो निषङ्गिणो रिपवो हन्त्वासः ॥>
      text <सं घोषः शृण्वेऽवमैरमित्रैर्जही न्येष्वशनिं तपिष्ठाम् ।>
      text <वृश्चेमधस्ताद्वि रुजा सहस्व जहि रक्षो मघवन्रन्धयस्व ॥>
      text <उद्वृह रक्षः सहमूलमिन्द्र वृश्चा मध्यं प्रत्यग्रं शृणीहि ।>
      text <आ कीवतः सललूकं चकर्थ ब्रह्मद्विषे तपुषिं हेतिमस्य ॥>
      text <स्वस्तये वाजिभिश्च प्रणेतः सं यन्महीरिष आसत्सि पूर्वीः ।>
      text <रायो वन्तारो बृहतः स्यामास्मे अस्तु भग इन्द्र प्रजावान् ॥>
      text <आ नो भर भगमिन्द्र द्युमन्तं नि ते देष्णस्य धीमहि प्ररेके ।>
      text <ऊर्व इव पप्रथे कामो अस्मे तमा पृण वसुपते वसूनाम् ॥>
      text <इमं कामं मन्दया गोभिरश्वैश्चन्द्रवता राधसा पप्रथश्च ।>
      text <स्वर्यवो मतिभिस्तुभ्यं विप्रा इन्द्राय वाहः कुशिकासो अक्रन् ॥>
      text <आ नो गोत्रा दर्दृहि गोपते गाः समस्मभ्यं सनयो यन्तु वाजाः ।>
      text <दिवक्षा असि वृषभ सत्यशुष्मोऽस्मभ्यं सु मघवन्बोधि गोदाः ॥>
      text <शुनं हुवेम मघवानमिन्द्रमस्मिन्भरे नृतमं वाजसातौ ।>
      text <शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥>
    text <ऋग्वेदः सूक्तं>
      text <शासद्वह्निर्दुहितुर्नप्त्यं गाद्विद्वाँ ऋतस्य दीधितिं सपर्यन् ।>
      text <पिता यत्र दुहितुः सेकमृञ्जन्सं शग्म्येन मनसा दधन्वे ॥>
      text <न जामये तान्वो रिक्थमारैक्चकार गर्भं सनितुर्निधानम् ।>
      text <यदी मातरो जनयन्त वह्निमन्यः कर्ता सुकृतोरन्य ऋन्धन् ॥>
      text <अग्निर्जज्ञे जुह्वा रेजमानो महस्पुत्राँ अरुषस्य प्रयक्षे ।>
      text <महान्गर्भो मह्या जातमेषां मही प्रवृद्धर्यश्वस्य यज्ञैः ॥>
      text <अभि जैत्रीरसचन्त स्पृधानं महि ज्योतिस्तमसो निरजानन् ।>
      text <तं जानतीः प्रत्युदायन्नुषासः पतिर्गवामभवदेक इन्द्रः ॥>
      text <वीळौ सतीरभि धीरा अतृन्दन्प्राचाहिन्वन्मनसा सप्त विप्राः ।>
      text <विश्वामविन्दन्पथ्यामृतस्य प्रजानन्नित्ता नमसा विवेश ॥>
      text <विदद्यदी सरमा रुग्णमद्रेर्महि पाथः पूर्व्यं सध्र्यक्कः ।>
      text <अग्रं नयत्सुपद्यक्षराणामच्छा रवं प्रथमा जानती गात् ॥>
      text <अगच्छदु विप्रतमः सखीयन्नसूदयत्सुकृते गर्भमद्रिः ।>
      text <ससान मर्यो युवभिर्मखस्यन्नथाभवदङ्गिराः सद्यो अर्चन् ॥>
      text <सतःसतः प्रतिमानं पुरोभूर्विश्वा वेद जनिमा हन्ति शुष्णम् ।>
      text <प्र णो दिवः पदवीर्गव्युरर्चन्सखा सखीँरमुञ्चन्निरवद्यात् ॥>
      text <नि गव्यता मनसा सेदुरर्कैः कृण्वानासो अमृतत्वाय गातुम् ।>
      text <इदं चिन्नु सदनं भूर्येषां येन मासाँ असिषासन्नृतेन ॥>
      text <सम्पश्यमाना अमदन्नभि स्वं पयः प्रत्नस्य रेतसो दुघानाः ।>
      text <वि रोदसी अतपद्घोष एषां जाते निष्ठामदधुर्गोषु वीरान् ॥>
      text <स जातेभिर्वृत्रहा सेदु हव्यैरुदुस्रिया असृजदिन्द्रो अर्कैः ।>
      text <उरूच्यस्मै घृतवद्भरन्ती मधु स्वाद्म दुदुहे जेन्या गौः ॥>
      text <पित्रे चिच्चक्रुः सदनं समस्मै महि त्विषीमत्सुकृतो वि हि ख्यन् ।>
      text <विष्कभ्नन्त स्कम्भनेना जनित्री आसीना ऊर्ध्वं रभसं वि मिन्वन् ॥>
      text <मही यदि धिषणा शिश्नथे धात्सद्योवृधं विभ्वं रोदस्योः ।>
      text <गिरो यस्मिन्ननवद्याः समीचीर्विश्वा इन्द्राय तविषीरनुत्ताः ॥>
      text <मह्या ते सख्यं वश्मि शक्तीरा वृत्रघ्ने नियुतो यन्ति पूर्वीः ।>
      text <महि स्तोत्रमव आगन्म सूरेरस्माकं सु मघवन्बोधि गोपाः ॥>
      text <महि क्षेत्रं पुरु श्चन्द्रं विविद्वानादित्सखिभ्यश्चरथं समैरत् ।>
      text <इन्द्रो नृभिरजनद्दीद्यानः साकं सूर्यमुषसं गातुमग्निम् ॥>
      text <अपश्चिदेष विभ्वो दमूनाः प्र सध्रीचीरसृजद्विश्वश्चन्द्राः ।>
      text <मध्वः पुनानाः कविभिः पवित्रैर्द्युभिर्हिन्वन्त्यक्तुभिर्धनुत्रीः ॥>
      text <अनु कृष्णे वसुधिती जिहाते उभे सूर्यस्य मंहना यजत्रे ।>
      text <परि यत्ते महिमानं वृजध्यै सखाय इन्द्र काम्या ऋजिप्याः ॥>
      text <पतिर्भव वृत्रहन्सूनृतानां गिरां विश्वायुर्वृषभो वयोधाः ।>
      text <आ नो गहि सख्येभिः शिवेभिर्महान्महीभिरूतिभिः सरण्यन् ॥>
      text <तमङ्गिरस्वन्नमसा सपर्यन्नव्यं कृणोमि सन्यसे पुराजाम् ।>
      text <द्रुहो वि याहि बहुला अदेवीः स्वश्च नो मघवन्सातये धाः ॥>
      text <मिहः पावकाः प्रतता अभूवन्स्वस्ति नः पिपृहि पारमासाम् ।>
      text <इन्द्र त्वं रथिरः पाहि नो रिषो मक्षूमक्षू कृणुहि गोजितो नः ॥>
      text <अदेदिष्ट वृत्रहा गोपतिर्गा अन्तः कृष्णाँ अरुषैर्धामभिर्गात् ।>
      text <प्र सूनृता दिशमान ऋतेन दुरश्च विश्वा अवृणोदप स्वाः ॥>
      text <शुनं हुवेम मघवानमिन्द्रमस्मिन्भरे नृतमं वाजसातौ ।>
      text <शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥>
    text <ऋग्वेदः सूक्तं>
      text <इन्द्र सोमं सोमपते पिबेमं माध्यंदिनं सवनं चारु यत्ते ।>
      text <प्रप्रुथ्या शिप्रे मघवन्नृजीषिन्विमुच्या हरी इह मादयस्व ॥>
      text <गवाशिरं मन्थिनमिन्द्र शुक्रं पिबा सोमं ररिमा ते मदाय ।>
      text <ब्रह्मकृता मारुतेना गणेन सजोषा रुद्रैस्तृपदा वृषस्व ॥>
      text <ये ते शुष्मं ये तविषीमवर्धन्नर्चन्त इन्द्र मरुतस्त ओजः ।>
      text <माध्यंदिने सवने वज्रहस्त पिबा रुद्रेभिः सगणः सुशिप्र ॥>
      text <त इन्न्वस्य मधुमद्विविप्र इन्द्रस्य शर्धो मरुतो य आसन् ।>
      text <येभिर्वृत्रस्येषितो विवेदामर्मणो मन्यमानस्य मर्म ॥>
      text <मनुष्वदिन्द्र सवनं जुषाणः पिबा सोमं शश्वते वीर्याय ।>
      text <स आ ववृत्स्व हर्यश्व यज्ञैः सरण्युभिरपो अर्णा सिसर्षि ॥>
      text <त्वमपो यद्ध वृत्रं जघन्वाँ अत्याँ इव प्रासृजः सर्तवाजौ ।>
      text <शयानमिन्द्र चरता वधेन वव्रिवांसं परि देवीरदेवम् ॥>
      text <यजाम इन्नमसा वृद्धमिन्द्रं बृहन्तमृष्वमजरं युवानम् ।>
      text <यस्य प्रिये ममतुर्यज्ञियस्य न रोदसी महिमानं ममाते ॥>
      text <इन्द्रस्य कर्म सुकृता पुरूणि व्रतानि देवा न मिनन्ति विश्वे ।>
      text <दाधार यः पृथिवीं द्यामुतेमां जजान सूर्यमुषसं सुदंसाः ॥>
      text <अद्रोघ सत्यं तव तन्महित्वं सद्यो यज्जातो अपिबो ह सोमम् ।>
      text <न द्याव इन्द्र तवसस्त ओजो नाहा न मासाः शरदो वरन्त ॥>
      text <त्वं सद्यो अपिबो जात इन्द्र मदाय सोमं परमे व्योमन् ।>
      text <यद्ध द्यावापृथिवी आविवेशीरथाभवः पूर्व्यः कारुधायाः ॥>
      text <अहन्नहिं परिशयानमर्ण ओजायमानं तुविजात तव्यान् ।>
      text <न ते महित्वमनु भूदध द्यौर्यदन्यया स्फिग्या क्षामवस्थाः ॥>
      text <यज्ञो हि त इन्द्र वर्धनो भूदुत प्रियः सुतसोमो मियेधः ।>
      text <यज्ञेन यज्ञमव यज्ञियः सन्यज्ञस्ते वज्रमहिहत्य आवत् ॥>
      text <यज्ञेनेन्द्रमवसा चक्रे अर्वागैनं सुम्नाय नव्यसे ववृत्याम् ।>
      text <य स्तोमेभिर्वावृधे पूर्व्येभिर्यो मध्यमेभिरुत नूतनेभिः ॥>
      text <विवेष यन्मा धिषणा जजान स्तवै पुरा पार्यादिन्द्रमह्नः ।>
      text <अंहसो यत्र पीपरद्यथा नो नावेव यान्तमुभये हवन्ते ॥>
      text <आपूर्णो अस्य कलशः स्वाहा सेक्तेव कोशं सिसिचे पिबध्यै ।>
      text <समु प्रिया आववृत्रन्मदाय प्रदक्षिणिदभि सोमास इन्द्रम् ॥>
      text <न त्वा गभीरः पुरुहूत सिन्धुर्नाद्रयः परि षन्तो वरन्त ।>
      text <इत्था सखिभ्य इषितो यदिन्द्रा दृळ्हं चिदरुजो गव्यमूर्वम् ॥>
      text <शुनं हुवेम मघवानमिन्द्रमस्मिन्भरे नृतमं वाजसातौ ।>
      text <शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥>
    text <ऋग्वेदः सूक्तं>
      text <प्र पर्वतानामुशती उपस्थादश्वे इव विषिते हासमाने ।>
      text <गावेव शुभ्रे मातरा रिहाणे विपाट् छुतुद्री पयसा जवेते ॥>
      text <इन्द्रेषिते प्रसवं भिक्षमाणे अच्छा समुद्रं रथ्येव याथः ।>
      text <समाराणे ऊर्मिभिः पिन्वमाने अन्या वामन्यामप्येति शुभ्रे ॥>
      text <अच्छा सिन्धुं मातृतमामयासं विपाशमुर्वीं सुभगामगन्म ।>
      text <वत्समिव मातरा संरिहाणे समानं योनिमनु संचरन्ती ॥>
      text <एना वयं पयसा पिन्वमाना अनु योनिं देवकृतं चरन्तीः ।>
      text <न वर्तवे प्रसवः सर्गतक्तः किंयुर्विप्रो नद्यो जोहवीति ॥>
      text <रमध्वं मे वचसे सोम्याय ऋतावरीरुप मुहूर्तमेवैः ।>
      text <प्र सिन्धुमच्छा बृहती मनीषावस्युरह्वे कुशिकस्य सूनुः ॥>
      text <इन्द्रो अस्माँ अरदद्वज्रबाहुरपाहन्वृत्रं परिधिं नदीनाम् ।>
      text <देवोऽनयत्सविता सुपाणिस्तस्य वयं प्रसवे याम उर्वीः ॥>
      text <प्रवाच्यं शश्वधा वीर्यं तदिन्द्रस्य कर्म यदहिं विवृश्चत् ।>
      text <वि वज्रेण परिषदो जघानायन्नापोऽयनमिच्छमानाः ॥>
      text <एतद्वचो जरितर्मापि मृष्ठा आ यत्ते घोषानुत्तरा युगानि ।>
      text <उक्थेषु कारो प्रति नो जुषस्व मा नो नि कः पुरुषत्रा नमस्ते ॥>
    text <ऋग्वेदः सूक्तं>
      text <इन्द्रः पूर्भिदातिरद्दासमर्कैर्विदद्वसुर्दयमानो वि शत्रून् ।>
      text <ब्रह्मजूतस्तन्वा वावृधानो भूरिदात्र आपृणद्रोदसी उभे ॥>
      text <मखस्य ते तविषस्य प्र जूतिमियर्मि वाचममृताय भूषन् ।>
      text <इन्द्र क्षितीनामसि मानुषीणां विशां दैवीनामुत पूर्वयावा ॥>
      text <इन्द्रो वृत्रमवृणोच्छर्धनीतिः प्र मायिनाममिनाद्वर्पणीतिः ।>
      text <अहन्व्यंसमुशधग्वनेष्वाविर्धेना अकृणोद्राम्याणाम् ॥>
      text <इन्द्रः स्वर्षा जनयन्नहानि जिगायोशिग्भिः पृतना अभिष्टिः ।>
      text <प्रारोचयन्मनवे केतुमह्नामविन्दज्ज्योतिर्बृहते रणाय ॥>
      text <इन्द्रस्तुजो बर्हणा आ विवेश नृवद्दधानो नर्या पुरूणि ।>
      text <अचेतयद्धिय इमा जरित्रे प्रेमं वर्णमतिरच्छुक्रमासाम् ॥>
      text <महो महानि पनयन्त्यस्येन्द्रस्य कर्म सुकृता पुरूणि ।>
      text <वृजनेन वृजिनान्सं पिपेष मायाभिर्दस्यूँरभिभूत्योजाः ॥>
      text <युधेन्द्रो मह्ना वरिवश्चकार देवेभ्यः सत्पतिश्चर्षणिप्राः ।>
      text <विवस्वतः सदने अस्य तानि विप्रा उक्थेभिः कवयो गृणन्ति ॥>
      text <सत्रासाहं वरेण्यं सहोदां ससवांसं स्वरपश्च देवीः ।>
      text <ससान यः पृथिवीं द्यामुतेमामिन्द्रं मदन्त्यनु धीरणासः ॥>
      text <ससानात्याँ उत सूर्यं ससानेन्द्रः ससान पुरुभोजसं गाम् ।>
      text <हिरण्ययमुत भोगं ससान हत्वी दस्यून्प्रार्यं वर्णमावत् ॥>
      text <इन्द्र ओषधीरसनोदहानि वनस्पतीँरसनोदन्तरिक्षम् ।>
      text <बिभेद वलं नुनुदे विवाचोऽथाभवद्दमिताभिक्रतूनाम् ॥>
      text <शुनं हुवेम मघवानमिन्द्रमस्मिन्भरे नृतमं वाजसातौ ।>
      text <शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥>
    text <ऋग्वेदः सूक्तं>
      text <तिष्ठा हरी रथ आ युज्यमाना याहि वायुर्न नियुतो नो अच्छ ।>
      text <पिबास्यन्धो अभिसृष्टो अस्मे इन्द्र स्वाहा ररिमा ते मदाय ॥>
      text <उपाजिरा पुरुहूताय सप्ती हरी रथस्य धूर्ष्वा युनज्मि ।>
      text <द्रवद्यथा सम्भृतं विश्वतश्चिदुपेमं यज्ञमा वहात इन्द्रम् ॥>
      text <उपो नयस्व वृषणा तपुष्पोतेमव त्वं वृषभ स्वधावः ।>
      text <ग्रसेतामश्वा वि मुचेह शोणा दिवेदिवे सदृशीरद्धि धानाः ॥>
      text <ब्रह्मणा ते ब्रह्मयुजा युनज्मि हरी सखाया सधमाद आशू ।>
      text <स्थिरं रथं सुखमिन्द्राधितिष्ठन्प्रजानन्विद्वाँ उप याहि सोमम् ॥>
      text <मा ते हरी वृषणा वीतपृष्ठा नि रीरमन्यजमानासो अन्ये ।>
      text <अत्यायाहि शश्वतो वयं तेऽरं सुतेभिः कृणवाम सोमैः ॥>
      text <तवायं सोमस्त्वमेह्यर्वाङ्छश्वत्तमं सुमना अस्य पाहि ।>
      text <अस्मिन्यज्ञे बर्हिष्या निषद्या दधिष्वेमं जठर इन्दुमिन्द्र ॥>
      text <स्तीर्णं ते बर्हिः सुत इन्द्र सोमः कृता धाना अत्तवे ते हरिभ्याम् ।>
      text <तदोकसे पुरुशाकाय वृष्णे मरुत्वते तुभ्यं राता हवींषि ॥>
      text <इमं नरः पर्वतास्तुभ्यमापः समिन्द्र गोभिर्मधुमन्तमक्रन् ।>
      text <तस्यागत्या सुमना ऋष्व पाहि प्रजानन्विद्वान्पथ्या अनु स्वाः ॥>
      text <याँ आभजो मरुत इन्द्र सोमे ये त्वामवर्धन्नभवन्गणस्ते ।>
      text <तेभिरेतं सजोषा वावशानोऽग्नेः पिब जिह्वया सोममिन्द्र ॥>
      text <इन्द्र पिब स्वधया चित्सुतस्याग्नेर्वा पाहि जिह्वया यजत्र ।>
      text <अध्वर्योर्वा प्रयतं शक्र हस्ताद्धोतुर्वा यज्ञं हविषो जुषस्व ॥>
      text <शुनं हुवेम मघवानमिन्द्रमस्मिन्भरे नृतमं वाजसातौ ।>
      text <शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥>
    text <ऋग्वेदः सूक्तं>
      text <इमामू षु प्रभृतिं सातये धाः शश्वच्छश्वदूतिभिर्यादमानः ।>
      text <सुतेसुते वावृधे वर्धनेभिर्यः कर्मभिर्महद्भिः सुश्रुतो भूत् ॥>
      text <इन्द्राय सोमाः प्रदिवो विदाना ऋभुर्येभिर्वृषपर्वा विहायाः ।>
      text <प्रयम्यमानान्प्रति षू गृभायेन्द्र पिब वृषधूतस्य वृष्णः ॥>
      text <पिबा वर्धस्व तव घा सुतास इन्द्र सोमासः प्रथमा उतेमे ।>
      text <यथापिबः पूर्व्याँ इन्द्र सोमाँ एवा पाहि पन्यो अद्या नवीयान् ॥>
      text <महाँ अमत्रो वृजने विरप्श्युग्रं शवः पत्यते धृष्ण्वोजः ।>
      text <नाह विव्याच पृथिवी चनैनं यत्सोमासो हर्यश्वममन्दन् ॥>
      text <महाँ उग्रो वावृधे वीर्याय समाचक्रे वृषभः काव्येन ।>
      text <इन्द्रो भगो वाजदा अस्य गावः प्र जायन्ते दक्षिणा अस्य पूर्वीः ॥>
      text <प्र यत्सिन्धवः प्रसवं यथायन्नापः समुद्रं रथ्येव जग्मुः ।>
      text <अतश्चिदिन्द्रः सदसो वरीयान्यदीं सोमः पृणति दुग्धो अंशुः ॥>
      text <समुद्रेण सिन्धवो यादमाना इन्द्राय सोमं सुषुतं भरन्तः ।>
      text <अंशुं दुहन्ति हस्तिनो भरित्रैर्मध्वः पुनन्ति धारया पवित्रैः ॥>
      text <ह्रदा इव कुक्षयः सोमधानाः समी विव्याच सवना पुरूणि ।>
      text <अन्ना यदिन्द्रः प्रथमा व्याश वृत्रं जघन्वाँ अवृणीत सोमम् ॥>
      text <आ तू भर माकिरेतत्परि ष्ठाद्विद्मा हि त्वा वसुपतिं वसूनाम् ।>
      text <इन्द्र यत्ते माहिनं दत्रमस्त्यस्मभ्यं तद्धर्यश्व प्र यन्धि ॥>
      text <अस्मे प्र यन्धि मघवन्नृजीषिन्निन्द्र रायो विश्ववारस्य भूरेः ।>
      text <अस्मे शतं शरदो जीवसे धा अस्मे वीराञ्छश्वत इन्द्र शिप्रिन् ॥>
      text <शुनं हुवेम मघवानमिन्द्रमस्मिन्भरे नृतमं वाजसातौ ।>
      text <शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥>
    text <ऋग्वेदः सूक्तं>
      text <वार्त्रहत्याय शवसे पृतनाषाह्याय च ।>
      text <इन्द्र त्वा वर्तयामसि ॥>
      text <अर्वाचीनं सु ते मन उत चक्षुः शतक्रतो ।>
      text <इन्द्र कृण्वन्तु वाघतः ॥>
      text <नामानि ते शतक्रतो विश्वाभिर्गीर्भिरीमहे ।>
      text <इन्द्राभिमातिषाह्ये ॥>
      text <पुरुष्टुतस्य धामभिः शतेन महयामसि ।>
      text <इन्द्रस्य चर्षणीधृतः ॥>
      text <इन्द्रं वृत्राय हन्तवे पुरुहूतमुप ब्रुवे ।>
      text <भरेषु वाजसातये ॥>
      text <वाजेषु सासहिर्भव त्वामीमहे शतक्रतो ।>
      text <इन्द्र वृत्राय हन्तवे ॥>
      text <द्युम्नेषु पृतनाज्ये पृत्सुतूर्षु श्रवस्सु च ।>
      text <इन्द्र साक्ष्वाभिमातिषु ॥>
      text <शुष्मिन्तमं न ऊतये द्युम्निनं पाहि जागृविम् ।>
      text <इन्द्र सोमं शतक्रतो ॥>
      text <इन्द्रियाणि शतक्रतो या ते जनेषु पञ्चसु ।>
      text <इन्द्र तानि त आ वृणे ॥>
      text <अगन्निन्द्र श्रवो बृहद्द्युम्नं दधिष्व दुष्टरम् ।>
      text <उत्ते शुष्मं तिरामसि ॥>
      text <अर्वावतो न आ गह्यथो शक्र परावतः ।>
      text <उ लोको यस्ते अद्रिव इन्द्रेह तत आ गहि ॥>
    text <ऋग्वेदः सूक्तं>
      text <अभि तष्टेव दीधया मनीषामत्यो न वाजी सुधुरो जिहानः ।>
      text <अभि प्रियाणि मर्मृशत्पराणि कवीँरिच्छामि संदृशे सुमेधाः ॥>
      text <इनोत पृच्छ जनिमा कवीनां मनोधृतः सुकृतस्तक्षत द्याम् ।>
      text <इमा उ ते प्रण्यो वर्धमाना मनोवाता अध नु धर्मणि ग्मन् ॥>
      text <नि षीमिदत्र गुह्या दधाना उत क्षत्राय रोदसी समञ्जन् ।>
      text <सं मात्राभिर्ममिरे येमुरुर्वी अन्तर्मही समृते धायसे धुः ॥>
      text <आतिष्ठन्तं परि विश्वे अभूषञ्छ्रियो वसानश्चरति स्वरोचिः ।>
      text <महत्तद्वृष्णो असुरस्य नामा विश्वरूपो अमृतानि तस्थौ ॥>
      text <असूत पूर्वो वृषभो ज्यायानिमा अस्य शुरुधः सन्ति पूर्वीः ।>
      text <दिवो नपाता विदथस्य धीभिः क्षत्रं राजाना प्रदिवो दधाथे ॥>
      text <त्रीणि राजाना विदथे पुरूणि परि विश्वानि भूषथः सदांसि ।>
      text <अपश्यमत्र मनसा जगन्वान्व्रते गन्धर्वाँ अपि वायुकेशान् ॥>
      text <तदिन्न्वस्य वृषभस्य धेनोरा नामभिर्ममिरे सक्म्यं गोः ।>
      text <अन्यदन्यदसुर्यं वसाना नि मायिनो ममिरे रूपमस्मिन् ॥>
      text <तदिन्न्वस्य सवितुर्नकिर्मे हिरण्ययीममतिं यामशिश्रेत् ।>
      text <आ सुष्टुती रोदसी विश्वमिन्वे अपीव योषा जनिमानि वव्रे ॥>
      text <युवं प्रत्नस्य साधथो महो यद्दैवी स्वस्तिः परि णः स्यातम् ।>
      text <गोपाजिह्वस्य तस्थुषो विरूपा विश्वे पश्यन्ति मायिनः कृतानि ॥>
      text <शुनं हुवेम मघवानमिन्द्रमस्मिन्भरे नृतमं वाजसातौ ।>
      text <शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥>
    text <ऋग्वेदः सूक्तं>
      text <इन्द्रं मतिर्हृद आ वच्यमानाच्छा पतिं स्तोमतष्टा जिगाति ।>
      text <या जागृविर्विदथे शस्यमानेन्द्र यत्ते जायते विद्धि तस्य ॥>
      text <दिवश्चिदा पूर्व्या जायमाना वि जागृविर्विदथे शस्यमाना ।>
      text <भद्रा वस्त्राण्यर्जुना वसाना सेयमस्मे सनजा पित्र्या धीः ॥>
      text <यमा चिदत्र यमसूरसूत जिह्वाया अग्रं पतदा ह्यस्थात् ।>
      text <वपूंषि जाता मिथुना सचेते तमोहना तपुषो बुध्न एता ॥>
      text <नकिरेषां निन्दिता मर्त्येषु ये अस्माकं पितरो गोषु योधाः ।>
      text <इन्द्र एषां दृंहिता माहिनावानुद्गोत्राणि ससृजे दंसनावान् ॥>
      text <सखा ह यत्र सखिभिर्नवग्वैरभिज्ञ्वा सत्वभिर्गा अनुग्मन् ।>
      text <सत्यं तदिन्द्रो दशभिर्दशग्वैः सूर्यं विवेद तमसि क्षियन्तम् ॥>
      text <इन्द्रो मधु सम्भृतमुस्रियायां पद्वद्विवेद शफवन्नमे गोः ।>
      text <गुहा हितं गुह्यं गूळ्हमप्सु हस्ते दधे दक्षिणे दक्षिणावान् ॥>
      text <ज्योतिर्वृणीत तमसो विजानन्नारे स्याम दुरितादभीके ।>
      text <इमा गिरः सोमपाः सोमवृद्ध जुषस्वेन्द्र पुरुतमस्य कारोः ॥>
      text <ज्योतिर्यज्ञाय रोदसी अनु ष्यादारे स्याम दुरितस्य भूरेः ।>
      text <भूरि चिद्धि तुजतो मर्त्यस्य सुपारासो वसवो बर्हणावत् ॥>
      text <शुनं हुवेम मघवानमिन्द्रमस्मिन्भरे नृतमं वाजसातौ ।>
      text <शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥>
    text <ऋग्वेदः सूक्तं>
      text <इन्द्र त्वा वृषभं वयं सुते सोमे हवामहे ।>
      text <स पाहि मध्वो अन्धसः ॥>
      text <इन्द्र क्रतुविदं सुतं सोमं हर्य पुरुष्टुत ।>
      text <पिबा वृषस्व तातृपिम् ॥>
      text <इन्द्र प्र णो धितावानं यज्ञं विश्वेभिर्देवेभिः ।>
      text <तिर स्तवान विश्पते ॥>
      text <इन्द्र सोमाः सुता इमे तव प्र यन्ति सत्पते ।>
      text <क्षयं चन्द्रास इन्दवः ॥>
      text <दधिष्वा जठरे सुतं सोममिन्द्र वरेण्यम् ।>
      text <तव द्युक्षास इन्दवः ॥>
      text <गिर्वणः पाहि नः सुतं मधोर्धाराभिरज्यसे ।>
      text <इन्द्र त्वादातमिद्यशः ॥>
      text <अभि द्युम्नानि वनिन इन्द्रं सचन्ते अक्षिता ।>
      text <पीत्वी सोमस्य वावृधे ॥>
      text <अर्वावतो न आ गहि परावतश्च वृत्रहन् ।>
      text <इमा जुषस्व नो गिरः ॥>
      text <यदन्तरा परावतमर्वावतं च हूयसे ।>
      text <इन्द्रेह तत आ गहि ॥>
    text <ऋग्वेदः सूक्तं>
      text <आ तू न इन्द्र मद्र्यग्घुवानः सोमपीतये ।>
      text <हरिभ्यां याह्यद्रिवः ॥>
      text <सत्तो होता न ऋत्वियस्तिस्तिरे बर्हिरानुषक् ।>
      text <अयुज्रन्प्रातरद्रयः ॥>
      text <इमा ब्रह्म ब्रह्मवाहः क्रियन्त आ बर्हिः सीद ।>
      text <वीहि शूर पुरोळाशम् ॥>
      text <रारन्धि सवनेषु ण एषु स्तोमेषु वृत्रहन् ।>
      text <उक्थेष्विन्द्र गिर्वणः ॥>
      text <मतयः सोमपामुरुं रिहन्ति शवसस्पतिम् ।>
      text <इन्द्रं वत्सं न मातरः ॥>
      text <स मन्दस्वा ह्यन्धसो राधसे तन्वा महे ।>
      text <न स्तोतारं निदे करः ॥>
      text <वयमिन्द्र त्वायवो हविष्मन्तो जरामहे ।>
      text <उत त्वमस्मयुर्वसो ॥>
      text <मारे अस्मद्वि मुमुचो हरिप्रियार्वाङ्याहि ।>
      text <इन्द्र स्वधावो मत्स्वेह ॥>
      text <अर्वाञ्चं त्वा सुखे रथे वहतामिन्द्र केशिना ।>
      text <घृतस्नू बर्हिरासदे ॥>
    text <ऋग्वेदः सूक्तं>
      text <उप नः सुतमा गहि सोममिन्द्र गवाशिरम् ।>
      text <हरिभ्यां यस्ते अस्मयुः ॥>
      text <तमिन्द्र मदमा गहि बर्हिष्ठां ग्रावभिः सुतम् ।>
      text <कुविन्न्वस्य तृप्णवः ॥>
      text <इन्द्रमित्था गिरो ममाच्छागुरिषिता इतः ।>
      text <आवृते सोमपीतये ॥>
      text <इन्द्रं सोमस्य पीतये स्तोमैरिह हवामहे ।>
      text <उक्थेभिः कुविदागमत् ॥>
      text <इन्द्र सोमाः सुता इमे तान्दधिष्व शतक्रतो ।>
      text <जठरे वाजिनीवसो ॥>
      text <विद्मा हि त्वा धनंजयं वाजेषु दधृषं कवे ।>
      text <अधा ते सुम्नमीमहे ॥>
      text <इममिन्द्र गवाशिरं यवाशिरं च नः पिब ।>
      text <आगत्या वृषभिः सुतम् ॥>
      text <तुभ्येदिन्द्र स्व ओक्ये सोमं चोदामि पीतये ।>
      text <एष रारन्तु ते हृदि ॥>
      text <त्वां सुतस्य पीतये प्रत्नमिन्द्र हवामहे ।>
      text <कुशिकासो अवस्यवः ॥>
    text <ऋग्वेदः सूक्तं>
      text <आ याह्यर्वाङुप वन्धुरेष्ठास्तवेदनु प्रदिवः सोमपेयम् ।>
      text <प्रिया सखाया वि मुचोप बर्हिस्त्वामिमे हव्यवाहो हवन्ते ॥>
      text <आ याहि पूर्वीरति चर्षणीराँ अर्य आशिष उप नो हरिभ्याम् ।>
      text <इमा हि त्वा मतय स्तोमतष्टा इन्द्र हवन्ते सख्यं जुषाणाः ॥>
      text <आ नो यज्ञं नमोवृधं सजोषा इन्द्र देव हरिभिर्याहि तूयम् ।>
      text <अहं हि त्वा मतिभिर्जोहवीमि घृतप्रयाः सधमादे मधूनाम् ॥>
      text <आ च त्वामेता वृषणा वहातो हरी सखाया सुधुरा स्वङ्गा ।>
      text <धानावदिन्द्रः सवनं जुषाणः सखा सख्युः शृणवद्वन्दनानि ॥>
      text <कुविन्मा गोपां करसे जनस्य कुविद्राजानं मघवन्नृजीषिन् ।>
      text <कुविन्म ऋषिं पपिवांसं सुतस्य कुविन्मे वस्वो अमृतस्य शिक्षाः ॥>
      text <आ त्वा बृहन्तो हरयो युजाना अर्वागिन्द्र सधमादो वहन्तु ।>
      text <प्र ये द्विता दिव ऋञ्जन्त्याताः सुसम्मृष्टासो वृषभस्य मूराः ॥>
      text <इन्द्र पिब वृषधूतस्य वृष्ण आ यं ते श्येन उशते जभार ।>
      text <यस्य मदे च्यावयसि प्र कृष्टीर्यस्य मदे अप गोत्रा ववर्थ ॥>
      text <शुनं हुवेम मघवानमिन्द्रमस्मिन्भरे नृतमं वाजसातौ ।>
      text <शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥>
    text <ऋग्वेदः सूक्तं>
      text <अयं ते अस्तु हर्यतः सोम आ हरिभिः सुतः ।>
      text <जुषाण इन्द्र हरिभिर्न आ गह्या तिष्ठ हरितं रथम् ॥>
      text <हर्यन्नुषसमर्चयः सूर्यं हर्यन्नरोचयः ।>
      text <विद्वाँश्चिकित्वान्हर्यश्व वर्धस इन्द्र विश्वा अभि श्रियः ॥>
      text <द्यामिन्द्रो हरिधायसं पृथिवीं हरिवर्पसम् ।>
      text <अधारयद्धरितोर्भूरि भोजनं ययोरन्तर्हरिश्चरत् ॥>
      text <जज्ञानो हरितो वृषा विश्वमा भाति रोचनम् ।>
      text <हर्यश्वो हरितं धत्त आयुधमा वज्रं बाह्वोर्हरिम् ॥>
      text <इन्द्रो हर्यन्तमर्जुनं वज्रं शुक्रैरभीवृतम् ।>
      text <अपावृणोद्धरिभिरद्रिभिः सुतमुद्गा हरिभिराजत ॥>
    text <ऋग्वेदः सूक्तं>
      text <आ मन्द्रैरिन्द्र हरिभिर्याहि मयूररोमभिः ।>
      text <मा त्वा के चिन्नि यमन्विं न पाशिनोऽति धन्वेव ताँ इहि ॥>
      text <वृत्रखादो वलंरुजः पुरां दर्मो अपामजः ।>
      text <स्थाता रथस्य हर्योरभिस्वर इन्द्रो दृळ्हा चिदारुजः ॥>
      text <गम्भीराँ उदधीँरिव क्रतुं पुष्यसि गा इव ।>
      text <प्र सुगोपा यवसं धेनवो यथा ह्रदं कुल्या इवाशत ॥>
      text <आ नस्तुजं रयिं भरांशं न प्रतिजानते ।>
      text <वृक्षं पक्वं फलमङ्कीव धूनुहीन्द्र सम्पारणं वसु ॥>
      text <स्वयुरिन्द्र स्वराळसि स्मद्दिष्टिः स्वयशस्तरः ।>
      text <स वावृधान ओजसा पुरुष्टुत भवा नः सुश्रवस्तमः ॥>
    text <ऋग्वेदः सूक्तं>
      text <युध्मस्य ते वृषभस्य स्वराज उग्रस्य यून स्थविरस्य घृष्वेः ।>
      text <अजूर्यतो वज्रिणो वीर्याणीन्द्र श्रुतस्य महतो महानि ॥>
      text <महाँ असि महिष वृष्ण्येभिर्धनस्पृदुग्र सहमानो अन्यान् ।>
      text <एको विश्वस्य भुवनस्य राजा स योधया च क्षयया च जनान् ॥>
      text <प्र मात्राभी रिरिचे रोचमानः प्र देवेभिर्विश्वतो अप्रतीतः ।>
      text <प्र मज्मना दिव इन्द्रः पृथिव्याः प्रोरोर्महो अन्तरिक्षादृजीषी ॥>
      text <उरुं गभीरं जनुषाभ्युग्रं विश्वव्यचसमवतं मतीनाम् ।>
      text <इन्द्रं सोमासः प्रदिवि सुतासः समुद्रं न स्रवत आ विशन्ति ॥>
      text <यं सोममिन्द्र पृथिवीद्यावा गर्भं न माता बिभृतस्त्वाया ।>
      text <तं ते हिन्वन्ति तमु ते मृजन्त्यध्वर्यवो वृषभ पातवा उ ॥>
    text <ऋग्वेदः सूक्तं>
      text <मरुत्वाँ इन्द्र वृषभो रणाय पिबा सोममनुष्वधं मदाय ।>
      text <आ सिञ्चस्व जठरे मध्व ऊर्मिं त्वं राजासि प्रदिवः सुतानाम् ॥>
      text <सजोषा इन्द्र सगणो मरुद्भिः सोमं पिब वृत्रहा शूर विद्वान् ।>
      text <जहि शत्रूँरप मृधो नुदस्वाथाभयं कृणुहि विश्वतो नः ॥>
      text <उत ऋतुभिरृतुपाः पाहि सोममिन्द्र देवेभिः सखिभिः सुतं नः ।>
      text <याँ आभजो मरुतो ये त्वान्वहन्वृत्रमदधुस्तुभ्यमोजः ॥>
      text <ये त्वाहिहत्ये मघवन्नवर्धन्ये शाम्बरे हरिवो ये गविष्टौ ।>
      text <ये त्वा नूनमनुमदन्ति विप्राः पिबेन्द्र सोमं सगणो मरुद्भिः ॥>
      text <मरुत्वन्तं वृषभं वावृधानमकवारिं दिव्यं शासमिन्द्रम् ।>
      text <विश्वासाहमवसे नूतनायोग्रं सहोदामिह तं हुवेम ॥>
    text <ऋग्वेदः सूक्तं>
      text <सद्यो ह जातो वृषभः कनीनः प्रभर्तुमावदन्धसः सुतस्य ।>
      text <साधोः पिब प्रतिकामं यथा ते रसाशिरः प्रथमं सोम्यस्य ॥>
      text <यज्जायथास्तदहरस्य कामेऽंशोः पीयूषमपिबो गिरिष्ठाम् ।>
      text <तं ते माता परि योषा जनित्री महः पितुर्दम आसिञ्चदग्रे ॥>
      text <उपस्थाय मातरमन्नमैट्ट तिग्ममपश्यदभि सोममूधः ।>
      text <प्रयावयन्नचरद्गृत्सो अन्यान्महानि चक्रे पुरुधप्रतीकः ॥>
      text <उग्रस्तुराषाळभिभूत्योजा यथावशं तन्वं चक्र एषः ।>
      text <त्वष्टारमिन्द्रो जनुषाभिभूयामुष्या सोममपिबच्चमूषु ॥>
      text <शुनं हुवेम मघवानमिन्द्रमस्मिन्भरे नृतमं वाजसातौ ।>
      text <शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥>
    text <ऋग्वेदः सूक्तं>
      text <शंसा महामिन्द्रं यस्मिन्विश्वा आ कृष्टयः सोमपाः काममव्यन् ।>
      text <यं सुक्रतुं धिषणे विभ्वतष्टं घनं वृत्राणां जनयन्त देवाः ॥>
      text <यं नु नकिः पृतनासु स्वराजं द्विता तरति नृतमं हरिष्ठाम् ।>
      text <इनतमः सत्वभिर्यो ह शूषैः पृथुज्रया अमिनादायुर्दस्योः ॥>
      text <सहावा पृत्सु तरणिर्नार्वा व्यानशी रोदसी मेहनावान् ।>
      text <भगो न कारे हव्यो मतीनां पितेव चारुः सुहवो वयोधाः ॥>
      text <धर्ता दिवो रजसस्पृष्ट ऊर्ध्वो रथो न वायुर्वसुभिर्नियुत्वान् ।>
      text <क्षपां वस्ता जनिता सूर्यस्य विभक्ता भागं धिषणेव वाजम् ॥>
      text <शुनं हुवेम मघवानमिन्द्रमस्मिन्भरे नृतमं वाजसातौ ।>
      text <शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥>
    text <ऋग्वेदः सूक्तं>
      text <इन्द्रः स्वाहा पिबतु यस्य सोम आगत्या तुम्रो वृषभो मरुत्वान् ।>
      text <ओरुव्यचाः पृणतामेभिरन्नैरास्य हविस्तन्वः काममृध्याः ॥>
      text <आ ते सपर्यू जवसे युनज्मि ययोरनु प्रदिवः श्रुष्टिमावः ।>
      text <इह त्वा धेयुर्हरयः सुशिप्र पिबा त्वस्य सुषुतस्य चारोः ॥>
      text <गोभिर्मिमिक्षुं दधिरे सुपारमिन्द्रं ज्यैष्ठ्याय धायसे गृणानाः ।>
      text <मन्दानः सोमं पपिवाँ ऋजीषिन्समस्मभ्यं पुरुधा गा इषण्य ॥>
      text <इमं कामं मन्दया गोभिरश्वैश्चन्द्रवता राधसा पप्रथश्च ।>
      text <स्वर्यवो मतिभिस्तुभ्यं विप्रा इन्द्राय वाहः कुशिकासो अक्रन् ॥>
      text <शुनं हुवेम मघवानमिन्द्रमस्मिन्भरे नृतमं वाजसातौ ।>
      text <शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥>
    text <ऋग्वेदः सूक्तं>
      text <चर्षणीधृतं मघवानमुक्थ्यमिन्द्रं गिरो बृहतीरभ्यनूषत ।>
      text <वावृधानं पुरुहूतं सुवृक्तिभिरमर्त्यं जरमाणं दिवेदिवे ॥>
      text <शतक्रतुमर्णवं शाकिनं नरं गिरो म इन्द्रमुप यन्ति विश्वतः ।>
      text <वाजसनिं पूर्भिदं तूर्णिमप्तुरं धामसाचमभिषाचं स्वर्विदम् ॥>
      text <आकरे वसोर्जरिता पनस्यतेऽनेहस स्तुभ इन्द्रो दुवस्यति ।>
      text <विवस्वतः सदन आ हि पिप्रिये सत्रासाहमभिमातिहनं स्तुहि ॥>
      text <नृणामु त्वा नृतमं गीर्भिरुक्थैरभि प्र वीरमर्चता सबाधः ।>
      text <सं सहसे पुरुमायो जिहीते नमो अस्य प्रदिव एक ईशे ॥>
      text <पूर्वीरस्य निष्षिधो मर्त्येषु पुरू वसूनि पृथिवी बिभर्ति ।>
      text <इन्द्राय द्याव ओषधीरुतापो रयिं रक्षन्ति जीरयो वनानि ॥>
      text <तुभ्यं ब्रह्माणि गिर इन्द्र तुभ्यं सत्रा दधिरे हरिवो जुषस्व ।>
      text <बोध्यापिरवसो नूतनस्य सखे वसो जरितृभ्यो वयो धाः ॥>
      text <इन्द्र मरुत्व इह पाहि सोमं यथा शार्याते अपिबः सुतस्य ।>
      text <तव प्रणीती तव शूर शर्मन्ना विवासन्ति कवयः सुयज्ञाः ॥>
      text <स वावशान इह पाहि सोमं मरुद्भिरिन्द्र सखिभिः सुतं नः ।>
      text <जातं यत्त्वा परि देवा अभूषन्महे भराय पुरुहूत विश्वे ॥>
      text <अप्तूर्ये मरुत आपिरेषोऽमन्दन्निन्द्रमनु दातिवाराः ।>
      text <तेभिः साकं पिबतु वृत्रखादः सुतं सोमं दाशुषः स्वे सधस्थे ॥>
      text <इदं ह्यन्वोजसा सुतं राधानां पते ।>
      text <पिबा त्वस्य गिर्वणः ॥>
      text <यस्ते अनु स्वधामसत्सुते नि यच्छ तन्वम् ।>
      text <स त्वा ममत्तु सोम्यम् ॥>
      text <प्र ते अश्नोतु कुक्ष्योः प्रेन्द्र ब्रह्मणा शिरः ।>
      text <प्र बाहू शूर राधसे ॥>
    text <ऋग्वेदः सूक्तं>
      text <धानावन्तं करम्भिणमपूपवन्तमुक्थिनम् ।>
      text <इन्द्र प्रातर्जुषस्व नः ॥>
      text <पुरोळाशं पचत्यं जुषस्वेन्द्रा गुरस्व च ।>
      text <तुभ्यं हव्यानि सिस्रते ॥>
      text <पुरोळाशं च नो घसो जोषयासे गिरश्च नः ।>
      text <वधूयुरिव योषणाम् ॥>
      text <पुरोळाशं सनश्रुत प्रातःसावे जुषस्व नः ।>
      text <इन्द्र क्रतुर्हि ते बृहन् ॥>
      text <माध्यंदिनस्य सवनस्य धानाः पुरोळाशमिन्द्र कृष्वेह चारुम् ।>
      text <प्र यत्स्तोता जरिता तूर्ण्यर्थो वृषायमाण उप गीर्भिरीट्टे ॥>
      text <तृतीये धानाः सवने पुरुष्टुत पुरोळाशमाहुतं मामहस्व नः ।>
      text <ऋभुमन्तं वाजवन्तं त्वा कवे प्रयस्वन्त उप शिक्षेम धीतिभिः ॥>
      text <पूषण्वते ते चकृमा करम्भं हरिवते हर्यश्वाय धानाः ।>
      text <अपूपमद्धि सगणो मरुद्भिः सोमं पिब वृत्रहा शूर विद्वान् ॥>
      text <प्रति धाना भरत तूयमस्मै पुरोळाशं वीरतमाय नृणाम् ।>
      text <दिवेदिवे सदृशीरिन्द्र तुभ्यं वर्धन्तु त्वा सोमपेयाय धृष्णो ॥>
    text <ऋग्वेदः सूक्तं>
      text <इन्द्रापर्वता बृहता रथेन वामीरिष आ वहतं सुवीराः ।>
      text <वीतं हव्यान्यध्वरेषु देवा वर्धेथां गीर्भिरिळया मदन्ता ॥>
      text <तिष्ठा सु कं मघवन्मा परा गाः सोमस्य नु त्वा सुषुतस्य यक्षि ।>
      text <पितुर्न पुत्रः सिचमा रभे त इन्द्र स्वादिष्ठया गिरा शचीवः ॥>
      text <शंसावाध्वर्यो प्रति मे गृणीहीन्द्राय वाहः कृणवाव जुष्टम् ।>
      text <एदं बर्हिर्यजमानस्य सीदाथा च भूदुक्थमिन्द्राय शस्तम् ॥>
      text <जायेदस्तं मघवन्सेदु योनिस्तदित्त्वा युक्ता हरयो वहन्तु ।>
      text <यदा कदा च सुनवाम सोममग्निष्ट्वा दूतो धन्वात्यच्छ ॥>
      text <परा याहि मघवन्ना च याहीन्द्र भ्रातरुभयत्रा ते अर्थम् ।>
      text <यत्रा रथस्य बृहतो निधानं विमोचनं वाजिनो रासभस्य ॥>
      text <अपाः सोममस्तमिन्द्र प्र याहि कल्याणीर्जाया सुरणं गृहे ते ।>
      text <यत्रा रथस्य बृहतो निधानं विमोचनं वाजिनो दक्षिणावत् ॥>
      text <इमे भोजा अङ्गिरसो विरूपा दिवस्पुत्रासो असुरस्य वीराः ।>
      text <विश्वामित्राय ददतो मघानि सहस्रसावे प्र तिरन्त आयुः ॥>
      text <रूपंरूपं मघवा बोभवीति मायाः कृण्वानस्तन्वं परि स्वाम् ।>
      text <त्रिर्यद्दिवः परि मुहूर्तमागात्स्वैर्मन्त्रैरनृतुपा ऋतावा ॥>
      text <महाँ ऋषिर्देवजा देवजूतोऽस्तभ्नात्सिन्धुमर्णवं नृचक्षाः ।>
      text <विश्वामित्रो यदवहत्सुदासमप्रियायत कुशिकेभिरिन्द्रः ॥>
      text <हंसा इव कृणुथ श्लोकमद्रिभिर्मदन्तो गीर्भिरध्वरे सुते सचा ।>
      text <देवेभिर्विप्रा ऋषयो नृचक्षसो वि पिबध्वं कुशिकाः सोम्यं मधु ॥>
      text <उप प्रेत कुशिकाश्चेतयध्वमश्वं राये प्र मुञ्चता सुदासः ।>
      text <राजा वृत्रं जङ्घनत्प्रागपागुदगथा यजाते वर आ पृथिव्याः ॥>
      text <य इमे रोदसी उभे अहमिन्द्रमतुष्टवम् ।>
      text <विश्वामित्रस्य रक्षति ब्रह्मेदं भारतं जनम् ॥>
      text <विश्वामित्रा अरासत ब्रह्मेन्द्राय वज्रिणे ।>
      text <करदिन्नः सुराधसः ॥>
      text <किं ते कृण्वन्ति कीकटेषु गावो नाशिरं दुह्रे न तपन्ति घर्मम् ।>
      text <आ नो भर प्रमगन्दस्य वेदो नैचाशाखं मघवन्रन्धया नः ॥>
      text <ससर्परीरमतिं बाधमाना बृहन्मिमाय जमदग्निदत्ता ।>
      text <आ सूर्यस्य दुहिता ततान श्रवो देवेष्वमृतमजुर्यम् ॥>
      text <ससर्परीरभरत्तूयमेभ्योऽधि श्रवः पाञ्चजन्यासु कृष्टिषु ।>
      text <सा पक्ष्या नव्यमायुर्दधाना यां मे पलस्तिजमदग्नयो ददुः ॥>
      text <स्थिरौ गावौ भवतां वीळुरक्षो मेषा वि वर्हि मा युगं वि शारि ।>
      text <इन्द्रः पातल्ये ददतां शरीतोररिष्टनेमे अभि नः सचस्व ॥>
      text <बलं धेहि तनूषु नो बलमिन्द्रानळुत्सु नः ।>
      text <बलं तोकाय तनयाय जीवसे त्वं हि बलदा असि ॥>
      text <अभि व्ययस्व खदिरस्य सारमोजो धेहि स्पन्दने शिंशपायाम् ।>
      text <अक्ष वीळो वीळित वीळयस्व मा यामादस्मादव जीहिपो नः ॥>
      text <अयमस्मान्वनस्पतिर्मा च हा मा च रीरिषत् ।>
      text <स्वस्त्या गृहेभ्य आवसा आ विमोचनात् ॥>
      text <इन्द्रोतिभिर्बहुलाभिर्नो अद्य याच्छ्रेष्ठाभिर्मघवञ्छूर जिन्व ।>
      text <यो नो द्वेष्ट्यधरः सस्पदीष्ट यमु द्विष्मस्तमु प्राणो जहातु ॥>
      text <परशुं चिद्वि तपति शिम्बलं चिद्वि वृश्चति ।>
      text <उखा चिदिन्द्र येषन्ती प्रयस्ता फेनमस्यति ॥>
      text <न सायकस्य चिकिते जनासो लोधं नयन्ति पशु मन्यमानाः ।>
      text <नावाजिनं वाजिना हासयन्ति न गर्दभं पुरो अश्वान्नयन्ति ॥>
      text <इम इन्द्र भरतस्य पुत्रा अपपित्वं चिकितुर्न प्रपित्वम् ।>
      text <हिन्वन्त्यश्वमरणं न नित्यं ज्यावाजं परि णयन्त्याजौ ॥>
    text <ऋग्वेदः सूक्तं>
      text <इमं महे विदथ्याय शूषं शश्वत्कृत्व ईड्याय प्र जभ्रुः ।>
      text <शृणोतु नो दम्येभिरनीकैः शृणोत्वग्निर्दिव्यैरजस्रः ॥>
      text <महि महे दिवे अर्चा पृथिव्यै कामो म इच्छञ्चरति प्रजानन् ।>
      text <ययोर्ह स्तोमे विदथेषु देवाः सपर्यवो मादयन्ते सचायोः ॥>
      text <युवोरृतं रोदसी सत्यमस्तु महे षु णः सुविताय प्र भूतम् ।>
      text <इदं दिवे नमो अग्ने पृथिव्यै सपर्यामि प्रयसा यामि रत्नम् ॥>
      text <उतो हि वां पूर्व्या आविविद्र ऋतावरी रोदसी सत्यवाचः ।>
      text <नरश्चिद्वां समिथे शूरसातौ ववन्दिरे पृथिवि वेविदानाः ॥>
      text <को अद्धा वेद क इह प्र वोचद्देवाँ अच्छा पथ्या का समेति ।>
      text <ददृश्र एषामवमा सदांसि परेषु या गुह्येषु व्रतेषु ॥>
      text <कविर्नृचक्षा अभि षीमचष्ट ऋतस्य योना विघृते मदन्ती ।>
      text <नाना चक्राते सदनं यथा वेः समानेन क्रतुना संविदाने ॥>
      text <समान्या वियुते दूरेअन्ते ध्रुवे पदे तस्थतुर्जागरूके ।>
      text <उत स्वसारा युवती भवन्ती आदु ब्रुवाते मिथुनानि नाम ॥>
      text <विश्वेदेते जनिमा सं विविक्तो महो देवान्बिभ्रती न व्यथेते ।>
      text <एजद्ध्रुवं पत्यते विश्वमेकं चरत्पतत्रि विषुणं वि जातम् ॥>
      text <सना पुराणमध्येम्यारान्महः पितुर्जनितुर्जामि तन्नः ।>
      text <देवासो यत्र पनितार एवैरुरौ पथि व्युते तस्थुरन्तः ॥>
      text <इमं स्तोमं रोदसी प्र ब्रवीम्यृदूदराः शृणवन्नग्निजिह्वाः ।>
      text <मित्रः सम्राजो वरुणो युवान आदित्यासः कवयः पप्रथानाः ॥>
      text <हिरण्यपाणिः सविता सुजिह्वस्त्रिरा दिवो विदथे पत्यमानः ।>
      text <देवेषु च सवितः श्लोकमश्रेरादस्मभ्यमा सुव सर्वतातिम् ॥>
      text <सुकृत्सुपाणिः स्ववाँ ऋतावा देवस्त्वष्टावसे तानि नो धात् ।>
      text <पूषण्वन्त ऋभवो मादयध्वमूर्ध्वग्रावाणो अध्वरमतष्ट ॥>
      text <विद्युद्रथा मरुत ऋष्टिमन्तो दिवो मर्या ऋतजाता अयासः ।>
      text <सरस्वती शृणवन्यज्ञियासो धाता रयिं सहवीरं तुरासः ॥>
      text <विष्णुं स्तोमासः पुरुदस्ममर्का भगस्येव कारिणो यामनि ग्मन् ।>
      text <उरुक्रमः ककुहो यस्य पूर्वीर्न मर्धन्ति युवतयो जनित्रीः ॥>
      text <इन्द्रो विश्वैर्वीर्यैः पत्यमान उभे आ पप्रौ रोदसी महित्वा ।>
      text <पुरंदरो वृत्रहा धृष्णुषेणः संगृभ्या न आ भरा भूरि पश्वः ॥>
      text <नासत्या मे पितरा बन्धुपृच्छा सजात्यमश्विनोश्चारु नाम ।>
      text <युवं हि स्थो रयिदौ नो रयीणां दात्रं रक्षेथे अकवैरदब्धा ॥>
      text <महत्तद्वः कवयश्चारु नाम यद्ध देवा भवथ विश्व इन्द्रे ।>
      text <सख ऋभुभिः पुरुहूत प्रियेभिरिमां धियं सातये तक्षता नः ॥>
      text <अर्यमा णो अदितिर्यज्ञियासोऽदब्धानि वरुणस्य व्रतानि ।>
      text <युयोत नो अनपत्यानि गन्तोः प्रजावान्नः पशुमाँ अस्तु गातुः ॥>
      text <देवानां दूतः पुरुध प्रसूतोऽनागान्नो वोचतु सर्वताता ।>
      text <शृणोतु नः पृथिवी द्यौरुतापः सूर्यो नक्षत्रैरुर्वन्तरिक्षम् ॥>
      text <शृण्वन्तु नो वृषणः पर्वतासो ध्रुवक्षेमास इळया मदन्तः ।>
      text <आदित्यैर्नो अदितिः शृणोतु यच्छन्तु नो मरुतः शर्म भद्रम् ॥>
      text <सदा सुगः पितुमाँ अस्तु पन्था मध्वा देवा ओषधीः सं पिपृक्त ।>
      text <भगो मे अग्ने सख्ये न मृध्या उद्रायो अश्यां सदनं पुरुक्षोः ॥>
      text <स्वदस्व हव्या समिषो दिदीह्यस्मद्र्यक्सं मिमीहि श्रवांसि ।>
      text <विश्वाँ अग्ने पृत्सु ताञ्जेषि शत्रूनहा विश्वा सुमना दीदिही नः ॥>
    text <ऋग्वेदः सूक्तं>
      text <उषसः पूर्वा अध यद्व्यूषुर्महद्वि जज्ञे अक्षरं पदे गोः ।>
      text <व्रता देवानामुप नु प्रभूषन्महद्देवानामसुरत्वमेकम् ॥>
      text <मो षू णो अत्र जुहुरन्त देवा मा पूर्वे अग्ने पितरः पदज्ञाः ।>
      text <पुराण्योः सद्मनोः केतुरन्तर्महद्देवानामसुरत्वमेकम् ॥>
      text <वि मे पुरुत्रा पतयन्ति कामाः शम्यच्छा दीद्ये पूर्व्याणि ।>
      text <समिद्धे अग्नावृतमिद्वदेम महद्देवानामसुरत्वमेकम् ॥>
      text <समानो राजा विभृतः पुरुत्रा शये शयासु प्रयुतो वनानु ।>
      text <अन्या वत्सं भरति क्षेति माता महद्देवानामसुरत्वमेकम् ॥>
      text <आक्षित्पूर्वास्वपरा अनूरुत्सद्यो जातासु तरुणीष्वन्तः ।>
      text <अन्तर्वतीः सुवते अप्रवीता महद्देवानामसुरत्वमेकम् ॥>
      text <शयुः परस्तादध नु द्विमाताबन्धनश्चरति वत्स एकः ।>
      text <मित्रस्य ता वरुणस्य व्रतानि महद्देवानामसुरत्वमेकम् ॥>
      text <द्विमाता होता विदथेषु सम्राळन्वग्रं चरति क्षेति बुध्नः ।>
      text <प्र रण्यानि रण्यवाचो भरन्ते महद्देवानामसुरत्वमेकम् ॥>
      text <शूरस्येव युध्यतो अन्तमस्य प्रतीचीनं ददृशे विश्वमायत् ।>
      text <अन्तर्मतिश्चरति निष्षिधं गोर्महद्देवानामसुरत्वमेकम् ॥>
      text <नि वेवेति पलितो दूत आस्वन्तर्महाँश्चरति रोचनेन ।>
      text <वपूंषि बिभ्रदभि नो वि चष्टे महद्देवानामसुरत्वमेकम् ॥>
      text <विष्णुर्गोपाः परमं पाति पाथः प्रिया धामान्यमृता दधानः ।>
      text <अग्निष्टा विश्वा भुवनानि वेद महद्देवानामसुरत्वमेकम् ॥>
      text <नाना चक्राते यम्या वपूंषि तयोरन्यद्रोचते कृष्णमन्यत् ।>
      text <श्यावी च यदरुषी च स्वसारौ महद्देवानामसुरत्वमेकम् ॥>
      text <माता च यत्र दुहिता च धेनू सबर्दुघे धापयेते समीची ।>
      text <ऋतस्य ते सदसीळे अन्तर्महद्देवानामसुरत्वमेकम् ॥>
      text <अन्यस्या वत्सं रिहती मिमाय कया भुवा नि दधे धेनुरूधः ।>
      text <ऋतस्य सा पयसापिन्वतेळा महद्देवानामसुरत्वमेकम् ॥>
      text <पद्या वस्ते पुरुरूपा वपूंष्यूर्ध्वा तस्थौ त्र्यविं रेरिहाणा ।>
      text <ऋतस्य सद्म वि चरामि विद्वान्महद्देवानामसुरत्वमेकम् ॥>
      text <पदे इव निहिते दस्मे अन्तस्तयोरन्यद्गुह्यमाविरन्यत् ।>
      text <सध्रीचीना पथ्या सा विषूची महद्देवानामसुरत्वमेकम् ॥>
      text <आ धेनवो धुनयन्तामशिश्वीः सबर्दुघाः शशया अप्रदुग्धाः ।>
      text <नव्यानव्या युवतयो भवन्तीर्महद्देवानामसुरत्वमेकम् ॥>
      text <यदन्यासु वृषभो रोरवीति सो अन्यस्मिन्यूथे नि दधाति रेतः ।>
      text <स हि क्षपावान्स भगः स राजा महद्देवानामसुरत्वमेकम् ॥>
      text <वीरस्य नु स्वश्व्यं जनासः प्र नु वोचाम विदुरस्य देवाः ।>
      text <षोळ्हा युक्ताः पञ्चपञ्चा वहन्ति महद्देवानामसुरत्वमेकम् ॥>
      text <देवस्त्वष्टा सविता विश्वरूपः पुपोष प्रजाः पुरुधा जजान ।>
      text <इमा च विश्वा भुवनान्यस्य महद्देवानामसुरत्वमेकम् ॥>
      text <मही समैरच्चम्वा समीची उभे ते अस्य वसुना न्यृष्टे ।>
      text <शृण्वे वीरो विन्दमानो वसूनि महद्देवानामसुरत्वमेकम् ॥>
      text <इमां च नः पृथिवीं विश्वधाया उप क्षेति हितमित्रो न राजा ।>
      text <पुरःसदः शर्मसदो न वीरा महद्देवानामसुरत्वमेकम् ॥>
      text <निष्षिध्वरीस्त ओषधीरुतापो रयिं त इन्द्र पृथिवी बिभर्ति ।>
      text <सखायस्ते वामभाजः स्याम महद्देवानामसुरत्वमेकम् ॥>
    text <ऋग्वेदः सूक्तं>
      text <न ता मिनन्ति मायिनो न धीरा व्रता देवानां प्रथमा ध्रुवाणि ।>
      text <न रोदसी अद्रुहा वेद्याभिर्न पर्वता निनमे तस्थिवांसः ॥>
      text <षड्भाराँ एको अचरन्बिभर्त्यृतं वर्षिष्ठमुप गाव आगुः ।>
      text <तिस्रो महीरुपरास्तस्थुरत्या गुहा द्वे निहिते दर्श्येका ॥>
      text <त्रिपाजस्यो वृषभो विश्वरूप उत त्र्युधा पुरुध प्रजावान् ।>
      text <त्र्यनीकः पत्यते माहिनावान्स रेतोधा वृषभः शश्वतीनाम् ॥>
      text <अभीक आसां पदवीरबोध्यादित्यानामह्वे चारु नाम ।>
      text <आपश्चिदस्मा अरमन्त देवीः पृथग्व्रजन्तीः परि षीमवृञ्जन् ॥>
      text <त्री षधस्था सिन्धवस्त्रिः कवीनामुत त्रिमाता विदथेषु सम्राट् ।>
      text <ऋतावरीर्योषणास्तिस्रो अप्यास्त्रिरा दिवो विदथे पत्यमानाः ॥>
      text <त्रिरा दिवः सवितर्वार्याणि दिवेदिव आ सुव त्रिर्नो अह्नः ।>
      text <त्रिधातु राय आ सुवा वसूनि भग त्रातर्धिषणे सातये धाः ॥>
      text <त्रिरा दिवः सविता सोषवीति राजाना मित्रावरुणा सुपाणी ।>
      text <आपश्चिदस्य रोदसी चिदुर्वी रत्नं भिक्षन्त सवितुः सवाय ॥>
      text <त्रिरुत्तमा दूणशा रोचनानि त्रयो राजन्त्यसुरस्य वीराः ।>
      text <ऋतावान इषिरा दूळभासस्त्रिरा दिवो विदथे सन्तु देवाः ॥>
    text <ऋग्वेदः सूक्तं>
      text <प्र मे विविक्वाँ अविदन्मनीषां धेनुं चरन्तीं प्रयुतामगोपाम् ।>
      text <सद्यश्चिद्या दुदुहे भूरि धासेरिन्द्रस्तदग्निः पनितारो अस्याः ॥>
      text <इन्द्रः सु पूषा वृषणा सुहस्ता दिवो न प्रीताः शशयं दुदुह्रे ।>
      text <विश्वे यदस्यां रणयन्त देवाः प्र वोऽत्र वसवः सुम्नमश्याम् ॥>
      text <या जामयो वृष्ण इच्छन्ति शक्तिं नमस्यन्तीर्जानते गर्भमस्मिन् ।>
      text <अच्छा पुत्रं धेनवो वावशाना महश्चरन्ति बिभ्रतं वपूंषि ॥>
      text <अच्छा विवक्मि रोदसी सुमेके ग्राव्णो युजानो अध्वरे मनीषा ।>
      text <इमा उ ते मनवे भूरिवारा ऊर्ध्वा भवन्ति दर्शता यजत्राः ॥>
      text <या ते जिह्वा मधुमती सुमेधा अग्ने देवेषूच्यत उरूची ।>
      text <तयेह विश्वाँ अवसे यजत्राना सादय पायया चा मधूनि ॥>
      text <या ते अग्ने पर्वतस्येव धारासश्चन्ती पीपयद्देव चित्रा ।>
      text <तामस्मभ्यं प्रमतिं जातवेदो वसो रास्व सुमतिं विश्वजन्याम् ॥>
    text <ऋग्वेदः सूक्तं>
      text <धेनुः प्रत्नस्य काम्यं दुहानान्तः पुत्रश्चरति दक्षिणायाः ।>
      text <आ द्योतनिं वहति शुभ्रयामोषस स्तोमो अश्विनावजीगः ॥>
      text <सुयुग्वहन्ति प्रति वामृतेनोर्ध्वा भवन्ति पितरेव मेधाः ।>
      text <जरेथामस्मद्वि पणेर्मनीषां युवोरवश्चकृमा यातमर्वाक् ॥>
      text <सुयुग्भिरश्वैः सुवृता रथेन दस्राविमं शृणुतं श्लोकमद्रेः ।>
      text <किमङ्ग वां प्रत्यवर्तिं गमिष्ठाहुर्विप्रासो अश्विना पुराजाः ॥>
      text <आ मन्येथामा गतं कच्चिदेवैर्विश्वे जनासो अश्विना हवन्ते ।>
      text <इमा हि वां गोऋजीका मधूनि प्र मित्रासो न ददुरुस्रो अग्रे ॥>
      text <तिरः पुरू चिदश्विना रजांस्याङ्गूषो वां मघवाना जनेषु ।>
      text <एह यातं पथिभिर्देवयानैर्दस्राविमे वां निधयो मधूनाम् ॥>
      text <पुराणमोकः सख्यं शिवं वां युवोर्नरा द्रविणं जह्नाव्याम् ।>
      text <पुनः कृण्वानाः सख्या शिवानि मध्वा मदेम सह नू समानाः ॥>
      text <अश्विना वायुना युवं सुदक्षा नियुद्भिष्च सजोषसा युवाना ।>
      text <नासत्या तिरोअह्न्यं जुषाणा सोमं पिबतमस्रिधा सुदानू ॥>
      text <अश्विना परि वामिषः पुरूचीरीयुर्गीर्भिर्यतमाना अमृध्राः ।>
      text <रथो ह वामृतजा अद्रिजूतः परि द्यावापृथिवी याति सद्यः ॥>
      text <अश्विना मधुषुत्तमो युवाकुः सोमस्तं पातमा गतं दुरोणे ।>
      text <रथो ह वां भूरि वर्पः करिक्रत्सुतावतो निष्कृतमागमिष्ठः ॥>
    text <ऋग्वेदः सूक्तं>
      text <मित्रो जनान्यातयति ब्रुवाणो मित्रो दाधार पृथिवीमुत द्याम् ।>
      text <मित्रः कृष्टीरनिमिषाभि चष्टे मित्राय हव्यं घृतवज्जुहोत ॥>
      text <प्र स मित्र मर्तो अस्तु प्रयस्वान्यस्त आदित्य शिक्षति व्रतेन ।>
      text <न हन्यते न जीयते त्वोतो नैनमंहो अश्नोत्यन्तितो न दूरात् ॥>
      text <अनमीवास इळया मदन्तो मितज्ञवो वरिमन्ना पृथिव्याः ।>
      text <आदित्यस्य व्रतमुपक्षियन्तो वयं मित्रस्य सुमतौ स्याम ॥>
      text <अयं मित्रो नमस्यः सुशेवो राजा सुक्षत्रो अजनिष्ट वेधाः ।>
      text <तस्य वयं सुमतौ यज्ञियस्यापि भद्रे सौमनसे स्याम ॥>
      text <महाँ आदित्यो नमसोपसद्यो यातयज्जनो गृणते सुशेवः ।>
      text <तस्मा एतत्पन्यतमाय जुष्टमग्नौ मित्राय हविरा जुहोत ॥>
      text <मित्रस्य चर्षणीधृतोऽवो देवस्य सानसि ।>
      text <द्युम्नं चित्रश्रवस्तमम् ॥>
      text <अभि यो महिना दिवं मित्रो बभूव सप्रथाः ।>
      text <अभि श्रवोभिः पृथिवीम् ॥>
      text <मित्राय पञ्च येमिरे जना अभिष्टिशवसे ।>
      text <स देवान्विश्वान्बिभर्ति ॥>
      text <मित्रो देवेष्वायुषु जनाय वृक्तबर्हिषे ।>
      text <इष इष्टव्रता अकः ॥>
    text <ऋग्वेदः सूक्तं>
      text <इहेह वो मनसा बन्धुता नर उशिजो जग्मुरभि तानि वेदसा ।>
      text <याभिर्मायाभिः प्रतिजूतिवर्पसः सौधन्वना यज्ञियं भागमानश ॥>
      text <याभिः शचीभिश्चमसाँ अपिंशत यया धिया गामरिणीत चर्मणः ।>
      text <येन हरी मनसा निरतक्षत तेन देवत्वमृभवः समानश ॥>
      text <इन्द्रस्य सख्यमृभवः समानशुर्मनोर्नपातो अपसो दधन्विरे ।>
      text <सौधन्वनासो अमृतत्वमेरिरे विष्ट्वी शमीभिः सुकृतः सुकृत्यया ॥>
      text <इन्द्रेण याथ सरथं सुते सचाँ अथो वशानां भवथा सह श्रिया ।>
      text <न वः प्रतिमै सुकृतानि वाघतः सौधन्वना ऋभवो वीर्याणि च ॥>
      text <इन्द्र ऋभुभिर्वाजवद्भिः समुक्षितं सुतं सोममा वृषस्वा गभस्त्योः ।>
      text <धियेषितो मघवन्दाशुषो गृहे सौधन्वनेभिः सह मत्स्वा नृभिः ॥>
      text <इन्द्र ऋभुमान्वाजवान्मत्स्वेह नोऽस्मिन्सवने शच्या पुरुष्टुत ।>
      text <इमानि तुभ्यं स्वसराणि येमिरे व्रता देवानां मनुषश्च धर्मभिः ॥>
      text <इन्द्र ऋभुभिर्वाजिभिर्वाजयन्निह स्तोमं जरितुरुप याहि यज्ञियम् ।>
      text <शतं केतेभिरिषिरेभिरायवे सहस्रणीथो अध्वरस्य होमनि ॥>
    text <ऋग्वेदः सूक्तं>
      text <उषो वाजेन वाजिनि प्रचेता स्तोमं जुषस्व गृणतो मघोनि ।>
      text <पुराणी देवि युवतिः पुरंधिरनु व्रतं चरसि विश्ववारे ॥>
      text <उषो देव्यमर्त्या वि भाहि चन्द्ररथा सूनृता ईरयन्ती ।>
      text <आ त्वा वहन्तु सुयमासो अश्वा हिरण्यवर्णां पृथुपाजसो ये ॥>
      text <उषः प्रतीची भुवनानि विश्वोर्ध्वा तिष्ठस्यमृतस्य केतुः ।>
      text <समानमर्थं चरणीयमाना चक्रमिव नव्यस्या ववृत्स्व ॥>
      text <अव स्यूमेव चिन्वती मघोन्युषा याति स्वसरस्य पत्नी ।>
      text <स्वर्जनन्ती सुभगा सुदंसा आन्ताद्दिवः पप्रथ आ पृथिव्याः ॥>
      text <अच्छा वो देवीमुषसं विभातीं प्र वो भरध्वं नमसा सुवृक्तिम् ।>
      text <ऊर्ध्वं मधुधा दिवि पाजो अश्रेत्प्र रोचना रुरुचे रण्वसंदृक् ॥>
      text <ऋतावरी दिवो अर्कैरबोध्या रेवती रोदसी चित्रमस्थात् ।>
      text <आयतीमग्न उषसं विभातीं वाममेषि द्रविणं भिक्षमाणः ॥>
      text <ऋतस्य बुध्न उषसामिषण्यन्वृषा मही रोदसी आ विवेश ।>
      text <मही मित्रस्य वरुणस्य माया चन्द्रेव भानुं वि दधे पुरुत्रा ॥>
    text <ऋग्वेदः सूक्तं>
      text <इमा उ वां भृमयो मन्यमाना युवावते न तुज्या अभूवन् ।>
      text <क्व त्यदिन्द्रावरुणा यशो वां येन स्मा सिनं भरथः सखिभ्यः ॥>
      text <अयमु वां पुरुतमो रयीयञ्छश्वत्तममवसे जोहवीति ।>
      text <सजोषाविन्द्रावरुणा मरुद्भिर्दिवा पृथिव्या शृणुतं हवं मे ॥>
      text <अस्मे तदिन्द्रावरुणा वसु ष्यादस्मे रयिर्मरुतः सर्ववीरः ।>
      text <अस्मान्वरूत्रीः शरणैरवन्त्वस्मान्होत्रा भारती दक्षिणाभिः ॥>
      text <बृहस्पते जुषस्व नो हव्यानि विश्वदेव्य ।>
      text <रास्व रत्नानि दाशुषे ॥>
      text <शुचिमर्कैर्बृहस्पतिमध्वरेषु नमस्यत ।>
      text <अनाम्योज आ चके ॥>
      text <वृषभं चर्षणीनां विश्वरूपमदाभ्यम् ।>
      text <बृहस्पतिं वरेण्यम् ॥>
      text <इयं ते पूषन्नाघृणे सुष्टुतिर्देव नव्यसी ।>
      text <अस्माभिस्तुभ्यं शस्यते ॥>
      text <तां जुषस्व गिरं मम वाजयन्तीमवा धियम् ।>
      text <वधूयुरिव योषणाम् ॥>
      text <यो विश्वाभि विपश्यति भुवना सं च पश्यति ।>
      text <स नः पूषाविता भुवत् ॥>

  text <ऋग्वेदः मण्डल ४>
    text <ऋग्वेदः सूक्तं>
      text <त्वां ह्यग्ने सदमित्समन्यवो देवासो देवमरतिं न्येरिर इति क्रत्वा न्येरिरे ।>
      text <अमर्त्यं यजत मर्त्येष्वा देवमादेवं जनत प्रचेतसं विश्वमादेवं जनत प्रचेतसम् ॥>
      text <स भ्रातरं वरुणमग्न आ ववृत्स्व देवाँ अच्छा सुमती यज्ञवनसं ज्येष्ठं यज्ञवनसम् ।>
      text <ऋतावानमादित्यं चर्षणीधृतं राजानं चर्षणीधृतम् ॥>
      text <सखे सखायमभ्या ववृत्स्वाशुं न चक्रं रथ्येव रंह्यास्मभ्यं दस्म रंह्या ।>
      text <अग्ने मृळीकं वरुणे सचा विदो मरुत्सु विश्वभानुषु ।>
      text <तोकाय तुजे शुशुचान शं कृध्यस्मभ्यं दस्म शं कृधि ॥>
      text <त्वं नो अग्ने वरुणस्य विद्वान्देवस्य हेळोऽव यासिसीष्ठाः ।>
      text <यजिष्ठो वह्नितमः शोशुचानो विश्वा द्वेषांसि प्र मुमुग्ध्यस्मत् ॥>
      text <स त्वं नो अग्नेऽवमो भवोती नेदिष्ठो अस्या उषसो व्युष्टौ ।>
      text <अव यक्ष्व नो वरुणं रराणो वीहि मृळीकं सुहवो न एधि ॥>
      text <अस्य श्रेष्ठा सुभगस्य संदृग्देवस्य चित्रतमा मर्त्येषु ।>
      text <शुचि घृतं न तप्तमघ्न्याया स्पार्हा देवस्य मंहनेव धेनोः ॥>
      text <त्रिरस्य ता परमा सन्ति सत्या स्पार्हा देवस्य जनिमान्यग्नेः ।>
      text <अनन्ते अन्तः परिवीत आगाच्छुचिः शुक्रो अर्यो रोरुचानः ॥>
      text <स दूतो विश्वेदभि वष्टि सद्मा होता हिरण्यरथो रंसुजिह्वः ।>
      text <रोहिदश्वो वपुष्यो विभावा सदा रण्वः पितुमतीव संसत् ॥>
      text <स चेतयन्मनुषो यज्ञबन्धुः प्र तं मह्या रशनया नयन्ति ।>
      text <स क्षेत्यस्य दुर्यासु साधन्देवो मर्तस्य सधनित्वमाप ॥>
      text <स तू नो अग्निर्नयतु प्रजानन्नच्छा रत्नं देवभक्तं यदस्य ।>
      text <धिया यद्विश्वे अमृता अकृण्वन्द्यौष्पिता जनिता सत्यमुक्षन् ॥>
      text <स जायत प्रथमः पस्त्यासु महो बुध्ने रजसो अस्य योनौ ।>
      text <अपादशीर्षा गुहमानो अन्तायोयुवानो वृषभस्य नीळे ॥>
      text <प्र शर्ध आर्त प्रथमं विपन्यँ ऋतस्य योना वृषभस्य नीळे ।>
      text <स्पार्हो युवा वपुष्यो विभावा सप्त प्रियासोऽजनयन्त वृष्णे ॥>
      text <अस्माकमत्र पितरो मनुष्या अभि प्र सेदुरृतमाशुषाणाः ।>
      text <अश्मव्रजाः सुदुघा वव्रे अन्तरुदुस्रा आजन्नुषसो हुवानाः ॥>
      text <ते मर्मृजत ददृवांसो अद्रिं तदेषामन्ये अभितो वि वोचन् ।>
      text <पश्वयन्त्रासो अभि कारमर्चन्विदन्त ज्योतिश्चकृपन्त धीभिः ॥>
      text <ते गव्यता मनसा दृध्रमुब्धं गा येमानं परि षन्तमद्रिम् ।>
      text <दृळ्हं नरो वचसा दैव्येन व्रजं गोमन्तमुशिजो वि वव्रुः ॥>
      text <ते मन्वत प्रथमं नाम धेनोस्त्रिः सप्त मातुः परमाणि विन्दन् ।>
      text <तज्जानतीरभ्यनूषत व्रा आविर्भुवदरुणीर्यशसा गोः ॥>
      text <नेशत्तमो दुधितं रोचत द्यौरुद्देव्या उषसो भानुरर्त ।>
      text <आ सूर्यो बृहतस्तिष्ठदज्राँ ऋजु मर्तेषु वृजिना च पश्यन् ॥>
      text <आदित्पश्चा बुबुधाना व्यख्यन्नादिद्रत्नं धारयन्त द्युभक्तम् ।>
      text <विश्वे विश्वासु दुर्यासु देवा मित्र धिये वरुण सत्यमस्तु ॥>
      text <अच्छा वोचेय शुशुचानमग्निं होतारं विश्वभरसं यजिष्ठम् ।>
      text <शुच्यूधो अतृणन्न गवामन्धो न पूतं परिषिक्तमंशोः ॥>
      text <विश्वेषामदितिर्यज्ञियानां विश्वेषामतिथिर्मानुषाणाम् ।>
      text <अग्निर्देवानामव आवृणानः सुमृळीको भवतु जातवेदाः ॥>
    text <ऋग्वेदः सूक्तं>
      text <यो मर्त्येष्वमृत ऋतावा देवो देवेष्वरतिर्निधायि ।>
      text <होता यजिष्ठो मह्ना शुचध्यै हव्यैरग्निर्मनुष ईरयध्यै ॥>
      text <इह त्वं सूनो सहसो नो अद्य जातो जाताँ उभयाँ अन्तरग्ने ।>
      text <दूत ईयसे युयुजान ऋष्व ऋजुमुष्कान्वृषणः शुक्राँश्च ॥>
      text <अत्या वृधस्नू रोहिता घृतस्नू ऋतस्य मन्ये मनसा जविष्ठा ।>
      text <अन्तरीयसे अरुषा युजानो युष्माँश्च देवान्विश आ च मर्तान् ॥>
      text <अर्यमणं वरुणं मित्रमेषामिन्द्राविष्णू मरुतो अश्विनोत ।>
      text <स्वश्वो अग्ने सुरथः सुराधा एदु वह सुहविषे जनाय ॥>
      text <गोमाँ अग्नेऽविमाँ अश्वी यज्ञो नृवत्सखा सदमिदप्रमृष्यः ।>
      text <इळावाँ एषो असुर प्रजावान्दीर्घो रयिः पृथुबुध्नः सभावान् ॥>
      text <यस्त इध्मं जभरत्सिष्विदानो मूर्धानं वा ततपते त्वाया ।>
      text <भुवस्तस्य स्वतवाँः पायुरग्ने विश्वस्मात्सीमघायत उरुष्य ॥>
      text <यस्ते भरादन्नियते चिदन्नं निशिषन्मन्द्रमतिथिमुदीरत् ।>
      text <आ देवयुरिनधते दुरोणे तस्मिन्रयिर्ध्रुवो अस्तु दास्वान् ॥>
      text <यस्त्वा दोषा य उषसि प्रशंसात्प्रियं वा त्वा कृणवते हविष्मान् ।>
      text <अश्वो न स्वे दम आ हेम्यावान्तमंहसः पीपरो दाश्वांसम् ॥>
      text <यस्तुभ्यमग्ने अमृताय दाशद्दुवस्त्वे कृणवते यतस्रुक् ।>
      text <न स राया शशमानो वि योषन्नैनमंहः परि वरदघायोः ॥>
      text <यस्य त्वमग्ने अध्वरं जुजोषो देवो मर्तस्य सुधितं रराणः ।>
      text <प्रीतेदसद्धोत्रा सा यविष्ठासाम यस्य विधतो वृधासः ॥>
      text <चित्तिमचित्तिं चिनवद्वि विद्वान्पृष्ठेव वीता वृजिना च मर्तान् ।>
      text <राये च नः स्वपत्याय देव दितिं च रास्वादितिमुरुष्य ॥>
      text <कविं शशासुः कवयोऽदब्धा निधारयन्तो दुर्यास्वायोः ।>
      text <अतस्त्वं दृश्याँ अग्न एतान्पड्भिः पश्येरद्भुताँ अर्य एवैः ॥>
      text <त्वमग्ने वाघते सुप्रणीतिः सुतसोमाय विधते यविष्ठ ।>
      text <रत्नं भर शशमानाय घृष्वे पृथु श्चन्द्रमवसे चर्षणिप्राः ॥>
      text <अधा ह यद्वयमग्ने त्वाया पड्भिर्हस्तेभिश्चकृमा तनूभिः ।>
      text <रथं न क्रन्तो अपसा भुरिजोरृतं येमुः सुध्य आशुषाणाः ॥>
      text <अधा मातुरुषसः सप्त विप्रा जायेमहि प्रथमा वेधसो नॄन् ।>
      text <दिवस्पुत्रा अङ्गिरसो भवेमाद्रिं रुजेम धनिनं शुचन्तः ॥>
      text <अधा यथा नः पितरः परासः प्रत्नासो अग्न ऋतमाशुषाणाः ।>
      text <शुचीदयन्दीधितिमुक्थशासः क्षामा भिन्दन्तो अरुणीरप व्रन् ॥>
      text <सुकर्माणः सुरुचो देवयन्तोऽयो न देवा जनिमा धमन्तः ।>
      text <शुचन्तो अग्निं ववृधन्त इन्द्रमूर्वं गव्यं परिषदन्तो अग्मन् ॥>
      text <आ यूथेव क्षुमति पश्वो अख्यद्देवानां यज्जनिमान्त्युग्र ।>
      text <मर्तानां चिदुर्वशीरकृप्रन्वृधे चिदर्य उपरस्यायोः ॥>
      text <अकर्म ते स्वपसो अभूम ऋतमवस्रन्नुषसो विभातीः ।>
      text <अनूनमग्निं पुरुधा सुश्चन्द्रं देवस्य मर्मृजतश्चारु चक्षुः ॥>
      text <एता ते अग्न उचथानि वेधोऽवोचाम कवये ता जुषस्व ।>
      text <उच्छोचस्व कृणुहि वस्यसो नो महो रायः पुरुवार प्र यन्धि ॥>
    text <ऋग्वेदः सूक्तं>
      text <आ वो राजानमध्वरस्य रुद्रं होतारं सत्ययजं रोदस्योः ।>
      text <अग्निं पुरा तनयित्नोरचित्ताद्धिरण्यरूपमवसे कृणुध्वम् ॥>
      text <अयं योनिश्चकृमा यं वयं ते जायेव पत्य उशती सुवासाः ।>
      text <अर्वाचीनः परिवीतो नि षीदेमा उ ते स्वपाक प्रतीचीः ॥>
      text <आशृण्वते अदृपिताय मन्म नृचक्षसे सुमृळीकाय वेधः ।>
      text <देवाय शस्तिममृताय शंस ग्रावेव सोता मधुषुद्यमीळे ॥>
      text <त्वं चिन्नः शम्या अग्ने अस्या ऋतस्य बोध्यृतचित्स्वाधीः ।>
      text <कदा त उक्था सधमाद्यानि कदा भवन्ति सख्या गृहे ते ॥>
      text <कथा ह तद्वरुणाय त्वमग्ने कथा दिवे गर्हसे कन्न आगः ।>
      text <कथा मित्राय मीळ्हुषे पृथिव्यै ब्रवः कदर्यम्णे कद्भगाय ॥>
      text <कद्धिष्ण्यासु वृधसानो अग्ने कद्वाताय प्रतवसे शुभंये ।>
      text <परिज्मने नासत्याय क्षे ब्रवः कदग्ने रुद्राय नृघ्ने ॥>
      text <कथा महे पुष्टिम्भराय पूष्णे कद्रुद्राय सुमखाय हविर्दे ।>
      text <कद्विष्णव उरुगायाय रेतो ब्रवः कदग्ने शरवे बृहत्यै ॥>
      text <कथा शर्धाय मरुतामृताय कथा सूरे बृहते पृच्छ्यमानः ।>
      text <प्रति ब्रवोऽदितये तुराय साधा दिवो जातवेदश्चिकित्वान् ॥>
      text <ऋतेन ऋतं नियतमीळ आ गोरामा सचा मधुमत्पक्वमग्ने ।>
      text <कृष्णा सती रुशता धासिनैषा जामर्येण पयसा पीपाय ॥>
      text <ऋतेन हि ष्मा वृषभश्चिदक्तः पुमाँ अग्निः पयसा पृष्ठ्येन ।>
      text <अस्पन्दमानो अचरद्वयोधा वृषा शुक्रं दुदुहे पृश्निरूधः ॥>
      text <ऋतेनाद्रिं व्यसन्भिदन्तः समङ्गिरसो नवन्त गोभिः ।>
      text <शुनं नरः परि षदन्नुषासमाविः स्वरभवज्जाते अग्नौ ॥>
      text <ऋतेन देवीरमृता अमृक्ता अर्णोभिरापो मधुमद्भिरग्ने ।>
      text <वाजी न सर्गेषु प्रस्तुभानः प्र सदमित्स्रवितवे दधन्युः ॥>
      text <मा कस्य यक्षं सदमिद्धुरो गा मा वेशस्य प्रमिनतो मापेः ।>
      text <मा भ्रातुरग्ने अनृजोरृणं वेर्मा सख्युर्दक्षं रिपोर्भुजेम ॥>
      text <रक्षा णो अग्ने तव रक्षणेभी रारक्षाणः सुमख प्रीणानः ।>
      text <प्रति ष्फुर वि रुज वीड्वंहो जहि रक्षो महि चिद्वावृधानम् ॥>
      text <एभिर्भव सुमना अग्ने अर्कैरिमान्स्पृश मन्मभिः शूर वाजान् ।>
      text <उत ब्रह्माण्यङ्गिरो जुषस्व सं ते शस्तिर्देववाता जरेत ॥>
      text <एता विश्वा विदुषे तुभ्यं वेधो नीथान्यग्ने निण्या वचांसि ।>
      text <निवचना कवये काव्यान्यशंसिषं मतिभिर्विप्र उक्थैः ॥>
    text <ऋग्वेदः सूक्तं>
      text <कृणुष्व पाजः प्रसितिं न पृथ्वीं याहि राजेवामवाँ इभेन ।>
      text <तृष्वीमनु प्रसितिं द्रूणानोऽस्तासि विध्य रक्षसस्तपिष्ठैः ॥>
      text <तव भ्रमास आशुया पतन्त्यनु स्पृश धृषता शोशुचानः ।>
      text <तपूंष्यग्ने जुह्वा पतंगानसंदितो वि सृज विष्वगुल्काः ॥>
      text <प्रति स्पशो वि सृज तूर्णितमो भवा पायुर्विशो अस्या अदब्धः ।>
      text <यो नो दूरे अघशंसो यो अन्त्यग्ने माकिष्टे व्यथिरा दधर्षीत् ॥>
      text <उदग्ने तिष्ठ प्रत्या तनुष्व न्यमित्राँ ओषतात्तिग्महेते ।>
      text <यो नो अरातिं समिधान चक्रे नीचा तं धक्ष्यतसं न शुष्कम् ॥>
      text <ऊर्ध्वो भव प्रति विध्याध्यस्मदाविष्कृणुष्व दैव्यान्यग्ने ।>
      text <अव स्थिरा तनुहि यातुजूनां जामिमजामिं प्र मृणीहि शत्रून् ॥>
      text <स ते जानाति सुमतिं यविष्ठ य ईवते ब्रह्मणे गातुमैरत् ।>
      text <विश्वान्यस्मै सुदिनानि रायो द्युम्नान्यर्यो वि दुरो अभि द्यौत् ॥>
      text <सेदग्ने अस्तु सुभगः सुदानुर्यस्त्वा नित्येन हविषा य उक्थैः ।>
      text <पिप्रीषति स्व आयुषि दुरोणे विश्वेदस्मै सुदिना सासदिष्टिः ॥>
      text <अर्चामि ते सुमतिं घोष्यर्वाक्सं ते वावाता जरतामियं गीः ।>
      text <स्वश्वास्त्वा सुरथा मर्जयेमास्मे क्षत्राणि धारयेरनु द्यून् ॥>
      text <इह त्वा भूर्या चरेदुप त्मन्दोषावस्तर्दीदिवांसमनु द्यून् ।>
      text <क्रीळन्तस्त्वा सुमनसः सपेमाभि द्युम्ना तस्थिवांसो जनानाम् ॥>
      text <यस्त्वा स्वश्वः सुहिरण्यो अग्न उपयाति वसुमता रथेन ।>
      text <तस्य त्राता भवसि तस्य सखा यस्त आतिथ्यमानुषग्जुजोषत् ॥>
      text <महो रुजामि बन्धुता वचोभिस्तन्मा पितुर्गोतमादन्वियाय ।>
      text <त्वं नो अस्य वचसश्चिकिद्धि होतर्यविष्ठ सुक्रतो दमूनाः ॥>
      text <अस्वप्नजस्तरणयः सुशेवा अतन्द्रासोऽवृका अश्रमिष्ठाः ।>
      text <ते पायवः सध्र्यञ्चो निषद्याग्ने तव नः पान्त्वमूर ॥>
      text <ये पायवो मामतेयं ते अग्ने पश्यन्तो अन्धं दुरितादरक्षन् ।>
      text <ररक्ष तान्सुकृतो विश्ववेदा दिप्सन्त इद्रिपवो नाह देभुः ॥>
      text <त्वया वयं सधन्यस्त्वोतास्तव प्रणीत्यश्याम वाजान् ।>
      text <उभा शंसा सूदय सत्यतातेऽनुष्ठुया कृणुह्यह्रयाण ॥>
      text <अया ते अग्ने समिधा विधेम प्रति स्तोमं शस्यमानं गृभाय ।>
      text <दहाशसो रक्षसः पाह्यस्मान्द्रुहो निदो मित्रमहो अवद्यात् ॥>
    text <ऋग्वेदः सूक्तं>
      text <वैश्वानराय मीळ्हुषे सजोषाः कथा दाशेमाग्नये बृहद्भाः ।>
      text <अनूनेन बृहता वक्षथेनोप स्तभायदुपमिन्न रोधः ॥>
      text <मा निन्दत य इमां मह्यं रातिं देवो ददौ मर्त्याय स्वधावान् ।>
      text <पाकाय गृत्सो अमृतो विचेता वैश्वानरो नृतमो यह्वो अग्निः ॥>
      text <साम द्विबर्हा महि तिग्मभृष्टिः सहस्ररेता वृषभस्तुविष्मान् ।>
      text <पदं न गोरपगूळ्हं विविद्वानग्निर्मह्यं प्रेदु वोचन्मनीषाम् ॥>
      text <प्र ताँ अग्निर्बभसत्तिग्मजम्भस्तपिष्ठेन शोचिषा यः सुराधाः ।>
      text <प्र ये मिनन्ति वरुणस्य धाम प्रिया मित्रस्य चेततो ध्रुवाणि ॥>
      text <अभ्रातरो न योषणो व्यन्तः पतिरिपो न जनयो दुरेवाः ।>
      text <पापासः सन्तो अनृता असत्या इदं पदमजनता गभीरम् ॥>
      text <इदं मे अग्ने कियते पावकामिनते गुरुं भारं न मन्म ।>
      text <बृहद्दधाथ धृषता गभीरं यह्वं पृष्ठं प्रयसा सप्तधातु ॥>
      text <तमिन्न्वेव समना समानमभि क्रत्वा पुनती धीतिरश्याः ।>
      text <ससस्य चर्मन्नधि चारु पृश्नेरग्रे रुप आरुपितं जबारु ॥>
      text <प्रवाच्यं वचसः किं मे अस्य गुहा हितमुप निणिग्वदन्ति ।>
      text <यदुस्रियाणामप वारिव व्रन्पाति प्रियं रुपो अग्रं पदं वेः ॥>
      text <इदमु त्यन्महि महामनीकं यदुस्रिया सचत पूर्व्यं गौः ।>
      text <ऋतस्य पदे अधि दीद्यानं गुहा रघुष्यद्रघुयद्विवेद ॥>
      text <अध द्युतानः पित्रोः सचासामनुत गुह्यं चारु पृश्नेः ।>
      text <मातुष्पदे परमे अन्ति षद्गोर्वृष्णः शोचिषः प्रयतस्य जिह्वा ॥>
      text <ऋतं वोचे नमसा पृच्छ्यमानस्तवाशसा जातवेदो यदीदम् ।>
      text <त्वमस्य क्षयसि यद्ध विश्वं दिवि यदु द्रविणं यत्पृथिव्याम् ॥>
      text <किं नो अस्य द्रविणं कद्ध रत्नं वि नो वोचो जातवेदश्चिकित्वान् ।>
      text <गुहाध्वनः परमं यन्नो अस्य रेकु पदं न निदाना अगन्म ॥>
      text <का मर्यादा वयुना कद्ध वाममच्छा गमेम रघवो न वाजम् ।>
      text <कदा नो देवीरमृतस्य पत्नीः सूरो वर्णेन ततनन्नुषासः ॥>
      text <अनिरेण वचसा फल्ग्वेन प्रतीत्येन कृधुनातृपासः ।>
      text <अधा ते अग्ने किमिहा वदन्त्यनायुधास आसता सचन्ताम् ॥>
      text <अस्य श्रिये समिधानस्य वृष्णो वसोरनीकं दम आ रुरोच ।>
      text <रुशद्वसानः सुदृशीकरूपः क्षितिर्न राया पुरुवारो अद्यौत् ॥>
    text <ऋग्वेदः सूक्तं>
      text <ऊर्ध्व ऊ षु णो अध्वरस्य होतरग्ने तिष्ठ देवताता यजीयान् ।>
      text <त्वं हि विश्वमभ्यसि मन्म प्र वेधसश्चित्तिरसि मनीषाम् ॥>
      text <अमूरो होता न्यसादि विक्ष्वग्निर्मन्द्रो विदथेषु प्रचेताः ।>
      text <ऊर्ध्वं भानुं सवितेवाश्रेन्मेतेव धूमं स्तभायदुप द्याम् ॥>
      text <यता सुजूर्णी रातिनी घृताची प्रदक्षिणिद्देवतातिमुराणः ।>
      text <उदु स्वरुर्नवजा नाक्रः पश्वो अनक्ति सुधितः सुमेकः ॥>
      text <स्तीर्णे बर्हिषि समिधाने अग्ना ऊर्ध्वो अध्वर्युर्जुजुषाणो अस्थात् ।>
      text <पर्यग्निः पशुपा न होता त्रिविष्ट्येति प्रदिव उराणः ॥>
      text <परि त्मना मितद्रुरेति होताग्निर्मन्द्रो मधुवचा ऋतावा ।>
      text <द्रवन्त्यस्य वाजिनो न शोका भयन्ते विश्वा भुवना यदभ्राट् ॥>
      text <भद्रा ते अग्ने स्वनीक संदृग्घोरस्य सतो विषुणस्य चारुः ।>
      text <न यत्ते शोचिस्तमसा वरन्त न ध्वस्मानस्तन्वी रेप आ धुः ॥>
      text <न यस्य सातुर्जनितोरवारि न मातरापितरा नू चिदिष्टौ ।>
      text <अधा मित्रो न सुधितः पावकोऽग्निर्दीदाय मानुषीषु विक्षु ॥>
      text <द्विर्यं पञ्च जीजनन्संवसानाः स्वसारो अग्निं मानुषीषु विक्षु ।>
      text <उषर्बुधमथर्यो न दन्तं शुक्रं स्वासं परशुं न तिग्मम् ॥>
      text <तव त्ये अग्ने हरितो घृतस्ना रोहितास ऋज्वञ्चः स्वञ्चः ।>
      text <अरुषासो वृषण ऋजुमुष्का आ देवतातिमह्वन्त दस्माः ॥>
      text <ये ह त्ये ते सहमाना अयासस्त्वेषासो अग्ने अर्चयश्चरन्ति ।>
      text <श्येनासो न दुवसनासो अर्थं तुविष्वणसो मारुतं न शर्धः ॥>
      text <अकारि ब्रह्म समिधान तुभ्यं शंसात्युक्थं यजते व्यू धाः ।>
      text <होतारमग्निं मनुषो नि षेदुर्नमस्यन्त उशिजः शंसमायोः ॥>
    text <ऋग्वेदः सूक्तं>
      text <अयमिह प्रथमो धायि धातृभिर्होता यजिष्ठो अध्वरेष्वीड्यः ।>
      text <यमप्नवानो भृगवो विरुरुचुर्वनेषु चित्रं विभ्वं विशेविशे ॥>
      text <अग्ने कदा त आनुषग्भुवद्देवस्य चेतनम् ।>
      text <अधा हि त्वा जगृभ्रिरे मर्तासो विक्ष्वीड्यम् ॥>
      text <ऋतावानं विचेतसं पश्यन्तो द्यामिव स्तृभिः ।>
      text <विश्वेषामध्वराणां हस्कर्तारं दमेदमे ॥>
      text <आशुं दूतं विवस्वतो विश्वा यश्चर्षणीरभि ।>
      text <आ जभ्रुः केतुमायवो भृगवाणं विशेविशे ॥>
      text <तमीं होतारमानुषक्चिकित्वांसं नि षेदिरे ।>
      text <रण्वं पावकशोचिषं यजिष्ठं सप्त धामभिः ॥>
      text <तं शश्वतीषु मातृषु वन आ वीतमश्रितम् ।>
      text <चित्रं सन्तं गुहा हितं सुवेदं कूचिदर्थिनम् ॥>
      text <ससस्य यद्वियुता सस्मिन्नूधन्नृतस्य धामन्रणयन्त देवाः ।>
      text <महाँ अग्निर्नमसा रातहव्यो वेरध्वराय सदमिदृतावा ॥>
      text <वेरध्वरस्य दूत्यानि विद्वानुभे अन्ता रोदसी संचिकित्वान् ।>
      text <दूत ईयसे प्रदिव उराणो विदुष्टरो दिव आरोधनानि ॥>
      text <कृष्णं त एम रुशतः पुरो भाश्चरिष्ण्वर्चिर्वपुषामिदेकम् ।>
      text <यदप्रवीता दधते ह गर्भं सद्यश्चिज्जातो भवसीदु दूतः ॥>
      text <सद्यो जातस्य ददृशानमोजो यदस्य वातो अनुवाति शोचिः ।>
      text <वृणक्ति तिग्मामतसेषु जिह्वां स्थिरा चिदन्ना दयते वि जम्भैः ॥>
      text <तृषु यदन्ना तृषुणा ववक्ष तृषुं दूतं कृणुते यह्वो अग्निः ।>
      text <वातस्य मेळिं सचते निजूर्वन्नाशुं न वाजयते हिन्वे अर्वा ॥>
    text <ऋग्वेदः सूक्तं>
      text <दूतं वो विश्ववेदसं हव्यवाहममर्त्यम् ।>
      text <यजिष्ठमृञ्जसे गिरा ॥>
      text <स हि वेदा वसुधितिं महाँ आरोधनं दिवः ।>
      text <स देवाँ एह वक्षति ॥>
      text <स वेद देव आनमं देवाँ ऋतायते दमे ।>
      text <दाति प्रियाणि चिद्वसु ॥>
      text <स होता सेदु दूत्यं चिकित्वाँ अन्तरीयते ।>
      text <विद्वाँ आरोधनं दिवः ॥>
      text <ते स्याम ये अग्नये ददाशुर्हव्यदातिभिः ।>
      text <य ईं पुष्यन्त इन्धते ॥>
      text <ते राया ते सुवीर्यैः ससवांसो वि शृण्विरे ।>
      text <ये अग्ना दधिरे दुवः ॥>
      text <अस्मे रायो दिवेदिवे सं चरन्तु पुरुस्पृहः ।>
      text <अस्मे वाजास ईरताम् ॥>
      text <स विप्रश्चर्षणीनां शवसा मानुषाणाम् ।>
      text <अति क्षिप्रेव विध्यति ॥>
    text <ऋग्वेदः सूक्तं>
      text <अग्ने मृळ महाँ असि य ईमा देवयुं जनम् ।>
      text <इयेथ बर्हिरासदम् ॥>
      text <स मानुषीषु दूळभो विक्षु प्रावीरमर्त्यः ।>
      text <दूतो विश्वेषां भुवत् ॥>
      text <स सद्म परि णीयते होता मन्द्रो दिविष्टिषु ।>
      text <उत पोता नि षीदति ॥>
      text <उत ग्ना अग्निरध्वर उतो गृहपतिर्दमे ।>
      text <उत ब्रह्मा नि षीदति ॥>
      text <वेषि ह्यध्वरीयतामुपवक्ता जनानाम् ।>
      text <हव्या च मानुषाणाम् ॥>
      text <वेषीद्वस्य दूत्यं यस्य जुजोषो अध्वरम् ।>
      text <हव्यं मर्तस्य वोळ्हवे ॥>
      text <अस्माकं जोष्यध्वरमस्माकं यज्ञमङ्गिरः ।>
      text <अस्माकं शृणुधी हवम् ॥>
      text <परि ते दूळभो रथोऽस्माँ अश्नोतु विश्वतः ।>
      text <येन रक्षसि दाशुषः ॥>
    text <ऋग्वेदः सूक्तं>
      text <अग्ने तमद्याश्वं न स्तोमैः क्रतुं न भद्रं हृदिस्पृशम् ।>
      text <ऋध्यामा त ओहैः ॥>
      text <अधा ह्यग्ने क्रतोर्भद्रस्य दक्षस्य साधोः ।>
      text <रथीरृतस्य बृहतो बभूथ ॥>
      text <एभिर्नो अर्कैर्भवा नो अर्वाङ्स्वर्ण ज्योतिः ।>
      text <अग्ने विश्वेभिः सुमना अनीकैः ॥>
      text <आभिष्टे अद्य गीर्भिर्गृणन्तोऽग्ने दाशेम ।>
      text <प्र ते दिवो न स्तनयन्ति शुष्माः ॥>
      text <तव स्वादिष्ठाग्ने संदृष्टिरिदा चिदह्न इदा चिदक्तोः ।>
      text <श्रिये रुक्मो न रोचत उपाके ॥>
      text <घृतं न पूतं तनूररेपाः शुचि हिरण्यम् ।>
      text <तत्ते रुक्मो न रोचत स्वधावः ॥>
      text <कृतं चिद्धि ष्मा सनेमि द्वेषोऽग्न इनोषि मर्तात् ।>
      text <इत्था यजमानादृतावः ॥>
      text <शिवा नः सख्या सन्तु भ्रात्राग्ने देवेषु युष्मे ।>
      text <सा नो नाभिः सदने सस्मिन्नूधन् ॥>
    text <ऋग्वेदः सूक्तं>
      text <भद्रं ते अग्ने सहसिन्ननीकमुपाक आ रोचते सूर्यस्य ।>
      text <रुशद्दृशे ददृशे नक्तया चिदरूक्षितं दृश आ रूपे अन्नम् ॥>
      text <वि षाह्यग्ने गृणते मनीषां खं वेपसा तुविजात स्तवानः ।>
      text <विश्वेभिर्यद्वावनः शुक्र देवैस्तन्नो रास्व सुमहो भूरि मन्म ॥>
      text <त्वदग्ने काव्या त्वन्मनीषास्त्वदुक्था जायन्ते राध्यानि ।>
      text <त्वदेति द्रविणं वीरपेशा इत्थाधिये दाशुषे मर्त्याय ॥>
      text <त्वद्वाजी वाजम्भरो विहाया अभिष्टिकृज्जायते सत्यशुष्मः ।>
      text <त्वद्रयिर्देवजूतो मयोभुस्त्वदाशुर्जूजुवाँ अग्ने अर्वा ॥>
      text <त्वामग्ने प्रथमं देवयन्तो देवं मर्ता अमृत मन्द्रजिह्वम् ।>
      text <द्वेषोयुतमा विवासन्ति धीभिर्दमूनसं गृहपतिममूरम् ॥>
      text <आरे अस्मदमतिमारे अंह आरे विश्वां दुर्मतिं यन्निपासि ।>
      text <दोषा शिवः सहसः सूनो अग्ने यं देव आ चित्सचसे स्वस्ति ॥>
    text <ऋग्वेदः सूक्तं>
      text <यस्त्वामग्न इनधते यतस्रुक्त्रिस्ते अन्नं कृणवत्सस्मिन्नहन् ।>
      text <स सु द्युम्नैरभ्यस्तु प्रसक्षत्तव क्रत्वा जातवेदश्चिकित्वान् ॥>
      text <इध्मं यस्ते जभरच्छश्रमाणो महो अग्ने अनीकमा सपर्यन् ।>
      text <स इधानः प्रति दोषामुषासं पुष्यन्रयिं सचते घ्नन्नमित्रान् ॥>
      text <अग्निरीशे बृहतः क्षत्रियस्याग्निर्वाजस्य परमस्य रायः ।>
      text <दधाति रत्नं विधते यविष्ठो व्यानुषङ्मर्त्याय स्वधावान् ॥>
      text <यच्चिद्धि ते पुरुषत्रा यविष्ठाचित्तिभिश्चकृमा कच्चिदागः ।>
      text <कृधी ष्वस्माँ अदितेरनागान्व्येनांसि शिश्रथो विष्वगग्ने ॥>
      text <महश्चिदग्न एनसो अभीक ऊर्वाद्देवानामुत मर्त्यानाम् ।>
      text <मा ते सखायः सदमिद्रिषाम यच्छा तोकाय तनयाय शं योः ॥>
      text <यथा ह त्यद्वसवो गौर्यं चित्पदि षिताममुञ्चता यजत्राः ।>
      text <एवो ष्वस्मन्मुञ्चता व्यंहः प्र तार्यग्ने प्रतरं न आयुः ॥>
    text <ऋग्वेदः सूक्तं>
      text <प्रत्यग्निरुषसामग्रमख्यद्विभातीनां सुमना रत्नधेयम् ।>
      text <यातमश्विना सुकृतो दुरोणमुत्सूर्यो ज्योतिषा देव एति ॥>
      text <ऊर्ध्वं भानुं सविता देवो अश्रेद्द्रप्सं दविध्वद्गविषो न सत्वा ।>
      text <अनु व्रतं वरुणो यन्ति मित्रो यत्सूर्यं दिव्यारोहयन्ति ॥>
      text <यं सीमकृण्वन्तमसे विपृचे ध्रुवक्षेमा अनवस्यन्तो अर्थम् ।>
      text <तं सूर्यं हरितः सप्त यह्वी स्पशं विश्वस्य जगतो वहन्ति ॥>
      text <वहिष्ठेभिर्विहरन्यासि तन्तुमवव्ययन्नसितं देव वस्म ।>
      text <दविध्वतो रश्मयः सूर्यस्य चर्मेवावाधुस्तमो अप्स्वन्तः ॥>
      text <अनायतो अनिबद्धः कथायं न्यङ्ङुत्तानोऽव पद्यते न ।>
      text <कया याति स्वधया को ददर्श दिवः स्कम्भः समृतः पाति नाकम् ॥>
    text <ऋग्वेदः सूक्तं>
      text <प्रत्यग्निरुषसो जातवेदा अख्यद्देवो रोचमाना महोभिः ।>
      text <आ नासत्योरुगाया रथेनेमं यज्ञमुप नो यातमच्छ ॥>
      text <ऊर्ध्वं केतुं सविता देवो अश्रेज्ज्योतिर्विश्वस्मै भुवनाय कृण्वन् ।>
      text <आप्रा द्यावापृथिवी अन्तरिक्षं वि सूर्यो रश्मिभिश्चेकितानः ॥>
      text <आवहन्त्यरुणीर्ज्योतिषागान्मही चित्रा रश्मिभिश्चेकिताना ।>
      text <प्रबोधयन्ती सुविताय देव्युषा ईयते सुयुजा रथेन ॥>
      text <आ वां वहिष्ठा इह ते वहन्तु रथा अश्वास उषसो व्युष्टौ ।>
      text <इमे हि वां मधुपेयाय सोमा अस्मिन्यज्ञे वृषणा मादयेथाम् ॥>
      text <अनायतो अनिबद्धः कथायं न्यङ्ङुत्तानोऽव पद्यते न ।>
      text <कया याति स्वधया को ददर्श दिव स्कम्भः समृतः पाति नाकम् ॥>
    text <ऋग्वेदः सूक्तं>
      text <अग्निर्होता नो अध्वरे वाजी सन्परि णीयते ।>
      text <देवो देवेषु यज्ञियः ॥>
      text <परि त्रिविष्ट्यध्वरं यात्यग्नी रथीरिव ।>
      text <आ देवेषु प्रयो दधत् ॥>
      text <परि वाजपतिः कविरग्निर्हव्यान्यक्रमीत् ।>
      text <दधद्रत्नानि दाशुषे ॥>
      text <अयं यः सृञ्जये पुरो दैववाते समिध्यते ।>
      text <द्युमाँ अमित्रदम्भनः ॥>
      text <अस्य घा वीर ईवतोऽग्नेरीशीत मर्त्यः ।>
      text <तिग्मजम्भस्य मीळ्हुषः ॥>
      text <तमर्वन्तं न सानसिमरुषं न दिवः शिशुम् ।>
      text <मर्मृज्यन्ते दिवेदिवे ॥>
      text <बोधद्यन्मा हरिभ्यां कुमारः साहदेव्यः ।>
      text <अच्छा न हूत उदरम् ॥>
      text <उत त्या यजता हरी कुमारात्साहदेव्यात् ।>
      text <प्रयता सद्य आ ददे ॥>
      text <एष वां देवावश्विना कुमारः साहदेव्यः ।>
      text <दीर्घायुरस्तु सोमकः ॥>
      text <तं युवं देवावश्विना कुमारं साहदेव्यम् ।>
      text <दीर्घायुषं कृणोतन ॥>
    text <ऋग्वेदः सूक्तं>
      text <आ सत्यो यातु मघवाँ ऋजीषी द्रवन्त्वस्य हरय उप नः ।>
      text <तस्मा इदन्धः सुषुमा सुदक्षमिहाभिपित्वं करते गृणानः ॥>
      text <अव स्य शूराध्वनो नान्तेऽस्मिन्नो अद्य सवने मन्दध्यै ।>
      text <शंसात्युक्थमुशनेव वेधाश्चिकितुषे असुर्याय मन्म ॥>
      text <कविर्न निण्यं विदथानि साधन्वृषा यत्सेकं विपिपानो अर्चात् ।>
      text <दिव इत्था जीजनत्सप्त कारूनह्ना चिच्चक्रुर्वयुना गृणन्तः ॥>
      text <स्वर्यद्वेदि सुदृशीकमर्कैर्महि ज्योती रुरुचुर्यद्ध वस्तोः ।>
      text <अन्धा तमांसि दुधिता विचक्षे नृभ्यश्चकार नृतमो अभिष्टौ ॥>
      text <ववक्ष इन्द्रो अमितमृजीष्युभे आ पप्रौ रोदसी महित्वा ।>
      text <अतश्चिदस्य महिमा वि रेच्यभि यो विश्वा भुवना बभूव ॥>
      text <विश्वानि शक्रो नर्याणि विद्वानपो रिरेच सखिभिर्निकामैः ।>
      text <अश्मानं चिद्ये बिभिदुर्वचोभिर्व्रजं गोमन्तमुशिजो वि वव्रुः ॥>
      text <अपो वृत्रं वव्रिवांसं पराहन्प्रावत्ते वज्रं पृथिवी सचेताः ।>
      text <प्रार्णांसि समुद्रियाण्यैनोः पतिर्भवञ्छवसा शूर धृष्णो ॥>
      text <अपो यदद्रिं पुरुहूत दर्दराविर्भुवत्सरमा पूर्व्यं ते ।>
      text <स नो नेता वाजमा दर्षि भूरिं गोत्रा रुजन्नङ्गिरोभिर्गृणानः ॥>
      text <अच्छा कविं नृमणो गा अभिष्टौ स्वर्षाता मघवन्नाधमानम् ।>
      text <ऊतिभिस्तमिषणो द्युम्नहूतौ नि मायावानब्रह्मा दस्युरर्त ॥>
      text <आ दस्युघ्ना मनसा याह्यस्तं भुवत्ते कुत्सः सख्ये निकामः ।>
      text <स्वे योनौ नि षदतं सरूपा वि वां चिकित्सदृतचिद्ध नारी ॥>
      text <यासि कुत्सेन सरथमवस्युस्तोदो वातस्य हर्योरीशानः ।>
      text <ऋज्रा वाजं न गध्यं युयूषन्कविर्यदहन्पार्याय भूषात् ॥>
      text <कुत्साय शुष्णमशुषं नि बर्हीः प्रपित्वे अह्नः कुयवं सहस्रा ।>
      text <सद्यो दस्यून्प्र मृण कुत्स्येन प्र सूरश्चक्रं वृहतादभीके ॥>
      text <त्वं पिप्रुं मृगयं शूशुवांसमृजिश्वने वैदथिनाय रन्धीः ।>
      text <पञ्चाशत्कृष्णा नि वपः सहस्रात्कं न पुरो जरिमा वि दर्दः ॥>
      text <सूर उपाके तन्वं दधानो वि यत्ते चेत्यमृतस्य वर्पः ।>
      text <मृगो न हस्ती तविषीमुषाणः सिंहो न भीम आयुधानि बिभ्रत् ॥>
      text <इन्द्रं कामा वसूयन्तो अग्मन्स्वर्मीळ्हे न सवने चकानाः ।>
      text <श्रवस्यवः शशमानास उक्थैरोको न रण्वा सुदृशीव पुष्टिः ॥>
      text <तमिद्व इन्द्रं सुहवं हुवेम यस्ता चकार नर्या पुरूणि ।>
      text <यो मावते जरित्रे गध्यं चिन्मक्षू वाजं भरति स्पार्हराधाः ॥>
      text <तिग्मा यदन्तरशनिः पताति कस्मिञ्चिच्छूर मुहुके जनानाम् ।>
      text <घोरा यदर्य समृतिर्भवात्यध स्मा नस्तन्वो बोधि गोपाः ॥>
      text <भुवोऽविता वामदेवस्य धीनां भुवः सखावृको वाजसातौ ।>
      text <त्वामनु प्रमतिमा जगन्मोरुशंसो जरित्रे विश्वध स्याः ॥>
      text <एभिर्नृभिरिन्द्र त्वायुभिष्ट्वा मघवद्भिर्मघवन्विश्व आजौ ।>
      text <द्यावो न द्युम्नैरभि सन्तो अर्यः क्षपो मदेम शरदश्च पूर्वीः ॥>
      text <एवेदिन्द्राय वृषभाय वृष्णे ब्रह्माकर्म भृगवो न रथम् ।>
      text <नू चिद्यथा नः सख्या वियोषदसन्न उग्रोऽविता तनूपाः ॥>
      text <नू ष्टुत इन्द्र नू गृणान इषं जरित्रे नद्यो न पीपेः ।>
      text <अकारि ते हरिवो ब्रह्म नव्यं धिया स्याम रथ्यः सदासाः ॥>
    text <ऋग्वेदः सूक्तं>
      text <त्वं महाँ इन्द्र तुभ्यं ह क्षा अनु क्षत्रं मंहना मन्यत द्यौः ।>
      text <त्वं वृत्रं शवसा जघन्वान्सृजः सिन्धूँरहिना जग्रसानान् ॥>
      text <तव त्विषो जनिमन्रेजत द्यौ रेजद्भूमिर्भियसा स्वस्य मन्योः ।>
      text <ऋघायन्त सुभ्वः पर्वतास आर्दन्धन्वानि सरयन्त आपः ॥>
      text <भिनद्गिरिं शवसा वज्रमिष्णन्नाविष्कृण्वानः सहसान ओजः ।>
      text <वधीद्वृत्रं वज्रेण मन्दसानः सरन्नापो जवसा हतवृष्णीः ॥>
      text <सुवीरस्ते जनिता मन्यत द्यौरिन्द्रस्य कर्ता स्वपस्तमो भूत् ।>
      text <य ईं जजान स्वर्यं सुवज्रमनपच्युतं सदसो न भूम ॥>
      text <य एक इच्च्यावयति प्र भूमा राजा कृष्टीनां पुरुहूत इन्द्रः ।>
      text <सत्यमेनमनु विश्वे मदन्ति रातिं देवस्य गृणतो मघोनः ॥>
      text <सत्रा सोमा अभवन्नस्य विश्वे सत्रा मदासो बृहतो मदिष्ठाः ।>
      text <सत्राभवो वसुपतिर्वसूनां दत्रे विश्वा अधिथा इन्द्र कृष्टीः ॥>
      text <त्वमध प्रथमं जायमानोऽमे विश्वा अधिथा इन्द्र कृष्टीः ।>
      text <त्वं प्रति प्रवत आशयानमहिं वज्रेण मघवन्वि वृश्चः ॥>
      text <सत्राहणं दाधृषिं तुम्रमिन्द्रं महामपारं वृषभं सुवज्रम् ।>
      text <हन्ता यो वृत्रं सनितोत वाजं दाता मघानि मघवा सुराधाः ॥>
      text <अयं वृतश्चातयते समीचीर्य आजिषु मघवा शृण्व एकः ।>
      text <अयं वाजं भरति यं सनोत्यस्य प्रियासः सख्ये स्याम ॥>
      text <अयं शृण्वे अध जयन्नुत घ्नन्नयमुत प्र कृणुते युधा गाः ।>
      text <यदा सत्यं कृणुते मन्युमिन्द्रो विश्वं दृळ्हं भयत एजदस्मात् ॥>
      text <समिन्द्रो गा अजयत्सं हिरण्या समश्विया मघवा यो ह पूर्वीः ।>
      text <एभिर्नृभिर्नृतमो अस्य शाकै रायो विभक्ता सम्भरश्च वस्वः ॥>
      text <कियत्स्विदिन्द्रो अध्येति मातुः कियत्पितुर्जनितुर्यो जजान ।>
      text <यो अस्य शुष्मं मुहुकैरियर्ति वातो न जूत स्तनयद्भिरभ्रैः ॥>
      text <क्षियन्तं त्वमक्षियन्तं कृणोतीयर्ति रेणुं मघवा समोहम् ।>
      text <विभञ्जनुरशनिमाँ इव द्यौरुत स्तोतारं मघवा वसौ धात् ॥>
      text <अयं चक्रमिषणत्सूर्यस्य न्येतशं रीरमत्ससृमाणम् ।>
      text <आ कृष्ण ईं जुहुराणो जिघर्ति त्वचो बुध्ने रजसो अस्य योनौ ॥>
      text <असिक्न्यां यजमानो न होता ॥>
      text <गव्यन्त इन्द्रं सख्याय विप्रा अश्वायन्तो वृषणं वाजयन्तः ।>
      text <जनीयन्तो जनिदामक्षितोतिमा च्यावयामोऽवते न कोशम् ॥>
      text <त्राता नो बोधि ददृशान आपिरभिख्याता मर्डिता सोम्यानाम् ।>
      text <सखा पिता पितृतमः पितॄणां कर्तेमु लोकमुशते वयोधाः ॥>
      text <सखीयतामविता बोधि सखा गृणान इन्द्र स्तुवते वयो धाः ।>
      text <वयं ह्या ते चकृमा सबाध आभिः शमीभिर्महयन्त इन्द्र ॥>
      text <स्तुत इन्द्रो मघवा यद्ध वृत्रा भूरीण्येको अप्रतीनि हन्ति ।>
      text <अस्य प्रियो जरिता यस्य शर्मन्नकिर्देवा वारयन्ते न मर्ताः ॥>
      text <एवा न इन्द्रो मघवा विरप्शी करत्सत्या चर्षणीधृदनर्वा ।>
      text <त्वं राजा जनुषां धेह्यस्मे अधि श्रवो माहिनं यज्जरित्रे ॥>
      text <नू ष्टुत इन्द्र नू गृणान इषं जरित्रे नद्यो न पीपेः ।>
      text <अकारि ते हरिवो ब्रह्म नव्यं धिया स्याम रथ्यः सदासाः ॥>
    text <ऋग्वेदः सूक्तं>
      text <अयं पन्था अनुवित्तः पुराणो यतो देवा उदजायन्त विश्वे ।>
      text <अतश्चिदा जनिषीष्ट प्रवृद्धो मा मातरममुया पत्तवे कः ॥>
      text <नाहमतो निरया दुर्गहैतत्तिरश्चता पार्श्वान्निर्गमाणि ।>
      text <बहूनि मे अकृता कर्त्वानि युध्यै त्वेन सं त्वेन पृच्छै ॥>
      text <परायतीं मातरमन्वचष्ट न नानु गान्यनु नू गमानि ।>
      text <त्वष्टुर्गृहे अपिबत्सोममिन्द्रः शतधन्यं चम्वोः सुतस्य ॥>
      text <किं स ऋधक्कृणवद्यं सहस्रं मासो जभार शरदश्च पूर्वीः ।>
      text <नही न्वस्य प्रतिमानमस्त्यन्तर्जातेषूत ये जनित्वाः ॥>
      text <अवद्यमिव मन्यमाना गुहाकरिन्द्रं माता वीर्येणा न्यृष्टम् ।>
      text <अथोदस्थात्स्वयमत्कं वसान आ रोदसी अपृणाज्जायमानः ॥>
      text <एता अर्षन्त्यललाभवन्तीरृतावरीरिव संक्रोशमानाः ।>
      text <एता वि पृच्छ किमिदं भनन्ति कमापो अद्रिं परिधिं रुजन्ति ॥>
      text <किमु ष्विदस्मै निविदो भनन्तेन्द्रस्यावद्यं दिधिषन्त आपः ।>
      text <ममैतान्पुत्रो महता वधेन वृत्रं जघन्वाँ असृजद्वि सिन्धून् ॥>
      text <ममच्चन त्वा युवतिः परास ममच्चन त्वा कुषवा जगार ।>
      text <ममच्चिदापः शिशवे ममृड्युर्ममच्चिदिन्द्रः सहसोदतिष्ठत् ॥>
      text <ममच्चन ते मघवन्व्यंसो निविविध्वाँ अप हनू जघान ।>
      text <अधा निविद्ध उत्तरो बभूवाञ्छिरो दासस्य सं पिणग्वधेन ॥>
      text <गृष्टिः ससूव स्थविरं तवागामनाधृष्यं वृषभं तुम्रमिन्द्रम् ।>
      text <अरीळ्हं वत्सं चरथाय माता स्वयं गातुं तन्व इच्छमानम् ॥>
      text <उत माता महिषमन्ववेनदमी त्वा जहति पुत्र देवाः ।>
      text <अथाब्रवीद्वृत्रमिन्द्रो हनिष्यन्सखे विष्णो वितरं वि क्रमस्व ॥>
      text <कस्ते मातरं विधवामचक्रच्छयुं कस्त्वामजिघांसच्चरन्तम् ।>
      text <कस्ते देवो अधि मार्डीक आसीद्यत्प्राक्षिणाः पितरं पादगृह्य ॥>
      text <अवर्त्या शुन आन्त्राणि पेचे न देवेषु विविदे मर्डितारम् ।>
      text <अपश्यं जायाममहीयमानामधा मे श्येनो मध्वा जभार ॥>
    text <ऋग्वेदः सूक्तं>
      text <एवा त्वामिन्द्र वज्रिन्नत्र विश्वे देवासः सुहवास ऊमाः ।>
      text <महामुभे रोदसी वृद्धमृष्वं निरेकमिद्वृणते वृत्रहत्ये ॥>
      text <अवासृजन्त जिव्रयो न देवा भुवः सम्राळिन्द्र सत्ययोनिः ।>
      text <अहन्नहिं परिशयानमर्णः प्र वर्तनीररदो विश्वधेनाः ॥>
      text <अतृप्णुवन्तं वियतमबुध्यमबुध्यमानं सुषुपाणमिन्द्र ।>
      text <सप्त प्रति प्रवत आशयानमहिं वज्रेण वि रिणा अपर्वन् ॥>
      text <अक्षोदयच्छवसा क्षाम बुध्नं वार्ण वातस्तविषीभिरिन्द्रः ।>
      text <दृळ्हान्यौभ्नादुशमान ओजोऽवाभिनत्ककुभः पर्वतानाम् ॥>
      text <अभि प्र दद्रुर्जनयो न गर्भं रथा इव प्र ययुः साकमद्रयः ।>
      text <अतर्पयो विसृत उब्ज ऊर्मीन्त्वं वृताँ अरिणा इन्द्र सिन्धून् ॥>
      text <त्वं महीमवनिं विश्वधेनां तुर्वीतये वय्याय क्षरन्तीम् ।>
      text <अरमयो नमसैजदर्णः सुतरणाँ अकृणोरिन्द्र सिन्धून् ॥>
      text <प्राग्रुवो नभन्वो न वक्वा ध्वस्रा अपिन्वद्युवतीरृतज्ञाः ।>
      text <धन्वान्यज्राँ अपृणक्तृषाणाँ अधोगिन्द्र स्तर्यो दंसुपत्नीः ॥>
      text <पूर्वीरुषसः शरदश्च गूर्ता वृत्रं जघन्वाँ असृजद्वि सिन्धून् ।>
      text <परिष्ठिता अतृणद्बद्बधानाः सीरा इन्द्रः स्रवितवे पृथिव्या ॥>
      text <वम्रीभिः पुत्रमग्रुवो अदानं निवेशनाद्धरिव आ जभर्थ ।>
      text <व्यन्धो अख्यदहिमाददानो निर्भूदुखच्छित्समरन्त पर्व ॥>
      text <प्र ते पूर्वाणि करणानि विप्राविद्वाँ आह विदुषे करांसि ।>
      text <यथायथा वृष्ण्यानि स्वगूर्तापांसि राजन्नर्याविवेषीः ॥>
      text <नू ष्टुत इन्द्र नू गृणान इषं जरित्रे नद्यो न पीपेः ।>
      text <अकारि ते हरिवो ब्रह्म नव्यं धिया स्याम रथ्यः सदासाः ॥>
    text <ऋग्वेदः सूक्तं>
      text <आ न इन्द्रो दूरादा न आसादभिष्टिकृदवसे यासदुग्रः ।>
      text <ओजिष्ठेभिर्नृपतिर्वज्रबाहुः संगे समत्सु तुर्वणिः पृतन्यून् ॥>
      text <आ न इन्द्रो हरिभिर्यात्वच्छार्वाचीनोऽवसे राधसे च ।>
      text <तिष्ठाति वज्री मघवा विरप्शीमं यज्ञमनु नो वाजसातौ ॥>
      text <इमं यज्ञं त्वमस्माकमिन्द्र पुरो दधत्सनिष्यसि क्रतुं नः ।>
      text <श्वघ्नीव वज्रिन्सनये धनानां त्वया वयमर्य आजिं जयेम ॥>
      text <उशन्नु षु णः सुमना उपाके सोमस्य नु सुषुतस्य स्वधावः ।>
      text <पा इन्द्र प्रतिभृतस्य मध्वः समन्धसा ममदः पृष्ठ्येन ॥>
      text <वि यो ररप्श ऋषिभिर्नवेभिर्वृक्षो न पक्वः सृण्यो न जेता ।>
      text <मर्यो न योषामभि मन्यमानोऽच्छा विवक्मि पुरुहूतमिन्द्रम् ॥>
      text <गिरिर्न यः स्वतवाँ ऋष्व इन्द्रः सनादेव सहसे जात उग्रः ।>
      text <आदर्ता वज्रं स्थविरं न भीम उद्नेव कोशं वसुना न्यृष्टम् ॥>
      text <न यस्य वर्ता जनुषा न्वस्ति न राधस आमरीता मघस्य ।>
      text <उद्वावृषाणस्तविषीव उग्रास्मभ्यं दद्धि पुरुहूत रायः ॥>
      text <ईक्षे रायः क्षयस्य चर्षणीनामुत व्रजमपवर्तासि गोनाम् ।>
      text <शिक्षानरः समिथेषु प्रहावान्वस्वो राशिमभिनेतासि भूरिम् ॥>
      text <कया तच्छृण्वे शच्या शचिष्ठो यया कृणोति मुहु का चिदृष्वः ।>
      text <पुरु दाशुषे विचयिष्ठो अंहोऽथा दधाति द्रविणं जरित्रे ॥>
      text <मा नो मर्धीरा भरा दद्धि तन्नः प्र दाशुषे दातवे भूरि यत्ते ।>
      text <नव्ये देष्णे शस्ते अस्मिन्त उक्थे प्र ब्रवाम वयमिन्द्र स्तुवन्तः ॥>
      text <नू ष्टुत इन्द्र नू गृणान इषं जरित्रे नद्यो न पीपेः ।>
      text <अकारि ते हरिवो ब्रह्म नव्यं धिया स्याम रथ्यः सदासाः ॥>
    text <ऋग्वेदः सूक्तं>
      text <आ यात्विन्द्रोऽवस उप न इह स्तुतः सधमादस्तु शूरः ।>
      text <वावृधानस्तविषीर्यस्य पूर्वीर्द्यौर्न क्षत्रमभिभूति पुष्यात् ॥>
      text <तस्येदिह स्तवथ वृष्ण्यानि तुविद्युम्नस्य तुविराधसो नॄन् ।>
      text <यस्य क्रतुर्विदथ्यो न सम्राट् साह्वान्तरुत्रो अभ्यस्ति कृष्टीः ॥>
      text <आ यात्विन्द्रो दिव आ पृथिव्या मक्षू समुद्रादुत वा पुरीषात् ।>
      text <स्वर्णरादवसे नो मरुत्वान्परावतो वा सदनादृतस्य ॥>
      text <स्थूरस्य रायो बृहतो य ईशे तमु ष्टवाम विदथेष्विन्द्रम् ।>
      text <यो वायुना जयति गोमतीषु प्र धृष्णुया नयति वस्यो अच्छ ॥>
      text <उप यो नमो नमसि स्तभायन्नियर्ति वाचं जनयन्यजध्यै ।>
      text <ऋञ्जसानः पुरुवार उक्थैरेन्द्रं कृण्वीत सदनेषु होता ॥>
      text <धिषा यदि धिषण्यन्तः सरण्यान्सदन्तो अद्रिमौशिजस्य गोहे ।>
      text <आ दुरोषाः पास्त्यस्य होता यो नो महान्संवरणेषु वह्निः ॥>
      text <सत्रा यदीं भार्वरस्य वृष्णः सिषक्ति शुष्म स्तुवते भराय ।>
      text <गुहा यदीमौशिजस्य गोहे प्र यद्धिये प्रायसे मदाय ॥>
      text <वि यद्वरांसि पर्वतस्य वृण्वे पयोभिर्जिन्वे अपां जवांसि ।>
      text <विदद्गौरस्य गवयस्य गोहे यदी वाजाय सुध्यो वहन्ति ॥>
      text <भद्रा ते हस्ता सुकृतोत पाणी प्रयन्तारा स्तुवते राध इन्द्र ।>
      text <का ते निषत्तिः किमु नो ममत्सि किं नोदुदु हर्षसे दातवा उ ॥>
      text <एवा वस्व इन्द्रः सत्यः सम्राड्ढन्ता वृत्रं वरिवः पूरवे कः ।>
      text <पुरुष्टुत क्रत्वा नः शग्धि रायो भक्षीय तेऽवसो दैव्यस्य ॥>
      text <नू ष्टुत इन्द्र नू गृणान इषं जरित्रे नद्यो न पीपेः ।>
      text <अकारि ते हरिवो ब्रह्म नव्यं धिया स्याम रथ्यः सदासाः ॥>
    text <ऋग्वेदः सूक्तं>
      text <यन्न इन्द्रो जुजुषे यच्च वष्टि तन्नो महान्करति शुष्म्या चित् ।>
      text <ब्रह्म स्तोमं मघवा सोममुक्था यो अश्मानं शवसा बिभ्रदेति ॥>
      text <वृषा वृषन्धिं चतुरश्रिमस्यन्नुग्रो बाहुभ्यां नृतमः शचीवान् ।>
      text <श्रिये परुष्णीमुषमाण ऊर्णां यस्याः पर्वाणि सख्याय विव्ये ॥>
      text <यो देवो देवतमो जायमानो महो वाजेभिर्महद्भिश्च शुष्मैः ।>
      text <दधानो वज्रं बाह्वोरुशन्तं द्याममेन रेजयत्प्र भूम ॥>
      text <विश्वा रोधांसि प्रवतश्च पूर्वीर्द्यौरृष्वाज्जनिमन्रेजत क्षाः ।>
      text <आ मातरा भरति शुष्म्या गोर्नृवत्परिज्मन्नोनुवन्त वाताः ॥>
      text <ता तू त इन्द्र महतो महानि विश्वेष्वित्सवनेषु प्रवाच्या ।>
      text <यच्छूर धृष्णो धृषता दधृष्वानहिं वज्रेण शवसाविवेषीः ॥>
      text <ता तू ते सत्या तुविनृम्ण विश्वा प्र धेनवः सिस्रते वृष्ण ऊध्नः ।>
      text <अधा ह त्वद्वृषमणो भियानाः प्र सिन्धवो जवसा चक्रमन्त ॥>
      text <अत्राह ते हरिवस्ता उ देवीरवोभिरिन्द्र स्तवन्त स्वसारः ।>
      text <यत्सीमनु प्र मुचो बद्बधाना दीर्घामनु प्रसितिं स्यन्दयध्यै ॥>
      text <पिपीळे अंशुर्मद्यो न सिन्धुरा त्वा शमी शशमानस्य शक्तिः ।>
      text <अस्मद्र्यक्छुशुचानस्य यम्या आशुर्न रश्मिं तुव्योजसं गोः ॥>
      text <अस्मे वर्षिष्ठा कृणुहि ज्येष्ठा नृम्णानि सत्रा सहुरे सहांसि ।>
      text <अस्मभ्यं वृत्रा सुहनानि रन्धि जहि वधर्वनुषो मर्त्यस्य ॥>
      text <अस्माकमित्सु शृणुहि त्वमिन्द्रास्मभ्यं चित्राँ उप माहि वाजान् ।>
      text <अस्मभ्यं विश्वा इषणः पुरंधीरस्माकं सु मघवन्बोधि गोदाः ॥>
      text <नू ष्टुत इन्द्र नू गृणान इषं जरित्रे नद्यो न पीपेः ।>
      text <अकारि ते हरिवो ब्रह्म नव्यं धिया स्याम रथ्यः सदासाः ॥>
      block
      block
      text <ऋग्वेद:>
    text <ऋग्वेदः सूक्तं>
      text <कथा महामवृधत्कस्य होतुर्यज्ञं जुषाणो अभि सोममूधः ।>
      text <पिबन्नुशानो जुषमाणो अन्धो ववक्ष ऋष्वः शुचते धनाय ॥>
      text <को अस्य वीरः सधमादमाप समानंश सुमतिभिः को अस्य ।>
      text <कदस्य चित्रं चिकिते कदूती वृधे भुवच्छशमानस्य यज्योः ॥>
      text <कथा शृणोति हूयमानमिन्द्रः कथा शृण्वन्नवसामस्य वेद ।>
      text <का अस्य पूर्वीरुपमातयो ह कथैनमाहुः पपुरिं जरित्रे ॥>
      text <कथा सबाधः शशमानो अस्य नशदभि द्रविणं दीध्यानः ।>
      text <देवो भुवन्नवेदा म ऋतानां नमो जगृभ्वाँ अभि यज्जुजोषत् ॥>
      text <कथा कदस्या उषसो व्युष्टौ देवो मर्तस्य सख्यं जुजोष ।>
      text <कथा कदस्य सख्यं सखिभ्यो ये अस्मिन्कामं सुयुजं ततस्रे ॥>
      text <किमादमत्रं सख्यं सखिभ्यः कदा नु ते भ्रात्रं प्र ब्रवाम ।>
      text <श्रिये सुदृशो वपुरस्य सर्गाः स्वर्ण चित्रतममिष आ गोः ॥>
      text <द्रुहं जिघांसन्ध्वरसमनिन्द्रां तेतिक्ते तिग्मा तुजसे अनीका ।>
      text <ऋणा चिद्यत्र ऋणया न उग्रो दूरे अज्ञाता उषसो बबाधे ॥>
      text <ऋतस्य हि शुरुधः सन्ति पूर्वीरृतस्य धीतिर्वृजिनानि हन्ति ।>
      text <ऋतस्य श्लोको बधिरा ततर्द कर्णा बुधानः शुचमान आयोः ॥>
      text <ऋतस्य दृळ्हा धरुणानि सन्ति पुरूणि चन्द्रा वपुषे वपूंषि ।>
      text <ऋतेन दीर्घमिषणन्त पृक्ष ऋतेन गाव ऋतमा विवेशुः ॥>
      text <ऋतं येमान ऋतमिद्वनोत्यृतस्य शुष्मस्तुरया उ गव्युः ।>
      text <ऋताय पृथ्वी बहुले गभीरे ऋताय धेनू परमे दुहाते ॥>
      text <नू ष्टुत इन्द्र नू गृणान इषं जरित्रे नद्यो न पीपेः ।>
      text <अकारि ते हरिवो ब्रह्म नव्यं धिया स्याम रथ्यः सदासाः ॥>
    text <ऋग्वेदः सूक्तं>
      text <का सुष्टुतिः शवसः सूनुमिन्द्रमर्वाचीनं राधस आ ववर्तत् ।>
      text <ददिर्हि वीरो गृणते वसूनि स गोपतिर्निष्षिधां नो जनासः ॥>
      text <स वृत्रहत्ये हव्यः स ईड्यः स सुष्टुत इन्द्रः सत्यराधाः ।>
      text <स यामन्ना मघवा मर्त्याय ब्रह्मण्यते सुष्वये वरिवो धात् ॥>
      text <तमिन्नरो वि ह्वयन्ते समीके रिरिक्वांसस्तन्वः कृण्वत त्राम् ।>
      text <मिथो यत्त्यागमुभयासो अग्मन्नरस्तोकस्य तनयस्य सातौ ॥>
      text <क्रतूयन्ति क्षितयो योग उग्राशुषाणासो मिथो अर्णसातौ ।>
      text <सं यद्विशोऽववृत्रन्त युध्मा आदिन्नेम इन्द्रयन्ते अभीके ॥>
      text <आदिद्ध नेम इन्द्रियं यजन्त आदित्पक्तिः पुरोळाशं रिरिच्यात् ।>
      text <आदित्सोमो वि पपृच्यादसुष्वीनादिज्जुजोष वृषभं यजध्यै ॥>
      text <कृणोत्यस्मै वरिवो य इत्थेन्द्राय सोममुशते सुनोति ।>
      text <सध्रीचीनेन मनसाविवेनन्तमित्सखायं कृणुते समत्सु ॥>
      text <य इन्द्राय सुनवत्सोममद्य पचात्पक्तीरुत भृज्जाति धानाः ।>
      text <प्रति मनायोरुचथानि हर्यन्तस्मिन्दधद्वृषणं शुष्ममिन्द्रः ॥>
      text <यदा समर्यं व्यचेदृघावा दीर्घं यदाजिमभ्यख्यदर्यः ।>
      text <अचिक्रदद्वृषणं पत्न्यच्छा दुरोण आ निशितं सोमसुद्भिः ॥>
      text <भूयसा वस्नमचरत्कनीयोऽविक्रीतो अकानिषं पुनर्यन् ।>
      text <स भूयसा कनीयो नारिरेचीद्दीना दक्षा वि दुहन्ति प्र वाणम् ॥>
      text <क इमं दशभिर्ममेन्द्रं क्रीणाति धेनुभिः ।>
      text <यदा वृत्राणि जङ्घनदथैनं मे पुनर्ददत् ॥>
      text <नू ष्टुत इन्द्र नू गृणान इषं जरित्रे नद्यो न पीपेः ।>
      text <अकारि ते हरिवो ब्रह्म नव्यं धिया स्याम रथ्यः सदासाः ॥>
    text <ऋग्वेदः सूक्तं>
      text <को अद्य नर्यो देवकाम उशन्निन्द्रस्य सख्यं जुजोष ।>
      text <को वा महेऽवसे पार्याय समिद्धे अग्नौ सुतसोम ईट्टे ॥>
      text <को नानाम वचसा सोम्याय मनायुर्वा भवति वस्त उस्राः ।>
      text <क इन्द्रस्य युज्यं कः सखित्वं को भ्रात्रं वष्टि कवये क ऊती ॥>
      text <को देवानामवो अद्या वृणीते क आदित्याँ अदितिं ज्योतिरीट्टे ।>
      text <कस्याश्विनाविन्द्रो अग्निः सुतस्यांशोः पिबन्ति मनसाविवेनम् ॥>
      text <तस्मा अग्निर्भारतः शर्म यंसज्ज्योक्पश्यात्सूर्यमुच्चरन्तम् ।>
      text <य इन्द्राय सुनवामेत्याह नरे नर्याय नृतमाय नृणाम् ॥>
      text <न तं जिनन्ति बहवो न दभ्रा उर्वस्मा अदितिः शर्म यंसत् ।>
      text <प्रियः सुकृत्प्रिय इन्द्रे मनायुः प्रियः सुप्रावीः प्रियो अस्य सोमी ॥>
      text <सुप्राव्यः प्राशुषाळेष वीरः सुष्वेः पक्तिं कृणुते केवलेन्द्रः ।>
      text <नासुष्वेरापिर्न सखा न जामिर्दुष्प्राव्योऽवहन्तेदवाचः ॥>
      text <न रेवता पणिना सख्यमिन्द्रोऽसुन्वता सुतपाः सं गृणीते ।>
      text <आस्य वेदः खिदति हन्ति नग्नं वि सुष्वये पक्तये केवलो भूत् ॥>
      text <इन्द्रं परेऽवरे मध्यमास इन्द्रं यान्तोऽवसितास इन्द्रम् ।>
      text <इन्द्रं क्षियन्त उत युध्यमाना इन्द्रं नरो वाजयन्तो हवन्ते ॥>
    text <ऋग्वेदः सूक्तं>
      text <अहं मनुरभवं सूर्यश्चाहं कक्षीवाँ ऋषिरस्मि विप्रः ।>
      text <अहं कुत्समार्जुनेयं न्यृञ्जेऽहं कविरुशना पश्यता मा ॥>
      text <अहं भूमिमददामार्यायाहं वृष्टिं दाशुषे मर्त्याय ।>
      text <अहमपो अनयं वावशाना मम देवासो अनु केतमायन् ॥>
      text <अहं पुरो मन्दसानो व्यैरं नव साकं नवतीः शम्बरस्य ।>
      text <शततमं वेश्यं सर्वताता दिवोदासमतिथिग्वं यदावम् ॥>
      text <प्र सु ष विभ्यो मरुतो विरस्तु प्र श्येनः श्येनेभ्य आशुपत्वा ।>
      text <अचक्रया यत्स्वधया सुपर्णो हव्यं भरन्मनवे देवजुष्टम् ॥>
      text <भरद्यदि विरतो वेविजानः पथोरुणा मनोजवा असर्जि ।>
      text <तूयं ययौ मधुना सोम्येनोत श्रवो विविदे श्येनो अत्र ॥>
      text <ऋजीपी श्येनो ददमानो अंशुं परावतः शकुनो मन्द्रं मदम् ।>
      text <सोमं भरद्दादृहाणो देवावान्दिवो अमुष्मादुत्तरादादाय ॥>
      text <आदाय श्येनो अभरत्सोमं सहस्रं सवाँ अयुतं च साकम् ।>
      text <अत्रा पुरंधिरजहादरातीर्मदे सोमस्य मूरा अमूरः ॥>
    text <ऋग्वेदः सूक्तं>
      text <गर्भे नु सन्नन्वेषामवेदमहं देवानां जनिमानि विश्वा ।>
      text <शतं मा पुर आयसीररक्षन्नध श्येनो जवसा निरदीयम् ॥>
      text <न घा स मामप जोषं जभाराभीमास त्वक्षसा वीर्येण ।>
      text <ईर्मा पुरंधिरजहादरातीरुत वाताँ अतरच्छूशुवानः ॥>
      text <अव यच्छ्येनो अस्वनीदध द्योर्वि यद्यदि वात ऊहुः पुरंधिम् ।>
      text <सृजद्यदस्मा अव ह क्षिपज्ज्यां कृशानुरस्ता मनसा भुरण्यन् ॥>
      text <ऋजिप्य ईमिन्द्रावतो न भुज्युं श्येनो जभार बृहतो अधि ष्णोः ।>
      text <अन्तः पतत्पतत्र्यस्य पर्णमध यामनि प्रसितस्य तद्वेः ॥>
      text <अध श्वेतं कलशं गोभिरक्तमापिप्यानं मघवा शुक्रमन्धः ।>
      text <अध्वर्युभिः प्रयतं मध्वो अग्रमिन्द्रो मदाय प्रति धत्पिबध्यै शूरो मदाय प्रति धत्पिबध्यै ॥>
    text <ऋग्वेदः सूक्तं>
      text <त्वा युजा तव तत्सोम सख्य इन्द्रो अपो मनवे सस्रुतस्कः ।>
      text <अहन्नहिमरिणात्सप्त सिन्धूनपावृणोदपिहितेव खानि ॥>
      text <त्वा युजा नि खिदत्सूर्यस्येन्द्रश्चक्रं सहसा सद्य इन्दो ।>
      text <अधि ष्णुना बृहता वर्तमानं महो द्रुहो अप विश्वायु धायि ॥>
      text <अहन्निन्द्रो अदहदग्निरिन्दो पुरा दस्यून्मध्यंदिनादभीके ।>
      text <दुर्गे दुरोणे क्रत्वा न यातां पुरू सहस्रा शर्वा नि बर्हीत् ॥>
      text <विश्वस्मात्सीमधमाँ इन्द्र दस्यून्विशो दासीरकृणोरप्रशस्ताः ।>
      text <अबाधेथाममृणतं नि शत्रूनविन्देथामपचितिं वधत्रैः ॥>
      text <एवा सत्यं मघवाना युवं तदिन्द्रश्च सोमोर्वमश्व्यं गोः ।>
      text <आदर्दृतमपिहितान्यश्ना रिरिचथुः क्षाश्चित्ततृदाना ॥>
    text <ऋग्वेदः सूक्तं>
      text <आ न स्तुत उप वाजेभिरूती इन्द्र याहि हरिभिर्मन्दसानः ।>
      text <तिरश्चिदर्यः सवना पुरूण्याङ्गूषेभिर्गृणानः सत्यराधाः ॥>
      text <आ हि ष्मा याति नर्यश्चिकित्वान्हूयमानः सोतृभिरुप यज्ञम् ।>
      text <स्वश्वो यो अभीरुर्मन्यमानः सुष्वाणेभिर्मदति सं ह वीरैः ॥>
      text <श्रावयेदस्य कर्णा वाजयध्यै जुष्टामनु प्र दिशं मन्दयध्यै ।>
      text <उद्वावृषाणो राधसे तुविष्मान्करन्न इन्द्रः सुतीर्थाभयं च ॥>
      text <अच्छा यो गन्ता नाधमानमूती इत्था विप्रं हवमानं गृणन्तम् ।>
      text <उप त्मनि दधानो धुर्याशून्सहस्राणि शतानि वज्रबाहुः ॥>
      text <त्वोतासो मघवन्निन्द्र विप्रा वयं ते स्याम सूरयो गृणन्तः ।>
      text <भेजानासो बृहद्दिवस्य राय आकाय्यस्य दावने पुरुक्षोः ॥>
    text <ऋग्वेदः सूक्तं>
      text <नकिरिन्द्र त्वदुत्तरो न ज्यायाँ अस्ति वृत्रहन् ।>
      text <नकिरेवा यथा त्वम् ॥>
      text <सत्रा ते अनु कृष्टयो विश्वा चक्रेव वावृतुः ।>
      text <सत्रा महाँ असि श्रुतः ॥>
      text <विश्वे चनेदना त्वा देवास इन्द्र युयुधुः ।>
      text <यदहा नक्तमातिरः ॥>
      text <यत्रोत बाधितेभ्यश्चक्रं कुत्साय युध्यते ।>
      text <मुषाय इन्द्र सूर्यम् ॥>
      text <यत्र देवाँ ऋघायतो विश्वाँ अयुध्य एक इत् ।>
      text <त्वमिन्द्र वनूँरहन् ॥>
      text <यत्रोत मर्त्याय कमरिणा इन्द्र सूर्यम् ।>
      text <प्रावः शचीभिरेतशम् ॥>
      text <किमादुतासि वृत्रहन्मघवन्मन्युमत्तमः ।>
      text <अत्राह दानुमातिरः ॥>
      text <एतद्घेदुत वीर्यमिन्द्र चकर्थ पौंस्यम् ।>
      text <स्त्रियं यद्दुर्हणायुवं वधीर्दुहितरं दिवः ॥>
      text <दिवश्चिद्घा दुहितरं महान्महीयमानाम् ।>
      text <उषासमिन्द्र सं पिणक् ॥>
      text <अपोषा अनसः सरत्सम्पिष्टादह बिभ्युषी ।>
      text <नि यत्सीं शिश्नथद्वृषा ॥>
      text <एतदस्या अनः शये सुसम्पिष्टं विपाश्या ।>
      text <ससार सीं परावतः ॥>
      text <उत सिन्धुं विबाल्यं वितस्थानामधि क्षमि ।>
      text <परि ष्ठा इन्द्र मायया ॥>
      text <उत शुष्णस्य धृष्णुया प्र मृक्षो अभि वेदनम् ।>
      text <पुरो यदस्य सम्पिणक् ॥>
      text <उत दासं कौलितरं बृहतः पर्वतादधि ।>
      text <अवाहन्निन्द्र शम्बरम् ॥>
      text <उत दासस्य वर्चिनः सहस्राणि शतावधीः ।>
      text <अधि पञ्च प्रधीँरिव ॥>
      text <उत त्यं पुत्रमग्रुवः परावृक्तं शतक्रतुः ।>
      text <उक्थेष्विन्द्र आभजत् ॥>
      text <उत त्या तुर्वशायदू अस्नातारा शचीपतिः ।>
      text <इन्द्रो विद्वाँ अपारयत् ॥>
      text <उत त्या सद्य आर्या सरयोरिन्द्र पारतः ।>
      text <अर्णाचित्ररथावधीः ॥>
      text <अनु द्वा जहिता नयोऽन्धं श्रोणं च वृत्रहन् ।>
      text <न तत्ते सुम्नमष्टवे ॥>
      text <शतमश्मन्मयीनां पुरामिन्द्रो व्यास्यत् ।>
      text <दिवोदासाय दाशुषे ॥>
      text <अस्वापयद्दभीतये सहस्रा त्रिंशतं हथैः ।>
      text <दासानामिन्द्रो मायया ॥>
      text <स घेदुतासि वृत्रहन्समान इन्द्र गोपतिः ।>
      text <यस्ता विश्वानि चिच्युषे ॥>
      text <उत नूनं यदिन्द्रियं करिष्या इन्द्र पौंस्यम् ।>
      text <अद्या नकिष्टदा मिनत् ॥>
      text <वामंवामं त आदुरे देवो ददात्वर्यमा ।>
      text <वामं पूषा वामं भगो वामं देवः करूळती ॥>
    text <ऋग्वेदः सूक्तं>
      text <कया नश्चित्र आ भुवदूती सदावृधः सखा ।>
      text <कया शचिष्ठया वृता ॥>
      text <कस्त्वा सत्यो मदानां मंहिष्ठो मत्सदन्धसः ।>
      text <दृळ्हा चिदारुजे वसु  ॥>
      text <अभी षु णः सखीनामविता जरितॄणाम् ।>
      text <शतं भवास्यूतिभिः ॥>
      text <अभी न आ ववृत्स्व चक्रं न वृत्तमर्वतः ।>
      text <नियुद्भिश्चर्षणीनाम् ॥>
      text <प्रवता हि क्रतूनामा हा पदेव गच्छसि ।>
      text <अभक्षि सूर्ये सचा ॥>
      text <सं यत्त इन्द्र मन्यवः सं चक्राणि दधन्विरे ।>
      text <अध त्वे अध सूर्ये ॥>
      text <उत स्मा हि त्वामाहुरिन्मघवानं शचीपते ।>
      text <दातारमविदीधयुम् ॥>
      text <उत स्मा सद्य इत्परि शशमानाय सुन्वते ।>
      text <पुरू चिन्मंहसे वसु  ॥>
      text <नहि ष्मा ते शतं चन राधो वरन्त आमुरः ।>
      text <न च्यौत्नानि करिष्यतः ॥>
      text <अस्माँ अवन्तु ते शतमस्मान्सहस्रमूतयः ।>
      text <अस्मान्विश्वा अभिष्टयः ॥>
      text <अस्माँ इहा वृणीष्व सख्याय स्वस्तये ।>
      text <महो राये दिवित्मते ॥>
      text <अस्माँ अविड्ढि विश्वहेन्द्र राया परीणसा ।>
      text <अस्मान्विश्वाभिरूतिभिः ॥>
      text <अस्मभ्यं ताँ अपा वृधि व्रजाँ अस्तेव गोमतः ।>
      text <नवाभिरिन्द्रोतिभिः ॥>
      text <अस्माकं धृष्णुया रथो द्युमाँ इन्द्रानपच्युतः ।>
      text <गव्युरश्वयुरीयते ॥>
      text <अस्माकमुत्तमं कृधि श्रवो देवेषु सूर्य ।>
      text <वर्षिष्ठं द्यामिवोपरि ॥>
    text <ऋग्वेदः सूक्तं>
      text <आ तू न इन्द्र वृत्रहन्नस्माकमर्धमा गहि ।>
      text <महान्महीभिरूतिभिः ॥>
      text <भृमिश्चिद्घासि तूतुजिरा चित्र चित्रिणीष्वा ।>
      text <चित्रं कृणोष्यूतये ॥>
      text <दभ्रेभिश्चिच्छशीयांसं हंसि व्राधन्तमोजसा ।>
      text <सखिभिर्ये त्वे सचा ॥>
      text <वयमिन्द्र त्वे सचा वयं त्वाभि नोनुमः ।>
      text <अस्माँअस्माँ इदुदव ॥>
      text <स नश्चित्राभिरद्रिवोऽनवद्याभिरूतिभिः ।>
      text <अनाधृष्टाभिरा गहि ॥>
      text <भूयामो षु त्वावतः सखाय इन्द्र गोमतः ।>
      text <युजो वाजाय घृष्वये ॥>
      text <त्वं ह्येक ईशिष इन्द्र वाजस्य गोमतः ।>
      text <स नो यन्धि महीमिषम् ॥>
      text <न त्वा वरन्ते अन्यथा यद्दित्ससि स्तुतो मघम् ।>
      text <स्तोतृभ्य इन्द्र गिर्वणः ॥>
      text <अभि त्वा गोतमा गिरानूषत प्र दावने ।>
      text <इन्द्र वाजाय घृष्वये ॥>
      text <प्र ते वोचाम वीर्या या मन्दसान आरुजः ।>
      text <पुरो दासीरभीत्य ॥>
      text <ता ते गृणन्ति वेधसो यानि चकर्थ पौंस्या ।>
      text <सुतेष्विन्द्र गिर्वणः ॥>
      text <अवीवृधन्त गोतमा इन्द्र त्वे स्तोमवाहसः ।>
      text <ऐषु धा वीरवद्यशः ॥>
      text <यच्चिद्धि शश्वतामसीन्द्र साधारणस्त्वम् ।>
      text <तं त्वा वयं हवामहे ॥>
      text <अर्वाचीनो वसो भवास्मे सु मत्स्वान्धसः ।>
      text <सोमानामिन्द्र सोमपाः ॥>
      text <अस्माकं त्वा मतीनामा स्तोम इन्द्र यच्छतु ।>
      text <अर्वागा वर्तया हरी ॥>
      text <पुरोळाशं च नो घसो जोषयासे गिरश्च नः ।>
      text <वधूयुरिव योषणाम् ॥>
      text <सहस्रं व्यतीनां युक्तानामिन्द्रमीमहे ।>
      text <शतं सोमस्य खार्यः ॥>
      text <सहस्रा ते शता वयं गवामा च्यावयामसि ।>
      text <अस्मत्रा राध एतु ते ॥>
      text <दश ते कलशानां हिरण्यानामधीमहि ।>
      text <भूरिदा असि वृत्रहन् ॥>
      text <भूरिदा भूरि देहि नो मा दभ्रं भूर्या भर ।>
      text <भूरि घेदिन्द्र दित्ससि ॥>
      text <भूरिदा ह्यसि श्रुतः पुरुत्रा शूर वृत्रहन् ।>
      text <आ नो भजस्व राधसि ॥>
      text <प्र ते बभ्रू विचक्षण शंसामि गोषणो नपात् ।>
      text <माभ्यां गा अनु शिश्रथः ॥>
      text <कनीनकेव विद्रधे नवे द्रुपदे अर्भके ।>
      text <बभ्रू यामेषु शोभेते ॥>
      text <अरं म उस्रयाम्णेऽरमनुस्रयाम्णे ।>
      text <बभ्रू यामेष्वस्रिधा ॥>
    text <ऋग्वेदः सूक्तं>
      text <प्र ऋभुभ्यो दूतमिव वाचमिष्य उपस्तिरे श्वैतरीं धेनुमीळे ।>
      text <ये वातजूतास्तरणिभिरेवैः परि द्यां सद्यो अपसो बभूवुः ॥>
      text <यदारमक्रन्नृभवः पितृभ्यां परिविष्टी वेषणा दंसनाभिः ।>
      text <आदिद्देवानामुप सख्यमायन्धीरासः पुष्टिमवहन्मनायै ॥>
      text <पुनर्ये चक्रुः पितरा युवाना सना यूपेव जरणा शयाना ।>
      text <ते वाजो विभ्वाँ ऋभुरिन्द्रवन्तो मधुप्सरसो नोऽवन्तु यज्ञम् ॥>
      text <यत्संवत्समृभवो गामरक्षन्यत्संवत्समृभवो मा अपिंशन् ।>
      text <यत्संवत्समभरन्भासो अस्यास्ताभिः शमीभिरमृतत्वमाशुः ॥>
      text <ज्येष्ठ आह चमसा द्वा करेति कनीयान्त्रीन्कृणवामेत्याह ।>
      text <कनिष्ठ आह चतुरस्करेति त्वष्ट ऋभवस्तत्पनयद्वचो वः ॥>
      text <सत्यमूचुर्नर एवा हि चक्रुरनु स्वधामृभवो जग्मुरेताम् ।>
      text <विभ्राजमानाँश्चमसाँ अहेवावेनत्त्वष्टा चतुरो ददृश्वान् ॥>
      text <द्वादश द्यून्यदगोह्यस्यातिथ्ये रणन्नृभवः ससन्तः ।>
      text <सुक्षेत्राकृण्वन्ननयन्त सिन्धून्धन्वातिष्ठन्नोषधीर्निम्नमापः ॥>
      text <रथं ये चक्रुः सुवृतं नरेष्ठां ये धेनुं विश्वजुवं विश्वरूपाम् ।>
      text <त आ तक्षन्त्वृभवो रयिं नः स्ववसः स्वपसः सुहस्ताः ॥>
      text <अपो ह्येषामजुषन्त देवा अभि क्रत्वा मनसा दीध्यानाः ।>
      text <वाजो देवानामभवत्सुकर्मेन्द्रस्य ऋभुक्षा वरुणस्य विभ्वा ॥>
      text <ये हरी मेधयोक्था मदन्त इन्द्राय चक्रुः सुयुजा ये अश्वा ।>
      text <ते रायस्पोषं द्रविणान्यस्मे धत्त ऋभवः क्षेमयन्तो न मित्रम् ॥>
      text <इदाह्नः पीतिमुत वो मदं धुर्न ऋते श्रान्तस्य सख्याय देवाः ।>
      text <ते नूनमस्मे ऋभवो वसूनि तृतीये अस्मिन्सवने दधात ॥>
    text <ऋग्वेदः सूक्तं>
      text <ऋभुर्विभ्वा वाज इन्द्रो नो अच्छेमं यज्ञं रत्नधेयोप यात ।>
      text <इदा हि वो धिषणा देव्यह्नामधात्पीतिं सं मदा अग्मता वः ॥>
      text <विदानासो जन्मनो वाजरत्ना उत ऋतुभिरृभवो मादयध्वम् ।>
      text <सं वो मदा अग्मत सं पुरंधिः सुवीरामस्मे रयिमेरयध्वम् ॥>
      text <अयं वो यज्ञ ऋभवोऽकारि यमा मनुष्वत्प्रदिवो दधिध्वे ।>
      text <प्र वोऽच्छा जुजुषाणासो अस्थुरभूत विश्वे अग्रियोत वाजाः ॥>
      text <अभूदु वो विधते रत्नधेयमिदा नरो दाशुषे मर्त्याय ।>
      text <पिबत वाजा ऋभवो ददे वो महि तृतीयं सवनं मदाय ॥>
      text <आ वाजा यातोप न ऋभुक्षा महो नरो द्रविणसो गृणानाः ।>
      text <आ वः पीतयोऽभिपित्वे अह्नामिमा अस्तं नवस्व इव ग्मन् ॥>
      text <आ नपातः शवसो यातनोपेमं यज्ञं नमसा हूयमानाः ।>
      text <सजोषसः सूरयो यस्य च स्थ मध्वः पात रत्नधा इन्द्रवन्तः ॥>
      text <सजोषा इन्द्र वरुणेन सोमं सजोषाः पाहि गिर्वणो मरुद्भिः ।>
      text <अग्रेपाभिरृतुपाभिः सजोषा ग्नास्पत्नीभी रत्नधाभिः सजोषाः ॥>
      text <सजोषस आदित्यैर्मादयध्वं सजोषस ऋभवः पर्वतेभिः ।>
      text <सजोषसो दैव्येना सवित्रा सजोषसः सिन्धुभी रत्नधेभिः ॥>
      text <ये अश्विना ये पितरा य ऊती धेनुं ततक्षुरृभवो ये अश्वा ।>
      text <ये अंसत्रा य ऋधग्रोदसी ये विभ्वो नरः स्वपत्यानि चक्रुः ॥>
      text <ये गोमन्तं वाजवन्तं सुवीरं रयिं धत्थ वसुमन्तं पुरुक्षुम् ।>
      text <ते अग्रेपा ऋभवो मन्दसाना अस्मे धत्त ये च रातिं गृणन्ति ॥>
      text <नापाभूत न वोऽतीतृषामानिःशस्ता ऋभवो यज्ञे अस्मिन् ।>
      text <समिन्द्रेण मदथ सं मरुद्भिः सं राजभी रत्नधेयाय देवाः ॥>
    text <ऋग्वेदः सूक्तं>
      text <इहोप यात शवसो नपातः सौधन्वना ऋभवो माप भूत ।>
      text <अस्मिन्हि वः सवने रत्नधेयं गमन्त्विन्द्रमनु वो मदासः ॥>
      text <आगन्नृभूणामिह रत्नधेयमभूत्सोमस्य सुषुतस्य पीतिः ।>
      text <सुकृत्यया यत्स्वपस्यया चँ एकं विचक्र चमसं चतुर्धा ॥>
      text <व्यकृणोत चमसं चतुर्धा सखे वि शिक्षेत्यब्रवीत ।>
      text <अथैत वाजा अमृतस्य पन्थां गणं देवानामृभवः सुहस्ताः ॥>
      text <किम्मयः स्विच्चमस एष आस यं काव्येन चतुरो विचक्र ।>
      text <अथा सुनुध्वं सवनं मदाय पात ऋभवो मधुनः सोम्यस्य ॥>
      text <शच्याकर्त पितरा युवाना शच्याकर्त चमसं देवपानम् ।>
      text <शच्या हरी धनुतरावतष्टेन्द्रवाहावृभवो वाजरत्नाः ॥>
      text <यो वः सुनोत्यभिपित्वे अह्नां तीव्रं वाजासः सवनं मदाय ।>
      text <तस्मै रयिमृभवः सर्ववीरमा तक्षत वृषणो मन्दसानाः ॥>
      text <प्रातः सुतमपिबो हर्यश्व माध्यंदिनं सवनं केवलं ते ।>
      text <समृभुभिः पिबस्व रत्नधेभिः सखीँर्याँ इन्द्र चकृषे सुकृत्या ॥>
      text <ये देवासो अभवता सुकृत्या श्येना इवेदधि दिवि निषेद ।>
      text <ते रत्नं धात शवसो नपातः सौधन्वना अभवतामृतासः ॥>
      text <यत्तृतीयं सवनं रत्नधेयमकृणुध्वं स्वपस्या सुहस्ताः ।>
      text <तदृभवः परिषिक्तं व एतत्सं मदेभिरिन्द्रियेभिः पिबध्वम् ॥>
    text <ऋग्वेदः सूक्तं>
      text <अनश्वो जातो अनभीशुरुक्थ्यो रथस्त्रिचक्रः परि वर्तते रजः ।>
      text <महत्तद्वो देव्यस्य प्रवाचनं द्यामृभवः पृथिवीं यच्च पुष्यथ ॥>
      text <रथं ये चक्रुः सुवृतं सुचेतसोऽविह्वरन्तं मनसस्परि ध्यया ।>
      text <ताँ ऊ न्वस्य सवनस्य पीतय आ वो वाजा ऋभवो वेदयामसि ॥>
      text <तद्वो वाजा ऋभवः सुप्रवाचनं देवेषु विभ्वो अभवन्महित्वनम् ।>
      text <जिव्री यत्सन्ता पितरा सनाजुरा पुनर्युवाना चरथाय तक्षथ ॥>
      text <एकं वि चक्र चमसं चतुर्वयं निश्चर्मणो गामरिणीत धीतिभिः ।>
      text <अथा देवेष्वमृतत्वमानश श्रुष्टी वाजा ऋभवस्तद्व उक्थ्यम् ॥>
      text <ऋभुतो रयिः प्रथमश्रवस्तमो वाजश्रुतासो यमजीजनन्नरः ।>
      text <विभ्वतष्टो विदथेषु प्रवाच्यो यं देवासोऽवथा स विचर्षणिः ॥>
      text <स वाज्यर्वा स ऋषिर्वचस्यया स शूरो अस्ता पृतनासु दुष्टरः ।>
      text <स रायस्पोषं स सुवीर्यं दधे यं वाजो विभ्वाँ ऋभवो यमाविषुः ॥>
      text <श्रेष्ठं वः पेशो अधि धायि दर्शतं स्तोमो वाजा ऋभवस्तं जुजुष्टन ।>
      text <धीरासो हि ष्ठा कवयो विपश्चितस्तान्व एना ब्रह्मणा वेदयामसि ॥>
      text <यूयमस्मभ्यं धिषणाभ्यस्परि विद्वांसो विश्वा नर्याणि भोजना ।>
      text <द्युमन्तं वाजं वृषशुष्ममुत्तममा नो रयिमृभवस्तक्षता वयः ॥>
      text <इह प्रजामिह रयिं रराणा इह श्रवो वीरवत्तक्षता नः ।>
      text <येन वयं चितयेमात्यन्यान्तं वाजं चित्रमृभवो ददा नः ॥>
    text <ऋग्वेदः सूक्तं>
      text <उप नो वाजा अध्वरमृभुक्षा देवा यात पथिभिर्देवयानैः ।>
      text <यथा यज्ञं मनुषो विक्ष्वासु दधिध्वे रण्वाः सुदिनेष्वह्नाम् ॥>
      text <ते वो हृदे मनसे सन्तु यज्ञा जुष्टासो अद्य घृतनिर्णिजो गुः ।>
      text <प्र वः सुतासो हरयन्त पूर्णाः क्रत्वे दक्षाय हर्षयन्त पीताः ॥>
      text <त्र्युदायं देवहितं यथा व स्तोमो वाजा ऋभुक्षणो ददे वः ।>
      text <जुह्वे मनुष्वदुपरासु विक्षु युष्मे सचा बृहद्दिवेषु सोमम् ॥>
      text <पीवोअश्वाः शुचद्रथा हि भूतायःशिप्रा वाजिनः सुनिष्काः ।>
      text <इन्द्रस्य सूनो शवसो नपातोऽनु वश्चेत्यग्रियं मदाय ॥>
      text <ऋभुमृभुक्षणो रयिं वाजे वाजिन्तमं युजम् ।>
      text <इन्द्रस्वन्तं हवामहे सदासातममश्विनम् ॥>
      text <सेदृभवो यमवथ यूयमिन्द्रश्च मर्त्यम् ।>
      text <स धीभिरस्तु सनिता मेधसाता सो अर्वता ॥>
      text <वि नो वाजा ऋभुक्षणः पथश्चितन यष्टवे ।>
      text <अस्मभ्यं सूरय स्तुता विश्वा आशास्तरीषणि ॥>
      text <तं नो वाजा ऋभुक्षण इन्द्र नासत्या रयिम् ।>
      text <समश्वं चर्षणिभ्य आ पुरु शस्त मघत्तये ॥>
    text <ऋग्वेदः सूक्तं>
      text <उतो हि वां दात्रा सन्ति पूर्वा या पूरुभ्यस्त्रसदस्युर्नितोशे ।>
      text <क्षेत्रासां ददथुरुर्वरासां घनं दस्युभ्यो अभिभूतिमुग्रम् ॥>
      text <उत वाजिनं पुरुनिष्षिध्वानं दधिक्रामु ददथुर्विश्वकृष्टिम् ।>
      text <ऋजिप्यं श्येनं प्रुषितप्सुमाशुं चर्कृत्यमर्यो नृपतिं न शूरम् ॥>
      text <यं सीमनु प्रवतेव द्रवन्तं विश्वः पूरुर्मदति हर्षमाणः ।>
      text <पड्भिर्गृध्यन्तं मेधयुं न शूरं रथतुरं वातमिव ध्रजन्तम् ॥>
      text <यः स्मारुन्धानो गध्या समत्सु सनुतरश्चरति गोषु गच्छन् ।>
      text <आविरृजीको विदथा निचिक्यत्तिरो अरतिं पर्याप आयोः ॥>
      text <उत स्मैनं वस्त्रमथिं न तायुमनु क्रोशन्ति क्षितयो भरेषु ।>
      text <नीचायमानं जसुरिं न श्येनं श्रवश्चाच्छा पशुमच्च यूथम् ॥>
      text <उत स्मासु प्रथमः सरिष्यन्नि वेवेति श्रेणिभी रथानाम् ।>
      text <स्रजं कृण्वानो जन्यो न शुभ्वा रेणुं रेरिहत्किरणं ददश्वान् ॥>
      text <उत स्य वाजी सहुरिरृतावा शुश्रूषमाणस्तन्वा समर्ये ।>
      text <तुरं यतीषु तुरयन्नृजिप्योऽधि भ्रुवोः किरते रेणुमृञ्जन् ॥>
      text <उत स्मास्य तन्यतोरिव द्योरृघायतो अभियुजो भयन्ते ।>
      text <यदा सहस्रमभि षीमयोधीद्दुर्वर्तुः स्मा भवति भीम ऋञ्जन् ॥>
      text <उत स्मास्य पनयन्ति जना जूतिं कृष्टिप्रो अभिभूतिमाशोः ।>
      text <उतैनमाहुः समिथे वियन्तः परा दधिक्रा असरत्सहस्रैः ॥>
      text <आ दधिक्राः शवसा पञ्च कृष्टीः सूर्य इव ज्योतिषापस्ततान ।>
      text <सहस्रसाः शतसा वाज्यर्वा पृणक्तु मध्वा समिमा वचांसि ॥>
    text <ऋग्वेदः सूक्तं>
      text <आशुं दधिक्रां तमु नु ष्टवाम दिवस्पृथिव्या उत चर्किराम ।>
      text <उच्छन्तीर्मामुषसः सूदयन्त्वति विश्वानि दुरितानि पर्षन् ॥>
      text <महश्चर्कर्म्यर्वतः क्रतुप्रा दधिक्राव्णः पुरुवारस्य वृष्णः ।>
      text <यं पूरुभ्यो दीदिवांसं नाग्निं ददथुर्मित्रावरुणा ततुरिम् ॥>
      text <यो अश्वस्य दधिक्राव्णो अकारीत्समिद्धे अग्ना उषसो व्युष्टौ ।>
      text <अनागसं तमदितिः कृणोतु स मित्रेण वरुणेना सजोषाः ॥>
      text <दधिक्राव्ण इष ऊर्जो महो यदमन्महि मरुतां नाम भद्रम् ।>
      text <स्वस्तये वरुणं मित्रमग्निं हवामह इन्द्रं वज्रबाहुम् ॥>
      text <इन्द्रमिवेदुभये वि ह्वयन्त उदीराणा यज्ञमुपप्रयन्तः ।>
      text <दधिक्रामु सूदनं मर्त्याय ददथुर्मित्रावरुणा नो अश्वम् ॥>
      text <दधिक्राव्णो अकारिषं जिष्णोरश्वस्य वाजिनः ।>
      text <सुरभि नो मुखा करत्प्र ण आयूंषि तारिषत् ॥>
    text <ऋग्वेदः सूक्तं>
      text <दधिक्राव्ण इदु नु चर्किराम विश्वा इन्मामुषसः सूदयन्तु ।>
      text <अपामग्नेरुषसः सूर्यस्य बृहस्पतेराङ्गिरसस्य जिष्णोः ॥>
      text <सत्वा भरिषो गविषो दुवन्यसच्छ्रवस्यादिष उषसस्तुरण्यसत् ।>
      text <सत्यो द्रवो द्रवरः पतंगरो दधिक्रावेषमूर्जं स्वर्जनत् ॥>
      text <उत स्मास्य द्रवतस्तुरण्यतः पर्णं न वेरनु वाति प्रगर्धिनः ।>
      text <श्येनस्येव ध्रजतो अङ्कसं परि दधिक्राव्णः सहोर्जा तरित्रतः ॥>
      text <उत स्य वाजी क्षिपणिं तुरण्यति ग्रीवायां बद्धो अपिकक्ष आसनि ।>
      text <क्रतुं दधिक्रा अनु संतवीत्वत्पथामङ्कांस्यन्वापनीफणत् ॥>
      text <हंसः शुचिषद्वसुरन्तरिक्षसद्धोता वेदिषदतिथिर्दुरोणसत् ।>
      text <नृषद्वरसदृतसद्व्योमसदब्जा गोजा ऋतजा अद्रिजा ऋतम् ॥>
    text <ऋग्वेदः सूक्तं>
      text <इन्द्रा को वां वरुणा सुम्नमाप स्तोमो हविष्माँ अमृतो न होता ।>
      text <यो वां हृदि क्रतुमाँ अस्मदुक्तः पस्पर्शदिन्द्रावरुणा नमस्वान् ॥>
      text <इन्द्रा ह यो वरुणा चक्र आपी देवौ मर्तः सख्याय प्रयस्वान् ।>
      text <स हन्ति वृत्रा समिथेषु शत्रूनवोभिर्वा महद्भिः स प्र शृण्वे ॥>
      text <इन्द्रा ह रत्नं वरुणा धेष्ठेत्था नृभ्यः शशमानेभ्यस्ता ।>
      text <यदी सखाया सख्याय सोमैः सुतेभिः सुप्रयसा मादयैते ॥>
      text <इन्द्रा युवं वरुणा दिद्युमस्मिन्नोजिष्ठमुग्रा नि वधिष्टं वज्रम् ।>
      text <यो नो दुरेवो वृकतिर्दभीतिस्तस्मिन्मिमाथामभिभूत्योजः ॥>
      text <इन्द्रा युवं वरुणा भूतमस्या धियः प्रेतारा वृषभेव धेनोः ।>
      text <सा नो दुहीयद्यवसेव गत्वी सहस्रधारा पयसा मही गौः ॥>
      text <तोके हिते तनय उर्वरासु सूरो दृशीके वृषणश्च पौंस्ये ।>
      text <इन्द्रा नो अत्र वरुणा स्यातामवोभिर्दस्मा परितक्म्यायाम् ॥>
      text <युवामिद्ध्यवसे पूर्व्याय परि प्रभूती गविषः स्वापी ।>
      text <वृणीमहे सख्याय प्रियाय शूरा मंहिष्ठा पितरेव शम्भू ॥>
      text <ता वां धियोऽवसे वाजयन्तीराजिं न जग्मुर्युवयूः सुदानू ।>
      text <श्रिये न गाव उप सोममस्थुरिन्द्रं गिरो वरुणं मे मनीषाः ॥>
      text <इमा इन्द्रं वरुणं मे मनीषा अग्मन्नुप द्रविणमिच्छमानाः ।>
      text <उपेमस्थुर्जोष्टार इव वस्वो रघ्वीरिव श्रवसो भिक्षमाणाः ॥>
      text <अश्व्यस्य त्मना रथ्यस्य पुष्टेर्नित्यस्य रायः पतयः स्याम ।>
      text <ता चक्राणा ऊतिभिर्नव्यसीभिरस्मत्रा रायो नियुतः सचन्ताम् ॥>
      text <आ नो बृहन्ता बृहतीभिरूती इन्द्र यातं वरुण वाजसातौ ।>
      text <यद्दिद्यवः पृतनासु प्रक्रीळान्तस्य वां स्याम सनितार आजेः ॥>
    text <ऋग्वेदः सूक्तं>
      text <मम द्विता राष्ट्रं क्षत्रियस्य विश्वायोर्विश्वे अमृता यथा नः ।>
      text <क्रतुं सचन्ते वरुणस्य देवा राजामि कृष्टेरुपमस्य वव्रेः ॥>
      text <अहं राजा वरुणो मह्यं तान्यसुर्याणि प्रथमा धारयन्त ।>
      text <क्रतुं सचन्ते वरुणस्य देवा राजामि कृष्टेरुपमस्य वव्रेः ॥>
      text <अहमिन्द्रो वरुणस्ते महित्वोर्वी गभीरे रजसी सुमेके ।>
      text <त्वष्टेव विश्वा भुवनानि विद्वान्समैरयं रोदसी धारयं च ॥>
      text <अहमपो अपिन्वमुक्षमाणा धारयं दिवं सदन ऋतस्य ।>
      text <ऋतेन पुत्रो अदितेरृतावोत त्रिधातु प्रथयद्वि भूम ॥>
      text <मां नरः स्वश्वा वाजयन्तो मां वृताः समरणे हवन्ते ।>
      text <कृणोम्याजिं मघवाहमिन्द्र इयर्मि रेणुमभिभूत्योजाः ॥>
      text <अहं ता विश्वा चकरं नकिर्मा दैव्यं सहो वरते अप्रतीतम् ।>
      text <यन्मा सोमासो ममदन्यदुक्थोभे भयेते रजसी अपारे ॥>
      text <विदुष्टे विश्वा भुवनानि तस्य ता प्र ब्रवीषि वरुणाय वेधः ।>
      text <त्वं वृत्राणि शृण्विषे जघन्वान्त्वं वृताँ अरिणा इन्द्र सिन्धून् ॥>
      text <अस्माकमत्र पितरस्त आसन्सप्त ऋषयो दौर्गहे बध्यमाने ।>
      text <त आयजन्त त्रसदस्युमस्या इन्द्रं न वृत्रतुरमर्धदेवम् ॥>
      text <पुरुकुत्सानी हि वामदाशद्धव्येभिरिन्द्रावरुणा नमोभिः ।>
      text <अथा राजानं त्रसदस्युमस्या वृत्रहणं ददथुरर्धदेवम् ॥>
      text <राया वयं ससवांसो मदेम हव्येन देवा यवसेन गावः ।>
      text <तां धेनुमिन्द्रावरुणा युवं नो विश्वाहा धत्तमनपस्फुरन्तीम् ॥>
    text <ऋग्वेदः सूक्तं>
      text <क उ श्रवत्कतमो यज्ञियानां वन्दारु देवः कतमो जुषाते ।>
      text <कस्येमां देवीममृतेषु प्रेष्ठां हृदि श्रेषाम सुष्टुतिं सुहव्याम् ॥>
      text <को मृळाति कतम आगमिष्ठो देवानामु कतमः शम्भविष्ठः ।>
      text <रथं कमाहुर्द्रवदश्वमाशुं यं सूर्यस्य दुहितावृणीत ॥>
      text <मक्षू हि ष्मा गच्छथ ईवतो द्यूनिन्द्रो न शक्तिं परितक्म्यायाम् ।>
      text <दिव आजाता दिव्या सुपर्णा कया शचीनां भवथः शचिष्ठा ॥>
      text <का वां भूदुपमातिः कया न आश्विना गमथो हूयमाना ।>
      text <को वां महश्चित्त्यजसो अभीक उरुष्यतं माध्वी दस्रा न ऊती ॥>
      text <उरु वां रथः परि नक्षति द्यामा यत्समुद्रादभि वर्तते वाम् ।>
      text <मध्वा माध्वी मधु वां प्रुषायन्यत्सीं वां पृक्षो भुरजन्त पक्वाः ॥>
      text <सिन्धुर्ह वां रसया सिञ्चदश्वान्घृणा वयोऽरुषासः परि ग्मन् ।>
      text <तदू षु वामजिरं चेति यानं येन पती भवथः सूर्यायाः ॥>
      text <इहेह यद्वां समना पपृक्षे सेयमस्मे सुमतिर्वाजरत्ना ।>
      text <उरुष्यतं जरितारं युवं ह श्रितः कामो नासत्या युवद्रिक् ॥>
    text <ऋग्वेदः सूक्तं>
      text <तं वां रथं वयमद्या हुवेम पृथुज्रयमश्विना संगतिं गोः ।>
      text <यः सूर्यां वहति वन्धुरायुर्गिर्वाहसं पुरुतमं वसूयुम् ॥>
      text <युवं श्रियमश्विना देवता तां दिवो नपाता वनथः शचीभिः ।>
      text <युवोर्वपुरभि पृक्षः सचन्ते वहन्ति यत्ककुहासो रथे वाम् ॥>
      text <को वामद्या करते रातहव्य ऊतये वा सुतपेयाय वार्कैः ।>
      text <ऋतस्य वा वनुषे पूर्व्याय नमो येमानो अश्विना ववर्तत् ॥>
      text <हिरण्ययेन पुरुभू रथेनेमं यज्ञं नासत्योप यातम् ।>
      text <पिबाथ इन्मधुनः सोम्यस्य दधथो रत्नं विधते जनाय ॥>
      text <आ नो यातं दिवो अच्छा पृथिव्या हिरण्ययेन सुवृता रथेन ।>
      text <मा वामन्ये नि यमन्देवयन्तः सं यद्ददे नाभिः पूर्व्या वाम् ॥>
      text <नू नो रयिं पुरुवीरं बृहन्तं दस्रा मिमाथामुभयेष्वस्मे ।>
      text <नरो यद्वामश्विना स्तोममावन्सधस्तुतिमाजमीळ्हासो अग्मन् ॥>
      text <इहेह यद्वां समना पपृक्षे सेयमस्मे सुमतिर्वाजरत्ना ।>
      text <उरुष्यतं जरितारं युवं ह श्रितः कामो नासत्या युवद्रिक् ॥>
    text <ऋग्वेदः सूक्तं>
      text <एष स्य भानुरुदियर्ति युज्यते रथः परिज्मा दिवो अस्य सानवि ।>
      text <पृक्षासो अस्मिन्मिथुना अधि त्रयो दृतिस्तुरीयो मधुनो वि रप्शते ॥>
      text <उद्वां पृक्षासो मधुमन्त ईरते रथा अश्वास उषसो व्युष्टिषु ।>
      text <अपोर्णुवन्तस्तम आ परीवृतं स्वर्ण शुक्रं तन्वन्त आ रजः ॥>
      text <मध्वः पिबतं मधुपेभिरासभिरुत प्रियं मधुने युञ्जाथां रथम् ।>
      text <आ वर्तनिं मधुना जिन्वथस्पथो दृतिं वहेथे मधुमन्तमश्विना ॥>
      text <हंसासो ये वां मधुमन्तो अस्रिधो हिरण्यपर्णा उहुव उषर्बुधः ।>
      text <उदप्रुतो मन्दिनो मन्दिनिस्पृशो मध्वो न मक्षः सवनानि गच्छथः ॥>
      text <स्वध्वरासो मधुमन्तो अग्नय उस्रा जरन्ते प्रति वस्तोरश्विना ।>
      text <यन्निक्तहस्तस्तरणिर्विचक्षणः सोमं सुषाव मधुमन्तमद्रिभिः ॥>
      text <आकेनिपासो अहभिर्दविध्वतः स्वर्ण शुक्रं तन्वन्त आ रजः ।>
      text <सूरश्चिदश्वान्युयुजान ईयते विश्वाँ अनु स्वधया चेतथस्पथः ॥>
      text <प्र वामवोचमश्विना धियंधा रथः स्वश्वो अजरो यो अस्ति ।>
      text <येन सद्यः परि रजांसि याथो हविष्मन्तं तरणिं भोजमच्छ ॥>
    text <ऋग्वेदः सूक्तं>
      text <अग्रं पिबा मधूनां सुतं वायो दिविष्टिषु ।>
      text <त्वं हि पूर्वपा असि ॥>
      text <शतेना नो अभिष्टिभिर्नियुत्वाँ इन्द्रसारथिः ।>
      text <वायो सुतस्य तृम्पतम् ॥>
      text <आ वां सहस्रं हरय इन्द्रवायू अभि प्रयः ।>
      text <वहन्तु सोमपीतये ॥>
      text <रथं हिरण्यवन्धुरमिन्द्रवायू स्वध्वरम् ।>
      text <आ हि स्थाथो दिविस्पृशम् ॥>
      text <रथेन पृथुपाजसा दाश्वांसमुप गच्छतम् ।>
      text <इन्द्रवायू इहा गतम् ॥>
      text <इन्द्रवायू अयं सुतस्तं देवेभिः सजोषसा ।>
      text <पिबतं दाशुषो गृहे ॥>
      text <इह प्रयाणमस्तु वामिन्द्रवायू विमोचनम् ।>
      text <इह वां सोमपीतये ॥>
    text <ऋग्वेदः सूक्तं>
      text <वायो शुक्रो अयामि ते मध्वो अग्रं दिविष्टिषु ।>
      text <आ याहि सोमपीतये स्पार्हो देव नियुत्वता ॥>
      text <इन्द्रश्च वायवेषां सोमानां पीतिमर्हथः ।>
      text <युवां हि यन्तीन्दवो निम्नमापो न सध्र्यक् ॥>
      text <वायविन्द्रश्च शुष्मिणा सरथं शवसस्पती ।>
      text <नियुत्वन्ता न ऊतय आ यातं सोमपीतये ॥>
      text <या वां सन्ति पुरुस्पृहो नियुतो दाशुषे नरा ।>
      text <अस्मे ता यज्ञवाहसेन्द्रवायू नि यच्छतम् ॥>
    text <ऋग्वेदः सूक्तं>
      text <विहि होत्रा अवीता विपो न रायो अर्यः ।>
      text <वायवा चन्द्रेण रथेन याहि सुतस्य पीतये ॥>
      text <निर्युवाणो अशस्तीर्नियुत्वाँ इन्द्रसारथिः ।>
      text <वायवा चन्द्रेण रथेन याहि सुतस्य पीतये ॥>
      text <अनु कृष्णे वसुधिती येमाते विश्वपेशसा ।>
      text <वायवा चन्द्रेण रथेन याहि सुतस्य पीतये ॥>
      text <वहन्तु त्वा मनोयुजो युक्तासो नवतिर्नव ।>
      text <वायवा चन्द्रेण रथेन याहि सुतस्य पीतये ॥>
      text <वायो शतं हरीणां युवस्व पोष्याणाम् ।>
      text <उत वा ते सहस्रिणो रथ आ यातु पाजसा ॥>
    text <ऋग्वेदः सूक्तं>
      text <इदं वामास्ये हविः प्रियमिन्द्राबृहस्पती ।>
      text <उक्थं मदश्च शस्यते ॥>
      text <अयं वां परि षिच्यते सोम इन्द्राबृहस्पती ।>
      text <चारुर्मदाय पीतये ॥>
      text <आ न इन्द्राबृहस्पती गृहमिन्द्रश्च गच्छतम् ।>
      text <सोमपा सोमपीतये ॥>
      text <अस्मे इन्द्राबृहस्पती रयिं धत्तं शतग्विनम् ।>
      text <अश्वावन्तं सहस्रिणम् ॥>
      text <इन्द्राबृहस्पती वयं सुते गीर्भिर्हवामहे ।>
      text <अस्य सोमस्य पीतये ॥>
      text <सोममिन्द्राबृहस्पती पिबतं दाशुषो गृहे ।>
      text <मादयेथां तदोकसा ॥>
    text <ऋग्वेदः सूक्तं>
      text <यस्तस्तम्भ सहसा वि ज्मो अन्तान्बृहस्पतिस्त्रिषधस्थो रवेण ।>
      text <तं प्रत्नास ऋषयो दीध्यानाः पुरो विप्रा दधिरे मन्द्रजिह्वम् ॥>
      text <धुनेतयः सुप्रकेतं मदन्तो बृहस्पते अभि ये नस्ततस्रे ।>
      text <पृषन्तं सृप्रमदब्धमूर्वं बृहस्पते रक्षतादस्य योनिम् ॥>
      text <बृहस्पते या परमा परावदत आ त ऋतस्पृशो नि षेदुः ।>
      text <तुभ्यं खाता अवता अद्रिदुग्धा मध्व श्चोतन्त्यभितो विरप्शम् ॥>
      text <बृहस्पतिः प्रथमं जायमानो महो ज्योतिषः परमे व्योमन् ।>
      text <सप्तास्यस्तुविजातो रवेण वि सप्तरश्मिरधमत्तमांसि ॥>
      text <स सुष्टुभा स ऋक्वता गणेन वलं रुरोज फलिगं रवेण ।>
      text <बृहस्पतिरुस्रिया हव्यसूदः कनिक्रदद्वावशतीरुदाजत् ॥>
      text <एवा पित्रे विश्वदेवाय वृष्णे यज्ञैर्विधेम नमसा हविर्भिः ।>
      text <बृहस्पते सुप्रजा वीरवन्तो वयं स्याम पतयो रयीणाम् ॥>
      text <स इद्राजा प्रतिजन्यानि विश्वा शुष्मेण तस्थावभि वीर्येण ।>
      text <बृहस्पतिं यः सुभृतं बिभर्ति वल्गूयति वन्दते पूर्वभाजम् ॥>
      text <स इत्क्षेति सुधित ओकसि स्वे तस्मा इळा पिन्वते विश्वदानीम् ।>
      text <तस्मै विशः स्वयमेवा नमन्ते यस्मिन्ब्रह्मा राजनि पूर्व एति ॥>
      text <अप्रतीतो जयति सं धनानि प्रतिजन्यान्युत या सजन्या ।>
      text <अवस्यवे यो वरिवः कृणोति ब्रह्मणे राजा तमवन्ति देवाः ॥>
      text <इन्द्रश्च सोमं पिबतं बृहस्पतेऽस्मिन्यज्ञे मन्दसाना वृषण्वसू ।>
      text <आ वां विशन्त्विन्दवः स्वाभुवोऽस्मे रयिं सर्ववीरं नि यच्छतम् ॥>
      text <बृहस्पत इन्द्र वर्धतं नः सचा सा वां सुमतिर्भूत्वस्मे ।>
      text <अविष्टं धियो जिगृतं पुरंधीर्जजस्तमर्यो वनुषामरातीः ॥>
    text <ऋग्वेदः सूक्तं>
      text <इदमु त्यत्पुरुतमं पुरस्ताज्ज्योतिस्तमसो वयुनावदस्थात् ।>
      text <नूनं दिवो दुहितरो विभातीर्गातुं कृणवन्नुषसो जनाय ॥>
      text <अस्थुरु चित्रा उषसः पुरस्तान्मिता इव स्वरवोऽध्वरेषु ।>
      text <व्यू व्रजस्य तमसो द्वारोच्छन्तीरव्रञ्छुचयः पावकाः ॥>
      text <उच्छन्तीरद्य चितयन्त भोजान्राधोदेयायोषसो मघोनीः ।>
      text <अचित्रे अन्तः पणयः ससन्त्वबुध्यमानास्तमसो विमध्ये ॥>
      text <कुवित्स देवीः सनयो नवो वा यामो बभूयादुषसो वो अद्य ।>
      text <येना नवग्वे अङ्गिरे दशग्वे सप्तास्ये रेवती रेवदूष ॥>
      text <यूयं हि देवीरृतयुग्भिरश्वैः परिप्रयाथ भुवनानि सद्यः ।>
      text <प्रबोधयन्तीरुषसः ससन्तं द्विपाच्चतुष्पाच्चरथाय जीवम् ॥>
      text <क्व स्विदासां कतमा पुराणी यया विधाना विदधुरृभूणाम् ।>
      text <शुभं यच्छुभ्रा उषसश्चरन्ति न वि ज्ञायन्ते सदृशीरजुर्याः ॥>
      text <ता घा ता भद्रा उषसः पुरासुरभिष्टिद्युम्ना ऋतजातसत्याः ।>
      text <यास्वीजानः शशमान उक्थै स्तुवञ्छंसन्द्रविणं सद्य आप ॥>
      text <ता आ चरन्ति समना पुरस्तात्समानतः समना पप्रथानाः ।>
      text <ऋतस्य देवीः सदसो बुधाना गवां न सर्गा उषसो जरन्ते ॥>
      text <ता इन्न्वेव समना समानीरमीतवर्णा उषसश्चरन्ति ।>
      text <गूहन्तीरभ्वमसितं रुशद्भिः शुक्रास्तनूभिः शुचयो रुचानाः ॥>
      text <रयिं दिवो दुहितरो विभातीः प्रजावन्तं यच्छतास्मासु देवीः ।>
      text <स्योनादा वः प्रतिबुध्यमानाः सुवीर्यस्य पतयः स्याम ॥>
      text <तद्वो दिवो दुहितरो विभातीरुप ब्रुव उषसो यज्ञकेतुः ।>
      text <वयं स्याम यशसो जनेषु तद्द्यौश्च धत्तां पृथिवी च देवी ॥>
    text <ऋग्वेदः सूक्तं>
      text <प्रति ष्या सूनरी जनी व्युच्छन्ती परि स्वसुः ।>
      text <दिवो अदर्शि दुहिता ॥>
      text <अश्वेव चित्रारुषी माता गवामृतावरी ।>
      text <सखाभूदश्विनोरुषाः ॥>
      text <उत सखास्यश्विनोरुत माता गवामसि ।>
      text <उतोषो वस्व ईशिषे ॥>
      text <यावयद्द्वेषसं त्वा चिकित्वित्सूनृतावरि ।>
      text <प्रति स्तोमैरभुत्स्महि ॥>
      text <प्रति भद्रा अदृक्षत गवां सर्गा न रश्मयः ।>
      text <ओषा अप्रा उरु ज्रयः ॥>
      text <आपप्रुषी विभावरि व्यावर्ज्योतिषा तमः ।>
      text <उषो अनु स्वधामव ॥>
      text <आ द्यां तनोषि रश्मिभिरान्तरिक्षमुरु प्रियम् ।>
      text <उषः शुक्रेण शोचिषा ॥>
    text <ऋग्वेदः सूक्तं>
      text <तद्देवस्य सवितुर्वार्यं महद्वृणीमहे असुरस्य प्रचेतसः ।>
      text <छर्दिर्येन दाशुषे यच्छति त्मना तन्नो महाँ उदयान्देवो अक्तुभिः ॥>
      text <दिवो धर्ता भुवनस्य प्रजापतिः पिशङ्गं द्रापिं प्रति मुञ्चते कविः ।>
      text <विचक्षणः प्रथयन्नापृणन्नुर्वजीजनत्सविता सुम्नमुक्थ्यम् ॥>
      text <आप्रा रजांसि दिव्यानि पार्थिवा श्लोकं देवः कृणुते स्वाय धर्मणे ।>
      text <प्र बाहू अस्राक्सविता सवीमनि निवेशयन्प्रसुवन्नक्तुभिर्जगत् ॥>
      text <अदाभ्यो भुवनानि प्रचाकशद्व्रतानि देवः सविताभि रक्षते ।>
      text <प्रास्राग्बाहू भुवनस्य प्रजाभ्यो धृतव्रतो महो अज्मस्य राजति ॥>
      text <त्रिरन्तरिक्षं सविता महित्वना त्री रजांसि परिभुस्त्रीणि रोचना ।>
      text <तिस्रो दिवः पृथिवीस्तिस्र इन्वति त्रिभिर्व्रतैरभि नो रक्षति त्मना ॥>
      text <बृहत्सुम्नः प्रसवीता निवेशनो जगत स्थातुरुभयस्य यो वशी ।>
      text <स नो देवः सविता शर्म यच्छत्वस्मे क्षयाय त्रिवरूथमंहसः ॥>
      text <आगन्देव ऋतुभिर्वर्धतु क्षयं दधातु नः सविता सुप्रजामिषम् ।>
      text <स नः क्षपाभिरहभिश्च जिन्वतु प्रजावन्तं रयिमस्मे समिन्वतु ॥>
    text <ऋग्वेदः सूक्तं>
      text <अभूद्देवः सविता वन्द्यो नु न इदानीमह्न उपवाच्यो नृभिः ।>
      text <वि यो रत्ना भजति मानवेभ्यः श्रेष्ठं नो अत्र द्रविणं यथा दधत् ॥>
      text <देवेभ्यो हि प्रथमं यज्ञियेभ्योऽमृतत्वं सुवसि भागमुत्तमम् ।>
      text <आदिद्दामानं सवितर्व्यूर्णुषेऽनूचीना जीविता मानुषेभ्यः ॥>
      text <अचित्ती यच्चकृमा दैव्ये जने दीनैर्दक्षैः प्रभूती पूरुषत्वता ।>
      text <देवेषु च सवितर्मानुषेषु च त्वं नो अत्र सुवतादनागसः ॥>
      text <न प्रमिये सवितुर्दैव्यस्य तद्यथा विश्वं भुवनं धारयिष्यति ।>
      text <यत्पृथिव्या वरिमन्ना स्वङ्गुरिर्वर्ष्मन्दिवः सुवति सत्यमस्य तत् ॥>
      text <इन्द्रज्येष्ठान्बृहद्भ्यः पर्वतेभ्यः क्षयाँ एभ्यः सुवसि पस्त्यावतः ।>
      text <यथायथा पतयन्तो वियेमिर एवैव तस्थुः सवितः सवाय ते ॥>
      text <ये ते त्रिरहन्सवितः सवासो दिवेदिवे सौभगमासुवन्ति ।>
      text <इन्द्रो द्यावापृथिवी सिन्धुरद्भिरादित्यैर्नो अदितिः शर्म यंसत् ॥>
    text <ऋग्वेदः सूक्तं>
      text <को वस्त्राता वसवः को वरूता द्यावाभूमी अदिते त्रासीथां नः ।>
      text <सहीयसो वरुण मित्र मर्तात्को वोऽध्वरे वरिवो धाति देवाः ॥>
      text <प्र ये धामानि पूर्व्याण्यर्चान्वि यदुच्छान्वियोतारो अमूराः ।>
      text <विधातारो वि ते दधुरजस्रा ऋतधीतयो रुरुचन्त दस्माः ॥>
      text <प्र पस्त्यामदितिं सिन्धुमर्कैः स्वस्तिमीळे सख्याय देवीम् ।>
      text <उभे यथा नो अहनी निपात उषासानक्ता करतामदब्धे ॥>
      text <व्यर्यमा वरुणश्चेति पन्थामिषस्पतिः सुवितं गातुमग्निः ।>
      text <इन्द्राविष्णू नृवदु षु स्तवाना शर्म नो यन्तममवद्वरूथम् ॥>
      text <आ पर्वतस्य मरुतामवांसि देवस्य त्रातुरव्रि भगस्य ।>
      text <पात्पतिर्जन्यादंहसो नो मित्रो मित्रियादुत न उरुष्येत् ॥>
      text <नू रोदसी अहिना बुध्न्येन स्तुवीत देवी अप्येभिरिष्टैः ।>
      text <समुद्रं न संचरणे सनिष्यवो घर्मस्वरसो नद्यो अप व्रन् ॥>
      text <देवैर्नो देव्यदितिर्नि पातु देवस्त्राता त्रायतामप्रयुच्छन् ।>
      text <नहि मित्रस्य वरुणस्य धासिमर्हामसि प्रमियं सान्वग्नेः ॥>
      text <अग्निरीशे वसव्यस्याग्निर्महः सौभगस्य ।>
      text <तान्यस्मभ्यं रासते ॥>
      text <उषो मघोन्या वह सूनृते वार्या पुरु ।>
      text <अस्मभ्यं वाजिनीवति ॥>
      text <तत्सु नः सविता भगो वरुणो मित्रो अर्यमा ।>
      text <इन्द्रो नो राधसा गमत् ॥>
    text <ऋग्वेदः सूक्तं>
      text <मही द्यावापृथिवी इह ज्येष्ठे रुचा भवतां शुचयद्भिरर्कैः ।>
      text <यत्सीं वरिष्ठे बृहती विमिन्वन्रुवद्धोक्षा पप्रथानेभिरेवैः ॥>
      text <देवी देवेभिर्यजते यजत्रैरमिनती तस्थतुरुक्षमाणे ।>
      text <ऋतावरी अद्रुहा देवपुत्रे यज्ञस्य नेत्री शुचयद्भिरर्कैः ॥>
      text <स इत्स्वपा भुवनेष्वास य इमे द्यावापृथिवी जजान ।>
      text <उर्वी गभीरे रजसी सुमेके अवंशे धीरः शच्या समैरत् ॥>
      text <नू रोदसी बृहद्भिर्नो वरूथैः पत्नीवद्भिरिषयन्ती सजोषाः ।>
      text <उरूची विश्वे यजते नि पातं धिया स्याम रथ्यः सदासाः ॥>
      text <प्र वां महि द्यवी अभ्युपस्तुतिं भरामहे ।>
      text <शुची उप प्रशस्तये ॥>
      text <पुनाने तन्वा मिथः स्वेन दक्षेण राजथः ।>
      text <ऊह्याथे सनादृतम् ॥>
      text <मही मित्रस्य साधथस्तरन्ती पिप्रती ऋतम् ।>
      text <परि यज्ञं नि षेदथुः ॥>
    text <ऋग्वेदः सूक्तं>
      text <क्षेत्रस्य पतिना वयं हितेनेव जयामसि ।>
      text <गामश्वं पोषयित्न्वा स नो मृळातीदृशे ॥>
      text <क्षेत्रस्य पते मधुमन्तमूर्मिं धेनुरिव पयो अस्मासु धुक्ष्व ।>
      text <मधुश्चुतं घृतमिव सुपूतमृतस्य नः पतयो मृळयन्तु ॥>
      text <मधुमतीरोषधीर्द्याव आपो मधुमन्नो भवत्वन्तरिक्षम् ।>
      text <क्षेत्रस्य पतिर्मधुमान्नो अस्त्वरिष्यन्तो अन्वेनं चरेम ॥>
      text <शुनं वाहाः शुनं नरः शुनं कृषतु लाङ्गलम् ।>
      text <शुनं वरत्रा बध्यन्तां शुनमष्ट्रामुदिङ्गय ॥>
      text <शुनासीराविमां वाचं जुषेथां यद्दिवि चक्रथुः पयः ।>
      text <तेनेमामुप सिञ्चतम् ॥>
      text <अर्वाची सुभगे भव सीते वन्दामहे त्वा ।>
      text <यथा नः सुभगाससि यथा नः सुफलाससि ॥>
      text <इन्द्रः सीतां नि गृह्णातु तां पूषानु यच्छतु ।>
      text <सा नः पयस्वती दुहामुत्तरामुत्तरां समाम् ॥>
      text <शुनं नः फाला वि कृषन्तु भूमिं शुनं कीनाशा अभि यन्तु वाहैः ।>
      text <शुनं पर्जन्यो मधुना पयोभिः शुनासीरा शुनमस्मासु धत्तम् ॥>
    text <ऋग्वेदः सूक्तं>
      text <समुद्रादूर्मिर्मधुमाँ उदारदुपांशुना सममृतत्वमानट् ।>
      text <घृतस्य नाम गुह्यं यदस्ति जिह्वा देवानाममृतस्य नाभिः ॥>
      text <वयं नाम प्र ब्रवामा घृतस्यास्मिन्यज्ञे धारयामा नमोभिः ।>
      text <उप ब्रह्मा शृणवच्छस्यमानं चतुःशृङ्गोऽवमीद्गौर एतत् ॥>
      text <चत्वारि शृङ्गा त्रयो अस्य पादा द्वे शीर्षे सप्त हस्तासो अस्य ।>
      text <त्रिधा बद्धो वृषभो रोरवीति महो देवो मर्त्याँ आ विवेश ॥>
      text <त्रिधा हितं पणिभिर्गुह्यमानं गवि देवासो घृतमन्वविन्दन् ।>
      text <इन्द्र एकं सूर्य एकं जजान वेनादेकं स्वधया निष्टतक्षुः ॥>
      text <एता अर्षन्ति हृद्यात्समुद्राच्छतव्रजा रिपुणा नावचक्षे ।>
      text <घृतस्य धारा अभि चाकशीमि हिरण्ययो वेतसो मध्य आसाम् ॥>
      text <सम्यक्स्रवन्ति सरितो न धेना अन्तर्हृदा मनसा पूयमानाः ।>
      text <एते अर्षन्त्यूर्मयो घृतस्य मृगा इव क्षिपणोरीषमाणाः ॥>
      text <सिन्धोरिव प्राध्वने शूघनासो वातप्रमियः पतयन्ति यह्वाः ।>
      text <घृतस्य धारा अरुषो न वाजी काष्ठा भिन्दन्नूर्मिभिः पिन्वमानः ॥>
      text <अभि प्रवन्त समनेव योषाः कल्याण्यः स्मयमानासो अग्निम् ।>
      text <घृतस्य धाराः समिधो नसन्त ता जुषाणो हर्यति जातवेदाः ॥>
      text <कन्या इव वहतुमेतवा उ अञ्ज्यञ्जाना अभि चाकशीमि ।>
      text <यत्र सोमः सूयते यत्र यज्ञो घृतस्य धारा अभि तत्पवन्ते ॥>
      text <अभ्यर्षत सुष्टुतिं गव्यमाजिमस्मासु भद्रा द्रविणानि धत्त ।>
      text <इमं यज्ञं नयत देवता नो घृतस्य धारा मधुमत्पवन्ते ॥>
      text <धामन्ते विश्वं भुवनमधि श्रितमन्तः समुद्रे हृद्यन्तरायुषि ।>
      text <अपामनीके समिथे य आभृतस्तमश्याम मधुमन्तं त ऊर्मिम् ॥>

  text <ऋग्वेदः मण्डल ५>
    text <ऋग्वेदः सूक्तं>
      text <अबोध्यग्निः समिधा जनानां प्रति धेनुमिवायतीमुषासम् ।>
      text <यह्वा इव प्र वयामुज्जिहानाः प्र भानवः सिस्रते नाकमच्छ ॥>
      text <अबोधि होता यजथाय देवानूर्ध्वो अग्निः सुमनाः प्रातरस्थात् ।>
      text <समिद्धस्य रुशददर्शि पाजो महान्देवस्तमसो निरमोचि ॥>
      text <यदीं गणस्य रशनामजीगः शुचिरङ्क्ते शुचिभिर्गोभिरग्निः ।>
      text <आद्दक्षिणा युज्यते वाजयन्त्युत्तानामूर्ध्वो अधयज्जुहूभिः ॥>
      text <अग्निमच्छा देवयतां मनांसि चक्षूंषीव सूर्ये सं चरन्ति ।>
      text <यदीं सुवाते उषसा विरूपे श्वेतो वाजी जायते अग्रे अह्नाम् ॥>
      text <जनिष्ट हि जेन्यो अग्रे अह्नां हितो हितेष्वरुषो वनेषु ।>
      text <दमेदमे सप्त रत्ना दधानोऽग्निर्होता नि षसादा यजीयान् ॥>
      text <अग्निर्होता न्यसीदद्यजीयानुपस्थे मातुः सुरभा उ लोके ।>
      text <युवा कविः पुरुनिष्ठ ऋतावा धर्ता कृष्टीनामुत मध्य इद्धः ॥>
      text <प्र णु त्यं विप्रमध्वरेषु साधुमग्निं होतारमीळते नमोभिः ।>
      text <आ यस्ततान रोदसी ऋतेन नित्यं मृजन्ति वाजिनं घृतेन ॥>
      text <मार्जाल्यो मृज्यते स्वे दमूनाः कविप्रशस्तो अतिथिः शिवो नः ।>
      text <सहस्रशृङ्गो वृषभस्तदोजा विश्वाँ अग्ने सहसा प्रास्यन्यान् ॥>
      text <प्र सद्यो अग्ने अत्येष्यन्यानाविर्यस्मै चारुतमो बभूथ ।>
      text <ईळेन्यो वपुष्यो विभावा प्रियो विशामतिथिर्मानुषीणाम् ॥>
      text <तुभ्यं भरन्ति क्षितयो यविष्ठ बलिमग्ने अन्तित ओत दूरात् ।>
      text <आ भन्दिष्ठस्य सुमतिं चिकिद्धि बृहत्ते अग्ने महि शर्म भद्रम् ॥>
      text <आद्य रथं भानुमो भानुमन्तमग्ने तिष्ठ यजतेभिः समन्तम् ।>
      text <विद्वान्पथीनामुर्वन्तरिक्षमेह देवान्हविरद्याय वक्षि ॥>
      text <अवोचाम कवये मेध्याय वचो वन्दारु वृषभाय वृष्णे ।>
      text <गविष्ठिरो नमसा स्तोममग्नौ दिवीव रुक्ममुरुव्यञ्चमश्रेत् ॥>
    text <ऋग्वेदः सूक्तं>
      text <कुमारं माता युवतिः समुब्धं गुहा बिभर्ति न ददाति पित्रे ।>
      text <अनीकमस्य न मिनज्जनासः पुरः पश्यन्ति निहितमरतौ ॥>
      text <कमेतं त्वं युवते कुमारं पेषी बिभर्षि महिषी जजान ।>
      text <पूर्वीर्हि गर्भः शरदो ववर्धापश्यं जातं यदसूत माता ॥>
      text <हिरण्यदन्तं शुचिवर्णमारात्क्षेत्रादपश्यमायुधा मिमानम् ।>
      text <ददानो अस्मा अमृतं विपृक्वत्किं मामनिन्द्राः कृणवन्ननुक्थाः ॥>
      text <क्षेत्रादपश्यं सनुतश्चरन्तं सुमद्यूथं न पुरु शोभमानम् ।>
      text <न ता अगृभ्रन्नजनिष्ट हि षः पलिक्नीरिद्युवतयो भवन्ति ॥>
      text <के मे मर्यकं वि यवन्त गोभिर्न येषां गोपा अरणश्चिदास ।>
      text <य ईं जगृभुरव ते सृजन्त्वाजाति पश्व उप नश्चिकित्वान् ॥>
      text <वसां राजानं वसतिं जनानामरातयो नि दधुर्मर्त्येषु ।>
      text <ब्रह्माण्यत्रेरव तं सृजन्तु निन्दितारो निन्द्यासो भवन्तु ॥>
      text <शुनश्चिच्छेपं निदितं सहस्राद्यूपादमुञ्चो अशमिष्ट हि षः ।>
      text <एवास्मदग्ने वि मुमुग्धि पाशान्होतश्चिकित्व इह तू निषद्य ॥>
      text <हृणीयमानो अप हि मदैयेः प्र मे देवानां व्रतपा उवाच ।>
      text <इन्द्रो विद्वाँ अनु हि त्वा चचक्ष तेनाहमग्ने अनुशिष्ट आगाम् ॥>
      text <वि ज्योतिषा बृहता भात्यग्निराविर्विश्वानि कृणुते महित्वा ।>
      text <प्रादेवीर्मायाः सहते दुरेवाः शिशीते शृङ्गे रक्षसे विनिक्षे ॥>
      text <उत स्वानासो दिवि षन्त्वग्नेस्तिग्मायुधा रक्षसे हन्तवा उ ।>
      text <मदे चिदस्य प्र रुजन्ति भामा न वरन्ते परिबाधो अदेवीः ॥>
      text <एतं ते स्तोमं तुविजात विप्रो रथं न धीरः स्वपा अतक्षम् ।>
      text <यदीदग्ने प्रति त्वं देव हर्याः स्वर्वतीरप एना जयेम ॥>
      text <तुविग्रीवो वृषभो वावृधानोऽशत्र्वर्यः समजाति वेदः ।>
      text <इतीममग्निममृता अवोचन्बर्हिष्मते मनवे शर्म यंसद्धविष्मते मनवे शर्म यंसत् ॥>
    text <ऋग्वेदः सूक्तं>
      text <त्वमग्ने वरुणो जायसे यत्त्वं मित्रो भवसि यत्समिद्धः ।>
      text <त्वे विश्वे सहसस्पुत्र देवास्त्वमिन्द्रो दाशुषे मर्त्याय ॥>
      text <त्वमर्यमा भवसि यत्कनीनां नाम स्वधावन्गुह्यं बिभर्षि ।>
      text <अञ्जन्ति मित्रं सुधितं न गोभिर्यद्दम्पती समनसा कृणोषि ॥>
      text <तव श्रिये मरुतो मर्जयन्त रुद्र यत्ते जनिम चारु चित्रम् ।>
      text <पदं यद्विष्णोरुपमं निधायि तेन पासि गुह्यं नाम गोनाम् ॥>
      text <तव श्रिया सुदृशो देव देवाः पुरू दधाना अमृतं सपन्त ।>
      text <होतारमग्निं मनुषो नि षेदुर्दशस्यन्त उशिजः शंसमायोः ॥>
      text <न त्वद्धोता पूर्वो अग्ने यजीयान्न काव्यैः परो अस्ति स्वधावः ।>
      text <विशश्च यस्या अतिथिर्भवासि स यज्ञेन वनवद्देव मर्तान् ॥>
      text <वयमग्ने वनुयाम त्वोता वसूयवो हविषा बुध्यमानाः ।>
      text <वयं समर्ये विदथेष्वह्नां वयं राया सहसस्पुत्र मर्तान् ॥>
      text <यो न आगो अभ्येनो भरात्यधीदघमघशंसे दधात ।>
      text <जही चिकित्वो अभिशस्तिमेतामग्ने यो नो मर्चयति द्वयेन ॥>
      text <त्वामस्या व्युषि देव पूर्वे दूतं कृण्वाना अयजन्त हव्यैः ।>
      text <संस्थे यदग्न ईयसे रयीणां देवो मर्तैर्वसुभिरिध्यमानः ॥>
      text <अव स्पृधि पितरं योधि विद्वान्पुत्रो यस्ते सहसः सून ऊहे ।>
      text <कदा चिकित्वो अभि चक्षसे नोऽग्ने कदाँ ऋतचिद्यातयासे ॥>
      text <भूरि नाम वन्दमानो दधाति पिता वसो यदि तज्जोषयासे ।>
      text <कुविद्देवस्य सहसा चकानः सुम्नमग्निर्वनते वावृधानः ॥>
      text <त्वमङ्ग जरितारं यविष्ठ विश्वान्यग्ने दुरिताति पर्षि ।>
      text <स्तेना अदृश्रन्रिपवो जनासोऽज्ञातकेता वृजिना अभूवन् ॥>
      text <इमे यामासस्त्वद्रिगभूवन्वसवे वा तदिदागो अवाचि ।>
      text <नाहायमग्निरभिशस्तये नो न रीषते वावृधानः परा दात् ॥>
    text <ऋग्वेदः सूक्तं>
      text <त्वामग्ने वसुपतिं वसूनामभि प्र मन्दे अध्वरेषु राजन् ।>
      text <त्वया वाजं वाजयन्तो जयेमाभि ष्याम पृत्सुतीर्मर्त्यानाम् ॥>
      text <हव्यवाळग्निरजरः पिता नो विभुर्विभावा सुदृशीको अस्मे ।>
      text <सुगार्हपत्याः समिषो दिदीह्यस्मद्र्यक्सं मिमीहि श्रवांसि ॥>
      text <विशां कविं विश्पतिं मानुषीणां शुचिं पावकं घृतपृष्ठमग्निम् ।>
      text <नि होतारं विश्वविदं दधिध्वे स देवेषु वनते वार्याणि ॥>
      text <जुषस्वाग्न इळया सजोषा यतमानो रश्मिभिः सूर्यस्य ।>
      text <जुषस्व नः समिधं जातवेद आ च देवान्हविरद्याय वक्षि ॥>
      text <जुष्टो दमूना अतिथिर्दुरोण इमं नो यज्ञमुप याहि विद्वान् ।>
      text <विश्वा अग्ने अभियुजो विहत्या शत्रूयतामा भरा भोजनानि ॥>
      text <वधेन दस्युं प्र हि चातयस्व वयः कृण्वानस्तन्वे स्वायै ।>
      text <पिपर्षि यत्सहसस्पुत्र देवान्त्सो अग्ने पाहि नृतम वाजे अस्मान् ॥>
      text <वयं ते अग्न उक्थैर्विधेम वयं हव्यैः पावक भद्रशोचे ।>
      text <अस्मे रयिं विश्ववारं समिन्वास्मे विश्वानि द्रविणानि धेहि ॥>
      text <अस्माकमग्ने अध्वरं जुषस्व सहसः सूनो त्रिषधस्थ हव्यम् ।>
      text <वयं देवेषु सुकृतः स्याम शर्मणा नस्त्रिवरूथेन पाहि ॥>
      text <विश्वानि नो दुर्गहा जातवेदः सिन्धुं न नावा दुरिताति पर्षि ।>
      text <अग्ने अत्रिवन्नमसा गृणानोऽस्माकं बोध्यविता तनूनाम् ॥>
      text <यस्त्वा हृदा कीरिणा मन्यमानोऽमर्त्यं मर्त्यो जोहवीमि ।>
      text <जातवेदो यशो अस्मासु धेहि प्रजाभिरग्ने अमृतत्वमश्याम् ॥>
      text <यस्मै त्वं सुकृते जातवेद उ लोकमग्ने कृणवः स्योनम् ।>
      text <अश्विनं स पुत्रिणं वीरवन्तं गोमन्तं रयिं नशते स्वस्ति ॥>
    text <ऋग्वेदः सूक्तं>
      text <सुसमिद्धाय शोचिषे घृतं तीव्रं जुहोतन ।>
      text <अग्नये जातवेदसे ॥>
      text <नराशंसः सुषूदतीमं यज्ञमदाभ्यः ।>
      text <कविर्हि मधुहस्त्यः ॥>
      text <ईळितो अग्न आ वहेन्द्रं चित्रमिह प्रियम् ।>
      text <सुखै रथेभिरूतये ॥>
      text <ऊर्णम्रदा वि प्रथस्वाभ्यर्का अनूषत ।>
      text <भवा नः शुभ्र सातये ॥>
      text <देवीर्द्वारो वि श्रयध्वं सुप्रायणा न ऊतये ।>
      text <प्रप्र यज्ञं पृणीतन ॥>
      text <सुप्रतीके वयोवृधा यह्वी ऋतस्य मातरा ।>
      text <दोषामुषासमीमहे ॥>
      text <वातस्य पत्मन्नीळिता दैव्या होतारा मनुषः ।>
      text <इमं नो यज्ञमा गतम् ॥>
      text <इळा सरस्वती मही तिस्रो देवीर्मयोभुवः ।>
      text <बर्हिः सीदन्त्वस्रिधः ॥>
      text <शिवस्त्वष्टरिहा गहि विभुः पोष उत त्मना ।>
      text <यज्ञेयज्ञे न उदव ॥>
      text <यत्र वेत्थ वनस्पते देवानां गुह्या नामानि ।>
      text <तत्र हव्यानि गामय ॥>
      text <स्वाहाग्नये वरुणाय स्वाहेन्द्राय मरुद्भ्यः ।>
      text <स्वाहा देवेभ्यो हविः ॥>
    text <ऋग्वेदः सूक्तं>
      text <अग्निं तं मन्ये यो वसुरस्तं यं यन्ति धेनवः ।>
      text <अस्तमर्वन्त आशवोऽस्तं नित्यासो वाजिन इषं स्तोतृभ्य आ भर ॥>
      text <सो अग्निर्यो वसुर्गृणे सं यमायन्ति धेनवः ।>
      text <समर्वन्तो रघुद्रुवः सं सुजातासः सूरय इषं स्तोतृभ्य आ भर ॥>
      text <अग्निर्हि वाजिनं विशे ददाति विश्वचर्षणिः ।>
      text <अग्नी राये स्वाभुवं स प्रीतो याति वार्यमिषं स्तोतृभ्य आ भर ॥>
      text <आ ते अग्न इधीमहि द्युमन्तं देवाजरम् ।>
      text <यद्ध स्या ते पनीयसी समिद्दीदयति द्यवीषं स्तोतृभ्य आ भर ॥>
      text <आ ते अग्न ऋचा हविः शुक्रस्य शोचिषस्पते ।>
      text <सुश्चन्द्र दस्म विश्पते हव्यवाट् तुभ्यं हूयत इषं स्तोतृभ्य आ भर ॥>
      text <प्रो त्ये अग्नयोऽग्निषु विश्वं पुष्यन्ति वार्यम् ।>
      text <ते हिन्विरे त इन्विरे त इषण्यन्त्यानुषगिषं स्तोतृभ्य आ भर ॥>
      text <तव त्ये अग्ने अर्चयो महि व्राधन्त वाजिनः ।>
      text <ये पत्वभिः शफानां व्रजा भुरन्त गोनामिषं स्तोतृभ्य आ भर ॥>
      text <नवा नो अग्न आ भर स्तोतृभ्यः सुक्षितीरिषः ।>
      text <ते स्याम य आनृचुस्त्वादूतासो दमेदम इषं स्तोतृभ्य आ भर ॥>
      text <उभे सुश्चन्द्र सर्पिषो दर्वी श्रीणीष आसनि ।>
      text <उतो न उत्पुपूर्या उक्थेषु शवसस्पत इषं स्तोतृभ्य आ भर ॥>
      text <एवाँ अग्निमजुर्यमुर्गीर्भिर्यज्ञेभिरानुषक् ।>
      text <दधदस्मे सुवीर्यमुत त्यदाश्वश्व्यमिषं स्तोतृभ्य आ भर ॥>
    text <ऋग्वेदः सूक्तं>
      text <सखायः सं वः सम्यञ्चमिषं स्तोमं चाग्नये ।>
      text <वर्षिष्ठाय क्षितीनामूर्जो नप्त्रे सहस्वते ॥>
      text <कुत्रा चिद्यस्य समृतौ रण्वा नरो नृषदने ।>
      text <अर्हन्तश्चिद्यमिन्धते संजनयन्ति जन्तवः ॥>
      text <सं यदिषो वनामहे सं हव्या मानुषाणाम् ।>
      text <उत द्युम्नस्य शवस ऋतस्य रश्मिमा ददे ॥>
      text <स स्मा कृणोति केतुमा नक्तं चिद्दूर आ सते ।>
      text <पावको यद्वनस्पतीन्प्र स्मा मिनात्यजरः ॥>
      text <अव स्म यस्य वेषणे स्वेदं पथिषु जुह्वति ।>
      text <अभीमह स्वजेन्यं भूमा पृष्ठेव रुरुहुः ॥>
      text <यं मर्त्यः पुरुस्पृहं विदद्विश्वस्य धायसे ।>
      text <प्र स्वादनं पितूनामस्ततातिं चिदायवे ॥>
      text <स हि ष्मा धन्वाक्षितं दाता न दात्या पशुः ।>
      text <हिरिश्मश्रुः शुचिदन्नृभुरनिभृष्टतविषिः ॥>
      text <शुचिः ष्म यस्मा अत्रिवत्प्र स्वधितीव रीयते ।>
      text <सुषूरसूत माता क्राणा यदानशे भगम् ॥>
      text <आ यस्ते सर्पिरासुतेऽग्ने शमस्ति धायसे ।>
      text <ऐषु द्युम्नमुत श्रव आ चित्तं मर्त्येषु धाः ॥>
      text <इति चिन्मन्युमध्रिजस्त्वादातमा पशुं ददे ।>
      text <आदग्ने अपृणतोऽत्रिः सासह्याद्दस्यूनिषः सासह्यान्नॄन् ॥>
    text <ऋग्वेदः सूक्तं>
      text <त्वामग्न ऋतायवः समीधिरे प्रत्नं प्रत्नास ऊतये सहस्कृत ।>
      text <पुरुश्चन्द्रं यजतं विश्वधायसं दमूनसं गृहपतिं वरेण्यम् ॥>
      text <त्वामग्ने अतिथिं पूर्व्यं विशः शोचिष्केशं गृहपतिं नि षेदिरे ।>
      text <बृहत्केतुं पुरुरूपं धनस्पृतं सुशर्माणं स्ववसं जरद्विषम् ॥>
      text <त्वामग्ने मानुषीरीळते विशो होत्राविदं विविचिं रत्नधातमम् ।>
      text <गुहा सन्तं सुभग विश्वदर्शतं तुविष्वणसं सुयजं घृतश्रियम् ॥>
      text <त्वामग्ने धर्णसिं विश्वधा वयं गीर्भिर्गृणन्तो नमसोप सेदिम ।>
      text <स नो जुषस्व समिधानो अङ्गिरो देवो मर्तस्य यशसा सुदीतिभिः ॥>
      text <त्वमग्ने पुरुरूपो विशेविशे वयो दधासि प्रत्नथा पुरुष्टुत ।>
      text <पुरूण्यन्ना सहसा वि राजसि त्विषिः सा ते तित्विषाणस्य नाधृषे ॥>
      text <त्वामग्ने समिधानं यविष्ठ्य देवा दूतं चक्रिरे हव्यवाहनम् ।>
      text <उरुज्रयसं घृतयोनिमाहुतं त्वेषं चक्षुर्दधिरे चोदयन्मति ॥>
      text <त्वामग्ने प्रदिव आहुतं घृतैः सुम्नायवः सुषमिधा समीधिरे ।>
      text <स वावृधान ओषधीभिरुक्षितोऽभि ज्रयांसि पार्थिवा वि तिष्ठसे ॥>
    text <ऋग्वेदः सूक्तं>
      text <त्वामग्ने हविष्मन्तो देवं मर्तास ईळते ।>
      text <मन्ये त्वा जातवेदसं स हव्या वक्ष्यानुषक् ॥>
      text <अग्निर्होता दास्वतः क्षयस्य वृक्तबर्हिषः ।>
      text <सं यज्ञासश्चरन्ति यं सं वाजासः श्रवस्यवः ॥>
      text <उत स्म यं शिशुं यथा नवं जनिष्टारणी ।>
      text <धर्तारं मानुषीणां विशामग्निं स्वध्वरम् ॥>
      text <उत स्म दुर्गृभीयसे पुत्रो न ह्वार्याणाम् ।>
      text <पुरू यो दग्धासि वनाग्ने पशुर्न यवसे ॥>
      text <अध स्म यस्यार्चयः सम्यक्संयन्ति धूमिनः ।>
      text <यदीमह त्रितो दिव्युप ध्मातेव धमति शिशीते ध्मातरी यथा ॥>
      text <तवाहमग्न ऊतिभिर्मित्रस्य च प्रशस्तिभिः ।>
      text <द्वेषोयुतो न दुरिता तुर्याम मर्त्यानाम् ॥>
      text <तं नो अग्ने अभी नरो रयिं सहस्व आ भर ।>
      text <स क्षेपयत्स पोषयद्भुवद्वाजस्य सातय उतैधि पृत्सु नो वृधे ॥>
    text <ऋग्वेदः सूक्तं>
      text <अग्न ओजिष्ठमा भर द्युम्नमस्मभ्यमध्रिगो ।>
      text <प्र नो राया परीणसा रत्सि वाजाय पन्थाम् ॥>
      text <त्वं नो अग्ने अद्भुत क्रत्वा दक्षस्य मंहना ।>
      text <त्वे असुर्यमारुहत्क्राणा मित्रो न यज्ञियः ॥>
      text <त्वं नो अग्न एषां गयं पुष्टिं च वर्धय ।>
      text <ये स्तोमेभिः प्र सूरयो नरो मघान्यानशुः ॥>
      text <ये अग्ने चन्द्र ते गिरः शुम्भन्त्यश्वराधसः ।>
      text <शुष्मेभिः शुष्मिणो नरो दिवश्चिद्येषां बृहत्सुकीर्तिर्बोधति त्मना ॥>
      text <तव त्ये अग्ने अर्चयो भ्राजन्तो यन्ति धृष्णुया ।>
      text <परिज्मानो न विद्युतः स्वानो रथो न वाजयुः ॥>
      text <नू नो अग्न ऊतये सबाधसश्च रातये ।>
      text <अस्माकासश्च सूरयो विश्वा आशास्तरीषणि ॥>
      text <त्वं नो अग्ने अङ्गिर स्तुत स्तवान आ भर ।>
      text <होतर्विभ्वासहं रयिं स्तोतृभ्य स्तवसे च न उतैधि पृत्सु नो वृधे ॥>
    text <ऋग्वेदः सूक्तं>
      text <जनस्य गोपा अजनिष्ट जागृविरग्निः सुदक्षः सुविताय नव्यसे ।>
      text <घृतप्रतीको बृहता दिविस्पृशा द्युमद्वि भाति भरतेभ्यः शुचिः ॥>
      text <यज्ञस्य केतुं प्रथमं पुरोहितमग्निं नरस्त्रिषधस्थे समीधिरे ।>
      text <इन्द्रेण देवैः सरथं स बर्हिषि सीदन्नि होता यजथाय सुक्रतुः ॥>
      text <असम्मृष्टो जायसे मात्रोः शुचिर्मन्द्रः कविरुदतिष्ठो विवस्वतः ।>
      text <घृतेन त्वावर्धयन्नग्न आहुत धूमस्ते केतुरभवद्दिवि श्रितः ॥>
      text <अग्निर्नो यज्ञमुप वेतु साधुयाग्निं नरो वि भरन्ते गृहेगृहे ।>
      text <अग्निर्दूतो अभवद्धव्यवाहनोऽग्निं वृणाना वृणते कविक्रतुम् ॥>
      text <तुभ्येदमग्ने मधुमत्तमं वचस्तुभ्यं मनीषा इयमस्तु शं हृदे ।>
      text <त्वां गिरः सिन्धुमिवावनीर्महीरा पृणन्ति शवसा वर्धयन्ति च ॥>
      text <त्वामग्ने अङ्गिरसो गुहा हितमन्वविन्दञ्छिश्रियाणं वनेवने ।>
      text <स जायसे मथ्यमानः सहो महत्त्वामाहुः सहसस्पुत्रमङ्गिरः ॥>
    text <ऋग्वेदः सूक्तं>
      text <प्राग्नये बृहते यज्ञियाय ऋतस्य वृष्णे असुराय मन्म ।>
      text <घृतं न यज्ञ आस्ये सुपूतं गिरं भरे वृषभाय प्रतीचीम् ॥>
      text <ऋतं चिकित्व ऋतमिच्चिकिद्ध्यृतस्य धारा अनु तृन्धि पूर्वीः ।>
      text <नाहं यातुं सहसा न द्वयेन ऋतं सपाम्यरुषस्य वृष्णः ॥>
      text <कया नो अग्न ऋतयन्नृतेन भुवो नवेदा उचथस्य नव्यः ।>
      text <वेदा मे देव ऋतुपा ऋतूनां नाहं पतिं सनितुरस्य रायः ॥>
      text <के ते अग्ने रिपवे बन्धनासः के पायवः सनिषन्त द्युमन्तः ।>
      text <के धासिमग्ने अनृतस्य पान्ति क आसतो वचसः सन्ति गोपाः ॥>
      text <सखायस्ते विषुणा अग्न एते शिवासः सन्तो अशिवा अभूवन् ।>
      text <अधूर्षत स्वयमेते वचोभिरृजूयते वृजिनानि ब्रुवन्तः ॥>
      text <यस्ते अग्ने नमसा यज्ञमीट्ट ऋतं स पात्यरुषस्य वृष्णः ।>
      text <तस्य क्षयः पृथुरा साधुरेतु प्रसर्स्राणस्य नहुषस्य शेषः ॥>
    text <ऋग्वेदः सूक्तं>
      text <अर्चन्तस्त्वा हवामहेऽर्चन्तः समिधीमहि ।>
      text <अग्ने अर्चन्त ऊतये ॥>
      text <अग्ने स्तोमं मनामहे सिध्रमद्य दिविस्पृशः ।>
      text <देवस्य द्रविणस्यवः ॥>
      text <अग्निर्जुषत नो गिरो होता यो मानुषेष्वा ।>
      text <स यक्षद्दैव्यं जनम् ॥>
      text <त्वमग्ने सप्रथा असि जुष्टो होता वरेण्यः ।>
      text <त्वया यज्ञं वि तन्वते ॥>
      text <त्वामग्ने वाजसातमं विप्रा वर्धन्ति सुष्टुतम् ।>
      text <स नो रास्व सुवीर्यम् ॥>
      text <अग्ने नेमिरराँ इव देवाँस्त्वं परिभूरसि ।>
      text <आ राधश्चित्रमृञ्जसे ॥>
    text <ऋग्वेदः सूक्तं>
      text <अग्निं स्तोमेन बोधय समिधानो अमर्त्यम् ।>
      text <हव्या देवेषु नो दधत् ॥>
      text <तमध्वरेष्वीळते देवं मर्ता अमर्त्यम् ।>
      text <यजिष्ठं मानुषे जने ॥>
      text <तं हि शश्वन्त ईळते स्रुचा देवं घृतश्चुता ।>
      text <अग्निं हव्याय वोळ्हवे ॥>
      text <अग्निर्जातो अरोचत घ्नन्दस्यूञ्ज्योतिषा तमः ।>
      text <अविन्दद्गा अपः स्वः ॥>
      text <अग्निमीळेन्यं कविं घृतपृष्ठं सपर्यत ।>
      text <वेतु मे शृणवद्धवम् ॥>
      text <अग्निं घृतेन वावृधु स्तोमेभिर्विश्वचर्षणिम् ।>
      text <स्वाधीभिर्वचस्युभिः ॥>
    text <ऋग्वेदः सूक्तं>
      text <प्र वेधसे कवये वेद्याय गिरं भरे यशसे पूर्व्याय ।>
      text <घृतप्रसत्तो असुरः सुशेवो रायो धर्ता धरुणो वस्वो अग्निः ॥>
      text <ऋतेन ऋतं धरुणं धारयन्त यज्ञस्य शाके परमे व्योमन् ।>
      text <दिवो धर्मन्धरुणे सेदुषो नॄञ्जातैरजाताँ अभि ये ननक्षुः ॥>
      text <अङ्होयुवस्तन्वस्तन्वते वि वयो महद्दुष्टरं पूर्व्याय ।>
      text <स संवतो नवजातस्तुतुर्यात्सिङ्हं न क्रुद्धमभितः परि ष्ठुः ॥>
      text <मातेव यद्भरसे पप्रथानो जनंजनं धायसे चक्षसे च ।>
      text <वयोवयो जरसे यद्दधानः परि त्मना विषुरूपो जिगासि ॥>
      text <वाजो नु ते शवसस्पात्वन्तमुरुं दोघं धरुणं देव रायः ।>
      text <पदं न तायुर्गुहा दधानो महो राये चितयन्नत्रिमस्पः ॥>
    text <ऋग्वेदः सूक्तं>
      text <बृहद्वयो हि भानवेऽर्चा देवायाग्नये ।>
      text <यं मित्रं न प्रशस्तिभिर्मर्तासो दधिरे पुरः ॥>
      text <स हि द्युभिर्जनानां होता दक्षस्य बाह्वोः ।>
      text <वि हव्यमग्निरानुषग्भगो न वारमृण्वति ॥>
      text <अस्य स्तोमे मघोनः सख्ये वृद्धशोचिषः ।>
      text <विश्वा यस्मिन्तुविष्वणि समर्ये शुष्ममादधुः ॥>
      text <अधा ह्यग्न एषां सुवीर्यस्य मंहना ।>
      text <तमिद्यह्वं न रोदसी परि श्रवो बभूवतुः ॥>
      text <नू न एहि वार्यमग्ने गृणान आ भर ।>
      text <ये वयं ये च सूरयः स्वस्ति धामहे सचोतैधि पृत्सु नो वृधे ॥>
    text <ऋग्वेदः सूक्तं>
      text <आ यज्ञैर्देव मर्त्य इत्था तव्यांसमूतये ।>
      text <अग्निं कृते स्वध्वरे पूरुरीळीतावसे ॥>
      text <अस्य हि स्वयशस्तर आसा विधर्मन्मन्यसे ।>
      text <तं नाकं चित्रशोचिषं मन्द्रं परो मनीषया ॥>
      text <अस्य वासा उ अर्चिषा य आयुक्त तुजा गिरा ।>
      text <दिवो न यस्य रेतसा बृहच्छोचन्त्यर्चयः ॥>
      text <अस्य क्रत्वा विचेतसो दस्मस्य वसु रथ आ ।>
      text <अधा विश्वासु हव्योऽग्निर्विक्षु प्र शस्यते ॥>
      text <नू न इद्धि वार्यमासा सचन्त सूरयः ।>
      text <ऊर्जो नपादभिष्टये पाहि शग्धि स्वस्तय उतैधि पृत्सु नो वृधे ॥>
    text <ऋग्वेदः सूक्तं>
      text <प्रातरग्निः पुरुप्रियो विश स्तवेतातिथिः ।>
      text <विश्वानि यो अमर्त्यो हव्या मर्तेषु रण्यति ॥>
      text <द्विताय मृक्तवाहसे स्वस्य दक्षस्य मंहना ।>
      text <इन्दुं स धत्त आनुषक्स्तोता चित्ते अमर्त्य ॥>
      text <तं वो दीर्घायुशोचिषं गिरा हुवे मघोनाम् ।>
      text <अरिष्टो येषां रथो व्यश्वदावन्नीयते ॥>
      text <चित्रा वा येषु दीधितिरासन्नुक्था पान्ति ये ।>
      text <स्तीर्णं बर्हिः स्वर्णरे श्रवांसि दधिरे परि ॥>
      text <ये मे पञ्चाशतं ददुरश्वानां सधस्तुति ।>
      text <द्युमदग्ने महि श्रवो बृहत्कृधि मघोनां नृवदमृत नृणाम् ॥>
    text <ऋग्वेदः सूक्तं>
      text <अभ्यवस्थाः प्र जायन्ते प्र वव्रेर्वव्रिश्चिकेत ।>
      text <उपस्थे मातुर्वि चष्टे ॥>
      text <जुहुरे वि चितयन्तोऽनिमिषं नृम्णं पान्ति ।>
      text <आ दृळ्हां पुरं विविशुः ॥>
      text <आ श्वैत्रेयस्य जन्तवो द्युमद्वर्धन्त कृष्टयः ।>
      text <निष्कग्रीवो बृहदुक्थ एना मध्वा न वाजयुः ॥>
      text <प्रियं दुग्धं न काम्यमजामि जाम्योः सचा ।>
      text <घर्मो न वाजजठरोऽदब्धः शश्वतो दभः ॥>
      text <क्रीळन्नो रश्म आ भुवः सं भस्मना वायुना वेविदानः ।>
      text <ता अस्य सन्धृषजो न तिग्माः सुसंशिता वक्ष्यो वक्षणेस्थाः ॥>
    text <ऋग्वेदः सूक्तं>
      text <यमग्ने वाजसातम त्वं चिन्मन्यसे रयिम् ।>
      text <तं नो गीर्भिः श्रवाय्यं देवत्रा पनया युजम् ॥>
      text <ये अग्ने नेरयन्ति ते वृद्धा उग्रस्य शवसः ।>
      text <अप द्वेषो अप ह्वरोऽन्यव्रतस्य सश्चिरे ॥>
      text <होतारं त्वा वृणीमहेऽग्ने दक्षस्य साधनम् ।>
      text <यज्ञेषु पूर्व्यं गिरा प्रयस्वन्तो हवामहे ॥>
      text <इत्था यथा त ऊतये सहसावन्दिवेदिवे ।>
      text <राय ऋताय सुक्रतो गोभिः ष्याम सधमादो वीरैः स्याम सधमादः ॥>
    text <ऋग्वेदः सूक्तं>
      text <मनुष्वत्त्वा नि धीमहि मनुष्वत्समिधीमहि ।>
      text <अग्ने मनुष्वदङ्गिरो देवान्देवयते यज ॥>
      text <त्वं हि मानुषे जनेऽग्ने सुप्रीत इध्यसे ।>
      text <स्रुचस्त्वा यन्त्यानुषक्सुजात सर्पिरासुते ॥>
      text <त्वां विश्वे सजोषसो देवासो दूतमक्रत ।>
      text <सपर्यन्तस्त्वा कवे यज्ञेषु देवमीळते ॥>
      text <देवं वो देवयज्ययाग्निमीळीत मर्त्यः ।>
      text <समिद्धः शुक्र दीदिह्यृतस्य योनिमासदः ससस्य योनिमासदः ॥>
    text <ऋग्वेदः सूक्तं>
      text <प्र विश्वसामन्नत्रिवदर्चा पावकशोचिषे ।>
      text <यो अध्वरेष्वीड्यो होता मन्द्रतमो विशि ॥>
      text <न्यग्निं जातवेदसं दधाता देवमृत्विजम् ।>
      text <प्र यज्ञ एत्वानुषगद्या देवव्यचस्तमः ॥>
      text <चिकित्विन्मनसं त्वा देवं मर्तास ऊतये ।>
      text <वरेण्यस्य तेऽवस इयानासो अमन्महि ॥>
      text <अग्ने चिकिद्ध्यस्य न इदं वचः सहस्य ।>
      text <तं त्वा सुशिप्र दम्पते स्तोमैर्वर्धन्त्यत्रयो गीर्भिः शुम्भन्त्यत्रयः ॥>
    text <ऋग्वेदः सूक्तं>
      text <अग्ने सहन्तमा भर द्युम्नस्य प्रासहा रयिम् ।>
      text <विश्वा यश्चर्षणीरभ्यासा वाजेषु सासहत् ॥>
      text <तमग्ने पृतनाषहं रयिं सहस्व आ भर ।>
      text <त्वं हि सत्यो अद्भुतो दाता वाजस्य गोमतः ॥>
      text <विश्वे हि त्वा सजोषसो जनासो वृक्तबर्हिषः ।>
      text <होतारं सद्मसु प्रियं व्यन्ति वार्या पुरु ॥>
      text <स हि ष्मा विश्वचर्षणिरभिमाति सहो दधे ।>
      text <अग्न एषु क्षयेष्वा रेवन्नः शुक्र दीदिहि द्युमत्पावक दीदिहि ॥>
    text <ऋग्वेदः सूक्तं>
      text <अग्ने त्वं नो अन्तम उत त्राता शिवो भवा वरूथ्यः ॥>
      text <वसुरग्निर्वसुश्रवा अच्छा नक्षि द्युमत्तमं रयिं दाः ॥>
      text <स नो बोधि श्रुधी हवमुरुष्या णो अघायतः समस्मात् ॥>
      text <तं त्वा शोचिष्ठ दीदिवः सुम्नाय नूनमीमहे सखिभ्यः ॥>
    text <ऋग्वेदः सूक्तं>
      text <अच्छा वो अग्निमवसे देवं गासि स नो वसुः ।>
      text <रासत्पुत्र ऋषूणामृतावा पर्षति द्विषः ॥>
      text <स हि सत्यो यं पूर्वे चिद्देवासश्चिद्यमीधिरे ।>
      text <होतारं मन्द्रजिह्वमित्सुदीतिभिर्विभावसुम् ॥>
      text <स नो धीती वरिष्ठया श्रेष्ठया च सुमत्या ।>
      text <अग्ने रायो दिदीहि नः सुवृक्तिभिर्वरेण्य ॥>
      text <अग्निर्देवेषु राजत्यग्निर्मर्तेष्वाविशन् ।>
      text <अग्निर्नो हव्यवाहनोऽग्निं धीभिः सपर्यत ॥>
      text <अग्निस्तुविश्रवस्तमं तुविब्रह्माणमुत्तमम् ।>
      text <अतूर्तं श्रावयत्पतिं पुत्रं ददाति दाशुषे ॥>
      text <अग्निर्ददाति सत्पतिं सासाह यो युधा नृभिः ।>
      text <अग्निरत्यं रघुष्यदं जेतारमपराजितम् ॥>
      text <यद्वाहिष्ठं तदग्नये बृहदर्च विभावसो ।>
      text <महिषीव त्वद्रयिस्त्वद्वाजा उदीरते ॥>
      text <तव द्युमन्तो अर्चयो ग्रावेवोच्यते बृहत् ।>
      text <उतो ते तन्यतुर्यथा स्वानो अर्त त्मना दिवः ॥>
      text <एवाँ अग्निं वसूयवः सहसानं ववन्दिम ।>
      text <स नो विश्वा अति द्विषः पर्षन्नावेव सुक्रतुः ॥>
    text <ऋग्वेदः सूक्तं>
      text <अग्ने पावक रोचिषा मन्द्रया देव जिह्वया ।>
      text <आ देवान्वक्षि यक्षि च ॥>
      text <तं त्वा घृतस्नवीमहे चित्रभानो स्वर्दृशम् ।>
      text <देवाँ आ वीतये वह ॥>
      text <वीतिहोत्रं त्वा कवे द्युमन्तं समिधीमहि ।>
      text <अग्ने बृहन्तमध्वरे ॥>
      text <अग्ने विश्वेभिरा गहि देवेभिर्हव्यदातये ।>
      text <होतारं त्वा वृणीमहे ॥>
      text <यजमानाय सुन्वत आग्ने सुवीर्यं वह ।>
      text <देवैरा सत्सि बर्हिषि ॥>
      text <समिधानः सहस्रजिदग्ने धर्माणि पुष्यसि ।>
      text <देवानां दूत उक्थ्यः ॥>
      text <न्यग्निं जातवेदसं होत्रवाहं यविष्ठ्यम् ।>
      text <दधाता देवमृत्विजम् ॥>
      text <प्र यज्ञ एत्वानुषगद्या देवव्यचस्तमः ।>
      text <स्तृणीत बर्हिरासदे ॥>
      text <एदं मरुतो अश्विना मित्रः सीदन्तु वरुणः ।>
      text <देवासः सर्वया विशा ॥>
    text <ऋग्वेदः सूक्तं>
      text <अनस्वन्ता सत्पतिर्मामहे मे गावा चेतिष्ठो असुरो मघोनः ।>
      text <त्रैवृष्णो अग्ने दशभिः सहस्रैर्वैश्वानर त्र्यरुणश्चिकेत ॥>
      text <यो मे शता च विंशतिं च गोनां हरी च युक्ता सुधुरा ददाति ।>
      text <वैश्वानर सुष्टुतो वावृधानोऽग्ने यच्छ त्र्यरुणाय शर्म ॥>
      text <एवा ते अग्ने सुमतिं चकानो नविष्ठाय नवमं त्रसदस्युः ।>
      text <यो मे गिरस्तुविजातस्य पूर्वीर्युक्तेनाभि त्र्यरुणो गृणाति ॥>
      text <यो म इति प्रवोचत्यश्वमेधाय सूरये ।>
      text <दददृचा सनिं यते ददन्मेधामृतायते ॥>
      text <यस्य मा परुषाः शतमुद्धर्षयन्त्युक्षणः ।>
      text <अश्वमेधस्य दानाः सोमा इव त्र्याशिरः ॥>
      text <इन्द्राग्नी शतदाव्न्यश्वमेधे सुवीर्यम् ।>
      text <क्षत्रं धारयतं बृहद्दिवि सूर्यमिवाजरम् ॥>
    text <ऋग्वेदः सूक्तं>
      text <समिद्धो अग्निर्दिवि शोचिरश्रेत्प्रत्यङ्ङुषसमुर्विया वि भाति ।>
      text <एति प्राची विश्ववारा नमोभिर्देवाँ ईळाना हविषा घृताची ॥>
      text <समिध्यमानो अमृतस्य राजसि हविष्कृण्वन्तं सचसे स्वस्तये ।>
      text <विश्वं स धत्ते द्रविणं यमिन्वस्यातिथ्यमग्ने नि च धत्त इत्पुरः ॥>
      text <अग्ने शर्ध महते सौभगाय तव द्युम्नान्युत्तमानि सन्तु ।>
      text <सं जास्पत्यं सुयममा कृणुष्व शत्रूयतामभि तिष्ठा महांसि ॥>
      text <समिद्धस्य प्रमहसोऽग्ने वन्दे तव श्रियम् ।>
      text <वृषभो द्युम्नवाँ असि समध्वरेष्विध्यसे ॥>
      text <समिद्धो अग्न आहुत देवान्यक्षि स्वध्वर ।>
      text <त्वं हि हव्यवाळसि ॥>
      text <आ जुहोता दुवस्यताग्निं प्रयत्यध्वरे ।>
      text <वृणीध्वं हव्यवाहनम् ॥>
    text <ऋग्वेदः सूक्तं>
      text <त्र्यर्यमा मनुषो देवताता त्री रोचना दिव्या धारयन्त ।>
      text <अर्चन्ति त्वा मरुतः पूतदक्षास्त्वमेषामृषिरिन्द्रासि धीरः ॥>
      text <अनु यदीं मरुतो मन्दसानमार्चन्निन्द्रं पपिवांसं सुतस्य ।>
      text <आदत्त वज्रमभि यदहिं हन्नपो यह्वीरसृजत्सर्तवा उ ॥>
      text <उत ब्रह्माणो मरुतो मे अस्येन्द्रः सोमस्य सुषुतस्य पेयाः ।>
      text <तद्धि हव्यं मनुषे गा अविन्ददहन्नहिं पपिवाँ इन्द्रो अस्य ॥>
      text <आद्रोदसी वितरं वि ष्कभायत्संविव्यानश्चिद्भियसे मृगं कः ।>
      text <जिगर्तिमिन्द्रो अपजर्गुराणः प्रति श्वसन्तमव दानवं हन् ॥>
      text <अध क्रत्वा मघवन्तुभ्यं देवा अनु विश्वे अददुः सोमपेयम् ।>
      text <यत्सूर्यस्य हरितः पतन्तीः पुरः सतीरुपरा एतशे कः ॥>
      text <नव यदस्य नवतिं च भोगान्साकं वज्रेण मघवा विवृश्चत् ।>
      text <अर्चन्तीन्द्रं मरुतः सधस्थे त्रैष्टुभेन वचसा बाधत द्याम् ॥>
      text <सखा सख्ये अपचत्तूयमग्निरस्य क्रत्वा महिषा त्री शतानि ।>
      text <त्री साकमिन्द्रो मनुषः सरांसि सुतं पिबद्वृत्रहत्याय सोमम् ॥>
      text <त्री यच्छता महिषाणामघो मास्त्री सरांसि मघवा सोम्यापाः ।>
      text <कारं न विश्वे अह्वन्त देवा भरमिन्द्राय यदहिं जघान ॥>
      text <उशना यत्सहस्यैरयातं गृहमिन्द्र जूजुवानेभिरश्वैः ।>
      text <वन्वानो अत्र सरथं ययाथ कुत्सेन देवैरवनोर्ह शुष्णम् ॥>
      text <प्रान्यच्चक्रमवृहः सूर्यस्य कुत्सायान्यद्वरिवो यातवेऽकः ।>
      text <अनासो दस्यूँरमृणो वधेन नि दुर्योण आवृणङ्मृध्रवाचः ॥>
      text <स्तोमासस्त्वा गौरिवीतेरवर्धन्नरन्धयो वैदथिनाय पिप्रुम् ।>
      text <आ त्वामृजिश्वा सख्याय चक्रे पचन्पक्तीरपिबः सोममस्य ॥>
      text <नवग्वासः सुतसोमास इन्द्रं दशग्वासो अभ्यर्चन्त्यर्कैः ।>
      text <गव्यं चिदूर्वमपिधानवन्तं तं चिन्नरः शशमाना अप व्रन् ॥>
      text <कथो नु ते परि चराणि विद्वान्वीर्या मघवन्या चकर्थ ।>
      text <या चो नु नव्या कृणवः शविष्ठ प्रेदु ता ते विदथेषु ब्रवाम ॥>
      text <एता विश्वा चकृवाँ इन्द्र भूर्यपरीतो जनुषा वीर्येण ।>
      text <या चिन्नु वज्रिन्कृणवो दधृष्वान्न ते वर्ता तविष्या अस्ति तस्याः ॥>
      text <इन्द्र ब्रह्म क्रियमाणा जुषस्व या ते शविष्ठ नव्या अकर्म ।>
      text <वस्त्रेव भद्रा सुकृता वसूयू रथं न धीरः स्वपा अतक्षम् ॥>
    text <ऋग्वेदः सूक्तं>
      text <क्व स्य वीरः को अपश्यदिन्द्रं सुखरथमीयमानं हरिभ्याम् ।>
      text <यो राया वज्री सुतसोममिच्छन्तदोको गन्ता पुरुहूत ऊती ॥>
      text <अवाचचक्षं पदमस्य सस्वरुग्रं निधातुरन्वायमिच्छन् ।>
      text <अपृच्छमन्याँ उत ते म आहुरिन्द्रं नरो बुबुधाना अशेम ॥>
      text <प्र नु वयं सुते या ते कृतानीन्द्र ब्रवाम यानि नो जुजोषः ।>
      text <वेददविद्वाञ्छृणवच्च विद्वान्वहतेऽयं मघवा सर्वसेनः ॥>
      text <स्थिरं मनश्चकृषे जात इन्द्र वेषीदेको युधये भूयसश्चित् ।>
      text <अश्मानं चिच्छवसा दिद्युतो वि विदो गवामूर्वमुस्रियाणाम् ॥>
      text <परो यत्त्वं परम आजनिष्ठाः परावति श्रुत्यं नाम बिभ्रत् ।>
      text <अतश्चिदिन्द्रादभयन्त देवा विश्वा अपो अजयद्दासपत्नीः ॥>
      text <तुभ्येदेते मरुतः सुशेवा अर्चन्त्यर्कं सुन्वन्त्यन्धः ।>
      text <अहिमोहानमप आशयानं प्र मायाभिर्मायिनं सक्षदिन्द्रः ॥>
      text <वि षू मृधो जनुषा दानमिन्वन्नहन्गवा मघवन्संचकानः ।>
      text <अत्रा दासस्य नमुचेः शिरो यदवर्तयो मनवे गातुमिच्छन् ॥>
      text <युजं हि मामकृथा आदिदिन्द्र शिरो दासस्य नमुचेर्मथायन् ।>
      text <अश्मानं चित्स्वर्यं वर्तमानं प्र चक्रियेव रोदसी मरुद्भ्यः ॥>
      text <स्त्रियो हि दास आयुधानि चक्रे किं मा करन्नबला अस्य सेनाः ।>
      text <अन्तर्ह्यख्यदुभे अस्य धेने अथोप प्रैद्युधये दस्युमिन्द्रः ॥>
      text <समत्र गावोऽभितोऽनवन्तेहेह वत्सैर्वियुता यदासन् ।>
      text <सं ता इन्द्रो असृजदस्य शाकैर्यदीं सोमासः सुषुता अमन्दन् ॥>
      text <यदीं सोमा बभ्रुधूता अमन्दन्नरोरवीद्वृषभः सादनेषु ।>
      text <पुरंदरः पपिवाँ इन्द्रो अस्य पुनर्गवामददादुस्रियाणाम् ॥>
      text <भद्रमिदं रुशमा अग्ने अक्रन्गवां चत्वारि ददतः सहस्रा ।>
      text <ऋणंचयस्य प्रयता मघानि प्रत्यग्रभीष्म नृतमस्य नृणाम् ॥>
      text <सुपेशसं माव सृजन्त्यस्तं गवां सहस्रै रुशमासो अग्ने ।>
      text <तीव्रा इन्द्रमममन्दुः सुतासोऽक्तोर्व्युष्टौ परितक्म्यायाः ॥>
      text <औच्छत्सा रात्री परितक्म्या याँ ऋणंचये राजनि रुशमानाम् ।>
      text <अत्यो न वाजी रघुरज्यमानो बभ्रुश्चत्वार्यसनत्सहस्रा ॥>
      text <चतुःसहस्रं गव्यस्य पश्वः प्रत्यग्रभीष्म रुशमेष्वग्ने ।>
      text <घर्मश्चित्तप्तः प्रवृजे य आसीदयस्मयस्तम्वादाम विप्राः ॥>
    text <ऋग्वेदः सूक्तं>
      text <इन्द्रो रथाय प्रवतं कृणोति यमध्यस्थान्मघवा वाजयन्तम् ।>
      text <यूथेव पश्वो व्युनोति गोपा अरिष्टो याति प्रथमः सिषासन् ॥>
      text <आ प्र द्रव हरिवो मा वि वेनः पिशङ्गराते अभि नः सचस्व ।>
      text <नहि त्वदिन्द्र वस्यो अन्यदस्त्यमेनाँश्चिज्जनिवतश्चकर्थ ॥>
      text <उद्यत्सहः सहस आजनिष्ट देदिष्ट इन्द्र इन्द्रियाणि विश्वा ।>
      text <प्राचोदयत्सुदुघा वव्रे अन्तर्वि ज्योतिषा संववृत्वत्तमोऽवः ॥>
      text <अनवस्ते रथमश्वाय तक्षन्त्वष्टा वज्रं पुरुहूत द्युमन्तम् ।>
      text <ब्रह्माण इन्द्रं महयन्तो अर्कैरवर्धयन्नहये हन्तवा उ ॥>
      text <वृष्णे यत्ते वृषणो अर्कमर्चानिन्द्र ग्रावाणो अदितिः सजोषाः ।>
      text <अनश्वासो ये पवयोऽरथा इन्द्रेषिता अभ्यवर्तन्त दस्यून् ॥>
      text <प्र ते पूर्वाणि करणानि वोचं प्र नूतना मघवन्या चकर्थ ।>
      text <शक्तीवो यद्विभरा रोदसी उभे जयन्नपो मनवे दानुचित्राः ॥>
      text <तदिन्नु ते करणं दस्म विप्राहिं यद्घ्नन्नोजो अत्रामिमीथाः ।>
      text <शुष्णस्य चित्परि माया अगृभ्णाः प्रपित्वं यन्नप दस्यूँरसेधः ॥>
      text <त्वमपो यदवे तुर्वशायारमयः सुदुघाः पार इन्द्र ।>
      text <उग्रमयातमवहो ह कुत्सं सं ह यद्वामुशनारन्त देवाः ॥>
      text <इन्द्राकुत्सा वहमाना रथेना वामत्या अपि कर्णे वहन्तु ।>
      text <निः षीमद्भ्यो धमथो निः षधस्थान्मघोनो हृदो वरथस्तमांसि ॥>
      text <वातस्य युक्तान्सुयुजश्चिदश्वान्कविश्चिदेषो अजगन्नवस्युः ।>
      text <विश्वे ते अत्र मरुतः सखाय इन्द्र ब्रह्माणि तविषीमवर्धन् ॥>
      text <सूरश्चिद्रथं परितक्म्यायां पूर्वं करदुपरं जूजुवांसम् ।>
      text <भरच्चक्रमेतशः सं रिणाति पुरो दधत्सनिष्यति क्रतुं नः ॥>
      text <आयं जना अभिचक्षे जगामेन्द्रः सखायं सुतसोममिच्छन् ।>
      text <वदन्ग्रावाव वेदिं भ्रियाते यस्य जीरमध्वर्यवश्चरन्ति ॥>
      text <ये चाकनन्त चाकनन्त नू ते मर्ता अमृत मो ते अंह आरन् ।>
      text <वावन्धि यज्यूँरुत तेषु धेह्योजो जनेषु येषु ते स्याम ॥>
    text <ऋग्वेदः सूक्तं>
      text <अदर्दरुत्समसृजो वि खानि त्वमर्णवान्बद्बधानाँ अरम्णाः ।>
      text <महान्तमिन्द्र पर्वतं वि यद्वः सृजो वि धारा अव दानवं हन् ॥>
      text <त्वमुत्साँ ऋतुभिर्बद्बधानाँ अरंह ऊधः पर्वतस्य वज्रिन् ।>
      text <अहिं चिदुग्र प्रयुतं शयानं जघन्वाँ इन्द्र तविषीमधत्थाः ॥>
      text <त्यस्य चिन्महतो निर्मृगस्य वधर्जघान तविषीभिरिन्द्रः ।>
      text <य एक इदप्रतिर्मन्यमान आदस्मादन्यो अजनिष्ट तव्यान् ॥>
      text <त्यं चिदेषां स्वधया मदन्तं मिहो नपातं सुवृधं तमोगाम् ।>
      text <वृषप्रभर्मा दानवस्य भामं वज्रेण वज्री नि जघान शुष्णम् ॥>
      text <त्यं चिदस्य क्रतुभिर्निषत्तममर्मणो विददिदस्य मर्म ।>
      text <यदीं सुक्षत्र प्रभृता मदस्य युयुत्सन्तं तमसि हर्म्ये धाः ॥>
      text <त्यं चिदित्था कत्पयं शयानमसूर्ये तमसि वावृधानम् ।>
      text <तं चिन्मन्दानो वृषभः सुतस्योच्चैरिन्द्रो अपगूर्या जघान ॥>
      text <उद्यदिन्द्रो महते दानवाय वधर्यमिष्ट सहो अप्रतीतम् ।>
      text <यदीं वज्रस्य प्रभृतौ ददाभ विश्वस्य जन्तोरधमं चकार ॥>
      text <त्यं चिदर्णं मधुपं शयानमसिन्वं वव्रं मह्याददुग्रः ।>
      text <अपादमत्रं महता वधेन नि दुर्योण आवृणङ्मृध्रवाचम् ॥>
      text <को अस्य शुष्मं तविषीं वरात एको धना भरते अप्रतीतः ।>
      text <इमे चिदस्य ज्रयसो नु देवी इन्द्रस्यौजसो भियसा जिहाते ॥>
      text <न्यस्मै देवी स्वधितिर्जिहीत इन्द्राय गातुरुशतीव येमे ।>
      text <सं यदोजो युवते विश्वमाभिरनु स्वधाव्ने क्षितयो नमन्त ॥>
      text <एकं नु त्वा सत्पतिं पाञ्चजन्यं जातं शृणोमि यशसं जनेषु ।>
      text <तं मे जगृभ्र आशसो नविष्ठं दोषा वस्तोर्हवमानास इन्द्रम् ॥>
      text <एवा हि त्वामृतुथा यातयन्तं मघा विप्रेभ्यो ददतं शृणोमि ।>
      text <किं ते ब्रह्माणो गृहते सखायो ये त्वाया निदधुः काममिन्द्र ॥>
    text <ऋग्वेदः सूक्तं>
      text <महि महे तवसे दीध्ये नॄनिन्द्रायेत्था तवसे अतव्यान् ।>
      text <यो अस्मै सुमतिं वाजसातौ स्तुतो जने समर्यश्चिकेत ॥>
      text <स त्वं न इन्द्र धियसानो अर्कैर्हरीणां वृषन्योक्त्रमश्रेः ।>
      text <या इत्था मघवन्ननु जोषं वक्षो अभि प्रार्यः सक्षि जनान् ॥>
      text <न ते त इन्द्राभ्यस्मदृष्वायुक्तासो अब्रह्मता यदसन् ।>
      text <तिष्ठा रथमधि तं वज्रहस्ता रश्मिं देव यमसे स्वश्वः ॥>
      text <पुरू यत्त इन्द्र सन्त्युक्था गवे चकर्थोर्वरासु युध्यन् ।>
      text <ततक्षे सूर्याय चिदोकसि स्वे वृषा समत्सु दासस्य नाम चित् ॥>
      text <वयं ते त इन्द्र ये च नरः शर्धो जज्ञाना याताश्च रथाः ।>
      text <आस्माञ्जगम्यादहिशुष्म सत्वा भगो न हव्यः प्रभृथेषु चारुः ॥>
      text <पपृक्षेण्यमिन्द्र त्वे ह्योजो नृम्णानि च नृतमानो अमर्तः ।>
      text <स न एनीं वसवानो रयिं दाः प्रार्य स्तुषे तुविमघस्य दानम् ॥>
      text <एवा न इन्द्रोतिभिरव पाहि गृणतः शूर कारून् ।>
      text <उत त्वचं ददतो वाजसातौ पिप्रीहि मध्वः सुषुतस्य चारोः ॥>
      text <उत त्ये मा पौरुकुत्स्यस्य सूरेस्त्रसदस्योर्हिरणिनो रराणाः ।>
      text <वहन्तु मा दश श्येतासो अस्य गैरिक्षितस्य क्रतुभिर्नु सश्चे ॥>
      text <उत त्ये मा मारुताश्वस्य शोणाः क्रत्वामघासो विदथस्य रातौ ।>
      text <सहस्रा मे च्यवतानो ददान आनूकमर्यो वपुषे नार्चत् ॥>
      text <उत त्ये मा ध्वन्यस्य जुष्टा लक्ष्मण्यस्य सुरुचो यतानाः ।>
      text <मह्ना रायः संवरणस्य ऋषेर्व्रजं न गावः प्रयता अपि ग्मन् ॥>
    text <ऋग्वेदः सूक्तं>
      text <अजातशत्रुमजरा स्वर्वत्यनु स्वधामिता दस्ममीयते ।>
      text <सुनोतन पचत ब्रह्मवाहसे पुरुष्टुताय प्रतरं दधातन ॥>
      text <आ यः सोमेन जठरमपिप्रतामन्दत मघवा मध्वो अन्धसः ।>
      text <यदीं मृगाय हन्तवे महावधः सहस्रभृष्टिमुशना वधं यमत् ॥>
      text <यो अस्मै घ्रंस उत वा य ऊधनि सोमं सुनोति भवति द्युमाँ अह ।>
      text <अपाप शक्रस्ततनुष्टिमूहति तनूशुभ्रं मघवा यः कवासखः ॥>
      text <यस्यावधीत्पितरं यस्य मातरं यस्य शक्रो भ्रातरं नात ईषते ।>
      text <वेतीद्वस्य प्रयता यतंकरो न किल्बिषादीषते वस्व आकरः ॥>
      text <न पञ्चभिर्दशभिर्वष्ट्यारभं नासुन्वता सचते पुष्यता चन ।>
      text <जिनाति वेदमुया हन्ति वा धुनिरा देवयुं भजति गोमति व्रजे ॥>
      text <वित्वक्षणः समृतौ चक्रमासजोऽसुन्वतो विषुणः सुन्वतो वृधः ।>
      text <इन्द्रो विश्वस्य दमिता विभीषणो यथावशं नयति दासमार्यः ॥>
      text <समीं पणेरजति भोजनं मुषे वि दाशुषे भजति सूनरं वसु ।>
      text <दुर्गे चन ध्रियते विश्व आ पुरु जनो यो अस्य तविषीमचुक्रुधत् ॥>
      text <सं यज्जनौ सुधनौ विश्वशर्धसाववेदिन्द्रो मघवा गोषु शुभ्रिषु ।>
      text <युजं ह्यन्यमकृत प्रवेपन्युदीं गव्यं सृजते सत्वभिर्धुनिः ॥>
      text <सहस्रसामाग्निवेशिं गृणीषे शत्रिमग्न उपमां केतुमर्यः ।>
      text <तस्मा आपः संयतः पीपयन्त तस्मिन्क्षत्रममवत्त्वेषमस्तु ॥>
    text <ऋग्वेदः सूक्तं>
      text <यस्ते साधिष्ठोऽवस इन्द्र क्रतुष्टमा भर ।>
      text <अस्मभ्यं चर्षणीसहं सस्निं वाजेषु दुष्टरम् ॥>
      text <यदिन्द्र ते चतस्रो यच्छूर सन्ति तिस्रः ।>
      text <यद्वा पञ्च क्षितीनामवस्तत्सु न आ भर ॥>
      text <आ तेऽवो वरेण्यं वृषन्तमस्य हूमहे ।>
      text <वृषजूतिर्हि जज्ञिष आभूभिरिन्द्र तुर्वणिः ॥>
      text <वृषा ह्यसि राधसे जज्ञिषे वृष्णि ते शवः ।>
      text <स्वक्षत्रं ते धृषन्मनः सत्राहमिन्द्र पौंस्यम् ॥>
      text <त्वं तमिन्द्र मर्त्यममित्रयन्तमद्रिवः ।>
      text <सर्वरथा शतक्रतो नि याहि शवसस्पते ॥>
      text <त्वामिद्वृत्रहन्तम जनासो वृक्तबर्हिषः ।>
      text <उग्रं पूर्वीषु पूर्व्यं हवन्ते वाजसातये ॥>
      text <अस्माकमिन्द्र दुष्टरं पुरोयावानमाजिषु ।>
      text <सयावानं धनेधने वाजयन्तमवा रथम् ॥>
      text <अस्माकमिन्द्रेहि नो रथमवा पुरंध्या ।>
      text <वयं शविष्ठ वार्यं दिवि श्रवो दधीमहि दिवि स्तोमं मनामहे ॥>
    text <ऋग्वेदः सूक्तं>
      text <स आ गमदिन्द्रो यो वसूनां चिकेतद्दातुं दामनो रयीणाम् ।>
      text <धन्वचरो न वंसगस्तृषाणश्चकमानः पिबतु दुग्धमंशुम् ॥>
      text <आ ते हनू हरिवः शूर शिप्रे रुहत्सोमो न पर्वतस्य पृष्ठे ।>
      text <अनु त्वा राजन्नर्वतो न हिन्वन्गीर्भिर्मदेम पुरुहूत विश्वे ॥>
      text <चक्रं न वृत्तं पुरुहूत वेपते मनो भिया मे अमतेरिदद्रिवः ।>
      text <रथादधि त्वा जरिता सदावृध कुविन्नु स्तोषन्मघवन्पुरूवसुः ॥>
      text <एष ग्रावेव जरिता त इन्द्रेयर्ति वाचं बृहदाशुषाणः ।>
      text <प्र सव्येन मघवन्यंसि रायः प्र दक्षिणिद्धरिवो मा वि वेनः ॥>
      text <वृषा त्वा वृषणं वर्धतु द्यौर्वृषा वृषभ्यां वहसे हरिभ्याम् ।>
      text <स नो वृषा वृषरथः सुशिप्र वृषक्रतो वृषा वज्रिन्भरे धाः ॥>
      text <यो रोहितौ वाजिनौ वाजिनीवान्त्रिभिः शतैः सचमानावदिष्ट ।>
      text <यूने समस्मै क्षितयो नमन्तां श्रुतरथाय मरुतो दुवोया ॥>
    text <ऋग्वेदः सूक्तं>
      text <सं भानुना यतते सूर्यस्याजुह्वानो घृतपृष्ठः स्वञ्चाः ।>
      text <तस्मा अमृध्रा उषसो व्युच्छान्य इन्द्राय सुनवामेत्याह ॥>
      text <समिद्धाग्निर्वनवत्स्तीर्णबर्हिर्युक्तग्रावा सुतसोमो जराते ।>
      text <ग्रावाणो यस्येषिरं वदन्त्ययदध्वर्युर्हविषाव सिन्धुम् ॥>
      text <वधूरियं पतिमिच्छन्त्येति य ईं वहाते महिषीमिषिराम् ।>
      text <आस्य श्रवस्याद्रथ आ च घोषात्पुरू सहस्रा परि वर्तयाते ॥>
      text <न स राजा व्यथते यस्मिन्निन्द्रस्तीव्रं सोमं पिबति गोसखायम् ।>
      text <आ सत्वनैरजति हन्ति वृत्रं क्षेति क्षितीः सुभगो नाम पुष्यन् ॥>
      text <पुष्यात्क्षेमे अभि योगे भवात्युभे वृतौ संयती सं जयाति ।>
      text <प्रियः सूर्ये प्रियो अग्ना भवाति य इन्द्राय सुतसोमो ददाशत् ॥>
    text <ऋग्वेदः सूक्तं>
      text <उरोष्ट इन्द्र राधसो विभ्वी रातिः शतक्रतो ।>
      text <अधा नो विश्वचर्षणे द्युम्ना सुक्षत्र मंहय ॥>
      text <यदीमिन्द्र श्रवाय्यमिषं शविष्ठ दधिषे ।>
      text <पप्रथे दीर्घश्रुत्तमं हिरण्यवर्ण दुष्टरम् ॥>
      text <शुष्मासो ये ते अद्रिवो मेहना केतसापः ।>
      text <उभा देवावभिष्टये दिवश्च ग्मश्च राजथः ॥>
      text <उतो नो अस्य कस्य चिद्दक्षस्य तव वृत्रहन् ।>
      text <अस्मभ्यं नृम्णमा भरास्मभ्यं नृमणस्यसे ॥>
      text <नू त आभिरभिष्टिभिस्तव शर्मञ्छतक्रतो ।>
      text <इन्द्र स्याम सुगोपाः शूर स्याम सुगोपाः ॥>
    text <ऋग्वेदः सूक्तं>
      text <यदिन्द्र चित्र मेहनास्ति त्वादातमद्रिवः ।>
      text <राधस्तन्नो विदद्वस उभयाहस्त्या भर ॥>
      text <यन्मन्यसे वरेण्यमिन्द्र द्युक्षं तदा भर ।>
      text <विद्याम तस्य ते वयमकूपारस्य दावने ॥>
      text <यत्ते दित्सु प्रराध्यं मनो अस्ति श्रुतं बृहत् ।>
      text <तेन दृळ्हा चिदद्रिव आ वाजं दर्षि सातये ॥>
      text <मंहिष्ठं वो मघोनां राजानं चर्षणीनाम् ।>
      text <इन्द्रमुप प्रशस्तये पूर्वीभिर्जुजुषे गिरः ॥>
      text <अस्मा इत्काव्यं वच उक्थमिन्द्राय शंस्यम् ।>
      text <तस्मा उ ब्रह्मवाहसे गिरो वर्धन्त्यत्रयो गिरः शुम्भन्त्यत्रयः ॥>
    text <ऋग्वेदः सूक्तं>
      text <आ याह्यद्रिभिः सुतं सोमं सोमपते पिब ।>
      text <वृषन्निन्द्र वृषभिर्वृत्रहन्तम ॥>
      text <वृषा ग्रावा वृषा मदो वृषा सोमो अयं सुतः ।>
      text <वृषन्निन्द्र वृषभिर्वृत्रहन्तम ॥>
      text <वृषा त्वा वृषणं हुवे वज्रिञ्चित्राभिरूतिभिः ।>
      text <वृषन्निन्द्र वृषभिर्वृत्रहन्तम ॥>
      text <ऋजीषी वज्री वृषभस्तुराषाट् छुष्मी राजा वृत्रहा सोमपावा ।>
      text <युक्त्वा हरिभ्यामुप यासदर्वाङ्माध्यंदिने सवने मत्सदिन्द्रः ॥>
      text <यत्त्वा सूर्य स्वर्भानुस्तमसाविध्यदासुरः ।>
      text <अक्षेत्रविद्यथा मुग्धो भुवनान्यदीधयुः ॥>
      text <स्वर्भानोरध यदिन्द्र माया अवो दिवो वर्तमाना अवाहन् ।>
      text <गूळ्हं सूर्यं तमसापव्रतेन तुरीयेण ब्रह्मणाविन्ददत्रिः ॥>
      text <मा मामिमं तव सन्तमत्र इरस्या द्रुग्धो भियसा नि गारीत् ।>
      text <त्वं मित्रो असि सत्यराधास्तौ मेहावतं वरुणश्च राजा ॥>
      text <ग्राव्णो ब्रह्मा युयुजानः सपर्यन्कीरिणा देवान्नमसोपशिक्षन् ।>
      text <अत्रिः सूर्यस्य दिवि चक्षुराधात्स्वर्भानोरप माया अघुक्षत् ॥>
      text <यं वै सूर्यं स्वर्भानुस्तमसाविध्यदासुरः ।>
      text <अत्रयस्तमन्वविन्दन्नह्यन्ये अशक्नुवन् ॥>
    text <ऋग्वेदः सूक्तं>
      text <को नु वां मित्रावरुणावृतायन्दिवो वा महः पार्थिवस्य वा दे ।>
      text <ऋतस्य वा सदसि त्रासीथां नो यज्ञायते वा पशुषो न वाजान् ॥>
      text <ते नो मित्रो वरुणो अर्यमायुरिन्द्र ऋभुक्षा मरुतो जुषन्त ।>
      text <नमोभिर्वा ये दधते सुवृक्तिं स्तोमं रुद्राय मीळ्हुषे सजोषाः ॥>
      text <आ वां येष्ठाश्विना हुवध्यै वातस्य पत्मन्रथ्यस्य पुष्टौ ।>
      text <उत वा दिवो असुराय मन्म प्रान्धांसीव यज्यवे भरध्वम् ॥>
      text <प्र सक्षणो दिव्यः कण्वहोता त्रितो दिवः सजोषा वातो अग्निः ।>
      text <पूषा भगः प्रभृथे विश्वभोजा आजिं न जग्मुराश्वश्वतमाः ॥>
      text <प्र वो रयिं युक्ताश्वं भरध्वं राय एषेऽवसे दधीत धीः ।>
      text <सुशेव एवैरौशिजस्य होता ये व एवा मरुतस्तुराणाम् ॥>
      text <प्र वो वायुं रथयुजं कृणुध्वं प्र देवं विप्रं पनितारमर्कैः ।>
      text <इषुध्यव ऋतसापः पुरंधीर्वस्वीर्नो अत्र पत्नीरा धिये धुः ॥>
      text <उप व एषे वन्द्येभिः शूषैः प्र यह्वी दिवश्चितयद्भिरर्कैः ।>
      text <उषासानक्ता विदुषीव विश्वमा हा वहतो मर्त्याय यज्ञम् ॥>
      text <अभि वो अर्चे पोष्यावतो नॄन्वास्तोष्पतिं त्वष्टारं रराणः ।>
      text <धन्या सजोषा धिषणा नमोभिर्वनस्पतीँरोषधी राय एषे ॥>
      text <तुजे नस्तने पर्वताः सन्तु स्वैतवो ये वसवो न वीराः ।>
      text <पनित आप्त्यो यजतः सदा नो वर्धान्नः शंसं नर्यो अभिष्टौ ॥>
      text <वृष्णो अस्तोषि भूम्यस्य गर्भं त्रितो नपातमपां सुवृक्ति ।>
      text <गृणीते अग्निरेतरी न शूषैः शोचिष्केशो नि रिणाति वना ॥>
      text <कथा महे रुद्रियाय ब्रवाम कद्राये चिकितुषे भगाय ।>
      text <आप ओषधीरुत नोऽवन्तु द्यौर्वना गिरयो वृक्षकेशाः ॥>
      text <शृणोतु न ऊर्जां पतिर्गिरः स नभस्तरीयाँ इषिरः परिज्मा ।>
      text <शृण्वन्त्वापः पुरो न शुभ्राः परि स्रुचो बबृहाणस्याद्रेः ॥>
      text <विदा चिन्नु महान्तो ये व एवा ब्रवाम दस्मा वार्यं दधानाः ।>
      text <वयश्चन सुभ्व आव यन्ति क्षुभा मर्तमनुयतं वधस्नैः ॥>
      text <आ दैव्यानि पार्थिवानि जन्मापश्चाच्छा सुमखाय वोचम् ।>
      text <वर्धन्तां द्यावो गिरश्चन्द्राग्रा उदा वर्धन्तामभिषाता अर्णाः ॥>
      text <पदेपदे मे जरिमा नि धायि वरूत्री वा शक्रा या पायुभिश्च ।>
      text <सिषक्तु माता मही रसा नः स्मत्सूरिभिरृजुहस्त ऋजुवनिः ॥>
      text <कथा दाशेम नमसा सुदानूनेवया मरुतो अच्छोक्तौ प्रश्रवसो मरुतो अच्छोक्तौ ।>
      text <मा नोऽहिर्बुध्न्यो रिषे धादस्माकं भूदुपमातिवनिः ॥>
      text <इति चिन्नु प्रजायै पशुमत्यै देवासो वनते मर्त्यो व आ देवासो वनते मर्त्यो वः ।>
      text <अत्रा शिवां तन्वो धासिमस्या जरां चिन्मे निरृतिर्जग्रसीत ॥>
      text <तां वो देवाः सुमतिमूर्जयन्तीमिषमश्याम वसवः शसा गोः ।>
      text <सा नः सुदानुर्मृळयन्ती देवी प्रति द्रवन्ती सुविताय गम्याः ॥>
      text <अभि न इळा यूथस्य माता स्मन्नदीभिरुर्वशी वा गृणातु ।>
      text <उर्वशी वा बृहद्दिवा गृणानाभ्यूर्ण्वाना प्रभृथस्यायोः ॥>
      text <सिषक्तु न ऊर्जव्यस्य पुष्टेः ॥>
    text <ऋग्वेदः सूक्तं>
      text <प्र शंतमा वरुणं दीधिती गीर्मित्रं भगमदितिं नूनमश्याः ।>
      text <पृषद्योनिः पञ्चहोता शृणोत्वतूर्तपन्था असुरो मयोभुः ॥>
      text <प्रति मे स्तोममदितिर्जगृभ्यात्सूनुं न माता हृद्यं सुशेवम् ।>
      text <ब्रह्म प्रियं देवहितं यदस्त्यहं मित्रे वरुणे यन्मयोभु ॥>
      text <उदीरय कवितमं कवीनामुनत्तैनमभि मध्वा घृतेन ।>
      text <स नो वसूनि प्रयता हितानि चन्द्राणि देवः सविता सुवाति ॥>
      text <समिन्द्र णो मनसा नेषि गोभिः सं सूरिभिर्हरिवः सं स्वस्ति ।>
      text <सं ब्रह्मणा देवहितं यदस्ति सं देवानां सुमत्या यज्ञियानाम् ॥>
      text <देवो भगः सविता रायो अंश इन्द्रो वृत्रस्य संजितो धनानाम् ।>
      text <ऋभुक्षा वाज उत वा पुरंधिरवन्तु नो अमृतासस्तुरासः ॥>
      text <मरुत्वतो अप्रतीतस्य जिष्णोरजूर्यतः प्र ब्रवामा कृतानि ।>
      text <न ते पूर्वे मघवन्नापरासो न वीर्यं नूतनः कश्चनाप ॥>
      text <उप स्तुहि प्रथमं रत्नधेयं बृहस्पतिं सनितारं धनानाम् ।>
      text <यः शंसते स्तुवते शम्भविष्ठः पुरूवसुरागमज्जोहुवानम् ॥>
      text <तवोतिभिः सचमाना अरिष्टा बृहस्पते मघवानः सुवीराः ।>
      text <ये अश्वदा उत वा सन्ति गोदा ये वस्त्रदाः सुभगास्तेषु रायः ॥>
      text <विसर्माणं कृणुहि वित्तमेषां ये भुञ्जते अपृणन्तो न उक्थैः ।>
      text <अपव्रतान्प्रसवे वावृधानान्ब्रह्मद्विषः सूर्याद्यावयस्व ॥>
      text <य ओहते रक्षसो देववीतावचक्रेभिस्तं मरुतो नि यात ।>
      text <यो वः शमीं शशमानस्य निन्दात्तुच्छ्यान्कामान्करते सिष्विदानः ॥>
      text <तमु ष्टुहि यः स्विषुः सुधन्वा यो विश्वस्य क्षयति भेषजस्य ।>
      text <यक्ष्वा महे सौमनसाय रुद्रं नमोभिर्देवमसुरं दुवस्य ॥>
      text <दमूनसो अपसो ये सुहस्ता वृष्णः पत्नीर्नद्यो विभ्वतष्टाः ।>
      text <सरस्वती बृहद्दिवोत राका दशस्यन्तीर्वरिवस्यन्तु शुभ्राः ॥>
      text <प्र सू महे सुशरणाय मेधां गिरं भरे नव्यसीं जायमानाम् ।>
      text <य आहना दुहितुर्वक्षणासु रूपा मिनानो अकृणोदिदं नः ॥>
      text <प्र सुष्टुति स्तनयन्तं रुवन्तमिळस्पतिं जरितर्नूनमश्याः ।>
      text <यो अब्दिमाँ उदनिमाँ इयर्ति प्र विद्युता रोदसी उक्षमाणः ॥>
      text <एष स्तोमो मारुतं शर्धो अच्छा रुद्रस्य सूनूँर्युवन्यूँरुदश्याः ।>
      text <कामो राये हवते मा स्वस्त्युप स्तुहि पृषदश्वाँ अयासः ॥>
      text <प्रैष स्तोमः पृथिवीमन्तरिक्षं वनस्पतीँरोषधी राये अश्याः ।>
      text <देवोदेवः सुहवो भूतु मह्यं मा नो माता पृथिवी दुर्मतौ धात् ॥>
      text <उरौ देवा अनिबाधे स्याम ॥>
      text <समश्विनोरवसा नूतनेन मयोभुवा सुप्रणीती गमेम ।>
      text <आ नो रयिं वहतमोत वीराना विश्वान्यमृता सौभगानि ॥>
    text <ऋग्वेदः सूक्तं>
      text <आ धेनवः पयसा तूर्ण्यर्था अमर्धन्तीरुप नो यन्तु मध्वा ।>
      text <महो राये बृहतीः सप्त विप्रो मयोभुवो जरिता जोहवीति ॥>
      text <आ सुष्टुती नमसा वर्तयध्यै द्यावा वाजाय पृथिवी अमृध्रे ।>
      text <पिता माता मधुवचाः सुहस्ता भरेभरे नो यशसावविष्टाम् ॥>
      text <अध्वर्यवश्चकृवांसो मधूनि प्र वायवे भरत चारु शुक्रम् ।>
      text <होतेव नः प्रथमः पाह्यस्य देव मध्वो ररिमा ते मदाय ॥>
      text <दश क्षिपो युञ्जते बाहू अद्रिं सोमस्य या शमितारा सुहस्ता ।>
      text <मध्वो रसं सुगभस्तिर्गिरिष्ठां चनिश्चदद्दुदुहे शुक्रमंशुः ॥>
      text <असावि ते जुजुषाणाय सोमः क्रत्वे दक्षाय बृहते मदाय ।>
      text <हरी रथे सुधुरा योगे अर्वागिन्द्र प्रिया कृणुहि हूयमानः ॥>
      text <आ नो महीमरमतिं सजोषा ग्नां देवीं नमसा रातहव्याम् ।>
      text <मधोर्मदाय बृहतीमृतज्ञामाग्ने वह पथिभिर्देवयानैः ॥>
      text <अञ्जन्ति यं प्रथयन्तो न विप्रा वपावन्तं नाग्निना तपन्तः ।>
      text <पितुर्न पुत्र उपसि प्रेष्ठ आ घर्मो अग्निमृतयन्नसादि ॥>
      text <अच्छा मही बृहती शंतमा गीर्दूतो न गन्त्वश्विना हुवध्यै ।>
      text <मयोभुवा सरथा यातमर्वाग्गन्तं निधिं धुरमाणिर्न नाभिम् ॥>
      text <प्र तव्यसो नमउक्तिं तुरस्याहं पूष्ण उत वायोरदिक्षि ।>
      text <या राधसा चोदितारा मतीनां या वाजस्य द्रविणोदा उत त्मन् ॥>
      text <आ नामभिर्मरुतो वक्षि विश्वाना रूपेभिर्जातवेदो हुवानः ।>
      text <यज्ञं गिरो जरितुः सुष्टुतिं च विश्वे गन्त मरुतो विश्व ऊती ॥>
      text <आ नो दिवो बृहतः पर्वतादा सरस्वती यजता गन्तु यज्ञम् ।>
      text <हवं देवी जुजुषाणा घृताची शग्मां नो वाचमुशती शृणोतु ॥>
      text <आ वेधसं नीलपृष्ठं बृहन्तं बृहस्पतिं सदने सादयध्वम् ।>
      text <सादद्योनिं दम आ दीदिवांसं हिरण्यवर्णमरुषं सपेम ॥>
      text <आ धर्णसिर्बृहद्दिवो रराणो विश्वेभिर्गन्त्वोमभिर्हुवानः ।>
      text <ग्ना वसान ओषधीरमृध्रस्त्रिधातुशृङ्गो वृषभो वयोधाः ॥>
      text <मातुष्पदे परमे शुक्र आयोर्विपन्यवो रास्पिरासो अग्मन् ।>
      text <सुशेव्यं नमसा रातहव्याः शिशुं मृजन्त्यायवो न वासे ॥>
      text <बृहद्वयो बृहते तुभ्यमग्ने धियाजुरो मिथुनासः सचन्त ।>
      text <देवोदेवः सुहवो भूतु मह्यं मा नो माता पृथिवी दुर्मतौ धात् ॥>
      text <उरौ देवा अनिबाधे स्याम ॥>
      text <समश्विनोरवसा नूतनेन मयोभुवा सुप्रणीती गमेम ।>
      text <आ नो रयिं वहतमोत वीराना विश्वान्यमृता सौभगानि ॥>
    text <ऋग्वेदः सूक्तं>
      text <तं प्रत्नथा पूर्वथा विश्वथेमथा ज्येष्ठतातिं बर्हिषदं स्वर्विदम् ।>
      text <प्रतीचीनं वृजनं दोहसे गिराशुं जयन्तमनु यासु वर्धसे ॥>
      text <श्रिये सुदृशीरुपरस्य याः स्वर्विरोचमानः ककुभामचोदते ।>
      text <सुगोपा असि न दभाय सुक्रतो परो मायाभिरृत आस नाम ते ॥>
      text <अत्यं हविः सचते सच्च धातु चारिष्टगातुः स होता सहोभरिः ।>
      text <प्रसर्स्राणो अनु बर्हिर्वृषा शिशुर्मध्ये युवाजरो विस्रुहा हितः ॥>
      text <प्र व एते सुयुजो यामन्निष्टये नीचीरमुष्मै यम्य ऋतावृधः ।>
      text <सुयन्तुभिः सर्वशासैरभीशुभिः क्रिविर्नामानि प्रवणे मुषायति ॥>
      text <संजर्भुराणस्तरुभिः सुतेगृभं वयाकिनं चित्तगर्भासु सुस्वरुः ।>
      text <धारवाकेष्वृजुगाथ शोभसे वर्धस्व पत्नीरभि जीवो अध्वरे ॥>
      text <यादृगेव ददृशे तादृगुच्यते सं छायया दधिरे सिध्रयाप्स्वा ।>
      text <महीमस्मभ्यमुरुषामुरु ज्रयो बृहत्सुवीरमनपच्युतं सहः ॥>
      text <वेत्यग्रुर्जनिवान्वा अति स्पृधः समर्यता मनसा सूर्यः कविः ।>
      text <घ्रंसं रक्षन्तं परि विश्वतो गयमस्माकं शर्म वनवत्स्वावसुः ॥>
      text <ज्यायांसमस्य यतुनस्य केतुन ऋषिस्वरं चरति यासु नाम ते ।>
      text <यादृश्मिन्धायि तमपस्यया विदद्य उ स्वयं वहते सो अरं करत् ॥>
      text <समुद्रमासामव तस्थे अग्रिमा न रिष्यति सवनं यस्मिन्नायता ।>
      text <अत्रा न हार्दि क्रवणस्य रेजते यत्रा मतिर्विद्यते पूतबन्धनी ॥>
      text <स हि क्षत्रस्य मनसस्य चित्तिभिरेवावदस्य यजतस्य सध्रेः ।>
      text <अवत्सारस्य स्पृणवाम रण्वभिः शविष्ठं वाजं विदुषा चिदर्ध्यम् ॥>
      text <श्येन आसामदितिः कक्ष्यो मदो विश्ववारस्य यजतस्य मायिनः ।>
      text <समन्यमन्यमर्थयन्त्येतवे विदुर्विषाणं परिपानमन्ति ते ॥>
      text <सदापृणो यजतो वि द्विषो वधीद्बाहुवृक्तः श्रुतवित्तर्यो वः सचा ।>
      text <उभा स वरा प्रत्येति भाति च यदीं गणं भजते सुप्रयावभिः ॥>
      text <सुतम्भरो यजमानस्य सत्पतिर्विश्वासामूधः स धियामुदञ्चनः ।>
      text <भरद्धेनू रसवच्छिश्रिये पयोऽनुब्रुवाणो अध्येति न स्वपन् ॥>
      text <यो जागार तमृचः कामयन्ते यो जागार तमु सामानि यन्ति ।>
      text <यो जागार तमयं सोम आह तवाहमस्मि सख्ये न्योकाः ॥>
      text <अग्निर्जागार तमृचः कामयन्तेऽग्निर्जागार तमु सामानि यन्ति ।>
      text <अग्निर्जागार तमयं सोम आह तवाहमस्मि सख्ये न्योकाः ॥>
    text <ऋग्वेदः सूक्तं>
      text <विदा दिवो विष्यन्नद्रिमुक्थैरायत्या उषसो अर्चिनो गुः ।>
      text <अपावृत व्रजिनीरुत्स्वर्गाद्वि दुरो मानुषीर्देव आवः ॥>
      text <वि सूर्यो अमतिं न श्रियं सादोर्वाद्गवां माता जानती गात् ।>
      text <धन्वर्णसो नद्यः खादोअर्णा स्थूणेव सुमिता दृंहत द्यौः ॥>
      text <अस्मा उक्थाय पर्वतस्य गर्भो महीनां जनुषे पूर्व्याय ।>
      text <वि पर्वतो जिहीत साधत द्यौराविवासन्तो दसयन्त भूम ॥>
      text <सूक्तेभिर्वो वचोभिर्देवजुष्टैरिन्द्रा न्वग्नी अवसे हुवध्यै ।>
      text <उक्थेभिर्हि ष्मा कवयः सुयज्ञा आविवासन्तो मरुतो यजन्ति ॥>
      text <एतो न्वद्य सुध्यो भवाम प्र दुच्छुना मिनवामा वरीयः ।>
      text <आरे द्वेषांसि सनुतर्दधामायाम प्राञ्चो यजमानमच्छ ॥>
      text <एता धियं कृणवामा सखायोऽप या माताँ ऋणुत व्रजं गोः ।>
      text <यया मनुर्विशिशिप्रं जिगाय यया वणिग्वङ्कुरापा पुरीषम् ॥>
      text <अनूनोदत्र हस्तयतो अद्रिरार्चन्येन दश मासो नवग्वाः ।>
      text <ऋतं यती सरमा गा अविन्दद्विश्वानि सत्याङ्गिराश्चकार ॥>
      text <विश्वे अस्या व्युषि माहिनायाः सं यद्गोभिरङ्गिरसो नवन्त ।>
      text <उत्स आसां परमे सधस्थ ऋतस्य पथा सरमा विदद्गाः ॥>
      text <आ सूर्यो यातु सप्ताश्वः क्षेत्रं यदस्योर्विया दीर्घयाथे ।>
      text <रघुः श्येनः पतयदन्धो अच्छा युवा कविर्दीदयद्गोषु गच्छन् ॥>
      text <आ सूर्यो अरुहच्छुक्रमर्णोऽयुक्त यद्धरितो वीतपृष्ठाः ।>
      text <उद्ना न नावमनयन्त धीरा आशृण्वतीरापो अर्वागतिष्ठन् ॥>
      text <धियं वो अप्सु दधिषे स्वर्षां ययातरन्दश मासो नवग्वाः ।>
      text <अया धिया स्याम देवगोपा अया धिया तुतुर्यामात्यंहः ॥>
    text <ऋग्वेदः सूक्तं>
      text <हयो न विद्वाँ अयुजि स्वयं धुरि तां वहामि प्रतरणीमवस्युवम् ।>
      text <नास्या वश्मि विमुचं नावृतं पुनर्विद्वान्पथः पुरएत ऋजु नेषति ॥>
      text <अग्न इन्द्र वरुण मित्र देवाः शर्धः प्र यन्त मारुतोत विष्णो ।>
      text <उभा नासत्या रुद्रो अध ग्नाः पूषा भगः सरस्वती जुषन्त ॥>
      text <इन्द्राग्नी मित्रावरुणादितिं स्वः पृथिवीं द्यां मरुतः पर्वताँ अपः ।>
      text <हुवे विष्णुं पूषणं ब्रह्मणस्पतिं भगं नु शंसं सवितारमूतये ॥>
      text <उत नो विष्णुरुत वातो अस्रिधो द्रविणोदा उत सोमो मयस्करत् ।>
      text <उत ऋभव उत राये नो अश्विनोत त्वष्टोत विभ्वानु मंसते ॥>
      text <उत त्यन्नो मारुतं शर्ध आ गमद्दिविक्षयं यजतं बर्हिरासदे ।>
      text <बृहस्पतिः शर्म पूषोत नो यमद्वरूथ्यं वरुणो मित्रो अर्यमा ॥>
      text <उत त्ये नः पर्वतासः सुशस्तयः सुदीतयो नद्यस्त्रामणे भुवन् ।>
      text <भगो विभक्ता शवसावसा गमदुरुव्यचा अदितिः श्रोतु मे हवम् ॥>
      text <देवानां पत्नीरुशतीरवन्तु नः प्रावन्तु नस्तुजये वाजसातये ।>
      text <याः पार्थिवासो या अपामपि व्रते ता नो देवीः सुहवाः शर्म यच्छत ॥>
      text <उत ग्ना व्यन्तु देवपत्नीरिन्द्राण्यग्नाय्यश्विनी राट् ।>
      text <आ रोदसी वरुणानी शृणोतु व्यन्तु देवीर्य ऋतुर्जनीनाम् ॥>
    text <ऋग्वेदः सूक्तं>
      text <प्रयुञ्जती दिव एति ब्रुवाणा मही माता दुहितुर्बोधयन्ती ।>
      text <आविवासन्ती युवतिर्मनीषा पितृभ्य आ सदने जोहुवाना ॥>
      text <अजिरासस्तदप ईयमाना आतस्थिवांसो अमृतस्य नाभिम् ।>
      text <अनन्तास उरवो विश्वतः सीं परि द्यावापृथिवी यन्ति पन्थाः ॥>
      text <उक्षा समुद्रो अरुषः सुपर्णः पूर्वस्य योनिं पितुरा विवेश ।>
      text <मध्ये दिवो निहितः पृश्निरश्मा वि चक्रमे रजसस्पात्यन्तौ ॥>
      text <चत्वार ईं बिभ्रति क्षेमयन्तो दश गर्भं चरसे धापयन्ते ।>
      text <त्रिधातवः परमा अस्य गावो दिवश्चरन्ति परि सद्यो अन्तान् ॥>
      text <इदं वपुर्निवचनं जनासश्चरन्ति यन्नद्यस्तस्थुरापः ।>
      text <द्वे यदीं बिभृतो मातुरन्ये इहेह जाते यम्या सबन्धू ॥>
      text <वि तन्वते धियो अस्मा अपांसि वस्त्रा पुत्राय मातरो वयन्ति ।>
      text <उपप्रक्षे वृषणो मोदमाना दिवस्पथा वध्वो यन्त्यच्छ ॥>
      text <तदस्तु मित्रावरुणा तदग्ने शं योरस्मभ्यमिदमस्तु शस्तम् ।>
      text <अशीमहि गाधमुत प्रतिष्ठां नमो दिवे बृहते सादनाय ॥>
    text <ऋग्वेदः सूक्तं>
      text <कदु प्रियाय धाम्ने मनामहे स्वक्षत्राय स्वयशसे महे वयम् ।>
      text <आमेन्यस्य रजसो यदभ्र आँ अपो वृणाना वितनोति मायिनी ॥>
      text <ता अत्नत वयुनं वीरवक्षणं समान्या वृतया विश्वमा रजः ।>
      text <अपो अपाचीरपरा अपेजते प्र पूर्वाभिस्तिरते देवयुर्जनः ॥>
      text <आ ग्रावभिरहन्येभिरक्तुभिर्वरिष्ठं वज्रमा जिघर्ति मायिनि ।>
      text <शतं वा यस्य प्रचरन्स्वे दमे संवर्तयन्तो वि च वर्तयन्नहा ॥>
      text <तामस्य रीतिं परशोरिव प्रत्यनीकमख्यं भुजे अस्य वर्पसः ।>
      text <सचा यदि पितुमन्तमिव क्षयं रत्नं दधाति भरहूतये विशे ॥>
      text <स जिह्वया चतुरनीक ऋञ्जते चारु वसानो वरुणो यतन्नरिम् ।>
      text <न तस्य विद्म पुरुषत्वता वयं यतो भगः सविता दाति वार्यम् ॥>
    text <ऋग्वेदः सूक्तं>
      text <देवं वो अद्य सवितारमेषे भगं च रत्नं विभजन्तमायोः ।>
      text <आ वां नरा पुरुभुजा ववृत्यां दिवेदिवे चिदश्विना सखीयन् ॥>
      text <प्रति प्रयाणमसुरस्य विद्वान्सूक्तैर्देवं सवितारं दुवस्य ।>
      text <उप ब्रुवीत नमसा विजानञ्ज्येष्ठं च रत्नं विभजन्तमायोः ॥>
      text <अदत्रया दयते वार्याणि पूषा भगो अदितिर्वस्त उस्रः ।>
      text <इन्द्रो विष्णुर्वरुणो मित्रो अग्निरहानि भद्रा जनयन्त दस्माः ॥>
      text <तन्नो अनर्वा सविता वरूथं तत्सिन्धव इषयन्तो अनु ग्मन् ।>
      text <उप यद्वोचे अध्वरस्य होता रायः स्याम पतयो वाजरत्नाः ॥>
      text <प्र ये वसुभ्य ईवदा नमो दुर्ये मित्रे वरुणे सूक्तवाचः ।>
      text <अवैत्वभ्वं कृणुता वरीयो दिवस्पृथिव्योरवसा मदेम ॥>
    text <ऋग्वेदः सूक्तं>
      text <विश्वो देवस्य नेतुर्मर्तो वुरीत सख्यम् ।>
      text <विश्वो राय इषुध्यति द्युम्नं वृणीत पुष्यसे ॥>
      text <ते ते देव नेतर्ये चेमाँ अनुशसे ।>
      text <ते राया ते ह्यापृचे सचेमहि सचथ्यैः ॥>
      text <अतो न आ नॄनतिथीनतः पत्नीर्दशस्यत ।>
      text <आरे विश्वं पथेष्ठां द्विषो युयोतु यूयुविः ॥>
      text <यत्र वह्निरभिहितो दुद्रवद्द्रोण्यः पशुः ।>
      text <नृमणा वीरपस्त्योऽर्णा धीरेव सनिता ॥>
      text <एष ते देव नेता रथस्पतिः शं रयिः ।>
      text <शं राये शं स्वस्तय इषस्तुतो मनामहे देवस्तुतो मनामहे ॥>
    text <ऋग्वेदः सूक्तं>
      text <अग्ने सुतस्य पीतये विश्वैरूमेभिरा गहि ।>
      text <देवेभिर्हव्यदातये ॥>
      text <ऋतधीतय आ गत सत्यधर्माणो अध्वरम् ।>
      text <अग्नेः पिबत जिह्वया ॥>
      text <विप्रेभिर्विप्र सन्त्य प्रातर्यावभिरा गहि ।>
      text <देवेभिः सोमपीतये ॥>
      text <अयं सोमश्चमू सुतोऽमत्रे परि षिच्यते ।>
      text <प्रिय इन्द्राय वायवे ॥>
      text <वायवा याहि वीतये जुषाणो हव्यदातये ।>
      text <पिबा सुतस्यान्धसो अभि प्रयः ॥>
      text <इन्द्रश्च वायवेषां सुतानां पीतिमर्हथः ।>
      text <ताञ्जुषेथामरेपसावभि प्रयः ॥>
      text <सुता इन्द्राय वायवे सोमासो दध्याशिरः ।>
      text <निम्नं न यन्ति सिन्धवोऽभि प्रयः ॥>
      text <सजूर्विश्वेभिर्देवेभिरश्विभ्यामुषसा सजूः ।>
      text <आ याह्यग्ने अत्रिवत्सुते रण ॥>
      text <सजूर्मित्रावरुणाभ्यां सजूः सोमेन विष्णुना ।>
      text <आ याह्यग्ने अत्रिवत्सुते रण ॥>
      text <सजूरादित्यैर्वसुभिः सजूरिन्द्रेण वायुना ।>
      text <आ याह्यग्ने अत्रिवत्सुते रण ॥>
      text <स्वस्ति नो मिमीतामश्विना भगः स्वस्ति देव्यदितिरनर्वणः ।>
      text <स्वस्ति पूषा असुरो दधातु नः स्वस्ति द्यावापृथिवी सुचेतुना ॥>
      text <स्वस्तये वायुमुप ब्रवामहै सोमं स्वस्ति भुवनस्य यस्पतिः ।>
      text <बृहस्पतिं सर्वगणं स्वस्तये स्वस्तय आदित्यासो भवन्तु नः ॥>
      text <विश्वे देवा नो अद्या स्वस्तये वैश्वानरो वसुरग्निः स्वस्तये ।>
      text <देवा अवन्त्वृभवः स्वस्तये स्वस्ति नो रुद्रः पात्वंहसः ॥>
      text <स्वस्ति मित्रावरुणा स्वस्ति पथ्ये रेवति ।>
      text <स्वस्ति न इन्द्रश्चाग्निश्च स्वस्ति नो अदिते कृधि ॥>
      text <स्वस्ति पन्थामनु चरेम सूर्याचन्द्रमसाविव ।>
      text <पुनर्ददताघ्नता जानता सं गमेमहि ॥>
    text <ऋग्वेदः सूक्तं>
      text <प्र श्यावाश्व धृष्णुयार्चा मरुद्भिरृक्वभिः ।>
      text <ये अद्रोघमनुष्वधं श्रवो मदन्ति यज्ञियाः ॥>
      text <ते हि स्थिरस्य शवसः सखायः सन्ति धृष्णुया ।>
      text <ते यामन्ना धृषद्विनस्त्मना पान्ति शश्वतः ॥>
      text <ते स्यन्द्रासो नोक्षणोऽति ष्कन्दन्ति शर्वरीः ।>
      text <मरुतामधा महो दिवि क्षमा च मन्महे ॥>
      text <मरुत्सु वो दधीमहि स्तोमं यज्ञं च धृष्णुया ।>
      text <विश्वे ये मानुषा युगा पान्ति मर्त्यं रिषः ॥>
      text <अर्हन्तो ये सुदानवो नरो असामिशवसः ।>
      text <प्र यज्ञं यज्ञियेभ्यो दिवो अर्चा मरुद्भ्यः ॥>
      text <आ रुक्मैरा युधा नर ऋष्वा ऋष्टीरसृक्षत ।>
      text <अन्वेनाँ अह विद्युतो मरुतो जज्झतीरिव भानुरर्त त्मना दिवः ॥>
      text <ये वावृधन्त पार्थिवा य उरावन्तरिक्ष आ ।>
      text <वृजने वा नदीनां सधस्थे वा महो दिवः ॥>
      text <शर्धो मारुतमुच्छंस सत्यशवसमृभ्वसम् ।>
      text <उत स्म ते शुभे नरः प्र स्यन्द्रा युजत त्मना ॥>
      text <उत स्म ते परुष्ण्यामूर्णा वसत शुन्ध्यवः ।>
      text <उत पव्या रथानामद्रिं भिन्दन्त्योजसा ॥>
      text <आपथयो विपथयोऽन्तस्पथा अनुपथाः ।>
      text <एतेभिर्मह्यं नामभिर्यज्ञं विष्टार ओहते ॥>
      text <अधा नरो न्योहतेऽधा नियुत ओहते ।>
      text <अधा पारावता इति चित्रा रूपाणि दर्श्या ॥>
      text <छन्दस्तुभः कुभन्यव उत्समा कीरिणो नृतुः ।>
      text <ते मे के चिन्न तायव ऊमा आसन्दृशि त्विषे ॥>
      text <य ऋष्वा ऋष्टिविद्युतः कवयः सन्ति वेधसः ।>
      text <तमृषे मारुतं गणं नमस्या रमया गिरा ॥>
      text <अच्छ ऋषे मारुतं गणं दाना मित्रं न योषणा ।>
      text <दिवो वा धृष्णव ओजसा स्तुता धीभिरिषण्यत ॥>
      text <नू मन्वान एषां देवाँ अच्छा न वक्षणा ।>
      text <दाना सचेत सूरिभिर्यामश्रुतेभिरञ्जिभिः ॥>
      text <प्र ये मे बन्ध्वेषे गां वोचन्त सूरयः पृश्निं वोचन्त मातरम् ।>
      text <अधा पितरमिष्मिणं रुद्रं वोचन्त शिक्वसः ॥>
      text <सप्त मे सप्त शाकिन एकमेका शता ददुः ।>
      text <यमुनायामधि श्रुतमुद्राधो गव्यं मृजे नि राधो अश्व्यं मृजे ॥>
    text <ऋग्वेदः सूक्तं>
      text <को वेद जानमेषां को वा पुरा सुम्नेष्वास मरुताम् ।>
      text <यद्युयुज्रे किलास्यः ॥>
      text <ऐतान्रथेषु तस्थुषः कः शुश्राव कथा ययुः ।>
      text <कस्मै सस्रुः सुदासे अन्वापय इळाभिर्वृष्टयः सह ॥>
      text <ते म आहुर्य आययुरुप द्युभिर्विभिर्मदे ।>
      text <नरो मर्या अरेपस इमान्पश्यन्निति ष्टुहि ॥>
      text <ये अञ्जिषु ये वाशीषु स्वभानवः स्रक्षु रुक्मेषु खादिषु ।>
      text <श्राया रथेषु धन्वसु ॥>
      text <युष्माकं स्मा रथाँ अनु मुदे दधे मरुतो जीरदानवः ।>
      text <वृष्टी द्यावो यतीरिव ॥>
      text <आ यं नरः सुदानवो ददाशुषे दिवः कोशमचुच्यवुः ।>
      text <वि पर्जन्यं सृजन्ति रोदसी अनु धन्वना यन्ति वृष्टयः ॥>
      text <ततृदानाः सिन्धवः क्षोदसा रजः प्र सस्रुर्धेनवो यथा ।>
      text <स्यन्ना अश्वा इवाध्वनो विमोचने वि यद्वर्तन्त एन्यः ॥>
      text <आ यात मरुतो दिव आन्तरिक्षादमादुत ।>
      text <माव स्थात परावतः ॥>
      text <मा वो रसानितभा कुभा क्रुमुर्मा वः सिन्धुर्नि रीरमत् ।>
      text <मा वः परि ष्ठात्सरयुः पुरीषिण्यस्मे इत्सुम्नमस्तु वः ॥>
      text <तं वः शर्धं रथानां त्वेषं गणं मारुतं नव्यसीनाम् ।>
      text <अनु प्र यन्ति वृष्टयः ॥>
      text <शर्धंशर्धं व एषां व्रातंव्रातं गणंगणं सुशस्तिभिः ।>
      text <अनु क्रामेम धीतिभिः ॥>
      text <कस्मा अद्य सुजाताय रातहव्याय प्र ययुः ।>
      text <एना यामेन मरुतः ॥>
      text <येन तोकाय तनयाय धान्यं बीजं वहध्वे अक्षितम् ।>
      text <अस्मभ्यं तद्धत्तन यद्व ईमहे राधो विश्वायु सौभगम् ॥>
      text <अतीयाम निदस्तिरः स्वस्तिभिर्हित्वावद्यमरातीः ।>
      text <वृष्ट्वी शं योराप उस्रि भेषजं स्याम मरुतः सह ॥>
      text <सुदेवः समहासति सुवीरो नरो मरुतः स मर्त्यः ।>
      text <यं त्रायध्वे स्याम ते ॥>
      text <स्तुहि भोजान्स्तुवतो अस्य यामनि रणन्गावो न यवसे ।>
      text <यतः पूर्वाँ इव सखीँरनु ह्वय गिरा गृणीहि कामिनः ॥>
    text <ऋग्वेदः सूक्तं>
      text <प्र शर्धाय मारुताय स्वभानव इमां वाचमनजा पर्वतच्युते ।>
      text <घर्मस्तुभे दिव आ पृष्ठयज्वने द्युम्नश्रवसे महि नृम्णमर्चत ॥>
      text <प्र वो मरुतस्तविषा उदन्यवो वयोवृधो अश्वयुजः परिज्रयः ।>
      text <सं विद्युता दधति वाशति त्रितः स्वरन्त्यापोऽवना परिज्रयः ॥>
      text <विद्युन्महसो नरो अश्मदिद्यवो वातत्विषो मरुतः पर्वतच्युतः ।>
      text <अब्दया चिन्मुहुरा ह्रादुनीवृत स्तनयदमा रभसा उदोजसः ॥>
      text <व्यक्तून्रुद्रा व्यहानि शिक्वसो व्यन्तरिक्षं वि रजांसि धूतयः ।>
      text <वि यदज्राँ अजथ नाव ईं यथा वि दुर्गाणि मरुतो नाह रिष्यथ ॥>
      text <तद्वीर्यं वो मरुतो महित्वनं दीर्घं ततान सूर्यो न योजनम् ।>
      text <एता न यामे अगृभीतशोचिषोऽनश्वदां यन्न्ययातना गिरिम् ॥>
      text <अभ्राजि शर्धो मरुतो यदर्णसं मोषथा वृक्षं कपनेव वेधसः ।>
      text <अध स्मा नो अरमतिं सजोषसश्चक्षुरिव यन्तमनु नेषथा सुगम् ॥>
      text <न स जीयते मरुतो न हन्यते न स्रेधति न व्यथते न रिष्यति ।>
      text <नास्य राय उप दस्यन्ति नोतय ऋषिं वा यं राजानं वा सुषूदथ ॥>
      text <नियुत्वन्तो ग्रामजितो यथा नरोऽर्यमणो न मरुतः कबन्धिनः ।>
      text <पिन्वन्त्युत्सं यदिनासो अस्वरन्व्युन्दन्ति पृथिवीं मध्वो अन्धसा ॥>
      text <प्रवत्वतीयं पृथिवी मरुद्भ्यः प्रवत्वती द्यौर्भवति प्रयद्भ्यः ।>
      text <प्रवत्वतीः पथ्या अन्तरिक्ष्याः प्रवत्वन्तः पर्वता जीरदानवः ॥>
      text <यन्मरुतः सभरसः स्वर्णरः सूर्य उदिते मदथा दिवो नरः ।>
      text <न वोऽश्वाः श्रथयन्ताह सिस्रतः सद्यो अस्याध्वनः पारमश्नुथ ॥>
      text <अंसेषु व ऋष्टयः पत्सु खादयो वक्षस्सु रुक्मा मरुतो रथे शुभः ।>
      text <अग्निभ्राजसो विद्युतो गभस्त्योः शिप्राः शीर्षसु वितता हिरण्ययीः ॥>
      text <तं नाकमर्यो अगृभीतशोचिषं रुशत्पिप्पलं मरुतो वि धूनुथ ।>
      text <समच्यन्त वृजनातित्विषन्त यत्स्वरन्ति घोषं विततमृतायवः ॥>
      text <युष्मादत्तस्य मरुतो विचेतसो रायः स्याम रथ्यो वयस्वतः ।>
      text <न यो युच्छति तिष्यो यथा दिवोऽस्मे रारन्त मरुतः सहस्रिणम् ॥>
      text <यूयं रयिं मरुत स्पार्हवीरं यूयमृषिमवथ सामविप्रम् ।>
      text <यूयमर्वन्तं भरताय वाजं यूयं धत्थ राजानं श्रुष्टिमन्तम् ॥>
      text <तद्वो यामि द्रविणं सद्यऊतयो येना स्वर्ण ततनाम नॄँरभि ।>
      text <इदं सु मे मरुतो हर्यता वचो यस्य तरेम तरसा शतं हिमाः ॥>
    text <ऋग्वेदः सूक्तं>
      text <प्रयज्यवो मरुतो भ्राजदृष्टयो बृहद्वयो दधिरे रुक्मवक्षसः ।>
      text <ईयन्ते अश्वैः सुयमेभिराशुभिः शुभं यातामनु रथा अवृत्सत ॥>
      text <स्वयं दधिध्वे तविषीं यथा विद बृहन्महान्त उर्विया वि राजथ ।>
      text <उतान्तरिक्षं ममिरे व्योजसा शुभं यातामनु रथा अवृत्सत ॥>
      text <साकं जाताः सुभ्वः साकमुक्षिताः श्रिये चिदा प्रतरं वावृधुर्नरः ।>
      text <विरोकिणः सूर्यस्येव रश्मयः शुभं यातामनु रथा अवृत्सत ॥>
      text <आभूषेण्यं वो मरुतो महित्वनं दिदृक्षेण्यं सूर्यस्येव चक्षणम् ।>
      text <उतो अस्माँ अमृतत्वे दधातन शुभं यातामनु रथा अवृत्सत ॥>
      text <उदीरयथा मरुतः समुद्रतो यूयं वृष्टिं वर्षयथा पुरीषिणः ।>
      text <न वो दस्रा उप दस्यन्ति धेनवः शुभं यातामनु रथा अवृत्सत ॥>
      text <यदश्वान्धूर्षु पृषतीरयुग्ध्वं हिरण्ययान्प्रत्यत्काँ अमुग्ध्वम् ।>
      text <विश्वा इत्स्पृधो मरुतो व्यस्यथ शुभं यातामनु रथा अवृत्सत ॥>
      text <न पर्वता न नद्यो वरन्त वो यत्राचिध्वं मरुतो गच्छथेदु तत् ।>
      text <उत द्यावापृथिवी याथना परि शुभं यातामनु रथा अवृत्सत ॥>
      text <यत्पूर्व्यं मरुतो यच्च नूतनं यदुद्यते वसवो यच्च शस्यते ।>
      text <विश्वस्य तस्य भवथा नवेदसः शुभं यातामनु रथा अवृत्सत ॥>
      text <मृळत नो मरुतो मा वधिष्टनास्मभ्यं शर्म बहुलं वि यन्तन ।>
      text <अधि स्तोत्रस्य सख्यस्य गातन शुभं यातामनु रथा अवृत्सत ॥>
      text <यूयमस्मान्नयत वस्यो अच्छा निरंहतिभ्यो मरुतो गृणानाः ।>
      text <जुषध्वं नो हव्यदातिं यजत्रा वयं स्याम पतयो रयीणाम् ॥>
    text <ऋग्वेदः सूक्तं>
      text <अग्ने शर्धन्तमा गणं पिष्टं रुक्मेभिरञ्जिभिः ।>
      text <विशो अद्य मरुतामव ह्वये दिवश्चिद्रोचनादधि ॥>
      text <यथा चिन्मन्यसे हृदा तदिन्मे जग्मुराशसः ।>
      text <ये ते नेदिष्ठं हवनान्यागमन्तान्वर्ध भीमसंदृशः ॥>
      text <मीळ्हुष्मतीव पृथिवी पराहता मदन्त्येत्यस्मदा ।>
      text <ऋक्षो न वो मरुतः शिमीवाँ अमो दुध्रो गौरिव भीमयुः ॥>
      text <नि ये रिणन्त्योजसा वृथा गावो न दुर्धुरः ।>
      text <अश्मानं चित्स्वर्यं पर्वतं गिरिं प्र च्यावयन्ति यामभिः ॥>
      text <उत्तिष्ठ नूनमेषां स्तोमैः समुक्षितानाम् ।>
      text <मरुतां पुरुतममपूर्व्यं गवां सर्गमिव ह्वये ॥>
      text <युङ्ग्ध्वं ह्यरुषी रथे युङ्ग्ध्वं रथेषु रोहितः ।>
      text <युङ्ग्ध्वं हरी अजिरा धुरि वोळ्हवे वहिष्ठा धुरि वोळ्हवे ॥>
      text <उत स्य वाज्यरुषस्तुविष्वणिरिह स्म धायि दर्शतः ।>
      text <मा वो यामेषु मरुतश्चिरं करत्प्र तं रथेषु चोदत ॥>
      text <रथं नु मारुतं वयं श्रवस्युमा हुवामहे ।>
      text <आ यस्मिन्तस्थौ सुरणानि बिभ्रती सचा मरुत्सु रोदसी ॥>
      text <तं वः शर्धं रथेशुभं त्वेषं पनस्युमा हुवे ।>
      text <यस्मिन्सुजाता सुभगा महीयते सचा मरुत्सु मीळ्हुषी ॥>
    text <ऋग्वेदः सूक्तं>
      text <आ रुद्रास इन्द्रवन्तः सजोषसो हिरण्यरथाः सुविताय गन्तन ।>
      text <इयं वो अस्मत्प्रति हर्यते मतिस्तृष्णजे न दिव उत्सा उदन्यवे ॥>
      text <वाशीमन्त ऋष्टिमन्तो मनीषिणः सुधन्वान इषुमन्तो निषङ्गिणः ।>
      text <स्वश्वा स्थ सुरथाः पृश्निमातरः स्वायुधा मरुतो याथना शुभम् ॥>
      text <धूनुथ द्यां पर्वतान्दाशुषे वसु नि वो वना जिहते यामनो भिया ।>
      text <कोपयथ पृथिवीं पृश्निमातरः शुभे यदुग्राः पृषतीरयुग्ध्वम् ॥>
      text <वातत्विषो मरुतो वर्षनिर्णिजो यमा इव सुसदृशः सुपेशसः ।>
      text <पिशङ्गाश्वा अरुणाश्वा अरेपसः प्रत्वक्षसो महिना द्यौरिवोरवः ॥>
      text <पुरुद्रप्सा अञ्जिमन्तः सुदानवस्त्वेषसंदृशो अनवभ्रराधसः ।>
      text <सुजातासो जनुषा रुक्मवक्षसो दिवो अर्का अमृतं नाम भेजिरे ॥>
      text <ऋष्टयो वो मरुतो अंसयोरधि सह ओजो बाह्वोर्वो बलं हितम् ।>
      text <नृम्णा शीर्षस्वायुधा रथेषु वो विश्वा वः श्रीरधि तनूषु पिपिशे ॥>
      text <गोमदश्वावद्रथवत्सुवीरं चन्द्रवद्राधो मरुतो ददा नः ।>
      text <प्रशस्तिं नः कृणुत रुद्रियासो भक्षीय वोऽवसो दैव्यस्य ॥>
      text <हये नरो मरुतो मृळता नस्तुवीमघासो अमृता ऋतज्ञाः ।>
      text <सत्यश्रुतः कवयो युवानो बृहद्गिरयो बृहदुक्षमाणाः ॥>
    text <ऋग्वेदः सूक्तं>
      text <तमु नूनं तविषीमन्तमेषां स्तुषे गणं मारुतं नव्यसीनाम् ।>
      text <य आश्वश्वा अमवद्वहन्त उतेशिरे अमृतस्य स्वराजः ॥>
      text <त्वेषं गणं तवसं खादिहस्तं धुनिव्रतं मायिनं दातिवारम् ।>
      text <मयोभुवो ये अमिता महित्वा वन्दस्व विप्र तुविराधसो नॄन् ॥>
      text <आ वो यन्तूदवाहासो अद्य वृष्टिं ये विश्वे मरुतो जुनन्ति ।>
      text <अयं यो अग्निर्मरुतः समिद्ध एतं जुषध्वं कवयो युवानः ॥>
      text <यूयं राजानमिर्यं जनाय विभ्वतष्टं जनयथा यजत्राः ।>
      text <युष्मदेति मुष्टिहा बाहुजूतो युष्मत्सदश्वो मरुतः सुवीरः ॥>
      text <अरा इवेदचरमा अहेव प्रप्र जायन्ते अकवा महोभिः ।>
      text <पृश्नेः पुत्रा उपमासो रभिष्ठाः स्वया मत्या मरुतः सं मिमिक्षुः ॥>
      text <यत्प्रायासिष्ट पृषतीभिरश्वैर्वीळुपविभिर्मरुतो रथेभिः ।>
      text <क्षोदन्त आपो रिणते वनान्यवोस्रियो वृषभः क्रन्दतु द्यौः ॥>
      text <प्रथिष्ट यामन्पृथिवी चिदेषां भर्तेव गर्भं स्वमिच्छवो धुः ।>
      text <वातान्ह्यश्वान्धुर्यायुयुज्रे वर्षं स्वेदं चक्रिरे रुद्रियासः ॥>
      text <हये नरो मरुतो मृळता नस्तुवीमघासो अमृता ऋतज्ञाः ।>
      text <सत्यश्रुतः कवयो युवानो बृहद्गिरयो बृहदुक्षमाणाः ॥>
    text <ऋग्वेदः सूक्तं>
      text <प्र व स्पळक्रन्सुविताय दावनेऽर्चा दिवे प्र पृथिव्या ऋतं भरे ।>
      text <उक्षन्ते अश्वान्तरुषन्त आ रजोऽनु स्वं भानुं श्रथयन्ते अर्णवैः ॥>
      text <अमादेषां भियसा भूमिरेजति नौर्न पूर्णा क्षरति व्यथिर्यती ।>
      text <दूरेदृशो ये चितयन्त एमभिरन्तर्महे विदथे येतिरे नरः ॥>
      text <गवामिव श्रियसे शृङ्गमुत्तमं सूर्यो न चक्षू रजसो विसर्जने ।>
      text <अत्या इव सुभ्वश्चारव स्थन मर्या इव श्रियसे चेतथा नरः ॥>
      text <को वो महान्ति महतामुदश्नवत्कस्काव्या मरुतः को ह पौंस्या ।>
      text <यूयं ह भूमिं किरणं न रेजथ प्र यद्भरध्वे सुविताय दावने ॥>
      text <अश्वा इवेदरुषासः सबन्धवः शूरा इव प्रयुधः प्रोत युयुधुः ।>
      text <मर्या इव सुवृधो वावृधुर्नरः सूर्यस्य चक्षुः प्र मिनन्ति वृष्टिभिः ॥>
      text <ते अज्येष्ठा अकनिष्ठास उद्भिदोऽमध्यमासो महसा वि वावृधुः ।>
      text <सुजातासो जनुषा पृश्निमातरो दिवो मर्या आ नो अच्छा जिगातन ॥>
      text <वयो न ये श्रेणीः पप्तुरोजसान्तान्दिवो बृहतः सानुनस्परि ।>
      text <अश्वास एषामुभये यथा विदुः प्र पर्वतस्य नभनूँरचुच्यवुः ॥>
      text <मिमातु द्यौरदितिर्वीतये नः सं दानुचित्रा उषसो यतन्ताम् ।>
      text <आचुच्यवुर्दिव्यं कोशमेत ऋषे रुद्रस्य मरुतो गृणानाः ॥>
    text <ऋग्वेदः सूक्तं>
      text <ईळे अग्निं स्ववसं नमोभिरिह प्रसत्तो वि चयत्कृतं नः ।>
      text <रथैरिव प्र भरे वाजयद्भिः प्रदक्षिणिन्मरुतां स्तोममृध्याम् ॥>
      text <आ ये तस्थुः पृषतीषु श्रुतासु सुखेषु रुद्रा मरुतो रथेषु ।>
      text <वना चिदुग्रा जिहते नि वो भिया पृथिवी चिद्रेजते पर्वतश्चित् ॥>
      text <पर्वतश्चिन्महि वृद्धो बिभाय दिवश्चित्सानु रेजत स्वने वः ।>
      text <यत्क्रीळथ मरुत ऋष्टिमन्त आप इव सध्र्यञ्चो धवध्वे ॥>
      text <वरा इवेद्रैवतासो हिरण्यैरभि स्वधाभिस्तन्वः पिपिश्रे ।>
      text <श्रिये श्रेयांसस्तवसो रथेषु सत्रा महांसि चक्रिरे तनूषु ॥>
      text <अज्येष्ठासो अकनिष्ठास एते सं भ्रातरो वावृधुः सौभगाय ।>
      text <युवा पिता स्वपा रुद्र एषां सुदुघा पृश्निः सुदिना मरुद्भ्यः ॥>
      text <यदुत्तमे मरुतो मध्यमे वा यद्वावमे सुभगासो दिवि ष्ठ ।>
      text <अतो नो रुद्रा उत वा न्वस्याग्ने वित्ताद्धविषो यद्यजाम ॥>
      text <अग्निश्च यन्मरुतो विश्ववेदसो दिवो वहध्व उत्तरादधि ष्णुभिः ।>
      text <ते मन्दसाना धुनयो रिशादसो वामं धत्त यजमानाय सुन्वते ॥>
      text <अग्ने मरुद्भिः शुभयद्भिरृक्वभिः सोमं पिब मन्दसानो गणश्रिभिः ।>
      text <पावकेभिर्विश्वमिन्वेभिरायुभिर्वैश्वानर प्रदिवा केतुना सजूः ॥>
    text <ऋग्वेदः सूक्तं>
      text <के ष्ठा नरः श्रेष्ठतमा य एकएक आयय ।>
      text <परमस्याः परावतः ॥>
      text <क्व वोऽश्वाः क्वाभीशवः कथं शेक कथा यय ।>
      text <पृष्ठे सदो नसोर्यमः ॥>
      text <जघने चोद एषां वि सक्थानि नरो यमुः ।>
      text <पुत्रकृथे न जनयः ॥>
      text <परा वीरास एतन मर्यासो भद्रजानयः ।>
      text <अग्नितपो यथासथ ॥>
      text <सनत्साश्व्यं पशुमुत गव्यं शतावयम् ।>
      text <श्यावाश्वस्तुताय या दोर्वीरायोपबर्बृहत् ॥>
      text <उत त्वा स्त्री शशीयसी पुंसो भवति वस्यसी ।>
      text <अदेवत्रादराधसः ॥>
      text <वि या जानाति जसुरिं वि तृष्यन्तं वि कामिनम् ।>
      text <देवत्रा कृणुते मनः ॥>
      text <उत घा नेमो अस्तुतः पुमाँ इति ब्रुवे पणिः ।>
      text <स वैरदेय इत्समः ॥>
      text <उत मेऽरपद्युवतिर्ममन्दुषी प्रति श्यावाय वर्तनिम् ।>
      text <वि रोहिता पुरुमीळ्हाय येमतुर्विप्राय दीर्घयशसे ॥>
      text <यो मे धेनूनां शतं वैददश्विर्यथा ददत् ।>
      text <तरन्त इव मंहना ॥>
      text <य ईं वहन्त आशुभिः पिबन्तो मदिरं मधु ।>
      text <अत्र श्रवांसि दधिरे ॥>
      text <येषां श्रियाधि रोदसी विभ्राजन्ते रथेष्वा ।>
      text <दिवि रुक्म इवोपरि ॥>
      text <युवा स मारुतो गणस्त्वेषरथो अनेद्यः ।>
      text <शुभंयावाप्रतिष्कुतः ॥>
      text <को वेद नूनमेषां यत्रा मदन्ति धूतयः ।>
      text <ऋतजाता अरेपसः ॥>
      text <यूयं मर्तं विपन्यवः प्रणेतार इत्था धिया ।>
      text <श्रोतारो यामहूतिषु ॥>
      text <ते नो वसूनि काम्या पुरुश्चन्द्रा रिशादसः ।>
      text <आ यज्ञियासो ववृत्तन ॥>
      text <एतं मे स्तोममूर्म्ये दार्भ्याय परा वह ।>
      text <गिरो देवि रथीरिव ॥>
      text <उत मे वोचतादिति सुतसोमे रथवीतौ ।>
      text <न कामो अप वेति मे ॥>
      text <एष क्षेति रथवीतिर्मघवा गोमतीरनु ।>
      text <पर्वतेष्वपश्रितः ॥>
    text <ऋग्वेदः सूक्तं>
      text <ऋतेन ऋतमपिहितं ध्रुवं वां सूर्यस्य यत्र विमुचन्त्यश्वान् ।>
      text <दश शता सह तस्थुस्तदेकं देवानां श्रेष्ठं वपुषामपश्यम् ॥>
      text <तत्सु वां मित्रावरुणा महित्वमीर्मा तस्थुषीरहभिर्दुदुह्रे ।>
      text <विश्वाः पिन्वथः स्वसरस्य धेना अनु वामेकः पविरा ववर्त ॥>
      text <अधारयतं पृथिवीमुत द्यां मित्रराजाना वरुणा महोभिः ।>
      text <वर्धयतमोषधीः पिन्वतं गा अव वृष्टिं सृजतं जीरदानू ॥>
      text <आ वामश्वासः सुयुजो वहन्तु यतरश्मय उप यन्त्वर्वाक् ।>
      text <घृतस्य निर्णिगनु वर्तते वामुप सिन्धवः प्रदिवि क्षरन्ति ॥>
      text <अनु श्रुताममतिं वर्धदुर्वीं बर्हिरिव यजुषा रक्षमाणा ।>
      text <नमस्वन्ता धृतदक्षाधि गर्ते मित्रासाथे वरुणेळास्वन्तः ॥>
      text <अक्रविहस्ता सुकृते परस्पा यं त्रासाथे वरुणेळास्वन्तः ।>
      text <राजाना क्षत्रमहृणीयमाना सहस्रस्थूणं बिभृथः सह द्वौ ॥>
      text <हिरण्यनिर्णिगयो अस्य स्थूणा वि भ्राजते दिव्यश्वाजनीव ।>
      text <भद्रे क्षेत्रे निमिता तिल्विले वा सनेम मध्वो अधिगर्त्यस्य ॥>
      text <हिरण्यरूपमुषसो व्युष्टावयस्थूणमुदिता सूर्यस्य ।>
      text <आ रोहथो वरुण मित्र गर्तमतश्चक्षाथे अदितिं दितिं च ॥>
      text <यद्बंहिष्ठं नातिविधे सुदानू अच्छिद्रं शर्म भुवनस्य गोपा ।>
      text <तेन नो मित्रावरुणावविष्टं सिषासन्तो जिगीवांसः स्याम ॥>
    text <ऋग्वेदः सूक्तं>
      text <ऋतस्य गोपावधि तिष्ठथो रथं सत्यधर्माणा परमे व्योमनि ।>
      text <यमत्र मित्रावरुणावथो युवं तस्मै वृष्टिर्मधुमत्पिन्वते दिवः ॥>
      text <सम्राजावस्य भुवनस्य राजथो मित्रावरुणा विदथे स्वर्दृशा ।>
      text <वृष्टिं वां राधो अमृतत्वमीमहे द्यावापृथिवी वि चरन्ति तन्यवः ॥>
      text <सम्राजा उग्रा वृषभा दिवस्पती पृथिव्या मित्रावरुणा विचर्षणी ।>
      text <चित्रेभिरभ्रैरुप तिष्ठथो रवं द्यां वर्षयथो असुरस्य मायया ॥>
      text <माया वां मित्रावरुणा दिवि श्रिता सूर्यो ज्योतिश्चरति चित्रमायुधम् ।>
      text <तमभ्रेण वृष्ट्या गूहथो दिवि पर्जन्य द्रप्सा मधुमन्त ईरते ॥>
      text <रथं युञ्जते मरुतः शुभे सुखं शूरो न मित्रावरुणा गविष्टिषु ।>
      text <रजांसि चित्रा वि चरन्ति तन्यवो दिवः सम्राजा पयसा न उक्षतम् ॥>
      text <वाचं सु मित्रावरुणाविरावतीं पर्जन्यश्चित्रां वदति त्विषीमतीम् ।>
      text <अभ्रा वसत मरुतः सु मायया द्यां वर्षयतमरुणामरेपसम् ॥>
      text <धर्मणा मित्रावरुणा विपश्चिता व्रता रक्षेथे असुरस्य मायया ।>
      text <ऋतेन विश्वं भुवनं वि राजथः सूर्यमा धत्थो दिवि चित्र्यं रथम् ॥>
    text <ऋग्वेदः सूक्तं>
      text <वरुणं वो रिशादसमृचा मित्रं हवामहे ।>
      text <परि व्रजेव बाह्वोर्जगन्वांसा स्वर्णरम् ॥>
      text <ता बाहवा सुचेतुना प्र यन्तमस्मा अर्चते ।>
      text <शेवं हि जार्यं वां विश्वासु क्षासु जोगुवे ॥>
      text <यन्नूनमश्यां गतिं मित्रस्य यायां पथा ।>
      text <अस्य प्रियस्य शर्मण्यहिंसानस्य सश्चिरे ॥>
      text <युवाभ्यां मित्रावरुणोपमं धेयामृचा ।>
      text <यद्ध क्षये मघोनां स्तोतॄणां च स्पूर्धसे ॥>
      text <आ नो मित्र सुदीतिभिर्वरुणश्च सधस्थ आ ।>
      text <स्वे क्षये मघोनां सखीनां च वृधसे ॥>
      text <युवं नो येषु वरुण क्षत्रं बृहच्च बिभृथः ।>
      text <उरु णो वाजसातये कृतं राये स्वस्तये ॥>
      text <उच्छन्त्यां मे यजता देवक्षत्रे रुशद्गवि ।>
      text <सुतं सोमं न हस्तिभिरा पड्भिर्धावतं नरा बिभ्रतावर्चनानसम् ॥>
    text <ऋग्वेदः सूक्तं>
      text <यश्चिकेत स सुक्रतुर्देवत्रा स ब्रवीतु नः ।>
      text <वरुणो यस्य दर्शतो मित्रो वा वनते गिरः ॥>
      text <ता हि श्रेष्ठवर्चसा राजाना दीर्घश्रुत्तमा ।>
      text <ता सत्पती ऋतावृध ऋतावाना जनेजने ॥>
      text <ता वामियानोऽवसे पूर्वा उप ब्रुवे सचा ।>
      text <स्वश्वासः सु चेतुना वाजाँ अभि प्र दावने ॥>
      text <मित्रो अंहोश्चिदादुरु क्षयाय गातुं वनते ।>
      text <मित्रस्य हि प्रतूर्वतः सुमतिरस्ति विधतः ॥>
      text <वयं मित्रस्यावसि स्याम सप्रथस्तमे ।>
      text <अनेहसस्त्वोतयः सत्रा वरुणशेषसः ॥>
      text <युवं मित्रेमं जनं यतथः सं च नयथः ।>
      text <मा मघोनः परि ख्यतं मो अस्माकमृषीणां गोपीथे न उरुष्यतम् ॥>
    text <ऋग्वेदः सूक्तं>
      text <आ चिकितान सुक्रतू देवौ मर्त रिशादसा ।>
      text <वरुणाय ऋतपेशसे दधीत प्रयसे महे ॥>
      text <ता हि क्षत्रमविह्रुतं सम्यगसुर्यमाशाते ।>
      text <अध व्रतेव मानुषं स्वर्ण धायि दर्शतम् ॥>
      text <ता वामेषे रथानामुर्वीं गव्यूतिमेषाम् ।>
      text <रातहव्यस्य सुष्टुतिं दधृक्स्तोमैर्मनामहे ॥>
      text <अधा हि काव्या युवं दक्षस्य पूर्भिरद्भुता ।>
      text <नि केतुना जनानां चिकेथे पूतदक्षसा ॥>
      text <तदृतं पृथिवि बृहच्छ्रवएष ऋषीणाम् ।>
      text <ज्रयसानावरं पृथ्वति क्षरन्ति यामभिः ॥>
      text <आ यद्वामीयचक्षसा मित्र वयं च सूरयः ।>
      text <व्यचिष्ठे बहुपाय्ये यतेमहि स्वराज्ये ॥>
    text <ऋग्वेदः सूक्तं>
      text <बळित्था देव निष्कृतमादित्या यजतं बृहत् ।>
      text <वरुण मित्रार्यमन्वर्षिष्ठं क्षत्रमाशाथे ॥>
      text <आ यद्योनिं हिरण्ययं वरुण मित्र सदथः ।>
      text <धर्तारा चर्षणीनां यन्तं सुम्नं रिशादसा ॥>
      text <विश्वे हि विश्ववेदसो वरुणो मित्रो अर्यमा ।>
      text <व्रता पदेव सश्चिरे पान्ति मर्त्यं रिषः ॥>
      text <ते हि सत्या ऋतस्पृश ऋतावानो जनेजने ।>
      text <सुनीथासः सुदानवोऽंहोश्चिदुरुचक्रयः ॥>
      text <को नु वां मित्रास्तुतो वरुणो वा तनूनाम् ।>
      text <तत्सु वामेषते मतिरत्रिभ्य एषते मतिः ॥>
    text <ऋग्वेदः सूक्तं>
      text <प्र वो मित्राय गायत वरुणाय विपा गिरा ।>
      text <महिक्षत्रावृतं बृहत् ॥>
      text <सम्राजा या घृतयोनी मित्रश्चोभा वरुणश्च ।>
      text <देवा देवेषु प्रशस्ता ॥>
      text <ता नः शक्तं पार्थिवस्य महो रायो दिव्यस्य ।>
      text <महि वां क्षत्रं देवेषु ॥>
      text <ऋतमृतेन सपन्तेषिरं दक्षमाशाते ।>
      text <अद्रुहा देवौ वर्धेते ॥>
      text <वृष्टिद्यावा रीत्यापेषस्पती दानुमत्याः ।>
      text <बृहन्तं गर्तमाशाते ॥>
    text <ऋग्वेदः सूक्तं>
      text <त्री रोचना वरुण त्रीँरुत द्यून्त्रीणि मित्र धारयथो रजांसि ।>
      text <वावृधानावमतिं क्षत्रियस्यानु व्रतं रक्षमाणावजुर्यम् ॥>
      text <इरावतीर्वरुण धेनवो वां मधुमद्वां सिन्धवो मित्र दुह्रे ।>
      text <त्रयस्तस्थुर्वृषभासस्तिसृणां धिषणानां रेतोधा वि द्युमन्तः ॥>
      text <प्रातर्देवीमदितिं जोहवीमि मध्यंदिन उदिता सूर्यस्य ।>
      text <राये मित्रावरुणा सर्वतातेळे तोकाय तनयाय शं योः ॥>
      text <या धर्तारा रजसो रोचनस्योतादित्या दिव्या पार्थिवस्य ।>
      text <न वां देवा अमृता आ मिनन्ति व्रतानि मित्रावरुणा ध्रुवाणि ॥>
    text <ऋग्वेदः सूक्तं>
      text <पुरूरुणा चिद्ध्यस्त्यवो नूनं वां वरुण ।>
      text <मित्र वंसि वां सुमतिम् ॥>
      text <ता वां सम्यगद्रुह्वाणेषमश्याम धायसे ।>
      text <वयं ते रुद्रा स्याम ॥>
      text <पातं नो रुद्रा पायुभिरुत त्रायेथां सुत्रात्रा ।>
      text <तुर्याम दस्यून्तनूभिः ॥>
      text <मा कस्याद्भुतक्रतू यक्षं भुजेमा तनूभिः ।>
      text <मा शेषसा मा तनसा ॥>
    text <ऋग्वेदः सूक्तं>
      text <आ नो गन्तं रिशादसा वरुण मित्र बर्हणा ।>
      text <उपेमं चारुमध्वरम् ॥>
      text <विश्वस्य हि प्रचेतसा वरुण मित्र राजथः ।>
      text <ईशाना पिप्यतं धियः ॥>
      text <उप नः सुतमा गतं वरुण मित्र दाशुषः ।>
      text <अस्य सोमस्य पीतये ॥>
    text <ऋग्वेदः सूक्तं>
      text <आ मित्रे वरुणे वयं गीर्भिर्जुहुमो अत्रिवत् ।>
      text <नि बर्हिषि सदतं सोमपीतये ॥>
      text <व्रतेन स्थो ध्रुवक्षेमा धर्मणा यातयज्जना ।>
      text <नि बर्हिषि सदतं सोमपीतये ॥>
      text <मित्रश्च नो वरुणश्च जुषेतां यज्ञमिष्टये ।>
      text <नि बर्हिषि सदतां सोमपीतये ॥>
    text <ऋग्वेदः सूक्तं>
      text <यदद्य स्थः परावति यदर्वावत्यश्विना ।>
      text <यद्वा पुरू पुरुभुजा यदन्तरिक्ष आ गतम् ॥>
      text <इह त्या पुरुभूतमा पुरू दंसांसि बिभ्रता ।>
      text <वरस्या याम्यध्रिगू हुवे तुविष्टमा भुजे ॥>
      text <ईर्मान्यद्वपुषे वपुश्चक्रं रथस्य येमथुः ।>
      text <पर्यन्या नाहुषा युगा मह्ना रजांसि दीयथः ॥>
      text <तदू षु वामेना कृतं विश्वा यद्वामनु ष्टवे ।>
      text <नाना जातावरेपसा समस्मे बन्धुमेयथुः ॥>
      text <आ यद्वां सूर्या रथं तिष्ठद्रघुष्यदं सदा ।>
      text <परि वामरुषा वयो घृणा वरन्त आतपः ॥>
      text <युवोरत्रिश्चिकेतति नरा सुम्नेन चेतसा ।>
      text <घर्मं यद्वामरेपसं नासत्यास्ना भुरण्यति ॥>
      text <उग्रो वां ककुहो ययिः शृण्वे यामेषु संतनिः ।>
      text <यद्वां दंसोभिरश्विनात्रिर्नराववर्तति ॥>
      text <मध्व ऊ षु मधूयुवा रुद्रा सिषक्ति पिप्युषी ।>
      text <यत्समुद्राति पर्षथः पक्वाः पृक्षो भरन्त वाम् ॥>
      text <सत्यमिद्वा उ अश्विना युवामाहुर्मयोभुवा ।>
      text <ता यामन्यामहूतमा यामन्ना मृळयत्तमा ॥>
      text <इमा ब्रह्माणि वर्धनाश्विभ्यां सन्तु शंतमा ।>
      text <या तक्षाम रथाँ इवावोचाम बृहन्नमः ॥>
    text <ऋग्वेदः सूक्तं>
      text <कूष्ठो देवावश्विनाद्या दिवो मनावसू ।>
      text <तच्छ्रवथो वृषण्वसू अत्रिर्वामा विवासति ॥>
      text <कुह त्या कुह नु श्रुता दिवि देवा नासत्या ।>
      text <कस्मिन्ना यतथो जने को वां नदीनां सचा ॥>
      text <कं याथः कं ह गच्छथः कमच्छा युञ्जाथे रथम् ।>
      text <कस्य ब्रह्माणि रण्यथो वयं वामुश्मसीष्टये ॥>
      text <पौरं चिद्ध्युदप्रुतं पौर पौराय जिन्वथः ।>
      text <यदीं गृभीततातये सिंहमिव द्रुहस्पदे ॥>
      text <प्र च्यवानाज्जुजुरुषो वव्रिमत्कं न मुञ्चथः ।>
      text <युवा यदी कृथः पुनरा काममृण्वे वध्वः ॥>
      text <अस्ति हि वामिह स्तोता स्मसि वां संदृशि श्रिये ।>
      text <नू श्रुतं म आ गतमवोभिर्वाजिनीवसू ॥>
      text <को वामद्य पुरूणामा वव्ने मर्त्यानाम् ।>
      text <को विप्रो विप्रवाहसा को यज्ञैर्वाजिनीवसू ॥>
      text <आ वां रथो रथानां येष्ठो यात्वश्विना ।>
      text <पुरू चिदस्मयुस्तिर आङ्गूषो मर्त्येष्वा ॥>
      text <शमू षु वां मधूयुवास्माकमस्तु चर्कृतिः ।>
      text <अर्वाचीना विचेतसा विभिः श्येनेव दीयतम् ॥>
      text <अश्विना यद्ध कर्हि चिच्छुश्रूयातमिमं हवम् ।>
      text <वस्वीरू षु वां भुजः पृञ्चन्ति सु वां पृचः ॥>
    text <ऋग्वेदः सूक्तं>
      text <प्रति प्रियतमं रथं वृषणं वसुवाहनम् ।>
      text <स्तोता वामश्विनावृषि स्तोमेन प्रति भूषति माध्वी मम श्रुतं हवम् ॥>
      text <अत्यायातमश्विना तिरो विश्वा अहं सना ।>
      text <दस्रा हिरण्यवर्तनी सुषुम्ना सिन्धुवाहसा माध्वी मम श्रुतं हवम् ॥>
      text <आ नो रत्नानि बिभ्रतावश्विना गच्छतं युवम् ।>
      text <रुद्रा हिरण्यवर्तनी जुषाणा वाजिनीवसू माध्वी मम श्रुतं हवम् ॥>
      text <सुष्टुभो वां वृषण्वसू रथे वाणीच्याहिता ।>
      text <उत वां ककुहो मृगः पृक्षः कृणोति वापुषो माध्वी मम श्रुतं हवम् ॥>
      text <बोधिन्मनसा रथ्येषिरा हवनश्रुता ।>
      text <विभिश्च्यवानमश्विना नि याथो अद्वयाविनं माध्वी मम श्रुतं हवम् ॥>
      text <आ वां नरा मनोयुजोऽश्वासः प्रुषितप्सवः ।>
      text <वयो वहन्तु पीतये सह सुम्नेभिरश्विना माध्वी मम श्रुतं हवम् ॥>
      text <अश्विनावेह गच्छतं नासत्या मा वि वेनतम् ।>
      text <तिरश्चिदर्यया परि वर्तिर्यातमदाभ्या माध्वी मम श्रुतं हवम् ॥>
      text <अस्मिन्यज्ञे अदाभ्या जरितारं शुभस्पती ।>
      text <अवस्युमश्विना युवं गृणन्तमुप भूषथो माध्वी मम श्रुतं हवम् ॥>
      text <अभूदुषा रुशत्पशुराग्निरधाय्यृत्वियः ।>
      text <अयोजि वां वृषण्वसू रथो दस्रावमर्त्यो माध्वी मम श्रुतं हवम् ॥>
    text <ऋग्वेदः सूक्तं>
      text <आ भात्यग्निरुषसामनीकमुद्विप्राणां देवया वाचो अस्थुः ।>
      text <अर्वाञ्चा नूनं रथ्येह यातं पीपिवांसमश्विना घर्ममच्छ ॥>
      text <न संस्कृतं प्र मिमीतो गमिष्ठान्ति नूनमश्विनोपस्तुतेह ।>
      text <दिवाभिपित्वेऽवसागमिष्ठा प्रत्यवर्तिं दाशुषे शम्भविष्ठा ॥>
      text <उता यातं संगवे प्रातरह्नो मध्यंदिन उदिता सूर्यस्य ।>
      text <दिवा नक्तमवसा शंतमेन नेदानीं पीतिरश्विना ततान ॥>
      text <इदं हि वां प्रदिवि स्थानमोक इमे गृहा अश्विनेदं दुरोणम् ।>
      text <आ नो दिवो बृहतः पर्वतादाद्भ्यो यातमिषमूर्जं वहन्ता ॥>
      text <समश्विनोरवसा नूतनेन मयोभुवा सुप्रणीती गमेम ।>
      text <आ नो रयिं वहतमोत वीराना विश्वान्यमृता सौभगानि ॥>
    text <ऋग्वेदः सूक्तं>
      text <प्रातर्यावाणा प्रथमा यजध्वं पुरा गृध्रादररुषः पिबातः ।>
      text <प्रातर्हि यज्ञमश्विना दधाते प्र शंसन्ति कवयः पूर्वभाजः ॥>
      text <प्रातर्यजध्वमश्विना हिनोत न सायमस्ति देवया अजुष्टम् ।>
      text <उतान्यो अस्मद्यजते वि चावः पूर्वःपूर्वो यजमानो वनीयान् ॥>
      text <हिरण्यत्वङ्मधुवर्णो घृतस्नुः पृक्षो वहन्ना रथो वर्तते वाम् ।>
      text <मनोजवा अश्विना वातरंहा येनातियाथो दुरितानि विश्वा ॥>
      text <यो भूयिष्ठं नासत्याभ्यां विवेष चनिष्ठं पित्वो ररते विभागे ।>
      text <स तोकमस्य पीपरच्छमीभिरनूर्ध्वभासः सदमित्तुतुर्यात् ॥>
      text <समश्विनोरवसा नूतनेन मयोभुवा सुप्रणीती गमेम ।>
      text <आ नो रयिं वहतमोत वीराना विश्वान्यमृता सौभगानि ॥>
    text <ऋग्वेदः सूक्तं>
      text <अश्विनावेह गच्छतं नासत्या मा वि वेनतम् ।>
      text <हंसाविव पततमा सुताँ उप ॥>
      text <अश्विना हरिणाविव गौराविवानु यवसम् ।>
      text <हंसाविव पततमा सुताँ उप ॥>
      text <अश्विना वाजिनीवसू जुषेथां यज्ञमिष्टये ।>
      text <हंसाविव पततमा सुताँ उप ॥>
      text <अत्रिर्यद्वामवरोहन्नृबीसमजोहवीन्नाधमानेव योषा ।>
      text <श्येनस्य चिज्जवसा नूतनेनागच्छतमश्विना शंतमेन ॥>
      text <वि जिहीष्व वनस्पते योनिः सूष्यन्त्या इव ।>
      text <श्रुतं मे अश्विना हवं सप्तवध्रिं च मुञ्चतम् ॥>
      text <भीताय नाधमानाय ऋषये सप्तवध्रये ।>
      text <मायाभिरश्विना युवं वृक्षं सं च वि चाचथः ॥>
      text <यथा वातः पुष्करिणीं समिङ्गयति सर्वतः ।>
      text <एवा ते गर्भ एजतु निरैतु दशमास्यः ॥>
      text <यथा वातो यथा वनं यथा समुद्र एजति ।>
      text <एवा त्वं दशमास्य सहावेहि जरायुणा ॥>
      text <दश मासाञ्छशयानः कुमारो अधि मातरि ।>
      text <निरैतु जीवो अक्षतो जीवो जीवन्त्या अधि ॥>
    text <ऋग्वेदः सूक्तं>
      text <महे नो अद्य बोधयोषो राये दिवित्मती ।>
      text <यथा चिन्नो अबोधयः सत्यश्रवसि वाय्ये सुजाते अश्वसूनृते ॥>
      text <या सुनीथे शौचद्रथे व्यौच्छो दुहितर्दिवः ।>
      text <सा व्युच्छ सहीयसि सत्यश्रवसि वाय्ये सुजाते अश्वसूनृते ॥>
      text <सा नो अद्याभरद्वसुर्व्युच्छा दुहितर्दिवः ।>
      text <यो व्यौच्छः सहीयसि सत्यश्रवसि वाय्ये सुजाते अश्वसूनृते ॥>
      text <अभि ये त्वा विभावरि स्तोमैर्गृणन्ति वह्नयः ।>
      text <मघैर्मघोनि सुश्रियो दामन्वन्तः सुरातयः सुजाते अश्वसूनृते ॥>
      text <यच्चिद्धि ते गणा इमे छदयन्ति मघत्तये ।>
      text <परि चिद्वष्टयो दधुर्ददतो राधो अह्रयं सुजाते अश्वसूनृते ॥>
      text <ऐषु धा वीरवद्यश उषो मघोनि सूरिषु ।>
      text <ये नो राधांस्यह्रया मघवानो अरासत सुजाते अश्वसूनृते ॥>
      text <तेभ्यो द्युम्नं बृहद्यश उषो मघोन्या वह ।>
      text <ये नो राधांस्यश्व्या गव्या भजन्त सूरयः सुजाते अश्वसूनृते ॥>
      text <उत नो गोमतीरिष आ वहा दुहितर्दिवः ।>
      text <साकं सूर्यस्य रश्मिभिः शुक्रैः शोचद्भिरर्चिभिः सुजाते अश्वसूनृते ॥>
      text <व्युच्छा दुहितर्दिवो मा चिरं तनुथा अपः ।>
      text <नेत्त्वा स्तेनं यथा रिपुं तपाति सूरो अर्चिषा सुजाते अश्वसूनृते ॥>
      text <एतावद्वेदुषस्त्वं भूयो वा दातुमर्हसि ।>
      text <या स्तोतृभ्यो विभावर्युच्छन्ती न प्रमीयसे सुजाते अश्वसूनृते ॥>
    text <ऋग्वेदः सूक्तं>
      text <द्युतद्यामानं बृहतीमृतेन ऋतावरीमरुणप्सुं विभातीम् ।>
      text <देवीमुषसं स्वरावहन्तीं प्रति विप्रासो मतिभिर्जरन्ते ॥>
      text <एषा जनं दर्शता बोधयन्ती सुगान्पथः कृण्वती यात्यग्रे ।>
      text <बृहद्रथा बृहती विश्वमिन्वोषा ज्योतिर्यच्छत्यग्रे अह्नाम् ॥>
      text <एषा गोभिररुणेभिर्युजानास्रेधन्ती रयिमप्रायु चक्रे ।>
      text <पथो रदन्ती सुविताय देवी पुरुष्टुता विश्ववारा वि भाति ॥>
      text <एषा व्येनी भवति द्विबर्हा आविष्कृण्वाना तन्वं पुरस्तात् ।>
      text <ऋतस्य पन्थामन्वेति साधु प्रजानतीव न दिशो मिनाति ॥>
      text <एषा शुभ्रा न तन्वो विदानोर्ध्वेव स्नाती दृशये नो अस्थात् ।>
      text <अप द्वेषो बाधमाना तमांस्युषा दिवो दुहिता ज्योतिषागात् ॥>
      text <एषा प्रतीची दुहिता दिवो नॄन्योषेव भद्रा नि रिणीते अप्सः ।>
      text <व्यूर्ण्वती दाशुषे वार्याणि पुनर्ज्योतिर्युवतिः पूर्वथाकः ॥>
    text <ऋग्वेदः सूक्तं>
      text <युञ्जते मन उत युञ्जते धियो विप्रा विप्रस्य बृहतो विपश्चितः ।>
      text <वि होत्रा दधे वयुनाविदेक इन्मही देवस्य सवितुः परिष्टुतिः ॥>
      text <विश्वा रूपाणि प्रति मुञ्चते कविः प्रासावीद्भद्रं द्विपदे चतुष्पदे ।>
      text <वि नाकमख्यत्सविता वरेण्योऽनु प्रयाणमुषसो वि राजति ॥>
      text <यस्य प्रयाणमन्वन्य इद्ययुर्देवा देवस्य महिमानमोजसा ।>
      text <यः पार्थिवानि विममे स एतशो रजांसि देवः सविता महित्वना ॥>
      text <उत यासि सवितस्त्रीणि रोचनोत सूर्यस्य रश्मिभिः समुच्यसि ।>
      text <उत रात्रीमुभयतः परीयस उत मित्रो भवसि देव धर्मभिः ॥>
      text <उतेशिषे प्रसवस्य त्वमेक इदुत पूषा भवसि देव यामभिः ।>
      text <उतेदं विश्वं भुवनं वि राजसि श्यावाश्वस्ते सवित स्तोममानशे ॥>
    text <ऋग्वेदः सूक्तं>
      text <तत्सवितुर्वृणीमहे वयं देवस्य भोजनम् ।>
      text <श्रेष्ठं सर्वधातमं तुरं भगस्य धीमहि ॥>
      text <अस्य हि स्वयशस्तरं सवितुः कच्चन प्रियम् ।>
      text <न मिनन्ति स्वराज्यम् ॥>
      text <स हि रत्नानि दाशुषे सुवाति सविता भगः ।>
      text <तं भागं चित्रमीमहे ॥>
      text <अद्या नो देव सवितः प्रजावत्सावीः सौभगम् ।>
      text <परा दुष्वप्न्यं सुव ॥>
      text <विश्वानि देव सवितर्दुरितानि परा सुव ।>
      text <यद्भद्रं तन्न आ सुव ॥>
      text <अनागसो अदितये देवस्य सवितुः सवे ।>
      text <विश्वा वामानि धीमहि ॥>
      text <आ विश्वदेवं सत्पतिं सूक्तैरद्या वृणीमहे ।>
      text <सत्यसवं सवितारम् ॥>
      text <य इमे उभे अहनी पुर एत्यप्रयुच्छन् ।>
      text <स्वाधीर्देवः सविता ॥>
      text <य इमा विश्वा जातान्याश्रावयति श्लोकेन ।>
      text <प्र च सुवाति सविता ॥>
    text <ऋग्वेदः सूक्तं>
      text <अच्छा वद तवसं गीर्भिराभि स्तुहि पर्जन्यं नमसा विवास ।>
      text <कनिक्रदद्वृषभो जीरदानू रेतो दधात्योषधीषु गर्भम् ॥>
      text <वि वृक्षान्हन्त्युत हन्ति रक्षसो विश्वं बिभाय भुवनं महावधात् ।>
      text <उतानागा ईषते वृष्ण्यावतो यत्पर्जन्य स्तनयन्हन्ति दुष्कृतः ॥>
      text <रथीव कशयाश्वाँ अभिक्षिपन्नाविर्दूतान्कृणुते वर्ष्याँ अह ।>
      text <दूरात्सिंहस्य स्तनथा उदीरते यत्पर्जन्यः कृणुते वर्ष्यं नभः ॥>
      text <प्र वाता वान्ति पतयन्ति विद्युत उदोषधीर्जिहते पिन्वते स्वः ।>
      text <इरा विश्वस्मै भुवनाय जायते यत्पर्जन्यः पृथिवीं रेतसावति ॥>
      text <यस्य व्रते पृथिवी नन्नमीति यस्य व्रते शफवज्जर्भुरीति ।>
      text <यस्य व्रत ओषधीर्विश्वरूपाः स नः पर्जन्य महि शर्म यच्छ ॥>
      text <दिवो नो वृष्टिं मरुतो ररीध्वं प्र पिन्वत वृष्णो अश्वस्य धाराः ।>
      text <अर्वाङेतेन स्तनयित्नुनेह्यपो निषिञ्चन्नसुरः पिता नः ॥>
      text <अभि क्रन्द स्तनय गर्भमा धा उदन्वता परि दीया रथेन ।>
      text <दृतिं सु कर्ष विषितं न्यञ्चं समा भवन्तूद्वतो निपादाः ॥>
      text <महान्तं कोशमुदचा नि षिञ्च स्यन्दन्तां कुल्या विषिताः पुरस्तात् ।>
      text <घृतेन द्यावापृथिवी व्युन्धि सुप्रपाणं भवत्वघ्न्याभ्यः ॥>
      text <यत्पर्जन्य कनिक्रदत्स्तनयन्हंसि दुष्कृतः ।>
      text <प्रतीदं विश्वं मोदते यत्किं च पृथिव्यामधि ॥>
      text <अवर्षीर्वर्षमुदु षू गृभायाकर्धन्वान्यत्येतवा उ ।>
      text <अजीजन ओषधीर्भोजनाय कमुत प्रजाभ्योऽविदो मनीषाम् ॥>
    text <ऋग्वेदः सूक्तं>
      text <बळित्था पर्वतानां खिद्रं बिभर्षि पृथिवि ।>
      text <प्र या भूमिं प्रवत्वति मह्ना जिनोषि महिनि ॥>
      text <स्तोमासस्त्वा विचारिणि प्रति ष्टोभन्त्यक्तुभिः ।>
      text <प्र या वाजं न हेषन्तं पेरुमस्यस्यर्जुनि ॥>
      text <दृळ्हा चिद्या वनस्पतीन्क्ष्मया दर्धर्ष्योजसा ।>
      text <यत्ते अभ्रस्य विद्युतो दिवो वर्षन्ति वृष्टयः ॥>
    text <ऋग्वेदः सूक्तं>
      text <प्र सम्राजे बृहदर्चा गभीरं ब्रह्म प्रियं वरुणाय श्रुताय ।>
      text <वि यो जघान शमितेव चर्मोपस्तिरे पृथिवीं सूर्याय ॥>
      text <वनेषु व्यन्तरिक्षं ततान वाजमर्वत्सु पय उस्रियासु ।>
      text <हृत्सु क्रतुं वरुणो अप्स्वग्निं दिवि सूर्यमदधात्सोममद्रौ ॥>
      text <नीचीनबारं वरुणः कवन्धं प्र ससर्ज रोदसी अन्तरिक्षम् ।>
      text <तेन विश्वस्य भुवनस्य राजा यवं न वृष्टिर्व्युनत्ति भूम ॥>
      text <उनत्ति भूमिं पृथिवीमुत द्यां यदा दुग्धं वरुणो वष्ट्यादित् ।>
      text <समभ्रेण वसत पर्वतासस्तविषीयन्तः श्रथयन्त वीराः ॥>
      text <इमामू ष्वासुरस्य श्रुतस्य महीं मायां वरुणस्य प्र वोचम् ।>
      text <मानेनेव तस्थिवाँ अन्तरिक्षे वि यो ममे पृथिवीं सूर्येण ॥>
      text <इमामू नु कवितमस्य मायां महीं देवस्य नकिरा दधर्ष ।>
      text <एकं यदुद्ना न पृणन्त्येनीरासिञ्चन्तीरवनयः समुद्रम् ॥>
      text <अर्यम्यं वरुण मित्र्यं वा सखायं वा सदमिद्भ्रातरं वा ।>
      text <वेशं वा नित्यं वरुणारणं वा यत्सीमागश्चकृमा शिश्रथस्तत् ॥>
      text <कितवासो यद्रिरिपुर्न दीवि यद्वा घा सत्यमुत यन्न विद्म ।>
      text <सर्वा ता वि ष्य शिथिरेव देवाधा ते स्याम वरुण प्रियासः ॥>
    text <ऋग्वेदः सूक्तं>
      text <इन्द्राग्नी यमवथ उभा वाजेषु मर्त्यम् ।>
      text <दृळ्हा चित्स प्र भेदति द्युम्ना वाणीरिव त्रितः ॥>
      text <या पृतनासु दुष्टरा या वाजेषु श्रवाय्या ।>
      text <या पञ्च चर्षणीरभीन्द्राग्नी ता हवामहे ॥>
      text <तयोरिदमवच्छवस्तिग्मा दिद्युन्मघोनोः ।>
      text <प्रति द्रुणा गभस्त्योर्गवां वृत्रघ्न एषते ॥>
      text <ता वामेषे रथानामिन्द्राग्नी हवामहे ।>
      text <पती तुरस्य राधसो विद्वांसा गिर्वणस्तमा ॥>
      text <ता वृधन्तावनु द्यून्मर्ताय देवावदभा ।>
      text <अर्हन्ता चित्पुरो दधेऽंशेव देवावर्वते ॥>
      text <एवेन्द्राग्निभ्यामहावि हव्यं शूष्यं घृतं न पूतमद्रिभिः ।>
      text <ता सूरिषु श्रवो बृहद्रयिं गृणत्सु दिधृतमिषं गृणत्सु दिधृतम् ॥>
    text <ऋग्वेदः सूक्तं>
      text <प्र वो महे मतयो यन्तु विष्णवे मरुत्वते गिरिजा एवयामरुत् ।>
      text <प्र शर्धाय प्रयज्यवे सुखादये तवसे भन्ददिष्टये धुनिव्रताय शवसे ॥>
      text <प्र ये जाता महिना ये च नु स्वयं प्र विद्मना ब्रुवत एवयामरुत् ।>
      text <क्रत्वा तद्वो मरुतो नाधृषे शवो दाना मह्ना तदेषामधृष्टासो नाद्रयः ॥>
      text <प्र ये दिवो बृहतः शृण्विरे गिरा सुशुक्वानः सुभ्व एवयामरुत् ।>
      text <न येषामिरी सधस्थ ईष्ट आँ अग्नयो न स्वविद्युतः प्र स्यन्द्रासो धुनीनाम् ॥>
      text <स चक्रमे महतो निरुरुक्रमः समानस्मात्सदस एवयामरुत् ।>
      text <यदायुक्त त्मना स्वादधि ष्णुभिर्विष्पर्धसो विमहसो जिगाति शेवृधो नृभिः ॥>
      text <स्वनो न वोऽमवान्रेजयद्वृषा त्वेषो ययिस्तविष एवयामरुत् ।>
      text <येना सहन्त ऋञ्जत स्वरोचिष स्थारश्मानो हिरण्ययाः स्वायुधास इष्मिणः ॥>
      text <अपारो वो महिमा वृद्धशवसस्त्वेषं शवोऽवत्वेवयामरुत् ।>
      text <स्थातारो हि प्रसितौ संदृशि स्थन ते न उरुष्यता निदः शुशुक्वांसो नाग्नयः ॥>
      text <ते रुद्रासः सुमखा अग्नयो यथा तुविद्युम्ना अवन्त्वेवयामरुत् ।>
      text <दीर्घं पृथु पप्रथे सद्म पार्थिवं येषामज्मेष्वा महः शर्धांस्यद्भुतैनसाम् ॥>
      text <अद्वेषो नो मरुतो गातुमेतन श्रोता हवं जरितुरेवयामरुत् ।>
      text <विष्णोर्महः समन्यवो युयोतन स्मद्रथ्यो न दंसनाप द्वेषांसि सनुतः ॥>
      text <गन्ता नो यज्ञं यज्ञियाः सुशमि श्रोता हवमरक्ष एवयामरुत् ।>
      text <ज्येष्ठासो न पर्वतासो व्योमनि यूयं तस्य प्रचेतसः स्यात दुर्धर्तवो निदः ॥>

  text <ऋग्वेदः मण्डल ६>
    text <ऋग्वेदः सूक्तं>
      text <त्वं ह्यग्ने प्रथमो मनोतास्या धियो अभवो दस्म होता ।>
      text <त्वं सीं वृषन्नकृणोर्दुष्टरीतु सहो विश्वस्मै सहसे सहध्यै ॥>
      text <अधा होता न्यसीदो यजीयानिळस्पद इषयन्नीड्यः सन् ।>
      text <तं त्वा नरः प्रथमं देवयन्तो महो राये चितयन्तो अनु ग्मन् ॥>
      text <वृतेव यन्तं बहुभिर्वसव्यैस्त्वे रयिं जागृवांसो अनु ग्मन् ।>
      text <रुशन्तमग्निं दर्शतं बृहन्तं वपावन्तं विश्वहा दीदिवांसम् ॥>
      text <पदं देवस्य नमसा व्यन्तः श्रवस्यवः श्रव आपन्नमृक्तम् ।>
      text <नामानि चिद्दधिरे यज्ञियानि भद्रायां ते रणयन्त संदृष्टौ ॥>
      text <त्वां वर्धन्ति क्षितयः पृथिव्यां त्वां राय उभयासो जनानाम् ।>
      text <त्वं त्राता तरणे चेत्यो भूः पिता माता सदमिन्मानुषाणाम् ॥>
      text <सपर्येण्यः स प्रियो विक्ष्वग्निर्होता मन्द्रो नि षसादा यजीयान् ।>
      text <तं त्वा वयं दम आ दीदिवांसमुप ज्ञुबाधो नमसा सदेम ॥>
      text <तं त्वा वयं सुध्यो नव्यमग्ने सुम्नायव ईमहे देवयन्तः ।>
      text <त्वं विशो अनयो दीद्यानो दिवो अग्ने बृहता रोचनेन ॥>
      text <विशां कविं विश्पतिं शश्वतीनां नितोशनं वृषभं चर्षणीनाम् ।>
      text <प्रेतीषणिमिषयन्तं पावकं राजन्तमग्निं यजतं रयीणाम् ॥>
      text <सो अग्न ईजे शशमे च मर्तो यस्त आनट् समिधा हव्यदातिम् ।>
      text <य आहुतिं परि वेदा नमोभिर्विश्वेत्स वामा दधते त्वोतः ॥>
      text <अस्मा उ ते महि महे विधेम नमोभिरग्ने समिधोत हव्यैः ।>
      text <वेदी सूनो सहसो गीर्भिरुक्थैरा ते भद्रायां सुमतौ यतेम ॥>
      text <आ यस्ततन्थ रोदसी वि भासा श्रवोभिश्च श्रवस्यस्तरुत्रः ।>
      text <बृहद्भिर्वाजै स्थविरेभिरस्मे रेवद्भिरग्ने वितरं वि भाहि ॥>
      text <नृवद्वसो सदमिद्धेह्यस्मे भूरि तोकाय तनयाय पश्वः ।>
      text <पूर्वीरिषो बृहतीरारेअघा अस्मे भद्रा सौश्रवसानि सन्तु ॥>
      text <पुरूण्यग्ने पुरुधा त्वाया वसूनि राजन्वसुता ते अश्याम् ।>
      text <पुरूणि हि त्वे पुरुवार सन्त्यग्ने वसु विधते राजनि त्वे ॥>
    text <ऋग्वेदः सूक्तं>
      text <त्वं हि क्षैतवद्यशोऽग्ने मित्रो न पत्यसे ।>
      text <त्वं विचर्षणे श्रवो वसो पुष्टिं न पुष्यसि ॥>
      text <त्वां हि ष्मा चर्षणयो यज्ञेभिर्गीर्भिरीळते ।>
      text <त्वां वाजी यात्यवृको रजस्तूर्विश्वचर्षणिः ॥>
      text <सजोषस्त्वा दिवो नरो यज्ञस्य केतुमिन्धते ।>
      text <यद्ध स्य मानुषो जनः सुम्नायुर्जुह्वे अध्वरे ॥>
      text <ऋधद्यस्ते सुदानवे धिया मर्तः शशमते ।>
      text <ऊती ष बृहतो दिवो द्विषो अंहो न तरति ॥>
      text <समिधा यस्त आहुतिं निशितिं मर्त्यो नशत् ।>
      text <वयावन्तं स पुष्यति क्षयमग्ने शतायुषम् ॥>
      text <त्वेषस्ते धूम ऋण्वति दिवि षञ्छुक्र आततः ।>
      text <सूरो न हि द्युता त्वं कृपा पावक रोचसे ॥>
      text <अधा हि विक्ष्वीड्योऽसि प्रियो नो अतिथिः ।>
      text <रण्वः पुरीव जूर्यः सूनुर्न त्रययाय्यः ॥>
      text <क्रत्वा हि द्रोणे अज्यसेऽग्ने वाजी न कृत्व्यः ।>
      text <परिज्मेव स्वधा गयोऽत्यो न ह्वार्यः शिशुः ॥>
      text <त्वं त्या चिदच्युताग्ने पशुर्न यवसे ।>
      text <धामा ह यत्ते अजर वना वृश्चन्ति शिक्वसः ॥>
      text <वेषि ह्यध्वरीयतामग्ने होता दमे विशाम् ।>
      text <समृधो विश्पते कृणु जुषस्व हव्यमङ्गिरः ॥>
      text <अच्छा नो मित्रमहो देव देवानग्ने वोचः सुमतिं रोदस्योः ।>
      text <वीहि स्वस्तिं सुक्षितिं दिवो नॄन्द्विषो अंहांसि दुरिता तरेम ता तरेम तवावसा तरेम ॥>
    text <ऋग्वेदः सूक्तं>
      text <अग्ने स क्षेषदृतपा ऋतेजा उरु ज्योतिर्नशते देवयुष्टे ।>
      text <यं त्वं मित्रेण वरुणः सजोषा देव पासि त्यजसा मर्तमंहः ॥>
      text <ईजे यज्ञेभिः शशमे शमीभिरृधद्वारायाग्नये ददाश ।>
      text <एवा चन तं यशसामजुष्टिर्नांहो मर्तं नशते न प्रदृप्तिः ॥>
      text <सूरो न यस्य दृशतिररेपा भीमा यदेति शुचतस्त आ धीः ।>
      text <हेषस्वतः शुरुधो नायमक्तोः कुत्रा चिद्रण्वो वसतिर्वनेजाः ॥>
      text <तिग्मं चिदेम महि वर्पो अस्य भसदश्वो न यमसान आसा ।>
      text <विजेहमानः परशुर्न जिह्वां द्रविर्न द्रावयति दारु धक्षत् ॥>
      text <स इदस्तेव प्रति धादसिष्यञ्छिशीत तेजोऽयसो न धाराम् ।>
      text <चित्रध्रजतिररतिर्यो अक्तोर्वेर्न द्रुषद्वा रघुपत्मजंहाः ॥>
      text <स ईं रेभो न प्रति वस्त उस्राः शोचिषा रारपीति मित्रमहाः ।>
      text <नक्तं य ईमरुषो यो दिवा नॄनमर्त्यो अरुषो यो दिवा नॄन् ॥>
      text <दिवो न यस्य विधतो नवीनोद्वृषा रुक्ष ओषधीषु नूनोत् ।>
      text <घृणा न यो ध्रजसा पत्मना यन्ना रोदसी वसुना दं सुपत्नी ॥>
      text <धायोभिर्वा यो युज्येभिरर्कैर्विद्युन्न दविद्योत्स्वेभिः शुष्मैः ।>
      text <शर्धो वा यो मरुतां ततक्ष ऋभुर्न त्वेषो रभसानो अद्यौत् ॥>
    text <ऋग्वेदः सूक्तं>
      text <यथा होतर्मनुषो देवताता यज्ञेभिः सूनो सहसो यजासि ।>
      text <एवा नो अद्य समना समानानुशन्नग्न उशतो यक्षि देवान् ॥>
      text <स नो विभावा चक्षणिर्न वस्तोरग्निर्वन्दारु वेद्यश्चनो धात् ।>
      text <विश्वायुर्यो अमृतो मर्त्येषूषर्भुद्भूदतिथिर्जातवेदाः ॥>
      text <द्यावो न यस्य पनयन्त्यभ्वं भासांसि वस्ते सूर्यो न शुक्रः ।>
      text <वि य इनोत्यजरः पावकोऽश्नस्य चिच्छिश्नथत्पूर्व्याणि ॥>
      text <वद्मा हि सूनो अस्यद्मसद्वा चक्रे अग्निर्जनुषाज्मान्नम् ।>
      text <स त्वं न ऊर्जसन ऊर्जं धा राजेव जेरवृके क्षेष्यन्तः ॥>
      text <नितिक्ति यो वारणमन्नमत्ति वायुर्न राष्ट्र्यत्येत्यक्तून् ।>
      text <तुर्याम यस्त आदिशामरातीरत्यो न ह्रुतः पततः परिह्रुत् ॥>
      text <आ सूर्यो न भानुमद्भिरर्कैरग्ने ततन्थ रोदसी वि भासा ।>
      text <चित्रो नयत्परि तमांस्यक्तः शोचिषा पत्मन्नौशिजो न दीयन् ॥>
      text <त्वां हि मन्द्रतममर्कशोकैर्ववृमहे महि नः श्रोष्यग्ने ।>
      text <इन्द्रं न त्वा शवसा देवता वायुं पृणन्ति राधसा नृतमाः ॥>
      text <नू नो अग्नेऽवृकेभिः स्वस्ति वेषि रायः पथिभिः पर्ष्यंहः ।>
      text <ता सूरिभ्यो गृणते रासि सुम्नं मदेम शतहिमाः सुवीराः ॥>
    text <ऋग्वेदः सूक्तं>
      text <हुवे वः सूनुं सहसो युवानमद्रोघवाचं मतिभिर्यविष्ठम् ।>
      text <य इन्वति द्रविणानि प्रचेता विश्ववाराणि पुरुवारो अध्रुक् ॥>
      text <त्वे वसूनि पुर्वणीक होतर्दोषा वस्तोरेरिरे यज्ञियासः ।>
      text <क्षामेव विश्वा भुवनानि यस्मिन्सं सौभगानि दधिरे पावके ॥>
      text <त्वं विक्षु प्रदिवः सीद आसु क्रत्वा रथीरभवो वार्याणाम् ।>
      text <अत इनोषि विधते चिकित्वो व्यानुषग्जातवेदो वसूनि ॥>
      text <यो नः सनुत्यो अभिदासदग्ने यो अन्तरो मित्रमहो वनुष्यात् ।>
      text <तमजरेभिर्वृषभिस्तव स्वैस्तपा तपिष्ठ तपसा तपस्वान् ॥>
      text <यस्ते यज्ञेन समिधा य उक्थैरर्केभिः सूनो सहसो ददाशत् ।>
      text <स मर्त्येष्वमृत प्रचेता राया द्युम्नेन श्रवसा वि भाति ॥>
      text <स तत्कृधीषितस्तूयमग्ने स्पृधो बाधस्व सहसा सहस्वान् ।>
      text <यच्छस्यसे द्युभिरक्तो वचोभिस्तज्जुषस्व जरितुर्घोषि मन्म ॥>
      text <अश्याम तं काममग्ने तवोती अश्याम रयिं रयिवः सुवीरम् ।>
      text <अश्याम वाजमभि वाजयन्तोऽश्याम द्युम्नमजराजरं ते ॥>
    text <ऋग्वेदः सूक्तं>
      text <प्र नव्यसा सहसः सूनुमच्छा यज्ञेन गातुमव इच्छमानः ।>
      text <वृश्चद्वनं कृष्णयामं रुशन्तं वीती होतारं दिव्यं जिगाति ॥>
      text <स श्वितानस्तन्यतू रोचनस्था अजरेभिर्नानदद्भिर्यविष्ठः ।>
      text <यः पावकः पुरुतमः पुरूणि पृथून्यग्निरनुयाति भर्वन् ॥>
      text <वि ते विष्वग्वातजूतासो अग्ने भामासः शुचे शुचयश्चरन्ति ।>
      text <तुविम्रक्षासो दिव्या नवग्वा वना वनन्ति धृषता रुजन्तः ॥>
      text <ये ते शुक्रासः शुचयः शुचिष्मः क्षां वपन्ति विषितासो अश्वाः ।>
      text <अध भ्रमस्त उर्विया वि भाति यातयमानो अधि सानु पृश्नेः ॥>
      text <अध जिह्वा पापतीति प्र वृष्णो गोषुयुधो नाशनिः सृजाना ।>
      text <शूरस्येव प्रसितिः क्षातिरग्नेर्दुर्वर्तुर्भीमो दयते वनानि ॥>
      text <आ भानुना पार्थिवानि ज्रयांसि महस्तोदस्य धृषता ततन्थ ।>
      text <स बाधस्वाप भया सहोभि स्पृधो वनुष्यन्वनुषो नि जूर्व ॥>
      text <स चित्र चित्रं चितयन्तमस्मे चित्रक्षत्र चित्रतमं वयोधाम् ।>
      text <चन्द्रं रयिं पुरुवीरं बृहन्तं चन्द्र चन्द्राभिर्गृणते युवस्व ॥>
    text <ऋग्वेदः सूक्तं>
      text <मूर्धानं दिवो अरतिं पृथिव्या वैश्वानरमृत आ जातमग्निम् ।>
      text <कविं सम्राजमतिथिं जनानामासन्ना पात्रं जनयन्त देवाः ॥>
      text <नाभिं यज्ञानां सदनं रयीणां महामाहावमभि सं नवन्त ।>
      text <वैश्वानरं रथ्यमध्वराणां यज्ञस्य केतुं जनयन्त देवाः ॥>
      text <त्वद्विप्रो जायते वाज्यग्ने त्वद्वीरासो अभिमातिषाहः ।>
      text <वैश्वानर त्वमस्मासु धेहि वसूनि राजन्स्पृहयाय्याणि ॥>
      text <त्वां विश्वे अमृत जायमानं शिशुं न देवा अभि सं नवन्ते ।>
      text <तव क्रतुभिरमृतत्वमायन्वैश्वानर यत्पित्रोरदीदेः ॥>
      text <वैश्वानर तव तानि व्रतानि महान्यग्ने नकिरा दधर्ष ।>
      text <यज्जायमानः पित्रोरुपस्थेऽविन्दः केतुं वयुनेष्वह्नाम् ॥>
      text <वैश्वानरस्य विमितानि चक्षसा सानूनि दिवो अमृतस्य केतुना ।>
      text <तस्येदु विश्वा भुवनाधि मूर्धनि वया इव रुरुहुः सप्त विस्रुहः ॥>
      text <वि यो रजांस्यमिमीत सुक्रतुर्वैश्वानरो वि दिवो रोचना कविः ।>
      text <परि यो विश्वा भुवनानि पप्रथेऽदब्धो गोपा अमृतस्य रक्षिता ॥>
    text <ऋग्वेदः सूक्तं>
      text <पृक्षस्य वृष्णो अरुषस्य नू सहः प्र नु वोचं विदथा जातवेदसः ।>
      text <वैश्वानराय मतिर्नव्यसी शुचिः सोम इव पवते चारुरग्नये ॥>
      text <स जायमानः परमे व्योमनि व्रतान्यग्निर्व्रतपा अरक्षत ।>
      text <व्यन्तरिक्षममिमीत सुक्रतुर्वैश्वानरो महिना नाकमस्पृशत् ॥>
      text <व्यस्तभ्नाद्रोदसी मित्रो अद्भुतोऽन्तर्वावदकृणोज्ज्योतिषा तमः ।>
      text <वि चर्मणीव धिषणे अवर्तयद्वैश्वानरो विश्वमधत्त वृष्ण्यम् ॥>
      text <अपामुपस्थे महिषा अगृभ्णत विशो राजानमुप तस्थुरृग्मियम् ।>
      text <आ दूतो अग्निमभरद्विवस्वतो वैश्वानरं मातरिश्वा परावतः ॥>
      text <युगेयुगे विदथ्यं गृणद्भ्योऽग्ने रयिं यशसं धेहि नव्यसीम् ।>
      text <पव्येव राजन्नघशंसमजर नीचा नि वृश्च वनिनं न तेजसा ॥>
      text <अस्माकमग्ने मघवत्सु धारयाऽनामि क्षत्रमजरं सुवीर्यम् ।>
      text <वयं जयेम शतिनं सहस्रिणं वैश्वानर वाजमग्ने तवोतिभिः ॥>
      text <अदब्धेभिस्तव गोपाभिरिष्टेऽस्माकं पाहि त्रिषधस्थ सूरीन् ।>
      text <रक्षा च नो ददुषां शर्धो अग्ने वैश्वानर प्र च तारी स्तवानः ॥>
    text <ऋग्वेदः सूक्तं>
      text <अहश्च कृष्णमहरर्जुनं च वि वर्तेते रजसी वेद्याभिः ।>
      text <वैश्वानरो जायमानो न राजावातिरज्ज्योतिषाग्निस्तमांसि ॥>
      text <नाहं तन्तुं न वि जानाम्योतुं न यं वयन्ति समरेऽतमानाः ।>
      text <कस्य स्वित्पुत्र इह वक्त्वानि परो वदात्यवरेण पित्रा ॥>
      text <स इत्तन्तुं स वि जानात्योतुं स वक्त्वान्यृतुथा वदाति ।>
      text <य ईं चिकेतदमृतस्य गोपा अवश्चरन्परो अन्येन पश्यन् ॥>
      text <अयं होता प्रथमः पश्यतेममिदं ज्योतिरमृतं मर्त्येषु ।>
      text <अयं स जज्ञे ध्रुव आ निषत्तोऽमर्त्यस्तन्वा वर्धमानः ॥>
      text <ध्रुवं ज्योतिर्निहितं दृशये कं मनो जविष्ठं पतयत्स्वन्तः ।>
      text <विश्वे देवाः समनसः सकेता एकं क्रतुमभि वि यन्ति साधु ॥>
      text <वि मे कर्णा पतयतो वि चक्षुर्वीदं ज्योतिर्हृदय आहितं यत् ।>
      text <वि मे मनश्चरति दूरआधीः किं स्विद्वक्ष्यामि किमु नू मनिष्ये ॥>
      text <विश्वे देवा अनमस्यन्भियानास्त्वामग्ने तमसि तस्थिवांसम् ।>
      text <वैश्वानरोऽवतूतये नोऽमर्त्योऽवतूतये नः ॥>
    text <ऋग्वेदः सूक्तं>
      text <पुरो वो मन्द्रं दिव्यं सुवृक्तिं प्रयति यज्ञे अग्निमध्वरे दधिध्वम् ।>
      text <पुर उक्थेभिः स हि नो विभावा स्वध्वरा करति जातवेदाः ॥>
      text <तमु द्युमः पुर्वणीक होतरग्ने अग्निभिर्मनुष इधानः ।>
      text <स्तोमं यमस्मै ममतेव शूषं घृतं न शुचि मतयः पवन्ते ॥>
      text <पीपाय स श्रवसा मर्त्येषु यो अग्नये ददाश विप्र उक्थैः ।>
      text <चित्राभिस्तमूतिभिश्चित्रशोचिर्व्रजस्य साता गोमतो दधाति ॥>
      text <आ यः पप्रौ जायमान उर्वी दूरेदृशा भासा कृष्णाध्वा ।>
      text <अध बहु चित्तम ऊर्म्यायास्तिरः शोचिषा ददृशे पावकः ॥>
      text <नू नश्चित्रं पुरुवाजाभिरूती अग्ने रयिं मघवद्भ्यश्च धेहि ।>
      text <ये राधसा श्रवसा चात्यन्यान्सुवीर्येभिश्चाभि सन्ति जनान् ॥>
      text <इमं यज्ञं चनो धा अग्न उशन्यं त आसानो जुहुते हविष्मान् ।>
      text <भरद्वाजेषु दधिषे सुवृक्तिमवीर्वाजस्य गध्यस्य सातौ ॥>
      text <वि द्वेषांसीनुहि वर्धयेळां मदेम शतहिमाः सुवीराः ॥>
    text <ऋग्वेदः सूक्तं>
      text <यजस्व होतरिषितो यजीयानग्ने बाधो मरुतां न प्रयुक्ति ।>
      text <आ नो मित्रावरुणा नासत्या द्यावा होत्राय पृथिवी ववृत्याः ॥>
      text <त्वं होता मन्द्रतमो नो अध्रुगन्तर्देवो विदथा मर्त्येषु ।>
      text <पावकया जुह्वा वह्निरासाग्ने यजस्व तन्वं तव स्वाम् ॥>
      text <धन्या चिद्धि त्वे धिषणा वष्टि प्र देवाञ्जन्म गृणते यजध्यै ।>
      text <वेपिष्ठो अङ्गिरसां यद्ध विप्रो मधुच्छन्दो भनति रेभ इष्टौ ॥>
      text <अदिद्युतत्स्वपाको विभावाग्ने यजस्व रोदसी उरूची ।>
      text <आयुं न यं नमसा रातहव्या अञ्जन्ति सुप्रयसं पञ्च जनाः ॥>
      text <वृञ्जे ह यन्नमसा बर्हिरग्नावयामि स्रुग्घृतवती सुवृक्तिः ।>
      text <अम्यक्षि सद्म सदने पृथिव्या अश्रायि यज्ञः सूर्ये न चक्षुः ॥>
      text <दशस्या नः पुर्वणीक होतर्देवेभिरग्ने अग्निभिरिधानः ।>
      text <रायः सूनो सहसो वावसाना अति स्रसेम वृजनं नांहः ॥>
    text <ऋग्वेदः सूक्तं>
      text <मध्ये होता दुरोणे बर्हिषो राळग्निस्तोदस्य रोदसी यजध्यै ।>
      text <अयं स सूनुः सहस ऋतावा दूरात्सूर्यो न शोचिषा ततान ॥>
      text <आ यस्मिन्त्वे स्वपाके यजत्र यक्षद्राजन्सर्वतातेव नु द्यौः ।>
      text <त्रिषधस्थस्ततरुषो न जंहो हव्या मघानि मानुषा यजध्यै ॥>
      text <तेजिष्ठा यस्यारतिर्वनेराट् तोदो अध्वन्न वृधसानो अद्यौत् ।>
      text <अद्रोघो न द्रविता चेतति त्मन्नमर्त्योऽवर्त्र ओषधीषु ॥>
      text <सास्माकेभिरेतरी न शूषैरग्नि ष्टवे दम आ जातवेदाः ।>
      text <द्र्वन्नो वन्वन्क्रत्वा नार्वोस्रः पितेव जारयायि यज्ञैः ॥>
      text <अध स्मास्य पनयन्ति भासो वृथा यत्तक्षदनुयाति पृथ्वीम् ।>
      text <सद्यो यः स्यन्द्रो विषितो धवीयानृणो न तायुरति धन्वा राट् ॥>
      text <स त्वं नो अर्वन्निदाया विश्वेभिरग्ने अग्निभिरिधानः ।>
      text <वेषि रायो वि यासि दुच्छुना मदेम शतहिमाः सुवीराः ॥>
    text <ऋग्वेदः सूक्तं>
      text <त्वद्विश्वा सुभग सौभगान्यग्ने वि यन्ति वनिनो न वयाः ।>
      text <श्रुष्टी रयिर्वाजो वृत्रतूर्ये दिवो वृष्टिरीड्यो रीतिरपाम् ॥>
      text <त्वं भगो न आ हि रत्नमिषे परिज्मेव क्षयसि दस्मवर्चाः ।>
      text <अग्ने मित्रो न बृहत ऋतस्यासि क्षत्ता वामस्य देव भूरेः ॥>
      text <स सत्पतिः शवसा हन्ति वृत्रमग्ने विप्रो वि पणेर्भर्ति वाजम् ।>
      text <यं त्वं प्रचेत ऋतजात राया सजोषा नप्त्रापां हिनोषि ॥>
      text <यस्ते सूनो सहसो गीर्भिरुक्थैर्यज्ञैर्मर्तो निशितिं वेद्यानट् ।>
      text <विश्वं स देव प्रति वारमग्ने धत्ते धान्यं पत्यते वसव्यैः ॥>
      text <ता नृभ्य आ सौश्रवसा सुवीराग्ने सूनो सहसः पुष्यसे धाः ।>
      text <कृणोषि यच्छवसा भूरि पश्वो वयो वृकायारये जसुरये ॥>
      text <वद्मा सूनो सहसो नो विहाया अग्ने तोकं तनयं वाजि नो दाः ।>
      text <विश्वाभिर्गीर्भिरभि पूर्तिमश्यां मदेम शतहिमाः सुवीराः ॥>
    text <ऋग्वेदः सूक्तं>
      text <अग्ना यो मर्त्यो दुवो धियं जुजोष धीतिभिः ।>
      text <भसन्नु ष प्र पूर्व्य इषं वुरीतावसे ॥>
      text <अग्निरिद्धि प्रचेता अग्निर्वेधस्तम ऋषिः ।>
      text <अग्निं होतारमीळते यज्ञेषु मनुषो विशः ॥>
      text <नाना ह्यग्नेऽवसे स्पर्धन्ते रायो अर्यः ।>
      text <तूर्वन्तो दस्युमायवो व्रतैः सीक्षन्तो अव्रतम् ॥>
      text <अग्निरप्सामृतीषहं वीरं ददाति सत्पतिम् ।>
      text <यस्य त्रसन्ति शवसः संचक्षि शत्रवो भिया ॥>
      text <अग्निर्हि विद्मना निदो देवो मर्तमुरुष्यति ।>
      text <सहावा यस्यावृतो रयिर्वाजेष्ववृतः ॥>
      text <अच्छा नो मित्रमहो देव देवानग्ने वोचः सुमतिं रोदस्योः ।>
      text <वीहि स्वस्तिं सुक्षितिं दिवो नॄन्द्विषो अंहांसि दुरिता तरेम ता तरेम तवावसा तरेम ॥>
    text <ऋग्वेदः सूक्तं>
      text <इममू षु वो अतिथिमुषर्बुधं विश्वासां विशां पतिमृञ्जसे गिरा ।>
      text <वेतीद्दिवो जनुषा कच्चिदा शुचिर्ज्योक्चिदत्ति गर्भो यदच्युतम् ॥>
      text <मित्रं न यं सुधितं भृगवो दधुर्वनस्पतावीड्यमूर्ध्वशोचिषम् ।>
      text <स त्वं सुप्रीतो वीतहव्ये अद्भुत प्रशस्तिभिर्महयसे दिवेदिवे ॥>
      text <स त्वं दक्षस्यावृको वृधो भूरर्यः परस्यान्तरस्य तरुषः ।>
      text <रायः सूनो सहसो मर्त्येष्वा छर्दिर्यच्छ वीतहव्याय सप्रथो भरद्वाजाय सप्रथः ॥>
      text <द्युतानं वो अतिथिं स्वर्णरमग्निं होतारं मनुषः स्वध्वरम् ।>
      text <विप्रं न द्युक्षवचसं सुवृक्तिभिर्हव्यवाहमरतिं देवमृञ्जसे ॥>
      text <पावकया यश्चितयन्त्या कृपा क्षामन्रुरुच उषसो न भानुना ।>
      text <तूर्वन्न यामन्नेतशस्य नू रण आ यो घृणे न ततृषाणो अजरः ॥>
      text <अग्निमग्निं वः समिधा दुवस्यत प्रियम्प्रियं वो अतिथिं गृणीषणि ।>
      text <उप वो गीर्भिरमृतं विवासत देवो देवेषु वनते हि वार्यं देवो देवेषु वनते हि नो दुवः ॥>
      text <समिद्धमग्निं समिधा गिरा गृणे शुचिं पावकं पुरो अध्वरे ध्रुवम् ।>
      text <विप्रं होतारं पुरुवारमद्रुहं कविं सुम्नैरीमहे जातवेदसम् ॥>
      text <त्वां दूतमग्ने अमृतं युगेयुगे हव्यवाहं दधिरे पायुमीड्यम् ।>
      text <देवासश्च मर्तासश्च जागृविं विभुं विश्पतिं नमसा नि षेदिरे ॥>
      text <विभूषन्नग्न उभयाँ अनु व्रता दूतो देवानां रजसी समीयसे ।>
      text <यत्ते धीतिं सुमतिमावृणीमहेऽध स्मा नस्त्रिवरूथः शिवो भव ॥>
      text <तं सुप्रतीकं सुदृशं स्वञ्चमविद्वांसो विदुष्टरं सपेम ।>
      text <स यक्षद्विश्वा वयुनानि विद्वान्प्र हव्यमग्निरमृतेषु वोचत् ॥>
      text <तमग्ने पास्युत तं पिपर्षि यस्त आनट् कवये शूर धीतिम् ।>
      text <यज्ञस्य वा निशितिं वोदितिं वा तमित्पृणक्षि शवसोत राया ॥>
      text <त्वमग्ने वनुष्यतो नि पाहि त्वमु नः सहसावन्नवद्यात् ।>
      text <सं त्वा ध्वस्मन्वदभ्येतु पाथः सं रयि स्पृहयाय्यः सहस्री ॥>
      text <अग्निर्होता गृहपतिः स राजा विश्वा वेद जनिमा जातवेदाः ।>
      text <देवानामुत यो मर्त्यानां यजिष्ठः स प्र यजतामृतावा ॥>
      text <अग्ने यदद्य विशो अध्वरस्य होतः पावकशोचे वेष्ट्वं हि यज्वा ।>
      text <ऋता यजासि महिना वि यद्भूर्हव्या वह यविष्ठ या ते अद्य ॥>
      text <अभि प्रयांसि सुधितानि हि ख्यो नि त्वा दधीत रोदसी यजध्यै ।>
      text <अवा नो मघवन्वाजसातावग्ने विश्वानि दुरिता तरेम ता तरेम तवावसा तरेम ॥>
      text <अग्ने विश्वेभिः स्वनीक देवैरूर्णावन्तं प्रथमः सीद योनिम् ।>
      text <कुलायिनं घृतवन्तं सवित्रे यज्ञं नय यजमानाय साधु ॥>
      text <इममु त्यमथर्ववदग्निं मन्थन्ति वेधसः ।>
      text <यमङ्कूयन्तमानयन्नमूरं श्याव्याभ्यः ॥>
      text <जनिष्वा देववीतये सर्वताता स्वस्तये ।>
      text <आ देवान्वक्ष्यमृताँ ऋतावृधो यज्ञं देवेषु पिस्पृशः ॥>
      text <वयमु त्वा गृहपते जनानामग्ने अकर्म समिधा बृहन्तम् ।>
      text <अस्थूरि नो गार्हपत्यानि सन्तु तिग्मेन नस्तेजसा सं शिशाधि ॥>
    text <ऋग्वेदः सूक्तं>
      text <त्वमग्ने यज्ञानां होता विश्वेषां हितः ।>
      text <देवेभिर्मानुषे जने ॥>
      text <स नो मन्द्राभिरध्वरे जिह्वाभिर्यजा महः ।>
      text <आ देवान्वक्षि यक्षि च ॥>
      text <वेत्था हि वेधो अध्वनः पथश्च देवाञ्जसा ।>
      text <अग्ने यज्ञेषु सुक्रतो ॥>
      text <त्वामीळे अध द्विता भरतो वाजिभिः शुनम् ।>
      text <ईजे यज्ञेषु यज्ञियम् ॥>
      text <त्वमिमा वार्या पुरु दिवोदासाय सुन्वते ।>
      text <भरद्वाजाय दाशुषे ॥>
      text <त्वं दूतो अमर्त्य आ वहा दैव्यं जनम् ।>
      text <शृण्वन्विप्रस्य सुष्टुतिम् ॥>
      text <त्वामग्ने स्वाध्यो मर्तासो देववीतये ।>
      text <यज्ञेषु देवमीळते ॥>
      text <तव प्र यक्षि संदृशमुत क्रतुं सुदानवः ।>
      text <विश्वे जुषन्त कामिनः ॥>
      text <त्वं होता मनुर्हितो वह्निरासा विदुष्टरः ।>
      text <अग्ने यक्षि दिवो विशः ॥>
      text <अग्न आ याहि वीतये गृणानो हव्यदातये ।>
      text <नि होता सत्सि बर्हिषि ॥>
      text <तं त्वा समिद्भिरङ्गिरो घृतेन वर्धयामसि ।>
      text <बृहच्छोचा यविष्ठ्य ॥>
      text <स नः पृथु श्रवाय्यमच्छा देव विवाससि ।>
      text <बृहदग्ने सुवीर्यम् ॥>
      text <त्वामग्ने पुष्करादध्यथर्वा निरमन्थत ।>
      text <मूर्ध्नो विश्वस्य वाघतः ॥>
      text <तमु त्वा दध्यङ्ङृषिः पुत्र ईधे अथर्वणः ।>
      text <वृत्रहणं पुरंदरम् ॥>
      text <तमु त्वा पाथ्यो वृषा समीधे दस्युहन्तमम् ।>
      text <धनंजयं रणेरणे ॥>
      text <एह्यू षु ब्रवाणि तेऽग्न इत्थेतरा गिरः ।>
      text <एभिर्वर्धास इन्दुभिः ॥>
      text <यत्र क्व च ते मनो दक्षं दधस उत्तरम् ।>
      text <तत्रा सदः कृणवसे ॥>
      text <नहि ते पूर्तमक्षिपद्भुवन्नेमानां वसो ।>
      text <अथा दुवो वनवसे ॥>
      text <आग्निरगामि भारतो वृत्रहा पुरुचेतनः ।>
      text <दिवोदासस्य सत्पतिः ॥>
      text <स हि विश्वाति पार्थिवा रयिं दाशन्महित्वना ।>
      text <वन्वन्नवातो अस्तृतः ॥>
      text <स प्रत्नवन्नवीयसाग्ने द्युम्नेन संयता ।>
      text <बृहत्ततन्थ भानुना ॥>
      text <प्र वः सखायो अग्नये स्तोमं यज्ञं च धृष्णुया ।>
      text <अर्च गाय च वेधसे ॥>
      text <स हि यो मानुषा युगा सीदद्धोता कविक्रतुः ।>
      text <दूतश्च हव्यवाहनः ॥>
      text <ता राजाना शुचिव्रतादित्यान्मारुतं गणम् ।>
      text <वसो यक्षीह रोदसी ॥>
      text <वस्वी ते अग्ने संदृष्टिरिषयते मर्त्याय ।>
      text <ऊर्जो नपादमृतस्य ॥>
      text <क्रत्वा दा अस्तु श्रेष्ठोऽद्य त्वा वन्वन्सुरेक्णाः ।>
      text <मर्त आनाश सुवृक्तिम् ॥>
      text <ते ते अग्ने त्वोता इषयन्तो विश्वमायुः ।>
      text <तरन्तो अर्यो अरातीर्वन्वन्तो अर्यो अरातीः ॥>
      text <अग्निस्तिग्मेन शोचिषा यासद्विश्वं न्यत्रिणम् ।>
      text <अग्निर्नो वनते रयिम् ॥>
      text <सुवीरं रयिमा भर जातवेदो विचर्षणे ।>
      text <जहि रक्षांसि सुक्रतो ॥>
      text <त्वं नः पाह्यंहसो जातवेदो अघायतः ।>
      text <रक्षा णो ब्रह्मणस्कवे ॥>
      text <यो नो अग्ने दुरेव आ मर्तो वधाय दाशति ।>
      text <तस्मान्नः पाह्यंहसः ॥>
      text <त्वं तं देव जिह्वया परि बाधस्व दुष्कृतम् ।>
      text <मर्तो यो नो जिघांसति ॥>
      text <भरद्वाजाय सप्रथः शर्म यच्छ सहन्त्य ।>
      text <अग्ने वरेण्यं वसु ॥>
      text <अग्निर्वृत्राणि जङ्घनद्द्रविणस्युर्विपन्यया ।>
      text <समिद्धः शुक्र आहुतः ॥>
      text <गर्भे मातुः पितुष्पिता विदिद्युतानो अक्षरे ।>
      text <सीदन्नृतस्य योनिमा ॥>
      text <ब्रह्म प्रजावदा भर जातवेदो विचर्षणे ।>
      text <अग्ने यद्दीदयद्दिवि ॥>
      text <उप त्वा रण्वसंदृशं प्रयस्वन्तः सहस्कृत ।>
      text <अग्ने ससृज्महे गिरः ॥>
      text <उप च्छायामिव घृणेरगन्म शर्म ते वयम् ।>
      text <अग्ने हिरण्यसंदृशः ॥>
      text <य उग्र इव शर्यहा तिग्मशृङ्गो न वंसगः ।>
      text <अग्ने पुरो रुरोजिथ ॥>
      text <आ यं हस्ते न खादिनं शिशुं जातं न बिभ्रति ।>
      text <विशामग्निं स्वध्वरम् ॥>
      text <प्र देवं देववीतये भरता वसुवित्तमम् ।>
      text <आ स्वे योनौ नि षीदतु ॥>
      text <आ जातं जातवेदसि प्रियं शिशीतातिथिम् ।>
      text <स्योन आ गृहपतिम् ॥>
      text <अग्ने युक्ष्वा हि ये तवाश्वासो देव साधवः ।>
      text <अरं वहन्ति मन्यवे ॥>
      text <अच्छा नो याह्या वहाभि प्रयांसि वीतये ।>
      text <आ देवान्सोमपीतये ॥>
      text <उदग्ने भारत द्युमदजस्रेण दविद्युतत् ।>
      text <शोचा वि भाह्यजर ॥>
      text <वीती यो देवं मर्तो दुवस्येदग्निमीळीताध्वरे हविष्मान् ।>
      text <होतारं सत्ययजं रोदस्योरुत्तानहस्तो नमसा विवासेत् ॥>
      text <आ ते अग्न ऋचा हविर्हृदा तष्टं भरामसि ।>
      text <ते ते भवन्तूक्षण ऋषभासो वशा उत ॥>
      text <अग्निं देवासो अग्रियमिन्धते वृत्रहन्तमम् ।>
      text <येना वसून्याभृता तृळ्हा रक्षांसि वाजिना ॥>
    text <ऋग्वेदः सूक्तं>
      text <पिबा सोममभि यमुग्र तर्द ऊर्वं गव्यं महि गृणान इन्द्र ।>
      text <वि यो धृष्णो वधिषो वज्रहस्त विश्वा वृत्रममित्रिया शवोभिः ॥>
      text <स ईं पाहि य ऋजीषी तरुत्रो यः शिप्रवान्वृषभो यो मतीनाम् ।>
      text <यो गोत्रभिद्वज्रभृद्यो हरिष्ठाः स इन्द्र चित्राँ अभि तृन्धि वाजान् ॥>
      text <एवा पाहि प्रत्नथा मन्दतु त्वा श्रुधि ब्रह्म वावृधस्वोत गीर्भिः ।>
      text <आविः सूर्यं कृणुहि पीपिहीषो जहि शत्रूँरभि गा इन्द्र तृन्धि ॥>
      text <ते त्वा मदा बृहदिन्द्र स्वधाव इमे पीता उक्षयन्त द्युमन्तम् ।>
      text <महामनूनं तवसं विभूतिं मत्सरासो जर्हृषन्त प्रसाहम् ॥>
      text <येभिः सूर्यमुषसं मन्दसानोऽवासयोऽप दृळ्हानि दर्द्रत् ।>
      text <महामद्रिं परि गा इन्द्र सन्तं नुत्था अच्युतं सदसस्परि स्वात् ॥>
      text <तव क्रत्वा तव तद्दंसनाभिरामासु पक्वं शच्या नि दीधः ।>
      text <और्णोर्दुर उस्रियाभ्यो वि दृळ्होदूर्वाद्गा असृजो अङ्गिरस्वान् ॥>
      text <पप्राथ क्षां महि दंसो व्युर्वीमुप द्यामृष्वो बृहदिन्द्र स्तभायः ।>
      text <अधारयो रोदसी देवपुत्रे प्रत्ने मातरा यह्वी ऋतस्य ॥>
      text <अध त्वा विश्वे पुर इन्द्र देवा एकं तवसं दधिरे भराय ।>
      text <अदेवो यदभ्यौहिष्ट देवान्स्वर्षाता वृणत इन्द्रमत्र ॥>
      text <अध द्यौश्चित्ते अप सा नु वज्राद्द्वितानमद्भियसा स्वस्य मन्योः ।>
      text <अहिं यदिन्द्रो अभ्योहसानं नि चिद्विश्वायुः शयथे जघान ॥>
      text <अध त्वष्टा ते मह उग्र वज्रं सहस्रभृष्टिं ववृतच्छताश्रिम् ।>
      text <निकाममरमणसं येन नवन्तमहिं सं पिणगृजीषिन् ॥>
      text <वर्धान्यं विश्वे मरुतः सजोषाः पचच्छतं महिषाँ इन्द्र तुभ्यम् ।>
      text <पूषा विष्णुस्त्रीणि सरांसि धावन्वृत्रहणं मदिरमंशुमस्मै ॥>
      text <आ क्षोदो महि वृतं नदीनां परिष्ठितमसृज ऊर्मिमपाम् ।>
      text <तासामनु प्रवत इन्द्र पन्थां प्रार्दयो नीचीरपसः समुद्रम् ॥>
      text <एवा ता विश्वा चकृवांसमिन्द्रं महामुग्रमजुर्यं सहोदाम् ।>
      text <सुवीरं त्वा स्वायुधं सुवज्रमा ब्रह्म नव्यमवसे ववृत्यात् ॥>
      text <स नो वाजाय श्रवस इषे च राये धेहि द्युमत इन्द्र विप्रान् ।>
      text <भरद्वाजे नृवत इन्द्र सूरीन्दिवि च स्मैधि पार्ये न इन्द्र ॥>
      text <अया वाजं देवहितं सनेम मदेम शतहिमाः सुवीराः ॥>
    text <ऋग्वेदः सूक्तं>
      text <तमु ष्टुहि यो अभिभूत्योजा वन्वन्नवातः पुरुहूत इन्द्रः ।>
      text <अषाळ्हमुग्रं सहमानमाभिर्गीर्भिर्वर्ध वृषभं चर्षणीनाम् ॥>
      text <स युध्मः सत्वा खजकृत्समद्वा तुविम्रक्षो नदनुमाँ ऋजीषी ।>
      text <बृहद्रेणुश्च्यवनो मानुषीणामेकः कृष्टीनामभवत्सहावा ॥>
      text <त्वं ह नु त्यददमायो दस्यूँरेकः कृष्टीरवनोरार्याय ।>
      text <अस्ति स्विन्नु वीर्यं तत्त इन्द्र न स्विदस्ति तदृतुथा वि वोचः ॥>
      text <सदिद्धि ते तुविजातस्य मन्ये सहः सहिष्ठ तुरतस्तुरस्य ।>
      text <उग्रमुग्रस्य तवसस्तवीयोऽरध्रस्य रध्रतुरो बभूव ॥>
      text <तन्नः प्रत्नं सख्यमस्तु युष्मे इत्था वदद्भिर्वलमङ्गिरोभिः ।>
      text <हन्नच्युतच्युद्दस्मेषयन्तमृणोः पुरो वि दुरो अस्य विश्वाः ॥>
      text <स हि धीभिर्हव्यो अस्त्युग्र ईशानकृन्महति वृत्रतूर्ये ।>
      text <स तोकसाता तनये स वज्री वितन्तसाय्यो अभवत्समत्सु ॥>
      text <स मज्मना जनिम मानुषाणाममर्त्येन नाम्नाति प्र सर्स्रे ।>
      text <स द्युम्नेन स शवसोत राया स वीर्येण नृतमः समोकाः ॥>
      text <स यो न मुहे न मिथू जनो भूत्सुमन्तुनामा चुमुरिं धुनिं च ।>
      text <वृणक्पिप्रुं शम्बरं शुष्णमिन्द्रः पुरां च्यौत्नाय शयथाय नू चित् ॥>
      text <उदावता त्वक्षसा पन्यसा च वृत्रहत्याय रथमिन्द्र तिष्ठ ।>
      text <धिष्व वज्रं हस्त आ दक्षिणत्राभि प्र मन्द पुरुदत्र मायाः ॥>
      text <अग्निर्न शुष्कं वनमिन्द्र हेती रक्षो नि धक्ष्यशनिर्न भीमा ।>
      text <गम्भीरय ऋष्वया यो रुरोजाध्वानयद्दुरिता दम्भयच्च ॥>
      text <आ सहस्रं पथिभिरिन्द्र राया तुविद्युम्न तुविवाजेभिरर्वाक् ।>
      text <याहि सूनो सहसो यस्य नू चिददेव ईशे पुरुहूत योतोः ॥>
      text <प्र तुविद्युम्नस्य स्थविरस्य घृष्वेर्दिवो ररप्शे महिमा पृथिव्याः ।>
      text <नास्य शत्रुर्न प्रतिमानमस्ति न प्रतिष्ठिः पुरुमायस्य सह्योः ॥>
      text <प्र तत्ते अद्या करणं कृतं भूत्कुत्सं यदायुमतिथिग्वमस्मै ।>
      text <पुरू सहस्रा नि शिशा अभि क्षामुत्तूर्वयाणं धृषता निनेथ ॥>
      text <अनु त्वाहिघ्ने अध देव देवा मदन्विश्वे कवितमं कवीनाम् ।>
      text <करो यत्र वरिवो बाधिताय दिवे जनाय तन्वे गृणानः ॥>
      text <अनु द्यावापृथिवी तत्त ओजोऽमर्त्या जिहत इन्द्र देवाः ।>
      text <कृष्वा कृत्नो अकृतं यत्ते अस्त्युक्थं नवीयो जनयस्व यज्ञैः ॥>
    text <ऋग्वेदः सूक्तं>
      text <महाँ इन्द्रो नृवदा चर्षणिप्रा उत द्विबर्हा अमिनः सहोभिः ।>
      text <अस्मद्र्यग्वावृधे वीर्यायोरुः पृथुः सुकृतः कर्तृभिर्भूत् ॥>
      text <इन्द्रमेव धिषणा सातये धाद्बृहन्तमृष्वमजरं युवानम् ।>
      text <अषाळ्हेन शवसा शूशुवांसं सद्यश्चिद्यो वावृधे असामि ॥>
      text <पृथू करस्ना बहुला गभस्ती अस्मद्र्यक्सं मिमीहि श्रवांसि ।>
      text <यूथेव पश्वः पशुपा दमूना अस्माँ इन्द्राभ्या ववृत्स्वाजौ ॥>
      text <तं व इन्द्रं चतिनमस्य शाकैरिह नूनं वाजयन्तो हुवेम ।>
      text <यथा चित्पूर्वे जरितार आसुरनेद्या अनवद्या अरिष्टाः ॥>
      text <धृतव्रतो धनदाः सोमवृद्धः स हि वामस्य वसुनः पुरुक्षुः ।>
      text <सं जग्मिरे पथ्या रायो अस्मिन्समुद्रे न सिन्धवो यादमानाः ॥>
      text <शविष्ठं न आ भर शूर शव ओजिष्ठमोजो अभिभूत उग्रम् ।>
      text <विश्वा द्युम्ना वृष्ण्या मानुषाणामस्मभ्यं दा हरिवो मादयध्यै ॥>
      text <यस्ते मदः पृतनाषाळमृध्र इन्द्र तं न आ भर शूशुवांसम् ।>
      text <येन तोकस्य तनयस्य सातौ मंसीमहि जिगीवांसस्त्वोताः ॥>
      text <आ नो भर वृषणं शुष्ममिन्द्र धनस्पृतं शूशुवांसं सुदक्षम् ।>
      text <येन वंसाम पृतनासु शत्रून्तवोतिभिरुत जामीँरजामीन् ॥>
      text <आ ते शुष्मो वृषभ एतु पश्चादोत्तरादधरादा पुरस्तात् ।>
      text <आ विश्वतो अभि समेत्वर्वाङिन्द्र द्युम्नं स्वर्वद्धेह्यस्मे ॥>
      text <नृवत्त इन्द्र नृतमाभिरूती वंसीमहि वामं श्रोमतेभिः ।>
      text <ईक्षे हि वस्व उभयस्य राजन्धा रत्नं महि स्थूरं बृहन्तम् ॥>
      text <मरुत्वन्तं वृषभं वावृधानमकवारिं दिव्यं शासमिन्द्रम् ।>
      text <विश्वासाहमवसे नूतनायोग्रं सहोदामिह तं हुवेम ॥>
      text <जनं वज्रिन्महि चिन्मन्यमानमेभ्यो नृभ्यो रन्धया येष्वस्मि ।>
      text <अधा हि त्वा पृथिव्यां शूरसातौ हवामहे तनये गोष्वप्सु ॥>
      text <वयं त एभिः पुरुहूत सख्यैः शत्रोःशत्रोरुत्तर इत्स्याम ।>
      text <घ्नन्तो वृत्राण्युभयानि शूर राया मदेम बृहता त्वोताः ॥>
    text <ऋग्वेदः सूक्तं>
      text <द्यौर्न य इन्द्राभि भूमार्यस्तस्थौ रयिः शवसा पृत्सु जनान् ।>
      text <तं नः सहस्रभरमुर्वरासां दद्धि सूनो सहसो वृत्रतुरम् ॥>
      text <दिवो न तुभ्यमन्विन्द्र सत्रासुर्यं देवेभिर्धायि विश्वम् ।>
      text <अहिं यद्वृत्रमपो वव्रिवांसं हन्नृजीषिन्विष्णुना सचानः ॥>
      text <तूर्वन्नोजीयान्तवसस्तवीयान्कृतब्रह्मेन्द्रो वृद्धमहाः ।>
      text <राजाभवन्मधुनः सोम्यस्य विश्वासां यत्पुरां दर्त्नुमावत् ॥>
      text <शतैरपद्रन्पणय इन्द्रात्र दशोणये कवयेऽर्कसातौ ।>
      text <वधैः शुष्णस्याशुषस्य मायाः पित्वो नारिरेचीत्किं चन प्र ॥>
      text <महो द्रुहो अप विश्वायु धायि वज्रस्य यत्पतने पादि शुष्णः ।>
      text <उरु ष सरथं सारथये करिन्द्रः कुत्साय सूर्यस्य सातौ ॥>
      text <प्र श्येनो न मदिरमंशुमस्मै शिरो दासस्य नमुचेर्मथायन् ।>
      text <प्रावन्नमीं साप्यं ससन्तं पृणग्राया समिषा सं स्वस्ति ॥>
      text <वि पिप्रोरहिमायस्य दृळ्हाः पुरो वज्रिञ्छवसा न दर्दः ।>
      text <सुदामन्तद्रेक्णो अप्रमृष्यमृजिश्वने दात्रं दाशुषे दाः ॥>
      text <स वेतसुं दशमायं दशोणिं तूतुजिमिन्द्रः स्वभिष्टिसुम्नः ।>
      text <आ तुग्रं शश्वदिभं द्योतनाय मातुर्न सीमुप सृजा इयध्यै ॥>
      text <स ईं स्पृधो वनते अप्रतीतो बिभ्रद्वज्रं वृत्रहणं गभस्तौ ।>
      text <तिष्ठद्धरी अध्यस्तेव गर्ते वचोयुजा वहत इन्द्रमृष्वम् ॥>
      text <सनेम तेऽवसा नव्य इन्द्र प्र पूरव स्तवन्त एना यज्ञैः ।>
      text <सप्त यत्पुरः शर्म शारदीर्दर्द्धन्दासीः पुरुकुत्साय शिक्षन् ॥>
      text <त्वं वृध इन्द्र पूर्व्यो भूर्वरिवस्यन्नुशने काव्याय ।>
      text <परा नववास्त्वमनुदेयं महे पित्रे ददाथ स्वं नपातम् ॥>
      text <त्वं धुनिरिन्द्र धुनिमतीरृणोरपः सीरा न स्रवन्तीः ।>
      text <प्र यत्समुद्रमति शूर पर्षि पारया तुर्वशं यदुं स्वस्ति ॥>
      text <तव ह त्यदिन्द्र विश्वमाजौ सस्तो धुनीचुमुरी या ह सिष्वप् ।>
      text <दीदयदित्तुभ्यं सोमेभिः सुन्वन्दभीतिरिध्मभृतिः पक्थ्यर्कैः ॥>
    text <ऋग्वेदः सूक्तं>
      text <इमा उ त्वा पुरुतमस्य कारोर्हव्यं वीर हव्या हवन्ते ।>
      text <धियो रथेष्ठामजरं नवीयो रयिर्विभूतिरीयते वचस्या ॥>
      text <तमु स्तुष इन्द्रं यो विदानो गिर्वाहसं गीर्भिर्यज्ञवृद्धम् ।>
      text <यस्य दिवमति मह्ना पृथिव्याः पुरुमायस्य रिरिचे महित्वम् ॥>
      text <स इत्तमोऽवयुनं ततन्वत्सूर्येण वयुनवच्चकार ।>
      text <कदा ते मर्ता अमृतस्य धामेयक्षन्तो न मिनन्ति स्वधावः ॥>
      text <यस्ता चकार स कुह स्विदिन्द्रः कमा जनं चरति कासु विक्षु ।>
      text <कस्ते यज्ञो मनसे शं वराय को अर्क इन्द्र कतमः स होता ॥>
      text <इदा हि ते वेविषतः पुराजाः प्रत्नास आसुः पुरुकृत्सखायः ।>
      text <ये मध्यमास उत नूतनास उतावमस्य पुरुहूत बोधि ॥>
      text <तं पृच्छन्तोऽवरासः पराणि प्रत्ना त इन्द्र श्रुत्यानु येमुः ।>
      text <अर्चामसि वीर ब्रह्मवाहो यादेव विद्म तात्त्वा महान्तम् ॥>
      text <अभि त्वा पाजो रक्षसो वि तस्थे महि जज्ञानमभि तत्सु तिष्ठ ।>
      text <तव प्रत्नेन युज्येन सख्या वज्रेण धृष्णो अप ता नुदस्व ॥>
      text <स तु श्रुधीन्द्र नूतनस्य ब्रह्मण्यतो वीर कारुधायः ।>
      text <त्वं ह्यापिः प्रदिवि पितॄणां शश्वद्बभूथ सुहव एष्टौ ॥>
      text <प्रोतये वरुणं मित्रमिन्द्रं मरुतः कृष्वावसे नो अद्य ।>
      text <प्र पूषणं विष्णुमग्निं पुरंधिं सवितारमोषधीः पर्वताँश्च ॥>
      text <इम उ त्वा पुरुशाक प्रयज्यो जरितारो अभ्यर्चन्त्यर्कैः ।>
      text <श्रुधी हवमा हुवतो हुवानो न त्वावाँ अन्यो अमृत त्वदस्ति ॥>
      text <नू म आ वाचमुप याहि विद्वान्विश्वेभिः सूनो सहसो यजत्रैः ।>
      text <ये अग्निजिह्वा ऋतसाप आसुर्ये मनुं चक्रुरुपरं दसाय ॥>
      text <स नो बोधि पुरएता सुगेषूत दुर्गेषु पथिकृद्विदानः ।>
      text <ये अश्रमास उरवो वहिष्ठास्तेभिर्न इन्द्राभि वक्षि वाजम् ॥>
    text <ऋग्वेदः सूक्तं>
      text <य एक इद्धव्यश्चर्षणीनामिन्द्रं तं गीर्भिरभ्यर्च आभिः ।>
      text <यः पत्यते वृषभो वृष्ण्यावान्सत्यः सत्वा पुरुमायः सहस्वान् ॥>
      text <तमु नः पूर्वे पितरो नवग्वाः सप्त विप्रासो अभि वाजयन्तः ।>
      text <नक्षद्दाभं ततुरिं पर्वतेष्ठामद्रोघवाचं मतिभिः शविष्ठम् ॥>
      text <तमीमह इन्द्रमस्य रायः पुरुवीरस्य नृवतः पुरुक्षोः ।>
      text <यो अस्कृधोयुरजरः स्वर्वान्तमा भर हरिवो मादयध्यै ॥>
      text <तन्नो वि वोचो यदि ते पुरा चिज्जरितार आनशुः सुम्नमिन्द्र ।>
      text <कस्ते भागः किं वयो दुध्र खिद्वः पुरुहूत पुरूवसोऽसुरघ्नः ॥>
      text <तं पृच्छन्ती वज्रहस्तं रथेष्ठामिन्द्रं वेपी वक्वरी यस्य नू गीः ।>
      text <तुविग्राभं तुविकूर्मिं रभोदां गातुमिषे नक्षते तुम्रमच्छ ॥>
      text <अया ह त्यं मायया वावृधानं मनोजुवा स्वतवः पर्वतेन ।>
      text <अच्युता चिद्वीळिता स्वोजो रुजो वि दृळ्हा धृषता विरप्शिन् ॥>
      text <तं वो धिया नव्यस्या शविष्ठं प्रत्नं प्रत्नवत्परितंसयध्यै ।>
      text <स नो वक्षदनिमानः सुवह्मेन्द्रो विश्वान्यति दुर्गहाणि ॥>
      text <आ जनाय द्रुह्वणे पार्थिवानि दिव्यानि दीपयोऽन्तरिक्षा ।>
      text <तपा वृषन्विश्वतः शोचिषा तान्ब्रह्मद्विषे शोचय क्षामपश्च ॥>
      text <भुवो जनस्य दिव्यस्य राजा पार्थिवस्य जगतस्त्वेषसंदृक् ।>
      text <धिष्व वज्रं दक्षिण इन्द्र हस्ते विश्वा अजुर्य दयसे वि मायाः ॥>
      text <आ संयतमिन्द्र णः स्वस्तिं शत्रुतूर्याय बृहतीममृध्राम् ।>
      text <यया दासान्यार्याणि वृत्रा करो वज्रिन्सुतुका नाहुषाणि ॥>
      text <स नो नियुद्भिः पुरुहूत वेधो विश्ववाराभिरा गहि प्रयज्यो ।>
      text <न या अदेवो वरते न देव आभिर्याहि तूयमा मद्र्यद्रिक् ॥>
    text <ऋग्वेदः सूक्तं>
      text <सुत इत्त्वं निमिश्ल इन्द्र सोमे स्तोमे ब्रह्मणि शस्यमान उक्थे ।>
      text <यद्वा युक्ताभ्यां मघवन्हरिभ्यां बिभ्रद्वज्रं बाह्वोरिन्द्र यासि ॥>
      text <यद्वा दिवि पार्ये सुष्विमिन्द्र वृत्रहत्येऽवसि शूरसातौ ।>
      text <यद्वा दक्षस्य बिभ्युषो अबिभ्यदरन्धयः शर्धत इन्द्र दस्यून् ॥>
      text <पाता सुतमिन्द्रो अस्तु सोमं प्रणेनीरुग्रो जरितारमूती ।>
      text <कर्ता वीराय सुष्वय उ लोकं दाता वसु स्तुवते कीरये चित् ॥>
      text <गन्तेयान्ति सवना हरिभ्यां बभ्रिर्वज्रं पपिः सोमं ददिर्गाः ।>
      text <कर्ता वीरं नर्यं सर्ववीरं श्रोता हवं गृणत स्तोमवाहाः ॥>
      text <अस्मै वयं यद्वावान तद्विविष्म इन्द्राय यो नः प्रदिवो अपस्कः ।>
      text <सुते सोमे स्तुमसि शंसदुक्थेन्द्राय ब्रह्म वर्धनं यथासत् ॥>
      text <ब्रह्माणि हि चकृषे वर्धनानि तावत्त इन्द्र मतिभिर्विविष्मः ।>
      text <सुते सोमे सुतपाः शंतमानि राण्ड्या क्रियास्म वक्षणानि यज्ञैः ॥>
      text <स नो बोधि पुरोळाशं रराणः पिबा तु सोमं गोऋजीकमिन्द्र ।>
      text <एदं बर्हिर्यजमानस्य सीदोरुं कृधि त्वायत उ लोकम् ॥>
      text <स मन्दस्वा ह्यनु जोषमुग्र प्र त्वा यज्ञास इमे अश्नुवन्तु ।>
      text <प्रेमे हवासः पुरुहूतमस्मे आ त्वेयं धीरवस इन्द्र यम्याः ॥>
      text <तं वः सखायः सं यथा सुतेषु सोमेभिरीं पृणता भोजमिन्द्रम् ।>
      text <कुवित्तस्मा असति नो भराय न सुष्विमिन्द्रोऽवसे मृधाति ॥>
      text <एवेदिन्द्रः सुते अस्तावि सोमे भरद्वाजेषु क्षयदिन्मघोनः ।>
      text <असद्यथा जरित्र उत सूरिरिन्द्रो रायो विश्ववारस्य दाता ॥>
    text <ऋग्वेदः सूक्तं>
      text <वृषा मद इन्द्रे श्लोक उक्था सचा सोमेषु सुतपा ऋजीषी ।>
      text <अर्चत्र्यो मघवा नृभ्य उक्थैर्द्युक्षो राजा गिरामक्षितोतिः ॥>
      text <ततुरिर्वीरो नर्यो विचेताः श्रोता हवं गृणत उर्व्यूतिः ।>
      text <वसुः शंसो नरां कारुधाया वाजी स्तुतो विदथे दाति वाजम् ॥>
      text <अक्षो न चक्र्योः शूर बृहन्प्र ते मह्ना रिरिचे रोदस्योः ।>
      text <वृक्षस्य नु ते पुरुहूत वया व्यूतयो रुरुहुरिन्द्र पूर्वीः ॥>
      text <शचीवतस्ते पुरुशाक शाका गवामिव स्रुतयः संचरणीः ।>
      text <वत्सानां न तन्तयस्त इन्द्र दामन्वन्तो अदामानः सुदामन् ॥>
      text <अन्यदद्य कर्वरमन्यदु श्वोऽसच्च सन्मुहुराचक्रिरिन्द्रः ।>
      text <मित्रो नो अत्र वरुणश्च पूषार्यो वशस्य पर्येतास्ति ॥>
      text <वि त्वदापो न पर्वतस्य पृष्ठादुक्थेभिरिन्द्रानयन्त यज्ञैः ।>
      text <तं त्वाभिः सुष्टुतिभिर्वाजयन्त आजिं न जग्मुर्गिर्वाहो अश्वाः ॥>
      text <न यं जरन्ति शरदो न मासा न द्याव इन्द्रमवकर्शयन्ति ।>
      text <वृद्धस्य चिद्वर्धतामस्य तनू स्तोमेभिरुक्थैश्च शस्यमाना ॥>
      text <न वीळवे नमते न स्थिराय न शर्धते दस्युजूताय स्तवान् ।>
      text <अज्रा इन्द्रस्य गिरयश्चिदृष्वा गम्भीरे चिद्भवति गाधमस्मै ॥>
      text <गम्भीरेण न उरुणामत्रिन्प्रेषो यन्धि सुतपावन्वाजान् ।>
      text <स्था ऊ षु ऊर्ध्व ऊती अरिषण्यन्नक्तोर्व्युष्टौ परितक्म्यायाम् ॥>
      text <सचस्व नायमवसे अभीक इतो वा तमिन्द्र पाहि रिषः ।>
      text <अमा चैनमरण्ये पाहि रिषो मदेम शतहिमाः सुवीराः ॥>
    text <ऋग्वेदः सूक्तं>
      text <या त ऊतिरवमा या परमा या मध्यमेन्द्र शुष्मिन्नस्ति ।>
      text <ताभिरू षु वृत्रहत्येऽवीर्न एभिश्च वाजैर्महान्न उग्र ॥>
      text <आभि स्पृधो मिथतीररिषण्यन्नमित्रस्य व्यथया मन्युमिन्द्र ।>
      text <आभिर्विश्वा अभियुजो विषूचीरार्याय विशोऽव तारीर्दासीः ॥>
      text <इन्द्र जामय उत येऽजामयोऽर्वाचीनासो वनुषो युयुज्रे ।>
      text <त्वमेषां विथुरा शवांसि जहि वृष्ण्यानि कृणुही पराचः ॥>
      text <शूरो वा शूरं वनते शरीरैस्तनूरुचा तरुषि यत्कृण्वैते ।>
      text <तोके वा गोषु तनये यदप्सु वि क्रन्दसी उर्वरासु ब्रवैते ॥>
      text <नहि त्वा शूरो न तुरो न धृष्णुर्न त्वा योधो मन्यमानो युयोध ।>
      text <इन्द्र नकिष्ट्वा प्रत्यस्त्येषां विश्वा जातान्यभ्यसि तानि ॥>
      text <स पत्यत उभयोर्नृम्णमयोर्यदी वेधसः समिथे हवन्ते ।>
      text <वृत्रे वा महो नृवति क्षये वा व्यचस्वन्ता यदि वितन्तसैते ॥>
      text <अध स्मा ते चर्षणयो यदेजानिन्द्र त्रातोत भवा वरूता ।>
      text <अस्माकासो ये नृतमासो अर्य इन्द्र सूरयो दधिरे पुरो नः ॥>
      text <अनु ते दायि मह इन्द्रियाय सत्रा ते विश्वमनु वृत्रहत्ये ।>
      text <अनु क्षत्रमनु सहो यजत्रेन्द्र देवेभिरनु ते नृषह्ये ॥>
      text <एवा न स्पृधः समजा समत्स्विन्द्र रारन्धि मिथतीरदेवीः ।>
      text <विद्याम वस्तोरवसा गृणन्तो भरद्वाजा उत त इन्द्र नूनम् ॥>
    text <ऋग्वेदः सूक्तं>
      text <श्रुधी न इन्द्र ह्वयामसि त्वा महो वाजस्य सातौ वावृषाणाः ।>
      text <सं यद्विशोऽयन्त शूरसाता उग्रं नोऽवः पार्ये अहन्दाः ॥>
      text <त्वां वाजी हवते वाजिनेयो महो वाजस्य गध्यस्य सातौ ।>
      text <त्वां वृत्रेष्विन्द्र सत्पतिं तरुत्रं त्वां चष्टे मुष्टिहा गोषु युध्यन् ॥>
      text <त्वं कविं चोदयोऽर्कसातौ त्वं कुत्साय शुष्णं दाशुषे वर्क् ।>
      text <त्वं शिरो अमर्मणः पराहन्नतिथिग्वाय शंस्यं करिष्यन् ॥>
      text <त्वं रथं प्र भरो योधमृष्वमावो युध्यन्तं वृषभं दशद्युम् ।>
      text <त्वं तुग्रं वेतसवे सचाहन्त्वं तुजिं गृणन्तमिन्द्र तूतोः ॥>
      text <त्वं तदुक्थमिन्द्र बर्हणा कः प्र यच्छता सहस्रा शूर दर्षि ।>
      text <अव गिरेर्दासं शम्बरं हन्प्रावो दिवोदासं चित्राभिरूती ॥>
      text <त्वं श्रद्धाभिर्मन्दसानः सोमैर्दभीतये चुमुरिमिन्द्र सिष्वप् ।>
      text <त्वं रजिं पिठीनसे दशस्यन्षष्टिं सहस्रा शच्या सचाहन् ॥>
      text <अहं चन तत्सूरिभिरानश्यां तव ज्याय इन्द्र सुम्नमोजः ।>
      text <त्वया यत्स्तवन्ते सधवीर वीरास्त्रिवरूथेन नहुषा शविष्ठ ॥>
      text <वयं ते अस्यामिन्द्र द्युम्नहूतौ सखायः स्याम महिन प्रेष्ठाः ।>
      text <प्रातर्दनिः क्षत्रश्रीरस्तु श्रेष्ठो घने वृत्राणां सनये धनानाम् ॥>
    text <ऋग्वेदः सूक्तं>
      text <किमस्य मदे किम्वस्य पीताविन्द्रः किमस्य सख्ये चकार ।>
      text <रणा वा ये निषदि किं ते अस्य पुरा विविद्रे किमु नूतनासः ॥>
      text <सदस्य मदे सद्वस्य पीताविन्द्रः सदस्य सख्ये चकार ।>
      text <रणा वा ये निषदि सत्ते अस्य पुरा विविद्रे सदु नूतनासः ॥>
      text <नहि नु ते महिमनः समस्य न मघवन्मघवत्त्वस्य विद्म ।>
      text <न राधसोराधसो नूतनस्येन्द्र नकिर्ददृश इन्द्रियं ते ॥>
      text <एतत्त्यत्त इन्द्रियमचेति येनावधीर्वरशिखस्य शेषः ।>
      text <वज्रस्य यत्ते निहतस्य शुष्मात्स्वनाच्चिदिन्द्र परमो ददार ॥>
      text <वधीदिन्द्रो वरशिखस्य शेषोऽभ्यावर्तिने चायमानाय शिक्षन् ।>
      text <वृचीवतो यद्धरियूपीयायां हन्पूर्वे अर्धे भियसापरो दर्त् ॥>
      text <त्रिंशच्छतं वर्मिण इन्द्र साकं यव्यावत्यां पुरुहूत श्रवस्या ।>
      text <वृचीवन्तः शरवे पत्यमानाः पात्रा भिन्दाना न्यर्थान्यायन् ॥>
      text <यस्य गावावरुषा सूयवस्यू अन्तरू षु चरतो रेरिहाणा ।>
      text <स सृञ्जयाय तुर्वशं परादाद्वृचीवतो दैववाताय शिक्षन् ॥>
      text <द्वयाँ अग्ने रथिनो विंशतिं गा वधूमतो मघवा मह्यं सम्राट् ।>
      text <अभ्यावर्ती चायमानो ददाति दूणाशेयं दक्षिणा पार्थवानाम् ॥>
    text <ऋग्वेदः सूक्तं>
      text <आ गावो अग्मन्नुत भद्रमक्रन्सीदन्तु गोष्ठे रणयन्त्वस्मे ।>
      text <प्रजावतीः पुरुरूपा इह स्युरिन्द्राय पूर्वीरुषसो दुहानाः ॥>
      text <इन्द्रो यज्वने पृणते च शिक्षत्युपेद्ददाति न स्वं मुषायति ।>
      text <भूयोभूयो रयिमिदस्य वर्धयन्नभिन्ने खिल्ये नि दधाति देवयुम् ॥>
      text <न ता नशन्ति न दभाति तस्करो नासामामित्रो व्यथिरा दधर्षति ।>
      text <देवाँश्च याभिर्यजते ददाति च ज्योगित्ताभिः सचते गोपतिः सह ॥>
      text <न ता अर्वा रेणुककाटो अश्नुते न संस्कृतत्रमुप यन्ति ता अभि ।>
      text <उरुगायमभयं तस्य ता अनु गावो मर्तस्य वि चरन्ति यज्वनः ॥>
      text <गावो भगो गाव इन्द्रो मे अच्छान्गावः सोमस्य प्रथमस्य भक्षः ।>
      text <इमा या गावः स जनास इन्द्र इच्छामीद्धृदा मनसा चिदिन्द्रम् ॥>
      text <यूयं गावो मेदयथा कृशं चिदश्रीरं चित्कृणुथा सुप्रतीकम् ।>
      text <भद्रं गृहं कृणुथ भद्रवाचो बृहद्वो वय उच्यते सभासु ॥>
      text <प्रजावतीः सूयवसं रिशन्तीः शुद्धा अपः सुप्रपाणे पिबन्तीः ।>
      text <मा व स्तेन ईशत माघशंसः परि वो हेती रुद्रस्य वृज्याः ॥>
      text <उपेदमुपपर्चनमासु गोषूप पृच्यताम् ।>
      text <उप ऋषभस्य रेतस्युपेन्द्र तव वीर्ये ॥>
    text <ऋग्वेदः सूक्तं>
      text <इन्द्रं वो नरः सख्याय सेपुर्महो यन्तः सुमतये चकानाः ।>
      text <महो हि दाता वज्रहस्तो अस्ति महामु रण्वमवसे यजध्वम् ॥>
      text <आ यस्मिन्हस्ते नर्या मिमिक्षुरा रथे हिरण्यये रथेष्ठाः ।>
      text <आ रश्मयो गभस्त्यो स्थूरयोराध्वन्नश्वासो वृषणो युजानाः ॥>
      text <श्रिये ते पादा दुव आ मिमिक्षुर्धृष्णुर्वज्री शवसा दक्षिणावान् ।>
      text <वसानो अत्कं सुरभिं दृशे कं स्वर्ण नृतविषिरो बभूथ ॥>
      text <स सोम आमिश्लतमः सुतो भूद्यस्मिन्पक्तिः पच्यते सन्ति धानाः ।>
      text <इन्द्रं नर स्तुवन्तो ब्रह्मकारा उक्था शंसन्तो देववाततमाः ॥>
      text <न ते अन्तः शवसो धाय्यस्य वि तु बाबधे रोदसी महित्वा ।>
      text <आ ता सूरिः पृणति तूतुजानो यूथेवाप्सु समीजमान ऊती ॥>
      text <एवेदिन्द्रः सुहव ऋष्वो अस्तूती अनूती हिरिशिप्रः सत्वा ।>
      text <एवा हि जातो असमात्योजाः पुरू च वृत्रा हनति नि दस्यून् ॥>
    text <ऋग्वेदः सूक्तं>
      text <भूय इद्वावृधे वीर्यायँ एको अजुर्यो दयते वसूनि ।>
      text <प्र रिरिचे दिव इन्द्रः पृथिव्या अर्धमिदस्य प्रति रोदसी उभे ॥>
      text <अधा मन्ये बृहदसुर्यमस्य यानि दाधार नकिरा मिनाति ।>
      text <दिवेदिवे सूर्यो दर्शतो भूद्वि सद्मान्युर्विया सुक्रतुर्धात् ॥>
      text <अद्या चिन्नू चित्तदपो नदीनां यदाभ्यो अरदो गातुमिन्द्र ।>
      text <नि पर्वता अद्मसदो न सेदुस्त्वया दृळ्हानि सुक्रतो रजांसि ॥>
      text <सत्यमित्तन्न त्वावाँ अन्यो अस्तीन्द्र देवो न मर्त्यो ज्यायान् ।>
      text <अहन्नहिं परिशयानमर्णोऽवासृजो अपो अच्छा समुद्रम् ॥>
      text <त्वमपो वि दुरो विषूचीरिन्द्र दृळ्हमरुजः पर्वतस्य ।>
      text <राजाभवो जगतश्चर्षणीनां साकं सूर्यं जनयन्द्यामुषासम् ॥>
    text <ऋग्वेदः सूक्तं>
      text <अभूरेको रयिपते रयीणामा हस्तयोरधिथा इन्द्र कृष्टीः ।>
      text <वि तोके अप्सु तनये च सूरेऽवोचन्त चर्षणयो विवाचः ॥>
      text <त्वद्भियेन्द्र पार्थिवानि विश्वाच्युता चिच्च्यावयन्ते रजांसि ।>
      text <द्यावाक्षामा पर्वतासो वनानि विश्वं दृळ्हं भयते अज्मन्ना ते ॥>
      text <त्वं कुत्सेनाभि शुष्णमिन्द्राशुषं युध्य कुयवं गविष्टौ ।>
      text <दश प्रपित्वे अध सूर्यस्य मुषायश्चक्रमविवे रपांसि ॥>
      text <त्वं शतान्यव शम्बरस्य पुरो जघन्थाप्रतीनि दस्योः ।>
      text <अशिक्षो यत्र शच्या शचीवो दिवोदासाय सुन्वते सुतक्रे भरद्वाजाय गृणते वसूनि ॥>
      text <स सत्यसत्वन्महते रणाय रथमा तिष्ठ तुविनृम्ण भीमम् ।>
      text <याहि प्रपथिन्नवसोप मद्रिक्प्र च श्रुत श्रावय चर्षणिभ्यः ॥>
    text <ऋग्वेदः सूक्तं>
      text <अपूर्व्या पुरुतमान्यस्मै महे वीराय तवसे तुराय ।>
      text <विरप्शिने वज्रिणे शंतमानि वचांस्यासा स्थविराय तक्षम् ॥>
      text <स मातरा सूर्येणा कवीनामवासयद्रुजदद्रिं गृणानः ।>
      text <स्वाधीभिरृक्वभिर्वावशान उदुस्रियाणामसृजन्निदानम् ॥>
      text <स वह्निभिरृक्वभिर्गोषु शश्वन्मितज्ञुभिः पुरुकृत्वा जिगाय ।>
      text <पुरः पुरोहा सखिभिः सखीयन्दृळ्हा रुरोज कविभिः कविः सन् ॥>
      text <स नीव्याभिर्जरितारमच्छा महो वाजेभिर्महद्भिश्च शुष्मैः ।>
      text <पुरुवीराभिर्वृषभ क्षितीनामा गिर्वणः सुविताय प्र याहि ॥>
      text <स सर्गेण शवसा तक्तो अत्यैरप इन्द्रो दक्षिणतस्तुराषाट् ।>
      text <इत्था सृजाना अनपावृदर्थं दिवेदिवे विविषुरप्रमृष्यम् ॥>
    text <ऋग्वेदः सूक्तं>
      text <य ओजिष्ठ इन्द्र तं सु नो दा मदो वृषन्स्वभिष्टिर्दास्वान् ।>
      text <सौवश्व्यं यो वनवत्स्वश्वो वृत्रा समत्सु सासहदमित्रान् ॥>
      text <त्वां हीन्द्रावसे विवाचो हवन्ते चर्षणयः शूरसातौ ।>
      text <त्वं विप्रेभिर्वि पणीँरशायस्त्वोत इत्सनिता वाजमर्वा ॥>
      text <त्वं ताँ इन्द्रोभयाँ अमित्रान्दासा वृत्राण्यार्या च शूर ।>
      text <वधीर्वनेव सुधितेभिरत्कैरा पृत्सु दर्षि नृणां नृतम ॥>
      text <स त्वं न इन्द्राकवाभिरूती सखा विश्वायुरविता वृधे भूः ।>
      text <स्वर्षाता यद्ध्वयामसि त्वा युध्यन्तो नेमधिता पृत्सु शूर ॥>
      text <नूनं न इन्द्रापराय च स्या भवा मृळीक उत नो अभिष्टौ ।>
      text <इत्था गृणन्तो महिनस्य शर्मन्दिवि ष्याम पार्ये गोषतमाः ॥>
    text <ऋग्वेदः सूक्तं>
      text <सं च त्वे जग्मुर्गिर इन्द्र पूर्वीर्वि च त्वद्यन्ति विभ्वो मनीषाः ।>
      text <पुरा नूनं च स्तुतय ऋषीणां पस्पृध्र इन्द्रे अध्युक्थार्का ॥>
      text <पुरुहूतो यः पुरुगूर्त ऋभ्वाँ एकः पुरुप्रशस्तो अस्ति यज्ञैः ।>
      text <रथो न महे शवसे युजानोऽस्माभिरिन्द्रो अनुमाद्यो भूत् ॥>
      text <न यं हिंसन्ति धीतयो न वाणीरिन्द्रं नक्षन्तीदभि वर्धयन्तीः ।>
      text <यदि स्तोतारः शतं यत्सहस्रं गृणन्ति गिर्वणसं शं तदस्मै ॥>
      text <अस्मा एतद्दिव्यर्चेव मासा मिमिक्ष इन्द्रे न्ययामि सोमः ।>
      text <जनं न धन्वन्नभि सं यदापः सत्रा वावृधुर्हवनानि यज्ञैः ॥>
      text <अस्मा एतन्मह्याङ्गूषमस्मा इन्द्राय स्तोत्रं मतिभिरवाचि ।>
      text <असद्यथा महति वृत्रतूर्य इन्द्रो विश्वायुरविता वृधश्च ॥>
    text <ऋग्वेदः सूक्तं>
      text <कदा भुवन्रथक्षयाणि ब्रह्म कदा स्तोत्रे सहस्रपोष्यं दाः ।>
      text <कदा स्तोमं वासयोऽस्य राया कदा धियः करसि वाजरत्नाः ॥>
      text <कर्हि स्वित्तदिन्द्र यन्नृभिर्नॄन्वीरैर्वीरान्नीळयासे जयाजीन् ।>
      text <त्रिधातु गा अधि जयासि गोष्विन्द्र द्युम्नं स्वर्वद्धेह्यस्मे ॥>
      text <कर्हि स्वित्तदिन्द्र यज्जरित्रे विश्वप्सु ब्रह्म कृणवः शविष्ठ ।>
      text <कदा धियो न नियुतो युवासे कदा गोमघा हवनानि गच्छाः ॥>
      text <स गोमघा जरित्रे अश्वश्चन्द्रा वाजश्रवसो अधि धेहि पृक्षः ।>
      text <पीपिहीषः सुदुघामिन्द्र धेनुं भरद्वाजेषु सुरुचो रुरुच्याः ॥>
      text <तमा नूनं वृजनमन्यथा चिच्छूरो यच्छक्र वि दुरो गृणीषे ।>
      text <मा निररं शुक्रदुघस्य धेनोराङ्गिरसान्ब्रह्मणा विप्र जिन्व ॥>
    text <ऋग्वेदः सूक्तं>
      text <सत्रा मदासस्तव विश्वजन्याः सत्रा रायोऽध ये पार्थिवासः ।>
      text <सत्रा वाजानामभवो विभक्ता यद्देवेषु धारयथा असुर्यम् ॥>
      text <अनु प्र येजे जन ओजो अस्य सत्रा दधिरे अनु वीर्याय ।>
      text <स्यूमगृभे दुधयेऽर्वते च क्रतुं वृञ्जन्त्यपि वृत्रहत्ये ॥>
      text <तं सध्रीचीरूतयो वृष्ण्यानि पौंस्यानि नियुतः सश्चुरिन्द्रम् ।>
      text <समुद्रं न सिन्धव उक्थशुष्मा उरुव्यचसं गिर आ विशन्ति ॥>
      text <स रायस्खामुप सृजा गृणानः पुरुश्चन्द्रस्य त्वमिन्द्र वस्वः ।>
      text <पतिर्बभूथासमो जनानामेको विश्वस्य भुवनस्य राजा ॥>
      text <स तु श्रुधि श्रुत्या यो दुवोयुर्द्यौर्न भूमाभि रायो अर्यः ।>
      text <असो यथा नः शवसा चकानो युगेयुगे वयसा चेकितानः ॥>
    text <ऋग्वेदः सूक्तं>
      text <अर्वाग्रथं विश्ववारं त उग्रेन्द्र युक्तासो हरयो वहन्तु ।>
      text <कीरिश्चिद्धि त्वा हवते स्वर्वानृधीमहि सधमादस्ते अद्य ॥>
      text <प्रो द्रोणे हरयः कर्माग्मन्पुनानास ऋज्यन्तो अभूवन् ।>
      text <इन्द्रो नो अस्य पूर्व्यः पपीयाद्द्युक्षो मदस्य सोम्यस्य राजा ॥>
      text <आसस्राणासः शवसानमच्छेन्द्रं सुचक्रे रथ्यासो अश्वाः ।>
      text <अभि श्रव ऋज्यन्तो वहेयुर्नू चिन्नु वायोरमृतं वि दस्येत् ॥>
      text <वरिष्ठो अस्य दक्षिणामियर्तीन्द्रो मघोनां तुविकूर्मितमः ।>
      text <यया वज्रिवः परियास्यंहो मघा च धृष्णो दयसे वि सूरीन् ॥>
      text <इन्द्रो वाजस्य स्थविरस्य दातेन्द्रो गीर्भिर्वर्धतां वृद्धमहाः ।>
      text <इन्द्रो वृत्रं हनिष्ठो अस्तु सत्वा ता सूरिः पृणति तूतुजानः ॥>
    text <ऋग्वेदः सूक्तं>
      text <अपादित उदु नश्चित्रतमो महीं भर्षद्द्युमतीमिन्द्रहूतिम् ।>
      text <पन्यसीं धीतिं दैव्यस्य यामञ्जनस्य रातिं वनते सुदानुः ॥>
      text <दूराच्चिदा वसतो अस्य कर्णा घोषादिन्द्रस्य तन्यति ब्रुवाणः ।>
      text <एयमेनं देवहूतिर्ववृत्यान्मद्र्यगिन्द्रमियमृच्यमाना ॥>
      text <तं वो धिया परमया पुराजामजरमिन्द्रमभ्यनूष्यर्कैः ।>
      text <ब्रह्मा च गिरो दधिरे समस्मिन्महाँश्च स्तोमो अधि वर्धदिन्द्रे ॥>
      text <वर्धाद्यं यज्ञ उत सोम इन्द्रं वर्धाद्ब्रह्म गिर उक्था च मन्म ।>
      text <वर्धाहैनमुषसो यामन्नक्तोर्वर्धान्मासाः शरदो द्याव इन्द्रम् ॥>
      text <एवा जज्ञानं सहसे असामि वावृधानं राधसे च श्रुताय ।>
      text <महामुग्रमवसे विप्र नूनमा विवासेम वृत्रतूर्येषु ॥>
    text <ऋग्वेदः सूक्तं>
      text <मन्द्रस्य कवेर्दिव्यस्य वह्नेर्विप्रमन्मनो वचनस्य मध्वः ।>
      text <अपा नस्तस्य सचनस्य देवेषो युवस्व गृणते गोअग्राः ॥>
      text <अयमुशानः पर्यद्रिमुस्रा ऋतधीतिभिरृतयुग्युजानः ।>
      text <रुजदरुग्णं वि वलस्य सानुं पणीँर्वचोभिरभि योधदिन्द्रः ॥>
      text <अयं द्योतयदद्युतो व्यक्तून्दोषा वस्तोः शरद इन्दुरिन्द्र ।>
      text <इमं केतुमदधुर्नू चिदह्नां शुचिजन्मन उषसश्चकार ॥>
      text <अयं रोचयदरुचो रुचानोऽयं वासयद्व्यृतेन पूर्वीः ।>
      text <अयमीयत ऋतयुग्भिरश्वैः स्वर्विदा नाभिना चर्षणिप्राः ॥>
      text <नू गृणानो गृणते प्रत्न राजन्निषः पिन्व वसुदेयाय पूर्वीः ।>
      text <अप ओषधीरविषा वनानि गा अर्वतो नॄनृचसे रिरीहि ॥>
    text <ऋग्वेदः सूक्तं>
      text <इन्द्र पिब तुभ्यं सुतो मदायाव स्य हरी वि मुचा सखाया ।>
      text <उत प्र गाय गण आ निषद्याथा यज्ञाय गृणते वयो धाः ॥>
      text <अस्य पिब यस्य जज्ञान इन्द्र मदाय क्रत्वे अपिबो विरप्शिन् ।>
      text <तमु ते गावो नर आपो अद्रिरिन्दुं समह्यन्पीतये समस्मै ॥>
      text <समिद्धे अग्नौ सुत इन्द्र सोम आ त्वा वहन्तु हरयो वहिष्ठाः ।>
      text <त्वायता मनसा जोहवीमीन्द्रा याहि सुविताय महे नः ॥>
      text <आ याहि शश्वदुशता ययाथेन्द्र महा मनसा सोमपेयम् ।>
      text <उप ब्रह्माणि शृणव इमा नोऽथा ते यज्ञस्तन्वे वयो धात् ॥>
      text <यदिन्द्र दिवि पार्ये यदृधग्यद्वा स्वे सदने यत्र वासि ।>
      text <अतो नो यज्ञमवसे नियुत्वान्सजोषाः पाहि गिर्वणो मरुद्भिः ॥>
    text <ऋग्वेदः सूक्तं>
      text <अहेळमान उप याहि यज्ञं तुभ्यं पवन्त इन्दवः सुतासः ।>
      text <गावो न वज्रिन्स्वमोको अच्छेन्द्रा गहि प्रथमो यज्ञियानाम् ॥>
      text <या ते काकुत्सुकृता या वरिष्ठा यया शश्वत्पिबसि मध्व ऊर्मिम् ।>
      text <तया पाहि प्र ते अध्वर्युरस्थात्सं ते वज्रो वर्ततामिन्द्र गव्युः ॥>
      text <एष द्रप्सो वृषभो विश्वरूप इन्द्राय वृष्णे समकारि सोमः ।>
      text <एतं पिब हरिव स्थातरुग्र यस्येशिषे प्रदिवि यस्ते अन्नम् ॥>
      text <सुतः सोमो असुतादिन्द्र वस्यानयं श्रेयाञ्चिकितुषे रणाय ।>
      text <एतं तितिर्व उप याहि यज्ञं तेन विश्वास्तविषीरा पृणस्व ॥>
      text <ह्वयामसि त्वेन्द्र याह्यर्वाङरं ते सोमस्तन्वे भवाति ।>
      text <शतक्रतो मादयस्वा सुतेषु प्रास्माँ अव पृतनासु प्र विक्षु ॥>
    text <ऋग्वेदः सूक्तं>
      text <प्रत्यस्मै पिपीषते विश्वानि विदुषे भर ।>
      text <अरंगमाय जग्मयेऽपश्चाद्दघ्वने नरे ॥>
      text <एमेनं प्रत्येतन सोमेभिः सोमपातमम् ।>
      text <अमत्रेभिरृजीषिणमिन्द्रं सुतेभिरिन्दुभिः ॥>
      text <यदी सुतेभिरिन्दुभिः सोमेभिः प्रतिभूषथ ।>
      text <वेदा विश्वस्य मेधिरो धृषत्तंतमिदेषते ॥>
      text <अस्माअस्मा इदन्धसोऽध्वर्यो प्र भरा सुतम् ।>
      text <कुवित्समस्य जेन्यस्य शर्धतोऽभिशस्तेरवस्परत् ॥>
    text <ऋग्वेदः सूक्तं>
      text <यस्य त्यच्छम्बरं मदे दिवोदासाय रन्धयः ।>
      text <अयं स सोम इन्द्र ते सुतः पिब ॥>
      text <यस्य तीव्रसुतं मदं मध्यमन्तं च रक्षसे ।>
      text <अयं स सोम इन्द्र ते सुतः पिब ॥>
      text <यस्य गा अन्तरश्मनो मदे दृळ्हा अवासृजः ।>
      text <अयं स सोम इन्द्र ते सुतः पिब ॥>
      text <यस्य मन्दानो अन्धसो माघोनं दधिषे शवः ।>
      text <अयं स सोम इन्द्र ते सुतः पिब ॥>
    text <ऋग्वेदः सूक्तं>
      text <यो रयिवो रयिंतमो यो द्युम्नैर्द्युम्नवत्तमः ।>
      text <सोमः सुतः स इन्द्र तेऽस्ति स्वधापते मदः ॥>
      text <यः शग्मस्तुविशग्म ते रायो दामा मतीनाम् ।>
      text <सोमः सुतः स इन्द्र तेऽस्ति स्वधापते मदः ॥>
      text <येन वृद्धो न शवसा तुरो न स्वाभिरूतिभिः ।>
      text <सोमः सुतः स इन्द्र तेऽस्ति स्वधापते मदः ॥>
      text <त्यमु वो अप्रहणं गृणीषे शवसस्पतिम् ।>
      text <इन्द्रं विश्वासाहं नरं मंहिष्ठं विश्वचर्षणिम् ॥>
      text <यं वर्धयन्तीद्गिरः पतिं तुरस्य राधसः ।>
      text <तमिन्न्वस्य रोदसी देवी शुष्मं सपर्यतः ॥>
      text <तद्व उक्थस्य बर्हणेन्द्रायोपस्तृणीषणि ।>
      text <विपो न यस्योतयो वि यद्रोहन्ति सक्षितः ॥>
      text <अविदद्दक्षं मित्रो नवीयान्पपानो देवेभ्यो वस्यो अचैत् ।>
      text <ससवान्स्तौलाभिर्धौतरीभिरुरुष्या पायुरभवत्सखिभ्यः ॥>
      text <ऋतस्य पथि वेधा अपायि श्रिये मनांसि देवासो अक्रन् ।>
      text <दधानो नाम महो वचोभिर्वपुर्दृशये वेन्यो व्यावः ॥>
      text <द्युमत्तमं दक्षं धेह्यस्मे सेधा जनानां पूर्वीररातीः ।>
      text <वर्षीयो वयः कृणुहि शचीभिर्धनस्य सातावस्माँ अविड्ढि ॥>
      text <इन्द्र तुभ्यमिन्मघवन्नभूम वयं दात्रे हरिवो मा वि वेनः ।>
      text <नकिरापिर्ददृशे मर्त्यत्रा किमङ्ग रध्रचोदनं त्वाहुः ॥>
      text <मा जस्वने वृषभ नो ररीथा मा ते रेवतः सख्ये रिषाम ।>
      text <पूर्वीष्ट इन्द्र निष्षिधो जनेषु जह्यसुष्वीन्प्र वृहापृणतः ॥>
      text <उदभ्राणीव स्तनयन्नियर्तीन्द्रो राधांस्यश्व्यानि गव्या ।>
      text <त्वमसि प्रदिवः कारुधाया मा त्वादामान आ दभन्मघोनः ॥>
      text <अध्वर्यो वीर प्र महे सुतानामिन्द्राय भर स ह्यस्य राजा ।>
      text <यः पूर्व्याभिरुत नूतनाभिर्गीर्भिर्वावृधे गृणतामृषीणाम् ॥>
      text <अस्य मदे पुरु वर्पांसि विद्वानिन्द्रो वृत्राण्यप्रती जघान ।>
      text <तमु प्र होषि मधुमन्तमस्मै सोमं वीराय शिप्रिणे पिबध्यै ॥>
      text <पाता सुतमिन्द्रो अस्तु सोमं हन्ता वृत्रं वज्रेण मन्दसानः ।>
      text <गन्ता यज्ञं परावतश्चिदच्छा वसुर्धीनामविता कारुधायाः ॥>
      text <इदं त्यत्पात्रमिन्द्रपानमिन्द्रस्य प्रियममृतमपायि ।>
      text <मत्सद्यथा सौमनसाय देवं व्यस्मद्द्वेषो युयवद्व्यंहः ॥>
      text <एना मन्दानो जहि शूर शत्रूञ्जामिमजामिं मघवन्नमित्रान् ।>
      text <अभिषेणाँ अभ्यादेदिशानान्पराच इन्द्र प्र मृणा जही च ॥>
      text <आसु ष्मा णो मघवन्निन्द्र पृत्स्वस्मभ्यं महि वरिवः सुगं कः ।>
      text <अपां तोकस्य तनयस्य जेष इन्द्र सूरीन्कृणुहि स्मा नो अर्धम् ॥>
      text <आ त्वा हरयो वृषणो युजाना वृषरथासो वृषरश्मयोऽत्याः ।>
      text <अस्मत्राञ्चो वृषणो वज्रवाहो वृष्णे मदाय सुयुजो वहन्तु ॥>
      text <आ ते वृषन्वृषणो द्रोणमस्थुर्घृतप्रुषो नोर्मयो मदन्तः ।>
      text <इन्द्र प्र तुभ्यं वृषभिः सुतानां वृष्णे भरन्ति वृषभाय सोमम् ॥>
      text <वृषासि दिवो वृषभः पृथिव्या वृषा सिन्धूनां वृषभ स्तियानाम् ।>
      text <वृष्णे त इन्दुर्वृषभ पीपाय स्वादू रसो मधुपेयो वराय ॥>
      text <अयं देवः सहसा जायमान इन्द्रेण युजा पणिमस्तभायत् ।>
      text <अयं स्वस्य पितुरायुधानीन्दुरमुष्णादशिवस्य मायाः ॥>
      text <अयमकृणोदुषसः सुपत्नीरयं सूर्ये अदधाज्ज्योतिरन्तः ।>
      text <अयं त्रिधातु दिवि रोचनेषु त्रितेषु विन्ददमृतं निगूळ्हम् ॥>
      text <अयं द्यावापृथिवी वि ष्कभायदयं रथमयुनक्सप्तरश्मिम् ।>
      text <अयं गोषु शच्या पक्वमन्तः सोमो दाधार दशयन्त्रमुत्सम् ॥>
    text <ऋग्वेदः सूक्तं>
      text <य आनयत्परावतः सुनीती तुर्वशं यदुम् ।>
      text <इन्द्रः स नो युवा सखा ॥>
      text <अविप्रे चिद्वयो दधदनाशुना चिदर्वता ।>
      text <इन्द्रो जेता हितं धनम् ॥>
      text <महीरस्य प्रणीतयः पूर्वीरुत प्रशस्तयः ।>
      text <नास्य क्षीयन्त ऊतयः ॥>
      text <सखायो ब्रह्मवाहसेऽर्चत प्र च गायत ।>
      text <स हि नः प्रमतिर्मही ॥>
      text <त्वमेकस्य वृत्रहन्नविता द्वयोरसि ।>
      text <उतेदृशे यथा वयम् ॥>
      text <नयसीद्वति द्विषः कृणोष्युक्थशंसिनः ।>
      text <नृभिः सुवीर उच्यसे ॥>
      text <ब्रह्माणं ब्रह्मवाहसं गीर्भिः सखायमृग्मियम् ।>
      text <गां न दोहसे हुवे ॥>
      text <यस्य विश्वानि हस्तयोरूचुर्वसूनि नि द्विता ।>
      text <वीरस्य पृतनाषहः ॥>
      text <वि दृळ्हानि चिदद्रिवो जनानां शचीपते ।>
      text <वृह माया अनानत ॥>
      text <तमु त्वा सत्य सोमपा इन्द्र वाजानां पते ।>
      text <अहूमहि श्रवस्यवः ॥>
      text <तमु त्वा यः पुरासिथ यो वा नूनं हिते धने ।>
      text <हव्यः स श्रुधी हवम् ॥>
      text <धीभिरर्वद्भिरर्वतो वाजाँ इन्द्र श्रवाय्यान् ।>
      text <त्वया जेष्म हितं धनम् ॥>
      text <अभूरु वीर गिर्वणो महाँ इन्द्र धने हिते ।>
      text <भरे वितन्तसाय्यः ॥>
      text <या त ऊतिरमित्रहन्मक्षूजवस्तमासति ।>
      text <तया नो हिनुही रथम् ॥>
      text <स रथेन रथीतमोऽस्माकेनाभियुग्वना ।>
      text <जेषि जिष्णो हितं धनम् ॥>
      text <य एक इत्तमु ष्टुहि कृष्टीनां विचर्षणिः ।>
      text <पतिर्जज्ञे वृषक्रतुः ॥>
      text <यो गृणतामिदासिथापिरूती शिवः सखा ।>
      text <स त्वं न इन्द्र मृळय ॥>
      text <धिष्व वज्रं गभस्त्यो रक्षोहत्याय वज्रिवः ।>
      text <सासहीष्ठा अभि स्पृधः ॥>
      text <प्रत्नं रयीणां युजं सखायं कीरिचोदनम् ।>
      text <ब्रह्मवाहस्तमं हुवे ॥>
      text <स हि विश्वानि पार्थिवाँ एको वसूनि पत्यते ।>
      text <गिर्वणस्तमो अध्रिगुः ॥>
      text <स नो नियुद्भिरा पृण कामं वाजेभिरश्विभिः ।>
      text <गोमद्भिर्गोपते धृषत् ॥>
      text <तद्वो गाय सुते सचा पुरुहूताय सत्वने ।>
      text <शं यद्गवे न शाकिने ॥>
      text <न घा वसुर्नि यमते दानं वाजस्य गोमतः ।>
      text <यत्सीमुप श्रवद्गिरः ॥>
      text <कुवित्सस्य प्र हि व्रजं गोमन्तं दस्युहा गमत् ।>
      text <शचीभिरप नो वरत् ॥>
      text <इमा उ त्वा शतक्रतोऽभि प्र णोनुवुर्गिरः ।>
      text <इन्द्र वत्सं न मातरः ॥>
      text <दूणाशं सख्यं तव गौरसि वीर गव्यते ।>
      text <अश्वो अश्वायते भव ॥>
      text <स मन्दस्वा ह्यन्धसो राधसे तन्वा महे ।>
      text <न स्तोतारं निदे करः ॥>
      text <इमा उ त्वा सुतेसुते नक्षन्ते गिर्वणो गिरः ।>
      text <वत्सं गावो न धेनवः ॥>
      text <पुरूतमं पुरूणां स्तोतॄणां विवाचि ।>
      text <वाजेभिर्वाजयताम् ॥>
      text <अस्माकमिन्द्र भूतु ते स्तोमो वाहिष्ठो अन्तमः ।>
      text <अस्मान्राये महे हिनु ॥>
      text <अधि बृबुः पणीनां वर्षिष्ठे मूर्धन्नस्थात् ।>
      text <उरुः कक्षो न गाङ्ग्यः ॥>
      text <यस्य वायोरिव द्रवद्भद्रा रातिः सहस्रिणी ।>
      text <सद्यो दानाय मंहते ॥>
      text <तत्सु नो विश्वे अर्य आ सदा गृणन्ति कारवः ।>
      text <बृबुं सहस्रदातमं सूरिं सहस्रसातमम् ॥>
    text <ऋग्वेदः सूक्तं>
      text <त्वामिद्धि हवामहे साता वाजस्य कारवः ।>
      text <त्वां वृत्रेष्विन्द्र सत्पतिं नरस्त्वां काष्ठास्वर्वतः ॥>
      text <स त्वं नश्चित्र वज्रहस्त धृष्णुया मह स्तवानो अद्रिवः ।>
      text <गामश्वं रथ्यमिन्द्र सं किर सत्रा वाजं न जिग्युषे ॥>
      text <यः सत्राहा विचर्षणिरिन्द्रं तं हूमहे वयम् ।>
      text <सहस्रमुष्क तुविनृम्ण सत्पते भवा समत्सु नो वृधे ॥>
      text <बाधसे जनान्वृषभेव मन्युना घृषौ मीळ्ह ऋचीषम ।>
      text <अस्माकं बोध्यविता महाधने तनूष्वप्सु सूर्ये ॥>
      text <इन्द्र ज्येष्ठं न आ भरँ ओजिष्ठं पपुरि श्रवः ।>
      text <येनेमे चित्र वज्रहस्त रोदसी ओभे सुशिप्र प्राः ॥>
      text <त्वामुग्रमवसे चर्षणीसहं राजन्देवेषु हूमहे ।>
      text <विश्वा सु नो विथुरा पिब्दना वसोऽमित्रान्सुषहान्कृधि ॥>
      text <यदिन्द्र नाहुषीष्वाँ ओजो नृम्णं च कृष्टिषु ।>
      text <यद्वा पञ्च क्षितीनां द्युम्नमा भर सत्रा विश्वानि पौंस्या ॥>
      text <यद्वा तृक्षौ मघवन्द्रुह्यावा जने यत्पूरौ कच्च वृष्ण्यम् ।>
      text <अस्मभ्यं तद्रिरीहि सं नृषाह्येऽमित्रान्पृत्सु तुर्वणे ॥>
      text <इन्द्र त्रिधातु शरणं त्रिवरूथं स्वस्तिमत् ।>
      text <छर्दिर्यच्छ मघवद्भ्यश्च मह्यं च यावया दिद्युमेभ्यः ॥>
      text <ये गव्यता मनसा शत्रुमादभुरभिप्रघ्नन्ति धृष्णुया ।>
      text <अध स्मा नो मघवन्निन्द्र गिर्वणस्तनूपा अन्तमो भव ॥>
      text <अध स्मा नो वृधे भवेन्द्र नायमवा युधि ।>
      text <यदन्तरिक्षे पतयन्ति पर्णिनो दिद्यवस्तिग्ममूर्धानः ॥>
      text <यत्र शूरासस्तन्वो वितन्वते प्रिया शर्म पितॄणाम् ।>
      text <अध स्मा यच्छ तन्वे तने च छर्दिरचित्तं यावय द्वेषः ॥>
      text <यदिन्द्र सर्गे अर्वतश्चोदयासे महाधने ।>
      text <असमने अध्वनि वृजिने पथि श्येनाँ इव श्रवस्यतः ॥>
      text <सिन्धूँरिव प्रवण आशुया यतो यदि क्लोशमनु ष्वणि ।>
      text <आ ये वयो न वर्वृतत्यामिषि गृभीता बाह्वोर्गवि ॥>
    text <ऋग्वेदः सूक्तं>
      text <स्वादुष्किलायं मधुमाँ उतायं तीव्रः किलायं रसवाँ उतायम् ।>
      text <उतो न्वस्य पपिवांसमिन्द्रं न कश्चन सहत आहवेषु ॥>
      text <अयं स्वादुरिह मदिष्ठ आस यस्येन्द्रो वृत्रहत्ये ममाद ।>
      text <पुरूणि यश्च्यौत्ना शम्बरस्य वि नवतिं नव च देह्यो हन् ॥>
      text <अयं मे पीत उदियर्ति वाचमयं मनीषामुशतीमजीगः ।>
      text <अयं षळुर्वीरमिमीत धीरो न याभ्यो भुवनं कच्चनारे ॥>
      text <अयं स यो वरिमाणं पृथिव्या वर्ष्माणं दिवो अकृणोदयं सः ।>
      text <अयं पीयूषं तिसृषु प्रवत्सु सोमो दाधारोर्वन्तरिक्षम् ॥>
      text <अयं विदच्चित्रदृशीकमर्णः शुक्रसद्मनामुषसामनीके ।>
      text <अयं महान्महता स्कम्भनेनोद्द्यामस्तभ्नाद्वृषभो मरुत्वान् ॥>
      text <धृषत्पिब कलशे सोममिन्द्र वृत्रहा शूर समरे वसूनाम् ।>
      text <माध्यंदिने सवन आ वृषस्व रयिस्थानो रयिमस्मासु धेहि ॥>
      text <इन्द्र प्र णः पुरएतेव पश्य प्र नो नय प्रतरं वस्यो अच्छ ।>
      text <भवा सुपारो अतिपारयो नो भवा सुनीतिरुत वामनीतिः ॥>
      text <उरुं नो लोकमनु नेषि विद्वान्स्वर्वज्ज्योतिरभयं स्वस्ति ।>
      text <ऋष्वा त इन्द्र स्थविरस्य बाहू उप स्थेयाम शरणा बृहन्ता ॥>
      text <वरिष्ठे न इन्द्र वन्धुरे धा वहिष्ठयोः शतावन्नश्वयोरा ।>
      text <इषमा वक्षीषां वर्षिष्ठां मा नस्तारीन्मघवन्रायो अर्यः ॥>
      text <इन्द्र मृळ मह्यं जीवातुमिच्छ चोदय धियमयसो न धाराम् ।>
      text <यत्किं चाहं त्वायुरिदं वदामि तज्जुषस्व कृधि मा देववन्तम् ॥>
      text <त्रातारमिन्द्रमवितारमिन्द्रं हवेहवे सुहवं शूरमिन्द्रम् ।>
      text <ह्वयामि शक्रं पुरुहूतमिन्द्रं स्वस्ति नो मघवा धात्विन्द्रः ॥>
      text <इन्द्रः सुत्रामा स्ववाँ अवोभिः सुमृळीको भवतु विश्ववेदाः ।>
      text <बाधतां द्वेषो अभयं कृणोतु सुवीर्यस्य पतयः स्याम ॥>
      text <तस्य वयं सुमतौ यज्ञियस्यापि भद्रे सौमनसे स्याम ।>
      text <स सुत्रामा स्ववाँ इन्द्रो अस्मे आराच्चिद्द्वेषः सनुतर्युयोतु ॥>
      text <अव त्वे इन्द्र प्रवतो नोर्मिर्गिरो ब्रह्माणि नियुतो धवन्ते ।>
      text <उरू न राधः सवना पुरूण्यपो गा वज्रिन्युवसे समिन्दून् ॥>
      text <क ईं स्तवत्कः पृणात्को यजाते यदुग्रमिन्मघवा विश्वहावेत् ।>
      text <पादाविव प्रहरन्नन्यमन्यं कृणोति पूर्वमपरं शचीभिः ॥>
      text <शृण्वे वीर उग्रमुग्रं दमायन्नन्यमन्यमतिनेनीयमानः ।>
      text <एधमानद्विळुभयस्य राजा चोष्कूयते विश इन्द्रो मनुष्यान् ॥>
      text <परा पूर्वेषां सख्या वृणक्ति वितर्तुराणो अपरेभिरेति ।>
      text <अनानुभूतीरवधून्वानः पूर्वीरिन्द्रः शरदस्तर्तरीति ॥>
      text <रूपंरूपं प्रतिरूपो बभूव तदस्य रूपं प्रतिचक्षणाय ।>
      text <इन्द्रो मायाभिः पुरुरूप ईयते युक्ता ह्यस्य हरयः शता दश ॥>
      text <युजानो हरिता रथे भूरि त्वष्टेह राजति ।>
      text <को विश्वाहा द्विषतः पक्ष आसत उतासीनेषु सूरिषु ॥>
      text <अगव्यूति क्षेत्रमागन्म देवा उर्वी सती भूमिरंहूरणाभूत् ।>
      text <बृहस्पते प्र चिकित्सा गविष्टावित्था सते जरित्र इन्द्र पन्थाम् ॥>
      text <दिवेदिवे सदृशीरन्यमर्धं कृष्णा असेधदप सद्मनो जाः ।>
      text <अहन्दासा वृषभो वस्नयन्तोदव्रजे वर्चिनं शम्बरं च ॥>
      text <प्रस्तोक इन्नु राधसस्त इन्द्र दश कोशयीर्दश वाजिनोऽदात् ।>
      text <दिवोदासादतिथिग्वस्य राधः शाम्बरं वसु प्रत्यग्रभीष्म ॥>
      text <दशाश्वान्दश कोशान्दश वस्त्राधिभोजना ।>
      text <दशो हिरण्यपिण्डान्दिवोदासादसानिषम् ॥>
      text <दश रथान्प्रष्टिमतः शतं गा अथर्वभ्यः ।>
      text <अश्वथः पायवेऽदात् ॥>
      text <महि राधो विश्वजन्यं दधानान्भरद्वाजान्सार्ञ्जयो अभ्ययष्ट ॥>
      text <वनस्पते वीड्वङ्गो हि भूया अस्मत्सखा प्रतरणः सुवीरः ।>
      text <गोभिः संनद्धो असि वीळयस्वास्थाता ते जयतु जेत्वानि ॥>
      text <दिवस्पृथिव्याः पर्योज उद्भृतं वनस्पतिभ्यः पर्याभृतं सहः ।>
      text <अपामोज्मानं परि गोभिरावृतमिन्द्रस्य वज्रं हविषा रथं यज ॥>
      text <इन्द्रस्य वज्रो मरुतामनीकं मित्रस्य गर्भो वरुणस्य नाभिः ।>
      text <सेमां नो हव्यदातिं जुषाणो देव रथ प्रति हव्या गृभाय ॥>
      text <उप श्वासय पृथिवीमुत द्यां पुरुत्रा ते मनुतां विष्ठितं जगत् ।>
      text <स दुन्दुभे सजूरिन्द्रेण देवैर्दूराद्दवीयो अप सेध शत्रून् ॥>
      text <आ क्रन्दय बलमोजो न आ धा नि ष्टनिहि दुरिता बाधमानः ।>
      text <अप प्रोथ दुन्दुभे दुच्छुना इत इन्द्रस्य मुष्टिरसि वीळयस्व ॥>
      text <आमूरज प्रत्यावर्तयेमाः केतुमद्दुन्दुभिर्वावदीति ।>
      text <समश्वपर्णाश्चरन्ति नो नरोऽस्माकमिन्द्र रथिनो जयन्तु ॥>
    text <ऋग्वेदः सूक्तं>
      text <यज्ञायज्ञा वो अग्नये गिरागिरा च दक्षसे ।>
      text <प्रप्र वयममृतं जातवेदसं प्रियं मित्रं न शंसिषम् ॥>
      text <ऊर्जो नपातं स हिनायमस्मयुर्दाशेम हव्यदातये ।>
      text <भुवद्वाजेष्वविता भुवद्वृध उत त्राता तनूनाम् ॥>
      text <वृषा ह्यग्ने अजरो महान्विभास्यर्चिषा ।>
      text <अजस्रेण शोचिषा शोशुचच्छुचे सुदीतिभिः सु दीदिहि ॥>
      text <महो देवान्यजसि यक्ष्यानुषक्तव क्रत्वोत दंसना ।>
      text <अर्वाचः सीं कृणुह्यग्नेऽवसे रास्व वाजोत वंस्व ॥>
      text <यमापो अद्रयो वना गर्भमृतस्य पिप्रति ।>
      text <सहसा यो मथितो जायते नृभिः पृथिव्या अधि सानवि ॥>
      text <आ यः पप्रौ भानुना रोदसी उभे धूमेन धावते दिवि ।>
      text <तिरस्तमो ददृश ऊर्म्यास्वा श्यावास्वरुषो वृषा श्यावा अरुषो वृषा ॥>
      text <बृहद्भिरग्ने अर्चिभिः शुक्रेण देव शोचिषा ।>
      text <भरद्वाजे समिधानो यविष्ठ्य रेवन्नः शुक्र दीदिहि द्युमत्पावक दीदिहि ॥>
      text <विश्वासां गृहपतिर्विशामसि त्वमग्ने मानुषीणाम् ।>
      text <शतं पूर्भिर्यविष्ठ पाह्यंहसः समेद्धारं शतं हिमा स्तोतृभ्यो ये च ददति ॥>
      text <त्वं नश्चित्र ऊत्या वसो राधांसि चोदय ।>
      text <अस्य रायस्त्वमग्ने रथीरसि विदा गाधं तुचे तु नः ॥>
      text <पर्षि तोकं तनयं पर्तृभिष्ट्वमदब्धैरप्रयुत्वभिः ।>
      text <अग्ने हेळांसि दैव्या युयोधि नोऽदेवानि ह्वरांसि च ॥>
      text <आ सखायः सबर्दुघां धेनुमजध्वमुप नव्यसा वचः ।>
      text <सृजध्वमनपस्फुराम् ॥>
      text <या शर्धाय मारुताय स्वभानवे श्रवोऽमृत्यु धुक्षत ।>
      text <या मृळीके मरुतां तुराणां या सुम्नैरेवयावरी ॥>
      text <भरद्वाजायाव धुक्षत द्विता ।>
      text <धेनुं च विश्वदोहसमिषं च विश्वभोजसम् ॥>
      text <तं व इन्द्रं न सुक्रतुं वरुणमिव मायिनम् ।>
      text <अर्यमणं न मन्द्रं सृप्रभोजसं विष्णुं न स्तुष आदिशे ॥>
      text <त्वेषं शर्धो न मारुतं तुविष्वण्यनर्वाणं पूषणं सं यथा शता ।>
      text <सं सहस्रा कारिषच्चर्षणिभ्य आँ आविर्गूळ्हा वसू करत्सुवेदा नो वसू करत् ॥>
      text <आ मा पूषन्नुप द्रव शंसिषं नु ते अपिकर्ण आघृणे ।>
      text <अघा अर्यो अरातयः ॥>
      text <मा काकम्बीरमुद्वृहो वनस्पतिमशस्तीर्वि हि नीनशः ।>
      text <मोत सूरो अह एवा चन ग्रीवा आदधते वेः ॥>
      text <दृतेरिव तेऽवृकमस्तु सख्यम् ।>
      text <अच्छिद्रस्य दधन्वतः सुपूर्णस्य दधन्वतः ॥>
      text <परो हि मर्त्यैरसि समो देवैरुत श्रिया ।>
      text <अभि ख्यः पूषन्पृतनासु नस्त्वमवा नूनं यथा पुरा ॥>
      text <वामी वामस्य धूतयः प्रणीतिरस्तु सूनृता ।>
      text <देवस्य वा मरुतो मर्त्यस्य वेजानस्य प्रयज्यवः ॥>
      text <सद्यश्चिद्यस्य चर्कृतिः परि द्यां देवो नैति सूर्यः ।>
      text <त्वेषं शवो दधिरे नाम यज्ञियं मरुतो वृत्रहं शवो ज्येष्ठं वृत्रहं शवः ॥>
      text <सकृद्ध द्यौरजायत सकृद्भूमिरजायत ।>
      text <पृश्न्या दुग्धं सकृत्पयस्तदन्यो नानु जायते ॥>
    text <ऋग्वेदः सूक्तं>
      text <स्तुषे जनं सुव्रतं नव्यसीभिर्गीर्भिर्मित्रावरुणा सुम्नयन्ता ।>
      text <त आ गमन्तु त इह श्रुवन्तु सुक्षत्रासो वरुणो मित्रो अग्निः ॥>
      text <विशोविश ईड्यमध्वरेष्वदृप्तक्रतुमरतिं युवत्योः ।>
      text <दिवः शिशुं सहसः सूनुमग्निं यज्ञस्य केतुमरुषं यजध्यै ॥>
      text <अरुषस्य दुहितरा विरूपे स्तृभिरन्या पिपिशे सूरो अन्या ।>
      text <मिथस्तुरा विचरन्ती पावके मन्म श्रुतं नक्षत ऋच्यमाने ॥>
      text <प्र वायुमच्छा बृहती मनीषा बृहद्रयिं विश्ववारं रथप्राम् ।>
      text <द्युतद्यामा नियुतः पत्यमानः कविः कविमियक्षसि प्रयज्यो ॥>
      text <स मे वपुश्छदयदश्विनोर्यो रथो विरुक्मान्मनसा युजानः ।>
      text <येन नरा नासत्येषयध्यै वर्तिर्याथस्तनयाय त्मने च ॥>
      text <पर्जन्यवाता वृषभा पृथिव्याः पुरीषाणि जिन्वतमप्यानि ।>
      text <सत्यश्रुतः कवयो यस्य गीर्भिर्जगत स्थातर्जगदा कृणुध्वम् ॥>
      text <पावीरवी कन्या चित्रायुः सरस्वती वीरपत्नी धियं धात् ।>
      text <ग्नाभिरच्छिद्रं शरणं सजोषा दुराधर्षं गृणते शर्म यंसत् ॥>
      text <पथस्पथः परिपतिं वचस्या कामेन कृतो अभ्यानळर्कम् ।>
      text <स नो रासच्छुरुधश्चन्द्राग्रा धियंधियं सीषधाति प्र पूषा ॥>
      text <प्रथमभाजं यशसं वयोधां सुपाणिं देवं सुगभस्तिमृभ्वम् ।>
      text <होता यक्षद्यजतं पस्त्यानामग्निस्त्वष्टारं सुहवं विभावा ॥>
      text <भुवनस्य पितरं गीर्भिराभी रुद्रं दिवा वर्धया रुद्रमक्तौ ।>
      text <बृहन्तमृष्वमजरं सुषुम्नमृधग्घुवेम कविनेषितासः ॥>
      text <आ युवानः कवयो यज्ञियासो मरुतो गन्त गृणतो वरस्याम् ।>
      text <अचित्रं चिद्धि जिन्वथा वृधन्त इत्था नक्षन्तो नरो अङ्गिरस्वत् ॥>
      text <प्र वीराय प्र तवसे तुरायाजा यूथेव पशुरक्षिरस्तम् ।>
      text <स पिस्पृशति तन्वि श्रुतस्य स्तृभिर्न नाकं वचनस्य विपः ॥>
      text <यो रजांसि विममे पार्थिवानि त्रिश्चिद्विष्णुर्मनवे बाधिताय ।>
      text <तस्य ते शर्मन्नुपदद्यमाने राया मदेम तन्वा तना च ॥>
      text <तन्नोऽहिर्बुध्न्यो अद्भिरर्कैस्तत्पर्वतस्तत्सविता चनो धात् ।>
      text <तदोषधीभिरभि रातिषाचो भगः पुरंधिर्जिन्वतु प्र राये ॥>
      text <नु नो रयिं रथ्यं चर्षणिप्रां पुरुवीरं मह ऋतस्य गोपाम् ।>
      text <क्षयं दाताजरं येन जनान्स्पृधो अदेवीरभि च क्रमाम विश आदेवीरभ्यश्नवाम ॥>
    text <ऋग्वेदः सूक्तं>
      text <हुवे वो देवीमदितिं नमोभिर्मृळीकाय वरुणं मित्रमग्निम् ।>
      text <अभिक्षदामर्यमणं सुशेवं त्रातॄन्देवान्सवितारं भगं च ॥>
      text <सुज्योतिषः सूर्य दक्षपितॄननागास्त्वे सुमहो वीहि देवान् ।>
      text <द्विजन्मानो य ऋतसापः सत्याः स्वर्वन्तो यजता अग्निजिह्वाः ॥>
      text <उत द्यावापृथिवी क्षत्रमुरु बृहद्रोदसी शरणं सुषुम्ने ।>
      text <महस्करथो वरिवो यथा नोऽस्मे क्षयाय धिषणे अनेहः ॥>
      text <आ नो रुद्रस्य सूनवो नमन्तामद्या हूतासो वसवोऽधृष्टाः ।>
      text <यदीमर्भे महति वा हितासो बाधे मरुतो अह्वाम देवान् ॥>
      text <मिम्यक्ष येषु रोदसी नु देवी सिषक्ति पूषा अभ्यर्धयज्वा ।>
      text <श्रुत्वा हवं मरुतो यद्ध याथ भूमा रेजन्ते अध्वनि प्रविक्ते ॥>
      text <अभि त्यं वीरं गिर्वणसमर्चेन्द्रं ब्रह्मणा जरितर्नवेन ।>
      text <श्रवदिद्धवमुप च स्तवानो रासद्वाजाँ उप महो गृणानः ॥>
      text <ओमानमापो मानुषीरमृक्तं धात तोकाय तनयाय शं योः ।>
      text <यूयं हि ष्ठा भिषजो मातृतमा विश्वस्य स्थातुर्जगतो जनित्रीः ॥>
      text <आ नो देवः सविता त्रायमाणो हिरण्यपाणिर्यजतो जगम्यात् ।>
      text <यो दत्रवाँ उषसो न प्रतीकं व्यूर्णुते दाशुषे वार्याणि ॥>
      text <उत त्वं सूनो सहसो नो अद्या देवाँ अस्मिन्नध्वरे ववृत्याः ।>
      text <स्यामहं ते सदमिद्रातौ तव स्यामग्नेऽवसा सुवीरः ॥>
      text <उत त्या मे हवमा जग्म्यातं नासत्या धीभिर्युवमङ्ग विप्रा ।>
      text <अत्रिं न महस्तमसोऽमुमुक्तं तूर्वतं नरा दुरितादभीके ॥>
      text <ते नो रायो द्युमतो वाजवतो दातारो भूत नृवतः पुरुक्षोः ।>
      text <दशस्यन्तो दिव्याः पार्थिवासो गोजाता अप्या मृळता च देवाः ॥>
      text <ते नो रुद्रः सरस्वती सजोषा मीळ्हुष्मन्तो विष्णुर्मृळन्तु वायुः ।>
      text <ऋभुक्षा वाजो दैव्यो विधाता पर्जन्यावाता पिप्यतामिषं नः ॥>
      text <उत स्य देवः सविता भगो नोऽपां नपादवतु दानु पप्रिः ।>
      text <त्वष्टा देवेभिर्जनिभिः सजोषा द्यौर्देवेभिः पृथिवी समुद्रैः ॥>
      text <उत नोऽहिर्बुध्न्यः शृणोत्वज एकपात्पृथिवी समुद्रः ।>
      text <विश्वे देवा ऋतावृधो हुवाना स्तुता मन्त्राः कविशस्ता अवन्तु ॥>
      text <एवा नपातो मम तस्य धीभिर्भरद्वाजा अभ्यर्चन्त्यर्कैः ।>
      text <ग्ना हुतासो वसवोऽधृष्टा विश्वे स्तुतासो भूता यजत्राः ॥>
    text <ऋग्वेदः सूक्तं>
      text <उदु त्यच्चक्षुर्महि मित्रयोराँ एति प्रियं वरुणयोरदब्धम् ।>
      text <ऋतस्य शुचि दर्शतमनीकं रुक्मो न दिव उदिता व्यद्यौत् ॥>
      text <वेद यस्त्रीणि विदथान्येषां देवानां जन्म सनुतरा च विप्रः ।>
      text <ऋजु मर्तेषु वृजिना च पश्यन्नभि चष्टे सूरो अर्य एवान् ॥>
      text <स्तुष उ वो मह ऋतस्य गोपानदितिं मित्रं वरुणं सुजातान् ।>
      text <अर्यमणं भगमदब्धधीतीनच्छा वोचे सधन्यः पावकान् ॥>
      text <रिशादसः सत्पतीँरदब्धान्महो राज्ञः सुवसनस्य दातॄन् ।>
      text <यूनः सुक्षत्रान्क्षयतो दिवो नॄनादित्यान्याम्यदितिं दुवोयु ॥>
      text <द्यौष्पितः पृथिवि मातरध्रुगग्ने भ्रातर्वसवो मृळता नः ।>
      text <विश्व आदित्या अदिते सजोषा अस्मभ्यं शर्म बहुलं वि यन्त ॥>
      text <मा नो वृकाय वृक्ये समस्मा अघायते रीरधता यजत्राः ।>
      text <यूयं हि ष्ठा रथ्यो नस्तनूनां यूयं दक्षस्य वचसो बभूव ॥>
      text <मा व एनो अन्यकृतं भुजेम मा तत्कर्म वसवो यच्चयध्वे ।>
      text <विश्वस्य हि क्षयथ विश्वदेवाः स्वयं रिपुस्तन्वं रीरिषीष्ट ॥>
      text <नम इदुग्रं नम आ विवासे नमो दाधार पृथिवीमुत द्याम् ।>
      text <नमो देवेभ्यो नम ईश एषां कृतं चिदेनो नमसा विवासे ॥>
      text <ऋतस्य वो रथ्यः पूतदक्षानृतस्य पस्त्यसदो अदब्धान् ।>
      text <ताँ आ नमोभिरुरुचक्षसो नॄन्विश्वान्व आ नमे महो यजत्राः ॥>
      text <ते हि श्रेष्ठवर्चसस्त उ नस्तिरो विश्वानि दुरिता नयन्ति ।>
      text <सुक्षत्रासो वरुणो मित्रो अग्निरृतधीतयो वक्मराजसत्याः ॥>
      text <ते न इन्द्रः पृथिवी क्षाम वर्धन्पूषा भगो अदितिः पञ्च जनाः ।>
      text <सुशर्माणः स्ववसः सुनीथा भवन्तु नः सुत्रात्रासः सुगोपाः ॥>
      text <नू सद्मानं दिव्यं नंशि देवा भारद्वाजः सुमतिं याति होता ।>
      text <आसानेभिर्यजमानो मियेधैर्देवानां जन्म वसूयुर्ववन्द ॥>
      text <अप त्यं वृजिनं रिपुं स्तेनमग्ने दुराध्यम् ।>
      text <दविष्ठमस्य सत्पते कृधी सुगम् ॥>
      text <ग्रावाणः सोम नो हि कं सखित्वनाय वावशुः ।>
      text <जही न्यत्रिणं पणिं वृको हि षः ॥>
      text <यूयं हि ष्ठा सुदानव इन्द्रज्येष्ठा अभिद्यवः ।>
      text <कर्ता नो अध्वन्ना सुगं गोपा अमा ॥>
      text <अपि पन्थामगन्महि स्वस्तिगामनेहसम् ।>
      text <येन विश्वाः परि द्विषो वृणक्ति विन्दते वसु ॥>
    text <ऋग्वेदः सूक्तं>
      text <न तद्दिवा न पृथिव्यानु मन्ये न यज्ञेन नोत शमीभिराभिः ।>
      text <उब्जन्तु तं सुभ्वः पर्वतासो नि हीयतामतियाजस्य यष्टा ॥>
      text <अति वा यो मरुतो मन्यते नो ब्रह्म वा यः क्रियमाणं निनित्सात् ।>
      text <तपूंषि तस्मै वृजिनानि सन्तु ब्रह्मद्विषमभि तं शोचतु द्यौः ॥>
      text <किमङ्ग त्वा ब्रह्मणः सोम गोपां किमङ्ग त्वाहुरभिशस्तिपां नः ।>
      text <किमङ्ग नः पश्यसि निद्यमानान्ब्रह्मद्विषे तपुषिं हेतिमस्य ॥>
      text <अवन्तु मामुषसो जायमाना अवन्तु मा सिन्धवः पिन्वमानाः ।>
      text <अवन्तु मा पर्वतासो ध्रुवासोऽवन्तु मा पितरो देवहूतौ ॥>
      text <विश्वदानीं सुमनसः स्याम पश्येम नु सूर्यमुच्चरन्तम् ।>
      text <तथा करद्वसुपतिर्वसूनां देवाँ ओहानोऽवसागमिष्ठः ॥>
      text <इन्द्रो नेदिष्ठमवसागमिष्ठः सरस्वती सिन्धुभिः पिन्वमाना ।>
      text <पर्जन्यो न ओषधीभिर्मयोभुरग्निः सुशंसः सुहवः पितेव ॥>
      text <विश्वे देवास आ गत शृणुता म इमं हवम् ।>
      text <एदं बर्हिर्नि षीदत ॥>
      text <यो वो देवा घृतस्नुना हव्येन प्रतिभूषति ।>
      text <तं विश्व उप गच्छथ ॥>
      text <उप नः सूनवो गिरः शृण्वन्त्वमृतस्य ये ।>
      text <सुमृळीका भवन्तु नः ॥>
      text <विश्वे देवा ऋतावृध ऋतुभिर्हवनश्रुतः ।>
      text <जुषन्तां युज्यं पयः ॥>
      text <स्तोत्रमिन्द्रो मरुद्गणस्त्वष्टृमान्मित्रो अर्यमा ।>
      text <इमा हव्या जुषन्त नः ॥>
      text <इमं नो अग्ने अध्वरं होतर्वयुनशो यज ।>
      text <चिकित्वान्दैव्यं जनम् ॥>
      text <विश्वे देवाः शृणुतेमं हवं मे ये अन्तरिक्षे य उप द्यवि ष्ठ ।>
      text <ये अग्निजिह्वा उत वा यजत्रा आसद्यास्मिन्बर्हिषि मादयध्वम् ॥>
      text <विश्वे देवा मम शृण्वन्तु यज्ञिया उभे रोदसी अपां नपाच्च मन्म ।>
      text <मा वो वचांसि परिचक्ष्याणि वोचं सुम्नेष्विद्वो अन्तमा मदेम ॥>
      text <ये के च ज्मा महिनो अहिमाया दिवो जज्ञिरे अपां सधस्थे ।>
      text <ते अस्मभ्यमिषये विश्वमायुः क्षप उस्रा वरिवस्यन्तु देवाः ॥>
      text <अग्नीपर्जन्याववतं धियं मेऽस्मिन्हवे सुहवा सुष्टुतिं नः ।>
      text <इळामन्यो जनयद्गर्भमन्यः प्रजावतीरिष आ धत्तमस्मे ॥>
      text <स्तीर्णे बर्हिषि समिधाने अग्नौ सूक्तेन महा नमसा विवासे ।>
      text <अस्मिन्नो अद्य विदथे यजत्रा विश्वे देवा हविषि मादयध्वम् ॥>
    text <ऋग्वेदः सूक्तं>
      text <वयमु त्वा पथस्पते रथं न वाजसातये ।>
      text <धिये पूषन्नयुज्महि ॥>
      text <अभि नो नर्यं वसु वीरं प्रयतदक्षिणम् ।>
      text <वामं गृहपतिं नय ॥>
      text <अदित्सन्तं चिदाघृणे पूषन्दानाय चोदय ।>
      text <पणेश्चिद्वि म्रदा मनः ॥>
      text <वि पथो वाजसातये चिनुहि वि मृधो जहि ।>
      text <साधन्तामुग्र नो धियः ॥>
      text <परि तृन्धि पणीनामारया हृदया कवे ।>
      text <अथेमस्मभ्यं रन्धय ॥>
      text <वि पूषन्नारया तुद पणेरिच्छ हृदि प्रियम् ।>
      text <अथेमस्मभ्यं रन्धय ॥>
      text <आ रिख किकिरा कृणु पणीनां हृदया कवे ।>
      text <अथेमस्मभ्यं रन्धय ॥>
      text <यां पूषन्ब्रह्मचोदनीमारां बिभर्ष्याघृणे ।>
      text <तया समस्य हृदयमा रिख किकिरा कृणु ॥>
      text <या ते अष्ट्रा गोपशाघृणे पशुसाधनी ।>
      text <तस्यास्ते सुम्नमीमहे ॥>
      text <उत नो गोषणिं धियमश्वसां वाजसामुत ।>
      text <नृवत्कृणुहि वीतये ॥>
    text <ऋग्वेदः सूक्तं>
      text <सं पूषन्विदुषा नय यो अञ्जसानुशासति ।>
      text <य एवेदमिति ब्रवत् ॥>
      text <समु पूष्णा गमेमहि यो गृहाँ अभिशासति ।>
      text <इम एवेति च ब्रवत् ॥>
      text <पूष्णश्चक्रं न रिष्यति न कोशोऽव पद्यते ।>
      text <नो अस्य व्यथते पविः ॥>
      text <यो अस्मै हविषाविधन्न तं पूषापि मृष्यते ।>
      text <प्रथमो विन्दते वसु ॥>
      text <पूषा गा अन्वेतु नः पूषा रक्षत्वर्वतः ।>
      text <पूषा वाजं सनोतु नः ॥>
      text <पूषन्ननु प्र गा इहि यजमानस्य सुन्वतः ।>
      text <अस्माकं स्तुवतामुत ॥>
      text <माकिर्नेशन्माकीं रिषन्माकीं सं शारि केवटे ।>
      text <अथारिष्टाभिरा गहि ॥>
      text <शृण्वन्तं पूषणं वयमिर्यमनष्टवेदसम् ।>
      text <ईशानं राय ईमहे ॥>
      text <पूषन्तव व्रते वयं न रिष्येम कदा चन ।>
      text <स्तोतारस्त इह स्मसि ॥>
      text <परि पूषा परस्ताद्धस्तं दधातु दक्षिणम् ।>
      text <पुनर्नो नष्टमाजतु ॥>
    text <ऋग्वेदः सूक्तं>
      text <एहि वां विमुचो नपादाघृणे सं सचावहै ।>
      text <रथीरृतस्य नो भव ॥>
      text <रथीतमं कपर्दिनमीशानं राधसो महः ।>
      text <रायः सखायमीमहे ॥>
      text <रायो धारास्याघृणे वसो राशिरजाश्व ।>
      text <धीवतोधीवतः सखा ॥>
      text <पूषणं न्वजाश्वमुप स्तोषाम वाजिनम् ।>
      text <स्वसुर्यो जार उच्यते ॥>
      text <मातुर्दिधिषुमब्रवं स्वसुर्जारः शृणोतु नः ।>
      text <भ्रातेन्द्रस्य सखा मम ॥>
      text <आजासः पूषणं रथे निशृम्भास्ते जनश्रियम् ।>
      text <देवं वहन्तु बिभ्रतः ॥>
    text <ऋग्वेदः सूक्तं>
      text <य एनमादिदेशति करम्भादिति पूषणम् ।>
      text <न तेन देव आदिशे ॥>
      text <उत घा स रथीतमः सख्या सत्पतिर्युजा ।>
      text <इन्द्रो वृत्राणि जिघ्नते ॥>
      text <उतादः परुषे गवि सूरश्चक्रं हिरण्ययम् ।>
      text <न्यैरयद्रथीतमः ॥>
      text <यदद्य त्वा पुरुष्टुत ब्रवाम दस्र मन्तुमः ।>
      text <तत्सु नो मन्म साधय ॥>
      text <इमं च नो गवेषणं सातये सीषधो गणम् ।>
      text <आरात्पूषन्नसि श्रुतः ॥>
      text <आ ते स्वस्तिमीमह आरेअघामुपावसुम् ।>
      text <अद्या च सर्वतातये श्वश्च सर्वतातये ॥>
    text <ऋग्वेदः सूक्तं>
      text <इन्द्रा नु पूषणा वयं सख्याय स्वस्तये ।>
      text <हुवेम वाजसातये ॥>
      text <सोममन्य उपासदत्पातवे चम्वोः सुतम् ।>
      text <करम्भमन्य इच्छति ॥>
      text <अजा अन्यस्य वह्नयो हरी अन्यस्य सम्भृता ।>
      text <ताभ्यां वृत्राणि जिघ्नते ॥>
      text <यदिन्द्रो अनयद्रितो महीरपो वृषन्तमः ।>
      text <तत्र पूषाभवत्सचा ॥>
      text <तां पूष्णः सुमतिं वयं वृक्षस्य प्र वयामिव ।>
      text <इन्द्रस्य चा रभामहे ॥>
      text <उत्पूषणं युवामहेऽभीशूँरिव सारथिः ।>
      text <मह्या इन्द्रं स्वस्तये ॥>
    text <ऋग्वेदः सूक्तं>
      text <शुक्रं ते अन्यद्यजतं ते अन्यद्विषुरूपे अहनी द्यौरिवासि ।>
      text <विश्वा हि माया अवसि स्वधावो भद्रा ते पूषन्निह रातिरस्तु ॥>
      text <अजाश्वः पशुपा वाजपस्त्यो धियंजिन्वो भुवने विश्वे अर्पितः ।>
      text <अष्ट्रां पूषा शिथिरामुद्वरीवृजत्संचक्षाणो भुवना देव ईयते ॥>
      text <यास्ते पूषन्नावो अन्तः समुद्रे हिरण्ययीरन्तरिक्षे चरन्ति ।>
      text <ताभिर्यासि दूत्यां सूर्यस्य कामेन कृत श्रव इच्छमानः ॥>
      text <पूषा सुबन्धुर्दिव आ पृथिव्या इळस्पतिर्मघवा दस्मवर्चाः ।>
      text <यं देवासो अददुः सूर्यायै कामेन कृतं तवसं स्वञ्चम् ॥>
    text <ऋग्वेदः सूक्तं>
      text <प्र नु वोचा सुतेषु वां वीर्या यानि चक्रथुः ।>
      text <हतासो वां पितरो देवशत्रव इन्द्राग्नी जीवथो युवम् ॥>
      text <बळित्था महिमा वामिन्द्राग्नी पनिष्ठ आ ।>
      text <समानो वां जनिता भ्रातरा युवं यमाविहेहमातरा ॥>
      text <ओकिवांसा सुते सचाँ अश्वा सप्ती इवादने ।>
      text <इन्द्रा न्वग्नी अवसेह वज्रिणा वयं देवा हवामहे ॥>
      text <य इन्द्राग्नी सुतेषु वां स्तवत्तेष्वृतावृधा ।>
      text <जोषवाकं वदतः पज्रहोषिणा न देवा भसथश्चन ॥>
      text <इन्द्राग्नी को अस्य वां देवौ मर्तश्चिकेतति ।>
      text <विषूचो अश्वान्युयुजान ईयत एकः समान आ रथे ॥>
      text <इन्द्राग्नी अपादियं पूर्वागात्पद्वतीभ्यः ।>
      text <हित्वी शिरो जिह्वया वावदच्चरत्त्रिंशत्पदा न्यक्रमीत् ॥>
      text <इन्द्राग्नी आ हि तन्वते नरो धन्वानि बाह्वोः ।>
      text <मा नो अस्मिन्महाधने परा वर्क्तं गविष्टिषु ॥>
      text <इन्द्राग्नी तपन्ति माघा अर्यो अरातयः ।>
      text <अप द्वेषांस्या कृतं युयुतं सूर्यादधि ॥>
      text <इन्द्राग्नी युवोरपि वसु दिव्यानि पार्थिवा ।>
      text <आ न इह प्र यच्छतं रयिं विश्वायुपोषसम् ॥>
      text <इन्द्राग्नी उक्थवाहसा स्तोमेभिर्हवनश्रुता ।>
      text <विश्वाभिर्गीर्भिरा गतमस्य सोमस्य पीतये ॥>
    text <ऋग्वेदः सूक्तं>
      text <श्नथद्वृत्रमुत सनोति वाजमिन्द्रा यो अग्नी सहुरी सपर्यात् ।>
      text <इरज्यन्ता वसव्यस्य भूरेः सहस्तमा सहसा वाजयन्ता ॥>
      text <ता योधिष्टमभि गा इन्द्र नूनमपः स्वरुषसो अग्न ऊळ्हाः ।>
      text <दिशः स्वरुषस इन्द्र चित्रा अपो गा अग्ने युवसे नियुत्वान् ॥>
      text <आ वृत्रहणा वृत्रहभिः शुष्मैरिन्द्र यातं नमोभिरग्ने अर्वाक् ।>
      text <युवं राधोभिरकवेभिरिन्द्राग्ने अस्मे भवतमुत्तमेभिः ॥>
      text <ता हुवे ययोरिदं पप्ने विश्वं पुरा कृतम् ।>
      text <इन्द्राग्नी न मर्धतः ॥>
      text <उग्रा विघनिना मृध इन्द्राग्नी हवामहे ।>
      text <ता नो मृळात ईदृशे ॥>
      text <हतो वृत्राण्यार्या हतो दासानि सत्पती ।>
      text <हतो विश्वा अप द्विषः ॥>
      text <इन्द्राग्नी युवामिमेऽभि स्तोमा अनूषत ।>
      text <पिबतं शम्भुवा सुतम् ॥>
      text <या वां सन्ति पुरुस्पृहो नियुतो दाशुषे नरा ।>
      text <इन्द्राग्नी ताभिरा गतम् ॥>
      text <ताभिरा गच्छतं नरोपेदं सवनं सुतम् ।>
      text <इन्द्राग्नी सोमपीतये ॥>
      text <तमीळिष्व यो अर्चिषा वना विश्वा परिष्वजत् ।>
      text <कृष्णा कृणोति जिह्वया ॥>
      text <य इद्ध आविवासति सुम्नमिन्द्रस्य मर्त्यः ।>
      text <द्युम्नाय सुतरा अपः ॥>
      text <ता नो वाजवतीरिष आशून्पिपृतमर्वतः ।>
      text <इन्द्रमग्निं च वोळ्हवे ॥>
      text <उभा वामिन्द्राग्नी आहुवध्या उभा राधसः सह मादयध्यै ।>
      text <उभा दाताराविषां रयीणामुभा वाजस्य सातये हुवे वाम् ॥>
      text <आ नो गव्येभिरश्व्यैर्वसव्यैरुप गच्छतम् ।>
      text <सखायौ देवौ सख्याय शम्भुवेन्द्राग्नी ता हवामहे ॥>
      text <इन्द्राग्नी शृणुतं हवं यजमानस्य सुन्वतः ।>
      text <वीतं हव्यान्या गतं पिबतं सोम्यं मधु ॥>
    text <ऋग्वेदः सूक्तं>
      text <इयमददाद्रभसमृणच्युतं दिवोदासं वध्र्यश्वाय दाशुषे ।>
      text <या शश्वन्तमाचखादावसं पणिं ता ते दात्राणि तविषा सरस्वति ॥>
      text <इयं शुष्मेभिर्बिसखा इवारुजत्सानु गिरीणां तविषेभिरूर्मिभिः ।>
      text <पारावतघ्नीमवसे सुवृक्तिभिः सरस्वतीमा विवासेम धीतिभिः ॥>
      text <सरस्वति देवनिदो नि बर्हय प्रजां विश्वस्य बृसयस्य मायिनः ।>
      text <उत क्षितिभ्योऽवनीरविन्दो विषमेभ्यो अस्रवो वाजिनीवति ॥>
      text <प्र णो देवी सरस्वती वाजेभिर्वाजिनीवती ।>
      text <धीनामवित्र्यवतु ॥>
      text <यस्त्वा देवि सरस्वत्युपब्रूते धने हिते ।>
      text <इन्द्रं न वृत्रतूर्ये ॥>
      text <त्वं देवि सरस्वत्यवा वाजेषु वाजिनि ।>
      text <रदा पूषेव नः सनिम् ॥>
      text <उत स्या नः सरस्वती घोरा हिरण्यवर्तनिः ।>
      text <वृत्रघ्नी वष्टि सुष्टुतिम् ॥>
      text <यस्या अनन्तो अह्रुतस्त्वेषश्चरिष्णुरर्णवः ।>
      text <अमश्चरति रोरुवत् ॥>
      text <सा नो विश्वा अति द्विषः स्वसॄरन्या ऋतावरी ।>
      text <अतन्नहेव सूर्यः ॥>
      text <उत नः प्रिया प्रियासु सप्तस्वसा सुजुष्टा ।>
      text <सरस्वती स्तोम्या भूत् ॥>
      text <आपप्रुषी पार्थिवान्युरु रजो अन्तरिक्षम् ।>
      text <सरस्वती निदस्पातु ॥>
      text <त्रिषधस्था सप्तधातुः पञ्च जाता वर्धयन्ती ।>
      text <वाजेवाजे हव्या भूत् ॥>
      text <प्र या महिम्ना महिनासु चेकिते द्युम्नेभिरन्या अपसामपस्तमा ।>
      text <रथ इव बृहती विभ्वने कृतोपस्तुत्या चिकितुषा सरस्वती ॥>
      text <सरस्वत्यभि नो नेषि वस्यो माप स्फरीः पयसा मा न आ धक् ।>
      text <जुषस्व नः सख्या वेश्या च मा त्वत्क्षेत्राण्यरणानि गन्म ॥>
    text <ऋग्वेदः सूक्तं>
      text <स्तुषे नरा दिवो अस्य प्रसन्ताश्विना हुवे जरमाणो अर्कैः ।>
      text <या सद्य उस्रा व्युषि ज्मो अन्तान्युयूषतः पर्युरू वरांसि ॥>
      text <ता यज्ञमा शुचिभिश्चक्रमाणा रथस्य भानुं रुरुचू रजोभिः ।>
      text <पुरू वरांस्यमिता मिमानापो धन्वान्यति याथो अज्रान् ॥>
      text <ता ह त्यद्वर्तिर्यदरध्रमुग्रेत्था धिय ऊहथुः शश्वदश्वैः ।>
      text <मनोजवेभिरिषिरैः शयध्यै परि व्यथिर्दाशुषो मर्त्यस्य ॥>
      text <ता नव्यसो जरमाणस्य मन्मोप भूषतो युयुजानसप्ती ।>
      text <शुभं पृक्षमिषमूर्जं वहन्ता होता यक्षत्प्रत्नो अध्रुग्युवाना ॥>
      text <ता वल्गू दस्रा पुरुशाकतमा प्रत्ना नव्यसा वचसा विवासे ।>
      text <या शंसते स्तुवते शम्भविष्ठा बभूवतुर्गृणते चित्रराती ॥>
      text <ता भुज्युं विभिरद्भ्यः समुद्रात्तुग्रस्य सूनुमूहथू रजोभिः ।>
      text <अरेणुभिर्योजनेभिर्भुजन्ता पतत्रिभिरर्णसो निरुपस्थात् ॥>
      text <वि जयुषा रथ्या यातमद्रिं श्रुतं हवं वृषणा वध्रिमत्याः ।>
      text <दशस्यन्ता शयवे पिप्यथुर्गामिति च्यवाना सुमतिं भुरण्यू ॥>
      text <यद्रोदसी प्रदिवो अस्ति भूमा हेळो देवानामुत मर्त्यत्रा ।>
      text <तदादित्या वसवो रुद्रियासो रक्षोयुजे तपुरघं दधात ॥>
      text <य ईं राजानावृतुथा विदधद्रजसो मित्रो वरुणश्चिकेतत् ।>
      text <गम्भीराय रक्षसे हेतिमस्य द्रोघाय चिद्वचस आनवाय ॥>
      text <अन्तरैश्चक्रैस्तनयाय वर्तिर्द्युमता यातं नृवता रथेन ।>
      text <सनुत्येन त्यजसा मर्त्यस्य वनुष्यतामपि शीर्षा ववृक्तम् ॥>
      text <आ परमाभिरुत मध्यमाभिर्नियुद्भिर्यातमवमाभिरर्वाक् ।>
      text <दृळ्हस्य चिद्गोमतो वि व्रजस्य दुरो वर्तं गृणते चित्रराती ॥>
    text <ऋग्वेदः सूक्तं>
      text <क्व त्या वल्गू पुरुहूताद्य दूतो न स्तोमोऽविदन्नमस्वान् ।>
      text <आ यो अर्वाङ्नासत्या ववर्त प्रेष्ठा ह्यसथो अस्य मन्मन् ॥>
      text <अरं मे गन्तं हवनायास्मै गृणाना यथा पिबाथो अन्धः ।>
      text <परि ह त्यद्वर्तिर्याथो रिषो न यत्परो नान्तरस्तुतुर्यात् ॥>
      text <अकारि वामन्धसो वरीमन्नस्तारि बर्हिः सुप्रायणतमम् ।>
      text <उत्तानहस्तो युवयुर्ववन्दा वां नक्षन्तो अद्रय आञ्जन् ॥>
      text <ऊर्ध्वो वामग्निरध्वरेष्वस्थात्प्र रातिरेति जूर्णिनी घृताची ।>
      text <प्र होता गूर्तमना उराणोऽयुक्त यो नासत्या हवीमन् ॥>
      text <अधि श्रिये दुहिता सूर्यस्य रथं तस्थौ पुरुभुजा शतोतिम् ।>
      text <प्र मायाभिर्मायिना भूतमत्र नरा नृतू जनिमन्यज्ञियानाम् ॥>
      text <युवं श्रीभिर्दर्शताभिराभिः शुभे पुष्टिमूहथुः सूर्यायाः ।>
      text <प्र वां वयो वपुषेऽनु पप्तन्नक्षद्वाणी सुष्टुता धिष्ण्या वाम् ॥>
      text <आ वां वयोऽश्वासो वहिष्ठा अभि प्रयो नासत्या वहन्तु ।>
      text <प्र वां रथो मनोजवा असर्जीषः पृक्ष इषिधो अनु पूर्वीः ॥>
      text <पुरु हि वां पुरुभुजा देष्णं धेनुं न इषं पिन्वतमसक्राम् ।>
      text <स्तुतश्च वां माध्वी सुष्टुतिश्च रसाश्च ये वामनु रातिमग्मन् ॥>
      text <उत म ऋज्रे पुरयस्य रघ्वी सुमीळ्हे शतं पेरुके च पक्वा ।>
      text <शाण्डो दाद्धिरणिनः स्मद्दिष्टीन्दश वशासो अभिषाच ऋष्वान् ॥>
      text <सं वां शता नासत्या सहस्राश्वानां पुरुपन्था गिरे दात् ।>
      text <भरद्वाजाय वीर नू गिरे दाद्धता रक्षांसि पुरुदंससा स्युः ॥>
      text <आ वां सुम्ने वरिमन्सूरिभिः ष्याम् ॥>
    text <ऋग्वेदः सूक्तं>
      text <उदु श्रिय उषसो रोचमाना अस्थुरपां नोर्मयो रुशन्तः ।>
      text <कृणोति विश्वा सुपथा सुगान्यभूदु वस्वी दक्षिणा मघोनी ॥>
      text <भद्रा ददृक्ष उर्विया वि भास्युत्ते शोचिर्भानवो द्यामपप्तन् ।>
      text <आविर्वक्षः कृणुषे शुम्भमानोषो देवि रोचमाना महोभिः ॥>
      text <वहन्ति सीमरुणासो रुशन्तो गावः सुभगामुर्विया प्रथानाम् ।>
      text <अपेजते शूरो अस्तेव शत्रून्बाधते तमो अजिरो न वोळ्हा ॥>
      text <सुगोत ते सुपथा पर्वतेष्ववाते अपस्तरसि स्वभानो ।>
      text <सा न आ वह पृथुयामन्नृष्वे रयिं दिवो दुहितरिषयध्यै ॥>
      text <सा वह योक्षभिरवातोषो वरं वहसि जोषमनु ।>
      text <त्वं दिवो दुहितर्या ह देवी पूर्वहूतौ मंहना दर्शता भूः ॥>
      text <उत्ते वयश्चिद्वसतेरपप्तन्नरश्च ये पितुभाजो व्युष्टौ ।>
      text <अमा सते वहसि भूरि वाममुषो देवि दाशुषे मर्त्याय ॥>
    text <ऋग्वेदः सूक्तं>
      text <एषा स्या नो दुहिता दिवोजाः क्षितीरुच्छन्ती मानुषीरजीगः ।>
      text <या भानुना रुशता राम्यास्वज्ञायि तिरस्तमसश्चिदक्तून् ॥>
      text <वि तद्ययुररुणयुग्भिरश्वैश्चित्रं भान्त्युषसश्चन्द्ररथाः ।>
      text <अग्रं यज्ञस्य बृहतो नयन्तीर्वि ता बाधन्ते तम ऊर्म्यायाः ॥>
      text <श्रवो वाजमिषमूर्जं वहन्तीर्नि दाशुष उषसो मर्त्याय ।>
      text <मघोनीर्वीरवत्पत्यमाना अवो धात विधते रत्नमद्य ॥>
      text <इदा हि वो विधते रत्नमस्तीदा वीराय दाशुष उषासः ।>
      text <इदा विप्राय जरते यदुक्था नि ष्म मावते वहथा पुरा चित् ॥>
      text <इदा हि त उषो अद्रिसानो गोत्रा गवामङ्गिरसो गृणन्ति ।>
      text <व्यर्केण बिभिदुर्ब्रह्मणा च सत्या नृणामभवद्देवहूतिः ॥>
      text <उच्छा दिवो दुहितः प्रत्नवन्नो भरद्वाजवद्विधते मघोनि ।>
      text <सुवीरं रयिं गृणते रिरीह्युरुगायमधि धेहि श्रवो नः ॥>
    text <ऋग्वेदः सूक्तं>
      text <वपुर्नु तच्चिकितुषे चिदस्तु समानं नाम धेनु पत्यमानम् ।>
      text <मर्तेष्वन्यद्दोहसे पीपाय सकृच्छुक्रं दुदुहे पृश्निरूधः ॥>
      text <ये अग्नयो न शोशुचन्निधाना द्विर्यत्त्रिर्मरुतो वावृधन्त ।>
      text <अरेणवो हिरण्ययास एषां साकं नृम्णैः पौंस्येभिश्च भूवन् ॥>
      text <रुद्रस्य ये मीळ्हुषः सन्ति पुत्रा याँश्चो नु दाधृविर्भरध्यै ।>
      text <विदे हि माता महो मही षा सेत्पृश्निः सुभ्वे गर्भमाधात् ॥>
      text <न य ईषन्ते जनुषोऽया न्वन्तः सन्तोऽवद्यानि पुनानाः ।>
      text <निर्यद्दुह्रे शुचयोऽनु जोषमनु श्रिया तन्वमुक्षमाणाः ॥>
      text <मक्षू न येषु दोहसे चिदया आ नाम धृष्णु मारुतं दधानाः ।>
      text <न ये स्तौना अयासो मह्ना नू चित्सुदानुरव यासदुग्रान् ॥>
      text <त इदुग्राः शवसा धृष्णुषेणा उभे युजन्त रोदसी सुमेके ।>
      text <अध स्मैषु रोदसी स्वशोचिरामवत्सु तस्थौ न रोकः ॥>
      text <अनेनो वो मरुतो यामो अस्त्वनश्वश्चिद्यमजत्यरथीः ।>
      text <अनवसो अनभीशू रजस्तूर्वि रोदसी पथ्या याति साधन् ॥>
      text <नास्य वर्ता न तरुता न्वस्ति मरुतो यमवथ वाजसातौ ।>
      text <तोके वा गोषु तनये यमप्सु स व्रजं दर्ता पार्ये अध द्योः ॥>
      text <प्र चित्रमर्कं गृणते तुराय मारुताय स्वतवसे भरध्वम् ।>
      text <ये सहांसि सहसा सहन्ते रेजते अग्ने पृथिवी मखेभ्यः ॥>
      text <त्विषीमन्तो अध्वरस्येव दिद्युत्तृषुच्यवसो जुह्वो नाग्नेः ।>
      text <अर्चत्रयो धुनयो न वीरा भ्राजज्जन्मानो मरुतो अधृष्टाः ॥>
      text <तं वृधन्तं मारुतं भ्राजदृष्टिं रुद्रस्य सूनुं हवसा विवासे ।>
      text <दिवः शर्धाय शुचयो मनीषा गिरयो नाप उग्रा अस्पृध्रन् ॥>
    text <ऋग्वेदः सूक्तं>
      text <विश्वेषां वः सतां ज्येष्ठतमा गीर्भिर्मित्रावरुणा वावृधध्यै ।>
      text <सं या रश्मेव यमतुर्यमिष्ठा द्वा जनाँ असमा बाहुभिः स्वैः ॥>
      text <इयं मद्वां प्र स्तृणीते मनीषोप प्रिया नमसा बर्हिरच्छ ।>
      text <यन्तं नो मित्रावरुणावधृष्टं छर्दिर्यद्वां वरूथ्यं सुदानू ॥>
      text <आ यातं मित्रावरुणा सुशस्त्युप प्रिया नमसा हूयमाना ।>
      text <सं यावप्नस्थो अपसेव जनाञ्छ्रुधीयतश्चिद्यतथो महित्वा ॥>
      text <अश्वा न या वाजिना पूतबन्धू ऋता यद्गर्भमदितिर्भरध्यै ।>
      text <प्र या महि महान्ता जायमाना घोरा मर्ताय रिपवे नि दीधः ॥>
      text <विश्वे यद्वां मंहना मन्दमानाः क्षत्रं देवासो अदधुः सजोषाः ।>
      text <परि यद्भूथो रोदसी चिदुर्वी सन्ति स्पशो अदब्धासो अमूराः ॥>
      text <ता हि क्षत्रं धारयेथे अनु द्यून्दृंहेथे सानुमुपमादिव द्योः ।>
      text <दृळ्हो नक्षत्र उत विश्वदेवो भूमिमातान्द्यां धासिनायोः ॥>
      text <ता विग्रं धैथे जठरं पृणध्या आ यत्सद्म सभृतयः पृणन्ति ।>
      text <न मृष्यन्ते युवतयोऽवाता वि यत्पयो विश्वजिन्वा भरन्ते ॥>
      text <ता जिह्वया सदमेदं सुमेधा आ यद्वां सत्यो अरतिरृते भूत् ।>
      text <तद्वां महित्वं घृतान्नावस्तु युवं दाशुषे वि चयिष्टमंहः ॥>
      text <प्र यद्वां मित्रावरुणा स्पूर्धन्प्रिया धाम युवधिता मिनन्ति ।>
      text <न ये देवास ओहसा न मर्ता अयज्ञसाचो अप्यो न पुत्राः ॥>
      text <वि यद्वाचं कीस्तासो भरन्ते शंसन्ति के चिन्निविदो मनानाः ।>
      text <आद्वां ब्रवाम सत्यान्युक्था नकिर्देवेभिर्यतथो महित्वा ॥>
      text <अवोरित्था वां छर्दिषो अभिष्टौ युवोर्मित्रावरुणावस्कृधोयु ।>
      text <अनु यद्गाव स्फुरानृजिप्यं धृष्णुं यद्रणे वृषणं युनजन् ॥>
    text <ऋग्वेदः सूक्तं>
      text <श्रुष्टी वां यज्ञ उद्यतः सजोषा मनुष्वद्वृक्तबर्हिषो यजध्यै ।>
      text <आ य इन्द्रावरुणाविषे अद्य महे सुम्नाय मह आववर्तत् ॥>
      text <ता हि श्रेष्ठा देवताता तुजा शूराणां शविष्ठा ता हि भूतम् ।>
      text <मघोनां मंहिष्ठा तुविशुष्म ऋतेन वृत्रतुरा सर्वसेना ॥>
      text <ता गृणीहि नमस्येभिः शूषैः सुम्नेभिरिन्द्रावरुणा चकाना ।>
      text <वज्रेणान्यः शवसा हन्ति वृत्रं सिषक्त्यन्यो वृजनेषु विप्रः ॥>
      text <ग्नाश्च यन्नरश्च वावृधन्त विश्वे देवासो नरां स्वगूर्ताः ।>
      text <प्रैभ्य इन्द्रावरुणा महित्वा द्यौश्च पृथिवि भूतमुर्वी ॥>
      text <स इत्सुदानुः स्ववाँ ऋतावेन्द्रा यो वां वरुण दाशति त्मन् ।>
      text <इषा स द्विषस्तरेद्दास्वान्वंसद्रयिं रयिवतश्च जनान् ॥>
      text <यं युवं दाश्वध्वराय देवा रयिं धत्थो वसुमन्तं पुरुक्षुम् ।>
      text <अस्मे स इन्द्रावरुणावपि ष्यात्प्र यो भनक्ति वनुषामशस्तीः ॥>
      text <उत नः सुत्रात्रो देवगोपाः सूरिभ्य इन्द्रावरुणा रयिः ष्यात् ।>
      text <येषां शुष्मः पृतनासु साह्वान्प्र सद्यो द्युम्ना तिरते ततुरिः ॥>
      text <नू न इन्द्रावरुणा गृणाना पृङ्क्तं रयिं सौश्रवसाय देवा ।>
      text <इत्था गृणन्तो महिनस्य शर्धोऽपो न नावा दुरिता तरेम ॥>
      text <प्र सम्राजे बृहते मन्म नु प्रियमर्च देवाय वरुणाय सप्रथः ।>
      text <अयं य उर्वी महिना महिव्रतः क्रत्वा विभात्यजरो न शोचिषा ॥>
      text <इन्द्रावरुणा सुतपाविमं सुतं सोमं पिबतं मद्यं धृतव्रता ।>
      text <युवो रथो अध्वरं देववीतये प्रति स्वसरमुप याति पीतये ॥>
      text <इन्द्रावरुणा मधुमत्तमस्य वृष्णः सोमस्य वृषणा वृषेथाम् ।>
      text <इदं वामन्धः परिषिक्तमस्मे आसद्यास्मिन्बर्हिषि मादयेथाम् ॥>
    text <ऋग्वेदः सूक्तं>
      text <सं वां कर्मणा समिषा हिनोमीन्द्राविष्णू अपसस्पारे अस्य ।>
      text <जुषेथां यज्ञं द्रविणं च धत्तमरिष्टैर्नः पथिभिः पारयन्ता ॥>
      text <या विश्वासां जनितारा मतीनामिन्द्राविष्णू कलशा सोमधाना ।>
      text <प्र वां गिरः शस्यमाना अवन्तु प्र स्तोमासो गीयमानासो अर्कैः ॥>
      text <इन्द्राविष्णू मदपती मदानामा सोमं यातं द्रविणो दधाना ।>
      text <सं वामञ्जन्त्वक्तुभिर्मतीनां सं स्तोमासः शस्यमानास उक्थैः ॥>
      text <आ वामश्वासो अभिमातिषाह इन्द्राविष्णू सधमादो वहन्तु ।>
      text <जुषेथां विश्वा हवना मतीनामुप ब्रह्माणि शृणुतं गिरो मे ॥>
      text <इन्द्राविष्णू तत्पनयाय्यं वां सोमस्य मद उरु चक्रमाथे ।>
      text <अकृणुतमन्तरिक्षं वरीयोऽप्रथतं जीवसे नो रजांसि ॥>
      text <इन्द्राविष्णू हविषा वावृधानाग्राद्वाना नमसा रातहव्या ।>
      text <घृतासुती द्रविणं धत्तमस्मे समुद्र स्थः कलशः सोमधानः ॥>
      text <इन्द्राविष्णू पिबतं मध्वो अस्य सोमस्य दस्रा जठरं पृणेथाम् ।>
      text <आ वामन्धांसि मदिराण्यग्मन्नुप ब्रह्माणि शृणुतं हवं मे ॥>
      text <उभा जिग्यथुर्न परा जयेथे न परा जिग्ये कतरश्चनैनोः ।>
      text <इन्द्रश्च विष्णो यदपस्पृधेथां त्रेधा सहस्रं वि तदैरयेथाम् ॥>
    text <ऋग्वेदः सूक्तं>
      text <घृतवती भुवनानामभिश्रियोर्वी पृथ्वी मधुदुघे सुपेशसा ।>
      text <द्यावापृथिवी वरुणस्य धर्मणा विष्कभिते अजरे भूरिरेतसा ॥>
      text <असश्चन्ती भूरिधारे पयस्वती घृतं दुहाते सुकृते शुचिव्रते ।>
      text <राजन्ती अस्य भुवनस्य रोदसी अस्मे रेतः सिञ्चतं यन्मनुर्हितम् ॥>
      text <यो वामृजवे क्रमणाय रोदसी मर्तो ददाश धिषणे स साधति ।>
      text <प्र प्रजाभिर्जायते धर्मणस्परि युवोः सिक्ता विषुरूपाणि सव्रता ॥>
      text <घृतेन द्यावापृथिवी अभीवृते घृतश्रिया घृतपृचा घृतावृधा ।>
      text <उर्वी पृथ्वी होतृवूर्ये पुरोहिते ते इद्विप्रा ईळते सुम्नमिष्टये ॥>
      text <मधु नो द्यावापृथिवी मिमिक्षतां मधुश्चुता मधुदुघे मधुव्रते ।>
      text <दधाने यज्ञं द्रविणं च देवता महि श्रवो वाजमस्मे सुवीर्यम् ॥>
      text <ऊर्जं नो द्यौश्च पृथिवी च पिन्वतां पिता माता विश्वविदा सुदंससा ।>
      text <संरराणे रोदसी विश्वशम्भुवा सनिं वाजं रयिमस्मे समिन्वताम् ॥>
    text <ऋग्वेदः सूक्तं>
      text <उदु ष्य देवः सविता हिरण्यया बाहू अयंस्त सवनाय सुक्रतुः ।>
      text <घृतेन पाणी अभि प्रुष्णुते मखो युवा सुदक्षो रजसो विधर्मणि ॥>
      text <देवस्य वयं सवितुः सवीमनि श्रेष्ठे स्याम वसुनश्च दावने ।>
      text <यो विश्वस्य द्विपदो यश्चतुष्पदो निवेशने प्रसवे चासि भूमनः ॥>
      text <अदब्धेभिः सवितः पायुभिष्ट्वं शिवेभिरद्य परि पाहि नो गयम् ।>
      text <हिरण्यजिह्वः सुविताय नव्यसे रक्षा माकिर्नो अघशंस ईशत ॥>
      text <उदु ष्य देवः सविता दमूना हिरण्यपाणिः प्रतिदोषमस्थात् ।>
      text <अयोहनुर्यजतो मन्द्रजिह्व आ दाशुषे सुवति भूरि वामम् ॥>
      text <उदू अयाँ उपवक्तेव बाहू हिरण्यया सविता सुप्रतीका ।>
      text <दिवो रोहांस्यरुहत्पृथिव्या अरीरमत्पतयत्कच्चिदभ्वम् ॥>
      text <वाममद्य सवितर्वाममु श्वो दिवेदिवे वाममस्मभ्यं सावीः ।>
      text <वामस्य हि क्षयस्य देव भूरेरया धिया वामभाजः स्याम ॥>
    text <ऋग्वेदः सूक्तं>
      text <इन्द्रासोमा महि तद्वां महित्वं युवं महानि प्रथमानि चक्रथुः ।>
      text <युवं सूर्यं विविदथुर्युवं स्वर्विश्वा तमांस्यहतं निदश्च ॥>
      text <इन्द्रासोमा वासयथ उषासमुत्सूर्यं नयथो ज्योतिषा सह ।>
      text <उप द्यां स्कम्भथु स्कम्भनेनाप्रथतं पृथिवीं मातरं वि ॥>
      text <इन्द्रासोमावहिमपः परिष्ठां हथो वृत्रमनु वां द्यौरमन्यत ।>
      text <प्रार्णांस्यैरयतं नदीनामा समुद्राणि पप्रथुः पुरूणि ॥>
      text <इन्द्रासोमा पक्वमामास्वन्तर्नि गवामिद्दधथुर्वक्षणासु ।>
      text <जगृभथुरनपिनद्धमासु रुशच्चित्रासु जगतीष्वन्तः ॥>
      text <इन्द्रासोमा युवमङ्ग तरुत्रमपत्यसाचं श्रुत्यं रराथे ।>
      text <युवं शुष्मं नर्यं चर्षणिभ्यः सं विव्यथुः पृतनाषाहमुग्रा ॥>
    text <ऋग्वेदः सूक्तं>
      text <यो अद्रिभित्प्रथमजा ऋतावा बृहस्पतिराङ्गिरसो हविष्मान् ।>
      text <द्विबर्हज्मा प्राघर्मसत्पिता न आ रोदसी वृषभो रोरवीति ॥>
      text <जनाय चिद्य ईवत उ लोकं बृहस्पतिर्देवहूतौ चकार ।>
      text <घ्नन्वृत्राणि वि पुरो दर्दरीति जयञ्छत्रूँरमित्रान्पृत्सु साहन् ॥>
      text <बृहस्पतिः समजयद्वसूनि महो व्रजान्गोमतो देव एषः ।>
      text <अपः सिषासन्स्वरप्रतीतो बृहस्पतिर्हन्त्यमित्रमर्कैः ॥>
    text <ऋग्वेदः सूक्तं>
      text <सोमारुद्रा धारयेथामसुर्यं प्र वामिष्टयोऽरमश्नुवन्तु ।>
      text <दमेदमे सप्त रत्ना दधाना शं नो भूतं द्विपदे शं चतुष्पदे ॥>
      text <सोमारुद्रा वि वृहतं विषूचीममीवा या नो गयमाविवेश ।>
      text <आरे बाधेथां निरृतिं पराचैरस्मे भद्रा सौश्रवसानि सन्तु ॥>
      text <सोमारुद्रा युवमेतान्यस्मे विश्वा तनूषु भेषजानि धत्तम् ।>
      text <अव स्यतं मुञ्चतं यन्नो अस्ति तनूषु बद्धं कृतमेनो अस्मत् ॥>
      text <तिग्मायुधौ तिग्महेती सुशेवौ सोमारुद्राविह सु मृळतं नः ।>
      text <प्र नो मुञ्चतं वरुणस्य पाशाद्गोपायतं नः सुमनस्यमाना ॥>
    text <ऋग्वेदः सूक्तं>
      text <जीमूतस्येव भवति प्रतीकं यद्वर्मी याति समदामुपस्थे ।>
      text <अनाविद्धया तन्वा जय त्वं स त्वा वर्मणो महिमा पिपर्तु ॥>
      text <धन्वना गा धन्वनाजिं जयेम धन्वना तीव्राः समदो जयेम ।>
      text <धनुः शत्रोरपकामं कृणोति धन्वना सर्वाः प्रदिशो जयेम ॥>
      text <वक्ष्यन्तीवेदा गनीगन्ति कर्णं प्रियं सखायं परिषस्वजाना ।>
      text <योषेव शिङ्क्ते वितताधि धन्वञ्ज्या इयं समने पारयन्ती ॥>
      text <ते आचरन्ती समनेव योषा मातेव पुत्रं बिभृतामुपस्थे ।>
      text <अप शत्रून्विध्यतां संविदाने आर्त्नी इमे विष्फुरन्ती अमित्रान् ॥>
      text <बह्वीनां पिता बहुरस्य पुत्रश्चिश्चा कृणोति समनावगत्य ।>
      text <इषुधिः सङ्काः पृतनाश्च सर्वाः पृष्ठे निनद्धो जयति प्रसूतः ॥>
      text <रथे तिष्ठन्नयति वाजिनः पुरो यत्रयत्र कामयते सुषारथिः ।>
      text <अभीशूनां महिमानं पनायत मनः पश्चादनु यच्छन्ति रश्मयः ॥>
      text <तीव्रान्घोषान्कृण्वते वृषपाणयोऽश्वा रथेभिः सह वाजयन्तः ।>
      text <अवक्रामन्तः प्रपदैरमित्रान्क्षिणन्ति शत्रूँरनपव्ययन्तः ॥>
      text <रथवाहनं हविरस्य नाम यत्रायुधं निहितमस्य वर्म ।>
      text <तत्रा रथमुप शग्मं सदेम विश्वाहा वयं सुमनस्यमानाः ॥>
      text <स्वादुषंसदः पितरो वयोधाः कृच्छ्रेश्रितः शक्तीवन्तो गभीराः ।>
      text <चित्रसेना इषुबला अमृध्राः सतोवीरा उरवो व्रातसाहाः ॥>
      text <ब्राह्मणासः पितरः सोम्यासः शिवे नो द्यावापृथिवी अनेहसा ।>
      text <पूषा नः पातु दुरितादृतावृधो रक्षा माकिर्नो अघशंस ईशत ॥>
      text <सुपर्णं वस्ते मृगो अस्या दन्तो गोभिः संनद्धा पतति प्रसूता ।>
      text <यत्रा नरः सं च वि च द्रवन्ति तत्रास्मभ्यमिषवः शर्म यंसन् ॥>
      text <ऋजीते परि वृङ्धि नोऽश्मा भवतु नस्तनूः ।>
      text <सोमो अधि ब्रवीतु नोऽदितिः शर्म यच्छतु ॥>
      text <आ जङ्घन्ति सान्वेषां जघनाँ उप जिघ्नते ।>
      text <अश्वाजनि प्रचेतसोऽश्वान्समत्सु चोदय ॥>
      text <अहिरिव भोगैः पर्येति बाहुं ज्याया हेतिं परिबाधमानः ।>
      text <हस्तघ्नो विश्वा वयुनानि विद्वान्पुमान्पुमांसं परि पातु विश्वतः ॥>
      text <आलाक्ता या रुरुशीर्ष्ण्यथो यस्या अयो मुखम् ।>
      text <इदं पर्जन्यरेतस इष्वै देव्यै बृहन्नमः ॥>
      text <अवसृष्टा परा पत शरव्ये ब्रह्मसंशिते ।>
      text <गच्छामित्रान्प्र पद्यस्व मामीषां कं चनोच्छिषः ॥>
      text <यत्र बाणाः सम्पतन्ति कुमारा विशिखा इव ।>
      text <तत्रा नो ब्रह्मणस्पतिरदितिः शर्म यच्छतु विश्वाहा शर्म यच्छतु ॥>
      text <मर्माणि ते वर्मणा छादयामि सोमस्त्वा राजामृतेनानु वस्ताम् ।>
      text <उरोर्वरीयो वरुणस्ते कृणोतु जयन्तं त्वानु देवा मदन्तु ॥>
      text <यो नः स्वो अरणो यश्च निष्ट्यो जिघांसति ।>
      text <देवास्तं सर्वे धूर्वन्तु ब्रह्म वर्म ममान्तरम् ॥>

  text <ऋग्वेदः मण्डल ७>
    text <ऋग्वेदः सूक्तं>
      text <अग्निं नरो दीधितिभिररण्योर्हस्तच्युती जनयन्त प्रशस्तम् ।>
      text <दूरेदृशं गृहपतिमथर्युम् ॥>
      text <तमग्निमस्ते वसवो न्यृण्वन्सुप्रतिचक्षमवसे कुतश्चित् ।>
      text <दक्षाय्यो यो दम आस नित्यः ॥>
      text <प्रेद्धो अग्ने दीदिहि पुरो नोऽजस्रया सूर्म्या यविष्ठ ।>
      text <त्वां शश्वन्त उप यन्ति वाजाः ॥>
      text <प्र ते अग्नयोऽग्निभ्यो वरं निः सुवीरासः शोशुचन्त द्युमन्तः ।>
      text <यत्रा नरः समासते सुजाताः ॥>
      text <दा नो अग्ने धिया रयिं सुवीरं स्वपत्यं सहस्य प्रशस्तम् ।>
      text <न यं यावा तरति यातुमावान् ॥>
      text <उप यमेति युवतिः सुदक्षं दोषा वस्तोर्हविष्मती घृताची ।>
      text <उप स्वैनमरमतिर्वसूयुः ॥>
      text <विश्वा अग्नेऽप दहारातीर्येभिस्तपोभिरदहो जरूथम् ।>
      text <प्र निस्वरं चातयस्वामीवाम् ॥>
      text <आ यस्ते अग्न इधते अनीकं वसिष्ठ शुक्र दीदिवः पावक ।>
      text <उतो न एभि स्तवथैरिह स्याः ॥>
      text <वि ये ते अग्ने भेजिरे अनीकं मर्ता नरः पित्र्यासः पुरुत्रा ।>
      text <उतो न एभिः सुमना इह स्याः ॥>
      text <इमे नरो वृत्रहत्येषु शूरा विश्वा अदेवीरभि सन्तु मायाः ।>
      text <ये मे धियं पनयन्त प्रशस्ताम् ॥>
      text <मा शूने अग्ने नि षदाम नृणां माशेषसोऽवीरता परि त्वा ।>
      text <प्रजावतीषु दुर्यासु दुर्य ॥>
      text <यमश्वी नित्यमुपयाति यज्ञं प्रजावन्तं स्वपत्यं क्षयं नः ।>
      text <स्वजन्मना शेषसा वावृधानम् ॥>
      text <पाहि नो अग्ने रक्षसो अजुष्टात्पाहि धूर्तेरररुषो अघायोः ।>
      text <त्वा युजा पृतनायूँरभि ष्याम् ॥>
      text <सेदग्निरग्नीँरत्यस्त्वन्यान्यत्र वाजी तनयो वीळुपाणिः ।>
      text <सहस्रपाथा अक्षरा समेति ॥>
      text <सेदग्निर्यो वनुष्यतो निपाति समेद्धारमंहस उरुष्यात् ।>
      text <सुजातासः परि चरन्ति वीराः ॥>
      text <अयं सो अग्निराहुतः पुरुत्रा यमीशानः समिदिन्धे हविष्मान् ।>
      text <परि यमेत्यध्वरेषु होता ॥>
      text <त्वे अग्न आहवनानि भूरीशानास आ जुहुयाम नित्या ।>
      text <उभा कृण्वन्तो वहतू मियेधे ॥>
      text <इमो अग्ने वीततमानि हव्याजस्रो वक्षि देवतातिमच्छ ।>
      text <प्रति न ईं सुरभीणि व्यन्तु ॥>
      text <मा नो अग्नेऽवीरते परा दा दुर्वाससेऽमतये मा नो अस्यै ।>
      text <मा नः क्षुधे मा रक्षस ऋतावो मा नो दमे मा वन आ जुहूर्थाः ॥>
      text <नू मे ब्रह्माण्यग्न उच्छशाधि त्वं देव मघवद्भ्यः सुषूदः ।>
      text <रातौ स्यामोभयास आ ते यूयं पात स्वस्तिभिः सदा नः ॥>
      text <त्वमग्ने सुहवो रण्वसंदृक्सुदीती सूनो सहसो दिदीहि ।>
      text <मा त्वे सचा तनये नित्य आ धङ्मा वीरो अस्मन्नर्यो वि दासीत् ॥>
      text <मा नो अग्ने दुर्भृतये सचैषु देवेद्धेष्वग्निषु प्र वोचः ।>
      text <मा ते अस्मान्दुर्मतयो भृमाच्चिद्देवस्य सूनो सहसो नशन्त ॥>
      text <स मर्तो अग्ने स्वनीक रेवानमर्त्ये य आजुहोति हव्यम् ।>
      text <स देवता वसुवनिं दधाति यं सूरिरर्थी पृच्छमान एति ॥>
      text <महो नो अग्ने सुवितस्य विद्वान्रयिं सूरिभ्य आ वहा बृहन्तम् ।>
      text <येन वयं सहसावन्मदेमाविक्षितास आयुषा सुवीराः ॥>
      text <नू मे ब्रह्माण्यग्न उच्छशाधि त्वं देव मघवद्भ्यः सुषूदः ।>
      text <रातौ स्यामोभयास आ ते यूयं पात स्वस्तिभिः सदा नः ॥>
    text <ऋग्वेदः सूक्तं>
      text <जुषस्व नः समिधमग्ने अद्य शोचा बृहद्यजतं धूममृण्वन् ।>
      text <उप स्पृश दिव्यं सानु स्तूपैः सं रश्मिभिस्ततनः सूर्यस्य ॥>
      text <नराशंसस्य महिमानमेषामुप स्तोषाम यजतस्य यज्ञैः ।>
      text <ये सुक्रतवः शुचयो धियंधाः स्वदन्ति देवा उभयानि हव्या ॥>
      text <ईळेन्यं वो असुरं सुदक्षमन्तर्दूतं रोदसी सत्यवाचम् ।>
      text <मनुष्वदग्निं मनुना समिद्धं समध्वराय सदमिन्महेम ॥>
      text <सपर्यवो भरमाणा अभिज्ञु प्र वृञ्जते नमसा बर्हिरग्नौ ।>
      text <आजुह्वाना घृतपृष्ठं पृषद्वदध्वर्यवो हविषा मर्जयध्वम् ॥>
      text <स्वाध्यो वि दुरो देवयन्तोऽशिश्रयू रथयुर्देवताता ।>
      text <पूर्वी शिशुं न मातरा रिहाणे समग्रुवो न समनेष्वञ्जन् ॥>
      text <उत योषणे दिव्ये मही न उषासानक्ता सुदुघेव धेनुः ।>
      text <बर्हिषदा पुरुहूते मघोनी आ यज्ञिये सुविताय श्रयेताम् ॥>
      text <विप्रा यज्ञेषु मानुषेषु कारू मन्ये वां जातवेदसा यजध्यै ।>
      text <ऊर्ध्वं नो अध्वरं कृतं हवेषु ता देवेषु वनथो वार्याणि ॥>
      text <आ भारती भारतीभिः सजोषा इळा देवैर्मनुष्येभिरग्निः ।>
      text <सरस्वती सारस्वतेभिरर्वाक्तिस्रो देवीर्बर्हिरेदं सदन्तु ॥>
      text <तन्नस्तुरीपमध पोषयित्नु देव त्वष्टर्वि रराणः स्यस्व ।>
      text <यतो वीरः कर्मण्यः सुदक्षो युक्तग्रावा जायते देवकामः ॥>
      text <वनस्पतेऽव सृजोप देवानग्निर्हविः शमिता सूदयाति ।>
      text <सेदु होता सत्यतरो यजाति यथा देवानां जनिमानि वेद ॥>
      text <आ याह्यग्ने समिधानो अर्वाङिन्द्रेण देवैः सरथं तुरेभिः ।>
      text <बर्हिर्न आस्तामदितिः सुपुत्रा स्वाहा देवा अमृता मादयन्ताम् ॥>
    text <ऋग्वेदः सूक्तं>
      text <अग्निं वो देवमग्निभिः सजोषा यजिष्ठं दूतमध्वरे कृणुध्वम् ।>
      text <यो मर्त्येषु निध्रुविरृतावा तपुर्मूर्धा घृतान्नः पावकः ॥>
      text <प्रोथदश्वो न यवसेऽविष्यन्यदा महः संवरणाद्व्यस्थात् ।>
      text <आदस्य वातो अनु वाति शोचिरध स्म ते व्रजनं कृष्णमस्ति ॥>
      text <उद्यस्य ते नवजातस्य वृष्णोऽग्ने चरन्त्यजरा इधानाः ।>
      text <अच्छा द्यामरुषो धूम एति सं दूतो अग्न ईयसे हि देवान् ॥>
      text <वि यस्य ते पृथिव्यां पाजो अश्रेत्तृषु यदन्ना समवृक्त जम्भैः ।>
      text <सेनेव सृष्टा प्रसितिष्ट एति यवं न दस्म जुह्वा विवेक्षि ॥>
      text <तमिद्दोषा तमुषसि यविष्ठमग्निमत्यं न मर्जयन्त नरः ।>
      text <निशिशाना अतिथिमस्य योनौ दीदाय शोचिराहुतस्य वृष्णः ॥>
      text <सुसंदृक्ते स्वनीक प्रतीकं वि यद्रुक्मो न रोचस उपाके ।>
      text <दिवो न ते तन्यतुरेति शुष्मश्चित्रो न सूरः प्रति चक्षि भानुम् ॥>
      text <यथा वः स्वाहाग्नये दाशेम परीळाभिर्घृतवद्भिश्च हव्यैः ।>
      text <तेभिर्नो अग्ने अमितैर्महोभिः शतं पूर्भिरायसीभिर्नि पाहि ॥>
      text <या वा ते सन्ति दाशुषे अधृष्टा गिरो वा याभिर्नृवतीरुरुष्याः ।>
      text <ताभिर्नः सूनो सहसो नि पाहि स्मत्सूरीञ्जरितॄञ्जातवेदः ॥>
      text <निर्यत्पूतेव स्वधितिः शुचिर्गात्स्वया कृपा तन्वा रोचमानः ।>
      text <आ यो मात्रोरुशेन्यो जनिष्ट देवयज्याय सुक्रतुः पावकः ॥>
      text <एता नो अग्ने सौभगा दिदीह्यपि क्रतुं सुचेतसं वतेम ।>
      text <विश्वा स्तोतृभ्यो गृणते च सन्तु यूयं पात स्वस्तिभिः सदा नः ॥>
    text <ऋग्वेदः सूक्तं>
      text <प्र वः शुक्राय भानवे भरध्वं हव्यं मतिं चाग्नये सुपूतम् ।>
      text <यो दैव्यानि मानुषा जनूंष्यन्तर्विश्वानि विद्मना जिगाति ॥>
      text <स गृत्सो अग्निस्तरुणश्चिदस्तु यतो यविष्ठो अजनिष्ट मातुः ।>
      text <सं यो वना युवते शुचिदन्भूरि चिदन्ना समिदत्ति सद्यः ॥>
      text <अस्य देवस्य संसद्यनीके यं मर्तासः श्येतं जगृभ्रे ।>
      text <नि यो गृभं पौरुषेयीमुवोच दुरोकमग्निरायवे शुशोच ॥>
      text <अयं कविरकविषु प्रचेता मर्तेष्वग्निरमृतो नि धायि ।>
      text <स मा नो अत्र जुहुरः सहस्वः सदा त्वे सुमनसः स्याम ॥>
      text <आ यो योनिं देवकृतं ससाद क्रत्वा ह्यग्निरमृताँ अतारीत् ।>
      text <तमोषधीश्च वनिनश्च गर्भं भूमिश्च विश्वधायसं बिभर्ति ॥>
      text <ईशे ह्यग्निरमृतस्य भूरेरीशे रायः सुवीर्यस्य दातोः ।>
      text <मा त्वा वयं सहसावन्नवीरा माप्सवः परि षदाम मादुवः ॥>
      text <परिषद्यं ह्यरणस्य रेक्णो नित्यस्य रायः पतयः स्याम ।>
      text <न शेषो अग्ने अन्यजातमस्त्यचेतानस्य मा पथो वि दुक्षः ॥>
      text <नहि ग्रभायारणः सुशेवोऽन्योदर्यो मनसा मन्तवा उ ।>
      text <अधा चिदोकः पुनरित्स एत्या नो वाज्यभीषाळेतु नव्यः ॥>
      text <त्वमग्ने वनुष्यतो नि पाहि त्वमु नः सहसावन्नवद्यात् ।>
      text <सं त्वा ध्वस्मन्वदभ्येतु पाथः सं रयि स्पृहयाय्यः सहस्री ॥>
      text <एता नो अग्ने सौभगा दिदीह्यपि क्रतुं सुचेतसं वतेम ।>
      text <विश्वा स्तोतृभ्यो गृणते च सन्तु यूयं पात स्वस्तिभिः सदा नः ॥>
    text <ऋग्वेदः सूक्तं>
      text <प्राग्नये तवसे भरध्वं गिरं दिवो अरतये पृथिव्याः ।>
      text <यो विश्वेषाममृतानामुपस्थे वैश्वानरो वावृधे जागृवद्भिः ॥>
      text <पृष्टो दिवि धाय्यग्निः पृथिव्यां नेता सिन्धूनां वृषभ स्तियानाम् ।>
      text <स मानुषीरभि विशो वि भाति वैश्वानरो वावृधानो वरेण ॥>
      text <त्वद्भिया विश आयन्नसिक्नीरसमना जहतीर्भोजनानि ।>
      text <वैश्वानर पूरवे शोशुचानः पुरो यदग्ने दरयन्नदीदेः ॥>
      text <तव त्रिधातु पृथिवी उत द्यौर्वैश्वानर व्रतमग्ने सचन्त ।>
      text <त्वं भासा रोदसी आ ततन्थाजस्रेण शोचिषा शोशुचानः ॥>
      text <त्वामग्ने हरितो वावशाना गिरः सचन्ते धुनयो घृताचीः ।>
      text <पतिं कृष्टीनां रथ्यं रयीणां वैश्वानरमुषसां केतुमह्नाम् ॥>
      text <त्वे असुर्यं वसवो न्यृण्वन्क्रतुं हि ते मित्रमहो जुषन्त ।>
      text <त्वं दस्यूँरोकसो अग्न आज उरु ज्योतिर्जनयन्नार्याय ॥>
      text <स जायमानः परमे व्योमन्वायुर्न पाथः परि पासि सद्यः ।>
      text <त्वं भुवना जनयन्नभि क्रन्नपत्याय जातवेदो दशस्यन् ॥>
      text <तामग्ने अस्मे इषमेरयस्व वैश्वानर द्युमतीं जातवेदः ।>
      text <यया राधः पिन्वसि विश्ववार पृथु श्रवो दाशुषे मर्त्याय ॥>
      text <तं नो अग्ने मघवद्भ्यः पुरुक्षुं रयिं नि वाजं श्रुत्यं युवस्व ।>
      text <वैश्वानर महि नः शर्म यच्छ रुद्रेभिरग्ने वसुभिः सजोषाः ॥>
    text <ऋग्वेदः सूक्तं>
      text <प्र सम्राजो असुरस्य प्रशस्तिं पुंसः कृष्टीनामनुमाद्यस्य ।>
      text <इन्द्रस्येव प्र तवसस्कृतानि वन्दे दारुं वन्दमानो विवक्मि ॥>
      text <कविं केतुं धासिं भानुमद्रेर्हिन्वन्ति शं राज्यं रोदस्योः ।>
      text <पुरंदरस्य गीर्भिरा विवासेऽग्नेर्व्रतानि पूर्व्या महानि ॥>
      text <न्यक्रतून्ग्रथिनो मृध्रवाचः पणीँरश्रद्धाँ अवृधाँ अयज्ञान् ।>
      text <प्रप्र तान्दस्यूँरग्निर्विवाय पूर्वश्चकारापराँ अयज्यून् ॥>
      text <यो अपाचीने तमसि मदन्तीः प्राचीश्चकार नृतमः शचीभिः ।>
      text <तमीशानं वस्वो अग्निं गृणीषेऽनानतं दमयन्तं पृतन्यून् ॥>
      text <यो देह्यो अनमयद्वधस्नैर्यो अर्यपत्नीरुषसश्चकार ।>
      text <स निरुध्या नहुषो यह्वो अग्निर्विशश्चक्रे बलिहृतः सहोभिः ॥>
      text <यस्य शर्मन्नुप विश्वे जनास एवैस्तस्थुः सुमतिं भिक्षमाणाः ।>
      text <वैश्वानरो वरमा रोदस्योराग्निः ससाद पित्रोरुपस्थम् ॥>
      text <आ देवो ददे बुध्न्या वसूनि वैश्वानर उदिता सूर्यस्य ।>
      text <आ समुद्रादवरादा परस्मादाग्निर्ददे दिव आ पृथिव्याः ॥>
    text <ऋग्वेदः सूक्तं>
      text <प्र वो देवं चित्सहसानमग्निमश्वं न वाजिनं हिषे नमोभिः ।>
      text <भवा नो दूतो अध्वरस्य विद्वान्त्मना देवेषु विविदे मितद्रुः ॥>
      text <आ याह्यग्ने पथ्या अनु स्वा मन्द्रो देवानां सख्यं जुषाणः ।>
      text <आ सानु शुष्मैर्नदयन्पृथिव्या जम्भेभिर्विश्वमुशधग्वनानि ॥>
      text <प्राचीनो यज्ञः सुधितं हि बर्हिः प्रीणीते अग्निरीळितो न होता ।>
      text <आ मातरा विश्ववारे हुवानो यतो यविष्ठ जज्ञिषे सुशेवः ॥>
      text <सद्यो अध्वरे रथिरं जनन्त मानुषासो विचेतसो य एषाम् ।>
      text <विशामधायि विश्पतिर्दुरोणेऽग्निर्मन्द्रो मधुवचा ऋतावा ॥>
      text <असादि वृतो वह्निराजगन्वानग्निर्ब्रह्मा नृषदने विधर्ता ।>
      text <द्यौश्च यं पृथिवी वावृधाते आ यं होता यजति विश्ववारम् ॥>
      text <एते द्युम्नेभिर्विश्वमातिरन्त मन्त्रं ये वारं नर्या अतक्षन् ।>
      text <प्र ये विशस्तिरन्त श्रोषमाणा आ ये मे अस्य दीधयन्नृतस्य ॥>
      text <नू त्वामग्न ईमहे वसिष्ठा ईशानं सूनो सहसो वसूनाम् ।>
      text <इषं स्तोतृभ्यो मघवद्भ्य आनड्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <इन्धे राजा समर्यो नमोभिर्यस्य प्रतीकमाहुतं घृतेन ।>
      text <नरो हव्येभिरीळते सबाध आग्निरग्र उषसामशोचि ॥>
      text <अयमु ष्य सुमहाँ अवेदि होता मन्द्रो मनुषो यह्वो अग्निः ।>
      text <वि भा अकः ससृजानः पृथिव्यां कृष्णपविरोषधीभिर्ववक्षे ॥>
      text <कया नो अग्ने वि वसः सुवृक्तिं कामु स्वधामृणवः शस्यमानः ।>
      text <कदा भवेम पतयः सुदत्र रायो वन्तारो दुष्टरस्य साधोः ॥>
      text <प्रप्रायमग्निर्भरतस्य शृण्वे वि यत्सूर्यो न रोचते बृहद्भाः ।>
      text <अभि यः पूरुं पृतनासु तस्थौ द्युतानो दैव्यो अतिथिः शुशोच ॥>
      text <असन्नित्त्वे आहवनानि भूरि भुवो विश्वेभिः सुमना अनीकैः ।>
      text <स्तुतश्चिदग्ने शृण्विषे गृणानः स्वयं वर्धस्व तन्वं सुजात ॥>
      text <इदं वचः शतसाः संसहस्रमुदग्नये जनिषीष्ट द्विबर्हाः ।>
      text <शं यत्स्तोतृभ्य आपये भवाति द्युमदमीवचातनं रक्षोहा ॥>
      text <नू त्वामग्न ईमहे वसिष्ठा ईशानं सूनो सहसो वसूनाम् ।>
      text <इषं स्तोतृभ्यो मघवद्भ्य आनड्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <अबोधि जार उषसामुपस्थाद्धोता मन्द्रः कवितमः पावकः ।>
      text <दधाति केतुमुभयस्य जन्तोर्हव्या देवेषु द्रविणं सुकृत्सु ॥>
      text <स सुक्रतुर्यो वि दुरः पणीनां पुनानो अर्कं पुरुभोजसं नः ।>
      text <होता मन्द्रो विशां दमूनास्तिरस्तमो ददृशे राम्याणाम् ॥>
      text <अमूरः कविरदितिर्विवस्वान्सुसंसन्मित्रो अतिथिः शिवो नः ।>
      text <चित्रभानुरुषसां भात्यग्रेऽपां गर्भः प्रस्व आ विवेश ॥>
      text <ईळेन्यो वो मनुषो युगेषु समनगा अशुचज्जातवेदाः ।>
      text <सुसंदृशा भानुना यो विभाति प्रति गावः समिधानं बुधन्त ॥>
      text <अग्ने याहि दूत्यं मा रिषण्यो देवाँ अच्छा ब्रह्मकृता गणेन ।>
      text <सरस्वतीं मरुतो अश्विनापो यक्षि देवान्रत्नधेयाय विश्वान् ॥>
      text <त्वामग्ने समिधानो वसिष्ठो जरूथं हन्यक्षि राये पुरंधिम् ।>
      text <पुरुणीथा जातवेदो जरस्व यूयं पात स्वस्तिभिः सदा नः ॥>
    text <ऋग्वेदः सूक्तं>
      text <उषो न जारः पृथु पाजो अश्रेद्दविद्युतद्दीद्यच्छोशुचानः ।>
      text <वृषा हरिः शुचिरा भाति भासा धियो हिन्वान उशतीरजीगः ॥>
      text <स्वर्ण वस्तोरुषसामरोचि यज्ञं तन्वाना उशिजो न मन्म ।>
      text <अग्निर्जन्मानि देव आ वि विद्वान्द्रवद्दूतो देवयावा वनिष्ठः ॥>
      text <अच्छा गिरो मतयो देवयन्तीरग्निं यन्ति द्रविणं भिक्षमाणाः ।>
      text <सुसंदृशं सुप्रतीकं स्वञ्चं हव्यवाहमरतिं मानुषाणाम् ॥>
      text <इन्द्रं नो अग्ने वसुभिः सजोषा रुद्रं रुद्रेभिरा वहा बृहन्तम् ।>
      text <आदित्येभिरदितिं विश्वजन्यां बृहस्पतिमृक्वभिर्विश्ववारम् ॥>
      text <मन्द्रं होतारमुशिजो यविष्ठमग्निं विश ईळते अध्वरेषु ।>
      text <स हि क्षपावाँ अभवद्रयीणामतन्द्रो दूतो यजथाय देवान् ॥>
    text <ऋग्वेदः सूक्तं>
      text <महाँ अस्यध्वरस्य प्रकेतो न ऋते त्वदमृता मादयन्ते ।>
      text <आ विश्वेभिः सरथं याहि देवैर्न्यग्ने होता प्रथमः सदेह ॥>
      text <त्वामीळते अजिरं दूत्याय हविष्मन्तः सदमिन्मानुषासः ।>
      text <यस्य देवैरासदो बर्हिरग्नेऽहान्यस्मै सुदिना भवन्ति ॥>
      text <त्रिश्चिदक्तोः प्र चिकितुर्वसूनि त्वे अन्तर्दाशुषे मर्त्याय ।>
      text <मनुष्वदग्न इह यक्षि देवान्भवा नो दूतो अभिशस्तिपावा ॥>
      text <अग्निरीशे बृहतो अध्वरस्याग्निर्विश्वस्य हविषः कृतस्य ।>
      text <क्रतुं ह्यस्य वसवो जुषन्ताथा देवा दधिरे हव्यवाहम् ॥>
      text <आग्ने वह हविरद्याय देवानिन्द्रज्येष्ठास इह मादयन्ताम् ।>
      text <इमं यज्ञं दिवि देवेषु धेहि यूयं पात स्वस्तिभिः सदा नः ॥>
    text <ऋग्वेदः सूक्तं>
      text <अगन्म महा नमसा यविष्ठं यो दीदाय समिद्धः स्वे दुरोणे ।>
      text <चित्रभानुं रोदसी अन्तरुर्वी स्वाहुतं विश्वतः प्रत्यञ्चम् ॥>
      text <स मह्ना विश्वा दुरितानि साह्वानग्नि ष्टवे दम आ जातवेदाः ।>
      text <स नो रक्षिषद्दुरितादवद्यादस्मान्गृणत उत नो मघोनः ॥>
      text <त्वं वरुण उत मित्रो अग्ने त्वां वर्धन्ति मतिभिर्वसिष्ठाः ।>
      text <त्वे वसु सुषणनानि सन्तु यूयं पात स्वस्तिभिः सदा नः ॥>
    text <ऋग्वेदः सूक्तं>
      text <प्राग्नये विश्वशुचे धियंधेऽसुरघ्ने मन्म धीतिं भरध्वम् ।>
      text <भरे हविर्न बर्हिषि प्रीणानो वैश्वानराय यतये मतीनाम् ॥>
      text <त्वमग्ने शोचिषा शोशुचान आ रोदसी अपृणा जायमानः ।>
      text <त्वं देवाँ अभिशस्तेरमुञ्चो वैश्वानर जातवेदो महित्वा ॥>
      text <जातो यदग्ने भुवना व्यख्यः पशून्न गोपा इर्यः परिज्मा ।>
      text <वैश्वानर ब्रह्मणे विन्द गातुं यूयं पात स्वस्तिभिः सदा नः ॥>
    text <ऋग्वेदः सूक्तं>
      text <समिधा जातवेदसे देवाय देवहूतिभिः ।>
      text <हविर्भिः शुक्रशोचिषे नमस्विनो वयं दाशेमाग्नये ॥>
      text <वयं ते अग्ने समिधा विधेम वयं दाशेम सुष्टुती यजत्र ।>
      text <वयं घृतेनाध्वरस्य होतर्वयं देव हविषा भद्रशोचे ॥>
      text <आ नो देवेभिरुप देवहूतिमग्ने याहि वषट्कृतिं जुषाणः ।>
      text <तुभ्यं देवाय दाशतः स्याम यूयं पात स्वस्तिभिः सदा नः ॥>
    text <ऋग्वेदः सूक्तं>
      text <उपसद्याय मीळ्हुष आस्ये जुहुता हविः ।>
      text <यो नो नेदिष्ठमाप्यम् ॥>
      text <यः पञ्च चर्षणीरभि निषसाद दमेदमे ।>
      text <कविर्गृहपतिर्युवा ॥>
      text <स नो वेदो अमात्यमग्नी रक्षतु विश्वतः ।>
      text <उतास्मान्पात्वंहसः ॥>
      text <नवं नु स्तोममग्नये दिवः श्येनाय जीजनम् ।>
      text <वस्वः कुविद्वनाति नः ॥>
      text <स्पार्हा यस्य श्रियो दृशे रयिर्वीरवतो यथा ।>
      text <अग्रे यज्ञस्य शोचतः ॥>
      text <सेमां वेतु वषट्कृतिमग्निर्जुषत नो गिरः ।>
      text <यजिष्ठो हव्यवाहनः ॥>
      text <नि त्वा नक्ष्य विश्पते द्युमन्तं देव धीमहि ।>
      text <सुवीरमग्न आहुत ॥>
      text <क्षप उस्रश्च दीदिहि स्वग्नयस्त्वया वयम् ।>
      text <सुवीरस्त्वमस्मयुः ॥>
      text <उप त्वा सातये नरो विप्रासो यन्ति धीतिभिः ।>
      text <उपाक्षरा सहस्रिणी ॥>
      text <अग्नी रक्षांसि सेधति शुक्रशोचिरमर्त्यः ।>
      text <शुचिः पावक ईड्यः ॥>
      text <स नो राधांस्या भरेशानः सहसो यहो ।>
      text <भगश्च दातु वार्यम् ॥>
      text <त्वमग्ने वीरवद्यशो देवश्च सविता भगः ।>
      text <दितिश्च दाति वार्यम् ॥>
      text <अग्ने रक्षा णो अंहसः प्रति ष्म देव रीषतः ।>
      text <तपिष्ठैरजरो दह ॥>
      text <अधा मही न आयस्यनाधृष्टो नृपीतये ।>
      text <पूर्भवा शतभुजिः ॥>
      text <त्वं नः पाह्यंहसो दोषावस्तरघायतः ।>
      text <दिवा नक्तमदाभ्य ॥>
    text <ऋग्वेदः सूक्तं>
      text <एना वो अग्निं नमसोर्जो नपातमा हुवे ।>
      text <प्रियं चेतिष्ठमरतिं स्वध्वरं विश्वस्य दूतममृतम् ॥>
      text <स योजते अरुषा विश्वभोजसा स दुद्रवत्स्वाहुतः ।>
      text <सुब्रह्मा यज्ञः सुशमी वसूनां देवं राधो जनानाम् ॥>
      text <उदस्य शोचिरस्थादाजुह्वानस्य मीळ्हुषः ।>
      text <उद्धूमासो अरुषासो दिविस्पृशः समग्निमिन्धते नरः ॥>
      text <तं त्वा दूतं कृण्महे यशस्तमं देवाँ आ वीतये वह ।>
      text <विश्वा सूनो सहसो मर्तभोजना रास्व तद्यत्त्वेमहे ॥>
      text <त्वमग्ने गृहपतिस्त्वं होता नो अध्वरे ।>
      text <त्वं पोता विश्ववार प्रचेता यक्षि वेषि च वार्यम् ॥>
      text <कृधि रत्नं यजमानाय सुक्रतो त्वं हि रत्नधा असि ।>
      text <आ न ऋते शिशीहि विश्वमृत्विजं सुशंसो यश्च दक्षते ॥>
      text <त्वे अग्ने स्वाहुत प्रियासः सन्तु सूरयः ।>
      text <यन्तारो ये मघवानो जनानामूर्वान्दयन्त गोनाम् ॥>
      text <येषामिळा घृतहस्ता दुरोण आँ अपि प्राता निषीदति ।>
      text <ताँस्त्रायस्व सहस्य द्रुहो निदो यच्छा नः शर्म दीर्घश्रुत् ॥>
      text <स मन्द्रया च जिह्वया वह्निरासा विदुष्टरः ।>
      text <अग्ने रयिं मघवद्भ्यो न आ वह हव्यदातिं च सूदय ॥>
      text <ये राधांसि ददत्यश्व्या मघा कामेन श्रवसो महः ।>
      text <ताँ अंहसः पिपृहि पर्तृभिष्ट्वं शतं पूर्भिर्यविष्ठ्य ॥>
      text <देवो वो द्रविणोदाः पूर्णां विवष्ट्यासिचम् ।>
      text <उद्वा सिञ्चध्वमुप वा पृणध्वमादिद्वो देव ओहते ॥>
      text <तं होतारमध्वरस्य प्रचेतसं वह्निं देवा अकृण्वत ।>
      text <दधाति रत्नं विधते सुवीर्यमग्निर्जनाय दाशुषे ॥>
    text <ऋग्वेदः सूक्तं>
      text <अग्ने भव सुषमिधा समिद्ध उत बर्हिरुर्विया वि स्तृणीताम् ॥>
      text <उत द्वार उशतीर्वि श्रयन्तामुत देवाँ उशत आ वहेह ॥>
      text <अग्ने वीहि हविषा यक्षि देवान्स्वध्वरा कृणुहि जातवेदः ॥>
      text <स्वध्वरा करति जातवेदा यक्षद्देवाँ अमृतान्पिप्रयच्च ॥>
      text <वंस्व विश्वा वार्याणि प्रचेतः सत्या भवन्त्वाशिषो नो अद्य ॥>
      text <त्वामु ते दधिरे हव्यवाहं देवासो अग्न ऊर्ज आ नपातम् ॥>
      text <ते ते देवाय दाशतः स्याम महो नो रत्ना वि दध इयानः ॥>
    text <ऋग्वेदः सूक्तं>
      text <त्वे ह यत्पितरश्चिन्न इन्द्र विश्वा वामा जरितारो असन्वन् ।>
      text <त्वे गावः सुदुघास्त्वे ह्यश्वास्त्वं वसु देवयते वनिष्ठः ॥>
      text <राजेव हि जनिभिः क्षेष्येवाव द्युभिरभि विदुष्कविः सन् ।>
      text <पिशा गिरो मघवन्गोभिरश्वैस्त्वायतः शिशीहि राये अस्मान् ॥>
      text <इमा उ त्वा पस्पृधानासो अत्र मन्द्रा गिरो देवयन्तीरुप स्थुः ।>
      text <अर्वाची ते पथ्या राय एतु स्याम ते सुमताविन्द्र शर्मन् ॥>
      text <धेनुं न त्वा सूयवसे दुदुक्षन्नुप ब्रह्माणि ससृजे वसिष्ठः ।>
      text <त्वामिन्मे गोपतिं विश्व आहा न इन्द्रः सुमतिं गन्त्वच्छ ॥>
      text <अर्णांसि चित्पप्रथाना सुदास इन्द्रो गाधान्यकृणोत्सुपारा ।>
      text <शर्धन्तं शिम्युमुचथस्य नव्यः शापं सिन्धूनामकृणोदशस्तीः ॥>
      text <पुरोळा इत्तुर्वशो यक्षुरासीद्राये मत्स्यासो निशिता अपीव ।>
      text <श्रुष्टिं चक्रुर्भृगवो द्रुह्यवश्च सखा सखायमतरद्विषूचोः ॥>
      text <आ पक्थासो भलानसो भनन्तालिनासो विषाणिनः शिवासः ।>
      text <आ योऽनयत्सधमा आर्यस्य गव्या तृत्सुभ्यो अजगन्युधा नॄन् ॥>
      text <दुराध्यो अदितिं स्रेवयन्तोऽचेतसो वि जगृभ्रे परुष्णीम् ।>
      text <मह्नाविव्यक्पृथिवीं पत्यमानः पशुष्कविरशयच्चायमानः ॥>
      text <ईयुरर्थं न न्यर्थं परुष्णीमाशुश्चनेदभिपित्वं जगाम ।>
      text <सुदास इन्द्रः सुतुकाँ अमित्रानरन्धयन्मानुषे वध्रिवाचः ॥>
      text <ईयुर्गावो न यवसादगोपा यथाकृतमभि मित्रं चितासः ।>
      text <पृश्निगावः पृश्निनिप्रेषितासः श्रुष्टिं चक्रुर्नियुतो रन्तयश्च ॥>
      text <एकं च यो विंशतिं च श्रवस्या वैकर्णयोर्जनान्राजा न्यस्तः ।>
      text <दस्मो न सद्मन्नि शिशाति बर्हिः शूरः सर्गमकृणोदिन्द्र एषाम् ॥>
      text <अध श्रुतं कवषं वृद्धमप्स्वनु द्रुह्युं नि वृणग्वज्रबाहुः ।>
      text <वृणाना अत्र सख्याय सख्यं त्वायन्तो ये अमदन्ननु त्वा ॥>
      text <वि सद्यो विश्वा दृंहितान्येषामिन्द्रः पुरः सहसा सप्त दर्दः ।>
      text <व्यानवस्य तृत्सवे गयं भाग्जेष्म पूरुं विदथे मृध्रवाचम् ॥>
      text <नि गव्यवोऽनवो द्रुह्यवश्च षष्टिः शता सुषुपुः षट् सहस्रा ।>
      text <षष्टिर्वीरासो अधि षड्दुवोयु विश्वेदिन्द्रस्य वीर्या कृतानि ॥>
      text <इन्द्रेणैते तृत्सवो वेविषाणा आपो न सृष्टा अधवन्त नीचीः ।>
      text <दुर्मित्रासः प्रकलविन्मिमाना जहुर्विश्वानि भोजना सुदासे ॥>
      text <अर्धं वीरस्य शृतपामनिन्द्रं परा शर्धन्तं नुनुदे अभि क्षाम् ।>
      text <इन्द्रो मन्युं मन्युम्यो मिमाय भेजे पथो वर्तनिं पत्यमानः ॥>
      text <आध्रेण चित्तद्वेकं चकार सिंह्यं चित्पेत्वेना जघान ।>
      text <अव स्रक्तीर्वेश्यावृश्चदिन्द्रः प्रायच्छद्विश्वा भोजना सुदासे ॥>
      text <शश्वन्तो हि शत्रवो रारधुष्टे भेदस्य चिच्छर्धतो विन्द रन्धिम् ।>
      text <मर्ताँ एन स्तुवतो यः कृणोति तिग्मं तस्मिन्नि जहि वज्रमिन्द्र ॥>
      text <आवदिन्द्रं यमुना तृत्सवश्च प्रात्र भेदं सर्वताता मुषायत् ।>
      text <अजासश्च शिग्रवो यक्षवश्च बलिं शीर्षाणि जभ्रुरश्व्यानि ॥>
      text <न त इन्द्र सुमतयो न रायः संचक्षे पूर्वा उषसो न नूत्नाः ।>
      text <देवकं चिन्मान्यमानं जघन्थाव त्मना बृहतः शम्बरं भेत् ॥>
      text <प्र ये गृहादममदुस्त्वाया पराशरः शतयातुर्वसिष्ठः ।>
      text <न ते भोजस्य सख्यं मृषन्ताधा सूरिभ्यः सुदिना व्युच्छान् ॥>
      text <द्वे नप्तुर्देववतः शते गोर्द्वा रथा वधूमन्ता सुदासः ।>
      text <अर्हन्नग्ने पैजवनस्य दानं होतेव सद्म पर्येमि रेभन् ॥>
      text <चत्वारो मा पैजवनस्य दानाः स्मद्दिष्टयः कृशनिनो निरेके ।>
      text <ऋज्रासो मा पृथिविष्ठाः सुदासस्तोकं तोकाय श्रवसे वहन्ति ॥>
      text <यस्य श्रवो रोदसी अन्तरुर्वी शीर्ष्णेशीर्ष्णे विबभाजा विभक्ता ।>
      text <सप्तेदिन्द्रं न स्रवतो गृणन्ति नि युध्यामधिमशिशादभीके ॥>
      text <इमं नरो मरुतः सश्चतानु दिवोदासं न पितरं सुदासः ।>
      text <अविष्टना पैजवनस्य केतं दूणाशं क्षत्रमजरं दुवोयु ॥>
    text <ऋग्वेदः सूक्तं>
      text <यस्तिग्मशृङ्गो वृषभो न भीम एकः कृष्टीश्च्यावयति प्र विश्वाः ।>
      text <यः शश्वतो अदाशुषो गयस्य प्रयन्तासि सुष्वितराय वेदः ॥>
      text <त्वं ह त्यदिन्द्र कुत्समावः शुश्रूषमाणस्तन्वा समर्ये ।>
      text <दासं यच्छुष्णं कुयवं न्यस्मा अरन्धय आर्जुनेयाय शिक्षन् ॥>
      text <त्वं धृष्णो धृषता वीतहव्यं प्रावो विश्वाभिरूतिभिः सुदासम् ।>
      text <प्र पौरुकुत्सिं त्रसदस्युमावः क्षेत्रसाता वृत्रहत्येषु पूरुम् ॥>
      text <त्वं नृभिर्नृमणो देववीतौ भूरीणि वृत्रा हर्यश्व हंसि ।>
      text <त्वं नि दस्युं चुमुरिं धुनिं चास्वापयो दभीतये सुहन्तु ॥>
      text <तव च्यौत्नानि वज्रहस्त तानि नव यत्पुरो नवतिं च सद्यः ।>
      text <निवेशने शततमाविवेषीरहञ्च वृत्रं नमुचिमुताहन् ॥>
      text <सना ता त इन्द्र भोजनानि रातहव्याय दाशुषे सुदासे ।>
      text <वृष्णे ते हरी वृषणा युनज्मि व्यन्तु ब्रह्माणि पुरुशाक वाजम् ॥>
      text <मा ते अस्यां सहसावन्परिष्टावघाय भूम हरिवः परादै ।>
      text <त्रायस्व नोऽवृकेभिर्वरूथैस्तव प्रियासः सूरिषु स्याम ॥>
      text <प्रियास इत्ते मघवन्नभिष्टौ नरो मदेम शरणे सखायः ।>
      text <नि तुर्वशं नि याद्वं शिशीह्यतिथिग्वाय शंस्यं करिष्यन् ॥>
      text <सद्यश्चिन्नु ते मघवन्नभिष्टौ नरः शंसन्त्युक्थशास उक्था ।>
      text <ये ते हवेभिर्वि पणीँरदाशन्नस्मान्वृणीष्व युज्याय तस्मै ॥>
      text <एते स्तोमा नरां नृतम तुभ्यमस्मद्र्यञ्चो ददतो मघानि ।>
      text <तेषामिन्द्र वृत्रहत्ये शिवो भूः सखा च शूरोऽविता च नृणाम् ॥>
      text <नू इन्द्र शूर स्तवमान ऊती ब्रह्मजूतस्तन्वा वावृधस्व ।>
      text <उप नो वाजान्मिमीह्युप स्तीन्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <उग्रो जज्ञे वीर्याय स्वधावाञ्चक्रिरपो नर्यो यत्करिष्यन् ।>
      text <जग्मिर्युवा नृषदनमवोभिस्त्राता न इन्द्र एनसो महश्चित् ॥>
      text <हन्ता वृत्रमिन्द्रः शूशुवानः प्रावीन्नु वीरो जरितारमूती ।>
      text <कर्ता सुदासे अह वा उ लोकं दाता वसु मुहुरा दाशुषे भूत् ॥>
      text <युध्मो अनर्वा खजकृत्समद्वा शूरः सत्राषाड्जनुषेमषाळ्हः ।>
      text <व्यास इन्द्रः पृतनाः स्वोजा अधा विश्वं शत्रूयन्तं जघान ॥>
      text <उभे चिदिन्द्र रोदसी महित्वा पप्राथ तविषीभिस्तुविष्मः ।>
      text <नि वज्रमिन्द्रो हरिवान्मिमिक्षन्समन्धसा मदेषु वा उवोच ॥>
      text <वृषा जजान वृषणं रणाय तमु चिन्नारी नर्यं ससूव ।>
      text <प्र यः सेनानीरध नृभ्यो अस्तीनः सत्वा गवेषणः स धृष्णुः ॥>
      text <नू चित्स भ्रेषते जनो न रेषन्मनो यो अस्य घोरमाविवासात् ।>
      text <यज्ञैर्य इन्द्रे दधते दुवांसि क्षयत्स राय ऋतपा ऋतेजाः ॥>
      text <यदिन्द्र पूर्वो अपराय शिक्षन्नयज्ज्यायान्कनीयसो देष्णम् ।>
      text <अमृत इत्पर्यासीत दूरमा चित्र चित्र्यं भरा रयिं नः ॥>
      text <यस्त इन्द्र प्रियो जनो ददाशदसन्निरेके अद्रिवः सखा ते ।>
      text <वयं ते अस्यां सुमतौ चनिष्ठाः स्याम वरूथे अघ्नतो नृपीतौ ॥>
      text <एष स्तोमो अचिक्रदद्वृषा त उत स्तामुर्मघवन्नक्रपिष्ट ।>
      text <रायस्कामो जरितारं त आगन्त्वमङ्ग शक्र वस्व आ शको नः ॥>
      text <स न इन्द्र त्वयताया इषे धास्त्मना च ये मघवानो जुनन्ति ।>
      text <वस्वी षु ते जरित्रे अस्तु शक्तिर्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <असावि देवं गोऋजीकमन्धो न्यस्मिन्निन्द्रो जनुषेमुवोच ।>
      text <बोधामसि त्वा हर्यश्व यज्ञैर्बोधा न स्तोममन्धसो मदेषु ॥>
      text <प्र यन्ति यज्ञं विपयन्ति बर्हिः सोममादो विदथे दुध्रवाचः ।>
      text <न्यु भ्रियन्ते यशसो गृभादा दूरउपब्दो वृषणो नृषाचः ॥>
      text <त्वमिन्द्र स्रवितवा अपस्कः परिष्ठिता अहिना शूर पूर्वीः ।>
      text <त्वद्वावक्रे रथ्यो न धेना रेजन्ते विश्वा कृत्रिमाणि भीषा ॥>
      text <भीमो विवेषायुधेभिरेषामपांसि विश्वा नर्याणि विद्वान् ।>
      text <इन्द्रः पुरो जर्हृषाणो वि दूधोद्वि वज्रहस्तो महिना जघान ॥>
      text <न यातव इन्द्र जूजुवुर्नो न वन्दना शविष्ठ वेद्याभिः ।>
      text <स शर्धदर्यो विषुणस्य जन्तोर्मा शिश्नदेवा अपि गुरृतं नः ॥>
      text <अभि क्रत्वेन्द्र भूरध ज्मन्न ते विव्यङ्महिमानं रजांसि ।>
      text <स्वेना हि वृत्रं शवसा जघन्थ न शत्रुरन्तं विविदद्युधा ते ॥>
      text <देवाश्चित्ते असुर्याय पूर्वेऽनु क्षत्राय ममिरे सहांसि ।>
      text <इन्द्रो मघानि दयते विषह्येन्द्रं वाजस्य जोहुवन्त सातौ ॥>
      text <कीरिश्चिद्धि त्वामवसे जुहावेशानमिन्द्र सौभगस्य भूरेः ।>
      text <अवो बभूथ शतमूते अस्मे अभिक्षत्तुस्त्वावतो वरूता ॥>
      text <सखायस्त इन्द्र विश्वह स्याम नमोवृधासो महिना तरुत्र ।>
      text <वन्वन्तु स्मा तेऽवसा समीकेऽभीतिमर्यो वनुषां शवांसि ॥>
      text <स न इन्द्र त्वयताया इषे धास्त्मना च ये मघवानो जुनन्ति ।>
      text <वस्वी षु ते जरित्रे अस्तु शक्तिर्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <पिबा सोममिन्द्र मन्दतु त्वा यं ते सुषाव हर्यश्वाद्रिः ।>
      text <सोतुर्बाहुभ्यां सुयतो नार्वा ॥>
      text <यस्ते मदो युज्यश्चारुरस्ति येन वृत्राणि हर्यश्व हंसि ।>
      text <स त्वामिन्द्र प्रभूवसो ममत्तु ॥>
      text <बोधा सु मे मघवन्वाचमेमां यां ते वसिष्ठो अर्चति प्रशस्तिम् ।>
      text <इमा ब्रह्म सधमादे जुषस्व ॥>
      text <श्रुधी हवं विपिपानस्याद्रेर्बोधा विप्रस्यार्चतो मनीषाम् ।>
      text <कृष्वा दुवांस्यन्तमा सचेमा ॥>
      text <न ते गिरो अपि मृष्ये तुरस्य न सुष्टुतिमसुर्यस्य विद्वान् ।>
      text <सदा ते नाम स्वयशो विवक्मि ॥>
      text <भूरि हि ते सवना मानुषेषु भूरि मनीषी हवते त्वामित् ।>
      text <मारे अस्मन्मघवञ्ज्योक्कः ॥>
      text <तुभ्येदिमा सवना शूर विश्वा तुभ्यं ब्रह्माणि वर्धना कृणोमि ।>
      text <त्वं नृभिर्हव्यो विश्वधासि ॥>
      text <नू चिन्नु ते मन्यमानस्य दस्मोदश्नुवन्ति महिमानमुग्र ।>
      text <न वीर्यमिन्द्र ते न राधः ॥>
      text <ये च पूर्व ऋषयो ये च नूत्ना इन्द्र ब्रह्माणि जनयन्त विप्राः ।>
      text <अस्मे ते सन्तु सख्या शिवानि यूयं पात स्वस्तिभिः सदा नः ॥>
    text <ऋग्वेदः सूक्तं>
      text <उदु ब्रह्माण्यैरत श्रवस्येन्द्रं समर्ये महया वसिष्ठ ।>
      text <आ यो विश्वानि शवसा ततानोपश्रोता म ईवतो वचांसि ॥>
      text <अयामि घोष इन्द्र देवजामिरिरज्यन्त यच्छुरुधो विवाचि ।>
      text <नहि स्वमायुश्चिकिते जनेषु तानीदंहांस्यति पर्ष्यस्मान् ॥>
      text <युजे रथं गवेषणं हरिभ्यामुप ब्रह्माणि जुजुषाणमस्थुः ।>
      text <वि बाधिष्ट स्य रोदसी महित्वेन्द्रो वृत्राण्यप्रती जघन्वान् ॥>
      text <आपश्चित्पिप्यु स्तर्यो न गावो नक्षन्नृतं जरितारस्त इन्द्र ।>
      text <याहि वायुर्न नियुतो नो अच्छा त्वं हि धीभिर्दयसे वि वाजान् ॥>
      text <ते त्वा मदा इन्द्र मादयन्तु शुष्मिणं तुविराधसं जरित्रे ।>
      text <एको देवत्रा दयसे हि मर्तानस्मिञ्छूर सवने मादयस्व ॥>
      text <एवेदिन्द्रं वृषणं वज्रबाहुं वसिष्ठासो अभ्यर्चन्त्यर्कैः ।>
      text <स न स्तुतो वीरवद्धातु गोमद्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <योनिष्ट इन्द्र सदने अकारि तमा नृभिः पुरुहूत प्र याहि ।>
      text <असो यथा नोऽविता वृधे च ददो वसूनि ममदश्च सोमैः ॥>
      text <गृभीतं ते मन इन्द्र द्विबर्हाः सुतः सोमः परिषिक्ता मधूनि ।>
      text <विसृष्टधेना भरते सुवृक्तिरियमिन्द्रं जोहुवती मनीषा ॥>
      text <आ नो दिव आ पृथिव्या ऋजीषिन्निदं बर्हिः सोमपेयाय याहि ।>
      text <वहन्तु त्वा हरयो मद्र्यञ्चमाङ्गूषमच्छा तवसं मदाय ॥>
      text <आ नो विश्वाभिरूतिभिः सजोषा ब्रह्म जुषाणो हर्यश्व याहि ।>
      text <वरीवृजत्स्थविरेभिः सुशिप्रास्मे दधद्वृषणं शुष्ममिन्द्र ॥>
      text <एष स्तोमो मह उग्राय वाहे धुरीवात्यो न वाजयन्नधायि ।>
      text <इन्द्र त्वायमर्क ईट्टे वसूनां दिवीव द्यामधि नः श्रोमतं धाः ॥>
      text <एवा न इन्द्र वार्यस्य पूर्धि प्र ते महीं सुमतिं वेविदाम ।>
      text <इषं पिन्व मघवद्भ्यः सुवीरां यूयं पात स्वस्तिभिः सदा नः ॥>
    text <ऋग्वेदः सूक्तं>
      text <आ ते मह इन्द्रोत्युग्र समन्यवो यत्समरन्त सेनाः ।>
      text <पताति दिद्युन्नर्यस्य बाह्वोर्मा ते मनो विष्वद्र्यग्वि चारीत् ॥>
      text <नि दुर्ग इन्द्र श्नथिह्यमित्राँ अभि ये नो मर्तासो अमन्ति ।>
      text <आरे तं शंसं कृणुहि निनित्सोरा नो भर सम्भरणं वसूनाम् ॥>
      text <शतं ते शिप्रिन्नूतयः सुदासे सहस्रं शंसा उत रातिरस्तु ।>
      text <जहि वधर्वनुषो मर्त्यस्यास्मे द्युम्नमधि रत्नं च धेहि ॥>
      text <त्वावतो हीन्द्र क्रत्वे अस्मि त्वावतोऽवितुः शूर रातौ ।>
      text <विश्वेदहानि तविषीव उग्रँ ओकः कृणुष्व हरिवो न मर्धीः ॥>
      text <कुत्सा एते हर्यश्वाय शूषमिन्द्रे सहो देवजूतमियानाः ।>
      text <सत्रा कृधि सुहना शूर वृत्रा वयं तरुत्राः सनुयाम वाजम् ॥>
      text <एवा न इन्द्र वार्यस्य पूर्धि प्र ते महीं सुमतिं वेविदाम ।>
      text <इषं पिन्व मघवद्भ्यः सुवीरां यूयं पात स्वस्तिभिः सदा नः ॥>
    text <ऋग्वेदः सूक्तं>
      text <न सोम इन्द्रमसुतो ममाद नाब्रह्माणो मघवानं सुतासः ।>
      text <तस्मा उक्थं जनये यज्जुजोषन्नृवन्नवीयः शृणवद्यथा नः ॥>
      text <उक्थौक्थे सोम इन्द्रं ममाद नीथेनीथे मघवानं सुतासः ।>
      text <यदीं सबाधः पितरं न पुत्राः समानदक्षा अवसे हवन्ते ॥>
      text <चकार ता कृणवन्नूनमन्या यानि ब्रुवन्ति वेधसः सुतेषु ।>
      text <जनीरिव पतिरेकः समानो नि मामृजे पुर इन्द्रः सु सर्वाः ॥>
      text <एवा तमाहुरुत शृण्व इन्द्र एको विभक्ता तरणिर्मघानाम् ।>
      text <मिथस्तुर ऊतयो यस्य पूर्वीरस्मे भद्राणि सश्चत प्रियाणि ॥>
      text <एवा वसिष्ठ इन्द्रमूतये नॄन्कृष्टीनां वृषभं सुते गृणाति ।>
      text <सहस्रिण उप नो माहि वाजान्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <इन्द्रं नरो नेमधिता हवन्ते यत्पार्या युनजते धियस्ताः ।>
      text <शूरो नृषाता शवसश्चकान आ गोमति व्रजे भजा त्वं नः ॥>
      text <य इन्द्र शुष्मो मघवन्ते अस्ति शिक्षा सखिभ्यः पुरुहूत नृभ्यः ।>
      text <त्वं हि दृळ्हा मघवन्विचेता अपा वृधि परिवृतं न राधः ॥>
      text <इन्द्रो राजा जगतश्चर्षणीनामधि क्षमि विषुरूपं यदस्ति ।>
      text <ततो ददाति दाशुषे वसूनि चोदद्राध उपस्तुतश्चिदर्वाक् ॥>
      text <नू चिन्न इन्द्रो मघवा सहूती दानो वाजं नि यमते न ऊती ।>
      text <अनूना यस्य दक्षिणा पीपाय वामं नृभ्यो अभिवीता सखिभ्यः ॥>
      text <नू इन्द्र राये वरिवस्कृधी न आ ते मनो ववृत्याम मघाय ।>
      text <गोमदश्वावद्रथवद्व्यन्तो यूयं पात स्वस्तिभिः सदा नः ॥>
    text <ऋग्वेदः सूक्तं>
      text <ब्रह्मा ण इन्द्रोप याहि विद्वानर्वाञ्चस्ते हरयः सन्तु युक्ताः ।>
      text <विश्वे चिद्धि त्वा विहवन्त मर्ता अस्माकमिच्छृणुहि विश्वमिन्व ॥>
      text <हवं त इन्द्र महिमा व्यानड्ब्रह्म यत्पासि शवसिन्नृषीणाम् ।>
      text <आ यद्वज्रं दधिषे हस्त उग्र घोरः सन्क्रत्वा जनिष्ठा अषाळ्हः ॥>
      text <तव प्रणीतीन्द्र जोहुवानान्सं यन्नॄन्न रोदसी निनेथ ।>
      text <महे क्षत्राय शवसे हि जज्ञेऽतूतुजिं चित्तूतुजिरशिश्नत् ॥>
      text <एभिर्न इन्द्राहभिर्दशस्य दुर्मित्रासो हि क्षितयः पवन्ते ।>
      text <प्रति यच्चष्टे अनृतमनेना अव द्विता वरुणो मायी नः सात् ॥>
      text <वोचेमेदिन्द्रं मघवानमेनं महो रायो राधसो यद्ददन्नः ।>
      text <यो अर्चतो ब्रह्मकृतिमविष्ठो यूयं पात स्वस्तिभिः सदा नः ॥>
    text <ऋग्वेदः सूक्तं>
      text <अयं सोम इन्द्र तुभ्यं सुन्व आ तु प्र याहि हरिवस्तदोकाः ।>
      text <पिबा त्वस्य सुषुतस्य चारोर्ददो मघानि मघवन्नियानः ॥>
      text <ब्रह्मन्वीर ब्रह्मकृतिं जुषाणोऽर्वाचीनो हरिभिर्याहि तूयम् ।>
      text <अस्मिन्नू षु सवने मादयस्वोप ब्रह्माणि शृणव इमा नः ॥>
      text <का ते अस्त्यरंकृतिः सूक्तैः कदा नूनं ते मघवन्दाशेम ।>
      text <विश्वा मतीरा ततने त्वायाधा म इन्द्र शृणवो हवेमा ॥>
      text <उतो घा ते पुरुष्या इदासन्येषां पूर्वेषामशृणोरृषीणाम् ।>
      text <अधाहं त्वा मघवञ्जोहवीमि त्वं न इन्द्रासि प्रमतिः पितेव ॥>
      text <वोचेमेदिन्द्रं मघवानमेनं महो रायो राधसो यद्ददन्नः ।>
      text <यो अर्चतो ब्रह्मकृतिमविष्ठो यूयं पात स्वस्तिभिः सदा नः ॥>
    text <ऋग्वेदः सूक्तं>
      text <आ नो देव शवसा याहि शुष्मिन्भवा वृध इन्द्र रायो अस्य ।>
      text <महे नृम्णाय नृपते सुवज्र महि क्षत्राय पौंस्याय शूर ॥>
      text <हवन्त उ त्वा हव्यं विवाचि तनूषु शूराः सूर्यस्य सातौ ।>
      text <त्वं विश्वेषु सेन्यो जनेषु त्वं वृत्राणि रन्धया सुहन्तु ॥>
      text <अहा यदिन्द्र सुदिना व्युच्छान्दधो यत्केतुमुपमं समत्सु ।>
      text <न्यग्निः सीददसुरो न होता हुवानो अत्र सुभगाय देवान् ॥>
      text <वयं ते त इन्द्र ये च देव स्तवन्त शूर ददतो मघानि ।>
      text <यच्छा सूरिभ्य उपमं वरूथं स्वाभुवो जरणामश्नवन्त ॥>
      text <वोचेमेदिन्द्रं मघवानमेनं महो रायो राधसो यद्ददन्नः ।>
      text <यो अर्चतो ब्रह्मकृतिमविष्ठो यूयं पात स्वस्तिभिः सदा नः ॥>
    text <ऋग्वेदः सूक्तं>
      text <प्र व इन्द्राय मादनं हर्यश्वाय गायत ।>
      text <सखायः सोमपाव्ने ॥>
      text <शंसेदुक्थं सुदानव उत द्युक्षं यथा नरः ।>
      text <चकृमा सत्यराधसे ॥>
      text <त्वं न इन्द्र वाजयुस्त्वं गव्युः शतक्रतो ।>
      text <त्वं हिरण्ययुर्वसो ॥>
      text <वयमिन्द्र त्वायवोऽभि प्र णोनुमो वृषन् ।>
      text <विद्धी त्वस्य नो वसो ॥>
      text <मा नो निदे च वक्तवेऽर्यो रन्धीरराव्णे ।>
      text <त्वे अपि क्रतुर्मम ॥>
      text <त्वं वर्मासि सप्रथः पुरोयोधश्च वृत्रहन् ।>
      text <त्वया प्रति ब्रुवे युजा ॥>
      text <महाँ उतासि यस्य तेऽनु स्वधावरी सहः ।>
      text <मम्नाते इन्द्र रोदसी ॥>
      text <तं त्वा मरुत्वती परि भुवद्वाणी सयावरी ।>
      text <नक्षमाणा सह द्युभिः ॥>
      text <ऊर्ध्वासस्त्वान्विन्दवो भुवन्दस्ममुप द्यवि ।>
      text <सं ते नमन्त कृष्टयः ॥>
      text <प्र वो महे महिवृधे भरध्वं प्रचेतसे प्र सुमतिं कृणुध्वम् ।>
      text <विशः पूर्वीः प्र चरा चर्षणिप्राः ॥>
      text <उरुव्यचसे महिने सुवृक्तिमिन्द्राय ब्रह्म जनयन्त विप्राः ।>
      text <तस्य व्रतानि न मिनन्ति धीराः ॥>
      text <इन्द्रं वाणीरनुत्तमन्युमेव सत्रा राजानं दधिरे सहध्यै ।>
      text <हर्यश्वाय बर्हया समापीन् ॥>
    text <ऋग्वेदः सूक्तं>
      text <मो षु त्वा वाघतश्चनारे अस्मन्नि रीरमन् ।>
      text <आरात्ताच्चित्सधमादं न आ गहीह वा सन्नुप श्रुधि ॥>
      text <इमे हि ते ब्रह्मकृतः सुते सचा मधौ न मक्ष आसते ।>
      text <इन्द्रे कामं जरितारो वसूयवो रथे न पादमा दधुः ॥>
      text <रायस्कामो वज्रहस्तं सुदक्षिणं पुत्रो न पितरं हुवे ॥>
      text <इम इन्द्राय सुन्विरे सोमासो दध्याशिरः ।>
      text <ताँ आ मदाय वज्रहस्त पीतये हरिभ्यां याह्योक आ ॥>
      text <श्रवच्छ्रुत्कर्ण ईयते वसूनां नू चिन्नो मर्धिषद्गिरः ।>
      text <सद्यश्चिद्यः सहस्राणि शता ददन्नकिर्दित्सन्तमा मिनत् ॥>
      text <स वीरो अप्रतिष्कुत इन्द्रेण शूशुवे नृभिः ।>
      text <यस्ते गभीरा सवनानि वृत्रहन्सुनोत्या च धावति ॥>
      text <भवा वरूथं मघवन्मघोनां यत्समजासि शर्धतः ।>
      text <वि त्वाहतस्य वेदनं भजेमह्या दूणाशो भरा गयम् ॥>
      text <सुनोता सोमपाव्ने सोममिन्द्राय वज्रिणे ।>
      text <पचता पक्तीरवसे कृणुध्वमित्पृणन्नित्पृणते मयः ॥>
      text <मा स्रेधत सोमिनो दक्षता महे कृणुध्वं राय आतुजे ।>
      text <तरणिरिज्जयति क्षेति पुष्यति न देवासः कवत्नवे ॥>
      text <नकिः सुदासो रथं पर्यास न रीरमत् ।>
      text <इन्द्रो यस्याविता यस्य मरुतो गमत्स गोमति व्रजे ॥>
      text <गमद्वाजं वाजयन्निन्द्र मर्त्यो यस्य त्वमविता भुवः ।>
      text <अस्माकं बोध्यविता रथानामस्माकं शूर नृणाम् ॥>
      text <उदिन्न्वस्य रिच्यतेऽंशो धनं न जिग्युषः ।>
      text <य इन्द्रो हरिवान्न दभन्ति तं रिपो दक्षं दधाति सोमिनि ॥>
      text <मन्त्रमखर्वं सुधितं सुपेशसं दधात यज्ञियेष्वा ।>
      text <पूर्वीश्चन प्रसितयस्तरन्ति तं य इन्द्रे कर्मणा भुवत् ॥>
      text <कस्तमिन्द्र त्वावसुमा मर्त्यो दधर्षति ।>
      text <श्रद्धा इत्ते मघवन्पार्ये दिवि वाजी वाजं सिषासति ॥>
      text <मघोनः स्म वृत्रहत्येषु चोदय ये ददति प्रिया वसु ।>
      text <तव प्रणीती हर्यश्व सूरिभिर्विश्वा तरेम दुरिता ॥>
      text <तवेदिन्द्रावमं वसु त्वं पुष्यसि मध्यमम् ।>
      text <सत्रा विश्वस्य परमस्य राजसि नकिष्ट्वा गोषु वृण्वते ॥>
      text <त्वं विश्वस्य धनदा असि श्रुतो य ईं भवन्त्याजयः ।>
      text <तवायं विश्वः पुरुहूत पार्थिवोऽवस्युर्नाम भिक्षते ॥>
      text <यदिन्द्र यावतस्त्वमेतावदहमीशीय ।>
      text <स्तोतारमिद्दिधिषेय रदावसो न पापत्वाय रासीय ॥>
      text <शिक्षेयमिन्महयते दिवेदिवे राय आ कुहचिद्विदे ।>
      text <नहि त्वदन्यन्मघवन्न आप्यं वस्यो अस्ति पिता चन ॥>
      text <तरणिरित्सिषासति वाजं पुरंध्या युजा ।>
      text <आ व इन्द्रं पुरुहूतं नमे गिरा नेमिं तष्टेव सुद्र्वम् ॥>
      text <न दुष्टुती मर्त्यो विन्दते वसु न स्रेधन्तं रयिर्नशत् ।>
      text <सुशक्तिरिन्मघवन्तुभ्यं मावते देष्णं यत्पार्ये दिवि ॥>
    text <ऋग्वेदः सूक्तं>
      text <श्वित्यञ्चो मा दक्षिणतस्कपर्दा धियंजिन्वासो अभि हि प्रमन्दुः ।>
      text <उत्तिष्ठन्वोचे परि बर्हिषो नॄन्न मे दूरादवितवे वसिष्ठाः ॥>
      text <दूरादिन्द्रमनयन्ना सुतेन तिरो वैशन्तमति पान्तमुग्रम् ।>
      text <पाशद्युम्नस्य वायतस्य सोमात्सुतादिन्द्रोऽवृणीता वसिष्ठान् ॥>
      text <एवेन्नु कं सिन्धुमेभिस्ततारेवेन्नु कं भेदमेभिर्जघान ।>
      text <एवेन्नु कं दाशराज्ञे सुदासं प्रावदिन्द्रो ब्रह्मणा वो वसिष्ठाः ॥>
      text <जुष्टी नरो ब्रह्मणा वः पितॄणामक्षमव्ययं न किला रिषाथ ।>
      text <यच्छक्वरीषु बृहता रवेणेन्द्रे शुष्ममदधाता वसिष्ठाः ॥>
      text <उद्द्यामिवेत्तृष्णजो नाथितासोऽदीधयुर्दाशराज्ञे वृतासः ।>
      text <वसिष्ठस्य स्तुवत इन्द्रो अश्रोदुरुं तृत्सुभ्यो अकृणोदु लोकम् ॥>
      text <दण्डा इवेद्गोअजनास आसन्परिच्छिन्ना भरता अर्भकासः ।>
      text <अभवच्च पुरएता वसिष्ठ आदित्तृत्सूनां विशो अप्रथन्त ॥>
      text <त्रयः कृण्वन्ति भुवनेषु रेतस्तिस्रः प्रजा आर्या ज्योतिरग्राः ।>
      text <त्रयो घर्मास उषसं सचन्ते सर्वाँ इत्ताँ अनु विदुर्वसिष्ठाः ॥>
      text <सूर्यस्येव वक्षथो ज्योतिरेषां समुद्रस्येव महिमा गभीरः ।>
      text <वातस्येव प्रजवो नान्येन स्तोमो वसिष्ठा अन्वेतवे वः ॥>
      text <त इन्निण्यं हृदयस्य प्रकेतैः सहस्रवल्शमभि सं चरन्ति ।>
      text <यमेन ततं परिधिं वयन्तोऽप्सरस उप सेदुर्वसिष्ठाः ॥>
      text <विद्युतो ज्योतिः परि संजिहानं मित्रावरुणा यदपश्यतां त्वा ।>
      text <तत्ते जन्मोतैकं वसिष्ठागस्त्यो यत्त्वा विश आजभार ॥>
      text <उतासि मैत्रावरुणो वसिष्ठोर्वश्या ब्रह्मन्मनसोऽधि जातः ।>
      text <द्रप्सं स्कन्नं ब्रह्मणा दैव्येन विश्वे देवाः पुष्करे त्वाददन्त ॥>
      text <स प्रकेत उभयस्य प्रविद्वान्सहस्रदान उत वा सदानः ।>
      text <यमेन ततं परिधिं वयिष्यन्नप्सरसः परि जज्ञे वसिष्ठः ॥>
      text <सत्रे ह जाताविषिता नमोभिः कुम्भे रेतः सिषिचतुः समानम् ।>
      text <ततो ह मान उदियाय मध्यात्ततो जातमृषिमाहुर्वसिष्ठम् ॥>
      text <उक्थभृतं सामभृतं बिभर्ति ग्रावाणं बिभ्रत्प्र वदात्यग्रे ।>
      text <उपैनमाध्वं सुमनस्यमाना आ वो गच्छाति प्रतृदो वसिष्ठः ॥>
    text <ऋग्वेदः सूक्तं>
      text <प्र शुक्रैतु देवी मनीषा अस्मत्सुतष्टो रथो न वाजी ॥>
      text <विदुः पृथिव्या दिवो जनित्रं शृण्वन्त्यापो अध क्षरन्तीः ॥>
      text <आपश्चिदस्मै पिन्वन्त पृथ्वीर्वृत्रेषु शूरा मंसन्त उग्राः ॥>
      text <आ धूर्ष्वस्मै दधाताश्वानिन्द्रो न वज्री हिरण्यबाहुः ॥>
      text <अभि प्र स्थाताहेव यज्ञं यातेव पत्मन्त्मना हिनोत ॥>
      text <त्मना समत्सु हिनोत यज्ञं दधात केतुं जनाय वीरम् ॥>
      text <उदस्य शुष्माद्भानुर्नार्त बिभर्ति भारं पृथिवी न भूम ॥>
      text <ह्वयामि देवाँ अयातुरग्ने साधन्नृतेन धियं दधामि ॥>
      text <अभि वो देवीं धियं दधिध्वं प्र वो देवत्रा वाचं कृणुध्वम् ॥>
      text <आ चष्ट आसां पाथो नदीनां वरुण उग्रः सहस्रचक्षाः ॥>
      text <राजा राष्ट्रानां पेशो नदीनामनुत्तमस्मै क्षत्रं विश्वायु ॥>
      text <अविष्टो अस्मान्विश्वासु विक्ष्वद्युं कृणोत शंसं निनित्सोः ॥>
      text <व्येतु दिद्युद्द्विषामशेवा युयोत विष्वग्रपस्तनूनाम् ॥>
      text <अवीन्नो अग्निर्हव्यान्नमोभिः प्रेष्ठो अस्मा अधायि स्तोमः ॥>
      text <सजूर्देवेभिरपां नपातं सखायं कृध्वं शिवो नो अस्तु ॥>
      text <अब्जामुक्थैरहिं गृणीषे बुध्ने नदीनां रजस्सु षीदन् ॥>
      text <मा नोऽहिर्बुध्न्यो रिषे धान्मा यज्ञो अस्य स्रिधदृतायोः ॥>
      text <उत न एषु नृषु श्रवो धुः प्र राये यन्तु शर्धन्तो अर्यः ॥>
      text <तपन्ति शत्रुं स्वर्ण भूमा महासेनासो अमेभिरेषाम् ॥>
      text <आ यन्नः पत्नीर्गमन्त्यच्छा त्वष्टा सुपाणिर्दधातु वीरान् ॥>
      text <प्रति न स्तोमं त्वष्टा जुषेत स्यादस्मे अरमतिर्वसूयुः ॥>
      text <ता नो रासन्रातिषाचो वसून्या रोदसी वरुणानी शृणोतु ।>
      text <वरूत्रीभिः सुशरणो नो अस्तु त्वष्टा सुदत्रो वि दधातु रायः ॥>
      text <तन्नो रायः पर्वतास्तन्न आपस्तद्रातिषाच ओषधीरुत द्यौः ।>
      text <वनस्पतिभिः पृथिवी सजोषा उभे रोदसी परि पासतो नः ॥>
      text <अनु तदुर्वी रोदसी जिहातामनु द्युक्षो वरुण इन्द्रसखा ।>
      text <अनु विश्वे मरुतो ये सहासो रायः स्याम धरुणं धियध्यै ॥>
      text <तन्न इन्द्रो वरुणो मित्रो अग्निराप ओषधीर्वनिनो जुषन्त ।>
      text <शर्मन्स्याम मरुतामुपस्थे यूयं पात स्वस्तिभिः सदा नः ॥>
    text <ऋग्वेदः सूक्तं>
      text <शं न इन्द्राग्नी भवतामवोभिः शं न इन्द्रावरुणा रातहव्या ।>
      text <शमिन्द्रासोमा सुविताय शं योः शं न इन्द्रापूषणा वाजसातौ ॥>
      text <शं नो भगः शमु नः शंसो अस्तु शं नः पुरंधिः शमु सन्तु रायः ।>
      text <शं नः सत्यस्य सुयमस्य शंसः शं नो अर्यमा पुरुजातो अस्तु ॥>
      text <शं नो धाता शमु धर्ता नो अस्तु शं न उरूची भवतु स्वधाभिः ।>
      text <शं रोदसी बृहती शं नो अद्रिः शं नो देवानां सुहवानि सन्तु ॥>
      text <शं नो अग्निर्ज्योतिरनीको अस्तु शं नो मित्रावरुणावश्विना शम् ।>
      text <शं नः सुकृतां सुकृतानि सन्तु शं न इषिरो अभि वातु वातः ॥>
      text <शं नो द्यावापृथिवी पूर्वहूतौ शमन्तरिक्षं दृशये नो अस्तु ।>
      text <शं न ओषधीर्वनिनो भवन्तु शं नो रजसस्पतिरस्तु जिष्णुः ॥>
      text <शं न इन्द्रो वसुभिर्देवो अस्तु शमादित्येभिर्वरुणः सुशंसः ।>
      text <शं नो रुद्रो रुद्रेभिर्जलाषः शं नस्त्वष्टा ग्नाभिरिह शृणोतु ॥>
      text <शं नः सोमो भवतु ब्रह्म शं नः शं नो ग्रावाणः शमु सन्तु यज्ञाः ।>
      text <शं नः स्वरूणां मितयो भवन्तु शं नः प्रस्वः शम्वस्तु वेदिः ॥>
      text <शं नः सूर्य उरुचक्षा उदेतु शं नश्चतस्रः प्रदिशो भवन्तु ।>
      text <शं नः पर्वता ध्रुवयो भवन्तु शं नः सिन्धवः शमु सन्त्वापः ॥>
      text <शं नो अदितिर्भवतु व्रतेभिः शं नो भवन्तु मरुतः स्वर्काः ।>
      text <शं नो विष्णुः शमु पूषा नो अस्तु शं नो भवित्रं शम्वस्तु वायुः ॥>
      text <शं नो देवः सविता त्रायमाणः शं नो भवन्तूषसो विभातीः ।>
      text <शं नः पर्जन्यो भवतु प्रजाभ्यः शं नः क्षेत्रस्य पतिरस्तु शम्भुः ॥>
      text <शं नो देवा विश्वदेवा भवन्तु शं सरस्वती सह धीभिरस्तु ।>
      text <शमभिषाचः शमु रातिषाचः शं नो दिव्याः पार्थिवाः शं नो अप्याः ॥>
      text <शं नः सत्यस्य पतयो भवन्तु शं नो अर्वन्तः शमु सन्तु गावः ।>
      text <शं न ऋभवः सुकृतः सुहस्ताः शं नो भवन्तु पितरो हवेषु ॥>
      text <शं नो अज एकपाद्देवो अस्तु शं नोऽहिर्बुध्न्यः शं समुद्रः ।>
      text <शं नो अपां नपात्पेरुरस्तु शं नः पृश्निर्भवतु देवगोपा ॥>
      text <आदित्या रुद्रा वसवो जुषन्तेदं ब्रह्म क्रियमाणं नवीयः ।>
      text <शृण्वन्तु नो दिव्याः पार्थिवासो गोजाता उत ये यज्ञियासः ॥>
      text <ये देवानां यज्ञिया यज्ञियानां मनोर्यजत्रा अमृता ऋतज्ञाः ।>
      text <ते नो रासन्तामुरुगायमद्य यूयं पात स्वस्तिभिः सदा नः ॥>
    text <ऋग्वेदः सूक्तं>
      text <प्र ब्रह्मैतु सदनादृतस्य वि रश्मिभिः ससृजे सूर्यो गाः ।>
      text <वि सानुना पृथिवी सस्र उर्वी पृथु प्रतीकमध्येधे अग्निः ॥>
      text <इमां वां मित्रावरुणा सुवृक्तिमिषं न कृण्वे असुरा नवीयः ।>
      text <इनो वामन्यः पदवीरदब्धो जनं च मित्रो यतति ब्रुवाणः ॥>
      text <आ वातस्य ध्रजतो रन्त इत्या अपीपयन्त धेनवो न सूदाः ।>
      text <महो दिवः सदने जायमानोऽचिक्रदद्वृषभः सस्मिन्नूधन् ॥>
      text <गिरा य एता युनजद्धरी त इन्द्र प्रिया सुरथा शूर धायू ।>
      text <प्र यो मन्युं रिरिक्षतो मिनात्या सुक्रतुमर्यमणं ववृत्याम् ॥>
      text <यजन्ते अस्य सख्यं वयश्च नमस्विनः स्व ऋतस्य धामन् ।>
      text <वि पृक्षो बाबधे नृभि स्तवान इदं नमो रुद्राय प्रेष्ठम् ॥>
      text <आ यत्साकं यशसो वावशानाः सरस्वती सप्तथी सिन्धुमाता ।>
      text <याः सुष्वयन्त सुदुघाः सुधारा अभि स्वेन पयसा पीप्यानाः ॥>
      text <उत त्ये नो मरुतो मन्दसाना धियं तोकं च वाजिनोऽवन्तु ।>
      text <मा नः परि ख्यदक्षरा चरन्त्यवीवृधन्युज्यं ते रयिं नः ॥>
      text <प्र वो महीमरमतिं कृणुध्वं प्र पूषणं विदथ्यं न वीरम् ।>
      text <भगं धियोऽवितारं नो अस्याः सातौ वाजं रातिषाचं पुरंधिम् ॥>
      text <अच्छायं वो मरुतः श्लोक एत्वच्छा विष्णुं निषिक्तपामवोभिः ।>
      text <उत प्रजायै गृणते वयो धुर्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <आ वो वाहिष्ठो वहतु स्तवध्यै रथो वाजा ऋभुक्षणो अमृक्तः ।>
      text <अभि त्रिपृष्ठैः सवनेषु सोमैर्मदे सुशिप्रा महभिः पृणध्वम् ॥>
      text <यूयं ह रत्नं मघवत्सु धत्थ स्वर्दृश ऋभुक्षणो अमृक्तम् ।>
      text <सं यज्ञेषु स्वधावन्तः पिबध्वं वि नो राधांसि मतिभिर्दयध्वम् ॥>
      text <उवोचिथ हि मघवन्देष्णं महो अर्भस्य वसुनो विभागे ।>
      text <उभा ते पूर्णा वसुना गभस्ती न सूनृता नि यमते वसव्या ॥>
      text <त्वमिन्द्र स्वयशा ऋभुक्षा वाजो न साधुरस्तमेष्यृक्वा ।>
      text <वयं नु ते दाश्वांसः स्याम ब्रह्म कृण्वन्तो हरिवो वसिष्ठाः ॥>
      text <सनितासि प्रवतो दाशुषे चिद्याभिर्विवेषो हर्यश्व धीभिः ।>
      text <ववन्मा नु ते युज्याभिरूती कदा न इन्द्र राय आ दशस्येः ॥>
      text <वासयसीव वेधसस्त्वं नः कदा न इन्द्र वचसो बुबोधः ।>
      text <अस्तं तात्या धिया रयिं सुवीरं पृक्षो नो अर्वा न्युहीत वाजी ॥>
      text <अभि यं देवी निरृतिश्चिदीशे नक्षन्त इन्द्रं शरदः सुपृक्षः ।>
      text <उप त्रिबन्धुर्जरदष्टिमेत्यस्ववेशं यं कृणवन्त मर्ताः ॥>
      text <आ नो राधांसि सवित स्तवध्या आ रायो यन्तु पर्वतस्य रातौ ।>
      text <सदा नो दिव्यः पायुः सिषक्तु यूयं पात स्वस्तिभिः सदा नः ॥>
    text <ऋग्वेदः सूक्तं>
      text <उदु ष्य देवः सविता ययाम हिरण्ययीममतिं यामशिश्रेत् ।>
      text <नूनं भगो हव्यो मानुषेभिर्वि यो रत्ना पुरूवसुर्दधाति ॥>
      text <उदु तिष्ठ सवितः श्रुध्यस्य हिरण्यपाणे प्रभृतावृतस्य ।>
      text <व्युर्वीं पृथ्वीममतिं सृजान आ नृभ्यो मर्तभोजनं सुवानः ॥>
      text <अपि ष्टुतः सविता देवो अस्तु यमा चिद्विश्वे वसवो गृणन्ति ।>
      text <स न स्तोमान्नमस्यश्चनो धाद्विश्वेभिः पातु पायुभिर्नि सूरीन् ॥>
      text <अभि यं देव्यदितिर्गृणाति सवं देवस्य सवितुर्जुषाणा ।>
      text <अभि सम्राजो वरुणो गृणन्त्यभि मित्रासो अर्यमा सजोषाः ॥>
      text <अभि ये मिथो वनुषः सपन्ते रातिं दिवो रातिषाचः पृथिव्याः ।>
      text <अहिर्बुध्न्य उत नः शृणोतु वरूत्र्येकधेनुभिर्नि पातु ॥>
      text <अनु तन्नो जास्पतिर्मंसीष्ट रत्नं देवस्य सवितुरियानः ।>
      text <भगमुग्रोऽवसे जोहवीति भगमनुग्रो अध याति रत्नम् ॥>
      text <शं नो भवन्तु वाजिनो हवेषु देवताता मितद्रवः स्वर्काः ।>
      text <जम्भयन्तोऽहिं वृकं रक्षांसि सनेम्यस्मद्युयवन्नमीवाः ॥>
      text <वाजेवाजेऽवत वाजिनो नो धनेषु विप्रा अमृता ऋतज्ञाः ।>
      text <अस्य मध्वः पिबत मादयध्वं तृप्ता यात पथिभिर्देवयानैः ॥>
    text <ऋग्वेदः सूक्तं>
      text <ऊर्ध्वो अग्निः सुमतिं वस्वो अश्रेत्प्रतीची जूर्णिर्देवतातिमेति ।>
      text <भेजाते अद्री रथ्येव पन्थामृतं होता न इषितो यजाति ॥>
      text <प्र वावृजे सुप्रया बर्हिरेषामा विश्पतीव बीरिट इयाते ।>
      text <विशामक्तोरुषसः पूर्वहूतौ वायुः पूषा स्वस्तये नियुत्वान् ॥>
      text <ज्मया अत्र वसवो रन्त देवा उरावन्तरिक्षे मर्जयन्त शुभ्राः ।>
      text <अर्वाक्पथ उरुज्रयः कृणुध्वं श्रोता दूतस्य जग्मुषो नो अस्य ॥>
      text <ते हि यज्ञेषु यज्ञियास ऊमाः सधस्थं विश्वे अभि सन्ति देवाः ।>
      text <ताँ अध्वर उशतो यक्ष्यग्ने श्रुष्टी भगं नासत्या पुरंधिम् ॥>
      text <आग्ने गिरो दिव आ पृथिव्या मित्रं वह वरुणमिन्द्रमग्निम् ।>
      text <आर्यमणमदितिं विष्णुमेषां सरस्वती मरुतो मादयन्ताम् ॥>
      text <ररे हव्यं मतिभिर्यज्ञियानां नक्षत्कामं मर्त्यानामसिन्वन् ।>
      text <धाता रयिमविदस्यं सदासां सक्षीमहि युज्येभिर्नु देवैः ॥>
      text <नू रोदसी अभिष्टुते वसिष्ठैरृतावानो वरुणो मित्रो अग्निः ।>
      text <यच्छन्तु चन्द्रा उपमं नो अर्कं यूयं पात स्वस्तिभिः सदा नः ॥>
    text <ऋग्वेदः सूक्तं>
      text <ओ श्रुष्टिर्विदथ्या समेतु प्रति स्तोमं दधीमहि तुराणाम् ।>
      text <यदद्य देवः सविता सुवाति स्यामास्य रत्निनो विभागे ॥>
      text <मित्रस्तन्नो वरुणो रोदसी च द्युभक्तमिन्द्रो अर्यमा ददातु ।>
      text <दिदेष्टु देव्यदिती रेक्णो वायुश्च यन्नियुवैते भगश्च ॥>
      text <सेदुग्रो अस्तु मरुतः स शुष्मी यं मर्त्यं पृषदश्वा अवाथ ।>
      text <उतेमग्निः सरस्वती जुनन्ति न तस्य रायः पर्येतास्ति ॥>
      text <अयं हि नेता वरुण ऋतस्य मित्रो राजानो अर्यमापो धुः ।>
      text <सुहवा देव्यदितिरनर्वा ते नो अंहो अति पर्षन्नरिष्टान् ॥>
      text <अस्य देवस्य मीळ्हुषो वया विष्णोरेषस्य प्रभृथे हविर्भिः ।>
      text <विदे हि रुद्रो रुद्रियं महित्वं यासिष्टं वर्तिरश्विनाविरावत् ॥>
      text <मात्र पूषन्नाघृण इरस्यो वरूत्री यद्रातिषाचश्च रासन् ।>
      text <मयोभुवो नो अर्वन्तो नि पान्तु वृष्टिं परिज्मा वातो ददातु ॥>
      text <नू रोदसी अभिष्टुते वसिष्ठैरृतावानो वरुणो मित्रो अग्निः ।>
      text <यच्छन्तु चन्द्रा उपमं नो अर्कं यूयं पात स्वस्तिभिः सदा नः ॥>
    text <ऋग्वेदः सूक्तं>
      text <प्रातरग्निं प्रातरिन्द्रं हवामहे प्रातर्मित्रावरुणा प्रातरश्विना ।>
      text <प्रातर्भगं पूषणं ब्रह्मणस्पतिं प्रातः सोममुत रुद्रं हुवेम ॥>
      text <प्रातर्जितं भगमुग्रं हुवेम वयं पुत्रमदितेर्यो विधर्ता ।>
      text <आध्रश्चिद्यं मन्यमानस्तुरश्चिद्राजा चिद्यं भगं भक्षीत्याह ॥>
      text <भग प्रणेतर्भग सत्यराधो भगेमां धियमुदवा ददन्नः ।>
      text <भग प्र णो जनय गोभिरश्वैर्भग प्र नृभिर्नृवन्तः स्याम ॥>
      text <उतेदानीं भगवन्तः स्यामोत प्रपित्व उत मध्ये अह्नाम् ।>
      text <उतोदिता मघवन्सूर्यस्य वयं देवानां सुमतौ स्याम ॥>
      text <भग एव भगवाँ अस्तु देवास्तेन वयं भगवन्तः स्याम ।>
      text <तं त्वा भग सर्व इज्जोहवीति स नो भग पुरएता भवेह ॥>
      text <समध्वरायोषसो नमन्त दधिक्रावेव शुचये पदाय ।>
      text <अर्वाचीनं वसुविदं भगं नो रथमिवाश्वा वाजिन आ वहन्तु ॥>
      text <अश्वावतीर्गोमतीर्न उषासो वीरवतीः सदमुच्छन्तु भद्राः ।>
      text <घृतं दुहाना विश्वतः प्रपीता यूयं पात स्वस्तिभिः सदा नः ॥>
    text <ऋग्वेदः सूक्तं>
      text <प्र ब्रह्माणो अङ्गिरसो नक्षन्त प्र क्रन्दनुर्नभन्यस्य वेतु ।>
      text <प्र धेनव उदप्रुतो नवन्त युज्यातामद्री अध्वरस्य पेशः ॥>
      text <सुगस्ते अग्ने सनवित्तो अध्वा युक्ष्वा सुते हरितो रोहितश्च ।>
      text <ये वा सद्मन्नरुषा वीरवाहो हुवे देवानां जनिमानि सत्तः ॥>
      text <समु वो यज्ञं महयन्नमोभिः प्र होता मन्द्रो रिरिच उपाके ।>
      text <यजस्व सु पुर्वणीक देवाना यज्ञियामरमतिं ववृत्याः ॥>
      text <यदा वीरस्य रेवतो दुरोणे स्योनशीरतिथिराचिकेतत् ।>
      text <सुप्रीतो अग्निः सुधितो दम आ स विशे दाति वार्यमियत्यै ॥>
      text <इमं नो अग्ने अध्वरं जुषस्व मरुत्स्विन्द्रे यशसं कृधी नः ।>
      text <आ नक्ता बर्हिः सदतामुषासोशन्ता मित्रावरुणा यजेह ॥>
      text <एवाग्निं सहस्यं वसिष्ठो रायस्कामो विश्वप्स्न्यस्य स्तौत् ।>
      text <इषं रयिं पप्रथद्वाजमस्मे यूयं पात स्वस्तिभिः सदा नः ॥>
    text <ऋग्वेदः सूक्तं>
      text <प्र वो यज्ञेषु देवयन्तो अर्चन्द्यावा नमोभिः पृथिवी इषध्यै ।>
      text <येषां ब्रह्माण्यसमानि विप्रा विष्वग्वियन्ति वनिनो न शाखाः ॥>
      text <प्र यज्ञ एतु हेत्वो न सप्तिरुद्यच्छध्वं समनसो घृताचीः ।>
      text <स्तृणीत बर्हिरध्वराय साधूर्ध्वा शोचींषि देवयून्यस्थुः ॥>
      text <आ पुत्रासो न मातरं विभृत्राः सानौ देवासो बर्हिषः सदन्तु ।>
      text <आ विश्वाची विदथ्यामनक्त्वग्ने मा नो देवताता मृधस्कः ॥>
      text <ते सीषपन्त जोषमा यजत्रा ऋतस्य धाराः सुदुघा दुहानाः ।>
      text <ज्येष्ठं वो अद्य मह आ वसूनामा गन्तन समनसो यति ष्ठ ॥>
      text <एवा नो अग्ने विक्ष्वा दशस्य त्वया वयं सहसावन्नास्क्राः ।>
      text <राया युजा सधमादो अरिष्टा यूयं पात स्वस्तिभिः सदा नः ॥>
    text <ऋग्वेदः सूक्तं>
      text <दधिक्रां वः प्रथममश्विनोषसमग्निं समिद्धं भगमूतये हुवे ।>
      text <इन्द्रं विष्णुं पूषणं ब्रह्मणस्पतिमादित्यान्द्यावापृथिवी अपः स्वः ॥>
      text <दधिक्रामु नमसा बोधयन्त उदीराणा यज्ञमुपप्रयन्तः ।>
      text <इळां देवीं बर्हिषि सादयन्तोऽश्विना विप्रा सुहवा हुवेम ॥>
      text <दधिक्रावाणं बुबुधानो अग्निमुप ब्रुव उषसं सूर्यं गाम् ।>
      text <ब्रध्नं माँश्चतोर्वरुणस्य बभ्रुं ते विश्वास्मद्दुरिता यावयन्तु ॥>
      text <दधिक्रावा प्रथमो वाज्यर्वाग्रे रथानां भवति प्रजानन् ।>
      text <संविदान उषसा सूर्येणादित्येभिर्वसुभिरङ्गिरोभिः ॥>
      text <आ नो दधिक्राः पथ्यामनक्त्वृतस्य पन्थामन्वेतवा उ ।>
      text <शृणोतु नो दैव्यं शर्धो अग्निः शृण्वन्तु विश्वे महिषा अमूराः ॥>
    text <ऋग्वेदः सूक्तं>
      text <आ देवो यातु सविता सुरत्नोऽन्तरिक्षप्रा वहमानो अश्वैः ।>
      text <हस्ते दधानो नर्या पुरूणि निवेशयञ्च प्रसुवञ्च भूम ॥>
      text <उदस्य बाहू शिथिरा बृहन्ता हिरण्यया दिवो अन्ताँ अनष्टाम् ।>
      text <नूनं सो अस्य महिमा पनिष्ट सूरश्चिदस्मा अनु दादपस्याम् ॥>
      text <स घा नो देवः सविता सहावा साविषद्वसुपतिर्वसूनि ।>
      text <विश्रयमाणो अमतिमुरूचीं मर्तभोजनमध रासते नः ॥>
      text <इमा गिरः सवितारं सुजिह्वं पूर्णगभस्तिमीळते सुपाणिम् ।>
      text <चित्रं वयो बृहदस्मे दधातु यूयं पात स्वस्तिभिः सदा नः ॥>
    text <ऋग्वेदः सूक्तं>
      text <इमा रुद्राय स्थिरधन्वने गिरः क्षिप्रेषवे देवाय स्वधाव्ने ।>
      text <अषाळ्हाय सहमानाय वेधसे तिग्मायुधाय भरता शृणोतु नः ॥>
      text <स हि क्षयेण क्षम्यस्य जन्मनः साम्राज्येन दिव्यस्य चेतति ।>
      text <अवन्नवन्तीरुप नो दुरश्चरानमीवो रुद्र जासु नो भव ॥>
      text <या ते दिद्युदवसृष्टा दिवस्परि क्ष्मया चरति परि सा वृणक्तु नः ।>
      text <सहस्रं ते स्वपिवात भेषजा मा नस्तोकेषु तनयेषु रीरिषः ॥>
      text <मा नो वधी रुद्र मा परा दा मा ते भूम प्रसितौ हीळितस्य ।>
      text <आ नो भज बर्हिषि जीवशंसे यूयं पात स्वस्तिभिः सदा नः ॥>
    text <ऋग्वेदः सूक्तं>
      text <आपो यं वः प्रथमं देवयन्त इन्द्रपानमूर्मिमकृण्वतेळः ।>
      text <तं वो वयं शुचिमरिप्रमद्य घृतप्रुषं मधुमन्तं वनेम ॥>
      text <तमूर्मिमापो मधुमत्तमं वोऽपां नपादवत्वाशुहेमा ।>
      text <यस्मिन्निन्द्रो वसुभिर्मादयाते तमश्याम देवयन्तो वो अद्य ॥>
      text <शतपवित्राः स्वधया मदन्तीर्देवीर्देवानामपि यन्ति पाथः ।>
      text <ता इन्द्रस्य न मिनन्ति व्रतानि सिन्धुभ्यो हव्यं घृतवज्जुहोत ॥>
      text <याः सूर्यो रश्मिभिराततान याभ्य इन्द्रो अरदद्गातुमूर्मिम् ।>
      text <ते सिन्धवो वरिवो धातना नो यूयं पात स्वस्तिभिः सदा नः ॥>
    text <ऋग्वेदः सूक्तं>
      text <ऋभुक्षणो वाजा मादयध्वमस्मे नरो मघवानः सुतस्य ।>
      text <आ वोऽर्वाचः क्रतवो न यातां विभ्वो रथं नर्यं वर्तयन्तु ॥>
      text <ऋभुरृभुभिरभि वः स्याम विभ्वो विभुभिः शवसा शवांसि ।>
      text <वाजो अस्माँ अवतु वाजसाताविन्द्रेण युजा तरुषेम वृत्रम् ॥>
      text <ते चिद्धि पूर्वीरभि सन्ति शासा विश्वाँ अर्य उपरताति वन्वन् ।>
      text <इन्द्रो विभ्वाँ ऋभुक्षा वाजो अर्यः शत्रोर्मिथत्या कृणवन्वि नृम्णम् ॥>
      text <नू देवासो वरिवः कर्तना नो भूत नो विश्वेऽवसे सजोषाः ।>
      text <समस्मे इषं वसवो ददीरन्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <समुद्रज्येष्ठाः सलिलस्य मध्यात्पुनाना यन्त्यनिविशमानाः ।>
      text <इन्द्रो या वज्री वृषभो रराद ता आपो देवीरिह मामवन्तु ॥>
      text <या आपो दिव्या उत वा स्रवन्ति खनित्रिमा उत वा याः स्वयंजाः ।>
      text <समुद्रार्था याः शुचयः पावकास्ता आपो देवीरिह मामवन्तु ॥>
      text <यासां राजा वरुणो याति मध्ये सत्यानृते अवपश्यञ्जनानाम् ।>
      text <मधुश्चुतः शुचयो याः पावकास्ता आपो देवीरिह मामवन्तु ॥>
      text <यासु राजा वरुणो यासु सोमो विश्वे देवा यासूर्जं मदन्ति ।>
      text <वैश्वानरो यास्वग्निः प्रविष्टस्ता आपो देवीरिह मामवन्तु ॥>
    text <ऋग्वेदः सूक्तं>
      text <आ मां मित्रावरुणेह रक्षतं कुलाययद्विश्वयन्मा न आ गन् ।>
      text <अजकावं दुर्दृशीकं तिरो दधे मा मां पद्येन रपसा विदत्त्सरुः ॥>
      text <यद्विजामन्परुषि वन्दनं भुवदष्ठीवन्तौ परि कुल्फौ च देहत् ।>
      text <अग्निष्टच्छोचन्नप बाधतामितो मा मां पद्येन रपसा विदत्त्सरुः ॥>
      text <यच्छल्मलौ भवति यन्नदीषु यदोषधीभ्यः परि जायते विषम् ।>
      text <विश्वे देवा निरितस्तत्सुवन्तु मा मां पद्येन रपसा विदत्त्सरुः ॥>
      text <याः प्रवतो निवत उद्वत उदन्वतीरनुदकाश्च याः ।>
      text <ता अस्मभ्यं पयसा पिन्वमानाः शिवा देवीरशिपदा भवन्तु सर्वा नद्यो अशिमिदा भवन्तु ॥>
    text <ऋग्वेदः सूक्तं>
      text <आदित्यानामवसा नूतनेन सक्षीमहि शर्मणा शंतमेन ।>
      text <अनागास्त्वे अदितित्वे तुरास इमं यज्ञं दधतु श्रोषमाणाः ॥>
      text <आदित्यासो अदितिर्मादयन्तां मित्रो अर्यमा वरुणो रजिष्ठाः ।>
      text <अस्माकं सन्तु भुवनस्य गोपाः पिबन्तु सोममवसे नो अद्य ॥>
      text <आदित्या विश्वे मरुतश्च विश्वे देवाश्च विश्व ऋभवश्च विश्वे ।>
      text <इन्द्रो अग्निरश्विना तुष्टुवाना यूयं पात स्वस्तिभिः सदा नः ॥>
    text <ऋग्वेदः सूक्तं>
      text <आदित्यासो अदितयः स्याम पूर्देवत्रा वसवो मर्त्यत्रा ।>
      text <सनेम मित्रावरुणा सनन्तो भवेम द्यावापृथिवी भवन्तः ॥>
      text <मित्रस्तन्नो वरुणो मामहन्त शर्म तोकाय तनयाय गोपाः ।>
      text <मा वो भुजेमान्यजातमेनो मा तत्कर्म वसवो यच्चयध्वे ॥>
      text <तुरण्यवोऽङ्गिरसो नक्षन्त रत्नं देवस्य सवितुरियानाः ।>
      text <पिता च तन्नो महान्यजत्रो विश्वे देवाः समनसो जुषन्त ॥>
    text <ऋग्वेदः सूक्तं>
      text <प्र द्यावा यज्ञैः पृथिवी नमोभिः सबाध ईळे बृहती यजत्रे ।>
      text <ते चिद्धि पूर्वे कवयो गृणन्तः पुरो मही दधिरे देवपुत्रे ॥>
      text <प्र पूर्वजे पितरा नव्यसीभिर्गीर्भिः कृणुध्वं सदने ऋतस्य ।>
      text <आ नो द्यावापृथिवी दैव्येन जनेन यातं महि वां वरूथम् ॥>
      text <उतो हि वां रत्नधेयानि सन्ति पुरूणि द्यावापृथिवी सुदासे ।>
      text <अस्मे धत्तं यदसदस्कृधोयु यूयं पात स्वस्तिभिः सदा नः ॥>
    text <ऋग्वेदः सूक्तं>
      text <वास्तोष्पते प्रति जानीह्यस्मान्स्वावेशो अनमीवो भवा नः ।>
      text <यत्त्वेमहे प्रति तन्नो जुषस्व शं नो भव द्विपदे शं चतुष्पदे ॥>
      text <वास्तोष्पते प्रतरणो न एधि गयस्फानो गोभिरश्वेभिरिन्दो ।>
      text <अजरासस्ते सख्ये स्याम पितेव पुत्रान्प्रति नो जुषस्व ॥>
      text <वास्तोष्पते शग्मया संसदा ते सक्षीमहि रण्वया गातुमत्या ।>
      text <पाहि क्षेम उत योगे वरं नो यूयं पात स्वस्तिभिः सदा नः ॥>
    text <ऋग्वेदः सूक्तं>
      text <अमीवहा वास्तोष्पते विश्वा रूपाण्याविशन् ।>
      text <सखा सुशेव एधि नः ॥>
      text <यदर्जुन सारमेय दतः पिशङ्ग यच्छसे ।>
      text <वीव भ्राजन्त ऋष्टय उप स्रक्वेषु बप्सतो नि षु स्वप ॥>
      text <स्तेनं राय सारमेय तस्करं वा पुनःसर ।>
      text <स्तोतॄनिन्द्रस्य रायसि किमस्मान्दुच्छुनायसे नि षु स्वप ॥>
      text <त्वं सूकरस्य दर्दृहि तव दर्दर्तु सूकरः ।>
      text <स्तोतॄनिन्द्रस्य रायसि किमस्मान्दुच्छुनायसे नि षु स्वप ॥>
      text <सस्तु माता सस्तु पिता सस्तु श्वा सस्तु विश्पतिः ।>
      text <ससन्तु सर्वे ज्ञातयः सस्त्वयमभितो जनः ॥>
      text <य आस्ते यश्च चरति यश्च पश्यति नो जनः ।>
      text <तेषां सं हन्मो अक्षाणि यथेदं हर्म्यं तथा ॥>
      text <सहस्रशृङ्गो वृषभो यः समुद्रादुदाचरत् ।>
      text <तेना सहस्येना वयं नि जनान्स्वापयामसि ॥>
      text <प्रोष्ठेशया वह्येशया नारीर्यास्तल्पशीवरीः ।>
      text <स्त्रियो याः पुण्यगन्धास्ताः सर्वाः स्वापयामसि ॥>
    text <ऋग्वेदः सूक्तं>
      text <क ईं व्यक्ता नरः सनीळा रुद्रस्य मर्या अध स्वश्वाः ॥>
      text <नकिर्ह्येषां जनूंषि वेद ते अङ्ग विद्रे मिथो जनित्रम् ॥>
      text <अभि स्वपूभिर्मिथो वपन्त वातस्वनसः श्येना अस्पृध्रन् ॥>
      text <एतानि धीरो निण्या चिकेत पृश्निर्यदूधो मही जभार ॥>
      text <सा विट् सुवीरा मरुद्भिरस्तु सनात्सहन्ती पुष्यन्ती नृम्णम् ॥>
      text <यामं येष्ठाः शुभा शोभिष्ठाः श्रिया सम्मिश्ला ओजोभिरुग्राः ॥>
      text <उग्रं व ओज स्थिरा शवांस्यधा मरुद्भिर्गणस्तुविष्मान् ॥>
      text <शुभ्रो वः शुष्मः क्रुध्मी मनांसि धुनिर्मुनिरिव शर्धस्य धृष्णोः ॥>
      text <सनेम्यस्मद्युयोत दिद्युं मा वो दुर्मतिरिह प्रणङ्नः ॥>
      text <प्रिया वो नाम हुवे तुराणामा यत्तृपन्मरुतो वावशानाः ॥>
      text <स्वायुधास इष्मिणः सुनिष्का उत स्वयं तन्वः शुम्भमानाः ॥>
      text <शुची वो हव्या मरुतः शुचीनां शुचिं हिनोम्यध्वरं शुचिभ्यः ।>
      text <ऋतेन सत्यमृतसाप आयञ्छुचिजन्मानः शुचयः पावकाः ॥>
      text <अंसेष्वा मरुतः खादयो वो वक्षस्सु रुक्मा उपशिश्रियाणाः ।>
      text <वि विद्युतो न वृष्टिभी रुचाना अनु स्वधामायुधैर्यच्छमानाः ॥>
      text <प्र बुध्न्या व ईरते महांसि प्र नामानि प्रयज्यवस्तिरध्वम् ।>
      text <सहस्रियं दम्यं भागमेतं गृहमेधीयं मरुतो जुषध्वम् ॥>
      text <यदि स्तुतस्य मरुतो अधीथेत्था विप्रस्य वाजिनो हवीमन् ।>
      text <मक्षू रायः सुवीर्यस्य दात नू चिद्यमन्य आदभदरावा ॥>
      text <अत्यासो न ये मरुतः स्वञ्चो यक्षदृशो न शुभयन्त मर्याः ।>
      text <ते हर्म्येष्ठाः शिशवो न शुभ्रा वत्सासो न प्रक्रीळिनः पयोधाः ॥>
      text <दशस्यन्तो नो मरुतो मृळन्तु वरिवस्यन्तो रोदसी सुमेके ।>
      text <आरे गोहा नृहा वधो वो अस्तु सुम्नेभिरस्मे वसवो नमध्वम् ॥>
      text <आ वो होता जोहवीति सत्तः सत्राचीं रातिं मरुतो गृणानः ।>
      text <य ईवतो वृषणो अस्ति गोपाः सो अद्वयावी हवते व उक्थैः ॥>
      text <इमे तुरं मरुतो रामयन्तीमे सहः सहस आ नमन्ति ।>
      text <इमे शंसं वनुष्यतो नि पान्ति गुरु द्वेषो अररुषे दधन्ति ॥>
      text <इमे रध्रं चिन्मरुतो जुनन्ति भृमिं चिद्यथा वसवो जुषन्त ।>
      text <अप बाधध्वं वृषणस्तमांसि धत्त विश्वं तनयं तोकमस्मे ॥>
      text <मा वो दात्रान्मरुतो निरराम मा पश्चाद्दघ्म रथ्यो विभागे ।>
      text <आ न स्पार्हे भजतना वसव्ये यदीं सुजातं वृषणो वो अस्ति ॥>
      text <सं यद्धनन्त मन्युभिर्जनासः शूरा यह्वीष्वोषधीषु विक्षु ।>
      text <अध स्मा नो मरुतो रुद्रियासस्त्रातारो भूत पृतनास्वर्यः ॥>
      text <भूरि चक्र मरुतः पित्र्याण्युक्थानि या वः शस्यन्ते पुरा चित् ।>
      text <मरुद्भिरुग्रः पृतनासु साळ्हा मरुद्भिरित्सनिता वाजमर्वा ॥>
      text <अस्मे वीरो मरुतः शुष्म्यस्तु जनानां यो असुरो विधर्ता ।>
      text <अपो येन सुक्षितये तरेमाध स्वमोको अभि वः स्याम ॥>
      text <तन्न इन्द्रो वरुणो मित्रो अग्निराप ओषधीर्वनिनो जुषन्त ।>
      text <शर्मन्स्याम मरुतामुपस्थे यूयं पात स्वस्तिभिः सदा नः ॥>
    text <ऋग्वेदः सूक्तं>
      text <मध्वो वो नाम मारुतं यजत्राः प्र यज्ञेषु शवसा मदन्ति ।>
      text <ये रेजयन्ति रोदसी चिदुर्वी पिन्वन्त्युत्सं यदयासुरुग्राः ॥>
      text <निचेतारो हि मरुतो गृणन्तं प्रणेतारो यजमानस्य मन्म ।>
      text <अस्माकमद्य विदथेषु बर्हिरा वीतये सदत पिप्रियाणाः ॥>
      text <नैतावदन्ये मरुतो यथेमे भ्राजन्ते रुक्मैरायुधैस्तनूभिः ।>
      text <आ रोदसी विश्वपिशः पिशानाः समानमञ्ज्यञ्जते शुभे कम् ॥>
      text <ऋधक्सा वो मरुतो दिद्युदस्तु यद्व आगः पुरुषता कराम ।>
      text <मा वस्तस्यामपि भूमा यजत्रा अस्मे वो अस्तु सुमतिश्चनिष्ठा ॥>
      text <कृते चिदत्र मरुतो रणन्तानवद्यासः शुचयः पावकाः ।>
      text <प्र णोऽवत सुमतिभिर्यजत्राः प्र वाजेभिस्तिरत पुष्यसे नः ॥>
      text <उत स्तुतासो मरुतो व्यन्तु विश्वेभिर्नामभिर्नरो हवींषि ।>
      text <ददात नो अमृतस्य प्रजायै जिगृत रायः सूनृता मघानि ॥>
      text <आ स्तुतासो मरुतो विश्व ऊती अच्छा सूरीन्सर्वताता जिगात ।>
      text <ये नस्त्मना शतिनो वर्धयन्ति यूयं पात स्वस्तिभिः सदा नः ॥>
    text <ऋग्वेदः सूक्तं>
      text <प्र साकमुक्षे अर्चता गणाय यो दैव्यस्य धाम्नस्तुविष्मान् ।>
      text <उत क्षोदन्ति रोदसी महित्वा नक्षन्ते नाकं निरृतेरवंशात् ॥>
      text <जनूश्चिद्वो मरुतस्त्वेष्येण भीमासस्तुविमन्यवोऽयासः ।>
      text <प्र ये महोभिरोजसोत सन्ति विश्वो वो यामन्भयते स्वर्दृक् ॥>
      text <बृहद्वयो मघवद्भ्यो दधात जुजोषन्निन्मरुतः सुष्टुतिं नः ।>
      text <गतो नाध्वा वि तिराति जन्तुं प्र ण स्पार्हाभिरूतिभिस्तिरेत ॥>
      text <युष्मोतो विप्रो मरुतः शतस्वी युष्मोतो अर्वा सहुरिः सहस्री ।>
      text <युष्मोतः सम्राळुत हन्ति वृत्रं प्र तद्वो अस्तु धूतयो देष्णम् ॥>
      text <ताँ आ रुद्रस्य मीळ्हुषो विवासे कुविन्नंसन्ते मरुतः पुनर्नः ।>
      text <यत्सस्वर्ता जिहीळिरे यदाविरव तदेन ईमहे तुराणाम् ॥>
      text <प्र सा वाचि सुष्टुतिर्मघोनामिदं सूक्तं मरुतो जुषन्त ।>
      text <आराच्चिद्द्वेषो वृषणो युयोत यूयं पात स्वस्तिभिः सदा नः ॥>
    text <ऋग्वेदः सूक्तं>
      text <यं त्रायध्व इदमिदं देवासो यं च नयथ ।>
      text <तस्मा अग्ने वरुण मित्रार्यमन्मरुतः शर्म यच्छत ॥>
      text <युष्माकं देवा अवसाहनि प्रिय ईजानस्तरति द्विषः ।>
      text <प्र स क्षयं तिरते वि महीरिषो यो वो वराय दाशति ॥>
      text <नहि वश्चरमं चन वसिष्ठः परिमंसते ।>
      text <अस्माकमद्य मरुतः सुते सचा विश्वे पिबत कामिनः ॥>
      text <नहि व ऊतिः पृतनासु मर्धति यस्मा अराध्वं नरः ।>
      text <अभि व आवर्त्सुमतिर्नवीयसी तूयं यात पिपीषवः ॥>
      text <ओ षु घृष्विराधसो यातनान्धांसि पीतये ।>
      text <इमा वो हव्या मरुतो ररे हि कं मो ष्वन्यत्र गन्तन ॥>
      text <आ च नो बर्हिः सदताविता च न स्पार्हाणि दातवे वसु ।>
      text <अस्रेधन्तो मरुतः सोम्ये मधौ स्वाहेह मादयाध्वै ॥>
      text <सस्वश्चिद्धि तन्वः शुम्भमाना आ हंसासो नीलपृष्ठा अपप्तन् ।>
      text <विश्वं शर्धो अभितो मा नि षेद नरो न रण्वाः सवने मदन्तः ॥>
      text <यो नो मरुतो अभि दुर्हृणायुस्तिरश्चित्तानि वसवो जिघांसति ।>
      text <द्रुहः पाशान्प्रति स मुचीष्ट तपिष्ठेन हन्मना हन्तना तम् ॥>
      text <सांतपना इदं हविर्मरुतस्तज्जुजुष्टन ।>
      text <युष्माकोती रिशादसः ॥>
      text <गृहमेधास आ गत मरुतो माप भूतन ।>
      text <युष्माकोती सुदानवः ॥>
      text <इहेह वः स्वतवसः कवयः सूर्यत्वचः ।>
      text <यज्ञं मरुत आ वृणे ॥>
      text <त्र्यम्बकं यजामहे सुगन्धिं पुष्टिवर्धनम् ।>
      text <उर्वारुकमिव बन्धनान्मृत्योर्मुक्षीय मामृतात् ॥>
    text <ऋग्वेदः सूक्तं>
      text <यदद्य सूर्य ब्रवोऽनागा उद्यन्मित्राय वरुणाय सत्यम् ।>
      text <वयं देवत्रादिते स्याम तव प्रियासो अर्यमन्गृणन्तः ॥>
      text <एष स्य मित्रावरुणा नृचक्षा उभे उदेति सूर्यो अभि ज्मन् ।>
      text <विश्वस्य स्थातुर्जगतश्च गोपा ऋजु मर्तेषु वृजिना च पश्यन् ॥>
      text <अयुक्त सप्त हरितः सधस्थाद्या ईं वहन्ति सूर्यं घृताचीः ।>
      text <धामानि मित्रावरुणा युवाकुः सं यो यूथेव जनिमानि चष्टे ॥>
      text <उद्वां पृक्षासो मधुमन्तो अस्थुरा सूर्यो अरुहच्छुक्रमर्णः ।>
      text <यस्मा आदित्या अध्वनो रदन्ति मित्रो अर्यमा वरुणः सजोषाः ॥>
      text <इमे चेतारो अनृतस्य भूरेर्मित्रो अर्यमा वरुणो हि सन्ति ।>
      text <इम ऋतस्य वावृधुर्दुरोणे शग्मासः पुत्रा अदितेरदब्धाः ॥>
      text <इमे मित्रो वरुणो दूळभासोऽचेतसं चिच्चितयन्ति दक्षैः ।>
      text <अपि क्रतुं सुचेतसं वतन्तस्तिरश्चिदंहः सुपथा नयन्ति ॥>
      text <इमे दिवो अनिमिषा पृथिव्याश्चिकित्वांसो अचेतसं नयन्ति ।>
      text <प्रव्राजे चिन्नद्यो गाधमस्ति पारं नो अस्य विष्पितस्य पर्षन् ॥>
      text <यद्गोपावददितिः शर्म भद्रं मित्रो यच्छन्ति वरुणः सुदासे ।>
      text <तस्मिन्ना तोकं तनयं दधाना मा कर्म देवहेळनं तुरासः ॥>
      text <अव वेदिं होत्राभिर्यजेत रिपः काश्चिद्वरुणध्रुतः सः ।>
      text <परि द्वेषोभिरर्यमा वृणक्तूरुं सुदासे वृषणा उ लोकम् ॥>
      text <सस्वश्चिद्धि समृतिस्त्वेष्येषामपीच्येन सहसा सहन्ते ।>
      text <युष्मद्भिया वृषणो रेजमाना दक्षस्य चिन्महिना मृळता नः ॥>
      text <यो ब्रह्मणे सुमतिमायजाते वाजस्य सातौ परमस्य रायः ।>
      text <सीक्षन्त मन्युं मघवानो अर्य उरु क्षयाय चक्रिरे सुधातु ॥>
      text <इयं देव पुरोहितिर्युवभ्यां यज्ञेषु मित्रावरुणावकारि ।>
      text <विश्वानि दुर्गा पिपृतं तिरो नो यूयं पात स्वस्तिभिः सदा नः ॥>
    text <ऋग्वेदः सूक्तं>
      text <उद्वां चक्षुर्वरुण सुप्रतीकं देवयोरेति सूर्यस्ततन्वान् ।>
      text <अभि यो विश्वा भुवनानि चष्टे स मन्युं मर्त्येष्वा चिकेत ॥>
      text <प्र वां स मित्रावरुणावृतावा विप्रो मन्मानि दीर्घश्रुदियर्ति ।>
      text <यस्य ब्रह्माणि सुक्रतू अवाथ आ यत्क्रत्वा न शरदः पृणैथे ॥>
      text <प्रोरोर्मित्रावरुणा पृथिव्याः प्र दिव ऋष्वाद्बृहतः सुदानू ।>
      text <स्पशो दधाथे ओषधीषु विक्ष्वृधग्यतो अनिमिषं रक्षमाणा ॥>
      text <शंसा मित्रस्य वरुणस्य धाम शुष्मो रोदसी बद्बधे महित्वा ।>
      text <अयन्मासा अयज्वनामवीराः प्र यज्ञमन्मा वृजनं तिराते ॥>
      text <अमूरा विश्वा वृषणाविमा वां न यासु चित्रं ददृशे न यक्षम् ।>
      text <द्रुहः सचन्ते अनृता जनानां न वां निण्यान्यचिते अभूवन् ॥>
      text <समु वां यज्ञं महयं नमोभिर्हुवे वां मित्रावरुणा सबाधः ।>
      text <प्र वां मन्मान्यृचसे नवानि कृतानि ब्रह्म जुजुषन्निमानि ॥>
      text <इयं देव पुरोहितिर्युवभ्यां यज्ञेषु मित्रावरुणावकारि ।>
      text <विश्वानि दुर्गा पिपृतं तिरो नो यूयं पात स्वस्तिभिः सदा नः ॥>
    text <ऋग्वेदः सूक्तं>
      text <उत्सूर्यो बृहदर्चींष्यश्रेत्पुरु विश्वा जनिम मानुषाणाम् ।>
      text <समो दिवा ददृशे रोचमानः क्रत्वा कृतः सुकृतः कर्तृभिर्भूत् ॥>
      text <स सूर्य प्रति पुरो न उद्गा एभि स्तोमेभिरेतशेभिरेवैः ।>
      text <प्र नो मित्राय वरुणाय वोचोऽनागसो अर्यम्णे अग्नये च ॥>
      text <वि नः सहस्रं शुरुधो रदन्त्वृतावानो वरुणो मित्रो अग्निः ।>
      text <यच्छन्तु चन्द्रा उपमं नो अर्कमा नः कामं पूपुरन्तु स्तवानाः ॥>
      text <द्यावाभूमी अदिते त्रासीथां नो ये वां जज्ञुः सुजनिमान ऋष्वे ।>
      text <मा हेळे भूम वरुणस्य वायोर्मा मित्रस्य प्रियतमस्य नृणाम् ॥>
      text <प्र बाहवा सिसृतं जीवसे न आ नो गव्यूतिमुक्षतं घृतेन ।>
      text <आ नो जने श्रवयतं युवाना श्रुतं मे मित्रावरुणा हवेमा ॥>
      text <नू मित्रो वरुणो अर्यमा नस्त्मने तोकाय वरिवो दधन्तु ।>
      text <सुगा नो विश्वा सुपथानि सन्तु यूयं पात स्वस्तिभिः सदा नः ॥>
    text <ऋग्वेदः सूक्तं>
      text <उद्वेति सुभगो विश्वचक्षाः साधारणः सूर्यो मानुषाणाम् ।>
      text <चक्षुर्मित्रस्य वरुणस्य देवश्चर्मेव यः समविव्यक्तमांसि ॥>
      text <उद्वेति प्रसवीता जनानां महान्केतुरर्णवः सूर्यस्य ।>
      text <समानं चक्रं पर्याविवृत्सन्यदेतशो वहति धूर्षु युक्तः ॥>
      text <विभ्राजमान उषसामुपस्थाद्रेभैरुदेत्यनुमद्यमानः ।>
      text <एष मे देवः सविता चच्छन्द यः समानं न प्रमिनाति धाम ॥>
      text <दिवो रुक्म उरुचक्षा उदेति दूरेअर्थस्तरणिर्भ्राजमानः ।>
      text <नूनं जनाः सूर्येण प्रसूता अयन्नर्थानि कृणवन्नपांसि ॥>
      text <यत्रा चक्रुरमृता गातुमस्मै श्येनो न दीयन्नन्वेति पाथः ।>
      text <प्रति वां सूर उदिते विधेम नमोभिर्मित्रावरुणोत हव्यैः ॥>
      text <नू मित्रो वरुणो अर्यमा नस्त्मने तोकाय वरिवो दधन्तु ।>
      text <सुगा नो विश्वा सुपथानि सन्तु यूयं पात स्वस्तिभिः सदा नः ॥>
    text <ऋग्वेदः सूक्तं>
      text <दिवि क्षयन्ता रजसः पृथिव्यां प्र वां घृतस्य निर्णिजो ददीरन् ।>
      text <हव्यं नो मित्रो अर्यमा सुजातो राजा सुक्षत्रो वरुणो जुषन्त ॥>
      text <आ राजाना मह ऋतस्य गोपा सिन्धुपती क्षत्रिया यातमर्वाक् ।>
      text <इळां नो मित्रावरुणोत वृष्टिमव दिव इन्वतं जीरदानू ॥>
      text <मित्रस्तन्नो वरुणो देवो अर्यः प्र साधिष्ठेभिः पथिभिर्नयन्तु ।>
      text <ब्रवद्यथा न आदरिः सुदास इषा मदेम सह देवगोपाः ॥>
      text <यो वां गर्तं मनसा तक्षदेतमूर्ध्वां धीतिं कृणवद्धारयच्च ।>
      text <उक्षेथां मित्रावरुणा घृतेन ता राजाना सुक्षितीस्तर्पयेथाम् ॥>
      text <एष स्तोमो वरुण मित्र तुभ्यं सोमः शुक्रो न वायवेऽयामि ।>
      text <अविष्टं धियो जिगृतं पुरंधीर्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <प्रति वां सूर उदिते सूक्तैर्मित्रं हुवे वरुणं पूतदक्षम् ।>
      text <ययोरसुर्यमक्षितं ज्येष्ठं विश्वस्य यामन्नाचिता जिगत्नु ॥>
      text <ता हि देवानामसुरा तावर्या ता नः क्षितीः करतमूर्जयन्तीः ।>
      text <अश्याम मित्रावरुणा वयं वां द्यावा च यत्र पीपयन्नहा च ॥>
      text <ता भूरिपाशावनृतस्य सेतू दुरत्येतू रिपवे मर्त्याय ।>
      text <ऋतस्य मित्रावरुणा पथा वामपो न नावा दुरिता तरेम ॥>
      text <आ नो मित्रावरुणा हव्यजुष्टिं घृतैर्गव्यूतिमुक्षतमिळाभिः ।>
      text <प्रति वामत्र वरमा जनाय पृणीतमुद्नो दिव्यस्य चारोः ॥>
      text <एष स्तोमो वरुण मित्र तुभ्यं सोमः शुक्रो न वायवेऽयामि ।>
      text <अविष्टं धियो जिगृतं पुरंधीर्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <प्र मित्रयोर्वरुणयो स्तोमो न एतु शूष्यः ।>
      text <नमस्वान्तुविजातयोः ॥>
      text <या धारयन्त देवाः सुदक्षा दक्षपितरा ।>
      text <असुर्याय प्रमहसा ॥>
      text <ता न स्तिपा तनूपा वरुण जरितॄणाम् ।>
      text <मित्र साधयतं धियः ॥>
      text <यदद्य सूर उदितेऽनागा मित्रो अर्यमा ।>
      text <सुवाति सविता भगः ॥>
      text <सुप्रावीरस्तु स क्षयः प्र नु यामन्सुदानवः ।>
      text <ये नो अंहोऽतिपिप्रति ॥>
      text <उत स्वराजो अदितिरदब्धस्य व्रतस्य ये ।>
      text <महो राजान ईशते ॥>
      text <प्रति वां सूर उदिते मित्रं गृणीषे वरुणम् ।>
      text <अर्यमणं रिशादसम् ॥>
      text <राया हिरण्यया मतिरियमवृकाय शवसे ।>
      text <इयं विप्रा मेधसातये ॥>
      text <ते स्याम देव वरुण ते मित्र सूरिभिः सह ।>
      text <इषं स्वश्च धीमहि ॥>
      text <बहवः सूरचक्षसोऽग्निजिह्वा ऋतावृधः ।>
      text <त्रीणि ये येमुर्विदथानि धीतिभिर्विश्वानि परिभूतिभिः ॥>
      text <वि ये दधुः शरदं मासमादहर्यज्ञमक्तुं चादृचम् ।>
      text <अनाप्यं वरुणो मित्रो अर्यमा क्षत्रं राजान आशत ॥>
      text <तद्वो अद्य मनामहे सूक्तैः सूर उदिते ।>
      text <यदोहते वरुणो मित्रो अर्यमा यूयमृतस्य रथ्यः ॥>
      text <ऋतावान ऋतजाता ऋतावृधो घोरासो अनृतद्विषः ।>
      text <तेषां वः सुम्ने सुच्छर्दिष्टमे नरः स्याम ये च सूरयः ॥>
      text <उदु त्यद्दर्शतं वपुर्दिव एति प्रतिह्वरे ।>
      text <यदीमाशुर्वहति देव एतशो विश्वस्मै चक्षसे अरम् ॥>
      text <शीर्ष्णःशीर्ष्णो जगतस्तस्थुषस्पतिं समया विश्वमा रजः ।>
      text <सप्त स्वसारः सुविताय सूर्यं वहन्ति हरितो रथे ॥>
      text <तच्चक्षुर्देवहितं शुक्रमुच्चरत् ।>
      text <पश्येम शरदः शतं जीवेम शरदः शतम् ॥>
      text <काव्येभिरदाभ्या यातं वरुण द्युमत् ।>
      text <मित्रश्च सोमपीतये ॥>
      text <दिवो धामभिर्वरुण मित्रश्चा यातमद्रुहा ।>
      text <पिबतं सोममातुजी ॥>
      text <आ यातं मित्रावरुणा जुषाणावाहुतिं नरा ।>
      text <पातं सोममृतावृधा ॥>
    text <ऋग्वेदः सूक्तं>
      text <प्रति वां रथं नृपती जरध्यै हविष्मता मनसा यज्ञियेन ।>
      text <यो वां दूतो न धिष्ण्यावजीगरच्छा सूनुर्न पितरा विवक्मि ॥>
      text <अशोच्यग्निः समिधानो अस्मे उपो अदृश्रन्तमसश्चिदन्ताः ।>
      text <अचेति केतुरुषसः पुरस्ताच्छ्रिये दिवो दुहितुर्जायमानः ॥>
      text <अभि वां नूनमश्विना सुहोता स्तोमैः सिषक्ति नासत्या विवक्वान् ।>
      text <पूर्वीभिर्यातं पथ्याभिरर्वाक्स्वर्विदा वसुमता रथेन ॥>
      text <अवोर्वां नूनमश्विना युवाकुर्हुवे यद्वां सुते माध्वी वसूयुः ।>
      text <आ वां वहन्तु स्थविरासो अश्वाः पिबाथो अस्मे सुषुता मधूनि ॥>
      text <प्राचीमु देवाश्विना धियं मेऽमृध्रां सातये कृतं वसूयुम् ।>
      text <विश्वा अविष्टं वाज आ पुरंधीस्ता नः शक्तं शचीपती शचीभिः ॥>
      text <अविष्टं धीष्वश्विना न आसु प्रजावद्रेतो अह्रयं नो अस्तु ।>
      text <आ वां तोके तनये तूतुजानाः सुरत्नासो देववीतिं गमेम ॥>
      text <एष स्य वां पूर्वगत्वेव सख्ये निधिर्हितो माध्वी रातो अस्मे ।>
      text <अहेळता मनसा यातमर्वागश्नन्ता हव्यं मानुषीषु विक्षु ॥>
      text <एकस्मिन्योगे भुरणा समाने परि वां सप्त स्रवतो रथो गात् ।>
      text <न वायन्ति सुभ्वो देवयुक्ता ये वां धूर्षु तरणयो वहन्ति ॥>
      text <असश्चता मघवद्भ्यो हि भूतं ये राया मघदेयं जुनन्ति ।>
      text <प्र ये बन्धुं सूनृताभिस्तिरन्ते गव्या पृञ्चन्तो अश्व्या मघानि ॥>
      text <नू मे हवमा शृणुतं युवाना यासिष्टं वर्तिरश्विनाविरावत् ।>
      text <धत्तं रत्नानि जरतं च सूरीन्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <आ शुभ्रा यातमश्विना स्वश्वा गिरो दस्रा जुजुषाणा युवाकोः ।>
      text <हव्यानि च प्रतिभृता वीतं नः ॥>
      text <प्र वामन्धांसि मद्यान्यस्थुररं गन्तं हविषो वीतये मे ।>
      text <तिरो अर्यो हवनानि श्रुतं नः ॥>
      text <प्र वां रथो मनोजवा इयर्ति तिरो रजांस्यश्विना शतोतिः ।>
      text <अस्मभ्यं सूर्यावसू इयानः ॥>
      text <अयं ह यद्वां देवया उ अद्रिरूर्ध्वो विवक्ति सोमसुद्युवभ्याम् ।>
      text <आ वल्गू विप्रो ववृतीत हव्यैः ॥>
      text <चित्रं ह यद्वां भोजनं न्वस्ति न्यत्रये महिष्वन्तं युयोतम् ।>
      text <यो वामोमानं दधते प्रियः सन् ॥>
      text <उत त्यद्वां जुरते अश्विना भूच्च्यवानाय प्रतीत्यं हविर्दे ।>
      text <अधि यद्वर्प इतऊति धत्थः ॥>
      text <उत त्यं भुज्युमश्विना सखायो मध्ये जहुर्दुरेवासः समुद्रे ।>
      text <निरीं पर्षदरावा यो युवाकुः ॥>
      text <वृकाय चिज्जसमानाय शक्तमुत श्रुतं शयवे हूयमाना ।>
      text <यावघ्न्यामपिन्वतमपो न स्तर्यं चिच्छक्त्यश्विना शचीभिः ॥>
      text <एष स्य कारुर्जरते सूक्तैरग्रे बुधान उषसां सुमन्मा ।>
      text <इषा तं वर्धदघ्न्या पयोभिर्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <आ वां रथो रोदसी बद्बधानो हिरण्ययो वृषभिर्यात्वश्वैः ।>
      text <घृतवर्तनिः पविभी रुचान इषां वोळ्हा नृपतिर्वाजिनीवान् ॥>
      text <स पप्रथानो अभि पञ्च भूमा त्रिवन्धुरो मनसा यातु युक्तः ।>
      text <विशो येन गच्छथो देवयन्तीः कुत्रा चिद्याममश्विना दधाना ॥>
      text <स्वश्वा यशसा यातमर्वाग्दस्रा निधिं मधुमन्तं पिबाथः ।>
      text <वि वां रथो वध्वा यादमानोऽन्तान्दिवो बाधते वर्तनिभ्याम् ॥>
      text <युवोः श्रियं परि योषावृणीत सूरो दुहिता परितक्म्यायाम् ।>
      text <यद्देवयन्तमवथः शचीभिः परि घ्रंसमोमना वां वयो गात् ॥>
      text <यो ह स्य वां रथिरा वस्त उस्रा रथो युजानः परियाति वर्तिः ।>
      text <तेन नः शं योरुषसो व्युष्टौ न्यश्विना वहतं यज्ञे अस्मिन् ॥>
      text <नरा गौरेव विद्युतं तृषाणास्माकमद्य सवनोप यातम् ।>
      text <पुरुत्रा हि वां मतिभिर्हवन्ते मा वामन्ये नि यमन्देवयन्तः ॥>
      text <युवं भुज्युमवविद्धं समुद्र उदूहथुरर्णसो अस्रिधानैः ।>
      text <पतत्रिभिरश्रमैरव्यथिभिर्दंसनाभिरश्विना पारयन्ता ॥>
      text <नू मे हवमा शृणुतं युवाना यासिष्टं वर्तिरश्विनाविरावत् ।>
      text <धत्तं रत्नानि जरतं च सूरीन्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <आ विश्ववाराश्विना गतं नः प्र तत्स्थानमवाचि वां पृथिव्याम् ।>
      text <अश्वो न वाजी शुनपृष्ठो अस्थादा यत्सेदथुर्ध्रुवसे न योनिम् ॥>
      text <सिषक्ति सा वां सुमतिश्चनिष्ठातापि घर्मो मनुषो दुरोणे ।>
      text <यो वां समुद्रान्सरितः पिपर्त्येतग्वा चिन्न सुयुजा युजानः ॥>
      text <यानि स्थानान्यश्विना दधाथे दिवो यह्वीष्वोषधीषु विक्षु ।>
      text <नि पर्वतस्य मूर्धनि सदन्तेषं जनाय दाशुषे वहन्ता ॥>
      text <चनिष्टं देवा ओषधीष्वप्सु यद्योग्या अश्नवैथे ऋषीणाम् ।>
      text <पुरूणि रत्ना दधतौ न्यस्मे अनु पूर्वाणि चख्यथुर्युगानि ॥>
      text <शुश्रुवांसा चिदश्विना पुरूण्यभि ब्रह्माणि चक्षाथे ऋषीणाम् ।>
      text <प्रति प्र यातं वरमा जनायास्मे वामस्तु सुमतिश्चनिष्ठा ॥>
      text <यो वां यज्ञो नासत्या हविष्मान्कृतब्रह्मा समर्यो भवाति ।>
      text <उप प्र यातं वरमा वसिष्ठमिमा ब्रह्माण्यृच्यन्ते युवभ्याम् ॥>
      text <इयं मनीषा इयमश्विना गीरिमां सुवृक्तिं वृषणा जुषेथाम् ।>
      text <इमा ब्रह्माणि युवयून्यग्मन्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <अप स्वसुरुषसो नग्जिहीते रिणक्ति कृष्णीररुषाय पन्थाम् ।>
      text <अश्वामघा गोमघा वां हुवेम दिवा नक्तं शरुमस्मद्युयोतम् ॥>
      text <उपायातं दाशुषे मर्त्याय रथेन वाममश्विना वहन्ता ।>
      text <युयुतमस्मदनिराममीवां दिवा नक्तं माध्वी त्रासीथां नः ॥>
      text <आ वां रथमवमस्यां व्युष्टौ सुम्नायवो वृषणो वर्तयन्तु ।>
      text <स्यूमगभस्तिमृतयुग्भिरश्वैराश्विना वसुमन्तं वहेथाम् ॥>
      text <यो वां रथो नृपती अस्ति वोळ्हा त्रिवन्धुरो वसुमाँ उस्रयामा ।>
      text <आ न एना नासत्योप यातमभि यद्वां विश्वप्स्न्यो जिगाति ॥>
      text <युवं च्यवानं जरसोऽमुमुक्तं नि पेदव ऊहथुराशुमश्वम् ।>
      text <निरंहसस्तमस स्पर्तमत्रिं नि जाहुषं शिथिरे धातमन्तः ॥>
      text <इयं मनीषा इयमश्विना गीरिमां सुवृक्तिं वृषणा जुषेथाम् ।>
      text <इमा ब्रह्माणि युवयून्यग्मन्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <आ गोमता नासत्या रथेनाश्वावता पुरुश्चन्द्रेण यातम् ।>
      text <अभि वां विश्वा नियुतः सचन्ते स्पार्हया श्रिया तन्वा शुभाना ॥>
      text <आ नो देवेभिरुप यातमर्वाक्सजोषसा नासत्या रथेन ।>
      text <युवोर्हि नः सख्या पित्र्याणि समानो बन्धुरुत तस्य वित्तम् ॥>
      text <उदु स्तोमासो अश्विनोरबुध्रञ्जामि ब्रह्माण्युषसश्च देवीः ।>
      text <आविवासन्रोदसी धिष्ण्येमे अच्छा विप्रो नासत्या विवक्ति ॥>
      text <वि चेदुच्छन्त्यश्विना उषासः प्र वां ब्रह्माणि कारवो भरन्ते ।>
      text <ऊर्ध्वं भानुं सविता देवो अश्रेद्बृहदग्नयः समिधा जरन्ते ॥>
      text <आ पश्चातान्नासत्या पुरस्तादाश्विना यातमधरादुदक्तात् ।>
      text <आ विश्वतः पाञ्चजन्येन राया यूयं पात स्वस्तिभिः सदा नः ॥>
    text <ऋग्वेदः सूक्तं>
      text <अतारिष्म तमसस्पारमस्य प्रति स्तोमं देवयन्तो दधानाः ।>
      text <पुरुदंसा पुरुतमा पुराजामर्त्या हवते अश्विना गीः ॥>
      text <न्यु प्रियो मनुषः सादि होता नासत्या यो यजते वन्दते च ।>
      text <अश्नीतं मध्वो अश्विना उपाक आ वां वोचे विदथेषु प्रयस्वान् ॥>
      text <अहेम यज्ञं पथामुराणा इमां सुवृक्तिं वृषणा जुषेथाम् ।>
      text <श्रुष्टीवेव प्रेषितो वामबोधि प्रति स्तोमैर्जरमाणो वसिष्ठः ॥>
      text <उप त्या वह्नी गमतो विशं नो रक्षोहणा सम्भृता वीळुपाणी ।>
      text <समन्धांस्यग्मत मत्सराणि मा नो मर्धिष्टमा गतं शिवेन ॥>
      text <आ पश्चातान्नासत्या पुरस्तादाश्विना यातमधरादुदक्तात् ।>
      text <आ विश्वतः पाञ्चजन्येन राया यूयं पात स्वस्तिभिः सदा नः ॥>
    text <ऋग्वेदः सूक्तं>
      text <इमा उ वां दिविष्टय उस्रा हवन्ते अश्विना ।>
      text <अयं वामह्वेऽवसे शचीवसू विशंविशं हि गच्छथः ॥>
      text <युवं चित्रं ददथुर्भोजनं नरा चोदेथां सूनृतावते ।>
      text <अर्वाग्रथं समनसा नि यच्छतं पिबतं सोम्यं मधु ॥>
      text <आ यातमुप भूषतं मध्वः पिबतमश्विना ।>
      text <दुग्धं पयो वृषणा जेन्यावसू मा नो मर्धिष्टमा गतम् ॥>
      text <अश्वासो ये वामुप दाशुषो गृहं युवां दीयन्ति बिभ्रतः ।>
      text <मक्षूयुभिर्नरा हयेभिरश्विना देवा यातमस्मयू ॥>
      text <अधा ह यन्तो अश्विना पृक्षः सचन्त सूरयः ।>
      text <ता यंसतो मघवद्भ्यो ध्रुवं यशश्छर्दिरस्मभ्यं नासत्या ॥>
      text <प्र ये ययुरवृकासो रथा इव नृपातारो जनानाम् ।>
      text <उत स्वेन शवसा शूशुवुर्नर उत क्षियन्ति सुक्षितिम् ॥>
    text <ऋग्वेदः सूक्तं>
      text <व्युषा आवो दिविजा ऋतेनाविष्कृण्वाना महिमानमागात् ।>
      text <अप द्रुहस्तम आवरजुष्टमङ्गिरस्तमा पथ्या अजीगः ॥>
      text <महे नो अद्य सुविताय बोध्युषो महे सौभगाय प्र यन्धि ।>
      text <चित्रं रयिं यशसं धेह्यस्मे देवि मर्तेषु मानुषि श्रवस्युम् ॥>
      text <एते त्ये भानवो दर्शतायाश्चित्रा उषसो अमृतास आगुः ।>
      text <जनयन्तो दैव्यानि व्रतान्यापृणन्तो अन्तरिक्षा व्यस्थुः ॥>
      text <एषा स्या युजाना पराकात्पञ्च क्षितीः परि सद्यो जिगाति ।>
      text <अभिपश्यन्ती वयुना जनानां दिवो दुहिता भुवनस्य पत्नी ॥>
      text <वाजिनीवती सूर्यस्य योषा चित्रामघा राय ईशे वसूनाम् ।>
      text <ऋषिष्टुता जरयन्ती मघोन्युषा उच्छति वह्निभिर्गृणाना ॥>
      text <प्रति द्युतानामरुषासो अश्वाश्चित्रा अदृश्रन्नुषसं वहन्तः ।>
      text <याति शुभ्रा विश्वपिशा रथेन दधाति रत्नं विधते जनाय ॥>
      text <सत्या सत्येभिर्महती महद्भिर्देवी देवेभिर्यजता यजत्रैः ।>
      text <रुजद्दृळ्हानि दददुस्रियाणां प्रति गाव उषसं वावशन्त ॥>
      text <नू नो गोमद्वीरवद्धेहि रत्नमुषो अश्वावत्पुरुभोजो अस्मे ।>
      text <मा नो बर्हिः पुरुषता निदे कर्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <उदु ज्योतिरमृतं विश्वजन्यं विश्वानरः सविता देवो अश्रेत् ।>
      text <क्रत्वा देवानामजनिष्ट चक्षुराविरकर्भुवनं विश्वमुषाः ॥>
      text <प्र मे पन्था देवयाना अदृश्रन्नमर्धन्तो वसुभिरिष्कृतासः ।>
      text <अभूदु केतुरुषसः पुरस्तात्प्रतीच्यागादधि हर्म्येभ्यः ॥>
      text <तानीदहानि बहुलान्यासन्या प्राचीनमुदिता सूर्यस्य ।>
      text <यतः परि जार इवाचरन्त्युषो ददृक्षे न पुनर्यतीव ॥>
      text <त इद्देवानां सधमाद आसन्नृतावानः कवयः पूर्व्यासः ।>
      text <गूळ्हं ज्योतिः पितरो अन्वविन्दन्सत्यमन्त्रा अजनयन्नुषासम् ॥>
      text <समान ऊर्वे अधि संगतासः सं जानते न यतन्ते मिथस्ते ।>
      text <ते देवानां न मिनन्ति व्रतान्यमर्धन्तो वसुभिर्यादमानाः ॥>
      text <प्रति त्वा स्तोमैरीळते वसिष्ठा उषर्बुधः सुभगे तुष्टुवांसः ।>
      text <गवां नेत्री वाजपत्नी न उच्छोषः सुजाते प्रथमा जरस्व ॥>
      text <एषा नेत्री राधसः सूनृतानामुषा उच्छन्ती रिभ्यते वसिष्ठैः ।>
      text <दीर्घश्रुतं रयिमस्मे दधाना यूयं पात स्वस्तिभिः सदा नः ॥>
    text <ऋग्वेदः सूक्तं>
      text <उपो रुरुचे युवतिर्न योषा विश्वं जीवं प्रसुवन्ती चरायै ।>
      text <अभूदग्निः समिधे मानुषाणामकर्ज्योतिर्बाधमाना तमांसि ॥>
      text <विश्वं प्रतीची सप्रथा उदस्थाद्रुशद्वासो बिभ्रती शुक्रमश्वैत् ।>
      text <हिरण्यवर्णा सुदृशीकसंदृग्गवां माता नेत्र्यह्नामरोचि ॥>
      text <देवानां चक्षुः सुभगा वहन्ती श्वेतं नयन्ती सुदृशीकमश्वम् ।>
      text <उषा अदर्शि रश्मिभिर्व्यक्ता चित्रामघा विश्वमनु प्रभूता ॥>
      text <अन्तिवामा दूरे अमित्रमुच्छोर्वीं गव्यूतिमभयं कृधी नः ।>
      text <यावय द्वेष आ भरा वसूनि चोदय राधो गृणते मघोनि ॥>
      text <अस्मे श्रेष्ठेभिर्भानुभिर्वि भाह्युषो देवि प्रतिरन्ती न आयुः ।>
      text <इषं च नो दधती विश्ववारे गोमदश्वावद्रथवच्च राधः ॥>
      text <यां त्वा दिवो दुहितर्वर्धयन्त्युषः सुजाते मतिभिर्वसिष्ठाः ।>
      text <सास्मासु धा रयिमृष्वं बृहन्तं यूयं पात स्वस्तिभिः सदा नः ॥>
    text <ऋग्वेदः सूक्तं>
      text <प्रति केतवः प्रथमा अदृश्रन्नूर्ध्वा अस्या अञ्जयो वि श्रयन्ते ।>
      text <उषो अर्वाचा बृहता रथेन ज्योतिष्मता वाममस्मभ्यं वक्षि ॥>
      text <प्रति षीमग्निर्जरते समिद्धः प्रति विप्रासो मतिभिर्गृणन्तः ।>
      text <उषा याति ज्योतिषा बाधमाना विश्वा तमांसि दुरिताप देवी ॥>
      text <एता उ त्याः प्रत्यदृश्रन्पुरस्ताज्ज्योतिर्यच्छन्तीरुषसो विभातीः ।>
      text <अजीजनन्सूर्यं यज्ञमग्निमपाचीनं तमो अगादजुष्टम् ॥>
      text <अचेति दिवो दुहिता मघोनी विश्वे पश्यन्त्युषसं विभातीम् ।>
      text <आस्थाद्रथं स्वधया युज्यमानमा यमश्वासः सुयुजो वहन्ति ॥>
      text <प्रति त्वाद्य सुमनसो बुधन्तास्माकासो मघवानो वयं च ।>
      text <तिल्विलायध्वमुषसो विभातीर्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <व्युषा आवः पथ्या जनानां पञ्च क्षितीर्मानुषीर्बोधयन्ती ।>
      text <सुसंदृग्भिरुक्षभिर्भानुमश्रेद्वि सूर्यो रोदसी चक्षसावः ॥>
      text <व्यञ्जते दिवो अन्तेष्वक्तून्विशो न युक्ता उषसो यतन्ते ।>
      text <सं ते गावस्तम आ वर्तयन्ति ज्योतिर्यच्छन्ति सवितेव बाहू ॥>
      text <अभूदुषा इन्द्रतमा मघोन्यजीजनत्सुविताय श्रवांसि ।>
      text <वि दिवो देवी दुहिता दधात्यङ्गिरस्तमा सुकृते वसूनि ॥>
      text <तावदुषो राधो अस्मभ्यं रास्व यावत्स्तोतृभ्यो अरदो गृणाना ।>
      text <यां त्वा जज्ञुर्वृषभस्या रवेण वि दृळ्हस्य दुरो अद्रेरौर्णोः ॥>
      text <देवंदेवं राधसे चोदयन्त्यस्मद्र्यक्सूनृता ईरयन्ती ।>
      text <व्युच्छन्ती नः सनये धियो धा यूयं पात स्वस्तिभिः सदा नः ॥>
    text <ऋग्वेदः सूक्तं>
      text <प्रति स्तोमेभिरुषसं वसिष्ठा गीर्भिर्विप्रासः प्रथमा अबुध्रन् ।>
      text <विवर्तयन्तीं रजसी समन्ते आविष्कृण्वतीं भुवनानि विश्वा ॥>
      text <एषा स्या नव्यमायुर्दधाना गूढ्वी तमो ज्योतिषोषा अबोधि ।>
      text <अग्र एति युवतिरह्रयाणा प्राचिकितत्सूर्यं यज्ञमग्निम् ॥>
      text <अश्वावतीर्गोमतीर्न उषासो वीरवतीः सदमुच्छन्तु भद्राः ।>
      text <घृतं दुहाना विश्वतः प्रपीता यूयं पात स्वस्तिभिः सदा नः ॥>
    text <ऋग्वेदः सूक्तं>
      text <प्रत्यु अदर्श्यायत्युच्छन्ती दुहिता दिवः ।>
      text <अपो महि व्ययति चक्षसे तमो ज्योतिष्कृणोति सूनरी ॥>
      text <उदुस्रियाः सृजते सूर्यः सचाँ उद्यन्नक्षत्रमर्चिवत् ।>
      text <तवेदुषो व्युषि सूर्यस्य च सं भक्तेन गमेमहि ॥>
      text <प्रति त्वा दुहितर्दिव उषो जीरा अभुत्स्महि ।>
      text <या वहसि पुरु स्पार्हं वनन्वति रत्नं न दाशुषे मयः ॥>
      text <उच्छन्ती या कृणोषि मंहना महि प्रख्यै देवि स्वर्दृशे ।>
      text <तस्यास्ते रत्नभाज ईमहे वयं स्याम मातुर्न सूनवः ॥>
      text <तच्चित्रं राध आ भरोषो यद्दीर्घश्रुत्तमम् ।>
      text <यत्ते दिवो दुहितर्मर्तभोजनं तद्रास्व भुनजामहै ॥>
      text <श्रवः सूरिभ्यो अमृतं वसुत्वनं वाजाँ अस्मभ्यं गोमतः ।>
      text <चोदयित्री मघोनः सूनृतावत्युषा उच्छदप स्रिधः ॥>
    text <ऋग्वेदः सूक्तं>
      text <इन्द्रावरुणा युवमध्वराय नो विशे जनाय महि शर्म यच्छतम् ।>
      text <दीर्घप्रयज्युमति यो वनुष्यति वयं जयेम पृतनासु दूढ्यः ॥>
      text <सम्राळन्यः स्वराळन्य उच्यते वां महान्ताविन्द्रावरुणा महावसू ।>
      text <विश्वे देवासः परमे व्योमनि सं वामोजो वृषणा सं बलं दधुः ॥>
      text <अन्वपां खान्यतृन्तमोजसा सूर्यमैरयतं दिवि प्रभुम् ।>
      text <इन्द्रावरुणा मदे अस्य मायिनोऽपिन्वतमपितः पिन्वतं धियः ॥>
      text <युवामिद्युत्सु पृतनासु वह्नयो युवां क्षेमस्य प्रसवे मितज्ञवः ।>
      text <ईशाना वस्व उभयस्य कारव इन्द्रावरुणा सुहवा हवामहे ॥>
      text <इन्द्रावरुणा यदिमानि चक्रथुर्विश्वा जातानि भुवनस्य मज्मना ।>
      text <क्षेमेण मित्रो वरुणं दुवस्यति मरुद्भिरुग्रः शुभमन्य ईयते ॥>
      text <महे शुल्काय वरुणस्य नु त्विष ओजो मिमाते ध्रुवमस्य यत्स्वम् ।>
      text <अजामिमन्यः श्नथयन्तमातिरद्दभ्रेभिरन्यः प्र वृणोति भूयसः ॥>
      text <न तमंहो न दुरितानि मर्त्यमिन्द्रावरुणा न तपः कुतश्चन ।>
      text <यस्य देवा गच्छथो वीथो अध्वरं न तं मर्तस्य नशते परिह्वृतिः ॥>
      text <अर्वाङ्नरा दैव्येनावसा गतं शृणुतं हवं यदि मे जुजोषथः ।>
      text <युवोर्हि सख्यमुत वा यदाप्यं मार्डीकमिन्द्रावरुणा नि यच्छतम् ॥>
      text <अस्माकमिन्द्रावरुणा भरेभरे पुरोयोधा भवतं कृष्ट्योजसा ।>
      text <यद्वां हवन्त उभये अध स्पृधि नरस्तोकस्य तनयस्य सातिषु ॥>
      text <अस्मे इन्द्रो वरुणो मित्रो अर्यमा द्युम्नं यच्छन्तु महि शर्म सप्रथः ।>
      text <अवध्रं ज्योतिरदितेरृतावृधो देवस्य श्लोकं सवितुर्मनामहे ॥>
    text <ऋग्वेदः सूक्तं>
      text <युवां नरा पश्यमानास आप्यं प्राचा गव्यन्तः पृथुपर्शवो ययुः ।>
      text <दासा च वृत्रा हतमार्याणि च सुदासमिन्द्रावरुणावसावतम् ॥>
      text <यत्रा नरः समयन्ते कृतध्वजो यस्मिन्नाजा भवति किं चन प्रियम् ।>
      text <यत्रा भयन्ते भुवना स्वर्दृशस्तत्रा न इन्द्रावरुणाधि वोचतम् ॥>
      text <सं भूम्या अन्ता ध्वसिरा अदृक्षतेन्द्रावरुणा दिवि घोष आरुहत् ।>
      text <अस्थुर्जनानामुप मामरातयोऽर्वागवसा हवनश्रुता गतम् ॥>
      text <इन्द्रावरुणा वधनाभिरप्रति भेदं वन्वन्ता प्र सुदासमावतम् ।>
      text <ब्रह्माण्येषां शृणुतं हवीमनि सत्या तृत्सूनामभवत्पुरोहितिः ॥>
      text <इन्द्रावरुणावभ्या तपन्ति माघान्यर्यो वनुषामरातयः ।>
      text <युवं हि वस्व उभयस्य राजथोऽध स्मा नोऽवतं पार्ये दिवि ॥>
      text <युवां हवन्त उभयास आजिष्विन्द्रं च वस्वो वरुणं च सातये ।>
      text <यत्र राजभिर्दशभिर्निबाधितं प्र सुदासमावतं तृत्सुभिः सह ॥>
      text <दश राजानः समिता अयज्यवः सुदासमिन्द्रावरुणा न युयुधुः ।>
      text <सत्या नृणामद्मसदामुपस्तुतिर्देवा एषामभवन्देवहूतिषु ॥>
      text <दाशराज्ञे परियत्ताय विश्वतः सुदास इन्द्रावरुणावशिक्षतम् ।>
      text <श्वित्यञ्चो यत्र नमसा कपर्दिनो धिया धीवन्तो असपन्त तृत्सवः ॥>
      text <वृत्राण्यन्यः समिथेषु जिघ्नते व्रतान्यन्यो अभि रक्षते सदा ।>
      text <हवामहे वां वृषणा सुवृक्तिभिरस्मे इन्द्रावरुणा शर्म यच्छतम् ॥>
      text <अस्मे इन्द्रो वरुणो मित्रो अर्यमा द्युम्नं यच्छन्तु महि शर्म सप्रथः ।>
      text <अवध्रं ज्योतिरदितेरृतावृधो देवस्य श्लोकं सवितुर्मनामहे ॥>
    text <ऋग्वेदः सूक्तं>
      text <आ वां राजानावध्वरे ववृत्यां हव्येभिरिन्द्रावरुणा नमोभिः ।>
      text <प्र वां घृताची बाह्वोर्दधाना परि त्मना विषुरूपा जिगाति ॥>
      text <युवो राष्ट्रं बृहदिन्वति द्यौर्यौ सेतृभिररज्जुभिः सिनीथः ।>
      text <परि नो हेळो वरुणस्य वृज्या उरुं न इन्द्रः कृणवदु लोकम् ॥>
      text <कृतं नो यज्ञं विदथेषु चारुं कृतं ब्रह्माणि सूरिषु प्रशस्ता ।>
      text <उपो रयिर्देवजूतो न एतु प्र ण स्पार्हाभिरूतिभिस्तिरेतम् ॥>
      text <अस्मे इन्द्रावरुणा विश्ववारं रयिं धत्तं वसुमन्तं पुरुक्षुम् ।>
      text <प्र य आदित्यो अनृता मिनात्यमिता शूरो दयते वसूनि ॥>
      text <इयमिन्द्रं वरुणमष्ट मे गीः प्रावत्तोके तनये तूतुजाना ।>
      text <सुरत्नासो देववीतिं गमेम यूयं पात स्वस्तिभिः सदा नः ॥>
    text <ऋग्वेदः सूक्तं>
      text <पुनीषे वामरक्षसं मनीषां सोममिन्द्राय वरुणाय जुह्वत् ।>
      text <घृतप्रतीकामुषसं न देवीं ता नो यामन्नुरुष्यतामभीके ॥>
      text <स्पर्धन्ते वा उ देवहूये अत्र येषु ध्वजेषु दिद्यवः पतन्ति ।>
      text <युवं ताँ इन्द्रावरुणावमित्रान्हतं पराचः शर्वा विषूचः ॥>
      text <आपश्चिद्धि स्वयशसः सदस्सु देवीरिन्द्रं वरुणं देवता धुः ।>
      text <कृष्टीरन्यो धारयति प्रविक्ता वृत्राण्यन्यो अप्रतीनि हन्ति ॥>
      text <स सुक्रतुरृतचिदस्तु होता य आदित्य शवसा वां नमस्वान् ।>
      text <आववर्तदवसे वां हविष्मानसदित्स सुविताय प्रयस्वान् ॥>
      text <इयमिन्द्रं वरुणमष्ट मे गीः प्रावत्तोके तनये तूतुजाना ।>
      text <सुरत्नासो देववीतिं गमेम यूयं पात स्वस्तिभिः सदा नः ॥>
    text <ऋग्वेदः सूक्तं>
      text <धीरा त्वस्य महिना जनूंषि वि यस्तस्तम्भ रोदसी चिदुर्वी ।>
      text <प्र नाकमृष्वं नुनुदे बृहन्तं द्विता नक्षत्रं पप्रथच्च भूम ॥>
      text <उत स्वया तन्वा सं वदे तत्कदा न्वन्तर्वरुणे भुवानि ।>
      text <किं मे हव्यमहृणानो जुषेत कदा मृळीकं सुमना अभि ख्यम् ॥>
      text <पृच्छे तदेनो वरुण दिदृक्षूपो एमि चिकितुषो विपृच्छम् ।>
      text <समानमिन्मे कवयश्चिदाहुरयं ह तुभ्यं वरुणो हृणीते ॥>
      text <किमाग आस वरुण ज्येष्ठं यत्स्तोतारं जिघांससि सखायम् ।>
      text <प्र तन्मे वोचो दूळभ स्वधावोऽव त्वानेना नमसा तुर इयाम् ॥>
      text <अव द्रुग्धानि पित्र्या सृजा नोऽव या वयं चकृमा तनूभिः ।>
      text <अव राजन्पशुतृपं न तायुं सृजा वत्सं न दाम्नो वसिष्ठम् ॥>
      text <न स स्वो दक्षो वरुण ध्रुतिः सा सुरा मन्युर्विभीदको अचित्तिः ।>
      text <अस्ति ज्यायान्कनीयस उपारे स्वप्नश्चनेदनृतस्य प्रयोता ॥>
      text <अरं दासो न मीळ्हुषे कराण्यहं देवाय भूर्णयेऽनागाः ।>
      text <अचेतयदचितो देवो अर्यो गृत्सं राये कवितरो जुनाति ॥>
      text <अयं सु तुभ्यं वरुण स्वधावो हृदि स्तोम उपश्रितश्चिदस्तु ।>
      text <शं नः क्षेमे शमु योगे नो अस्तु यूयं पात स्वस्तिभिः सदा नः ॥>
    text <ऋग्वेदः सूक्तं>
      text <रदत्पथो वरुणः सूर्याय प्रार्णांसि समुद्रिया नदीनाम् ।>
      text <सर्गो न सृष्टो अर्वतीरृतायञ्चकार महीरवनीरहभ्यः ॥>
      text <आत्मा ते वातो रज आ नवीनोत्पशुर्न भूर्णिर्यवसे ससवान् ।>
      text <अन्तर्मही बृहती रोदसीमे विश्वा ते धाम वरुण प्रियाणि ॥>
      text <परि स्पशो वरुणस्य स्मदिष्टा उभे पश्यन्ति रोदसी सुमेके ।>
      text <ऋतावानः कवयो यज्ञधीराः प्रचेतसो य इषयन्त मन्म ॥>
      text <उवाच मे वरुणो मेधिराय त्रिः सप्त नामाघ्न्या बिभर्ति ।>
      text <विद्वान्पदस्य गुह्या न वोचद्युगाय विप्र उपराय शिक्षन् ॥>
      text <तिस्रो द्यावो निहिता अन्तरस्मिन्तिस्रो भूमीरुपराः षड्विधानाः ।>
      text <गृत्सो राजा वरुणश्चक्र एतं दिवि प्रेङ्खं हिरण्ययं शुभे कम् ॥>
      text <अव सिन्धुं वरुणो द्यौरिव स्थाद्द्रप्सो न श्वेतो मृगस्तुविष्मान् ।>
      text <गम्भीरशंसो रजसो विमानः सुपारक्षत्रः सतो अस्य राजा ॥>
      text <यो मृळयाति चक्रुषे चिदागो वयं स्याम वरुणे अनागाः ।>
      text <अनु व्रतान्यदितेरृधन्तो यूयं पात स्वस्तिभिः सदा नः ॥>
    text <ऋग्वेदः सूक्तं>
      text <प्र शुन्ध्युवं वरुणाय प्रेष्ठां मतिं वसिष्ठ मीळ्हुषे भरस्व ।>
      text <य ईमर्वाञ्चं करते यजत्रं सहस्रामघं वृषणं बृहन्तम् ॥>
      text <अधा न्वस्य संदृशं जगन्वानग्नेरनीकं वरुणस्य मंसि ।>
      text <स्वर्यदश्मन्नधिपा उ अन्धोऽभि मा वपुर्दृशये निनीयात् ॥>
      text <आ यद्रुहाव वरुणश्च नावं प्र यत्समुद्रमीरयाव मध्यम् ।>
      text <अधि यदपां स्नुभिश्चराव प्र प्रेङ्ख ईङ्खयावहै शुभे कम् ॥>
      text <वसिष्ठं ह वरुणो नाव्याधादृषिं चकार स्वपा महोभिः ।>
      text <स्तोतारं विप्रः सुदिनत्वे अह्नां यान्नु द्यावस्ततनन्यादुषासः ॥>
      text <क्व त्यानि नौ सख्या बभूवुः सचावहे यदवृकं पुरा चित् ।>
      text <बृहन्तं मानं वरुण स्वधावः सहस्रद्वारं जगमा गृहं ते ॥>
      text <य आपिर्नित्यो वरुण प्रियः सन्त्वामागांसि कृणवत्सखा ते ।>
      text <मा त एनस्वन्तो यक्षिन्भुजेम यन्धि ष्मा विप्र स्तुवते वरूथम् ॥>
      text <ध्रुवासु त्वासु क्षितिषु क्षियन्तो व्यस्मत्पाशं वरुणो मुमोचत् ।>
      text <अवो वन्वाना अदितेरुपस्थाद्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <मो षु वरुण मृन्मयं गृहं राजन्नहं गमम् ।>
      text <मृळा सुक्षत्र मृळय ॥>
      text <यदेमि प्रस्फुरन्निव दृतिर्न ध्मातो अद्रिवः ।>
      text <मृळा सुक्षत्र मृळय ॥>
      text <क्रत्वः समह दीनता प्रतीपं जगमा शुचे ।>
      text <मृळा सुक्षत्र मृळय ॥>
      text <अपां मध्ये तस्थिवांसं तृष्णाविदज्जरितारम् ।>
      text <मृळा सुक्षत्र मृळय ॥>
      text <यत्किं चेदं वरुण दैव्ये जनेऽभिद्रोहं मनुष्याश्चरामसि ।>
      text <अचित्ती यत्तव धर्मा युयोपिम मा नस्तस्मादेनसो देव रीरिषः ॥>
    text <ऋग्वेदः सूक्तं>
      text <प्र वीरया शुचयो दद्रिरे वामध्वर्युभिर्मधुमन्तः सुतासः ।>
      text <वह वायो नियुतो याह्यच्छा पिबा सुतस्यान्धसो मदाय ॥>
      text <ईशानाय प्रहुतिं यस्त आनट् छुचिं सोमं शुचिपास्तुभ्यं वायो ।>
      text <कृणोषि तं मर्त्येषु प्रशस्तं जातोजातो जायते वाज्यस्य ॥>
      text <राये नु यं जज्ञतू रोदसीमे राये देवी धिषणा धाति देवम् ।>
      text <अध वायुं नियुतः सश्चत स्वा उत श्वेतं वसुधितिं निरेके ॥>
      text <उच्छन्नुषसः सुदिना अरिप्रा उरु ज्योतिर्विविदुर्दीध्यानाः ।>
      text <गव्यं चिदूर्वमुशिजो वि वव्रुस्तेषामनु प्रदिवः सस्रुरापः ॥>
      text <ते सत्येन मनसा दीध्यानाः स्वेन युक्तासः क्रतुना वहन्ति ।>
      text <इन्द्रवायू वीरवाहं रथं वामीशानयोरभि पृक्षः सचन्ते ॥>
      text <ईशानासो ये दधते स्वर्णो गोभिरश्वेभिर्वसुभिर्हिरण्यैः ।>
      text <इन्द्रवायू सूरयो विश्वमायुरर्वद्भिर्वीरैः पृतनासु सह्युः ॥>
      text <अर्वन्तो न श्रवसो भिक्षमाणा इन्द्रवायू सुष्टुतिभिर्वसिष्ठाः ।>
      text <वाजयन्तः स्ववसे हुवेम यूयं पात स्वस्तिभिः सदा नः ॥>
    text <ऋग्वेदः सूक्तं>
      text <कुविदङ्ग नमसा ये वृधासः पुरा देवा अनवद्यास आसन् ।>
      text <ते वायवे मनवे बाधितायावासयन्नुषसं सूर्येण ॥>
      text <उशन्ता दूता न दभाय गोपा मासश्च पाथः शरदश्च पूर्वीः ।>
      text <इन्द्रवायू सुष्टुतिर्वामियाना मार्डीकमीट्टे सुवितं च नव्यम् ॥>
      text <पीवोअन्नाँ रयिवृधः सुमेधाः श्वेतः सिषक्ति नियुतामभिश्रीः ।>
      text <ते वायवे समनसो वि तस्थुर्विश्वेन्नरः स्वपत्यानि चक्रुः ॥>
      text <यावत्तरस्तन्वो यावदोजो यावन्नरश्चक्षसा दीध्यानाः ।>
      text <शुचिं सोमं शुचिपा पातमस्मे इन्द्रवायू सदतं बर्हिरेदम् ॥>
      text <नियुवाना नियुत स्पार्हवीरा इन्द्रवायू सरथं यातमर्वाक् ।>
      text <इदं हि वां प्रभृतं मध्वो अग्रमध प्रीणाना वि मुमुक्तमस्मे ॥>
      text <या वां शतं नियुतो याः सहस्रमिन्द्रवायू विश्ववाराः सचन्ते ।>
      text <आभिर्यातं सुविदत्राभिरर्वाक्पातं नरा प्रतिभृतस्य मध्वः ॥>
      text <अर्वन्तो न श्रवसो भिक्षमाणा इन्द्रवायू सुष्टुतिभिर्वसिष्ठाः ।>
      text <वाजयन्तः स्ववसे हुवेम यूयं पात स्वस्तिभिः सदा नः ॥>
    text <ऋग्वेदः सूक्तं>
      text <आ वायो भूष शुचिपा उप नः सहस्रं ते नियुतो विश्ववार ।>
      text <उपो ते अन्धो मद्यमयामि यस्य देव दधिषे पूर्वपेयम् ॥>
      text <प्र सोता जीरो अध्वरेष्वस्थात्सोममिन्द्राय वायवे पिबध्यै ।>
      text <प्र यद्वां मध्वो अग्रियं भरन्त्यध्वर्यवो देवयन्तः शचीभिः ॥>
      text <प्र याभिर्यासि दाश्वांसमच्छा नियुद्भिर्वायविष्टये दुरोणे ।>
      text <नि नो रयिं सुभोजसं युवस्व नि वीरं गव्यमश्व्यं च राधः ॥>
      text <ये वायव इन्द्रमादनास आदेवासो नितोशनासो अर्यः ।>
      text <घ्नन्तो वृत्राणि सूरिभिः ष्याम सासह्वांसो युधा नृभिरमित्रान् ॥>
      text <आ नो नियुद्भिः शतिनीभिरध्वरं सहस्रिणीभिरुप याहि यज्ञम् ।>
      text <वायो अस्मिन्सवने मादयस्व यूयं पात स्वस्तिभिः सदा नः ॥>
    text <ऋग्वेदः सूक्तं>
      text <शुचिं नु स्तोमं नवजातमद्येन्द्राग्नी वृत्रहणा जुषेथाम् ।>
      text <उभा हि वां सुहवा जोहवीमि ता वाजं सद्य उशते धेष्ठा ॥>
      text <ता सानसी शवसाना हि भूतं साकंवृधा शवसा शूशुवांसा ।>
      text <क्षयन्तौ रायो यवसस्य भूरेः पृङ्क्तं वाजस्य स्थविरस्य घृष्वेः ॥>
      text <उपो ह यद्विदथं वाजिनो गुर्धीभिर्विप्राः प्रमतिमिच्छमानाः ।>
      text <अर्वन्तो न काष्ठां नक्षमाणा इन्द्राग्नी जोहुवतो नरस्ते ॥>
      text <गीर्भिर्विप्रः प्रमतिमिच्छमान ईट्टे रयिं यशसं पूर्वभाजम् ।>
      text <इन्द्राग्नी वृत्रहणा सुवज्रा प्र नो नव्येभिस्तिरतं देष्णैः ॥>
      text <सं यन्मही मिथती स्पर्धमाने तनूरुचा शूरसाता यतैते ।>
      text <अदेवयुं विदथे देवयुभिः सत्रा हतं सोमसुता जनेन ॥>
      text <इमामु षु सोमसुतिमुप न एन्द्राग्नी सौमनसाय यातम् ।>
      text <नू चिद्धि परिमम्नाथे अस्माना वां शश्वद्भिर्ववृतीय वाजैः ॥>
      text <सो अग्न एना नमसा समिद्धोऽच्छा मित्रं वरुणमिन्द्रं वोचेः ।>
      text <यत्सीमागश्चकृमा तत्सु मृळ तदर्यमादितिः शिश्रथन्तु ॥>
      text <एता अग्न आशुषाणास इष्टीर्युवोः सचाभ्यश्याम वाजान् ।>
      text <मेन्द्रो नो विष्णुर्मरुतः परि ख्यन्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <इयं वामस्य मन्मन इन्द्राग्नी पूर्व्यस्तुतिः ।>
      text <अभ्राद्वृष्टिरिवाजनि ॥>
      text <शृणुतं जरितुर्हवमिन्द्राग्नी वनतं गिरः ।>
      text <ईशाना पिप्यतं धियः ॥>
      text <मा पापत्वाय नो नरेन्द्राग्नी माभिशस्तये ।>
      text <मा नो रीरधतं निदे ॥>
      text <इन्द्रे अग्ना नमो बृहत्सुवृक्तिमेरयामहे ।>
      text <धिया धेना अवस्यवः ॥>
      text <ता हि शश्वन्त ईळत इत्था विप्रास ऊतये ।>
      text <सबाधो वाजसातये ॥>
      text <ता वां गीर्भिर्विपन्यवः प्रयस्वन्तो हवामहे ।>
      text <मेधसाता सनिष्यवः ॥>
      text <इन्द्राग्नी अवसा गतमस्मभ्यं चर्षणीसहा ।>
      text <मा नो दुःशंस ईशत ॥>
      text <मा कस्य नो अररुषो धूर्तिः प्रणङ्मर्त्यस्य ।>
      text <इन्द्राग्नी शर्म यच्छतम् ॥>
      text <गोमद्धिरण्यवद्वसु यद्वामश्वावदीमहे ।>
      text <इन्द्राग्नी तद्वनेमहि ॥>
      text <यत्सोम आ सुते नर इन्द्राग्नी अजोहवुः ।>
      text <सप्तीवन्ता सपर्यवः ॥>
      text <उक्थेभिर्वृत्रहन्तमा या मन्दाना चिदा गिरा ।>
      text <आङ्गूषैराविवासतः ॥>
      text <ताविद्दुःशंसं मर्त्यं दुर्विद्वांसं रक्षस्विनम् ।>
      text <आभोगं हन्मना हतमुदधिं हन्मना हतम् ॥>
    text <ऋग्वेदः सूक्तं>
      text <प्र क्षोदसा धायसा सस्र एषा सरस्वती धरुणमायसी पूः ।>
      text <प्रबाबधाना रथ्येव याति विश्वा अपो महिना सिन्धुरन्याः ॥>
      text <एकाचेतत्सरस्वती नदीनां शुचिर्यती गिरिभ्य आ समुद्रात् ।>
      text <रायश्चेतन्ती भुवनस्य भूरेर्घृतं पयो दुदुहे नाहुषाय ॥>
      text <स वावृधे नर्यो योषणासु वृषा शिशुर्वृषभो यज्ञियासु ।>
      text <स वाजिनं मघवद्भ्यो दधाति वि सातये तन्वं मामृजीत ॥>
      text <उत स्या नः सरस्वती जुषाणोप श्रवत्सुभगा यज्ञे अस्मिन् ।>
      text <मितज्ञुभिर्नमस्यैरियाना राया युजा चिदुत्तरा सखिभ्यः ॥>
      text <इमा जुह्वाना युष्मदा नमोभिः प्रति स्तोमं सरस्वति जुषस्व ।>
      text <तव शर्मन्प्रियतमे दधाना उप स्थेयाम शरणं न वृक्षम् ॥>
      text <अयमु ते सरस्वति वसिष्ठो द्वारावृतस्य सुभगे व्यावः ।>
      text <वर्ध शुभ्रे स्तुवते रासि वाजान्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <बृहदु गायिषे वचोऽसुर्या नदीनाम् ।>
      text <सरस्वतीमिन्महया सुवृक्तिभि स्तोमैर्वसिष्ठ रोदसी ॥>
      text <उभे यत्ते महिना शुभ्रे अन्धसी अधिक्षियन्ति पूरवः ।>
      text <सा नो बोध्यवित्री मरुत्सखा चोद राधो मघोनाम् ॥>
      text <भद्रमिद्भद्रा कृणवत्सरस्वत्यकवारी चेतति वाजिनीवती ।>
      text <गृणाना जमदग्निवत्स्तुवाना च वसिष्ठवत् ॥>
      text <जनीयन्तो न्वग्रवः पुत्रीयन्तः सुदानवः ।>
      text <सरस्वन्तं हवामहे ॥>
      text <ये ते सरस्व ऊर्मयो मधुमन्तो घृतश्चुतः ।>
      text <तेभिर्नोऽविता भव ॥>
      text <पीपिवांसं सरस्वत स्तनं यो विश्वदर्शतः ।>
      text <भक्षीमहि प्रजामिषम् ॥>
    text <ऋग्वेदः सूक्तं>
      text <यज्ञे दिवो नृषदने पृथिव्या नरो यत्र देवयवो मदन्ति ।>
      text <इन्द्राय यत्र सवनानि सुन्वे गमन्मदाय प्रथमं वयश्च ॥>
      text <आ दैव्या वृणीमहेऽवांसि बृहस्पतिर्नो मह आ सखायः ।>
      text <यथा भवेम मीळ्हुषे अनागा यो नो दाता परावतः पितेव ॥>
      text <तमु ज्येष्ठं नमसा हविर्भिः सुशेवं ब्रह्मणस्पतिं गृणीषे ।>
      text <इन्द्रं श्लोको महि दैव्यः सिषक्तु यो ब्रह्मणो देवकृतस्य राजा ॥>
      text <स आ नो योनिं सदतु प्रेष्ठो बृहस्पतिर्विश्ववारो यो अस्ति ।>
      text <कामो रायः सुवीर्यस्य तं दात्पर्षन्नो अति सश्चतो अरिष्टान् ॥>
      text <तमा नो अर्कममृताय जुष्टमिमे धासुरमृतासः पुराजाः ।>
      text <शुचिक्रन्दं यजतं पस्त्यानां बृहस्पतिमनर्वाणं हुवेम ॥>
      text <तं शग्मासो अरुषासो अश्वा बृहस्पतिं सहवाहो वहन्ति ।>
      text <सहश्चिद्यस्य नीलवत्सधस्थं नभो न रूपमरुषं वसानाः ॥>
      text <स हि शुचिः शतपत्रः स शुन्ध्युर्हिरण्यवाशीरिषिरः स्वर्षाः ।>
      text <बृहस्पतिः स स्वावेश ऋष्वः पुरू सखिभ्य आसुतिं करिष्ठः ॥>
      text <देवी देवस्य रोदसी जनित्री बृहस्पतिं वावृधतुर्महित्वा ।>
      text <दक्षाय्याय दक्षता सखायः करद्ब्रह्मणे सुतरा सुगाधा ॥>
      text <इयं वां ब्रह्मणस्पते सुवृक्तिर्ब्रह्मेन्द्राय वज्रिणे अकारि ।>
      text <अविष्टं धियो जिगृतं पुरंधीर्जजस्तमर्यो वनुषामरातीः ॥>
      text <बृहस्पते युवमिन्द्रश्च वस्वो दिव्यस्येशाथे उत पार्थिवस्य ।>
      text <धत्तं रयिं स्तुवते कीरये चिद्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <अध्वर्यवोऽरुणं दुग्धमंशुं जुहोतन वृषभाय क्षितीनाम् ।>
      text <गौराद्वेदीयाँ अवपानमिन्द्रो विश्वाहेद्याति सुतसोममिच्छन् ॥>
      text <यद्दधिषे प्रदिवि चार्वन्नं दिवेदिवे पीतिमिदस्य वक्षि ।>
      text <उत हृदोत मनसा जुषाण उशन्निन्द्र प्रस्थितान्पाहि सोमान् ॥>
      text <जज्ञानः सोमं सहसे पपाथ प्र ते माता महिमानमुवाच ।>
      text <एन्द्र पप्राथोर्वन्तरिक्षं युधा देवेभ्यो वरिवश्चकर्थ ॥>
      text <यद्योधया महतो मन्यमानान्साक्षाम तान्बाहुभिः शाशदानान् ।>
      text <यद्वा नृभिर्वृत इन्द्राभियुध्यास्तं त्वयाजिं सौश्रवसं जयेम ॥>
      text <प्रेन्द्रस्य वोचं प्रथमा कृतानि प्र नूतना मघवा या चकार ।>
      text <यदेददेवीरसहिष्ट माया अथाभवत्केवलः सोमो अस्य ॥>
      text <तवेदं विश्वमभितः पशव्यं यत्पश्यसि चक्षसा सूर्यस्य ।>
      text <गवामसि गोपतिरेक इन्द्र भक्षीमहि ते प्रयतस्य वस्वः ॥>
      text <बृहस्पते युवमिन्द्रश्च वस्वो दिव्यस्येशाथे उत पार्थिवस्य ।>
      text <धत्तं रयिं स्तुवते कीरये चिद्यूयं पात स्वस्तिभिः सदा नः ॥>
    text <ऋग्वेदः सूक्तं>
      text <परो मात्रया तन्वा वृधान न ते महित्वमन्वश्नुवन्ति ।>
      text <उभे ते विद्म रजसी पृथिव्या विष्णो देव त्वं परमस्य वित्से ॥>
      text <न ते विष्णो जायमानो न जातो देव महिम्नः परमन्तमाप ।>
      text <उदस्तभ्ना नाकमृष्वं बृहन्तं दाधर्थ प्राचीं ककुभं पृथिव्याः ॥>
      text <इरावती धेनुमती हि भूतं सूयवसिनी मनुषे दशस्या ।>
      text <व्यस्तभ्ना रोदसी विष्णवेते दाधर्थ पृथिवीमभितो मयूखैः ॥>
      text <उरुं यज्ञाय चक्रथुरु लोकं जनयन्ता सूर्यमुषासमग्निम् ।>
      text <दासस्य चिद्वृषशिप्रस्य माया जघ्नथुर्नरा पृतनाज्येषु ॥>
      text <इन्द्राविष्णू दृंहिताः शम्बरस्य नव पुरो नवतिं च श्नथिष्टम् ।>
      text <शतं वर्चिनः सहस्रं च साकं हथो अप्रत्यसुरस्य वीरान् ॥>
      text <इयं मनीषा बृहती बृहन्तोरुक्रमा तवसा वर्धयन्ती ।>
      text <ररे वां स्तोमं विदथेषु विष्णो पिन्वतमिषो वृजनेष्विन्द्र ॥>
      text <वषट् ते विष्णवास आ कृणोमि तन्मे जुषस्व शिपिविष्ट हव्यम् ।>
      text <वर्धन्तु त्वा सुष्टुतयो गिरो मे यूयं पात स्वस्तिभिः सदा नः ॥>
    text <ऋग्वेदः सूक्तं>
      text <नू मर्तो दयते सनिष्यन्यो विष्णव उरुगायाय दाशत् ।>
      text <प्र यः सत्राचा मनसा यजात एतावन्तं नर्यमाविवासात् ॥>
      text <त्वं विष्णो सुमतिं विश्वजन्यामप्रयुतामेवयावो मतिं दाः ।>
      text <पर्चो यथा नः सुवितस्य भूरेरश्वावतः पुरुश्चन्द्रस्य रायः ॥>
      text <त्रिर्देवः पृथिवीमेष एतां वि चक्रमे शतर्चसं महित्वा ।>
      text <प्र विष्णुरस्तु तवसस्तवीयान्त्वेषं ह्यस्य स्थविरस्य नाम ॥>
      text <वि चक्रमे पृथिवीमेष एतां क्षेत्राय विष्णुर्मनुषे दशस्यन् ।>
      text <ध्रुवासो अस्य कीरयो जनास उरुक्षितिं सुजनिमा चकार ॥>
      text <प्र तत्ते अद्य शिपिविष्ट नामार्यः शंसामि वयुनानि विद्वान् ।>
      text <तं त्वा गृणामि तवसमतव्यान्क्षयन्तमस्य रजसः पराके ॥>
      text <किमित्ते विष्णो परिचक्ष्यं भूत्प्र यद्ववक्षे शिपिविष्टो अस्मि ।>
      text <मा वर्पो अस्मदप गूह एतद्यदन्यरूपः समिथे बभूथ ॥>
      text <वषट् ते विष्णवास आ कृणोमि तन्मे जुषस्व शिपिविष्ट हव्यम् ।>
      text <वर्धन्तु त्वा सुष्टुतयो गिरो मे यूयं पात स्वस्तिभिः सदा नः ॥>
    text <ऋग्वेदः सूक्तं>
      text <तिस्रो वाचः प्र वद ज्योतिरग्रा या एतद्दुह्रे मधुदोघमूधः ।>
      text <स वत्सं कृण्वन्गर्भमोषधीनां सद्यो जातो वृषभो रोरवीति ॥>
      text <यो वर्धन ओषधीनां यो अपां यो विश्वस्य जगतो देव ईशे ।>
      text <स त्रिधातु शरणं शर्म यंसत्त्रिवर्तु ज्योतिः स्वभिष्ट्यस्मे ॥>
      text <स्तरीरु त्वद्भवति सूत उ त्वद्यथावशं तन्वं चक्र एषः ।>
      text <पितुः पयः प्रति गृभ्णाति माता तेन पिता वर्धते तेन पुत्रः ॥>
      text <यस्मिन्विश्वानि भुवनानि तस्थुस्तिस्रो द्यावस्त्रेधा सस्रुरापः ।>
      text <त्रयः कोशास उपसेचनासो मध्व श्चोतन्त्यभितो विरप्शम् ॥>
      text <इदं वचः पर्जन्याय स्वराजे हृदो अस्त्वन्तरं तज्जुजोषत् ।>
      text <मयोभुवो वृष्टयः सन्त्वस्मे सुपिप्पला ओषधीर्देवगोपाः ॥>
      text <स रेतोधा वृषभः शश्वतीनां तस्मिन्नात्मा जगतस्तस्थुषश्च ।>
      text <तन्म ऋतं पातु शतशारदाय यूयं पात स्वस्तिभिः सदा नः ॥>
    text <ऋग्वेदः सूक्तं>
      text <पर्जन्याय प्र गायत दिवस्पुत्राय मीळ्हुषे ।>
      text <स नो यवसमिच्छतु ॥>
      text <यो गर्भमोषधीनां गवां कृणोत्यर्वताम् ।>
      text <पर्जन्यः पुरुषीणाम् ॥>
      text <तस्मा इदास्ये हविर्जुहोता मधुमत्तमम् ।>
      text <इळां नः संयतं करत् ॥>
    text <ऋग्वेदः सूक्तं>
      text <संवत्सरं शशयाना ब्राह्मणा व्रतचारिणः ।>
      text <वाचं पर्जन्यजिन्वितां प्र मण्डूका अवादिषुः ॥>
      text <दिव्या आपो अभि यदेनमायन्दृतिं न शुष्कं सरसी शयानम् ।>
      text <गवामह न मायुर्वत्सिनीनां मण्डूकानां वग्नुरत्रा समेति ॥>
      text <यदीमेनाँ उशतो अभ्यवर्षीत्तृष्यावतः प्रावृष्यागतायाम् ।>
      text <अख्खलीकृत्या पितरं न पुत्रो अन्यो अन्यमुप वदन्तमेति ॥>
      text <अन्यो अन्यमनु गृभ्णात्येनोरपां प्रसर्गे यदमन्दिषाताम् ।>
      text <मण्डूको यदभिवृष्टः कनिष्कन्पृश्निः सम्पृङ्क्ते हरितेन वाचम् ॥>
      text <यदेषामन्यो अन्यस्य वाचं शाक्तस्येव वदति शिक्षमाणः ।>
      text <सर्वं तदेषां समृधेव पर्व यत्सुवाचो वदथनाध्यप्सु ॥>
      text <गोमायुरेको अजमायुरेकः पृश्निरेको हरित एक एषाम् ।>
      text <समानं नाम बिभ्रतो विरूपाः पुरुत्रा वाचं पिपिशुर्वदन्तः ॥>
      text <ब्राह्मणासो अतिरात्रे न सोमे सरो न पूर्णमभितो वदन्तः ।>
      text <संवत्सरस्य तदहः परि ष्ठ यन्मण्डूकाः प्रावृषीणं बभूव ॥>
      text <ब्राह्मणासः सोमिनो वाचमक्रत ब्रह्म कृण्वन्तः परिवत्सरीणम् ।>
      text <अध्वर्यवो घर्मिणः सिष्विदाना आविर्भवन्ति गुह्या न के चित् ॥>
      text <देवहितिं जुगुपुर्द्वादशस्य ऋतुं नरो न प्र मिनन्त्येते ।>
      text <संवत्सरे प्रावृष्यागतायां तप्ता घर्मा अश्नुवते विसर्गम् ॥>
      text <गोमायुरदादजमायुरदात्पृश्निरदाद्धरितो नो वसूनि ।>
      text <गवां मण्डूका ददतः शतानि सहस्रसावे प्र तिरन्त आयुः ॥>
    text <ऋग्वेदः सूक्तं>
      text <इन्द्रासोमा तपतं रक्ष उब्जतं न्यर्पयतं वृषणा तमोवृधः ।>
      text <परा शृणीतमचितो न्योषतं हतं नुदेथां नि शिशीतमत्रिणः ॥>
      text <इन्द्रासोमा समघशंसमभ्यघं तपुर्ययस्तु चरुरग्निवाँ इव ।>
      text <ब्रह्मद्विषे क्रव्यादे घोरचक्षसे द्वेषो धत्तमनवायं किमीदिने ॥>
      text <इन्द्रासोमा दुष्कृतो वव्रे अन्तरनारम्भणे तमसि प्र विध्यतम् ।>
      text <यथा नातः पुनरेकश्चनोदयत्तद्वामस्तु सहसे मन्युमच्छवः ॥>
      text <इन्द्रासोमा वर्तयतं दिवो वधं सं पृथिव्या अघशंसाय तर्हणम् ।>
      text <उत्तक्षतं स्वर्यं पर्वतेभ्यो येन रक्षो वावृधानं निजूर्वथः ॥>
      text <इन्द्रासोमा वर्तयतं दिवस्पर्यग्नितप्तेभिर्युवमश्महन्मभिः ।>
      text <तपुर्वधेभिरजरेभिरत्रिणो नि पर्शाने विध्यतं यन्तु निस्वरम् ॥>
      text <इन्द्रासोमा परि वां भूतु विश्वत इयं मतिः कक्ष्याश्वेव वाजिना ।>
      text <यां वां होत्रां परिहिनोमि मेधयेमा ब्रह्माणि नृपतीव जिन्वतम् ॥>
      text <प्रति स्मरेथां तुजयद्भिरेवैर्हतं द्रुहो रक्षसो भङ्गुरावतः ।>
      text <इन्द्रासोमा दुष्कृते मा सुगं भूद्यो नः कदा चिदभिदासति द्रुहा ॥>
      text <यो मा पाकेन मनसा चरन्तमभिचष्टे अनृतेभिर्वचोभिः ।>
      text <आप इव काशिना संगृभीता असन्नस्त्वासत इन्द्र वक्ता ॥>
      text <ये पाकशंसं विहरन्त एवैर्ये वा भद्रं दूषयन्ति स्वधाभिः ।>
      text <अहये वा तान्प्रददातु सोम आ वा दधातु निरृतेरुपस्थे ॥>
      text <यो नो रसं दिप्सति पित्वो अग्ने यो अश्वानां यो गवां यस्तनूनाम् ।>
      text <रिपु स्तेन स्तेयकृद्दभ्रमेतु नि ष हीयतां तन्वा तना च ॥>
      text <परः सो अस्तु तन्वा तना च तिस्रः पृथिवीरधो अस्तु विश्वाः ।>
      text <प्रति शुष्यतु यशो अस्य देवा यो नो दिवा दिप्सति यश्च नक्तम् ॥>
      text <सुविज्ञानं चिकितुषे जनाय सच्चासच्च वचसी पस्पृधाते ।>
      text <तयोर्यत्सत्यं यतरदृजीयस्तदित्सोमोऽवति हन्त्यासत् ॥>
      text <न वा उ सोमो वृजिनं हिनोति न क्षत्रियं मिथुया धारयन्तम् ।>
      text <हन्ति रक्षो हन्त्यासद्वदन्तमुभाविन्द्रस्य प्रसितौ शयाते ॥>
      text <यदि वाहमनृतदेव आस मोघं वा देवाँ अप्यूहे अग्ने ।>
      text <किमस्मभ्यं जातवेदो हृणीषे द्रोघवाचस्ते निरृथं सचन्ताम् ॥>
      text <अद्या मुरीय यदि यातुधानो अस्मि यदि वायुस्ततप पूरुषस्य ।>
      text <अधा स वीरैर्दशभिर्वि यूया यो मा मोघं यातुधानेत्याह ॥>
      text <यो मायातुं यातुधानेत्याह यो वा रक्षाः शुचिरस्मीत्याह ।>
      text <इन्द्रस्तं हन्तु महता वधेन विश्वस्य जन्तोरधमस्पदीष्ट ॥>
      text <प्र या जिगाति खर्गलेव नक्तमप द्रुहा तन्वं गूहमाना ।>
      text <वव्राँ अनन्ताँ अव सा पदीष्ट ग्रावाणो घ्नन्तु रक्षस उपब्दैः ॥>
      text <वि तिष्ठध्वं मरुतो विक्ष्विच्छत गृभायत रक्षसः सं पिनष्टन ।>
      text <वयो ये भूत्वी पतयन्ति नक्तभिर्ये वा रिपो दधिरे देवे अध्वरे ॥>
      text <प्र वर्तय दिवो अश्मानमिन्द्र सोमशितं मघवन्सं शिशाधि ।>
      text <प्राक्तादपाक्तादधरादुदक्तादभि जहि रक्षसः पर्वतेन ॥>
      text <एत उ त्ये पतयन्ति श्वयातव इन्द्रं दिप्सन्ति दिप्सवोऽदाभ्यम् ।>
      text <शिशीते शक्रः पिशुनेभ्यो वधं नूनं सृजदशनिं यातुमद्भ्यः ॥>
      text <इन्द्रो यातूनामभवत्पराशरो हविर्मथीनामभ्याविवासताम् ।>
      text <अभीदु शक्रः परशुर्यथा वनं पात्रेव भिन्दन्सत एति रक्षसः ॥>
      text <उलूकयातुं शुशुलूकयातुं जहि श्वयातुमुत कोकयातुम् ।>
      text <सुपर्णयातुमुत गृध्रयातुं दृषदेव प्र मृण रक्ष इन्द्र ॥>
      text <मा नो रक्षो अभि नड्यातुमावतामपोच्छतु मिथुना या किमीदिना ।>
      text <पृथिवी नः पार्थिवात्पात्वंहसोऽन्तरिक्षं दिव्यात्पात्वस्मान् ॥>
      text <इन्द्र जहि पुमांसं यातुधानमुत स्त्रियं मायया शाशदानाम् ।>
      text <विग्रीवासो मूरदेवा ऋदन्तु मा ते दृशन्सूर्यमुच्चरन्तम् ॥>
      text <प्रति चक्ष्व वि चक्ष्वेन्द्रश्च सोम जागृतम् ।>
      text <रक्षोभ्यो वधमस्यतमशनिं यातुमद्भ्यः ॥>

  text <ऋग्वेदः मण्डल ८>
    text <ऋग्वेदः सूक्तं>
      text <मा चिदन्यद्वि शंसत सखायो मा रिषण्यत ।>
      text <इन्द्रमित्स्तोता वृषणं सचा सुते मुहुरुक्था च शंसत ॥>
      text <अवक्रक्षिणं वृषभं यथाजुरं गां न चर्षणीसहम् ।>
      text <विद्वेषणं संवननोभयंकरं मंहिष्ठमुभयाविनम् ॥>
      text <यच्चिद्धि त्वा जना इमे नाना हवन्त ऊतये ।>
      text <अस्माकं ब्रह्मेदमिन्द्र भूतु तेऽहा विश्वा च वर्धनम् ॥>
      text <वि तर्तूर्यन्ते मघवन्विपश्चितोऽर्यो विपो जनानाम् ।>
      text <उप क्रमस्व पुरुरूपमा भर वाजं नेदिष्ठमूतये ॥>
      text <महे चन त्वामद्रिवः परा शुल्काय देयाम् ।>
      text <न सहस्राय नायुताय वज्रिवो न शताय शतामघ ॥>
      text <वस्याँ इन्द्रासि मे पितुरुत भ्रातुरभुञ्जतः ।>
      text <माता च मे छदयथः समा वसो वसुत्वनाय राधसे ॥>
      text <क्वेयथ क्वेदसि पुरुत्रा चिद्धि ते मनः ।>
      text <अलर्षि युध्म खजकृत्पुरंदर प्र गायत्रा अगासिषुः ॥>
      text <प्रास्मै गायत्रमर्चत वावातुर्यः पुरंदरः ।>
      text <याभिः काण्वस्योप बर्हिरासदं यासद्वज्री भिनत्पुरः ॥>
      text <ये ते सन्ति दशग्विनः शतिनो ये सहस्रिणः ।>
      text <अश्वासो ये ते वृषणो रघुद्रुवस्तेभिर्नस्तूयमा गहि ॥>
      text <आ त्वद्य सबर्दुघां हुवे गायत्रवेपसम् ।>
      text <इन्द्रं धेनुं सुदुघामन्यामिषमुरुधारामरंकृतम् ॥>
      text <यत्तुदत्सूर एतशं वङ्कू वातस्य पर्णिना ।>
      text <वहत्कुत्समार्जुनेयं शतक्रतुः त्सरद्गन्धर्वमस्तृतम् ॥>
      text <य ऋते चिदभिश्रिषः पुरा जत्रुभ्य आतृदः ।>
      text <संधाता संधिं मघवा पुरूवसुरिष्कर्ता विह्रुतं पुनः ॥>
      text <मा भूम निष्ट्या इवेन्द्र त्वदरणा इव ।>
      text <वनानि न प्रजहितान्यद्रिवो दुरोषासो अमन्महि ॥>
      text <अमन्महीदनाशवोऽनुग्रासश्च वृत्रहन् ।>
      text <सकृत्सु ते महता शूर राधसा अनु स्तोमं मुदीमहि ॥>
      text <यदि स्तोमं मम श्रवदस्माकमिन्द्रमिन्दवः ।>
      text <तिरः पवित्रं ससृवांस आशवो मन्दन्तु तुग्र्यावृधः ॥>
      text <आ त्वद्य सधस्तुतिं वावातुः सख्युरा गहि ।>
      text <उपस्तुतिर्मघोनां प्र त्वावत्वधा ते वश्मि सुष्टुतिम् ॥>
      text <सोता हि सोममद्रिभिरेमेनमप्सु धावत ।>
      text <गव्या वस्त्रेव वासयन्त इन्नरो निर्धुक्षन्वक्षणाभ्यः ॥>
      text <अध ज्मो अध वा दिवो बृहतो रोचनादधि ।>
      text <अया वर्धस्व तन्वा गिरा ममा जाता सुक्रतो पृण ॥>
      text <इन्द्राय सु मदिन्तमं सोमं सोता वरेण्यम् ।>
      text <शक्र एणं पीपयद्विश्वया धिया हिन्वानं न वाजयुम् ॥>
      text <मा त्वा सोमस्य गल्दया सदा याचन्नहं गिरा ।>
      text <भूर्णिं मृगं न सवनेषु चुक्रुधं क ईशानं न याचिषत् ॥>
      text <मदेनेषितं मदमुग्रमुग्रेण शवसा ।>
      text <विश्वेषां तरुतारं मदच्युतं मदे हि ष्मा ददाति नः ॥>
      text <शेवारे वार्या पुरु देवो मर्ताय दाशुषे ।>
      text <स सुन्वते च स्तुवते च रासते विश्वगूर्तो अरिष्टुतः ॥>
      text <एन्द्र याहि मत्स्व चित्रेण देव राधसा ।>
      text <सरो न प्रास्युदरं सपीतिभिरा सोमेभिरुरु स्फिरम् ॥>
      text <आ त्वा सहस्रमा शतं युक्ता रथे हिरण्यये ।>
      text <ब्रह्मयुजो हरय इन्द्र केशिनो वहन्तु सोमपीतये ॥>
      text <आ त्वा रथे हिरण्यये हरी मयूरशेप्या ।>
      text <शितिपृष्ठा वहतां मध्वो अन्धसो विवक्षणस्य पीतये ॥>
      text <पिबा त्वस्य गिर्वणः सुतस्य पूर्वपा इव ।>
      text <परिष्कृतस्य रसिन इयमासुतिश्चारुर्मदाय पत्यते ॥>
      text <य एको अस्ति दंसना महाँ उग्रो अभि व्रतैः ।>
      text <गमत्स शिप्री न स योषदा गमद्धवं न परि वर्जति ॥>
      text <त्वं पुरं चरिष्ण्वं वधैः शुष्णस्य सं पिणक् ।>
      text <त्वं भा अनु चरो अध द्विता यदिन्द्र हव्यो भुवः ॥>
      text <मम त्वा सूर उदिते मम मध्यंदिने दिवः ।>
      text <मम प्रपित्वे अपिशर्वरे वसवा स्तोमासो अवृत्सत ॥>
      text <स्तुहि स्तुहीदेते घा ते मंहिष्ठासो मघोनाम् ।>
      text <निन्दिताश्वः प्रपथी परमज्या मघस्य मेध्यातिथे ॥>
      text <आ यदश्वान्वनन्वतः श्रद्धयाहं रथे रुहम् ।>
      text <उत वामस्य वसुनश्चिकेतति यो अस्ति याद्वः पशुः ॥>
      text <य ऋज्रा मह्यं मामहे सह त्वचा हिरण्यया ।>
      text <एष विश्वान्यभ्यस्तु सौभगासङ्गस्य स्वनद्रथः ॥>
      text <अध प्लायोगिरति दासदन्यानासङ्गो अग्ने दशभिः सहस्रैः ।>
      text <अधोक्षणो दश मह्यं रुशन्तो नळा इव सरसो निरतिष्ठन् ॥>
      text <अन्वस्य स्थूरं ददृशे पुरस्तादनस्थ ऊरुरवरम्बमाणः ।>
      text <शश्वती नार्यभिचक्ष्याह सुभद्रमर्य भोजनं बिभर्षि ॥>
    text <ऋग्वेदः सूक्तं>
      text <इदं वसो सुतमन्धः पिबा सुपूर्णमुदरम् ।>
      text <अनाभयिन्ररिमा ते ॥>
      text <नृभिर्धूतः सुतो अश्नैरव्यो वारैः परिपूतः ।>
      text <अश्वो न निक्तो नदीषु ॥>
      text <तं ते यवं यथा गोभिः स्वादुमकर्म श्रीणन्तः ।>
      text <इन्द्र त्वास्मिन्सधमादे ॥>
      text <इन्द्र इत्सोमपा एक इन्द्रः सुतपा विश्वायुः ।>
      text <अन्तर्देवान्मर्त्याँश्च ॥>
      text <न यं शुक्रो न दुराशीर्न तृप्रा उरुव्यचसम् ।>
      text <अपस्पृण्वते सुहार्दम् ॥>
      text <गोभिर्यदीमन्ये अस्मन्मृगं न व्रा मृगयन्ते ।>
      text <अभित्सरन्ति धेनुभिः ॥>
      text <त्रय इन्द्रस्य सोमाः सुतासः सन्तु देवस्य ।>
      text <स्वे क्षये सुतपाव्नः ॥>
      text <त्रयः कोशास श्चोतन्ति तिस्रश्चम्वः सुपूर्णाः ।>
      text <समाने अधि भार्मन् ॥>
      text <शुचिरसि पुरुनिष्ठाः क्षीरैर्मध्यत आशीर्तः ।>
      text <दध्ना मन्दिष्ठः शूरस्य ॥>
      text <इमे त इन्द्र सोमास्तीव्रा अस्मे सुतासः ।>
      text <शुक्रा आशिरं याचन्ते ॥>
      text <ताँ आशिरं पुरोळाशमिन्द्रेमं सोमं श्रीणीहि ।>
      text <रेवन्तं हि त्वा शृणोमि ॥>
      text <हृत्सु पीतासो युध्यन्ते दुर्मदासो न सुरायाम् ।>
      text <ऊधर्न नग्ना जरन्ते ॥>
      text <रेवाँ इद्रेवत स्तोता स्यात्त्वावतो मघोनः ।>
      text <प्रेदु हरिवः श्रुतस्य ॥>
      text <उक्थं चन शस्यमानमगोररिरा चिकेत ।>
      text <न गायत्रं गीयमानम् ॥>
      text <मा न इन्द्र पीयत्नवे मा शर्धते परा दाः ।>
      text <शिक्षा शचीवः शचीभिः ॥>
      text <वयमु त्वा तदिदर्था इन्द्र त्वायन्तः सखायः ।>
      text <कण्वा उक्थेभिर्जरन्ते ॥>
      text <न घेमन्यदा पपन वज्रिन्नपसो नविष्टौ ।>
      text <तवेदु स्तोमं चिकेत ॥>
      text <इच्छन्ति देवाः सुन्वन्तं न स्वप्नाय स्पृहयन्ति ।>
      text <यन्ति प्रमादमतन्द्राः ॥>
      text <ओ षु प्र याहि वाजेभिर्मा हृणीथा अभ्यस्मान् ।>
      text <महाँ इव युवजानिः ॥>
      text <मो ष्वद्य दुर्हणावान्सायं करदारे अस्मत् ।>
      text <अश्रीर इव जामाता ॥>
      text <विद्मा ह्यस्य वीरस्य भूरिदावरीं सुमतिम् ।>
      text <त्रिषु जातस्य मनांसि ॥>
      text <आ तू षिञ्च कण्वमन्तं न घा विद्म शवसानात् ।>
      text <यशस्तरं शतमूतेः ॥>
      text <ज्येष्ठेन सोतरिन्द्राय सोमं वीराय शक्राय ।>
      text <भरा पिबन्नर्याय ॥>
      text <यो वेदिष्ठो अव्यथिष्वश्वावन्तं जरितृभ्यः ।>
      text <वाजं स्तोतृभ्यो गोमन्तम् ॥>
      text <पन्यम्पन्यमित्सोतार आ धावत मद्याय ।>
      text <सोमं वीराय शूराय ॥>
      text <पाता वृत्रहा सुतमा घा गमन्नारे अस्मत् ।>
      text <नि यमते शतमूतिः ॥>
      text <एह हरी ब्रह्मयुजा शग्मा वक्षतः सखायम् ।>
      text <गीर्भिः श्रुतं गिर्वणसम् ॥>
      text <स्वादवः सोमा आ याहि श्रीताः सोमा आ याहि ।>
      text <शिप्रिन्नृषीवः शचीवो नायमच्छा सधमादम् ॥>
      text <स्तुतश्च यास्त्वा वर्धन्ति महे राधसे नृम्णाय ।>
      text <इन्द्र कारिणं वृधन्तः ॥>
      text <गिरश्च यास्ते गिर्वाह उक्था च तुभ्यं तानि ।>
      text <सत्रा दधिरे शवांसि ॥>
      text <एवेदेष तुविकूर्मिर्वाजाँ एको वज्रहस्तः ।>
      text <सनादमृक्तो दयते ॥>
      text <हन्ता वृत्रं दक्षिणेनेन्द्रः पुरू पुरुहूतः ।>
      text <महान्महीभिः शचीभिः ॥>
      text <यस्मिन्विश्वाश्चर्षणय उत च्यौत्ना ज्रयांसि च ।>
      text <अनु घेन्मन्दी मघोनः ॥>
      text <एष एतानि चकारेन्द्रो विश्वा योऽति शृण्वे ।>
      text <वाजदावा मघोनाम् ॥>
      text <प्रभर्ता रथं गव्यन्तमपाकाच्चिद्यमवति ।>
      text <इनो वसु स हि वोळ्हा ॥>
      text <सनिता विप्रो अर्वद्भिर्हन्ता वृत्रं नृभिः शूरः ।>
      text <सत्योऽविता विधन्तम् ॥>
      text <यजध्वैनं प्रियमेधा इन्द्रं सत्राचा मनसा ।>
      text <यो भूत्सोमैः सत्यमद्वा ॥>
      text <गाथश्रवसं सत्पतिं श्रवस्कामं पुरुत्मानम् ।>
      text <कण्वासो गात वाजिनम् ॥>
      text <य ऋते चिद्गास्पदेभ्यो दात्सखा नृभ्यः शचीवान् ।>
      text <ये अस्मिन्काममश्रियन् ॥>
      text <इत्था धीवन्तमद्रिवः काण्वं मेध्यातिथिम् ।>
      text <मेषो भूतोऽभि यन्नयः ॥>
      text <शिक्षा विभिन्दो अस्मै चत्वार्ययुता ददत् ।>
      text <अष्टा परः सहस्रा ॥>
      text <उत सु त्ये पयोवृधा माकी रणस्य नप्त्या ।>
      text <जनित्वनाय मामहे ॥>
    text <ऋग्वेदः सूक्तं>
      text <पिबा सुतस्य रसिनो मत्स्वा न इन्द्र गोमतः ।>
      text <आपिर्नो बोधि सधमाद्यो वृधेऽस्माँ अवन्तु ते धियः ॥>
      text <भूयाम ते सुमतौ वाजिनो वयं मा न स्तरभिमातये ।>
      text <अस्माञ्चित्राभिरवतादभिष्टिभिरा नः सुम्नेषु यामय ॥>
      text <इमा उ त्वा पुरूवसो गिरो वर्धन्तु या मम ।>
      text <पावकवर्णाः शुचयो विपश्चितोऽभि स्तोमैरनूषत ॥>
      text <अयं सहस्रमृषिभिः सहस्कृतः समुद्र इव पप्रथे ।>
      text <सत्यः सो अस्य महिमा गृणे शवो यज्ञेषु विप्रराज्ये ॥>
      text <इन्द्रमिद्देवतातय इन्द्रं प्रयत्यध्वरे ।>
      text <इन्द्रं समीके वनिनो हवामह इन्द्रं धनस्य सातये ॥>
      text <इन्द्रो मह्ना रोदसी पप्रथच्छव इन्द्रः सूर्यमरोचयत् ।>
      text <इन्द्रे ह विश्वा भुवनानि येमिर इन्द्रे सुवानास इन्दवः ॥>
      text <अभि त्वा पूर्वपीतय इन्द्र स्तोमेभिरायवः ।>
      text <समीचीनास ऋभवः समस्वरन्रुद्रा गृणन्त पूर्व्यम् ॥>
      text <अस्येदिन्द्रो वावृधे वृष्ण्यं शवो मदे सुतस्य विष्णवि ।>
      text <अद्या तमस्य महिमानमायवोऽनु ष्टुवन्ति पूर्वथा ॥>
      text <तत्त्वा यामि सुवीर्यं तद्ब्रह्म पूर्वचित्तये ।>
      text <येना यतिभ्यो भृगवे धने हिते येन प्रस्कण्वमाविथ ॥>
      text <येना समुद्रमसृजो महीरपस्तदिन्द्र वृष्णि ते शवः ।>
      text <सद्यः सो अस्य महिमा न संनशे यं क्षोणीरनुचक्रदे ॥>
      text <शग्धी न इन्द्र यत्त्वा रयिं यामि सुवीर्यम् ।>
      text <शग्धि वाजाय प्रथमं सिषासते शग्धि स्तोमाय पूर्व्य ॥>
      text <शग्धी नो अस्य यद्ध पौरमाविथ धिय इन्द्र सिषासतः ।>
      text <शग्धि यथा रुशमं श्यावकं कृपमिन्द्र प्रावः स्वर्णरम् ॥>
      text <कन्नव्यो अतसीनां तुरो गृणीत मर्त्यः ।>
      text <नही न्वस्य महिमानमिन्द्रियं स्वर्गृणन्त आनशुः ॥>
      text <कदु स्तुवन्त ऋतयन्त देवत ऋषिः को विप्र ओहते ।>
      text <कदा हवं मघवन्निन्द्र सुन्वतः कदु स्तुवत आ गमः ॥>
      text <उदु त्ये मधुमत्तमा गिर स्तोमास ईरते ।>
      text <सत्राजितो धनसा अक्षितोतयो वाजयन्तो रथा इव ॥>
      text <कण्वा इव भृगवः सूर्या इव विश्वमिद्धीतमानशुः ।>
      text <इन्द्रं स्तोमेभिर्महयन्त आयवः प्रियमेधासो अस्वरन् ॥>
      text <युक्ष्वा हि वृत्रहन्तम हरी इन्द्र परावतः ।>
      text <अर्वाचीनो मघवन्सोमपीतय उग्र ऋष्वेभिरा गहि ॥>
      text <इमे हि ते कारवो वावशुर्धिया विप्रासो मेधसातये ।>
      text <स त्वं नो मघवन्निन्द्र गिर्वणो वेनो न शृणुधी हवम् ॥>
      text <निरिन्द्र बृहतीभ्यो वृत्रं धनुभ्यो अस्फुरः ।>
      text <निरर्बुदस्य मृगयस्य मायिनो निः पर्वतस्य गा आजः ॥>
      text <निरग्नयो रुरुचुर्निरु सूर्यो निः सोम इन्द्रियो रसः ।>
      text <निरन्तरिक्षादधमो महामहिं कृषे तदिन्द्र पौंस्यम् ॥>
      text <यं मे दुरिन्द्रो मरुतः पाकस्थामा कौरयाणः ।>
      text <विश्वेषां त्मना शोभिष्ठमुपेव दिवि धावमानम् ॥>
      text <रोहितं मे पाकस्थामा सुधुरं कक्ष्यप्राम् ।>
      text <अदाद्रायो विबोधनम् ॥>
      text <यस्मा अन्ये दश प्रति धुरं वहन्ति वह्नयः ।>
      text <अस्तं वयो न तुग्र्यम् ॥>
      text <आत्मा पितुस्तनूर्वास ओजोदा अभ्यञ्जनम् ।>
      text <तुरीयमिद्रोहितस्य पाकस्थामानं भोजं दातारमब्रवम् ॥>
    text <ऋग्वेदः सूक्तं>
      text <यदिन्द्र प्रागपागुदङ्न्यग्वा हूयसे नृभिः ।>
      text <सिमा पुरू नृषूतो अस्यानवेऽसि प्रशर्ध तुर्वशे ॥>
      text <यद्वा रुमे रुशमे श्यावके कृप इन्द्र मादयसे सचा ।>
      text <कण्वासस्त्वा ब्रह्मभि स्तोमवाहस इन्द्रा यच्छन्त्या गहि ॥>
      text <यथा गौरो अपा कृतं तृष्यन्नेत्यवेरिणम् ।>
      text <आपित्वे नः प्रपित्वे तूयमा गहि कण्वेषु सु सचा पिब ॥>
      text <मन्दन्तु त्वा मघवन्निन्द्रेन्दवो राधोदेयाय सुन्वते ।>
      text <आमुष्या सोममपिबश्चमू सुतं ज्येष्ठं तद्दधिषे सहः ॥>
      text <प्र चक्रे सहसा सहो बभञ्ज मन्युमोजसा ।>
      text <विश्वे त इन्द्र पृतनायवो यहो नि वृक्षा इव येमिरे ॥>
      text <सहस्रेणेव सचते यवीयुधा यस्त आनळुपस्तुतिम् ।>
      text <पुत्रं प्रावर्गं कृणुते सुवीर्ये दाश्नोति नमउक्तिभिः ॥>
      text <मा भेम मा श्रमिष्मोग्रस्य सख्ये तव ।>
      text <महत्ते वृष्णो अभिचक्ष्यं कृतं पश्येम तुर्वशं यदुम् ॥>
      text <सव्यामनु स्फिग्यं वावसे वृषा न दानो अस्य रोषति ।>
      text <मध्वा सम्पृक्ताः सारघेण धेनवस्तूयमेहि द्रवा पिब ॥>
      text <अश्वी रथी सुरूप इद्गोमाँ इदिन्द्र ते सखा ।>
      text <श्वात्रभाजा वयसा सचते सदा चन्द्रो याति सभामुप ॥>
      text <ऋश्यो न तृष्यन्नवपानमा गहि पिबा सोमं वशाँ अनु ।>
      text <निमेघमानो मघवन्दिवेदिव ओजिष्ठं दधिषे सहः ॥>
      text <अध्वर्यो द्रावया त्वं सोममिन्द्रः पिपासति ।>
      text <उप नूनं युयुजे वृषणा हरी आ च जगाम वृत्रहा ॥>
      text <स्वयं चित्स मन्यते दाशुरिर्जनो यत्रा सोमस्य तृम्पसि ।>
      text <इदं ते अन्नं युज्यं समुक्षितं तस्येहि प्र द्रवा पिब ॥>
      text <रथेष्ठायाध्वर्यवः सोममिन्द्राय सोतन ।>
      text <अधि ब्रध्नस्याद्रयो वि चक्षते सुन्वन्तो दाश्वध्वरम् ॥>
      text <उप ब्रध्नं वावाता वृषणा हरी इन्द्रमपसु वक्षतः ।>
      text <अर्वाञ्चं त्वा सप्तयोऽध्वरश्रियो वहन्तु सवनेदुप ॥>
      text <प्र पूषणं वृणीमहे युज्याय पुरूवसुम् ।>
      text <स शक्र शिक्ष पुरुहूत नो धिया तुजे राये विमोचन ॥>
      text <सं नः शिशीहि भुरिजोरिव क्षुरं रास्व रायो विमोचन ।>
      text <त्वे तन्नः सुवेदमुस्रियं वसु यं त्वं हिनोषि मर्त्यम् ॥>
      text <वेमि त्वा पूषन्नृञ्जसे वेमि स्तोतव आघृणे ।>
      text <न तस्य वेम्यरणं हि तद्वसो स्तुषे पज्राय साम्ने ॥>
      text <परा गावो यवसं कच्चिदाघृणे नित्यं रेक्णो अमर्त्य ।>
      text <अस्माकं पूषन्नविता शिवो भव मंहिष्ठो वाजसातये ॥>
      text <स्थूरं राधः शताश्वं कुरुङ्गस्य दिविष्टिषु ।>
      text <राज्ञस्त्वेषस्य सुभगस्य रातिषु तुर्वशेष्वमन्महि ॥>
      text <धीभिः सातानि काण्वस्य वाजिनः प्रियमेधैरभिद्युभिः ।>
      text <षष्टिं सहस्रानु निर्मजामजे निर्यूथानि गवामृषिः ॥>
      text <वृक्षाश्चिन्मे अभिपित्वे अरारणुः ।>
      text <गां भजन्त मेहनाश्वं भजन्त मेहना ॥>
    text <ऋग्वेदः सूक्तं>
      text <दूरादिहेव यत्सत्यरुणप्सुरशिश्वितत् ।>
      text <वि भानुं विश्वधातनत् ॥>
      text <नृवद्दस्रा मनोयुजा रथेन पृथुपाजसा ।>
      text <सचेथे अश्विनोषसम् ॥>
      text <युवाभ्यां वाजिनीवसू प्रति स्तोमा अदृक्षत ।>
      text <वाचं दूतो यथोहिषे ॥>
      text <पुरुप्रिया ण ऊतये पुरुमन्द्रा पुरूवसू ।>
      text <स्तुषे कण्वासो अश्विना ॥>
      text <मंहिष्ठा वाजसातमेषयन्ता शुभस्पती ।>
      text <गन्तारा दाशुषो गृहम् ॥>
      text <ता सुदेवाय दाशुषे सुमेधामवितारिणीम् ।>
      text <घृतैर्गव्यूतिमुक्षतम् ॥>
      text <आ न स्तोममुप द्रवत्तूयं श्येनेभिराशुभिः ।>
      text <यातमश्वेभिरश्विना ॥>
      text <येभिस्तिस्रः परावतो दिवो विश्वानि रोचना ।>
      text <त्रीँरक्तून्परिदीयथः ॥>
      text <उत नो गोमतीरिष उत सातीरहर्विदा ।>
      text <वि पथः सातये सितम् ॥>
      text <आ नो गोमन्तमश्विना सुवीरं सुरथं रयिम् ।>
      text <वोळ्हमश्वावतीरिषः ॥>
      text <वावृधाना शुभस्पती दस्रा हिरण्यवर्तनी ।>
      text <पिबतं सोम्यं मधु ॥>
      text <अस्मभ्यं वाजिनीवसू मघवद्भ्यश्च सप्रथः ।>
      text <छर्दिर्यन्तमदाभ्यम् ॥>
      text <नि षु ब्रह्म जनानां याविष्टं तूयमा गतम् ।>
      text <मो ष्वन्याँ उपारतम् ॥>
      text <अस्य पिबतमश्विना युवं मदस्य चारुणः ।>
      text <मध्वो रातस्य धिष्ण्या ॥>
      text <अस्मे आ वहतं रयिं शतवन्तं सहस्रिणम् ।>
      text <पुरुक्षुं विश्वधायसम् ॥>
      text <पुरुत्रा चिद्धि वां नरा विह्वयन्ते मनीषिणः ।>
      text <वाघद्भिरश्विना गतम् ॥>
      text <जनासो वृक्तबर्हिषो हविष्मन्तो अरंकृतः ।>
      text <युवां हवन्ते अश्विना ॥>
      text <अस्माकमद्य वामयं स्तोमो वाहिष्ठो अन्तमः ।>
      text <युवाभ्यां भूत्वश्विना ॥>
      text <यो ह वां मधुनो दृतिराहितो रथचर्षणे ।>
      text <ततः पिबतमश्विना ॥>
      text <तेन नो वाजिनीवसू पश्वे तोकाय शं गवे ।>
      text <वहतं पीवरीरिषः ॥>
      text <उत नो दिव्या इष उत सिन्धूँरहर्विदा ।>
      text <अप द्वारेव वर्षथः ॥>
      text <कदा वां तौग्र्यो विधत्समुद्रे जहितो नरा ।>
      text <यद्वां रथो विभिष्पतात् ॥>
      text <युवं कण्वाय नासत्या ऋपिरिप्ताय हर्म्ये ।>
      text <शश्वदूतीर्दशस्यथः ॥>
      text <ताभिरा यातमूतिभिर्नव्यसीभिः सुशस्तिभिः ।>
      text <यद्वां वृषण्वसू हुवे ॥>
      text <यथा चित्कण्वमावतं प्रियमेधमुपस्तुतम् ।>
      text <अत्रिं शिञ्जारमश्विना ॥>
      text <यथोत कृत्व्ये धनेऽंशुं गोष्वगस्त्यम् ।>
      text <यथा वाजेषु सोभरिम् ॥>
      text <एतावद्वां वृषण्वसू अतो वा भूयो अश्विना ।>
      text <गृणन्तः सुम्नमीमहे ॥>
      text <रथं हिरण्यवन्धुरं हिरण्याभीशुमश्विना ।>
      text <आ हि स्थाथो दिविस्पृशम् ॥>
      text <हिरण्ययी वां रभिरीषा अक्षो हिरण्ययः ।>
      text <उभा चक्रा हिरण्यया ॥>
      text <तेन नो वाजिनीवसू परावतश्चिदा गतम् ।>
      text <उपेमां सुष्टुतिं मम ॥>
      text <आ वहेथे पराकात्पूर्वीरश्नन्तावश्विना ।>
      text <इषो दासीरमर्त्या ॥>
      text <आ नो द्युम्नैरा श्रवोभिरा राया यातमश्विना ।>
      text <पुरुश्चन्द्रा नासत्या ॥>
      text <एह वां प्रुषितप्सवो वयो वहन्तु पर्णिनः ।>
      text <अच्छा स्वध्वरं जनम् ॥>
      text <रथं वामनुगायसं य इषा वर्तते सह ।>
      text <न चक्रमभि बाधते ॥>
      text <हिरण्ययेन रथेन द्रवत्पाणिभिरश्वैः ।>
      text <धीजवना नासत्या ॥>
      text <युवं मृगं जागृवांसं स्वदथो वा वृषण्वसू ।>
      text <ता नः पृङ्क्तमिषा रयिम् ॥>
      text <ता मे अश्विना सनीनां विद्यातं नवानाम् ।>
      text <यथा चिच्चैद्यः कशुः शतमुष्ट्रानां ददत्सहस्रा दश गोनाम् ॥>
      text <यो मे हिरण्यसंदृशो दश राज्ञो अमंहत ।>
      text <अधस्पदा इच्चैद्यस्य कृष्टयश्चर्मम्ना अभितो जनाः ॥>
      text <माकिरेना पथा गाद्येनेमे यन्ति चेदयः ।>
      text <अन्यो नेत्सूरिरोहते भूरिदावत्तरो जनः ॥>
    text <ऋग्वेदः सूक्तं>
      text <महाँ इन्द्रो य ओजसा पर्जन्यो वृष्टिमाँ इव ।>
      text <स्तोमैर्वत्सस्य वावृधे ॥>
      text <प्रजामृतस्य पिप्रतः प्र यद्भरन्त वह्नयः ।>
      text <विप्रा ऋतस्य वाहसा ॥>
      text <कण्वा इन्द्रं यदक्रत स्तोमैर्यज्ञस्य साधनम् ।>
      text <जामि ब्रुवत आयुधम् ॥>
      text <समस्य मन्यवे विशो विश्वा नमन्त कृष्टयः ।>
      text <समुद्रायेव सिन्धवः ॥>
      text <ओजस्तदस्य तित्विष उभे यत्समवर्तयत् ।>
      text <इन्द्रश्चर्मेव रोदसी ॥>
      text <वि चिद्वृत्रस्य दोधतो वज्रेण शतपर्वणा ।>
      text <शिरो बिभेद वृष्णिना ॥>
      text <इमा अभि प्र णोनुमो विपामग्रेषु धीतयः ।>
      text <अग्नेः शोचिर्न दिद्युतः ॥>
      text <गुहा सतीरुप त्मना प्र यच्छोचन्त धीतयः ।>
      text <कण्वा ऋतस्य धारया ॥>
      text <प्र तमिन्द्र नशीमहि रयिं गोमन्तमश्विनम् ।>
      text <प्र ब्रह्म पूर्वचित्तये ॥>
      text <अहमिद्धि पितुष्परि मेधामृतस्य जग्रभ ।>
      text <अहं सूर्य इवाजनि ॥>
      text <अहं प्रत्नेन मन्मना गिरः शुम्भामि कण्ववत् ।>
      text <येनेन्द्रः शुष्ममिद्दधे ॥>
      text <ये त्वामिन्द्र न तुष्टुवुरृषयो ये च तुष्टुवुः ।>
      text <ममेद्वर्धस्व सुष्टुतः ॥>
      text <यदस्य मन्युरध्वनीद्वि वृत्रं पर्वशो रुजन् ।>
      text <अपः समुद्रमैरयत् ॥>
      text <नि शुष्ण इन्द्र धर्णसिं वज्रं जघन्थ दस्यवि ।>
      text <वृषा ह्युग्र शृण्विषे ॥>
      text <न द्याव इन्द्रमोजसा नान्तरिक्षाणि वज्रिणम् ।>
      text <न विव्यचन्त भूमयः ॥>
      text <यस्त इन्द्र महीरप स्तभूयमान आशयत् ।>
      text <नि तं पद्यासु शिश्नथः ॥>
      text <य इमे रोदसी मही समीची समजग्रभीत् ।>
      text <तमोभिरिन्द्र तं गुहः ॥>
      text <य इन्द्र यतयस्त्वा भृगवो ये च तुष्टुवुः ।>
      text <ममेदुग्र श्रुधी हवम् ॥>
      text <इमास्त इन्द्र पृश्नयो घृतं दुहत आशिरम् ।>
      text <एनामृतस्य पिप्युषीः ॥>
      text <या इन्द्र प्रस्वस्त्वासा गर्भमचक्रिरन् ।>
      text <परि धर्मेव सूर्यम् ॥>
      text <त्वामिच्छवसस्पते कण्वा उक्थेन वावृधुः ।>
      text <त्वां सुतास इन्दवः ॥>
      text <तवेदिन्द्र प्रणीतिषूत प्रशस्तिरद्रिवः ।>
      text <यज्ञो वितन्तसाय्यः ॥>
      text <आ न इन्द्र महीमिषं पुरं न दर्षि गोमतीम् ।>
      text <उत प्रजां सुवीर्यम् ॥>
      text <उत त्यदाश्वश्व्यं यदिन्द्र नाहुषीष्वा ।>
      text <अग्रे विक्षु प्रदीदयत् ॥>
      text <अभि व्रजं न तत्निषे सूर उपाकचक्षसम् ।>
      text <यदिन्द्र मृळयासि नः ॥>
      text <यदङ्ग तविषीयस इन्द्र प्रराजसि क्षितीः ।>
      text <महाँ अपार ओजसा ॥>
      text <तं त्वा हविष्मतीर्विश उप ब्रुवत ऊतये ।>
      text <उरुज्रयसमिन्दुभिः ॥>
      text <उपह्वरे गिरीणां संगथे च नदीनाम् ।>
      text <धिया विप्रो अजायत ॥>
      text <अतः समुद्रमुद्वतश्चिकित्वाँ अव पश्यति ।>
      text <यतो विपान एजति ॥>
      text <आदित्प्रत्नस्य रेतसो ज्योतिष्पश्यन्ति वासरम् ।>
      text <परो यदिध्यते दिवा ॥>
      text <कण्वास इन्द्र ते मतिं विश्वे वर्धन्ति पौंस्यम् ।>
      text <उतो शविष्ठ वृष्ण्यम् ॥>
      text <इमां म इन्द्र सुष्टुतिं जुषस्व प्र सु मामव ।>
      text <उत प्र वर्धया मतिम् ॥>
      text <उत ब्रह्मण्या वयं तुभ्यं प्रवृद्ध वज्रिवः ।>
      text <विप्रा अतक्ष्म जीवसे ॥>
      text <अभि कण्वा अनूषतापो न प्रवता यतीः ।>
      text <इन्द्रं वनन्वती मतिः ॥>
      text <इन्द्रमुक्थानि वावृधुः समुद्रमिव सिन्धवः ।>
      text <अनुत्तमन्युमजरम् ॥>
      text <आ नो याहि परावतो हरिभ्यां हर्यताभ्याम् ।>
      text <इममिन्द्र सुतं पिब ॥>
      text <त्वामिद्वृत्रहन्तम जनासो वृक्तबर्हिषः ।>
      text <हवन्ते वाजसातये ॥>
      text <अनु त्वा रोदसी उभे चक्रं न वर्त्येतशम् ।>
      text <अनु सुवानास इन्दवः ॥>
      text <मन्दस्वा सु स्वर्णर उतेन्द्र शर्यणावति ।>
      text <मत्स्वा विवस्वतो मती ॥>
      text <वावृधान उप द्यवि वृषा वज्र्यरोरवीत् ।>
      text <वृत्रहा सोमपातमः ॥>
      text <ऋषिर्हि पूर्वजा अस्येक ईशान ओजसा ।>
      text <इन्द्र चोष्कूयसे वसु ॥>
      text <अस्माकं त्वा सुताँ उप वीतपृष्ठा अभि प्रयः ।>
      text <शतं वहन्तु हरयः ॥>
      text <इमां सु पूर्व्यां धियं मधोर्घृतस्य पिप्युषीम् ।>
      text <कण्वा उक्थेन वावृधुः ॥>
      text <इन्द्रमिद्विमहीनां मेधे वृणीत मर्त्यः ।>
      text <इन्द्रं सनिष्युरूतये ॥>
      text <अर्वाञ्चं त्वा पुरुष्टुत प्रियमेधस्तुता हरी ।>
      text <सोमपेयाय वक्षतः ॥>
      text <शतमहं तिरिन्दिरे सहस्रं पर्शावा ददे ।>
      text <राधांसि याद्वानाम् ॥>
      text <त्रीणि शतान्यर्वतां सहस्रा दश गोनाम् ।>
      text <ददुष्पज्राय साम्ने ॥>
      text <उदानट् ककुहो दिवमुष्ट्राञ्चतुर्युजो ददत् ।>
      text <श्रवसा याद्वं जनम् ॥>
    text <ऋग्वेदः सूक्तं>
      text <प्र यद्वस्त्रिष्टुभमिषं मरुतो विप्रो अक्षरत् ।>
      text <वि पर्वतेषु राजथ ॥>
      text <यदङ्ग तविषीयवो यामं शुभ्रा अचिध्वम् ।>
      text <नि पर्वता अहासत ॥>
      text <उदीरयन्त वायुभिर्वाश्रासः पृश्निमातरः ।>
      text <धुक्षन्त पिप्युषीमिषम् ॥>
      text <वपन्ति मरुतो मिहं प्र वेपयन्ति पर्वतान् ।>
      text <यद्यामं यान्ति वायुभिः ॥>
      text <नि यद्यामाय वो गिरिर्नि सिन्धवो विधर्मणे ।>
      text <महे शुष्माय येमिरे ॥>
      text <युष्माँ उ नक्तमूतये युष्मान्दिवा हवामहे ।>
      text <युष्मान्प्रयत्यध्वरे ॥>
      text <उदु त्ये अरुणप्सवश्चित्रा यामेभिरीरते ।>
      text <वाश्रा अधि ष्णुना दिवः ॥>
      text <सृजन्ति रश्मिमोजसा पन्थां सूर्याय यातवे ।>
      text <ते भानुभिर्वि तस्थिरे ॥>
      text <इमां मे मरुतो गिरमिमं स्तोममृभुक्षणः ।>
      text <इमं मे वनता हवम् ॥>
      text <त्रीणि सरांसि पृश्नयो दुदुह्रे वज्रिणे मधु ।>
      text <उत्सं कवन्धमुद्रिणम् ॥>
      text <मरुतो यद्ध वो दिवः सुम्नायन्तो हवामहे ।>
      text <आ तू न उप गन्तन ॥>
      text <यूयं हि ष्ठा सुदानवो रुद्रा ऋभुक्षणो दमे ।>
      text <उत प्रचेतसो मदे ॥>
      text <आ नो रयिं मदच्युतं पुरुक्षुं विश्वधायसम् ।>
      text <इयर्ता मरुतो दिवः ॥>
      text <अधीव यद्गिरीणां यामं शुभ्रा अचिध्वम् ।>
      text <सुवानैर्मन्दध्व इन्दुभिः ॥>
      text <एतावतश्चिदेषां सुम्नं भिक्षेत मर्त्यः ।>
      text <अदाभ्यस्य मन्मभिः ॥>
      text <ये द्रप्सा इव रोदसी धमन्त्यनु वृष्टिभिः ।>
      text <उत्सं दुहन्तो अक्षितम् ॥>
      text <उदु स्वानेभिरीरत उद्रथैरुदु वायुभिः ।>
      text <उत्स्तोमैः पृश्निमातरः ॥>
      text <येनाव तुर्वशं यदुं येन कण्वं धनस्पृतम् ।>
      text <राये सु तस्य धीमहि ॥>
      text <इमा उ वः सुदानवो घृतं न पिप्युषीरिषः ।>
      text <वर्धान्काण्वस्य मन्मभिः ॥>
      text <क्व नूनं सुदानवो मदथा वृक्तबर्हिषः ।>
      text <ब्रह्मा को वः सपर्यति ॥>
      text <नहि ष्म यद्ध वः पुरा स्तोमेभिर्वृक्तबर्हिषः ।>
      text <शर्धाँ ऋतस्य जिन्वथ ॥>
      text <समु त्ये महतीरपः सं क्षोणी समु सूर्यम् ।>
      text <सं वज्रं पर्वशो दधुः ॥>
      text <वि वृत्रं पर्वशो ययुर्वि पर्वताँ अराजिनः ।>
      text <चक्राणा वृष्णि पौंस्यम् ॥>
      text <अनु त्रितस्य युध्यतः शुष्ममावन्नुत क्रतुम् ।>
      text <अन्विन्द्रं वृत्रतूर्ये ॥>
      text <विद्युद्धस्ता अभिद्यवः शिप्राः शीर्षन्हिरण्ययीः ।>
      text <शुभ्रा व्यञ्जत श्रिये ॥>
      text <उशना यत्परावत उक्ष्णो रन्ध्रमयातन ।>
      text <द्यौर्न चक्रदद्भिया ॥>
      text <आ नो मखस्य दावनेऽश्वैर्हिरण्यपाणिभिः ।>
      text <देवास उप गन्तन ॥>
      text <यदेषां पृषती रथे प्रष्टिर्वहति रोहितः ।>
      text <यान्ति शुभ्रा रिणन्नपः ॥>
      text <सुषोमे शर्यणावत्यार्जीके पस्त्यावति ।>
      text <ययुर्निचक्रया नरः ॥>
      text <कदा गच्छाथ मरुत इत्था विप्रं हवमानम् ।>
      text <मार्डीकेभिर्नाधमानम् ॥>
      text <कद्ध नूनं कधप्रियो यदिन्द्रमजहातन ।>
      text <को वः सखित्व ओहते ॥>
      text <सहो षु णो वज्रहस्तैः कण्वासो अग्निं मरुद्भिः ।>
      text <स्तुषे हिरण्यवाशीभिः ॥>
      text <ओ षु वृष्णः प्रयज्यूना नव्यसे सुविताय ।>
      text <ववृत्यां चित्रवाजान् ॥>
      text <गिरयश्चिन्नि जिहते पर्शानासो मन्यमानाः ।>
      text <पर्वताश्चिन्नि येमिरे ॥>
      text <आक्ष्णयावानो वहन्त्यन्तरिक्षेण पततः ।>
      text <धातार स्तुवते वयः ॥>
      text <अग्निर्हि जानि पूर्व्यश्छन्दो न सूरो अर्चिषा ।>
      text <ते भानुभिर्वि तस्थिरे ॥>
    text <ऋग्वेदः सूक्तं>
      text <आ नो विश्वाभिरूतिभिरश्विना गच्छतं युवम् ।>
      text <दस्रा हिरण्यवर्तनी पिबतं सोम्यं मधु ॥>
      text <आ नूनं यातमश्विना रथेन सूर्यत्वचा ।>
      text <भुजी हिरण्यपेशसा कवी गम्भीरचेतसा ॥>
      text <आ यातं नहुषस्पर्यान्तरिक्षात्सुवृक्तिभिः ।>
      text <पिबाथो अश्विना मधु कण्वानां सवने सुतम् ॥>
      text <आ नो यातं दिवस्पर्यान्तरिक्षादधप्रिया ।>
      text <पुत्रः कण्वस्य वामिह सुषाव सोम्यं मधु ॥>
      text <आ नो यातमुपश्रुत्यश्विना सोमपीतये ।>
      text <स्वाहा स्तोमस्य वर्धना प्र कवी धीतिभिर्नरा ॥>
      text <यच्चिद्धि वां पुर ऋषयो जुहूरेऽवसे नरा ।>
      text <आ यातमश्विना गतमुपेमां सुष्टुतिं मम ॥>
      text <दिवश्चिद्रोचनादध्या नो गन्तं स्वर्विदा ।>
      text <धीभिर्वत्सप्रचेतसा स्तोमेभिर्हवनश्रुता ॥>
      text <किमन्ये पर्यासतेऽस्मत्स्तोमेभिरश्विना ।>
      text <पुत्रः कण्वस्य वामृषिर्गीर्भिर्वत्सो अवीवृधत् ॥>
      text <आ वां विप्र इहावसेऽह्वत्स्तोमेभिरश्विना ।>
      text <अरिप्रा वृत्रहन्तमा ता नो भूतं मयोभुवा ॥>
      text <आ यद्वां योषणा रथमतिष्ठद्वाजिनीवसू ।>
      text <विश्वान्यश्विना युवं प्र धीतान्यगच्छतम् ॥>
      text <अतः सहस्रनिर्णिजा रथेना यातमश्विना ।>
      text <वत्सो वां मधुमद्वचोऽशंसीत्काव्यः कविः ॥>
      text <पुरुमन्द्रा पुरूवसू मनोतरा रयीणाम् ।>
      text <स्तोमं मे अश्विनाविममभि वह्नी अनूषाताम् ॥>
      text <आ नो विश्वान्यश्विना धत्तं राधांस्यह्रया ।>
      text <कृतं न ऋत्वियावतो मा नो रीरधतं निदे ॥>
      text <यन्नासत्या परावति यद्वा स्थो अध्यम्बरे ।>
      text <अतः सहस्रनिर्णिजा रथेना यातमश्विना ॥>
      text <यो वां नासत्यावृषिर्गीर्भिर्वत्सो अवीवृधत् ।>
      text <तस्मै सहस्रनिर्णिजमिषं धत्तं घृतश्चुतम् ॥>
      text <प्रास्मा ऊर्जं घृतश्चुतमश्विना यच्छतं युवम् ।>
      text <यो वां सुम्नाय तुष्टवद्वसूयाद्दानुनस्पती ॥>
      text <आ नो गन्तं रिशादसेमं स्तोमं पुरुभुजा ।>
      text <कृतं नः सुश्रियो नरेमा दातमभिष्टये ॥>
      text <आ वां विश्वाभिरूतिभिः प्रियमेधा अहूषत ।>
      text <राजन्तावध्वराणामश्विना यामहूतिषु ॥>
      text <आ नो गन्तं मयोभुवाश्विना शम्भुवा युवम् ।>
      text <यो वां विपन्यू धीतिभिर्गीर्भिर्वत्सो अवीवृधत् ॥>
      text <याभिः कण्वं मेधातिथिं याभिर्वशं दशव्रजम् ।>
      text <याभिर्गोशर्यमावतं ताभिर्नोऽवतं नरा ॥>
      text <याभिर्नरा त्रसदस्युमावतं कृत्व्ये धने ।>
      text <ताभिः ष्वस्माँ अश्विना प्रावतं वाजसातये ॥>
      text <प्र वां स्तोमाः सुवृक्तयो गिरो वर्धन्त्वश्विना ।>
      text <पुरुत्रा वृत्रहन्तमा ता नो भूतं पुरुस्पृहा ॥>
      text <त्रीणि पदान्यश्विनोराविः सान्ति गुहा परः ।>
      text <कवी ऋतस्य पत्मभिरर्वाग्जीवेभ्यस्परि ॥>
    text <ऋग्वेदः सूक्तं>
      text <आ नूनमश्विना युवं वत्सस्य गन्तमवसे ।>
      text <प्रास्मै यच्छतमवृकं पृथु च्छर्दिर्युयुतं या अरातयः ॥>
      text <यदन्तरिक्षे यद्दिवि यत्पञ्च मानुषाँ अनु ।>
      text <नृम्णं तद्धत्तमश्विना ॥>
      text <ये वां दंसांस्यश्विना विप्रासः परिमामृशुः ।>
      text <एवेत्काण्वस्य बोधतम् ॥>
      text <अयं वां घर्मो अश्विना स्तोमेन परि षिच्यते ।>
      text <अयं सोमो मधुमान्वाजिनीवसू येन वृत्रं चिकेतथः ॥>
      text <यदप्सु यद्वनस्पतौ यदोषधीषु पुरुदंससा कृतम् ।>
      text <तेन माविष्टमश्विना ॥>
      text <यन्नासत्या भुरण्यथो यद्वा देव भिषज्यथः ।>
      text <अयं वां वत्सो मतिभिर्न विन्धते हविष्मन्तं हि गच्छथः ॥>
      text <आ नूनमश्विनोरृषि स्तोमं चिकेत वामया ।>
      text <आ सोमं मधुमत्तमं घर्मं सिञ्चादथर्वणि ॥>
      text <आ नूनं रघुवर्तनिं रथं तिष्ठाथो अश्विना ।>
      text <आ वां स्तोमा इमे मम नभो न चुच्यवीरत ॥>
      text <यदद्य वां नासत्योक्थैराचुच्युवीमहि ।>
      text <यद्वा वाणीभिरश्विनेवेत्काण्वस्य बोधतम् ॥>
      text <यद्वां कक्षीवाँ उत यद्व्यश्व ऋषिर्यद्वां दीर्घतमा जुहाव ।>
      text <पृथी यद्वां वैन्यः सादनेष्वेवेदतो अश्विना चेतयेथाम् ॥>
      text <यातं छर्दिष्पा उत नः परस्पा भूतं जगत्पा उत नस्तनूपा ।>
      text <वर्तिस्तोकाय तनयाय यातम् ॥>
      text <यदिन्द्रेण सरथं याथो अश्विना यद्वा वायुना भवथः समोकसा ।>
      text <यदादित्येभिरृभुभिः सजोषसा यद्वा विष्णोर्विक्रमणेषु तिष्ठथः ॥>
      text <यदद्याश्विनावहं हुवेय वाजसातये ।>
      text <यत्पृत्सु तुर्वणे सहस्तच्छ्रेष्ठमश्विनोरवः ॥>
      text <आ नूनं यातमश्विनेमा हव्यानि वां हिता ।>
      text <इमे सोमासो अधि तुर्वशे यदाविमे कण्वेषु वामथ ॥>
      text <यन्नासत्या पराके अर्वाके अस्ति भेषजम् ।>
      text <तेन नूनं विमदाय प्रचेतसा छर्दिर्वत्साय यच्छतम् ॥>
      text <अभुत्स्यु प्र देव्या साकं वाचाहमश्विनोः ।>
      text <व्यावर्देव्या मतिं वि रातिं मर्त्येभ्यः ॥>
      text <प्र बोधयोषो अश्विना प्र देवि सूनृते महि ।>
      text <प्र यज्ञहोतरानुषक्प्र मदाय श्रवो बृहत् ॥>
      text <यदुषो यासि भानुना सं सूर्येण रोचसे ।>
      text <आ हायमश्विनो रथो वर्तिर्याति नृपाय्यम् ॥>
      text <यदापीतासो अंशवो गावो न दुह्र ऊधभिः ।>
      text <यद्वा वाणीरनूषत प्र देवयन्तो अश्विना ॥>
      text <प्र द्युम्नाय प्र शवसे प्र नृषाह्याय शर्मणे ।>
      text <प्र दक्षाय प्रचेतसा ॥>
      text <यन्नूनं धीभिरश्विना पितुर्योना निषीदथः ।>
      text <यद्वा सुम्नेभिरुक्थ्या ॥>
    text <ऋग्वेदः सूक्तं>
      text <यत्स्थो दीर्घप्रसद्मनि यद्वादो रोचने दिवः ।>
      text <यद्वा समुद्रे अध्याकृते गृहेऽत आ यातमश्विना ॥>
      text <यद्वा यज्ञं मनवे सम्मिमिक्षथुरेवेत्काण्वस्य बोधतम् ।>
      text <बृहस्पतिं विश्वान्देवाँ अहं हुव इन्द्राविष्णू अश्विनावाशुहेषसा ॥>
      text <त्या न्वश्विना हुवे सुदंससा गृभे कृता ।>
      text <ययोरस्ति प्र णः सख्यं देवेष्वध्याप्यम् ॥>
      text <ययोरधि प्र यज्ञा असूरे सन्ति सूरयः ।>
      text <ता यज्ञस्याध्वरस्य प्रचेतसा स्वधाभिर्या पिबतः सोम्यं मधु ॥>
      text <यदद्याश्विनावपाग्यत्प्राक्स्थो वाजिनीवसू ।>
      text <यद्द्रुह्यव्यनवि तुर्वशे यदौ हुवे वामथ मा गतम् ॥>
      text <यदन्तरिक्षे पतथः पुरुभुजा यद्वेमे रोदसी अनु ।>
      text <यद्वा स्वधाभिरधितिष्ठथो रथमत आ यातमश्विना ॥>
    text <ऋग्वेदः सूक्तं>
      text <त्वमग्ने व्रतपा असि देव आ मर्त्येष्वा ।>
      text <त्वं यज्ञेष्वीड्यः ॥>
      text <त्वमसि प्रशस्यो विदथेषु सहन्त्य ।>
      text <अग्ने रथीरध्वराणाम् ॥>
      text <स त्वमस्मदप द्विषो युयोधि जातवेदः ।>
      text <अदेवीरग्ने अरातीः ॥>
      text <अन्ति चित्सन्तमह यज्ञं मर्तस्य रिपोः ।>
      text <नोप वेषि जातवेदः ॥>
      text <मर्ता अमर्त्यस्य ते भूरि नाम मनामहे ।>
      text <विप्रासो जातवेदसः ॥>
      text <विप्रं विप्रासोऽवसे देवं मर्तास ऊतये ।>
      text <अग्निं गीर्भिर्हवामहे ॥>
      text <आ ते वत्सो मनो यमत्परमाच्चित्सधस्थात् ।>
      text <अग्ने त्वांकामया गिरा ॥>
      text <पुरुत्रा हि सदृङ्ङसि विशो विश्वा अनु प्रभुः ।>
      text <समत्सु त्वा हवामहे ॥>
      text <समत्स्वग्निमवसे वाजयन्तो हवामहे ।>
      text <वाजेषु चित्रराधसम् ॥>
      text <प्रत्नो हि कमीड्यो अध्वरेषु सनाच्च होता नव्यश्च सत्सि ।>
      text <स्वां चाग्ने तन्वं पिप्रयस्वास्मभ्यं च सौभगमा यजस्व ॥>
    text <ऋग्वेदः सूक्तं>
      text <य इन्द्र सोमपातमो मदः शविष्ठ चेतति ।>
      text <येना हंसि न्यत्रिणं तमीमहे ॥>
      text <येना दशग्वमध्रिगुं वेपयन्तं स्वर्णरम् ।>
      text <येना समुद्रमाविथा तमीमहे ॥>
      text <येन सिन्धुं महीरपो रथाँ इव प्रचोदयः ।>
      text <पन्थामृतस्य यातवे तमीमहे ॥>
      text <इमं स्तोममभिष्टये घृतं न पूतमद्रिवः ।>
      text <येना नु सद्य ओजसा ववक्षिथ ॥>
      text <इमं जुषस्व गिर्वणः समुद्र इव पिन्वते ।>
      text <इन्द्र विश्वाभिरूतिभिर्ववक्षिथ ॥>
      text <यो नो देवः परावतः सखित्वनाय मामहे ।>
      text <दिवो न वृष्टिं प्रथयन्ववक्षिथ ॥>
      text <ववक्षुरस्य केतवो उत वज्रो गभस्त्योः ।>
      text <यत्सूर्यो न रोदसी अवर्धयत् ॥>
      text <यदि प्रवृद्ध सत्पते सहस्रं महिषाँ अघः ।>
      text <आदित्त इन्द्रियं महि प्र वावृधे ॥>
      text <इन्द्रः सूर्यस्य रश्मिभिर्न्यर्शसानमोषति ।>
      text <अग्निर्वनेव सासहिः प्र वावृधे ॥>
      text <इयं त ऋत्वियावती धीतिरेति नवीयसी ।>
      text <सपर्यन्ती पुरुप्रिया मिमीत इत् ॥>
      text <गर्भो यज्ञस्य देवयुः क्रतुं पुनीत आनुषक् ।>
      text <स्तोमैरिन्द्रस्य वावृधे मिमीत इत् ॥>
      text <सनिर्मित्रस्य पप्रथ इन्द्रः सोमस्य पीतये ।>
      text <प्राची वाशीव सुन्वते मिमीत इत् ॥>
      text <यं विप्रा उक्थवाहसोऽभिप्रमन्दुरायवः ।>
      text <घृतं न पिप्य आसन्यृतस्य यत् ॥>
      text <उत स्वराजे अदिति स्तोममिन्द्राय जीजनत् ।>
      text <पुरुप्रशस्तमूतय ऋतस्य यत् ॥>
      text <अभि वह्नय ऊतयेऽनूषत प्रशस्तये ।>
      text <न देव विव्रता हरी ऋतस्य यत् ॥>
      text <यत्सोममिन्द्र विष्णवि यद्वा घ त्रित आप्त्ये ।>
      text <यद्वा मरुत्सु मन्दसे समिन्दुभिः ॥>
      text <यद्वा शक्र परावति समुद्रे अधि मन्दसे ।>
      text <अस्माकमित्सुते रणा समिन्दुभिः ॥>
      text <यद्वासि सुन्वतो वृधो यजमानस्य सत्पते ।>
      text <उक्थे वा यस्य रण्यसि समिन्दुभिः ॥>
      text <देवंदेवं वोऽवस इन्द्रमिन्द्रं गृणीषणि ।>
      text <अधा यज्ञाय तुर्वणे व्यानशुः ॥>
      text <यज्ञेभिर्यज्ञवाहसं सोमेभिः सोमपातमम् ।>
      text <होत्राभिरिन्द्रं वावृधुर्व्यानशुः ॥>
      text <महीरस्य प्रणीतयः पूर्वीरुत प्रशस्तयः ।>
      text <विश्वा वसूनि दाशुषे व्यानशुः ॥>
      text <इन्द्रं वृत्राय हन्तवे देवासो दधिरे पुरः ।>
      text <इन्द्रं वाणीरनूषता समोजसे ॥>
      text <महान्तं महिना वयं स्तोमेभिर्हवनश्रुतम् ।>
      text <अर्कैरभि प्र णोनुमः समोजसे ॥>
      text <न यं विविक्तो रोदसी नान्तरिक्षाणि वज्रिणम् ।>
      text <अमादिदस्य तित्विषे समोजसः ॥>
      text <यदिन्द्र पृतनाज्ये देवास्त्वा दधिरे पुरः ।>
      text <आदित्ते हर्यता हरी ववक्षतुः ॥>
      text <यदा वृत्रं नदीवृतं शवसा वज्रिन्नवधीः ।>
      text <आदित्ते हर्यता हरी ववक्षतुः ॥>
      text <यदा ते विष्णुरोजसा त्रीणि पदा विचक्रमे ।>
      text <आदित्ते हर्यता हरी ववक्षतुः ॥>
      text <यदा ते हर्यता हरी वावृधाते दिवेदिवे ।>
      text <आदित्ते विश्वा भुवनानि येमिरे ॥>
      text <यदा ते मारुतीर्विशस्तुभ्यमिन्द्र नियेमिरे ।>
      text <आदित्ते विश्वा भुवनानि येमिरे ॥>
      text <यदा सूर्यममुं दिवि शुक्रं ज्योतिरधारयः ।>
      text <आदित्ते विश्वा भुवनानि येमिरे ॥>
      text <इमां त इन्द्र सुष्टुतिं विप्र इयर्ति धीतिभिः ।>
      text <जामिं पदेव पिप्रतीं प्राध्वरे ॥>
      text <यदस्य धामनि प्रिये समीचीनासो अस्वरन् ।>
      text <नाभा यज्ञस्य दोहना प्राध्वरे ॥>
      text <सुवीर्यं स्वश्व्यं सुगव्यमिन्द्र दद्धि नः ।>
      text <होतेव पूर्वचित्तये प्राध्वरे ॥>
    text <ऋग्वेदः सूक्तं>
      text <इन्द्रः सुतेषु सोमेषु क्रतुं पुनीत उक्थ्यम् ।>
      text <विदे वृधस्य दक्षसो महान्हि षः ॥>
      text <स प्रथमे व्योमनि देवानां सदने वृधः ।>
      text <सुपारः सुश्रवस्तमः समप्सुजित् ॥>
      text <तमह्वे वाजसातय इन्द्रं भराय शुष्मिणम् ।>
      text <भवा नः सुम्ने अन्तमः सखा वृधे ॥>
      text <इयं त इन्द्र गिर्वणो रातिः क्षरति सुन्वतः ।>
      text <मन्दानो अस्य बर्हिषो वि राजसि ॥>
      text <नूनं तदिन्द्र दद्धि नो यत्त्वा सुन्वन्त ईमहे ।>
      text <रयिं नश्चित्रमा भरा स्वर्विदम् ॥>
      text <स्तोता यत्ते विचर्षणिरतिप्रशर्धयद्गिरः ।>
      text <वया इवानु रोहते जुषन्त यत् ॥>
      text <प्रत्नवज्जनया गिरः शृणुधी जरितुर्हवम् ।>
      text <मदेमदे ववक्षिथा सुकृत्वने ॥>
      text <क्रीळन्त्यस्य सूनृता आपो न प्रवता यतीः ।>
      text <अया धिया य उच्यते पतिर्दिवः ॥>
      text <उतो पतिर्य उच्यते कृष्टीनामेक इद्वशी ।>
      text <नमोवृधैरवस्युभिः सुते रण ॥>
      text <स्तुहि श्रुतं विपश्चितं हरी यस्य प्रसक्षिणा ।>
      text <गन्तारा दाशुषो गृहं नमस्विनः ॥>
      text <तूतुजानो महेमतेऽश्वेभिः प्रुषितप्सुभिः ।>
      text <आ याहि यज्ञमाशुभिः शमिद्धि ते ॥>
      text <इन्द्र शविष्ठ सत्पते रयिं गृणत्सु धारय ।>
      text <श्रवः सूरिभ्यो अमृतं वसुत्वनम् ॥>
      text <हवे त्वा सूर उदिते हवे मध्यंदिने दिवः ।>
      text <जुषाण इन्द्र सप्तिभिर्न आ गहि ॥>
      text <आ तू गहि प्र तु द्रव मत्स्वा सुतस्य गोमतः ।>
      text <तन्तुं तनुष्व पूर्व्यं यथा विदे ॥>
      text <यच्छक्रासि परावति यदर्वावति वृत्रहन् ।>
      text <यद्वा समुद्रे अन्धसोऽवितेदसि ॥>
      text <इन्द्रं वर्धन्तु नो गिर इन्द्रं सुतास इन्दवः ।>
      text <इन्द्रे हविष्मतीर्विशो अराणिषुः ॥>
      text <तमिद्विप्रा अवस्यवः प्रवत्वतीभिरूतिभिः ।>
      text <इन्द्रं क्षोणीरवर्धयन्वया इव ॥>
      text <त्रिकद्रुकेषु चेतनं देवासो यज्ञमत्नत ।>
      text <तमिद्वर्धन्तु नो गिरः सदावृधम् ॥>
      text <स्तोता यत्ते अनुव्रत उक्थान्यृतुथा दधे ।>
      text <शुचिः पावक उच्यते सो अद्भुतः ॥>
      text <तदिद्रुद्रस्य चेतति यह्वं प्रत्नेषु धामसु ।>
      text <मनो यत्रा वि तद्दधुर्विचेतसः ॥>
      text <यदि मे सख्यमावर इमस्य पाह्यन्धसः ।>
      text <येन विश्वा अति द्विषो अतारिम ॥>
      text <कदा त इन्द्र गिर्वण स्तोता भवाति शंतमः ।>
      text <कदा नो गव्ये अश्व्ये वसौ दधः ॥>
      text <उत ते सुष्टुता हरी वृषणा वहतो रथम् ।>
      text <अजुर्यस्य मदिन्तमं यमीमहे ॥>
      text <तमीमहे पुरुष्टुतं यह्वं प्रत्नाभिरूतिभिः ।>
      text <नि बर्हिषि प्रिये सददध द्विता ॥>
      text <वर्धस्वा सु पुरुष्टुत ऋषिष्टुताभिरूतिभिः ।>
      text <धुक्षस्व पिप्युषीमिषमवा च नः ॥>
      text <इन्द्र त्वमवितेदसीत्था स्तुवतो अद्रिवः ।>
      text <ऋतादियर्मि ते धियं मनोयुजम् ॥>
      text <इह त्या सधमाद्या युजानः सोमपीतये ।>
      text <हरी इन्द्र प्रतद्वसू अभि स्वर ॥>
      text <अभि स्वरन्तु ये तव रुद्रासः सक्षत श्रियम् ।>
      text <उतो मरुत्वतीर्विशो अभि प्रयः ॥>
      text <इमा अस्य प्रतूर्तयः पदं जुषन्त यद्दिवि ।>
      text <नाभा यज्ञस्य सं दधुर्यथा विदे ॥>
      text <अयं दीर्घाय चक्षसे प्राचि प्रयत्यध्वरे ।>
      text <मिमीते यज्ञमानुषग्विचक्ष्य ॥>
      text <वृषायमिन्द्र ते रथ उतो ते वृषणा हरी ।>
      text <वृषा त्वं शतक्रतो वृषा हवः ॥>
      text <वृषा ग्रावा वृषा मदो वृषा सोमो अयं सुतः ।>
      text <वृषा यज्ञो यमिन्वसि वृषा हवः ॥>
      text <वृषा त्वा वृषणं हुवे वज्रिञ्चित्राभिरूतिभिः ।>
      text <वावन्थ हि प्रतिष्टुतिं वृषा हवः ॥>
    text <ऋग्वेदः सूक्तं>
      text <यदिन्द्राहं यथा त्वमीशीय वस्व एक इत् ।>
      text <स्तोता मे गोषखा स्यात् ॥>
      text <शिक्षेयमस्मै दित्सेयं शचीपते मनीषिणे ।>
      text <यदहं गोपतिः स्याम् ॥>
      text <धेनुष्ट इन्द्र सूनृता यजमानाय सुन्वते ।>
      text <गामश्वं पिप्युषी दुहे ॥>
      text <न ते वर्तास्ति राधस इन्द्र देवो न मर्त्यः ।>
      text <यद्दित्ससि स्तुतो मघम् ॥>
      text <यज्ञ इन्द्रमवर्धयद्यद्भूमिं व्यवर्तयत् ।>
      text <चक्राण ओपशं दिवि ॥>
      text <वावृधानस्य ते वयं विश्वा धनानि जिग्युषः ।>
      text <ऊतिमिन्द्रा वृणीमहे ॥>
      text <व्यन्तरिक्षमतिरन्मदे सोमस्य रोचना ।>
      text <इन्द्रो यदभिनद्वलम् ॥>
      text <उद्गा आजदङ्गिरोभ्य आविष्कृण्वन्गुहा सतीः ।>
      text <अर्वाञ्चं नुनुदे वलम् ॥>
      text <इन्द्रेण रोचना दिवो दृळ्हानि दृंहितानि च ।>
      text <स्थिराणि न पराणुदे ॥>
      text <अपामूर्मिर्मदन्निव स्तोम इन्द्राजिरायते ।>
      text <वि ते मदा अराजिषुः ॥>
      text <त्वं हि स्तोमवर्धन इन्द्रास्युक्थवर्धनः ।>
      text <स्तोतॄणामुत भद्रकृत् ॥>
      text <इन्द्रमित्केशिना हरी सोमपेयाय वक्षतः ।>
      text <उप यज्ञं सुराधसम् ॥>
      text <अपां फेनेन नमुचेः शिर इन्द्रोदवर्तयः ।$>
      text <विश्वा यदजय स्पृधः ॥>
      text <मायाभिरुत्सिसृप्सत इन्द्र द्यामारुरुक्षतः ।>
      text <अव दस्यूँरधूनुथाः ॥>
      text <असुन्वामिन्द्र संसदं विषूचीं व्यनाशयः ।>
      text <सोमपा उत्तरो भवन् ॥>
    text <ऋग्वेदः सूक्तं>
      text <तम्वभि प्र गायत पुरुहूतं पुरुष्टुतम् ।>
      text <इन्द्रं गीर्भिस्तविषमा विवासत ॥>
      text <यस्य द्विबर्हसो बृहत्सहो दाधार रोदसी ।>
      text <गिरीँरज्राँ अपः स्वर्वृषत्वना ॥>
      text <स राजसि पुरुष्टुतँ एको वृत्राणि जिघ्नसे ।>
      text <इन्द्र जैत्रा श्रवस्या च यन्तवे ॥>
      text <तं ते मदं गृणीमसि वृषणं पृत्सु सासहिम् ।>
      text <उ लोककृत्नुमद्रिवो हरिश्रियम् ॥>
      text <येन ज्योतींष्यायवे मनवे च विवेदिथ ।>
      text <मन्दानो अस्य बर्हिषो वि राजसि ॥>
      text <तदद्या चित्त उक्थिनोऽनु ष्टुवन्ति पूर्वथा ।>
      text <वृषपत्नीरपो जया दिवेदिवे ॥>
      text <तव त्यदिन्द्रियं बृहत्तव शुष्ममुत क्रतुम् ।>
      text <वज्रं शिशाति धिषणा वरेण्यम् ॥>
      text <तव द्यौरिन्द्र पौंस्यं पृथिवी वर्धति श्रवः ।>
      text <त्वामापः पर्वतासश्च हिन्विरे ॥>
      text <त्वां विष्णुर्बृहन्क्षयो मित्रो गृणाति वरुणः ।>
      text <त्वां शर्धो मदत्यनु मारुतम् ॥>
      text <त्वं वृषा जनानां मंहिष्ठ इन्द्र जज्ञिषे ।>
      text <सत्रा विश्वा स्वपत्यानि दधिषे ॥>
      text <सत्रा त्वं पुरुष्टुतँ एको वृत्राणि तोशसे ।>
      text <नान्य इन्द्रात्करणं भूय इन्वति ॥>
      text <यदिन्द्र मन्मशस्त्वा नाना हवन्त ऊतये ।>
      text <अस्माकेभिर्नृभिरत्रा स्वर्जय ॥>
      text <अरं क्षयाय नो महे विश्वा रूपाण्याविशन् ।>
      text <इन्द्रं जैत्राय हर्षया शचीपतिम् ॥>
    text <ऋग्वेदः सूक्तं>
      text <प्र सम्राजं चर्षणीनामिन्द्रं स्तोता नव्यं गीर्भिः ।>
      text <नरं नृषाहं मंहिष्ठम् ॥>
      text <यस्मिन्नुक्थानि रण्यन्ति विश्वानि च श्रवस्या ।>
      text <अपामवो न समुद्रे ॥>
      text <तं सुष्टुत्या विवासे ज्येष्ठराजं भरे कृत्नुम् ।>
      text <महो वाजिनं सनिभ्यः ॥>
      text <यस्यानूना गभीरा मदा उरवस्तरुत्राः ।>
      text <हर्षुमन्तः शूरसातौ ॥>
      text <तमिद्धनेषु हितेष्वधिवाकाय हवन्ते ।>
      text <येषामिन्द्रस्ते जयन्ति ॥>
      text <तमिच्च्यौत्नैरार्यन्ति तं कृतेभिश्चर्षणयः ।>
      text <एष इन्द्रो वरिवस्कृत् ॥>
      text <इन्द्रो ब्रह्मेन्द्र ऋषिरिन्द्रः पुरू पुरुहूतः ।>
      text <महान्महीभिः शचीभिः ॥>
      text <स स्तोम्यः स हव्यः सत्यः सत्वा तुविकूर्मिः ।>
      text <एकश्चित्सन्नभिभूतिः ॥>
      text <तमर्केभिस्तं सामभिस्तं गायत्रैश्चर्षणयः ।>
      text <इन्द्रं वर्धन्ति क्षितयः ॥>
      text <प्रणेतारं वस्यो अच्छा कर्तारं ज्योतिः समत्सु ।>
      text <सासह्वांसं युधामित्रान् ॥>
      text <स नः पप्रिः पारयाति स्वस्ति नावा पुरुहूतः ।>
      text <इन्द्रो विश्वा अति द्विषः ॥>
      text <स त्वं न इन्द्र वाजेभिर्दशस्या च गातुया च ।>
      text <अच्छा च नः सुम्नं नेषि ॥>
    text <ऋग्वेदः सूक्तं>
      text <आ याहि सुषुमा हि त इन्द्र सोमं पिबा इमम् ।>
      text <एदं बर्हिः सदो मम ॥>
      text <आ त्वा ब्रह्मयुजा हरी वहतामिन्द्र केशिना ।>
      text <उप ब्रह्माणि नः शृणु ॥>
      text <ब्रह्माणस्त्वा वयं युजा सोमपामिन्द्र सोमिनः ।>
      text <सुतावन्तो हवामहे ॥>
      text <आ नो याहि सुतावतोऽस्माकं सुष्टुतीरुप ।>
      text <पिबा सु शिप्रिन्नन्धसः ॥>
      text <आ ते सिञ्चामि कुक्ष्योरनु गात्रा वि धावतु ।>
      text <गृभाय जिह्वया मधु ॥>
      text <स्वादुष्टे अस्तु संसुदे मधुमान्तन्वे तव ।>
      text <सोमः शमस्तु ते हृदे ॥>
      text <अयमु त्वा विचर्षणे जनीरिवाभि संवृतः ।>
      text <प्र सोम इन्द्र सर्पतु ॥>
      text <तुविग्रीवो वपोदरः सुबाहुरन्धसो मदे ।>
      text <इन्द्रो वृत्राणि जिघ्नते ॥>
      text <इन्द्र प्रेहि पुरस्त्वं विश्वस्येशान ओजसा ।>
      text <वृत्राणि वृत्रहञ्जहि ॥>
      text <दीर्घस्ते अस्त्वङ्कुशो येना वसु प्रयच्छसि ।>
      text <यजमानाय सुन्वते ॥>
      text <अयं त इन्द्र सोमो निपूतो अधि बर्हिषि ।>
      text <एहीमस्य द्रवा पिब ॥>
      text <शाचिगो शाचिपूजनायं रणाय ते सुतः ।>
      text <आखण्डल प्र हूयसे ॥>
      text <यस्ते शृङ्गवृषो नपात्प्रणपात्कुण्डपाय्यः ।>
      text <न्यस्मिन्दध्र आ मनः ॥>
      text <वास्तोष्पते ध्रुवा स्थूणांसत्रं सोम्यानाम् ।>
      text <द्रप्सो भेत्ता पुरां शश्वतीनामिन्द्रो मुनीनां सखा ॥>
      text <पृदाकुसानुर्यजतो गवेषण एकः सन्नभि भूयसः ।>
      text <भूर्णिमश्वं नयत्तुजा पुरो गृभेन्द्रं सोमस्य पीतये ॥>
    text <ऋग्वेदः सूक्तं>
      text <इदं ह नूनमेषां सुम्नं भिक्षेत मर्त्यः ।>
      text <आदित्यानामपूर्व्यं सवीमनि ॥>
      text <अनर्वाणो ह्येषां पन्था आदित्यानाम् ।>
      text <अदब्धाः सन्ति पायवः सुगेवृधः ॥>
      text <तत्सु नः सविता भगो वरुणो मित्रो अर्यमा ।>
      text <शर्म यच्छन्तु सप्रथो यदीमहे ॥>
      text <देवेभिर्देव्यदितेऽरिष्टभर्मन्ना गहि ।>
      text <स्मत्सूरिभिः पुरुप्रिये सुशर्मभिः ॥>
      text <ते हि पुत्रासो अदितेर्विदुर्द्वेषांसि योतवे ।>
      text <अंहोश्चिदुरुचक्रयोऽनेहसः ॥>
      text <अदितिर्नो दिवा पशुमदितिर्नक्तमद्वयाः ।>
      text <अदितिः पात्वंहसः सदावृधा ॥>
      text <उत स्या नो दिवा मतिरदितिरूत्या गमत् ।>
      text <सा शंताति मयस्करदप स्रिधः ॥>
      text <उत त्या दैव्या भिषजा शं नः करतो अश्विना ।>
      text <युयुयातामितो रपो अप स्रिधः ॥>
      text <शमग्निरग्निभिः करच्छं नस्तपतु सूर्यः ।>
      text <शं वातो वात्वरपा अप स्रिधः ॥>
      text <अपामीवामप स्रिधमप सेधत दुर्मतिम् ।>
      text <आदित्यासो युयोतना नो अंहसः ॥>
      text <युयोता शरुमस्मदाँ आदित्यास उतामतिम् ।>
      text <ऋधग्द्वेषः कृणुत विश्ववेदसः ॥>
      text <तत्सु नः शर्म यच्छतादित्या यन्मुमोचति ।>
      text <एनस्वन्तं चिदेनसः सुदानवः ॥>
      text <यो नः कश्चिद्रिरिक्षति रक्षस्त्वेन मर्त्यः ।>
      text <स्वैः ष एवै रिरिषीष्ट युर्जनः ॥>
      text <समित्तमघमश्नवद्दुःशंसं मर्त्यं रिपुम् ।>
      text <यो अस्मत्रा दुर्हणावाँ उप द्वयुः ॥>
      text <पाकत्रा स्थन देवा हृत्सु जानीथ मर्त्यम् ।>
      text <उप द्वयुं चाद्वयुं च वसवः ॥>
      text <आ शर्म पर्वतानामोतापां वृणीमहे ।>
      text <द्यावाक्षामारे अस्मद्रपस्कृतम् ॥>
      text <ते नो भद्रेण शर्मणा युष्माकं नावा वसवः ।>
      text <अति विश्वानि दुरिता पिपर्तन ॥>
      text <तुचे तनाय तत्सु नो द्राघीय आयुर्जीवसे ।>
      text <आदित्यासः सुमहसः कृणोतन ॥>
      text <यज्ञो हीळो वो अन्तर आदित्या अस्ति मृळत ।>
      text <युष्मे इद्वो अपि ष्मसि सजात्ये ॥>
      text <बृहद्वरूथं मरुतां देवं त्रातारमश्विना ।>
      text <मित्रमीमहे वरुणं स्वस्तये ॥>
      text <अनेहो मित्रार्यमन्नृवद्वरुण शंस्यम् ।>
      text <त्रिवरूथं मरुतो यन्त नश्छर्दिः ॥>
      text <ये चिद्धि मृत्युबन्धव आदित्या मनवः स्मसि ।>
      text <प्र सू न आयुर्जीवसे तिरेतन ॥>
    text <ऋग्वेदः सूक्तं>
      text <तं गूर्धया स्वर्णरं देवासो देवमरतिं दधन्विरे ।>
      text <देवत्रा हव्यमोहिरे ॥>
      text <विभूतरातिं विप्र चित्रशोचिषमग्निमीळिष्व यन्तुरम् ।>
      text <अस्य मेधस्य सोम्यस्य सोभरे प्रेमध्वराय पूर्व्यम् ॥>
      text <यजिष्ठं त्वा ववृमहे देवं देवत्रा होतारममर्त्यम् ।>
      text <अस्य यज्ञस्य सुक्रतुम् ॥>
      text <ऊर्जो नपातं सुभगं सुदीदितिमग्निं श्रेष्ठशोचिषम् ।>
      text <स नो मित्रस्य वरुणस्य सो अपामा सुम्नं यक्षते दिवि ॥>
      text <यः समिधा य आहुती यो वेदेन ददाश मर्तो अग्नये ।>
      text <यो नमसा स्वध्वरः ॥>
      text <तस्येदर्वन्तो रंहयन्त आशवस्तस्य द्युम्नितमं यशः ।>
      text <न तमंहो देवकृतं कुतश्चन न मर्त्यकृतं नशत् ॥>
      text <स्वग्नयो वो अग्निभिः स्याम सूनो सहस ऊर्जां पते ।>
      text <सुवीरस्त्वमस्मयुः ॥>
      text <प्रशंसमानो अतिथिर्न मित्रियोऽग्नी रथो न वेद्यः ।>
      text <त्वे क्षेमासो अपि सन्ति साधवस्त्वं राजा रयीणाम् ॥>
      text <सो अद्धा दाश्वध्वरोऽग्ने मर्तः सुभग स प्रशंस्यः ।>
      text <स धीभिरस्तु सनिता ॥>
      text <यस्य त्वमूर्ध्वो अध्वराय तिष्ठसि क्षयद्वीरः स साधते ।>
      text <सो अर्वद्भिः सनिता स विपन्युभिः स शूरैः सनिता कृतम् ॥>
      text <यस्याग्निर्वपुर्गृहे स्तोमं चनो दधीत विश्ववार्यः ।>
      text <हव्या वा वेविषद्विषः ॥>
      text <विप्रस्य वा स्तुवतः सहसो यहो मक्षूतमस्य रातिषु ।>
      text <अवोदेवमुपरिमर्त्यं कृधि वसो विविदुषो वचः ॥>
      text <यो अग्निं हव्यदातिभिर्नमोभिर्वा सुदक्षमाविवासति ।>
      text <गिरा वाजिरशोचिषम् ॥>
      text <समिधा यो निशिती दाशददितिं धामभिरस्य मर्त्यः ।>
      text <विश्वेत्स धीभिः सुभगो जनाँ अति द्युम्नैरुद्न इव तारिषत् ॥>
      text <तदग्ने द्युम्नमा भर यत्सासहत्सदने कं चिदत्रिणम् ।>
      text <मन्युं जनस्य दूढ्यः ॥>
      text <येन चष्टे वरुणो मित्रो अर्यमा येन नासत्या भगः ।>
      text <वयं तत्ते शवसा गातुवित्तमा इन्द्रत्वोता विधेमहि ॥>
      text <ते घेदग्ने स्वाध्यो ये त्वा विप्र निदधिरे नृचक्षसम् ।>
      text <विप्रासो देव सुक्रतुम् ॥>
      text <त इद्वेदिं सुभग त आहुतिं ते सोतुं चक्रिरे दिवि ।>
      text <त इद्वाजेभिर्जिग्युर्महद्धनं ये त्वे कामं न्येरिरे ॥>
      text <भद्रो नो अग्निराहुतो भद्रा रातिः सुभग भद्रो अध्वरः ।>
      text <भद्रा उत प्रशस्तयः ॥>
      text <भद्रं मनः कृणुष्व वृत्रतूर्ये येना समत्सु सासहः ।>
      text <अव स्थिरा तनुहि भूरि शर्धतां वनेमा ते अभिष्टिभिः ॥>
      text <ईळे गिरा मनुर्हितं यं देवा दूतमरतिं न्येरिरे ।>
      text <यजिष्ठं हव्यवाहनम् ॥>
      text <तिग्मजम्भाय तरुणाय राजते प्रयो गायस्यग्नये ।>
      text <यः पिंशते सूनृताभिः सुवीर्यमग्निर्घृतेभिराहुतः ॥>
      text <यदी घृतेभिराहुतो वाशीमग्निर्भरत उच्चाव च ।>
      text <असुर इव निर्णिजम् ॥>
      text <यो हव्यान्यैरयता मनुर्हितो देव आसा सुगन्धिना ।>
      text <विवासते वार्याणि स्वध्वरो होता देवो अमर्त्यः ॥>
      text <यदग्ने मर्त्यस्त्वं स्यामहं मित्रमहो अमर्त्यः ।>
      text <सहसः सूनवाहुत ॥>
      text <न त्वा रासीयाभिशस्तये वसो न पापत्वाय सन्त्य ।>
      text <न मे स्तोतामतीवा न दुर्हितः स्यादग्ने न पापया ॥>
      text <पितुर्न पुत्रः सुभृतो दुरोण आ देवाँ एतु प्र णो हविः ॥>
      text <तवाहमग्न ऊतिभिर्नेदिष्ठाभिः सचेय जोषमा वसो ।>
      text <सदा देवस्य मर्त्यः ॥>
      text <तव क्रत्वा सनेयं तव रातिभिरग्ने तव प्रशस्तिभिः ।>
      text <त्वामिदाहुः प्रमतिं वसो ममाग्ने हर्षस्व दातवे ॥>
      text <प्र सो अग्ने तवोतिभिः सुवीराभिस्तिरते वाजभर्मभिः ।>
      text <यस्य त्वं सख्यमावरः ॥>
      text <तव द्रप्सो नीलवान्वाश ऋत्विय इन्धानः सिष्णवा ददे ।>
      text <त्वं महीनामुषसामसि प्रियः क्षपो वस्तुषु राजसि ॥>
      text <तमागन्म सोभरयः सहस्रमुष्कं स्वभिष्टिमवसे ।>
      text <सम्राजं त्रासदस्यवम् ॥>
      text <यस्य ते अग्ने अन्ये अग्नय उपक्षितो वया इव ।>
      text <विपो न द्युम्ना नि युवे जनानां तव क्षत्राणि वर्धयन् ॥>
      text <यमादित्यासो अद्रुहः पारं नयथ मर्त्यम् ।>
      text <मघोनां विश्वेषां सुदानवः ॥>
      text <यूयं राजानः कं चिच्चर्षणीसहः क्षयन्तं मानुषाँ अनु ।>
      text <वयं ते वो वरुण मित्रार्यमन्स्यामेदृतस्य रथ्यः ॥>
      text <अदान्मे पौरुकुत्स्यः पञ्चाशतं त्रसदस्युर्वधूनाम् ।>
      text <मंहिष्ठो अर्यः सत्पतिः ॥>
      text <उत मे प्रयियोर्वयियोः सुवास्त्वा अधि तुग्वनि ।>
      text <तिसॄणां सप्ततीनां श्यावः प्रणेता भुवद्वसुर्दियानां पतिः ॥>
    text <ऋग्वेदः सूक्तं>
      text <आ गन्ता मा रिषण्यत प्रस्थावानो माप स्थाता समन्यवः ।>
      text <स्थिरा चिन्नमयिष्णवः ॥>
      text <वीळुपविभिर्मरुत ऋभुक्षण आ रुद्रासः सुदीतिभिः ।>
      text <इषा नो अद्या गता पुरुस्पृहो यज्ञमा सोभरीयवः ॥>
      text <विद्मा हि रुद्रियाणां शुष्ममुग्रं मरुतां शिमीवताम् ।>
      text <विष्णोरेषस्य मीळ्हुषाम् ॥>
      text <वि द्वीपानि पापतन्तिष्ठद्दुच्छुनोभे युजन्त रोदसी ।>
      text <प्र धन्वान्यैरत शुभ्रखादयो यदेजथ स्वभानवः ॥>
      text <अच्युता चिद्वो अज्मन्ना नानदति पर्वतासो वनस्पतिः ।>
      text <भूमिर्यामेषु रेजते ॥>
      text <अमाय वो मरुतो यातवे द्यौर्जिहीत उत्तरा बृहत् ।>
      text <यत्रा नरो देदिशते तनूष्वा त्वक्षांसि बाह्वोजसः ॥>
      text <स्वधामनु श्रियं नरो महि त्वेषा अमवन्तो वृषप्सवः ।>
      text <वहन्ते अह्रुतप्सवः ॥>
      text <गोभिर्वाणो अज्यते सोभरीणां रथे कोशे हिरण्यये ।>
      text <गोबन्धवः सुजातास इषे भुजे महान्तो न स्परसे नु ॥>
      text <प्रति वो वृषदञ्जयो वृष्णे शर्धाय मारुताय भरध्वम् ।>
      text <हव्या वृषप्रयाव्णे ॥>
      text <वृषणश्वेन मरुतो वृषप्सुना रथेन वृषनाभिना ।>
      text <आ श्येनासो न पक्षिणो वृथा नरो हव्या नो वीतये गत ॥>
      text <समानमञ्ज्येषां वि भ्राजन्ते रुक्मासो अधि बाहुषु ।>
      text <दविद्युतत्यृष्टयः ॥>
      text <त उग्रासो वृषण उग्रबाहवो नकिष्टनूषु येतिरे ।>
      text <स्थिरा धन्वान्यायुधा रथेषु वोऽनीकेष्वधि श्रियः ॥>
      text <येषामर्णो न सप्रथो नाम त्वेषं शश्वतामेकमिद्भुजे ।>
      text <वयो न पित्र्यं सहः ॥>
      text <तान्वन्दस्व मरुतस्ताँ उप स्तुहि तेषां हि धुनीनाम् ।>
      text <अराणां न चरमस्तदेषां दाना मह्ना तदेषाम् ॥>
      text <सुभगः स व ऊतिष्वास पूर्वासु मरुतो व्युष्टिषु ।>
      text <यो वा नूनमुतासति ॥>
      text <यस्य वा यूयं प्रति वाजिनो नर आ हव्या वीतये गथ ।>
      text <अभि ष द्युम्नैरुत वाजसातिभिः सुम्ना वो धूतयो नशत् ॥>
      text <यथा रुद्रस्य सूनवो दिवो वशन्त्यसुरस्य वेधसः ।>
      text <युवानस्तथेदसत् ॥>
      text <ये चार्हन्ति मरुतः सुदानवः स्मन्मीळ्हुषश्चरन्ति ये ।>
      text <अतश्चिदा न उप वस्यसा हृदा युवान आ ववृध्वम् ॥>
      text <यून ऊ षु नविष्ठया वृष्णः पावकाँ अभि सोभरे गिरा ।>
      text <गाय गा इव चर्कृषत् ॥>
      text <साहा ये सन्ति मुष्टिहेव हव्यो विश्वासु पृत्सु होतृषु ।>
      text <वृष्णश्चन्द्रान्न सुश्रवस्तमान्गिरा वन्दस्व मरुतो अह ॥>
      text <गावश्चिद्घा समन्यवः सजात्येन मरुतः सबन्धवः ।>
      text <रिहते ककुभो मिथः ॥>
      text <मर्तश्चिद्वो नृतवो रुक्मवक्षस उप भ्रातृत्वमायति ।>
      text <अधि नो गात मरुतः सदा हि व आपित्वमस्ति निध्रुवि ॥>
      text <मरुतो मारुतस्य न आ भेषजस्य वहता सुदानवः ।>
      text <यूयं सखायः सप्तयः ॥>
      text <याभिः सिन्धुमवथ याभिस्तूर्वथ याभिर्दशस्यथा क्रिविम् ।>
      text <मयो नो भूतोतिभिर्मयोभुवः शिवाभिरसचद्विषः ॥>
      text <यत्सिन्धौ यदसिक्न्यां यत्समुद्रेषु मरुतः सुबर्हिषः ।>
      text <यत्पर्वतेषु भेषजम् ॥>
      text <विश्वं पश्यन्तो बिभृथा तनूष्वा तेना नो अधि वोचत ।>
      text <क्षमा रपो मरुत आतुरस्य न इष्कर्ता विह्रुतं पुनः ॥>
    text <ऋग्वेदः सूक्तं>
      text <वयमु त्वामपूर्व्य स्थूरं न कच्चिद्भरन्तोऽवस्यवः ।>
      text <वाजे चित्रं हवामहे ॥>
      text <उप त्वा कर्मन्नूतये स नो युवोग्रश्चक्राम यो धृषत् ।>
      text <त्वामिद्ध्यवितारं ववृमहे सखाय इन्द्र सानसिम् ॥>
      text <आ याहीम इन्दवोऽश्वपते गोपत उर्वरापते ।>
      text <सोमं सोमपते पिब ॥>
      text <वयं हि त्वा बन्धुमन्तमबन्धवो विप्रास इन्द्र येमिम ।>
      text <या ते धामानि वृषभ तेभिरा गहि विश्वेभिः सोमपीतये ॥>
      text <सीदन्तस्ते वयो यथा गोश्रीते मधौ मदिरे विवक्षणे ।>
      text <अभि त्वामिन्द्र नोनुमः ॥>
      text <अच्छा च त्वैना नमसा वदामसि किं मुहुश्चिद्वि दीधयः ।>
      text <सन्ति कामासो हरिवो ददिष्ट्वं स्मो वयं सन्ति नो धियः ॥>
      text <नूत्ना इदिन्द्र ते वयमूती अभूम नहि नू ते अद्रिवः ।>
      text <विद्मा पुरा परीणसः ॥>
      text <विद्मा सखित्वमुत शूर भोज्यमा ते ता वज्रिन्नीमहे ।>
      text <उतो समस्मिन्ना शिशीहि नो वसो वाजे सुशिप्र गोमति ॥>
      text <यो न इदमिदं पुरा प्र वस्य आनिनाय तमु व स्तुषे ।>
      text <सखाय इन्द्रमूतये ॥>
      text <हर्यश्वं सत्पतिं चर्षणीसहं स हि ष्मा यो अमन्दत ।>
      text <आ तु नः स वयति गव्यमश्व्यं स्तोतृभ्यो मघवा शतम् ॥>
      text <त्वया ह स्विद्युजा वयं प्रति श्वसन्तं वृषभ ब्रुवीमहि ।>
      text <संस्थे जनस्य गोमतः ॥>
      text <जयेम कारे पुरुहूत कारिणोऽभि तिष्ठेम दूढ्यः ।>
      text <नृभिर्वृत्रं हन्याम शूशुयाम चावेरिन्द्र प्र णो धियः ॥>
      text <अभ्रातृव्यो अना त्वमनापिरिन्द्र जनुषा सनादसि ।>
      text <युधेदापित्वमिच्छसे ॥>
      text <नकी रेवन्तं सख्याय विन्दसे पीयन्ति ते सुराश्वः ।>
      text <यदा कृणोषि नदनुं समूहस्यादित्पितेव हूयसे ॥>
      text <मा ते अमाजुरो यथा मूरास इन्द्र सख्ये त्वावतः ।>
      text <नि षदाम सचा सुते ॥>
      text <मा ते गोदत्र निरराम राधस इन्द्र मा ते गृहामहि ।>
      text <दृळ्हा चिदर्यः प्र मृशाभ्या भर न ते दामान आदभे ॥>
      text <इन्द्रो वा घेदियन्मघं सरस्वती वा सुभगा ददिर्वसु ।>
      text <त्वं वा चित्र दाशुषे ॥>
      text <चित्र इद्राजा राजका इदन्यके यके सरस्वतीमनु ।>
      text <पर्जन्य इव ततनद्धि वृष्ट्या सहस्रमयुता ददत् ॥>
    text <ऋग्वेदः सूक्तं>
      text <ओ त्यमह्व आ रथमद्या दंसिष्ठमूतये ।>
      text <यमश्विना सुहवा रुद्रवर्तनी आ सूर्यायै तस्थथुः ॥>
      text <पूर्वायुषं सुहवं पुरुस्पृहं भुज्युं वाजेषु पूर्व्यम् ।>
      text <सचनावन्तं सुमतिभिः सोभरे विद्वेषसमनेहसम् ॥>
      text <इह त्या पुरुभूतमा देवा नमोभिरश्विना ।>
      text <अर्वाचीना स्ववसे करामहे गन्तारा दाशुषो गृहम् ॥>
      text <युवो रथस्य परि चक्रमीयत ईर्मान्यद्वामिषण्यति ।>
      text <अस्माँ अच्छा सुमतिर्वां शुभस्पती आ धेनुरिव धावतु ॥>
      text <रथो यो वां त्रिवन्धुरो हिरण्याभीशुरश्विना ।>
      text <परि द्यावापृथिवी भूषति श्रुतस्तेन नासत्या गतम् ॥>
      text <दशस्यन्ता मनवे पूर्व्यं दिवि यवं वृकेण कर्षथः ।>
      text <ता वामद्य सुमतिभिः शुभस्पती अश्विना प्र स्तुवीमहि ॥>
      text <उप नो वाजिनीवसू यातमृतस्य पथिभिः ।>
      text <येभिस्तृक्षिं वृषणा त्रासदस्यवं महे क्षत्राय जिन्वथः ॥>
      text <अयं वामद्रिभिः सुतः सोमो नरा वृषण्वसू ।>
      text <आ यातं सोमपीतये पिबतं दाशुषो गृहे ॥>
      text <आ हि रुहतमश्विना रथे कोशे हिरण्यये वृषण्वसू ।>
      text <युञ्जाथां पीवरीरिषः ॥>
      text <याभिः पक्थमवथो याभिरध्रिगुं याभिर्बभ्रुं विजोषसम् ।>
      text <ताभिर्नो मक्षू तूयमश्विना गतं भिषज्यतं यदातुरम् ॥>
      text <यदध्रिगावो अध्रिगू इदा चिदह्नो अश्विना हवामहे ।>
      text <वयं गीर्भिर्विपन्यवः ॥>
      text <ताभिरा यातं वृषणोप मे हवं विश्वप्सुं विश्ववार्यम् ।>
      text <इषा मंहिष्ठा पुरुभूतमा नरा याभिः क्रिविं वावृधुस्ताभिरा गतम् ॥>
      text <ताविदा चिदहानां तावश्विना वन्दमान उप ब्रुवे ।>
      text <ता उ नमोभिरीमहे ॥>
      text <ताविद्दोषा ता उषसि शुभस्पती ता यामन्रुद्रवर्तनी ।>
      text <मा नो मर्ताय रिपवे वाजिनीवसू परो रुद्रावति ख्यतम् ॥>
      text <आ सुग्म्याय सुग्म्यं प्राता रथेनाश्विना वा सक्षणी ।>
      text <हुवे पितेव सोभरी ॥>
      text <मनोजवसा वृषणा मदच्युता मक्षुंगमाभिरूतिभिः ।>
      text <आरात्ताच्चिद्भूतमस्मे अवसे पूर्वीभिः पुरुभोजसा ॥>
      text <आ नो अश्वावदश्विना वर्तिर्यासिष्टं मधुपातमा नरा ।>
      text <गोमद्दस्रा हिरण्यवत् ॥>
      text <सुप्रावर्गं सुवीर्यं सुष्ठु वार्यमनाधृष्टं रक्षस्विना ।>
      text <अस्मिन्ना वामायाने वाजिनीवसू विश्वा वामानि धीमहि ॥>
    text <ऋग्वेदः सूक्तं>
      text <ईळिष्वा हि प्रतीव्यं यजस्व जातवेदसम् ।>
      text <चरिष्णुधूममगृभीतशोचिषम् ॥>
      text <दामानं विश्वचर्षणेऽग्निं विश्वमनो गिरा ।>
      text <उत स्तुषे विष्पर्धसो रथानाम् ॥>
      text <येषामाबाध ऋग्मिय इषः पृक्षश्च निग्रभे ।>
      text <उपविदा वह्निर्विन्दते वसु ॥>
      text <उदस्य शोचिरस्थाद्दीदियुषो व्यजरम् ।>
      text <तपुर्जम्भस्य सुद्युतो गणश्रियः ॥>
      text <उदु तिष्ठ स्वध्वर स्तवानो देव्या कृपा ।>
      text <अभिख्या भासा बृहता शुशुक्वनिः ॥>
      text <अग्ने याहि सुशस्तिभिर्हव्या जुह्वान आनुषक् ।>
      text <यथा दूतो बभूथ हव्यवाहनः ॥>
      text <अग्निं वः पूर्व्यं हुवे होतारं चर्षणीनाम् ।>
      text <तमया वाचा गृणे तमु व स्तुषे ॥>
      text <यज्ञेभिरद्भुतक्रतुं यं कृपा सूदयन्त इत् ।>
      text <मित्रं न जने सुधितमृतावनि ॥>
      text <ऋतावानमृतायवो यज्ञस्य साधनं गिरा ।>
      text <उपो एनं जुजुषुर्नमसस्पदे ॥>
      text <अच्छा नो अङ्गिरस्तमं यज्ञासो यन्तु संयतः ।>
      text <होता यो अस्ति विक्ष्वा यशस्तमः ॥>
      text <अग्ने तव त्ये अजरेन्धानासो बृहद्भाः ।>
      text <अश्वा इव वृषणस्तविषीयवः ॥>
      text <स त्वं न ऊर्जां पते रयिं रास्व सुवीर्यम् ।>
      text <प्राव नस्तोके तनये समत्स्वा ॥>
      text <यद्वा उ विश्पतिः शितः सुप्रीतो मनुषो विशि ।>
      text <विश्वेदग्निः प्रति रक्षांसि सेधति ॥>
      text <श्रुष्ट्यग्ने नवस्य मे स्तोमस्य वीर विश्पते ।>
      text <नि मायिनस्तपुषा रक्षसो दह ॥>
      text <न तस्य मायया चन रिपुरीशीत मर्त्यः ।>
      text <यो अग्नये ददाश हव्यदातिभिः ॥>
      text <व्यश्वस्त्वा वसुविदमुक्षण्युरप्रीणादृषिः ।>
      text <महो राये तमु त्वा समिधीमहि ॥>
      text <उशना काव्यस्त्वा नि होतारमसादयत् ।>
      text <आयजिं त्वा मनवे जातवेदसम् ॥>
      text <विश्वे हि त्वा सजोषसो देवासो दूतमक्रत ।>
      text <श्रुष्टी देव प्रथमो यज्ञियो भुवः ॥>
      text <इमं घा वीरो अमृतं दूतं कृण्वीत मर्त्यः ।>
      text <पावकं कृष्णवर्तनिं विहायसम् ॥>
      text <तं हुवेम यतस्रुचः सुभासं शुक्रशोचिषम् ।>
      text <विशामग्निमजरं प्रत्नमीड्यम् ॥>
      text <यो अस्मै हव्यदातिभिराहुतिं मर्तोऽविधत् ।>
      text <भूरि पोषं स धत्ते वीरवद्यशः ॥>
      text <प्रथमं जातवेदसमग्निं यज्ञेषु पूर्व्यम् ।>
      text <प्रति स्रुगेति नमसा हविष्मती ॥>
      text <आभिर्विधेमाग्नये ज्येष्ठाभिर्व्यश्ववत् ।>
      text <मंहिष्ठाभिर्मतिभिः शुक्रशोचिषे ॥>
      text <नूनमर्च विहायसे स्तोमेभि स्थूरयूपवत् ।>
      text <ऋषे वैयश्व दम्यायाग्नये ॥>
      text <अतिथिं मानुषाणां सूनुं वनस्पतीनाम् ।>
      text <विप्रा अग्निमवसे प्रत्नमीळते ॥>
      text <महो विश्वाँ अभि षतोऽभि हव्यानि मानुषा ।>
      text <अग्ने नि षत्सि नमसाधि बर्हिषि ॥>
      text <वंस्वा नो वार्या पुरु वंस्व रायः पुरुस्पृहः ।>
      text <सुवीर्यस्य प्रजावतो यशस्वतः ॥>
      text <त्वं वरो सुषाम्णेऽग्ने जनाय चोदय ।>
      text <सदा वसो रातिं यविष्ठ शश्वते ॥>
      text <त्वं हि सुप्रतूरसि त्वं नो गोमतीरिषः ।>
      text <महो रायः सातिमग्ने अपा वृधि ॥>
      text <अग्ने त्वं यशा अस्या मित्रावरुणा वह ।>
      text <ऋतावाना सम्राजा पूतदक्षसा ॥>
    text <ऋग्वेदः सूक्तं>
      text <सखाय आ शिषामहि ब्रह्मेन्द्राय वज्रिणे ।>
      text <स्तुष ऊ षु वो नृतमाय धृष्णवे ॥>
      text <शवसा ह्यसि श्रुतो वृत्रहत्येन वृत्रहा ।>
      text <मघैर्मघोनो अति शूर दाशसि ॥>
      text <स न स्तवान आ भर रयिं चित्रश्रवस्तमम् ।>
      text <निरेके चिद्यो हरिवो वसुर्ददिः ॥>
      text <आ निरेकमुत प्रियमिन्द्र दर्षि जनानाम् ।>
      text <धृषता धृष्णो स्तवमान आ भर ॥>
      text <न ते सव्यं न दक्षिणं हस्तं वरन्त आमुरः ।>
      text <न परिबाधो हरिवो गविष्टिषु ॥>
      text <आ त्वा गोभिरिव व्रजं गीर्भिरृणोम्यद्रिवः ।>
      text <आ स्मा कामं जरितुरा मनः पृण ॥>
      text <विश्वानि विश्वमनसो धिया नो वृत्रहन्तम ।>
      text <उग्र प्रणेतरधि षू वसो गहि ॥>
      text <वयं ते अस्य वृत्रहन्विद्याम शूर नव्यसः ।>
      text <वसो स्पार्हस्य पुरुहूत राधसः ॥>
      text <इन्द्र यथा ह्यस्ति तेऽपरीतं नृतो शवः ।>
      text <अमृक्ता रातिः पुरुहूत दाशुषे ॥>
      text <आ वृषस्व महामह महे नृतम राधसे ।>
      text <दृळ्हश्चिद्दृह्य मघवन्मघत्तये ॥>
      text <नू अन्यत्रा चिदद्रिवस्त्वन्नो जग्मुराशसः ।>
      text <मघवञ्छग्धि तव तन्न ऊतिभिः ॥>
      text <नह्यङ्ग नृतो त्वदन्यं विन्दामि राधसे ।>
      text <राये द्युम्नाय शवसे च गिर्वणः ॥>
      text <एन्दुमिन्द्राय सिञ्चत पिबाति सोम्यं मधु ।>
      text <प्र राधसा चोदयाते महित्वना ॥>
      text <उपो हरीणां पतिं दक्षं पृञ्चन्तमब्रवम् ।>
      text <नूनं श्रुधि स्तुवतो अश्व्यस्य ॥>
      text <नह्यङ्ग पुरा चन जज्ञे वीरतरस्त्वत् ।>
      text <नकी राया नैवथा न भन्दना ॥>
      text <एदु मध्वो मदिन्तरं सिञ्च वाध्वर्यो अन्धसः ।>
      text <एवा हि वीर स्तवते सदावृधः ॥>
      text <इन्द्र स्थातर्हरीणां नकिष्टे पूर्व्यस्तुतिम् ।>
      text <उदानंश शवसा न भन्दना ॥>
      text <तं वो वाजानां पतिमहूमहि श्रवस्यवः ।>
      text <अप्रायुभिर्यज्ञेभिर्वावृधेन्यम् ॥>
      text <एतो न्विन्द्रं स्तवाम सखाय स्तोम्यं नरम् ।>
      text <कृष्टीर्यो विश्वा अभ्यस्त्येक इत् ॥>
      text <अगोरुधाय गविषे द्युक्षाय दस्म्यं वचः ।>
      text <घृतात्स्वादीयो मधुनश्च वोचत ॥>
      text <यस्यामितानि वीर्या न राधः पर्येतवे ।>
      text <ज्योतिर्न विश्वमभ्यस्ति दक्षिणा ॥>
      text <स्तुहीन्द्रं व्यश्ववदनूर्मिं वाजिनं यमम् ।>
      text <अर्यो गयं मंहमानं वि दाशुषे ॥>
      text <एवा नूनमुप स्तुहि वैयश्व दशमं नवम् ।>
      text <सुविद्वांसं चर्कृत्यं चरणीनाम् ॥>
      text <वेत्था हि निरृतीनां वज्रहस्त परिवृजम् ।>
      text <अहरहः शुन्ध्युः परिपदामिव ॥>
      text <तदिन्द्राव आ भर येना दंसिष्ठ कृत्वने ।>
      text <द्विता कुत्साय शिश्नथो नि चोदय ॥>
      text <तमु त्वा नूनमीमहे नव्यं दंसिष्ठ सन्यसे ।>
      text <स त्वं नो विश्वा अभिमातीः सक्षणिः ॥>
      text <य ऋक्षादंहसो मुचद्यो वार्यात्सप्त सिन्धुषु ।>
      text <वधर्दासस्य तुविनृम्ण नीनमः ॥>
      text <यथा वरो सुषाम्णे सनिभ्य आवहो रयिम् ।>
      text <व्यश्वेभ्यः सुभगे वाजिनीवति ॥>
      text <आ नार्यस्य दक्षिणा व्यश्वाँ एतु सोमिनः ।>
      text <स्थूरं च राधः शतवत्सहस्रवत् ॥>
      text <यत्त्वा पृच्छादीजानः कुहया कुहयाकृते ।>
      text <एषो अपश्रितो वलो गोमतीमव तिष्ठति ॥>
    text <ऋग्वेदः सूक्तं>
      text <ता वां विश्वस्य गोपा देवा देवेषु यज्ञिया ।>
      text <ऋतावाना यजसे पूतदक्षसा ॥>
      text <मित्रा तना न रथ्या वरुणो यश्च सुक्रतुः ।>
      text <सनात्सुजाता तनया धृतव्रता ॥>
      text <ता माता विश्ववेदसासुर्याय प्रमहसा ।>
      text <मही जजानादितिरृतावरी ॥>
      text <महान्ता मित्रावरुणा सम्राजा देवावसुरा ।>
      text <ऋतावानावृतमा घोषतो बृहत् ॥>
      text <नपाता शवसो महः सूनू दक्षस्य सुक्रतू ।>
      text <सृप्रदानू इषो वास्त्वधि क्षितः ॥>
      text <सं या दानूनि येमथुर्दिव्याः पार्थिवीरिषः ।>
      text <नभस्वतीरा वां चरन्तु वृष्टयः ॥>
      text <अधि या बृहतो दिवोऽभि यूथेव पश्यतः ।>
      text <ऋतावाना सम्राजा नमसे हिता ॥>
      text <ऋतावाना नि षेदतुः साम्राज्याय सुक्रतू ।>
      text <धृतव्रता क्षत्रिया क्षत्रमाशतुः ॥>
      text <अक्ष्णश्चिद्गातुवित्तरानुल्बणेन चक्षसा ।>
      text <नि चिन्मिषन्ता निचिरा नि चिक्यतुः ॥>
      text <उत नो देव्यदितिरुरुष्यतां नासत्या ।>
      text <उरुष्यन्तु मरुतो वृद्धशवसः ॥>
      text <ते नो नावमुरुष्यत दिवा नक्तं सुदानवः ।>
      text <अरिष्यन्तो नि पायुभिः सचेमहि ॥>
      text <अघ्नते विष्णवे वयमरिष्यन्तः सुदानवे ।>
      text <श्रुधि स्वयावन्सिन्धो पूर्वचित्तये ॥>
      text <तद्वार्यं वृणीमहे वरिष्ठं गोपयत्यम् ।>
      text <मित्रो यत्पान्ति वरुणो यदर्यमा ॥>
      text <उत नः सिन्धुरपां तन्मरुतस्तदश्विना ।>
      text <इन्द्रो विष्णुर्मीढ्वांसः सजोषसः ॥>
      text <ते हि ष्मा वनुषो नरोऽभिमातिं कयस्य चित् ।>
      text <तिग्मं न क्षोदः प्रतिघ्नन्ति भूर्णयः ॥>
      text <अयमेक इत्था पुरूरु चष्टे वि विश्पतिः ।>
      text <तस्य व्रतान्यनु वश्चरामसि ॥>
      text <अनु पूर्वाण्योक्या साम्राज्यस्य सश्चिम ।>
      text <मित्रस्य व्रता वरुणस्य दीर्घश्रुत् ॥>
      text <परि यो रश्मिना दिवोऽन्तान्ममे पृथिव्याः ।>
      text <उभे आ पप्रौ रोदसी महित्वा ॥>
      text <उदु ष्य शरणे दिवो ज्योतिरयंस्त सूर्यः ।>
      text <अग्निर्न शुक्रः समिधान आहुतः ॥>
      text <वचो दीर्घप्रसद्मनीशे वाजस्य गोमतः ।>
      text <ईशे हि पित्वोऽविषस्य दावने ॥>
      text <तत्सूर्यं रोदसी उभे दोषा वस्तोरुप ब्रुवे ।>
      text <भोजेष्वस्माँ अभ्युच्चरा सदा ॥>
      text <ऋज्रमुक्षण्यायने रजतं हरयाणे ।>
      text <रथं युक्तमसनाम सुषामणि ॥>
      text <ता मे अश्व्यानां हरीणां नितोशना ।>
      text <उतो नु कृत्व्यानां नृवाहसा ॥>
      text <स्मदभीशू कशावन्ता विप्रा नविष्ठया मती ।>
      text <महो वाजिनावर्वन्ता सचासनम् ॥>
    text <ऋग्वेदः सूक्तं>
      text <युवोरु षू रथं हुवे सधस्तुत्याय सूरिषु ।>
      text <अतूर्तदक्षा वृषणा वृषण्वसू ॥>
      text <युवं वरो सुषाम्णे महे तने नासत्या ।>
      text <अवोभिर्याथो वृषणा वृषण्वसू ॥>
      text <ता वामद्य हवामहे हव्येभिर्वाजिनीवसू ।>
      text <पूर्वीरिष इषयन्तावति क्षपः ॥>
      text <आ वां वाहिष्ठो अश्विना रथो यातु श्रुतो नरा ।>
      text <उप स्तोमान्तुरस्य दर्शथः श्रिये ॥>
      text <जुहुराणा चिदश्विना मन्येथां वृषण्वसू ।>
      text <युवं हि रुद्रा पर्षथो अति द्विषः ॥>
      text <दस्रा हि विश्वमानुषङ्मक्षूभिः परिदीयथः ।>
      text <धियंजिन्वा मधुवर्णा शुभस्पती ॥>
      text <उप नो यातमश्विना राया विश्वपुषा सह ।>
      text <मघवाना सुवीरावनपच्युता ॥>
      text <आ मे अस्य प्रतीव्यमिन्द्रनासत्या गतम् ।>
      text <देवा देवेभिरद्य सचनस्तमा ॥>
      text <वयं हि वां हवामह उक्षण्यन्तो व्यश्ववत् ।>
      text <सुमतिभिरुप विप्राविहा गतम् ॥>
      text <अश्विना स्वृषे स्तुहि कुवित्ते श्रवतो हवम् ।>
      text <नेदीयसः कूळयातः पणीँरुत ॥>
      text <वैयश्वस्य श्रुतं नरोतो मे अस्य वेदथः ।>
      text <सजोषसा वरुणो मित्रो अर्यमा ॥>
      text <युवादत्तस्य धिष्ण्या युवानीतस्य सूरिभिः ।>
      text <अहरहर्वृषण मह्यं शिक्षतम् ॥>
      text <यो वां यज्ञेभिरावृतोऽधिवस्त्रा वधूरिव ।>
      text <सपर्यन्ता शुभे चक्राते अश्विना ॥>
      text <यो वामुरुव्यचस्तमं चिकेतति नृपाय्यम् ।>
      text <वर्तिरश्विना परि यातमस्मयू ॥>
      text <अस्मभ्यं सु वृषण्वसू यातं वर्तिर्नृपाय्यम् ।>
      text <विषुद्रुहेव यज्ञमूहथुर्गिरा ॥>
      text <वाहिष्ठो वां हवानां स्तोमो दूतो हुवन्नरा ।>
      text <युवाभ्यां भूत्वश्विना ॥>
      text <यददो दिवो अर्णव इषो वा मदथो गृहे ।>
      text <श्रुतमिन्मे अमर्त्या ॥>
      text <उत स्या श्वेतयावरी वाहिष्ठा वां नदीनाम् ।>
      text <सिन्धुर्हिरण्यवर्तनिः ॥>
      text <स्मदेतया सुकीर्त्याश्विना श्वेतया धिया ।>
      text <वहेथे शुभ्रयावाना ॥>
      text <युक्ष्वा हि त्वं रथासहा युवस्व पोष्या वसो ।>
      text <आन्नो वायो मधु पिबास्माकं सवना गहि ॥>
      text <तव वायवृतस्पते त्वष्टुर्जामातरद्भुत ।>
      text <अवांस्या वृणीमहे ॥>
      text <त्वष्टुर्जामातरं वयमीशानं राय ईमहे ।>
      text <सुतावन्तो वायुं द्युम्ना जनासः ॥>
      text <वायो याहि शिवा दिवो वहस्वा सु स्वश्व्यम् ।>
      text <वहस्व महः पृथुपक्षसा रथे ॥>
      text <त्वां हि सुप्सरस्तमं नृषदनेषु हूमहे ।>
      text <ग्रावाणं नाश्वपृष्ठं मंहना ॥>
      text <स त्वं नो देव मनसा वायो मन्दानो अग्रियः ।>
      text <कृधि वाजाँ अपो धियः ॥>
    text <ऋग्वेदः सूक्तं>
      text <अग्निरुक्थे पुरोहितो ग्रावाणो बर्हिरध्वरे ।>
      text <ऋचा यामि मरुतो ब्रह्मणस्पतिं देवाँ अवो वरेण्यम् ॥>
      text <आ पशुं गासि पृथिवीं वनस्पतीनुषासा नक्तमोषधीः ।>
      text <विश्वे च नो वसवो विश्ववेदसो धीनां भूत प्रावितारः ॥>
      text <प्र सू न एत्वध्वरोऽग्ना देवेषु पूर्व्यः ।>
      text <आदित्येषु प्र वरुणे धृतव्रते मरुत्सु विश्वभानुषु ॥>
      text <विश्वे हि ष्मा मनवे विश्ववेदसो भुवन्वृधे रिशादसः ।>
      text <अरिष्टेभिः पायुभिर्विश्ववेदसो यन्ता नोऽवृकं छर्दिः ॥>
      text <आ नो अद्य समनसो गन्ता विश्वे सजोषसः ।>
      text <ऋचा गिरा मरुतो देव्यदिते सदने पस्त्ये महि ॥>
      text <अभि प्रिया मरुतो या वो अश्व्या हव्या मित्र प्रयाथन ।>
      text <आ बर्हिरिन्द्रो वरुणस्तुरा नर आदित्यासः सदन्तु नः ॥>
      text <वयं वो वृक्तबर्हिषो हितप्रयस आनुषक् ।>
      text <सुतसोमासो वरुण हवामहे मनुष्वदिद्धाग्नयः ॥>
      text <आ प्र यात मरुतो विष्णो अश्विना पूषन्माकीनया धिया ।>
      text <इन्द्र आ यातु प्रथमः सनिष्युभिर्वृषा यो वृत्रहा गृणे ॥>
      text <वि नो देवासो अद्रुहोऽच्छिद्रं शर्म यच्छत ।>
      text <न यद्दूराद्वसवो नू चिदन्तितो वरूथमादधर्षति ॥>
      text <अस्ति हि वः सजात्यं रिशादसो देवासो अस्त्याप्यम् ।>
      text <प्र णः पूर्वस्मै सुविताय वोचत मक्षू सुम्नाय नव्यसे ॥>
      text <इदा हि व उपस्तुतिमिदा वामस्य भक्तये ।>
      text <उप वो विश्ववेदसो नमस्युराँ असृक्ष्यन्यामिव ॥>
      text <उदु ष्य वः सविता सुप्रणीतयोऽस्थादूर्ध्वो वरेण्यः ।>
      text <नि द्विपादश्चतुष्पादो अर्थिनोऽविश्रन्पतयिष्णवः ॥>
      text <देवंदेवं वोऽवसे देवंदेवमभिष्टये ।>
      text <देवंदेवं हुवेम वाजसातये गृणन्तो देव्या धिया ॥>
      text <देवासो हि ष्मा मनवे समन्यवो विश्वे साकं सरातयः ।>
      text <ते नो अद्य ते अपरं तुचे तु नो भवन्तु वरिवोविदः ॥>
      text <प्र वः शंसाम्यद्रुहः संस्थ उपस्तुतीनाम् ।>
      text <न तं धूर्तिर्वरुण मित्र मर्त्यं यो वो धामभ्योऽविधत् ॥>
      text <प्र स क्षयं तिरते वि महीरिषो यो वो वराय दाशति ।>
      text <प्र प्रजाभिर्जायते धर्मणस्पर्यरिष्टः सर्व एधते ॥>
      text <ऋते स विन्दते युधः सुगेभिर्यात्यध्वनः ।>
      text <अर्यमा मित्रो वरुणः सरातयो यं त्रायन्ते सजोषसः ॥>
      text <अज्रे चिदस्मै कृणुथा न्यञ्चनं दुर्गे चिदा सुसरणम् ।>
      text <एषा चिदस्मादशनिः परो नु सास्रेधन्ती वि नश्यतु ॥>
      text <यदद्य सूर्य उद्यति प्रियक्षत्रा ऋतं दध ।>
      text <यन्निम्रुचि प्रबुधि विश्ववेदसो यद्वा मध्यंदिने दिवः ॥>
      text <यद्वाभिपित्वे असुरा ऋतं यते छर्दिर्येम वि दाशुषे ।>
      text <वयं तद्वो वसवो विश्ववेदस उप स्थेयाम मध्य आ ॥>
      text <यदद्य सूर उदिते यन्मध्यंदिन आतुचि ।>
      text <वामं धत्थ मनवे विश्ववेदसो जुह्वानाय प्रचेतसे ॥>
      text <वयं तद्वः सम्राज आ वृणीमहे पुत्रो न बहुपाय्यम् ।>
      text <अश्याम तदादित्या जुह्वतो हविर्येन वस्योऽनशामहै ॥>
    text <ऋग्वेदः सूक्तं>
      text <ये त्रिंशति त्रयस्परो देवासो बर्हिरासदन् ।>
      text <विदन्नह द्वितासनन् ॥>
      text <वरुणो मित्रो अर्यमा स्मद्रातिषाचो अग्नयः ।>
      text <पत्नीवन्तो वषट्कृताः ॥>
      text <ते नो गोपा अपाच्यास्त उदक्त इत्था न्यक् ।>
      text <पुरस्तात्सर्वया विशा ॥>
      text <यथा वशन्ति देवास्तथेदसत्तदेषां नकिरा मिनत् ।>
      text <अरावा चन मर्त्यः ॥>
      text <सप्तानां सप्त ऋष्टयः सप्त द्युम्नान्येषाम् ।>
      text <सप्तो अधि श्रियो धिरे ॥>
    text <ऋग्वेदः सूक्तं>
      text <बभ्रुरेको विषुणः सूनरो युवाञ्ज्यङ्क्ते हिरण्ययम् ॥>
      text <योनिमेक आ ससाद द्योतनोऽन्तर्देवेषु मेधिरः ॥>
      text <वाशीमेको बिभर्ति हस्त आयसीमन्तर्देवेषु निध्रुविः ॥>
      text <वज्रमेको बिभर्ति हस्त आहितं तेन वृत्राणि जिघ्नते ॥>
      text <तिग्ममेको बिभर्ति हस्त आयुधं शुचिरुग्रो जलाषभेषजः ॥>
      text <पथ एकः पीपाय तस्करो यथाँ एष वेद निधीनाम् ॥>
      text <त्रीण्येक उरुगायो वि चक्रमे यत्र देवासो मदन्ति ॥>
      text <विभिर्द्वा चरत एकया सह प्र प्रवासेव वसतः ॥>
      text <सदो द्वा चक्राते उपमा दिवि सम्राजा सर्पिरासुती ॥>
      text <अर्चन्त एके महि साम मन्वत तेन सूर्यमरोचयन् ॥>
    text <ऋग्वेदः सूक्तं>
      text <नहि वो अस्त्यर्भको देवासो न कुमारकः ।>
      text <विश्वे सतोमहान्त इत् ॥>
      text <इति स्तुतासो असथा रिशादसो ये स्थ त्रयश्च त्रिंशच्च ।>
      text <मनोर्देवा यज्ञियासः ॥>
      text <ते नस्त्राध्वं तेऽवत त उ नो अधि वोचत ।>
      text <मा नः पथः पित्र्यान्मानवादधि दूरं नैष्ट परावतः ॥>
      text <ये देवास इह स्थन विश्वे वैश्वानरा उत ।>
      text <अस्मभ्यं शर्म सप्रथो गवेऽश्वाय यच्छत ॥>
    text <ऋग्वेदः सूक्तं>
      text <यो यजाति यजात इत्सुनवच्च पचाति च ।>
      text <ब्रह्मेदिन्द्रस्य चाकनत् ॥>
      text <पुरोळाशं यो अस्मै सोमं ररत आशिरम् ।>
      text <पादित्तं शक्रो अंहसः ॥>
      text <तस्य द्युमाँ असद्रथो देवजूतः स शूशुवत् ।>
      text <विश्वा वन्वन्नमित्रिया ॥>
      text <अस्य प्रजावती गृहेऽसश्चन्ती दिवेदिवे ।>
      text <इळा धेनुमती दुहे ॥>
      text <या दम्पती समनसा सुनुत आ च धावतः ।>
      text <देवासो नित्ययाशिरा ॥>
      text <प्रति प्राशव्याँ इतः सम्यञ्चा बर्हिराशाते ।>
      text <न ता वाजेषु वायतः ॥>
      text <न देवानामपि ह्नुतः सुमतिं न जुगुक्षतः ।>
      text <श्रवो बृहद्विवासतः ॥>
      text <पुत्रिणा ता कुमारिणा विश्वमायुर्व्यश्नुतः ।>
      text <उभा हिरण्यपेशसा ॥>
      text <वीतिहोत्रा कृतद्वसू दशस्यन्तामृताय कम् ।>
      text <समूधो रोमशं हतो देवेषु कृणुतो दुवः ॥>
      text <आ शर्म पर्वतानां वृणीमहे नदीनाम् ।>
      text <आ विष्णोः सचाभुवः ॥>
      text <ऐतु पूषा रयिर्भगः स्वस्ति सर्वधातमः ।>
      text <उरुरध्वा स्वस्तये ॥>
      text <अरमतिरनर्वणो विश्वो देवस्य मनसा ।>
      text <आदित्यानामनेह इत् ॥>
      text <यथा नो मित्रो अर्यमा वरुणः सन्ति गोपाः ।>
      text <सुगा ऋतस्य पन्थाः ॥>
      text <अग्निं वः पूर्व्यं गिरा देवमीळे वसूनाम् ।>
      text <सपर्यन्तः पुरुप्रियं मित्रं न क्षेत्रसाधसम् ॥>
      text <मक्षू देववतो रथः शूरो वा पृत्सु कासु चित् ।>
      text <देवानां य इन्मनो यजमान इयक्षत्यभीदयज्वनो भुवत् ॥>
      text <न यजमान रिष्यसि न सुन्वान न देवयो ।>
      text <देवानां य इन्मनो यजमान इयक्षत्यभीदयज्वनो भुवत् ॥>
      text <नकिष्टं कर्मणा नशन्न प्र योषन्न योषति ।>
      text <देवानां य इन्मनो यजमान इयक्षत्यभीदयज्वनो भुवत् ॥>
      text <असदत्र सुवीर्यमुत त्यदाश्वश्व्यम् ।>
      text <देवानां य इन्मनो यजमान इयक्षत्यभीदयज्वनो भुवत् ॥>
    text <ऋग्वेदः सूक्तं>
      text <प्र कृतान्यृजीषिणः कण्वा इन्द्रस्य गाथया ।>
      text <मदे सोमस्य वोचत ॥>
      text <यः सृबिन्दमनर्शनिं पिप्रुं दासमहीशुवम् ।>
      text <वधीदुग्रो रिणन्नपः ॥>
      text <न्यर्बुदस्य विष्टपं वर्ष्माणं बृहतस्तिर ।>
      text <कृषे तदिन्द्र पौंस्यम् ॥>
      text <प्रति श्रुताय वो धृषत्तूर्णाशं न गिरेरधि ।>
      text <हुवे सुशिप्रमूतये ॥>
      text <स गोरश्वस्य वि व्रजं मन्दानः सोम्येभ्यः ।>
      text <पुरं न शूर दर्षसि ॥>
      text <यदि मे रारणः सुत उक्थे वा दधसे चनः ।>
      text <आरादुप स्वधा गहि ॥>
      text <वयं घा ते अपि ष्मसि स्तोतार इन्द्र गिर्वणः ।>
      text <त्वं नो जिन्व सोमपाः ॥>
      text <उत नः पितुमा भर संरराणो अविक्षितम् ।>
      text <मघवन्भूरि ते वसु ॥>
      text <उत नो गोमतस्कृधि हिरण्यवतो अश्विनः ।>
      text <इळाभिः सं रभेमहि ॥>
      text <बृबदुक्थं हवामहे सृप्रकरस्नमूतये ।>
      text <साधु कृण्वन्तमवसे ॥>
      text <यः संस्थे चिच्छतक्रतुरादीं कृणोति वृत्रहा ।>
      text <जरितृभ्यः पुरूवसुः ॥>
      text <स नः शक्रश्चिदा शकद्दानवाँ अन्तराभरः ।>
      text <इन्द्रो विश्वाभिरूतिभिः ॥>
      text <यो रायोऽवनिर्महान्सुपारः सुन्वतः सखा ।>
      text <तमिन्द्रमभि गायत ॥>
      text <आयन्तारं महि स्थिरं पृतनासु श्रवोजितम् ।>
      text <भूरेरीशानमोजसा ॥>
      text <नकिरस्य शचीनां नियन्ता सूनृतानाम् ।>
      text <नकिर्वक्ता न दादिति ॥>
      text <न नूनं ब्रह्मणामृणं प्राशूनामस्ति सुन्वताम् ।>
      text <न सोमो अप्रता पपे ॥>
      text <पन्य इदुप गायत पन्य उक्थानि शंसत ।>
      text <ब्रह्मा कृणोत पन्य इत् ॥>
      text <पन्य आ दर्दिरच्छता सहस्रा वाज्यवृतः ।>
      text <इन्द्रो यो यज्वनो वृधः ॥>
      text <वि षू चर स्वधा अनु कृष्टीनामन्वाहुवः ।>
      text <इन्द्र पिब सुतानाम् ॥>
      text <पिब स्वधैनवानामुत यस्तुग्र्ये सचा ।>
      text <उतायमिन्द्र यस्तव ॥>
      text <अतीहि मन्युषाविणं सुषुवांसमुपारणे ।>
      text <इमं रातं सुतं पिब ॥>
      text <इहि तिस्रः परावत इहि पञ्च जनाँ अति ।>
      text <धेना इन्द्रावचाकशत् ॥>
      text <सूर्यो रश्मिं यथा सृजा त्वा यच्छन्तु मे गिरः ।>
      text <निम्नमापो न सध्र्यक् ॥>
      text <अध्वर्यवा तु हि षिञ्च सोमं वीराय शिप्रिणे ।>
      text <भरा सुतस्य पीतये ॥>
      text <य उद्नः फलिगं भिनन्न्यक्सिन्धूँरवासृजत् ।>
      text <यो गोषु पक्वं धारयत् ॥>
      text <अहन्वृत्रमृचीषम और्णवाभमहीशुवम् ।>
      text <हिमेनाविध्यदर्बुदम् ॥>
      text <प्र व उग्राय निष्टुरेऽषाळ्हाय प्रसक्षिणे ।>
      text <देवत्तं ब्रह्म गायत ॥>
      text <यो विश्वान्यभि व्रता सोमस्य मदे अन्धसः ।>
      text <इन्द्रो देवेषु चेतति ॥>
      text <इह त्या सधमाद्या हरी हिरण्यकेश्या ।>
      text <वोळ्हामभि प्रयो हितम् ॥>
      text <अर्वाञ्चं त्वा पुरुष्टुत प्रियमेधस्तुता हरी ।>
      text <सोमपेयाय वक्षतः ॥>
    text <ऋग्वेदः सूक्तं>
      text <वयं घ त्वा सुतावन्त आपो न वृक्तबर्हिषः ।>
      text <पवित्रस्य प्रस्रवणेषु वृत्रहन्परि स्तोतार आसते ॥>
      text <स्वरन्ति त्वा सुते नरो वसो निरेक उक्थिनः ।>
      text <कदा सुतं तृषाण ओक आ गम इन्द्र स्वब्दीव वंसगः ॥>
      text <कण्वेभिर्धृष्णवा धृषद्वाजं दर्षि सहस्रिणम् ।>
      text <पिशङ्गरूपं मघवन्विचर्षणे मक्षू गोमन्तमीमहे ॥>
      text <पाहि गायान्धसो मद इन्द्राय मेध्यातिथे ।>
      text <यः सम्मिश्लो हर्योर्यः सुते सचा वज्री रथो हिरण्ययः ॥>
      text <यः सुषव्यः सुदक्षिण इनो यः सुक्रतुर्गृणे ।>
      text <य आकरः सहस्रा यः शतामघ इन्द्रो यः पूर्भिदारितः ॥>
      text <यो धृषितो योऽवृतो यो अस्ति श्मश्रुषु श्रितः ।>
      text <विभूतद्युम्नश्च्यवनः पुरुष्टुतः क्रत्वा गौरिव शाकिनः ॥>
      text <क ईं वेद सुते सचा पिबन्तं कद्वयो दधे ।>
      text <अयं यः पुरो विभिनत्त्योजसा मन्दानः शिप्र्यन्धसः ॥>
      text <दाना मृगो न वारणः पुरुत्रा चरथं दधे ।>
      text <नकिष्ट्वा नि यमदा सुते गमो महाँश्चरस्योजसा ॥>
      text <य उग्रः सन्ननिष्टृत स्थिरो रणाय संस्कृतः ।>
      text <यदि स्तोतुर्मघवा शृणवद्धवं नेन्द्रो योषत्या गमत् ॥>
      text <सत्यमित्था वृषेदसि वृषजूतिर्नोऽवृतः ।>
      text <वृषा ह्युग्र शृण्विषे परावति वृषो अर्वावति श्रुतः ॥>
      text <वृषणस्ते अभीशवो वृषा कशा हिरण्ययी ।>
      text <वृषा रथो मघवन्वृषणा हरी वृषा त्वं शतक्रतो ॥>
      text <वृषा सोता सुनोतु ते वृषन्नृजीपिन्ना भर ।>
      text <वृषा दधन्वे वृषणं नदीष्वा तुभ्यं स्थातर्हरीणाम् ॥>
      text <एन्द्र याहि पीतये मधु शविष्ठ सोम्यम् ।>
      text <नायमच्छा मघवा शृणवद्गिरो ब्रह्मोक्था च सुक्रतुः ॥>
      text <वहन्तु त्वा रथेष्ठामा हरयो रथयुजः ।>
      text <तिरश्चिदर्यं सवनानि वृत्रहन्नन्येषां या शतक्रतो ॥>
      text <अस्माकमद्यान्तमं स्तोमं धिष्व महामह ।>
      text <अस्माकं ते सवना सन्तु शंतमा मदाय द्युक्ष सोमपाः ॥>
      text <नहि षस्तव नो मम शास्त्रे अन्यस्य रण्यति ।>
      text <यो अस्मान्वीर आनयत् ॥>
      text <इन्द्रश्चिद्घा तदब्रवीत्स्त्रिया अशास्यं मनः ।>
      text <उतो अह क्रतुं रघुम् ॥>
      text <सप्ती चिद्घा मदच्युता मिथुना वहतो रथम् ।>
      text <एवेद्धूर्वृष्ण उत्तरा ॥>
      text <अधः पश्यस्व मोपरि संतरां पादकौ हर ।>
      text <मा ते कशप्लकौ दृशन्स्त्री हि ब्रह्मा बभूविथ ॥>
    text <ऋग्वेदः सूक्तं>
      text <एन्द्र याहि हरिभिरुप कण्वस्य सुष्टुतिम् ।>
      text <दिवो अमुष्य शासतो दिवं यय दिवावसो ॥>
      text <आ त्वा ग्रावा वदन्निह सोमी घोषेण यच्छतु ।>
      text <दिवो अमुष्य शासतो दिवं यय दिवावसो ॥>
      text <अत्रा वि नेमिरेषामुरां न धूनुते वृकः ।>
      text <दिवो अमुष्य शासतो दिवं यय दिवावसो ॥>
      text <आ त्वा कण्वा इहावसे हवन्ते वाजसातये ।>
      text <दिवो अमुष्य शासतो दिवं यय दिवावसो ॥>
      text <दधामि ते सुतानां वृष्णे न पूर्वपाय्यम् ।>
      text <दिवो अमुष्य शासतो दिवं यय दिवावसो ॥>
      text <स्मत्पुरंधिर्न आ गहि विश्वतोधीर्न ऊतये ।>
      text <दिवो अमुष्य शासतो दिवं यय दिवावसो ॥>
      text <आ नो याहि महेमते सहस्रोते शतामघ ।>
      text <दिवो अमुष्य शासतो दिवं यय दिवावसो ॥>
      text <आ त्वा होता मनुर्हितो देवत्रा वक्षदीड्यः ।>
      text <दिवो अमुष्य शासतो दिवं यय दिवावसो ॥>
      text <आ त्वा मदच्युता हरी श्येनं पक्षेव वक्षतः ।>
      text <दिवो अमुष्य शासतो दिवं यय दिवावसो ॥>
      text <आ याह्यर्य आ परि स्वाहा सोमस्य पीतये ।>
      text <दिवो अमुष्य शासतो दिवं यय दिवावसो ॥>
      text <आ नो याह्युपश्रुत्युक्थेषु रणया इह ।>
      text <दिवो अमुष्य शासतो दिवं यय दिवावसो ॥>
      text <सरूपैरा सु नो गहि सम्भृतैः सम्भृताश्वः ।>
      text <दिवो अमुष्य शासतो दिवं यय दिवावसो ॥>
      text <आ याहि पर्वतेभ्यः समुद्रस्याधि विष्टपः ।>
      text <दिवो अमुष्य शासतो दिवं यय दिवावसो ॥>
      text <आ नो गव्यान्यश्व्या सहस्रा शूर दर्दृहि ।>
      text <दिवो अमुष्य शासतो दिवं यय दिवावसो ॥>
      text <आ नः सहस्रशो भरायुतानि शतानि च ।>
      text <दिवो अमुष्य शासतो दिवं यय दिवावसो ॥>
      text <आ यदिन्द्रश्च दद्वहे सहस्रं वसुरोचिषः ।>
      text <ओजिष्ठमश्व्यं पशुम् ॥>
      text <य ऋज्रा वातरंहसोऽरुषासो रघुष्यदः ।>
      text <भ्राजन्ते सूर्या इव ॥>
      text <पारावतस्य रातिषु द्रवच्चक्रेष्वाशुषु ।>
      text <तिष्ठं वनस्य मध्य आ ॥>
    text <ऋग्वेदः सूक्तं>
      text <अग्निनेन्द्रेण वरुणेन विष्णुनादित्यै रुद्रैर्वसुभिः सचाभुवा ।>
      text <सजोषसा उषसा सूर्येण च सोमं पिबतमश्विना ॥>
      text <विश्वाभिर्धीभिर्भुवनेन वाजिना दिवा पृथिव्याद्रिभिः सचाभुवा ।>
      text <सजोषसा उषसा सूर्येण च सोमं पिबतमश्विना ॥>
      text <विश्वैर्देवैस्त्रिभिरेकादशैरिहाद्भिर्मरुद्भिर्भृगुभिः सचाभुवा ।>
      text <सजोषसा उषसा सूर्येण च सोमं पिबतमश्विना ॥>
      text <जुषेथां यज्ञं बोधतं हवस्य मे विश्वेह देवौ सवनाव गच्छतम् ।>
      text <सजोषसा उषसा सूर्येण चेषं नो वोळ्हमश्विना ॥>
      text <स्तोमं जुषेथां युवशेव कन्यनां विश्वेह देवौ सवनाव गच्छतम् ।>
      text <सजोषसा उषसा सूर्येण चेषं नो वोळ्हमश्विना ॥>
      text <गिरो जुषेथामध्वरं जुषेथां विश्वेह देवौ सवनाव गच्छतम् ।>
      text <सजोषसा उषसा सूर्येण चेषं नो वोळ्हमश्विना ॥>
      text <हारिद्रवेव पतथो वनेदुप सोमं सुतं महिषेवाव गच्छथः ।>
      text <सजोषसा उषसा सूर्येण च त्रिर्वर्तिर्यातमश्विना ॥>
      text <हंसाविव पतथो अध्वगाविव सोमं सुतं महिषेवाव गच्छथः ।>
      text <सजोषसा उषसा सूर्येण च त्रिर्वर्तिर्यातमश्विना ॥>
      text <श्येनाविव पतथो हव्यदातये सोमं सुतं महिषेवाव गच्छथः ।>
      text <सजोषसा उषसा सूर्येण च त्रिर्वर्तिर्यातमश्विना ॥>
      text <पिबतं च तृप्णुतं चा च गच्छतं प्रजां च धत्तं द्रविणं च धत्तम् ।>
      text <सजोषसा उषसा सूर्येण चोर्जं नो धत्तमश्विना ॥>
      text <जयतं च प्र स्तुतं च प्र चावतं प्रजां च धत्तं द्रविणं च धत्तम् ।>
      text <सजोषसा उषसा सूर्येण चोर्जं नो धत्तमश्विना ॥>
      text <हतं च शत्रून्यततं च मित्रिणः प्रजां च धत्तं द्रविणं च धत्तम् ।>
      text <सजोषसा उषसा सूर्येण चोर्जं नो धत्तमश्विना ॥>
      text <मित्रावरुणवन्ता उत धर्मवन्ता मरुत्वन्ता जरितुर्गच्छथो हवम् ।>
      text <सजोषसा उषसा सूर्येण चादित्यैर्यातमश्विना ॥>
      text <अङ्गिरस्वन्ता उत विष्णुवन्ता मरुत्वन्ता जरितुर्गच्छथो हवम् ।>
      text <सजोषसा उषसा सूर्येण चादित्यैर्यातमश्विना ॥>
      text <ऋभुमन्ता वृषणा वाजवन्ता मरुत्वन्ता जरितुर्गच्छथो हवम् ।>
      text <सजोषसा उषसा सूर्येण चादित्यैर्यातमश्विना ॥>
      text <ब्रह्म जिन्वतमुत जिन्वतं धियो हतं रक्षांसि सेधतममीवाः ।>
      text <सजोषसा उषसा सूर्येण च सोमं सुन्वतो अश्विना ॥>
      text <क्षत्रं जिन्वतमुत जिन्वतं नॄन्हतं रक्षांसि सेधतममीवाः ।>
      text <सजोषसा उषसा सूर्येण च सोमं सुन्वतो अश्विना ॥>
      text <धेनूर्जिन्वतमुत जिन्वतं विशो हतं रक्षांसि सेधतममीवाः ।>
      text <सजोषसा उषसा सूर्येण च सोमं सुन्वतो अश्विना ॥>
      text <अत्रेरिव शृणुतं पूर्व्यस्तुतिं श्यावाश्वस्य सुन्वतो मदच्युता ।>
      text <सजोषसा उषसा सूर्येण चाश्विना तिरोअह्न्यम् ॥>
      text <सर्गाँ इव सृजतं सुष्टुतीरुप श्यावाश्वस्य सुन्वतो मदच्युता ।>
      text <सजोषसा उषसा सूर्येण चाश्विना तिरोअह्न्यम् ॥>
      text <रश्मीँरिव यच्छतमध्वराँ उप श्यावाश्वस्य सुन्वतो मदच्युता ।>
      text <सजोषसा उषसा सूर्येण चाश्विना तिरोअह्न्यम् ॥>
      text <अर्वाग्रथं नि यच्छतं पिबतं सोम्यं मधु ।>
      text <आ यातमश्विना गतमवस्युर्वामहं हुवे धत्तं रत्नानि दाशुषे ॥>
      text <नमोवाके प्रस्थिते अध्वरे नरा विवक्षणस्य पीतये ।>
      text <आ यातमश्विना गतमवस्युर्वामहं हुवे धत्तं रत्नानि दाशुषे ॥>
      text <स्वाहाकृतस्य तृम्पतं सुतस्य देवावन्धसः ।>
      text <आ यातमश्विना गतमवस्युर्वामहं हुवे धत्तं रत्नानि दाशुषे ॥>
    text <ऋग्वेदः सूक्तं>
      text <अवितासि सुन्वतो वृक्तबर्हिषः पिबा सोमं मदाय कं शतक्रतो ।>
      text <यं ते भागमधारयन्विश्वाः सेहानः पृतना उरु ज्रयः समप्सुजिन्मरुत्वाँ इन्द्र सत्पते ॥>
      text <प्राव स्तोतारं मघवन्नव त्वां पिबा सोमं मदाय कं शतक्रतो ।>
      text <यं ते भागमधारयन्विश्वाः सेहानः पृतना उरु ज्रयः समप्सुजिन्मरुत्वाँ इन्द्र सत्पते ॥>
      text <ऊर्जा देवाँ अवस्योजसा त्वां पिबा सोमं मदाय कं शतक्रतो ।>
      text <यं ते भागमधारयन्विश्वाः सेहानः पृतना उरु ज्रयः समप्सुजिन्मरुत्वाँ इन्द्र सत्पते ॥>
      text <जनिता दिवो जनिता पृथिव्याः पिबा सोमं मदाय कं शतक्रतो ।>
      text <यं ते भागमधारयन्विश्वाः सेहानः पृतना उरु ज्रयः समप्सुजिन्मरुत्वाँ इन्द्र सत्पते ॥>
      text <जनिताश्वानां जनिता गवामसि पिबा सोमं मदाय कं शतक्रतो ।>
      text <यं ते भागमधारयन्विश्वाः सेहानः पृतना उरु ज्रयः समप्सुजिन्मरुत्वाँ इन्द्र सत्पते ॥>
      text <अत्रीणां स्तोममद्रिवो महस्कृधि पिबा सोमं मदाय कं शतक्रतो ।>
      text <यं ते भागमधारयन्विश्वाः सेहानः पृतना उरु ज्रयः समप्सुजिन्मरुत्वाँ इन्द्र सत्पते ॥>
      text <श्यावाश्वस्य सुन्वतस्तथा शृणु यथाशृणोरत्रेः कर्माणि कृण्वतः ।>
      text <प्र त्रसदस्युमाविथ त्वमेक इन्नृषाह्य इन्द्र ब्रह्माणि वर्धयन् ॥>
    text <ऋग्वेदः सूक्तं>
      text <प्रेदं ब्रह्म वृत्रतूर्येष्वाविथ प्र सुन्वतः शचीपत इन्द्र विश्वाभिरूतिभिः ।>
      text <माध्यंदिनस्य सवनस्य वृत्रहन्ननेद्य पिबा सोमस्य वज्रिवः ॥>
      text <सेहान उग्र पृतना अभि द्रुहः शचीपत इन्द्र विश्वाभिरूतिभिः ।>
      text <माध्यंदिनस्य सवनस्य वृत्रहन्ननेद्य पिबा सोमस्य वज्रिवः ॥>
      text <एकराळस्य भुवनस्य राजसि शचीपत इन्द्र विश्वाभिरूतिभिः ।>
      text <माध्यंदिनस्य सवनस्य वृत्रहन्ननेद्य पिबा सोमस्य वज्रिवः ॥>
      text <सस्थावाना यवयसि त्वमेक इच्छचीपत इन्द्र विश्वाभिरूतिभिः ।>
      text <माध्यंदिनस्य सवनस्य वृत्रहन्ननेद्य पिबा सोमस्य वज्रिवः ॥>
      text <क्षेमस्य च प्रयुजश्च त्वमीशिषे शचीपत इन्द्र विश्वाभिरूतिभिः ।>
      text <माध्यंदिनस्य सवनस्य वृत्रहन्ननेद्य पिबा सोमस्य वज्रिवः ॥>
      text <क्षत्राय त्वमवसि न त्वमाविथ शचीपत इन्द्र विश्वाभिरूतिभिः ।>
      text <माध्यंदिनस्य सवनस्य वृत्रहन्ननेद्य पिबा सोमस्य वज्रिवः ॥>
      text <श्यावाश्वस्य रेभतस्तथा शृणु यथाशृणोरत्रेः कर्माणि कृण्वतः ।>
      text <प्र त्रसदस्युमाविथ त्वमेक इन्नृषाह्य इन्द्र क्षत्राणि वर्धयन् ॥>
    text <ऋग्वेदः सूक्तं>
      text <यज्ञस्य हि स्थ ऋत्विजा सस्नी वाजेषु कर्मसु ।>
      text <इन्द्राग्नी तस्य बोधतम् ॥>
      text <तोशासा रथयावाना वृत्रहणापराजिता ।>
      text <इन्द्राग्नी तस्य बोधतम् ॥>
      text <इदं वां मदिरं मध्वधुक्षन्नद्रिभिर्नरः ।>
      text <इन्द्राग्नी तस्य बोधतम् ॥>
      text <जुषेथां यज्ञमिष्टये सुतं सोमं सधस्तुती ।>
      text <इन्द्राग्नी आ गतं नरा ॥>
      text <इमा जुषेथां सवना येभिर्हव्यान्यूहथुः ।>
      text <इन्द्राग्नी आ गतं नरा ॥>
      text <इमां गायत्रवर्तनिं जुषेथां सुष्टुतिं मम ।>
      text <इन्द्राग्नी आ गतं नरा ॥>
      text <प्रातर्यावभिरा गतं देवेभिर्जेन्यावसू ।>
      text <इन्द्राग्नी सोमपीतये ॥>
      text <श्यावाश्वस्य सुन्वतोऽत्रीणां शृणुतं हवम् ।>
      text <इन्द्राग्नी सोमपीतये ॥>
      text <एवा वामह्व ऊतये यथाहुवन्त मेधिराः ।>
      text <इन्द्राग्नी सोमपीतये ॥>
      text <आहं सरस्वतीवतोरिन्द्राग्न्योरवो वृणे ।>
      text <याभ्यां गायत्रमृच्यते ॥>
    text <ऋग्वेदः सूक्तं>
      text <अग्निमस्तोष्यृग्मियमग्निमीळा यजध्यै ।>
      text <अग्निर्देवाँ अनक्तु न उभे हि विदथे कविरन्तश्चरति दूत्यं नभन्तामन्यके समे ॥>
      text <न्यग्ने नव्यसा वचस्तनूषु शंसमेषाम् ।>
      text <न्यराती रराव्णां विश्वा अर्यो अरातीरितो युच्छन्त्वामुरो नभन्तामन्यके समे ॥>
      text <अग्ने मन्मानि तुभ्यं कं घृतं न जुह्व आसनि ।>
      text <स देवेषु प्र चिकिद्धि त्वं ह्यसि पूर्व्यः शिवो दूतो विवस्वतो नभन्तामन्यके समे ॥>
      text <तत्तदग्निर्वयो दधे यथायथा कृपण्यति ।>
      text <ऊर्जाहुतिर्वसूनां शं च योश्च मयो दधे विश्वस्यै देवहूत्यै नभन्तामन्यके समे ॥>
      text <स चिकेत सहीयसाग्निश्चित्रेण कर्मणा ।>
      text <स होता शश्वतीनां दक्षिणाभिरभीवृत इनोति च प्रतीव्यं नभन्तामन्यके समे ॥>
      text <अग्निर्जाता देवानामग्निर्वेद मर्तानामपीच्यम् ।>
      text <अग्निः स द्रविणोदा अग्निर्द्वारा व्यूर्णुते स्वाहुतो नवीयसा नभन्तामन्यके समे ॥>
      text <अग्निर्देवेषु संवसुः स विक्षु यज्ञियास्वा ।>
      text <स मुदा काव्या पुरु विश्वं भूमेव पुष्यति देवो देवेषु यज्ञियो नभन्तामन्यके समे ॥>
      text <यो अग्निः सप्तमानुषः श्रितो विश्वेषु सिन्धुषु ।>
      text <तमागन्म त्रिपस्त्यं मन्धातुर्दस्युहन्तममग्निं यज्ञेषु पूर्व्यं नभन्तामन्यके समे ॥>
      text <अग्निस्त्रीणि त्रिधातून्या क्षेति विदथा कविः ।>
      text <स त्रीँरेकादशाँ इह यक्षच्च पिप्रयच्च नो विप्रो दूतः परिष्कृतो नभन्तामन्यके समे ॥>
      text <त्वं नो अग्न आयुषु त्वं देवेषु पूर्व्य वस्व एक इरज्यसि ।>
      text <त्वामापः परिस्रुतः परि यन्ति स्वसेतवो नभन्तामन्यके समे ॥>
    text <ऋग्वेदः सूक्तं>
      text <इन्द्राग्नी युवं सु नः सहन्ता दासथो रयिम् ।>
      text <येन दृळ्हा समत्स्वा वीळु चित्साहिषीमह्यग्निर्वनेव वात इन्नभन्तामन्यके समे ॥>
      text <नहि वां वव्रयामहेऽथेन्द्रमिद्यजामहे शविष्ठं नृणां नरम् ।>
      text <स नः कदा चिदर्वता गमदा वाजसातये गमदा मेधसातये नभन्तामन्यके समे ॥>
      text <ता हि मध्यं भराणामिन्द्राग्नी अधिक्षितः ।>
      text <ता उ कवित्वना कवी पृच्छ्यमाना सखीयते सं धीतमश्नुतं नरा नभन्तामन्यके समे ॥>
      text <अभ्यर्च नभाकवदिन्द्राग्नी यजसा गिरा ।>
      text <ययोर्विश्वमिदं जगदियं द्यौः पृथिवी मह्युपस्थे बिभृतो वसु नभन्तामन्यके समे ॥>
      text <प्र ब्रह्माणि नभाकवदिन्द्राग्निभ्यामिरज्यत ।>
      text <या सप्तबुध्नमर्णवं जिह्मबारमपोर्णुत इन्द्र ईशान ओजसा नभन्तामन्यके समे ॥>
      text <अपि वृश्च पुराणवद्व्रततेरिव गुष्पितमोजो दासस्य दम्भय ।>
      text <वयं तदस्य सम्भृतं वस्विन्द्रेण वि भजेमहि नभन्तामन्यके समे ॥>
      text <यदिन्द्राग्नी जना इमे विह्वयन्ते तना गिरा ।>
      text <अस्माकेभिर्नृभिर्वयं सासह्याम पृतन्यतो वनुयाम वनुष्यतो नभन्तामन्यके समे ॥>
      text <या नु श्वेताववो दिव उच्चरात उप द्युभिः ।>
      text <इन्द्राग्न्योरनु व्रतमुहाना यन्ति सिन्धवो यान्सीं बन्धादमुञ्चतां नभन्तामन्यके समे ॥>
      text <पूर्वीष्ट इन्द्रोपमातयः पूर्वीरुत प्रशस्तयः सूनो हिन्वस्य हरिवः ।>
      text <वस्वो वीरस्यापृचो या नु साधन्त नो धियो नभन्तामन्यके समे ॥>
      text <तं शिशीता सुवृक्तिभिस्त्वेषं सत्वानमृग्मियम् ।>
      text <उतो नु चिद्य ओजसा शुष्णस्याण्डानि भेदति जेषत्स्वर्वतीरपो नभन्तामन्यके समे ॥>
      text <तं शिशीता स्वध्वरं सत्यं सत्वानमृत्वियम् ।>
      text <उतो नु चिद्य ओहत आण्डा शुष्णस्य भेदत्यजैः स्वर्वतीरपो नभन्तामन्यके समे ॥>
      text <एवेन्द्राग्निभ्यां पितृवन्नवीयो मन्धातृवदङ्गिरस्वदवाचि ।>
      text <त्रिधातुना शर्मणा पातमस्मान्वयं स्याम पतयो रयीणाम् ॥>
    text <ऋग्वेदः सूक्तं>
      text <अस्मा ऊ षु प्रभूतये वरुणाय मरुद्भ्योऽर्चा विदुष्टरेभ्यः ।>
      text <यो धीता मानुषाणां पश्वो गा इव रक्षति नभन्तामन्यके समे ॥>
      text <तमू षु समना गिरा पितॄणां च मन्मभिः ।>
      text <नाभाकस्य प्रशस्तिभिर्यः सिन्धूनामुपोदये सप्तस्वसा स मध्यमो नभन्तामन्यके समे ॥>
      text <स क्षपः परि षस्वजे न्युस्रो मायया दधे स विश्वं परि दर्शतः ।>
      text <तस्य वेनीरनु व्रतमुषस्तिस्रो अवर्धयन्नभन्तामन्यके समे ॥>
      text <यः ककुभो निधारयः पृथिव्यामधि दर्शतः ।>
      text <स माता पूर्व्यं पदं तद्वरुणस्य सप्त्यं स हि गोपा इवेर्यो नभन्तामन्यके समे ॥>
      text <यो धर्ता भुवनानां य उस्राणामपीच्या वेद नामानि गुह्या ।>
      text <स कविः काव्या पुरु रूपं द्यौरिव पुष्यति नभन्तामन्यके समे ॥>
      text <यस्मिन्विश्वानि काव्या चक्रे नाभिरिव श्रिता ।>
      text <त्रितं जूती सपर्यत व्रजे गावो न संयुजे युजे अश्वाँ अयुक्षत नभन्तामन्यके समे ॥>
      text <य आस्वत्क आशये विश्वा जातान्येषाम् ।>
      text <परि धामानि मर्मृशद्वरुणस्य पुरो गये विश्वे देवा अनु व्रतं नभन्तामन्यके समे ॥>
      text <स समुद्रो अपीच्यस्तुरो द्यामिव रोहति नि यदासु यजुर्दधे ।>
      text <स माया अर्चिना पदास्तृणान्नाकमारुहन्नभन्तामन्यके समे ॥>
      text <यस्य श्वेता विचक्षणा तिस्रो भूमीरधिक्षितः ।>
      text <त्रिरुत्तराणि पप्रतुर्वरुणस्य ध्रुवं सदः स सप्तानामिरज्यति नभन्तामन्यके समे ॥>
      text <यः श्वेताँ अधिनिर्णिजश्चक्रे कृष्णाँ अनु व्रता ।>
      text <स धाम पूर्व्यं ममे य स्कम्भेन वि रोदसी अजो न द्यामधारयन्नभन्तामन्यके समे ॥>
    text <ऋग्वेदः सूक्तं>
      text <अस्तभ्नाद्द्यामसुरो विश्ववेदा अमिमीत वरिमाणं पृथिव्याः ।>
      text <आसीदद्विश्वा भुवनानि सम्राड्विश्वेत्तानि वरुणस्य व्रतानि ॥>
      text <एवा वन्दस्व वरुणं बृहन्तं नमस्या धीरममृतस्य गोपाम् ।>
      text <स नः शर्म त्रिवरूथं वि यंसत्पातं नो द्यावापृथिवी उपस्थे ॥>
      text <इमां धियं शिक्षमाणस्य देव क्रतुं दक्षं वरुण सं शिशाधि ।>
      text <ययाति विश्वा दुरिता तरेम सुतर्माणमधि नावं रुहेम ॥>
      text <आ वां ग्रावाणो अश्विना धीभिर्विप्रा अचुच्यवुः ।>
      text <नासत्या सोमपीतये नभन्तामन्यके समे ॥>
      text <यथा वामत्रिरश्विना गीर्भिर्विप्रो अजोहवीत् ।>
      text <नासत्या सोमपीतये नभन्तामन्यके समे ॥>
      text <एवा वामह्व ऊतये यथाहुवन्त मेधिराः ।>
      text <नासत्या सोमपीतये नभन्तामन्यके समे ॥>
    text <ऋग्वेदः सूक्तं>
      text <इमे विप्रस्य वेधसोऽग्नेरस्तृतयज्वनः ।>
      text <गिर स्तोमास ईरते ॥>
      text <अस्मै ते प्रतिहर्यते जातवेदो विचर्षणे ।>
      text <अग्ने जनामि सुष्टुतिम् ॥>
      text <आरोका इव घेदह तिग्मा अग्ने तव त्विषः ।>
      text <दद्भिर्वनानि बप्सति ॥>
      text <हरयो धूमकेतवो वातजूता उप द्यवि ।>
      text <यतन्ते वृथगग्नयः ॥>
      text <एते त्ये वृथगग्नय इद्धासः समदृक्षत ।>
      text <उषसामिव केतवः ॥>
      text <कृष्णा रजांसि पत्सुतः प्रयाणे जातवेदसः ।>
      text <अग्निर्यद्रोधति क्षमि ॥>
      text <धासिं कृण्वान ओषधीर्बप्सदग्निर्न वायति ।>
      text <पुनर्यन्तरुणीरपि ॥>
      text <जिह्वाभिरह नन्नमदर्चिषा जञ्जणाभवन् ।>
      text <अग्निर्वनेषु रोचते ॥>
      text <अप्स्वग्ने सधिष्टव सौषधीरनु रुध्यसे ।>
      text <गर्भे सञ्जायसे पुनः ॥>
      text <उदग्ने तव तद्घृतादर्ची रोचत आहुतम् ।>
      text <निंसानं जुह्वो मुखे ॥>
      text <उक्षान्नाय वशान्नाय सोमपृष्ठाय वेधसे ।>
      text <स्तोमैर्विधेमाग्नये ॥>
      text <उत त्वा नमसा वयं होतर्वरेण्यक्रतो ।>
      text <अग्ने समिद्भिरीमहे ॥>
      text <उत त्वा भृगुवच्छुचे मनुष्वदग्न आहुत ।>
      text <अङ्गिरस्वद्धवामहे ॥>
      text <त्वं ह्यग्ने अग्निना विप्रो विप्रेण सन्सता ।>
      text <सखा सख्या समिध्यसे ॥>
      text <स त्वं विप्राय दाशुषे रयिं देहि सहस्रिणम् ।>
      text <अग्ने वीरवतीमिषम् ॥>
      text <अग्ने भ्रातः सहस्कृत रोहिदश्व शुचिव्रत ।>
      text <इमं स्तोमं जुषस्व मे ॥>
      text <उत त्वाग्ने मम स्तुतो वाश्राय प्रतिहर्यते ।>
      text <गोष्ठं गाव इवाशत ॥>
      text <तुभ्यं ता अङ्गिरस्तम विश्वाः सुक्षितयः पृथक् ।>
      text <अग्ने कामाय येमिरे ॥>
      text <अग्निं धीभिर्मनीषिणो मेधिरासो विपश्चितः ।>
      text <अद्मसद्याय हिन्विरे ॥>
      text <तं त्वामज्मेषु वाजिनं तन्वाना अग्ने अध्वरम् ।>
      text <वह्निं होतारमीळते ॥>
      text <पुरुत्रा हि सदृङ्ङसि विशो विश्वा अनु प्रभुः ।>
      text <समत्सु त्वा हवामहे ॥>
      text <तमीळिष्व य आहुतोऽग्निर्विभ्राजते घृतैः ।>
      text <इमं नः शृणवद्धवम् ॥>
      text <तं त्वा वयं हवामहे शृण्वन्तं जातवेदसम् ।>
      text <अग्ने घ्नन्तमप द्विषः ॥>
      text <विशां राजानमद्भुतमध्यक्षं धर्मणामिमम् ।>
      text <अग्निमीळे स उ श्रवत् ॥>
      text <अग्निं विश्वायुवेपसं मर्यं न वाजिनं हितम् ।>
      text <सप्तिं न वाजयामसि ॥>
      text <घ्नन्मृध्राण्यप द्विषो दहन्रक्षांसि विश्वहा ।>
      text <अग्ने तिग्मेन दीदिहि ॥>
      text <यं त्वा जनास इन्धते मनुष्वदङ्गिरस्तम ।>
      text <अग्ने स बोधि मे वचः ॥>
      text <यदग्ने दिविजा अस्यप्सुजा वा सहस्कृत ।>
      text <तं त्वा गीर्भिर्हवामहे ॥>
      text <तुभ्यं घेत्ते जना इमे विश्वाः सुक्षितयः पृथक् ।>
      text <धासिं हिन्वन्त्यत्तवे ॥>
      text <ते घेदग्ने स्वाध्योऽहा विश्वा नृचक्षसः ।>
      text <तरन्तः स्याम दुर्गहा ॥>
      text <अग्निं मन्द्रं पुरुप्रियं शीरं पावकशोचिषम् ।>
      text <हृद्भिर्मन्द्रेभिरीमहे ॥>
      text <स त्वमग्ने विभावसुः सृजन्सूर्यो न रश्मिभिः ।>
      text <शर्धन्तमांसि जिघ्नसे ॥>
      text <तत्ते सहस्व ईमहे दात्रं यन्नोपदस्यति ।>
      text <त्वदग्ने वार्यं वसु ॥>
    text <ऋग्वेदः सूक्तं>
      text <समिधाग्निं दुवस्यत घृतैर्बोधयतातिथिम् ।>
      text <आस्मिन्हव्या जुहोतन ॥>
      text <अग्ने स्तोमं जुषस्व मे वर्धस्वानेन मन्मना ।>
      text <प्रति सूक्तानि हर्य नः ॥>
      text <अग्निं दूतं पुरो दधे हव्यवाहमुप ब्रुवे ।>
      text <देवाँ आ सादयादिह ॥>
      text <उत्ते बृहन्तो अर्चयः समिधानस्य दीदिवः ।>
      text <अग्ने शुक्रास ईरते ॥>
      text <उप त्वा जुह्वो मम घृताचीर्यन्तु हर्यत ।>
      text <अग्ने हव्या जुषस्व नः ॥>
      text <मन्द्रं होतारमृत्विजं चित्रभानुं विभावसुम् ।>
      text <अग्निमीळे स उ श्रवत् ॥>
      text <प्रत्नं होतारमीड्यं जुष्टमग्निं कविक्रतुम् ।>
      text <अध्वराणामभिश्रियम् ॥>
      text <जुषाणो अङ्गिरस्तमेमा हव्यान्यानुषक् ।>
      text <अग्ने यज्ञं नय ऋतुथा ॥>
      text <समिधान उ सन्त्य शुक्रशोच इहा वह ।>
      text <चिकित्वान्दैव्यं जनम् ॥>
      text <विप्रं होतारमद्रुहं धूमकेतुं विभावसुम् ।>
      text <यज्ञानां केतुमीमहे ॥>
      text <अग्ने नि पाहि नस्त्वं प्रति ष्म देव रीषतः ।>
      text <भिन्धि द्वेषः सहस्कृत ॥>
      text <अग्निः प्रत्नेन मन्मना शुम्भानस्तन्वं स्वाम् ।>
      text <कविर्विप्रेण वावृधे ॥>
      text <ऊर्जो नपातमा हुवेऽग्निं पावकशोचिषम् ।>
      text <अस्मिन्यज्ञे स्वध्वरे ॥>
      text <स नो मित्रमहस्त्वमग्ने शुक्रेण शोचिषा ।>
      text <देवैरा सत्सि बर्हिषि ॥>
      text <यो अग्निं तन्वो दमे देवं मर्तः सपर्यति ।>
      text <तस्मा इद्दीदयद्वसु ॥>
      text <अग्निर्मूर्धा दिवः ककुत्पतिः पृथिव्या अयम् ।>
      text <अपां रेतांसि जिन्वति ॥>
      text <उदग्ने शुचयस्तव शुक्रा भ्राजन्त ईरते ।>
      text <तव ज्योतींष्यर्चयः ॥>
      text <ईशिषे वार्यस्य हि दात्रस्याग्ने स्वर्पतिः ।>
      text <स्तोता स्यां तव शर्मणि ॥>
      text <त्वामग्ने मनीषिणस्त्वां हिन्वन्ति चित्तिभिः ।>
      text <त्वां वर्धन्तु नो गिरः ॥>
      text <अदब्धस्य स्वधावतो दूतस्य रेभतः सदा ।>
      text <अग्नेः सख्यं वृणीमहे ॥>
      text <अग्निः शुचिव्रततमः शुचिर्विप्रः शुचिः कविः ।>
      text <शुची रोचत आहुतः ॥>
      text <उत त्वा धीतयो मम गिरो वर्धन्तु विश्वहा ।>
      text <अग्ने सख्यस्य बोधि नः ॥>
      text <यदग्ने स्यामहं त्वं त्वं वा घा स्या अहम् ।>
      text <स्युष्टे सत्या इहाशिषः ॥>
      text <वसुर्वसुपतिर्हि कमस्यग्ने विभावसुः ।>
      text <स्याम ते सुमतावपि ॥>
      text <अग्ने धृतव्रताय ते समुद्रायेव सिन्धवः ।>
      text <गिरो वाश्रास ईरते ॥>
      text <युवानं विश्पतिं कविं विश्वादं पुरुवेपसम् ।>
      text <अग्निं शुम्भामि मन्मभिः ॥>
      text <यज्ञानां रथ्ये वयं तिग्मजम्भाय वीळवे ।>
      text <स्तोमैरिषेमाग्नये ॥>
      text <अयमग्ने त्वे अपि जरिता भूतु सन्त्य ।>
      text <तस्मै पावक मृळय ॥>
      text <धीरो ह्यस्यद्मसद्विप्रो न जागृविः सदा ।>
      text <अग्ने दीदयसि द्यवि ॥>
      text <पुराग्ने दुरितेभ्यः पुरा मृध्रेभ्यः कवे ।>
      text <प्र ण आयुर्वसो तिर ॥>
    text <ऋग्वेदः सूक्तं>
      text <आ घा ये अग्निमिन्धते स्तृणन्ति बर्हिरानुषक् ।>
      text <येषामिन्द्रो युवा सखा ॥>
      text <बृहन्निदिध्म एषां भूरि शस्तं पृथुः स्वरुः ।>
      text <येषामिन्द्रो युवा सखा ॥>
      text <अयुद्ध इद्युधा वृतं शूर आजति सत्वभिः ।>
      text <येषामिन्द्रो युवा सखा ॥>
      text <आ बुन्दं वृत्रहा ददे जातः पृच्छद्वि मातरम् ।>
      text <क उग्राः के ह शृण्विरे ॥>
      text <प्रति त्वा शवसी वदद्गिरावप्सो न योधिषत् ।>
      text <यस्ते शत्रुत्वमाचके ॥>
      text <उत त्वं मघवञ्छृणु यस्ते वष्टि ववक्षि तत् ।>
      text <यद्वीळयासि वीळु तत् ॥>
      text <यदाजिं यात्याजिकृदिन्द्रः स्वश्वयुरुप ।>
      text <रथीतमो रथीनाम् ॥>
      text <वि षु विश्वा अभियुजो वज्रिन्विष्वग्यथा वृह ।>
      text <भवा नः सुश्रवस्तमः ॥>
      text <अस्माकं सु रथं पुर इन्द्रः कृणोतु सातये ।>
      text <न यं धूर्वन्ति धूर्तयः ॥>
      text <वृज्याम ते परि द्विषोऽरं ते शक्र दावने ।>
      text <गमेमेदिन्द्र गोमतः ॥>
      text <शनैश्चिद्यन्तो अद्रिवोऽश्वावन्तः शतग्विनः ।>
      text <विवक्षणा अनेहसः ॥>
      text <ऊर्ध्वा हि ते दिवेदिवे सहस्रा सूनृता शता ।>
      text <जरितृभ्यो विमंहते ॥>
      text <विद्मा हि त्वा धनंजयमिन्द्र दृळ्हा चिदारुजम् ।>
      text <आदारिणं यथा गयम् ॥>
      text <ककुहं चित्त्वा कवे मन्दन्तु धृष्णविन्दवः ।>
      text <आ त्वा पणिं यदीमहे ॥>
      text <यस्ते रेवाँ अदाशुरिः प्रममर्ष मघत्तये ।>
      text <तस्य नो वेद आ भर ॥>
      text <इम उ त्वा वि चक्षते सखाय इन्द्र सोमिनः ।>
      text <पुष्टावन्तो यथा पशुम् ॥>
      text <उत त्वाबधिरं वयं श्रुत्कर्णं सन्तमूतये ।>
      text <दूरादिह हवामहे ॥>
      text <यच्छुश्रूया इमं हवं दुर्मर्षं चक्रिया उत ।>
      text <भवेरापिर्नो अन्तमः ॥>
      text <यच्चिद्धि ते अपि व्यथिर्जगन्वांसो अमन्महि ।>
      text <गोदा इदिन्द्र बोधि नः ॥>
      text <आ त्वा रम्भं न जिव्रयो ररभ्मा शवसस्पते ।>
      text <उश्मसि त्वा सधस्थ आ ॥>
      text <स्तोत्रमिन्द्राय गायत पुरुनृम्णाय सत्वने ।>
      text <नकिर्यं वृण्वते युधि ॥>
      text <अभि त्वा वृषभा सुते सुतं सृजामि पीतये ।>
      text <तृम्पा व्यश्नुही मदम् ॥>
      text <मा त्वा मूरा अविष्यवो मोपहस्वान आ दभन् ।>
      text <माकीं ब्रह्मद्विषो वनः ॥>
      text <इह त्वा गोपरीणसा महे मन्दन्तु राधसे ।>
      text <सरो गौरो यथा पिब ॥>
      text <या वृत्रहा परावति सना नवा च चुच्युवे ।>
      text <ता संसत्सु प्र वोचत ॥>
      text <अपिबत्कद्रुवः सुतमिन्द्रः सहस्रबाह्वे ।>
      text <अत्रादेदिष्ट पौंस्यम् ॥>
      text <सत्यं तत्तुर्वशे यदौ विदानो अह्नवाय्यम् ।>
      text <व्यानट् तुर्वणे शमि ॥>
      text <तरणिं वो जनानां त्रदं वाजस्य गोमतः ।>
      text <समानमु प्र शंसिषम् ॥>
      text <ऋभुक्षणं न वर्तव उक्थेषु तुग्र्यावृधम् ।>
      text <इन्द्रं सोमे सचा सुते ॥>
      text <यः कृन्तदिद्वि योन्यं त्रिशोकाय गिरिं पृथुम् ।>
      text <गोभ्यो गातुं निरेतवे ॥>
      text <यद्दधिषे मनस्यसि मन्दानः प्रेदियक्षसि ।>
      text <मा तत्करिन्द्र मृळय ॥>
      text <दभ्रं चिद्धि त्वावतः कृतं शृण्वे अधि क्षमि ।>
      text <जिगात्विन्द्र ते मनः ॥>
      text <तवेदु ताः सुकीर्तयोऽसन्नुत प्रशस्तयः ।>
      text <यदिन्द्र मृळयासि नः ॥>
      text <मा न एकस्मिन्नागसि मा द्वयोरुत त्रिषु ।>
      text <वधीर्मा शूर भूरिषु ॥>
      text <बिभया हि त्वावत उग्रादभिप्रभङ्गिणः ।>
      text <दस्मादहमृतीषहः ॥>
      text <मा सख्युः शूनमा विदे मा पुत्रस्य प्रभूवसो ।>
      text <आवृत्वद्भूतु ते मनः ॥>
      text <को नु मर्या अमिथितः सखा सखायमब्रवीत् ।>
      text <जहा को अस्मदीषते ॥>
      text <एवारे वृषभा सुतेऽसिन्वन्भूर्यावयः ।>
      text <श्वघ्नीव निवता चरन् ॥>
      text <आ त एता वचोयुजा हरी गृभ्णे सुमद्रथा ।>
      text <यदीं ब्रह्मभ्य इद्ददः ॥>
      text <भिन्धि विश्वा अप द्विषः परि बाधो जही मृधः ।>
      text <वसु स्पार्हं तदा भर ॥>
      text <यद्वीळाविन्द्र यत्स्थिरे यत्पर्शाने पराभृतम् ।>
      text <वसु स्पार्हं तदा भर ॥>
      text <यस्य ते विश्वमानुषो भूरेर्दत्तस्य वेदति ।>
      text <वसु स्पार्हं तदा भर ॥>
    text <ऋग्वेदः सूक्तं>
      text <त्वावतः पुरूवसो वयमिन्द्र प्रणेतः ।>
      text <स्मसि स्थातर्हरीणाम् ॥>
      text <त्वां हि सत्यमद्रिवो विद्म दातारमिषाम् ।>
      text <विद्म दातारं रयीणाम् ॥>
      text <आ यस्य ते महिमानं शतमूते शतक्रतो ।>
      text <गीर्भिर्गृणन्ति कारवः ॥>
      text <सुनीथो घा स मर्त्यो यं मरुतो यमर्यमा ।>
      text <मित्रः पान्त्यद्रुहः ॥>
      text <दधानो गोमदश्ववत्सुवीर्यमादित्यजूत एधते ।>
      text <सदा राया पुरुस्पृहा ॥>
      text <तमिन्द्रं दानमीमहे शवसानमभीर्वम् ।>
      text <ईशानं राय ईमहे ॥>
      text <तस्मिन्हि सन्त्यूतयो विश्वा अभीरवः सचा ।>
      text <तमा वहन्तु सप्तयः पुरूवसुं मदाय हरयः सुतम् ॥>
      text <यस्ते मदो वरेण्यो य इन्द्र वृत्रहन्तमः ।>
      text <य आददिः स्वर्नृभिर्यः पृतनासु दुष्टरः ॥>
      text <यो दुष्टरो विश्ववार श्रवाय्यो वाजेष्वस्ति तरुता ।>
      text <स नः शविष्ठ सवना वसो गहि गमेम गोमति व्रजे ॥>
      text <गव्यो षु णो यथा पुराश्वयोत रथया ।>
      text <वरिवस्य महामह ॥>
      text <नहि ते शूर राधसोऽन्तं विन्दामि सत्रा ।>
      text <दशस्या नो मघवन्नू चिदद्रिवो धियो वाजेभिराविथ ॥>
      text <य ऋष्वः श्रावयत्सखा विश्वेत्स वेद जनिमा पुरुष्टुतः ।>
      text <तं विश्वे मानुषा युगेन्द्रं हवन्ते तविषं यतस्रुचः ॥>
      text <स नो वाजेष्वविता पुरूवसुः पुरस्थाता मघवा वृत्रहा भुवत् ॥>
      text <अभि वो वीरमन्धसो मदेषु गाय गिरा महा विचेतसम् ।>
      text <इन्द्रं नाम श्रुत्यं शाकिनं वचो यथा ॥>
      text <ददी रेक्णस्तन्वे ददिर्वसु ददिर्वाजेषु पुरुहूत वाजिनम् ।>
      text <नूनमथ ॥>
      text <विश्वेषामिरज्यन्तं वसूनां सासह्वांसं चिदस्य वर्पसः ।>
      text <कृपयतो नूनमत्यथ ॥>
      text <महः सु वो अरमिषे स्तवामहे मीळ्हुषे अरंगमाय जग्मये ।>
      text <यज्ञेभिर्गीर्भिर्विश्वमनुषां मरुतामियक्षसि गाये त्वा नमसा गिरा ॥>
      text <ये पातयन्ते अज्मभिर्गिरीणां स्नुभिरेषाम् ।>
      text <यज्ञं महिष्वणीनां सुम्नं तुविष्वणीनां प्राध्वरे ॥>
      text <प्रभङ्गं दुर्मतीनामिन्द्र शविष्ठा भर ।>
      text <रयिमस्मभ्यं युज्यं चोदयन्मते ज्येष्ठं चोदयन्मते ॥>
      text <सनितः सुसनितरुग्र चित्र चेतिष्ठ सूनृत ।>
      text <प्रासहा सम्राट् सहुरिं सहन्तं भुज्युं वाजेषु पूर्व्यम् ॥>
      text <आ स एतु य ईवदाँ अदेवः पूर्तमाददे ।>
      text <यथा चिद्वशो अश्व्यः पृथुश्रवसि कानीतेऽस्या व्युष्याददे ॥>
      text <षष्टिं सहस्राश्व्यस्यायुतासनमुष्ट्रानां विंशतिं शता ।>
      text <दश श्यावीनां शता दश त्र्यरुषीणां दश गवां सहस्रा ॥>
      text <दश श्यावा ऋधद्रयो वीतवारास आशवः ।>
      text <मथ्रा नेमिं नि वावृतुः ॥>
      text <दानासः पृथुश्रवसः कानीतस्य सुराधसः ।>
      text <रथं हिरण्ययं ददन्मंहिष्ठः सूरिरभूद्वर्षिष्ठमकृत श्रवः ॥>
      text <आ नो वायो महे तने याहि मखाय पाजसे ।>
      text <वयं हि ते चकृमा भूरि दावने सद्यश्चिन्महि दावने ॥>
      text <यो अश्वेभिर्वहते वस्त उस्रास्त्रिः सप्त सप्ततीनाम् ।>
      text <एभिः सोमेभिः सोमसुद्भिः सोमपा दानाय शुक्रपूतपाः ॥>
      text <यो म इमं चिदु त्मनामन्दच्चित्रं दावने ।>
      text <अरट्वे अक्षे नहुषे सुकृत्वनि सुकृत्तराय सुक्रतुः ॥>
      text <उचथ्ये वपुषि यः स्वराळुत वायो घृतस्नाः ।>
      text <अश्वेषितं रजेषितं शुनेषितं प्राज्म तदिदं नु तत् ॥>
      text <अध प्रियमिषिराय षष्टिं सहस्रासनम् ।>
      text <अश्वानामिन्न वृष्णाम् ॥>
      text <गावो न यूथमुप यन्ति वध्रय उप मा यन्ति वध्रयः ॥>
      text <अध यच्चारथे गणे शतमुष्ट्राँ अचिक्रदत् ।>
      text <अध श्वित्नेषु विंशतिं शता ॥>
      text <शतं दासे बल्बूथे विप्रस्तरुक्ष आ ददे ।>
      text <ते ते वायविमे जना मदन्तीन्द्रगोपा मदन्ति देवगोपाः ॥>
      text <अध स्या योषणा मही प्रतीची वशमश्व्यम् ।>
      text <अधिरुक्मा वि नीयते ॥>
    text <ऋग्वेदः सूक्तं>
      text <महि वो महतामवो वरुण मित्र दाशुषे ।>
      text <यमादित्या अभि द्रुहो रक्षथा नेमघं नशदनेहसो व ऊतयः सुऊतयो व ऊतयः ॥>
      text <विदा देवा अघानामादित्यासो अपाकृतिम् ।>
      text <पक्षा वयो यथोपरि व्यस्मे शर्म यच्छतानेहसो व ऊतयः सुऊतयो व ऊतयः ॥>
      text <व्यस्मे अधि शर्म तत्पक्षा वयो न यन्तन ।>
      text <विश्वानि विश्ववेदसो वरूथ्या मनामहेऽनेहसो व ऊतयः सुऊतयो व ऊतयः ॥>
      text <यस्मा अरासत क्षयं जीवातुं च प्रचेतसः ।>
      text <मनोर्विश्वस्य घेदिम आदित्या राय ईशतेऽनेहसो व ऊतयः सुऊतयो व ऊतयः ॥>
      text <परि णो वृणजन्नघा दुर्गाणि रथ्यो यथा ।>
      text <स्यामेदिन्द्रस्य शर्मण्यादित्यानामुतावस्यनेहसो व ऊतयः सुऊतयो व ऊतयः ॥>
      text <परिह्वृतेदना जनो युष्मादत्तस्य वायति ।>
      text <देवा अदभ्रमाश वो यमादित्या अहेतनानेहसो व ऊतयः सुऊतयो व ऊतयः ॥>
      text <न तं तिग्मं चन त्यजो न द्रासदभि तं गुरु ।>
      text <यस्मा उ शर्म सप्रथ आदित्यासो अराध्वमनेहसो व ऊतयः सुऊतयो व ऊतयः ॥>
      text <युष्मे देवा अपि ष्मसि युध्यन्त इव वर्मसु ।>
      text <यूयं महो न एनसो यूयमर्भादुरुष्यतानेहसो व ऊतयः सुऊतयो व ऊतयः ॥>
      text <अदितिर्न उरुष्यत्वदितिः शर्म यच्छतु ।>
      text <माता मित्रस्य रेवतोऽर्यम्णो वरुणस्य चानेहसो व ऊतयः सुऊतयो व ऊतयः ॥>
      text <यद्देवाः शर्म शरणं यद्भद्रं यदनातुरम् ।>
      text <त्रिधातु यद्वरूथ्यं तदस्मासु वि यन्तनानेहसो व ऊतयः सुऊतयो व ऊतयः ॥>
      text <आदित्या अव हि ख्यताधि कूलादिव स्पशः ।>
      text <सुतीर्थमर्वतो यथानु नो नेषथा सुगमनेहसो व ऊतयः सुऊतयो व ऊतयः ॥>
      text <नेह भद्रं रक्षस्विने नावयै नोपया उत ।>
      text <गवे च भद्रं धेनवे वीराय च श्रवस्यतेऽनेहसो व ऊतयः सुऊतयो व ऊतयः ॥>
      text <यदाविर्यदपीच्यं देवासो अस्ति दुष्कृतम् ।>
      text <त्रिते तद्विश्वमाप्त्य आरे अस्मद्दधातनानेहसो व ऊतयः सुऊतयो व ऊतयः ॥>
      text <यच्च गोषु दुष्वप्न्यं यच्चास्मे दुहितर्दिवः ।>
      text <त्रिताय तद्विभावर्याप्त्याय परा वहानेहसो व ऊतयः सुऊतयो व ऊतयः ॥>
      text <निष्कं वा घा कृणवते स्रजं वा दुहितर्दिवः ।>
      text <त्रिते दुष्वप्न्यं सर्वमाप्त्ये परि दद्मस्यनेहसो व ऊतयः सुऊतयो व ऊतयः ॥>
      text <तदन्नाय तदपसे तं भागमुपसेदुषे ।>
      text <त्रिताय च द्विताय चोषो दुष्वप्न्यं वहानेहसो व ऊतयः सुऊतयो व ऊतयः ॥>
      text <यथा कलां यथा शफं यथ ऋणं संनयामसि ।*>
      text <एवा दुष्वप्न्यं सर्वमाप्त्ये सं नयामस्यनेहसो व ऊतयः सुऊतयो व ऊतयः ॥>
      text <अजैष्माद्यासनाम चाभूमानागसो वयम् ।>
      text <उषो यस्माद्दुष्वप्न्यादभैष्माप तदुच्छत्वनेहसो व ऊतयः सुऊतयो व ऊतयः ॥>
    text <ऋग्वेदः सूक्तं>
      text <स्वादोरभक्षि वयसः सुमेधाः स्वाध्यो वरिवोवित्तरस्य ।>
      text <विश्वे यं देवा उत मर्त्यासो मधु ब्रुवन्तो अभि संचरन्ति ॥>
      text <अन्तश्च प्रागा अदितिर्भवास्यवयाता हरसो दैव्यस्य ।>
      text <इन्दविन्द्रस्य सख्यं जुषाणः श्रौष्टीव धुरमनु राय ऋध्याः ॥>
      text <अपाम सोमममृता अभूमागन्म ज्योतिरविदाम देवान् ।>
      text <किं नूनमस्मान्कृणवदरातिः किमु धूर्तिरमृत मर्त्यस्य ॥>
      text <शं नो भव हृद आ पीत इन्दो पितेव सोम सूनवे सुशेवः ।>
      text <सखेव सख्य उरुशंस धीरः प्र ण आयुर्जीवसे सोम तारीः ॥>
      text <इमे मा पीता यशस उरुष्यवो रथं न गावः समनाह पर्वसु ।>
      text <ते मा रक्षन्तु विस्रसश्चरित्रादुत मा स्रामाद्यवयन्त्विन्दवः ॥>
      text <अग्निं न मा मथितं सं दिदीपः प्र चक्षय कृणुहि वस्यसो नः ।>
      text <अथा हि ते मद आ सोम मन्ये रेवाँ इव प्र चरा पुष्टिमच्छ ॥>
      text <इषिरेण ते मनसा सुतस्य भक्षीमहि पित्र्यस्येव रायः ।>
      text <सोम राजन्प्र ण आयूंषि तारीरहानीव सूर्यो वासराणि ॥>
      text <सोम राजन्मृळया नः स्वस्ति तव स्मसि व्रत्यास्तस्य विद्धि ।>
      text <अलर्ति दक्ष उत मन्युरिन्दो मा नो अर्यो अनुकामं परा दाः ॥>
      text <त्वं हि नस्तन्वः सोम गोपा गात्रेगात्रे निषसत्था नृचक्षाः ।>
      text <यत्ते वयं प्रमिनाम व्रतानि स नो मृळ सुषखा देव वस्यः ॥>
      text <ऋदूदरेण सख्या सचेय यो मा न रिष्येद्धर्यश्व पीतः ।>
      text <अयं यः सोमो न्यधाय्यस्मे तस्मा इन्द्रं प्रतिरमेम्यायुः ॥>
      text <अप त्या अस्थुरनिरा अमीवा निरत्रसन्तमिषीचीरभैषुः ।>
      text <आ सोमो अस्माँ अरुहद्विहाया अगन्म यत्र प्रतिरन्त आयुः ॥>
      text <यो न इन्दुः पितरो हृत्सु पीतोऽमर्त्यो मर्त्याँ आविवेश ।>
      text <तस्मै सोमाय हविषा विधेम मृळीके अस्य सुमतौ स्याम ॥>
      text <त्वं सोम पितृभिः संविदानोऽनु द्यावापृथिवी आ ततन्थ ।>
      text <तस्मै त इन्दो हविषा विधेम वयं स्याम पतयो रयीणाम् ॥>
      text <त्रातारो देवा अधि वोचता नो मा नो निद्रा ईशत मोत जल्पिः ।>
      text <वयं सोमस्य विश्वह प्रियासः सुवीरासो विदथमा वदेम ॥>
      text <त्वं नः सोम विश्वतो वयोधास्त्वं स्वर्विदा विशा नृचक्षाः ।>
      text <त्वं न इन्द ऊतिभिः सजोषाः पाहि पश्चातादुत वा पुरस्तात् ॥>
    text <ऋग्वेदः सूक्तं>
      text <अभि प्र वः सुराधसमिन्द्रमर्च यथा विदे ।>
      text <यो जरितृभ्यो मघवा पुरूवसुः सहस्रेणेव शिक्षति ॥>
      text <शतानीकेव प्र जिगाति धृष्णुया हन्ति वृत्राणि दाशुषे ।>
      text <गिरेरिव प्र रसा अस्य पिन्विरे दत्राणि पुरुभोजसः ॥>
      text <आ त्वा सुतास इन्दवो मदा य इन्द्र गिर्वणः ।>
      text <आपो न वज्रिन्नन्वोक्यं सरः पृणन्ति शूर राधसे ॥>
      text <अनेहसं प्रतरणं विवक्षणं मध्वः स्वादिष्ठमीं पिब ।>
      text <आ यथा मन्दसानः किरासि नः प्र क्षुद्रेव त्मना धृषत् ॥>
      text <आ न स्तोममुप द्रवद्धियानो अश्वो न सोतृभिः ।>
      text <यं ते स्वधावन्स्वदयन्ति धेनव इन्द्र कण्वेषु रातयः ॥>
      text <उग्रं न वीरं नमसोप सेदिम विभूतिमक्षितावसुम् ।>
      text <उद्रीव वज्रिन्नवतो न सिञ्चते क्षरन्तीन्द्र धीतयः ॥>
      text <यद्ध नूनं यद्वा यज्ञे यद्वा पृथिव्यामधि ।>
      text <अतो नो यज्ञमाशुभिर्महेमत उग्र उग्रेभिरा गहि ॥>
      text <अजिरासो हरयो ये त आशवो वाता इव प्रसक्षिणः ।>
      text <येभिरपत्यं मनुषः परीयसे येभिर्विश्वं स्वर्दृशे ॥>
      text <एतावतस्त ईमह इन्द्र सुम्नस्य गोमतः ।>
      text <यथा प्रावो मघवन्मेध्यातिथिं यथा नीपातिथिं धने ॥>
      text <यथा कण्वे मघवन्त्रसदस्यवि यथा पक्थे दशव्रजे ।>
      text <यथा गोशर्ये असनोरृजिश्वनीन्द्र गोमद्धिरण्यवत् ॥>
    text <ऋग्वेदः सूक्तं>
      text <प्र सु श्रुतं सुराधसमर्चा शक्रमभिष्टये ।>
      text <यः सुन्वते स्तुवते काम्यं वसु सहस्रेणेव मंहते ॥>
      text <शतानीका हेतयो अस्य दुष्टरा इन्द्रस्य समिषो महीः ।>
      text <गिरिर्न भुज्मा मघवत्सु पिन्वते यदीं सुता अमन्दिषुः ॥>
      text <यदीं सुतास इन्दवोऽभि प्रियममन्दिषुः ।>
      text <आपो न धायि सवनं म आ वसो दुघा इवोप दाशुषे ॥>
      text <अनेहसं वो हवमानमूतये मध्वः क्षरन्ति धीतयः ।>
      text <आ त्वा वसो हवमानास इन्दव उप स्तोत्रेषु दधिरे ॥>
      text <आ नः सोमे स्वध्वर इयानो अत्यो न तोशते ।>
      text <यं ते स्वदावन्स्वदन्ति गूर्तयः पौरे छन्दयसे हवम् ॥>
      text <प्र वीरमुग्रं विविचिं धनस्पृतं विभूतिं राधसो महः ।>
      text <उद्रीव वज्रिन्नवतो वसुत्वना सदा पीपेथ दाशुषे ॥>
      text <यद्ध नूनं परावति यद्वा पृथिव्यां दिवि ।>
      text <युजान इन्द्र हरिभिर्महेमत ऋष्व ऋष्वेभिरा गहि ॥>
      text <रथिरासो हरयो ये ते अस्रिध ओजो वातस्य पिप्रति ।>
      text <येभिर्नि दस्युं मनुषो निघोषयो येभिः स्वः परीयसे ॥>
      text <एतावतस्ते वसो विद्याम शूर नव्यसः ।>
      text <यथा प्राव एतशं कृत्व्ये धने यथा वशं दशव्रजे ॥>
      text <यथा कण्वे मघवन्मेधे अध्वरे दीर्घनीथे दमूनसि ।>
      text <यथा गोशर्ये असिषासो अद्रिवो मयि गोत्रं हरिश्रियम् ॥>
    text <ऋग्वेदः सूक्तं>
      text <यथा मनौ सांवरणौ सोममिन्द्रापिबः सुतम् ।>
      text <नीपातिथौ मघवन्मेध्यातिथौ पुष्टिगौ श्रुष्टिगौ सचा ॥>
      text <पार्षद्वाणः प्रस्कण्वं समसादयच्छयानं जिव्रिमुद्धितम् ।>
      text <सहस्राण्यसिषासद्गवामृषिस्त्वोतो दस्यवे वृकः ॥>
      text <य उक्थेभिर्न विन्धते चिकिद्य ऋषिचोदनः ।>
      text <इन्द्रं तमच्छा वद नव्यस्या मत्यरिष्यन्तं न भोजसे ॥>
      text <यस्मा अर्कं सप्तशीर्षाणमानृचुस्त्रिधातुमुत्तमे पदे ।>
      text <स त्विमा विश्वा भुवनानि चिक्रददादिज्जनिष्ट पौंस्यम् ॥>
      text <यो नो दाता वसूनामिन्द्रं तं हूमहे वयम् ।>
      text <विद्मा ह्यस्य सुमतिं नवीयसीं गमेम गोमति व्रजे ॥>
      text <यस्मै त्वं वसो दानाय शिक्षसि स रायस्पोषमश्नुते ।>
      text <तं त्वा वयं मघवन्निन्द्र गिर्वणः सुतावन्तो हवामहे ॥>
      text <कदा चन स्तरीरसि नेन्द्र सश्चसि दाशुषे ।>
      text <उपोपेन्नु मघवन्भूय इन्नु ते दानं देवस्य पृच्यते ॥>
      text <प्र यो ननक्षे अभ्योजसा क्रिविं वधैः शुष्णं निघोषयन् ।>
      text <यदेदस्तम्भीत्प्रथयन्नमूं दिवमादिज्जनिष्ट पार्थिवः ॥>
      text <यस्यायं विश्व आर्यो दासः शेवधिपा अरिः ।>
      text <तिरश्चिदर्ये रुशमे परीरवि तुभ्येत्सो अज्यते रयिः ॥>
      text <तुरण्यवो मधुमन्तं घृतश्चुतं विप्रासो अर्कमानृचुः ।>
      text <अस्मे रयिः पप्रथे वृष्ण्यं शवोऽस्मे सुवानास इन्दवः ॥>
    text <ऋग्वेदः सूक्तं>
      text <यथा मनौ विवस्वति सोमं शक्रापिबः सुतम् ।>
      text <यथा त्रिते छन्द इन्द्र जुजोषस्यायौ मादयसे सचा ॥>
      text <पृषध्रे मेध्ये मातरिश्वनीन्द्र सुवाने अमन्दथाः ।>
      text <यथा सोमं दशशिप्रे दशोण्ये स्यूमरश्मावृजूनसि ॥>
      text <य उक्था केवला दधे यः सोमं धृषितापिबत् ।>
      text <यस्मै विष्णुस्त्रीणि पदा विचक्रम उप मित्रस्य धर्मभिः ॥>
      text <यस्य त्वमिन्द्र स्तोमेषु चाकनो वाजे वाजिञ्छतक्रतो ।>
      text <तं त्वा वयं सुदुघामिव गोदुहो जुहूमसि श्रवस्यवः ॥>
      text <यो नो दाता स नः पिता महाँ उग्र ईशानकृत् ।>
      text <अयामन्नुग्रो मघवा पुरूवसुर्गोरश्वस्य प्र दातु नः ॥>
      text <यस्मै त्वं वसो दानाय मंहसे स रायस्पोषमिन्वति ।>
      text <वसूयवो वसुपतिं शतक्रतुं स्तोमैरिन्द्रं हवामहे ॥>
      text <कदा चन प्र युच्छस्युभे नि पासि जन्मनी ।>
      text <तुरीयादित्य हवनं त इन्द्रियमा तस्थावमृतं दिवि ॥>
      text <यस्मै त्वं मघवन्निन्द्र गिर्वणः शिक्षो शिक्षसि दाशुषे ।>
      text <अस्माकं गिर उत सुष्टुतिं वसो कण्ववच्छृणुधी हवम् ॥>
      text <अस्तावि मन्म पूर्व्यं ब्रह्मेन्द्राय वोचत ।>
      text <पूर्वीरृतस्य बृहतीरनूषत स्तोतुर्मेधा असृक्षत ॥>
      text <समिन्द्रो रायो बृहतीरधूनुत सं क्षोणी समु सूर्यम् ।>
      text <सं शुक्रासः शुचयः सं गवाशिरः सोमा इन्द्रममन्दिषुः ॥>
    text <ऋग्वेदः सूक्तं>
      text <उपमं त्वा मघोनां ज्येष्ठं च वृषभाणाम् ।>
      text <पूर्भित्तमं मघवन्निन्द्र गोविदमीशानं राय ईमहे ॥>
      text <य आयुं कुत्समतिथिग्वमर्दयो वावृधानो दिवेदिवे ।>
      text <तं त्वा वयं हर्यश्वं शतक्रतुं वाजयन्तो हवामहे ॥>
      text <आ नो विश्वेषां रसं मध्वः सिञ्चन्त्वद्रयः ।>
      text <ये परावति सुन्विरे जनेष्वा ये अर्वावतीन्दवः ॥>
      text <विश्वा द्वेषांसि जहि चाव चा कृधि विश्वे सन्वन्त्वा वसु ।>
      text <शीष्टेषु चित्ते मदिरासो अंशवो यत्रा सोमस्य तृम्पसि ॥>
      text <इन्द्र नेदीय एदिहि मितमेधाभिरूतिभिः ।>
      text <आ शंतम शंतमाभिरभिष्टिभिरा स्वापे स्वापिभिः ॥>
      text <आजितुरं सत्पतिं विश्वचर्षणिं कृधि प्रजास्वाभगम् ।>
      text <प्र सू तिरा शचीभिर्ये त उक्थिनः क्रतुं पुनत आनुषक् ॥>
      text <यस्ते साधिष्ठोऽवसे ते स्याम भरेषु ते ।>
      text <वयं होत्राभिरुत देवहूतिभिः ससवांसो मनामहे ॥>
      text <अहं हि ते हरिवो ब्रह्म वाजयुराजिं यामि सदोतिभिः ।>
      text <त्वामिदेव तममे समश्वयुर्गव्युरग्रे मथीनाम् ॥>
    text <ऋग्वेदः सूक्तं>
      text <एतत्त इन्द्र वीर्यं गीर्भिर्गृणन्ति कारवः ।>
      text <ते स्तोभन्त ऊर्जमावन्घृतश्चुतं पौरासो नक्षन्धीतिभिः ॥>
      text <नक्षन्त इन्द्रमवसे सुकृत्यया येषां सुतेषु मन्दसे ।>
      text <यथा संवर्ते अमदो यथा कृश एवास्मे इन्द्र मत्स्व ॥>
      text <आ नो विश्वे सजोषसो देवासो गन्तनोप नः ।>
      text <वसवो रुद्रा अवसे न आ गमञ्छृण्वन्तु मरुतो हवम् ॥>
      text <पूषा विष्णुर्हवनं मे सरस्वत्यवन्तु सप्त सिन्धवः ।>
      text <आपो वातः पर्वतासो वनस्पतिः शृणोतु पृथिवी हवम् ॥>
      text <यदिन्द्र राधो अस्ति ते माघोनं मघवत्तम ।>
      text <तेन नो बोधि सधमाद्यो वृधे भगो दानाय वृत्रहन् ॥>
      text <आजिपते नृपते त्वमिद्धि नो वाज आ वक्षि सुक्रतो ।>
      text <वीती होत्राभिरुत देववीतिभिः ससवांसो वि शृण्विरे ॥>
      text <सन्ति ह्यर्य आशिष इन्द्र आयुर्जनानाम् ।>
      text <अस्मान्नक्षस्व मघवन्नुपावसे धुक्षस्व पिप्युषीमिषम् ॥>
      text <वयं त इन्द्र स्तोमेभिर्विधेम त्वमस्माकं शतक्रतो ।>
      text <महि स्थूरं शशयं राधो अह्रयं प्रस्कण्वाय नि तोशय ॥>
    text <ऋग्वेदः सूक्तं>
      text <भूरीदिन्द्रस्य वीर्यं व्यख्यमभ्यायति ।>
      text <राधस्ते दस्यवे वृक ॥>
      text <शतं श्वेतास उक्षणो दिवि तारो न रोचन्ते ।>
      text <मह्ना दिवं न तस्तभुः ॥>
      text <शतं वेणूञ्छतं शुनः शतं चर्माणि म्लातानि ।>
      text <शतं मे बल्बजस्तुका अरुषीणां चतुःशतम् ॥>
      text <सुदेवा स्थ काण्वायना वयोवयो विचरन्तः ।>
      text <अश्वासो न चङ्क्रमत ॥>
      text <आदित्साप्तस्य चर्किरन्नानूनस्य महि श्रवः ।>
      text <श्यावीरतिध्वसन्पथश्चक्षुषा चन संनशे ॥>
    text <ऋग्वेदः सूक्तं>
      text <प्रति ते दस्यवे वृक राधो अदर्श्यह्रयम् ।>
      text <द्यौर्न प्रथिना शवः ॥>
      text <दश मह्यं पौतक्रतः सहस्रा दस्यवे वृकः ।>
      text <नित्याद्रायो अमंहत ॥>
      text <शतं मे गर्दभानां शतमूर्णावतीनाम् ।>
      text <शतं दासाँ अति स्रजः ॥>
      text <तत्रो अपि प्राणीयत पूतक्रतायै व्यक्ता ।>
      text <अश्वानामिन्न यूथ्याम् ॥>
      text <अचेत्यग्निश्चिकितुर्हव्यवाट् स सुमद्रथः ।>
      text <अग्निः शुक्रेण शोचिषा बृहत्सूरो अरोचत दिवि सूर्यो अरोचत ॥>
    text <ऋग्वेदः सूक्तं>
      text <युवं देवा क्रतुना पूर्व्येण युक्ता रथेन तविषं यजत्रा ।>
      text <आगच्छतं नासत्या शचीभिरिदं तृतीयं सवनं पिबाथः ॥>
      text <युवां देवास्त्रय एकादशासः सत्याः सत्यस्य ददृशे पुरस्तात् ।>
      text <अस्माकं यज्ञं सवनं जुषाणा पातं सोममश्विना दीद्यग्नी ॥>
      text <पनाय्यं तदश्विना कृतं वां वृषभो दिवो रजसः पृथिव्याः ।>
      text <सहस्रं शंसा उत ये गविष्टौ सर्वाँ इत्ताँ उप याता पिबध्यै ॥>
      text <अयं वां भागो निहितो यजत्रेमा गिरो नासत्योप यातम् ।>
      text <पिबतं सोमं मधुमन्तमस्मे प्र दाश्वांसमवतं शचीभिः ॥>
    text <ऋग्वेदः सूक्तं>
      text <यमृत्विजो बहुधा कल्पयन्तः सचेतसो यज्ञमिमं वहन्ति ।>
      text <यो अनूचानो ब्राह्मणो युक्त आसीत्का स्वित्तत्र यजमानस्य संवित् ॥>
      text <एक एवाग्निर्बहुधा समिद्ध एकः सूर्यो विश्वमनु प्रभूतः ।>
      text <एकैवोषाः सर्वमिदं वि भात्येकं वा इदं वि बभूव सर्वम् ॥>
      text <ज्योतिष्मन्तं केतुमन्तं त्रिचक्रं सुखं रथं सुषदं भूरिवारम् ।>
      text <चित्रामघा यस्य योगेऽधिजज्ञे तं वां हुवे अति रिक्तं पिबध्यै ॥>
    text <ऋग्वेदः सूक्तं>
      text <इमानि वां भागधेयानि सिस्रत इन्द्रावरुणा प्र महे सुतेषु वाम् ।>
      text <यज्ञेयज्ञे ह सवना भुरण्यथो यत्सुन्वते यजमानाय शिक्षथः ॥>
      text <निष्षिध्वरीरोषधीराप आस्तामिन्द्रावरुणा महिमानमाशत ।>
      text <या सिस्रतू रजसः पारे अध्वनो ययोः शत्रुर्नकिरादेव ओहते ॥>
      text <सत्यं तदिन्द्रावरुणा कृशस्य वां मध्व ऊर्मिं दुहते सप्त वाणीः ।>
      text <ताभिर्दाश्वांसमवतं शुभस्पती यो वामदब्धो अभि पाति चित्तिभिः ॥>
      text <घृतप्रुषः सौम्या जीरदानवः सप्त स्वसारः सदन ऋतस्य ।>
      text <या ह वामिन्द्रावरुणा घृतश्चुतस्ताभिर्धत्तं यजमानाय शिक्षतम् ॥>
      text <अवोचाम महते सौभगाय सत्यं त्वेषाभ्यां महिमानमिन्द्रियम् ।>
      text <अस्मान्स्विन्द्रावरुणा घृतश्चुतस्त्रिभिः साप्तेभिरवतं शुभस्पती ॥>
      text <इन्द्रावरुणा यदृषिभ्यो मनीषां वाचो मतिं श्रुतमदत्तमग्रे ।>
      text <यानि स्थानान्यसृजन्त धीरा यज्ञं तन्वानास्तपसाभ्यपश्यम् ॥>
      text <इन्द्रावरुणा सौमनसमदृप्तं रायस्पोषं यजमानेषु धत्तम् ।>
      text <प्रजां पुष्टिं भूतिमस्मासु धत्तं दीर्घायुत्वाय प्र तिरतं न आयुः ॥>
    text <ऋग्वेदः सूक्तं>
      text <अग्न आ याह्यग्निभिर्होतारं त्वा वृणीमहे ।>
      text <आ त्वामनक्तु प्रयता हविष्मती यजिष्ठं बर्हिरासदे ॥>
      text <अच्छा हि त्वा सहसः सूनो अङ्गिरः स्रुचश्चरन्त्यध्वरे ।>
      text <ऊर्जो नपातं घृतकेशमीमहेऽग्निं यज्ञेषु पूर्व्यम् ॥>
      text <अग्ने कविर्वेधा असि होता पावक यक्ष्यः ।>
      text <मन्द्रो यजिष्ठो अध्वरेष्वीड्यो विप्रेभिः शुक्र मन्मभिः ॥>
      text <अद्रोघमा वहोशतो यविष्ठ्य देवाँ अजस्र वीतये ।>
      text <अभि प्रयांसि सुधिता वसो गहि मन्दस्व धीतिभिर्हितः ॥>
      text <त्वमित्सप्रथा अस्यग्ने त्रातरृतस्कविः ।>
      text <त्वां विप्रासः समिधान दीदिव आ विवासन्ति वेधसः ॥>
      text <शोचा शोचिष्ठ दीदिहि विशे मयो रास्व स्तोत्रे महाँ असि ।>
      text <देवानां शर्मन्मम सन्तु सूरयः शत्रूषाहः स्वग्नयः ॥>
      text <यथा चिद्वृद्धमतसमग्ने संजूर्वसि क्षमि ।>
      text <एवा दह मित्रमहो यो अस्मध्रुग्दुर्मन्मा कश्च वेनति ॥>
      text <मा नो मर्ताय रिपवे रक्षस्विने माघशंसाय रीरधः ।>
      text <अस्रेधद्भिस्तरणिभिर्यविष्ठ्य शिवेभिः पाहि पायुभिः ॥>
      text <पाहि नो अग्न एकया पाह्युत द्वितीयया ।>
      text <पाहि गीर्भिस्तिसृभिरूर्जां पते पाहि चतसृभिर्वसो ॥>
      text <पाहि विश्वस्माद्रक्षसो अराव्णः प्र स्म वाजेषु नोऽव ।>
      text <त्वामिद्धि नेदिष्ठं देवतातय आपिं नक्षामहे वृधे ॥>
      text <आ नो अग्ने वयोवृधं रयिं पावक शंस्यम् ।>
      text <रास्वा च न उपमाते पुरुस्पृहं सुनीती स्वयशस्तरम् ॥>
      text <येन वंसाम पृतनासु शर्धतस्तरन्तो अर्य आदिशः ।>
      text <स त्वं नो वर्ध प्रयसा शचीवसो जिन्वा धियो वसुविदः ॥>
      text <शिशानो वृषभो यथाग्निः शृङ्गे दविध्वत् ।>
      text <तिग्मा अस्य हनवो न प्रतिधृषे सुजम्भः सहसो यहुः ॥>
      text <नहि ते अग्ने वृषभ प्रतिधृषे जम्भासो यद्वितिष्ठसे ।>
      text <स त्वं नो होतः सुहुतं हविष्कृधि वंस्वा नो वार्या पुरु ॥>
      text <शेषे वनेषु मात्रोः सं त्वा मर्तास इन्धते ।>
      text <अतन्द्रो हव्या वहसि हविष्कृत आदिद्देवेषु राजसि ॥>
      text <सप्त होतारस्तमिदीळते त्वाग्ने सुत्यजमह्रयम् ।>
      text <भिनत्स्यद्रिं तपसा वि शोचिषा प्राग्ने तिष्ठ जनाँ अति ॥>
      text <अग्निमग्निं वो अध्रिगुं हुवेम वृक्तबर्हिषः ।>
      text <अग्निं हितप्रयसः शश्वतीष्वा होतारं चर्षणीनाम् ॥>
      text <केतेन शर्मन्सचते सुषामण्यग्ने तुभ्यं चिकित्वना ।>
      text <इषण्यया नः पुरुरूपमा भर वाजं नेदिष्ठमूतये ॥>
      text <अग्ने जरितर्विश्पतिस्तेपानो देव रक्षसः ।>
      text <अप्रोषिवान्गृहपतिर्महाँ असि दिवस्पायुर्दुरोणयुः ॥>
      text <मा नो रक्ष आ वेशीदाघृणीवसो मा यातुर्यातुमावताम् ।>
      text <परोगव्यूत्यनिरामप क्षुधमग्ने सेध रक्षस्विनः ॥>
    text <ऋग्वेदः सूक्तं>
      text <उभयं शृणवच्च न इन्द्रो अर्वागिदं वचः ।>
      text <सत्राच्या मघवा सोमपीतये धिया शविष्ठ आ गमत् ॥>
      text <तं हि स्वराजं वृषभं तमोजसे धिषणे निष्टतक्षतुः ।>
      text <उतोपमानां प्रथमो नि षीदसि सोमकामं हि ते मनः ॥>
      text <आ वृषस्व पुरूवसो सुतस्येन्द्रान्धसः ।>
      text <विद्मा हि त्वा हरिवः पृत्सु सासहिमधृष्टं चिद्दधृष्वणिम् ॥>
      text <अप्रामिसत्य मघवन्तथेदसदिन्द्र क्रत्वा यथा वशः ।>
      text <सनेम वाजं तव शिप्रिन्नवसा मक्षू चिद्यन्तो अद्रिवः ॥>
      text <शग्ध्यू षु शचीपत इन्द्र विश्वाभिरूतिभिः ।>
      text <भगं न हि त्वा यशसं वसुविदमनु शूर चरामसि ॥>
      text <पौरो अश्वस्य पुरुकृद्गवामस्युत्सो देव हिरण्ययः ।>
      text <नकिर्हि दानं परिमर्धिषत्त्वे यद्यद्यामि तदा भर ॥>
      text <त्वं ह्येहि चेरवे विदा भगं वसुत्तये ।>
      text <उद्वावृषस्व मघवन्गविष्टय उदिन्द्राश्वमिष्टये ॥>
      text <त्वं पुरू सहस्राणि शतानि च यूथा दानाय मंहसे ।>
      text <आ पुरंदरं चकृम विप्रवचस इन्द्रं गायन्तोऽवसे ॥>
      text <अविप्रो वा यदविधद्विप्रो वेन्द्र ते वचः ।>
      text <स प्र ममन्दत्त्वाया शतक्रतो प्राचामन्यो अहंसन ॥>
      text <उग्रबाहुर्म्रक्षकृत्वा पुरंदरो यदि मे शृणवद्धवम् ।>
      text <वसूयवो वसुपतिं शतक्रतुं स्तोमैरिन्द्रं हवामहे ॥>
      text <न पापासो मनामहे नारायासो न जळ्हवः ।>
      text <यदिन्न्विन्द्रं वृषणं सचा सुते सखायं कृणवामहै ॥>
      text <उग्रं युयुज्म पृतनासु सासहिमृणकातिमदाभ्यम् ।>
      text <वेदा भृमं चित्सनिता रथीतमो वाजिनं यमिदू नशत् ॥>
      text <यत इन्द्र भयामहे ततो नो अभयं कृधि ।>
      text <मघवञ्छग्धि तव तन्न ऊतिभिर्वि द्विषो वि मृधो जहि ॥>
      text <त्वं हि राधस्पते राधसो महः क्षयस्यासि विधतः ।>
      text <तं त्वा वयं मघवन्निन्द्र गिर्वणः सुतावन्तो हवामहे ॥>
      text <इन्द्र स्पळुत वृत्रहा परस्पा नो वरेण्यः ।>
      text <स नो रक्षिषच्चरमं स मध्यमं स पश्चात्पातु नः पुरः ॥>
      text <त्वं नः पश्चादधरादुत्तरात्पुर इन्द्र नि पाहि विश्वतः ।>
      text <आरे अस्मत्कृणुहि दैव्यं भयमारे हेतीरदेवीः ॥>
      text <अद्याद्या श्वःश्व इन्द्र त्रास्व परे च नः ।>
      text <विश्वा च नो जरितॄन्सत्पते अहा दिवा नक्तं च रक्षिषः ॥>
      text <प्रभङ्गी शूरो मघवा तुवीमघः सम्मिश्लो वीर्याय कम् ।>
      text <उभा ते बाहू वृषणा शतक्रतो नि या वज्रं मिमिक्षतुः ॥>
    text <ऋग्वेदः सूक्तं>
      text <प्रो अस्मा उपस्तुतिं भरता यज्जुजोषति ।>
      text <उक्थैरिन्द्रस्य माहिनं वयो वर्धन्ति सोमिनो भद्रा इन्द्रस्य रातयः ॥>
      text <अयुजो असमो नृभिरेकः कृष्टीरयास्यः ।>
      text <पूर्वीरति प्र वावृधे विश्वा जातान्योजसा भद्रा इन्द्रस्य रातयः ॥>
      text <अहितेन चिदर्वता जीरदानुः सिषासति ।>
      text <प्रवाच्यमिन्द्र तत्तव वीर्याणि करिष्यतो भद्रा इन्द्रस्य रातयः ॥>
      text <आ याहि कृणवाम त इन्द्र ब्रह्माणि वर्धना ।>
      text <येभिः शविष्ठ चाकनो भद्रमिह श्रवस्यते भद्रा इन्द्रस्य रातयः ॥>
      text <धृषतश्चिद्धृषन्मनः कृणोषीन्द्र यत्त्वम् ।>
      text <तीव्रैः सोमैः सपर्यतो नमोभिः प्रतिभूषतो भद्रा इन्द्रस्य रातयः ॥>
      text <अव चष्ट ऋचीषमोऽवताँ इव मानुषः ।>
      text <जुष्ट्वी दक्षस्य सोमिनः सखायं कृणुते युजं भद्रा इन्द्रस्य रातयः ॥>
      text <विश्वे त इन्द्र वीर्यं देवा अनु क्रतुं ददुः ।>
      text <भुवो विश्वस्य गोपतिः पुरुष्टुत भद्रा इन्द्रस्य रातयः ॥>
      text <गृणे तदिन्द्र ते शव उपमं देवतातये ।>
      text <यद्धंसि वृत्रमोजसा शचीपते भद्रा इन्द्रस्य रातयः ॥>
      text <समनेव वपुष्यतः कृणवन्मानुषा युगा ।>
      text <विदे तदिन्द्रश्चेतनमध श्रुतो भद्रा इन्द्रस्य रातयः ॥>
      text <उज्जातमिन्द्र ते शव उत्त्वामुत्तव क्रतुम् ।>
      text <भूरिगो भूरि वावृधुर्मघवन्तव शर्मणि भद्रा इन्द्रस्य रातयः ॥>
      text <अहं च त्वं च वृत्रहन्सं युज्याव सनिभ्य आ ।>
      text <अरातीवा चिदद्रिवोऽनु नौ शूर मंसते भद्रा इन्द्रस्य रातयः ॥>
      text <सत्यमिद्वा उ तं वयमिन्द्रं स्तवाम नानृतम् ।>
      text <महाँ असुन्वतो वधो भूरि ज्योतींषि सुन्वतो भद्रा इन्द्रस्य रातयः ॥>
    text <ऋग्वेदः सूक्तं>
      text <स पूर्व्यो महानां वेनः क्रतुभिरानजे ।>
      text <यस्य द्वारा मनुष्पिता देवेषु धिय आनजे ॥>
      text <दिवो मानं नोत्सदन्सोमपृष्ठासो अद्रयः ।>
      text <उक्था ब्रह्म च शंस्या ॥>
      text <स विद्वाँ अङ्गिरोभ्य इन्द्रो गा अवृणोदप ।>
      text <स्तुषे तदस्य पौंस्यम् ॥>
      text <स प्रत्नथा कविवृध इन्द्रो वाकस्य वक्षणिः ।>
      text <शिवो अर्कस्य होमन्यस्मत्रा गन्त्ववसे ॥>
      text <आदू नु ते अनु क्रतुं स्वाहा वरस्य यज्यवः ।>
      text <श्वात्रमर्का अनूषतेन्द्र गोत्रस्य दावने ॥>
      text <इन्द्रे विश्वानि वीर्या कृतानि कर्त्वानि च ।>
      text <यमर्का अध्वरं विदुः ॥>
      text <यत्पाञ्चजन्यया विशेन्द्रे घोषा असृक्षत ।>
      text <अस्तृणाद्बर्हणा विपोऽर्यो मानस्य स क्षयः ॥>
      text <इयमु ते अनुष्टुतिश्चकृषे तानि पौंस्या ।>
      text <प्रावश्चक्रस्य वर्तनिम् ॥>
      text <अस्य वृष्णो व्योदन उरु क्रमिष्ट जीवसे ।>
      text <यवं न पश्व आ ददे ॥>
      text <तद्दधाना अवस्यवो युष्माभिर्दक्षपितरः ।>
      text <स्याम मरुत्वतो वृधे ॥>
      text <बळृत्वियाय धाम्न ऋक्वभिः शूर नोनुमः ।>
      text <जेषामेन्द्र त्वया युजा ॥>
      text <अस्मे रुद्रा मेहना पर्वतासो वृत्रहत्ये भरहूतौ सजोषाः ।>
      text <यः शंसते स्तुवते धायि पज्र इन्द्रज्येष्ठा अस्माँ अवन्तु देवाः ॥>
    text <ऋग्वेदः सूक्तं>
      text <उत्त्वा मन्दन्तु स्तोमाः कृणुष्व राधो अद्रिवः ।>
      text <अव ब्रह्मद्विषो जहि ॥>
      text <पदा पणीँरराधसो नि बाधस्व महाँ असि ।>
      text <नहि त्वा कश्चन प्रति ॥>
      text <त्वमीशिषे सुतानामिन्द्र त्वमसुतानाम् ।>
      text <त्वं राजा जनानाम् ॥>
      text <एहि प्रेहि क्षयो दिव्याघोषञ्चर्षणीनाम् ।>
      text <ओभे पृणासि रोदसी ॥>
      text <त्यं चित्पर्वतं गिरिं शतवन्तं सहस्रिणम् ।>
      text <वि स्तोतृभ्यो रुरोजिथ ॥>
      text <वयमु त्वा दिवा सुते वयं नक्तं हवामहे ।>
      text <अस्माकं काममा पृण ॥>
      text <क्व स्य वृषभो युवा तुविग्रीवो अनानतः ।>
      text <ब्रह्मा कस्तं सपर्यति ॥>
      text <कस्य स्वित्सवनं वृषा जुजुष्वाँ अव गच्छति ।>
      text <इन्द्रं क उ स्विदा चके ॥>
      text <कं ते दाना असक्षत वृत्रहन्कं सुवीर्या ।>
      text <उक्थे क उ स्विदन्तमः ॥>
      text <अयं ते मानुषे जने सोमः पूरुषु सूयते ।>
      text <तस्येहि प्र द्रवा पिब ॥>
      text <अयं ते शर्यणावति सुषोमायामधि प्रियः ।>
      text <आर्जीकीये मदिन्तमः ॥>
      text <तमद्य राधसे महे चारुं मदाय घृष्वये ।>
      text <एहीमिन्द्र द्रवा पिब ॥>
    text <ऋग्वेदः सूक्तं>
      text <यदिन्द्र प्रागपागुदङ्न्यग्वा हूयसे नृभिः ।>
      text <आ याहि तूयमाशुभिः ॥>
      text <यद्वा प्रस्रवणे दिवो मादयासे स्वर्णरे ।>
      text <यद्वा समुद्रे अन्धसः ॥>
      text <आ त्वा गीर्भिर्महामुरुं हुवे गामिव भोजसे ।>
      text <इन्द्र सोमस्य पीतये ॥>
      text <आ त इन्द्र महिमानं हरयो देव ते महः ।>
      text <रथे वहन्तु बिभ्रतः ॥>
      text <इन्द्र गृणीष उ स्तुषे महाँ उग्र ईशानकृत् ।>
      text <एहि नः सुतं पिब ॥>
      text <सुतावन्तस्त्वा वयं प्रयस्वन्तो हवामहे ।>
      text <इदं नो बर्हिरासदे ॥>
      text <यच्चिद्धि शश्वतामसीन्द्र साधारणस्त्वम् ।>
      text <तं त्वा वयं हवामहे ॥>
      text <इदं ते सोम्यं मध्वधुक्षन्नद्रिभिर्नरः ।>
      text <जुषाण इन्द्र तत्पिब ॥>
      text <विश्वाँ अर्यो विपश्चितोऽति ख्यस्तूयमा गहि ।>
      text <अस्मे धेहि श्रवो बृहत् ॥>
      text <दाता मे पृषतीनां राजा हिरण्यवीनाम् ।>
      text <मा देवा मघवा रिषत् ॥>
      text <सहस्रे पृषतीनामधि श्चन्द्रं बृहत्पृथु ।>
      text <शुक्रं हिरण्यमा ददे ॥>
      text <नपातो दुर्गहस्य मे सहस्रेण सुराधसः ।>
      text <श्रवो देवेष्वक्रत ॥>
    text <ऋग्वेदः सूक्तं>
      text <तरोभिर्वो विदद्वसुमिन्द्रं सबाध ऊतये ।>
      text <बृहद्गायन्तः सुतसोमे अध्वरे हुवे भरं न कारिणम् ॥>
      text <न यं दुध्रा वरन्ते न स्थिरा मुरो मदे सुशिप्रमन्धसः ।>
      text <य आदृत्या शशमानाय सुन्वते दाता जरित्र उक्थ्यम् ॥>
      text <यः शक्रो मृक्षो अश्व्यो यो वा कीजो हिरण्ययः ।>
      text <स ऊर्वस्य रेजयत्यपावृतिमिन्द्रो गव्यस्य वृत्रहा ॥>
      text <निखातं चिद्यः पुरुसम्भृतं वसूदिद्वपति दाशुषे ।>
      text <वज्री सुशिप्रो हर्यश्व इत्करदिन्द्रः क्रत्वा यथा वशत् ॥>
      text <यद्वावन्थ पुरुष्टुत पुरा चिच्छूर नृणाम् ।>
      text <वयं तत्त इन्द्र सं भरामसि यज्ञमुक्थं तुरं वचः ॥>
      text <सचा सोमेषु पुरुहूत वज्रिवो मदाय द्युक्ष सोमपाः ।>
      text <त्वमिद्धि ब्रह्मकृते काम्यं वसु देष्ठः सुन्वते भुवः ॥>
      text <वयमेनमिदा ह्योऽपीपेमेह वज्रिणम् ।>
      text <तस्मा उ अद्य समना सुतं भरा नूनं भूषत श्रुते ॥>
      text <वृकश्चिदस्य वारण उरामथिरा वयुनेषु भूषति ।>
      text <सेमं न स्तोमं जुजुषाण आ गहीन्द्र प्र चित्रया धिया ॥>
      text <कदू न्वस्याकृतमिन्द्रस्यास्ति पौंस्यम् ।>
      text <केनो नु कं श्रोमतेन न शुश्रुवे जनुषः परि वृत्रहा ॥>
      text <कदू महीरधृष्टा अस्य तविषीः कदु वृत्रघ्नो अस्तृतम् ।>
      text <इन्द्रो विश्वान्बेकनाटाँ अहर्दृश उत क्रत्वा पणीँरभि ॥>
      text <वयं घा ते अपूर्व्येन्द्र ब्रह्माणि वृत्रहन् ।>
      text <पुरूतमासः पुरुहूत वज्रिवो भृतिं न प्र भरामसि ॥>
      text <पूर्वीश्चिद्धि त्वे तुविकूर्मिन्नाशसो हवन्त इन्द्रोतयः ।>
      text <तिरश्चिदर्यः सवना वसो गहि शविष्ठ श्रुधि मे हवम् ॥>
      text <वयं घा ते त्वे इद्विन्द्र विप्रा अपि ष्मसि ।>
      text <नहि त्वदन्यः पुरुहूत कश्चन मघवन्नस्ति मर्डिता ॥>
      text <त्वं नो अस्या अमतेरुत क्षुधोऽभिशस्तेरव स्पृधि ।>
      text <त्वं न ऊती तव चित्रया धिया शिक्षा शचिष्ठ गातुवित् ॥>
      text <सोम इद्वः सुतो अस्तु कलयो मा बिभीतन ।>
      text <अपेदेष ध्वस्मायति स्वयं घैषो अपायति ॥>
    text <ऋग्वेदः सूक्तं>
      text <त्यान्नु क्षत्रियाँ अव आदित्यान्याचिषामहे ।>
      text <सुमृळीकाँ अभिष्टये ॥>
      text <मित्रो नो अत्यंहतिं वरुणः पर्षदर्यमा ।>
      text <आदित्यासो यथा विदुः ॥>
      text <तेषां हि चित्रमुक्थ्यं वरूथमस्ति दाशुषे ।>
      text <आदित्यानामरंकृते ॥>
      text <महि वो महतामवो वरुण मित्रार्यमन् ।>
      text <अवांस्या वृणीमहे ॥>
      text <जीवान्नो अभि धेतनादित्यासः पुरा हथात् ।>
      text <कद्ध स्थ हवनश्रुतः ॥>
      text <यद्वः श्रान्ताय सुन्वते वरूथमस्ति यच्छर्दिः ।>
      text <तेना नो अधि वोचत ॥>
      text <अस्ति देवा अंहोरुर्वस्ति रत्नमनागसः ।>
      text <आदित्या अद्भुतैनसः ॥>
      text <मा नः सेतुः सिषेदयं महे वृणक्तु नस्परि ।>
      text <इन्द्र इद्धि श्रुतो वशी ॥>
      text <मा नो मृचा रिपूणां वृजिनानामविष्यवः ।>
      text <देवा अभि प्र मृक्षत ॥>
      text <उत त्वामदिते मह्यहं देव्युप ब्रुवे ।>
      text <सुमृळीकामभिष्टये ॥>
      text <पर्षि दीने गभीर आँ उग्रपुत्रे जिघांसतः ।>
      text <माकिस्तोकस्य नो रिषत् ॥>
      text <अनेहो न उरुव्रज उरूचि वि प्रसर्तवे ।>
      text <कृधि तोकाय जीवसे ॥>
      text <ये मूर्धानः क्षितीनामदब्धासः स्वयशसः ।>
      text <व्रता रक्षन्ते अद्रुहः ॥>
      text <ते न आस्नो वृकाणामादित्यासो मुमोचत ।>
      text <स्तेनं बद्धमिवादिते ॥>
      text <अपो षु ण इयं शरुरादित्या अप दुर्मतिः ।>
      text <अस्मदेत्वजघ्नुषी ॥>
      text <शश्वद्धि वः सुदानव आदित्या ऊतिभिर्वयम् ।>
      text <पुरा नूनं बुभुज्महे ॥>
      text <शश्वन्तं हि प्रचेतसः प्रतियन्तं चिदेनसः ।>
      text <देवाः कृणुथ जीवसे ॥>
      text <तत्सु नो नव्यं सन्यस आदित्या यन्मुमोचति ।>
      text <बन्धाद्बद्धमिवादिते ॥>
      text <नास्माकमस्ति तत्तर आदित्यासो अतिष्कदे ।>
      text <यूयमस्मभ्यं मृळत ॥>
      text <मा नो हेतिर्विवस्वत आदित्याः कृत्रिमा शरुः ।>
      text <पुरा नु जरसो वधीत् ॥>
      text <वि षु द्वेषो व्यंहतिमादित्यासो वि संहितम् ।>
      text <विष्वग्वि वृहता रपः ॥>
    text <ऋग्वेदः सूक्तं>
      text <आ त्वा रथं यथोतये सुम्नाय वर्तयामसि ।>
      text <तुविकूर्मिमृतीषहमिन्द्र शविष्ठ सत्पते ॥>
      text <तुविशुष्म तुविक्रतो शचीवो विश्वया मते ।>
      text <आ पप्राथ महित्वना ॥>
      text <यस्य ते महिना महः परि ज्मायन्तमीयतुः ।>
      text <हस्ता वज्रं हिरण्ययम् ॥>
      text <विश्वानरस्य वस्पतिमनानतस्य शवसः ।>
      text <एवैश्च चर्षणीनामूती हुवे रथानाम् ॥>
      text <अभिष्टये सदावृधं स्वर्मीळ्हेषु यं नरः ।>
      text <नाना हवन्त ऊतये ॥>
      text <परोमात्रमृचीषममिन्द्रमुग्रं सुराधसम् ।>
      text <ईशानं चिद्वसूनाम् ॥>
      text <तंतमिद्राधसे मह इन्द्रं चोदामि पीतये ।>
      text <यः पूर्व्यामनुष्टुतिमीशे कृष्टीनां नृतुः ॥>
      text <न यस्य ते शवसान सख्यमानंश मर्त्यः ।>
      text <नकिः शवांसि ते नशत् ॥>
      text <त्वोतासस्त्वा युजाप्सु सूर्ये महद्धनम् ।>
      text <जयेम पृत्सु वज्रिवः ॥>
      text <तं त्वा यज्ञेभिरीमहे तं गीर्भिर्गिर्वणस्तम ।>
      text <इन्द्र यथा चिदाविथ वाजेषु पुरुमाय्यम् ॥>
      text <यस्य ते स्वादु सख्यं स्वाद्वी प्रणीतिरद्रिवः ।>
      text <यज्ञो वितन्तसाय्यः ॥>
      text <उरु णस्तन्वे तन उरु क्षयाय नस्कृधि ।>
      text <उरु णो यन्धि जीवसे ॥>
      text <उरुं नृभ्य उरुं गव उरुं रथाय पन्थाम् ।>
      text <देववीतिं मनामहे ॥>
      text <उप मा षड्द्वाद्वा नरः सोमस्य हर्ष्या ।>
      text <तिष्ठन्ति स्वादुरातयः ॥>
      text <ऋज्राविन्द्रोत आ ददे हरी ऋक्षस्य सूनवि ।>
      text <आश्वमेधस्य रोहिता ॥>
      text <सुरथाँ आतिथिग्वे स्वभीशूँरार्क्षे ।>
      text <आश्वमेधे सुपेशसः ॥>
      text <षळश्वाँ आतिथिग्व इन्द्रोते वधूमतः ।>
      text <सचा पूतक्रतौ सनम् ॥>
      text <ऐषु चेतद्वृषण्वत्यन्तरृज्रेष्वरुषी ।>
      text <स्वभीशुः कशावती ॥>
      text <न युष्मे वाजबन्धवो निनित्सुश्चन मर्त्यः ।>
      text <अवद्यमधि दीधरत् ॥>
    text <ऋग्वेदः सूक्तं>
      text <प्रप्र वस्त्रिष्टुभमिषं मन्दद्वीरायेन्दवे ।>
      text <धिया वो मेधसातये पुरंध्या विवासति ॥>
      text <नदं व ओदतीनां नदं योयुवतीनाम् ।>
      text <पतिं वो अघ्न्यानां धेनूनामिषुध्यसि ॥>
      text <ता अस्य सूददोहसः सोमं श्रीणन्ति पृश्नयः ।>
      text <जन्मन्देवानां विशस्त्रिष्वा रोचने दिवः ॥>
      text <अभि प्र गोपतिं गिरेन्द्रमर्च यथा विदे ।>
      text <सूनुं सत्यस्य सत्पतिम् ॥>
      text <आ हरयः ससृज्रिरेऽरुषीरधि बर्हिषि ।>
      text <यत्राभि संनवामहे ॥>
      text <इन्द्राय गाव आशिरं दुदुह्रे वज्रिणे मधु ।>
      text <यत्सीमुपह्वरे विदत् ॥>
      text <उद्यद्ब्रध्नस्य विष्टपं गृहमिन्द्रश्च गन्वहि ।>
      text <मध्वः पीत्वा सचेवहि त्रिः सप्त सख्युः पदे ॥>
      text <अर्चत प्रार्चत प्रियमेधासो अर्चत ।>
      text <अर्चन्तु पुत्रका उत पुरं न धृष्ण्वर्चत ॥>
      text <अव स्वराति गर्गरो गोधा परि सनिष्वणत् ।>
      text <पिङ्गा परि चनिष्कददिन्द्राय ब्रह्मोद्यतम् ॥>
      text <आ यत्पतन्त्येन्यः सुदुघा अनपस्फुरः ।>
      text <अपस्फुरं गृभायत सोममिन्द्राय पातवे ॥>
      text <अपादिन्द्रो अपादग्निर्विश्वे देवा अमत्सत ।>
      text <वरुण इदिह क्षयत्तमापो अभ्यनूषत वत्सं संशिश्वरीरिव ॥>
      text <सुदेवो असि वरुण यस्य ते सप्त सिन्धवः ।>
      text <अनुक्षरन्ति काकुदं सूर्म्यं सुषिरामिव ॥>
      text <यो व्यतीँरफाणयत्सुयुक्ताँ उप दाशुषे ।>
      text <तक्वो नेता तदिद्वपुरुपमा यो अमुच्यत ॥>
      text <अतीदु शक्र ओहत इन्द्रो विश्वा अति द्विषः ।>
      text <भिनत्कनीन ओदनं पच्यमानं परो गिरा ॥>
      text <अर्भको न कुमारकोऽधि तिष्ठन्नवं रथम् ।>
      text <स पक्षन्महिषं मृगं पित्रे मात्रे विभुक्रतुम् ॥>
      text <आ तू सुशिप्र दम्पते रथं तिष्ठा हिरण्ययम् ।>
      text <अध द्युक्षं सचेवहि सहस्रपादमरुषं स्वस्तिगामनेहसम् ॥>
      text <तं घेमित्था नमस्विन उप स्वराजमासते ।>
      text <अर्थं चिदस्य सुधितं यदेतव आवर्तयन्ति दावने ॥>
      text <अनु प्रत्नस्यौकसः प्रियमेधास एषाम् ।>
      text <पूर्वामनु प्रयतिं वृक्तबर्हिषो हितप्रयस आशत ॥>
    text <ऋग्वेदः सूक्तं>
      text <यो राजा चर्षणीनां याता रथेभिरध्रिगुः ।>
      text <विश्वासां तरुता पृतनानां ज्येष्ठो यो वृत्रहा गृणे ॥>
      text <इन्द्रं तं शुम्भ पुरुहन्मन्नवसे यस्य द्विता विधर्तरि ।>
      text <हस्ताय वज्रः प्रति धायि दर्शतो महो दिवे न सूर्यः ॥>
      text <नकिष्टं कर्मणा नशद्यश्चकार सदावृधम् ।>
      text <इन्द्रं न यज्ञैर्विश्वगूर्तमृभ्वसमधृष्टं धृष्ण्वोजसम् ॥>
      text <अषाळ्हमुग्रं पृतनासु सासहिं यस्मिन्महीरुरुज्रयः ।>
      text <सं धेनवो जायमाने अनोनवुर्द्यावः क्षामो अनोनवुः ॥>
      text <यद्द्याव इन्द्र ते शतं शतं भूमीरुत स्युः ।>
      text <न त्वा वज्रिन्सहस्रं सूर्या अनु न जातमष्ट रोदसी ॥>
      text <आ पप्राथ महिना वृष्ण्या वृषन्विश्वा शविष्ठ शवसा ।>
      text <अस्माँ अव मघवन्गोमति व्रजे वज्रिञ्चित्राभिरूतिभिः ॥>
      text <न सीमदेव आपदिषं दीर्घायो मर्त्यः ।>
      text <एतग्वा चिद्य एतशा युयोजते हरी इन्द्रो युयोजते ॥>
      text <तं वो महो महाय्यमिन्द्रं दानाय सक्षणिम् ।>
      text <यो गाधेषु य आरणेषु हव्यो वाजेष्वस्ति हव्यः ॥>
      text <उदू षु णो वसो महे मृशस्व शूर राधसे ।>
      text <उदू षु मह्यै मघवन्मघत्तय उदिन्द्र श्रवसे महे ॥>
      text <त्वं न इन्द्र ऋतयुस्त्वानिदो नि तृम्पसि ।>
      text <मध्ये वसिष्व तुविनृम्णोर्वोर्नि दासं शिश्नथो हथैः ॥>
      text <अन्यव्रतममानुषमयज्वानमदेवयुम् ।>
      text <अव स्वः सखा दुधुवीत पर्वतः सुघ्नाय दस्युं पर्वतः ॥>
      text <त्वं न इन्द्रासां हस्ते शविष्ठ दावने ।>
      text <धानानां न सं गृभायास्मयुर्द्विः सं गृभायास्मयुः ॥>
      text <सखायः क्रतुमिच्छत कथा राधाम शरस्य ।>
      text <उपस्तुतिं भोजः सूरिर्यो अह्रयः ॥>
      text <भूरिभिः समह ऋषिभिर्बर्हिष्मद्भि स्तविष्यसे ।>
      text <यदित्थमेकमेकमिच्छर वत्सान्पराददः ॥>
      text <कर्णगृह्या मघवा शौरदेव्यो वत्सं नस्त्रिभ्य आनयत् ।>
      text <अजां सूरिर्न धातवे ॥>
    text <ऋग्वेदः सूक्तं>
      text <त्वं नो अग्ने महोभिः पाहि विश्वस्या अरातेः ।>
      text <उत द्विषो मर्त्यस्य ॥>
      text <नहि मन्युः पौरुषेय ईशे हि वः प्रियजात ।>
      text <त्वमिदसि क्षपावान् ॥>
      text <स नो विश्वेभिर्देवेभिरूर्जो नपाद्भद्रशोचे ।>
      text <रयिं देहि विश्ववारम् ॥>
      text <न तमग्ने अरातयो मर्तं युवन्त रायः ।>
      text <यं त्रायसे दाश्वांसम् ॥>
      text <यं त्वं विप्र मेधसातावग्ने हिनोषि धनाय ।>
      text <स तवोती गोषु गन्ता ॥>
      text <त्वं रयिं पुरुवीरमग्ने दाशुषे मर्ताय ।>
      text <प्र णो नय वस्यो अच्छ ॥>
      text <उरुष्या णो मा परा दा अघायते जातवेदः ।>
      text <दुराध्ये मर्ताय ॥>
      text <अग्ने माकिष्टे देवस्य रातिमदेवो युयोत ।>
      text <त्वमीशिषे वसूनाम् ॥>
      text <स नो वस्व उप मास्यूर्जो नपान्माहिनस्य ।>
      text <सखे वसो जरितृभ्यः ॥>
      text <अच्छा नः शीरशोचिषं गिरो यन्तु दर्शतम् ।>
      text <अच्छा यज्ञासो नमसा पुरूवसुं पुरुप्रशस्तमूतये ॥>
      text <अग्निं सूनुं सहसो जातवेदसं दानाय वार्याणाम् ।>
      text <द्विता यो भूदमृतो मर्त्येष्वा होता मन्द्रतमो विशि ॥>
      text <अग्निं वो देवयज्ययाग्निं प्रयत्यध्वरे ।>
      text <अग्निं धीषु प्रथममग्निमर्वत्यग्निं क्षैत्राय साधसे ॥>
      text <अग्निरिषां सख्ये ददातु न ईशे यो वार्याणाम् ।>
      text <अग्निं तोके तनये शश्वदीमहे वसुं सन्तं तनूपाम् ॥>
      text <अग्निमीळिष्वावसे गाथाभिः शीरशोचिषम् ।>
      text <अग्निं राये पुरुमीळ्ह श्रुतं नरोऽग्निं सुदीतये छर्दिः ॥>
      text <अग्निं द्वेषो योतवै नो गृणीमस्यग्निं शं योश्च दातवे ।>
      text <विश्वासु विक्ष्ववितेव हव्यो भुवद्वस्तुरृषूणाम् ॥>
    text <ऋग्वेदः सूक्तं>
      text <हविष्कृणुध्वमा गमदध्वर्युर्वनते पुनः ।>
      text <विद्वाँ अस्य प्रशासनम् ॥>
      text <नि तिग्ममभ्यंशुं सीदद्धोता मनावधि ।>
      text <जुषाणो अस्य सख्यम् ॥>
      text <अन्तरिच्छन्ति तं जने रुद्रं परो मनीषया ।>
      text <गृभ्णन्ति जिह्वया ससम् ॥>
      text <जाम्यतीतपे धनुर्वयोधा अरुहद्वनम् ।>
      text <दृषदं जिह्वयावधीत् ॥>
      text <चरन्वत्सो रुशन्निह निदातारं न विन्दते ।>
      text <वेति स्तोतव अम्ब्यम् ॥>
      text <उतो न्वस्य यन्महदश्वावद्योजनं बृहद् ।>
      text <दामा रथस्य ददृशे ॥>
      text <दुहन्ति सप्तैकामुप द्वा पञ्च सृजतः ।>
      text <तीर्थे सिन्धोरधि स्वरे ॥>
      text <आ दशभिर्विवस्वत इन्द्रः कोशमचुच्यवीत् ।>
      text <खेदया त्रिवृता दिवः ॥>
      text <परि त्रिधातुरध्वरं जूर्णिरेति नवीयसी ।>
      text <मध्वा होतारो अञ्जते ॥>
      text <सिञ्चन्ति नमसावतमुच्चाचक्रं परिज्मानम् ।>
      text <नीचीनबारमक्षितम् ॥>
      text <अभ्यारमिदद्रयो निषिक्तं पुष्करे मधु ।>
      text <अवतस्य विसर्जने ॥>
      text <गाव उपावतावतं मही यज्ञस्य रप्सुदा ।>
      text <उभा कर्णा हिरण्यया ॥>
      text <आ सुते सिञ्चत श्रियं रोदस्योरभिश्रियम् ।>
      text <रसा दधीत वृषभम् ॥>
      text <ते जानत स्वमोक्यं सं वत्सासो न मातृभिः ।>
      text <मिथो नसन्त जामिभिः ॥>
      text <उप स्रक्वेषु बप्सतः कृण्वते धरुणं दिवि ।>
      text <इन्द्रे अग्ना नमः स्वः ॥>
      text <अधुक्षत्पिप्युषीमिषमूर्जं सप्तपदीमरिः ।>
      text <सूर्यस्य सप्त रश्मिभिः ॥>
      text <सोमस्य मित्रावरुणोदिता सूर आ ददे ।>
      text <तदातुरस्य भेषजम् ॥>
      text <उतो न्वस्य यत्पदं हर्यतस्य निधान्यम् ।>
      text <परि द्यां जिह्वयातनत् ॥>
    text <ऋग्वेदः सूक्तं>
      text <उदीराथामृतायते युञ्जाथामश्विना रथम् ।>
      text <अन्ति षद्भूतु वामवः ॥>
      text <निमिषश्चिज्जवीयसा रथेना यातमश्विना ।>
      text <अन्ति षद्भूतु वामवः ॥>
      text <उप स्तृणीतमत्रये हिमेन घर्ममश्विना ।>
      text <अन्ति षद्भूतु वामवः ॥>
      text <कुह स्थः कुह जग्मथुः कुह श्येनेव पेतथुः ।>
      text <अन्ति षद्भूतु वामवः ॥>
      text <यदद्य कर्हि कर्हि चिच्छुश्रूयातमिमं हवम् ।>
      text <अन्ति षद्भूतु वामवः ॥>
      text <अश्विना यामहूतमा नेदिष्ठं याम्याप्यम् ।>
      text <अन्ति षद्भूतु वामवः ॥>
      text <अवन्तमत्रये गृहं कृणुतं युवमश्विना ।>
      text <अन्ति षद्भूतु वामवः ॥>
      text <वरेथे अग्निमातपो वदते वल्ग्वत्रये ।>
      text <अन्ति षद्भूतु वामवः ॥>
      text <प्र सप्तवध्रिराशसा धारामग्नेरशायत ।>
      text <अन्ति षद्भूतु वामवः ॥>
      text <इहा गतं वृषण्वसू शृणुतं म इमं हवम् ।>
      text <अन्ति षद्भूतु वामवः ॥>
      text <किमिदं वां पुराणवज्जरतोरिव शस्यते ।>
      text <अन्ति षद्भूतु वामवः ॥>
      text <समानं वां सजात्यं समानो बन्धुरश्विना ।>
      text <अन्ति षद्भूतु वामवः ॥>
      text <यो वां रजांस्यश्विना रथो वियाति रोदसी ।>
      text <अन्ति षद्भूतु वामवः ॥>
      text <आ नो गव्येभिरश्व्यैः सहस्रैरुप गच्छतम् ।>
      text <अन्ति षद्भूतु वामवः ॥>
      text <मा नो गव्येभिरश्व्यैः सहस्रेभिरति ख्यतम् ।>
      text <अन्ति षद्भूतु वामवः ॥>
      text <अरुणप्सुरुषा अभूदकर्ज्योतिरृतावरी ।>
      text <अन्ति षद्भूतु वामवः ॥>
      text <अश्विना सु विचाकशद्वृक्षं परशुमाँ इव ।>
      text <अन्ति षद्भूतु वामवः ॥>
      text <पुरं न धृष्णवा रुज कृष्णया बाधितो विशा ।>
      text <अन्ति षद्भूतु वामवः ॥>
    text <ऋग्वेदः सूक्तं>
      text <विशोविशो वो अतिथिं वाजयन्तः पुरुप्रियम् ।>
      text <अग्निं वो दुर्यं वच स्तुषे शूषस्य मन्मभिः ॥>
      text <यं जनासो हविष्मन्तो मित्रं न सर्पिरासुतिम् ।>
      text <प्रशंसन्ति प्रशस्तिभिः ॥>
      text <पन्यांसं जातवेदसं यो देवतात्युद्यता ।>
      text <हव्यान्यैरयद्दिवि ॥>
      text <आगन्म वृत्रहन्तमं ज्येष्ठमग्निमानवम् ।>
      text <यस्य श्रुतर्वा बृहन्नार्क्षो अनीक एधते ॥>
      text <अमृतं जातवेदसं तिरस्तमांसि दर्शतम् ।>
      text <घृताहवनमीड्यम् ॥>
      text <सबाधो यं जना इमेऽग्निं हव्येभिरीळते ।>
      text <जुह्वानासो यतस्रुचः ॥>
      text <इयं ते नव्यसी मतिरग्ने अधाय्यस्मदा ।>
      text <मन्द्र सुजात सुक्रतोऽमूर दस्मातिथे ॥>
      text <सा ते अग्ने शंतमा चनिष्ठा भवतु प्रिया ।>
      text <तया वर्धस्व सुष्टुतः ॥>
      text <सा द्युम्नैर्द्युम्निनी बृहदुपोप श्रवसि श्रवः ।>
      text <दधीत वृत्रतूर्ये ॥>
      text <अश्वमिद्गां रथप्रां त्वेषमिन्द्रं न सत्पतिम् ।>
      text <यस्य श्रवांसि तूर्वथ पन्यम्पन्यं च कृष्टयः ॥>
      text <यं त्वा गोपवनो गिरा चनिष्ठदग्ने अङ्गिरः ।>
      text <स पावक श्रुधी हवम् ॥>
      text <यं त्वा जनास ईळते सबाधो वाजसातये ।>
      text <स बोधि वृत्रतूर्ये ॥>
      text <अहं हुवान आर्क्षे श्रुतर्वणि मदच्युति ।>
      text <शर्धांसीव स्तुकाविनां मृक्षा शीर्षा चतुर्णाम् ॥>
      text <मां चत्वार आशवः शविष्ठस्य द्रवित्नवः ।>
      text <सुरथासो अभि प्रयो वक्षन्वयो न तुग्र्यम् ॥>
      text <सत्यमित्त्वा महेनदि परुष्ण्यव देदिशम् ।>
      text <नेमापो अश्वदातरः शविष्ठादस्ति मर्त्यः ॥>
    text <ऋग्वेदः सूक्तं>
      text <युक्ष्वा हि देवहूतमाँ अश्वाँ अग्ने रथीरिव ।>
      text <नि होता पूर्व्यः सदः ॥>
      text <उत नो देव देवाँ अच्छा वोचो विदुष्टरः ।>
      text <श्रद्विश्वा वार्या कृधि ॥>
      text <त्वं ह यद्यविष्ठ्य सहसः सूनवाहुत ।>
      text <ऋतावा यज्ञियो भुवः ॥>
      text <अयमग्निः सहस्रिणो वाजस्य शतिनस्पतिः ।>
      text <मूर्धा कवी रयीणाम् ॥>
      text <तं नेमिमृभवो यथा नमस्व सहूतिभिः ।>
      text <नेदीयो यज्ञमङ्गिरः ॥>
      text <तस्मै नूनमभिद्यवे वाचा विरूप नित्यया ।>
      text <वृष्णे चोदस्व सुष्टुतिम् ॥>
      text <कमु ष्विदस्य सेनयाग्नेरपाकचक्षसः ।>
      text <पणिं गोषु स्तरामहे ॥>
      text <मा नो देवानां विशः प्रस्नातीरिवोस्राः ।>
      text <कृशं न हासुरघ्न्याः ॥>
      text <मा नः समस्य दूढ्यः परिद्वेषसो अंहतिः ।>
      text <ऊर्मिर्न नावमा वधीत् ॥>
      text <नमस्ते अग्न ओजसे गृणन्ति देव कृष्टयः ।>
      text <अमैरमित्रमर्दय ॥>
      text <कुवित्सु नो गविष्टयेऽग्ने संवेषिषो रयिम् ।>
      text <उरुकृदुरु णस्कृधि ॥>
      text <मा नो अस्मिन्महाधने परा वर्ग्भारभृद्यथा ।>
      text <संवर्गं सं रयिं जय ॥>
      text <अन्यमस्मद्भिया इयमग्ने सिषक्तु दुच्छुना ।>
      text <वर्धा नो अमवच्छवः ॥>
      text <यस्याजुषन्नमस्विनः शमीमदुर्मखस्य वा ।>
      text <तं घेदग्निर्वृधावति ॥>
      text <परस्या अधि संवतोऽवराँ अभ्या तर ।>
      text <यत्राहमस्मि ताँ अव ॥>
      text <विद्मा हि ते पुरा वयमग्ने पितुर्यथावसः ।>
      text <अधा ते सुम्नमीमहे ॥>
    text <ऋग्वेदः सूक्तं>
      text <इमं नु मायिनं हुव इन्द्रमीशानमोजसा ।>
      text <मरुत्वन्तं न वृञ्जसे ॥>
      text <अयमिन्द्रो मरुत्सखा वि वृत्रस्याभिनच्छिरः ।>
      text <वज्रेण शतपर्वणा ॥>
      text <वावृधानो मरुत्सखेन्द्रो वि वृत्रमैरयत् ।>
      text <सृजन्समुद्रिया अपः ॥>
      text <अयं ह येन वा इदं स्वर्मरुत्वता जितम् ।>
      text <इन्द्रेण सोमपीतये ॥>
      text <मरुत्वन्तमृजीषिणमोजस्वन्तं विरप्शिनम् ।>
      text <इन्द्रं गीर्भिर्हवामहे ॥>
      text <इन्द्रं प्रत्नेन मन्मना मरुत्वन्तं हवामहे ।>
      text <अस्य सोमस्य पीतये ॥>
      text <मरुत्वाँ इन्द्र मीढ्वः पिबा सोमं शतक्रतो ।>
      text <अस्मिन्यज्ञे पुरुष्टुत ॥>
      text <तुभ्येदिन्द्र मरुत्वते सुताः सोमासो अद्रिवः ।>
      text <हृदा हूयन्त उक्थिनः ॥>
      text <पिबेदिन्द्र मरुत्सखा सुतं सोमं दिविष्टिषु ।>
      text <वज्रं शिशान ओजसा ॥>
      text <उत्तिष्ठन्नोजसा सह पीत्वी शिप्रे अवेपयः ।>
      text <सोममिन्द्र चमू सुतम् ॥>
      text <अनु त्वा रोदसी उभे क्रक्षमाणमकृपेताम् ।>
      text <इन्द्र यद्दस्युहाभवः ॥>
      text <वाचमष्टापदीमहं नवस्रक्तिमृतस्पृशम् ।>
      text <इन्द्रात्परि तन्वं ममे ॥>
    text <ऋग्वेदः सूक्तं>
      text <जज्ञानो नु शतक्रतुर्वि पृच्छदिति मातरम् ।>
      text <क उग्राः के ह शृण्विरे ॥>
      text <आदीं शवस्यब्रवीदौर्णवाभमहीशुवम् ।>
      text <ते पुत्र सन्तु निष्टुरः ॥>
      text <समित्तान्वृत्रहाखिदत्खे अराँ इव खेदया ।>
      text <प्रवृद्धो दस्युहाभवत् ॥>
      text <एकया प्रतिधापिबत्साकं सरांसि त्रिंशतम् ।>
      text <इन्द्रः सोमस्य काणुका ॥>
      text <अभि गन्धर्वमतृणदबुध्नेषु रजस्स्वा ।>
      text <इन्द्रो ब्रह्मभ्य इद्वृधे ॥>
      text <निराविध्यद्गिरिभ्य आ धारयत्पक्वमोदनम् ।>
      text <इन्द्रो बुन्दं स्वाततम् ॥>
      text <शतब्रध्न इषुस्तव सहस्रपर्ण एक इत् ।>
      text <यमिन्द्र चकृषे युजम् ॥>
      text <तेन स्तोतृभ्य आ भर नृभ्यो नारिभ्यो अत्तवे ।>
      text <सद्यो जात ऋभुष्ठिर ॥>
      text <एता च्यौत्नानि ते कृता वर्षिष्ठानि परीणसा ।>
      text <हृदा वीड्वधारयः ॥>
      text <विश्वेत्ता विष्णुराभरदुरुक्रमस्त्वेषितः ।>
      text <शतं महिषान्क्षीरपाकमोदनं वराहमिन्द्र एमुषम् ॥>
      text <तुविक्षं ते सुकृतं सूमयं धनुः साधुर्बुन्दो हिरण्ययः ।>
      text <उभा ते बाहू रण्या सुसंस्कृत ऋदूपे चिदृदूवृधा ॥>
    text <ऋग्वेदः सूक्तं>
      text <पुरोळाशं नो अन्धस इन्द्र सहस्रमा भर ।>
      text <शता च शूर गोनाम् ॥>
      text <आ नो भर व्यञ्जनं गामश्वमभ्यञ्जनम् ।>
      text <सचा मना हिरण्यया ॥>
      text <उत नः कर्णशोभना पुरूणि धृष्णवा भर ।>
      text <त्वं हि शृण्विषे वसो ॥>
      text <नकीं वृधीक इन्द्र ते न सुषा न सुदा उत ।>
      text <नान्यस्त्वच्छूर वाघतः ॥>
      text <नकीमिन्द्रो निकर्तवे न शक्रः परिशक्तवे ।>
      text <विश्वं शृणोति पश्यति ॥>
      text <स मन्युं मर्त्यानामदब्धो नि चिकीषते ।>
      text <पुरा निदश्चिकीषते ॥>
      text <क्रत्व इत्पूर्णमुदरं तुरस्यास्ति विधतः ।>
      text <वृत्रघ्नः सोमपाव्नः ॥>
      text <त्वे वसूनि संगता विश्वा च सोम सौभगा ।>
      text <सुदात्वपरिह्वृता ॥>
      text <त्वामिद्यवयुर्मम कामो गव्युर्हिरण्ययुः ।>
      text <त्वामश्वयुरेषते ॥>
      text <तवेदिन्द्राहमाशसा हस्ते दात्रं चना ददे ।>
      text <दिनस्य वा मघवन्सम्भृतस्य वा पूर्धि यवस्य काशिना ॥>
    text <ऋग्वेदः सूक्तं>
      text <अयं कृत्नुरगृभीतो विश्वजिदुद्भिदित्सोमः ।>
      text <ऋषिर्विप्रः काव्येन ॥>
      text <अभ्यूर्णोति यन्नग्नं भिषक्ति विश्वं यत्तुरम् ।>
      text <प्रेमन्धः ख्यन्निः श्रोणो भूत् ॥>
      text <त्वं सोम तनूकृद्भ्यो द्वेषोभ्योऽन्यकृतेभ्यः ।>
      text <उरु यन्तासि वरूथम् ॥>
      text <त्वं चित्ती तव दक्षैर्दिव आ पृथिव्या ऋजीषिन् ।>
      text <यावीरघस्य चिद्द्वेषः ॥>
      text <अर्थिनो यन्ति चेदर्थं गच्छानिद्ददुषो रातिम् ।>
      text <ववृज्युस्तृष्यतः कामम् ॥>
      text <विदद्यत्पूर्व्यं नष्टमुदीमृतायुमीरयत् ।>
      text <प्रेमायुस्तारीदतीर्णम् ॥>
      text <सुशेवो नो मृळयाकुरदृप्तक्रतुरवातः ।>
      text <भवा नः सोम शं हृदे ॥>
      text <मा नः सोम सं वीविजो मा वि बीभिषथा राजन् ।>
      text <मा नो हार्दि त्विषा वधीः ॥>
      text <अव यत्स्वे सधस्थे देवानां दुर्मतीरीक्षे ।>
      text <राजन्नप द्विषः सेध मीढ्वो अप स्रिधः सेध ॥>
    text <ऋग्वेदः सूक्तं>
      text <नह्यन्यं बळाकरं मर्डितारं शतक्रतो ।>
      text <त्वं न इन्द्र मृळय ॥>
      text <यो नः शश्वत्पुराविथामृध्रो वाजसातये ।>
      text <स त्वं न इन्द्र मृळय ॥>
      text <किमङ्ग रध्रचोदनः सुन्वानस्यावितेदसि ।>
      text <कुवित्स्विन्द्र णः शकः ॥>
      text <इन्द्र प्र णो रथमव पश्चाच्चित्सन्तमद्रिवः ।>
      text <पुरस्तादेनं मे कृधि ॥>
      text <हन्तो नु किमाससे प्रथमं नो रथं कृधि ।>
      text <उपमं वाजयु श्रवः ॥>
      text <अवा नो वाजयुं रथं सुकरं ते किमित्परि ।>
      text <अस्मान्सु जिग्युषस्कृधि ॥>
      text <इन्द्र दृह्यस्व पूरसि भद्रा त एति निष्कृतम् ।>
      text <इयं धीरृत्वियावती ॥>
      text <मा सीमवद्य आ भागुर्वी काष्ठा हितं धनम् ।>
      text <अपावृक्ता अरत्नयः ॥>
      text <तुरीयं नाम यज्ञियं यदा करस्तदुश्मसि ।>
      text <आदित्पतिर्न ओहसे ॥>
      text <अवीवृधद्वो अमृता अमन्दीदेकद्यूर्देवा उत याश्च देवीः ।>
      text <तस्मा उ राधः कृणुत प्रशस्तं प्रातर्मक्षू धियावसुर्जगम्यात् ॥>
    text <ऋग्वेदः सूक्तं>
      text <आ तू न इन्द्र क्षुमन्तं चित्रं ग्राभं सं गृभाय ।>
      text <महाहस्ती दक्षिणेन ॥>
      text <विद्मा हि त्वा तुविकूर्मिं तुविदेष्णं तुवीमघम् ।>
      text <तुविमात्रमवोभिः ॥>
      text <नहि त्वा शूर देवा न मर्तासो दित्सन्तम् ।>
      text <भीमं न गां वारयन्ते ॥>
      text <एतो न्विन्द्रं स्तवामेशानं वस्वः स्वराजम् ।>
      text <न राधसा मर्धिषन्नः ॥>
      text <प्र स्तोषदुप गासिषच्छ्रवत्साम गीयमानम् ।>
      text <अभि राधसा जुगुरत् ॥>
      text <आ नो भर दक्षिणेनाभि सव्येन प्र मृश ।>
      text <इन्द्र मा नो वसोर्निर्भाक् ॥>
      text <उप क्रमस्वा भर धृषता धृष्णो जनानाम् ।>
      text <अदाशूष्टरस्य वेदः ॥>
      text <इन्द्र य उ नु ते अस्ति वाजो विप्रेभिः सनित्वः ।>
      text <अस्माभिः सु तं सनुहि ॥>
      text <सद्योजुवस्ते वाजा अस्मभ्यं विश्वश्चन्द्राः ।>
      text <वशैश्च मक्षू जरन्ते ॥>
    text <ऋग्वेदः सूक्तं>
      text <आ प्र द्रव परावतोऽर्वावतश्च वृत्रहन् ।>
      text <मध्वः प्रति प्रभर्मणि ॥>
      text <तीव्राः सोमास आ गहि सुतासो मादयिष्णवः ।>
      text <पिबा दधृग्यथोचिषे ॥>
      text <इषा मन्दस्वादु तेऽरं वराय मन्यवे ।>
      text <भुवत्त इन्द्र शं हृदे ॥>
      text <आ त्वशत्रवा गहि न्युक्थानि च हूयसे ।>
      text <उपमे रोचने दिवः ॥>
      text <तुभ्यायमद्रिभिः सुतो गोभिः श्रीतो मदाय कम् ।>
      text <प्र सोम इन्द्र हूयते ॥>
      text <इन्द्र श्रुधि सु मे हवमस्मे सुतस्य गोमतः ।>
      text <वि पीतिं तृप्तिमश्नुहि ॥>
      text <य इन्द्र चमसेष्वा सोमश्चमूषु ते सुतः ।>
      text <पिबेदस्य त्वमीशिषे ॥>
      text <यो अप्सु चन्द्रमा इव सोमश्चमूषु ददृशे ।>
      text <पिबेदस्य त्वमीशिषे ॥>
      text <यं ते श्येनः पदाभरत्तिरो रजांस्यस्पृतम् ।>
      text <पिबेदस्य त्वमीशिषे ॥>
    text <ऋग्वेदः सूक्तं>
      text <देवानामिदवो महत्तदा वृणीमहे वयम् ।>
      text <वृष्णामस्मभ्यमूतये ॥>
      text <ते नः सन्तु युजः सदा वरुणो मित्रो अर्यमा ।>
      text <वृधासश्च प्रचेतसः ॥>
      text <अति नो विष्पिता पुरु नौभिरपो न पर्षथ ।>
      text <यूयमृतस्य रथ्यः ॥>
      text <वामं नो अस्त्वर्यमन्वामं वरुण शंस्यम् ।>
      text <वामं ह्यावृणीमहे ॥>
      text <वामस्य हि प्रचेतस ईशानाशो रिशादसः ।>
      text <नेमादित्या अघस्य यत् ॥>
      text <वयमिद्वः सुदानवः क्षियन्तो यान्तो अध्वन्ना ।>
      text <देवा वृधाय हूमहे ॥>
      text <अधि न इन्द्रैषां विष्णो सजात्यानाम् ।>
      text <इता मरुतो अश्विना ॥>
      text <प्र भ्रातृत्वं सुदानवोऽध द्विता समान्या ।>
      text <मातुर्गर्भे भरामहे ॥>
      text <यूयं हि ष्ठा सुदानव इन्द्रज्येष्ठा अभिद्यवः ।>
      text <अधा चिद्व उत ब्रुवे ॥>
    text <ऋग्वेदः सूक्तं>
      text <प्रेष्ठं वो अतिथिं स्तुषे मित्रमिव प्रियम् ।>
      text <अग्निं रथं न वेद्यम् ॥>
      text <कविमिव प्रचेतसं यं देवासो अध द्विता ।>
      text <नि मर्त्येष्वादधुः ॥>
      text <त्वं यविष्ठ दाशुषो नॄँः पाहि शृणुधी गिरः ।>
      text <रक्षा तोकमुत त्मना ॥>
      text <कया ते अग्ने अङ्गिर ऊर्जो नपादुपस्तुतिम् ।>
      text <वराय देव मन्यवे ॥>
      text <दाशेम कस्य मनसा यज्ञस्य सहसो यहो ।>
      text <कदु वोच इदं नमः ॥>
      text <अधा त्वं हि नस्करो विश्वा अस्मभ्यं सुक्षितीः ।>
      text <वाजद्रविणसो गिरः ॥>
      text <कस्य नूनं परीणसो धियो जिन्वसि दम्पते ।>
      text <गोषाता यस्य ते गिरः ॥>
      text <तं मर्जयन्त सुक्रतुं पुरोयावानमाजिषु ।>
      text <स्वेषु क्षयेषु वाजिनम् ॥>
      text <क्षेति क्षेमेभिः साधुभिर्नकिर्यं घ्नन्ति हन्ति यः ।>
      text <अग्ने सुवीर एधते ॥>
    text <ऋग्वेदः सूक्तं>
      text <आ मे हवं नासत्याश्विना गच्छतं युवम् ।>
      text <मध्वः सोमस्य पीतये ॥>
      text <इमं मे स्तोममश्विनेमं मे शृणुतं हवम् ।>
      text <मध्वः सोमस्य पीतये ॥>
      text <अयं वां कृष्णो अश्विना हवते वाजिनीवसू ।>
      text <मध्वः सोमस्य पीतये ॥>
      text <शृणुतं जरितुर्हवं कृष्णस्य स्तुवतो नरा ।>
      text <मध्वः सोमस्य पीतये ॥>
      text <छर्दिर्यन्तमदाभ्यं विप्राय स्तुवते नरा ।>
      text <मध्वः सोमस्य पीतये ॥>
      text <गच्छतं दाशुषो गृहमित्था स्तुवतो अश्विना ।>
      text <मध्वः सोमस्य पीतये ॥>
      text <युञ्जाथां रासभं रथे वीड्वङ्गे वृषण्वसू ।>
      text <मध्वः सोमस्य पीतये ॥>
      text <त्रिवन्धुरेण त्रिवृता रथेना यातमश्विना ।>
      text <मध्वः सोमस्य पीतये ॥>
      text <नू मे गिरो नासत्याश्विना प्रावतं युवम् ।>
      text <मध्वः सोमस्य पीतये ॥>
    text <ऋग्वेदः सूक्तं>
      text <उभा हि दस्रा भिषजा मयोभुवोभा दक्षस्य वचसो बभूवथुः ।>
      text <ता वां विश्वको हवते तनूकृथे मा नो वि यौष्टं सख्या मुमोचतम् ॥>
      text <कथा नूनं वां विमना उप स्तवद्युवं धियं ददथुर्वस्यइष्टये ।>
      text <ता वां विश्वको हवते तनूकृथे मा नो वि यौष्टं सख्या मुमोचतम् ॥>
      text <युवं हि ष्मा पुरुभुजेममेधतुं विष्णाप्वे ददथुर्वस्यइष्टये ।>
      text <ता वां विश्वको हवते तनूकृथे मा नो वि यौष्टं सख्या मुमोचतम् ॥>
      text <उत त्यं वीरं धनसामृजीषिणं दूरे चित्सन्तमवसे हवामहे ।>
      text <यस्य स्वादिष्ठा सुमतिः पितुर्यथा मा नो वि यौष्टं सख्या मुमोचतम् ॥>
      text <ऋतेन देवः सविता शमायत ऋतस्य शृङ्गमुर्विया वि पप्रथे ।>
      text <ऋतं सासाह महि चित्पृतन्यतो मा नो वि यौष्टं सख्या मुमोचतम् ॥>
    text <ऋग्वेदः सूक्तं>
      text <द्युम्नी वां स्तोमो अश्विना क्रिविर्न सेक आ गतम् ।>
      text <मध्वः सुतस्य स दिवि प्रियो नरा पातं गौराविवेरिणे ॥>
      text <पिबतं घर्मं मधुमन्तमश्विना बर्हिः सीदतं नरा ।>
      text <ता मन्दसाना मनुषो दुरोण आ नि पातं वेदसा वयः ॥>
      text <आ वां विश्वाभिरूतिभिः प्रियमेधा अहूषत ।>
      text <ता वर्तिर्यातमुप वृक्तबर्हिषो जुष्टं यज्ञं दिविष्टिषु ॥>
      text <पिबतं सोमं मधुमन्तमश्विना बर्हिः सीदतं सुमत् ।>
      text <ता वावृधाना उप सुष्टुतिं दिवो गन्तं गौराविवेरिणम् ॥>
      text <आ नूनं यातमश्विनाश्वेभिः प्रुषितप्सुभिः ।>
      text <दस्रा हिरण्यवर्तनी शुभस्पती पातं सोममृतावृधा ॥>
      text <वयं हि वां हवामहे विपन्यवो विप्रासो वाजसातये ।>
      text <ता वल्गू दस्रा पुरुदंससा धियाश्विना श्रुष्ट्या गतम् ॥>
    text <ऋग्वेदः सूक्तं>
      text <तं वो दस्ममृतीषहं वसोर्मन्दानमन्धसः ।>
      text <अभि वत्सं न स्वसरेषु धेनव इन्द्रं गीर्भिर्नवामहे ॥>
      text <द्युक्षं सुदानुं तविषीभिरावृतं गिरिं न पुरुभोजसम् ।>
      text <क्षुमन्तं वाजं शतिनं सहस्रिणं मक्षू गोमन्तमीमहे ॥>
      text <न त्वा बृहन्तो अद्रयो वरन्त इन्द्र वीळवः ।>
      text <यद्दित्ससि स्तुवते मावते वसु नकिष्टदा मिनाति ते ॥>
      text <योद्धासि क्रत्वा शवसोत दंसना विश्वा जाताभि मज्मना ।>
      text <आ त्वायमर्क ऊतये ववर्तति यं गोतमा अजीजनन् ॥>
      text <प्र हि रिरिक्ष ओजसा दिवो अन्तेभ्यस्परि ।>
      text <न त्वा विव्याच रज इन्द्र पार्थिवमनु स्वधां ववक्षिथ ॥>
      text <नकिः परिष्टिर्मघवन्मघस्य ते यद्दाशुषे दशस्यसि ।>
      text <अस्माकं बोध्युचथस्य चोदिता मंहिष्ठो वाजसातये ॥>
    text <ऋग्वेदः सूक्तं>
      text <बृहदिन्द्राय गायत मरुतो वृत्रहन्तमम् ।>
      text <येन ज्योतिरजनयन्नृतावृधो देवं देवाय जागृवि ॥>
      text <अपाधमदभिशस्तीरशस्तिहाथेन्द्रो द्युम्न्याभवत् ।>
      text <देवास्त इन्द्र सख्याय येमिरे बृहद्भानो मरुद्गण ॥>
      text <प्र व इन्द्राय बृहते मरुतो ब्रह्मार्चत ।>
      text <वृत्रं हनति वृत्रहा शतक्रतुर्वज्रेण शतपर्वणा ॥>
      text <अभि प्र भर धृषता धृषन्मनः श्रवश्चित्ते असद्बृहत् ।>
      text <अर्षन्त्वापो जवसा वि मातरो हनो वृत्रं जया स्वः ॥>
      text <यज्जायथा अपूर्व्य मघवन्वृत्रहत्याय ।>
      text <तत्पृथिवीमप्रथयस्तदस्तभ्ना उत द्याम् ॥>
      text <तत्ते यज्ञो अजायत तदर्क उत हस्कृतिः ।>
      text <तद्विश्वमभिभूरसि यज्जातं यच्च जन्त्वम् ॥>
      text <आमासु पक्वमैरय आ सूर्यं रोहयो दिवि ।>
      text <घर्मं न सामन्तपता सुवृक्तिभिर्जुष्टं गिर्वणसे बृहत् ॥>
    text <ऋग्वेदः सूक्तं>
      text <आ नो विश्वासु हव्य इन्द्रः समत्सु भूषतु ।>
      text <उप ब्रह्माणि सवनानि वृत्रहा परमज्या ऋचीषमः ॥>
      text <त्वं दाता प्रथमो राधसामस्यसि सत्य ईशानकृत् ।>
      text <तुविद्युम्नस्य युज्या वृणीमहे पुत्रस्य शवसो महः ॥>
      text <ब्रह्मा त इन्द्र गिर्वणः क्रियन्ते अनतिद्भुता ।>
      text <इमा जुषस्व हर्यश्व योजनेन्द्र या ते अमन्महि ॥>
      text <त्वं हि सत्यो मघवन्ननानतो वृत्रा भूरि न्यृञ्जसे ।>
      text <स त्वं शविष्ठ वज्रहस्त दाशुषेऽर्वाञ्चं रयिमा कृधि ॥>
      text <त्वमिन्द्र यशा अस्यृजीषी शवसस्पते ।>
      text <त्वं वृत्राणि हंस्यप्रतीन्येक इदनुत्ता चर्षणीधृता ॥>
      text <तमु त्वा नूनमसुर प्रचेतसं राधो भागमिवेमहे ।>
      text <महीव कृत्तिः शरणा त इन्द्र प्र ते सुम्ना नो अश्नवन् ॥>
    text <ऋग्वेदः सूक्तं>
      text <कन्या वारवायती सोममपि स्रुताविदत् ।>
      text <अस्तं भरन्त्यब्रवीदिन्द्राय सुनवै त्वा शक्राय सुनवै त्वा ॥>
      text <असौ य एषि वीरको गृहंगृहं विचाकशद् ।>
      text <इमं जम्भसुतं पिब धानावन्तं करम्भिणमपूपवन्तमुक्थिनम् ॥>
      text <आ चन त्वा चिकित्सामोऽधि चन त्वा नेमसि ।>
      text <शनैरिव शनकैरिवेन्द्रायेन्दो परि स्रव ॥>
      text <कुविच्छकत्कुवित्करत्कुविन्नो वस्यसस्करत् ।>
      text <कुवित्पतिद्विषो यतीरिन्द्रेण संगमामहै ॥>
      text <इमानि त्रीणि विष्टपा तानीन्द्र वि रोहय ।>
      text <शिरस्ततस्योर्वरामादिदं म उपोदरे ॥>
      text <असौ च या न उर्वरादिमां तन्वं मम ।>
      text <अथो ततस्य यच्छिरः सर्वा ता रोमशा कृधि ॥>
      text <खे रथस्य खेऽनसः खे युगस्य शतक्रतो ।>
      text <अपालामिन्द्र त्रिष्पूत्व्यकृणोः सूर्यत्वचम् ॥>
    text <ऋग्वेदः सूक्तं>
      text <पान्तमा वो अन्धस इन्द्रमभि प्र गायत ।>
      text <विश्वासाहं शतक्रतुं मंहिष्ठं चर्षणीनाम् ॥>
      text <पुरुहूतं पुरुष्टुतं गाथान्यं सनश्रुतम् ।>
      text <इन्द्र इति ब्रवीतन ॥>
      text <इन्द्र इन्नो महानां दाता वाजानां नृतुः ।>
      text <महाँ अभिज्ञ्वा यमत् ॥>
      text <अपादु शिप्र्यन्धसः सुदक्षस्य प्रहोषिणः ।>
      text <इन्दोरिन्द्रो यवाशिरः ॥>
      text <तम्वभि प्रार्चतेन्द्रं सोमस्य पीतये ।>
      text <तदिद्ध्यस्य वर्धनम् ॥>
      text <अस्य पीत्वा मदानां देवो देवस्यौजसा ।>
      text <विश्वाभि भुवना भुवत् ॥>
      text <त्यमु वः सत्रासाहं विश्वासु गीर्ष्वायतम् ।>
      text <आ च्यावयस्यूतये ॥>
      text <युध्मं सन्तमनर्वाणं सोमपामनपच्युतम् ।>
      text <नरमवार्यक्रतुम् ॥>
      text <शिक्षा ण इन्द्र राय आ पुरु विद्वाँ ऋचीषम ।>
      text <अवा नः पार्ये धने ॥>
      text <अतश्चिदिन्द्र ण उपा याहि शतवाजया ।>
      text <इषा सहस्रवाजया ॥>
      text <अयाम धीवतो धियोऽर्वद्भिः शक्र गोदरे ।>
      text <जयेम पृत्सु वज्रिवः ॥>
      text <वयमु त्वा शतक्रतो गावो न यवसेष्वा ।>
      text <उक्थेषु रणयामसि ॥>
      text <विश्वा हि मर्त्यत्वनानुकामा शतक्रतो ।>
      text <अगन्म वज्रिन्नाशसः ॥>
      text <त्वे सु पुत्र शवसोऽवृत्रन्कामकातयः ।>
      text <न त्वामिन्द्राति रिच्यते ॥>
      text <स नो वृषन्सनिष्ठया सं घोरया द्रवित्न्वा ।>
      text <धियाविड्ढि पुरंध्या ॥>
      text <यस्ते नूनं शतक्रतविन्द्र द्युम्नितमो मदः ।>
      text <तेन नूनं मदे मदेः ॥>
      text <यस्ते चित्रश्रवस्तमो य इन्द्र वृत्रहन्तमः ।>
      text <य ओजोदातमो मदः ॥>
      text <विद्मा हि यस्ते अद्रिवस्त्वादत्तः सत्य सोमपाः ।>
      text <विश्वासु दस्म कृष्टिषु ॥>
      text <इन्द्राय मद्वने सुतं परि ष्टोभन्तु नो गिरः ।>
      text <अर्कमर्चन्तु कारवः ॥>
      text <यस्मिन्विश्वा अधि श्रियो रणन्ति सप्त संसदः ।>
      text <इन्द्रं सुते हवामहे ॥>
      text <त्रिकद्रुकेषु चेतनं देवासो यज्ञमत्नत ।>
      text <तमिद्वर्धन्तु नो गिरः ॥>
      text <आ त्वा विशन्त्विन्दवः समुद्रमिव सिन्धवः ।>
      text <न त्वामिन्द्राति रिच्यते ॥>
      text <विव्यक्थ महिना वृषन्भक्षं सोमस्य जागृवे ।>
      text <य इन्द्र जठरेषु ते ॥>
      text <अरं त इन्द्र कुक्षये सोमो भवतु वृत्रहन् ।>
      text <अरं धामभ्य इन्दवः ॥>
      text <अरमश्वाय गायति श्रुतकक्षो अरं गवे ।>
      text <अरमिन्द्रस्य धाम्ने ॥>
      text <अरं हि ष्म सुतेषु णः सोमेष्विन्द्र भूषसि ।>
      text <अरं ते शक्र दावने ॥>
      text <पराकात्ताच्चिदद्रिवस्त्वां नक्षन्त नो गिरः ।>
      text <अरं गमाम ते वयम् ॥>
      text <एवा ह्यसि वीरयुरेवा शूर उत स्थिरः ।>
      text <एवा ते राध्यं मनः ॥>
      text <एवा रातिस्तुवीमघ विश्वेभिर्धायि धातृभिः ।>
      text <अधा चिदिन्द्र मे सचा ॥>
      text <मो षु ब्रह्मेव तन्द्रयुर्भुवो वाजानां पते ।>
      text <मत्स्वा सुतस्य गोमतः ॥>
      text <मा न इन्द्राभ्यादिशः सूरो अक्तुष्वा यमन् ।>
      text <त्वा युजा वनेम तत् ॥>
      text <त्वयेदिन्द्र युजा वयं प्रति ब्रुवीमहि स्पृधः ।>
      text <त्वमस्माकं तव स्मसि ॥>
      text <त्वामिद्धि त्वायवोऽनुनोनुवतश्चरान् ।>
      text <सखाय इन्द्र कारवः ॥>
    text <ऋग्वेदः सूक्तं>
      text <उद्घेदभि श्रुतामघं वृषभं नर्यापसम् ।>
      text <अस्तारमेषि सूर्य ॥>
      text <नव यो नवतिं पुरो बिभेद बाह्वोजसा ।>
      text <अहिं च वृत्रहावधीत् ॥>
      text <स न इन्द्रः शिवः सखाश्वावद्गोमद्यवमत् ।>
      text <उरुधारेव दोहते ॥>
      text <यदद्य कच्च वृत्रहन्नुदगा अभि सूर्य ।>
      text <सर्वं तदिन्द्र ते वशे ॥>
      text <यद्वा प्रवृद्ध सत्पते न मरा इति मन्यसे ।>
      text <उतो तत्सत्यमित्तव ॥>
      text <ये सोमासः परावति ये अर्वावति सुन्विरे ।>
      text <सर्वाँस्ताँ इन्द्र गच्छसि ॥>
      text <तमिन्द्रं वाजयामसि महे वृत्राय हन्तवे ।>
      text <स वृषा वृषभो भुवत् ॥>
      text <इन्द्रः स दामने कृत ओजिष्ठः स मदे हितः ।>
      text <द्युम्नी श्लोकी स सोम्यः ॥>
      text <गिरा वज्रो न सम्भृतः सबलो अनपच्युतः ।>
      text <ववक्ष ऋष्वो अस्तृतः ॥>
      text <दुर्गे चिन्नः सुगं कृधि गृणान इन्द्र गिर्वणः ।>
      text <त्वं च मघवन्वशः ॥>
      text <यस्य ते नू चिदादिशं न मिनन्ति स्वराज्यम् ।>
      text <न देवो नाध्रिगुर्जनः ॥>
      text <अधा ते अप्रतिष्कुतं देवी शुष्मं सपर्यतः ।>
      text <उभे सुशिप्र रोदसी ॥>
      text <त्वमेतदधारयः कृष्णासु रोहिणीषु च ।>
      text <परुष्णीषु रुशत्पयः ॥>
      text <वि यदहेरध त्विषो विश्वे देवासो अक्रमुः ।>
      text <विदन्मृगस्य ताँ अमः ॥>
      text <आदु मे निवरो भुवद्वृत्रहादिष्ट पौंस्यम् ।>
      text <अजातशत्रुरस्तृतः ॥>
      text <श्रुतं वो वृत्रहन्तमं प्र शर्धं चर्षणीनाम् ।>
      text <आ शुषे राधसे महे ॥>
      text <अया धिया च गव्यया पुरुणामन्पुरुष्टुत ।>
      text <यत्सोमेसोम आभवः ॥>
      text <बोधिन्मना इदस्तु नो वृत्रहा भूर्यासुतिः ।>
      text <शृणोतु शक्र आशिषम् ॥>
      text <कया त्वं न ऊत्याभि प्र मन्दसे वृषन् ।>
      text <कया स्तोतृभ्य आ भर ॥>
      text <कस्य वृषा सुते सचा नियुत्वान्वृषभो रणत् ।>
      text <वृत्रहा सोमपीतये ॥>
      text <अभी षु णस्त्वं रयिं मन्दसानः सहस्रिणम् ।>
      text <प्रयन्ता बोधि दाशुषे ॥>
      text <पत्नीवन्तः सुता इम उशन्तो यन्ति वीतये ।>
      text <अपां जग्मिर्निचुम्पुणः ॥>
      text <इष्टा होत्रा असृक्षतेन्द्रं वृधासो अध्वरे ।>
      text <अच्छावभृथमोजसा ॥>
      text <इह त्या सधमाद्या हरी हिरण्यकेश्या ।>
      text <वोळ्हामभि प्रयो हितम् ॥>
      text <तुभ्यं सोमाः सुता इमे स्तीर्णं बर्हिर्विभावसो ।>
      text <स्तोतृभ्य इन्द्रमा वह ॥>
      text <आ ते दक्षं वि रोचना दधद्रत्ना वि दाशुषे ।>
      text <स्तोतृभ्य इन्द्रमर्चत ॥>
      text <आ ते दधामीन्द्रियमुक्था विश्वा शतक्रतो ।>
      text <स्तोतृभ्य इन्द्र मृळय ॥>
      text <भद्रम्भद्रं न आ भरेषमूर्जं शतक्रतो ।>
      text <यदिन्द्र मृळयासि नः ॥>
      text <स नो विश्वान्या भर सुवितानि शतक्रतो ।>
      text <यदिन्द्र मृळयासि नः ॥>
      text <त्वामिद्वृत्रहन्तम सुतावन्तो हवामहे ।>
      text <यदिन्द्र मृळयासि नः ॥>
      text <उप नो हरिभिः सुतं याहि मदानां पते ।>
      text <उप नो हरिभिः सुतम् ॥>
      text <द्विता यो वृत्रहन्तमो विद इन्द्रः शतक्रतुः ।>
      text <उप नो हरिभिः सुतम् ॥>
      text <त्वं हि वृत्रहन्नेषां पाता सोमानामसि ।>
      text <उप नो हरिभिः सुतम् ॥>
      text <इन्द्र इषे ददातु न ऋभुक्षणमृभुं रयिम् ।>
      text <वाजी ददातु वाजिनम् ॥>
    text <ऋग्वेदः सूक्तं>
      text <गौर्धयति मरुतां श्रवस्युर्माता मघोनाम् ।>
      text <युक्ता वह्नी रथानाम् ॥>
      text <यस्या देवा उपस्थे व्रता विश्वे धारयन्ते ।>
      text <सूर्यामासा दृशे कम् ॥>
      text <तत्सु नो विश्वे अर्य आ सदा गृणन्ति कारवः ।>
      text <मरुतः सोमपीतये ॥>
      text <अस्ति सोमो अयं सुतः पिबन्त्यस्य मरुतः ।>
      text <उत स्वराजो अश्विना ॥>
      text <पिबन्ति मित्रो अर्यमा तना पूतस्य वरुणः ।>
      text <त्रिषधस्थस्य जावतः ॥>
      text <उतो न्वस्य जोषमाँ इन्द्रः सुतस्य गोमतः ।>
      text <प्रातर्होतेव मत्सति ॥>
      text <कदत्विषन्त सूरयस्तिर आप इव स्रिधः ।>
      text <अर्षन्ति पूतदक्षसः ॥>
      text <कद्वो अद्य महानां देवानामवो वृणे ।>
      text <त्मना च दस्मवर्चसाम् ॥>
      text <आ ये विश्वा पार्थिवानि पप्रथन्रोचना दिवः ।>
      text <मरुतः सोमपीतये ॥>
      text <त्यान्नु पूतदक्षसो दिवो वो मरुतो हुवे ।>
      text <अस्य सोमस्य पीतये ॥>
      text <त्यान्नु ये वि रोदसी तस्तभुर्मरुतो हुवे ।>
      text <अस्य सोमस्य पीतये ॥>
      text <त्यं नु मारुतं गणं गिरिष्ठां वृषणं हुवे ।>
      text <अस्य सोमस्य पीतये ॥>
    text <ऋग्वेदः सूक्तं>
      text <आ त्वा गिरो रथीरिवास्थुः सुतेषु गिर्वणः ।>
      text <अभि त्वा समनूषतेन्द्र वत्सं न मातरः ॥>
      text <आ त्वा शुक्रा अचुच्यवुः सुतास इन्द्र गिर्वणः ।>
      text <पिबा त्वस्यान्धस इन्द्र विश्वासु ते हितम् ॥>
      text <पिबा सोमं मदाय कमिन्द्र श्येनाभृतं सुतम् ।>
      text <त्वं हि शश्वतीनां पती राजा विशामसि ॥>
      text <श्रुधी हवं तिरश्च्या इन्द्र यस्त्वा सपर्यति ।>
      text <सुवीर्यस्य गोमतो रायस्पूर्धि महाँ असि ॥>
      text <इन्द्र यस्ते नवीयसीं गिरं मन्द्रामजीजनत् ।>
      text <चिकित्विन्मनसं धियं प्रत्नामृतस्य पिप्युषीम् ॥>
      text <तमु ष्टवाम यं गिर इन्द्रमुक्थानि वावृधुः ।>
      text <पुरूण्यस्य पौंस्या सिषासन्तो वनामहे ॥>
      text <एतो न्विन्द्रं स्तवाम शुद्धं शुद्धेन साम्ना ।>
      text <शुद्धैरुक्थैर्वावृध्वांसं शुद्ध आशीर्वान्ममत्तु ॥>
      text <इन्द्र शुद्धो न आ गहि शुद्धः शुद्धाभिरूतिभिः ।>
      text <शुद्धो रयिं नि धारय शुद्धो ममद्धि सोम्यः ॥>
      text <इन्द्र शुद्धो हि नो रयिं शुद्धो रत्नानि दाशुषे ।>
      text <शुद्धो वृत्राणि जिघ्नसे शुद्धो वाजं सिषाससि ॥>
    text <ऋग्वेदः सूक्तं>
      text <अस्मा उषास आतिरन्त याममिन्द्राय नक्तमूर्म्याः सुवाचः ।>
      text <अस्मा आपो मातरः सप्त तस्थुर्नृभ्यस्तराय सिन्धवः सुपाराः ॥>
      text <अतिविद्धा विथुरेणा चिदस्त्रा त्रिः सप्त सानु संहिता गिरीणाम् ।>
      text <न तद्देवो न मर्त्यस्तुतुर्याद्यानि प्रवृद्धो वृषभश्चकार ॥>
      text <इन्द्रस्य वज्र आयसो निमिश्ल इन्द्रस्य बाह्वोर्भूयिष्ठमोजः ।>
      text <शीर्षन्निन्द्रस्य क्रतवो निरेक आसन्नेषन्त श्रुत्या उपाके ॥>
      text <मन्ये त्वा यज्ञियं यज्ञियानां मन्ये त्वा च्यवनमच्युतानाम् ।>
      text <मन्ये त्वा सत्वनामिन्द्र केतुं मन्ये त्वा वृषभं चर्षणीनाम् ॥>
      text <आ यद्वज्रं बाह्वोरिन्द्र धत्से मदच्युतमहये हन्तवा उ ।>
      text <प्र पर्वता अनवन्त प्र गावः प्र ब्रह्माणो अभिनक्षन्त इन्द्रम् ॥>
      text <तमु ष्टवाम य इमा जजान विश्वा जातान्यवराण्यस्मात् ।>
      text <इन्द्रेण मित्रं दिधिषेम गीर्भिरुपो नमोभिर्वृषभं विशेम ॥>
      text <वृत्रस्य त्वा श्वसथादीषमाणा विश्वे देवा अजहुर्ये सखायः ।>
      text <मरुद्भिरिन्द्र सख्यं ते अस्त्वथेमा विश्वाः पृतना जयासि ॥>
      text <त्रिः षष्टिस्त्वा मरुतो वावृधाना उस्रा इव राशयो यज्ञियासः ।>
      text <उप त्वेमः कृधि नो भागधेयं शुष्मं त एना हविषा विधेम ॥>
      text <तिग्ममायुधं मरुतामनीकं कस्त इन्द्र प्रति वज्रं दधर्ष ।>
      text <अनायुधासो असुरा अदेवाश्चक्रेण ताँ अप वप ऋजीषिन् ॥>
      text <मह उग्राय तवसे सुवृक्तिं प्रेरय शिवतमाय पश्वः ।>
      text <गिर्वाहसे गिर इन्द्राय पूर्वीर्धेहि तन्वे कुविदङ्ग वेदत् ॥>
      text <उक्थवाहसे विभ्वे मनीषां द्रुणा न पारमीरया नदीनाम् ।>
      text <नि स्पृश धिया तन्वि श्रुतस्य जुष्टतरस्य कुविदङ्ग वेदत् ॥>
      text <तद्विविड्ढि यत्त इन्द्रो जुजोषत्स्तुहि सुष्टुतिं नमसा विवास ।>
      text <उप भूष जरितर्मा रुवण्यः श्रावया वाचं कुविदङ्ग वेदत् ॥>
      text <अव द्रप्सो अंशुमतीमतिष्ठदियानः कृष्णो दशभिः सहस्रैः ।>
      text <आवत्तमिन्द्रः शच्या धमन्तमप स्नेहितीर्नृमणा अधत्त ॥>
      text <द्रप्समपश्यं विषुणे चरन्तमुपह्वरे नद्यो अंशुमत्याः ।>
      text <नभो न कृष्णमवतस्थिवांसमिष्यामि वो वृषणो युध्यताजौ ॥>
      text <अध द्रप्सो अंशुमत्या उपस्थेऽधारयत्तन्वं तित्विषाणः ।>
      text <विशो अदेवीरभ्याचरन्तीर्बृहस्पतिना युजेन्द्रः ससाहे ॥>
      text <त्वं ह त्यत्सप्तभ्यो जायमानोऽशत्रुभ्यो अभवः शत्रुरिन्द्र ।>
      text <गूळ्हे द्यावापृथिवी अन्वविन्दो विभुमद्भ्यो भुवनेभ्यो रणं धाः ॥>
      text <त्वं ह त्यदप्रतिमानमोजो वज्रेण वज्रिन्धृषितो जघन्थ ।>
      text <त्वं शुष्णस्यावातिरो वधत्रैस्त्वं गा इन्द्र शच्येदविन्दः ॥>
      text <त्वं ह त्यद्वृषभ चर्षणीनां घनो वृत्राणां तविषो बभूथ ।>
      text <त्वं सिन्धूँरसृजस्तस्तभानान्त्वमपो अजयो दासपत्नीः ॥>
      text <स सुक्रतू रणिता यः सुतेष्वनुत्तमन्युर्यो अहेव रेवान् ।>
      text <य एक इन्नर्यपांसि कर्ता स वृत्रहा प्रतीदन्यमाहुः ॥>
      text <स वृत्रहेन्द्रश्चर्षणीधृत्तं सुष्टुत्या हव्यं हुवेम ।>
      text <स प्राविता मघवा नोऽधिवक्ता स वाजस्य श्रवस्यस्य दाता ॥>
      text <स वृत्रहेन्द्र ऋभुक्षाः सद्यो जज्ञानो हव्यो बभूव ।>
      text <कृण्वन्नपांसि नर्या पुरूणि सोमो न पीतो हव्यः सखिभ्यः ॥>
    text <ऋग्वेदः सूक्तं>
      text <या इन्द्र भुज आभरः स्वर्वाँ असुरेभ्यः ।>
      text <स्तोतारमिन्मघवन्नस्य वर्धय ये च त्वे वृक्तबर्हिषः ॥>
      text <यमिन्द्र दधिषे त्वमश्वं गां भागमव्ययम् ।>
      text <यजमाने सुन्वति दक्षिणावति तस्मिन्तं धेहि मा पणौ ॥>
      text <य इन्द्र सस्त्यव्रतोऽनुष्वापमदेवयुः ।>
      text <स्वैः ष एवैर्मुमुरत्पोष्यं रयिं सनुतर्धेहि तं ततः ॥>
      text <यच्छक्रासि परावति यदर्वावति वृत्रहन् ।>
      text <अतस्त्वा गीर्भिर्द्युगदिन्द्र केशिभिः सुतावाँ आ विवासति ॥>
      text <यद्वासि रोचने दिवः समुद्रस्याधि विष्टपि ।>
      text <यत्पार्थिवे सदने वृत्रहन्तम यदन्तरिक्ष आ गहि ॥>
      text <स नः सोमेषु सोमपाः सुतेषु शवसस्पते ।>
      text <मादयस्व राधसा सूनृतावतेन्द्र राया परीणसा ॥>
      text <मा न इन्द्र परा वृणग्भवा नः सधमाद्यः ।>
      text <त्वं न ऊती त्वमिन्न आप्यं मा न इन्द्र परा वृणक् ॥>
      text <अस्मे इन्द्र सचा सुते नि षदा पीतये मधु ।>
      text <कृधी जरित्रे मघवन्नवो महदस्मे इन्द्र सचा सुते ॥>
      text <न त्वा देवास आशत न मर्त्यासो अद्रिवः ।>
      text <विश्वा जातानि शवसाभिभूरसि न त्वा देवास आशत ॥>
      text <विश्वाः पृतना अभिभूतरं नरं सजूस्ततक्षुरिन्द्रं जजनुश्च राजसे ।>
      text <क्रत्वा वरिष्ठं वर आमुरिमुतोग्रमोजिष्ठं तवसं तरस्विनम् ॥>
      text <समीं रेभासो अस्वरन्निन्द्रं सोमस्य पीतये ।>
      text <स्वर्पतिं यदीं वृधे धृतव्रतो ह्योजसा समूतिभिः ॥>
      text <नेमिं नमन्ति चक्षसा मेषं विप्रा अभिस्वरा ।>
      text <सुदीतयो वो अद्रुहोऽपि कर्णे तरस्विनः समृक्वभिः ॥>
      text <तमिन्द्रं जोहवीमि मघवानमुग्रं सत्रा दधानमप्रतिष्कुतं शवांसि ।>
      text <मंहिष्ठो गीर्भिरा च यज्ञियो ववर्तद्राये नो विश्वा सुपथा कृणोतु वज्री ॥>
      text <त्वं पुर इन्द्र चिकिदेना व्योजसा शविष्ठ शक्र नाशयध्यै ।>
      text <त्वद्विश्वानि भुवनानि वज्रिन्द्यावा रेजेते पृथिवी च भीषा ॥>
      text <तन्म ऋतमिन्द्र शूर चित्र पात्वपो न वज्रिन्दुरिताति पर्षि भूरि ।>
      text <कदा न इन्द्र राय आ दशस्येर्विश्वप्स्न्यस्य स्पृहयाय्यस्य राजन् ॥>
    text <ऋग्वेदः सूक्तं>
      text <इन्द्राय साम गायत विप्राय बृहते बृहत् ।>
      text <धर्मकृते विपश्चिते पनस्यवे ॥>
      text <त्वमिन्द्राभिभूरसि त्वं सूर्यमरोचयः ।>
      text <विश्वकर्मा विश्वदेवो महाँ असि ॥>
      text <विभ्राजञ्ज्योतिषा स्वरगच्छो रोचनं दिवः ।>
      text <देवास्त इन्द्र सख्याय येमिरे ॥>
      text <एन्द्र नो गधि प्रियः सत्राजिदगोह्यः ।>
      text <गिरिर्न विश्वतस्पृथुः पतिर्दिवः ॥>
      text <अभि हि सत्य सोमपा उभे बभूथ रोदसी ।>
      text <इन्द्रासि सुन्वतो वृधः पतिर्दिवः ॥>
      text <त्वं हि शश्वतीनामिन्द्र दर्ता पुरामसि ।>
      text <हन्ता दस्योर्मनोर्वृधः पतिर्दिवः ॥>
      text <अधा हीन्द्र गिर्वण उप त्वा कामान्महः ससृज्महे ।>
      text <उदेव यन्त उदभिः ॥>
      text <वार्ण त्वा यव्याभिर्वर्धन्ति शूर ब्रह्माणि ।>
      text <वावृध्वांसं चिदद्रिवो दिवेदिवे ॥>
      text <युञ्जन्ति हरी इषिरस्य गाथयोरौ रथ उरुयुगे ।>
      text <इन्द्रवाहा वचोयुजा ॥>
      text <त्वं न इन्द्रा भरँ ओजो नृम्णं शतक्रतो विचर्षणे ।>
      text <आ वीरं पृतनाषहम् ॥>
      text <त्वं हि नः पिता वसो त्वं माता शतक्रतो बभूविथ ।>
      text <अधा ते सुम्नमीमहे ॥>
      text <त्वां शुष्मिन्पुरुहूत वाजयन्तमुप ब्रुवे शतक्रतो ।>
      text <स नो रास्व सुवीर्यम् ॥>
    text <ऋग्वेदः सूक्तं>
      text <त्वामिदा ह्यो नरोऽपीप्यन्वज्रिन्भूर्णयः ।>
      text <स इन्द्र स्तोमवाहसामिह श्रुध्युप स्वसरमा गहि ॥>
      text <मत्स्वा सुशिप्र हरिवस्तदीमहे त्वे आ भूषन्ति वेधसः ।>
      text <तव श्रवांस्युपमान्युक्थ्या सुतेष्विन्द्र गिर्वणः ॥>
      text <श्रायन्त इव सूर्यं विश्वेदिन्द्रस्य भक्षत ।>
      text <वसूनि जाते जनमान ओजसा प्रति भागं न दीधिम ॥>
      text <अनर्शरातिं वसुदामुप स्तुहि भद्रा इन्द्रस्य रातयः ।>
      text <सो अस्य कामं विधतो न रोषति मनो दानाय चोदयन् ॥>
      text <त्वमिन्द्र प्रतूर्तिष्वभि विश्वा असि स्पृधः ।>
      text <अशस्तिहा जनिता विश्वतूरसि त्वं तूर्य तरुष्यतः ॥>
      text <अनु ते शुष्मं तुरयन्तमीयतुः क्षोणी शिशुं न मातरा ।>
      text <विश्वास्ते स्पृधः श्नथयन्त मन्यवे वृत्रं यदिन्द्र तूर्वसि ॥>
      text <इत ऊती वो अजरं प्रहेतारमप्रहितम् ।>
      text <आशुं जेतारं हेतारं रथीतममतूर्तं तुग्र्यावृधम् ॥>
      text <इष्कर्तारमनिष्कृतं सहस्कृतं शतमूतिं शतक्रतुम् ।>
      text <समानमिन्द्रमवसे हवामहे वसवानं वसूजुवम् ॥>
    text <ऋग्वेदः सूक्तं>
      text <अयं त एमि तन्वा पुरस्ताद्विश्वे देवा अभि मा यन्ति पश्चात् ।>
      text <यदा मह्यं दीधरो भागमिन्द्रादिन्मया कृणवो वीर्याणि ॥>
      text <दधामि ते मधुनो भक्षमग्रे हितस्ते भागः सुतो अस्तु सोमः ।>
      text <असश्च त्वं दक्षिणतः सखा मेऽधा वृत्राणि जङ्घनाव भूरि ॥>
      text <प्र सु स्तोमं भरत वाजयन्त इन्द्राय सत्यं यदि सत्यमस्ति ।>
      text <नेन्द्रो अस्तीति नेम उ त्व आह क ईं ददर्श कमभि ष्टवाम ॥>
      text <अयमस्मि जरितः पश्य मेह विश्वा जातान्यभ्यस्मि मह्ना ।>
      text <ऋतस्य मा प्रदिशो वर्धयन्त्यादर्दिरो भुवना दर्दरीमि ॥>
      text <आ यन्मा वेना अरुहन्नृतस्यँ एकमासीनं हर्यतस्य पृष्ठे ।>
      text <मनश्चिन्मे हृद आ प्रत्यवोचदचिक्रदञ्छिशुमन्तः सखायः ॥>
      text <विश्वेत्ता ते सवनेषु प्रवाच्या या चकर्थ मघवन्निन्द्र सुन्वते ।>
      text <पारावतं यत्पुरुसम्भृतं वस्वपावृणोः शरभाय ऋषिबन्धवे ॥>
      text <प्र नूनं धावता पृथङ्नेह यो वो अवावरीत् ।>
      text <नि षीं वृत्रस्य मर्मणि वज्रमिन्द्रो अपीपतत् ॥>
      text <मनोजवा अयमान आयसीमतरत्पुरम् ।>
      text <दिवं सुपर्णो गत्वाय सोमं वज्रिण आभरत् ॥>
      text <समुद्रे अन्तः शयत उद्ना वज्रो अभीवृतः ।>
      text <भरन्त्यस्मै संयतः पुरःप्रस्रवणा बलिम् ॥>
      text <यद्वाग्वदन्त्यविचेतनानि राष्ट्री देवानां निषसाद मन्द्रा ।>
      text <चतस्र ऊर्जं दुदुहे पयांसि क्व स्विदस्याः परमं जगाम ॥>
      text <देवीं वाचमजनयन्त देवास्तां विश्वरूपाः पशवो वदन्ति ।>
      text <सा नो मन्द्रेषमूर्जं दुहाना धेनुर्वागस्मानुप सुष्टुतैतु ॥>
      text <सखे विष्णो वितरं वि क्रमस्व द्यौर्देहि लोकं वज्राय विष्कभे ।>
      text <हनाव वृत्रं रिणचाव सिन्धूनिन्द्रस्य यन्तु प्रसवे विसृष्टाः ॥>
    text <ऋग्वेदः सूक्तं>
      text <ऋधगित्था स मर्त्यः शशमे देवतातये ।>
      text <यो नूनं मित्रावरुणावभिष्टय आचक्रे हव्यदातये ॥>
      text <वर्षिष्ठक्षत्रा उरुचक्षसा नरा राजाना दीर्घश्रुत्तमा ।>
      text <ता बाहुता न दंसना रथर्यतः साकं सूर्यस्य रश्मिभिः ॥>
      text <प्र यो वां मित्रावरुणाजिरो दूतो अद्रवत् ।>
      text <अयःशीर्षा मदेरघुः ॥>
      text <न यः सम्पृच्छे न पुनर्हवीतवे न संवादाय रमते ।>
      text <तस्मान्नो अद्य समृतेरुरुष्यतं बाहुभ्यां न उरुष्यतम् ॥>
      text <प्र मित्राय प्रार्यम्णे सचथ्यमृतावसो ।>
      text <वरूथ्यं वरुणे छन्द्यं वच स्तोत्रं राजसु गायत ॥>
      text <ते हिन्विरे अरुणं जेन्यं वस्वेकं पुत्रं तिसॄणाम् ।>
      text <ते धामान्यमृता मर्त्यानामदब्धा अभि चक्षते ॥>
      text <आ मे वचांस्युद्यता द्युमत्तमानि कर्त्वा ।>
      text <उभा यातं नासत्या सजोषसा प्रति हव्यानि वीतये ॥>
      text <रातिं यद्वामरक्षसं हवामहे युवाभ्यां वाजिनीवसू ।>
      text <प्राचीं होत्रां प्रतिरन्तावितं नरा गृणाना जमदग्निना ॥>
      text <आ नो यज्ञं दिविस्पृशं वायो याहि सुमन्मभिः ।>
      text <अन्तः पवित्र उपरि श्रीणानोऽयं शुक्रो अयामि ते ॥>
      text <वेत्यध्वर्युः पथिभी रजिष्ठैः प्रति हव्यानि वीतये ।>
      text <अधा नियुत्व उभयस्य नः पिब शुचिं सोमं गवाशिरम् ॥>
      text <बण्महाँ असि सूर्य बळादित्य महाँ असि ।>
      text <महस्ते सतो महिमा पनस्यतेऽद्धा देव महाँ असि ॥>
      text <बट् सूर्य श्रवसा महाँ असि सत्रा देव महाँ असि ।>
      text <मह्ना देवानामसुर्यः पुरोहितो विभु ज्योतिरदाभ्यम् ॥>
      text <इयं या नीच्यर्किणी रूपा रोहिण्या कृता ।>
      text <चित्रेव प्रत्यदर्श्यायत्यन्तर्दशसु बाहुषु ॥>
      text <प्रजा ह तिस्रो अत्यायमीयुर्न्यन्या अर्कमभितो विविश्रे ।>
      text <बृहद्ध तस्थौ भुवनेष्वन्तः पवमानो हरित आ विवेश ॥>
      text <माता रुद्राणां दुहिता वसूनां स्वसादित्यानाममृतस्य नाभिः ।>
      text <प्र नु वोचं चिकितुषे जनाय मा गामनागामदितिं वधिष्ट ॥>
      text <वचोविदं वाचमुदीरयन्तीं विश्वाभिर्धीभिरुपतिष्ठमानाम् ।>
      text <देवीं देवेभ्यः पर्येयुषीं गामा मावृक्त मर्त्यो दभ्रचेताः ॥>
    text <ऋग्वेदः सूक्तं>
      text <त्वमग्ने बृहद्वयो दधासि देव दाशुषे ।>
      text <कविर्गृहपतिर्युवा ॥>
      text <स न ईळानया सह देवाँ अग्ने दुवस्युवा ।>
      text <चिकिद्विभानवा वह ॥>
      text <त्वया ह स्विद्युजा वयं चोदिष्ठेन यविष्ठ्य ।>
      text <अभि ष्मो वाजसातये ॥>
      text <और्वभृगुवच्छुचिमप्नवानवदा हुवे ।>
      text <अग्निं समुद्रवाससम् ॥>
      text <हुवे वातस्वनं कविं पर्जन्यक्रन्द्यं सहः ।>
      text <अग्निं समुद्रवाससम् ॥>
      text <आ सवं सवितुर्यथा भगस्येव भुजिं हुवे ।>
      text <अग्निं समुद्रवाससम् ॥>
      text <अग्निं वो वृधन्तमध्वराणां पुरूतमम् ।>
      text <अच्छा नप्त्रे सहस्वते ॥>
      text <अयं यथा न आभुवत्त्वष्टा रूपेव तक्ष्या ।>
      text <अस्य क्रत्वा यशस्वतः ॥>
      text <अयं विश्वा अभि श्रियोऽग्निर्देवेषु पत्यते ।>
      text <आ वाजैरुप नो गमत् ॥>
      text <विश्वेषामिह स्तुहि होतॄणां यशस्तमम् ।>
      text <अग्निं यज्ञेषु पूर्व्यम् ॥>
      text <शीरं पावकशोचिषं ज्येष्ठो यो दमेष्वा ।>
      text <दीदाय दीर्घश्रुत्तमः ॥>
      text <तमर्वन्तं न सानसिं गृणीहि विप्र शुष्मिणम् ।>
      text <मित्रं न यातयज्जनम् ॥>
      text <उप त्वा जामयो गिरो देदिशतीर्हविष्कृतः ।>
      text <वायोरनीके अस्थिरन् ॥>
      text <यस्य त्रिधात्ववृतं बर्हिस्तस्थावसंदिनम् ।>
      text <आपश्चिन्नि दधा पदम् ॥>
      text <पदं देवस्य मीळ्हुषोऽनाधृष्टाभिरूतिभिः ।>
      text <भद्रा सूर्य इवोपदृक् ॥>
      text <अग्ने घृतस्य धीतिभिस्तेपानो देव शोचिषा ।>
      text <आ देवान्वक्षि यक्षि च ॥>
      text <तं त्वाजनन्त मातरः कविं देवासो अङ्गिरः ।>
      text <हव्यवाहममर्त्यम् ॥>
      text <प्रचेतसं त्वा कवेऽग्ने दूतं वरेण्यम् ।>
      text <हव्यवाहं नि षेदिरे ॥>
      text <नहि मे अस्त्यघ्न्या न स्वधितिर्वनन्वति ।>
      text <अथैतादृग्भरामि ते ॥>
      text <यदग्ने कानि कानि चिदा ते दारूणि दध्मसि ।>
      text <ता जुषस्व यविष्ठ्य ॥>
      text <यदत्त्युपजिह्विका यद्वम्रो अतिसर्पति ।>
      text <सर्वं तदस्तु ते घृतम् ॥>
      text <अग्निमिन्धानो मनसा धियं सचेत मर्त्यः ।>
      text <अग्निमीधे विवस्वभिः ॥>
    text <ऋग्वेदः सूक्तं>
      text <अदर्शि गातुवित्तमो यस्मिन्व्रतान्यादधुः ।>
      text <उपो षु जातमार्यस्य वर्धनमग्निं नक्षन्त नो गिरः ॥>
      text <प्र दैवोदासो अग्निर्देवाँ अच्छा न मज्मना ।>
      text <अनु मातरं पृथिवीं वि वावृते तस्थौ नाकस्य सानवि ॥>
      text <यस्माद्रेजन्त कृष्टयश्चर्कृत्यानि कृण्वतः ।>
      text <सहस्रसां मेधसाताविव त्मनाग्निं धीभिः सपर्यत ॥>
      text <प्र यं राये निनीषसि मर्तो यस्ते वसो दाशत् ।>
      text <स वीरं धत्ते अग्न उक्थशंसिनं त्मना सहस्रपोषिणम् ॥>
      text <स दृळ्हे चिदभि तृणत्ति वाजमर्वता स धत्ते अक्षिति श्रवः ।>
      text <त्वे देवत्रा सदा पुरूवसो विश्वा वामानि धीमहि ॥>
      text <यो विश्वा दयते वसु होता मन्द्रो जनानाम् ।>
      text <मधोर्न पात्रा प्रथमान्यस्मै प्र स्तोमा यन्त्यग्नये ॥>
      text <अश्वं न गीर्भी रथ्यं सुदानवो मर्मृज्यन्ते देवयवः ।>
      text <उभे तोके तनये दस्म विश्पते पर्षि राधो मघोनाम् ॥>
      text <प्र मंहिष्ठाय गायत ऋताव्ने बृहते शुक्रशोचिषे ।>
      text <उपस्तुतासो अग्नये ॥>
      text <आ वंसते मघवा वीरवद्यशः समिद्धो द्युम्न्याहुतः ।>
      text <कुविन्नो अस्य सुमतिर्नवीयस्यच्छा वाजेभिरागमत् ॥>
      text <प्रेष्ठमु प्रियाणां स्तुह्यासावातिथिम् ।>
      text <अग्निं रथानां यमम् ॥>
      text <उदिता यो निदिता वेदिता वस्वा यज्ञियो ववर्तति ।>
      text <दुष्टरा यस्य प्रवणे नोर्मयो धिया वाजं सिषासतः ॥>
      text <मा नो हृणीतामतिथिर्वसुरग्निः पुरुप्रशस्त एषः ।>
      text <यः सुहोता स्वध्वरः ॥>
      text <मो ते रिषन्ये अच्छोक्तिभिर्वसोऽग्ने केभिश्चिदेवैः ।>
      text <कीरिश्चिद्धि त्वामीट्टे दूत्याय रातहव्यः स्वध्वरः ॥>
      text <आग्ने याहि मरुत्सखा रुद्रेभिः सोमपीतये ।>
      text <सोभर्या उप सुष्टुतिं मादयस्व स्वर्णरे ॥>

  text <ऋग्वेदः मण्डल ९>

  text <ऋग्वेदः मण्डल १०>
    text <ऋग्वेदः सूक्तं>
      text <अग्रे बृहन्नुषसामूर्ध्वो अस्थान्निर्जगन्वान्तमसो ज्योतिषागात् ।>
      text <अग्निर्भानुना रुशता स्वङ्ग आ जातो विश्वा सद्मान्यप्राः ॥>
      text <स जातो गर्भो असि रोदस्योरग्ने चारुर्विभृत ओषधीषु ।>
      text <चित्रः शिशुः परि तमांस्यक्तून्प्र मातृभ्यो अधि कनिक्रदद्गाः ॥>
      text <विष्णुरित्था परममस्य विद्वाञ्जातो बृहन्नभि पाति तृतीयम् ।>
      text <आसा यदस्य पयो अक्रत स्वं सचेतसो अभ्यर्चन्त्यत्र ॥>
      text <अत उ त्वा पितुभृतो जनित्रीरन्नावृधं प्रति चरन्त्यन्नैः ।>
      text <ता ईं प्रत्येषि पुनरन्यरूपा असि त्वं विक्षु मानुषीषु होता ॥>
      text <होतारं चित्ररथमध्वरस्य यज्ञस्ययज्ञस्य केतुं रुशन्तम् ।>
      text <प्रत्यर्धिं देवस्यदेवस्य मह्ना श्रिया त्वग्निमतिथिं जनानाम् ॥>
      text <स तु वस्त्राण्यध पेशनानि वसानो अग्निर्नाभा पृथिव्याः ।>
      text <अरुषो जातः पद इळायाः पुरोहितो राजन्यक्षीह देवान् ॥>
      text <आ हि द्यावापृथिवी अग्न उभे सदा पुत्रो न मातरा ततन्थ ।>
      text <प्र याह्यच्छोशतो यविष्ठाथा वह सहस्येह देवान् ॥>
    text <ऋग्वेदः सूक्तं>
      text <पिप्रीहि देवाँ उशतो यविष्ठ विद्वाँ ऋतूँरृतुपते यजेह ।>
      text <ये दैव्या ऋत्विजस्तेभिरग्ने त्वं होतॄणामस्यायजिष्ठः ॥>
      text <वेषि होत्रमुत पोत्रं जनानां मन्धातासि द्रविणोदा ऋतावा ।>
      text <स्वाहा वयं कृणवामा हवींषि देवो देवान्यजत्वग्निरर्हन् ॥>
      text <आ देवानामपि पन्थामगन्म यच्छक्नवाम तदनु प्रवोळ्हुम् ।>
      text <अग्निर्विद्वान्स यजात्सेदु होता सो अध्वरान्स ऋतून्कल्पयाति ॥>
      text <यद्वो वयं प्रमिनाम व्रतानि विदुषां देवा अविदुष्टरासः ।>
      text <अग्निष्टद्विश्वमा पृणाति विद्वान्येभिर्देवाँ ऋतुभिः कल्पयाति ॥>
      text <यत्पाकत्रा मनसा दीनदक्षा न यज्ञस्य मन्वते मर्त्यासः ।>
      text <अग्निष्टद्धोता क्रतुविद्विजानन्यजिष्ठो देवाँ ऋतुशो यजाति ॥>
      text <विश्वेषां ह्यध्वराणामनीकं चित्रं केतुं जनिता त्वा जजान ।>
      text <स आ यजस्व नृवतीरनु क्षा स्पार्हा इषः क्षुमतीर्विश्वजन्याः ॥>
      text <यं त्वा द्यावापृथिवी यं त्वापस्त्वष्टा यं त्वा सुजनिमा जजान ।>
      text <पन्थामनु प्रविद्वान्पितृयाणं द्युमदग्ने समिधानो वि भाहि ॥>
    text <ऋग्वेदः सूक्तं>
      text <इनो राजन्नरतिः समिद्धो रौद्रो दक्षाय सुषुमाँ अदर्शि ।>
      text <चिकिद्वि भाति भासा बृहतासिक्नीमेति रुशतीमपाजन् ॥>
      text <कृष्णां यदेनीमभि वर्पसा भूज्जनयन्योषां बृहतः पितुर्जाम् ।>
      text <ऊर्ध्वं भानुं सूर्यस्य स्तभायन्दिवो वसुभिररतिर्वि भाति ॥>
      text <भद्रो भद्रया सचमान आगात्स्वसारं जारो अभ्येति पश्चात् ।>
      text <सुप्रकेतैर्द्युभिरग्निर्वितिष्ठन्रुशद्भिर्वर्णैरभि राममस्थात् ॥>
      text <अस्य यामासो बृहतो न वग्नूनिन्धाना अग्नेः सख्युः शिवस्य ।>
      text <ईड्यस्य वृष्णो बृहतः स्वासो भामासो यामन्नक्तवश्चिकित्रे ॥>
      text <स्वना न यस्य भामासः पवन्ते रोचमानस्य बृहतः सुदिवः ।>
      text <ज्येष्ठेभिर्यस्तेजिष्ठैः क्रीळुमद्भिर्वर्षिष्ठेभिर्भानुभिर्नक्षति द्याम् ॥>
      text <अस्य शुष्मासो ददृशानपवेर्जेहमानस्य स्वनयन्नियुद्भिः ।>
      text <प्रत्नेभिर्यो रुशद्भिर्देवतमो वि रेभद्भिररतिर्भाति विभ्वा ॥>
      text <स आ वक्षि महि न आ च सत्सि दिवस्पृथिव्योररतिर्युवत्योः ।>
      text <अग्निः सुतुकः सुतुकेभिरश्वै रभस्वद्भी रभस्वाँ एह गम्याः ॥>
    text <ऋग्वेदः सूक्तं>
      text <प्र ते यक्षि प्र त इयर्मि मन्म भुवो यथा वन्द्यो नो हवेषु ।>
      text <धन्वन्निव प्रपा असि त्वमग्न इयक्षवे पूरवे प्रत्न राजन् ॥>
      text <यं त्वा जनासो अभि संचरन्ति गाव उष्णमिव व्रजं यविष्ठ ।>
      text <दूतो देवानामसि मर्त्यानामन्तर्महाँश्चरसि रोचनेन ॥>
      text <शिशुं न त्वा जेन्यं वर्धयन्ती माता बिभर्ति सचनस्यमाना ।>
      text <धनोरधि प्रवता यासि हर्यञ्जिगीषसे पशुरिवावसृष्टः ॥>
      text <मूरा अमूर न वयं चिकित्वो महित्वमग्ने त्वमङ्ग वित्से ।>
      text <शये वव्रिश्चरति जिह्वयादन्रेरिह्यते युवतिं विश्पतिः सन् ॥>
      text <कूचिज्जायते सनयासु नव्यो वने तस्थौ पलितो धूमकेतुः ।>
      text <अस्नातापो वृषभो न प्र वेति सचेतसो यं प्रणयन्त मर्ताः ॥>
      text <तनूत्यजेव तस्करा वनर्गू रशनाभिर्दशभिरभ्यधीताम् ।>
      text <इयं ते अग्ने नव्यसी मनीषा युक्ष्वा रथं न शुचयद्भिरङ्गैः ॥>
      text <ब्रह्म च ते जातवेदो नमश्चेयं च गीः सदमिद्वर्धनी भूत् ।>
      text <रक्षा णो अग्ने तनयानि तोका रक्षोत नस्तन्वो अप्रयुच्छन् ॥>
    text <ऋग्वेदः सूक्तं>
      text <एकः समुद्रो धरुणो रयीणामस्मद्धृदो भूरिजन्मा वि चष्टे ।>
      text <सिषक्त्यूधर्निण्योरुपस्थ उत्सस्य मध्ये निहितं पदं वेः ॥>
      text <समानं नीळं वृषणो वसानाः सं जग्मिरे महिषा अर्वतीभिः ।>
      text <ऋतस्य पदं कवयो नि पान्ति गुहा नामानि दधिरे पराणि ॥>
      text <ऋतायिनी मायिनी सं दधाते मित्वा शिशुं जज्ञतुर्वर्धयन्ती ।>
      text <विश्वस्य नाभिं चरतो ध्रुवस्य कवेश्चित्तन्तुं मनसा वियन्तः ॥>
      text <ऋतस्य हि वर्तनयः सुजातमिषो वाजाय प्रदिवः सचन्ते ।>
      text <अधीवासं रोदसी वावसाने घृतैरन्नैर्वावृधाते मधूनाम् ॥>
      text <सप्त स्वसॄररुषीर्वावशानो विद्वान्मध्व उज्जभारा दृशे कम् ।>
      text <अन्तर्येमे अन्तरिक्षे पुराजा इच्छन्वव्रिमविदत्पूषणस्य ॥>
      text <सप्त मर्यादाः कवयस्ततक्षुस्तासामेकामिदभ्यंहुरो गात् ।>
      text <आयोर्ह स्कम्भ उपमस्य नीळे पथां विसर्गे धरुणेषु तस्थौ ॥>
      text <असच्च सच्च परमे व्योमन्दक्षस्य जन्मन्नदितेरुपस्थे ।>
      text <अग्निर्ह नः प्रथमजा ऋतस्य पूर्व आयुनि वृषभश्च धेनुः ॥>
    text <ऋग्वेदः सूक्तं>
      text <अयं स यस्य शर्मन्नवोभिरग्नेरेधते जरिताभिष्टौ ।>
      text <ज्येष्ठेभिर्यो भानुभिरृषूणां पर्येति परिवीतो विभावा ॥>
      text <यो भानुभिर्विभावा विभात्यग्निर्देवेभिरृतावाजस्रः ।>
      text <आ यो विवाय सख्या सखिभ्योऽपरिह्वृतो अत्यो न सप्तिः ॥>
      text <ईशे यो विश्वस्या देववीतेरीशे विश्वायुरुषसो व्युष्टौ ।>
      text <आ यस्मिन्मना हवींष्यग्नावरिष्टरथ स्कभ्नाति शूषैः ॥>
      text <शूषेभिर्वृधो जुषाणो अर्कैर्देवाँ अच्छा रघुपत्वा जिगाति ।>
      text <मन्द्रो होता स जुह्वा यजिष्ठः सम्मिश्लो अग्निरा जिघर्ति देवान् ॥>
      text <तमुस्रामिन्द्रं न रेजमानमग्निं गीर्भिर्नमोभिरा कृणुध्वम् ।>
      text <आ यं विप्रासो मतिभिर्गृणन्ति जातवेदसं जुह्वं सहानाम् ॥>
      text <सं यस्मिन्विश्वा वसूनि जग्मुर्वाजे नाश्वाः सप्तीवन्त एवैः ।>
      text <अस्मे ऊतीरिन्द्रवाततमा अर्वाचीना अग्न आ कृणुष्व ॥>
      text <अधा ह्यग्ने मह्ना निषद्या सद्यो जज्ञानो हव्यो बभूथ ।>
      text <तं ते देवासो अनु केतमायन्नधावर्धन्त प्रथमास ऊमाः ॥>
    text <ऋग्वेदः सूक्तं>
      text <स्वस्ति नो दिवो अग्ने पृथिव्या विश्वायुर्धेहि यजथाय देव ।>
      text <सचेमहि तव दस्म प्रकेतैरुरुष्या ण उरुभिर्देव शंसैः ॥>
      text <इमा अग्ने मतयस्तुभ्यं जाता गोभिरश्वैरभि गृणन्ति राधः ।>
      text <यदा ते मर्तो अनु भोगमानड्वसो दधानो मतिभिः सुजात ॥>
      text <अग्निं मन्ये पितरमग्निमापिमग्निं भ्रातरं सदमित्सखायम् ।>
      text <अग्नेरनीकं बृहतः सपर्यं दिवि शुक्रं यजतं सूर्यस्य ॥>
      text <सिध्रा अग्ने धियो अस्मे सनुत्रीर्यं त्रायसे दम आ नित्यहोता ।>
      text <ऋतावा स रोहिदश्वः पुरुक्षुर्द्युभिरस्मा अहभिर्वाममस्तु ॥>
      text <द्युभिर्हितं मित्रमिव प्रयोगं प्रत्नमृत्विजमध्वरस्य जारम् ।>
      text <बाहुभ्यामग्निमायवोऽजनन्त विक्षु होतारं न्यसादयन्त ॥>
      text <स्वयं यजस्व दिवि देव देवान्किं ते पाकः कृणवदप्रचेताः ।>
      text <यथायज ऋतुभिर्देव देवानेवा यजस्व तन्वं सुजात ॥>
      text <भवा नो अग्नेऽवितोत गोपा भवा वयस्कृदुत नो वयोधाः ।>
      text <रास्वा च नः सुमहो हव्यदातिं त्रास्वोत नस्तन्वो अप्रयुच्छन् ॥>
    text <ऋग्वेदः सूक्तं>
      text <प्र केतुना बृहता यात्यग्निरा रोदसी वृषभो रोरवीति ।>
      text <दिवश्चिदन्ताँ उपमाँ उदानळपामुपस्थे महिषो ववर्ध ॥>
      text <मुमोद गर्भो वृषभः ककुद्मानस्रेमा वत्सः शिमीवाँ अरावीत् ।>
      text <स देवतात्युद्यतानि कृण्वन्स्वेषु क्षयेषु प्रथमो जिगाति ॥>
      text <आ यो मूर्धानं पित्रोररब्ध न्यध्वरे दधिरे सूरो अर्णः ।>
      text <अस्य पत्मन्नरुषीरश्वबुध्ना ऋतस्य योनौ तन्वो जुषन्त ॥>
      text <उषौषो हि वसो अग्रमेषि त्वं यमयोरभवो विभावा ।>
      text <ऋताय सप्त दधिषे पदानि जनयन्मित्रं तन्वे स्वायै ॥>
      text <भुवश्चक्षुर्मह ऋतस्य गोपा भुवो वरुणो यदृताय वेषि ।>
      text <भुवो अपां नपाज्जातवेदो भुवो दूतो यस्य हव्यं जुजोषः ॥>
      text <भुवो यज्ञस्य रजसश्च नेता यत्रा नियुद्भिः सचसे शिवाभिः ।>
      text <दिवि मूर्धानं दधिषे स्वर्षां जिह्वामग्ने चकृषे हव्यवाहम् ॥>
      text <अस्य त्रितः क्रतुना वव्रे अन्तरिच्छन्धीतिं पितुरेवैः परस्य ।>
      text <सचस्यमानः पित्रोरुपस्थे जामि ब्रुवाण आयुधानि वेति ॥>
      text <स पित्र्याण्यायुधानि विद्वानिन्द्रेषित आप्त्यो अभ्ययुध्यत् ।>
      text <त्रिशीर्षाणं सप्तरश्मिं जघन्वान्त्वाष्ट्रस्य चिन्निः ससृजे त्रितो गाः ॥>
      text <भूरीदिन्द्र उदिनक्षन्तमोजोऽवाभिनत्सत्पतिर्मन्यमानम् ।>
      text <त्वाष्ट्रस्य चिद्विश्वरूपस्य गोनामाचक्राणस्त्रीणि शीर्षा परा वर्क् ॥>
    text <ऋग्वेदः सूक्तं>
      text <आपो हि ष्ठा मयोभुवस्ता न ऊर्जे दधातन ।>
      text <महे रणाय चक्षसे ॥>
      text <यो वः शिवतमो रसस्तस्य भाजयतेह नः ।>
      text <उशतीरिव मातरः ॥>
      text <तस्मा अरं गमाम वो यस्य क्षयाय जिन्वथ ।>
      text <आपो जनयथा च नः ॥>
      text <शं नो देवीरभिष्टय आपो भवन्तु पीतये ।>
      text <शं योरभि स्रवन्तु नः ॥>
      text <ईशाना वार्याणां क्षयन्तीश्चर्षणीनाम् ।>
      text <अपो याचामि भेषजम् ॥>
      text <अप्सु मे सोमो अब्रवीदन्तर्विश्वानि भेषजा ।>
      text <अग्निं च विश्वशम्भुवम् ॥>
      text <आपः पृणीत भेषजं वरूथं तन्वे मम ।>
      text <ज्योक्च सूर्यं दृशे ॥>
      text <इदमापः प्र वहत यत्किं च दुरितं मयि ।>
      text <यद्वाहमभिदुद्रोह यद्वा शेप उतानृतम् ॥>
      text <आपो अद्यान्वचारिषं रसेन समगस्महि ।>
      text <पयस्वानग्न आ गहि तं मा सं सृज वर्चसा ॥>
    text <ऋग्वेदः सूक्तं>
      text <ओ चित्सखायं सख्या ववृत्यां तिरः पुरू चिदर्णवं जगन्वान् ।>
      text <पितुर्नपातमा दधीत वेधा अधि क्षमि प्रतरं दीध्यानः ॥>
      text <न ते सखा सख्यं वष्ट्येतत्सलक्ष्मा यद्विषुरूपा भवाति ।>
      text <महस्पुत्रासो असुरस्य वीरा दिवो धर्तार उर्विया परि ख्यन् ॥>
      text <उशन्ति घा ते अमृतास एतदेकस्य चित्त्यजसं मर्त्यस्य ।>
      text <नि ते मनो मनसि धाय्यस्मे जन्युः पतिस्तन्वमा विविश्याः ॥>
      text <न यत्पुरा चकृमा कद्ध नूनमृता वदन्तो अनृतं रपेम ।>
      text <गन्धर्वो अप्स्वप्या च योषा सा नो नाभिः परमं जामि तन्नौ ॥>
      text <गर्भे नु नौ जनिता दम्पती कर्देवस्त्वष्टा सविता विश्वरूपः ।>
      text <नकिरस्य प्र मिनन्ति व्रतानि वेद नावस्य पृथिवी उत द्यौः ॥>
      text <को अस्य वेद प्रथमस्याह्नः क ईं ददर्श क इह प्र वोचत् ।>
      text <बृहन्मित्रस्य वरुणस्य धाम कदु ब्रव आहनो वीच्या नॄन् ॥>
      text <यमस्य मा यम्यं काम आगन्समाने योनौ सहशेय्याय ।>
      text <जायेव पत्ये तन्वं रिरिच्यां वि चिद्वृहेव रथ्येव चक्रा ॥>
      text <न तिष्ठन्ति न नि मिषन्त्येते देवानां स्पश इह ये चरन्ति ।>
      text <अन्येन मदाहनो याहि तूयं तेन वि वृह रथ्येव चक्रा ॥>
      text <रात्रीभिरस्मा अहभिर्दशस्येत्सूर्यस्य चक्षुर्मुहुरुन्मिमीयात् ।>
      text <दिवा पृथिव्या मिथुना सबन्धू यमीर्यमस्य बिभृयादजामि ॥>
      text <आ घा ता गच्छानुत्तरा युगानि यत्र जामयः कृणवन्नजामि ।>
      text <उप बर्बृहि वृषभाय बाहुमन्यमिच्छस्व सुभगे पतिं मत् ॥>
      text <किं भ्रातासद्यदनाथं भवाति किमु स्वसा यन्निरृतिर्निगच्छात् ।>
      text <काममूता बह्वेतद्रपामि तन्वा मे तन्वं सं पिपृग्धि ॥>
      text <न वा उ ते तन्वा तन्वं सं पपृच्यां पापमाहुर्यः स्वसारं निगच्छात् ।>
      text <अन्येन मत्प्रमुदः कल्पयस्व न ते भ्राता सुभगे वष्ट्येतत् ॥>
      text <बतो बतासि यम नैव ते मनो हृदयं चाविदाम ।>
      text <अन्या किल त्वां कक्ष्येव युक्तं परि ष्वजाते लिबुजेव वृक्षम् ॥>
      text <अन्यमू षु त्वं यम्यन्य उ त्वां परि ष्वजाते लिबुजेव वृक्षम् ।>
      text <तस्य वा त्वं मन इच्छा स वा तवाधा कृणुष्व संविदं सुभद्राम् ॥>
    text <ऋग्वेदः सूक्तं>
      text <वृषा वृष्णे दुदुहे दोहसा दिवः पयांसि यह्वो अदितेरदाभ्यः ।>
      text <विश्वं स वेद वरुणो यथा धिया स यज्ञियो यजतु यज्ञियाँ ऋतून् ॥>
      text <रपद्गन्धर्वीरप्या च योषणा नदस्य नादे परि पातु मे मनः ।>
      text <इष्टस्य मध्ये अदितिर्नि धातु नो भ्राता नो ज्येष्ठः प्रथमो वि वोचति ॥>
      text <सो चिन्नु भद्रा क्षुमती यशस्वत्युषा उवास मनवे स्वर्वती ।>
      text <यदीमुशन्तमुशतामनु क्रतुमग्निं होतारं विदथाय जीजनन् ॥>
      text <अध त्यं द्रप्सं विभ्वं विचक्षणं विराभरदिषितः श्येनो अध्वरे ।>
      text <यदी विशो वृणते दस्ममार्या अग्निं होतारमध धीरजायत ॥>
      text <सदासि रण्वो यवसेव पुष्यते होत्राभिरग्ने मनुषः स्वध्वरः ।>
      text <विप्रस्य वा यच्छशमान उक्थ्यं वाजं ससवाँ उपयासि भूरिभिः ॥>
      text <उदीरय पितरा जार आ भगमियक्षति हर्यतो हृत्त इष्यति ।>
      text <विवक्ति वह्निः स्वपस्यते मखस्तविष्यते असुरो वेपते मती ॥>
      text <यस्ते अग्ने सुमतिं मर्तो अक्षत्सहसः सूनो अति स प्र शृण्वे ।>
      text <इषं दधानो वहमानो अश्वैरा स द्युमाँ अमवान्भूषति द्यून् ॥>
      text <यदग्न एषा समितिर्भवाति देवी देवेषु यजता यजत्र ।>
      text <रत्ना च यद्विभजासि स्वधावो भागं नो अत्र वसुमन्तं वीतात् ॥>
      text <श्रुधी नो अग्ने सदने सधस्थे युक्ष्वा रथममृतस्य द्रवित्नुम् ।>
      text <आ नो वह रोदसी देवपुत्रे माकिर्देवानामप भूरिह स्याः ॥>
    text <ऋग्वेदः सूक्तं>
      text <द्यावा ह क्षामा प्रथमे ऋतेनाभिश्रावे भवतः सत्यवाचा ।>
      text <देवो यन्मर्तान्यजथाय कृण्वन्सीदद्धोता प्रत्यङ्स्वमसुं यन् ॥>
      text <देवो देवान्परिभूरृतेन वहा नो हव्यं प्रथमश्चिकित्वान् ।>
      text <धूमकेतुः समिधा भाऋजीको मन्द्रो होता नित्यो वाचा यजीयान् ॥>
      text <स्वावृग्देवस्यामृतं यदी गोरतो जातासो धारयन्त उर्वी ।>
      text <विश्वे देवा अनु तत्ते यजुर्गुर्दुहे यदेनी दिव्यं घृतं वाः ॥>
      text <अर्चामि वां वर्धायापो घृतस्नू द्यावाभूमी शृणुतं रोदसी मे ।>
      text <अहा यद्द्यावोऽसुनीतिमयन्मध्वा नो अत्र पितरा शिशीताम् ॥>
      text <किं स्विन्नो राजा जगृहे कदस्याति व्रतं चकृमा को वि वेद ।>
      text <मित्रश्चिद्धि ष्मा जुहुराणो देवाञ्छ्लोको न यातामपि वाजो अस्ति ॥>
      text <दुर्मन्त्वत्रामृतस्य नाम सलक्ष्मा यद्विषुरूपा भवाति ।>
      text <यमस्य यो मनवते सुमन्त्वग्ने तमृष्व पाह्यप्रयुच्छन् ॥>
      text <यस्मिन्देवा विदथे मादयन्ते विवस्वतः सदने धारयन्ते ।>
      text <सूर्ये ज्योतिरदधुर्मास्यक्तून्परि द्योतनिं चरतो अजस्रा ॥>
      text <यस्मिन्देवा मन्मनि संचरन्त्यपीच्ये न वयमस्य विद्म ।>
      text <मित्रो नो अत्रादितिरनागान्सविता देवो वरुणाय वोचत् ॥>
      text <श्रुधी नो अग्ने सदने सधस्थे युक्ष्वा रथममृतस्य द्रवित्नुम् ।>
      text <आ नो वह रोदसी देवपुत्रे माकिर्देवानामप भूरिह स्याः ॥>
    text <ऋग्वेदः सूक्तं>
      text <युजे वां ब्रह्म पूर्व्यं नमोभिर्वि श्लोक एतु पथ्येव सूरेः ।>
      text <शृण्वन्तु विश्वे अमृतस्य पुत्रा आ ये धामानि दिव्यानि तस्थुः ॥>
      text <यमे इव यतमाने यदैतं प्र वां भरन्मानुषा देवयन्तः ।>
      text <आ सीदतं स्वमु लोकं विदाने स्वासस्थे भवतमिन्दवे नः ॥>
      text <पञ्च पदानि रुपो अन्वरोहं चतुष्पदीमन्वेमि व्रतेन ।>
      text <अक्षरेण प्रति मिम एतामृतस्य नाभावधि सं पुनामि ॥>
      text <देवेभ्यः कमवृणीत मृत्युं प्रजायै कममृतं नावृणीत ।>
      text <बृहस्पतिं यज्ञमकृण्वत ऋषिं प्रियां यमस्तन्वं प्रारिरेचीत् ॥>
      text <सप्त क्षरन्ति शिशवे मरुत्वते पित्रे पुत्रासो अप्यवीवतन्नृतम् ।>
      text <उभे इदस्योभयस्य राजत उभे यतेते उभयस्य पुष्यतः ॥>
    text <ऋग्वेदः सूक्तं>
      text <परेयिवांसं प्रवतो महीरनु बहुभ्यः पन्थामनुपस्पशानम् ।>
      text <वैवस्वतं संगमनं जनानां यमं राजानं हविषा दुवस्य ॥>
      text <यमो नो गातुं प्रथमो विवेद नैषा गव्यूतिरपभर्तवा उ ।>
      text <यत्रा नः पूर्वे पितरः परेयुरेना जज्ञानाः पथ्या अनु स्वाः ॥>
      text <मातली कव्यैर्यमो अङ्गिरोभिर्बृहस्पतिर्ऋक्वभिर्वावृधानः ।>
      text <याँश्च देवा वावृधुर्ये च देवान्स्वाहान्ये स्वधयान्ये मदन्ति ॥>
      text <इमं यम प्रस्तरमा हि सीदाङ्गिरोभिः पितृभिः संविदानः ।>
      text <आ त्वा मन्त्राः कविशस्ता वहन्त्वेना राजन्हविषा मादयस्व ॥>
      text <अङ्गिरोभिरा गहि यज्ञियेभिर्यम वैरूपैरिह मादयस्व ।>
      text <विवस्वन्तं हुवे यः पिता तेऽस्मिन्यज्ञे बर्हिष्या निषद्य ॥>
      text <अङ्गिरसो नः पितरो नवग्वा अथर्वाणो भृगवः सोम्यासः ।>
      text <तेषां वयं सुमतौ यज्ञियानामपि भद्रे सौमनसे स्याम ॥>
      text <प्रेहि प्रेहि पथिभिः पूर्व्येभिर्यत्रा नः पूर्वे पितरः परेयुः ।>
      text <उभा राजाना स्वधया मदन्ता यमं पश्यासि वरुणं च देवम् ॥>
      text <सं गच्छस्व पितृभिः सं यमेनेष्टापूर्तेन परमे व्योमन् ।>
      text <हित्वायावद्यं पुनरस्तमेहि सं गच्छस्व तन्वा सुवर्चाः ॥>
      text <अपेत वीत वि च सर्पतातोऽस्मा एतं पितरो लोकमक्रन् ।>
      text <अहोभिरद्भिरक्तुभिर्व्यक्तं यमो ददात्यवसानमस्मै ॥>
      text <अति द्रव सारमेयौ श्वानौ चतुरक्षौ शबलौ साधुना पथा ।>
      text <अथा पितॄन्सुविदत्राँ उपेहि यमेन ये सधमादं मदन्ति ॥>
      text <यौ ते श्वानौ यम रक्षितारौ चतुरक्षौ पथिरक्षी नृचक्षसौ ।>
      text <ताभ्यामेनं परि देहि राजन्स्वस्ति चास्मा अनमीवं च धेहि ॥>
      text <उरूणसावसुतृपा उदुम्बलौ यमस्य दूतौ चरतो जनाँ अनु ।>
      text <तावस्मभ्यं दृशये सूर्याय पुनर्दातामसुमद्येह भद्रम् ॥>
      text <यमाय सोमं सुनुत यमाय जुहुता हविः ।>
      text <यमं ह यज्ञो गच्छत्यग्निदूतो अरंकृतः ॥>
      text <यमाय घृतवद्धविर्जुहोत प्र च तिष्ठत ।>
      text <स नो देवेष्वा यमद्दीर्घमायुः प्र जीवसे ॥>
      text <यमाय मधुमत्तमं राज्ञे हव्यं जुहोतन ।>
      text <इदं नम ऋषिभ्यः पूर्वजेभ्यः पूर्वेभ्यः पथिकृद्भ्यः ॥>
      text <त्रिकद्रुकेभिः पतति षळुर्वीरेकमिद्बृहत् ।>
      text <त्रिष्टुब्गायत्री छन्दांसि सर्वा ता यम आहिता ॥>
    text <ऋग्वेदः सूक्तं>
      text <उदीरतामवर उत्परास उन्मध्यमाः पितरः सोम्यासः ।>
      text <असुं य ईयुरवृका ऋतज्ञास्ते नोऽवन्तु पितरो हवेषु ॥>
      text <इदं पितृभ्यो नमो अस्त्वद्य ये पूर्वासो य उपरास ईयुः ।>
      text <ये पार्थिवे रजस्या निषत्ता ये वा नूनं सुवृजनासु विक्षु ॥>
      text <आहं पितॄन्सुविदत्राँ अवित्सि नपातं च विक्रमणं च विष्णोः ।>
      text <बर्हिषदो ये स्वधया सुतस्य भजन्त पित्वस्त इहागमिष्ठाः ॥>
      text <बर्हिषदः पितर ऊत्यर्वागिमा वो हव्या चकृमा जुषध्वम् ।>
      text <त आ गतावसा शंतमेनाथा नः शं योररपो दधात ॥>
      text <उपहूताः पितरः सोम्यासो बर्हिष्येषु निधिषु प्रियेषु ।>
      text <त आ गमन्तु त इह श्रुवन्त्वधि ब्रुवन्तु तेऽवन्त्वस्मान् ॥>
      text <आच्या जानु दक्षिणतो निषद्येमं यज्ञमभि गृणीत विश्वे ।>
      text <मा हिंसिष्ट पितरः केन चिन्नो यद्व आगः पुरुषता कराम ॥>
      text <आसीनासो अरुणीनामुपस्थे रयिं धत्त दाशुषे मर्त्याय ।>
      text <पुत्रेभ्यः पितरस्तस्य वस्वः प्र यच्छत त इहोर्जं दधात ॥>
      text <ये नः पूर्वे पितरः सोम्यासोऽनूहिरे सोमपीथं वसिष्ठाः ।>
      text <तेभिर्यमः संरराणो हवींष्युशन्नुशद्भिः प्रतिकाममत्तु ॥>
      text <ये तातृषुर्देवत्रा जेहमाना होत्राविद स्तोमतष्टासो अर्कैः ।>
      text <आग्ने याहि सुविदत्रेभिरर्वाङ्सत्यैः कव्यैः पितृभिर्घर्मसद्भिः ॥>
      text <ये सत्यासो हविरदो हविष्पा इन्द्रेण देवैः सरथं दधानाः ।>
      text <आग्ने याहि सहस्रं देववन्दैः परैः पूर्वैः पितृभिर्घर्मसद्भिः ॥>
      text <अग्निष्वात्ताः पितर एह गच्छत सदःसदः सदत सुप्रणीतयः ।>
      text <अत्ता हवींषि प्रयतानि बर्हिष्यथा रयिं सर्ववीरं दधातन ॥>
      text <त्वमग्न ईळितो जातवेदोऽवाड्ढव्यानि सुरभीणि कृत्वी ।>
      text <प्रादाः पितृभ्यः स्वधया ते अक्षन्नद्धि त्वं देव प्रयता हवींषि ॥>
      text <ये चेह पितरो ये च नेह याँश्च विद्म याँ उ च न प्रविद्म ।>
      text <त्वं वेत्थ यति ते जातवेदः स्वधाभिर्यज्ञं सुकृतं जुषस्व ॥>
      text <ये अग्निदग्धा ये अनग्निदग्धा मध्ये दिवः स्वधया मादयन्ते ।>
      text <तेभिः स्वराळसुनीतिमेतां यथावशं तन्वं कल्पयस्व ॥>
    text <ऋग्वेदः सूक्तं>
      text <मैनमग्ने वि दहो माभि शोचो मास्य त्वचं चिक्षिपो मा शरीरम् ।>
      text <यदा शृतं कृणवो जातवेदोऽथेमेनं प्र हिणुतात्पितृभ्यः ॥>
      text <शृतं यदा करसि जातवेदोऽथेमेनं परि दत्तात्पितृभ्यः ।>
      text <यदा गच्छात्यसुनीतिमेतामथा देवानां वशनीर्भवाति ॥>
      text <सूर्यं चक्षुर्गच्छतु वातमात्मा द्यां च गच्छ पृथिवीं च धर्मणा ।>
      text <अपो वा गच्छ यदि तत्र ते हितमोषधीषु प्रति तिष्ठा शरीरैः ॥>
      text <अजो भागस्तपसा तं तपस्व तं ते शोचिस्तपतु तं ते अर्चिः ।>
      text <यास्ते शिवास्तन्वो जातवेदस्ताभिर्वहैनं सुकृतामु लोकम् ॥>
      text <अव सृज पुनरग्ने पितृभ्यो यस्त आहुतश्चरति स्वधाभिः ।>
      text <आयुर्वसान उप वेतु शेषः सं गच्छतां तन्वा जातवेदः ॥>
      text <यत्ते कृष्णः शकुन आतुतोद पिपीलः सर्प उत वा श्वापदः ।>
      text <अग्निष्टद्विश्वादगदं कृणोतु सोमश्च यो ब्राह्मणाँ आविवेश ॥>
      text <अग्नेर्वर्म परि गोभिर्व्ययस्व सं प्रोर्णुष्व पीवसा मेदसा च ।>
      text <नेत्त्वा धृष्णुर्हरसा जर्हृषाणो दधृग्विधक्ष्यन्पर्यङ्खयाते ॥>
      text <इममग्ने चमसं मा वि जिह्वरः प्रियो देवानामुत सोम्यानाम् ।>
      text <एष यश्चमसो देवपानस्तस्मिन्देवा अमृता मादयन्ते ॥>
      text <क्रव्यादमग्निं प्र हिणोमि दूरं यमराज्ञो गच्छतु रिप्रवाहः ।>
      text <इहैवायमितरो जातवेदा देवेभ्यो हव्यं वहतु प्रजानन् ॥>
      text <यो अग्निः क्रव्यात्प्रविवेश वो गृहमिमं पश्यन्नितरं जातवेदसम् ।>
      text <तं हरामि पितृयज्ञाय देवं स घर्ममिन्वात्परमे सधस्थे ॥>
      text <यो अग्निः क्रव्यवाहनः पितॄन्यक्षदृतावृधः ।>
      text <प्रेदु हव्यानि वोचति देवेभ्यश्च पितृभ्य आ ॥>
      text <उशन्तस्त्वा नि धीमह्युशन्तः समिधीमहि ।>
      text <उशन्नुशत आ वह पितॄन्हविषे अत्तवे ॥>
      text <यं त्वमग्ने समदहस्तमु निर्वापया पुनः ।>
      text <कियाम्ब्वत्र रोहतु पाकदूर्वा व्यल्कशा ॥>
      text <शीतिके शीतिकावति ह्लादिके ह्लादिकावति ।>
      text <मण्डूक्या सु सं गम इमं स्वग्निं हर्षय ॥>
    text <ऋग्वेदः सूक्तं>
      text <त्वष्टा दुहित्रे वहतुं कृणोतीतीदं विश्वं भुवनं समेति ।>
      text <यमस्य माता पर्युह्यमाना महो जाया विवस्वतो ननाश ॥>
      text <अपागूहन्नमृतां मर्त्येभ्यः कृत्वी सवर्णामददुर्विवस्वते ।>
      text <उताश्विनावभरद्यत्तदासीदजहादु द्वा मिथुना सरण्यूः ॥>
      text <पूषा त्वेतश्च्यावयतु प्र विद्वाननष्टपशुर्भुवनस्य गोपाः ।>
      text <स त्वैतेभ्यः परि ददत्पितृभ्योऽग्निर्देवेभ्यः सुविदत्रियेभ्यः ॥>
      text <आयुर्विश्वायुः परि पासति त्वा पूषा त्वा पातु प्रपथे पुरस्तात् ।>
      text <यत्रासते सुकृतो यत्र ते ययुस्तत्र त्वा देवः सविता दधातु ॥>
      text <पूषेमा आशा अनु वेद सर्वाः सो अस्माँ अभयतमेन नेषत् ।>
      text <स्वस्तिदा आघृणिः सर्ववीरोऽप्रयुच्छन्पुर एतु प्रजानन् ॥>
      text <प्रपथे पथामजनिष्ट पूषा प्रपथे दिवः प्रपथे पृथिव्याः ।>
      text <उभे अभि प्रियतमे सधस्थे आ च परा च चरति प्रजानन् ॥>
      text <सरस्वतीं देवयन्तो हवन्ते सरस्वतीमध्वरे तायमाने ।>
      text <सरस्वतीं सुकृतो अह्वयन्त सरस्वती दाशुषे वार्यं दात् ॥>
      text <सरस्वति या सरथं ययाथ स्वधाभिर्देवि पितृभिर्मदन्ती ।>
      text <आसद्यास्मिन्बर्हिषि मादयस्वानमीवा इष आ धेह्यस्मे ॥>
      text <सरस्वतीं यां पितरो हवन्ते दक्षिणा यज्ञमभिनक्षमाणाः ।>
      text <सहस्रार्घमिळो अत्र भागं रायस्पोषं यजमानेषु धेहि ॥>
      text <आपो अस्मान्मातरः शुन्धयन्तु घृतेन नो घृतप्वः पुनन्तु ।>
      text <विश्वं हि रिप्रं प्रवहन्ति देवीरुदिदाभ्यः शुचिरा पूत एमि ॥>
      text <द्रप्सश्चस्कन्द प्रथमाँ अनु द्यूनिमं च योनिमनु यश्च पूर्वः ।>
      text <समानं योनिमनु संचरन्तं द्रप्सं जुहोम्यनु सप्त होत्राः ॥>
      text <यस्ते द्रप्स स्कन्दति यस्ते अंशुर्बाहुच्युतो धिषणाया उपस्थात् ।>
      text <अध्वर्योर्वा परि वा यः पवित्रात्तं ते जुहोमि मनसा वषट्कृतम् ॥>
      text <यस्ते द्रप्स स्कन्नो यस्ते अंशुरवश्च यः परः स्रुचा ।>
      text <अयं देवो बृहस्पतिः सं तं सिञ्चतु राधसे ॥>
      text <पयस्वतीरोषधयः पयस्वन्मामकं वचः ।>
      text <अपां पयस्वदित्पयस्तेन मा सह शुन्धत ॥>
    text <ऋग्वेदः सूक्तं>
      text <परं मृत्यो अनु परेहि पन्थां यस्ते स्व इतरो देवयानात् ।>
      text <चक्षुष्मते शृण्वते ते ब्रवीमि मा नः प्रजां रीरिषो मोत वीरान् ॥>
      text <मृत्योः पदं योपयन्तो यदैत द्राघीय आयुः प्रतरं दधानाः ।>
      text <आप्यायमानाः प्रजया धनेन शुद्धाः पूता भवत यज्ञियासः ॥>
      text <इमे जीवा वि मृतैराववृत्रन्नभूद्भद्रा देवहूतिर्नो अद्य ।>
      text <प्राञ्चो अगाम नृतये हसाय द्राघीय आयुः प्रतरं दधानाः ॥>
      text <इमं जीवेभ्यः परिधिं दधामि मैषां नु गादपरो अर्थमेतम् ।>
      text <शतं जीवन्तु शरदः पुरूचीरन्तर्मृत्युं दधतां पर्वतेन ॥>
      text <यथाहान्यनुपूर्वं भवन्ति यथ ऋतव ऋतुभिर्यन्ति साधु ।>
      text <यथा न पूर्वमपरो जहात्येवा धातरायूंषि कल्पयैषाम् ॥>
      text <आ रोहतायुर्जरसं वृणाना अनुपूर्वं यतमाना यति ष्ठ ।>
      text <इह त्वष्टा सुजनिमा सजोषा दीर्घमायुः करति जीवसे वः ॥>
      text <इमा नारीरविधवाः सुपत्नीराञ्जनेन सर्पिषा सं विशन्तु ।>
      text <अनश्रवोऽनमीवाः सुरत्ना आ रोहन्तु जनयो योनिमग्रे ॥>
      text <उदीर्ष्व नार्यभि जीवलोकं गतासुमेतमुप शेष एहि ।>
      text <हस्तग्राभस्य दिधिषोस्तवेदं पत्युर्जनित्वमभि सं बभूथ ॥>
      text <धनुर्हस्तादाददानो मृतस्यास्मे क्षत्राय वर्चसे बलाय ।>
      text <अत्रैव त्वमिह वयं सुवीरा विश्वा स्पृधो अभिमातीर्जयेम ॥>
      text <उप सर्प मातरं भूमिमेतामुरुव्यचसं पृथिवीं सुशेवाम् ।>
      text <ऊर्णम्रदा युवतिर्दक्षिणावत एषा त्वा पातु निरृतेरुपस्थात् ॥>
      text <उच्छ्वञ्चस्व पृथिवि मा नि बाधथाः सूपायनास्मै भव सूपवञ्चना ।>
      text <माता पुत्रं यथा सिचाभ्येनं भूम ऊर्णुहि ॥>
      text <उच्छ्वञ्चमाना पृथिवी सु तिष्ठतु सहस्रं मित उप हि श्रयन्ताम् ।>
      text <ते गृहासो घृतश्चुतो भवन्तु विश्वाहास्मै शरणाः सन्त्वत्र ॥>
      text <उत्ते स्तभ्नामि पृथिवीं त्वत्परीमं लोगं निदधन्मो अहं रिषम् ।>
      text <एतां स्थूणां पितरो धारयन्तु तेऽत्रा यमः सादना ते मिनोतु ॥>
      text <प्रतीचीने मामहनीष्वाः पर्णमिवा दधुः ।>
      text <प्रतीचीं जग्रभा वाचमश्वं रशनया यथा ॥>
    text <ऋग्वेदः सूक्तं>
      text <नि वर्तध्वं मानु गातास्मान्सिषक्त रेवतीः ।>
      text <अग्नीषोमा पुनर्वसू अस्मे धारयतं रयिम् ॥>
      text <पुनरेना नि वर्तय पुनरेना न्या कुरु ।>
      text <इन्द्र एणा नि यच्छत्वग्निरेना उपाजतु ॥>
      text <पुनरेता नि वर्तन्तामस्मिन्पुष्यन्तु गोपतौ ।>
      text <इहैवाग्ने नि धारयेह तिष्ठतु या रयिः ॥>
      text <यन्नियानं न्ययनं संज्ञानं यत्परायणम् ।>
      text <आवर्तनं निवर्तनं यो गोपा अपि तं हुवे ॥>
      text <य उदानड्व्ययनं य उदानट् परायणम् ।>
      text <आवर्तनं निवर्तनमपि गोपा नि वर्तताम् ॥>
      text <आ निवर्त नि वर्तय पुनर्न इन्द्र गा देहि ।>
      text <जीवाभिर्भुनजामहै ॥>
      text <परि वो विश्वतो दध ऊर्जा घृतेन पयसा ।>
      text <ये देवाः के च यज्ञियास्ते रय्या सं सृजन्तु नः ॥>
      text <आ निवर्तन वर्तय नि निवर्तन वर्तय ।>
      text <भूम्याश्चतस्रः प्रदिशस्ताभ्य एना नि वर्तय ॥>
    text <ऋग्वेदः सूक्तं>
      text <भद्रं नो अपि वातय मनः ॥>
      text <अग्निमीळे भुजां यविष्ठं शासा मित्रं दुर्धरीतुम् ।>
      text <यस्य धर्मन्स्वरेनीः सपर्यन्ति मातुरूधः ॥>
      text <यमासा कृपनीळं भासाकेतुं वर्धयन्ति ।>
      text <भ्राजते श्रेणिदन् ॥>
      text <अर्यो विशां गातुरेति प्र यदानड्दिवो अन्तान् ।>
      text <कविरभ्रं दीद्यानः ॥>
      text <जुषद्धव्या मानुषस्योर्ध्वस्तस्थावृभ्वा यज्ञे ।>
      text <मिन्वन्सद्म पुर एति ॥>
      text <स हि क्षेमो हविर्यज्ञः श्रुष्टीदस्य गातुरेति ।>
      text <अग्निं देवा वाशीमन्तम् ॥>
      text <यज्ञासाहं दुव इषेऽग्निं पूर्वस्य शेवस्य ।>
      text <अद्रेः सूनुमायुमाहुः ॥>
      text <नरो ये के चास्मदा विश्वेत्ते वाम आ स्युः ।>
      text <अग्निं हविषा वर्धन्तः ॥>
      text <कृष्णः श्वेतोऽरुषो यामो अस्य ब्रध्न ऋज्र उत शोणो यशस्वान् ।>
      text <हिरण्यरूपं जनिता जजान ॥>
      text <एवा ते अग्ने विमदो मनीषामूर्जो नपादमृतेभिः सजोषाः ।>
      text <गिर आ वक्षत्सुमतीरियान इषमूर्जं सुक्षितिं विश्वमाभाः ॥>
    text <ऋग्वेदः सूक्तं>
      text <आग्निं न स्ववृक्तिभिर्होतारं त्वा वृणीमहे ।>
      text <यज्ञाय स्तीर्णबर्हिषे वि वो मदे शीरं पावकशोचिषं विवक्षसे ॥>
      text <त्वामु ते स्वाभुवः शुम्भन्त्यश्वराधसः ।>
      text <वेति त्वामुपसेचनी वि वो मद ऋजीतिरग्न आहुतिर्विवक्षसे ॥>
      text <त्वे धर्माण आसते जुहूभिः सिञ्चतीरिव ।>
      text <कृष्णा रूपाण्यर्जुना वि वो मदे विश्वा अधि श्रियो धिषे विवक्षसे ॥>
      text <यमग्ने मन्यसे रयिं सहसावन्नमर्त्य ।>
      text <तमा नो वाजसातये वि वो मदे यज्ञेषु चित्रमा भरा विवक्षसे ॥>
      text <अग्निर्जातो अथर्वणा विदद्विश्वानि काव्या ।>
      text <भुवद्दूतो विवस्वतो वि वो मदे प्रियो यमस्य काम्यो विवक्षसे ॥>
      text <त्वां यज्ञेष्वीळतेऽग्ने प्रयत्यध्वरे ।>
      text <त्वं वसूनि काम्या वि वो मदे विश्वा दधासि दाशुषे विवक्षसे ॥>
      text <त्वां यज्ञेष्वृत्विजं चारुमग्ने नि षेदिरे ।>
      text <घृतप्रतीकं मनुषो वि वो मदे शुक्रं चेतिष्ठमक्षभिर्विवक्षसे ॥>
      text <अग्ने शुक्रेण शोचिषोरु प्रथयसे बृहत् ।>
      text <अभिक्रन्दन्वृषायसे वि वो मदे गर्भं दधासि जामिषु विवक्षसे ॥>
    text <ऋग्वेदः सूक्तं>
      text <कुह श्रुत इन्द्रः कस्मिन्नद्य जने मित्रो न श्रूयते ।>
      text <ऋषीणां वा यः क्षये गुहा वा चर्कृषे गिरा ॥>
      text <इह श्रुत इन्द्रो अस्मे अद्य स्तवे वज्र्यृचीषमः ।>
      text <मित्रो न यो जनेष्वा यशश्चक्रे असाम्या ॥>
      text <महो यस्पतिः शवसो असाम्या महो नृम्णस्य तूतुजिः ।>
      text <भर्ता वज्रस्य धृष्णोः पिता पुत्रमिव प्रियम् ॥>
      text <युजानो अश्वा वातस्य धुनी देवो देवस्य वज्रिवः ।>
      text <स्यन्ता पथा विरुक्मता सृजान स्तोष्यध्वनः ॥>
      text <त्वं त्या चिद्वातस्याश्वागा ऋज्रा त्मना वहध्यै ।>
      text <ययोर्देवो न मर्त्यो यन्ता नकिर्विदाय्यः ॥>
      text <अध ग्मन्तोशना पृच्छते वां कदर्था न आ गृहम् ।>
      text <आ जग्मथुः पराकाद्दिवश्च ग्मश्च मर्त्यम् ॥>
      text <आ न इन्द्र पृक्षसेऽस्माकं ब्रह्मोद्यतम् ।>
      text <तत्त्वा याचामहेऽवः शुष्णं यद्धन्नमानुषम् ॥>
      text <अकर्मा दस्युरभि नो अमन्तुरन्यव्रतो अमानुषः ।>
      text <त्वं तस्यामित्रहन्वधर्दासस्य दम्भय ॥>
      text <त्वं न इन्द्र शूर शूरैरुत त्वोतासो बर्हणा ।>
      text <पुरुत्रा ते वि पूर्तयो नवन्त क्षोणयो यथा ॥>
      text <त्वं तान्वृत्रहत्ये चोदयो नॄन्कार्पाणे शूर वज्रिवः ।>
      text <गुहा यदी कवीनां विशां नक्षत्रशवसाम् ॥>
      text <मक्षू ता त इन्द्र दानाप्नस आक्षाणे शूर वज्रिवः ।>
      text <यद्ध शुष्णस्य दम्भयो जातं विश्वं सयावभिः ॥>
      text <माकुध्र्यगिन्द्र शूर वस्वीरस्मे भूवन्नभिष्टयः ।>
      text <वयंवयं त आसां सुम्ने स्याम वज्रिवः ॥>
      text <अस्मे ता त इन्द्र सन्तु सत्याहिंसन्तीरुपस्पृशः ।>
      text <विद्याम यासां भुजो धेनूनां न वज्रिवः ॥>
      text <अहस्ता यदपदी वर्धत क्षाः शचीभिर्वेद्यानाम् ।>
      text <शुष्णं परि प्रदक्षिणिद्विश्वायवे नि शिश्नथः ॥>
      text <पिबापिबेदिन्द्र शूर सोमं मा रिषण्यो वसवान वसुः सन् ।>
      text <उत त्रायस्व गृणतो मघोनो महश्च रायो रेवतस्कृधी नः ॥>
    text <ऋग्वेदः सूक्तं>
      text <यजामह इन्द्रं वज्रदक्षिणं हरीणां रथ्यं विव्रतानाम् ।>
      text <प्र श्मश्रु दोधुवदूर्ध्वथा भूद्वि सेनाभिर्दयमानो वि राधसा ॥>
      text <हरी न्वस्य या वने विदे वस्विन्द्रो मघैर्मघवा वृत्रहा भुवत् ।>
      text <ऋभुर्वाज ऋभुक्षाः पत्यते शवोऽव क्ष्णौमि दासस्य नाम चित् ॥>
      text <यदा वज्रं हिरण्यमिदथा रथं हरी यमस्य वहतो वि सूरिभिः ।>
      text <आ तिष्ठति मघवा सनश्रुत इन्द्रो वाजस्य दीर्घश्रवसस्पतिः ॥>
      text <सो चिन्नु वृष्टिर्यूथ्या स्वा सचाँ इन्द्रः श्मश्रूणि हरिताभि प्रुष्णुते ।>
      text <अव वेति सुक्षयं सुते मधूदिद्धूनोति वातो यथा वनम् ॥>
      text <यो वाचा विवाचो मृध्रवाचः पुरू सहस्राशिवा जघान ।>
      text <तत्तदिदस्य पौंस्यं गृणीमसि पितेव यस्तविषीं वावृधे शवः ॥>
      text <स्तोमं त इन्द्र विमदा अजीजनन्नपूर्व्यं पुरुतमं सुदानवे ।>
      text <विद्मा ह्यस्य भोजनमिनस्य यदा पशुं न गोपाः करामहे ॥>
      text <माकिर्न एना सख्या वि यौषुस्तव चेन्द्र विमदस्य च ऋषेः ।>
      text <विद्मा हि ते प्रमतिं देव जामिवदस्मे ते सन्तु सख्या शिवानि ॥>
    text <ऋग्वेदः सूक्तं>
      text <इन्द्र सोममिमं पिब मधुमन्तं चमू सुतम् ।>
      text <अस्मे रयिं नि धारय वि वो मदे सहस्रिणं पुरूवसो विवक्षसे ॥>
      text <त्वां यज्ञेभिरुक्थैरुप हव्येभिरीमहे ।>
      text <शचीपते शचीनां वि वो मदे श्रेष्ठं नो धेहि वार्यं विवक्षसे ॥>
      text <यस्पतिर्वार्याणामसि रध्रस्य चोदिता ।>
      text <इन्द्र स्तोतॄणामविता वि वो मदे द्विषो नः पाह्यंहसो विवक्षसे ॥>
      text <युवं शक्रा मायाविना समीची निरमन्थतम् ।>
      text <विमदेन यदीळिता नासत्या निरमन्थतम् ॥>
      text <विश्वे देवा अकृपन्त समीच्योर्निष्पतन्त्योः ।>
      text <नासत्यावब्रुवन्देवाः पुनरा वहतादिति ॥>
      text <मधुमन्मे परायणं मधुमत्पुनरायनम् ।>
      text <ता नो देवा देवतया युवं मधुमतस्कृतम् ॥>
    text <ऋग्वेदः सूक्तं>
      text <भद्रं नो अपि वातय मनो दक्षमुत क्रतुम् ।>
      text <अधा ते सख्ये अन्धसो वि वो मदे रणन्गावो न यवसे विवक्षसे ॥>
      text <हृदिस्पृशस्त आसते विश्वेषु सोम धामसु ।>
      text <अधा कामा इमे मम वि वो मदे वि तिष्ठन्ते वसूयवो विवक्षसे ॥>
      text <उत व्रतानि सोम ते प्राहं मिनामि पाक्या ।>
      text <अधा पितेव सूनवे वि वो मदे मृळा नो अभि चिद्वधाद्विवक्षसे ॥>
      text <समु प्र यन्ति धीतयः सर्गासोऽवताँ इव ।>
      text <क्रतुं नः सोम जीवसे वि वो मदे धारया चमसाँ इव विवक्षसे ॥>
      text <तव त्ये सोम शक्तिभिर्निकामासो व्यृण्विरे ।>
      text <गृत्सस्य धीरास्तवसो वि वो मदे व्रजं गोमन्तमश्विनं विवक्षसे ॥>
      text <पशुं नः सोम रक्षसि पुरुत्रा विष्ठितं जगत् ।>
      text <समाकृणोषि जीवसे वि वो मदे विश्वा सम्पश्यन्भुवना विवक्षसे ॥>
      text <त्वं नः सोम विश्वतो गोपा अदाभ्यो भव ।>
      text <सेध राजन्नप स्रिधो वि वो मदे मा नो दुःशंस ईशता विवक्षसे ॥>
      text <त्वं नः सोम सुक्रतुर्वयोधेयाय जागृहि ।>
      text <क्षेत्रवित्तरो मनुषो वि वो मदे द्रुहो नः पाह्यंहसो विवक्षसे ॥>
      text <त्वं नो वृत्रहन्तमेन्द्रस्येन्दो शिवः सखा ।>
      text <यत्सीं हवन्ते समिथे वि वो मदे युध्यमानास्तोकसातौ विवक्षसे ॥>
      text <अयं घ स तुरो मद इन्द्रस्य वर्धत प्रियः ।>
      text <अयं कक्षीवतो महो वि वो मदे मतिं विप्रस्य वर्धयद्विवक्षसे ॥>
      text <अयं विप्राय दाशुषे वाजाँ इयर्ति गोमतः ।>
      text <अयं सप्तभ्य आ वरं वि वो मदे प्रान्धं श्रोणं च तारिषद्विवक्षसे ॥>
    text <ऋग्वेदः सूक्तं>
      text <प्र ह्यच्छा मनीषा स्पार्हा यन्ति नियुतः ।>
      text <प्र दस्रा नियुद्रथः पूषा अविष्टु माहिनः ॥>
      text <यस्य त्यन्महित्वं वाताप्यमयं जनः ।>
      text <विप्र आ वंसद्धीतिभिश्चिकेत सुष्टुतीनाम् ॥>
      text <स वेद सुष्टुतीनामिन्दुर्न पूषा वृषा ।>
      text <अभि प्सुरः प्रुषायति व्रजं न आ प्रुषायति ॥>
      text <मंसीमहि त्वा वयमस्माकं देव पूषन् ।>
      text <मतीनां च साधनं विप्राणां चाधवम् ॥>
      text <प्रत्यर्धिर्यज्ञानामश्वहयो रथानाम् ।>
      text <ऋषिः स यो मनुर्हितो विप्रस्य यावयत्सखः ॥>
      text <आधीषमाणायाः पतिः शुचायाश्च शुचस्य च ।>
      text <वासोवायोऽवीनामा वासांसि मर्मृजत् ॥>
      text <इनो वाजानां पतिरिनः पुष्टीनां सखा ।>
      text <प्र श्मश्रु हर्यतो दूधोद्वि वृथा यो अदाभ्यः ॥>
      text <आ ते रथस्य पूषन्नजा धुरं ववृत्युः ।>
      text <विश्वस्यार्थिनः सखा सनोजा अनपच्युतः ॥>
      text <अस्माकमूर्जा रथं पूषा अविष्टु माहिनः ।>
      text <भुवद्वाजानां वृध इमं नः शृणवद्धवम् ॥>
    text <ऋग्वेदः सूक्तं>
      text <असत्सु मे जरितः साभिवेगो यत्सुन्वते यजमानाय शिक्षम् ।>
      text <अनाशीर्दामहमस्मि प्रहन्ता सत्यध्वृतं वृजिनायन्तमाभुम् ॥>
      text <यदीदहं युधये संनयान्यदेवयून्तन्वा शूशुजानान् ।>
      text <अमा ते तुम्रं वृषभं पचानि तीव्रं सुतं पञ्चदशं नि षिञ्चम् ॥>
      text <नाहं तं वेद य इति ब्रवीत्यदेवयून्समरणे जघन्वान् ।>
      text <यदावाख्यत्समरणमृघावदादिद्ध मे वृषभा प्र ब्रुवन्ति ॥>
      text <यदज्ञातेषु वृजनेष्वासं विश्वे सतो मघवानो म आसन् ।>
      text <जिनामि वेत्क्षेम आ सन्तमाभुं प्र तं क्षिणां पर्वते पादगृह्य ॥>
      text <न वा उ मां वृजने वारयन्ते न पर्वतासो यदहं मनस्ये ।>
      text <मम स्वनात्कृधुकर्णो भयात एवेदनु द्यून्किरणः समेजात् ॥>
      text <दर्शन्न्वत्र शृतपाँ अनिन्द्रान्बाहुक्षदः शरवे पत्यमानान् ।>
      text <घृषुं वा ये निनिदुः सखायमध्यू न्वेषु पवयो ववृत्युः ॥>
      text <अभूर्वौक्षीर्व्यु आयुरानड्दर्षन्नु पूर्वो अपरो नु दर्षत् ।>
      text <द्वे पवस्ते परि तं न भूतो यो अस्य पारे रजसो विवेष ॥>
      text <गावो यवं प्रयुता अर्यो अक्षन्ता अपश्यं सहगोपाश्चरन्तीः ।>
      text <हवा इदर्यो अभितः समायन्कियदासु स्वपतिश्छन्दयाते ॥>
      text <सं यद्वयं यवसादो जनानामहं यवाद उर्वज्रे अन्तः ।>
      text <अत्रा युक्तोऽवसातारमिच्छादथो अयुक्तं युनजद्ववन्वान् ॥>
      text <अत्रेदु मे मंससे सत्यमुक्तं द्विपाच्च यच्चतुष्पात्संसृजानि ।>
      text <स्त्रीभिर्यो अत्र वृषणं पृतन्यादयुद्धो अस्य वि भजानि वेदः ॥>
      text <यस्यानक्षा दुहिता जात्वास कस्तां विद्वाँ अभि मन्याते अन्धाम् ।>
      text <कतरो मेनिं प्रति तं मुचाते य ईं वहाते य ईं वा वरेयात् ॥>
      text <कियती योषा मर्यतो वधूयोः परिप्रीता पन्यसा वार्येण ।>
      text <भद्रा वधूर्भवति यत्सुपेशाः स्वयं सा मित्रं वनुते जने चित् ॥>
      text <पत्तो जगार प्रत्यञ्चमत्ति शीर्ष्णा शिरः प्रति दधौ वरूथम् ।>
      text <आसीन ऊर्ध्वामुपसि क्षिणाति न्यङ्ङुत्तानामन्वेति भूमिम् ॥>
      text <बृहन्नच्छायो अपलाशो अर्वा तस्थौ माता विषितो अत्ति गर्भः ।>
      text <अन्यस्या वत्सं रिहती मिमाय कया भुवा नि दधे धेनुरूधः ॥>
      text <सप्त वीरासो अधरादुदायन्नष्टोत्तरात्तात्समजग्मिरन्ते ।>
      text <नव पश्चातात्स्थिविमन्त आयन्दश प्राक्सानु वि तिरन्त्यश्नः ॥>
      text <दशानामेकं कपिलं समानं तं हिन्वन्ति क्रतवे पार्याय ।>
      text <गर्भं माता सुधितं वक्षणास्ववेनन्तं तुषयन्ती बिभर्ति ॥>
      text <पीवानं मेषमपचन्त वीरा न्युप्ता अक्षा अनु दीव आसन् ।>
      text <द्वा धनुं बृहतीमप्स्वन्तः पवित्रवन्ता चरतः पुनन्ता ॥>
      text <वि क्रोशनासो विष्वञ्च आयन्पचाति नेमो नहि पक्षदर्धः ।>
      text <अयं मे देवः सविता तदाह द्र्वन्न इद्वनवत्सर्पिरन्नः ॥>
      text <अपश्यं ग्रामं वहमानमारादचक्रया स्वधया वर्तमानम् ।>
      text <सिषक्त्यर्यः प्र युगा जनानां सद्यः शिश्ना प्रमिनानो नवीयान् ॥>
      text <एतौ मे गावौ प्रमरस्य युक्तौ मो षु प्र सेधीर्मुहुरिन्ममन्धि ।>
      text <आपश्चिदस्य वि नशन्त्यर्थं सूरश्च मर्क उपरो बभूवान् ॥>
      text <अयं यो वज्रः पुरुधा विवृत्तोऽवः सूर्यस्य बृहतः पुरीषात् ।>
      text <श्रव इदेना परो अन्यदस्ति तदव्यथी जरिमाणस्तरन्ति ॥>
      text <वृक्षेवृक्षे नियता मीमयद्गौस्ततो वयः प्र पतान्पूरुषादः ।>
      text <अथेदं विश्वं भुवनं भयात इन्द्राय सुन्वदृषये च शिक्षत् ॥>
      text <देवानां माने प्रथमा अतिष्ठन्कृन्तत्रादेषामुपरा उदायन् ।>
      text <त्रयस्तपन्ति पृथिवीमनूपा द्वा बृबूकं वहतः पुरीषम् ॥>
      text <सा ते जीवातुरुत तस्य विद्धि मा स्मैतादृगप गूहः समर्ये ।>
      text <आविः स्वः कृणुते गूहते बुसं स पादुरस्य निर्णिजो न मुच्यते ॥>
    text <ऋग्वेदः सूक्तं>
      text <विश्वो ह्यन्यो अरिराजगाम ममेदह श्वशुरो ना जगाम ।>
      text <जक्षीयाद्धाना उत सोमं पपीयात्स्वाशितः पुनरस्तं जगायात् ॥>
      text <स रोरुवद्वृषभस्तिग्मशृङ्गो वर्ष्मन्तस्थौ वरिमन्ना पृथिव्याः ।>
      text <विश्वेष्वेनं वृजनेषु पामि यो मे कुक्षी सुतसोमः पृणाति ॥>
      text <अद्रिणा ते मन्दिन इन्द्र तूयान्सुन्वन्ति सोमान्पिबसि त्वमेषाम् ।>
      text <पचन्ति ते वृषभाँ अत्सि तेषां पृक्षेण यन्मघवन्हूयमानः ॥>
      text <इदं सु मे जरितरा चिकिद्धि प्रतीपं शापं नद्यो वहन्ति ।>
      text <लोपाशः सिंहं प्रत्यञ्चमत्साः क्रोष्टा वराहं निरतक्त कक्षात् ॥>
      text <कथा त एतदहमा चिकेतं गृत्सस्य पाकस्तवसो मनीषाम् ।>
      text <त्वं नो विद्वाँ ऋतुथा वि वोचो यमर्धं ते मघवन्क्षेम्या धूः ॥>
      text <एवा हि मां तवसं वर्धयन्ति दिवश्चिन्मे बृहत उत्तरा धूः ।>
      text <पुरू सहस्रा नि शिशामि साकमशत्रुं हि मा जनिता जजान ॥>
      text <एवा हि मां तवसं जज्ञुरुग्रं कर्मन्कर्मन्वृषणमिन्द्र देवाः ।>
      text <वधीं वृत्रं वज्रेण मन्दसानोऽप व्रजं महिना दाशुषे वम् ॥>
      text <देवास आयन्परशूँरबिभ्रन्वना वृश्चन्तो अभि विड्भिरायन् ।>
      text <नि सुद्र्वं दधतो वक्षणासु यत्रा कृपीटमनु तद्दहन्ति ॥>
      text <शशः क्षुरं प्रत्यञ्चं जगाराद्रिं लोगेन व्यभेदमारात् ।>
      text <बृहन्तं चिदृहते रन्धयानि वयद्वत्सो वृषभं शूशुवानः ॥>
      text <सुपर्ण इत्था नखमा सिषायावरुद्धः परिपदं न सिंहः ।>
      text <निरुद्धश्चिन्महिषस्तर्ष्यावान्गोधा तस्मा अयथं कर्षदेतत् ॥>
      text <तेभ्यो गोधा अयथं कर्षदेतद्ये ब्रह्मणः प्रतिपीयन्त्यन्नैः ।>
      text <सिम उक्ष्णोऽवसृष्टाँ अदन्ति स्वयं बलानि तन्वः शृणानाः ॥>
      text <एते शमीभिः सुशमी अभूवन्ये हिन्विरे तन्वः सोम उक्थैः ।>
      text <नृवद्वदन्नुप नो माहि वाजान्दिवि श्रवो दधिषे नाम वीरः ॥>
    text <ऋग्वेदः सूक्तं>
      text <वने न वा यो न्यधायि चाकञ्छुचिर्वां स्तोमो भुरणावजीगः ।>
      text <यस्येदिन्द्रः पुरुदिनेषु होता नृणां नर्यो नृतमः क्षपावान् ॥>
      text <प्र ते अस्या उषसः प्रापरस्या नृतौ स्याम नृतमस्य नृणाम् ।>
      text <अनु त्रिशोकः शतमावहन्नॄन्कुत्सेन रथो यो असत्ससवान् ॥>
      text <कस्ते मद इन्द्र रन्त्यो भूद्दुरो गिरो अभ्युग्रो वि धाव ।>
      text <कद्वाहो अर्वागुप मा मनीषा आ त्वा शक्यामुपमं राधो अन्नैः ॥>
      text <कदु द्युम्नमिन्द्र त्वावतो नॄन्कया धिया करसे कन्न आगन् ।>
      text <मित्रो न सत्य उरुगाय भृत्या अन्ने समस्य यदसन्मनीषाः ॥>
      text <प्रेरय सूरो अर्थं न पारं ये अस्य कामं जनिधा इव ग्मन् ।>
      text <गिरश्च ये ते तुविजात पूर्वीर्नर इन्द्र प्रतिशिक्षन्त्यन्नैः ॥>
      text <मात्रे नु ते सुमिते इन्द्र पूर्वी द्यौर्मज्मना पृथिवी काव्येन ।>
      text <वराय ते घृतवन्तः सुतासः स्वाद्मन्भवन्तु पीतये मधूनि ॥>
      text <आ मध्वो अस्मा असिचन्नमत्रमिन्द्राय पूर्णं स हि सत्यराधाः ।>
      text <स वावृधे वरिमन्ना पृथिव्या अभि क्रत्वा नर्यः पौंस्यैश्च ॥>
      text <व्यानळिन्द्रः पृतनाः स्वोजा आस्मै यतन्ते सख्याय पूर्वीः ।>
      text <आ स्मा रथं न पृतनासु तिष्ठ यं भद्रया सुमत्या चोदयासे ॥>
    text <ऋग्वेदः सूक्तं>
      text <प्र देवत्रा ब्रह्मणे गातुरेत्वपो अच्छा मनसो न प्रयुक्ति ।>
      text <महीं मित्रस्य वरुणस्य धासिं पृथुज्रयसे रीरधा सुवृक्तिम् ॥>
      text <अध्वर्यवो हविष्मन्तो हि भूताच्छाप इतोशतीरुशन्तः ।>
      text <अव याश्चष्टे अरुणः सुपर्णस्तमास्यध्वमूर्मिमद्या सुहस्ताः ॥>
      text <अध्वर्यवोऽप इता समुद्रमपां नपातं हविषा यजध्वम् ।>
      text <स वो दददूर्मिमद्या सुपूतं तस्मै सोमं मधुमन्तं सुनोत ॥>
      text <यो अनिध्मो दीदयदप्स्वन्तर्यं विप्रास ईळते अध्वरेषु ।>
      text <अपां नपान्मधुमतीरपो दा याभिरिन्द्रो वावृधे वीर्याय ॥>
      text <याभिः सोमो मोदते हर्षते च कल्याणीभिर्युवतिभिर्न मर्यः ।>
      text <ता अध्वर्यो अपो अच्छा परेहि यदासिञ्चा ओषधीभिः पुनीतात् ॥>
      text <एवेद्यूने युवतयो नमन्त यदीमुशन्नुशतीरेत्यच्छ ।>
      text <सं जानते मनसा सं चिकित्रेऽध्वर्यवो धिषणापश्च देवीः ॥>
      text <यो वो वृताभ्यो अकृणोदु लोकं यो वो मह्या अभिशस्तेरमुञ्चत् ।>
      text <तस्मा इन्द्राय मधुमन्तमूर्मिं देवमादनं प्र हिणोतनापः ॥>
      text <प्रास्मै हिनोत मधुमन्तमूर्मिं गर्भो यो वः सिन्धवो मध्व उत्सः ।>
      text <घृतपृष्ठमीड्यमध्वरेष्वापो रेवतीः शृणुता हवं मे ॥>
      text <तं सिन्धवो मत्सरमिन्द्रपानमूर्मिं प्र हेत य उभे इयर्ति ।>
      text <मदच्युतमौशानं नभोजां परि त्रितन्तुं विचरन्तमुत्सम् ॥>
      text <आवर्वृततीरध नु द्विधारा गोषुयुधो न नियवं चरन्तीः ।>
      text <ऋषे जनित्रीर्भुवनस्य पत्नीरपो वन्दस्व सवृधः सयोनीः ॥>
      text <हिनोता नो अध्वरं देवयज्या हिनोत ब्रह्म सनये धनानाम् ।>
      text <ऋतस्य योगे वि ष्यध्वमूधः श्रुष्टीवरीर्भूतनास्मभ्यमापः ॥>
      text <आपो रेवतीः क्षयथा हि वस्वः क्रतुं च भद्रं बिभृथामृतं च ।>
      text <रायश्च स्थ स्वपत्यस्य पत्नीः सरस्वती तद्गृणते वयो धात् ॥>
      text <प्रति यदापो अदृश्रमायतीर्घृतं पयांसि बिभ्रतीर्मधूनि ।>
      text <अध्वर्युभिर्मनसा संविदाना इन्द्राय सोमं सुषुतं भरन्तीः ॥>
      text <एमा अग्मन्रेवतीर्जीवधन्या अध्वर्यवः सादयता सखायः ।>
      text <नि बर्हिषि धत्तन सोम्यासोऽपां नप्त्रा संविदानास एनाः ॥>
      text <आग्मन्नाप उशतीर्बर्हिरेदं न्यध्वरे असदन्देवयन्तीः ।>
      text <अध्वर्यवः सुनुतेन्द्राय सोममभूदु वः सुशका देवयज्या ॥>
    text <ऋग्वेदः सूक्तं>
      text <आ नो देवानामुप वेतु शंसो विश्वेभिस्तुरैरवसे यजत्रः ।>
      text <तेभिर्वयं सुषखायो भवेम तरन्तो विश्वा दुरिता स्याम ॥>
      text <परि चिन्मर्तो द्रविणं ममन्यादृतस्य पथा नमसा विवासेत् ।>
      text <उत स्वेन क्रतुना सं वदेत श्रेयांसं दक्षं मनसा जगृभ्यात् ॥>
      text <अधायि धीतिरससृग्रमंशास्तीर्थे न दस्ममुप यन्त्यूमाः ।>
      text <अभ्यानश्म सुवितस्य शूषं नवेदसो अमृतानामभूम ॥>
      text <नित्यश्चाकन्यात्स्वपतिर्दमूना यस्मा उ देवः सविता जजान ।>
      text <भगो वा गोभिरर्यमेमनज्यात्सो अस्मै चारुश्छदयदुत स्यात् ॥>
      text <इयं सा भूया उषसामिव क्षा यद्ध क्षुमन्तः शवसा समायन् ।>
      text <अस्य स्तुतिं जरितुर्भिक्षमाणा आ नः शग्मास उप यन्तु वाजाः ॥>
      text <अस्येदेषा सुमतिः पप्रथानाभवत्पूर्व्या भूमना गौः ।>
      text <अस्य सनीळा असुरस्य योनौ समान आ भरणे बिभ्रमाणाः ॥>
      text <किं स्विद्वनं क उ स वृक्ष आस यतो द्यावापृथिवी निष्टतक्षुः ।>
      text <संतस्थाने अजरे इतऊती अहानि पूर्वीरुषसो जरन्त ॥>
      text <नैतावदेना परो अन्यदस्त्युक्षा स द्यावापृथिवी बिभर्ति ।>
      text <त्वचं पवित्रं कृणुत स्वधावान्यदीं सूर्यं न हरितो वहन्ति ॥>
      text <स्तेगो न क्षामत्येति पृथ्वीं मिहं न वातो वि ह वाति भूम ।>
      text <मित्रो यत्र वरुणो अज्यमानोऽग्निर्वने न व्यसृष्ट शोकम् ॥>
      text <स्तरीर्यत्सूत सद्यो अज्यमाना व्यथिरव्यथीः कृणुत स्वगोपा ।>
      text <पुत्रो यत्पूर्वः पित्रोर्जनिष्ट शम्यां गौर्जगार यद्ध पृच्छान् ॥>
      text <उत कण्वं नृषदः पुत्रमाहुरुत श्यावो धनमादत्त वाजी ।>
      text <प्र कृष्णाय रुशदपिन्वतोधरृतमत्र नकिरस्मा अपीपेत् ॥>
    text <ऋग्वेदः सूक्तं>
      text <प्र सु ग्मन्ता धियसानस्य सक्षणि वरेभिर्वराँ अभि षु प्रसीदतः ।>
      text <अस्माकमिन्द्र उभयं जुजोषति यत्सोम्यस्यान्धसो बुबोधति ॥>
      text <वीन्द्र यासि दिव्यानि रोचना वि पार्थिवानि रजसा पुरुष्टुत ।>
      text <ये त्वा वहन्ति मुहुरध्वराँ उप ते सु वन्वन्तु वग्वनाँ अराधसः ॥>
      text <तदिन्मे छन्त्सद्वपुषो वपुष्टरं पुत्रो यज्जानं पित्रोरधीयति ।>
      text <जाया पतिं वहति वग्नुना सुमत्पुंस इद्भद्रो वहतुः परिष्कृतः ॥>
      text <तदित्सधस्थमभि चारु दीधय गावो यच्छासन्वहतुं न धेनवः ।>
      text <माता यन्मन्तुर्यूथस्य पूर्व्याभि वाणस्य सप्तधातुरिज्जनः ॥>
      text <प्र वोऽच्छा रिरिचे देवयुष्पदमेको रुद्रेभिर्याति तुर्वणिः ।>
      text <जरा वा येष्वमृतेषु दावने परि व ऊमेभ्यः सिञ्चता मधु ॥>
      text <निधीयमानमपगूळ्हमप्सु प्र मे देवानां व्रतपा उवाच ।>
      text <इन्द्रो विद्वाँ अनु हि त्वा चचक्ष तेनाहमग्ने अनुशिष्ट आगाम् ॥>
      text <अक्षेत्रवित्क्षेत्रविदं ह्यप्राट् स प्रैति क्षेत्रविदानुशिष्टः ।>
      text <एतद्वै भद्रमनुशासनस्योत स्रुतिं विन्दत्यञ्जसीनाम् ॥>
      text <अद्येदु प्राणीदममन्निमाहापीवृतो अधयन्मातुरूधः ।>
      text <एमेनमाप जरिमा युवानमहेळन्वसुः सुमना बभूव ॥>
      text <एतानि भद्रा कलश क्रियाम कुरुश्रवण ददतो मघानि ।>
      text <दान इद्वो मघवानः सो अस्त्वयं च सोमो हृदि यं बिभर्मि ॥>
    text <ऋग्वेदः सूक्तं>
      text <प्र मा युयुज्रे प्रयुजो जनानां वहामि स्म पूषणमन्तरेण ।>
      text <विश्वे देवासो अध मामरक्षन्दुःशासुरागादिति घोष आसीत् ॥>
      text <सं मा तपन्त्यभितः सपत्नीरिव पर्शवः ।>
      text <नि बाधते अमतिर्नग्नता जसुर्वेर्न वेवीयते मतिः ॥>
      text <मूषो न शिश्ना व्यदन्ति माध्य स्तोतारं ते शतक्रतो ।>
      text <सकृत्सु नो मघवन्निन्द्र मृळयाधा पितेव नो भव ॥>
      text <कुरुश्रवणमावृणि राजानं त्रासदस्यवम् ।>
      text <मंहिष्ठं वाघतामृषिः ॥>
      text <यस्य मा हरितो रथे तिस्रो वहन्ति साधुया ।>
      text <स्तवै सहस्रदक्षिणे ॥>
      text <यस्य प्रस्वादसो गिर उपमश्रवसः पितुः ।>
      text <क्षेत्रं न रण्वमूचुषे ॥>
      text <अधि पुत्रोपमश्रवो नपान्मित्रातिथेरिहि ।>
      text <पितुष्टे अस्मि वन्दिता ॥>
      text <यदीशीयामृतानामुत वा मर्त्यानाम् ।>
      text <जीवेदिन्मघवा मम ॥>
      text <न देवानामति व्रतं शतात्मा चन जीवति ।>
      text <तथा युजा वि वावृते ॥>
    text <ऋग्वेदः सूक्तं>
      text <प्रावेपा मा बृहतो मादयन्ति प्रवातेजा इरिणे वर्वृतानाः ।>
      text <सोमस्येव मौजवतस्य भक्षो विभीदको जागृविर्मह्यमच्छान् ॥>
      text <न मा मिमेथ न जिहीळ एषा शिवा सखिभ्य उत मह्यमासीत् ।>
      text <अक्षस्याहमेकपरस्य हेतोरनुव्रतामप जायामरोधम् ॥>
      text <द्वेष्टि श्वश्रूरप जाया रुणद्धि न नाथितो विन्दते मर्डितारम् ।>
      text <अश्वस्येव जरतो वस्न्यस्य नाहं विन्दामि कितवस्य भोगम् ॥>
      text <अन्ये जायां परि मृशन्त्यस्य यस्यागृधद्वेदने वाज्यक्षः ।>
      text <पिता माता भ्रातर एनमाहुर्न जानीमो नयता बद्धमेतम् ॥>
      text <यदादीध्ये न दविषाण्येभिः परायद्भ्योऽव हीये सखिभ्यः ।>
      text <न्युप्ताश्च बभ्रवो वाचमक्रतँ एमीदेषां निष्कृतं जारिणीव ॥>
      text <सभामेति कितवः पृच्छमानो जेष्यामीति तन्वा शूशुजानः ।>
      text <अक्षासो अस्य वि तिरन्ति कामं प्रतिदीव्ने दधत आ कृतानि ॥>
      text <अक्षास इदङ्कुशिनो नितोदिनो निकृत्वानस्तपनास्तापयिष्णवः ।>
      text <कुमारदेष्णा जयतः पुनर्हणो मध्वा सम्पृक्ताः कितवस्य बर्हणा ॥>
      text <त्रिपञ्चाशः क्रीळति व्रात एषां देव इव सविता सत्यधर्मा ।>
      text <उग्रस्य चिन्मन्यवे ना नमन्ते राजा चिदेभ्यो नम इत्कृणोति ॥>
      text <नीचा वर्तन्त उपरि स्फुरन्त्यहस्तासो हस्तवन्तं सहन्ते ।>
      text <दिव्या अङ्गारा इरिणे न्युप्ताः शीताः सन्तो हृदयं निर्दहन्ति ॥>
      text <जाया तप्यते कितवस्य हीना माता पुत्रस्य चरतः क्व स्वित् ।>
      text <ऋणावा बिभ्यद्धनमिच्छमानोऽन्येषामस्तमुप नक्तमेति ॥>
      text <स्त्रियं दृष्ट्वाय कितवं ततापान्येषां जायां सुकृतं च योनिम् ।>
      text <पूर्वाह्णे अश्वान्युयुजे हि बभ्रून्सो अग्नेरन्ते वृषलः पपाद ॥>
      text <यो वः सेनानीर्महतो गणस्य राजा व्रातस्य प्रथमो बभूव ।>
      text <तस्मै कृणोमि न धना रुणध्मि दशाहं प्राचीस्तदृतं वदामि ॥>
      text <अक्षैर्मा दीव्यः कृषिमित्कृषस्व वित्ते रमस्व बहु मन्यमानः ।>
      text <तत्र गावः कितव तत्र जाया तन्मे वि चष्टे सवितायमर्यः ॥>
      text <मित्रं कृणुध्वं खलु मृळता नो मा नो घोरेण चरताभि धृष्णु ।>
      text <नि वो नु मन्युर्विशतामरातिरन्यो बभ्रूणां प्रसितौ न्वस्तु ॥>
    text <ऋग्वेदः सूक्तं>
      text <अबुध्रमु त्य इन्द्रवन्तो अग्नयो ज्योतिर्भरन्त उषसो व्युष्टिषु ।>
      text <मही द्यावापृथिवी चेततामपोऽद्या देवानामव आ वृणीमहे ॥>
      text <दिवस्पृथिव्योरव आ वृणीमहे मातॄन्सिन्धून्पर्वताञ्छर्यणावतः ।>
      text <अनागास्त्वं सूर्यमुषासमीमहे भद्रं सोमः सुवानो अद्या कृणोतु नः ॥>
      text <द्यावा नो अद्य पृथिवी अनागसो मही त्रायेतां सुविताय मातरा ।>
      text <उषा उच्छन्त्यप बाधतामघं स्वस्त्यग्निं समिधानमीमहे ॥>
      text <इयं न उस्रा प्रथमा सुदेव्यं रेवत्सनिभ्यो रेवती व्युच्छतु ।>
      text <आरे मन्युं दुर्विदत्रस्य धीमहि स्वस्त्यग्निं समिधानमीमहे ॥>
      text <प्र याः सिस्रते सूर्यस्य रश्मिभिर्ज्योतिर्भरन्तीरुषसो व्युष्टिषु ।>
      text <भद्रा नो अद्य श्रवसे व्युच्छत स्वस्त्यग्निं समिधानमीमहे ॥>
      text <अनमीवा उषस आ चरन्तु न उदग्नयो जिहतां ज्योतिषा बृहत् ।>
      text <आयुक्षातामश्विना तूतुजिं रथं स्वस्त्यग्निं समिधानमीमहे ॥>
      text <श्रेष्ठं नो अद्य सवितर्वरेण्यं भागमा सुव स हि रत्नधा असि ।>
      text <रायो जनित्रीं धिषणामुप ब्रुवे स्वस्त्यग्निं समिधानमीमहे ॥>
      text <पिपर्तु मा तदृतस्य प्रवाचनं देवानां यन्मनुष्या अमन्महि ।>
      text <विश्वा इदुस्रा स्पळुदेति सूर्यः स्वस्त्यग्निं समिधानमीमहे ॥>
      text <अद्वेषो अद्य बर्हिष स्तरीमणि ग्राव्णां योगे मन्मनः साध ईमहे ।>
      text <आदित्यानां शर्मणि स्था भुरण्यसि स्वस्त्यग्निं समिधानमीमहे ॥>
      text <आ नो बर्हिः सधमादे बृहद्दिवि देवाँ ईळे सादया सप्त होतॄन् ।>
      text <इन्द्रं मित्रं वरुणं सातये भगं स्वस्त्यग्निं समिधानमीमहे ॥>
      text <त आदित्या आ गता सर्वतातये वृधे नो यज्ञमवता सजोषसः ।>
      text <बृहस्पतिं पूषणमश्विना भगं स्वस्त्यग्निं समिधानमीमहे ॥>
      text <तन्नो देवा यच्छत सुप्रवाचनं छर्दिरादित्याः सुभरं नृपाय्यम् ।>
      text <पश्वे तोकाय तनयाय जीवसे स्वस्त्यग्निं समिधानमीमहे ॥>
      text <विश्वे अद्य मरुतो विश्व ऊती विश्वे भवन्त्वग्नयः समिद्धाः ।>
      text <विश्वे नो देवा अवसा गमन्तु विश्वमस्तु द्रविणं वाजो अस्मे ॥>
      text <यं देवासोऽवथ वाजसातौ यं त्रायध्वे यं पिपृथात्यंहः ।>
      text <यो वो गोपीथे न भयस्य वेद ते स्याम देववीतये तुरासः ॥>
    text <ऋग्वेदः सूक्तं>
      text <उषासानक्ता बृहती सुपेशसा द्यावाक्षामा वरुणो मित्रो अर्यमा ।>
      text <इन्द्रं हुवे मरुतः पर्वताँ अप आदित्यान्द्यावापृथिवी अपः स्वः ॥>
      text <द्यौश्च नः पृथिवी च प्रचेतस ऋतावरी रक्षतामंहसो रिषः ।>
      text <मा दुर्विदत्रा निरृतिर्न ईशत तद्देवानामवो अद्या वृणीमहे ॥>
      text <विश्वस्मान्नो अदितिः पात्वंहसो माता मित्रस्य वरुणस्य रेवतः ।>
      text <स्वर्वज्ज्योतिरवृकं नशीमहि तद्देवानामवो अद्या वृणीमहे ॥>
      text <ग्रावा वदन्नप रक्षांसि सेधतु दुष्वप्न्यं निरृतिं विश्वमत्रिणम् ।>
      text <आदित्यं शर्म मरुतामशीमहि तद्देवानामवो अद्या वृणीमहे ॥>
      text <एन्द्रो बर्हिः सीदतु पिन्वतामिळा बृहस्पतिः सामभिरृक्वो अर्चतु ।>
      text <सुप्रकेतं जीवसे मन्म धीमहि तद्देवानामवो अद्या वृणीमहे ॥>
      text <दिविस्पृशं यज्ञमस्माकमश्विना जीराध्वरं कृणुतं सुम्नमिष्टये ।>
      text <प्राचीनरश्मिमाहुतं घृतेन तद्देवानामवो अद्या वृणीमहे ॥>
      text <उप ह्वये सुहवं मारुतं गणं पावकमृष्वं सख्याय शम्भुवम् ।>
      text <रायस्पोषं सौश्रवसाय धीमहि तद्देवानामवो अद्या वृणीमहे ॥>
      text <अपां पेरुं जीवधन्यं भरामहे देवाव्यं सुहवमध्वरश्रियम् ।>
      text <सुरश्मिं सोममिन्द्रियं यमीमहि तद्देवानामवो अद्या वृणीमहे ॥>
      text <सनेम तत्सुसनिता सनित्वभिर्वयं जीवा जीवपुत्रा अनागसः ।>
      text <ब्रह्मद्विषो विष्वगेनो भरेरत तद्देवानामवो अद्या वृणीमहे ॥>
      text <ये स्था मनोर्यज्ञियास्ते शृणोतन यद्वो देवा ईमहे तद्ददातन ।>
      text <जैत्रं क्रतुं रयिमद्वीरवद्यशस्तद्देवानामवो अद्या वृणीमहे ॥>
      text <महदद्य महतामा वृणीमहेऽवो देवानां बृहतामनर्वणाम् ।>
      text <यथा वसु वीरजातं नशामहै तद्देवानामवो अद्या वृणीमहे ॥>
      text <महो अग्नेः समिधानस्य शर्मण्यनागा मित्रे वरुणे स्वस्तये ।>
      text <श्रेष्ठे स्याम सवितुः सवीमनि तद्देवानामवो अद्या वृणीमहे ॥>
      text <ये सवितुः सत्यसवस्य विश्वे मित्रस्य व्रते वरुणस्य देवाः ।>
      text <ते सौभगं वीरवद्गोमदप्नो दधातन द्रविणं चित्रमस्मे ॥>
      text <सविता पश्चातात्सविता पुरस्तात्सवितोत्तरात्तात्सविताधरात्तात् ।>
      text <सविता नः सुवतु सर्वतातिं सविता नो रासतां दीर्घमायुः ॥>
    text <ऋग्वेदः सूक्तं>
      text <नमो मित्रस्य वरुणस्य चक्षसे महो देवाय तदृतं सपर्यत ।>
      text <दूरेदृशे देवजाताय केतवे दिवस्पुत्राय सूर्याय शंसत ॥>
      text <सा मा सत्योक्तिः परि पातु विश्वतो द्यावा च यत्र ततनन्नहानि च ।>
      text <विश्वमन्यन्नि विशते यदेजति विश्वाहापो विश्वाहोदेति सूर्यः ॥>
      text <न ते अदेवः प्रदिवो नि वासते यदेतशेभिः पतरै रथर्यसि ।>
      text <प्राचीनमन्यदनु वर्तते रज उदन्येन ज्योतिषा यासि सूर्य ॥>
      text <येन सूर्य ज्योतिषा बाधसे तमो जगच्च विश्वमुदियर्षि भानुना ।>
      text <तेनास्मद्विश्वामनिरामनाहुतिमपामीवामप दुष्वप्न्यं सुव ॥>
      text <विश्वस्य हि प्रेषितो रक्षसि व्रतमहेळयन्नुच्चरसि स्वधा अनु ।>
      text <यदद्य त्वा सूर्योपब्रवामहै तं नो देवा अनु मंसीरत क्रतुम् ॥>
      text <तं नो द्यावापृथिवी तन्न आप इन्द्रः शृण्वन्तु मरुतो हवं वचः ।>
      text <मा शूने भूम सूर्यस्य संदृशि भद्रं जीवन्तो जरणामशीमहि ॥>
      text <विश्वाहा त्वा सुमनसः सुचक्षसः प्रजावन्तो अनमीवा अनागसः ।>
      text <उद्यन्तं त्वा मित्रमहो दिवेदिवे ज्योग्जीवाः प्रति पश्येम सूर्य ॥>
      text <महि ज्योतिर्बिभ्रतं त्वा विचक्षण भास्वन्तं चक्षुषेचक्षुषे मयः ।>
      text <आरोहन्तं बृहतः पाजसस्परि वयं जीवाः प्रति पश्येम सूर्य ॥>
      text <यस्य ते विश्वा भुवनानि केतुना प्र चेरते नि च विशन्ते अक्तुभिः ।>
      text <अनागास्त्वेन हरिकेश सूर्याह्नाह्ना नो वस्यसावस्यसोदिहि ॥>
      text <शं नो भव चक्षसा शं नो अह्ना शं भानुना शं हिमा शं घृणेन ।>
      text <यथा शमध्वञ्छमसद्दुरोणे तत्सूर्य द्रविणं धेहि चित्रम् ॥>
      text <अस्माकं देवा उभयाय जन्मने शर्म यच्छत द्विपदे चतुष्पदे ।>
      text <अदत्पिबदूर्जयमानमाशितं तदस्मे शं योररपो दधातन ॥>
      text <यद्वो देवाश्चकृम जिह्वया गुरु मनसो वा प्रयुती देवहेळनम् ।>
      text <अरावा यो नो अभि दुच्छुनायते तस्मिन्तदेनो वसवो नि धेतन ॥>
    text <ऋग्वेदः सूक्तं>
      text <अस्मिन्न इन्द्र पृत्सुतौ यशस्वति शिमीवति क्रन्दसि प्राव सातये ।>
      text <यत्र गोषाता धृषितेषु खादिषु विष्वक्पतन्ति दिद्यवो नृषाह्ये ॥>
      text <स नः क्षुमन्तं सदने व्यूर्णुहि गोअर्णसं रयिमिन्द्र श्रवाय्यम् ।>
      text <स्याम ते जयतः शक्र मेदिनो यथा वयमुश्मसि तद्वसो कृधि ॥>
      text <यो नो दास आर्यो वा पुरुष्टुतादेव इन्द्र युधये चिकेतति ।>
      text <अस्माभिष्टे सुषहाः सन्तु शत्रवस्त्वया वयं तान्वनुयाम संगमे ॥>
      text <यो दभ्रेभिर्हव्यो यश्च भूरिभिर्यो अभीके वरिवोविन्नृषाह्ये ।>
      text <तं विखादे सस्निमद्य श्रुतं नरमर्वाञ्चमिन्द्रमवसे करामहे ॥>
      text <स्ववृजं हि त्वामहमिन्द्र शुश्रवानानुदं वृषभ रध्रचोदनम् ।>
      text <प्र मुञ्चस्व परि कुत्सादिहा गहि किमु त्वावान्मुष्कयोर्बद्ध आसते ॥>
    text <ऋग्वेदः सूक्तं>
      text <यो वां परिज्मा सुवृदश्विना रथो दोषामुषासो हव्यो हविष्मता ।>
      text <शश्वत्तमासस्तमु वामिदं वयं पितुर्न नाम सुहवं हवामहे ॥>
      text <चोदयतं सूनृताः पिन्वतं धिय उत्पुरंधीरीरयतं तदुश्मसि ।>
      text <यशसं भागं कृणुतं नो अश्विना सोमं न चारुं मघवत्सु नस्कृतम् ॥>
      text <अमाजुरश्चिद्भवथो युवं भगोऽनाशोश्चिदवितारापमस्य चित् ।>
      text <अन्धस्य चिन्नासत्या कृशस्य चिद्युवामिदाहुर्भिषजा रुतस्य चित् ॥>
      text <युवं च्यवानं सनयं यथा रथं पुनर्युवानं चरथाय तक्षथुः ।>
      text <निष्टौग्र्यमूहथुरद्भ्यस्परि विश्वेत्ता वां सवनेषु प्रवाच्या ॥>
      text <पुराणा वां वीर्या प्र ब्रवा जनेऽथो हासथुर्भिषजा मयोभुवा ।>
      text <ता वां नु नव्याववसे करामहेऽयं नासत्या श्रदरिर्यथा दधत् ॥>
      text <इयं वामह्वे शृणुतं मे अश्विना पुत्रायेव पितरा मह्यं शिक्षतम् ।>
      text <अनापिरज्ञा असजात्यामतिः पुरा तस्या अभिशस्तेरव स्पृतम् ॥>
      text <युवं रथेन विमदाय शुन्ध्युवं न्यूहथुः पुरुमित्रस्य योषणाम् ।>
      text <युवं हवं वध्रिमत्या अगच्छतं युवं सुषुतिं चक्रथुः पुरंधये ॥>
      text <युवं विप्रस्य जरणामुपेयुषः पुनः कलेरकृणुतं युवद्वयः ।>
      text <युवं वन्दनमृश्यदादुदूपथुर्युवं सद्यो विश्पलामेतवे कृथः ॥>
      text <युवं ह रेभं वृषणा गुहा हितमुदैरयतं ममृवांसमश्विना ।>
      text <युवमृबीसमुत तप्तमत्रय ओमन्वन्तं चक्रथुः सप्तवध्रये ॥>
      text <युवं श्वेतं पेदवेऽश्विनाश्वं नवभिर्वाजैर्नवती च वाजिनम् ।>
      text <चर्कृत्यं ददथुर्द्रावयत्सखं भगं न नृभ्यो हव्यं मयोभुवम् ॥>
      text <न तं राजानावदिते कुतश्चन नांहो अश्नोति दुरितं नकिर्भयम् ।>
      text <यमश्विना सुहवा रुद्रवर्तनी पुरोरथं कृणुथः पत्न्या सह ॥>
      text <आ तेन यातं मनसो जवीयसा रथं यं वामृभवश्चक्रुरश्विना ।>
      text <यस्य योगे दुहिता जायते दिव उभे अहनी सुदिने विवस्वतः ॥>
      text <ता वर्तिर्यातं जयुषा वि पर्वतमपिन्वतं शयवे धेनुमश्विना ।>
      text <वृकस्य चिद्वर्तिकामन्तरास्याद्युवं शचीभिर्ग्रसिताममुञ्चतम् ॥>
      text <एतं वां स्तोममश्विनावकर्मातक्षाम भृगवो न रथम् ।>
      text <न्यमृक्षाम योषणां न मर्ये नित्यं न सूनुं तनयं दधानाः ॥>
    text <ऋग्वेदः सूक्तं>
      text <रथं यान्तं कुह को ह वां नरा प्रति द्युमन्तं सुविताय भूषति ।>
      text <प्रातर्यावाणं विभ्वं विशेविशे वस्तोर्वस्तोर्वहमानं धिया शमि ॥>
      text <कुह स्विद्दोषा कुह वस्तोरश्विना कुहाभिपित्वं करतः कुहोषतुः ।>
      text <को वां शयुत्रा विधवेव देवरं मर्यं न योषा कृणुते सधस्थ आ ॥>
      text <प्रातर्जरेथे जरणेव कापया वस्तोर्वस्तोर्यजता गच्छथो गृहम् ।>
      text <कस्य ध्वस्रा भवथः कस्य वा नरा राजपुत्रेव सवनाव गच्छथः ॥>
      text <युवां मृगेव वारणा मृगण्यवो दोषा वस्तोर्हविषा नि ह्वयामहे ।>
      text <युवं होत्रामृतुथा जुह्वते नरेषं जनाय वहथः शुभस्पती ॥>
      text <युवां ह घोषा पर्यश्विना यती राज्ञ ऊचे दुहिता पृच्छे वां नरा ।>
      text <भूतं मे अह्न उत भूतमक्तवेऽश्वावते रथिने शक्तमर्वते ॥>
      text <युवं कवी ष्ठः पर्यश्विना रथं विशो न कुत्सो जरितुर्नशायथः ।>
      text <युवोर्ह मक्षा पर्यश्विना मध्वासा भरत निष्कृतं न योषणा ॥>
      text <युवं ह भुज्युं युवमश्विना वशं युवं शिञ्जारमुशनामुपारथुः ।>
      text <युवो ररावा परि सख्यमासते युवोरहमवसा सुम्नमा चके ॥>
      text <युवं ह कृशं युवमश्विना शयुं युवं विधन्तं विधवामुरुष्यथः ।>
      text <युवं सनिभ्य स्तनयन्तमश्विनाप व्रजमूर्णुथः सप्तास्यम् ॥>
      text <जनिष्ट योषा पतयत्कनीनको वि चारुहन्वीरुधो दंसना अनु ।>
      text <आस्मै रीयन्ते निवनेव सिन्धवोऽस्मा अह्ने भवति तत्पतित्वनम् ॥>
      text <जीवं रुदन्ति वि मयन्ते अध्वरे दीर्घामनु प्रसितिं दीधियुर्नरः ।>
      text <वामं पितृभ्यो य इदं समेरिरे मयः पतिभ्यो जनयः परिष्वजे ॥>
      text <न तस्य विद्म तदु षु प्र वोचत युवा ह यद्युवत्याः क्षेति योनिषु ।>
      text <प्रियोस्रियस्य वृषभस्य रेतिनो गृहं गमेमाश्विना तदुश्मसि ॥>
      text <आ वामगन्सुमतिर्वाजिनीवसू न्यश्विना हृत्सु कामा अयंसत ।>
      text <अभूतं गोपा मिथुना शुभस्पती प्रिया अर्यम्णो दुर्याँ अशीमहि ॥>
      text <ता मन्दसाना मनुषो दुरोण आ धत्तं रयिं सहवीरं वचस्यवे ।>
      text <कृतं तीर्थं सुप्रपाणं शुभस्पती स्थाणुं पथेष्ठामप दुर्मतिं हतम् ॥>
      text <क्व स्विदद्य कतमास्वश्विना विक्षु दस्रा मादयेते शुभस्पती ।>
      text <क ईं नि येमे कतमस्य जग्मतुर्विप्रस्य वा यजमानस्य वा गृहम् ॥>
    text <ऋग्वेदः सूक्तं>
      text <समानमु त्यं पुरुहूतमुक्थ्यं रथं त्रिचक्रं सवना गनिग्मतम् ।>
      text <परिज्मानं विदथ्यं सुवृक्तिभिर्वयं व्युष्टा उषसो हवामहे ॥>
      text <प्रातर्युजं नासत्याधि तिष्ठथः प्रातर्यावाणं मधुवाहनं रथम् ।>
      text <विशो येन गच्छथो यज्वरीर्नरा कीरेश्चिद्यज्ञं होतृमन्तमश्विना ॥>
      text <अध्वर्युं वा मधुपाणिं सुहस्त्यमग्निधं वा धृतदक्षं दमूनसम् ।>
      text <विप्रस्य वा यत्सवनानि गच्छथोऽत आ यातं मधुपेयमश्विना ॥>
    text <ऋग्वेदः सूक्तं>
      text <अस्तेव सु प्रतरं लायमस्यन्भूषन्निव प्र भरा स्तोममस्मै ।>
      text <वाचा विप्रास्तरत वाचमर्यो नि रामय जरितः सोम इन्द्रम् ॥>
      text <दोहेन गामुप शिक्षा सखायं प्र बोधय जरितर्जारमिन्द्रम् ।>
      text <कोशं न पूर्णं वसुना न्यृष्टमा च्यावय मघदेयाय शूरम् ॥>
      text <किमङ्ग त्वा मघवन्भोजमाहुः शिशीहि मा शिशयं त्वा शृणोमि ।>
      text <अप्नस्वती मम धीरस्तु शक्र वसुविदं भगमिन्द्रा भरा नः ॥>
      text <त्वां जना ममसत्येष्विन्द्र संतस्थाना वि ह्वयन्ते समीके ।>
      text <अत्रा युजं कृणुते यो हविष्मान्नासुन्वता सख्यं वष्टि शूरः ॥>
      text <धनं न स्यन्द्रं बहुलं यो अस्मै तीव्रान्सोमाँ आसुनोति प्रयस्वान् ।>
      text <तस्मै शत्रून्सुतुकान्प्रातरह्नो नि स्वष्ट्रान्युवति हन्ति वृत्रम् ॥>
      text <यस्मिन्वयं दधिमा शंसमिन्द्रे यः शिश्राय मघवा काममस्मे ।>
      text <आराच्चित्सन्भयतामस्य शत्रुर्न्यस्मै द्युम्ना जन्या नमन्ताम् ॥>
      text <आराच्छत्रुमप बाधस्व दूरमुग्रो यः शम्बः पुरुहूत तेन ।>
      text <अस्मे धेहि यवमद्गोमदिन्द्र कृधी धियं जरित्रे वाजरत्नाम् ॥>
      text <प्र यमन्तर्वृषसवासो अग्मन्तीव्राः सोमा बहुलान्तास इन्द्रम् ।>
      text <नाह दामानं मघवा नि यंसन्नि सुन्वते वहति भूरि वामम् ॥>
      text <उत प्रहामतिदीव्या जयाति कृतं यच्छ्वघ्नी विचिनोति काले ।>
      text <यो देवकामो न धना रुणद्धि समित्तं राया सृजति स्वधावान् ॥>
      text <गोभिष्टरेमामतिं दुरेवां यवेन क्षुधं पुरुहूत विश्वाम् ।>
      text <वयं राजभिः प्रथमा धनान्यस्माकेन वृजनेना जयेम ॥*>
      text <बृहस्पतिर्नः परि पातु पश्चादुतोत्तरस्मादधरादघायोः ।>
      text <इन्द्रः पुरस्तादुत मध्यतो नः सखा सखिभ्यो वरिवः कृणोतु ॥>
    text <ऋग्वेदः सूक्तं>
      text <अच्छा म इन्द्रं मतयः स्वर्विदः सध्रीचीर्विश्वा उशतीरनूषत ।>
      text <परि ष्वजन्ते जनयो यथा पतिं मर्यं न शुन्ध्युं मघवानमूतये ॥>
      text <न घा त्वद्रिगप वेति मे मनस्त्वे इत्कामं पुरुहूत शिश्रय ।>
      text <राजेव दस्म नि षदोऽधि बर्हिष्यस्मिन्सु सोमेऽवपानमस्तु ते ॥>
      text <विषूवृदिन्द्रो अमतेरुत क्षुधः स इद्रायो मघवा वस्व ईशते ।>
      text <तस्येदिमे प्रवणे सप्त सिन्धवो वयो वर्धन्ति वृषभस्य शुष्मिणः ॥>
      text <वयो न वृक्षं सुपलाशमासदन्सोमास इन्द्रं मन्दिनश्चमूषदः ।>
      text <प्रैषामनीकं शवसा दविद्युतद्विदत्स्वर्मनवे ज्योतिरार्यम् ॥>
      text <कृतं न श्वघ्नी वि चिनोति देवने संवर्गं यन्मघवा सूर्यं जयत् ।>
      text <न तत्ते अन्यो अनु वीर्यं शकन्न पुराणो मघवन्नोत नूतनः ॥>
      text <विशंविशं मघवा पर्यशायत जनानां धेना अवचाकशद्वृषा ।>
      text <यस्याह शक्रः सवनेषु रण्यति स तीव्रैः सोमैः सहते पृतन्यतः ॥>
      text <आपो न सिन्धुमभि यत्समक्षरन्सोमास इन्द्रं कुल्या इव ह्रदम् ।>
      text <वर्धन्ति विप्रा महो अस्य सादने यवं न वृष्टिर्दिव्येन दानुना ॥>
      text <वृषा न क्रुद्धः पतयद्रजस्स्वा यो अर्यपत्नीरकृणोदिमा अपः ।>
      text <स सुन्वते मघवा जीरदानवेऽविन्दज्ज्योतिर्मनवे हविष्मते ॥>
      text <उज्जायतां परशुर्ज्योतिषा सह भूया ऋतस्य सुदुघा पुराणवत् ।>
      text <वि रोचतामरुषो भानुना शुचिः स्वर्ण शुक्रं शुशुचीत सत्पतिः ॥>
      text <गोभिष्टरेमामतिं दुरेवां यवेन क्षुधं पुरुहूत विश्वाम् ।>
      text <वयं राजभिः प्रथमा धनान्यस्माकेन वृजनेना जयेम ॥>
      text <बृहस्पतिर्नः परि पातु पश्चादुतोत्तरस्मादधरादघायोः ।>
      text <इन्द्रः पुरस्तादुत मध्यतो नः सखा सखिभ्यो वरिवः कृणोतु ॥>
    text <ऋग्वेदः सूक्तं>
      text <आ यात्विन्द्रः स्वपतिर्मदाय यो धर्मणा तूतुजानस्तुविष्मान् ।>
      text <प्रत्वक्षाणो अति विश्वा सहांस्यपारेण महता वृष्ण्येन ॥>
      text <सुष्ठामा रथः सुयमा हरी ते मिम्यक्ष वज्रो नृपते गभस्तौ ।>
      text <शीभं राजन्सुपथा याह्यर्वाङ्वर्धाम ते पपुषो वृष्ण्यानि ॥>
      text <एन्द्रवाहो नृपतिं वज्रबाहुमुग्रमुग्रासस्तविषास एनम् ।>
      text <प्रत्वक्षसं वृषभं सत्यशुष्ममेमस्मत्रा सधमादो वहन्तु ॥>
      text <एवा पतिं द्रोणसाचं सचेतसमूर्ज स्कम्भं धरुण आ वृषायसे ।>
      text <ओजः कृष्व सं गृभाय त्वे अप्यसो यथा केनिपानामिनो वृधे ॥>
      text <गमन्नस्मे वसून्या हि शंसिषं स्वाशिषं भरमा याहि सोमिनः ।>
      text <त्वमीशिषे सास्मिन्ना सत्सि बर्हिष्यनाधृष्या तव पात्राणि धर्मणा ॥>
      text <पृथक्प्रायन्प्रथमा देवहूतयोऽकृण्वत श्रवस्यानि दुष्टरा ।>
      text <न ये शेकुर्यज्ञियां नावमारुहमीर्मैव ते न्यविशन्त केपयः ॥>
      text <एवैवापागपरे सन्तु दूढ्योऽश्वा येषां दुर्युज आयुयुज्रे ।>
      text <इत्था ये प्रागुपरे सन्ति दावने पुरूणि यत्र वयुनानि भोजना ॥>
      text <गिरीँरज्रान्रेजमानाँ अधारयद्द्यौः क्रन्ददन्तरिक्षाणि कोपयत् ।>
      text <समीचीने धिषणे वि ष्कभायति वृष्णः पीत्वा मद उक्थानि शंसति ॥>
      text <इमं बिभर्मि सुकृतं ते अङ्कुशं येनारुजासि मघवञ्छफारुजः ।>
      text <अस्मिन्सु ते सवने अस्त्वोक्यं सुत इष्टौ मघवन्बोध्याभगः ॥>
      text <गोभिष्टरेमामतिं दुरेवां यवेन क्षुधं पुरुहूत विश्वाम् ।>
      text <वयं राजभिः प्रथमा धनान्यस्माकेन वृजनेना जयेम ॥>
      text <बृहस्पतिर्नः परि पातु पश्चादुतोत्तरस्मादधरादघायोः ।>
      text <इन्द्रः पुरस्तादुत मध्यतो नः सखा सखिभ्यो वरिवः कृणोतु ॥>
    text <ऋग्वेदः सूक्तं>
      text <दिवस्परि प्रथमं जज्ञे अग्निरस्मद्द्वितीयं परि जातवेदाः ।>
      text <तृतीयमप्सु नृमणा अजस्रमिन्धान एनं जरते स्वाधीः ॥>
      text <विद्मा ते अग्ने त्रेधा त्रयाणि विद्मा ते धाम विभृता पुरुत्रा ।>
      text <विद्मा ते नाम परमं गुहा यद्विद्मा तमुत्सं यत आजगन्थ ॥>
      text <समुद्रे त्वा नृमणा अप्स्वन्तर्नृचक्षा ईधे दिवो अग्न ऊधन् ।>
      text <तृतीये त्वा रजसि तस्थिवांसमपामुपस्थे महिषा अवर्धन् ॥>
      text <अक्रन्ददग्नि स्तनयन्निव द्यौः क्षामा रेरिहद्वीरुधः समञ्जन् ।>
      text <सद्यो जज्ञानो वि हीमिद्धो अख्यदा रोदसी भानुना भात्यन्तः ॥>
      text <श्रीणामुदारो धरुणो रयीणां मनीषाणां प्रार्पणः सोमगोपाः ।>
      text <वसुः सूनुः सहसो अप्सु राजा वि भात्यग्र उषसामिधानः ॥>
      text <विश्वस्य केतुर्भुवनस्य गर्भ आ रोदसी अपृणाज्जायमानः ।>
      text <वीळुं चिदद्रिमभिनत्परायञ्जना यदग्निमयजन्त पञ्च ॥>
      text <उशिक्पावको अरतिः सुमेधा मर्तेष्वग्निरमृतो नि धायि ।>
      text <इयर्ति धूममरुषं भरिभ्रदुच्छुक्रेण शोचिषा द्यामिनक्षन् ॥>
      text <दृशानो रुक्म उर्विया व्यद्यौद्दुर्मर्षमायुः श्रिये रुचानः ।>
      text <अग्निरमृतो अभवद्वयोभिर्यदेनं द्यौर्जनयत्सुरेताः ॥>
      text <यस्ते अद्य कृणवद्भद्रशोचेऽपूपं देव घृतवन्तमग्ने ।>
      text <प्र तं नय प्रतरं वस्यो अच्छाभि सुम्नं देवभक्तं यविष्ठ ॥>
      text <आ तं भज सौश्रवसेष्वग्न उक्थौक्थ आ भज शस्यमाने ।>
      text <प्रियः सूर्ये प्रियो अग्ना भवात्युज्जातेन भिनददुज्जनित्वैः ॥>
      text <त्वामग्ने यजमाना अनु द्यून्विश्वा वसु दधिरे वार्याणि ।>
      text <त्वया सह द्रविणमिच्छमाना व्रजं गोमन्तमुशिजो वि वव्रुः ॥>
      text <अस्ताव्यग्निर्नरां सुशेवो वैश्वानर ऋषिभिः सोमगोपाः ।>
      text <अद्वेषे द्यावापृथिवी हुवेम देवा धत्त रयिमस्मे सुवीरम् ॥>
    text <ऋग्वेदः सूक्तं>
      text <प्र होता जातो महान्नभोविन्नृषद्वा सीददपामुपस्थे ।>
      text <दधिर्यो धायि स ते वयांसि यन्ता वसूनि विधते तनूपाः ॥>
      text <इमं विधन्तो अपां सधस्थे पशुं न नष्टं पदैरनु ग्मन् ।>
      text <गुहा चतन्तमुशिजो नमोभिरिच्छन्तो धीरा भृगवोऽविन्दन् ॥>
      text <इमं त्रितो भूर्यविन्ददिच्छन्वैभूवसो मूर्धन्यघ्न्यायाः ।>
      text <स शेवृधो जात आ हर्म्येषु नाभिर्युवा भवति रोचनस्य ॥>
      text <मन्द्रं होतारमुशिजो नमोभिः प्राञ्चं यज्ञं नेतारमध्वराणाम् ।>
      text <विशामकृण्वन्नरतिं पावकं हव्यवाहं दधतो मानुषेषु ॥>
      text <प्र भूर्जयन्तं महां विपोधां मूरा अमूरं पुरां दर्माणम् ।>
      text <नयन्तो गर्भं वनां धियं धुर्हिरिश्मश्रुं नार्वाणं धनर्चम् ॥>
      text <नि पस्त्यासु त्रित स्तभूयन्परिवीतो योनौ सीददन्तः ।>
      text <अतः संगृभ्या विशां दमूना विधर्मणायन्त्रैरीयते नॄन् ॥>
      text <अस्याजरासो दमामरित्रा अर्चद्धूमासो अग्नयः पावकाः ।>
      text <श्वितीचयः श्वात्रासो भुरण्यवो वनर्षदो वायवो न सोमाः ॥>
      text <प्र जिह्वया भरते वेपो अग्निः प्र वयुनानि चेतसा पृथिव्याः ।>
      text <तमायवः शुचयन्तं पावकं मन्द्रं होतारं दधिरे यजिष्ठम् ॥>
      text <द्यावा यमग्निं पृथिवी जनिष्टामापस्त्वष्टा भृगवो यं सहोभिः ।>
      text <ईळेन्यं प्रथमं मातरिश्वा देवास्ततक्षुर्मनवे यजत्रम् ॥>
      text <यं त्वा देवा दधिरे हव्यवाहं पुरुस्पृहो मानुषासो यजत्रम् ।>
      text <स यामन्नग्ने स्तुवते वयो धाः प्र देवयन्यशसः सं हि पूर्वीः ॥>
    text <ऋग्वेदः सूक्तं>
      text <जगृभ्मा ते दक्षिणमिन्द्र हस्तं वसूयवो वसुपते वसूनाम् ।>
      text <विद्मा हि त्वा गोपतिं शूर गोनामस्मभ्यं चित्रं वृषणं रयिं दाः ॥>
      text <स्वायुधं स्ववसं सुनीथं चतुःसमुद्रं धरुणं रयीणाम् ।>
      text <चर्कृत्यं शंस्यं भूरिवारमस्मभ्यं चित्रं वृषणं रयिं दाः ॥>
      text <सुब्रह्माणं देववन्तं बृहन्तमुरुं गभीरं पृथुबुध्नमिन्द्र ।>
      text <श्रुतऋषिमुग्रमभिमातिषाहमस्मभ्यं चित्रं वृषणं रयिं दाः ॥>
      text <सनद्वाजं विप्रवीरं तरुत्रं धनस्पृतं शूशुवांसं सुदक्षम् ।>
      text <दस्युहनं पूर्भिदमिन्द्र सत्यमस्मभ्यं चित्रं वृषणं रयिं दाः ॥>
      text <अश्वावन्तं रथिनं वीरवन्तं सहस्रिणं शतिनं वाजमिन्द्र ।>
      text <भद्रव्रातं विप्रवीरं स्वर्षामस्मभ्यं चित्रं वृषणं रयिं दाः ॥>
      text <प्र सप्तगुमृतधीतिं सुमेधां बृहस्पतिं मतिरच्छा जिगाति ।>
      text <य आङ्गिरसो नमसोपसद्योऽस्मभ्यं चित्रं वृषणं रयिं दाः ॥>
      text <वनीवानो मम दूतास इन्द्रं स्तोमाश्चरन्ति सुमतीरियानाः ।>
      text <हृदिस्पृशो मनसा वच्यमाना अस्मभ्यं चित्रं वृषणं रयिं दाः ॥>
      text <यत्त्वा यामि दद्धि तन्न इन्द्र बृहन्तं क्षयमसमं जनानाम् ।>
      text <अभि तद्द्यावापृथिवी गृणीतामस्मभ्यं चित्रं वृषणं रयिं दाः ॥>
    text <ऋग्वेदः सूक्तं>
      text <अहं भुवं वसुनः पूर्व्यस्पतिरहं धनानि सं जयामि शश्वतः ।>
      text <मां हवन्ते पितरं न जन्तवोऽहं दाशुषे वि भजामि भोजनम् ॥>
      text <अहमिन्द्रो रोधो वक्षो अथर्वणस्त्रिताय गा अजनयमहेरधि ।>
      text <अहं दस्युभ्यः परि नृम्णमा ददे गोत्रा शिक्षन्दधीचे मातरिश्वने ॥>
      text <मह्यं त्वष्टा वज्रमतक्षदायसं मयि देवासोऽवृजन्नपि क्रतुम् ।>
      text <ममानीकं सूर्यस्येव दुष्टरं मामार्यन्ति कृतेन कर्त्वेन च ॥>
      text <अहमेतं गव्ययमश्व्यं पशुं पुरीषिणं सायकेना हिरण्ययम् ।>
      text <पुरू सहस्रा नि शिशामि दाशुषे यन्मा सोमास उक्थिनो अमन्दिषुः ॥>
      text <अहमिन्द्रो न परा जिग्य इद्धनं न मृत्यवेऽव तस्थे कदा चन ।>
      text <सोममिन्मा सुन्वन्तो याचता वसु न मे पूरवः सख्ये रिषाथन ॥>
      text <अहमेताञ्छाश्वसतो द्वाद्वेन्द्रं ये वज्रं युधयेऽकृण्वत ।>
      text <आह्वयमानाँ अव हन्मनाहनं दृळ्हा वदन्ननमस्युर्नमस्विनः ॥>
      text <अभीदमेकमेको अस्मि निष्षाळभी द्वा किमु त्रयः करन्ति ।>
      text <खले न पर्षान्प्रति हन्मि भूरि किं मा निन्दन्ति शत्रवोऽनिन्द्राः ॥>
      text <अहं गुङ्गुभ्यो अतिथिग्वमिष्करमिषं न वृत्रतुरं विक्षु धारयम् ।>
      text <यत्पर्णयघ्न उत वा करञ्जहे प्राहं महे वृत्रहत्ये अशुश्रवि ॥>
      text <प्र मे नमी साप्य इषे भुजे भूद्गवामेषे सख्या कृणुत द्विता ।>
      text <दिद्युं यदस्य समिथेषु मंहयमादिदेनं शंस्यमुक्थ्यं करम् ॥>
      text <प्र नेमस्मिन्ददृशे सोमो अन्तर्गोपा नेममाविरस्था कृणोति ।>
      text <स तिग्मशृङ्गं वृषभं युयुत्सन्द्रुहस्तस्थौ बहुले बद्धो अन्तः ॥>
      text <आदित्यानां वसूनां रुद्रियाणां देवो देवानां न मिनामि धाम ।>
      text <ते मा भद्राय शवसे ततक्षुरपराजितमस्तृतमषाळ्हम् ॥>
    text <ऋग्वेदः सूक्तं>
      text <अहं दां गृणते पूर्व्यं वस्वहं ब्रह्म कृणवं मह्यं वर्धनम् ।>
      text <अहं भुवं यजमानस्य चोदितायज्वनः साक्षि विश्वस्मिन्भरे ॥>
      text <मां धुरिन्द्रं नाम देवता दिवश्च ग्मश्चापां च जन्तवः ।>
      text <अहं हरी वृषणा विव्रता रघू अहं वज्रं शवसे धृष्ण्वा ददे ॥>
      text <अहमत्कं कवये शिश्नथं हथैरहं कुत्समावमाभिरूतिभिः ।>
      text <अहं शुष्णस्य श्नथिता वधर्यमं न यो रर आर्यं नाम दस्यवे ॥>
      text <अहं पितेव वेतसूँरभिष्टये तुग्रं कुत्साय स्मदिभं च रन्धयम् ।>
      text <अहं भुवं यजमानस्य राजनि प्र यद्भरे तुजये न प्रियाधृषे ॥>
      text <अहं रन्धयं मृगयं श्रुतर्वणे यन्माजिहीत वयुना चनानुषक् ।>
      text <अहं वेशं नम्रमायवेऽकरमहं सव्याय पड्गृभिमरन्धयम् ॥>
      text <अहं स यो नववास्त्वं बृहद्रथं सं वृत्रेव दासं वृत्रहारुजम् ।>
      text <यद्वर्धयन्तं प्रथयन्तमानुषग्दूरे पारे रजसो रोचनाकरम् ॥>
      text <अहं सूर्यस्य परि याम्याशुभिः प्रैतशेभिर्वहमान ओजसा ।>
      text <यन्मा सावो मनुष आह निर्णिज ऋधक्कृषे दासं कृत्व्यं हथैः ॥>
      text <अहं सप्तहा नहुषो नहुष्टरः प्राश्रावयं शवसा तुर्वशं यदुम् ।>
      text <अहं न्यन्यं सहसा सहस्करं नव व्राधतो नवतिं च वक्षयम् ॥>
      text <अहं सप्त स्रवतो धारयं वृषा द्रवित्न्वः पृथिव्यां सीरा अधि ।>
      text <अहमर्णांसि वि तिरामि सुक्रतुर्युधा विदं मनवे गातुमिष्टये ॥>
      text <अहं तदासु धारयं यदासु न देवश्चन त्वष्टाधारयद्रुशत् ।>
      text <स्पार्हं गवामूधस्सु वक्षणास्वा मधोर्मधु श्वात्र्यं सोममाशिरम् ॥>
      text <एवा देवाँ इन्द्रो विव्ये नॄन्प्र च्यौत्नेन मघवा सत्यराधाः ।>
      text <विश्वेत्ता ते हरिवः शचीवोऽभि तुरासः स्वयशो गृणन्ति ॥>
    text <ऋग्वेदः सूक्तं>
      text <प्र वो महे मन्दमानायान्धसोऽर्चा विश्वानराय विश्वाभुवे ।>
      text <इन्द्रस्य यस्य सुमखं सहो महि श्रवो नृम्णं च रोदसी सपर्यतः ॥>
      text <सो चिन्नु सख्या नर्य इन स्तुतश्चर्कृत्य इन्द्रो मावते नरे ।>
      text <विश्वासु धूर्षु वाजकृत्येषु सत्पते वृत्रे वाप्स्वभि शूर मन्दसे ॥>
      text <के ते नर इन्द्र ये त इषे ये ते सुम्नं सधन्यमियक्षान् ।>
      text <के ते वाजायासुर्याय हिन्विरे के अप्सु स्वासूर्वरासु पौंस्ये ॥>
      text <भुवस्त्वमिन्द्र ब्रह्मणा महान्भुवो विश्वेषु सवनेषु यज्ञियः ।>
      text <भुवो नॄँश्च्यौत्नो विश्वस्मिन्भरे ज्येष्ठश्च मन्त्रो विश्वचर्षणे ॥>
      text <अवा नु कं ज्यायान्यज्ञवनसो महीं त ओमात्रां कृष्टयो विदुः ।>
      text <असो नु कमजरो वर्धाश्च विश्वेदेता सवना तूतुमा कृषे ॥>
      text <एता विश्वा सवना तूतुमा कृषे स्वयं सूनो सहसो यानि दधिषे ।>
      text <वराय ते पात्रं धर्मणे तना यज्ञो मन्त्रो ब्रह्मोद्यतं वचः ॥>
      text <ये ते विप्र ब्रह्मकृतः सुते सचा वसूनां च वसुनश्च दावने ।>
      text <प्र ते सुम्नस्य मनसा पथा भुवन्मदे सुतस्य सोम्यस्यान्धसः ॥>
    text <ऋग्वेदः सूक्तं>
      text <महत्तदुल्बं स्थविरं तदासीद्येनाविष्टितः प्रविवेशिथापः ।>
      text <विश्वा अपश्यद्बहुधा ते अग्ने जातवेदस्तन्वो देव एकः ॥>
      text <को मा ददर्श कतमः स देवो यो मे तन्वो बहुधा पर्यपश्यत् ।>
      text <क्वाह मित्रावरुणा क्षियन्त्यग्नेर्विश्वाः समिधो देवयानीः ॥>
      text <ऐच्छाम त्वा बहुधा जातवेदः प्रविष्टमग्ने अप्स्वोषधीषु ।>
      text <तं त्वा यमो अचिकेच्चित्रभानो दशान्तरुष्यादतिरोचमानम् ॥>
      text <होत्रादहं वरुण बिभ्यदायं नेदेव मा युनजन्नत्र देवाः ।>
      text <तस्य मे तन्वो बहुधा निविष्टा एतमर्थं न चिकेताहमग्निः ॥>
      text <एहि मनुर्देवयुर्यज्ञकामोऽरंकृत्या तमसि क्षेष्यग्ने ।>
      text <सुगान्पथः कृणुहि देवयानान्वह हव्यानि सुमनस्यमानः ॥>
      text <अग्नेः पूर्वे भ्रातरो अर्थमेतं रथीवाध्वानमन्वावरीवुः ।>
      text <तस्माद्भिया वरुण दूरमायं गौरो न क्षेप्नोरविजे ज्यायाः ॥>
      text <कुर्मस्त आयुरजरं यदग्ने यथा युक्तो जातवेदो न रिष्याः ।>
      text <अथा वहासि सुमनस्यमानो भागं देवेभ्यो हविषः सुजात ॥>
      text <प्रयाजान्मे अनुयाजाँश्च केवलानूर्जस्वन्तं हविषो दत्त भागम् ।>
      text <घृतं चापां पुरुषं चौषधीनामग्नेश्च दीर्घमायुरस्तु देवाः ॥>
      text <तव प्रयाजा अनुयाजाश्च केवल ऊर्जस्वन्तो हविषः सन्तु भागाः ।>
      text <तवाग्ने यज्ञोऽयमस्तु सर्वस्तुभ्यं नमन्तां प्रदिशश्चतस्रः ॥>
    text <ऋग्वेदः सूक्तं>
      text <विश्वे देवाः शास्तन मा यथेह होता वृतो मनवै यन्निषद्य ।>
      text <प्र मे ब्रूत भागधेयं यथा वो येन पथा हव्यमा वो वहानि ॥>
      text <अहं होता न्यसीदं यजीयान्विश्वे देवा मरुतो मा जुनन्ति ।>
      text <अहरहरश्विनाध्वर्यवं वां ब्रह्मा समिद्भवति साहुतिर्वाम् ॥>
      text <अयं यो होता किरु स यमस्य कमप्यूहे यत्समञ्जन्ति देवाः ।>
      text <अहरहर्जायते मासिमास्यथा देवा दधिरे हव्यवाहम् ॥>
      text <मां देवा दधिरे हव्यवाहमपम्लुक्तं बहु कृच्छ्रा चरन्तम् ।>
      text <अग्निर्विद्वान्यज्ञं नः कल्पयाति पञ्चयामं त्रिवृतं सप्ततन्तुम् ॥>
      text <आ वो यक्ष्यमृतत्वं सुवीरं यथा वो देवा वरिवः कराणि ।>
      text <आ बाह्वोर्वज्रमिन्द्रस्य धेयामथेमा विश्वाः पृतना जयाति ॥>
      text <त्रीणि शता त्री सहस्राण्यग्निं त्रिंशच्च देवा नव चासपर्यन् ।>
      text <औक्षन्घृतैरस्तृणन्बर्हिरस्मा आदिद्धोतारं न्यसादयन्त ॥>
    text <ऋग्वेदः सूक्तं>
      text <यमैच्छाम मनसा सोऽयमागाद्यज्ञस्य विद्वान्परुषश्चिकित्वान् ।>
      text <स नो यक्षद्देवताता यजीयान्नि हि षत्सदन्तरः पूर्वो अस्मत् ॥>
      text <अराधि होता निषदा यजीयानभि प्रयांसि सुधितानि हि ख्यत् ।>
      text <यजामहै यज्ञियान्हन्त देवाँ ईळामहा ईड्याँ आज्येन ॥>
      text <साध्वीमकर्देववीतिं नो अद्य यज्ञस्य जिह्वामविदाम गुह्याम् ।>
      text <स आयुरागात्सुरभिर्वसानो भद्रामकर्देवहूतिं नो अद्य ॥>
      text <तदद्य वाचः प्रथमं मसीय येनासुराँ अभि देवा असाम ।>
      text <ऊर्जाद उत यज्ञियासः पञ्च जना मम होत्रं जुषध्वम् ॥>
      text <पञ्च जना मम होत्रं जुषन्तां गोजाता उत ये यज्ञियासः ।>
      text <पृथिवी नः पार्थिवात्पात्वंहसोऽन्तरिक्षं दिव्यात्पात्वस्मान् ॥>
      text <तन्तुं तन्वन्रजसो भानुमन्विहि ज्योतिष्मतः पथो रक्ष धिया कृतान् ।>
      text <अनुल्बणं वयत जोगुवामपो मनुर्भव जनया दैव्यं जनम् ॥>
      text <अक्षानहो नह्यतनोत सोम्या इष्कृणुध्वं रशना ओत पिंशत ।>
      text <अष्टावन्धुरं वहताभितो रथं येन देवासो अनयन्नभि प्रियम् ॥>
      text <अश्मन्वती रीयते सं रभध्वमुत्तिष्ठत प्र तरता सखायः ।>
      text <अत्रा जहाम ये असन्नशेवाः शिवान्वयमुत्तरेमाभि वाजान् ॥>
      text <त्वष्टा माया वेदपसामपस्तमो बिभ्रत्पात्रा देवपानानि शंतमा ।>
      text <शिशीते नूनं परशुं स्वायसं येन वृश्चादेतशो ब्रह्मणस्पतिः ॥>
      text <सतो नूनं कवयः सं शिशीत वाशीभिर्याभिरमृताय तक्षथ ।>
      text <विद्वांसः पदा गुह्यानि कर्तन येन देवासो अमृतत्वमानशुः ॥>
      text <गर्भे योषामदधुर्वत्समासन्यपीच्येन मनसोत जिह्वया ।>
      text <स विश्वाहा सुमना योग्या अभि सिषासनिर्वनते कार इज्जितिम् ॥>
    text <ऋग्वेदः सूक्तं>
      text <तां सु ते कीर्तिं मघवन्महित्वा यत्त्वा भीते रोदसी अह्वयेताम् ।>
      text <प्रावो देवाँ आतिरो दासमोजः प्रजायै त्वस्यै यदशिक्ष इन्द्र ॥>
      text <यदचरस्तन्वा वावृधानो बलानीन्द्र प्रब्रुवाणो जनेषु ।>
      text <मायेत्सा ते यानि युद्धान्याहुर्नाद्य शत्रुं ननु पुरा विवित्से ॥>
      text <क उ नु ते महिमनः समस्यास्मत्पूर्व ऋषयोऽन्तमापुः ।>
      text <यन्मातरं च पितरं च साकमजनयथास्तन्वः स्वायाः ॥>
      text <चत्वारि ते असुर्याणि नामादाभ्यानि महिषस्य सन्ति ।>
      text <त्वमङ्ग तानि विश्वानि वित्से येभिः कर्माणि मघवञ्चकर्थ ॥>
      text <त्वं विश्वा दधिषे केवलानि यान्याविर्या च गुहा वसूनि ।>
      text <काममिन्मे मघवन्मा वि तारीस्त्वमाज्ञाता त्वमिन्द्रासि दाता ॥>
      text <यो अदधाज्ज्योतिषि ज्योतिरन्तर्यो असृजन्मधुना सं मधूनि ।>
      text <अध प्रियं शूषमिन्द्राय मन्म ब्रह्मकृतो बृहदुक्थादवाचि ॥>
    text <ऋग्वेदः सूक्तं>
      text <दूरे तन्नाम गुह्यं पराचैर्यत्त्वा भीते अह्वयेतां वयोधै ।>
      text <उदस्तभ्नाः पृथिवीं द्यामभीके भ्रातुः पुत्रान्मघवन्तित्विषाणः ॥>
      text <महत्तन्नाम गुह्यं पुरुस्पृग्येन भूतं जनयो येन भव्यम् ।>
      text <प्रत्नं जातं ज्योतिर्यदस्य प्रियं प्रियाः समविशन्त पञ्च ॥>
      text <आ रोदसी अपृणादोत मध्यं पञ्च देवाँ ऋतुशः सप्तसप्त ।>
      text <चतुस्त्रिंशता पुरुधा वि चष्टे सरूपेण ज्योतिषा विव्रतेन ॥>
      text <यदुष औच्छः प्रथमा विभानामजनयो येन पुष्टस्य पुष्टम् ।>
      text <यत्ते जामित्वमवरं परस्या महन्महत्या असुरत्वमेकम् ॥>
      text <विधुं दद्राणं समने बहूनां युवानं सन्तं पलितो जगार ।>
      text <देवस्य पश्य काव्यं महित्वाद्या ममार स ह्यः समान ॥>
      text <शाक्मना शाको अरुणः सुपर्ण आ यो महः शूरः सनादनीळः ।>
      text <यच्चिकेत सत्यमित्तन्न मोघं वसु स्पार्हमुत जेतोत दाता ॥>
      text <ऐभिर्ददे वृष्ण्या पौंस्यानि येभिरौक्षद्वृत्रहत्याय वज्री ।>
      text <ये कर्मणः क्रियमाणस्य मह्न ऋतेकर्ममुदजायन्त देवाः ॥>
      text <युजा कर्माणि जनयन्विश्वौजा अशस्तिहा विश्वमनास्तुराषाट् ।>
      text <पीत्वी सोमस्य दिव आ वृधानः शूरो निर्युधाधमद्दस्यून् ॥>
    text <ऋग्वेदः सूक्तं>
      text <इदं त एकं पर ऊ त एकं तृतीयेन ज्योतिषा सं विशस्व ।>
      text <संवेशने तन्वश्चारुरेधि प्रियो देवानां परमे जनित्रे ॥>
      text <तनूष्टे वाजिन्तन्वं नयन्ती वाममस्मभ्यं धातु शर्म तुभ्यम् ।>
      text <अह्रुतो महो धरुणाय देवान्दिवीव ज्योतिः स्वमा मिमीयाः ॥>
      text <वाज्यसि वाजिनेना सुवेनीः सुवित स्तोमं सुवितो दिवं गाः ।>
      text <सुवितो धर्म प्रथमानु सत्या सुवितो देवान्सुवितोऽनु पत्म ॥>
      text <महिम्न एषां पितरश्चनेशिरे देवा देवेष्वदधुरपि क्रतुम् ।>
      text <समविव्यचुरुत यान्यत्विषुरैषां तनूषु नि विविशुः पुनः ॥>
      text <सहोभिर्विश्वं परि चक्रमू रजः पूर्वा धामान्यमिता मिमानाः ।>
      text <तनूषु विश्वा भुवना नि येमिरे प्रासारयन्त पुरुध प्रजा अनु ॥>
      text <द्विधा सूनवोऽसुरं स्वर्विदमास्थापयन्त तृतीयेन कर्मणा ।>
      text <स्वां प्रजां पितरः पित्र्यं सह आवरेष्वदधुस्तन्तुमाततम् ॥>
      text <नावा न क्षोदः प्रदिशः पृथिव्याः स्वस्तिभिरति दुर्गाणि विश्वा ।>
      text <स्वां प्रजां बृहदुक्थो महित्वावरेष्वदधादा परेषु ॥>
    text <ऋग्वेदः सूक्तं>
      text <मा प्र गाम पथो वयं मा यज्ञादिन्द्र सोमिनः ।>
      text <मान्त स्थुर्नो अरातयः ॥>
      text <यो यज्ञस्य प्रसाधनस्तन्तुर्देवेष्वाततः ।>
      text <तमाहुतं नशीमहि ॥>
      text <मनो न्वा हुवामहे नाराशंसेन सोमेन ।>
      text <पितॄणां च मन्मभिः ॥>
      text <आ त एतु मनः पुनः क्रत्वे दक्षाय जीवसे ।>
      text <ज्योक्च सूर्यं दृशे ॥>
      text <पुनर्नः पितरो मनो ददातु दैव्यो जनः ।>
      text <जीवं व्रातं सचेमहि ॥>
      text <वयं सोम व्रते तव मनस्तनूषु बिभ्रतः ।>
      text <प्रजावन्तः सचेमहि ॥>
    text <ऋग्वेदः सूक्तं>
      text <यत्ते यमं वैवस्वतं मनो जगाम दूरकम् ।>
      text <तत्त आ वर्तयामसीह क्षयाय जीवसे ॥>
      text <यत्ते दिवं यत्पृथिवीं मनो जगाम दूरकम् ।>
      text <तत्त आ वर्तयामसीह क्षयाय जीवसे ॥>
      text <यत्ते भूमिं चतुर्भृष्टिं मनो जगाम दूरकम् ।>
      text <तत्त आ वर्तयामसीह क्षयाय जीवसे ॥>
      text <यत्ते चतस्रः प्रदिशो मनो जगाम दूरकम् ।>
      text <तत्त आ वर्तयामसीह क्षयाय जीवसे ॥>
      text <यत्ते समुद्रमर्णवं मनो जगाम दूरकम् ।>
      text <तत्त आ वर्तयामसीह क्षयाय जीवसे ॥>
      text <यत्ते मरीचीः प्रवतो मनो जगाम दूरकम् ।>
      text <तत्त आ वर्तयामसीह क्षयाय जीवसे ॥>
      text <यत्ते अपो यदोषधीर्मनो जगाम दूरकम् ।>
      text <तत्त आ वर्तयामसीह क्षयाय जीवसे ॥>
      text <यत्ते सूर्यं यदुषसं मनो जगाम दूरकम् ।>
      text <तत्त आ वर्तयामसीह क्षयाय जीवसे ॥>
      text <यत्ते पर्वतान्बृहतो मनो जगाम दूरकम् ।>
      text <तत्त आ वर्तयामसीह क्षयाय जीवसे ॥>
      text <यत्ते विश्वमिदं जगन्मनो जगाम दूरकम् ।>
      text <तत्त आ वर्तयामसीह क्षयाय जीवसे ॥>
      text <यत्ते पराः परावतो मनो जगाम दूरकम् ।>
      text <तत्त आ वर्तयामसीह क्षयाय जीवसे ॥>
      text <यत्ते भूतं च भव्यं च मनो जगाम दूरकम् ।>
      text <तत्त आ वर्तयामसीह क्षयाय जीवसे ॥>
    text <ऋग्वेदः सूक्तं>
      text <प्र तार्यायुः प्रतरं नवीय स्थातारेव क्रतुमता रथस्य ।>
      text <अध च्यवान उत्तवीत्यर्थं परातरं सु निरृतिर्जिहीताम् ॥>
      text <सामन्नु राये निधिमन्न्वन्नं करामहे सु पुरुध श्रवांसि ।>
      text <ता नो विश्वानि जरिता ममत्तु परातरं सु निरृतिर्जिहीताम् ॥>
      text <अभी ष्वर्यः पौंस्यैर्भवेम द्यौर्न भूमिं गिरयो नाज्रान् ।>
      text <ता नो विश्वानि जरिता चिकेत परातरं सु निरृतिर्जिहीताम् ॥>
      text <मो षु णः सोम मृत्यवे परा दाः पश्येम नु सूर्यमुच्चरन्तम् ।>
      text <द्युभिर्हितो जरिमा सू नो अस्तु परातरं सु निरृतिर्जिहीताम् ॥>
      text <असुनीते मनो अस्मासु धारय जीवातवे सु प्र तिरा न आयुः ।>
      text <रारन्धि नः सूर्यस्य संदृशि घृतेन त्वं तन्वं वर्धयस्व ॥>
      text <असुनीते पुनरस्मासु चक्षुः पुनः प्राणमिह नो धेहि भोगम् ।>
      text <ज्योक्पश्येम सूर्यमुच्चरन्तमनुमते मृळया नः स्वस्ति ॥>
      text <पुनर्नो असुं पृथिवी ददातु पुनर्द्यौर्देवी पुनरन्तरिक्षम् ।>
      text <पुनर्नः सोमस्तन्वं ददातु पुनः पूषा पथ्यां या स्वस्तिः ॥>
      text <शं रोदसी सुबन्धवे यह्वी ऋतस्य मातरा ।>
      text <भरतामप यद्रपो द्यौः पृथिवि क्षमा रपो मो षु ते किं चनाममत् ॥>
      text <अव द्वके अव त्रिका दिवश्चरन्ति भेषजा ।>
      text <क्षमा चरिष्ण्वेककं भरतामप यद्रपो द्यौः पृथिवि क्षमा रपो मो षु ते किं चनाममत् ॥>
      text <समिन्द्रेरय गामनड्वाहं य आवहदुशीनराण्या अनः ।>
      text <भरतामप यद्रपो द्यौः पृथिवि क्षमा रपो मो षु ते किं चनाममत् ॥>
    text <ऋग्वेदः सूक्तं>
      text <आ जनं त्वेषसंदृशं माहीनानामुपस्तुतम् ।>
      text <अगन्म बिभ्रतो नमः ॥>
      text <असमातिं नितोशनं त्वेषं निययिनं रथम् ।>
      text <भजेरथस्य सत्पतिम् ॥>
      text <यो जनान्महिषाँ इवातितस्थौ पवीरवान् ।>
      text <उतापवीरवान्युधा ॥>
      text <यस्येक्ष्वाकुरुप व्रते रेवान्मराय्येधते ।>
      text <दिवीव पञ्च कृष्टयः ॥>
      text <इन्द्र क्षत्रासमातिषु रथप्रोष्ठेषु धारय ।>
      text <दिवीव सूर्यं दृशे ॥>
      text <अगस्त्यस्य नद्भ्यः सप्ती युनक्षि रोहिता ।>
      text <पणीन्न्यक्रमीरभि विश्वान्राजन्नराधसः ॥>
      text <अयं मातायं पितायं जीवातुरागमत् ।>
      text <इदं तव प्रसर्पणं सुबन्धवेहि निरिहि ॥>
      text <यथा युगं वरत्रया नह्यन्ति धरुणाय कम् ।>
      text <एवा दाधार ते मनो जीवातवे न मृत्यवेऽथो अरिष्टतातये ॥>
      text <यथेयं पृथिवी मही दाधारेमान्वनस्पतीन् ।>
      text <एवा दाधार ते मनो जीवातवे न मृत्यवेऽथो अरिष्टतातये ॥>
      text <यमादहं वैवस्वतात्सुबन्धोर्मन आभरम् ।>
      text <जीवातवे न मृत्यवेऽथो अरिष्टतातये ॥>
      text <न्यग्वातोऽव वाति न्यक्तपति सूर्यः ।>
      text <नीचीनमघ्न्या दुहे न्यग्भवतु ते रपः ॥>
      text <अयं मे हस्तो भगवानयं मे भगवत्तरः ।>
      text <अयं मे विश्वभेषजोऽयं शिवाभिमर्शनः ॥>
    text <ऋग्वेदः सूक्तं>
      text <इदमित्था रौद्रं गूर्तवचा ब्रह्म क्रत्वा शच्यामन्तराजौ ।>
      text <क्राणा यदस्य पितरा मंहनेष्ठाः पर्षत्पक्थे अहन्ना सप्त होतॄन् ॥>
      text <स इद्दानाय दभ्याय वन्वञ्च्यवानः सूदैरमिमीत वेदिम् ।>
      text <तूर्वयाणो गूर्तवचस्तमः क्षोदो न रेत इतऊति सिञ्चत् ॥>
      text <मनो न येषु हवनेषु तिग्मं विपः शच्या वनुथो द्रवन्ता ।>
      text <आ यः शर्याभिस्तुविनृम्णो अस्याश्रीणीतादिशं गभस्तौ ॥>
      text <कृष्णा यद्गोष्वरुणीषु सीदद्दिवो नपाताश्विना हुवे वाम् ।>
      text <वीतं मे यज्ञमा गतं मे अन्नं ववन्वांसा नेषमस्मृतध्रू ॥>
      text <प्रथिष्ट यस्य वीरकर्ममिष्णदनुष्ठितं नु नर्यो अपौहत् ।>
      text <पुनस्तदा वृहति यत्कनाया दुहितुरा अनुभृतमनर्वा ॥>
      text <मध्या यत्कर्त्वमभवदभीके कामं कृण्वाने पितरि युवत्याम् ।>
      text <मनानग्रेतो जहतुर्वियन्ता सानौ निषिक्तं सुकृतस्य योनौ ॥>
      text <पिता यत्स्वां दुहितरमधिष्कन्क्ष्मया रेतः संजग्मानो नि षिञ्चत् ।>
      text <स्वाध्योऽजनयन्ब्रह्म देवा वास्तोष्पतिं व्रतपां निरतक्षन् ॥>
      text <स ईं वृषा न फेनमस्यदाजौ स्मदा परैदप दभ्रचेताः ।>
      text <सरत्पदा न दक्षिणा परावृङ्न ता नु मे पृशन्यो जगृभ्रे ॥>
      text <मक्षू न वह्निः प्रजाया उपब्दिरग्निं न नग्न उप सीददूधः ।>
      text <सनितेध्मं सनितोत वाजं स धर्ता जज्ञे सहसा यवीयुत् ॥>
      text <मक्षू कनायाः सख्यं नवग्वा ऋतं वदन्त ऋतयुक्तिमग्मन् ।>
      text <द्विबर्हसो य उप गोपमागुरदक्षिणासो अच्युता दुदुक्षन् ॥>
      text <मक्षू कनायाः सख्यं नवीयो राधो न रेत ऋतमित्तुरण्यन् ।>
      text <शुचि यत्ते रेक्ण आयजन्त सबर्दुघायाः पय उस्रियायाः ॥>
      text <पश्वा यत्पश्चा वियुता बुधन्तेति ब्रवीति वक्तरी रराणः ।>
      text <वसोर्वसुत्वा कारवोऽनेहा विश्वं विवेष्टि द्रविणमुप क्षु ॥>
      text <तदिन्न्वस्य परिषद्वानो अग्मन्पुरू सदन्तो नार्षदं बिभित्सन् ।>
      text <वि शुष्णस्य संग्रथितमनर्वा विदत्पुरुप्रजातस्य गुहा यत् ॥>
      text <भर्गो ह नामोत यस्य देवाः स्वर्ण ये त्रिषधस्थे निषेदुः ।>
      text <अग्निर्ह नामोत जातवेदाः श्रुधी नो होतरृतस्य होताध्रुक् ॥>
      text <उत त्या मे रौद्रावर्चिमन्ता नासत्याविन्द्र गूर्तये यजध्यै ।>
      text <मनुष्वद्वृक्तबर्हिषे रराणा मन्दू हितप्रयसा विक्षु यज्यू ॥>
      text <अयं स्तुतो राजा वन्दि वेधा अपश्च विप्रस्तरति स्वसेतुः ।>
      text <स कक्षीवन्तं रेजयत्सो अग्निं नेमिं न चक्रमर्वतो रघुद्रु ॥>
      text <स द्विबन्धुर्वैतरणो यष्टा सबर्धुं धेनुमस्वं दुहध्यै ।>
      text <सं यन्मित्रावरुणा वृञ्ज उक्थैर्ज्येष्ठेभिरर्यमणं वरूथैः ॥>
      text <तद्बन्धुः सूरिर्दिवि ते धियंधा नाभानेदिष्ठो रपति प्र वेनन् ।>
      text <सा नो नाभिः परमास्य वा घाहं तत्पश्चा कतिथश्चिदास ॥>
      text <इयं मे नाभिरिह मे सधस्थमिमे मे देवा अयमस्मि सर्वः ।>
      text <द्विजा अह प्रथमजा ऋतस्येदं धेनुरदुहज्जायमाना ॥>
      text <अधासु मन्द्रो अरतिर्विभावाव स्यति द्विवर्तनिर्वनेषाट् ।>
      text <ऊर्ध्वा यच्छ्रेणिर्न शिशुर्दन्मक्षू स्थिरं शेवृधं सूत माता ॥>
      text <अधा गाव उपमातिं कनाया अनु श्वान्तस्य कस्य चित्परेयुः ।>
      text <श्रुधि त्वं सुद्रविणो नस्त्वं याळाश्वघ्नस्य वावृधे सूनृताभिः ॥>
      text <अध त्वमिन्द्र विद्ध्यस्मान्महो राये नृपते वज्रबाहुः ।>
      text <रक्षा च नो मघोनः पाहि सूरीननेहसस्ते हरिवो अभिष्टौ ॥>
      text <अध यद्राजाना गविष्टौ सरत्सरण्युः कारवे जरण्युः ।>
      text <विप्रः प्रेष्ठः स ह्येषां बभूव परा च वक्षदुत पर्षदेनान् ॥>
      text <अधा न्वस्य जेन्यस्य पुष्टौ वृथा रेभन्त ईमहे तदू नु ।>
      text <सरण्युरस्य सूनुरश्वो विप्रश्चासि श्रवसश्च सातौ ॥>
      text <युवोर्यदि सख्यायास्मे शर्धाय स्तोमं जुजुषे नमस्वान् ।>
      text <विश्वत्र यस्मिन्ना गिरः समीचीः पूर्वीव गातुर्दाशत्सूनृतायै ॥>
      text <स गृणानो अद्भिर्देववानिति सुबन्धुर्नमसा सूक्तैः ।>
      text <वर्धदुक्थैर्वचोभिरा हि नूनं व्यध्वैति पयस उस्रियायाः ॥>
      text <त ऊ षु णो महो यजत्रा भूत देवास ऊतये सजोषाः ।>
      text <ये वाजाँ अनयता वियन्तो ये स्था निचेतारो अमूराः ॥>
    text <ऋग्वेदः सूक्तं>
      text <ये यज्ञेन दक्षिणया समक्ता इन्द्रस्य सख्यममृतत्वमानश ।>
      text <तेभ्यो भद्रमङ्गिरसो वो अस्तु प्रति गृभ्णीत मानवं सुमेधसः ॥>
      text <य उदाजन्पितरो गोमयं वस्वृतेनाभिन्दन्परिवत्सरे वलम् ।>
      text <दीर्घायुत्वमङ्गिरसो वो अस्तु प्रति गृभ्णीत मानवं सुमेधसः ॥>
      text <य ऋतेन सूर्यमारोहयन्दिव्यप्रथयन्पृथिवीं मातरं वि ।>
      text <सुप्रजास्त्वमङ्गिरसो वो अस्तु प्रति गृभ्णीत मानवं सुमेधसः ॥>
      text <अयं नाभा वदति वल्गु वो गृहे देवपुत्रा ऋषयस्तच्छृणोतन ।>
      text <सुब्रह्मण्यमङ्गिरसो वो अस्तु प्रति गृभ्णीत मानवं सुमेधसः ॥>
      text <विरूपास इदृषयस्त इद्गम्भीरवेपसः ।>
      text <ते अङ्गिरसः सूनवस्ते अग्नेः परि जज्ञिरे ॥>
      text <ये अग्नेः परि जज्ञिरे विरूपासो दिवस्परि ।>
      text <नवग्वो नु दशग्वो अङ्गिरस्तमो सचा देवेषु मंहते ॥>
      text <इन्द्रेण युजा निः सृजन्त वाघतो व्रजं गोमन्तमश्विनम् ।>
      text <सहस्रं मे ददतो अष्टकर्ण्यः श्रवो देवेष्वक्रत ॥>
      text <प्र नूनं जायतामयं मनुस्तोक्मेव रोहतु ।>
      text <यः सहस्रं शताश्वं सद्यो दानाय मंहते ॥>
      text <न तमश्नोति कश्चन दिव इव सान्वारभम् ।>
      text <सावर्ण्यस्य दक्षिणा वि सिन्धुरिव पप्रथे ॥>
      text <उत दासा परिविषे स्मद्दिष्टी गोपरीणसा ।>
      text <यदुस्तुर्वश्च मामहे ॥>
      text <सहस्रदा ग्रामणीर्मा रिषन्मनुः सूर्येणास्य यतमानैतु दक्षिणा ।>
      text <सावर्णेर्देवाः प्र तिरन्त्वायुर्यस्मिन्नश्रान्ता असनाम वाजम् ॥>
    text <ऋग्वेदः सूक्तं>
      text <परावतो ये दिधिषन्त आप्यं मनुप्रीतासो जनिमा विवस्वतः ।>
      text <ययातेर्ये नहुष्यस्य बर्हिषि देवा आसते ते अधि ब्रुवन्तु नः ॥>
      text <विश्वा हि वो नमस्यानि वन्द्या नामानि देवा उत यज्ञियानि वः ।>
      text <ये स्थ जाता अदितेरद्भ्यस्परि ये पृथिव्यास्ते म इह श्रुता हवम् ॥>
      text <येभ्यो माता मधुमत्पिन्वते पयः पीयूषं द्यौरदितिरद्रिबर्हाः ।>
      text <उक्थशुष्मान्वृषभरान्स्वप्नसस्ताँ आदित्याँ अनु मदा स्वस्तये ॥>
      text <नृचक्षसो अनिमिषन्तो अर्हणा बृहद्देवासो अमृतत्वमानशुः ।>
      text <ज्योतीरथा अहिमाया अनागसो दिवो वर्ष्माणं वसते स्वस्तये ॥>
      text <सम्राजो ये सुवृधो यज्ञमाययुरपरिह्वृता दधिरे दिवि क्षयम् ।>
      text <ताँ आ विवास नमसा सुवृक्तिभिर्महो आदित्याँ अदितिं स्वस्तये ॥>
      text <को व स्तोमं राधति यं जुजोषथ विश्वे देवासो मनुषो यति ष्ठन ।>
      text <को वोऽध्वरं तुविजाता अरं करद्यो नः पर्षदत्यंहः स्वस्तये ॥>
      text <येभ्यो होत्रां प्रथमामायेजे मनुः समिद्धाग्निर्मनसा सप्त होतृभिः ।>
      text <त आदित्या अभयं शर्म यच्छत सुगा नः कर्त सुपथा स्वस्तये ॥>
      text <य ईशिरे भुवनस्य प्रचेतसो विश्वस्य स्थातुर्जगतश्च मन्तवः ।>
      text <ते नः कृतादकृतादेनसस्पर्यद्या देवासः पिपृता स्वस्तये ॥>
      text <भरेष्विन्द्रं सुहवं हवामहेऽंहोमुचं सुकृतं दैव्यं जनम् ।>
      text <अग्निं मित्रं वरुणं सातये भगं द्यावापृथिवी मरुतः स्वस्तये ॥>
      text <सुत्रामाणं पृथिवीं द्यामनेहसं सुशर्माणमदितिं सुप्रणीतिम् ।>
      text <दैवीं नावं स्वरित्रामनागसमस्रवन्तीमा रुहेमा स्वस्तये ॥>
      text <विश्वे यजत्रा अधि वोचतोतये त्रायध्वं नो दुरेवाया अभिह्रुतः ।>
      text <सत्यया वो देवहूत्या हुवेम शृण्वतो देवा अवसे स्वस्तये ॥>
      text <अपामीवामप विश्वामनाहुतिमपारातिं दुर्विदत्रामघायतः ।>
      text <आरे देवा द्वेषो अस्मद्युयोतनोरु णः शर्म यच्छता स्वस्तये ॥>
      text <अरिष्टः स मर्तो विश्व एधते प्र प्रजाभिर्जायते धर्मणस्परि ।>
      text <यमादित्यासो नयथा सुनीतिभिरति विश्वानि दुरिता स्वस्तये ॥>
      text <यं देवासोऽवथ वाजसातौ यं शूरसाता मरुतो हिते धने ।>
      text <प्रातर्यावाणं रथमिन्द्र सानसिमरिष्यन्तमा रुहेमा स्वस्तये ॥>
      text <स्वस्ति नः पथ्यासु धन्वसु स्वस्त्यप्सु वृजने स्वर्वति ।>
      text <स्वस्ति नः पुत्रकृथेषु योनिषु स्वस्ति राये मरुतो दधातन ॥>
      text <स्वस्तिरिद्धि प्रपथे श्रेष्ठा रेक्णस्वत्यभि या वाममेति ।>
      text <सा नो अमा सो अरणे नि पातु स्वावेशा भवतु देवगोपा ॥>
      text <एवा प्लतेः सूनुरवीवृधद्वो विश्व आदित्या अदिते मनीषी ।>
      text <ईशानासो नरो अमर्त्येनास्तावि जनो दिव्यो गयेन ॥>
    text <ऋग्वेदः सूक्तं>
      text <कथा देवानां कतमस्य यामनि सुमन्तु नाम शृण्वतां मनामहे ।>
      text <को मृळाति कतमो नो मयस्करत्कतम ऊती अभ्या ववर्तति ॥>
      text <क्रतूयन्ति क्रतवो हृत्सु धीतयो वेनन्ति वेनाः पतयन्त्या दिशः ।>
      text <न मर्डिता विद्यते अन्य एभ्यो देवेषु मे अधि कामा अयंसत ॥>
      text <नरा वा शंसं पूषणमगोह्यमग्निं देवेद्धमभ्यर्चसे गिरा ।>
      text <सूर्यामासा चन्द्रमसा यमं दिवि त्रितं वातमुषसमक्तुमश्विना ॥>
      text <कथा कविस्तुवीरवान्कया गिरा बृहस्पतिर्वावृधते सुवृक्तिभिः ।>
      text <अज एकपात्सुहवेभिरृक्वभिरहिः शृणोतु बुध्न्यो हवीमनि ॥>
      text <दक्षस्य वादिते जन्मनि व्रते राजाना मित्रावरुणा विवाससि ।>
      text <अतूर्तपन्थाः पुरुरथो अर्यमा सप्तहोता विषुरूपेषु जन्मसु ॥>
      text <ते नो अर्वन्तो हवनश्रुतो हवं विश्वे शृण्वन्तु वाजिनो मितद्रवः ।>
      text <सहस्रसा मेधसाताविव त्मना महो ये धनं समिथेषु जभ्रिरे ॥>
      text <प्र वो वायुं रथयुजं पुरंधिं स्तोमैः कृणुध्वं सख्याय पूषणम् ।>
      text <ते हि देवस्य सवितुः सवीमनि क्रतुं सचन्ते सचितः सचेतसः ॥>
      text <त्रिः सप्त सस्रा नद्यो महीरपो वनस्पतीन्पर्वताँ अग्निमूतये ।>
      text <कृशानुमस्तॄन्तिष्यं सधस्थ आ रुद्रं रुद्रेषु रुद्रियं हवामहे ॥>
      text <सरस्वती सरयुः सिन्धुरूर्मिभिर्महो महीरवसा यन्तु वक्षणीः ।>
      text <देवीरापो मातरः सूदयित्न्वो घृतवत्पयो मधुमन्नो अर्चत ॥>
      text <उत माता बृहद्दिवा शृणोतु नस्त्वष्टा देवेभिर्जनिभिः पिता वचः ।>
      text <ऋभुक्षा वाजो रथस्पतिर्भगो रण्वः शंसः शशमानस्य पातु नः ॥>
      text <रण्वः संदृष्टौ पितुमाँ इव क्षयो भद्रा रुद्राणां मरुतामुपस्तुतिः ।>
      text <गोभिः ष्याम यशसो जनेष्वा सदा देवास इळया सचेमहि ॥>
      text <यां मे धियं मरुत इन्द्र देवा अददात वरुण मित्र यूयम् ।>
      text <तां पीपयत पयसेव धेनुं कुविद्गिरो अधि रथे वहाथ ॥>
      text <कुविदङ्ग प्रति यथा चिदस्य नः सजात्यस्य मरुतो बुबोधथ ।>
      text <नाभा यत्र प्रथमं संनसामहे तत्र जामित्वमदितिर्दधातु नः ॥>
      text <ते हि द्यावापृथिवी मातरा मही देवी देवाञ्जन्मना यज्ञिये इतः ।>
      text <उभे बिभृत उभयं भरीमभिः पुरू रेतांसि पितृभिश्च सिञ्चतः ॥>
      text <वि षा होत्रा विश्वमश्नोति वार्यं बृहस्पतिररमतिः पनीयसी ।>
      text <ग्रावा यत्र मधुषुदुच्यते बृहदवीवशन्त मतिभिर्मनीषिणः ॥>
      text <एवा कविस्तुवीरवाँ ऋतज्ञा द्रविणस्युर्द्रविणसश्चकानः ।>
      text <उक्थेभिरत्र मतिभिश्च विप्रोऽपीपयद्गयो दिव्यानि जन्म ॥>
      text <एवा प्लतेः सूनुरवीवृधद्वो विश्व आदित्या अदिते मनीषी ।>
      text <ईशानासो नरो अमर्त्येनास्तावि जनो दिव्यो गयेन ॥>
    text <ऋग्वेदः सूक्तं>
      text <अग्निरिन्द्रो वरुणो मित्रो अर्यमा वायुः पूषा सरस्वती सजोषसः ।>
      text <आदित्या विष्णुर्मरुतः स्वर्बृहत्सोमो रुद्रो अदितिर्ब्रह्मणस्पतिः ॥>
      text <इन्द्राग्नी वृत्रहत्येषु सत्पती मिथो हिन्वाना तन्वा समोकसा ।>
      text <अन्तरिक्षं मह्या पप्रुरोजसा सोमो घृतश्रीर्महिमानमीरयन् ॥>
      text <तेषां हि मह्ना महतामनर्वणां स्तोमाँ इयर्म्यृतज्ञा ऋतावृधाम् ।>
      text <ये अप्सवमर्णवं चित्रराधसस्ते नो रासन्तां महये सुमित्र्याः ॥>
      text <स्वर्णरमन्तरिक्षाणि रोचना द्यावाभूमी पृथिवीं स्कम्भुरोजसा ।>
      text <पृक्षा इव महयन्तः सुरातयो देवा स्तवन्ते मनुषाय सूरयः ॥>
      text <मित्राय शिक्ष वरुणाय दाशुषे या सम्राजा मनसा न प्रयुच्छतः ।>
      text <ययोर्धाम धर्मणा रोचते बृहद्ययोरुभे रोदसी नाधसी वृतौ ॥>
      text <या गौर्वर्तनिं पर्येति निष्कृतं पयो दुहाना व्रतनीरवारतः ।>
      text <सा प्रब्रुवाणा वरुणाय दाशुषे देवेभ्यो दाशद्धविषा विवस्वते ॥>
      text <दिवक्षसो अग्निजिह्वा ऋतावृध ऋतस्य योनिं विमृशन्त आसते ।>
      text <द्यां स्कभित्व्यप आ चक्रुरोजसा यज्ञं जनित्वी तन्वी नि मामृजुः ॥>
      text <परिक्षिता पितरा पूर्वजावरी ऋतस्य योना क्षयतः समोकसा ।>
      text <द्यावापृथिवी वरुणाय सव्रते घृतवत्पयो महिषाय पिन्वतः ॥>
      text <पर्जन्यावाता वृषभा पुरीषिणेन्द्रवायू वरुणो मित्रो अर्यमा ।>
      text <देवाँ आदित्याँ अदितिं हवामहे ये पार्थिवासो दिव्यासो अप्सु ये ॥>
      text <त्वष्टारं वायुमृभवो य ओहते दैव्या होतारा उषसं स्वस्तये ।>
      text <बृहस्पतिं वृत्रखादं सुमेधसमिन्द्रियं सोमं धनसा उ ईमहे ॥>
      text <ब्रह्म गामश्वं जनयन्त ओषधीर्वनस्पतीन्पृथिवीं पर्वताँ अपः ।>
      text <सूर्यं दिवि रोहयन्तः सुदानव आर्या व्रता विसृजन्तो अधि क्षमि ॥>
      text <भुज्युमंहसः पिपृथो निरश्विना श्यावं पुत्रं वध्रिमत्या अजिन्वतम् ।>
      text <कमद्युवं विमदायोहथुर्युवं विष्णाप्वं विश्वकायाव सृजथः ॥>
      text <पावीरवी तन्यतुरेकपादजो दिवो धर्ता सिन्धुरापः समुद्रियः ।>
      text <विश्वे देवासः शृणवन्वचांसि मे सरस्वती सह धीभिः पुरंध्या ॥>
      text <विश्वे देवाः सह धीभिः पुरंध्या मनोर्यजत्रा अमृता ऋतज्ञाः ।>
      text <रातिषाचो अभिषाचः स्वर्विदः स्वर्गिरो ब्रह्म सूक्तं जुषेरत ॥>
      text <देवान्वसिष्ठो अमृतान्ववन्दे ये विश्वा भुवनाभि प्रतस्थुः ।>
      text <ते नो रासन्तामुरुगायमद्य यूयं पात स्वस्तिभिः सदा नः ॥>
    text <ऋग्वेदः सूक्तं>
      text <देवान्हुवे बृहच्छ्रवसः स्वस्तये ज्योतिष्कृतो अध्वरस्य प्रचेतसः ।>
      text <ये वावृधुः प्रतरं विश्ववेदस इन्द्रज्येष्ठासो अमृता ऋतावृधः ॥>
      text <इन्द्रप्रसूता वरुणप्रशिष्टा ये सूर्यस्य ज्योतिषो भागमानशुः ।>
      text <मरुद्गणे वृजने मन्म धीमहि माघोने यज्ञं जनयन्त सूरयः ॥>
      text <इन्द्रो वसुभिः परि पातु नो गयमादित्यैर्नो अदितिः शर्म यच्छतु ।>
      text <रुद्रो रुद्रेभिर्देवो मृळयाति नस्त्वष्टा नो ग्नाभिः सुविताय जिन्वतु ॥>
      text <अदितिर्द्यावापृथिवी ऋतं महदिन्द्राविष्णू मरुतः स्वर्बृहत् ।>
      text <देवाँ आदित्याँ अवसे हवामहे वसून्रुद्रान्सवितारं सुदंससम् ॥>
      text <सरस्वान्धीभिर्वरुणो धृतव्रतः पूषा विष्णुर्महिमा वायुरश्विना ।>
      text <ब्रह्मकृतो अमृता विश्ववेदसः शर्म नो यंसन्त्रिवरूथमंहसः ॥>
      text <वृषा यज्ञो वृषणः सन्तु यज्ञिया वृषणो देवा वृषणो हविष्कृतः ।>
      text <वृषणा द्यावापृथिवी ऋतावरी वृषा पर्जन्यो वृषणो वृषस्तुभः ॥>
      text <अग्नीषोमा वृषणा वाजसातये पुरुप्रशस्ता वृषणा उप ब्रुवे ।>
      text <यावीजिरे वृषणो देवयज्यया ता नः शर्म त्रिवरूथं वि यंसतः ॥>
      text <धृतव्रताः क्षत्रिया यज्ञनिष्कृतो बृहद्दिवा अध्वराणामभिश्रियः ।>
      text <अग्निहोतार ऋतसापो अद्रुहोऽपो असृजन्ननु वृत्रतूर्ये ॥>
      text <द्यावापृथिवी जनयन्नभि व्रताप ओषधीर्वनिनानि यज्ञिया ।>
      text <अन्तरिक्षं स्वरा पप्रुरूतये वशं देवासस्तन्वी नि मामृजुः ॥>
      text <धर्तारो दिव ऋभवः सुहस्ता वातापर्जन्या महिषस्य तन्यतोः ।>
      text <आप ओषधीः प्र तिरन्तु नो गिरो भगो रातिर्वाजिनो यन्तु मे हवम् ॥>
      text <समुद्रः सिन्धू रजो अन्तरिक्षमज एकपात्तनयित्नुरर्णवः ।>
      text <अहिर्बुध्न्यः शृणवद्वचांसि मे विश्वे देवास उत सूरयो मम ॥>
      text <स्याम वो मनवो देववीतये प्राञ्चं नो यज्ञं प्र णयत साधुया ।>
      text <आदित्या रुद्रा वसवः सुदानव इमा ब्रह्म शस्यमानानि जिन्वत ॥>
      text <दैव्या होतारा प्रथमा पुरोहित ऋतस्य पन्थामन्वेमि साधुया ।>
      text <क्षेत्रस्य पतिं प्रतिवेशमीमहे विश्वान्देवाँ अमृताँ अप्रयुच्छतः ॥>
      text <वसिष्ठासः पितृवद्वाचमक्रत देवाँ ईळाना ऋषिवत्स्वस्तये ।>
      text <प्रीता इव ज्ञातयः काममेत्यास्मे देवासोऽव धूनुता वसु ॥>
      text <देवान्वसिष्ठो अमृतान्ववन्दे ये विश्वा भुवनाभि प्रतस्थुः ।>
      text <ते नो रासन्तामुरुगायमद्य यूयं पात स्वस्तिभिः सदा नः ॥>
    text <ऋग्वेदः सूक्तं>
      text <इमां धियं सप्तशीर्ष्णीं पिता न ऋतप्रजातां बृहतीमविन्दत् ।>
      text <तुरीयं स्विज्जनयद्विश्वजन्योऽयास्य उक्थमिन्द्राय शंसन् ॥>
      text <ऋतं शंसन्त ऋजु दीध्याना दिवस्पुत्रासो असुरस्य वीराः ।>
      text <विप्रं पदमङ्गिरसो दधाना यज्ञस्य धाम प्रथमं मनन्त ॥>
      text <हंसैरिव सखिभिर्वावदद्भिरश्मन्मयानि नहना व्यस्यन् ।>
      text <बृहस्पतिरभिकनिक्रदद्गा उत प्रास्तौदुच्च विद्वाँ अगायत् ॥>
      text <अवो द्वाभ्यां पर एकया गा गुहा तिष्ठन्तीरनृतस्य सेतौ ।>
      text <बृहस्पतिस्तमसि ज्योतिरिच्छन्नुदुस्रा आकर्वि हि तिस्र आवः ॥>
      text <विभिद्या पुरं शयथेमपाचीं निस्त्रीणि साकमुदधेरकृन्तत् ।>
      text <बृहस्पतिरुषसं सूर्यं गामर्कं विवेद स्तनयन्निव द्यौः ॥>
      text <इन्द्रो वलं रक्षितारं दुघानां करेणेव वि चकर्ता रवेण ।>
      text <स्वेदाञ्जिभिराशिरमिच्छमानोऽरोदयत्पणिमा गा अमुष्णात् ॥>
      text <स ईं सत्येभिः सखिभिः शुचद्भिर्गोधायसं वि धनसैरदर्दः ।>
      text <ब्रह्मणस्पतिर्वृषभिर्वराहैर्घर्मस्वेदेभिर्द्रविणं व्यानट् ॥>
      text <ते सत्येन मनसा गोपतिं गा इयानास इषणयन्त धीभिः ।>
      text <बृहस्पतिर्मिथोअवद्यपेभिरुदुस्रिया असृजत स्वयुग्भिः ॥>
      text <तं वर्धयन्तो मतिभिः शिवाभिः सिंहमिव नानदतं सधस्थे ।>
      text <बृहस्पतिं वृषणं शूरसातौ भरेभरे अनु मदेम जिष्णुम् ॥>
      text <यदा वाजमसनद्विश्वरूपमा द्यामरुक्षदुत्तराणि सद्म ।>
      text <बृहस्पतिं वृषणं वर्धयन्तो नाना सन्तो बिभ्रतो ज्योतिरासा ॥>
      text <सत्यामाशिषं कृणुता वयोधै कीरिं चिद्ध्यवथ स्वेभिरेवैः ।>
      text <पश्चा मृधो अप भवन्तु विश्वास्तद्रोदसी शृणुतं विश्वमिन्वे ॥>
      text <इन्द्रो मह्ना महतो अर्णवस्य वि मूर्धानमभिनदर्बुदस्य ।>
      text <अहन्नहिमरिणात्सप्त सिन्धून्देवैर्द्यावापृथिवी प्रावतं नः ॥>
    text <ऋग्वेदः सूक्तं>
      text <उदप्रुतो न वयो रक्षमाणा वावदतो अभ्रियस्येव घोषाः ।>
      text <गिरिभ्रजो नोर्मयो मदन्तो बृहस्पतिमभ्यर्का अनावन् ॥>
      text <सं गोभिराङ्गिरसो नक्षमाणो भग इवेदर्यमणं निनाय ।>
      text <जने मित्रो न दम्पती अनक्ति बृहस्पते वाजयाशूँरिवाजौ ॥>
      text <साध्वर्या अतिथिनीरिषिरा स्पार्हाः सुवर्णा अनवद्यरूपाः ।>
      text <बृहस्पतिः पर्वतेभ्यो वितूर्या निर्गा ऊपे यवमिव स्थिविभ्यः ॥>
      text <आप्रुषायन्मधुन ऋतस्य योनिमवक्षिपन्नर्क उल्कामिव द्योः ।>
      text <बृहस्पतिरुद्धरन्नश्मनो गा भूम्या उद्नेव वि त्वचं बिभेद ॥>
      text <अप ज्योतिषा तमो अन्तरिक्षादुद्नः शीपालमिव वात आजत् ।>
      text <बृहस्पतिरनुमृश्या वलस्याभ्रमिव वात आ चक्र आ गाः ॥>
      text <यदा वलस्य पीयतो जसुं भेद्बृहस्पतिरग्नितपोभिरर्कैः ।>
      text <दद्भिर्न जिह्वा परिविष्टमाददाविर्निधीँरकृणोदुस्रियाणाम् ॥>
      text <बृहस्पतिरमत हि त्यदासां नाम स्वरीणां सदने गुहा यत् ।>
      text <आण्डेव भित्त्वा शकुनस्य गर्भमुदुस्रियाः पर्वतस्य त्मनाजत् ॥>
      text <अश्नापिनद्धं मधु पर्यपश्यन्मत्स्यं न दीन उदनि क्षियन्तम् ।>
      text <निष्टज्जभार चमसं न वृक्षाद्बृहस्पतिर्विरवेणा विकृत्य ॥>
      text <सोषामविन्दत्स स्वः सो अग्निं सो अर्केण वि बबाधे तमांसि ।>
      text <बृहस्पतिर्गोवपुषो वलस्य निर्मज्जानं न पर्वणो जभार ॥>
      text <हिमेव पर्णा मुषिता वनानि बृहस्पतिनाकृपयद्वलो गाः ।>
      text <अनानुकृत्यमपुनश्चकार यात्सूर्यामासा मिथ उच्चरातः ॥>
      text <अभि श्यावं न कृशनेभिरश्वं नक्षत्रेभिः पितरो द्यामपिंशन् ।>
      text <रात्र्यां तमो अदधुर्ज्योतिरहन्बृहस्पतिर्भिनदद्रिं विदद्गाः ॥>
      text <इदमकर्म नमो अभ्रियाय यः पूर्वीरन्वानोनवीति ।>
      text <बृहस्पतिः स हि गोभिः सो अश्वैः स वीरेभिः स नृभिर्नो वयो धात् ॥>
    text <ऋग्वेदः सूक्तं>
      text <भद्रा अग्नेर्वध्र्यश्वस्य संदृशो वामी प्रणीतिः सुरणा उपेतयः ।>
      text <यदीं सुमित्रा विशो अग्र इन्धते घृतेनाहुतो जरते दविद्युतत् ॥>
      text <घृतमग्नेर्वध्र्यश्वस्य वर्धनं घृतमन्नं घृतम्वस्य मेदनम् ।>
      text <घृतेनाहुत उर्विया वि पप्रथे सूर्य इव रोचते सर्पिरासुतिः ॥>
      text <यत्ते मनुर्यदनीकं सुमित्रः समीधे अग्ने तदिदं नवीयः ।>
      text <स रेवच्छोच स गिरो जुषस्व स वाजं दर्षि स इह श्रवो धाः ॥>
      text <यं त्वा पूर्वमीळितो वध्र्यश्वः समीधे अग्ने स इदं जुषस्व ।>
      text <स न स्तिपा उत भवा तनूपा दात्रं रक्षस्व यदिदं ते अस्मे ॥>
      text <भवा द्युम्नी वाध्र्यश्वोत गोपा मा त्वा तारीदभिमातिर्जनानाम् ।>
      text <शूर इव धृष्णुश्च्यवनः सुमित्रः प्र नु वोचं वाध्र्यश्वस्य नाम ॥>
      text <समज्र्या पर्वत्या वसूनि दासा वृत्राण्यार्या जिगेथ ।>
      text <शूर इव धृष्णुश्च्यवनो जनानां त्वमग्ने पृतनायूँरभि ष्याः ॥>
      text <दीर्घतन्तुर्बृहदुक्षायमग्निः सहस्रस्तरीः शतनीथ ऋभ्वा ।>
      text <द्युमान्द्युमत्सु नृभिर्मृज्यमानः सुमित्रेषु दीदयो देवयत्सु ॥>
      text <त्वे धेनुः सुदुघा जातवेदोऽसश्चतेव समना सबर्धुक् ।>
      text <त्वं नृभिर्दक्षिणावद्भिरग्ने सुमित्रेभिरिध्यसे देवयद्भिः ॥>
      text <देवाश्चित्ते अमृता जातवेदो महिमानं वाध्र्यश्व प्र वोचन् ।>
      text <यत्सम्पृच्छं मानुषीर्विश आयन्त्वं नृभिरजयस्त्वावृधेभिः ॥>
      text <पितेव पुत्रमबिभरुपस्थे त्वामग्ने वध्र्यश्वः सपर्यन् ।>
      text <जुषाणो अस्य समिधं यविष्ठोत पूर्वाँ अवनोर्व्राधतश्चित् ॥>
      text <शश्वदग्निर्वध्र्यश्वस्य शत्रून्नृभिर्जिगाय सुतसोमवद्भिः ।>
      text <समनं चिददहश्चित्रभानोऽव व्राधन्तमभिनद्वृधश्चित् ॥>
      text <अयमग्निर्वध्र्यश्वस्य वृत्रहा सनकात्प्रेद्धो नमसोपवाक्यः ।>
      text <स नो अजामीँरुत वा विजामीनभि तिष्ठ शर्धतो वाध्र्यश्व ॥>
    text <ऋग्वेदः सूक्तं>
      text <इमां मे अग्ने समिधं जुषस्वेळस्पदे प्रति हर्या घृताचीम् ।>
      text <वर्ष्मन्पृथिव्याः सुदिनत्वे अह्नामूर्ध्वो भव सुक्रतो देवयज्या ॥>
      text <आ देवानामग्रयावेह यातु नराशंसो विश्वरूपेभिरश्वैः ।>
      text <ऋतस्य पथा नमसा मियेधो देवेभ्यो देवतमः सुषूदत् ॥>
      text <शश्वत्तममीळते दूत्याय हविष्मन्तो मनुष्यासो अग्निम् ।>
      text <वहिष्ठैरश्वैः सुवृता रथेना देवान्वक्षि नि षदेह होता ॥>
      text <वि प्रथतां देवजुष्टं तिरश्चा दीर्घं द्राघ्मा सुरभि भूत्वस्मे ।>
      text <अहेळता मनसा देव बर्हिरिन्द्रज्येष्ठाँ उशतो यक्षि देवान् ॥>
      text <दिवो वा सानु स्पृशता वरीयः पृथिव्या वा मात्रया वि श्रयध्वम् ।>
      text <उशतीर्द्वारो महिना महद्भिर्देवं रथं रथयुर्धारयध्वम् ॥>
      text <देवी दिवो दुहितरा सुशिल्पे उषासानक्ता सदतां नि योनौ ।>
      text <आ वां देवास उशती उशन्त उरौ सीदन्तु सुभगे उपस्थे ॥>
      text <ऊर्ध्वो ग्रावा बृहदग्निः समिद्धः प्रिया धामान्यदितेरुपस्थे ।>
      text <पुरोहितावृत्विजा यज्ञे अस्मिन्विदुष्टरा द्रविणमा यजेथाम् ॥>
      text <तिस्रो देवीर्बर्हिरिदं वरीय आ सीदत चकृमा वः स्योनम् ।>
      text <मनुष्वद्यज्ञं सुधिता हवींषीळा देवी घृतपदी जुषन्त ॥>
      text <देव त्वष्टर्यद्ध चारुत्वमानड्यदङ्गिरसामभवः सचाभूः ।>
      text <स देवानां पाथ उप प्र विद्वाँ उशन्यक्षि द्रविणोदः सुरत्नः ॥>
      text <वनस्पते रशनया नियूया देवानां पाथ उप वक्षि विद्वान् ।>
      text <स्वदाति देवः कृणवद्धवींष्यवतां द्यावापृथिवी हवं मे ॥>
      text <आग्ने वह वरुणमिष्टये न इन्द्रं दिवो मरुतो अन्तरिक्षात् ।>
      text <सीदन्तु बर्हिर्विश्व आ यजत्राः स्वाहा देवा अमृता मादयन्ताम् ॥>
    text <ऋग्वेदः सूक्तं>
      text <बृहस्पते प्रथमं वाचो अग्रं यत्प्रैरत नामधेयं दधानाः ।>
      text <यदेषां श्रेष्ठं यदरिप्रमासीत्प्रेणा तदेषां निहितं गुहाविः ॥>
      text <सक्तुमिव तितउना पुनन्तो यत्र धीरा मनसा वाचमक्रत ।>
      text <अत्रा सखायः सख्यानि जानते भद्रैषां लक्ष्मीर्निहिताधि वाचि ॥>
      text <यज्ञेन वाचः पदवीयमायन्तामन्वविन्दन्नृषिषु प्रविष्टाम् ।>
      text <तामाभृत्या व्यदधुः पुरुत्रा तां सप्त रेभा अभि सं नवन्ते ॥>
      text <उत त्वः पश्यन्न ददर्श वाचमुत त्वः शृण्वन्न शृणोत्येनाम् ।>
      text <उतो त्वस्मै तन्वं वि सस्रे जायेव पत्य उशती सुवासाः ॥>
      text <उत त्वं सख्ये स्थिरपीतमाहुर्नैनं हिन्वन्त्यपि वाजिनेषु ।>
      text <अधेन्वा चरति माययैष वाचं शुश्रुवाँ अफलामपुष्पाम् ॥>
      text <यस्तित्याज सचिविदं सखायं न तस्य वाच्यपि भागो अस्ति ।>
      text <यदीं शृणोत्यलकं शृणोति नहि प्रवेद सुकृतस्य पन्थाम् ॥>
      text <अक्षण्वन्तः कर्णवन्तः सखायो मनोजवेष्वसमा बभूवुः ।>
      text <आदघ्नास उपकक्षास उ त्वे ह्रदा इव स्नात्वा उ त्वे ददृश्रे ॥>
      text <हृदा तष्टेषु मनसो जवेषु यद्ब्राह्मणाः संयजन्ते सखायः ।>
      text <अत्राह त्वं वि जहुर्वेद्याभिरोहब्रह्माणो वि चरन्त्यु त्वे ॥>
      text <इमे ये नार्वाङ्न परश्चरन्ति न ब्राह्मणासो न सुतेकरासः ।>
      text <त एते वाचमभिपद्य पापया सिरीस्तन्त्रं तन्वते अप्रजज्ञयः ॥>
      text <सर्वे नन्दन्ति यशसागतेन सभासाहेन सख्या सखायः ।>
      text <किल्बिषस्पृत्पितुषणिर्ह्येषामरं हितो भवति वाजिनाय ॥>
      text <ऋचां त्वः पोषमास्ते पुपुष्वान्गायत्रं त्वो गायति शक्वरीषु ।>
      text <ब्रह्मा त्वो वदति जातविद्यां यज्ञस्य मात्रां वि मिमीत उ त्वः ॥>
    text <ऋग्वेदः सूक्तं>
      text <देवानां नु वयं जाना प्र वोचाम विपन्यया ।>
      text <उक्थेषु शस्यमानेषु यः पश्यादुत्तरे युगे ॥>
      text <ब्रह्मणस्पतिरेता सं कर्मार इवाधमत् ।>
      text <देवानां पूर्व्ये युगेऽसतः सदजायत ॥>
      text <देवानां युगे प्रथमेऽसतः सदजायत ।>
      text <तदाशा अन्वजायन्त तदुत्तानपदस्परि ॥>
      text <भूर्जज्ञ उत्तानपदो भुव आशा अजायन्त ।>
      text <अदितेर्दक्षो अजायत दक्षाद्वदितिः परि ॥>
      text <अदितिर्ह्यजनिष्ट दक्ष या दुहिता तव ।>
      text <तां देवा अन्वजायन्त भद्रा अमृतबन्धवः ॥>
      text <यद्देवा अदः सलिले सुसंरब्धा अतिष्ठत ।>
      text <अत्रा वो नृत्यतामिव तीव्रो रेणुरपायत ॥>
      text <यद्देवा यतयो यथा भुवनान्यपिन्वत ।>
      text <अत्रा समुद्र आ गूळ्हमा सूर्यमजभर्तन ॥>
      text <अष्टौ पुत्रासो अदितेर्ये जातास्तन्वस्परि ।>
      text <देवाँ उप प्रैत्सप्तभिः परा मार्ताण्डमास्यत् ॥>
      text <सप्तभिः पुत्रैरदितिरुप प्रैत्पूर्व्यं युगम् ।>
      text <प्रजायै मृत्यवे त्वत्पुनर्मार्ताण्डमाभरत् ॥>
    text <ऋग्वेदः सूक्तं>
      text <जनिष्ठा उग्रः सहसे तुराय मन्द्र ओजिष्ठो बहुलाभिमानः ।>
      text <अवर्धन्निन्द्रं मरुतश्चिदत्र माता यद्वीरं दधनद्धनिष्ठा ॥>
      text <द्रुहो निषत्ता पृशनी चिदेवैः पुरू शंसेन वावृधुष्ट इन्द्रम् ।>
      text <अभीवृतेव ता महापदेन ध्वान्तात्प्रपित्वादुदरन्त गर्भाः ॥>
      text <ऋष्वा ते पादा प्र यज्जिगास्यवर्धन्वाजा उत ये चिदत्र ।>
      text <त्वमिन्द्र सालावृकान्सहस्रमासन्दधिषे अश्विना ववृत्याः ॥>
      text <समना तूर्णिरुप यासि यज्ञमा नासत्या सख्याय वक्षि ।>
      text <वसाव्यामिन्द्र धारयः सहस्राश्विना शूर ददतुर्मघानि ॥>
      text <मन्दमान ऋतादधि प्रजायै सखिभिरिन्द्र इषिरेभिरर्थम् ।>
      text <आभिर्हि माया उप दस्युमागान्मिहः प्र तम्रा अवपत्तमांसि ॥>
      text <सनामाना चिद्ध्वसयो न्यस्मा अवाहन्निन्द्र उषसो यथानः ।>
      text <ऋष्वैरगच्छः सखिभिर्निकामैः साकं प्रतिष्ठा हृद्या जघन्थ ॥>
      text <त्वं जघन्थ नमुचिं मखस्युं दासं कृण्वान ऋषये विमायम् ।>
      text <त्वं चकर्थ मनवे स्योनान्पथो देवत्राञ्जसेव यानान् ॥>
      text <त्वमेतानि पप्रिषे वि नामेशान इन्द्र दधिषे गभस्तौ ।>
      text <अनु त्वा देवाः शवसा मदन्त्युपरिबुध्नान्वनिनश्चकर्थ ॥>
      text <चक्रं यदस्याप्स्वा निषत्तमुतो तदस्मै मध्विच्चच्छद्यात् ।>
      text <पृथिव्यामतिषितं यदूधः पयो गोष्वदधा ओषधीषु ॥>
      text <अश्वादियायेति यद्वदन्त्योजसो जातमुत मन्य एनम् ।>
      text <मन्योरियाय हर्म्येषु तस्थौ यतः प्रजज्ञ इन्द्रो अस्य वेद ॥>
      text <वयः सुपर्णा उप सेदुरिन्द्रं प्रियमेधा ऋषयो नाधमानाः ।>
      text <अप ध्वान्तमूर्णुहि पूर्धि चक्षुर्मुमुग्ध्यस्मान्निधयेव बद्धान् ॥>
    text <ऋग्वेदः सूक्तं>
      text <वसूनां वा चर्कृष इयक्षन्धिया वा यज्ञैर्वा रोदस्योः ।>
      text <अर्वन्तो वा ये रयिमन्तः सातौ वनुं वा ये सुश्रुणं सुश्रुतो धुः ॥>
      text <हव एषामसुरो नक्षत द्यां श्रवस्यता मनसा निंसत क्षाम् ।>
      text <चक्षाणा यत्र सुविताय देवा द्यौर्न वारेभिः कृणवन्त स्वैः ॥>
      text <इयमेषाममृतानां गीः सर्वताता ये कृपणन्त रत्नम् ।>
      text <धियं च यज्ञं च साधन्तस्ते नो धान्तु वसव्यमसामि ॥>
      text <आ तत्त इन्द्रायवः पनन्ताभि य ऊर्वं गोमन्तं तितृत्सान् ।>
      text <सकृत्स्वं ये पुरुपुत्रां महीं सहस्रधारां बृहतीं दुदुक्षन् ॥>
      text <शचीव इन्द्रमवसे कृणुध्वमनानतं दमयन्तं पृतन्यून् ।>
      text <ऋभुक्षणं मघवानं सुवृक्तिं भर्ता यो वज्रं नर्यं पुरुक्षुः ॥>
      text <यद्वावान पुरुतमं पुराषाळा वृत्रहेन्द्रो नामान्यप्राः ।>
      text <अचेति प्रासहस्पतिस्तुविष्मान्यदीमुश्मसि कर्तवे करत्तत् ॥>
    text <ऋग्वेदः सूक्तं>
      text <प्र सु व आपो महिमानमुत्तमं कारुर्वोचाति सदने विवस्वतः ।>
      text <प्र सप्तसप्त त्रेधा हि चक्रमुः प्र सृत्वरीणामति सिन्धुरोजसा ॥>
      text <प्र तेऽरदद्वरुणो यातवे पथः सिन्धो यद्वाजाँ अभ्यद्रवस्त्वम् ।>
      text <भूम्या अधि प्रवता यासि सानुना यदेषामग्रं जगतामिरज्यसि ॥>
      text <दिवि स्वनो यतते भूम्योपर्यनन्तं शुष्ममुदियर्ति भानुना ।>
      text <अभ्रादिव प्र स्तनयन्ति वृष्टयः सिन्धुर्यदेति वृषभो न रोरुवत् ॥>
      text <अभि त्वा सिन्धो शिशुमिन्न मातरो वाश्रा अर्षन्ति पयसेव धेनवः ।>
      text <राजेव युध्वा नयसि त्वमित्सिचौ यदासामग्रं प्रवतामिनक्षसि ॥>
      text <इमं मे गङ्गे यमुने सरस्वति शुतुद्रि स्तोमं सचता परुष्ण्या ।>
      text <असिक्न्या मरुद्वृधे वितस्तयार्जीकीये शृणुह्या सुषोमया ॥>
      text <तृष्टामया प्रथमं यातवे सजूः सुसर्त्वा रसया श्वेत्या त्या ।>
      text <त्वं सिन्धो कुभया गोमतीं क्रुमुं मेहत्न्वा सरथं याभिरीयसे ॥>
      text <ऋजीत्येनी रुशती महित्वा परि ज्रयांसि भरते रजांसि ।>
      text <अदब्धा सिन्धुरपसामपस्तमाश्वा न चित्रा वपुषीव दर्शता ॥>
      text <स्वश्वा सिन्धुः सुरथा सुवासा हिरण्ययी सुकृता वाजिनीवती ।>
      text <ऊर्णावती युवतिः सीलमावत्युताधि वस्ते सुभगा मधुवृधम् ॥>
      text <सुखं रथं युयुजे सिन्धुरश्विनं तेन वाजं सनिषदस्मिन्नाजौ ।>
      text <महान्ह्यस्य महिमा पनस्यतेऽदब्धस्य स्वयशसो विरप्शिनः ॥>
    text <ऋग्वेदः सूक्तं>
      text <आ व ऋञ्जस ऊर्जां व्युष्टिष्विन्द्रं मरुतो रोदसी अनक्तन ।>
      text <उभे यथा नो अहनी सचाभुवा सदःसदो वरिवस्यात उद्भिदा ॥>
      text <तदु श्रेष्ठं सवनं सुनोतनात्यो न हस्तयतो अद्रिः सोतरि ।>
      text <विदद्ध्यर्यो अभिभूति पौंस्यं महो राये चित्तरुते यदर्वतः ॥>
      text <तदिद्ध्यस्य सवनं विवेरपो यथा पुरा मनवे गातुमश्रेत् ।>
      text <गोअर्णसि त्वाष्ट्रे अश्वनिर्णिजि प्रेमध्वरेष्वध्वराँ अशिश्रयुः ॥>
      text <अप हत रक्षसो भङ्गुरावत स्कभायत निरृतिं सेधतामतिम् ।>
      text <आ नो रयिं सर्ववीरं सुनोतन देवाव्यं भरत श्लोकमद्रयः ॥>
      text <दिवश्चिदा वोऽमवत्तरेभ्यो विभ्वना चिदाश्वपस्तरेभ्यः ।>
      text <वायोश्चिदा सोमरभस्तरेभ्योऽग्नेश्चिदर्च पितुकृत्तरेभ्यः ॥>
      text <भुरन्तु नो यशसः सोत्वन्धसो ग्रावाणो वाचा दिविता दिवित्मता ।>
      text <नरो यत्र दुहते काम्यं मध्वाघोषयन्तो अभितो मिथस्तुरः ॥>
      text <सुन्वन्ति सोमं रथिरासो अद्रयो निरस्य रसं गविषो दुहन्ति ते ।>
      text <दुहन्त्यूधरुपसेचनाय कं नरो हव्या न मर्जयन्त आसभिः ॥>
      text <एते नरः स्वपसो अभूतन य इन्द्राय सुनुथ सोममद्रयः ।>
      text <वामंवामं वो दिव्याय धाम्ने वसुवसु वः पार्थिवाय सुन्वते ॥>
    text <ऋग्वेदः सूक्तं>
      text <अभ्रप्रुषो न वाचा प्रुषा वसु हविष्मन्तो न यज्ञा विजानुषः ।>
      text <सुमारुतं न ब्रह्माणमर्हसे गणमस्तोष्येषां न शोभसे ॥>
      text <श्रिये मर्यासो अञ्जीँरकृण्वत सुमारुतं न पूर्वीरति क्षपः ।>
      text <दिवस्पुत्रास एता न येतिर आदित्यासस्ते अक्रा न वावृधुः ॥>
      text <प्र ये दिवः पृथिव्या न बर्हणा त्मना रिरिच्रे अभ्रान्न सूर्यः ।>
      text <पाजस्वन्तो न वीराः पनस्यवो रिशादसो न मर्या अभिद्यवः ॥>
      text <युष्माकं बुध्ने अपां न यामनि विथुर्यति न मही श्रथर्यति ।>
      text <विश्वप्सुर्यज्ञो अर्वागयं सु वः प्रयस्वन्तो न सत्राच आ गत ॥>
      text <यूयं धूर्षु प्रयुजो न रश्मिभिर्ज्योतिष्मन्तो न भासा व्युष्टिषु ।>
      text <श्येनासो न स्वयशसो रिशादसः प्रवासो न प्रसितासः परिप्रुषः ॥>
      text <प्र यद्वहध्वे मरुतः पराकाद्यूयं महः संवरणस्य वस्वः ।>
      text <विदानासो वसवो राध्यस्याराच्चिद्द्वेषः सनुतर्युयोत ॥>
      text <य उदृचि यज्ञे अध्वरेष्ठा मरुद्भ्यो न मानुषो ददाशत् ।>
      text <रेवत्स वयो दधते सुवीरं स देवानामपि गोपीथे अस्तु ॥>
      text <ते हि यज्ञेषु यज्ञियास ऊमा आदित्येन नाम्ना शम्भविष्ठाः ।>
      text <ते नोऽवन्तु रथतूर्मनीषां महश्च यामन्नध्वरे चकानाः ॥>
    text <ऋग्वेदः सूक्तं>
      text <विप्रासो न मन्मभिः स्वाध्यो देवाव्यो न यज्ञैः स्वप्नसः ।>
      text <राजानो न चित्राः सुसंदृशः क्षितीनां न मर्या अरेपसः ॥>
      text <अग्निर्न ये भ्राजसा रुक्मवक्षसो वातासो न स्वयुजः सद्यऊतयः ।>
      text <प्रज्ञातारो न ज्येष्ठाः सुनीतयः सुशर्माणो न सोमा ऋतं यते ॥>
      text <वातासो न ये धुनयो जिगत्नवोऽग्नीनां न जिह्वा विरोकिणः ।>
      text <वर्मण्वन्तो न योधाः शिमीवन्तः पितॄणां न शंसाः सुरातयः ॥>
      text <रथानां न येऽराः सनाभयो जिगीवांसो न शूरा अभिद्यवः ।>
      text <वरेयवो न मर्या घृतप्रुषोऽभिस्वर्तारो अर्कं न सुष्टुभः ॥>
      text <अश्वासो न ये ज्येष्ठास आशवो दिधिषवो न रथ्यः सुदानवः ।>
      text <आपो न निम्नैरुदभिर्जिगत्नवो विश्वरूपा अङ्गिरसो न सामभिः ॥>
      text <ग्रावाणो न सूरयः सिन्धुमातर आदर्दिरासो अद्रयो न विश्वहा ।>
      text <शिशूला न क्रीळयः सुमातरो महाग्रामो न यामन्नुत त्विषा ॥>
      text <उषसां न केतवोऽध्वरश्रियः शुभंयवो नाञ्जिभिर्व्यश्वितन् ।>
      text <सिन्धवो न ययियो भ्राजदृष्टयः परावतो न योजनानि ममिरे ॥>
      text <सुभागान्नो देवाः कृणुता सुरत्नानस्मान्स्तोतॄन्मरुतो वावृधानाः ।>
      text <अधि स्तोत्रस्य सख्यस्य गात सनाद्धि वो रत्नधेयानि सन्ति ॥>
    text <ऋग्वेदः सूक्तं>
      text <अपश्यमस्य महतो महित्वममर्त्यस्य मर्त्यासु विक्षु ।>
      text <नाना हनू विभृते सं भरेते असिन्वती बप्सती भूर्यत्तः ॥>
      text <गुहा शिरो निहितमृधगक्षी असिन्वन्नत्ति जिह्वया वनानि ।>
      text <अत्राण्यस्मै पड्भिः सं भरन्त्युत्तानहस्ता नमसाधि विक्षु ॥>
      text <प्र मातुः प्रतरं गुह्यमिच्छन्कुमारो न वीरुधः सर्पदुर्वीः ।>
      text <ससं न पक्वमविदच्छुचन्तं रिरिह्वांसं रिप उपस्थे अन्तः ॥>
      text <तद्वामृतं रोदसी प्र ब्रवीमि जायमानो मातरा गर्भो अत्ति ।>
      text <नाहं देवस्य मर्त्यश्चिकेताग्निरङ्ग विचेताः स प्रचेताः ॥>
      text <यो अस्मा अन्नं तृष्वादधात्याज्यैर्घृतैर्जुहोति पुष्यति ।>
      text <तस्मै सहस्रमक्षभिर्वि चक्षेऽग्ने विश्वतः प्रत्यङ्ङसि त्वम् ॥>
      text <किं देवेषु त्यज एनश्चकर्थाग्ने पृच्छामि नु त्वामविद्वान् ।>
      text <अक्रीळन्क्रीळन्हरिरत्तवेऽदन्वि पर्वशश्चकर्त गामिवासिः ॥>
      text <विषूचो अश्वान्युयुजे वनेजा ऋजीतिभी रशनाभिर्गृभीतान् ।>
      text <चक्षदे मित्रो वसुभिः सुजातः समानृधे पर्वभिर्वावृधानः ॥>
    text <ऋग्वेदः सूक्तं>
      text <अग्निः सप्तिं वाजम्भरं ददात्यग्निर्वीरं श्रुत्यं कर्मनिष्ठाम् ।>
      text <अग्नी रोदसी वि चरत्समञ्जन्नग्निर्नारीं वीरकुक्षिं पुरंधिम् ॥>
      text <अग्नेरप्नसः समिदस्तु भद्राग्निर्मही रोदसी आ विवेश ।>
      text <अग्निरेकं चोदयत्समत्स्वग्निर्वृत्राणि दयते पुरूणि ॥>
      text <अग्निर्ह त्यं जरतः कर्णमावाग्निरद्भ्यो निरदहज्जरूथम् ।>
      text <अग्निरत्रिं घर्म उरुष्यदन्तरग्निर्नृमेधं प्रजयासृजत्सम् ॥>
      text <अग्निर्दाद्द्रविणं वीरपेशा अग्निरृषिं यः सहस्रा सनोति ।>
      text <अग्निर्दिवि हव्यमा ततानाग्नेर्धामानि विभृता पुरुत्रा ॥>
      text <अग्निमुक्थैरृषयो वि ह्वयन्तेऽग्निं नरो यामनि बाधितासः ।>
      text <अग्निं वयो अन्तरिक्षे पतन्तोऽग्निः सहस्रा परि याति गोनाम् ॥>
      text <अग्निं विश ईळते मानुषीर्या अग्निं मनुषो नहुषो वि जाताः ।>
      text <अग्निर्गान्धर्वीं पथ्यामृतस्याग्नेर्गव्यूतिर्घृत आ निषत्ता ॥>
      text <अग्नये ब्रह्म ऋभवस्ततक्षुरग्निं महामवोचामा सुवृक्तिम् ।>
      text <अग्ने प्राव जरितारं यविष्ठाग्ने महि द्रविणमा यजस्व ॥>
    text <ऋग्वेदः सूक्तं>
      text <य इमा विश्वा भुवनानि जुह्वदृषिर्होता न्यसीदत्पिता नः ।>
      text <स आशिषा द्रविणमिच्छमानः प्रथमच्छदवराँ आ विवेश ॥>
      text <किं स्विदासीदधिष्ठानमारम्भणं कतमत्स्वित्कथासीत् ।>
      text <यतो भूमिं जनयन्विश्वकर्मा वि द्यामौर्णोन्महिना विश्वचक्षाः ॥>
      text <विश्वतश्चक्षुरुत विश्वतोमुखो विश्वतोबाहुरुत विश्वतस्पात् ।>
      text <सं बाहुभ्यां धमति सं पतत्रैर्द्यावाभूमी जनयन्देव एकः ॥>
      text <किं स्विद्वनं क उ स वृक्ष आस यतो द्यावापृथिवी निष्टतक्षुः ।>
      text <मनीषिणो मनसा पृच्छतेदु तद्यदध्यतिष्ठद्भुवनानि धारयन् ॥>
      text <या ते धामानि परमाणि यावमा या मध्यमा विश्वकर्मन्नुतेमा ।>
      text <शिक्षा सखिभ्यो हविषि स्वधावः स्वयं यजस्व तन्वं वृधानः ॥>
      text <विश्वकर्मन्हविषा वावृधानः स्वयं यजस्व पृथिवीमुत द्याम् ।>
      text <मुह्यन्त्वन्ये अभितो जनास इहास्माकं मघवा सूरिरस्तु ॥>
      text <वाचस्पतिं विश्वकर्माणमूतये मनोजुवं वाजे अद्या हुवेम ।>
      text <स नो विश्वानि हवनानि जोषद्विश्वशम्भूरवसे साधुकर्मा ॥>
    text <ऋग्वेदः सूक्तं>
      text <चक्षुषः पिता मनसा हि धीरो घृतमेने अजनन्नन्नमाने ।>
      text <यदेदन्ता अददृहन्त पूर्व आदिद्द्यावापृथिवी अप्रथेताम् ॥>
      text <विश्वकर्मा विमना आद्विहाया धाता विधाता परमोत संदृक् ।>
      text <तेषामिष्टानि समिषा मदन्ति यत्रा सप्तऋषीन्पर एकमाहुः ॥>
      text <यो नः पिता जनिता यो विधाता धामानि वेद भुवनानि विश्वा ।>
      text <यो देवानां नामधा एक एव तं सम्प्रश्नं भुवना यन्त्यन्या ॥>
      text <त आयजन्त द्रविणं समस्मा ऋषयः पूर्वे जरितारो न भूना ।>
      text <असूर्ते सूर्ते रजसि निषत्ते ये भूतानि समकृण्वन्निमानि ॥>
      text <परो दिवा पर एना पृथिव्या परो देवेभिरसुरैर्यदस्ति ।>
      text <कं स्विद्गर्भं प्रथमं दध्र आपो यत्र देवाः समपश्यन्त विश्वे ॥>
      text <तमिद्गर्भं प्रथमं दध्र आपो यत्र देवाः समगच्छन्त विश्वे ।>
      text <अजस्य नाभावध्येकमर्पितं यस्मिन्विश्वानि भुवनानि तस्थुः ॥>
      text <न तं विदाथ य इमा जजानान्यद्युष्माकमन्तरं बभूव ।>
      text <नीहारेण प्रावृता जल्प्या चासुतृप उक्थशासश्चरन्ति ॥>
    text <ऋग्वेदः सूक्तं>
      text <यस्ते मन्योऽविधद्वज्र सायक सह ओजः पुष्यति विश्वमानुषक् ।>
      text <साह्याम दासमार्यं त्वया युजा सहस्कृतेन सहसा सहस्वता ॥>
      text <मन्युरिन्द्रो मन्युरेवास देवो मन्युर्होता वरुणो जातवेदाः ।>
      text <मन्युं विश ईळते मानुषीर्याः पाहि नो मन्यो तपसा सजोषाः ॥>
      text <अभीहि मन्यो तवसस्तवीयान्तपसा युजा वि जहि शत्रून् ।*>
      text <अमित्रहा वृत्रहा दस्युहा च विश्वा वसून्या भरा त्वं नः ॥>
      text <त्वं हि मन्यो अभिभूत्योजाः स्वयम्भूर्भामो अभिमातिषाहः ।>
      text <विश्वचर्षणिः सहुरिः सहावानस्मास्वोजः पृतनासु धेहि ॥>
      text <अभागः सन्नप परेतो अस्मि तव क्रत्वा तविषस्य प्रचेतः ।>
      text <तं त्वा मन्यो अक्रतुर्जिहीळाहं स्वा तनूर्बलदेयाय मेहि ॥>
      text <अयं ते अस्म्युप मेह्यर्वाङ्प्रतीचीनः सहुरे विश्वधायः ।>
      text <मन्यो वज्रिन्नभि मामा ववृत्स्व हनाव दस्यूँरुत बोध्यापेः ॥>
      text <अभि प्रेहि दक्षिणतो भवा मेऽधा वृत्राणि जङ्घनाव भूरि ।>
      text <जुहोमि ते धरुणं मध्वो अग्रमुभा उपांशु प्रथमा पिबाव ॥>
    text <ऋग्वेदः सूक्तं>
      text <त्वया मन्यो सरथमारुजन्तो हर्षमाणासो धृषिता मरुत्वः ।>
      text <तिग्मेषव आयुधा संशिशाना अभि प्र यन्तु नरो अग्निरूपाः ॥>
      text <अग्निरिव मन्यो त्विषितः सहस्व सेनानीर्नः सहुरे हूत एधि ।>
      text <हत्वाय शत्रून्वि भजस्व वेद ओजो मिमानो वि मृधो नुदस्व ॥>
      text <सहस्व मन्यो अभिमातिमस्मे रुजन्मृणन्प्रमृणन्प्रेहि शत्रून् ।>
      text <उग्रं ते पाजो नन्वा रुरुध्रे वशी वशं नयस एकज त्वम् ॥>
      text <एको बहूनामसि मन्यवीळितो विशंविशं युधये सं शिशाधि ।>
      text <अकृत्तरुक्त्वया युजा वयं द्युमन्तं घोषं विजयाय कृण्महे ॥>
      text <विजेषकृदिन्द्र इवानवब्रवोऽस्माकं मन्यो अधिपा भवेह ।>
      text <प्रियं ते नाम सहुरे गृणीमसि विद्मा तमुत्सं यत आबभूथ ॥>
      text <आभूत्या सहजा वज्र सायक सहो बिभर्ष्यभिभूत उत्तरम् ।>
      text <क्रत्वा नो मन्यो सह मेद्येधि महाधनस्य पुरुहूत संसृजि ॥>
      text <संसृष्टं धनमुभयं समाकृतमस्मभ्यं दत्तां वरुणश्च मन्युः ।>
      text <भियं दधाना हृदयेषु शत्रवः पराजितासो अप नि लयन्ताम् ॥>
    text <ऋग्वेदः सूक्तं>
      text <सत्येनोत्तभिता भूमिः सूर्येणोत्तभिता द्यौः ।>
      text <ऋतेनादित्यास्तिष्ठन्ति दिवि सोमो अधि श्रितः ॥>
      text <सोमेनादित्या बलिनः सोमेन पृथिवी मही ।>
      text <अथो नक्षत्राणामेषामुपस्थे सोम आहितः ॥>
      text <सोमं मन्यते पपिवान्यत्सम्पिंषन्त्योषधिम् ।>
      text <सोमं यं ब्रह्माणो विदुर्न तस्याश्नाति कश्चन ॥>
      text <आच्छद्विधानैर्गुपितो बार्हतैः सोम रक्षितः ।>
      text <ग्राव्णामिच्छृण्वन्तिष्ठसि न ते अश्नाति पार्थिवः ॥>
      text <यत्त्वा देव प्रपिबन्ति तत आ प्यायसे पुनः ।>
      text <वायुः सोमस्य रक्षिता समानां मास आकृतिः ॥>
      text <रैभ्यासीदनुदेयी नाराशंसी न्योचनी ।>
      text <सूर्याया भद्रमिद्वासो गाथयैति परिष्कृतम् ॥>
      text <चित्तिरा उपबर्हणं चक्षुरा अभ्यञ्जनम् ।>
      text <द्यौर्भूमिः कोश आसीद्यदयात्सूर्या पतिम् ॥>
      text <स्तोमा आसन्प्रतिधयः कुरीरं छन्द ओपशः ।>
      text <सूर्याया अश्विना वराग्निरासीत्पुरोगवः ॥>
      text <सोमो वधूयुरभवदश्विनास्तामुभा वरा ।>
      text <सूर्यां यत्पत्ये शंसन्तीं मनसा सविताददात् ॥>
      text <मनो अस्या अन आसीद्द्यौरासीदुत च्छदिः ।>
      text <शुक्रावनड्वाहावास्तां यदयात्सूर्या गृहम् ॥>
      text <ऋक्सामाभ्यामभिहितौ गावौ ते सामनावितः ।>
      text <श्रोत्रं ते चक्रे आस्तां दिवि पन्थाश्चराचारः ॥>
      text <शुची ते चक्रे यात्या व्यानो अक्ष आहतः ।>
      text <अनो मनस्मयं सूर्यारोहत्प्रयती पतिम् ॥>
      text <सूर्याया वहतुः प्रागात्सविता यमवासृजत् ।>
      text <अघासु हन्यन्ते गावोऽर्जुन्योः पर्युह्यते ॥>
      text <यदश्विना पृच्छमानावयातं त्रिचक्रेण वहतुं सूर्यायाः ।>
      text <विश्वे देवा अनु तद्वामजानन्पुत्रः पितराववृणीत पूषा ॥>
      text <यदयातं शुभस्पती वरेयं सूर्यामुप ।>
      text <क्वैकं चक्रं वामासीत्क्व देष्ट्राय तस्थथुः ॥>
      text <द्वे ते चक्रे सूर्ये ब्रह्माण ऋतुथा विदुः ।>
      text <अथैकं चक्रं यद्गुहा तदद्धातय इद्विदुः ॥>
      text <सूर्यायै देवेभ्यो मित्राय वरुणाय च ।>
      text <ये भूतस्य प्रचेतस इदं तेभ्योऽकरं नमः ॥>
      text <पूर्वापरं चरतो माययैतौ शिशू क्रीळन्तौ परि यातो अध्वरम् ।>
      text <विश्वान्यन्यो भुवनाभिचष्ट ऋतूँरन्यो विदधज्जायते पुनः ॥>
      text <नवोनवो भवति जायमानोऽह्नां केतुरुषसामेत्यग्रम् ।>
      text <भागं देवेभ्यो वि दधात्यायन्प्र चन्द्रमास्तिरते दीर्घमायुः ॥>
      text <सुकिंशुकं शल्मलिं विश्वरूपं हिरण्यवर्णं सुवृतं सुचक्रम् ।>
      text <आ रोह सूर्ये अमृतस्य लोकं स्योनं पत्ये वहतुं कृणुष्व ॥>
      text <उदीर्ष्वातः पतिवती ह्येषा विश्वावसुं नमसा गीर्भिरीळे ।>
      text <अन्यामिच्छ पितृषदं व्यक्तां स ते भागो जनुषा तस्य विद्धि ॥>
      text <उदीर्ष्वातो विश्वावसो नमसेळा महे त्वा ।>
      text <अन्यामिच्छ प्रफर्व्यं सं जायां पत्या सृज ॥>
      text <अनृक्षरा ऋजवः सन्तु पन्था येभिः सखायो यन्ति नो वरेयम् ।>
      text <समर्यमा सं भगो नो निनीयात्सं जास्पत्यं सुयममस्तु देवाः ॥>
      text <प्र त्वा मुञ्चामि वरुणस्य पाशाद्येन त्वाबध्नात्सविता सुशेवः ।>
      text <ऋतस्य योनौ सुकृतस्य लोकेऽरिष्टां त्वा सह पत्या दधामि ॥>
      text <प्रेतो मुञ्चामि नामुतः सुबद्धाममुतस्करम् ।>
      text <यथेयमिन्द्र मीढ्वः सुपुत्रा सुभगासति ॥>
      text <पूषा त्वेतो नयतु हस्तगृह्याश्विना त्वा प्र वहतां रथेन ।>
      text <गृहान्गच्छ गृहपत्नी यथासो वशिनी त्वं विदथमा वदासि ॥>
      text <इह प्रियं प्रजया ते समृध्यतामस्मिन्गृहे गार्हपत्याय जागृहि ।>
      text <एना पत्या तन्वं सं सृजस्वाधा जिव्री विदथमा वदाथः ॥>
      text <नीललोहितं भवति कृत्यासक्तिर्व्यज्यते ।>
      text <एधन्ते अस्या ज्ञातयः पतिर्बन्धेषु बध्यते ॥>
      text <परा देहि शामुल्यं ब्रह्मभ्यो वि भजा वसु ।>
      text <कृत्यैषा पद्वती भूत्व्या जाया विशते पतिम् ॥>
      text <अश्रीरा तनूर्भवति रुशती पापयामुया ।>
      text <पतिर्यद्वध्वो वाससा स्वमङ्गमभिधित्सते ॥>
      text <ये वध्वश्चन्द्रं वहतुं यक्ष्मा यन्ति जनादनु ।>
      text <पुनस्तान्यज्ञिया देवा नयन्तु यत आगताः ॥>
      text <मा विदन्परिपन्थिनो य आसीदन्ति दम्पती ।>
      text <सुगेभिर्दुर्गमतीतामप द्रान्त्वरातयः ॥>
      text <सुमङ्गलीरियं वधूरिमां समेत पश्यत ।>
      text <सौभाग्यमस्यै दत्त्वायाथास्तं वि परेतन ॥>
      text <तृष्टमेतत्कटुकमेतदपाष्ठवद्विषवन्नैतदत्तवे ।>
      text <सूर्यां यो ब्रह्मा विद्यात्स इद्वाधूयमर्हति ॥>
      text <आशसनं विशसनमथो अधिविकर्तनम् ।>
      text <सूर्यायाः पश्य रूपाणि तानि ब्रह्मा तु शुन्धति ॥>
      text <गृभ्णामि ते सौभगत्वाय हस्तं मया पत्या जरदष्टिर्यथासः ।>
      text <भगो अर्यमा सविता पुरंधिर्मह्यं त्वादुर्गार्हपत्याय देवाः ॥>
      text <तां पूषञ्छिवतमामेरयस्व यस्यां बीजं मनुष्या वपन्ति ।>
      text <या न ऊरू उशती विश्रयाते यस्यामुशन्तः प्रहराम शेपम् ॥>
      text <तुभ्यमग्रे पर्यवहन्सूर्यां वहतुना सह ।>
      text <पुनः पतिभ्यो जायां दा अग्ने प्रजया सह ॥>
      text <पुनः पत्नीमग्निरदादायुषा सह वर्चसा ।>
      text <दीर्घायुरस्या यः पतिर्जीवाति शरदः शतम् ॥>
      text <सोमः प्रथमो विविदे गन्धर्वो विविद उत्तरः ।*>
      text <तृतीयो अग्निष्टे पतिस्तुरीयस्ते मनुष्यजाः ॥>
      text <सोमो ददद्गन्धर्वाय गन्धर्वो दददग्नये ।>
      text <रयिं च पुत्राँश्चादादग्निर्मह्यमथो इमाम् ॥>
      text <इहैव स्तं मा वि यौष्टं विश्वमायुर्व्यश्नुतम् ।>
      text <क्रीळन्तौ पुत्रैर्नप्तृभिर्मोदमानौ स्वे गृहे ॥>
      text <आ नः प्रजां जनयतु प्रजापतिराजरसाय समनक्त्वर्यमा ।>
      text <अदुर्मङ्गलीः पतिलोकमा विश शं नो भव द्विपदे शं चतुष्पदे ॥>
      text <अघोरचक्षुरपतिघ्न्येधि शिवा पशुभ्यः सुमनाः सुवर्चाः ।>
      text <वीरसूर्देवकामा स्योना शं नो भव द्विपदे शं चतुष्पदे ॥>
      text <इमां त्वमिन्द्र मीढ्वः सुपुत्रां सुभगां कृणु ।>
      text <दशास्यां पुत्राना धेहि पतिमेकादशं कृधि ॥>
      text <सम्राज्ञी श्वशुरे भव सम्राज्ञी श्वश्र्वां भव ।>
      text <ननान्दरि सम्राज्ञी भव सम्राज्ञी अधि देवृषु ॥>
      text <समञ्जन्तु विश्वे देवाः समापो हृदयानि नौ ।>
      text <सं मातरिश्वा सं धाता समु देष्ट्री दधातु नौ ॥>
    text <ऋग्वेदः सूक्तं>
      text <वि हि सोतोरसृक्षत नेन्द्रं देवममंसत ।>
      text <यत्रामदद्वृषाकपिरर्यः पुष्टेषु मत्सखा विश्वस्मादिन्द्र उत्तरः ॥>
      text <परा हीन्द्र धावसि वृषाकपेरति व्यथिः ।>
      text <नो अह प्र विन्दस्यन्यत्र सोमपीतये विश्वस्मादिन्द्र उत्तरः ॥>
      text <किमयं त्वां वृषाकपिश्चकार हरितो मृगः ।>
      text <यस्मा इरस्यसीदु न्वर्यो वा पुष्टिमद्वसु विश्वस्मादिन्द्र उत्तरः ॥>
      text <यमिमं त्वं वृषाकपिं प्रियमिन्द्राभिरक्षसि ।>
      text <श्वा न्वस्य जम्भिषदपि कर्णे वराहयुर्विश्वस्मादिन्द्र उत्तरः ॥>
      text <प्रिया तष्टानि मे कपिर्व्यक्ता व्यदूदुषत् ।>
      text <शिरो न्वस्य राविषं न सुगं दुष्कृते भुवं विश्वस्मादिन्द्र उत्तरः ॥>
      text <न मत्स्त्री सुभसत्तरा न सुयाशुतरा भुवत् ।>
      text <न मत्प्रतिच्यवीयसी न सक्थ्युद्यमीयसी विश्वस्मादिन्द्र उत्तरः ॥>
      text <उवे अम्ब सुलाभिके यथेवाङ्ग भविष्यति ।>
      text <भसन्मे अम्ब सक्थि मे शिरो मे वीव हृष्यति विश्वस्मादिन्द्र उत्तरः ॥>
      text <किं सुबाहो स्वङ्गुरे पृथुष्टो पृथुजाघने ।>
      text <किं शूरपत्नि नस्त्वमभ्यमीषि वृषाकपिं विश्वस्मादिन्द्र उत्तरः ॥>
      text <अवीरामिव मामयं शरारुरभि मन्यते ।>
      text <उताहमस्मि वीरिणीन्द्रपत्नी मरुत्सखा विश्वस्मादिन्द्र उत्तरः ॥>
      text <संहोत्रं स्म पुरा नारी समनं वाव गच्छति ।>
      text <वेधा ऋतस्य वीरिणीन्द्रपत्नी महीयते विश्वस्मादिन्द्र उत्तरः ॥>
      text <इन्द्राणीमासु नारिषु सुभगामहमश्रवम् ।>
      text <नह्यस्या अपरं चन जरसा मरते पतिर्विश्वस्मादिन्द्र उत्तरः ॥>
      text <नाहमिन्द्राणि रारण सख्युर्वृषाकपेरृते ।>
      text <यस्येदमप्यं हविः प्रियं देवेषु गच्छति विश्वस्मादिन्द्र उत्तरः ॥>
      text <वृषाकपायि रेवति सुपुत्र आदु सुस्नुषे ।>
      text <घसत्त इन्द्र उक्षणः प्रियं काचित्करं हविर्विश्वस्मादिन्द्र उत्तरः ॥>
      text <उक्ष्णो हि मे पञ्चदश साकं पचन्ति विंशतिम् ।>
      text <उताहमद्मि पीव इदुभा कुक्षी पृणन्ति मे विश्वस्मादिन्द्र उत्तरः ॥>
      text <वृषभो न तिग्मशृङ्गोऽन्तर्यूथेषु रोरुवत् ।>
      text <मन्थस्त इन्द्र शं हृदे यं ते सुनोति भावयुर्विश्वस्मादिन्द्र उत्तरः ॥>
      text <न सेशे यस्य रम्बतेऽन्तरा सक्थ्या कपृत् ।>
      text <सेदीशे यस्य रोमशं निषेदुषो विजृम्भते विश्वस्मादिन्द्र उत्तरः ॥>
      text <न सेशे यस्य रोमशं निषेदुषो विजृम्भते ।>
      text <सेदीशे यस्य रम्बतेऽन्तरा सक्थ्या कपृद्विश्वस्मादिन्द्र उत्तरः ॥>
      text <अयमिन्द्र वृषाकपिः परस्वन्तं हतं विदत् ।>
      text <असिं सूनां नवं चरुमादेधस्यान आचितं विश्वस्मादिन्द्र उत्तरः ॥>
      text <अयमेमि विचाकशद्विचिन्वन्दासमार्यम् ।>
      text <पिबामि पाकसुत्वनोऽभि धीरमचाकशं विश्वस्मादिन्द्र उत्तरः ॥>
      text <धन्व च यत्कृन्तत्रं च कति स्वित्ता वि योजना ।>
      text <नेदीयसो वृषाकपेऽस्तमेहि गृहाँ उप विश्वस्मादिन्द्र उत्तरः ॥>
      text <पुनरेहि वृषाकपे सुविता कल्पयावहै ।>
      text <य एष स्वप्ननंशनोऽस्तमेषि पथा पुनर्विश्वस्मादिन्द्र उत्तरः ॥>
      text <यदुदञ्चो वृषाकपे गृहमिन्द्राजगन्तन ।>
      text <क्व स्य पुल्वघो मृगः कमगञ्जनयोपनो विश्वस्मादिन्द्र उत्तरः ॥>
      text <पर्शुर्ह नाम मानवी साकं ससूव विंशतिम् ।>
      text <भद्रं भल त्यस्या अभूद्यस्या उदरमामयद्विश्वस्मादिन्द्र उत्तरः ॥>
    text <ऋग्वेदः सूक्तं>
      text <रक्षोहणं वाजिनमा जिघर्मि मित्रं प्रथिष्ठमुप यामि शर्म ।>
      text <शिशानो अग्निः क्रतुभिः समिद्धः स नो दिवा स रिषः पातु नक्तम् ॥>
      text <अयोदंष्ट्रो अर्चिषा यातुधानानुप स्पृश जातवेदः समिद्धः ।>
      text <आ जिह्वया मूरदेवान्रभस्व क्रव्यादो वृक्त्व्यपि धत्स्वासन् ॥>
      text <उभोभयाविन्नुप धेहि दंष्ट्रा हिंस्रः शिशानोऽवरं परं च ।>
      text <उतान्तरिक्षे परि याहि राजञ्जम्भैः सं धेह्यभि यातुधानान् ॥>
      text <यज्ञैरिषूः संनममानो अग्ने वाचा शल्याँ अशनिभिर्दिहानः ।>
      text <ताभिर्विध्य हृदये यातुधानान्प्रतीचो बाहून्प्रति भङ्ध्येषाम् ॥>
      text <अग्ने त्वचं यातुधानस्य भिन्धि हिंस्राशनिर्हरसा हन्त्वेनम् ।>
      text <प्र पर्वाणि जातवेदः शृणीहि क्रव्यात्क्रविष्णुर्वि चिनोतु वृक्णम् ॥>
      text <यत्रेदानीं पश्यसि जातवेदस्तिष्ठन्तमग्न उत वा चरन्तम् ।>
      text <यद्वान्तरिक्षे पथिभिः पतन्तं तमस्ता विध्य शर्वा शिशानः ॥>
      text <उतालब्धं स्पृणुहि जातवेद आलेभानादृष्टिभिर्यातुधानात् ।>
      text <अग्ने पूर्वो नि जहि शोशुचान आमादः क्ष्विङ्कास्तमदन्त्वेनीः ॥>
      text <इह प्र ब्रूहि यतमः सो अग्ने यो यातुधानो य इदं कृणोति ।>
      text <तमा रभस्व समिधा यविष्ठ नृचक्षसश्चक्षुषे रन्धयैनम् ॥>
      text <तीक्ष्णेनाग्ने चक्षुषा रक्ष यज्ञं प्राञ्चं वसुभ्यः प्र णय प्रचेतः ।>
      text <हिंस्रं रक्षांस्यभि शोशुचानं मा त्वा दभन्यातुधाना नृचक्षः ॥>
      text <नृचक्षा रक्षः परि पश्य विक्षु तस्य त्रीणि प्रति शृणीह्यग्रा ।>
      text <तस्याग्ने पृष्टीर्हरसा शृणीहि त्रेधा मूलं यातुधानस्य वृश्च ॥>
      text <त्रिर्यातुधानः प्रसितिं त एत्वृतं यो अग्ने अनृतेन हन्ति ।>
      text <तमर्चिषा स्फूर्जयञ्जातवेदः समक्षमेनं गृणते नि वृङ्धि ॥>
      text <तदग्ने चक्षुः प्रति धेहि रेभे शफारुजं येन पश्यसि यातुधानम् ।>
      text <अथर्ववज्ज्योतिषा दैव्येन सत्यं धूर्वन्तमचितं न्योष ॥>
      text <यदग्ने अद्य मिथुना शपातो यद्वाचस्तृष्टं जनयन्त रेभाः ।>
      text <मन्योर्मनसः शरव्या जायते या तया विध्य हृदये यातुधानान् ॥>
      text <परा शृणीहि तपसा यातुधानान्पराग्ने रक्षो हरसा शृणीहि ।>
      text <परार्चिषा मूरदेवाञ्छृणीहि परासुतृपो अभि शोशुचानः ॥>
      text <पराद्य देवा वृजिनं शृणन्तु प्रत्यगेनं शपथा यन्तु तृष्टाः ।>
      text <वाचास्तेनं शरव ऋच्छन्तु मर्मन्विश्वस्यैतु प्रसितिं यातुधानः ॥>
      text <यः पौरुषेयेण क्रविषा समङ्क्ते यो अश्व्येन पशुना यातुधानः ।>
      text <यो अघ्न्याया भरति क्षीरमग्ने तेषां शीर्षाणि हरसापि वृश्च ॥>
      text <संवत्सरीणं पय उस्रियायास्तस्य माशीद्यातुधानो नृचक्षः ।>
      text <पीयूषमग्ने यतमस्तितृप्सात्तं प्रत्यञ्चमर्चिषा विध्य मर्मन् ॥>
      text <विषं गवां यातुधानाः पिबन्त्वा वृश्च्यन्तामदितये दुरेवाः ।>
      text <परैनान्देवः सविता ददातु परा भागमोषधीनां जयन्ताम् ॥>
      text <सनादग्ने मृणसि यातुधानान्न त्वा रक्षांसि पृतनासु जिग्युः ।>
      text <अनु दह सहमूरान्क्रव्यादो मा ते हेत्या मुक्षत दैव्यायाः ॥>
      text <त्वं नो अग्ने अधरादुदक्तात्त्वं पश्चादुत रक्षा पुरस्तात् ।>
      text <प्रति ते ते अजरासस्तपिष्ठा अघशंसं शोशुचतो दहन्तु ॥>
      text <पश्चात्पुरस्तादधरादुदक्तात्कविः काव्येन परि पाहि राजन् ।>
      text <सखे सखायमजरो जरिम्णेऽग्ने मर्ताँ अमर्त्यस्त्वं नः ॥>
      text <परि त्वाग्ने पुरं वयं विप्रं सहस्य धीमहि ।>
      text <धृषद्वर्णं दिवेदिवे हन्तारं भङ्गुरावताम् ॥>
      text <विषेण भङ्गुरावतः प्रति ष्म रक्षसो दह ।>
      text <अग्ने तिग्मेन शोचिषा तपुरग्राभिरृष्टिभिः ॥>
      text <प्रत्यग्ने मिथुना दह यातुधाना किमीदिना ।>
      text <सं त्वा शिशामि जागृह्यदब्धं विप्र मन्मभिः ॥>
      text <प्रत्यग्ने हरसा हरः शृणीहि विश्वतः प्रति ।>
      text <यातुधानस्य रक्षसो बलं वि रुज वीर्यम् ॥>
    text <ऋग्वेदः सूक्तं>
      text <हविष्पान्तमजरं स्वर्विदि दिविस्पृश्याहुतं जुष्टमग्नौ ।>
      text <तस्य भर्मणे भुवनाय देवा धर्मणे कं स्वधया पप्रथन्त ॥>
      text <गीर्णं भुवनं तमसापगूळ्हमाविः स्वरभवज्जाते अग्नौ ।>
      text <तस्य देवाः पृथिवी द्यौरुतापोऽरणयन्नोषधीः सख्ये अस्य ॥>
      text <देवेभिर्न्विषितो यज्ञियेभिरग्निं स्तोषाण्यजरं बृहन्तम् ।>
      text <यो भानुना पृथिवीं द्यामुतेमामाततान रोदसी अन्तरिक्षम् ॥>
      text <यो होतासीत्प्रथमो देवजुष्टो यं समाञ्जन्नाज्येना वृणानाः ।>
      text <स पतत्रीत्वरं स्था जगद्यच्छ्वात्रमग्निरकृणोज्जातवेदाः ॥>
      text <यज्जातवेदो भुवनस्य मूर्धन्नतिष्ठो अग्ने सह रोचनेन ।>
      text <तं त्वाहेम मतिभिर्गीर्भिरुक्थैः स यज्ञियो अभवो रोदसिप्राः ॥>
      text <मूर्धा भुवो भवति नक्तमग्निस्ततः सूर्यो जायते प्रातरुद्यन् ।>
      text <मायामू तु यज्ञियानामेतामपो यत्तूर्णिश्चरति प्रजानन् ॥>
      text <दृशेन्यो यो महिना समिद्धोऽरोचत दिवियोनिर्विभावा ।>
      text <तस्मिन्नग्नौ सूक्तवाकेन देवा हविर्विश्व आजुहवुस्तनूपाः ॥>
      text <सूक्तवाकं प्रथममादिदग्निमादिद्धविरजनयन्त देवाः ।>
      text <स एषां यज्ञो अभवत्तनूपास्तं द्यौर्वेद तं पृथिवी तमापः ॥>
      text <यं देवासोऽजनयन्ताग्निं यस्मिन्नाजुहवुर्भुवनानि विश्वा ।>
      text <सो अर्चिषा पृथिवीं द्यामुतेमामृजूयमानो अतपन्महित्वा ॥>
      text <स्तोमेन हि दिवि देवासो अग्निमजीजनञ्छक्तिभी रोदसिप्राम् ।>
      text <तमू अकृण्वन्त्रेधा भुवे कं स ओषधीः पचति विश्वरूपाः ॥>
      text <यदेदेनमदधुर्यज्ञियासो दिवि देवाः सूर्यमादितेयम् ।>
      text <यदा चरिष्णू मिथुनावभूतामादित्प्रापश्यन्भुवनानि विश्वा ॥>
      text <विश्वस्मा अग्निं भुवनाय देवा वैश्वानरं केतुमह्नामकृण्वन् ।>
      text <आ यस्ततानोषसो विभातीरपो ऊर्णोति तमो अर्चिषा यन् ॥>
      text <वैश्वानरं कवयो यज्ञियासोऽग्निं देवा अजनयन्नजुर्यम् ।>
      text <नक्षत्रं प्रत्नममिनच्चरिष्णु यक्षस्याध्यक्षं तविषं बृहन्तम् ॥>
      text <वैश्वानरं विश्वहा दीदिवांसं मन्त्रैरग्निं कविमच्छा वदामः ।>
      text <यो महिम्ना परिबभूवोर्वी उतावस्तादुत देवः परस्तात् ॥>
      text <द्वे स्रुती अशृणवं पितॄणामहं देवानामुत मर्त्यानाम् ।>
      text <ताभ्यामिदं विश्वमेजत्समेति यदन्तरा पितरं मातरं च ॥>
      text <द्वे समीची बिभृतश्चरन्तं शीर्षतो जातं मनसा विमृष्टम् ।>
      text <स प्रत्यङ्विश्वा भुवनानि तस्थावप्रयुच्छन्तरणिर्भ्राजमानः ॥>
      text <यत्रा वदेते अवरः परश्च यज्ञन्योः कतरो नौ वि वेद ।>
      text <आ शेकुरित्सधमादं सखायो नक्षन्त यज्ञं क इदं वि वोचत् ॥>
      text <कत्यग्नयः कति सूर्यासः कत्युषासः कत्यु स्विदापः ।>
      text <नोपस्पिजं वः पितरो वदामि पृच्छामि वः कवयो विद्मने कम् ॥>
      text <यावन्मात्रमुषसो न प्रतीकं सुपर्ण्यो वसते मातरिश्वः ।>
      text <तावद्दधात्युप यज्ञमायन्ब्राह्मणो होतुरवरो निषीदन् ॥>
    text <ऋग्वेदः सूक्तं>
      text <इन्द्रं स्तवा नृतमं यस्य मह्ना विबबाधे रोचना वि ज्मो अन्तान् ।>
      text <आ यः पप्रौ चर्षणीधृद्वरोभिः प्र सिन्धुभ्यो रिरिचानो महित्वा ॥>
      text <स सूर्यः पर्युरू वरांस्येन्द्रो ववृत्याद्रथ्येव चक्रा ।>
      text <अतिष्ठन्तमपस्यं न सर्गं कृष्णा तमांसि त्विष्या जघान ॥>
      text <समानमस्मा अनपावृदर्च क्ष्मया दिवो असमं ब्रह्म नव्यम् ।>
      text <वि यः पृष्ठेव जनिमान्यर्य इन्द्रश्चिकाय न सखायमीषे ॥>
      text <इन्द्राय गिरो अनिशितसर्गा अपः प्रेरयं सगरस्य बुध्नात् ।>
      text <यो अक्षेणेव चक्रिया शचीभिर्विष्वक्तस्तम्भ पृथिवीमुत द्याम् ॥>
      text <आपान्तमन्युस्तृपलप्रभर्मा धुनिः शिमीवाञ्छरुमाँ ऋजीषी ।>
      text <सोमो विश्वान्यतसा वनानि नार्वागिन्द्रं प्रतिमानानि देभुः ॥>
      text <न यस्य द्यावापृथिवी न धन्व नान्तरिक्षं नाद्रयः सोमो अक्षाः ।>
      text <यदस्य मन्युरधिनीयमानः शृणाति वीळु रुजति स्थिराणि ॥>
      text <जघान वृत्रं स्वधितिर्वनेव रुरोज पुरो अरदन्न सिन्धून् ।>
      text <बिभेद गिरिं नवमिन्न कुम्भमा गा इन्द्रो अकृणुत स्वयुग्भिः ॥>
      text <त्वं ह त्यदृणया इन्द्र धीरोऽसिर्न पर्व वृजिना शृणासि ।>
      text <प्र ये मित्रस्य वरुणस्य धाम युजं न जना मिनन्ति मित्रम् ॥>
      text <प्र ये मित्रं प्रार्यमणं दुरेवाः प्र संगिरः प्र वरुणं मिनन्ति ।>
      text <न्यमित्रेषु वधमिन्द्र तुम्रं वृषन्वृषाणमरुषं शिशीहि ॥>
      text <इन्द्रो दिव इन्द्र ईशे पृथिव्या इन्द्रो अपामिन्द्र इत्पर्वतानाम् ।>
      text <इन्द्रो वृधामिन्द्र इन्मेधिराणामिन्द्रः क्षेमे योगे हव्य इन्द्रः ॥>
      text <प्राक्तुभ्य इन्द्रः प्र वृधो अहभ्यः प्रान्तरिक्षात्प्र समुद्रस्य धासेः ।>
      text <प्र वातस्य प्रथसः प्र ज्मो अन्तात्प्र सिन्धुभ्यो रिरिचे प्र क्षितिभ्यः ॥>
      text <प्र शोशुचत्या उषसो न केतुरसिन्वा ते वर्ततामिन्द्र हेतिः ।>
      text <अश्मेव विध्य दिव आ सृजानस्तपिष्ठेन हेषसा द्रोघमित्रान् ॥>
      text <अन्वह मासा अन्विद्वनान्यन्वोषधीरनु पर्वतासः ।>
      text <अन्विन्द्रं रोदसी वावशाने अन्वापो अजिहत जायमानम् ॥>
      text <कर्हि स्वित्सा त इन्द्र चेत्यासदघस्य यद्भिनदो रक्ष एषत् ।>
      text <मित्रक्रुवो यच्छसने न गावः पृथिव्या आपृगमुया शयन्ते ॥>
      text <शत्रूयन्तो अभि ये नस्ततस्रे महि व्राधन्त ओगणास इन्द्र ।>
      text <अन्धेनामित्रास्तमसा सचन्तां सुज्योतिषो अक्तवस्ताँ अभि ष्युः ॥>
      text <पुरूणि हि त्वा सवना जनानां ब्रह्माणि मन्दन्गृणतामृषीणाम् ।>
      text <इमामाघोषन्नवसा सहूतिं तिरो विश्वाँ अर्चतो याह्यर्वाङ् ॥>
      text <एवा ते वयमिन्द्र भुञ्जतीनां विद्याम सुमतीनां नवानाम् ।>
      text <विद्याम वस्तोरवसा गृणन्तो विश्वामित्रा उत त इन्द्र नूनम् ॥>
      text <शुनं हुवेम मघवानमिन्द्रमस्मिन्भरे नृतमं वाजसातौ ।>
      text <शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥>
    text <ऋग्वेदः सूक्तं>
      text <सहस्रशीर्षा पुरुषः सहस्राक्षः सहस्रपात् ।>
      text <स भूमिं विश्वतो वृत्वात्यतिष्ठद्दशाङ्गुलम् ॥>
      text <पुरुष एवेदं सर्वं यद्भूतं यच्च भव्यम् ।>
      text <उतामृतत्वस्येशानो यदन्नेनातिरोहति ॥>
      text <एतावानस्य महिमातो ज्यायाँश्च पूरुषः ।>
      text <पादोऽस्य विश्वा भूतानि त्रिपादस्यामृतं दिवि ॥>
      text <त्रिपादूर्ध्व उदैत्पुरुषः पादोऽस्येहाभवत्पुनः ।>
      text <ततो विष्वङ्व्यक्रामत्साशनानशने अभि ॥>
      text <तस्माद्विराळजायत विराजो अधि पूरुषः ।>
      text <स जातो अत्यरिच्यत पश्चाद्भूमिमथो पुरः ॥>
      text <यत्पुरुषेण हविषा देवा यज्ञमतन्वत ।>
      text <वसन्तो अस्यासीदाज्यं ग्रीष्म इध्मः शरद्धविः ॥>
      text <तं यज्ञं बर्हिषि प्रौक्षन्पुरुषं जातमग्रतः ।>
      text <तेन देवा अयजन्त साध्या ऋषयश्च ये ॥>
      text <तस्माद्यज्ञात्सर्वहुतः सम्भृतं पृषदाज्यम् ।>
      text <पशून् ताँश्चक्रे वायव्यानारण्यान्ग्राम्याश्च ये ॥>
      text <तस्माद्यज्ञात्सर्वहुत ऋचः सामानि जज्ञिरे ।>
      text <छन्दांसि जज्ञिरे तस्माद्यजुस्तस्मादजायत ॥>
      text <तस्मादश्वा अजायन्त ये के चोभयादतः ।>
      text <गावो ह जज्ञिरे तस्मात्तस्माज्जाता अजावयः ॥>
      text <यत्पुरुषं व्यदधुः कतिधा व्यकल्पयन् ।>
      text <मुखं किमस्य कौ बाहू का ऊरू पादा उच्येते ॥>
      text <ब्राह्मणोऽस्य मुखमासीद्बाहू राजन्यः कृतः ।>
      text <ऊरू तदस्य यद्वैश्यः पद्भ्यां शूद्रो अजायत ॥>
      text <चन्द्रमा मनसो जातश्चक्षोः सूर्यो अजायत ।>
      text <मुखादिन्द्रश्चाग्निश्च प्राणाद्वायुरजायत ॥>
      text <नाभ्या आसीदन्तरिक्षं शीर्ष्णो द्यौः समवर्तत ।>
      text <पद्भ्यां भूमिर्दिशः श्रोत्रात्तथा लोकाँ अकल्पयन् ॥>
      text <सप्तास्यासन्परिधयस्त्रिः सप्त समिधः कृताः ।>
      text <देवा यद्यज्ञं तन्वाना अबध्नन्पुरुषं पशुम् ॥>
      text <यज्ञेन यज्ञमयजन्त देवास्तानि धर्माणि प्रथमान्यासन् ।>
      text <ते ह नाकं महिमानः सचन्त यत्र पूर्वे साध्याः सन्ति देवाः ॥>
    text <ऋग्वेदः सूक्तं>
      text <सं जागृवद्भिर्जरमाण इध्यते दमे दमूना इषयन्निळस्पदे ।>
      text <विश्वस्य होता हविषो वरेण्यो विभुर्विभावा सुषखा सखीयते ॥>
      text <स दर्शतश्रीरतिथिर्गृहेगृहे वनेवने शिश्रिये तक्ववीरिव ।>
      text <जनंजनं जन्यो नाति मन्यते विश आ क्षेति विश्यो विशंविशम् ॥>
      text <सुदक्षो दक्षैः क्रतुनासि सुक्रतुरग्ने कविः काव्येनासि विश्ववित् ।>
      text <वसुर्वसूनां क्षयसि त्वमेक इद्द्यावा च यानि पृथिवी च पुष्यतः ॥>
      text <प्रजानन्नग्ने तव योनिमृत्वियमिळायास्पदे घृतवन्तमासदः ।>
      text <आ ते चिकित्र उषसामिवेतयोऽरेपसः सूर्यस्येव रश्मयः ॥>
      text <तव श्रियो वर्ष्यस्येव विद्युतश्चित्राश्चिकित्र उषसां न केतवः ।>
      text <यदोषधीरभिसृष्टो वनानि च परि स्वयं चिनुषे अन्नमास्ये ॥>
      text <तमोषधीर्दधिरे गर्भमृत्वियं तमापो अग्निं जनयन्त मातरः ।>
      text <तमित्समानं वनिनश्च वीरुधोऽन्तर्वतीश्च सुवते च विश्वहा ॥>
      text <वातोपधूत इषितो वशाँ अनु तृषु यदन्ना वेविषद्वितिष्ठसे ।>
      text <आ ते यतन्ते रथ्यो यथा पृथक्छर्धांस्यग्ने अजराणि धक्षतः ॥>
      text <मेधाकारं विदथस्य प्रसाधनमग्निं होतारं परिभूतमं मतिम् ।>
      text <तमिदर्भे हविष्या समानमित्तमिन्महे वृणते नान्यं त्वत् ॥>
      text <त्वामिदत्र वृणते त्वायवो होतारमग्ने विदथेषु वेधसः ।>
      text <यद्देवयन्तो दधति प्रयांसि ते हविष्मन्तो मनवो वृक्तबर्हिषः ॥>
      text <तवाग्ने होत्रं तव पोत्रमृत्वियं तव नेष्ट्रं त्वमग्निदृतायतः ।>
      text <तव प्रशास्त्रं त्वमध्वरीयसि ब्रह्मा चासि गृहपतिश्च नो दमे ॥>
      text <यस्तुभ्यमग्ने अमृताय मर्त्यः समिधा दाशदुत वा हविष्कृति ।>
      text <तस्य होता भवसि यासि दूत्यमुप ब्रूषे यजस्यध्वरीयसि ॥>
      text <इमा अस्मै मतयो वाचो अस्मदाँ ऋचो गिरः सुष्टुतयः समग्मत ।>
      text <वसूयवो वसवे जातवेदसे वृद्धासु चिद्वर्धनो यासु चाकनत् ॥>
      text <इमां प्रत्नाय सुष्टुतिं नवीयसीं वोचेयमस्मा उशते शृणोतु नः ।>
      text <भूया अन्तरा हृद्यस्य निस्पृशे जायेव पत्य उशती सुवासाः ॥>
      text <यस्मिन्नश्वास ऋषभास उक्षणो वशा मेषा अवसृष्टास आहुताः ।>
      text <कीलालपे सोमपृष्ठाय वेधसे हृदा मतिं जनये चारुमग्नये ॥>
      text <अहाव्यग्ने हविरास्ये ते स्रुचीव घृतं चम्वीव सोमः ।>
      text <वाजसनिं रयिमस्मे सुवीरं प्रशस्तं धेहि यशसं बृहन्तम् ॥>
    text <ऋग्वेदः सूक्तं>
      text <यज्ञस्य वो रथ्यं विश्पतिं विशां होतारमक्तोरतिथिं विभावसुम् ।>
      text <शोचञ्छुष्कासु हरिणीषु जर्भुरद्वृषा केतुर्यजतो द्यामशायत ॥>
      text <इममञ्जस्पामुभये अकृण्वत धर्माणमग्निं विदथस्य साधनम् ।>
      text <अक्तुं न यह्वमुषसः पुरोहितं तनूनपातमरुषस्य निंसते ॥>
      text <बळस्य नीथा वि पणेश्च मन्महे वया अस्य प्रहुता आसुरत्तवे ।>
      text <यदा घोरासो अमृतत्वमाशतादिज्जनस्य दैव्यस्य चर्किरन् ॥>
      text <ऋतस्य हि प्रसितिर्द्यौरुरु व्यचो नमो मह्यरमतिः पनीयसी ।>
      text <इन्द्रो मित्रो वरुणः सं चिकित्रिरेऽथो भगः सविता पूतदक्षसः ॥>
      text <प्र रुद्रेण ययिना यन्ति सिन्धवस्तिरो महीमरमतिं दधन्विरे ।>
      text <येभिः परिज्मा परियन्नुरु ज्रयो वि रोरुवज्जठरे विश्वमुक्षते ॥>
      text <क्राणा रुद्रा मरुतो विश्वकृष्टयो दिवः श्येनासो असुरस्य नीळयः ।>
      text <तेभिश्चष्टे वरुणो मित्रो अर्यमेन्द्रो देवेभिरर्वशेभिरर्वशः ॥>
      text <इन्द्रे भुजं शशमानास आशत सूरो दृशीके वृषणश्च पौंस्ये ।>
      text <प्र ये न्वस्यार्हणा ततक्षिरे युजं वज्रं नृषदनेषु कारवः ॥>
      text <सूरश्चिदा हरितो अस्य रीरमदिन्द्रादा कश्चिद्भयते तवीयसः ।>
      text <भीमस्य वृष्णो जठरादभिश्वसो दिवेदिवे सहुरि स्तन्नबाधितः ॥>
      text <स्तोमं वो अद्य रुद्राय शिक्वसे क्षयद्वीराय नमसा दिदिष्टन ।>
      text <येभिः शिवः स्ववाँ एवयावभिर्दिवः सिषक्ति स्वयशा निकामभिः ॥>
      text <ते हि प्रजाया अभरन्त वि श्रवो बृहस्पतिर्वृषभः सोमजामयः ।>
      text <यज्ञैरथर्वा प्रथमो वि धारयद्देवा दक्षैर्भृगवः सं चिकित्रिरे ॥>
      text <ते हि द्यावापृथिवी भूरिरेतसा नराशंसश्चतुरङ्गो यमोऽदितिः ।>
      text <देवस्त्वष्टा द्रविणोदा ऋभुक्षणः प्र रोदसी मरुतो विष्णुरर्हिरे ॥>
      text <उत स्य न उशिजामुर्विया कविरहिः शृणोतु बुध्न्यो हवीमनि ।>
      text <सूर्यामासा विचरन्ता दिविक्षिता धिया शमीनहुषी अस्य बोधतम् ॥>
      text <प्र नः पूषा चरथं विश्वदेव्योऽपां नपादवतु वायुरिष्टये ।>
      text <आत्मानं वस्यो अभि वातमर्चत तदश्विना सुहवा यामनि श्रुतम् ॥>
      text <विशामासामभयानामधिक्षितं गीर्भिरु स्वयशसं गृणीमसि ।>
      text <ग्नाभिर्विश्वाभिरदितिमनर्वणमक्तोर्युवानं नृमणा अधा पतिम् ॥>
      text <रेभदत्र जनुषा पूर्वो अङ्गिरा ग्रावाण ऊर्ध्वा अभि चक्षुरध्वरम् ।>
      text <येभिर्विहाया अभवद्विचक्षणः पाथः सुमेकं स्वधितिर्वनन्वति ॥>
    text <ऋग्वेदः सूक्तं>
      text <महि द्यावापृथिवी भूतमुर्वी नारी यह्वी न रोदसी सदं नः ।>
      text <तेभिर्नः पातं सह्यस एभिर्नः पातं शूषणि ॥>
      text <यज्ञेयज्ञे स मर्त्यो देवान्सपर्यति ।>
      text <यः सुम्नैर्दीर्घश्रुत्तम आविवासत्येनान् ॥>
      text <विश्वेषामिरज्यवो देवानां वार्महः ।>
      text <विश्वे हि विश्वमहसो विश्वे यज्ञेषु यज्ञियाः ॥>
      text <ते घा राजानो अमृतस्य मन्द्रा अर्यमा मित्रो वरुणः परिज्मा ।>
      text <कद्रुद्रो नृणां स्तुतो मरुतः पूषणो भगः ॥>
      text <उत नो नक्तमपां वृषण्वसू सूर्यामासा सदनाय सधन्या ।>
      text <सचा यत्साद्येषामहिर्बुध्नेषु बुध्न्यः ॥>
      text <उत नो देवावश्विना शुभस्पती धामभिर्मित्रावरुणा उरुष्यताम् ।>
      text <महः स राय एषतेऽति धन्वेव दुरिता ॥>
      text <उत नो रुद्रा चिन्मृळतामश्विना विश्वे देवासो रथस्पतिर्भगः ।>
      text <ऋभुर्वाज ऋभुक्षणः परिज्मा विश्ववेदसः ॥>
      text <ऋभुरृभुक्षा ऋभुर्विधतो मद आ ते हरी जूजुवानस्य वाजिना ।>
      text <दुष्टरं यस्य साम चिदृधग्यज्ञो न मानुषः ॥>
      text <कृधी नो अह्रयो देव सवितः स च स्तुषे मघोनाम् ।>
      text <सहो न इन्द्रो वह्निभिर्न्येषां चर्षणीनां चक्रं रश्मिं न योयुवे ॥>
      text <ऐषु द्यावापृथिवी धातं महदस्मे वीरेषु विश्वचर्षणि श्रवः ।>
      text <पृक्षं वाजस्य सातये पृक्षं रायोत तुर्वणे ॥>
      text <एतं शंसमिन्द्रास्मयुष्ट्वं कूचित्सन्तं सहसावन्नभिष्टये ।>
      text <सदा पाह्यभिष्टये मेदतां वेदता वसो ॥>
      text <एतं मे स्तोमं तना न सूर्ये द्युतद्यामानं वावृधन्त नृणाम् ।>
      text <संवननं नाश्व्यं तष्टेवानपच्युतम् ॥>
      text <वावर्त येषां राया युक्तैषां हिरण्ययी ।>
      text <नेमधिता न पौंस्या वृथेव विष्टान्ता ॥>
      text <प्र तद्दुःशीमे पृथवाने वेने प्र रामे वोचमसुरे मघवत्सु ।>
      text <ये युक्त्वाय पञ्च शतास्मयु पथा विश्राव्येषाम् ॥>
      text <अधीन्न्वत्र सप्ततिं च सप्त च ।>
      text <सद्यो दिदिष्ट तान्वः सद्यो दिदिष्ट पार्थ्यः सद्यो दिदिष्ट मायवः ॥>
    text <ऋग्वेदः सूक्तं>
      text <प्रैते वदन्तु प्र वयं वदाम ग्रावभ्यो वाचं वदता वदद्भ्यः ।>
      text <यदद्रयः पर्वताः साकमाशवः श्लोकं घोषं भरथेन्द्राय सोमिनः ॥>
      text <एते वदन्ति शतवत्सहस्रवदभि क्रन्दन्ति हरितेभिरासभिः ।>
      text <विष्ट्वी ग्रावाणः सुकृतः सुकृत्यया होतुश्चित्पूर्वे हविरद्यमाशत ॥>
      text <एते वदन्त्यविदन्नना मधु न्यूङ्खयन्ते अधि पक्व आमिषि ।>
      text <वृक्षस्य शाखामरुणस्य बप्सतस्ते सूभर्वा वृषभाः प्रेमराविषुः ॥>
      text <बृहद्वदन्ति मदिरेण मन्दिनेन्द्रं क्रोशन्तोऽविदन्नना मधु ।>
      text <संरभ्या धीराः स्वसृभिरनर्तिषुराघोषयन्तः पृथिवीमुपब्दिभिः ॥>
      text <सुपर्णा वाचमक्रतोप द्यव्याखरे कृष्णा इषिरा अनर्तिषुः ।>
      text <न्यङ्नि यन्त्युपरस्य निष्कृतं पुरू रेतो दधिरे सूर्यश्वितः ॥>
      text <उग्रा इव प्रवहन्तः समायमुः साकं युक्ता वृषणो बिभ्रतो धुरः ।>
      text <यच्छ्वसन्तो जग्रसाना अराविषुः शृण्व एषां प्रोथथो अर्वतामिव ॥>
      text <दशावनिभ्यो दशकक्ष्येभ्यो दशयोक्त्रेभ्यो दशयोजनेभ्यः ।>
      text <दशाभीशुभ्यो अर्चताजरेभ्यो दश धुरो दश युक्ता वहद्भ्यः ॥>
      text <ते अद्रयो दशयन्त्रास आशवस्तेषामाधानं पर्येति हर्यतम् ।>
      text <त ऊ सुतस्य सोम्यस्यान्धसोऽंशोः पीयूषं प्रथमस्य भेजिरे ॥>
      text <ते सोमादो हरी इन्द्रस्य निंसतेऽंशुं दुहन्तो अध्यासते गवि ।>
      text <तेभिर्दुग्धं पपिवान्सोम्यं मध्विन्द्रो वर्धते प्रथते वृषायते ॥>
      text <वृषा वो अंशुर्न किला रिषाथनेळावन्तः सदमित्स्थनाशिताः ।>
      text <रैवत्येव महसा चारव स्थन यस्य ग्रावाणो अजुषध्वमध्वरम् ॥>
      text <तृदिला अतृदिलासो अद्रयोऽश्रमणा अशृथिता अमृत्यवः ।>
      text <अनातुरा अजरा स्थामविष्णवः सुपीवसो अतृषिता अतृष्णजः ॥>
      text <ध्रुवा एव वः पितरो युगेयुगे क्षेमकामासः सदसो न युञ्जते ।>
      text <अजुर्यासो हरिषाचो हरिद्रव आ द्यां रवेण पृथिवीमशुश्रवुः ॥>
      text <तदिद्वदन्त्यद्रयो विमोचने यामन्नञ्जस्पा इव घेदुपब्दिभिः ।>
      text <वपन्तो बीजमिव धान्याकृतः पृञ्चन्ति सोमं न मिनन्ति बप्सतः ॥>
      text <सुते अध्वरे अधि वाचमक्रता क्रीळयो न मातरं तुदन्तः ।>
      text <वि षू मुञ्चा सुषुवुषो मनीषां वि वर्तन्तामद्रयश्चायमानाः ॥>
    text <ऋग्वेदः सूक्तं>
      text <हये जाये मनसा तिष्ठ घोरे वचांसि मिश्रा कृणवावहै नु ।>
      text <न नौ मन्त्रा अनुदितास एते मयस्करन्परतरे चनाहन् ॥>
      text <किमेता वाचा कृणवा तवाहं प्राक्रमिषमुषसामग्रियेव ।>
      text <पुरूरवः पुनरस्तं परेहि दुरापना वात इवाहमस्मि ॥>
      text <इषुर्न श्रिय इषुधेरसना गोषाः शतसा न रंहिः ।>
      text <अवीरे क्रतौ वि दविद्युतन्नोरा न मायुं चितयन्त धुनयः ॥>
      text <सा वसु दधती श्वशुराय वय उषो यदि वष्ट्यन्तिगृहात् ।>
      text <अस्तं ननक्षे यस्मिञ्चाकन्दिवा नक्तं श्नथिता वैतसेन ॥>
      text <त्रिः स्म माह्नः श्नथयो वैतसेनोत स्म मेऽव्यत्यै पृणासि ।>
      text <पुरूरवोऽनु ते केतमायं राजा मे वीर तन्वस्तदासीः ॥>
      text <या सुजूर्णिः श्रेणिः सुम्नआपिर्ह्रदेचक्षुर्न ग्रन्थिनी चरण्युः ।>
      text <ता अञ्जयोऽरुणयो न सस्रुः श्रिये गावो न धेनवोऽनवन्त ॥>
      text <समस्मिञ्जायमान आसत ग्ना उतेमवर्धन्नद्यः स्वगूर्ताः ।>
      text <महे यत्त्वा पुरूरवो रणायावर्धयन्दस्युहत्याय देवाः ॥>
      text <सचा यदासु जहतीष्वत्कममानुषीषु मानुषो निषेवे ।>
      text <अप स्म मत्तरसन्ती न भुज्युस्ता अत्रसन्रथस्पृशो नाश्वाः ॥>
      text <यदासु मर्तो अमृतासु निस्पृक्सं क्षोणीभिः क्रतुभिर्न पृङ्क्ते ।>
      text <ता आतयो न तन्वः शुम्भत स्वा अश्वासो न क्रीळयो दन्दशानाः ॥>
      text <विद्युन्न या पतन्ती दविद्योद्भरन्ती मे अप्या काम्यानि ।>
      text <जनिष्टो अपो नर्यः सुजातः प्रोर्वशी तिरत दीर्घमायुः ॥>
      text <जज्ञिष इत्था गोपीथ्याय हि दधाथ तत्पुरूरवो म ओजः ।>
      text <अशासं त्वा विदुषी सस्मिन्नहन्न म आशृणोः किमभुग्वदासि ॥>
      text <कदा सूनुः पितरं जात इच्छाच्चक्रन्नाश्रु वर्तयद्विजानन् ।>
      text <को दम्पती समनसा वि यूयोदध यदग्निः श्वशुरेषु दीदयत् ॥>
      text <प्रति ब्रवाणि वर्तयते अश्रु चक्रन्न क्रन्ददाध्ये शिवायै ।>
      text <प्र तत्ते हिनवा यत्ते अस्मे परेह्यस्तं नहि मूर मापः ॥>
      text <सुदेवो अद्य प्रपतेदनावृत्परावतं परमां गन्तवा उ ।>
      text <अधा शयीत निरृतेरुपस्थेऽधैनं वृका रभसासो अद्युः ॥>
      text <पुरूरवो मा मृथा मा प्र पप्तो मा त्वा वृकासो अशिवास उ क्षन् ।>
      text <न वै स्त्रैणानि सख्यानि सन्ति सालावृकाणां हृदयान्येता ॥>
      text <यद्विरूपाचरं मर्त्येष्ववसं रात्रीः शरदश्चतस्रः ।>
      text <घृतस्य स्तोकं सकृदह्न आश्नां तादेवेदं तातृपाणा चरामि ॥>
      text <अन्तरिक्षप्रां रजसो विमानीमुप शिक्षाम्युर्वशीं वसिष्ठः ।>
      text <उप त्वा रातिः सुकृतस्य तिष्ठान्नि वर्तस्व हृदयं तप्यते मे ॥>
      text <इति त्वा देवा इम आहुरैळ यथेमेतद्भवसि मृत्युबन्धुः ।>
      text <प्रजा ते देवान्हविषा यजाति स्वर्ग उ त्वमपि मादयासे ॥>
    text <ऋग्वेदः सूक्तं>
      text <प्र ते महे विदथे शंसिषं हरी प्र ते वन्वे वनुषो हर्यतं मदम् ।>
      text <घृतं न यो हरिभिश्चारु सेचत आ त्वा विशन्तु हरिवर्पसं गिरः ॥>
      text <हरिं हि योनिमभि ये समस्वरन्हिन्वन्तो हरी दिव्यं यथा सदः ।>
      text <आ यं पृणन्ति हरिभिर्न धेनव इन्द्राय शूषं हरिवन्तमर्चत ॥>
      text <सो अस्य वज्रो हरितो य आयसो हरिर्निकामो हरिरा गभस्त्योः ।>
      text <द्युम्नी सुशिप्रो हरिमन्युसायक इन्द्रे नि रूपा हरिता मिमिक्षिरे ॥>
      text <दिवि न केतुरधि धायि हर्यतो विव्यचद्वज्रो हरितो न रंह्या ।>
      text <तुददहिं हरिशिप्रो य आयसः सहस्रशोका अभवद्धरिम्भरः ॥>
      text <त्वंत्वमहर्यथा उपस्तुतः पूर्वेभिरिन्द्र हरिकेश यज्वभिः ।>
      text <त्वं हर्यसि तव विश्वमुक्थ्यमसामि राधो हरिजात हर्यतम् ॥>
      text <ता वज्रिणं मन्दिनं स्तोम्यं मद इन्द्रं रथे वहतो हर्यता हरी ।>
      text <पुरूण्यस्मै सवनानि हर्यत इन्द्राय सोमा हरयो दधन्विरे ॥>
      text <अरं कामाय हरयो दधन्विरे स्थिराय हिन्वन्हरयो हरी तुरा ।>
      text <अर्वद्भिर्यो हरिभिर्जोषमीयते सो अस्य कामं हरिवन्तमानशे ॥>
      text <हरिश्मशारुर्हरिकेश आयसस्तुरस्पेये यो हरिपा अवर्धत ।>
      text <अर्वद्भिर्यो हरिभिर्वाजिनीवसुरति विश्वा दुरिता पारिषद्धरी ॥>
      text <स्रुवेव यस्य हरिणी विपेततुः शिप्रे वाजाय हरिणी दविध्वतः ।>
      text <प्र यत्कृते चमसे मर्मृजद्धरी पीत्वा मदस्य हर्यतस्यान्धसः ॥>
      text <उत स्म सद्म हर्यतस्य पस्त्योरत्यो न वाजं हरिवाँ अचिक्रदत् ।>
      text <मही चिद्धि धिषणाहर्यदोजसा बृहद्वयो दधिषे हर्यतश्चिदा ॥>
      text <आ रोदसी हर्यमाणो महित्वा नव्यंनव्यं हर्यसि मन्म नु प्रियम् ।>
      text <प्र पस्त्यमसुर हर्यतं गोराविष्कृधि हरये सूर्याय ॥>
      text <आ त्वा हर्यन्तं प्रयुजो जनानां रथे वहन्तु हरिशिप्रमिन्द्र ।>
      text <पिबा यथा प्रतिभृतस्य मध्वो हर्यन्यज्ञं सधमादे दशोणिम् ॥>
      text <अपाः पूर्वेषां हरिवः सुतानामथो इदं सवनं केवलं ते ।>
      text <ममद्धि सोमं मधुमन्तमिन्द्र सत्रा वृषञ्जठर आ वृषस्व ॥>
    text <ऋग्वेदः सूक्तं>
      text <या ओषधीः पूर्वा जाता देवेभ्यस्त्रियुगं पुरा ।>
      text <मनै नु बभ्रूणामहं शतं धामानि सप्त च ॥>
      text <शतं वो अम्ब धामानि सहस्रमुत वो रुहः ।>
      text <अधा शतक्रत्वो यूयमिमं मे अगदं कृत ॥>
      text <ओषधीः प्रति मोदध्वं पुष्पवतीः प्रसूवरीः ।>
      text <अश्वा इव सजित्वरीर्वीरुधः पारयिष्ण्वः ॥>
      text <ओषधीरिति मातरस्तद्वो देवीरुप ब्रुवे ।>
      text <सनेयमश्वं गां वास आत्मानं तव पूरुष ॥>
      text <अश्वत्थे वो निषदनं पर्णे वो वसतिष्कृता ।>
      text <गोभाज इत्किलासथ यत्सनवथ पूरुषम् ॥>
      text <यत्रौषधीः समग्मत राजानः समिताविव ।>
      text <विप्रः स उच्यते भिषग्रक्षोहामीवचातनः ॥>
      text <अश्वावतीं सोमावतीमूर्जयन्तीमुदोजसम् ।>
      text <आवित्सि सर्वा ओषधीरस्मा अरिष्टतातये ॥>
      text <उच्छुष्मा ओषधीनां गावो गोष्ठादिवेरते ।>
      text <धनं सनिष्यन्तीनामात्मानं तव पूरुष ॥>
      text <इष्कृतिर्नाम वो माताथो यूयं स्थ निष्कृतीः ।>
      text <सीराः पतत्रिणी स्थन यदामयति निष्कृथ ॥>
      text <अति विश्वाः परिष्ठा स्तेन इव व्रजमक्रमुः ।>
      text <ओषधीः प्राचुच्यवुर्यत्किं च तन्वो रपः ॥>
      text <यदिमा वाजयन्नहमोषधीर्हस्त आदधे ।>
      text <आत्मा यक्ष्मस्य नश्यति पुरा जीवगृभो यथा ॥>
      text <यस्यौषधीः प्रसर्पथाङ्गमङ्गं परुष्परुः ।>
      text <ततो यक्ष्मं वि बाधध्व उग्रो मध्यमशीरिव ॥>
      text <साकं यक्ष्म प्र पत चाषेण किकिदीविना ।>
      text <साकं वातस्य ध्राज्या साकं नश्य निहाकया ॥>
      text <अन्या वो अन्यामवत्वन्यान्यस्या उपावत ।>
      text <ताः सर्वाः संविदाना इदं मे प्रावता वचः ॥>
      text <याः फलिनीर्या अफला अपुष्पा याश्च पुष्पिणीः ।>
      text <बृहस्पतिप्रसूतास्ता नो मुञ्चन्त्वंहसः ॥>
      text <मुञ्चन्तु मा शपथ्यादथो वरुण्यादुत ।>
      text <अथो यमस्य पड्बीशात्सर्वस्माद्देवकिल्बिषात् ॥>
      text <अवपतन्तीरवदन्दिव ओषधयस्परि ।>
      text <यं जीवमश्नवामहै न स रिष्याति पूरुषः ॥>
      text <या ओषधीः सोमराज्ञीर्बह्वीः शतविचक्षणाः ।>
      text <तासां त्वमस्युत्तमारं कामाय शं हृदे ॥>
      text <या ओषधीः सोमराज्ञीर्विष्ठिताः पृथिवीमनु ।>
      text <बृहस्पतिप्रसूता अस्यै सं दत्त वीर्यम् ॥>
      text <मा वो रिषत्खनिता यस्मै चाहं खनामि वः ।>
      text <द्विपच्चतुष्पदस्माकं सर्वमस्त्वनातुरम् ॥>
      text <याश्चेदमुपशृण्वन्ति याश्च दूरं परागताः ।>
      text <सर्वाः संगत्य वीरुधोऽस्यै सं दत्त वीर्यम् ॥>
      text <ओषधयः सं वदन्ते सोमेन सह राज्ञा ।>
      text <यस्मै कृणोति ब्राह्मणस्तं राजन्पारयामसि ॥ (तु. ब्रह्मपुराणम्.१४)>
      text <त्वमुत्तमास्योषधे तव वृक्षा उपस्तयः ।>
      text <उपस्तिरस्तु सोऽस्माकं यो अस्माँ अभिदासति ॥>
    text <ऋग्वेदः सूक्तं>
      text <बृहस्पते प्रति मे देवतामिहि मित्रो वा यद्वरुणो वासि पूषा ।>
      text <आदित्यैर्वा यद्वसुभिर्मरुत्वान्स पर्जन्यं शंतनवे वृषाय ॥>
      text <आ देवो दूतो अजिरश्चिकित्वान्त्वद्देवापे अभि मामगच्छत् ।>
      text <प्रतीचीनः प्रति मामा ववृत्स्व दधामि ते द्युमतीं वाचमासन् ॥>
      text <अस्मे धेहि द्युमतीं वाचमासन्बृहस्पते अनमीवामिषिराम् ।>
      text <यया वृष्टिं शंतनवे वनाव दिवो द्रप्सो मधुमाँ आ विवेश ॥>
      text <आ नो द्रप्सा मधुमन्तो विशन्त्विन्द्र देह्यधिरथं सहस्रम् ।>
      text <नि षीद होत्रमृतुथा यजस्व देवान्देवापे हविषा सपर्य ॥>
      text <आर्ष्टिषेणो होत्रमृषिर्निषीदन्देवापिर्देवसुमतिं चिकित्वान् ।>
      text <स उत्तरस्मादधरं समुद्रमपो दिव्या असृजद्वर्ष्या अभि ॥>
      text <अस्मिन्समुद्रे अध्युत्तरस्मिन्नापो देवेभिर्निवृता अतिष्ठन् ।>
      text <ता अद्रवन्नार्ष्टिषेणेन सृष्टा देवापिना प्रेषिता मृक्षिणीषु ॥>
      text <यद्देवापिः शंतनवे पुरोहितो होत्राय वृतः कृपयन्नदीधेत् ।>
      text <देवश्रुतं वृष्टिवनिं रराणो बृहस्पतिर्वाचमस्मा अयच्छत् ॥>
      text <यं त्वा देवापिः शुशुचानो अग्न आर्ष्टिषेणो मनुष्यः समीधे ।>
      text <विश्वेभिर्देवैरनुमद्यमानः प्र पर्जन्यमीरया वृष्टिमन्तम् ॥>
      text <त्वां पूर्व ऋषयो गीर्भिरायन्त्वामध्वरेषु पुरुहूत विश्वे ।>
      text <सहस्राण्यधिरथान्यस्मे आ नो यज्ञं रोहिदश्वोप याहि ॥>
      text <एतान्यग्ने नवतिर्नव त्वे आहुतान्यधिरथा सहस्रा ।>
      text <तेभिर्वर्धस्व तन्वः शूर पूर्वीर्दिवो नो वृष्टिमिषितो रिरीहि ॥>
      text <एतान्यग्ने नवतिं सहस्रा सं प्र यच्छ वृष्ण इन्द्राय भागम् ।>
      text <विद्वान्पथ ऋतुशो देवयानानप्यौलानं दिवि देवेषु धेहि ॥>
      text <अग्ने बाधस्व वि मृधो वि दुर्गहापामीवामप रक्षांसि सेध ।>
      text <अस्मात्समुद्राद्बृहतो दिवो नोऽपां भूमानमुप नः सृजेह ॥>
    text <ऋग्वेदः सूक्तं>
      text <कं नश्चित्रमिषण्यसि चिकित्वान्पृथुग्मानं वाश्रं वावृधध्यै ।>
      text <कत्तस्य दातु शवसो व्युष्टौ तक्षद्वज्रं वृत्रतुरमपिन्वत् ॥>
      text <स हि द्युता विद्युता वेति साम पृथुं योनिमसुरत्वा ससाद ।>
      text <स सनीळेभिः प्रसहानो अस्य भ्रातुर्न ऋते सप्तथस्य मायाः ॥>
      text <स वाजं यातापदुष्पदा यन्स्वर्षाता परि षदत्सनिष्यन् ।>
      text <अनर्वा यच्छतदुरस्य वेदो घ्नञ्छिश्नदेवाँ अभि वर्पसा भूत् ॥>
      text <स यह्व्योऽवनीर्गोष्वर्वा जुहोति प्रधन्यासु सस्रिः ।>
      text <अपादो यत्र युज्यासोऽरथा द्रोण्यश्वास ईरते घृतं वाः ॥>
      text <स रुद्रेभिरशस्तवार ऋभ्वा हित्वी गयमारेअवद्य आगात् ।>
      text <वम्रस्य मन्ये मिथुना विवव्री अन्नमभीत्यारोदयन्मुषायन् ॥>
      text <स इद्दासं तुवीरवं पतिर्दन्षळक्षं त्रिशीर्षाणं दमन्यत् ।>
      text <अस्य त्रितो न्वोजसा वृधानो विपा वराहमयोअग्रया हन् ॥>
      text <स द्रुह्वणे मनुष ऊर्ध्वसान आ साविषदर्शसानाय शरुम् ।>
      text <स नृतमो नहुषोऽस्मत्सुजातः पुरोऽभिनदर्हन्दस्युहत्ये ॥>
      text <सो अभ्रियो न यवस उदन्यन्क्षयाय गातुं विदन्नो अस्मे ।>
      text <उप यत्सीददिन्दुं शरीरैः श्येनोऽयोपाष्टिर्हन्ति दस्यून् ॥>
      text <स व्राधतः शवसानेभिरस्य कुत्साय शुष्णं कृपणे परादात् ।>
      text <अयं कविमनयच्छस्यमानमत्कं यो अस्य सनितोत नृणाम् ॥>
      text <अयं दशस्यन्नर्येभिरस्य दस्मो देवेभिर्वरुणो न मायी ।>
      text <अयं कनीन ऋतुपा अवेद्यमिमीताररुं यश्चतुष्पात् ॥>
      text <अस्य स्तोमेभिरौशिज ऋजिश्वा व्रजं दरयद्वृषभेण पिप्रोः ।>
      text <सुत्वा यद्यजतो दीदयद्गीः पुर इयानो अभि वर्पसा भूत् ॥>
      text <एवा महो असुर वक्षथाय वम्रकः पड्भिरुप सर्पदिन्द्रम् ।>
      text <स इयानः करति स्वस्तिमस्मा इषमूर्जं सुक्षितिं विश्वमाभाः ॥>
    text <ऋग्वेदः सूक्तं>
      text <इन्द्र दृह्य मघवन्त्वावदिद्भुज इह स्तुतः सुतपा बोधि नो वृधे ।>
      text <देवेभिर्नः सविता प्रावतु श्रुतमा सर्वतातिमदितिं वृणीमहे ॥>
      text <भराय सु भरत भागमृत्वियं प्र वायवे शुचिपे क्रन्ददिष्टये ।>
      text <गौरस्य यः पयसः पीतिमानश आ सर्वतातिमदितिं वृणीमहे ॥>
      text <आ नो देवः सविता साविषद्वय ऋजूयते यजमानाय सुन्वते ।>
      text <यथा देवान्प्रतिभूषेम पाकवदा सर्वतातिमदितिं वृणीमहे ॥>
      text <इन्द्रो अस्मे सुमना अस्तु विश्वहा राजा सोमः सुवितस्याध्येतु नः ।>
      text <यथायथा मित्रधितानि संदधुरा सर्वतातिमदितिं वृणीमहे ॥>
      text <इन्द्र उक्थेन शवसा परुर्दधे बृहस्पते प्रतरीतास्यायुषः ।>
      text <यज्ञो मनुः प्रमतिर्नः पिता हि कमा सर्वतातिमदितिं वृणीमहे ॥>
      text <इन्द्रस्य नु सुकृतं दैव्यं सहोऽग्निर्गृहे जरिता मेधिरः कविः ।>
      text <यज्ञश्च भूद्विदथे चारुरन्तम आ सर्वतातिमदितिं वृणीमहे ॥>
      text <न वो गुहा चकृम भूरि दुष्कृतं नाविष्ट्यं वसवो देवहेळनम् ।>
      text <माकिर्नो देवा अनृतस्य वर्पस आ सर्वतातिमदितिं वृणीमहे ॥>
      text <अपामीवां सविता साविषन्न्यग्वरीय इदप सेधन्त्वद्रयः ।>
      text <ग्रावा यत्र मधुषुदुच्यते बृहदा सर्वतातिमदितिं वृणीमहे ॥>
      text <ऊर्ध्वो ग्रावा वसवोऽस्तु सोतरि विश्वा द्वेषांसि सनुतर्युयोत ।>
      text <स नो देवः सविता पायुरीड्य आ सर्वतातिमदितिं वृणीमहे ॥>
      text <ऊर्जं गावो यवसे पीवो अत्तन ऋतस्य याः सदने कोशे अङ्ग्ध्वे ।>
      text <तनूरेव तन्वो अस्तु भेषजमा सर्वतातिमदितिं वृणीमहे ॥>
      text <क्रतुप्रावा जरिता शश्वतामव इन्द्र इद्भद्रा प्रमतिः सुतावताम् ।>
      text <पूर्णमूधर्दिव्यं यस्य सिक्तय आ सर्वतातिमदितिं वृणीमहे ॥>
      text <चित्रस्ते भानुः क्रतुप्रा अभिष्टिः सन्ति स्पृधो जरणिप्रा अधृष्टाः ।>
      text <रजिष्ठया रज्या पश्व आ गोस्तूतूर्षति पर्यग्रं दुवस्युः ॥>
    text <ऋग्वेदः सूक्तं>
      text <उद्बुध्यध्वं समनसः सखायः समग्निमिन्ध्वं बहवः सनीळाः ।>
      text <दधिक्रामग्निमुषसं च देवीमिन्द्रावतोऽवसे नि ह्वये वः ॥>
      text <मन्द्रा कृणुध्वं धिय आ तनुध्वं नावमरित्रपरणीं कृणुध्वम् ।>
      text <इष्कृणुध्वमायुधारं कृणुध्वं प्राञ्चं यज्ञं प्र णयता सखायः ॥>
      text <युनक्त सीरा वि युगा तनुध्वं कृते योनौ वपतेह बीजम् ।>
      text <गिरा च श्रुष्टिः सभरा असन्नो नेदीय इत्सृण्यः पक्वमेयात् ॥>
      text <सीरा युञ्जन्ति कवयो युगा वि तन्वते पृथक् ।>
      text <धीरा देवेषु सुम्नया ॥>
      text <निराहावान्कृणोतन सं वरत्रा दधातन ।>
      text <सिञ्चामहा अवतमुद्रिणं वयं सुषेकमनुपक्षितम् ॥>
      text <इष्कृताहावमवतं सुवरत्रं सुषेचनम् ।>
      text <उद्रिणं सिञ्चे अक्षितम् ॥>
      text <प्रीणीताश्वान्हितं जयाथ स्वस्तिवाहं रथमित्कृणुध्वम् ।>
      text <द्रोणाहावमवतमश्मचक्रमंसत्रकोशं सिञ्चता नृपाणम् ॥>
      text <व्रजं कृणुध्वं स हि वो नृपाणो वर्म सीव्यध्वं बहुला पृथूनि ।>
      text <पुरः कृणुध्वमायसीरधृष्टा मा वः सुस्रोच्चमसो दृंहता तम् ॥>
      text <आ वो धियं यज्ञियां वर्त ऊतये देवा देवीं यजतां यज्ञियामिह ।>
      text <सा नो दुहीयद्यवसेव गत्वी सहस्रधारा पयसा मही गौः ॥>
      text <आ तू षिञ्च हरिमीं द्रोरुपस्थे वाशीभिस्तक्षताश्मन्मयीभिः ।>
      text <परि ष्वजध्वं दश कक्ष्याभिरुभे धुरौ प्रति वह्निं युनक्त ॥>
      text <उभे धुरौ वह्निरापिब्दमानोऽन्तर्योनेव चरति द्विजानिः ।>
      text <वनस्पतिं वन आस्थापयध्वं नि षू दधिध्वमखनन्त उत्सम् ॥>
      text <कपृन्नरः कपृथमुद्दधातन चोदयत खुदत वाजसातये ।>
      text <निष्टिग्र्यः पुत्रमा च्यावयोतय इन्द्रं सबाध इह सोमपीतये ॥>
    text <ऋग्वेदः सूक्तं>
      text <प्र ते रथं मिथूकृतमिन्द्रोऽवतु धृष्णुया ।>
      text <अस्मिन्नाजौ पुरुहूत श्रवाय्ये धनभक्षेषु नोऽव ॥>
      text <उत्स्म वातो वहति वासोऽस्या अधिरथं यदजयत्सहस्रम् ।>
      text <रथीरभून्मुद्गलानी गविष्टौ भरे कृतं व्यचेदिन्द्रसेना ॥>
      text <अन्तर्यच्छ जिघांसतो वज्रमिन्द्राभिदासतः ।>
      text <दासस्य वा मघवन्नार्यस्य वा सनुतर्यवया वधम् ॥>
      text <उद्नो ह्रदमपिबज्जर्हृषाणः कूटं स्म तृंहदभिमातिमेति ।>
      text <प्र मुष्कभारः श्रव इच्छमानोऽजिरं बाहू अभरत्सिषासन् ॥>
      text <न्यक्रन्दयन्नुपयन्त एनममेहयन्वृषभं मध्य आजेः ।>
      text <तेन सूभर्वं शतवत्सहस्रं गवां मुद्गलः प्रधने जिगाय ॥>
      text <ककर्दवे वृषभो युक्त आसीदवावचीत्सारथिरस्य केशी ।>
      text <दुधेर्युक्तस्य द्रवतः सहानस ऋच्छन्ति ष्मा निष्पदो मुद्गलानीम् ॥>
      text <उत प्रधिमुदहन्नस्य विद्वानुपायुनग्वंसगमत्र शिक्षन् ।>
      text <इन्द्र उदावत्पतिमघ्न्यानामरंहत पद्याभिः ककुद्मान् ॥>
      text <शुनमष्ट्राव्यचरत्कपर्दी वरत्रायां दार्वानह्यमानः ।>
      text <नृम्णानि कृण्वन्बहवे जनाय गाः पस्पशानस्तविषीरधत्त ॥>
      text <इमं तं पश्य वृषभस्य युञ्जं काष्ठाया मध्ये द्रुघणं शयानम् ।>
      text <येन जिगाय शतवत्सहस्रं गवां मुद्गलः पृतनाज्येषु ॥>
      text <आरे अघा को न्वित्था ददर्श यं युञ्जन्ति तम्वा स्थापयन्ति ।>
      text <नास्मै तृणं नोदकमा भरन्त्युत्तरो धुरो वहति प्रदेदिशत् ॥>
      text <परिवृक्तेव पतिविद्यमानट् पीप्याना कूचक्रेणेव सिञ्चन् ।>
      text <एषैष्या चिद्रथ्या जयेम सुमङ्गलं सिनवदस्तु सातम् ॥>
      text <त्वं विश्वस्य जगतश्चक्षुरिन्द्रासि चक्षुषः ।>
      text <वृषा यदाजिं वृषणा सिषाससि चोदयन्वध्रिणा युजा ॥>
    text <ऋग्वेदः सूक्तं>
      text <आशुः शिशानो वृषभो न भीमो घनाघनः क्षोभणश्चर्षणीनाम् ।>
      text <संक्रन्दनोऽनिमिष एकवीरः शतं सेना अजयत्साकमिन्द्रः ॥>
      text <संक्रन्दनेनानिमिषेण जिष्णुना युत्कारेण दुश्च्यवनेन धृष्णुना ।>
      text <तदिन्द्रेण जयत तत्सहध्वं युधो नर इषुहस्तेन वृष्णा ॥>
      text <स इषुहस्तैः स निषङ्गिभिर्वशी संस्रष्टा स युध इन्द्रो गणेन ।>
      text <संसृष्टजित्सोमपा बाहुशर्ध्युग्रधन्वा प्रतिहिताभिरस्ता ॥>
      text <बृहस्पते परि दीया रथेन रक्षोहामित्राँ अपबाधमानः ।>
      text <प्रभञ्जन्सेनाः प्रमृणो युधा जयन्नस्माकमेध्यविता रथानाम् ॥>
      text <बलविज्ञाय स्थविरः प्रवीरः सहस्वान्वाजी सहमान उग्रः ।>
      text <अभिवीरो अभिसत्वा सहोजा जैत्रमिन्द्र रथमा तिष्ठ गोवित् ॥>
      text <गोत्रभिदं गोविदं वज्रबाहुं जयन्तमज्म प्रमृणन्तमोजसा ।>
      text <इमं सजाता अनु वीरयध्वमिन्द्रं सखायो अनु सं रभध्वम् ॥>
      text <अभि गोत्राणि सहसा गाहमानोऽदयो वीरः शतमन्युरिन्द्रः ।>
      text <दुश्च्यवनः पृतनाषाळयुध्योऽस्माकं सेना अवतु प्र युत्सु ॥>
      text <इन्द्र आसां नेता बृहस्पतिर्दक्षिणा यज्ञः पुर एतु सोमः ।>
      text <देवसेनानामभिभञ्जतीनां जयन्तीनां मरुतो यन्त्वग्रम् ॥>
      text <इन्द्रस्य वृष्णो वरुणस्य राज्ञ आदित्यानां मरुतां शर्ध उग्रम् ।>
      text <महामनसां भुवनच्यवानां घोषो देवानां जयतामुदस्थात् ॥>
      text <उद्धर्षय मघवन्नायुधान्युत्सत्वनां मामकानां मनांसि ।>
      text <उद्वृत्रहन्वाजिनां वाजिनान्युद्रथानां जयतां यन्तु घोषाः ॥>
      text <अस्माकमिन्द्रः समृतेषु ध्वजेष्वस्माकं या इषवस्ता जयन्तु ।>
      text <अस्माकं वीरा उत्तरे भवन्त्वस्माँ उ देवा अवता हवेषु ॥>
      text <अमीषां चित्तं प्रतिलोभयन्ती गृहाणाङ्गान्यप्वे परेहि ।>
      text <अभि प्रेहि निर्दह हृत्सु शोकैरन्धेनामित्रास्तमसा सचन्ताम् ॥>
      text <प्रेता जयता नर इन्द्रो वः शर्म यच्छतु ।>
      text <उग्रा वः सन्तु बाहवोऽनाधृष्या यथासथ ॥>
    text <ऋग्वेदः सूक्तं>
      text <असावि सोमः पुरुहूत तुभ्यं हरिभ्यां यज्ञमुप याहि तूयम् ।>
      text <तुभ्यं गिरो विप्रवीरा इयाना दधन्विर इन्द्र पिबा सुतस्य ॥>
      text <अप्सु धूतस्य हरिवः पिबेह नृभिः सुतस्य जठरं पृणस्व ।>
      text <मिमिक्षुर्यमद्रय इन्द्र तुभ्यं तेभिर्वर्धस्व मदमुक्थवाहः ॥>
      text <प्रोग्रां पीतिं वृष्ण इयर्मि सत्यां प्रयै सुतस्य हर्यश्व तुभ्यम् ।>
      text <इन्द्र धेनाभिरिह मादयस्व धीभिर्विश्वाभिः शच्या गृणानः ॥>
      text <ऊती शचीवस्तव वीर्येण वयो दधाना उशिज ऋतज्ञाः ।>
      text <प्रजावदिन्द्र मनुषो दुरोणे तस्थुर्गृणन्तः सधमाद्यासः ॥>
      text <प्रणीतिभिष्टे हर्यश्व सुष्टोः सुषुम्नस्य पुरुरुचो जनासः ।>
      text <मंहिष्ठामूतिं वितिरे दधाना स्तोतार इन्द्र तव सूनृताभिः ॥>
      text <उप ब्रह्माणि हरिवो हरिभ्यां सोमस्य याहि पीतये सुतस्य ।>
      text <इन्द्र त्वा यज्ञः क्षममाणमानड्दाश्वाँ अस्यध्वरस्य प्रकेतः ॥>
      text <सहस्रवाजमभिमातिषाहं सुतेरणं मघवानं सुवृक्तिम् ।>
      text <उप भूषन्ति गिरो अप्रतीतमिन्द्रं नमस्या जरितुः पनन्त ॥>
      text <सप्तापो देवीः सुरणा अमृक्ता याभिः सिन्धुमतर इन्द्र पूर्भित् ।>
      text <नवतिं स्रोत्या नव च स्रवन्तीर्देवेभ्यो गातुं मनुषे च विन्दः ॥>
      text <अपो महीरभिशस्तेरमुञ्चोऽजागरास्वधि देव एकः ।>
      text <इन्द्र यास्त्वं वृत्रतूर्ये चकर्थ ताभिर्विश्वायुस्तन्वं पुपुष्याः ॥>
      text <वीरेण्यः क्रतुरिन्द्रः सुशस्तिरुतापि धेना पुरुहूतमीट्टे ।>
      text <आर्दयद्वृत्रमकृणोदु लोकं ससाहे शक्रः पृतना अभिष्टिः ॥>
      text <शुनं हुवेम मघवानमिन्द्रमस्मिन्भरे नृतमं वाजसातौ ।>
      text <शृण्वन्तमुग्रमूतये समत्सु घ्नन्तं वृत्राणि संजितं धनानाम् ॥>
    text <ऋग्वेदः सूक्तं>
      text <कदा वसो स्तोत्रं हर्यत आव श्मशा रुधद्वाः ।>
      text <दीर्घं सुतं वाताप्याय ॥>
      text <हरी यस्य सुयुजा विव्रता वेरर्वन्तानु शेपा ।>
      text <उभा रजी न केशिना पतिर्दन् ॥>
      text <अप योरिन्द्रः पापज आ मर्तो न शश्रमाणो बिभीवान् ।>
      text <शुभे यद्युयुजे तविषीवान् ॥>
      text <सचायोरिन्द्रश्चर्कृष आँ उपानसः सपर्यन् ।>
      text <नदयोर्विव्रतयोः शूर इन्द्रः ॥>
      text <अधि यस्तस्थौ केशवन्ता व्यचस्वन्ता न पुष्ट्यै ।>
      text <वनोति शिप्राभ्यां शिप्रिणीवान् ॥>
      text <प्रास्तौदृष्वौजा ऋष्वेभिस्ततक्ष शूरः शवसा ।>
      text <ऋभुर्न क्रतुभिर्मातरिश्वा ॥>
      text <वज्रं यश्चक्रे सुहनाय दस्यवे हिरीमशो हिरीमान् ।>
      text <अरुतहनुरद्भुतं न रजः ॥>
      text <अव नो वृजिना शिशीह्यृचा वनेमानृचः ।>
      text <नाब्रह्मा यज्ञ ऋधग्जोषति त्वे ॥>
      text <ऊर्ध्वा यत्ते त्रेतिनी भूद्यज्ञस्य धूर्षु सद्मन् ।>
      text <सजूर्नावं स्वयशसं सचायोः ॥>
      text <श्रिये ते पृश्निरुपसेचनी भूच्छ्रिये दर्विररेपाः ।>
      text <यया स्वे पात्रे सिञ्चस उत् ॥>
      text <शतं वा यदसुर्य प्रति त्वा सुमित्र इत्थास्तौद्दुर्मित्र इत्थास्तौत् ।>
      text <आवो यद्दस्युहत्ये कुत्सपुत्रं प्रावो यद्दस्युहत्ये कुत्सवत्सम् ॥>
    text <ऋग्वेदः सूक्तं>
      text <उभा उ नूनं तदिदर्थयेथे वि तन्वाथे धियो वस्त्रापसेव ।>
      text <सध्रीचीना यातवे प्रेमजीगः सुदिनेव पृक्ष आ तंसयेथे ॥>
      text <उष्टारेव फर्वरेषु श्रयेथे प्रायोगेव श्वात्र्या शासुरेथः ।>
      text <दूतेव हि ष्ठो यशसा जनेषु माप स्थातं महिषेवावपानात् ॥>
      text <साकंयुजा शकुनस्येव पक्षा पश्वेव चित्रा यजुरा गमिष्टम् ।>
      text <अग्निरिव देवयोर्दीदिवांसा परिज्मानेव यजथः पुरुत्रा ॥>
      text <आपी वो अस्मे पितरेव पुत्रोग्रेव रुचा नृपतीव तुर्यै ।>
      text <इर्येव पुष्ट्यै किरणेव भुज्यै श्रुष्टीवानेव हवमा गमिष्टम् ॥>
      text <वंसगेव पूषर्या शिम्बाता मित्रेव ऋता शतरा शातपन्ता ।>
      text <वाजेवोच्चा वयसा घर्म्येष्ठा मेषेवेषा सपर्या पुरीषा ॥>
      text <सृण्येव जर्भरी तुर्फरीतू नैतोशेव तुर्फरी पर्फरीका ।>
      text <उदन्यजेव जेमना मदेरू ता मे जराय्वजरं मरायु ॥>
      text <पज्रेव चर्चरं जारं मरायु क्षद्मेवार्थेषु तर्तरीथ उग्रा ।>
      text <ऋभू नापत्खरमज्रा खरज्रुर्वायुर्न पर्फरत्क्षयद्रयीणाम् ॥>
      text <घर्मेव मधु जठरे सनेरू भगेविता तुर्फरी फारिवारम् ।>
      text <पतरेव चचरा चन्द्रनिर्णिङ्मनऋङ्गा मनन्या न जग्मी ॥>
      text <बृहन्तेव गम्भरेषु प्रतिष्ठां पादेव गाधं तरते विदाथः ।>
      text <कर्णेव शासुरनु हि स्मराथोऽंशेव नो भजतं चित्रमप्नः ॥>
      text <आरङ्गरेव मध्वेरयेथे सारघेव गवि नीचीनबारे ।>
      text <कीनारेव स्वेदमासिष्विदाना क्षामेवोर्जा सूयवसात्सचेथे ॥>
      text <ऋध्याम स्तोमं सनुयाम वाजमा नो मन्त्रं सरथेहोप यातम् ।>
      text <यशो न पक्वं मधु गोष्वन्तरा भूतांशो अश्विनोः काममप्राः ॥>
    text <ऋग्वेदः सूक्तं>
      text <आविरभून्महि माघोनमेषां विश्वं जीवं तमसो निरमोचि ।>
      text <महि ज्योतिः पितृभिर्दत्तमागादुरुः पन्था दक्षिणाया अदर्शि ॥>
      text <उच्चा दिवि दक्षिणावन्तो अस्थुर्ये अश्वदाः सह ते सूर्येण ।>
      text <हिरण्यदा अमृतत्वं भजन्ते वासोदाः सोम प्र तिरन्त आयुः ॥>
      text <दैवी पूर्तिर्दक्षिणा देवयज्या न कवारिभ्यो नहि ते पृणन्ति ।>
      text <अथा नरः प्रयतदक्षिणासोऽवद्यभिया बहवः पृणन्ति ॥>
      text <शतधारं वायुमर्कं स्वर्विदं नृचक्षसस्ते अभि चक्षते हविः ।>
      text <ये पृणन्ति प्र च यच्छन्ति संगमे ते दक्षिणां दुहते सप्तमातरम् ॥>
      text <दक्षिणावान्प्रथमो हूत एति दक्षिणावान्ग्रामणीरग्रमेति ।>
      text <तमेव मन्ये नृपतिं जनानां यः प्रथमो दक्षिणामाविवाय ॥>
      text <तमेव ऋषिं तमु ब्रह्माणमाहुर्यज्ञन्यं सामगामुक्थशासम् ।>
      text <स शुक्रस्य तन्वो वेद तिस्रो यः प्रथमो दक्षिणया रराध ॥>
      text <दक्षिणाश्वं दक्षिणा गां ददाति दक्षिणा चन्द्रमुत यद्धिरण्यम् ।>
      text <दक्षिणान्नं वनुते यो न आत्मा दक्षिणां वर्म कृणुते विजानन् ॥>
      text <न भोजा मम्रुर्न न्यर्थमीयुर्न रिष्यन्ति न व्यथन्ते ह भोजाः ।>
      text <इदं यद्विश्वं भुवनं स्वश्चैतत्सर्वं दक्षिणैभ्यो ददाति ॥>
      text <भोजा जिग्युः सुरभिं योनिमग्रे भोजा जिग्युर्वध्वं या सुवासाः ।>
      text <भोजा जिग्युरन्तःपेयं सुराया भोजा जिग्युर्ये अहूताः प्रयन्ति ॥>
      text <भोजायाश्वं सं मृजन्त्याशुं भोजायास्ते कन्या शुम्भमाना ।>
      text <भोजस्येदं पुष्करिणीव वेश्म परिष्कृतं देवमानेव चित्रम् ॥>
      text <भोजमश्वाः सुष्ठुवाहो वहन्ति सुवृद्रथो वर्तते दक्षिणायाः ।>
      text <भोजं देवासोऽवता भरेषु भोजः शत्रून्समनीकेषु जेता ॥>
    text <ऋग्वेदः सूक्तं>
      text <किमिच्छन्ती सरमा प्रेदमानड्दूरे ह्यध्वा जगुरिः पराचैः ।>
      text <कास्मेहितिः का परितक्म्यासीत्कथं रसाया अतरः पयांसि ॥>
      text <इन्द्रस्य दूतीरिषिता चरामि मह इच्छन्ती पणयो निधीन्वः ।>
      text <अतिष्कदो भियसा तन्न आवत्तथा रसाया अतरं पयांसि ॥>
      text <कीदृङ्ङिन्द्रः सरमे का दृशीका यस्येदं दूतीरसरः पराकात् ।>
      text <आ च गच्छान्मित्रमेना दधामाथा गवां गोपतिर्नो भवाति ॥>
      text <नाहं तं वेद दभ्यं दभत्स यस्येदं दूतीरसरं पराकात् ।>
      text <न तं गूहन्ति स्रवतो गभीरा हता इन्द्रेण पणयः शयध्वे ॥>
      text <इमा गावः सरमे या ऐच्छः परि दिवो अन्तान्सुभगे पतन्ती ।>
      text <कस्त एना अव सृजादयुध्व्युतास्माकमायुधा सन्ति तिग्मा ॥>
      text <असेन्या वः पणयो वचांस्यनिषव्यास्तन्वः सन्तु पापीः ।>
      text <अधृष्टो व एतवा अस्तु पन्था बृहस्पतिर्व उभया न मृळात् ॥>
      text <अयं निधिः सरमे अद्रिबुध्नो गोभिरश्वेभिर्वसुभिर्न्यृष्टः ।>
      text <रक्षन्ति तं पणयो ये सुगोपा रेकु पदमलकमा जगन्थ ॥>
      text <एह गमन्नृषयः सोमशिता अयास्यो अङ्गिरसो नवग्वाः ।>
      text <त एतमूर्वं वि भजन्त गोनामथैतद्वचः पणयो वमन्नित् ॥>
      text <एवा च त्वं सरम आजगन्थ प्रबाधिता सहसा दैव्येन ।>
      text <स्वसारं त्वा कृणवै मा पुनर्गा अप ते गवां सुभगे भजाम ॥>
      text <नाहं वेद भ्रातृत्वं नो स्वसृत्वमिन्द्रो विदुरङ्गिरसश्च घोराः ।>
      text <गोकामा मे अच्छदयन्यदायमपात इत पणयो वरीयः ॥>
      text <दूरमित पणयो वरीय उद्गावो यन्तु मिनतीरृतेन ।>
      text <बृहस्पतिर्या अविन्दन्निगूळ्हाः सोमो ग्रावाण ऋषयश्च विप्राः ॥>
    text <ऋग्वेदः सूक्तं>
      text <तेऽवदन्प्रथमा ब्रह्मकिल्बिषेऽकूपारः सलिलो मातरिश्वा ।>
      text <वीळुहरास्तप उग्रो मयोभूरापो देवीः प्रथमजा ऋतेन ॥>
      text <सोमो राजा प्रथमो ब्रह्मजायां पुनः प्रायच्छदहृणीयमानः ।>
      text <अन्वर्तिता वरुणो मित्र आसीदग्निर्होता हस्तगृह्या निनाय ॥>
      text <हस्तेनैव ग्राह्य आधिरस्या ब्रह्मजायेयमिति चेदवोचन् ।>
      text <न दूताय प्रह्ये तस्थ एषा तथा राष्ट्रं गुपितं क्षत्रियस्य ॥>
      text <देवा एतस्यामवदन्त पूर्वे सप्तऋषयस्तपसे ये निषेदुः ।>
      text <भीमा जाया ब्राह्मणस्योपनीता दुर्धां दधाति परमे व्योमन् ॥>
      text <ब्रह्मचारी चरति वेविषद्विषः स देवानां भवत्येकमङ्गम् ।>
      text <तेन जायामन्वविन्दद्बृहस्पतिः सोमेन नीतां जुह्वं न देवाः ॥>
      text <पुनर्वै देवा अददुः पुनर्मनुष्या उत ।>
      text <राजानः सत्यं कृण्वाना ब्रह्मजायां पुनर्ददुः ॥>
      text <पुनर्दाय ब्रह्मजायां कृत्वी देवैर्निकिल्बिषम् ।>
      text <ऊर्जं पृथिव्या भक्त्वायोरुगायमुपासते ॥>
    text <ऋग्वेदः सूक्तं>
      text <समिद्धो अद्य मनुषो दुरोणे देवो देवान्यजसि जातवेदः ।>
      text <आ च वह मित्रमहश्चिकित्वान्त्वं दूतः कविरसि प्रचेताः ॥>
      text <तनूनपात्पथ ऋतस्य यानान्मध्वा समञ्जन्स्वदया सुजिह्व ।>
      text <मन्मानि धीभिरुत यज्ञमृन्धन्देवत्रा च कृणुह्यध्वरं नः ॥>
      text <आजुह्वान ईड्यो वन्द्यश्चा याह्यग्ने वसुभिः सजोषाः ।>
      text <त्वं देवानामसि यह्व होता स एनान्यक्षीषितो यजीयान् ॥>
      text <प्राचीनं बर्हिः प्रदिशा पृथिव्या वस्तोरस्या वृज्यते अग्रे अह्नाम् ।>
      text <व्यु प्रथते वितरं वरीयो देवेभ्यो अदितये स्योनम् ॥>
      text <व्यचस्वतीरुर्विया वि श्रयन्तां पतिभ्यो न जनयः शुम्भमानाः ।>
      text <देवीर्द्वारो बृहतीर्विश्वमिन्वा देवेभ्यो भवत सुप्रायणाः ॥>
      text <आ सुष्वयन्ती यजते उपाके उषासानक्ता सदतां नि योनौ ।>
      text <दिव्ये योषणे बृहती सुरुक्मे अधि श्रियं शुक्रपिशं दधाने ॥>
      text <दैव्या होतारा प्रथमा सुवाचा मिमाना यज्ञं मनुषो यजध्यै ।>
      text <प्रचोदयन्ता विदथेषु कारू प्राचीनं ज्योतिः प्रदिशा दिशन्ता ॥>
      text <आ नो यज्ञं भारती तूयमेत्विळा मनुष्वदिह चेतयन्ती ।>
      text <तिस्रो देवीर्बर्हिरेदं स्योनं सरस्वती स्वपसः सदन्तु ॥>
      text <य इमे द्यावापृथिवी जनित्री रूपैरपिंशद्भुवनानि विश्वा ।>
      text <तमद्य होतरिषितो यजीयान्देवं त्वष्टारमिह यक्षि विद्वान् ॥>
      text <उपावसृज त्मन्या समञ्जन्देवानां पाथ ऋतुथा हवींषि ।>
      text <वनस्पतिः शमिता देवो अग्निः स्वदन्तु हव्यं मधुना घृतेन ॥>
      text <सद्यो जातो व्यमिमीत यज्ञमग्निर्देवानामभवत्पुरोगाः ।>
      text <अस्य होतुः प्रदिश्यृतस्य वाचि स्वाहाकृतं हविरदन्तु देवाः ॥>
    text <ऋग्वेदः सूक्तं>
      text <मनीषिणः प्र भरध्वं मनीषां यथायथा मतयः सन्ति नृणाम् ।>
      text <इन्द्रं सत्यैरेरयामा कृतेभिः स हि वीरो गिर्वणस्युर्विदानः ॥>
      text <ऋतस्य हि सदसो धीतिरद्यौत्सं गार्ष्टेयो वृषभो गोभिरानट् ।>
      text <उदतिष्ठत्तविषेणा रवेण महान्ति चित्सं विव्याचा रजांसि ॥>
      text <इन्द्रः किल श्रुत्या अस्य वेद स हि जिष्णुः पथिकृत्सूर्याय ।>
      text <आन्मेनां कृण्वन्नच्युतो भुवद्गोः पतिर्दिवः सनजा अप्रतीतः ॥>
      text <इन्द्रो मह्ना महतो अर्णवस्य व्रतामिनादङ्गिरोभिर्गृणानः ।>
      text <पुरूणि चिन्नि तताना रजांसि दाधार यो धरुणं सत्यताता ॥>
      text <इन्द्रो दिवः प्रतिमानं पृथिव्या विश्वा वेद सवना हन्ति शुष्णम् ।>
      text <महीं चिद्द्यामातनोत्सूर्येण चास्कम्भ चित्कम्भनेन स्कभीयान् ॥>
      text <वज्रेण हि वृत्रहा वृत्रमस्तरदेवस्य शूशुवानस्य मायाः ।>
      text <वि धृष्णो अत्र धृषता जघन्थाथाभवो मघवन्बाह्वोजाः ॥>
      text <सचन्त यदुषसः सूर्येण चित्रामस्य केतवो रामविन्दन् ।>
      text <आ यन्नक्षत्रं ददृशे दिवो न पुनर्यतो नकिरद्धा नु वेद ॥>
      text <दूरं किल प्रथमा जग्मुरासामिन्द्रस्य याः प्रसवे सस्रुरापः ।>
      text <क्व स्विदग्रं क्व बुध्न आसामापो मध्यं क्व वो नूनमन्तः ॥>
      text <सृजः सिन्धूँरहिना जग्रसानाँ आदिदेताः प्र विविज्रे जवेन ।>
      text <मुमुक्षमाणा उत या मुमुच्रेऽधेदेता न रमन्ते नितिक्ताः ॥>
      text <सध्रीचीः सिन्धुमुशतीरिवायन्सनाज्जार आरितः पूर्भिदासाम् ।>
      text <अस्तमा ते पार्थिवा वसून्यस्मे जग्मुः सूनृता इन्द्र पूर्वीः ॥>
    text <ऋग्वेदः सूक्तं>
      text <इन्द्र पिब प्रतिकामं सुतस्य प्रातःसावस्तव हि पूर्वपीतिः ।>
      text <हर्षस्व हन्तवे शूर शत्रूनुक्थेभिष्टे वीर्या प्र ब्रवाम ॥>
      text <यस्ते रथो मनसो जवीयानेन्द्र तेन सोमपेयाय याहि ।>
      text <तूयमा ते हरयः प्र द्रवन्तु येभिर्यासि वृषभिर्मन्दमानः ॥>
      text <हरित्वता वर्चसा सूर्यस्य श्रेष्ठै रूपैस्तन्वं स्पर्शयस्व ।>
      text <अस्माभिरिन्द्र सखिभिर्हुवानः सध्रीचीनो मादयस्वा निषद्य ॥>
      text <यस्य त्यत्ते महिमानं मदेष्विमे मही रोदसी नाविविक्ताम् ।>
      text <तदोक आ हरिभिरिन्द्र युक्तैः प्रियेभिर्याहि प्रियमन्नमच्छ ॥>
      text <यस्य शश्वत्पपिवाँ इन्द्र शत्रूननानुकृत्या रण्या चकर्थ ।>
      text <स ते पुरंधिं तविषीमियर्ति स ते मदाय सुत इन्द्र सोमः ॥>
      text <इदं ते पात्रं सनवित्तमिन्द्र पिबा सोममेना शतक्रतो ।>
      text <पूर्ण आहावो मदिरस्य मध्वो यं विश्व इदभिहर्यन्ति देवाः ॥>
      text <वि हि त्वामिन्द्र पुरुधा जनासो हितप्रयसो वृषभ ह्वयन्ते ।>
      text <अस्माकं ते मधुमत्तमानीमा भुवन्सवना तेषु हर्य ॥>
      text <प्र त इन्द्र पूर्व्याणि प्र नूनं वीर्या वोचं प्रथमा कृतानि ।>
      text <सतीनमन्युरश्रथायो अद्रिं सुवेदनामकृणोर्ब्रह्मणे गाम् ॥>
      text <नि षु सीद गणपते गणेषु त्वामाहुर्विप्रतमं कवीनाम् ।>
      text <न ऋते त्वत्क्रियते किं चनारे महामर्कं मघवञ्चित्रमर्च ॥>
      text <अभिख्या नो मघवन्नाधमानान्सखे बोधि वसुपते सखीनाम् ।>
      text <रणं कृधि रणकृत्सत्यशुष्माभक्ते चिदा भजा राये अस्मान् ॥>
    text <ऋग्वेदः सूक्तं>
      text <तमस्य द्यावापृथिवी सचेतसा विश्वेभिर्देवैरनु शुष्ममावताम् ।>
      text <यदैत्कृण्वानो महिमानमिन्द्रियं पीत्वी सोमस्य क्रतुमाँ अवर्धत ॥>
      text <तमस्य विष्णुर्महिमानमोजसांशुं दधन्वान्मधुनो वि रप्शते ।>
      text <देवेभिरिन्द्रो मघवा सयावभिर्वृत्रं जघन्वाँ अभवद्वरेण्यः ॥>
      text <वृत्रेण यदहिना बिभ्रदायुधा समस्थिथा युधये शंसमाविदे ।>
      text <विश्वे ते अत्र मरुतः सह त्मनावर्धन्नुग्र महिमानमिन्द्रियम् ॥>
      text <जज्ञान एव व्यबाधत स्पृधः प्रापश्यद्वीरो अभि पौंस्यं रणम् ।>
      text <अवृश्चदद्रिमव सस्यदः सृजदस्तभ्नान्नाकं स्वपस्यया पृथुम् ॥>
      text <आदिन्द्रः सत्रा तविषीरपत्यत वरीयो द्यावापृथिवी अबाधत ।>
      text <अवाभरद्धृषितो वज्रमायसं शेवं मित्राय वरुणाय दाशुषे ॥>
      text <इन्द्रस्यात्र तविषीभ्यो विरप्शिन ऋघायतो अरंहयन्त मन्यवे ।>
      text <वृत्रं यदुग्रो व्यवृश्चदोजसापो बिभ्रतं तमसा परीवृतम् ॥>
      text <या वीर्याणि प्रथमानि कर्त्वा महित्वेभिर्यतमानौ समीयतुः ।>
      text <ध्वान्तं तमोऽव दध्वसे हत इन्द्रो मह्ना पूर्वहूतावपत्यत ॥>
      text <विश्वे देवासो अध वृष्ण्यानि तेऽवर्धयन्सोमवत्या वचस्यया ।>
      text <रद्धं वृत्रमहिमिन्द्रस्य हन्मनाग्निर्न जम्भैस्तृष्वन्नमावयत् ॥>
      text <भूरि दक्षेभिर्वचनेभिरृक्वभिः सख्येभिः सख्यानि प्र वोचत ।>
      text <इन्द्रो धुनिं च चुमुरिं च दम्भयञ्छ्रद्धामनस्या शृणुते दभीतये ॥>
      text <त्वं पुरूण्या भरा स्वश्व्या येभिर्मंसै निवचनानि शंसन् ।>
      text <सुगेभिर्विश्वा दुरिता तरेम विदो षु ण उर्विया गाधमद्य ॥>
    text <ऋग्वेदः सूक्तं>
      text <घर्मा समन्ता त्रिवृतं व्यापतुस्तयोर्जुष्टिं मातरिश्वा जगाम ।>
      text <दिवस्पयो दिधिषाणा अवेषन्विदुर्देवाः सहसामानमर्कम् ॥>
      text <तिस्रो देष्ट्राय निरृतीरुपासते दीर्घश्रुतो वि हि जानन्ति वह्नयः ।>
      text <तासां नि चिक्युः कवयो निदानं परेषु या गुह्येषु व्रतेषु ॥>
      text <चतुष्कपर्दा युवतिः सुपेशा घृतप्रतीका वयुनानि वस्ते ।>
      text <तस्यां सुपर्णा वृषणा नि षेदतुर्यत्र देवा दधिरे भागधेयम् ॥>
      text <एकः सुपर्णः स समुद्रमा विवेश स इदं विश्वं भुवनं वि चष्टे ।>
      text <तं पाकेन मनसापश्यमन्तितस्तं माता रेळ्हि स उ रेळ्हि मातरम् ॥>
      text <सुपर्णं विप्राः कवयो वचोभिरेकं सन्तं बहुधा कल्पयन्ति ।>
      text <छन्दांसि च दधतो अध्वरेषु ग्रहान्सोमस्य मिमते द्वादश ॥>
      text <षट्त्रिंशाँश्च चतुरः कल्पयन्तश्छन्दांसि च दधत आद्वादशम् ।>
      text <यज्ञं विमाय कवयो मनीष ऋक्सामाभ्यां प्र रथं वर्तयन्ति ॥>
      text <चतुर्दशान्ये महिमानो अस्य तं धीरा वाचा प्र णयन्ति सप्त ।>
      text <आप्नानं तीर्थं क इह प्र वोचद्येन पथा प्रपिबन्ते सुतस्य ॥>
      text <सहस्रधा पञ्चदशान्युक्था यावद्द्यावापृथिवी तावदित्तत् ।>
      text <सहस्रधा महिमानः सहस्रं यावद्ब्रह्म विष्ठितं तावती वाक् ॥>
      text <कश्छन्दसां योगमावेद धीरः को धिष्ण्यां प्रति वाचं पपाद ।>
      text <कमृत्विजामष्टमं शूरमाहुर्हरी इन्द्रस्य नि चिकाय कः स्वित् ॥>
      text <भूम्या अन्तं पर्येके चरन्ति रथस्य धूर्षु युक्तासो अस्थुः ।>
      text <श्रमस्य दायं वि भजन्त्येभ्यो यदा यमो भवति हर्म्ये हितः ॥>
    text <ऋग्वेदः सूक्तं>
      text <चित्र इच्छिशोस्तरुणस्य वक्षथो न यो मातरावप्येति धातवे ।>
      text <अनूधा यदि जीजनदधा च नु ववक्ष सद्यो महि दूत्यं चरन् ॥>
      text <अग्निर्ह नाम धायि दन्नपस्तमः सं यो वना युवते भस्मना दता ।>
      text <अभिप्रमुरा जुह्वा स्वध्वर इनो न प्रोथमानो यवसे वृषा ॥>
      text <तं वो विं न द्रुषदं देवमन्धस इन्दुं प्रोथन्तं प्रवपन्तमर्णवम् ।>
      text <आसा वह्निं न शोचिषा विरप्शिनं महिव्रतं न सरजन्तमध्वनः ॥>
      text <वि यस्य ते ज्रयसानस्याजर धक्षोर्न वाताः परि सन्त्यच्युताः ।>
      text <आ रण्वासो युयुधयो न सत्वनं त्रितं नशन्त प्र शिषन्त इष्टये ॥>
      text <स इदग्निः कण्वतमः कण्वसखार्यः परस्यान्तरस्य तरुषः ।>
      text <अग्निः पातु गृणतो अग्निः सूरीनग्निर्ददातु तेषामवो नः ॥>
      text <वाजिन्तमाय सह्यसे सुपित्र्य तृषु च्यवानो अनु जातवेदसे ।>
      text <अनुद्रे चिद्यो धृषता वरं सते महिन्तमाय धन्वनेदविष्यते ॥>
      text <एवाग्निर्मर्तैः सह सूरिभिर्वसु ष्टवे सहसः सूनरो नृभिः ।>
      text <मित्रासो न ये सुधिता ऋतायवो द्यावो न द्युम्नैरभि सन्ति मानुषान् ॥>
      text <ऊर्जो नपात्सहसावन्निति त्वोपस्तुतस्य वन्दते वृषा वाक् ।>
      text <त्वां स्तोषाम त्वया सुवीरा द्राघीय आयुः प्रतरं दधानाः ॥>
      text <इति त्वाग्ने वृष्टिहव्यस्य पुत्रा उपस्तुतास ऋषयोऽवोचन् ।>
      text <ताँश्च पाहि गृणतश्च सूरीन्वषड्वषळित्यूर्ध्वासो अनक्षन्नमो नम इत्यूर्ध्वासो अनक्षन् ॥>
    text <ऋग्वेदः सूक्तं>
      text <पिबा सोमं महत इन्द्रियाय पिबा वृत्राय हन्तवे शविष्ठ ।>
      text <पिब राये शवसे हूयमानः पिब मध्वस्तृपदिन्द्रा वृषस्व ॥>
      text <अस्य पिब क्षुमतः प्रस्थितस्येन्द्र सोमस्य वरमा सुतस्य ।>
      text <स्वस्तिदा मनसा मादयस्वार्वाचीनो रेवते सौभगाय ॥>
      text <ममत्तु त्वा दिव्यः सोम इन्द्र ममत्तु यः सूयते पार्थिवेषु ।>
      text <ममत्तु येन वरिवश्चकर्थ ममत्तु येन निरिणासि शत्रून् ॥>
      text <आ द्विबर्हा अमिनो यात्विन्द्रो वृषा हरिभ्यां परिषिक्तमन्धः ।>
      text <गव्या सुतस्य प्रभृतस्य मध्वः सत्रा खेदामरुशहा वृषस्व ॥>
      text <नि तिग्मानि भ्राशयन्भ्राश्यान्यव स्थिरा तनुहि यातुजूनाम् ।>
      text <उग्राय ते सहो बलं ददामि प्रतीत्या शत्रून्विगदेषु वृश्च ॥>
      text <व्यर्य इन्द्र तनुहि श्रवांस्योज स्थिरेव धन्वनोऽभिमातीः ।>
      text <अस्मद्र्यग्वावृधानः सहोभिरनिभृष्टस्तन्वं वावृधस्व ॥>
      text <इदं हविर्मघवन्तुभ्यं रातं प्रति सम्राळहृणानो गृभाय ।>
      text <तुभ्यं सुतो मघवन्तुभ्यं पक्वोऽद्धीन्द्र पिब च प्रस्थितस्य ॥>
      text <अद्धीदिन्द्र प्रस्थितेमा हवींषि चनो दधिष्व पचतोत सोमम् ।>
      text <प्रयस्वन्तः प्रति हर्यामसि त्वा सत्याः सन्तु यजमानस्य कामाः ॥>
      text <प्रेन्द्राग्निभ्यां सुवचस्यामियर्मि सिन्धाविव प्रेरयं नावमर्कैः ।>
      text <अया इव परि चरन्ति देवा ये अस्मभ्यं धनदा उद्भिदश्च ॥>
    text <ऋग्वेदः सूक्तं>
      text <न वा उ देवाः क्षुधमिद्वधं ददुरुताशितमुप गच्छन्ति मृत्यवः ।>
      text <उतो रयिः पृणतो नोप दस्यत्युतापृणन्मर्डितारं न विन्दते ॥>
      text <य आध्राय चकमानाय पित्वोऽन्नवान्सन्रफितायोपजग्मुषे ।>
      text <स्थिरं मनः कृणुते सेवते पुरोतो चित्स मर्डितारं न विन्दते ॥>
      text <स इद्भोजो यो गृहवे ददात्यन्नकामाय चरते कृशाय ।>
      text <अरमस्मै भवति यामहूता उतापरीषु कृणुते सखायम् ॥>
      text <न स सखा यो न ददाति सख्ये सचाभुवे सचमानाय पित्वः ।>
      text <अपास्मात्प्रेयान्न तदोको अस्ति पृणन्तमन्यमरणं चिदिच्छेत् ॥>
      text <पृणीयादिन्नाधमानाय तव्यान्द्राघीयांसमनु पश्येत पन्थाम् ।>
      text <ओ हि वर्तन्ते रथ्येव चक्रान्यमन्यमुप तिष्ठन्त रायः ॥>
      text <मोघमन्नं विन्दते अप्रचेताः सत्यं ब्रवीमि वध इत्स तस्य ।>
      text <नार्यमणं पुष्यति नो सखायं केवलाघो भवति केवलादी ॥>
      text <कृषन्नित्फाल आशितं कृणोति यन्नध्वानमप वृङ्क्ते चरित्रैः ।>
      text <वदन्ब्रह्मावदतो वनीयान्पृणन्नापिरपृणन्तमभि ष्यात् ॥>
      text <एकपाद्भूयो द्विपदो वि चक्रमे द्विपात्त्रिपादमभ्येति पश्चात् ।>
      text <चतुष्पादेति द्विपदामभिस्वरे सम्पश्यन्पङ्क्तीरुपतिष्ठमानः ॥>
      text <समौ चिद्धस्तौ न समं विविष्टः सम्मातरा चिन्न समं दुहाते ।>
      text <यमयोश्चिन्न समा वीर्याणि ज्ञाती चित्सन्तौ न समं पृणीतः ॥>
    text <ऋग्वेदः सूक्तं>
      text <अग्ने हंसि न्यत्रिणं दीद्यन्मर्त्येष्वा ।>
      text <स्वे क्षये शुचिव्रत ॥>
      text <उत्तिष्ठसि स्वाहुतो घृतानि प्रति मोदसे ।>
      text <यत्त्वा स्रुचः समस्थिरन् ॥>
      text <स आहुतो वि रोचतेऽग्निरीळेन्यो गिरा ।>
      text <स्रुचा प्रतीकमज्यते ॥>
      text <घृतेनाग्निः समज्यते मधुप्रतीक आहुतः ।>
      text <रोचमानो विभावसुः ॥>
      text <जरमाणः समिध्यसे देवेभ्यो हव्यवाहन ।>
      text <तं त्वा हवन्त मर्त्याः ॥>
      text <तं मर्ता अमर्त्यं घृतेनाग्निं सपर्यत ।>
      text <अदाभ्यं गृहपतिम् ॥>
      text <अदाभ्येन शोचिषाग्ने रक्षस्त्वं दह ।>
      text <गोपा ऋतस्य दीदिहि ॥>
      text <स त्वमग्ने प्रतीकेन प्रत्योष यातुधान्यः ।>
      text <उरुक्षयेषु दीद्यत् ॥>
      text <तं त्वा गीर्भिरुरुक्षया हव्यवाहं समीधिरे ।>
      text <यजिष्ठं मानुषे जने ॥>
    text <ऋग्वेदः सूक्तं>
      text <इति वा इति मे मनो गामश्वं सनुयामिति ।>
      text <कुवित्सोमस्यापामिति ॥>
      text <प्र वाता इव दोधत उन्मा पीता अयंसत ।>
      text <कुवित्सोमस्यापामिति ॥>
      text <उन्मा पीता अयंसत रथमश्वा इवाशवः ।>
      text <कुवित्सोमस्यापामिति ॥>
      text <उप मा मतिरस्थित वाश्रा पुत्रमिव प्रियम् ।>
      text <कुवित्सोमस्यापामिति ॥>
      text <अहं तष्टेव वन्धुरं पर्यचामि हृदा मतिम् ।>
      text <कुवित्सोमस्यापामिति ॥>
      text <नहि मे अक्षिपच्चनाच्छान्त्सुः पञ्च कृष्टयः ।>
      text <कुवित्सोमस्यापामिति ॥>
      text <नहि मे रोदसी उभे अन्यं पक्षं चन प्रति ।>
      text <कुवित्सोमस्यापामिति ॥>
      text <अभि द्यां महिना भुवमभीमां पृथिवीं महीम् ।>
      text <कुवित्सोमस्यापामिति ॥>
      text <हन्ताहं पृथिवीमिमां नि दधानीह वेह वा ।>
      text <कुवित्सोमस्यापामिति ॥>
      text <ओषमित्पृथिवीमहं जङ्घनानीह वेह वा ।>
      text <कुवित्सोमस्यापामिति ॥>
      text <दिवि मे अन्यः पक्षोऽधो अन्यमचीकृषम् ।>
      text <कुवित्सोमस्यापामिति ॥>
      text <अहमस्मि महामहोऽभिनभ्यमुदीषितः ।>
      text <कुवित्सोमस्यापामिति ॥>
      text <गृहो याम्यरंकृतो देवेभ्यो हव्यवाहनः ।>
      text <कुवित्सोमस्यापामिति ॥>
    text <ऋग्वेदः सूक्तं>
      text <तदिदास भुवनेषु ज्येष्ठं यतो जज्ञ उग्रस्त्वेषनृम्णः ।>
      text <सद्यो जज्ञानो नि रिणाति शत्रूननु यं विश्वे मदन्त्यूमाः ॥>
      text <वावृधानः शवसा भूर्योजाः शत्रुर्दासाय भियसं दधाति ।>
      text <अव्यनच्च व्यनच्च सस्नि सं ते नवन्त प्रभृता मदेषु ॥>
      text <त्वे क्रतुमपि वृञ्जन्ति विश्वे द्विर्यदेते त्रिर्भवन्त्यूमाः ।>
      text <स्वादोः स्वादीयः स्वादुना सृजा समदः सु मधु मधुनाभि योधीः ॥>
      text <इति चिद्धि त्वा धना जयन्तं मदेमदे अनुमदन्ति विप्राः ।>
      text <ओजीयो धृष्णो स्थिरमा तनुष्व मा त्वा दभन्यातुधाना दुरेवाः ॥>
      text <त्वया वयं शाशद्महे रणेषु प्रपश्यन्तो युधेन्यानि भूरि ।>
      text <चोदयामि त आयुधा वचोभिः सं ते शिशामि ब्रह्मणा वयांसि ॥>
      text <स्तुषेय्यं पुरुवर्पसमृभ्वमिनतममाप्त्यमाप्त्यानाम् ।>
      text <आ दर्षते शवसा सप्त दानून्प्र साक्षते प्रतिमानानि भूरि ॥>
      text <नि तद्दधिषेऽवरं परं च यस्मिन्नाविथावसा दुरोणे ।>
      text <आ मातरा स्थापयसे जिगत्नू अत इनोषि कर्वरा पुरूणि ॥>
      text <इमा ब्रह्म बृहद्दिवो विवक्तीन्द्राय शूषमग्रियः स्वर्षाः ।>
      text <महो गोत्रस्य क्षयति स्वराजो दुरश्च विश्वा अवृणोदप स्वाः ॥>
      text <एवा महान्बृहद्दिवो अथर्वावोचत्स्वां तन्वमिन्द्रमेव ।>
      text <स्वसारो मातरिभ्वरीररिप्रा हिन्वन्ति च शवसा वर्धयन्ति च ॥>
    text <ऋग्वेदः सूक्तं>
      text <हिरण्यगर्भः समवर्तताग्रे भूतस्य जातः पतिरेक आसीत् ।>
      text <स दाधार पृथिवीं द्यामुतेमां कस्मै देवाय हविषा विधेम ॥>
      text <य आत्मदा बलदा यस्य विश्व उपासते प्रशिषं यस्य देवाः ।>
      text <यस्य छायामृतं यस्य मृत्युः कस्मै देवाय हविषा विधेम ॥>
      text <यः प्राणतो निमिषतो महित्वैक इद्राजा जगतो बभूव ।>
      text <य ईशे अस्य द्विपदश्चतुष्पदः कस्मै देवाय हविषा विधेम ॥>
      text <यस्येमे हिमवन्तो महित्वा यस्य समुद्रं रसया सहाहुः ।>
      text <यस्येमाः प्रदिशो यस्य बाहू कस्मै देवाय हविषा विधेम ॥>
      text <येन द्यौरुग्रा पृथिवी च दृळ्हा येन स्वः स्तभितं येन नाकः ।>
      text <यो अन्तरिक्षे रजसो विमानः कस्मै देवाय हविषा विधेम ॥>
      text <यं क्रन्दसी अवसा तस्तभाने अभ्यैक्षेतां मनसा रेजमाने ।>
      text <यत्राधि सूर उदितो विभाति कस्मै देवाय हविषा विधेम ॥>
      text <आपो ह यद्बृहतीर्विश्वमायन्गर्भं दधाना जनयन्तीरग्निम् ।>
      text <ततो देवानां समवर्ततासुरेकः कस्मै देवाय हविषा विधेम ॥>
      text <यश्चिदापो महिना पर्यपश्यद्दक्षं दधाना जनयन्तीर्यज्ञम् ।>
      text <यो देवेष्वधि देव एक आसीत्कस्मै देवाय हविषा विधेम ॥>
      text <मा नो हिंसीज्जनिता यः पृथिव्या यो वा दिवं सत्यधर्मा जजान ।>
      text <यश्चापश्चन्द्रा बृहतीर्जजान कस्मै देवाय हविषा विधेम ॥>
      text <प्रजापते न त्वदेतान्यन्यो विश्वा जातानि परि ता बभूव ।>
      text <यत्कामास्ते जुहुमस्तन्नो अस्तु वयं स्याम पतयो रयीणाम् ॥>
    text <ऋग्वेदः सूक्तं>
      text <वसुं न चित्रमहसं गृणीषे वामं शेवमतिथिमद्विषेण्यम् ।>
      text <स रासते शुरुधो विश्वधायसोऽग्निर्होता गृहपतिः सुवीर्यम् ॥>
      text <जुषाणो अग्ने प्रति हर्य मे वचो विश्वानि विद्वान्वयुनानि सुक्रतो ।>
      text <घृतनिर्णिग्ब्रह्मणे गातुमेरय तव देवा अजनयन्ननु व्रतम् ॥>
      text <सप्त धामानि परियन्नमर्त्यो दाशद्दाशुषे सुकृते मामहस्व ।>
      text <सुवीरेण रयिणाग्ने स्वाभुवा यस्त आनट् समिधा तं जुषस्व ॥>
      text <यज्ञस्य केतुं प्रथमं पुरोहितं हविष्मन्त ईळते सप्त वाजिनम् ।>
      text <शृण्वन्तमग्निं घृतपृष्ठमुक्षणं पृणन्तं देवं पृणते सुवीर्यम् ॥>
      text <त्वं दूतः प्रथमो वरेण्यः स हूयमानो अमृताय मत्स्व ।>
      text <त्वां मर्जयन्मरुतो दाशुषो गृहे त्वां स्तोमेभिर्भृगवो वि रुरुचुः ॥>
      text <इषं दुहन्सुदुघां विश्वधायसं यज्ञप्रिये यजमानाय सुक्रतो ।>
      text <अग्ने घृतस्नुस्त्रिरृतानि दीद्यद्वर्तिर्यज्ञं परियन्सुक्रतूयसे ॥>
      text <त्वामिदस्या उषसो व्युष्टिषु दूतं कृण्वाना अयजन्त मानुषाः ।>
      text <त्वां देवा महयाय्याय वावृधुराज्यमग्ने निमृजन्तो अध्वरे ॥>
      text <नि त्वा वसिष्ठा अह्वन्त वाजिनं गृणन्तो अग्ने विदथेषु वेधसः ।>
      text <रायस्पोषं यजमानेषु धारय यूयं पात स्वस्तिभिः सदा नः ॥>
    text <ऋग्वेदः सूक्तं>
      text <अयं वेनश्चोदयत्पृश्निगर्भा ज्योतिर्जरायू रजसो विमाने ।>
      text <इममपां संगमे सूर्यस्य शिशुं न विप्रा मतिभी रिहन्ति ॥>
      text <समुद्रादूर्मिमुदियर्ति वेनो नभोजाः पृष्ठं हर्यतस्य दर्शि ।>
      text <ऋतस्य सानावधि विष्टपि भ्राट् समानं योनिमभ्यनूषत व्राः ॥>
      text <समानं पूर्वीरभि वावशानास्तिष्ठन्वत्सस्य मातरः सनीळाः ।>
      text <ऋतस्य सानावधि चक्रमाणा रिहन्ति मध्वो अमृतस्य वाणीः ॥>
      text <जानन्तो रूपमकृपन्त विप्रा मृगस्य घोषं महिषस्य हि ग्मन् ।>
      text <ऋतेन यन्तो अधि सिन्धुमस्थुर्विदद्गन्धर्वो अमृतानि नाम ॥>
      text <अप्सरा जारमुपसिष्मियाणा योषा बिभर्ति परमे व्योमन् ।>
      text <चरत्प्रियस्य योनिषु प्रियः सन्सीदत्पक्षे हिरण्यये स वेनः ॥>
      text <नाके सुपर्णमुप यत्पतन्तं हृदा वेनन्तो अभ्यचक्षत त्वा ।>
      text <हिरण्यपक्षं वरुणस्य दूतं यमस्य योनौ शकुनं भुरण्युम् ॥>
      text <ऊर्ध्वो गन्धर्वो अधि नाके अस्थात्प्रत्यङ्चित्रा बिभ्रदस्यायुधानि ।>
      text <वसानो अत्कं सुरभिं दृशे कं स्वर्ण नाम जनत प्रियाणि ॥>
      text <द्रप्सः समुद्रमभि यज्जिगाति पश्यन्गृध्रस्य चक्षसा विधर्मन् ।>
      text <भानुः शुक्रेण शोचिषा चकानस्तृतीये चक्रे रजसि प्रियाणि ॥>
    text <ऋग्वेदः सूक्तं>
      text <इमं नो अग्न उप यज्ञमेहि पञ्चयामं त्रिवृतं सप्ततन्तुम् ।>
      text <असो हव्यवाळुत नः पुरोगा ज्योगेव दीर्घं तम आशयिष्ठाः ॥>
      text <अदेवाद्देवः प्रचता गुहा यन्प्रपश्यमानो अमृतत्वमेमि ।>
      text <शिवं यत्सन्तमशिवो जहामि स्वात्सख्यादरणीं नाभिमेमि ॥>
      text <पश्यन्नन्यस्या अतिथिं वयाया ऋतस्य धाम वि मिमे पुरूणि ।>
      text <शंसामि पित्रे असुराय शेवमयज्ञियाद्यज्ञियं भागमेमि ॥>
      text <बह्वीः समा अकरमन्तरस्मिन्निन्द्रं वृणानः पितरं जहामि ।>
      text <अग्निः सोमो वरुणस्ते च्यवन्ते पर्यावर्द्राष्ट्रं तदवाम्यायन् ॥>
      text <निर्माया उ त्ये असुरा अभूवन्त्वं च मा वरुण कामयासे ।>
      text <ऋतेन राजन्ननृतं विविञ्चन्मम राष्ट्रस्याधिपत्यमेहि ॥>
      text <इदं स्वरिदमिदास वाममयं प्रकाश उर्वन्तरिक्षम् ।>
      text <हनाव वृत्रं निरेहि सोम हविष्ट्वा सन्तं हविषा यजाम ॥>
      text <कविः कवित्वा दिवि रूपमासजदप्रभूती वरुणो निरपः सृजत् ।>
      text <क्षेमं कृण्वाना जनयो न सिन्धवस्ता अस्य वर्णं शुचयो भरिभ्रति ॥>
      text <ता अस्य ज्येष्ठमिन्द्रियं सचन्ते ता ईमा क्षेति स्वधया मदन्तीः ।>
      text <ता ईं विशो न राजानं वृणाना बीभत्सुवो अप वृत्रादतिष्ठन् ॥>
      text <बीभत्सूनां सयुजं हंसमाहुरपां दिव्यानां सख्ये चरन्तम् ।>
      text <अनुष्टुभमनु चर्चूर्यमाणमिन्द्रं नि चिक्युः कवयो मनीषा ॥>
    text <ऋग्वेदः सूक्तं>
      text <अहं रुद्रेभिर्वसुभिश्चराम्यहमादित्यैरुत विश्वदेवैः ।>
      text <अहं मित्रावरुणोभा बिभर्म्यहमिन्द्राग्नी अहमश्विनोभा ॥>
      text <अहं सोममाहनसं बिभर्म्यहं त्वष्टारमुत पूषणं भगम् ।>
      text <अहं दधामि द्रविणं हविष्मते सुप्राव्ये यजमानाय सुन्वते ॥>
      text <अहं राष्ट्री संगमनी वसूनां चिकितुषी प्रथमा यज्ञियानाम् ।>
      text <तां मा देवा व्यदधुः पुरुत्रा भूरिस्थात्रां भूर्यावेशयन्तीम् ॥>
      text <मया सो अन्नमत्ति यो विपश्यति यः प्राणिति य ईं शृणोत्युक्तम् ।>
      text <अमन्तवो मां त उप क्षियन्ति श्रुधि श्रुत श्रद्धिवं ते वदामि ॥>
      text <अहमेव स्वयमिदं वदामि जुष्टं देवेभिरुत मानुषेभिः ।>
      text <यं कामये तंतमुग्रं कृणोमि तं ब्रह्माणं तमृषिं तं सुमेधाम् ॥>
      text <अहं रुद्राय धनुरा तनोमि ब्रह्मद्विषे शरवे हन्तवा उ ।>
      text <अहं जनाय समदं कृणोम्यहं द्यावापृथिवी आ विवेश ॥>
      text <अहं सुवे पितरमस्य मूर्धन्मम योनिरप्स्वन्तः समुद्रे ।>
      text <ततो वि तिष्ठे भुवनानु विश्वोतामूं द्यां वर्ष्मणोप स्पृशामि ॥>
      text <अहमेव वात इव प्र वाम्यारभमाणा भुवनानि विश्वा ।>
      text <परो दिवा पर एना पृथिव्यैतावती महिना सं बभूव ॥>
    text <ऋग्वेदः सूक्तं>
      text <न तमंहो न दुरितं देवासो अष्ट मर्त्यम् ।>
      text <सजोषसो यमर्यमा मित्रो नयन्ति वरुणो अति द्विषः ॥>
      text <तद्धि वयं वृणीमहे वरुण मित्रार्यमन् ।>
      text <येना निरंहसो यूयं पाथ नेथा च मर्त्यमति द्विषः ॥>
      text <ते नूनं नोऽयमूतये वरुणो मित्रो अर्यमा ।>
      text <नयिष्ठा उ नो नेषणि पर्षिष्ठा उ नः पर्षण्यति द्विषः ॥>
      text <यूयं विश्वं परि पाथ वरुणो मित्रो अर्यमा ।>
      text <युष्माकं शर्मणि प्रिये स्याम सुप्रणीतयोऽति द्विषः ॥>
      text <आदित्यासो अति स्रिधो वरुणो मित्रो अर्यमा ।>
      text <उग्रं मरुद्भी रुद्रं हुवेमेन्द्रमग्निं स्वस्तयेऽति द्विषः ॥>
      text <नेतार ऊ षु णस्तिरो वरुणो मित्रो अर्यमा ।>
      text <अति विश्वानि दुरिता राजानश्चर्षणीनामति द्विषः ॥>
      text <शुनमस्मभ्यमूतये वरुणो मित्रो अर्यमा ।>
      text <शर्म यच्छन्तु सप्रथ आदित्यासो यदीमहे अति द्विषः ॥>
      text <यथा ह त्यद्वसवो गौर्यं चित्पदि षिताममुञ्चता यजत्राः ।>
      text <एवो ष्वस्मन्मुञ्चता व्यंहः प्र तार्यग्ने प्रतरं न आयुः ॥>
    text <ऋग्वेदः सूक्तं>
      text <रात्री व्यख्यदायती पुरुत्रा देव्यक्षभिः ।>
      text <विश्वा अधि श्रियोऽधित ॥>
      text <ओर्वप्रा अमर्त्या निवतो देव्युद्वतः ।>
      text <ज्योतिषा बाधते तमः ॥>
      text <निरु स्वसारमस्कृतोषसं देव्यायती ।>
      text <अपेदु हासते तमः ॥>
      text <सा नो अद्य यस्या वयं नि ते यामन्नविक्ष्महि ।>
      text <वृक्षे न वसतिं वयः ॥>
      text <नि ग्रामासो अविक्षत नि पद्वन्तो नि पक्षिणः ।>
      text <नि श्येनासश्चिदर्थिनः ॥>
      text <यावया वृक्यं वृकं यवय स्तेनमूर्म्ये ।>
      text <अथा नः सुतरा भव ॥>
      text <उप मा पेपिशत्तमः कृष्णं व्यक्तमस्थित ।>
      text <उष ऋणेव यातय ॥>
      text <उप ते गा इवाकरं वृणीष्व दुहितर्दिवः ।>
      text <रात्रि स्तोमं न जिग्युषे ॥>
    text <ऋग्वेदः सूक्तं>
      text <ममाग्ने वर्चो विहवेष्वस्तु वयं त्वेन्धानास्तन्वं पुषेम ।>
      text <मह्यं नमन्तां प्रदिशश्चतस्रस्त्वयाध्यक्षेण पृतना जयेम ॥>
      text <मम देवा विहवे सन्तु सर्व इन्द्रवन्तो मरुतो विष्णुरग्निः ।>
      text <ममान्तरिक्षमुरुलोकमस्तु मह्यं वातः पवतां कामे अस्मिन् ॥>
      text <मयि देवा द्रविणमा यजन्तां मय्याशीरस्तु मयि देवहूतिः ।>
      text <दैव्या होतारो वनुषन्त पूर्वेऽरिष्टाः स्याम तन्वा सुवीराः ॥>
      text <मह्यं यजन्तु मम यानि हव्याकूतिः सत्या मनसो मे अस्तु ।>
      text <एनो मा नि गां कतमच्चनाहं विश्वे देवासो अधि वोचता नः ॥>
      text <देवीः षळुर्वीरुरु नः कृणोत विश्वे देवास इह वीरयध्वम् ।>
      text <मा हास्महि प्रजया मा तनूभिर्मा रधाम द्विषते सोम राजन् ॥>
      text <अग्ने मन्युं प्रतिनुदन्परेषामदब्धो गोपाः परि पाहि नस्त्वम् ।>
      text <प्रत्यञ्चो यन्तु निगुतः पुनस्तेऽमैषां चित्तं प्रबुधां वि नेशत् ॥>
      text <धाता धातॄणां भुवनस्य यस्पतिर्देवं त्रातारमभिमातिषाहम् ।>
      text <इमं यज्ञमश्विनोभा बृहस्पतिर्देवाः पान्तु यजमानं न्यर्थात् ॥>
      text <उरुव्यचा नो महिषः शर्म यंसदस्मिन्हवे पुरुहूतः पुरुक्षुः ।>
      text <स नः प्रजायै हर्यश्व मृळयेन्द्र मा नो रीरिषो मा परा दाः ॥>
      text <ये नः सपत्ना अप ते भवन्त्विन्द्राग्निभ्यामव बाधामहे तान् ।>
      text <वसवो रुद्रा आदित्या उपरिस्पृशं मोग्रं चेत्तारमधिराजमक्रन् ॥>
    text <ऋग्वेदः सूक्तं>
      text <नासदासीन्नो सदासीत्तदानीं नासीद्रजो नो व्योमा परो यत् ।>
      text <किमावरीवः कुह कस्य शर्मन्नम्भः किमासीद्गहनं गभीरम् ॥>
      text <न मृत्युरासीदमृतं न तर्हि न रात्र्या अह्न आसीत्प्रकेतः ।>
      text <आनीदवातं स्वधया तदेकं तस्माद्धान्यन्न परः किं चनास ॥>
      text <तम आसीत्तमसा गूळ्हमग्रेऽप्रकेतं सलिलं सर्वमा इदम् ।>
      text <तुच्छ्येनाभ्वपिहितं यदासीत्तपसस्तन्महिनाजायतैकम् ॥>
      text <कामस्तदग्रे समवर्तताधि मनसो रेतः प्रथमं यदासीत् ।>
      text <सतो बन्धुमसति निरविन्दन्हृदि प्रतीष्या कवयो मनीषा ॥>
      text <तिरश्चीनो विततो रश्मिरेषामधः स्विदासी३दुपरि स्विदासी३त् ।>
      text <रेतोधा आसन्महिमान आसन्स्वधा अवस्तात्प्रयतिः परस्तात् ॥>
      text <को अद्धा वेद क इह प्र वोचत्कुत आजाता कुत इयं विसृष्टिः ।>
      text <अर्वाग्देवा अस्य विसर्जनेनाथा को वेद यत आबभूव ॥>
      text <इयं विसृष्टिर्यत आबभूव यदि वा दधे यदि वा न ।>
      text <यो अस्याध्यक्षः परमे व्योमन्सो अङ्ग वेद यदि वा न वेद ॥>
    text <ऋग्वेदः सूक्तं>
      text <यो यज्ञो विश्वतस्तन्तुभिस्तत एकशतं देवकर्मेभिरायतः ।>
      text <इमे वयन्ति पितरो य आययुः प्र वयाप वयेत्यासते तते ॥>
      text <पुमाँ एनं तनुत उत्कृणत्ति पुमान्वि तत्ने अधि नाके अस्मिन् ।>
      text <इमे मयूखा उप सेदुरू सदः सामानि चक्रुस्तसराण्योतवे ॥>
      text <कासीत्प्रमा प्रतिमा किं निदानमाज्यं किमासीत्परिधिः क आसीत् ।>
      text <छन्दः किमासीत्प्रउगं किमुक्थं यद्देवा देवमयजन्त विश्वे ॥>
      text <अग्नेर्गायत्र्यभवत्सयुग्वोष्णिहया सविता सं बभूव ।>
      text <अनुष्टुभा सोम उक्थैर्महस्वान्बृहस्पतेर्बृहती वाचमावत् ॥>
      text <विराण्मित्रावरुणयोरभिश्रीरिन्द्रस्य त्रिष्टुबिह भागो अह्नः ।>
      text <विश्वान्देवाञ्जगत्या विवेश तेन चाकॢप्र ऋषयो मनुष्याः ॥>
      text <चाकॢप्रे तेन ऋषयो मनुष्या यज्ञे जाते पितरो नः पुराणे ।>
      text <पश्यन्मन्ये मनसा चक्षसा तान्य इमं यज्ञमयजन्त पूर्वे ॥>
      text <सहस्तोमाः सहछन्दस आवृतः सहप्रमा ऋषयः सप्त दैव्याः ।>
      text <पूर्वेषां पन्थामनुदृश्य धीरा अन्वालेभिरे रथ्यो न रश्मीन् ॥>
    text <ऋग्वेदः सूक्तं>
      text <अप प्राच इन्द्र विश्वाँ अमित्रानपापाचो अभिभूते नुदस्व ।>
      text <अपोदीचो अप शूराधराच उरौ यथा तव शर्मन्मदेम ॥>
      text <कुविदङ्ग यवमन्तो यवं चिद्यथा दान्त्यनुपूर्वं वियूय ।>
      text <इहेहैषां कृणुहि भोजनानि ये बर्हिषो नमोवृक्तिं न जग्मुः ॥>
      text <नहि स्थूर्यृतुथा यातमस्ति नोत श्रवो विविदे संगमेषु ।>
      text <गव्यन्त इन्द्रं सख्याय विप्रा अश्वायन्तो वृषणं वाजयन्तः ॥>
      text <युवं सुराममश्विना नमुचावासुरे सचा ।>
      text <विपिपाना शुभस्पती इन्द्रं कर्मस्वावतम् ॥>
      text <पुत्रमिव पितरावश्विनोभेन्द्रावथुः काव्यैर्दंसनाभिः ।>
      text <यत्सुरामं व्यपिबः शचीभिः सरस्वती त्वा मघवन्नभिष्णक् ॥>
      text <इन्द्रः सुत्रामा स्ववाँ अवोभिः सुमृळीको भवतु विश्ववेदाः ।>
      text <बाधतां द्वेषो अभयं कृणोतु सुवीर्यस्य पतयः स्याम ॥>
      text <तस्य वयं सुमतौ यज्ञियस्यापि भद्रे सौमनसे स्याम ।>
      text <स सुत्रामा स्ववाँ इन्द्रो अस्मे आराच्चिद्द्वेषः सनुतर्युयोतु ॥>
    text <ऋग्वेदः सूक्तं>
      text <ईजानमिद्द्यौर्गूर्तावसुरीजानं भूमिरभि प्रभूषणि ।>
      text <ईजानं देवावश्विनावभि सुम्नैरवर्धताम् ॥>
      text <ता वां मित्रावरुणा धारयत्क्षिती सुषुम्नेषितत्वता यजामसि ।>
      text <युवोः क्राणाय सख्यैरभि ष्याम रक्षसः ॥>
      text <अधा चिन्नु यद्दिधिषामहे वामभि प्रियं रेक्णः पत्यमानाः ।>
      text <दद्वाँ वा यत्पुष्यति रेक्णः सम्वारन्नकिरस्य मघानि ॥>
      text <असावन्यो असुर सूयत द्यौस्त्वं विश्वेषां वरुणासि राजा ।>
      text <मूर्धा रथस्य चाकन्नैतावतैनसान्तकध्रुक् ॥>
      text <अस्मिन्स्वेतच्छकपूत एनो हिते मित्रे निगतान्हन्ति वीरान् ।>
      text <अवोर्वा यद्धात्तनूष्ववः प्रियासु यज्ञियास्वर्वा ॥>
      text <युवोर्हि मातादितिर्विचेतसा द्यौर्न भूमिः पयसा पुपूतनि ।>
      text <अव प्रिया दिदिष्टन सूरो निनिक्त रश्मिभिः ॥>
      text <युवं ह्यप्नराजावसीदतं तिष्ठद्रथं न धूर्षदं वनर्षदम् ।>
      text <ता नः कणूकयन्तीर्नृमेधस्तत्रे अंहसः सुमेधस्तत्रे अंहसः ॥>
    text <ऋग्वेदः सूक्तं>
      text <प्रो ष्वस्मै पुरोरथमिन्द्राय शूषमर्चत ।>
      text <अभीके चिदु लोककृत्संगे समत्सु वृत्रहास्माकं बोधि चोदिता नभन्तामन्यकेषां ज्याका अधि धन्वसु ॥>
      text <त्वं सिन्धूँरवासृजोऽधराचो अहन्नहिम् ।>
      text <अशत्रुरिन्द्र जज्ञिषे विश्वं पुष्यसि वार्यं तं त्वा परि ष्वजामहे नभन्तामन्यकेषां ज्याका अधि धन्वसु ॥>
      text <वि षु विश्वा अरातयोऽर्यो नशन्त नो धियः ।>
      text <अस्तासि शत्रवे वधं यो न इन्द्र जिघांसति या ते रातिर्ददिर्वसु नभन्तामन्यकेषां ज्याका अधि धन्वसु ॥>
      text <यो न इन्द्राभितो जनो वृकायुरादिदेशति ।>
      text <अधस्पदं तमीं कृधि विबाधो असि सासहिर्नभन्तामन्यकेषां ज्याका अधि धन्वसु ॥>
      text <यो न इन्द्राभिदासति सनाभिर्यश्च निष्ट्यः ।>
      text <अव तस्य बलं तिर महीव द्यौरध त्मना नभन्तामन्यकेषां ज्याका अधि धन्वसु ॥>
      text <वयमिन्द्र त्वायवः सखित्वमा रभामहे ।>
      text <ऋतस्य नः पथा नयाति विश्वानि दुरिता नभन्तामन्यकेषां ज्याका अधि धन्वसु ॥>
      text <अस्मभ्यं सु त्वमिन्द्र तां शिक्ष या दोहते प्रति वरं जरित्रे ।>
      text <अच्छिद्रोध्नी पीपयद्यथा नः सहस्रधारा पयसा मही गौः ॥>
    text <ऋग्वेदः सूक्तं>
      text <उभे यदिन्द्र रोदसी आपप्राथोषा इव ।>
      text <महान्तं त्वा महीनां सम्राजं चर्षणीनां देवी जनित्र्यजीजनद्भद्रा जनित्र्यजीजनत् ॥>
      text <अव स्म दुर्हणायतो मर्तस्य तनुहि स्थिरम् ।>
      text <अधस्पदं तमीं कृधि यो अस्माँ आदिदेशति देवी जनित्र्यजीजनद्भद्रा जनित्र्यजीजनत् ॥>
      text <अव त्या बृहतीरिषो विश्वश्चन्द्रा अमित्रहन् ।>
      text <शचीभिः शक्र धूनुहीन्द्र विश्वाभिरूतिभिर्देवी जनित्र्यजीजनद्भद्रा जनित्र्यजीजनत् ॥>
      text <अव यत्त्वं शतक्रतविन्द्र विश्वानि धूनुषे ।>
      text <रयिं न सुन्वते सचा सहस्रिणीभिरूतिभिर्देवी जनित्र्यजीजनद्भद्रा जनित्र्यजीजनत् ॥>
      text <अव स्वेदा इवाभितो विष्वक्पतन्तु दिद्यवः ।>
      text <दूर्वाया इव तन्तवो व्यस्मदेतु दुर्मतिर्देवी जनित्र्यजीजनद्भद्रा जनित्र्यजीजनत् ॥>
      text <दीर्घं ह्यङ्कुशं यथा शक्तिं बिभर्षि मन्तुमः ।>
      text <पूर्वेण मघवन्पदाजो वयां यथा यमो देवी जनित्र्यजीजनद्भद्रा जनित्र्यजीजनत् ॥>
      text <नकिर्देवा मिनीमसि नकिरा योपयामसि मन्त्रश्रुत्यं चरामसि ।>
      text <पक्षेभिरपिकक्षेभिरत्राभि सं रभामहे ॥>
    text <ऋग्वेदः सूक्तं>
      text <यस्मिन्वृक्षे सुपलाशे देवैः सम्पिबते यमः ।>
      text <अत्रा नो विश्पतिः पिता पुराणाँ अनु वेनति ॥>
      text <पुराणाँ अनुवेनन्तं चरन्तं पापयामुया ।>
      text <असूयन्नभ्यचाकशं तस्मा अस्पृहयं पुनः ॥>
      text <यं कुमार नवं रथमचक्रं मनसाकृणोः ।>
      text <एकेषं विश्वतः प्राञ्चमपश्यन्नधि तिष्ठसि ॥>
      text <यं कुमार प्रावर्तयो रथं विप्रेभ्यस्परि ।>
      text <तं सामानु प्रावर्तत समितो नाव्याहितम् ॥>
      text <कः कुमारमजनयद्रथं को निरवर्तयत् ।>
      text <कः स्वित्तदद्य नो ब्रूयादनुदेयी यथाभवत् ॥>
      text <यथाभवदनुदेयी ततो अग्रमजायत ।>
      text <पुरस्ताद्बुध्न आततः पश्चान्निरयणं कृतम् ॥>
      text <इदं यमस्य सादनं देवमानं यदुच्यते ।>
      text <इयमस्य धम्यते नाळीरयं गीर्भिः परिष्कृतः ॥>
    text <ऋग्वेदः सूक्तं>
      text <केश्यग्निं केशी विषं केशी बिभर्ति रोदसी ।>
      text <केशी विश्वं स्वर्दृशे केशीदं ज्योतिरुच्यते ॥>
      text <मुनयो वातरशनाः पिशङ्गा वसते मला ।>
      text <वातस्यानु ध्राजिं यन्ति यद्देवासो अविक्षत ॥>
      text <उन्मदिता मौनेयेन वाताँ आ तस्थिमा वयम् ।>
      text <शरीरेदस्माकं यूयं मर्तासो अभि पश्यथ ॥>
      text <अन्तरिक्षेण पतति विश्वा रूपावचाकशत् ।>
      text <मुनिर्देवस्यदेवस्य सौकृत्याय सखा हितः ॥>
      text <वातस्याश्वो वायोः सखाथो देवेषितो मुनिः ।>
      text <उभौ समुद्रावा क्षेति यश्च पूर्व उतापरः ॥>
      text <अप्सरसां गन्धर्वाणां मृगाणां चरणे चरन् ।>
      text <केशी केतस्य विद्वान्सखा स्वादुर्मदिन्तमः ॥>
      text <वायुरस्मा उपामन्थत्पिनष्टि स्मा कुनन्नमा ।>
      text <केशी विषस्य पात्रेण यद्रुद्रेणापिबत्सह ॥>
    text <ऋग्वेदः सूक्तं>
      text <उत देवा अवहितं देवा उन्नयथा पुनः ।>
      text <उतागश्चक्रुषं देवा देवा जीवयथा पुनः ॥>
      text <द्वाविमौ वातौ वात आ सिन्धोरा परावतः ।>
      text <दक्षं ते अन्य आ वातु परान्यो वातु यद्रपः ॥>
      text <आ वात वाहि भेषजं वि वात वाहि यद्रपः ।>
      text <त्वं हि विश्वभेषजो देवानां दूत ईयसे ॥>
      text <आ त्वागमं शंतातिभिरथो अरिष्टतातिभिः ।>
      text <दक्षं ते भद्रमाभार्षं परा यक्ष्मं सुवामि ते ॥>
      text <त्रायन्तामिह देवास्त्रायतां मरुतां गणः ।>
      text <त्रायन्तां विश्वा भूतानि यथायमरपा असत् ॥>
      text <आप इद्वा उ भेषजीरापो अमीवचातनीः ।>
      text <आपः सर्वस्य भेषजीस्तास्ते कृण्वन्तु भेषजम् ॥>
      text <हस्ताभ्यां दशशाखाभ्यां जिह्वा वाचः पुरोगवी ।>
      text <अनामयित्नुभ्यां त्वा ताभ्यां त्वोप स्पृशामसि ॥>
    text <ऋग्वेदः सूक्तं>
      text <तव त्य इन्द्र सख्येषु वह्नय ऋतं मन्वाना व्यदर्दिरुर्वलम् ।>
      text <यत्रा दशस्यन्नुषसो रिणन्नपः कुत्साय मन्मन्नह्यश्च दंसयः ॥>
      text <अवासृजः प्रस्वः श्वञ्चयो गिरीनुदाज उस्रा अपिबो मधु प्रियम् ।>
      text <अवर्धयो वनिनो अस्य दंससा शुशोच सूर्य ऋतजातया गिरा ॥>
      text <वि सूर्यो मध्ये अमुचद्रथं दिवो विदद्दासाय प्रतिमानमार्यः ।>
      text <दृळ्हानि पिप्रोरसुरस्य मायिन इन्द्रो व्यास्यच्चकृवाँ ऋजिश्वना ॥>
      text <अनाधृष्टानि धृषितो व्यास्यन्निधीँरदेवाँ अमृणदयास्यः ।>
      text <मासेव सूर्यो वसु पुर्यमा ददे गृणानः शत्रूँरशृणाद्विरुक्मता ॥>
      text <अयुद्धसेनो विभ्वा विभिन्दता दाशद्वृत्रहा तुज्यानि तेजते ।>
      text <इन्द्रस्य वज्रादबिभेदभिश्नथः प्राक्रामच्छुन्ध्यूरजहादुषा अनः ॥>
      text <एता त्या ते श्रुत्यानि केवला यदेक एकमकृणोरयज्ञम् ।>
      text <मासां विधानमदधा अधि द्यवि त्वया विभिन्नं भरति प्रधिं पिता ॥>
    text <ऋग्वेदः सूक्तं>
      text <सूर्यरश्मिर्हरिकेशः पुरस्तात्सविता ज्योतिरुदयाँ अजस्रम् ।>
      text <तस्य पूषा प्रसवे याति विद्वान्सम्पश्यन्विश्वा भुवनानि गोपाः ॥>
      text <नृचक्षा एष दिवो मध्य आस्त आपप्रिवान्रोदसी अन्तरिक्षम् ।>
      text <स विश्वाचीरभि चष्टे घृताचीरन्तरा पूर्वमपरं च केतुम् ॥>
      text <रायो बुध्नः संगमनो वसूनां विश्वा रूपाभि चष्टे शचीभिः ।>
      text <देव इव सविता सत्यधर्मेन्द्रो न तस्थौ समरे धनानाम् ॥>
      text <विश्वावसुं सोम गन्धर्वमापो ददृशुषीस्तदृतेना व्यायन् ।>
      text <तदन्ववैदिन्द्रो रारहाण आसां परि सूर्यस्य परिधीँरपश्यत् ॥>
      text <विश्वावसुरभि तन्नो गृणातु दिव्यो गन्धर्वो रजसो विमानः ।>
      text <यद्वा घा सत्यमुत यन्न विद्म धियो हिन्वानो धिय इन्नो अव्याः ॥>
      text <सस्निमविन्दच्चरणे नदीनामपावृणोद्दुरो अश्मव्रजानाम् ।>
      text <प्रासां गन्धर्वो अमृतानि वोचदिन्द्रो दक्षं परि जानादहीनाम् ॥>
    text <ऋग्वेदः सूक्तं>
      text <अग्ने तव श्रवो वयो महि भ्राजन्ते अर्चयो विभावसो ।>
      text <बृहद्भानो शवसा वाजमुक्थ्यं दधासि दाशुषे कवे ॥>
      text <पावकवर्चाः शुक्रवर्चा अनूनवर्चा उदियर्षि भानुना ।>
      text <पुत्रो मातरा विचरन्नुपावसि पृणक्षि रोदसी उभे ॥>
      text <ऊर्जो नपाज्जातवेदः सुशस्तिभिर्मन्दस्व धीतिभिर्हितः ।>
      text <त्वे इषः सं दधुर्भूरिवर्पसश्चित्रोतयो वामजाताः ॥>
      text <इरज्यन्नग्ने प्रथयस्व जन्तुभिरस्मे रायो अमर्त्य ।>
      text <स दर्शतस्य वपुषो वि राजसि पृणक्षि सानसिं क्रतुम् ॥>
      text <इष्कर्तारमध्वरस्य प्रचेतसं क्षयन्तं राधसो महः ।>
      text <रातिं वामस्य सुभगां महीमिषं दधासि सानसिं रयिम् ॥>
      text <ऋतावानं महिषं विश्वदर्शतमग्निं सुम्नाय दधिरे पुरो जनाः ।>
      text <श्रुत्कर्णं सप्रथस्तमं त्वा गिरा दैव्यं मानुषा युगा ॥>
    text <ऋग्वेदः सूक्तं>
      text <अग्ने अच्छा वदेह नः प्रत्यङ्नः सुमना भव ।>
      text <प्र नो यच्छ विशस्पते धनदा असि नस्त्वम् ॥>
      text <प्र नो यच्छत्वर्यमा प्र भगः प्र बृहस्पतिः ।>
      text <प्र देवाः प्रोत सूनृता रायो देवी ददातु नः ॥>
      text <सोमं राजानमवसेऽग्निं गीर्भिर्हवामहे ।>
      text <आदित्यान्विष्णुं सूर्यं ब्रह्माणं च बृहस्पतिम् ॥>
      text <इन्द्रवायू बृहस्पतिं सुहवेह हवामहे ।>
      text <यथा नः सर्व इज्जनः संगत्यां सुमना असत् ॥>
      text <अर्यमणं बृहस्पतिमिन्द्रं दानाय चोदय ।>
      text <वातं विष्णुं सरस्वतीं सवितारं च वाजिनम् ॥>
      text <त्वं नो अग्ने अग्निभिर्ब्रह्म यज्ञं च वर्धय ।>
      text <त्वं नो देवतातये रायो दानाय चोदय ॥>
    text <ऋग्वेदः सूक्तं>
      text <अयमग्ने जरिता त्वे अभूदपि सहसः सूनो नह्यन्यदस्त्याप्यम् ।>
      text <भद्रं हि शर्म त्रिवरूथमस्ति त आरे हिंसानामप दिद्युमा कृधि ॥>
      text <प्रवत्ते अग्ने जनिमा पितूयतः साचीव विश्वा भुवना न्यृञ्जसे ।>
      text <प्र सप्तयः प्र सनिषन्त नो धियः पुरश्चरन्ति पशुपा इव त्मना ॥>
      text <उत वा उ परि वृणक्षि बप्सद्बहोरग्न उलपस्य स्वधावः ।>
      text <उत खिल्या उर्वराणां भवन्ति मा ते हेतिं तविषीं चुक्रुधाम ॥>
      text <यदुद्वतो निवतो यासि बप्सत्पृथगेषि प्रगर्धिनीव सेना ।>
      text <यदा ते वातो अनुवाति शोचिर्वप्तेव श्मश्रु वपसि प्र भूम ॥>
      text <प्रत्यस्य श्रेणयो ददृश्र एकं नियानं बहवो रथासः ।>
      text <बाहू यदग्ने अनुमर्मृजानो न्यङ्ङुत्तानामन्वेषि भूमिम् ॥>
      text <उत्ते शुष्मा जिहतामुत्ते अर्चिरुत्ते अग्ने शशमानस्य वाजाः ।>
      text <उच्छ्वञ्चस्व नि नम वर्धमान आ त्वाद्य विश्वे वसवः सदन्तु ॥>
      text <अपामिदं न्ययनं समुद्रस्य निवेशनम् ।>
      text <अन्यं कृणुष्वेतः पन्थां तेन याहि वशाँ अनु ॥>
      text <आयने ते परायणे दूर्वा रोहन्तु पुष्पिणीः ।>
      text <ह्रदाश्च पुण्डरीकाणि समुद्रस्य गृहा इमे ॥>
    text <ऋग्वेदः सूक्तं>
      text <त्यं चिदत्रिमृतजुरमर्थमश्वं न यातवे ।>
      text <कक्षीवन्तं यदी पुना रथं न कृणुथो नवम् ॥>
      text <त्यं चिदश्वं न वाजिनमरेणवो यमत्नत ।>
      text <दृळ्हं ग्रन्थिं न वि ष्यतमत्रिं यविष्ठमा रजः ॥>
      text <नरा दंसिष्ठवत्रये शुभ्रा सिषासतं धियः ।>
      text <अथा हि वां दिवो नरा पुन स्तोमो न विशसे ॥>
      text <चिते तद्वां सुराधसा रातिः सुमतिरश्विना ।>
      text <आ यन्नः सदने पृथौ समने पर्षथो नरा ॥>
      text <युवं भुज्युं समुद्र आ रजसः पार ईङ्खितम् ।>
      text <यातमच्छा पतत्रिभिर्नासत्या सातये कृतम् ॥>
      text <आ वां सुम्नैः शंयू इव मंहिष्ठा विश्ववेदसा ।>
      text <समस्मे भूषतं नरोत्सं न पिप्युषीरिषः ॥>
    text <ऋग्वेदः सूक्तं>
      text <अयं हि ते अमर्त्य इन्दुरत्यो न पत्यते ।>
      text <दक्षो विश्वायुर्वेधसे ॥>
      text <अयमस्मासु काव्य ऋभुर्वज्रो दास्वते ।>
      text <अयं बिभर्त्यूर्ध्वकृशनं मदमृभुर्न कृत्व्यं मदम् ॥>
      text <घृषुः श्येनाय कृत्वन आसु स्वासु वंसगः ।>
      text <अव दीधेदहीशुवः ॥>
      text <यं सुपर्णः परावतः श्येनस्य पुत्र आभरत् ।>
      text <शतचक्रं योऽह्यो वर्तनिः ॥>
      text <यं ते श्येनश्चारुमवृकं पदाभरदरुणं मानमन्धसः ।>
      text <एना वयो वि तार्यायुर्जीवस एना जागार बन्धुता ॥>
      text <एवा तदिन्द्र इन्दुना देवेषु चिद्धारयाते महि त्यजः ।>
      text <क्रत्वा वयो वि तार्यायुः सुक्रतो क्रत्वायमस्मदा सुतः ॥>
    text <ऋग्वेदः सूक्तं>
      text <इमां खनाम्योषधिं वीरुधं बलवत्तमाम् ।>
      text <यया सपत्नीं बाधते यया संविन्दते पतिम् ॥>
      text <उत्तानपर्णे सुभगे देवजूते सहस्वति ।>
      text <सपत्नीं मे परा धम पतिं मे केवलं कुरु ॥>
      text <उत्तराहमुत्तर उत्तरेदुत्तराभ्यः ।>
      text <अथा सपत्नी या ममाधरा साधराभ्यः ॥>
      text <नह्यस्या नाम गृभ्णामि नो अस्मिन्रमते जने ।>
      text <परामेव परावतं सपत्नीं गमयामसि ॥>
      text <अहमस्मि सहमानाथ त्वमसि सासहिः ।>
      text <उभे सहस्वती भूत्वी सपत्नीं मे सहावहै ॥>
      text <उप तेऽधां सहमानामभि त्वाधां सहीयसा ।>
      text <मामनु प्र ते मनो वत्सं गौरिव धावतु पथा वारिव धावतु ॥>
    text <ऋग्वेदः सूक्तं>
      text <अरण्यान्यरण्यान्यसौ या प्रेव नश्यसि ।>
      text <कथा ग्रामं न पृच्छसि न त्वा भीरिव विन्दती३ँ ॥>
      text <वृषारवाय वदते यदुपावति चिच्चिकः ।>
      text <आघाटिभिरिव धावयन्नरण्यानिर्महीयते ॥>
      text <उत गाव इवादन्त्युत वेश्मेव दृश्यते ।>
      text <उतो अरण्यानिः सायं शकटीरिव सर्जति ॥>
      text <गामङ्गैष आ ह्वयति दार्वङ्गैषो अपावधीत् ।>
      text <वसन्नरण्यान्यां सायमक्रुक्षदिति मन्यते ॥>
      text <न वा अरण्यानिर्हन्त्यन्यश्चेन्नाभिगच्छति ।>
      text <स्वादोः फलस्य जग्ध्वाय यथाकामं नि पद्यते ॥>
      text <आञ्जनगन्धिं सुरभिं बह्वन्नामकृषीवलाम् ।>
      text <प्राहं मृगाणां मातरमरण्यानिमशंसिषम् ॥>
    text <ऋग्वेदः सूक्तं>
      text <श्रत्ते दधामि प्रथमाय मन्यवेऽहन्यद्वृत्रं नर्यं विवेरपः ।>
      text <उभे यत्त्वा भवतो रोदसी अनु रेजते शुष्मात्पृथिवी चिदद्रिवः ॥>
      text <त्वं मायाभिरनवद्य मायिनं श्रवस्यता मनसा वृत्रमर्दयः ।>
      text <त्वामिन्नरो वृणते गविष्टिषु त्वां विश्वासु हव्यास्विष्टिषु ॥>
      text <ऐषु चाकन्धि पुरुहूत सूरिषु वृधासो ये मघवन्नानशुर्मघम् ।>
      text <अर्चन्ति तोके तनये परिष्टिषु मेधसाता वाजिनमह्रये धने ॥>
      text <स इन्नु रायः सुभृतस्य चाकनन्मदं यो अस्य रंह्यं चिकेतति ।>
      text <त्वावृधो मघवन्दाश्वध्वरो मक्षू स वाजं भरते धना नृभिः ॥>
      text <त्वं शर्धाय महिना गृणान उरु कृधि मघवञ्छग्धि रायः ।>
      text <त्वं नो मित्रो वरुणो न मायी पित्वो न दस्म दयसे विभक्ता ॥>
    text <ऋग्वेदः सूक्तं>
      text <सुष्वाणास इन्द्र स्तुमसि त्वा ससवांसश्च तुविनृम्ण वाजम् ।>
      text <आ नो भर सुवितं यस्य चाकन्त्मना तना सनुयाम त्वोताः ॥>
      text <ऋष्वस्त्वमिन्द्र शूर जातो दासीर्विशः सूर्येण सह्याः ।>
      text <गुहा हितं गुह्यं गूळ्हमप्सु बिभृमसि प्रस्रवणे न सोमम् ॥>
      text <अर्यो वा गिरो अभ्यर्च विद्वानृषीणां विप्रः सुमतिं चकानः ।>
      text <ते स्याम ये रणयन्त सोमैरेनोत तुभ्यं रथोळ्ह भक्षैः ॥>
      text <इमा ब्रह्मेन्द्र तुभ्यं शंसि दा नृभ्यो नृणां शूर शवः ।>
      text <तेभिर्भव सक्रतुर्येषु चाकन्नुत त्रायस्व गृणत उत स्तीन् ॥>
      text <श्रुधी हवमिन्द्र शूर पृथ्या उत स्तवसे वेन्यस्यार्कैः ।>
      text <आ यस्ते योनिं घृतवन्तमस्वारूर्मिर्न निम्नैर्द्रवयन्त वक्वाः ॥>
    text <ऋग्वेदः सूक्तं>
      text <सविता यन्त्रैः पृथिवीमरम्णादस्कम्भने सविता द्यामदृंहत् ।>
      text <अश्वमिवाधुक्षद्धुनिमन्तरिक्षमतूर्ते बद्धं सविता समुद्रम् ॥>
      text <यत्रा समुद्र स्कभितो व्यौनदपां नपात्सविता तस्य वेद ।>
      text <अतो भूरत आ उत्थितं रजोऽतो द्यावापृथिवी अप्रथेताम् ॥>
      text <पश्चेदमन्यदभवद्यजत्रममर्त्यस्य भुवनस्य भूना ।>
      text <सुपर्णो अङ्ग सवितुर्गरुत्मान्पूर्वो जातः स उ अस्यानु धर्म ॥>
      text <गाव इव ग्रामं यूयुधिरिवाश्वान्वाश्रेव वत्सं सुमना दुहाना ।>
      text <पतिरिव जायामभि नो न्येतु धर्ता दिवः सविता विश्ववारः ॥>
      text <हिरण्यस्तूपः सवितर्यथा त्वाङ्गिरसो जुह्वे वाजे अस्मिन् ।>
      text <एवा त्वार्चन्नवसे वन्दमानः सोमस्येवांशुं प्रति जागराहम् ॥>
    text <ऋग्वेदः सूक्तं>
      text <समिद्धश्चित्समिध्यसे देवेभ्यो हव्यवाहन ।>
      text <आदित्यै रुद्रैर्वसुभिर्न आ गहि मृळीकाय न आ गहि ॥>
      text <इमं यज्ञमिदं वचो जुजुषाण उपागहि ।>
      text <मर्तासस्त्वा समिधान हवामहे मृळीकाय हवामहे ॥>
      text <त्वामु जातवेदसं विश्ववारं गृणे धिया ।>
      text <अग्ने देवाँ आ वह नः प्रियव्रतान्मृळीकाय प्रियव्रतान् ॥>
      text <अग्निर्देवो देवानामभवत्पुरोहितोऽग्निं मनुष्या ऋषयः समीधिरे ।>
      text <अग्निं महो धनसातावहं हुवे मृळीकं धनसातये ॥>
      text <अग्निरत्रिं भरद्वाजं गविष्ठिरं प्रावन्नः कण्वं त्रसदस्युमाहवे ।>
      text <अग्निं वसिष्ठो हवते पुरोहितो मृळीकाय पुरोहितः ॥>
    text <ऋग्वेदः सूक्तं>
      text <श्रद्धयाग्निः समिध्यते श्रद्धया हूयते हविः ।>
      text <श्रद्धां भगस्य मूर्धनि वचसा वेदयामसि ॥>
      text <प्रियं श्रद्धे ददतः प्रियं श्रद्धे दिदासतः ।>
      text <प्रियं भोजेषु यज्वस्विदं म उदितं कृधि ॥>
      text <यथा देवा असुरेषु श्रद्धामुग्रेषु चक्रिरे ।>
      text <एवं भोजेषु यज्वस्वस्माकमुदितं कृधि ॥>
      text <श्रद्धां देवा यजमाना वायुगोपा उपासते ।>
      text <श्रद्धां हृदय्ययाकूत्या श्रद्धया विन्दते वसु ॥>
      text <श्रद्धां प्रातर्हवामहे श्रद्धां मध्यंदिनं परि ।>
      text <श्रद्धां सूर्यस्य निम्रुचि श्रद्धे श्रद्धापयेह नः ॥>
    text <ऋग्वेदः सूक्तं>
      text <शास इत्था महाँ अस्यमित्रखादो अद्भुतः ।>
      text <न यस्य हन्यते सखा न जीयते कदा चन ॥>
      text <स्वस्तिदा विशस्पतिर्वृत्रहा विमृधो वशी ।>
      text <वृषेन्द्रः पुर एतु नः सोमपा अभयंकरः ॥>
      text <वि रक्षो वि मृधो जहि वि वृत्रस्य हनू रुज ।>
      text <वि मन्युमिन्द्र वृत्रहन्नमित्रस्याभिदासतः ॥>
      text <वि न इन्द्र मृधो जहि नीचा यच्छ पृतन्यतः ।>
      text <यो अस्माँ अभिदासत्यधरं गमया तमः ॥>
      text <अपेन्द्र द्विषतो मनोऽप जिज्यासतो वधम् ।>
      text <वि मन्योः शर्म यच्छ वरीयो यवया वधम् ॥>
    text <ऋग्वेदः सूक्तं>
      text <ईङ्खयन्तीरपस्युव इन्द्रं जातमुपासते ।>
      text <भेजानासः सुवीर्यम् ॥>
      text <त्वमिन्द्र बलादधि सहसो जात ओजसः ।>
      text <त्वं वृषन्वृषेदसि ॥>
      text <त्वमिन्द्रासि वृत्रहा व्यन्तरिक्षमतिरः ।>
      text <उद्द्यामस्तभ्ना ओजसा ॥>
      text <त्वमिन्द्र सजोषसमर्कं बिभर्षि बाह्वोः ।>
      text <वज्रं शिशान ओजसा ॥>
      text <त्वमिन्द्राभिभूरसि विश्वा जातान्योजसा ।>
      text <स विश्वा भुव आभवः ॥>
    text <ऋग्वेदः सूक्तं>
      text <सोम एकेभ्यः पवते घृतमेक उपासते ।>
      text <येभ्यो मधु प्रधावति ताँश्चिदेवापि गच्छतात् ॥>
      text <तपसा ये अनाधृष्यास्तपसा ये स्वर्ययुः ।>
      text <तपो ये चक्रिरे महस्ताँश्चिदेवापि गच्छतात् ॥>
      text <ये युध्यन्ते प्रधनेषु शूरासो ये तनूत्यजः ।>
      text <ये वा सहस्रदक्षिणास्ताँश्चिदेवापि गच्छतात् ॥>
      text <ये चित्पूर्व ऋतसाप ऋतावान ऋतावृधः ।>
      text <पितॄन्तपस्वतो यम ताँश्चिदेवापि गच्छतात् ॥>
      text <सहस्रणीथाः कवयो ये गोपायन्ति सूर्यम् ।>
      text <ऋषीन्तपस्वतो यम तपोजाँ अपि गच्छतात् ॥>
    text <ऋग्वेदः सूक्तं>
      text <अरायि काणे विकटे गिरिं गच्छ सदान्वे ।>
      text <शिरिम्बिठस्य सत्वभिस्तेभिष्ट्वा चातयामसि ॥>
      text <चत्तो इतश्चत्तामुतः सर्वा भ्रूणान्यारुषी ।>
      text <अराय्यं ब्रह्मणस्पते तीक्ष्णशृण्गोदृषन्निहि ॥>
      text <अदो यद्दारु प्लवते सिन्धोः पारे अपूरुषम् ।>
      text <तदा रभस्व दुर्हणो तेन गच्छ परस्तरम् ॥>
      text <यद्ध प्राचीरजगन्तोरो मण्डूरधाणिकीः ।>
      text <हता इन्द्रस्य शत्रवः सर्वे बुद्बुदयाशवः ॥>
      text <परीमे गामनेषत पर्यग्निमहृषत ।>
      text <देवेष्वक्रत श्रवः क इमाँ आ दधर्षति ॥>
    text <ऋग्वेदः सूक्तं>
      text <अग्निं हिन्वन्तु नो धियः सप्तिमाशुमिवाजिषु ।>
      text <तेन जेष्म धनंधनम् ॥>
      text <यया गा आकरामहे सेनयाग्ने तवोत्या ।>
      text <तां नो हिन्व मघत्तये ॥>
      text <आग्ने स्थूरं रयिं भर पृथुं गोमन्तमश्विनम् ।>
      text <अङ्धि खं वर्तया पणिम् ॥>
      text <अग्ने नक्षत्रमजरमा सूर्यं रोहयो दिवि ।>
      text <दधज्ज्योतिर्जनेभ्यः ॥>
      text <अग्ने केतुर्विशामसि प्रेष्ठः श्रेष्ठ उपस्थसत् ।>
      text <बोधा स्तोत्रे वयो दधत् ॥>
    text <ऋग्वेदः सूक्तं>
      text <इमा नु कं भुवना सीषधामेन्द्रश्च विश्वे च देवाः ॥>
      text <यज्ञं च नस्तन्वं च प्रजां चादित्यैरिन्द्रः सह चीकॢपाति ॥>
      text <आदित्यैरिन्द्रः सगणो मरुद्भिरस्माकं भूत्वविता तनूनाम् ॥>
      text <हत्वाय देवा असुरान्यदायन्देवा देवत्वमभिरक्षमाणाः ॥>
      text <प्रत्यञ्चमर्कमनयञ्छचीभिरादित्स्वधामिषिरां पर्यपश्यन् ॥>
    text <ऋग्वेदः सूक्तं>
      text <सूर्यो नो दिवस्पातु वातो अन्तरिक्षात् ।>
      text <अग्निर्नः पार्थिवेभ्यः ॥>
      text <जोषा सवितर्यस्य ते हरः शतं सवाँ अर्हति ।>
      text <पाहि नो दिद्युतः पतन्त्याः ॥>
      text <चक्षुर्नो देवः सविता चक्षुर्न उत पर्वतः ।>
      text <चक्षुर्धाता दधातु नः ॥>
      text <चक्षुर्नो धेहि चक्षुषे चक्षुर्विख्यै तनूभ्यः ।>
      text <सं चेदं वि च पश्येम ॥>
      text <सुसंदृशं त्वा वयं प्रति पश्येम सूर्य ।>
      text <वि पश्येम नृचक्षसः ॥>
    text <ऋग्वेदः सूक्तं>
      text <उदसौ सूर्यो अगादुदयं मामको भगः ।>
      text <अहं तद्विद्वला पतिमभ्यसाक्षि विषासहिः ॥>
      text <अहं केतुरहं मूर्धाहमुग्रा विवाचनी ।>
      text <ममेदनु क्रतुं पतिः सेहानाया उपाचरेत् ॥>
      text <मम पुत्राः शत्रुहणोऽथो मे दुहिता विराट् ।>
      text <उताहमस्मि संजया पत्यौ मे श्लोक उत्तमः ॥>
      text <येनेन्द्रो हविषा कृत्व्यभवद्द्युम्न्युत्तमः ।>
      text <इदं तदक्रि देवा असपत्ना किलाभुवम् ॥>
      text <असपत्ना सपत्नघ्नी जयन्त्यभिभूवरी ।>
      text <आवृक्षमन्यासां वर्चो राधो अस्थेयसामिव ॥>
      text <समजैषमिमा अहं सपत्नीरभिभूवरी ।>
      text <यथाहमस्य वीरस्य विराजानि जनस्य च ॥>
    text <ऋग्वेदः सूक्तं>
      text <तीव्रस्याभिवयसो अस्य पाहि सर्वरथा वि हरी इह मुञ्च ।>
      text <इन्द्र मा त्वा यजमानासो अन्ये नि रीरमन्तुभ्यमिमे सुतासः ॥>
      text <तुभ्यं सुतास्तुभ्यमु सोत्वासस्त्वां गिरः श्वात्र्या आ ह्वयन्ति ।>
      text <इन्द्रेदमद्य सवनं जुषाणो विश्वस्य विद्वाँ इह पाहि सोमम् ॥>
      text <य उशता मनसा सोममस्मै सर्वहृदा देवकामः सुनोति ।>
      text <न गा इन्द्रस्तस्य परा ददाति प्रशस्तमिच्चारुमस्मै कृणोति ॥>
      text <अनुस्पष्टो भवत्येषो अस्य यो अस्मै रेवान्न सुनोति सोमम् ।>
      text <निररत्नौ मघवा तं दधाति ब्रह्मद्विषो हन्त्यनानुदिष्टः ॥>
      text <अश्वायन्तो गव्यन्तो वाजयन्तो हवामहे त्वोपगन्तवा उ ।>
      text <आभूषन्तस्ते सुमतौ नवायां वयमिन्द्र त्वा शुनं हुवेम ॥>
    text <ऋग्वेदः सूक्तं>
      text <मुञ्चामि त्वा हविषा जीवनाय कमज्ञातयक्ष्मादुत राजयक्ष्मात् ।>
      text <ग्राहिर्जग्राह यदि वैतदेनं तस्या इन्द्राग्नी प्र मुमुक्तमेनम् ॥>
      text <यदि क्षितायुर्यदि वा परेतो यदि मृत्योरन्तिकं नीत एव ।>
      text <तमा हरामि निरृतेरुपस्थादस्पार्षमेनं शतशारदाय ॥>
      text <सहस्राक्षेण शतशारदेन शतायुषा हविषाहार्षमेनम् ।>
      text <शतं यथेमं शरदो नयातीन्द्रो विश्वस्य दुरितस्य पारम् ॥>
      text <शतं जीव शरदो वर्धमानः शतं हेमन्ताञ्छतमु वसन्तान् ।>
      text <शतमिन्द्राग्नी सविता बृहस्पतिः शतायुषा हविषेमं पुनर्दुः ॥>
      text <आहार्षं त्वाविदं त्वा पुनरागाः पुनर्नव ।>
      text <सर्वाङ्ग सर्वं ते चक्षुः सर्वमायुश्च तेऽविदम् ॥>
    text <ऋग्वेदः सूक्तं>
      text <ब्रह्मणाग्निः संविदानो रक्षोहा बाधतामितः ।>
      text <अमीवा यस्ते गर्भं दुर्णामा योनिमाशये ॥>
      text <यस्ते गर्भममीवा दुर्णामा योनिमाशये ।>
      text <अग्निष्टं ब्रह्मणा सह निष्क्रव्यादमनीनशत् ॥>
      text <यस्ते हन्ति पतयन्तं निषत्स्नुं यः सरीसृपम् ।>
      text <जातं यस्ते जिघांसति तमितो नाशयामसि ॥>
      text <यस्त ऊरू विहरत्यन्तरा दम्पती शये ।>
      text <योनिं यो अन्तरारेळ्हि तमितो नाशयामसि ॥>
      text <यस्त्वा भ्राता पतिर्भूत्वा जारो भूत्वा निपद्यते ।>
      text <प्रजां यस्ते जिघांसति तमितो नाशयामसि ॥>
      text <यस्त्वा स्वप्नेन तमसा मोहयित्वा निपद्यते ।>
      text <प्रजां यस्ते जिघांसति तमितो नाशयामसि ॥>
    text <ऋग्वेदः सूक्तं>
      text <अक्षीभ्यां ते नासिकाभ्यां कर्णाभ्यां छुबुकादधि ।>
      text <यक्ष्मं शीर्षण्यं मस्तिष्काज्जिह्वाया वि वृहामि ते ॥>
      text <ग्रीवाभ्यस्त उष्णिहाभ्यः कीकसाभ्यो अनूक्यात् ।>
      text <यक्ष्मं दोषण्यमंसाभ्यां बाहुभ्यां वि वृहामि ते ॥>
      text <आन्त्रेभ्यस्ते गुदाभ्यो वनिष्ठोर्हृदयादधि ।>
      text <यक्ष्मं मतस्नाभ्यां यक्नः प्लाशिभ्यो वि वृहामि ते ॥>
      text <ऊरुभ्यां ते अष्ठीवद्भ्यां पार्ष्णिभ्यां प्रपदाभ्याम् ।>
      text <यक्ष्मं श्रोणिभ्यां भासदाद्भंससो वि वृहामि ते ॥>
      text <मेहनाद्वनंकरणाल्लोमभ्यस्ते नखेभ्यः ।>
      text <यक्ष्मं सर्वस्मादात्मनस्तमिदं वि वृहामि ते ॥>
      text <अङ्गादङ्गाल्लोम्नोलोम्नो जातं पर्वणिपर्वणि ।>
      text <यक्ष्मं सर्वस्मादात्मनस्तमिदं वि वृहामि ते ॥>
    text <ऋग्वेदः सूक्तं>
      text <अपेहि मनसस्पतेऽप क्राम परश्चर ।>
      text <परो निरृत्या आ चक्ष्व बहुधा जीवतो मनः ॥>
      text <भद्रं वै वरं वृणते भद्रं युञ्जन्ति दक्षिणम् ।>
      text <भद्रं वैवस्वते चक्षुर्बहुत्रा जीवतो मनः ॥>
      text <यदाशसा निःशसाभिशसोपारिम जाग्रतो यत्स्वपन्तः ।>
      text <अग्निर्विश्वान्यप दुष्कृतान्यजुष्टान्यारे अस्मद्दधातु ॥>
      text <यदिन्द्र ब्रह्मणस्पतेऽभिद्रोहं चरामसि ।>
      text <प्रचेता न आङ्गिरसो द्विषतां पात्वंहसः ॥>
      text <अजैष्माद्यासनाम चाभूमानागसो वयम् ।>
      text <जाग्रत्स्वप्नः संकल्पः पापो यं द्विष्मस्तं स ऋच्छतु यो नो द्वेष्टि तमृच्छतु ॥>
    text <ऋग्वेदः सूक्तं>
      text <देवाः कपोत इषितो यदिच्छन्दूतो निरृत्या इदमाजगाम ।>
      text <तस्मा अर्चाम कृणवाम निष्कृतिं शं नो अस्तु द्विपदे शं चतुष्पदे ॥>
      text <शिवः कपोत इषितो नो अस्त्वनागा देवाः शकुनो गृहेषु ।>
      text <अग्निर्हि विप्रो जुषतां हविर्नः परि हेतिः पक्षिणी नो वृणक्तु ॥>
      text <हेतिः पक्षिणी न दभात्यस्मानाष्ट्र्यां पदं कृणुते अग्निधाने ।>
      text <शं नो गोभ्यश्च पुरुषेभ्यश्चास्तु मा नो हिंसीदिह देवाः कपोतः ॥>
      text <यदुलूको वदति मोघमेतद्यत्कपोतः पदमग्नौ कृणोति ।>
      text <यस्य दूतः प्रहित एष एतत्तस्मै यमाय नमो अस्तु मृत्यवे ॥>
      text <ऋचा कपोतं नुदत प्रणोदमिषं मदन्तः परि गां नयध्वम् ।>
      text <संयोपयन्तो दुरितानि विश्वा हित्वा न ऊर्जं प्र पतात्पतिष्ठः ॥>
    text <ऋग्वेदः सूक्तं>
      text <ऋषभं मा समानानां सपत्नानां विषासहिम् ।>
      text <हन्तारं शत्रूणां कृधि विराजं गोपतिं गवाम् ॥>
      text <अहमस्मि सपत्नहेन्द्र इवारिष्टो अक्षतः ।>
      text <अधः सपत्ना मे पदोरिमे सर्वे अभिष्ठिताः ॥>
      text <अत्रैव वोऽपि नह्याम्युभे आर्त्नी इव ज्यया ।>
      text <वाचस्पते नि षेधेमान्यथा मदधरं वदान् ॥>
      text <अभिभूरहमागमं विश्वकर्मेण धाम्ना ।>
      text <आ वश्चित्तमा वो व्रतमा वोऽहं समितिं ददे ॥>
      text <योगक्षेमं व आदायाहं भूयासमुत्तम आ वो मूर्धानमक्रमीम् ।>
      text <अधस्पदान्म उद्वदत मण्डूका इवोदकान्मण्डूका उदकादिव ॥>
    text <ऋग्वेदः सूक्तं>
      text <तुभ्येदमिन्द्र परि षिच्यते मधु त्वं सुतस्य कलशस्य राजसि ।>
      text <त्वं रयिं पुरुवीरामु नस्कृधि त्वं तपः परितप्याजयः स्वः ॥>
      text <स्वर्जितं महि मन्दानमन्धसो हवामहे परि शक्रं सुताँ उप ।>
      text <इमं नो यज्ञमिह बोध्या गहि स्पृधो जयन्तं मघवानमीमहे ॥>
      text <सोमस्य राज्ञो वरुणस्य धर्मणि बृहस्पतेरनुमत्या उ शर्मणि ।>
      text <तवाहमद्य मघवन्नुपस्तुतौ धातर्विधातः कलशाँ अभक्षयम् ॥>
      text <प्रसूतो भक्षमकरं चरावपि स्तोमं चेमं प्रथमः सूरिरुन्मृजे ।>
      text <सुते सातेन यद्यागमं वां प्रति विश्वामित्रजमदग्नी दमे ॥>
    text <ऋग्वेदः सूक्तं>
      text <वातस्य नु महिमानं रथस्य रुजन्नेति स्तनयन्नस्य घोषः ।>
      text <दिविस्पृग्यात्यरुणानि कृण्वन्नुतो एति पृथिव्या रेणुमस्यन् ॥>
      text <सं प्रेरते अनु वातस्य विष्ठा ऐनं गच्छन्ति समनं न योषाः ।>
      text <ताभिः सयुक्सरथं देव ईयतेऽस्य विश्वस्य भुवनस्य राजा ॥>
      text <अन्तरिक्षे पथिभिरीयमानो न नि विशते कतमच्चनाहः ।>
      text <अपां सखा प्रथमजा ऋतावा क्व स्विज्जातः कुत आ बभूव ॥>
      text <आत्मा देवानां भुवनस्य गर्भो यथावशं चरति देव एषः ।>
      text <घोषा इदस्य शृण्विरे न रूपं तस्मै वाताय हविषा विधेम ॥>
    text <ऋग्वेदः सूक्तं>
      text <मयोभूर्वातो अभि वातूस्रा ऊर्जस्वतीरोषधीरा रिशन्ताम् ।>
      text <पीवस्वतीर्जीवधन्याः पिबन्त्ववसाय पद्वते रुद्र मृळ ॥>
      text <याः सरूपा विरूपा एकरूपा यासामग्निरिष्ट्या नामानि वेद ।>
      text <या अङ्गिरसस्तपसेह चक्रुस्ताभ्यः पर्जन्य महि शर्म यच्छ ॥>
      text <या देवेषु तन्वमैरयन्त यासां सोमो विश्वा रूपाणि वेद ।>
      text <ता अस्मभ्यं पयसा पिन्वमानाः प्रजावतीरिन्द्र गोष्ठे रिरीहि ॥>
      text <प्रजापतिर्मह्यमेता रराणो विश्वैर्देवैः पितृभिः संविदानः ।>
      text <शिवाः सतीरुप नो गोष्ठमाकस्तासां वयं प्रजया सं सदेम ॥>
    text <ऋग्वेदः सूक्तं>
      text <विभ्राड्बृहत्पिबतु सोम्यं मध्वायुर्दधद्यज्ञपतावविह्रुतम् ।>
      text <वातजूतो यो अभिरक्षति त्मना प्रजाः पुपोष पुरुधा वि राजति ॥>
      text <विभ्राड्बृहत्सुभृतं वाजसातमं धर्मन्दिवो धरुणे सत्यमर्पितम् ।>
      text <अमित्रहा वृत्रहा दस्युहन्तमं ज्योतिर्जज्ञे असुरहा सपत्नहा ॥>
      text <इदं श्रेष्ठं ज्योतिषां ज्योतिरुत्तमं विश्वजिद्धनजिदुच्यते बृहत् ।>
      text <विश्वभ्राड्भ्राजो महि सूर्यो दृश उरु पप्रथे सह ओजो अच्युतम् ॥>
      text <विभ्राजञ्ज्योतिषा स्वरगच्छो रोचनं दिवः ।>
      text <येनेमा विश्वा भुवनान्याभृता विश्वकर्मणा विश्वदेव्यावता ॥>
    text <ऋग्वेदः सूक्तं>
      text <त्वं त्यमिटतो रथमिन्द्र प्रावः सुतावतः ।>
      text <अशृणोः सोमिनो हवम् ॥>
      text <त्वं मखस्य दोधतः शिरोऽव त्वचो भरः ।>
      text <अगच्छः सोमिनो गृहम् ॥>
      text <त्वं त्यमिन्द्र मर्त्यमास्त्रबुध्नाय वेन्यम् ।>
      text <मुहुः श्रथ्ना मनस्यवे ॥>
      text <त्वं त्यमिन्द्र सूर्यं पश्चा सन्तं पुरस्कृधि ।>
      text <देवानां चित्तिरो वशम् ॥>
    text <ऋग्वेदः सूक्तं>
      text <आ याहि वनसा सह गावः सचन्त वर्तनिं यदूधभिः ॥>
      text <आ याहि वस्व्या धिया मंहिष्ठो जारयन्मखः सुदानुभिः ॥>
      text <पितुभृतो न तन्तुमित्सुदानवः प्रति दध्मो यजामसि ॥>
      text <उषा अप स्वसुस्तमः सं वर्तयति वर्तनिं सुजातता ॥>
    text <ऋग्वेदः सूक्तं>
      text <आ त्वाहार्षमन्तरेधि ध्रुवस्तिष्ठाविचाचलिः ।>
      text <विशस्त्वा सर्वा वाञ्छन्तु मा त्वद्राष्ट्रमधि भ्रशत् ॥>
      text <इहैवैधि माप च्योष्ठाः पर्वत इवाविचाचलिः ।>
      text <इन्द्र इवेह ध्रुवस्तिष्ठेह राष्ट्रमु धारय ॥>
      text <इममिन्द्रो अदीधरद्ध्रुवं ध्रुवेण हविषा ।>
      text <तस्मै सोमो अधि ब्रवत्तस्मा उ ब्रह्मणस्पतिः ॥>
      text <ध्रुवा द्यौर्ध्रुवा पृथिवी ध्रुवासः पर्वता इमे ।>
      text <ध्रुवं विश्वमिदं जगद्ध्रुवो राजा विशामयम् ॥>
      text <ध्रुवं ते राजा वरुणो ध्रुवं देवो बृहस्पतिः ।>
      text <ध्रुवं त इन्द्रश्चाग्निश्च राष्ट्रं धारयतां ध्रुवम् ॥>
      text <ध्रुवं ध्रुवेण हविषाभि सोमं मृशामसि ।>
      text <अथो त इन्द्रः केवलीर्विशो बलिहृतस्करत् ॥>
    text <ऋग्वेदः सूक्तं>
      text <अभीवर्तेन हविषा येनेन्द्रो अभिवावृते ।>
      text <तेनास्मान्ब्रह्मणस्पतेऽभि राष्ट्राय वर्तय ॥>
      text <अभिवृत्य सपत्नानभि या नो अरातयः ।>
      text <अभि पृतन्यन्तं तिष्ठाभि यो न इरस्यति ॥>
      text <अभि त्वा देवः सविताभि सोमो अवीवृतत् ।>
      text <अभि त्वा विश्वा भूतान्यभीवर्तो यथाससि ॥>
      text <येनेन्द्रो हविषा कृत्व्यभवद्द्युम्न्युत्तमः ।>
      text <इदं तदक्रि देवा असपत्नः किलाभुवम् ॥>
      text <असपत्नः सपत्नहाभिराष्ट्रो विषासहिः ।>
      text <यथाहमेषां भूतानां विराजानि जनस्य च ॥>
    text <ऋग्वेदः सूक्तं>
      text <प्र वो ग्रावाणः सविता देवः सुवतु धर्मणा ।>
      text <धूर्षु युज्यध्वं सुनुत ॥>
      text <ग्रावाणो अप दुच्छुनामप सेधत दुर्मतिम् ।>
      text <उस्राः कर्तन भेषजम् ॥>
      text <ग्रावाण उपरेष्वा महीयन्ते सजोषसः ।>
      text <वृष्णे दधतो वृष्ण्यम् ॥>
      text <ग्रावाणः सविता नु वो देवः सुवतु धर्मणा ।>
      text <यजमानाय सुन्वते ॥>
    text <ऋग्वेदः सूक्तं>
      text <प्र सूनव ऋभूणां बृहन्नवन्त वृजना ।>
      text <क्षामा ये विश्वधायसोऽश्नन्धेनुं न मातरम् ॥>
      text <प्र देवं देव्या धिया भरता जातवेदसम् ।>
      text <हव्या नो वक्षदानुषक् ॥>
      text <अयमु ष्य प्र देवयुर्होता यज्ञाय नीयते ।>
      text <रथो न योरभीवृतो घृणीवाञ्चेतति त्मना ॥>
      text <अयमग्निरुरुष्यत्यमृतादिव जन्मनः ।>
      text <सहसश्चित्सहीयान्देवो जीवातवे कृतः ॥>
    text <ऋग्वेदः सूक्तं>
      text <पतंगमक्तमसुरस्य मायया हृदा पश्यन्ति मनसा विपश्चितः ।>
      text <समुद्रे अन्तः कवयो वि चक्षते मरीचीनां पदमिच्छन्ति वेधसः ॥>
      text <पतंगो वाचं मनसा बिभर्ति तां गन्धर्वोऽवदद्गर्भे अन्तः ।>
      text <तां द्योतमानां स्वर्यं मनीषामृतस्य पदे कवयो नि पान्ति ॥>
      text <अपश्यं गोपामनिपद्यमानमा च परा च पथिभिश्चरन्तम् ।>
      text <स सध्रीचीः स विषूचीर्वसान आ वरीवर्ति भुवनेष्वन्तः ॥>
    text <ऋग्वेदः सूक्तं>
      text <त्यमू षु वाजिनं देवजूतं सहावानं तरुतारं रथानाम् ।>
      text <अरिष्टनेमिं पृतनाजमाशुं स्वस्तये तार्क्ष्यमिहा हुवेम ॥>
      text <इन्द्रस्येव रातिमाजोहुवानाः स्वस्तये नावमिवा रुहेम ।>
      text <उर्वी न पृथ्वी बहुले गभीरे मा वामेतौ मा परेतौ रिषाम ॥>
      text <सद्यश्चिद्यः शवसा पञ्च कृष्टीः सूर्य इव ज्योतिषापस्ततान ।>
      text <सहस्रसाः शतसा अस्य रंहिर्न स्मा वरन्ते युवतिं न शर्याम् ॥>
    text <ऋग्वेदः सूक्तं>
      text <उत्तिष्ठताव पश्यतेन्द्रस्य भागमृत्वियम् ।>
      text <यदि श्रातो जुहोतन यद्यश्रातो ममत्तन ॥>
      text <श्रातं हविरो ष्विन्द्र प्र याहि जगाम सूरो अध्वनो विमध्यम् ।>
      text <परि त्वासते निधिभिः सखायः कुलपा न व्राजपतिं चरन्तम् ॥>
      text <श्रातं मन्य ऊधनि श्रातमग्नौ सुश्रातं मन्ये तदृतं नवीयः ।>
      text <माध्यंदिनस्य सवनस्य दध्नः पिबेन्द्र वज्रिन्पुरुकृज्जुषाणः ॥>
    text <ऋग्वेदः सूक्तं>
      text <प्र ससाहिषे पुरुहूत शत्रूञ्ज्येष्ठस्ते शुष्म इह रातिरस्तु ।>
      text <इन्द्रा भर दक्षिणेना वसूनि पतिः सिन्धूनामसि रेवतीनाम् ॥>
      text <मृगो न भीमः कुचरो गिरिष्ठाः परावत आ जगन्था परस्याः ।>
      text <सृकं संशाय पविमिन्द्र तिग्मं वि शत्रून्ताळ्हि वि मृधो नुदस्व ॥>
      text <इन्द्र क्षत्रमभि वाममोजोऽजायथा वृषभ चर्षणीनाम् ।>
      text <अपानुदो जनममित्रयन्तमुरुं देवेभ्यो अकृणोरु लोकम् ॥>
    text <ऋग्वेदः सूक्तं>
      text <प्रथश्च यस्य सप्रथश्च नामानुष्टुभस्य हविषो हविर्यत् ।>
      text <धातुर्द्युतानात्सवितुश्च विष्णो रथंतरमा जभारा वसिष्ठः ॥>
      text <अविन्दन्ते अतिहितं यदासीद्यज्ञस्य धाम परमं गुहा यत् ।>
      text <धातुर्द्युतानात्सवितुश्च विष्णोर्भरद्वाजो बृहदा चक्रे अग्नेः ॥>
      text <तेऽविन्दन्मनसा दीध्याना यजु ष्कन्नं प्रथमं देवयानम् ।>
      text <धातुर्द्युतानात्सवितुश्च विष्णोरा सूर्यादभरन्घर्ममेते ॥>
    text <ऋग्वेदः सूक्तं>
      text <बृहस्पतिर्नयतु दुर्गहा तिरः पुनर्नेषदघशंसाय मन्म ।>
      text <क्षिपदशस्तिमप दुर्मतिं हन्नथा करद्यजमानाय शं योः ॥>
      text <नराशंसो नोऽवतु प्रयाजे शं नो अस्त्वनुयाजो हवेषु ।>
      text <क्षिपदशस्तिमप दुर्मतिं हन्नथा करद्यजमानाय शं योः ॥>
      text <तपुर्मूर्धा तपतु रक्षसो ये ब्रह्मद्विषः शरवे हन्तवा उ ।>
      text <क्षिपदशस्तिमप दुर्मतिं हन्नथा करद्यजमानाय शं योः ॥>
    text <ऋग्वेदः सूक्तं>
      text <अपश्यं त्वा मनसा चेकितानं तपसो जातं तपसो विभूतम् ।>
      text <इह प्रजामिह रयिं रराणः प्र जायस्व प्रजया पुत्रकाम ॥>
      text <अपश्यं त्वा मनसा दीध्यानां स्वायां तनू ऋत्व्ये नाधमानाम् ।>
      text <उप मामुच्चा युवतिर्बभूयाः प्र जायस्व प्रजया पुत्रकामे ॥>
      text <अहं गर्भमदधामोषधीष्वहं विश्वेषु भुवनेष्वन्तः ।>
      text <अहं प्रजा अजनयं पृथिव्यामहं जनिभ्यो अपरीषु पुत्रान् ॥>
    text <ऋग्वेदः सूक्तं>
      text <विष्णुर्योनिं कल्पयतु त्वष्टा रूपाणि पिंशतु ।>
      text <आ सिञ्चतु प्रजापतिर्धाता गर्भं दधातु ते ॥>
      text <गर्भं धेहि सिनीवालि गर्भं धेहि सरस्वति ।>
      text <गर्भं ते अश्विनौ देवावा धत्तां पुष्करस्रजा ॥>
      text <हिरण्ययी अरणी यं निर्मन्थतो अश्विना ।>
      text <तं ते गर्भं हवामहे दशमे मासि सूतवे ॥>
    text <ऋग्वेदः सूक्तं>
      text <महि त्रीणामवोऽस्तु द्युक्षं मित्रस्यार्यम्णः ।>
      text <दुराधर्षं वरुणस्य ॥>
      text <नहि तेषाममा चन नाध्वसु वारणेषु ।>
      text <ईशे रिपुरघशंसः ॥>
      text <यस्मै पुत्रासो अदितेः प्र जीवसे मर्त्याय ।>
      text <ज्योतिर्यच्छन्त्यजस्रम् ॥>
    text <ऋग्वेदः सूक्तं>
      text <वात आ वातु भेषजं शम्भु मयोभु नो हृदे ।>
      text <प्र ण आयूंषि तारिषत् ॥>
      text <उत वात पितासि न उत भ्रातोत नः सखा ।>
      text <स नो जीवातवे कृधि ॥>
      text <यददो वात ते गृहेऽमृतस्य निधिर्हितः ।>
      text <ततो नो देहि जीवसे ॥>
    text <ऋग्वेदः सूक्तं>
      text <प्राग्नये वाचमीरय वृषभाय क्षितीनाम् ।>
      text <स नः पर्षदति द्विषः ॥>
      text <यः परस्याः परावतस्तिरो धन्वातिरोचते ।>
      text <स नः पर्षदति द्विषः ॥>
      text <यो रक्षांसि निजूर्वति वृषा शुक्रेण शोचिषा ।>
      text <स नः पर्षदति द्विषः ॥>
      text <यो विश्वाभि विपश्यति भुवना सं च पश्यति ।>
      text <स नः पर्षदति द्विषः ॥>
      text <यो अस्य पारे रजसः शुक्रो अग्निरजायत ।>
      text <स नः पर्षदति द्विषः ॥>
    text <ऋग्वेदः सूक्तं>
      text <प्र नूनं जातवेदसमश्वं हिनोत वाजिनम् ।>
      text <इदं नो बर्हिरासदे ॥>
      text <अस्य प्र जातवेदसो विप्रवीरस्य मीळ्हुषः ।>
      text <महीमियर्मि सुष्टुतिम् ॥>
      text <या रुचो जातवेदसो देवत्रा हव्यवाहनीः ।>
      text <ताभिर्नो यज्ञमिन्वतु ॥>
    text <ऋग्वेदः सूक्तं>
      text <आयं गौः पृश्निरक्रमीदसदन्मातरं पुरः ।>
      text <पितरं च प्रयन्स्वः ॥>
      text <अन्तश्चरति रोचनास्य प्राणादपानती ।>
      text <व्यख्यन्महिषो दिवम् ॥>
      text <त्रिंशद्धाम वि राजति वाक्पतंगाय धीयते ।>
      text <प्रति वस्तोरह द्युभिः ॥>
    text <ऋग्वेदः सूक्तं>
      text <ऋतं च सत्यं चाभीद्धात्तपसोऽध्यजायत ।>
      text <ततो रात्र्यजायत ततः समुद्रो अर्णवः ॥>
      text <समुद्रादर्णवादधि संवत्सरो अजायत ।>
      text <अहोरात्राणि विदधद्विश्वस्य मिषतो वशी ॥>
      text <सूर्याचन्द्रमसौ धाता यथापूर्वमकल्पयत् ।>
      text <दिवं च पृथिवीं चान्तरिक्षमथो स्वः ॥>
    text <ऋग्वेदः सूक्तं>
      text <संसमिद्युवसे वृषन्नग्ने विश्वान्यर्य आ ।>
      text <इळस्पदे समिध्यसे स नो वसून्या भर ॥>
      text <सं गच्छध्वं सं वदध्वं सं वो मनांसि जानताम् ।>
      text <देवा भागं यथा पूर्वे संजानाना उपासते ॥>
      text <समानो मन्त्रः समितिः समानी समानं मनः सह चित्तमेषाम् ।>
      text <समानं मन्त्रमभि मन्त्रये वः समानेन वो हविषा जुहोमि ॥>
      text <समानी व आकूतिः समाना हृदयानि वः ।>
      text <समानमस्तु वो मनो यथा वः सुसहासति ॥>
