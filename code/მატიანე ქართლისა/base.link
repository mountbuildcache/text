text <მატიანე ქართლისა>
  block
    text <შემდგომად ამისსა რაჟამს აღესრულა წმიდა მოწამე არჩილ დაშთეს შვილნი>
    text <მისნი იოვანე და ჯუანშერ წარვიდა იოვანე ეგრისად და წარიტანა თანა დედა და>
    text <ორნი დანი თჳსნი ხოლო ჯუანშერ და ორნი დანი მისნი დაშთეს ქუეყანასა ქართლისასა>
    text <და კახეთისასა არამედ უმრწემესი დაჲ მისი იყო სახითა შუენიერ და მიესმა სიშუენიერე>
    text <მისი ხაზართა მეფესა ხაკანს მოუგზავნა მოციქული და ითხოვა შუშან ცოლად და>
    text <უქადა შუელად სარკინოზთა ზედა რაჟამს მოიწია მოციქული ხაკანისა მიუმცნო>
    text <ჯუანშერ ძმასა თჳსსა და დედასა ხოლო მათ არა ინებეს და უთხრეს უკეთუ უღონო>
    text <იქმნეს ყოფა ჩუენი უმჯობეს არს რათა შევიდეთ საბერძნეთად და მივმართოთ ქრისტიანეთა>
    text <ვიდრეღარა შეიგინოს შვილი ჩუენი წარმართთა მიერ და შუშანცა აგინა>
    text <ხაზართა მეფესა>
  block
    text <შემდგომად სამისა წლისა მოგზავნა ხაკანმან სპასალარი თჳსი ბლუჩან გამოვლო>
    text <გზა ლეკეთისა და შემოვიდა კახეთად მოადგა ციხესა რომელსა შინა იყვნეს ჯუანშერ>
    text <და დაჲ მისი შუშან და მცირედთა დღეთა წარიღო და ტყუე ყვნა იგინი შემუსრა>
    text <ქალაქი ტფილისი წარტყუენა ქართლი და ყოველი ესე ქუეყანა>
  block
    text <და ვითარ წარემართა გზასა დარიალანისასა დღესა ერთსა რქუა შუშან ძმასა თჳსსა>
    text <უმჯობეს არს ჩემთჳს სიკუდილი რათა ღირს მყოს მე უფალმან წმიდათა დედათა>
    text <თანა ვიდრეღარა შევიგინო წარმართთა მიერ და ჰქონდა მას ბეჭედი აღმოუგდო>
    text <მას თუალი და მოწოა იგი რამეთუ იყო თუალსა მას ქუეშე წამალი სასიკუდინე და>
    text <მუნქუესვე მოკუდა>
  block
    text <წარვიდა ბლუჩან ხაკანისა მიჰგუარა ჯუანშერ და მიუთხრა სიკუდილი დისა>
    text <მისისა შუშანისი ხოლო იგი განუწყრა არამიტანებისათჳს გუამისა მისისა რომლისა>
    text <წადიერ იყო ხილვად შეიპყრეს ბლუჩან და მოაბეს ყელსა საბელი და განზიდვად>
    text <სცეს ორთა ცხენოსანთა იმიერ და ამიერ და მოსწყჳდეს თავი მისი ბოროტად>
    text <და ვითარ დაჰყო ჯუანშერ წელიწადი შჳდი განუტევა ნიჭითა დიდითა ხაკანმან და>
    text <წარმოგზავნა ქუეყანად თჳსად>
  block
    text <ხოლო ამიერითგან იწყო შემცირებად მეფობამან დიდთა მეფეთა ხუასროანთამან>
    text <პირველად უფლება სარკინოზთა განდიდნა და მიერითგან მიეცა ყოველი ესე ქუეყანა>
    text <ჟამითიჟამად რბევასა და ოჴრებასა მეორედ იქმნა სიმრავლე მთავართა ქუეყანასა>
    text <ქართლისასა და შეერია ბრძოლა იქმნეს მტერ ურთიერთას და უკეთუ ვინმე გამოჩნდის>
    text <შვილთა შორის ვახტანგისთა რომელიმცა ღირს იყო მეფედ იქმნის შემცირებულ>
    text <სარკინოზთაგან რამეთუ დაიპყრეს ქალაქი ტფილისი აგარიანთა შექმნეს სახლად>
    text <საყოფლად თჳსად მიიღებდეს ხარკსა ქუეყანისა ამისგან რომელსა ჰქჳან ხარაჯა>
    text <რამეთუ განგებითა ღმრთისათა სიმრავლისათჳს ცოდვათა ჩუენთასა განდიდნა ნათესავი>
    text <აგარიანთა>
  block
    text <და განეფინა ქადაგება მაჰმად უსჯულოსა და მრავალი ერი შეუდგა მას შემდგომად>
    text <მისსა გამოვიდეს სპარსნი და პონტომდე მოიწინნეს და ყოველი კაბადუკია დაიპყრეს ღ̂ჲვ>
  block
    text <ხოლო ამან ჯუანშერ შეირთო ცოლი ნათესავი ბაგრატონიანთა ასული ადარნასესი>
    text <სახელით ლატავრი და აბრალა დედამან მისმან მოყვანება მისი ცოლად არათურე>
    text <კეთილად მეცნიერი იყო ვითარმედ არიან იგინი ნათესავნი დავით წინასწარმეტყუელისანი>
    text <რომელიიგი ჴორციელად მამად ღმრთისად იწოდა და ვითარ იხილა>
    text <ძის ცოლი თჳსი შეუყუარდა აკურთხა და დალოცა>
  block
    text <და ვითარ გარდაჴდეს ამას შინა წელიწადნი მრავალნი მოვიდა ამირა აგარიანი>
    text <რომელი მთავრობდა სომხითს ქართლს და ჰერეთს სახელით ხუასრო ამან აღაშენა>
    text <ტფილისი ქალაქი მოოჴრებული ხაზართაგან>
  block
    text <ხოლო რაჟამს მოუძლურდეს ბერძენნი გადგა მათგან ერისთავი აფხაზთა სახელით>
    text <ლეონ ძმისწული ლეონ ერისთავისა რომლისად მიეცა სამკჳდროდ აფხაზეთი>
    text <ესე მეორე ლეონ ასულის წული იყო ხაზართა მეფისა და ძალითა მათითა გაადგა>
    text <ბერძენთა დაიპყრა აფხაზეთი და ეგრისი ვიდრე ლიხამდე სახელიდვა მეფე აფხაზთა>
    text <რამეთუ მიცვალებულ იყო იოვანე და დაბერებულ იყო ჯუანშერ და შემდგომად ამისსა>
    text <ჯუანშერცა მიიცვალა>
  block
    text <არამედ სიცოცხლესავე ჯუანშერისსა იცვალა ადარნასე ბაგრატონიანმან ნასამალი>
    text <კლარჯეთისა შავშეთისა აჭარისა ნიგალისა ასისფორისა არტანისა და ქუემოსა ტაოსა>
    text <და ციხეთაგანცა რომელნი ჰქონდეს შვილისშვილთა ვახტანგ მეფისათა და წარვიდა>
    text <ადარნასე კლარჯეთად და მუნ მოკუდა>
  block
    text <რამეთუ მამა მისი ნერსე ძე ვარაზბაკურ ანთიპატრიკისა და ამის ვარაზბაკურის მამა>
    text <სახელით გუარამ კურაპალატი ძე პირველისა სტეფანოზისი და ძმა დემეტრესი ესენი გარდაცვალებულ>
    text <იყვნეს და ძმანი ამის ადარნასესნი სახელით ფილიპე და სტეფანოზ იგინიცა>
    text <მომკუდარ იყვნეს>
  block
    text <მეორმოცდაექუსე კურაპალატი ქართლისა აშოტ ძე ადარნასესი ბაგრატოანი>
  block
    text <შემდგომად სიკუდილისა ადარნასესისა განადიდა უფალმან მეფობა აშოტ კურაპალატისა ხოლო>
    text <ეუფლა ქართლს და საზღვართა მისთა რამეთუ მათვე ჟამთა შესრულ იყო მასლამა საბერძნეთად და>
    text <შეიქცა მოუძლურებული და განწბილებული>
    text <მაშინ ბერძენთა მეფემან მოუბოძა კურაპალატობა აშოტს და მოუძლურებულ იყვნეს>
    text <სარკინოზნი და განდიდნა აშოტ კურაპალატი ხოლო ტფილისს არავინ დარჩა სარკინოზთაგანი>
    text <თჳნიერ ალი შუაბის ძისა და გრიგოლი მთავრობდა კახეთს>
  block
    text <მას ჟამსა გამოილაშქრა აშოტ კურაპალატმან და უშუელა თევდოსი აფხაზთა>
    text <მეფემან ძემან მეორისა ლეონისმან რომელიიგი სიძე იყო აშოტ კურაპალატისა>
    text <მოვიდა გრიგოლ კახეთით და გრიგოლს უშუელეს მთიულთა და წანართა და ამირამან>
    text <ტფილელმან და შეიბნეს ქსანსა ზედა აშოტ და გრიგოლ გააქციეს გრიგოლ მთავარი>
    text <კახეთისა და დაიპყრეს ქუეყანა რომელი ჰქონდა ქართლისაგან და დაიპყრა>
    text <აშოტ კლარჯეთითგან ვიდრე ქსნამდე>
  block
    text <შემდგომად ამისსა მოვიდა ხალილ იზიდის ძე არაბიელი და დაიპყრა სომხითი>
    text <ქართლი და ჰერეთი და მოკლეს აშოტ კურაპალატი გარდაბანს ეკლესიასა შინა>
    text <და სისხლი მისი რომელი მაშინ დაითხია აწცა იხილვების ვითარცა ახალი>
  block
    text <ხოლო კუალადცა ეუფლნეს სარკინოზნი ქართლსა და ვითარ წარვიდა ხალილ>
    text <დაუტევა ამირად ალი შუაბის ძე მას ჟამსა შეითქუნეს გარდაბანელნი და განაჩინეს>
    text <ქორეპისკოპოსად დაჩი ძე იოვანე ქუაბულის ძისა და შემდგომად ამისსა დასუეს ქორეპისკოპოსად>
    text <სამოელ დონაური კუალად მეორედ მოვიდა იგივე ხალილ არაბი შეებნეს>
    text <გარდაბანელნი გავაზს და გააქციეს ხალილ და მოსწყდა სიმრავლე ფრიადი>
  block
    text <კუალად დაჯდა ამირად ტფილისს საჰაკ ისმაელის ძე ხოლო ხალილ მოვიდა მესამედ>
    text <და მოკლეს ჯავახეთს და ძე მისი მოჰამედ მოვიდა ქართლს მოერთო მას ბაგრატ>
    text <ძე აშოტ კურაპალატისა და მისცა მას ქართლი>
  block
    text <მეორმოცდაშვიდე კურაპალატი ბაგრატ ძე აშოტ კურაპალატისა და ძმა ადარნესესი>
    text <და გუარამისი ბაგრატოანი>
  block
    text <ხოლო ამან ბაგრატ და ძმათა მისთა დაიპყრეს არტანუჯით გამოღმართ მათი ნაქონები>
    text <იგი მამულები მამისა მათისა და მორჩილობდეს სარკინოზთა ხოლო ვითარ მოვიდა მოჰამედ>
    text <ქართლს და მიერთო მას ბაგრატ კურაპალატი მაშინ>
  block
    text <გამოვიდა საჰაკ ამირა ტფილელი ლაშქრითა და დადგა რეჴს ხოლო მოჰამედ>
    text <და ბაგრატ წარიღეს უფლისციხე და მოვიდეს კახნი გარდაბანელნი შუელად საჰაკისა>
    text <შეიბნეს რეჴს და იყო ბრძოლა მათ შორის არცა იგინი გაიქცეს და არცა იგინი>
    text <ვიდრემდის გაიყარნეს აიყარა მოჰამედ და წარვიდა ბარდავს>
  block
    text <ხოლო ამან ბაგრატ გააჩინა და განაწესა კათალიკოსი აფხაზეთს ქრისტეს აქეთ ყ̂ლ>
  block
    text <აქა ჟამამდის გარდასრულ იყვნეს წელიწადნი მოჰამედის გამოჩინებითგან რომელმან>
    text <სარკინოზთა სჯული დაუდვა ორას ცხრამეტნი>
  block
    text <მაშინ მოვიდა ბუღა თურქი მონა ბაღდადით რომელი გამოეგზავნა ამირმუმნსა>
    text <სპითა დიდითა შემუსრა ყოველი სომხითი და ტყუე ყვნა ყოველნი მთავარნი მათნი>
    text <და მოვიდა და მოადგა ქალაქსა ტფილისსა რამეთუ არა მორჩილობდა ამირა სააკ>
    text <მოკლა სააკ შემუსრა ტფილისი დაწუა ცეცხლითა და მოაოჴრნა ყოველნი არენი მისნი>
  block
    text <და თევდოსი მეფე აფხაზთა გამოვიდა წინააღმდგომად მისა და დადგა კუერცხობს>
    text <ხოლო ბუღა ვითარცა ცნა წარავლინა ზირაქ სპასალარი თჳსი და ბაგრატ>
    text <ძე აშოტ კურაპალატისა შეიბნეს და გააქცივნეს აფხაზნი და მოსწყდა სიმრავლე ურიცხჳ>
    text <და თევდოსი მეფე წარვიდა მეოტი გზასა დვალეთისასა>
  block
    text <კუალად უკუმოქცეულთა დაუდგეს წინა გარდაბანელნი ჯუარისგუერდსა და ავნეს>
    text <დიდად ლაშქარსა ვითარ ცნა ბუღა აღიყარა მუნით და მოვიდა ჭართალეთს და დადგა>
    text <მუნ შინა აღიყვანნა მთიულთაგან მძევალნი კაცი სამასი და ლამოდა შესლვასა>
    text <ოვსეთად და შევიდა ცხავატამდის ხოლო აბულაბაზ სომეხთა ერისთავმან და გუარამ>
    text <აშოტის ძემან მიუწერეს მთიულთა რათა არა შეუშუან ხოლო მათ გაწირნეს მძევალნი>
    text <მათნი უშუელა ღმერთმან რამეთუ მოვიდა თოვლი დაუდგეს წინა და შეებნეს მოსცა>
    text <ღმერთმან ძლევა და მოკუდა ურიცხჳ ერი სარკინოზთა და ცხენმან მათმან ძოვა>
    text <იელი და დაიჴოცა ფრიად ხოლო სიმრავლისაგან ლაშქრისა არა აჩნდა დაკლება>
    text <რამეთუ იყო სიმრავლე მისი ვითარ ასოცი ათასი>
  block
    text <შეიქცა გარე და დაიზამთრა ბარდავს და შეიპყრა ხუცისა ვინმე ძე რომელი>
    text <გამთავრებულ იყო და შემუსრა გარდაბანი განაღო კარი დარუბანდისა და გამოიყვანნა>
    text <ხაზარნი სახლი სამასი და დასხნა იგინი შანქორს დარიალანით გამოიყვანნა>
    text <ოვსნი ვითარ სახლი ასი და დასხნა იგინი დმანისს და ენება ზაფხულის შესლვა>
    text <ოვსეთად ხოლო ამირმუმნმან ვითარ ცნა ვითარმედ ხაზართა ტომთა მისთა ზრახავს>
    text <მოუვლინა ბუღას რათა დაუტეოს ქართლი ჰუმედს ხალილის ძესა და წარვიდა>
    text <ბუღა და ამირობდა ჰუმედ ხალილის ძე და გარდაადგინა ამირამან მან ჰუმედ და>
    text <დაადგინა ისე შიხის ძე ნათესავი ჰუმედისივე>
  block
    text <და ქორეპისკოპოსი იყო გაბრიელ დონაური ძმა სამოელ ქორეპისკოპოსისა და>
    text <წარვიდა ისე და მოვიდა სხუა ამირა აბრაჰამ და მოვიდა კუალად ამირად ხალილის ძე>
    text <ჰუმედ და უფროს ნებიერად დაიპყრა ყოველი ესე ქუეყანა სომხითი ქართლი და რანი>
  block
    text <და წარვიდა ხალილის ძე და დადგა ამირად კაცი სააკის მონათაგანი სახელით>
    text <გაბულოც ხოლო გუარამ ძემან აშოტ კურაპალატისამან შეიპყრა გაბულოც და>
    text <წარსცა საბერძნეთად რამეთუ განდიდებულ იყო გაბულოც და დაემორჩილნეს გარდაბანელნი>
  block
    text <და ბრძოდა აშოტ მამის ძმისწულსა მისსა ძმასა გუარამისსა ხოლო გუარამს>
    text <დაეპყრა ჯავახეთი თრიალეთი ტაშირი და აბოცი და არტანი და ჰბრძოდა სარკინოზთა ზოგჯერ>
    text <სძლის გუარამ და ზოგჯერ სარკინოზთა ხოლო გუარამ განუყვნა>
    text <ქუეყანანი ძმათა თჳსთა ადარნასეს და ბაგრატს და აბოცი განუყო ცოლის ძმასა>
    text <თჳსსა სომეხთა მეფესა>
  block
    text <და შემდგომად ამისა გარდაიცვალა ადარნასე ძმა ამის გუარამისა და ძე აშოტ>
    text <კურაპალატისა>
  block
    text <გარდაიცვალა ბაგრატ კურაპალატი ძმა ამის ადარნასესი ქორონიკონსა ე̂ვლ და დაუტევნა>
    text <სამნი ძენი დავით აშოტ და ადარნასე>
  block
    text <გარდაიცვალა ესე ადარნასე ქორონიკონსა ჟ̂დ>
  block
    text <გარდაიცვალა აშოტ ძმა ამის ადარნასესი და ძე ბაგრატ კურაპალატისა ქორონიკონსა რ̂ე>
  block
    text <მას ჟამსა გამოვიდა გიორგი აფხაზთა მეფე ძმა თეოდოსესი და დემეტრესი>
    text <ძე ლეონისი დაიპყრა ქართლი და დაუტევა ერისთავად ჩიხას ძე დემეტრესი და ვითარ>
    text <გარდაიცვალა გიორგი აფხაზთა მეფე დარჩა ძე დემეტრესი მცირე რომელსა ერქუა>
    text <ბაგრატ რომელი იცნობების ექსორიაქმნილობით და ცოლმან გიორგი მეფისამან>
    text <მოკლა ძე დემეტრესი ერისთავი ჩიხისა და მცრუა იგი ივანე მთავარსა შავლიანსა>
    text <და შთააგდეს ბაგრატ ზღუასა ხოლო ღმერთმან განარინა იგი და მიიწია ქალაქად>
    text <კოსტანტინეპოლედ და მოჰგუარა მეფემან იოვანე ძესა თჳსსა ადარნასეს ცოლი ასული>
    text <გუარამ აშოტის ძისა და მოკუდა იოვანე მეფე აფხაზთა და მეფობდა მის წილ ძე>
    text <მისი ადარნასე და შეიპყრნა ლიპარიტ ქუეყანანი თრიალეთისანი აღაგო ციხე კლდეკართა>
    text <და იპატრონა დავით ბაგრატის ძე>
  block
    text <თეოდოსი მეორე გარდაიცვალა ცოლშვილიანად და დაჯდა მეფედ გიორგი რომელსა>
    text <საუფლისწულოდ ჰქონდა აღწეფი ამისთჳს ეწოდა მას გიორგი აღწეფელი თეოდოსიმ იბატონა>
    text <ოცდაშჳდი წელი>
  block
    text <მეორმოცდარვე მეფე კურაპალატი დავით ძე ბაგრატ კურაპალატისა ბაგრატოანი>
  block
    text <ხოლო ამას დავით კურაპალატსა აღუდგა მტრად ნასრა ძე გუარამ მამფლისა რომელი>
    text <იყო მამის ძმა ამის დავითისი>
  block
    text <ხოლო ნასრა ძე გუარამისი და გურგენ იყვნეს აფხაზთა კერძ ხოლო დავით>
    text <და ლიპარიტ უშუელდეს სომეხთა და იბრძოდეს სომეხნი და აფხაზნი ქართლსა ზედა>
    text <მას ჟამსა მონაზონ იქმნა გუარამ>
  block
    text <ხოლო ამან დავით კურაპალატმან აღაშენა ეკლესია ხახულისა>
  block
    text <და ვითარ მოკუდა კახთა ქორეპისკოპოსი გაბრიელ დონაური დაჯდა ქორეპისკოპოსად>
    text <ფადლა არევმანელი კაცი ბრძენი და საქმისმეცნიერი>
  block
    text <მას ჟამსა ვითარცა მოიტყუა ნასრა ძემან გუარამისმან დავით ძე ბაგრატისი>
    text <მამის ძმისწული მისი და მოკლა იგი>
  block
    text <ჩანართი>
  block
    text <ქორონიკონსა რ̂ა და დაუტევა ძე სახელით ადარნასე რომელი მეფე იქმნა შემდგომად>
    text <მამისა თჳსისა>
  block
    text <გარდაიცვალა აშოტ კეკელა ძე ადარნასესი მისა აშოტ დიდისა ქორონიკონსა პ̂ზ>
  block
    text <გარდაიცვალა სუმბატ მამფალი არტანუჯელი ძმა აშოტ კეკელასი და ძე ადარნასესი>
    text <ძისა აშოტ დიდისა ქორონიკონსა რ̂თ>
  block
    text <გარდაიცვალა ძე ამის სუმბატისა დავით მამფალი მონაზონქმნილი ქორონიკონსა რ̂ჲგ>
  block
    text <გარდაიცვალა სუმბატ ერისთავთერისთავი ძე მის დავით მამფალმონაზონისა ქორონიკონსა>
    text <ს̂ჱ და დაუტევნა ძენი ორნი დავით და ბაგრატ>
  block
    text <გარდაიცვალა ესე ბაგრატ ძე სუმბატისი და ძმა დავითისი ქორონიკონსა ს̂ჱ მასვე>
    text <წელსა რომელსა წელსა მოკუდა მამა მისი სუმბატ და დაუტევნა ძენი ორნი გურგენ და>
    text <სუმბატ>
  block
    text <ხოლო გურგენ დაუტევა ძე ერთი სახელით დემეტრე და სუმბატ დაუტევა ძე ერთი>
    text <სახელით ბაგრატ>
  block
    text <გარდაიცვალა გურგენ კურაპალატი ძმა სუმბატ მამფალ არტანუჯელისა და ძე ადარნასესი>
    text <ძმისა აშოტ დიდისა ქორონიკონსა რ̂ია>
  block
    text <გარდაიცვალა აშოტ კუხი რომელმან აღაშენა ტბეთი საეპისკოპოსო ძე მის გურგენ>
    text <კურაპალატისა ქორონიკონსა რ̂ლჱ>
  block
    text <გარდაიცვალა ადარნასე ერისთავთერისთავი ძე გურგენ კურაპალატისა ძმა აშოტ კუხისა>
    text <ქორონიკონსა რ̂ივ და დაუტევნა ორნი ძენი დავით ერისთავთერისთავი და გურგენ>
    text <ერისთავთერისთავი>
  block
    text <გარდაიცვალა ეს გურგენ ერისთავთერისთავი ძმა დავით ერისთავისა ქორონიკონსა რ̂ჲა>
  block
    text <გარდაიცვალა ბაგრატ მამფალ არტანუჯელი ძე სუმბატ მამფალანთიპატი არტანუჯელისა>
    text <ძისა ადარნასესი და ძმა დავით მამფალ მონაზონქმნილისა ქორონიკონსა რ̂კთ>
  block
    text <გარდაიცვალა ადარნასეყოფილი და მონაზონქმნილი ბასილი ძე მის ბაგრატ მამფალ არტანუჯელისა>
    text <ქორონიკონსა რ̂ჲე>
  block
    text <გარდაიცვალა აშოტ ძმა ადარნასე მონაზონქმნილისა და ძე ბაგრატ მამფალ არტანუჯელისა>
    text <ქორონიკონსა რ̂ნთ>
  block
    text <გარდაიცვალა დავით ერისთავთერისთავი ძე ბაგრატ მამფალ არტანუჯელისა და ძმა>
    text <ადარნასეყოფილ ბასილისა ქორონიკონსა რ̂კჱ>
  block
    text <გარდაიცვალა გურგენ ერისთავი ძმა ამის დავით ერისთავთერისთავისა და ძე ბაგრატ>
    text <მამფალ არტანუჯელისა ქორონიკონსა რ̂მგ>
  block
    text <გარდაიცვალა გურგენ ძე მის გურგენ ერისთავისა ძისა ბაგრატ მამფალ არტანუჯელისა>
    text <ქორონიკონსა რ̂პჱ>
  block
    text <ხოლო ვიწყოთ ჩუენ პირველივე ამბავი იგი დავით კურაპალატისა რომელი მოკლა ნასრი>
    text <მამის ძმისწულმან მისმან ძემან გუარამ მამფალისამან>
  block
    text <ხოლო ნასრას შეუკრბეს მტერად სომეხნი ლიპარიტ და ქართველნი და აშოტ>
    text <ძმა დავითისი და მათ თანა სარკინოზნი და შეებნეს ნასრას და გააქციეს და>
    text <მიუხუნეს ციხენი და წარვიდა საბერძნეთს წინაშე ბერძენთა მეფისა>
  block
    text <და მოკუდა გუარამ ძე აშოტისი და დამარხეს ოპიზას მეორედ მისგან აღშენებულსა>
  block
    text <მერმოცდაცხრე მეფე ადარნასე ძე დავით მეფეკურაპალატისა ბაგრატოანი>
  block
    text <და დასუეს ქართველთა მეფედ ადარნასე ძე დავით კურაპალატისა ხოლო ამან ადარნასე>
    text <მეფობასა შინა მისსა აღაშენა ბანა ჴელითა კჳრიკე ბანელისათა რომელიიგი იქმნა>
    text <პირველ ეპისკოპოს ბანელ>
  block
    text <ხოლო ბაგრატ ძე აფხაზთა მეფისა დემეტრესი შესრულ იყო საბერძნეთად>
    text <კოსტანტინეპოლედ და მოსცა ბერძენთა მეფემან ლაშქარი და მოგზავნა ზღჳთ და>
    text <ნავითა შემოვიდა აფხაზეთად და მოკლა ადარნასე ძე იოვანესი და დაიპყრა აფხაზეთი>
    text <და შეირთო ცოლი მისი ცოლად ასული გუარამისი და გამოიყვანა ბაგრატ>
    text <აფხაზთა მეფემან ნასრა ცოლის ძმა მისი საბერძნეთით და მისცა ლაშქარი მისი>
    text <ხოლო ნასრა შეიპყრნა სამნი ციხენი სამცხეს ოძრჴე ჯუარისციხე და ლომსიანთა>
    text <გუარამისივე აღშენებული>
  block
    text <მოვიდეს გურგენ და ადარნასე ძე დავითისი უშუელეს სომეხთა შეიბნეს მტკუარსა>
    text <ზედა იძლივნეს აფხაზნი მოკლეს ნასრა და ბაყათარ მთავარი ოვსი და ერისთავი>
    text <აფხაზთა>
  block
    text <ხოლო ფადლა ქორეპისკოპოსი განძლიერდა და დაიმორჩილნა გარდაბანელნი და>
    text <შემდგომად მისსა დაჯდა კჳრიკე ქორეპისკოპოსად და იპყრობდეს ქართლს აზნაურნი>
  block
    text <მას ჟამსა გამოვიდა კოსტანტი აფხაზთა მეფე დაიპყრა ქართლი და ემტერა>
    text <სომეხთა მეფე სუმბატ ტიეზერაკალი გამოილაშქრა სპითა დიდითა და მოადგა უფლისციხესა>
    text <და მოიღეს პალანკურდანი აღმოაგეს ზემოკერძო და წარიღეს ციხე ჴერჴითა>
    text <ხოლო კეთილად იმზახნეს სუმბატ და კოსტანტი და უკუმოსცა უფლისციხე და>
    text <ყოველი ქართლი>
  block
    text <ხოლო ამისსა შემდგომად მოვიდა ამირა აგარიანი სახელით აბულკასიმ ძე აბუსაჯისი>
    text <რომელი გამოეგზავნა ამირმუმნსა სპითა დიდითა და ურიცხჳთა რომელთა>
    text <არა იტევდა ქუეყანა რამეთუ მოვიდა პირველად სომხითს და მოსრა ყოველი სომხითი>
    text <სივნეთი ვაეძორი და ასფურაგანი და სუმბატ სომეხთა მეფემან ვერ დაიდგნა>
    text <ზარისა მისისაგან და წარმოვიდა მუნით მეოტობით და მიმართა მთათა აფხაზეთისათა>
    text <და მუნ იყოფოდა>
  block
    text <და მოვიდა აბუსაჯის ძე ტფილისს და მას ჟამსა ამირა იყო ჯაფარ ძე ალისი>
    text <მოვიდა და მოადგა უჯარმოს შიგა დგა სამასი კაცი და ჰბრძოდეს მრავალთა დღეთა>
    text <და ვითარ იხილეს რამეთუ ვერ დაუდგმიდეს დააგდეს ღამე და გარდაიხუეწნეს რომელნიმე>
    text <წარვიდეს და რომელთამე ეწივნეს და დაჴოცნეს ვითარცა ცნეს ბოჭორმელთა>
    text <ციხოვანთა წაღება უჯარმისა დააგდეს ციხე და გარდაიხუეწნეს რაჟამს მოვიდეს>
    text <პოვეს იგი უკაცური და თქუეს რომელი ბაკი იყო მუნ შინა ფიცხლად შეგუებნეს>
    text <და რომელი ციხე არს იგი უკაცურად დაუგდიათ აღიღეს ბოჭორმა და დაიჭირეს>
    text <ციხედვე და უჯარმის ზღუდენი დაარღჳვნეს>
  block
    text <ხოლო კჳრიკე ქორეპისკოპოსმან ვითარ იხილა რომელ არა იყო ღონე მისი>
    text <მიენდო ფიცითა მივიდა და ნახა და ჰკითხა მან ვინ გაწჳა აქა მოსლვა და უთხრა>
    text <მაწჳა დედამან ჩემმან და თქუა არა ვატკინო გული ერთისა შემხედვარსა და>
    text <შეუყუარდა სიკეთისა მისისათჳს და განუტევა გარნა ბოჭორმა თჳთ დაიჭირა>
  block
    text <შემდგომად ამისა შემოვიდა ქართლად და მოაოჴრა ქართლი და ვიდრე იგი>
    text <შემოვიდოდა მოარღჳვნეს ზღუდენი უფლისციხისანი რომელ არა დაიმჭირონ შევიდა>
    text <მუნით სამცხეს და მოაოჴრა სამცხე და ჯავახეთი მოადგა ციხესა თმოგჳსასა და>
    text <ვითარ იხილა სიმტკიცე მისი და სიმაგრე აიყარა მუნით მოვიდა ყუელს მოადგა>
    text <გარე და უწყო ბრძოლად>
  block
    text <იყო მუნ შინა ჭაბუკი ერთი სახელით გობრონ ებრძოდა შიგნით გამოღმართ>
    text <ყოველთა დღეთა მოყუასთა თჳსთა თანა და ვითარ წარიღეს ციხე იგი შეიპყრეს>
    text <წმიდა გობრონ და აწამეს რომლისა წამება მისი ვრცელად აღწერა წმიდამან მამამან>
    text <ჩუენმან სტეფანე მტბევარ ეპისკოპოსმან>
  block
    text <აღიყარა მუნით და წარვიდა დვინად ქალაქად მოვიდეს და უთხრეს ვითარმედ>
    text <სუმბატ მეფე შევიდა ციხესა კაპოეტისასა მსწრაფლ აღიყარა და მიუმცნო ლაშქარსა>
    text <თჳსსა რათა ყოველი კაცი რომელი პოვონ ცოცხალი გამოიყვანონ მის წინაშე>
    text <მოვიდა და მოადგა ციხესა კაპოეტისასა და ციხოვანთა დედაწული რომელი პოვა>
    text <გარეგნით დაიპყრა ჴელთა ამისთჳს გამოსცეს ციხე და შეიპყრეს სუმბატ წარიყვანა>
    text <დვინს ჩამოჰკიდა ძელსა და მოკუდა>
  block
    text <შემდგომად ამისა ვითარ გარდაჴდეს წელნი რაოდენნიმე და მოეშენა ქუეყანა>
    text <მაშინ უჴმო კჳრიკე ქორეპისკოპოსმან კოსტანტი აფხაზთა მეფესა ჩავიდეს ჰერეთად და>
    text <მოადგეს ციხესა ვეჟინისასა აფხაზთა მეფე მოადგა ზედათკერძო და>
    text <კჳრიკე ქუემოთ და ვითარ მისწურეს წაღებად მაშინ ადარნასე პატრიკი მოვიდა>
    text <პარასკევის ჯუარსა მიუპყრა ზავის პირი მოსცა აფხაზთა მეფესა არიში გავაზნი და>
    text <კჳრიკეს ორჭობი ვითარ დაიზავნეს და შემოიქცეს მოვიდა კოსტანტი აფხაზთა>
    text <მეფე ილოცა ალავერდს წმიდის გიორგის წინაშე და შემოსა ხატი მისი ოქროთა>
    text <ხოლო ლაშქარი მისი უმრავლესი წარავლინა გზასა გარესა და ფრიად პატივსცა>
    text <კჳრიკე ქორეპისკოპოსმან და წარვიდა ქუეყანად თჳსად>
  block
    text <შემდგომად მცირედთა დღეთა გარდაიცვალა კოსტანტი აფხაზთა მეფე და იშლებოდა>
    text <ქუეყანა აფხაზეთისა ჟამ რაოდენმე რამეთუ ესხნეს ძენი ორნი კოსტანტი მეფესა>
    text <ერთი უხუცესი და მეორე რომელი უშვა მეორემან ცოლმან უმრწემესი უხუცესსა>
    text <ერქუა გიორგი უმრწემესსა ბაგრატ და იყო მათ შორის ბრძოლა ფიცხელი რომელი>
    text <თჳთოეულად ჰპოვო ცხოვრებასა მათსა>
  block
    text <ხოლო ესე ბაგრატ სიძე იყო გურგენ ერისთავთერისთავისა უშუელდა გურგენ>
    text <ყოვლითა ძალითა მისითა ვიდრე არა მიიცვალა ბაგრატ არა იყო მშჳდობა და შემდგომად>
    text <სიკუდილისა მისისა მიიღო სრულობით მეფობა აფხაზთა გიორგი მეფემან>
    text <იყო იგი სრული ყოვლითა სიკეთითა სიმჴნითა და ახოვნებითა ღმრთისმოყუარე>
    text <იყო უმეტეს ყოველთა მაშენებელი ეკლესიათა მოწყალე გლახაკთა უხჳ და მდაბალი>
    text <და ყოვლითა კეთილითა და სათნოებითა სრული ამან განაგნა და განაწყუნა ყოველნი>
    text <საქმენი მამულსა და სამეფოსა მისსა აღაშენა საყდარი ჭყონდიდისა შექმნა საეპისკოპოსოდ>
    text <და განაშუენა იგი ნაწილთა სიმრავლითა წმიდათა მარტჳლთათა>
  block
    text <მას ჟამსა გარდაიცვალა კჳრიკე ქორეპისკოპოსი და დაჯდა ქორეპისკოპოსად>
    text <ფადლა ძე კჳრიკესი ამან აღაგო ციხე ლოწობანთა ამასვე ჟამსა მოვიდეს სარკინოზნი>
    text <რომელთა უჴმობდეს საჯობით და მოტყუენეს კახეთი და დაწუეს ჯუარი და>
    text <მცხეთა და შეიქცეს და წარვიდეს და წარიტანეს თანა ჯუარი პატიოსანი დაჭრილი>
    text <და შეედვათ სნება მუცლისა და გულისხმა ყვეს რომელ ჯუარისაგან ევნოთ შეკრიბნეს>
    text <ნაწილნი და წარმოსცნეს ჯუარსა ჩაკრიბნეს ბუდესა შინა და აღმართეს ადგილსავე თჳსსა>
  block
    text <და ჰერეთსავე მეფობამდე იშხანიკისსა პირველნი ყოველნი იყვნეს მწუალებელნი>
    text <ხოლო იშხანიკ დისწული იყო გურგენ ერისთავთერისთავისა და დედამან მისმან>
    text <მოაქცივნა მართლმადიდებელად დინარ დედოფალმან და სალართა დაეპყრა მაშინ>
    text <ბარდავი და ადარბადაგანი>
  block
    text <ხოლო გიორგი აფხაზთა მეფემან მისცა ქართლი ძესა თჳსსა უხუცესსა კოსტანტის>
  block
    text <ჩანართი>
  block
    text <რამეთუ მაშინ გარდაცვალებულ იყო მეფე ადარნასე ქორონიკონს რ̂მგ>
  block
    text <და გარდაიცვალა ძე ამის ადარნასე მეფისა აშოტ კურაპალატი ქორონიკონსა რ̂ოდ>
  block
    text <გარდაიცვალა ძმა ამის აშოტ კურაპალატისა მეფე დავით ქორონიკონსა რ̂ნზ>
  block
    text <გარდაიცვალა ყმა ამათი და მე ადარნასე მეფისა ბაგრატ მაგისტროსი კურაპალატი>
    text <ქორონიკონსა რ̂ჲე>
  block
    text <გარდაიცვალა მე ამის ბაგრატისა ადარნასე კურაპალატი ქორონიკონსა რპა>
  block
    text <გარდაიცვალა ბაგრატ ძე ამის ადარნასე კურაპალატისა ქორონიკონსა რ̂პთ>
  block
    text <გარდაიცვალა დავით ერისთავთერისთავი ძმა ამის ბაგრატისა ქორონიკონსა რპვ>
  block
    text <გარდაიცვალა სუმბატ მეფეკურაპალატი ძე ადარნასე მეფისა და ძმა დავით მეფისა>
    text <ქორონიკონსა რ̂ოჱ და დაუტევნა ძენი ორნი ბაგრატ რეგუენი რომელი შემდგომად მამისა>
    text <თჳსისა მეფე იქმნა და ადარნასე კურაპალატი>
  block
    text <გარდაიცვალა ესე ადარნასე კურაპალატი ქორონიკონსა ს̂გ>
  block
    text <გარდაიცვალა ძე ამის ადარნასესი დავით დიდი კურაპალატი აღსავსე სიკეთითა რომლისა>
    text <ამბავი ქუემორე სიტყუამან ცხად ჰყოს ქორონიკონსა სკა>
  block
    text <გარდაიცვალა მამის ძმა ამის დავით კურაპალატისა და ძე სუმბატ მეფეკურაპალატისა>
    text <ბაგრატ მეფე რეგუენი ქორონიკონსა ს̂იდ>
  block
    text <გარდაიცვალა ძე ამის ბაგრატ მეფე რეგუენისი სუმბატ ქორონიკონსა ს̂იბ და არა>
    text <დაუშთა შვილი>
  block
    text <მეორმოცდაათე მეფე ქართლისა კოსტანტინე ძე აფხაზთა მეფისა>
  block
    text <და ვითარ დაყო სამი წელიწადი იწყო მტერობად მამისა თჳსისა და ძებნად>
    text <მეფობისა და ვითარ გამოცხადნა საქმე მისი შედგა იგი უფლისციხეს და შეუდგეს>
    text <თანა ტბელნი და სხუანი მრავალი აზნაურნი>
  block
    text <ხოლო გიორგი მეფემან ვითარ დაიდასტურა განდგომა ძისა თჳსისა და გამოილაშქრა>
    text <ყოვლითა ძალითა თჳსითა და მოიყვანნა ტაოელნი მეფენი და ფადლა>
    text <ქორეპისკოპოსი და მოადგეს უფლისციხეს და ბრძოდეს მრავალთა დღეთა და ვერარას>
    text <ავნებდეს ციხესა რომელ მრავლად დგეს შიგნით ზოგსა დღესა შეიბნიან ცხენითა>
    text <და ზოგსა დღესა ქუეითნი>
  block
    text <მაშინ გიორგი მეფემან აბირნა აზნაურნი საზუერელნი ესრე სახედ გამოვედ>
    text <ჩუენ წარგიყვანოთ აფხაზეთად შენ დაჯედ მეფედ და მამა შენი დარჩეს გარეგნით>
    text <ხოლო მან დაიჯერა და მიენდო გარნა აზნაურნი იგი რომელნი უდგეს თანა უშლიდეს>
    text <საქმესა ამას და მან არა ისმინა მათი გამოვიდა ღამე ტივითა მტკუარსა და>
    text <ვითარ განეწურა პირსა მტკურისასა ვერღარა დაითმინეს და მიეტევნეს შეპყრობად>
    text <და ვითარ იგრძნა ზაკულება მათი შეაქცივნა ტივნი გარე რათამცა შევიდა ციხესავე>
    text <ვერღარა დაიმორჩილნეს ტივნი და ჩაჴდეს ადგილსა სადა ტივნი დადგებოდეს შეიქმნა>
    text <ჴმა გამოვიდა მეფე და ყოველი ლაშქარი დაიცვეს ციხე გარეშემო და რაჟამს განთენა>
    text <იწყეს ძებნად ხოლო იგი გამოსრულ იყო წყლით და შესრულ იყო ნაპრალსა>
    text <კლდისასა და მუნ დამალულ იყო პოვა იგი კაცმან ვინმე უნდომან შეიპყრეს და>
    text <მოჰგუარეს მეფესა და მეფემან გააპატიჟა ბოროტად პირველად თუალნი დასწუნეს და>
    text <მერმე გამოყუერეს და მოკუდა ხოლო აზნაურნი რომელნი დგეს ციხესა ძინა>
    text <მინდობით გამოიყვანნა და ტბელნი განუტევნა მშჳდობით და გაგზავნნა იგინი>
    text <ასფურაგანს>
  block
    text <გარდაიცვალა ფადლა ქორეპისკოპოსი და დაჯდა კჳრიკე ქორეპისკოპოსად ამისა>
    text <შემდგომად გადგეს აზნაურნი გარდაბანელნი იწყეს ზრახვად გიორგი მეფისა გამოილაშქრა>
    text <გიორგი მეფემან ჩავიდა კახეთად მოსწუა და ასწყჳდა და წარვიდა თჳსადვე>
    text <ქუეყანად კუალად დადგა ატენს და ძე მისი ლეონ იყო ერისთავად ქართლისა და>
    text <აწჳა ყოველი ლაშქარი კუალად შთასლვად კახეთად ვითარ ცნა კჳრიკე რამეთუ ვერ>
    text <დაუდგებოდა მოვიდა მათ წინაშე და კუალად ენება გაპარვა ზაკჳთ შეიპყრა ჴელთა>
    text <და წარვიდა კახეთად რათამცა დედაწული მისი აკრიბა ჴელთა გარდაეხუეწნეს რამეთუ>
    text <აცნობეს აზნაურთა ქართველთა>
  block
    text <მოერთო შურტა ძმა კჳრიკე ქორეპისკოპოსისა გიორგი მეფესა და მოუტანა>
    text <თანა ციხე მისი უჯარმო და ეუფლნეს სხუათაცა ციხეთა კახეთისათა თჳნიერ სამთა>
    text <ციხეთა ნახჭევანისა ბოჭორმისა და ლოწობანთა>
  block
    text <ლოწობანნი ჰქონდეს ივანე არშის ძესა და გამაგრდა შიგან გაწირა პატრონი>
    text <აუგეს შურისციხე და დააყენნეს შიგან ლაშქარნი და ციხე მარანისა ჰქონდა მაშინ>
    text <ხახუასა არშის ძესავე ძმასა ივანესსა ლამოდა მსგავსად ძმისა თჳსისა მკლავითა>
    text <დაჭირვასა მივიდა მეფე უბრძანა შებმა ლაშქართა ხოლო მათ წარიღეს ჴერჴითა და>
    text <ხახუა მოიყვანეს შეპყრობილი წინაშე მეფისა და მეფემან წარსცა პყრობილად ჯიქეთს>
  block
    text <ციხე ნახჭევანისა ჰქონდა ფადლას ძესა კჳრიკესსა იგიცა გამაგრდა შიგან ვითარ>
    text <იხილა კჳრიკე ქორეპისკოპოსმან რამეთუ არღარა იყო ღონე მისი ითხოვა სიმტკიცე>
    text <ცოცხლებით გაგზავნისა და დაულოცა კახეთი გიორგი მეფესა ხოლო ლეონ>
    text <ძე მეფისა არა ლამოდა განტევებასა კჳრიკესსა რამეთუ არცა პირველ შეპყრობასა>
    text <იყო ნება მისი გარნა არა უსმინა მამამან მისმან და კჳრიკე ესე პირი ითხოვა>
    text <რათა მას ზამთარსა არა აღიღონ ციხე ბოჭორმა და შემდგომად აღვსებისა წარვიდეს>
    text <და ნება სცეს ამისთჳს აღიღეს ციხე ნახჭევანისა და შვილი ერთი უმრწემესი>
    text <დავით მძევლად და განუტევეს დღესა ლამპრობასა>
  block
    text <წარვიდა მეფე აფხაზეთად და შევიდა კჳრიკე ბოჭორმას ეკაზმოდა და ლამოდა>
    text <შემდგომად აღვსებისა წარსლვასა მაშინ შეეზრახნეს აზნაურნი ქართველნი და მათ>
    text <თანა კახნი გოდერძი მგდეური მამა ყანჩაელი დაჩი კორინთელი დაჩი და ივანე>
    text <სხჳლოსელნი სარა და გრიგოლ ძმანი ფხუენელნი და მათ თანა ორმოცდაათი აზნაური>
    text <სხუა და მიერთნეს კჳრიკეს დაუწყეს ბრძოლად ციხეთა და მცირედთა დღეთა>
    text <წარიხუნეს ციხენი ყოველნი დაარღჳვნეს შურისციხე და ლოწობანთა და კუალად>
    text <ეუფლა კჳრიკე მამულსა თჳსსა>
  block
    text <მოვიდეს და უთხრეს გიორგი მეფესა წაღება კახეთისა დაუმძიმდა დიდად და>
    text <აბრალა ყოველთა ვინცავინ აწჳა გაშუება კჳრიკე ქორეპისკოპოსისა და ვითარ>
    text <ამას შინა გარდაჴდა ზამთარი კუალად გაგზავნა ლაშქარი თჳსი და ძე მისი ლეონ>
    text <უჩინა წინამძღურად და მივიდა და მოწუა კახეთი და მასვე ლაშქრობასა შინა მოართუეს>
    text <ამბავი მიცვალება დიდისა და ღმრთისმოყუარისა გიორგი მეფისა მაშინ მოუწოდა>
    text <ლეონ კჳრიკე ქორეპისკოპოსსა და შეკრბეს ბაზალეთს ტბისა პირსა თჳთო>
    text <ცხენოსნითა და იუბნეს დღე ერთი ვიდრემდის განუცხადა მიცვალება მამისა თჳსისა>
    text <და აჰკიდა სიყუარული და უქადა ძისა მისისა სიძობა და ვითარცა ესმა ესე კჳრიკეს>
    text <გარდაჴდა ცხენისაგან და თაყუანისცემითა მისცა მადლი და განიხარა ზავი და სიყუარული>
    text <და უფროს პირი მზახობისა>
  block
    text <შეიქცა ლეონ და ეუფლა მამულსა და სამეფოსა თჳსსა რამეთუ მაშინვე შთავიდა>
    text <აფხაზეთად და განადიდა უფალმან ღმერთმან მეფობა მისი მსგავსად მამისა მისისა>
    text <იყო იგიცა ღმრთისმოყუარე და სავსე ყოვლითა კეთილითა ამან აღაშენა ეკლესია>
    text <მოქჳსა და შექმნა საყდრად საეპისკოპოსოდ აკურთხა და განასრულა ყოვლითა განგებითა>
    text <და ვითარ ეუფლა მამულსა თჳსსა აღუსრულა აღთქმა თჳსი კჳრიკე ქორეპისკოპოსსა>
    text <და მისცა ასული თჳსი ცოლად ძესა მისსა და შემდგომად მცირედისა მოკუდა>
    text <ასული ლეონისი>
  block
    text <კუალად იწყო მტერობად კჳრიკესა და ძებნად კახეთისა გაილაშქრა სპითა დიდითა>
    text <ჩადგა არაგჳს პირსა ასწყჳდა მუხნარი ხერკი და ბაზალეთი და მასვე ლაშქრობასა>
    text <დასნეულდა შეიქცა გარე და მოკუდა>
  block
    text <შემდგომად მისსა დაჯდა დემეტრე მეფედ ძმა ლეონისი და ეუფლა ქართლსა>
    text <და ვითარ მოიწყო სამეფო თჳსი გარდაჴდეს ამას შინა ჟამნი და იყო ძმა მისი თეოდოსი>
    text <საბერძნეთს უჴმეს კაცთა ვიეთმე ამის ქუეყანისათა რათა გამოვიდეს ძმასა თჳსსა>
    text <ზედა რამეთუ სიცოცხლესავე დიდისა გიორგი აფხაზთა მეფისასა გაეგზავნეს ორნი>
    text <შვილნი საბერძნეთს თეოდოსი და ბაგრატ რათა მუნ იზრდებოდიან ამისთჳს რათა>
    text <შემდგომად სიკუდილისა მისისა არა იყოს მათ შორის ბრძოლა და ჴდომა>
  block
    text <გამოვიდა თეოდოსი საბერძნეთით მოვიდა სამცხეს და დადგა მარგის მერეს>
    text <უჴმობდა მესხთა აზნაურთა იკრებდა ლაშქართა და ლამოდა მკლავითა თჳსითა აღებასა>
    text <მამულისა თჳსისასა ხოლო დემეტრე მეფემან წარავლინა ლაშქარი თჳსი დაესხნეს>
    text <უგრძნეულად და გააქციეს თეოდოსი წარვიდა ქართლს და მიმართა ადარნასეს>
    text <ძამელსა მთავარსა შეიყვანეს იგი ძამის ციხესა და მუნით გამოღმართ ეძიებდა საქმესა>
    text <თჳსსა>
  block
    text <მაშინ დემეტრე მეფემან მიგზავნა ლაშქარი თჳსი მოადგეს ციხესა ძამისასა>
    text <და ჰბრძოდეს სამ თუე ოდენ და ციხით გამოღმართ ევნებოდეს ფრიად და ვითარცა>
    text <მისჭირდა ციხოვანთა ითხოვეს ფიცი და სიმტკიცე რათა განუტეონ თეოდოსი და>
    text <წარვიდეს მშჳდობით და მათ მიინდვეს იგი და გაგზავნეს მშჳდობით წარვიდა წინაშე>
    text <დავით კურაპალატისა და მუნ დაყო წელიწადი ერთი>
  block
    text <ხოლო ესე დავით კურაპალატი იგი არს რომლისა სიკუდილი ზემორე აღგჳწერია>
    text <ს̂კა ქორონიკონსზე რომელი იყო ძე ადარნასე კურაპალატისა ძისა სუმბატ მეფეკურაპალატისა>
    text <რომელი იყო ბაგრატოანი>
  block
    text <და კუალად წარმოვიდა ტაოთ და მოვიდა კახეთად მაშინ მოუგზავნა მოციქული>
    text <დემეტრე მეფემან თეოდოსის და კჳრიკე ქორეპისკოპოსსა და რქუა რათგან მოვიდა>
    text <ძმა ნემი საბერძნეთით არა დაილევის ჩუენ შორის ბრძოლა სიტყჳთა კაცთათა აწ>
    text <შუამდგომელობითა შენითა მომანდევ ძმა ჩემი და ვიყვნეთ ორნივე სწორად უფალ>
    text <მამულსა ჩუენსა ვითარცა ვიშვენით უწინარეს მე და ლეონ და აღიღე ჩემგან სიმტკიცე>
    text <და შუამდგომელნი და შენგან დიდად დავიმადლო საქმე ესე ვითარ ცნა კჳრიკე>
    text <ქორეპისკოპოსმან სიტყუა დემეტრე მეფისა მოიყვანა თეოდოსი და აწჳა მინდობა>
    text <მისი და ეტყოდა მე ვიყო მეძიებელი სისხლისა შენისა და თეოდოსი მიანდო>
    text <ძმასა თჳსსა და გაგზავნა>
  block
    text <მაშინ წარიყვანეს იგი ფიცითა და სიმტკიცითა რომლითა ეფუცნეს წინაშე>
    text <სუეტსა ცხოველსა კათალიკოსი მღდელთმოძღუარნი და დიდებულნი ყოველნი და>
    text <ვითარ მოვიდა თეოდოსი წინაშე ძმისა თჳსისა დაყვნა დღენი მცირედნი ხოლო>
    text <დემეტრე მეფემან დაივიწყა შუამდგომლობა ღმრთისა და კაცთა და შემართა ფიცთა>
    text <გატეხა შეიპყრა თეოდოსი და დასწუნა თუალნი და ვითარ იხილეს ესე მყოფთა>
    text <მამულისა მისისათა ძიება ყვეს ძმისა მათისა რომელსა ერქუა ჭალამეფე და ვერ>
    text <შეუძლეს ამისი ქმნა რამეთუ დემეტრე მეფე იყო მჴნე და ახოვანი და რაჟამს აღესრულა>
    text <დემეტრე მეფე იხილეს ყოველთა მკჳდრთა ქუეყანისათა რომელ არღარა დარჩა>
    text <მკჳდრი აფხაზეთისა და ქართლისა გამოიყვანეს თეოდოსი და დასუეს მეფედ>
  block
    text <მაშინ მოვიდეს კახნი და მოადგეს უფლისციხესა და იყო მათ ჟამთა ერისთავი>
    text <ქართლისა ივანე მარუშისძე კაცი ძლიერი და ერმრავალი ამან წარავლინა მოციქული წინაშე დავით>
    text <კურაპალატისა აწჳა რათა გამოილაშქროს ძალითა მისითა>
    text <აღიღოს ქართლი ანუ დაიმჭიროს თჳთ ანუ უბოძოს ბაგრატს ძესა გურგენისსა>
    text <ასულისწულსა გიორგი აფხაზთა მეფისასა რომელსა ეყოდა დედულად აფხაზეთი და>
    text <ქართლი ესევე ივანე მარუშისძე ეძებდა ბაგრატს მეფედ და ვითარცა მოისმინა>
    text <დავით კურაპალატმან სიტყუა ივანე მარუშისძისა წარმოემართა ძალითა თჳსითა>
    text <ყოვლითა და მოვიდა ქართლად და რაჟამს ცნეს მოსლვა მისი კახთა წარვიდეს>
    text <ვითარცა მეოტნი და დაუტევეს ქართლი>
  block
    text <მოვიდა დავით კურაპალატი ჩამოდგა ქუაჴურელთა მოეგება წინა ქართლის>
    text <ერისთავი ივანე მარუშისძე აღიღო მისგან უფლისციხე და მიუბოძა ბაგრატს და>
    text <მამასა მისსა გურგენს რამეთუ არა ესუა შვილი დავით კურაპალატსა და ბაგრატ>
    text <ძე გურგენისი გაეზარდა შვილად თჳსად>
  block
    text <ესე დავით კურაპალატი უმეტეს განდიდნა ყოველთა მეფეთა ტაოსთა>
  block
    text <რამეთუ ამათ ჟამთა შინა განუდგა მეფესა ბერძენთასა სკლიაროსი და ყოველი ჴმელით>
    text <კერძი დაიპყრა მეფენი და დედოფალი შეწყუდეულ ყვნა ქალაქსა შინა დიდითა ჭირითა ამას>
    text <რა შინა იყვნეს განიზრახეს ვითარმედ ჩუენი შემწე დავით კურაპალატისაგან კიდე არავინ>
    text <არს 3 დაწერეს წიგნები ვედრებისა და წარმოგზავნეს ქართველი თორნიკე რომელ მყოფ იყო>
    text <დიდსა ლავრასა შინა მთაწმიდისასა მონასტერსა დიდისა ათანასესსა დავით კურაპალატისა>
    text <თანა რათა შემწე ეყოს მათ>
  block
    text <იხილა რა ესე კურაპალატმან ფრიად განიხარა და წიგნები ბერძენთა მეფისა მიითუალა>
    text <და ყოველივე საქმე თორნიკ გააცადა რომლისათჳსცა განზრახვა ქმნეს რათა ლაშქარნი>
    text <წარგზავნენ საბერძნეთს და სპასალარად თორნიკე განაჩინეს ხოლო თორნიკე კურაპალატისა>
    text <და თავისი წიგნები ბერძენთა მეფეთა წინაშე წარსცა და ყოველივე ნება კურაპალატისა აუწყა>
    text <და მაშინ მისცნეს მეფემან ბერძენთამან ზემონი ქუეყანანი საბერძნეთისანი კურაპალატსა რათა>
    text <თავის სიცოცხლეში აქუნდეს>
  block
    text <და აზნაურთა შვილნი მძევლად ითხოვნა დავით კურაპალატისაგან და მისცა მძევლად>
    text <უფლისწელნი და კუალად ითხოვნა ცოლის ძმათა მამისა იოანესთა ძე მისი ეფთჳმე მიგუარეს>
    text <მეფესა ბერძენთასა ესე რა ცნა იოანე უნდა თუ არა უნებლიეთ თავი თჳსი გამოაცხადა და>
    text <სამეუფოდ ქალაქად აღვიდა და ვინათგან მეფენი მეცნიერ იყვნეს აბუჰარბისა რომელ იყო>
    text <სიმამრი მამისა იოანესი და იოანესდაცა ფრიადი სიყუარული აჩუენეს მის ზედა და კეთილად>
    text <მოიკითხეს და ამისა შემდგომად განგრძობილად სიტყჳსგება იქმნა შორის იოანესსა და>
    text <სიმამრისა მისისა ეფთჳმესთჳს რამეთუ არა ენება მოცემა მისი და ფრიად აბრალა მას იოანე>
    text <ვითარმედ რა არს ესე ნუუკუე შვილ არა გესხნესა თქუენ გარნა ესე ცხად არს რომელ>
    text <მათ სწყალობდით ვითარცა შვილთა თჳსთა და შვილი ჩემი ვითარცა ობოლი მძევლად გასწირეთ>
    text <გარნა უფალმან შეგინდვენ თქუენ და ესრეთ განგებათა საღმრთოთა და ბჭობითა მეფეთათა>
    text <თჳსი შვილი მიიყვანა და კუალად ულუმბოდვე მიიქცა>
  block
    text <ხოლო თორნიკ მოუწერა კურაპალატსა ვიცით რომელ ღმერთი შეგეწევის და ნურარას>
    text <ორგულობ და ოდეს ღმერთმან წარგიმართოს ყოველნი წინააღმდგომნი ჩუენნი დატყუენენ>
    text <და ყოველივე ნატყუენავი მათი შენი იყოს რომლისათჳსცა მისცა კურაპალატმან თორმეტი>
    text <ათასი მჴედარი რჩეული და შეწევნითა ქრისტესითა აოტა სკლიაროსი და ვიდრე სპარსეთადვე>
    text <მეოტად წარიქცია და მერმე შეიქცა სიტყჳსაებრ მეფეთასა და ტყუე ყვნა ყოველნი დიდებულნი>
    text <საბერძნეთისანი და მონაგები მათი იავარყო და რომელიმე ლაშქართა განუყო და რომელიმე>
    text <თჳთ დაიმჭირა ნატყუენავი ფრიადი და დიდძალი ოქრო და ვეცხლი და სტავრა და სხუა>
    text <ესევითარი და უკუნიქცა და მოიკითხა კურაპალატი და დიდად მოიმადლა>
  block
    text <რამეთუ იყო პირველად ღმრთისმოყუარე და გლახაკთმოწყალე მდაბალი მშჳდი>
    text <და ძჳრუჴსენებელი ეკლესიათა მაშენებელი ტკბილი უხჳ კაცთმოყუარე და ფიჩოსანთმოყუარე>
    text <ყოველთათჳს კეთილისმყოფელი და სავსე ყოვლითა კეთილითა ამან>
    text <აღაშენა მონასტერი და საყდარი ღმრთისა წმიდა ეკლესია ხახულისა>
  block
    text <და ვითარ შეიქცა მუნით გარე დაუტევნა უფლისციხეს გურგენ და ძე მისი>
    text <ბაგრატ მას ჟამსა იყო ბაგრატ ჯერეთ ასაკითა თჳსითა უსრულ ამისთჳს თანაგანმგებელად>
    text <დაუტევა მამა მისი გურგენ შემოკრიბნა ქართველნი აზნაურნი და უბრძანა>
    text <ესე არს მკჳდრი ტაოსი ქართლისა და აფხაზეთისა შვილი და გაზრდილი ჩემი და>
    text <მე ვარ მოურავი ამისი და თანაშემწე ამას დაემორჩილენით ყოველნი და დაყვნა>
    text <დღენი მცირედნი და წარვიდა ტაოს>
  block
    text <მეორმოცდათერთმეტე მეფე ბაგრატ ძე გურგენ მეფეთმეფისა ბაგრატოანი>
  block
    text <ვითარ წარჴდეს ამას შინა ჟამნი რაოდენნიმე იწყეს კუალად მედგრობად ზაკულებით ვითარცა>
    text <არს ჩუეულება ქართლისა აზნაურთა შეეუბნეს ნაქურდეველთა და>
    text <საბოტარელთა და მოიყვანნეს ლაშქარნი კახეთით და გასცეს უფლისციხე და შეიპყრეს>
    text <გურგენ და ძე მისი ბაგრატ და დედოფალი გუარანდუხტ წარიყვანეს კახეთად>
  block
    text <რაჟამს ცნა ესე დავით კურაპალატმან დაუმძიმდა ფრიად გამოილაშქრა ყოვლითა>
    text <ძალითა მისითა მოვიდა თრიალეთს შთასლვად კახეთად და რაჟამს ცნეს კახთა>
    text <მოუგზავნეს მოციქული და მოუპყრეს პირი ზავისა განუტევნეს გურგენ და ბაგრატ>
    text <და დედოფალი გუარანდუხტ და შეუქციეს ქართლი და უფლისციხე ხოლო წირქუალის>
    text <ციხე და გრუი თჳთ დაიჭირეს მას ჟამსა ეპყრა უფლისციხე და ქართლი გუარანდუხტ>
    text <დედოფალსა ესე გუარანდუხტ დედოფალი ასული იყო გიორგი აფხაზთა მეფისა და>
    text <დედა ბაგრატისი>
  block
    text <და ვითარ გარდაჴდა ამას შინა წელიწადი სამი და მეფობდა აფხაზეთს თეოდოსი>
    text <მწუხარე განირყუნა ქუეყანა იგი და შეიცვალა ყოველი წესი და განგება პირველთა>
    text <მეფეთაგან განწესებული იხილეს რა წარჩინებულთა მის ქუეყანისათა იყვნეს ყოველნი>
    text <ერთობით მწუხარებასა შინა დიდსა>
  block
    text <ამანვე ივანე მარუშისძემან ინება რათა მოიყვანოს ბაგრატ მეფედ აფხაზეთისა>
    text <და მის თანა ყოველთა დიდებულთა ერისთავთა და აზნაურთა აფხაზეთისა და ქართლისათა>
    text <გამოითხოვეს ბაგრატ მეფედ დავით კურაპალატისგან ხოლო მან დიდითა>
    text <იძულებითა ძნელად აღასრულა თხოვა მათი ვითარცა ვთქუ პირველად უშვილო იყო>
    text <დავით კურაპალატი და ბაგრატ გაეზარდა შვილად მპყრობელად ორისავე კერძოსა>
    text <ტაოსა გარნა რაჟამს უმკჳდრო ქმნილ იყო ქუეყანა ქართლისა და აფხაზეთისა მოსცა>
    text <მათ სიმტკიცითა და მძევლითა>
  block
    text <შთაიყვანეს იგი აფხაზეთს დალოცეს მეფედ და დაემორჩილნეს ყოველნი ბრძანებასა>
    text <მისსა რამეთუ განსრულებულ იყო ასაკითა და ვითარ გარდაჴდა ამას შინა>
    text <წელიწადი ორი იწყო განგებად და საურავად და განმართებად ყოველსა საქმესა მსგავსად>
    text <პაპისა მისისა დიდისა გიორგი მეფისა გინა თუ უმეტესადრე ვთქუა რამეთუ>
    text <ყოვლითურთ მიემსგავსებოდა ქცევასა გამზრდელისა თჳსისასა დიდისა მეფისა დავით>
    text <კურაპალატისასა და იხილვებოდა მის თანა ყოველი საქმე კეთილისა გამოგზავნა>
    text <თეოდოსი მეფე დედის ძმა მისი ტაოს წინაშე დავით კურაპალატისა რამეთუ ესე>
    text <საქმე გამონახა უმჯობესად რათა ყოველთა კაცთა დიდთა და მცირეთა სასოება კეთილისა>
    text <გინა შიში უწესოებისათჳს მისა მიმართ აქუნდეს>
  block
    text <შემდგომად ამისსა გარდამოვიდა ქართლს რათა განაგნეს საქმენი დაშლილნი>
    text <ქართლისანი მოვიდა და დადგა თიღუას ხოლო მას ჟამსა აზნაურთა ქართლისათა>
    text <რომელთამე არა ენება გარდამოსლვა მისი რამეთუ თითოეულად განაგებდეს საქმეთა>
    text <ქართლისათა დაღაცათუ იყვნეს მორჩილებასა შინა გუარანდუხტისასა>
  block
    text <იწინამძღურეს ქავთარ ტბელი მოეგებნეს ბრძოლად და დაუდგეს თავსა ზედა>
    text <მოღრისასა იხილა რა ბაგრატ აფხაზთა მეფემან აღუზახნა სპათა თჳსთა მივიდეს>
    text <და შეებნეს იოტნეს ქართველნი რომელნიმე დაჴოცნეს რომელნიმე დაიპყრნეს და>
    text <სხუანი კუალად მეოტნი გარდაიხუეწნეს და დაიფანჩნეს მოვიდა უფლისციხეს აღიღო>
    text <ციხე დედისაგან თჳსისა დაყვნა დღენი და განაგნა მცირედ საქმენი ქართლისანი>
    text <წარიყვანა დედა თჳსი და წარვიდა ქუეყანად აფხაზეთისა და ვითარცა ჴელოვანმან>
    text <მენავეთმოძღუარმან განაგო ყოველი საქმე აფხაზეთისა რამეთუ მცირედ ამხილის>
    text <ყოველთა ვინ უკუე პოვის ურჩი და მისსა ადგილსა განადიდის ერთგული და მისანდობელი>
    text <თჳსი>
  block
    text <და ამას შინა გარდაჴდეს წელიწადნი რაოდენნიმე იყო მას ჟამსა ერისთავად>
    text <კლდეკართა რატი და ჰქონდა ციხე ატენისა და ქართლისაგან მტკუარსა სამხრითკერძო>
    text <ყოველივე თრიალეთი მანგლისჴევი და სკჳრეთი არა მორჩილობდა კეთილად>
    text <ბაგრატ მეფესა>
  block
    text <შეკრიბა უცნაურად სპა თჳსი ყოველი ბაგრატ მეფემან და გამოვიდა ქართლს>
    text <ენება შეპყრობა რატი ერისთავისა მაშინ უკუე აუწყეს მსწრაფლ დავით კურაპალატსა>
    text <და უთხრეს ესრე სახედ არა სადა წარვალს სხუაგან არამედ განმზადებულ არს>
    text <სიკუდილად შენდა და შეკაზმულ იყო გურგენ მამა ბაგრატისი მისლვად შვილისა>
    text <თჳსისა თანა ხოლო დავით კურაპალატი წარმოვიდა მსწრაფლ მოუწოდა ლაშქარსა>
    text <თჳსსა და უჴმო ყოველთა მეფეთა სომხითისათა და მაშინ ჯერეთ ცოცხალ იყო პაპა>
    text <ბაგრატისი ბაგრატ ქართველთა მეფე იგიცა მოვიდა დავით კურაპალატისა წინაშე>
    text <რამეთუ ეშინოდა ძისა თჳსისა გურგენისგან წაღებასა მეფობისასა მოვიდეს და დადგეს>
    text <დლივს სპითა დიდითა რომელთა არა იყო რიცხჳ და გაგზავნნა ლაშქარნი გურგენს>
    text <ზედა მიეგებნეს წინა გურგენს და შეიბნეს გარდათხრილთა თავსა შავშეთისასა გააქციეს>
    text <გურგენ და შთაიხუეწა მეოტი და შევიდა ციხესა წეფთისასა>
  block
    text <მას ჟამსა მოსრულ იყო ბაგრატ თრიალეთს დადგა კარუშეთს გაგზავნა მოციქული>
    text <განახნა ლაშქარნი და იხილა რომელ ძალითა არა ეგებოდა წინააღდგომა>
    text <დავით კურაპალატისა მაშინ დაუტევნა სპანი თჳსნი ადგილსა ზედა და თჳთ მარტო>
    text <მივიდა წინაშე მისსა ითხოვა შენდობა და აუწყა ვითარმედ სხჳსა არა რომლისათჳს>
    text <მოვედ გარნა არა მორჩილებისათჳს რატისა ხოლო მან გაგზავნა და უბრძანა ესრეთ>
    text <მითხრეს რომელ სიკუდილად ჩემდა გამოსრულ იყავ გარნა აწ ვსცან დასტური>
    text <რომელ უბრალო ხარ არამედ მითავისუფლებიხარ რატის ზედა დაიმორჩილე ვითაცა>
    text <სახედ გწადიან>
  block
    text <მაშინ წარმოვიდა სიხარულითა სავსე და წარვიდა მას ჟამსა აფხაზეთადვე რათა>
    text <ვერ უგრძნას რატი და უგრძნეულად მივიდეს ოდეს არა გონებდეს ვითარ მოიწია>
    text <ჟამი ზამთრისა მოვიდა ძალითა თჳსითა ყოვლითა და მოადგა კლდეკართა იხილა>
    text <რა ესე რატი გამოვიდა გარე და გამოიტანა შვილი მისი ლიპარიტ თანა შევედრა>
    text <ბაგრატ აფხაზთა მეფესა და მისცა ციხე თჳსი ბაგრატს და თჳთ დაჯდა მამულსა>
    text <თჳსსა არგუეთს>
  block
    text <ხოლო ამას ჟამსა შინა გარდაცვალებულ იყო დავით დიდი კურაპალატი ვითარცა>
    text <ვთქუთ ზემორ და ვითარ მოკუდა ესე დავით არა დაშთა ძე>
  block
    text <და აოჴრდა იმიერტაო და გამოვიდა ბასილი ბერძენთა მეფე და მისცნეს მას ციხენი>
    text <აზნაურთა ამა დავითისთა და დაიპყრა ბასილი მეფემან მამული დავით კურაპალატისა>
  block
    text <და მივიდეს მის წინაშე ბაგრატ აფხაზთა მეფე და მამა მისი გურგენ და მოსცა მათ>
    text <ბასილი მეფემან პატივად გურგენს მაგისტროსობა და ბაგრატს კურაპალატობა რათამცა ვითა>
    text <მტერ ყვნა ერთმანერთისა მიმართ მამაძენი ესე და ამით ღონითა იძმაცუა ხოლო გურგენ>
    text <ჭეშმარიტი და წრფელი იყო და ვერა აღძრა გული მისი ზაკჳთა ამით მიზეზითა და ვერა>
    text <უძლო ღონისძიებითა>
  block
    text <და შემდგომად ამისა რაოდენთამე წელთა გარდაიცვალა ესე გურგენ მეფეთმეფე მამა>
    text <ამის ბაგრატ მეფისა და ძე ბაგრატ მეფე რეგუნისა ქორონიკონსა ს̂კჱ>
  block
    text <კუალად ვითარ წარჴდეს ამას შინა ჟამნი რაოდენნიმე და ვითარ ვთქუ პირველვე>
    text <მოიწყუნა და განაგნა ყოველნი საქმენი აფხაზეთისანი ურჩნი თჳსნი შეცვალნა დიდებისაგან>
    text <და ადგილთა მათთა დაადგინნა ერთგულნი და მოსწრაფედ მორჩილნი ბრძანებათა>
    text <მისთა და წარემატა ყოველთა მეფეთა აფხაზეთისა და ქართლისათა ყოვლითა>
    text <განგებითა და განამრავლა ლაშქარი თჳსი უმეტეს ყოვლისა ჟამისა>
  block
    text <გამოილაშქრა ყოვლითა სპითა თჳსითა გარდამოვიდა ქართლს წარგზავნა მოციქული>
    text <კახეთს ითხოვნა ციხენი ქართლისანი რომელნი მათ ჰქონდეს მას ჟამსა იყო>
    text <ქორეპისკოპოსი დავით ხოლო მან არა ინება მოცემა ციხეთა არამედ მიუმცნო ესრეთ>
    text <უკეთუ ეძიებ ციხეთა იყოს ჩუენ შორის დამჯერებელ მკლავი და ომი ხოლო მე>
    text <წინა მოგეგებო ქსანსა ზედა>
  block
    text <განუწყრა ბაგრატ აფხაზთა და ქართველთა მეფე და კურაპალატი იყო მას ჟამსა>
    text <დლივს რამეთუ განაგებდა საქმეთა ტაოსა და ქართლისათა რომელ მაშინ თჳთვე>
    text <ეპყრა ტაო მიცვალებასა ზედა მამისა მათისა გურგენ მეფეთმეფისა წარგზავნა კაცი>
    text <მოსწრაფედ აწჳა სპათა აფხაზეთისა და ქართლისათა და თჳთ წარემართა ზემოთა>
    text <ლაშქრითა გაიარა თრიალეთი გავლო ჴიდი მცხეთისა და მოერთნეს თანა აფხაზნი>
    text <და ქართველნი დადგა თიანეთს და იწყო შემუსრვად კახეთისა და ვერ წინააღუდგა>
    text <დავით რამეთუ იყო ძალი მისი ურიცხჳ იწყო ბრძოლად ციხეთა და მას ჟამსა აღიღო>
    text <ქუეყანა ჰერეთისა და განაჩინა მთავრად აბულალ და წარმოვიდა შინა>
  block
    text <და მათვე ჟამთა რაჟამს წარმოვიდა ბაგრატ აფხაზთა მეფე კუალად მიიქცეს>
    text <კაცნი ჰერეთისანი და მიერთნეს დავითს აღიღო დავით ჰერეთი შემდგომად მცირედისა>
    text <ჟამისა მიიცვალა კუალად გამოვიდა ყოვლითა სპითა თჳსითა ბაგრატ>
    text <აღიღო მეორედ ჰერეთი დაიჭირა დინარ დედოფალი თჳსად იწყო ძებნად კახეთისა>
    text <და ძალითა მისითა მიუწდომელითა ორ წელ წარიხუნა ყოველნი ციხენი კახეთისანი>
    text <შეაწყუდია კჳრიკე ბოჭორმას და დაუყენნა ციხესა გარეშემო მცველნი წელიწდამდი>
    text <წარიღო ბოჭორმაცა და დაიპყრა სრულიად ჰერეთი და კახეთი წარმოიყვანა კჳრიკე>
    text <და დაიჭირა თჳსსა კარსა ზედა>
  block
    text <მას ჟამსა განდიდნა ფადლონ ამირა განძისა იწყო კირთებად ერისთავთა ჰერეთისა და>
    text <კახეთისათა ჟამითიჟამად მეკობრობით და პარვით რბევად და ტყუენვად>
    text <ადგილითიადგილად ხოლო იხილა რა დიდმან მეფემან ბაგრატ კადნიერება მისი>
    text <დიდად შეძრწუნდა და აღივსო შურითა განემზადა ყოვლითა სპითა მისითა წარგზავნა>
    text <მოციქული წინაშე გაგიკ შაჰანშა სომეხთა მეფისა აწჳა რათა იძიოს შური ფადლონისგან ხოლო>
    text <მან განიხარა სიხარულითა დიდითა მოსწრაფედ მოუწოდა ყოველთა>
    text <სპათა თჳსთა წარმოემართა და მოვიდა წინაშე ბაგრატ აფხაზთა მეფისა შეკრბეს>
    text <ორნივე ძორაკერტს მიმართეს ფადლონს დიდად განლაღებულსა მოძულესა ქრისტიანეთასა>
    text <რომელიიგი ყოვლითურთ ეძიებდა წარწყმედასა ყოველთა ჯუარისმსახურთასა>
    text <და ვითარ იხილა ძალი მათი უძლეველი შეუშინდა წარვიდა და მიმართა>
    text <სიმაგრეთა შესლვად>
  block
    text <ამან დიდმან და ყოვლითურთ ძლევაშემოსილმან მეფემან ბაგრატ წარმოტყუენა>
    text <ქუეყანა რანისა მოადგა ქალაქსა შანქორსა დაუდგნა ფილაკავანნი და მცირედთა დღეთა>
    text <დალეწნეს ზღუდენი შანქორისანი ხვალისა დღე ეგულებოდა შემუსრვად და წარტყუენვად>
    text <ქალაქისა მის მას ღამესა მოუვლინა მოციქული ფადლონ ითხოვა შენდობა>
    text <აღუთქუა დღეთა შინა სიცოცხლისა მისისათა მსახურება გაუკუეთა ხარაჯა და დაუწერა>
    text <თავისთავითა ლაშქრობა მტერთა მისთა ზედა მაშინ უბრძანა და შემოკრიბნა ყოველნი>
    text <დიდებულნი წინაშე მისსა უბრძანა პირველად რათა დაიჭირონ ქალაქი იგი ძალითა>
    text <მათითა იხილეს და განიცადეს და მოაჴსენეს რომელ ვერვის ძალედვა და უფროს>
    text <ამისთჳს რომელ სხუათა ყოველთა სალაშქროთა საქმეთაგან უცალო იქმნებოდეს>
  block
    text <კუალად უბრძანა და განიზრახა დაზავება ფადლონისი და მათ ყოველთა>
    text <სიბრძნითა მათითა გამოარჩიეს და უმჯობესად აწჳეს ზავი უბრძანა და გაგზავნა>
    text <მოციქული და მისგან აუწყა ზავი დასტური მაშინ ფადლონ განიხარა სიხარულითა>
    text <დიდითა აღასრულა ყოველი იგი სიტყჳთ აღთქმული საქმით უძღუნა ძღუენი დიდი>
    text <და მიუწდომელი აღავსნა ყოველნი დიდებულნი ნიჭითა მიუწდომელითა და წარმოვიდა>
    text <შინა გამარჯუებული>
  block
    text <ამის მეფობისაზე იყო წმიდა მამა ჩუენი ეფთჳმე ქართველი მთარგმნელი წიგნთა>
    text <ჩუენ ქართველთანი შ̂კ>
  block
    text <ამანვე დიდმან მეფემან აღაშენა საყდარი ბედიისა და შექმნა საყდრად საეპისკოპოსოდ>
    text <მოცვალა მუნ გუდაყჳსა საეპისკოპოსო შეწირნა სოფელნი მრავალნი ყოველთა>
    text <ჴევთა და ადგილთა განასრულა ყოვლითა განგებითა შეამკო ყოვლითა სამკაულითა>
    text <ეკლესია აკურთხა და დასუა ეპისკოპოსი უკეთუ ვისმე ენებოს განცდად და გულისხმისყოფად>
    text <სიმაღლისათჳს დიდებისა მისისა პირველად განიცადოს სამკაული ბედიისა>
    text <ეკლესიისა და მისგან გულისხმა ყოს რომელ არავინ ყოფილ არს სხუა მეფე მსგავსი>
    text <მისი ქუეყანასა ქართლისასა და აფხაზეთისასა>
  block
    text <ამანვე აკურთხა ეკლესია ქუთათისა განგებითა დიდითა და მიუწდომელითა>
    text <რამეთუ შემოკრიბნა მახლობელნი ყოველნი ჴელმწიფენი და კათალიკოსნი მღდელთმოძღუარნი>
    text <და ყოველთა მონასტერთა წინამძღუარნი და ყოველნი დიდებულნი ზემონი>
    text <და ქუემონი მამულისა და სამეფოსა მისისა მყოფნი და სხუათა ყოველთა საჴელმწიფოთანი>
  block
    text <ხოლო ამან ბაგრატ მეფემან კურაპალატმან დაიპყრა ყოველი კავკასია თჳთმპყრობელობითა>
    text <ჯიქეთითგან ვიდრე გურგენადმდე და ადარბადაგანი და შირვანი მოხარკე ყო სომხითისა>
    text <ჴელმწიფებითა მეფე სპარსთა მეგობარ და ერთგულ ყო სიბრძნითა და ძლიერებითა თჳსითა>
    text <უფროს სახლეულთა თჳსთასა და ბერძენთა მეფესაცა შიში აქუნდა ამისი ყოვლადვე>
  block
    text <ესე ბაგრატ აფხაზთა და ქართველთა მეფე წარემატა ყოველთა ჴელმწიფეთა>
    text <ყოვლითა განგებითა ამისდა შემპოვნედ და ამისდა მოაჯედ შეიქმნეს ყოველნი ჴელმწიფენი>
    text <მახლობელნი და მოთაულნი მამულისა და სამეფოსა მისისანი მოლაშქრედ>
    text <ვითარცა თჳსნი და მისანდობელნი და დაუმორჩილნა ღმერთმან ყოველნი მტერნი და>
    text <წინააღმდგომნი მისნი მომადლა დღეთა მისთა მშჳდობა და დიდი დაწყნარება ქუეყანისა>
  block
    text <და უკეთუ ვინმე ინებოს თჳთოეულად წარმოთქმად ყოველთა განგებულებათა>
    text <მისთა მოუძლურდეს ძალი მისი რომელთაგან მცირედი წარმოვთქუ ჟამთა სიგრძისაგან>
    text <არადავიწყებისათჳს>
  block
    text <და ვთქუა ესეცა რომელ შემდგომად დიდისა მეფისა ვახტანგ გორგასლისა არავინ>
    text <გამოჩენილ არს სხუა მსგავსი მისი დიდებითა და ძალითა და ყოვლითა გონებითა>
    text <ეკლესიათა მაშენებელი იყო გლახაკთა მოწყალე და სამართლისმოქმედი ყოველთა>
    text <კაცთათჳს>
  block
    text <მოკუდა კათალიკოზი სჳმონ და დასუა ამან მეფემან დიდებულთა კაცთა შვილი მეყვისი>
    text <და გაზრდილი თჳსი მელქისედეკ კათალიკოზპატრიაქად ხოლო ესე წმიდაჲ მეფე წარვიდა>
    text <ბერძენთა მეფისა ბასილის წინაშე კოსტანტინეპოლედ რათა შეეწიოს რამეთუ იყო დიდი ესე>
    text <კათოლიკე სამოციქულო ეკლესია სვეტიცხოველი რომელი ვახტანგ გორგასალს აღეშენა>
    text <დაძველებულ იყო და ჟამთა შლილობით გარეშემო სტოანი და ბჭენი დაქცეულ იყო და აღარავინ>
    text <იყო მწე აღშენებად და არცარავის ძალედვა აღშენება მისი და მივიდა და მიუთხრა>
    text <ყოველი შეუძლებლობა ქართველთა და სათხოველი თჳსი>
  block
    text <მაშინ მეფემან ბასილი მოსცა მონასტერი ჴესტორია რომელ რ̂ე სოფელი აქუს>
    text <განძი და შესამკობელნი ეკლესიათანი ხატნი და ჯუარნი და ყოველივე სამღდელთმთავრო და>
    text <სამღდელო სამკაული წარმოვიდა და მოიწია ქუეყანასავე თჳსსა ქართლად და სამეუფოდ ქალაქად>
    text <მცხეთად და იწყო შენებად გარეთითა ბჭითა და გარეშემოთა სტოითა მოქმნითა და ზედადაბურვითა>
    text <და ყოველი განასრულა და მიმადლა ღმერთმან განახლება მცხეთის ქალაქისაცა>
    text <და შეამკო დიდი კათოლიკე სამოციქულო ეკლესია სვეტიცხოველი ყოვლითა სამკაულობითა>
    text <ოქროთა და ვეცხლითა თუალითა და მარგალიტითა და შესჭედა სვეტიცხოველი ოქროთა და>
    text <ვეცხლითა და შესჭედა წმიდა საკურთხეველი ოქროთა და ვეცხლითა თუალითა და მარგალიტითა>
    text <და მოჭედა კანკელი და კარნი საკურთხეველისანი ოქროთა და ვეცხლითა და შექმნა>
    text <წმიდა სამარტვილო ოქროთა და ვეცხლითა თუალითა და მარგალიტითა და შექმნა ძელი>
    text <ცხოვრებისანი ორნი თუალითა და მარგალიტითა და დაასვენნა ყოველთა წმიდათა ნაწილნი>
    text <აურაცხელნი და ძელი ცხოვრებისა სხუაჲ მოჭედილნი ხატნი თუალითა და მარგალიტითა>
    text <ოქროთა და ვეცხლითა შემკულნი რიცხვით ორმოცდათხუთმეტი წიგნნი მოჭედილმოუჭედელნი>
    text <რომელ თვითან აღაწერინა და დასდვა ჯუმლად ოცდახუთი>
  block
    text <ჩანართი>
  block
    text <ხოლო ესეცა წარმოვთქუათ ჩუენ რამეთუ რაოდენნი ბაგრატოანნი მეფედ და კურაპალატად>
    text <ზემორ აგჳწერია რომელნიმე მეფობდეს ქართლსა და რომელნივე სამცხეტაოსა შინა>
    text <ვიდრე ამა ბაგრატის გამეფებამდე და ოდეს მეფე იქმნა რომელნიმე გარდაცვალებულ იყვნეს>
    text <და რომელნიმე ამას ჟამსა გარდაიცვალნეს და არღარავინ იყო ამის ჟამში სხუა ბაგრატოანი>
    text <თჳნიერ სუმბატისა და ძმისა მისისა გურგენისა რომელნი მეფობდეს კლარჯეთს ძენი ბაგრატ>
    text <არტანუჯელისანი რომელთა სიკუდილი ზემორე აღვწერეთ>
  block
    text <სუმბატის სიკუდილი ს̂ლა ქორონიკონზე>
  block
    text <ძმისა მისისა გურგენისა სიკუდილი ს̂ლბ ქორონიკონზე>
  block
    text <ხოლო ესრეთ იყო გარდაცვალება მათი რამეთუ მაშინ ოდესმე ამან ბაგრატ მეფემან>
    text <კურაპალატმან მოიყვანნა ესე ორნი ძმანი კლარჯთა ჴელმწიფენი სუმბატ და გურგენ ძენი>
    text <ბაგრატ არტანუჯელისანი დარბაზობად მის წინაშე ციხესა შინა ფანასკერტისასა და მუნ შინა>
    text <შეიპყრნა იგინი და აღიხუნა ციხენი და ქალაქნი მათნი რამეთუ იგინი პატიმარ ყვნა ციხესა>
    text <შინა თმოგჳსასა და მუნ ციხესა შინა გარდაიცვალნეს სუმბატ და გურგენ>
  block
    text <ხოლო შვილნი ამათნი წარვიდეს კოსტანტინეპოლედ ძე გურგენისი დემეტრე და ძე>
    text <სუმბატისი ბაგრატ ბასილი მეფისა წინაშე და მათნივე შვილნი კლარჯთა მეფეთანი რომელ>
    text <დაშთეს ამა ქუეყანასა მოისრნეს ყოველნი სიკუდილითა პატიმრობასა შინა>
  block
    text <ჩანართი>
  block
    text <ამისსა შემდგომად ბაგრატ მეფემან მოვლო ყოველი სამეფო თჳსი აფხაზეთი ჰერეთი>
    text <და კახეთი მოვიდა და დაიზამთრა ჴევთა ტაოსათა და მორაიწია ზაფხული მოვიდა მასვე>
    text <ციხესა ფანასკერტისასა წელსა მესამესა და მუნ შინა გარდაიცვალა ესე ბაგრატ მეფე>
  block
    text <მეფობდა ოცდათექუსმეტ წელ და გარდაიცვალა შემკობილი მჴცითა შუენიერითა>
    text <ქრონიკონსა ორას ოცდათოთხმეტსა თუესა მაისსა შჳდსა დღესა პარასკევსა და იყო>
    text <დღეთა მიცვალებისა მისისათა ტაოს და წარმოიღო გუამი მისი ზჳადმან ერისთავთერისთავმან>
    text <და დამარხა ბედიას>
  block
    text <შემდგომად მისსა მეფე იქმნა ძე მისი გიორგი და იყო იგიცა სავსე ყოვლითა>
    text <სიკეთითა>
  block
    text <მეორმოცდათორმეტე მეფე გიორგი ძე ბაგრატ აფხაზთა და ქართველთა მეფისა>
    text <ბაგრატოანი>
  block
    text <ხოლო ესე გიორგი ეუფლა ყოველსა მამულსა და სამეფოსა თჳსსა ჟამსა ოდენ>
    text <სიყრმისა და სიჭაბუკისა მისისასა რამეთუ იყო რაჟამს მეფე იქმნა წლისა თორმეტისა>
  block
    text <მას ჟამსა განდგა ამას ქუეყანა ჰერეთკახეთისა და ღადრობითა აზნაურთათა შეპყრობილ>
    text <იქმნეს ერისთავნი მათ ქუეყანით კუალადვე ეუფლნეს მათნი უფალნი რომელთა პირველ>
    text <აქუნდა იგი>
  block
    text <ხოლო მეშჳდესა წელსა მეფობისა მისისასა გამოვიდა ბასილი მეფე ბერძენთა>
    text <მას ზედა ყოვლითა სპითა საბერძნეთისათა და უცხოთესლითა ურიცხჳთა ხოლო>
    text <გიორგი მეფე განვიდა სპითა დიდითა წინააღდგომად მისსა და დაიბანაკეს ორთავე>
    text <ქუეყანასა ბასიანისასა მრავალდღე და არი მიმართეს ბრძოლად ურთიერთას მორიდა>
    text <გიორგი მეფემან მოვიდა და დაწუა ქალაქი ოლთისი და მუნით მოვიდა კოლას>
    text <და გამოუდგა კუალსა და მოუდგა უკანა ბასილი მეფე ბერძენთა და შეკრბეს უკანამავალნი>
    text <გიორგისნი და წინამავალნი ბასილისნი და იქმნა ბრძოლა დიდი სოფელსა>
    text <რომელსა რქჳან შირიმნი და მოისრნეს ორკერძოვე მრავლად მოკლნეს ერისთავნი>
    text <და დიდებულნი რატი ძე ლიპარიტისი და ხურსი და გჳანად ეწია ჴმა გიორგი>
    text <მეფესა ვითარმედ ომი არს უკანამავალთა ზედა მაშინ უბრძანა სპათა თჳსთა და>
    text <აღიჭურნეს მსწრაფლ განვიდა თჳთ გიორგი მეფე რამეთუ ახოვან იყო და უშიში>
    text <ყოვლითურთ ვითარცა უჴორცო და მის თანა სიმრავლე სპისა მისისა და მოვიდა>
    text <მუნით ბასილი მეფე ყოვლითა სპითა მისითა შეკრბეს იმიერ და ამიერ იქმნა>
    text <ბრძოლა დიდი და მოისრნეს ბერძენნი ფრიად და წარმოიღეს ავარი ეზომ გაგრძელდა>
    text <მათ შორის ბრძოლა რომელ სივლტოლად განემზადა ბასილი მეფე>
  block
    text <ხოლო ვითარ სულმოკლე იქმნეს ქართველნი მორიდეს და წარმოვიდეს წარმოუდგეს>
    text <უკანა ბერძენნი და დაჴოცნეს ურიცხუნი პირითა მახჳლისათა მოუწია ლაშქარმან>
    text <არტანს ტყუე ყვეს და მოაოჴრეს არტანი და რაჟამს წარვიდა გიორგი მეფე>
    text <თრიალეთს წარმოუდგა უკანა ასწმჳდა ქუეყანა ჯავახეთისა და გარდავიდა თრიალეთს>
    text <კუალადცა დაეახლნეს ურთიერთას რამეთუ განძლიერდა გიორგი მეფე და>
    text <მოირთო ძალი კახეთისა და ჰერეთისა გარნა დაუშალეს შებმა მეორედ>
  block
    text <შეიქცა ბასილი მეფე თრიალეთით უკუმოიარა ჯავახეთი და არტანი და კუალად>
    text <უბოროტესადრე შურისგებით მოაოჴრნა ქუეყანანი იგი წარვიდა და დაიზამთრა>
    text <ქუეყანასა ხალდისასა მახლობელად ქალაქსა ტრაპიზონთასა და ვიდოდეს მათ შორის>
    text <მოციქულნი ზავისა და სიყუარულისათჳს>
  block
    text <მას ჟამსა იქმნა დიდი განდგომილება საბერძნეთს შეიერთნეს სპასპეტი და წარვეზი>
    text <ძე ფოკას განდგომილისა და წარიდგინეს ქუეყანა აღმოსავლეთისა და დიდად შეძრწუნდა>
    text <ამისთჳს ბასილი გარნა პატივსცა ღმერთმან მასვე და მოკლა წარვეზი ქსიფე>
    text <და გადგეს რომელნი მირთულ იყვნეს ხოლო ქსიფეს მიეგო ცრუობა წარვეზისა>
    text <რამეთუ შეიტყუეს ციხესა დალასანოსთა სისხლისათჳს ფოკას ძისა შეიპყრეს და მოჰგუარეს>
    text <ბასილი მეფესა და მან ექსორია ყო კუნძულსა რომელსამე და მისთანათა>
    text <მრავალთა მოჰკუეთა თავი მახჳლითა რომელთა თანა იყო ფერის ძე ჯოჯიკისი>
    text <ნათესავით ტაოელი და სხუანი იყვნეს ბერძენნი>
  block
    text <კუალად შემოიქცა ბასილი მოვიდა ბასიანს ითხოვდა ქუეყანათა და ციხეთა>
    text <და აღუთქმიდა ზავსა და მშჳდობასა ცნა რა გიორგი მეფემან წარავლინა ზჳადი>
    text <ერისთავი სპითა მისითა და უბრძანა რათა ზავის მიპყრობითა მცირედხან დაიმჭირვა>
    text <ადგილსა და თჳთ წარუდგა უკანა სპითა ძლიერითა და განიზრახვიდა ესრეთ>
    text <უკეთუ ინებოს ზავი ბასილი მეფემან იქმნეს ესრეთ და უკეთუ ინებოს ომი განვემზადნეთ>
    text <მისთჳსცა ხოლო რომელთა არა უნდა ყოფად მშჳდობისა იწყეს განმზადებად>
    text <ბრძოლად და მივიდეს ბასილი მეფესა ზედა დაბანაკებულსა რომელსა უწოდიან სჳნდაქსად>
  block
    text <იწყეს ბრძოლად და აოტეს ზოგი ლაშქრისა მისისა განუწერა ბასილი მეფე>
    text <უბრძანა მოყვანებად ძელისა ცხოვრებისა და მანდილი წმიდა დადვა ქუეყანასა ზედა>
    text <და თქუა უკეთუ მიმცე ჴელთა მტრისათა არღარა ვიყო თაყუანისმცემელ თქუენდამი>
    text <უკუნისამდე და ვითარ გაგრძელდა მათ შორის ბრძოლა კუალადცა მეოტ იქმნნეს>
    text <სპანი ქართველთანი და წარმოვიდეს მეოტად მოისრნეს ურიცხუნი პირითა მახჳლისათა>
    text <და რომელნიმე ტყუე იქმნნეს და წარიღეს ავარი დიდძალი და განძი სამეფო>
    text <რომელი ჰქონდა თანა>
  block
    text <და წარმოუდგა უკანა ბასილი მეფე ხოლო კუალადცა იწყეს ზავად ვითარცა>
    text <პირველ რამეთუ შიში დიდი აქუნდა საბერძნეთით განდგომისა და ყვეს მშჳდობა>
    text <და დაიზავნეს და მისცა გიორგი მეფემან მძევლად ძე თჳსი ბაგრატ წელიწდისა>
    text <სამისა და ციხენი რომელ პირველ გაეცნეს აზნაურთა დაუცალნა და მისცნა სხუანიცა>
    text <ციხენი პირველ მიცემულნი და უკანის თოთხმეტნი და ქუეყანა რომელი ჰქონდა>
    text <დავით კურაპალატსა ტაოსთა ბასიანს კოლაარტანთა და ჯავახეთს ხოლო რომელნიმე>
    text <ამა ქუეყანათაგან ეკლესიანი სოფელნი და ადგილნი დაულოცნა გიორგი მეფესა და>
    text <წარვიდა ბასილი მეფე და თანა წარიყვანა ბაგრატ უფლისწული მძევლად ძე გიორგი>
    text <მეფისა ჩუენისა აღუთქუა ფიცითა აღთქმა ვითარმედ წელსა მესამესა გამოგიგზავნო>
    text <ძე შენი და იყო სამ წელ ქალაქსა სამეფოსა კოსტანტინეპოლეს და წელსა მესამესა>
    text <გამოგზავნა ვითარცა აღუთქუა>
  block
    text <რაჟამს მოიწია მამულსა და სამეფოსა თჳსსა მოჰყვა თანა კატაბანი აღმოსავლეთისა>
    text <ვიდრე საზღვართამდე მამულისა მისისა და ვითარ შეიქცა გარე მოეწია სწრაფით>
    text <მანდატური და მოართუა კატაბანსა წიგნი კოსტანტინე მეფისა რომელსა წერილ>
    text <იყო ესრე სახედ ვითარმედ განგებითა ღმრთისათა მიიცვალა სანატრელი ძმა ჩემი>
    text <ბასილი მეფე და ნაცვლად მისსა ვიქმენ მე მეფედ ყოველსა საბერძნეთსა აწ უკუე>
    text <სადაცა მიწევნულ იყოს განსაგებელსა ჩემსა ბაგრატ ძე გიორგი აფხაზთა ჴელმწიფისა>
    text <შეაქციეთ სწრაფითა დიდითა რომელ მოიწიოს წინაშე ჩუენსა>
  block
    text <ხოლო მან ვითარცა წარიკითხა ბრძანება მეფისა ენება რათამცა შეაქცია გარე>
    text <ბრძანებისაებრ მისისა შეიქცა სწრაფით დევნა უყო უკანა რაჟამს მიეახლა იხილა>
    text <რომელ სიმრავლე დიდძალი მიგებებულ იყო წინა დიდებულნი ერისთავნი და აზნაურნი>
    text <ტაოელნი მესხნი და ქართველნი რომელთა არა იყო რიცხჳ სიმრავლისა>
    text <მათისა შეიქცა გარე და უთხრა მანდატურსა რომელი მიწეულ იყო უკეთუ ძალ გიც>
    text <შენ აქციე ჩემგან კულა ესე აღარა ეგების>
  block
    text <ჵ დიდი საკჳრველება და მოწყალება ღმრთისა ვითარ მყის განერა მართალი>
    text <ჴელთაგან მათთა რომელთა ენება ზაკჳთ შექცევა მისი და თუ ვისმე გენებოს განცდად>
    text <ესევითართა შეწევნითა ღმრთისამიერითა იხილეთ და განიცადენით ურიცხუნი ჴელის>
    text <აპყრობანი ღმრთისამიერნი ამას დიდსა ბაგრატს აფხაზთა მეფესა ზედა რომელნი>
    text <არავის ზედა მოწევნულ იყვნეს სხჳსა მეფისა რომლისათჳს ჟამსა და ჟამსა გაუწყოს>
    text <წინამდებარემან სიტყუამან>
  block
    text <ვითარ უკუე მოიწია წინაშე მამისა თჳსისა გიორგი მეფისა სახლად მათდა>
    text <ქუთათისს იხილეს მშობელთა მისთა შვილი მათი მსგავსი განუცდელისა და მიუთხრობელისა სიკეთისა>
    text <მათისა ყოვლითურთ შუენიერი რომლისა სიკეთისა მისისათჳს>
    text <შეუძლებელ არს კაცთაგან მითხრობა იხილეს რა განიხარეს სიხარულითა მიუთხრობელითა და>
    text <შეწირეს მადლობა ღმრთისა მიმართ იყო ქრონიკონი მას ჟამსა ორას>
    text <ორმოცდახუთი>
  block
    text <ამისა შემდგომად წარვიდა პატრიაქი მელქისედეკ კოსტანტინე მეფისა წინაშე კოსტანტინეპოლედ>
    text <შეიწყნარა მეფემან ბერძენთამან კოსტანტინე‹მ› და მოსცა მესამკობელნი ეკლესიათა>
    text <ხატნი და ჯუარნი და ყოველი სამღდელთმთავრო და სამღდელო სამკაული მოვიდა ქუეყანასა>
    text <და სამწყსოსა თჳსსა და იყიდა სოფლები ტაოს ზადკარეკი ხუთითა აგარათა და>
    text <ძაღლისჴევს იყიდა სოფელი ოროთა სამითა აგარათა ესე ორნივე სოფელნი მათითა აგარათა>
    text <თჳსთა ძმათა განძითა იყიდა და კლარჯეთს მოიგო სოფელი ერთი სხლოანი და შავშეთს>
    text <მოიგო სოფელი დიდი სხლობანი აგარა მისი ნაღუარევი და ჯავახეთს მოიგო სოფელი>
    text <ტონთიო და კოლას მოიგო და დააშენა სოფელი დიდი ოროტანი აგარათა და ფანავარს>
    text <ააშენა სოფელი ერთი მახაროვანი და საკოეთს შეიპყრნა და ააშენნა სოფელნი ორნი ‹და›>
    text <ნაქალაქევი და ბერდაძონი და დაუდვა წმიდასა ამას დედაქალაქსა მცხეთას სუეტსა ცხოველსა>
  block
    text <შემდგომად ორისა წლისა გარდაიცვალა გიორგი მეფე სავსე ყოვლითა სიკეთითა ჟამსა>
    text <ოდენ სიყრმისასა რომელ არავინ გამოჩენილ იყო მსგავსი მისი მამათა>
    text <შორის მისთა ახოვნებითა ჭაბუკობითა და სიქუელითა ტანითა და სახითა ცნობითა>
    text <და სავსე ყოვლითა განგებითა საჴელმწიფოთა ქრონიკონსა ორას ორმოცდაშჳდსა>
    text <თუესა აგჳსტოსა თექუსმეტსა ქუეყანასა თრიალეთისასა ადგილსა რომელსა ეწოდების>
    text <მყინვარნი გინა იწრონი და დაუტევა გლოვა და მწუხარება ყოველთა მკჳდრთა>
    text <მამულისა და სამეფოსა მისისათა იგლოვდეს ყოველნი სიკეთისა და სიჭაბუკისა და>
    text <ახოვნებისა მისისათჳს წარიყვანეს და დამარხეს საყდარსა ქუთათისსა>
  block
    text <ესხნეს შვილნი ოთხნი ძენი ბაგრატ და დემეტრე და ასულნი გუარანდუხტ და>
    text <კატა მეხუთე შვილი მათი მართა მიცვალებულ იყო შემდგომად მიცვალებისა დიდისა>
    text <მეფისა გიორგისსა მასვე ჟამსა მეფე იქმნა ბაგრატ ყოველსა მამულსა და სამეფოსა>
    text <მისსა ზედა ზემოსა და ქუემოსა წელიწდისა ცხრისასა>
  block
    text <მეორმოცდაცამეტე მეფე ქართლისა და აფხაზეთისა ბაგრატ>
    text <ძე გიორგი მეფისა ბაგრატოანი>
  block
    text <მასვე ჟამსა წარვიდეს აზნაურნი ტაოელნი საბერძნეთს ვაჩე კარიჭისძე და ბანელი>
    text <ეპისკოპოსი იოვანე და მათ თანა სიმრავლე აზნაურთა ტაოელთა ხოლო კოსტანტინე>
    text <მეფემან მოქცევასა ოდენ წელიწდისასა გამოგზავნა პარკიმანოზი ლაშქრითა ურიცხჳთა>
    text <მოვიდა და ჩამოდგა და მოაოჴრნა იგივე ქუეყანანი რომელნი ბასილი მეფესა მოეოჴრნეს>
    text <მოვიდა თრიალეთს ციხესა ქუეშე კლდეკართასა მას ჟამსა ჰქონდეს ლიპარიტ>
    text <ერისთავთერისთავსა ძესა ლიპარიტისასა შემოკრიბნა სხუანიცა აზნაურნი დაუდგეს>
    text <განძათა და შეებნეს ციხესა ქუეშე რაჟამს იხილა პარკიმანოზმან რომელ ვერას>
    text <ავნებდა შეიქცა გარე მასვე ჟამსა წარვიდა ჩანჩახი ფალელი საბერძნეთს მისცა ციხე>
    text <გარყლობისა მიერთო ბერძენთა და არჯევან ჰოლოლასძემან მისცა ბერძენთა ციხე>
    text <წერეფთისა>
  block
    text <რაჟამს იხილა საბა მტბევარმან ეპისკოპოსმან რომელ შავშეთს არღარა იყო>
    text <სხუა ღონე ააგო ციხე თავსა ზედა ტბეთისასა დაიჭირა ქუეყანა შავშეთისა ქმნა დიდი>
    text <ერთგულობა ბაგრატ აფხაზთა მეფისათჳს პატივსცა ღმერთმან და ვერ წარუღეს>
    text <ქუეყანა მტერთა რამეთუ მას ჟამსა გაგზავნა პარკიმანოზმან და პროედროსმან იოვანე>
    text <ბანელი ხარტულარი წარიყვანა თანა ვალანგი ლაშქრითა დიდითა და მისცა თანა>
    text <დემეტრე კლარჯი ძე სუმბატისი რეცა შესატყუევნელად ქუეყანისა კაცთათჳს და ამით>
    text <მიზეზითა მოიქცეს მრავალნი კაცნი მის ქუეყანისანი წურილისა ერისაგან შემოვიდა>
    text <მასვე ციხესა შინა ეზრა ანჩელი და რომელნი აზნაურნი გამოჩნდეს ერთგულად>
    text <შეუდგეს მასვე ციხესა შინა და გამაგრდეს ფრიად>
  block
    text <ხოლო ციხე არტანუჯისა ჰქონდა იოვანეს ერისთავსა აბუსერსა და მათ ჟამთა>
    text <ქუეყანათა ამათ შინა იქმნნეს ბრძოლანი და შუღლნი და მიდამონი მრავალნი და>
    text <ვითარ დიდად იღელვებოდა ქუეყანა ესე კუალადცა პატივსცა ღმერთმან ბაგრატს>
    text <აფხაზთა და ქართველთა მეფესა ეწია სენი სასიკუდინე კოსტანტინე მეფესა მოუწერა>
    text <პარკიმანოზს პროედროსსა უჴმო შეღმართ ხოლო იგი წარემართა მსწრაფლ და>
    text <ვიდრე მოვიდოდა მიიცვალა კოსტანტინე მეფე და რაჟამს მიიცვალებოდა დასუა სხუა>
    text <მეფე სახელით რომანოზ და შერთო ცოლად ასული თჳსი ზოია>
  block
    text <წარვიდა კათალიკოზპატრიაქი მელქისედეკ წინაშე რომანოზ ბერძენთა მეფისა კოსტანტინეპოლედ>
    text <შეიწყნარა და მოსცა შესამკობელნი ეკლესიათანი ხატნი და ჯუარნი სამღდელთეთავრო>
    text <და სამღდელო სამკაული და წარმოვიდა ქუეყანასა და სამწესოსავე თჳსსა>
  block
    text <შემდგომად ამისსა წელსა მესამესა წარვიდა დედოფალი მარიამ დედა ბაგრატისი აფხაზთა>
    text <მეფისა საბერძნეთად ძიებად მშჳდობისა და ერთობისა და კუალად>
    text <ძიებად პატივისა კურაპალატობისა ძისათჳს თჳსისა ვითარცა არს ჩუეულება და წესი>
    text <სახლისა მათისა და მოყვანებისათჳს მის ცოლისა>
  block
    text <ამის ჟამში იყო წმიდა გიორგი მთაწმიდელი მთარგმნელი თან ახლდა დედოფალს>
    text <მარიამს ქრისტეს აქათ ჩ̂ჲჱ>
  block
    text <ხოლო ჩუენ პირველსავე სიტყუასა მოვიდეთ>
  block
    text <და ვითარცა მიიწია საბერძნეთად წინაშე ბერძენთა მეფისა აღუსრულა ყოველი>
    text <სათხოველი სიხარულით მოსცნა ფიცნი და სიმტკიცენი ერთობისა და სიყუარულისათჳს>
    text <დაუწერნა ოქრობეჭედნი მოსცა პატივი კურაპალატობისა და მოსცა ცოლად>
    text <ბაგრატისთჳს ელენე დედოფალი>
  block
    text <მორაიწია მარიამ დედოფალი მამულსა ძისა თჳსისასა ქუეყანასა ტაოს მოართუა>
    text <პატივი კურაპალატობისა აღასრულეს ქორწილი უკურთხეს გჳრგჳნი ბანას>
  block
    text <და შემდგომად მცირედისა ჟამისა მიიცვალა ელენე დედოფალი ქუთათისს შინა>
    text <და შეირთო ცოლად ბაგრატ მეფემან ბორენა დედოფალი ოვსთ მეფისა ასული დაჲ>
    text <დორღოლელისა>
  block
    text <და ამისსა შემდგომად სხუაცა ძე დარჩა გიორგი მეფესა ანაკოფიას შინა ოვსთა>
    text <მეფისა ასულსა მეორესა ცოლსა თანა და აზნაურთაგან იყო მათ შუა მიდამო საუბარი და>
    text <ყრმა მცირე იყო სახელით დემეტრე ვერცა გაამეფეს თუცა ვის გულსა>
    text <ედვა და ვერცაღა გამოინდვეს ბაგრატ მეფემან და დედამან მისმან არცაღა თავადთა>
    text <დიდებულთა ამის სამეფოსათა და ვერღარა დაიდგნა და წარვიდა სამეფოსა მისგან>
    text <და მიმართა ბერძენთა მეფესა და წარუტანა თანა ანაკოფია და მიერითგან წარუჴდა>
    text <ანაკოფია აფხაზთა მეფესა მოაქაჟამადმდე>
  block
    text <შემდგომად ამისა წმიდამან მეუფემან კათალიკოსპატრიაქმან მელქისედეკ მოიგო ქართლს>
    text <მონასტერი პალავრა ოთხითა სოფლითა და ცუქითი შესავლითა მისითა ყინცვისი შესავლითა>
    text <მისითა და შინდების ნახევარი კურბითს სააზნაურო კარგი სოფელი ერთი ჩოჩეთს უბანი>
    text <ერთი მიწა და ვენაჴი სასეფეო ზეგანთა სოფელი ერთი შიდარი და კახეთს ახატანს უბანი>
    text <ერთი და ნოსორნა სოფელი ერთი და ჰერეთს მონასტერი დიდითა ძალითა ლაგოდეჴი>
    text <და ჰერეთსვე კატეხისა ეკლესია შესავლითა მისითა და კაკს ვაჭარი ათორმეტი და ზიარი>
    text <სოფელი დიდი ესე ყოველი სოფლები რომელი მას მოიგო>
  block
    text <და რომელნი სოფელნი ძუელად ჰქონდეს წმიდას სუეტსა ცხოველსა და კათოლიკე>
    text <ეკლესიასა და სხუა შესავალნი რაც იყვნეს მოაჴსენა ბაგრატ კურაპალატსა და შეუვალად გაუჴადნეს>
    text <და მისცა სიმტკიცე შეუვალობისა და სხუა რომელნიმე შესავალნი იყვნეს ამის წმიდისა>
    text <დედაქალაქისანი ცხუარი ცხენი ღჳნო ზედანი და რაცა იყო ყოველი ალი ამირმა ამოაგდო>
    text <და აჴადა ამას წმიდასა კათოლიკე ეკლესიასა და ყოველნი სოფელნი რომელნი წმიდისა კათოლიკე>
    text <ეკლესიისანი არიან ააშენნა და დადგნა ყოველგან სახლნი და ააგო ეკლესიანი რიცხჳთ>
    text <ყოველნივე>
  block
    text <და შემდგომად სამხრით სადიაკვნოსა წმიდათა მოწამეთა სამარტჳლოსა შიგან შექმნა საფლავი>
    text <თჳსი და დადგა საკურთხეველი დააყენა საფლავსა თჳსსა ზედა გაზრდილი მისი იოანე>
    text <და უჩინა ამა საკურთხეველსა ჟამისმწირველსა და მისცა თემს გლეხი სამი ფუძითა>
    text <სრულითა ვენაჴი ერთი მიწა ერთი წისქვილი ერთი ჭალა და ოტათლოანს გლეხი ერთი>
    text <ციხედიდს გლეხი ერთი ორივე ფუძითა სრულითა და ვენაჴი ერთი მცხეთას სენაკი ერთი>
    text <ბოსელი ყანა ვენაჴი ესე ყოველი ჴელშეუვალად თავისუფლად მისცა და გაირიგა სამკჳდრო>
    text <სასულიერო აღაპნი და მოსაჴსენებელი და გარდაიცვალა წმიდა ესე და აწ წარუმართენ ღმერთმან>
    text <ოქროპირს მელქისედეკისგან შვილად გაზრდილსა დაჯდა კათალიკოსპატრიაქად ოქროპირი და>
    text <ამანცა მრავალნი შემატნა დიდსა კათოლიკე სამოციქულო ეკლესიასა და აღაშენა>
    text <დასავლის კუთხს სამხრით ეკვდერი ქვითა წმიდითა და თეთრად შუენიერად გამოქანდაკებულითა>
    text <ყოვლად წმიდისა და კათოლიკე ეკლესიისა და სხუა შესავალნი რაც იყვნეს მოაჴსენა>
    text <ბაგრატ კურაპალატსა და კჳრიკე კახთ მეფესა დისწულსა კჳრიკე მეფისასა და შეუვალად>
    text <გაუჴადნეს და მისცა სიმტკიცე შეუვალობისა წმიდამან ამან კათალიკოს პატრიაქმან>
    text <ოქროპირ მრავალნი ეკლესიანი აღაშენნა და განახლნა>
  block
    text <და შემდგომად ამისა მოირჭუნა და ეუფლა ზემოსა და ქუემოსა თავის მამულსა>
    text <ზედა ბაგრატ>
  block
    text <და დიდი ფადლონ ავად იქცეოდა და სწუნობდა ყოველთა მოთაულთა ამის სამეფოსათა>
    text <და ვიდრე ყრმაღა იყო ბაგრატ შეკრბეს ლაშქარნი ამის სამეფოსანი იპირნეს>
    text <ლიპარიტ და ივანე აბაზასძე მოვიდა დიდი კჳირიკე რანთა და კახთა მეფე დავით>
    text <სომეხთა მეფე და ჯაფარ ამირა ტფილელი რამეთუ ესე ყოველნი პირობითა კჳრიკესითა>
    text <შეკრებულ იყვნეს ეკლეცს ფადლონს ზედა გააქციეს ფადლონ და აუწყჳდეს>
    text <ლაშქარი აიღეს ავარი და განძი ურიცხჳ ამიერითგან ვიდრე სიკუდილამდე შეჰავდა>
    text <ფადლონ>
  block
    text <და სიმცირესავე შინა ბაგრატ მეფისასა ლიპარიტ ლიპარიტისძემან და ივანე>
    text <აბაზასძემან ქართლის ერისთავმან მუხათგუერდსა გამოიტყუეს ტფილელი ამირა>
    text <ჯაფარ და შეიპყრეს და დიდი ხანი დაყვეს პატიმრობასა შინა და წარუღეს ბირთჳსი>
    text <შეიწყალა აფხაზთა მეფემან და დაუტევა ტფილისს ზედა ამირად და მიერითგან>
    text <დარჩა მტერობა ლიპარიტეთ და ამირას შუა>
  block
    text <და შემდგომად მცირედისა ჟამისა აზრახა ლიპარიტ ბაგრატს წაღება ტფილისისა>
    text <მოადგეს ტფილისსა მტკუარსა ამიერით ზემოთ და ქუემოთ აფხაზთა მეფისა ლაშქარნი>
    text <და წყალსა იმიერით ისნით კერძო მოადგეს ლაშქარნი კახნი და ჰერნი მას>
    text <ჟამსა მოკლულ იყო დიდი კახთა მეფე კჳრიკე ოვსისა ვისმე მონისა მიერ რამეთუ>
    text <წყობასა შინა ოვსთა მეფე ურდურე მოეკლა კჳრიკე მეფესა და მესისხლეობით მოიკლა>
    text <კჳრიკე მეფე ნადირობასა შინა ფიდრაზის გორთა ოვსისა მონისა მიერ>
  block
    text <მას ჟამსა იყო მეფე კახეთს გაგიკ ძე დავით სომეხთა მეფისა სამშჳლდარისა>
    text <და ძორაკერტელისა დისწული კჳრიკესი და ბრძოდეს ორ წელ ტფილისსა და მას>
    text <ჟამსა იყო ამირად ჯაფარ ძე ალისი და ესრე შეაჭირვეს ტფილელთა რომელ ლიტრა>
    text <ვირის ჴორცი ხუთას დრამად ასყიდიეს და ვერღარა დაუდგმიდეს შიმშილთა და>
    text <ბრძოლათა ძლიერთა ტფილელთა განიზრახეს მოცემა ტფილისისა და ამის ქალაქისა>
    text <ბრძოლასა შინა წაუხუნეს ციხენი ორბეთი და ფარცხისი აფხაზთა მეფისა ლაშქართა>
    text <და ამირა შეეკაზმა თავის ლაშქრითა შემზადა ტივები და ნავები ღამით წარსლვად>
    text <განძას ლაშქარიას თანა ფადლონის შვილსა და რომელთამე დიდებულთა აფხაზთა>
    text <მეფისათა ლიპარიტისაგან ფარულად გააზრახეს მეფესა არა განძება ამირასი და>
    text <ფარულად ლიპარიტისაგან დაჰკიდეს ზავი ამირასა გამოაცხადეს და დაამკჳდრეს ამირა>
    text <ტფილისსავე ზედა და იბირნა აფხაზთა მეფემან კახნი აშოტ მთავარი მარილელი>
    text <დისიძე კჳრიკე მეფისა და ხახჳლა გურთა ჯუარისციხითა და მოეყარა აფხაზთა>
    text <მეფე ქალაქსა და ემტერა კახთა და მიერითგან შეიქმნა ლიპარიტ ქუეგამხედვარად>
    text <თავის პატრონისაგან>
  block
    text <გაილაშქრა აფხაზთა მეფემან კახეთს შეება და შეუჴდა მთასა ზედა მიქელგაბრიელთასა და>
    text <წყობასა შინა შეიპყრნა სტეფანოზ ვარჯანისძე პანკისისა ერისთავი>
    text <და ვაჩე ძე გურგენ ბერისა ხორნაბუჯის ერისთავი და ჯედი დისწული>
    text <გოდერძისა შტორის ერისთავი და მაჭელისა გარდადგა თიანეთს და დაწუა დარბაზი>
    text <ბოდოჯისა სახლი სახელოვანი დიდისა კჳრიკე მეფისა აგებული და ესე ერისთავნი>
    text <ქენებით აძლევდეს ციხეთა მათთა და ვერღარა ჩავიდეს კახეთს და შემოიქცა რამეთუ>
    text <ლიპარიტ იწყო საურავთა გუერდქცეულთა>
  block
    text <შემდგომად მცირედისა ჟამისა გამოიყვანა ლიპარიტ დემეტრე ძმა ბაგრატისი>
    text <საბერძნეთით ბერძენთა მეფისა ლაშქრითა და მიერთნეს სხუანიცა ვინმე დიდებულნი>
    text <და აზნაურნი მოვლეს ზემო ქუეყანა და ჩამოვიდეს ქართლს მოადგეს ატენს არეარე>
    text <მოწუეს ქართლი>
  block
    text <და ჰყვეს ლიპარიტს კახნი და ბერძენნი და ვერ წაიღეს ატენი რამეთუ ციხეთა უფალნი>
    text <კაცნი მტკიცე იყვნეს ერთგულობასა ზედა ბაგრატისსა თჳნიერ ფარსმან>
    text <თმოგუელისა და ბეშქენ ჯაყელისა თუხარისისა ერისთავისა გავიდეს ჯავახეთს და>
    text <იწყეს ახალქალაქისა ზღუდეთა შენებად რამეთუ მას ჟამსა უზღუდო იყო არე ზამთრისა>
    text <მოწევნულ იყო ბერძენთა ენება შეღმართ წასლვა დაეზავა ლიპარიტ აფხაზთა>
    text <მეფესა უბოძა მეფემან ქართლის ერისთაობა წარვიდეს ბერძენნი საბერძნეთად და>
    text <წარიტანეს დემეტრე თანა>
  block
    text <და კუალად განძლიერდა და მოირჭუნა ბაგრატ მეფემან თავის მამულსა ზედა>
    text <და დააგო სუემან ბაგრატისმან ჟამი მოერთო ვესტი ცხრითა ციხითა ანისისათა>
    text <თჳნიერ ამბერდისათა და მოსცეს ანელთა ანისი ბაგრატის დედასა რამეთუ მამულად>
    text <ეყვოდეს სომეხნი სენაქერემ სომეხთა მეფისა ასული იყო მარიამ დედოფალი ბაგრატის>
    text <დედა>
  block
    text <იყო ჟამი გაზაფხულისა და ბაგრატ აფხაზეთს იყო მოადგა ანაკოპიას და მისწურა>
    text <წასაღებელად და მოვიდეს ტფილელნი ბერნი რამეთუ მის ჟამისა პირველ>
    text <მომკუდარ იყო ტფილელი ამირა ჯაფარ უქადეს ქალაქი და უჴმეს სასწრაფოდ>
    text <წამოვიდა და მოაყენა ანაკოფიას გარე ქუაბულელ ჭაჭასძე ოთაღო აფხაზეთისა ლაშქრითა>
    text <ამოიარა და მოვიდა ქუთათისს და მოიყენა ქუთათისისა სამოქალაქოსა ლაშქარი>
    text <და გურიელნი აზნაურნი და ლომსიანნი მოიყვანნა ხუფათსა დაუდგნეს ფილაკავანნი>
    text <და ბრძოდეს და ამოიარა მეფემან და მოვიდა ქართლს და მოვიდეს სხუანი მჴმობელნი>
    text <ბერნი ტფილელნი>
  block
    text <წარემართა ტფილისად და მოეგებნეს ქალაქის ბერნი დარბაზის ყმანი ცხენოსანნი>
    text <დიღმისა ველსა და ყოველი ერი ქუეითი დაკაზმული უმედეულსა და დედათა>
    text <და მამათა სიმრავლე იყო მოედანს და იყო ჴმა ბუკთა და დუმბულთა ორკერძოვე>
    text <საშინელი რომლისა ჴმითა იძრვოდა ქუეყანა და იყო სიხარული ორკერძოვე განსაკჳრვებელი>
    text <შეიყვანეს და მოვლეს ქალაქი ასხმიდეს დრამასა და დრაჰკანსა და>
    text <მოართუნეს კლიტენი ქალაქისანი და შეიყვანეს საამირაოსა დარბაზსა დაჯდა მეფე>
    text <ბაგრატ საურავად აღიხუნა კოშკნი კართანი თავის კაცითა და აღიღო ციხე ქალაქისა>
    text <დარიჯელი და ორნივე კოშკნი წყალყინისანი და თაბორი და დაადგინნა>
    text <შიგან ლაშქარნი თჳსნი და ერისთავნი ხოლო ისნელთა ჩააგდეს ჴიდი და არა მოსცეს>
    text <ისნი დაუდგნეს ფილაკავანნი და ბრძოდეს ისნსა და ესროდეს ისარსა და ისნის>
    text <ველსა მოვიდეს კახთა მეფე გაგიკ და ერისთავთერისთავი გოდერძი და ყოველნი>
    text <დიდებულნი კახეთისანი დარბაზობად ბაგრატ მეფისა წინაშე და მშჳდობისა ძებნად>
    text <მაშინ განვიდა ბაგრატ მეფე ველსა ისნისასა მოიყვანნა კახნი და ითაყვანნა მისცა>
    text <მშჳდობა და განუტევნა და იყო სიხარული და მშჳდობა და საურავი დღითიდღე>
    text <შემატებისა>
  block
    text <და ვითარ ამას შინა გარდაჴდეს დღენი ზაფხულისანი და კუალად იწყო ლიპარიტ მათვე ფიცხელთა>
    text <საურავთა და გამოიტყუვნა ანისით დედოფლისაგან აბუსერი>
    text <ერისთავი არტანუჯისა და ხისათა და ციხისჯუარისა და აწყუერის ციხის პატრონი და>
    text <ივანე ერისთავი ივანე დადიანი და გუარამ გოდერძისძე ბეჭის ციხისა>
    text <პატრონი და შეიპყრნა იგინი ანისის კარსა და დააგდო ტფილისი მეფემან და>
    text <გავიდა ჯავახეთს>
  block
    text <ამისა შემდგომად გამოიყვანნა მაწყუერელმან მესხნი განძითა ბაგრატისითა>
    text <შუელად მეფისა და მეფე დგა ღრტილას ხოლო ლიპარიტ შეკრიბნა კახნი და მოადგა>
    text <ფოკათა გამოექცა მაწყუერელი მეფესა ბაგრატს და შეეზრახა ლიპარიტს ვითარცა>
    text <ცნა ესე მეფემან ზამთრისა ბუქთა საშინელთა გარდაიარა შავშეთი და ჩავიდა ქართლს>
  block
    text <და ლიპარიტ გამოიყვანნა ახლად საბერძნეთით დემეტრე ძმა ბაგრატ მეფისა>
    text <ბერძენთა მეფისა განძი და ლაშქარი შემწე იყო და განხეთქნა ამის სამეფოსა კაცნი>
    text <რომელნიმე წარუდგინნა დემეტრეს და რომელნიმე დარჩეს ბაგრატის ერთგულობასა>
    text <შინა და ძე ლიპარიტისი ივანე მძევლად დარჩა ბაგრატის ჴელთა შინა და ითხოვა>
    text <იგი ბაგრატისგან და ნაცვლად გაუშუა აბუსერი თავის ციხითა მშჳდობით და იყვნეს>
    text <თანამდგომ ლიპარიტისსა კახნი ძალითა მათითა და დავით სომეხთა მეფე ძალითა>
    text <მისითა და განძლიერდა იგი ძალითა მათითა ამას კერძოსა ქართლისასა და იყო>
    text <მიდამო საურავი ჴელოვნებისა>
  block
    text <და მოვიდეს ვარანგნი სამი ათასი კაცი და დააყენა ბაშს გარდამოიტანა თანა>
    text <შჳდასი კაცი და მოვიდა ბაგრატ შიდათ ლაშქრითა და ამათ ვარანგთა მესხნი ვერღარა>
    text <მოილოდინნეს მივიდეს და შეიბნეს თავსა სასირეთისა ჭალისასა გაიქცა შიდა ლაშქარი>
    text <და ომსა ამასვე შეიპყრეს აბუსერი და სხუანიცა დიდებულნი მის თანა ვერღარა>
    text <უძლეს ბრძოლად ვარანგთა მისცნა ლიპარიტ პაშტნი და წინა მათსა პურსა უკაზმიდეს>
    text <და ეგრეთ ლიხნი გარდავლეს>
  block
    text <და ამისსა პირველ მომკუდარ იყო ძმა ბაგრატისი დემეტრე და შემდგომად>
    text <გაქცევისა შეშინდა ბაგრატ სამეფოსა და მამულისა მისისა განხეთქილობასა და უქმნა>
    text <მუდარა ლიპარიტს და მცირედითა ცხენოსნითა მივიდა ლიპარიტის თანა ხოვლეს>
    text <და რა ცნა ლიპარიტ მისლვა მისი არა ნახა გარიდა მუნით შეიქცა მეფეცა და>
    text <წარვიდა აფხაზეთს>
  block
    text <და შემდგომად მცირედისა ჟამისა სულა ერისთავმან კალმახისამან გრიგოლ>
    text <ერისთავმან არტანუჯისამან შეაერთეს სიტყუა და შეიწჳვნეს მათ თანა სხუანიცა აზნაურნი>
    text <მესხნი და უჴმეს მეფესა ბაგრატს და წარმოემართა ლაშქრითა გარდამოვლო>
    text <გზა რკინისჯუარისა და შეკრბეს არყისციხეს ცნა ესე ლიპარიტ და შეკრიბა თავისი>
    text <ლაშქარი და მოირთნა კახნი და სომეხნი და ბერძენნიცა თანავე ჰყვეს და მიუჴდა>
    text <უგრძნეულად არყისციხეს და შეიბნეს და სძლია ლიპარიტვე და გააქცია მეფე>
    text <შეიპყრეს სულა კალმახისა ერისთავი და მრავლითა ტანჯვითა და ძელსა გასუმითა>
    text <სთხოვეს კალმახი და არა მისცა მასვე ომსა შეიპყრეს გრიგოლ ძე აბუსერისი და>
    text <სთხოვეს არტანუჯი სიკუდილისა ქადებითა და მისცა მოირჭუნა ლიპარიტ ზემოსა>
    text <ქუეყანასა და აღიხუნა ციხენი და მიიერთნა თავადნი კაცნი და გარესგარე წარვიდა>
    text <ლიპარიტ მითვე ლაშქრითა დვინად და ულაშქრა ბერძენთა მეფესა დვინელსა ზედა>
    text <და შემოიქცა თავის ქუეყანად>
  block
    text <და შემდგომად წელიწდისა მოქცევისა გამოჩნდეს თურქნი სულტნისანი ბარაჰიმილმიანი>
    text <ქუეყანასა ბასიანისასა გამოვიდა ბერძენთა მეფისა ლაშქარი და უჴმეს>
    text <ლიპარიტს და წარვიდა ლიპარიტ შუელად ბერძენთა ყოვლითა ლაშქრითა ამის ზედაჲს>
    text <კერძისათა შეიბნეს ორდროსა და უკუმიასა ქუემოთ და გააქციეს ყოველი სპა საბერძნეთისა>
    text <და ლიპარიტისა თურქთა იქმნა მოსრვა დიდი და შეიპყრეს ლიპარიტ და>
    text <წარიყვანეს ხუარასანს სულტანსა თანა დიდებულთა ამის სამეფოსათა და შვილთა>
    text <ლიპარიტისთა ივანე და ნიანია იძებნეს უშიშოება და გამოიყვანეს მეფე მეფედ და>
    text <კუალად მოირჭუნა და შეიპყრნა შვილნი ლიპარიტისნი აიღო უფლისციხე და გამოუშუა>
    text <ივანე>
  block
    text <და დადგომილ იყვნეს განძას ქუეყანასა თურქნი და წასაღებელად მიეწურა განძა>
    text <გამოგზავნა თავისა ნაცვლად ბერძენთა მეფემან ლიხტური ლაშქრითა დიდითა და აწჳეს>
    text <ბაგრატ ყოვლითა ლაშქრითა მისითა და წაჰყვა თანა დაემართნეს თურქთა და მივიდეს>
    text <განძას კარსა და მირიდეს თურქთა და დაარჩინეს განძის ქუეყანა და შემოიქცეს>
    text <მშჳდობით და ამისსა შემდგომად კუალად უჴმეს ტფილელთა და მოსცეს ტფილისი>
    text <ბაგრატს და შეიყვანეს შინა და იყო სიხარული და მშჳდობა დიდი>
  block
    text <ამისსა შემდგომად დაეჴსნა ლიპარიტ თურქთა და შემოვიდა ანისს დააგდო>
    text <ბაგრატ ტფილისი ლიპარიტის გზითა აღმოვლო ქართლი და მოვიდა ჯავახეთს>
    text <განძლიერდა ლიპარიტ რამეთუ მსახურებისათჳს ბერძენთა მეფისა ტყუექმნილ იყო>
    text <წარვიდა საბერძნეთს და ნახა ბერძენთა მეფე და მოირთო ბერძენთა მეფისაგან ძალი>
    text <და ვერღარა დაუდგა ბაგრატ>
  block
    text <ამისსა პირველ სუმოდა ძე მისი გიორგი ბაგრატს დაუტევა ქუთათისს მეფედ>
    text <სამეფოსა ზედა აფხაზეთისასა და წარვიდა საბერძნეთს მას ჟამსა იყო ბერძენთა მეფე>
    text <კოსტანტინე მონომახი და მიხაელ და ლიპარიტის სათნოთა სწრაფით>
    text <ვერღარა შემოიქცა ბაგრატ თავის მამულსა ზედა და დაყო მუნ სამი წელიწადი დიდსა>
    text <დიდებასა და პატივსა შინა>
  block
    text <მაშინ უკუე წმიდა მამა ჩუენი გიორგი მთაწმიდელი მოვიდა მთაწმიდითგან ხილვისათჳს>
    text <და სათხოველისა კოსტანტინე მონომახისა თანა ხოლო ესე რა სმენოდა ბაგრატ მეფე და>
    text <დედა მისი დედოფალი მარიამ კოსტანტინეპოლედ მოსრულან აღმოვიდა წინაშე ბაგრატ მეფისა>
    text <და დედოფლისა მარიამისა იხილეს რაჲ მეფემან და დედოფალმან და ყოველთა მთავართა>
    text <წარჩინებულთა მათთა განიხარეს სიხარულითა დიდითა რამეთუ ასმიოდა საღმთო იგი>
    text <მოქალაქობა მისი და მიიღეს წმიდა ლოცვა და მადლი მისი და სულიერი სარგებელი ფრიადი>
    text <მოისთულეს და მადლობდეს ღმერთსა>
  block
    text <ამისა შემდგომად დაემოწაფა დედოფალი მარიამ დედა ბაგრატ მეფისა და იკურთხა მის>
    text <მიერ სქემითა ხოლო იყო რა ქალაქსა კოსტანტინეპოლედ ნათესავი სამარიტელთა ტომისაგან>
    text <სჳმონ მოგჳსა და ესენიცა მგრძნეულობდეს მჴეცთა ზედა საკჳრველად უცხოდ და ამას გიორგი>
    text <ჯუარი გამოსახა და აყუდა შეგრძნება მისი ესე რა ნახა მეფემან სასწაული ბერისა მის და>
    text <მთავართა აღივსნეს სიხარულითა და მიუთხრეს მონომახსა კოსტანტინეს>
  block
    text <ამისა შემდგომად ვითარცა იხილა მეფემან ბაგრატ ესევითარი სიწმიდით და ღირსებით>
    text <მოქალაქობა და უსხეულოთა მსგავსი ცხოვრება და სასწაული მისი დიდად შეიყუარა ვითარცა>
    text <ანგელოზი ღმრთისა და ღონესა ეძიებდა რათამცა თჳსსა მამულსა წარიყვანა და მისცა>
    text <მღდელთმოძღურება ჭყონდიდისა საყდრისა სადა შექმნა ბაგრატ საფლავი თჳსი და დაუსვენებიან>
    text <მრავალნი წმიდათა მარტჳლნი ამა წმიდამა ბერმა არა მითუალა არცა დაიჭირა>
    text <რამეთუ ყოვლითა მსწრაფებითა ევლტოდა დიდებასა კაცთასა და შფოთსა სოფლისასა>
    text <და სიმდაბლესა შეიტკბობდა და ესრეთ დაყო სამეფოსა ქალაქსა რაოდენიმე წელი>
  block
    text <ხოლო ჩუენ პირველსავე სიტყუასა ზედა მოვიდეთ>
  block
    text <ვიდრეღა იყო ბაგრატ საბერძნეთს ითხოვა ლიპარიტ ძე ბაგრატისი გიორგი>
    text <მეფედ რათა მოსცეს იგი დედამან მისმან და დიდებულთა მის ქუეყანისათა მოიყვანეს>
    text <საყდარსა რუისისასა და აკურთხეს მეფედ და მოიყვანეს მზრდელად მისა ლიპარიტ>
    text <და პატრონად დაჲ ბაგრატისი გუარანდუხტ დედოფალი კაცი სრული და უნაცვალო>
    text <სახითა სიბრძნითა სიუხჳთა ღმრთისმსახურებითა და ყოვლითა სიკეთითა და შემდგომად>
    text <მცირედისა ჟამისა მოითხოვა გუარანდუხტ ბაგრატ ბერძენთა მეფისაგან და>
    text <გამოგზავნა ბერძენთა მეფემან დიდითა დიდებითა ნიჭითა და განძითა მიუწდომელითა მიეგება>
    text <ყოველი ლაშქარი აფხაზეთისა ზღჳსპირსა ხუფათს და იყო სიხარული>
    text <და ღმრთის მადლობა დიდი ბრძანა და შემოვიდა სახლად თჳსად ქუთათისს>
  block
    text <და ლიპარიტ მოირჭუნა ზემოსა კერძსა დაუკლებელად და იყო მოყუარედ მისა>
    text <ხუარასანს დოღლუბეგ სულტანი და საბერძნეთს ბერძენთა მეფე და ზრდიდა ბაგრატის>
    text <ძესა გიორგის მცირესა სახელითა მეფობისათა ხოლო ბაგრატს აქუნდა ლიხსა>
    text <ქუემოთი კერძი დაწყობით>
  block
    text <და მცირედისა ჟამისა შემდგომად ამის სამეფოსა დიდებულთა მოეწყინა პატრონობა>
    text <ლიპარიტისი სულა კალმახელი და ყოველნი მესხნი გამოექცეს ლიპარიტს და>
    text <შეიპყრეს დლივს ლიპარიტ და ძე მისი ივანე ხოლო ნიანია გარდაეხუეწა და მიმართა>
    text <კლდეკართა და არა შეუშუეს მამისა მისისა ციხოვანთა და წარვიდა ანისს ბერძენთა>
    text <თანა ხოლო ლიპარიტ და ივანე პყრობილნი სულა წარიყვანნა კალმახს და მსწრაფლ>
    text <გაგზავნა სულა მეფისა წინაშე სულთა ზედა მჴმობელნი ხოლო გუარანდუხტ და>
    text <გიორგი ძე ბაგრატისი დგეს ღრტილას და რა ცნეს შეპყრობა ლიპარიტისი შეიყვანეს>
    text <ახალქალაქსა და მუნ მოილოდინეს ბაგრატ სულთა ზედა მოვიდა ბაგრატ და>
    text <ამის მსახურებისა ნაცვლად მეფემან უბოძა სულას მამულობით ციხისჯუარი და ოძრჴე>
    text <ბოდოკლდითა და სხუაცა მრავალი საქონელი და სამღდელთმოძღურონი და>
    text <რაცა უნდა>
  block
    text <მოვიდა მეფესა წინაშე სულა ჯავახეთს და მოჰგუარნა ლიპარიტ და ივანე პყრობილნი>
    text <და მოაჴსენნა ჴელთა აღიხუნა ლიპარიტეთგან ციხენი არტანუჯი და ყუელი>
    text <უფლისციხე და ბირთვისი ხოლო კლდეკარნი მტკიცედ ეპყრნეს ციხოვანთა რამეთუ>
    text <მუნ შიგან დგა ანამორი მწიგნობართუხუცესი ლიპარიტისი მიიყვანეს თრიალეთს>
    text <ამოთა თხოვითა არა მოსცნეს ციხოვანთა კლდეკარნი აღმართნეს ძელნი და გაასხნეს>
    text <მას ზედა ლიპარიტ და ივანე და განწირნეს სიკუდილად და შემდგომად დღეთა>
    text <რაოდენთამე მოიმტკიცეს მეფე და დიდებულნი ამის სამეფოსანი ციხოვანთა ლიპარიტისთა>
    text <მშჳდობით გაშუებისათჳს ლიპარიტისა და ივანესა მოსცნეს კლდეკარნი>
    text <გამოიღო თავისი ხუასტაგი და ჩაიცუნა ჩოჴანი ლიპარიტ და შეჰვედრა ძე თჳსი>
    text <ივანე მეფესა დარჩა არგუეთის მამული ივანეს ეფუცა ლიპარიტ მეფესა შეუცოდლობისათჳს>
    text <და გაუშუეს და წარვიდა სამეფოსა>
  block
    text <და შემდგომად მცირედისა ჟამისა გაიპარა და წარვიდა ივანე საბერძნეთს და>
    text <დაყვნა მუნ წელნი რაოდენნიმე და ნიანია მოკუდა ანისს ბერძენთა ყმობასა შინა და>
    text <ივანეს უურვა თავის მამამან ბაგრატს თანა>
  block
    text <და თჳთ ბაგრატცა გამოიზიდნა და გამოიყვანა ამას სამეფოსა და უბოძა მამული>
    text <არგუეთისა და ქართლისა და ჰმონებდა ერთგულობით და იყო თავად თავადთავე>
    text <თანა ამის სამეფოსათა და სპასალარ სიკეთითა მისითა ხოლო ლიპარიტ მიიცვალა>
    text <საბერძნეთს სამეფოსა ქალაქსა კოსტანტინეპოლეს და წარმოიყვანეს დიდითა დიდებითა>
    text <ერთგულთა და გაზრდილთა მისთა მოიყვანეს და დამარხეს კაცხს სამარხავსა მამათა>
    text <მათთასა>
  block
    text <და მოირჭუნა ბაგრატ და განძლიერდა უფროს ყოველთა მეფეთა მის ქუეყანისათა>
    text <და ამან წარიხუნა ყოველნი ციხენი ჰერეთისა და კახეთისანი თჳნიერ კუეტარისა და>
    text <ნახჭევანისა და შემდგომად ამისსა იქმნნეს დიდნი საქმენი და აღძრვანი დიდთა>
    text <მეფეთანი>
  block
    text <ამის მეფობისა ჟამთა შინა გამოვიდა სულტანი არფასარან მეფე სპარსეთისა>
    text <დასხმის გუარად უგრძნეულად მოვიდა და შემუსრა კანგარი და თრიალეთი და დღესა>
    text <ერთსა მარბიელმან მისმან მიუწია ყუელის ყურსა გარდავიდა შავშეთს კლარჯეთს>
    text <და ტაოს ვიდრე ფანასკერტამდე და მასვე დღესა ჩამოუწია თორს და ღჳვისჴევს და>
    text <თჳთ დადგა თრიალეთს სამ დღე>
  block
    text <რამეთუ მას ჟამსა მომავალი იყო მეფე ტაოთ და თანა ჰგვანდეს დედა და დაჲ>
    text <და ძე მისი გიორგი გადგრომილ იყვნეს ხეკრებულთა და აყრისა მისისა ჟამსა>
    text <მოუჴდა ლაშქარი სულტანისა მოვიდეს და წარმოადგეს ქედსა ზედა ხოლო იგინი>
    text <ჩამოესწრნეს ქართლს წავიდეს ჯავახეთს და მოადგეს ახალქალაქს რამეთუ მესხნი>
    text <აზნაურნი და ზემოსა კერძისანი ძლიერად დგეს ახალქალაქს და ბრძოდეს სამ დღე>
    text <რამეთუ არა ზღუდითა მტკიცითა განსრულებულ იყო ახალქალაქი ვერღარა დაუდგმიდეს>
    text <ბრძოლათა ძლიერთა აღიჭურნეს მყოფნი ქალაქისანი და განახუნეს კარნი და>
    text <შეებნეს ძლიერად მოსრნეს პირითა მახჳლისათა და შევიდეს ქალაქად თურქნი და>
    text <ტყუე ყვნეს ურიცხუნი სულნი ქრისტიანეთანი აღიღეს განძი და ტყუე ძლიერი და>
    text <შეიღება წყალი ახალქალაქისა სისხლითა>
  block
    text <და მოუვლინა ახალქალაქით მოციქული სულტანმან ბაგრატ მეფესა აჰკიდა მზახობა>
    text <და სთხოვა დისწული ცოლად და მიიქცა სულტანი ანისად შემუსრა და წაიღო ანისი>
    text <მოსრნა და ტყუე ყვნა ურიცხუნი სულნი და წარვიდა ქუეყანად თჳსად სპარსეთად და>
    text <ანისი წარუღო ბერძენთა და მისცა მანუჩას ძესა აბულასვარისსა>
  block
    text <ხოლო დისწული ბაგრატისი რომელსა ითხოვდა სულტანი იყო ძმისწული>
    text <სომეხთა მეფისა კჳრიკესი სთხოვა ბაგრატ და არა მოსცა სომეხთა მეფემან მიგზავნა>
    text <ბაგრატ მოციქულად დიდძალად ერისთავი ვარაზბაკურ გამრეკელი იბირნა კაცნი>
    text <სომეხთა მეფისანიცა და სამშჳლდეს შემომავალი სომეხთა მეფე კჳრიკე და ძმა მისი>
    text <სუმბატ შეიპყრეს ქუეშისჭალასა და აცნობეს ბაგრატს და წარვიდა ქვაჴურელთათ>
    text <მსწრაფლ და მოგუარნეს პყრობილნი კლდეკართა ქუეშე სთხოვა სამშჳლდე და არა>
    text <მოსცეს რამეთუ ერთი ძმა მათი ადარნასე შესრულ იყო სამშჳლდეს ხოლო მიიყვანეს>
    text <სამშჳლდეს და ამართეს ძელი და გასუეს სომეხთა მეფე კჳრიკე სამ დღე ითხოვეს>
    text <მშჳდობა და მოსცეს სამშჳლდე ხოლო მოსრულ იყვნეს ორნი ერისთავნი სომეხთა>
    text <მეფისანი ლუკიის ერისთავი და კაქვაქარისა აძლევდა და მოსცემდა სამთა ციხეთა>
    text <სუმბატ ძმა კჳრიკესი ოფრეთს და კოშკსა და ვარზაქარსა ხოლო შეეწყალნეს ბაგრატ>
    text <მეფესა მისცნა და უთავისუფლნა ყოველნი ციხენი თჳნიერ სამშჳლდისა და არცა>
    text <სხუანი ციხეთაუფალნი კაცნი დიდებულნი შემოუშვნა არამედ სამშჳლდე ოდენ იურვა>
    text <სახლად თჳსად და ეგრეთვე მონებდეს სომეხნი>
  block
    text <მას ჟამსა ოდეს თეოდორა დედოფალსა ეპყრა ბერძენთა მეფობა ითხოვა ბაგრატ მეფისაგან>
    text <რათა მოსცეს ასული მისი მართა შვილად თჳსად აღზარდოს ხოლო მეფემან ბაგრატ>
    text <სიხარულითა დიდითა წარმოგზავნა შვილი თჳსი მართა კაცთა თანა საკუთართა თჳსთა>
  block
    text <ხოლო მათ დღეთა შინა განგებითა საღმრთოთა თეოდორა დედოფალი აღესრულა და>
    text <მასვე ჟამსა მარიამ დედოფალი დედა ბაგრატისი მუნ იყო და წმიდაცა ესე მამა ჩუენი>
    text <გიორგი>
    text <მთაწმიდელი მუნვე იყო მიზეზითა რამე საქმეთათა ხოლო ვითარცა ვთქუთ მირაიცვალა>
    text <თეოდორა დედოფალი მეყუსეულად მართა ასული ბაგრატისი სამეუფოდ შემოიყვანეს და>
    text <ვითარცა იხილა წმიდამან ამან მართა სასმენელად ყოველთა წინასწარმეტყუელა და თქუა>
    text <ვითარმედ უწყოდეთ ყოველთა ვითარმედ დღეს დედოფალი განვიდა და დედოფალი შემოვიდა>
  block
    text <ხოლო მაშინ დაყო მცირედი ჟამი და კუალად ზევე წარიყვანეს მართა ხოლო ოდეს მოიწია>
    text <ჟამი კუალად მოსთხოვა დუკიცმან და სძლად თჳსად სამეუფოსა ქალაქსა შეიყვანა იხილეს რა>
    text <აღსრულებულად ყოველთა დაუკჳრდა მადლობდეს ღმერთსა ეგრეთვე მარიამ დედოფალმან>
    text <რქუა წმიდასა გიორგის იყო რა იგი აღმოსავლეთს ვითარმედ მამაო აღესრულა წინასწარმეტყუელება>
    text <შენი რაიგი ოდესმე წინასწარმეტყუელე მართასთჳს>
  block
    text <ხოლო დიდმან ბაგრატ მეფემან გაათხოვა ასული თჳსი მართა და შერთო ბერძენთა>
    text <მეფესა>
  block
    text <ამისა შემდგომად მარიამ დედოფალი დედა ბაგრატისი მეფისა ქალაქით სამეუფოდ>
    text <ქალაქად ანტიოქიად წარვიდა და მივიდა რამეთუ ეგულებოდა წარსლვად წმიდად ქალაქად>
    text <იერუსალემად ლოცვად და თაყუანისცემად წმიდათა მათ და განმაცხოველებელთა ადგილთა და>
    text <აქუნდა სამეფო ბრძანება თავადსა თანა და პატრიაქსა ანტიოქისასა რათა მოვლითა დიდებითა>
    text <და პატივითა წარგზავნონ ხოლო პატრიაქმან და მთავარმან განიზრახეს და გაიგონეს>
    text <თანაზრახვითა მამისა გიორგისითა რამეთუ არა კეთილად არს აღმოსავალისა მეფეთა დედა>
    text <რათამცა სარკინოზეთს წარვიდა ვინათგან ცოდვათა ჩუენთაგან იგინი უფლებენ ქუეყანასა მას>
    text <და ესრეთ პირითა თჳსისა მოძღურისა გიორგისითა მოაჴსენეს დედოფალსა და წარსლვისაგან>
    text <დააცხვრეს ხოლო იგი დაღაცათუ შეწუხდა არამედ ნებასა ღმრთისასა ვერ წინააღუდგა მაშინ>
    text <ევედრა წმიდა გიორგი ბერსა მთაწმიდელსა რათა შეიწყალოს სული მისი ვითარცა შეუწყალებიაცა>
    text <და იღუაწოს ცხოვრებისათჳს მისისა ვინათგან თჳთ ვერ ღირს იქმნა შესლვად წმიდათა>
    text <მათ და თაყუანისსაცემელთა ადგილთა გარნა რათა საფასე იგი რომელი საგზლად>
    text <აღეკაზმა წარიღოს იგი იერუსალემად და გლახაკთა და დავრდომილთა განუყოს წმიდისა მის>
    text <ქალაქისათა და მონასტერთა მათ წმიდათა რომელნი შენ არიან გარემოს მისა>
  block
    text <ხოლო შემდგომად ამისსა გაათხოვა დისწული თჳსი და შერთო სპარსთა მეფესა>
    text <სულტანსა და შემდგომად სამისა წლისა გამოვიდა სულტანი შემოვლო რანი და>
    text <უგრძნეულად შევიდა ჰერეთად და მის ქუეყანასა დიდებულნი იყვნეს მორთულ და ერთგულ ბაგრატისსა>
    text <და მას ჟამსა იყო მცირედითა საქონლითა მეფე კახეთისა აღსართან ძე>
    text <გაგიკისი და ყოველთა დაყარნეს ციხენი მათნი და ივლტოდეს კავკასიად>
    text <და იყო ბაგრატ გალაშქრებული აღებად კახეთისა და ლაშქარი მისი წინა გაგზავნილი იყო>
    text <ვეჟინის ერისთავსა თანა წირქუალელსა შემოიქცეს მშჳდობით და უამბეს>
    text <შემოსლვა სულტანისა და დაყრა ციხეთა შემოიქცა სწრაფით და მოვიდა ქუეყანად>
    text <თჳსად ქართლად>
  block
    text <ხოლო აღსართან მიერთო სულტანსა მიუძღუანა ძღუენი დიდი დაუტევა სჯული>
    text <დაიცჳთა წინა აღუთქუა ხარაჯა და მისცნა ყოველნი ციხენი დაყრილნი სულტანმან>
    text <მასვე და რომელნი აფხაზთა მეფისა კაცთა დაეყარნეს და რომელნი თჳთ აღსართანისთა>
    text <მისცნა ყოველნი და შემდგომად სამისა კჳრისა წარეოემართა აფხაზთა მეფესა ზედა>
    text <და მიერთნეს სომეხთა მეფე კჳრიკე და ტფილელი ამირა და აღსართან შემოჰყვეს>
    text <ქართლს თანა ჯაჭჳთა გაუშუეს მარბიელი ცისკრად და სამწუხროდ აღივსო ყოველი>
    text <ქართლი თუესა დეკემბერსა ათსა დღესა სამშაბათსა ხოლო ქრონიკონი იყო ორას>
    text <ოთხმოცდარვა>
  block
    text <და იყო ქართლს შინა პური და ღჳნო ფრიადი და დაყო ექუსი კჳრა და იწყო>
    text <ოჴრებად და ჴოცად კაცისა და გარდავიდა მარბიელი მისი არგუეთს მიუწიეს და>
    text <დაარბივეს ვიდრე სუერისციხემდე და მოისრა ურიცხჳ სული ქრისტიანეთა და ტყუე>
    text <იქმნა და იქმნა საძაგელ ქუეყანა ქართლისა სახილველად კაცთა მოოჴრდეს ყოველნი>
    text <ეკლესიანი და სიმრავლითა მძორისათა არღარა დაედგმოდეს ქუეყანასა თუალნი და>
    text <ცოდვათა ჩუენთა მოსაგებელსა რისხვასა ღმრთისასა ზეცით ცაჲ წამებდა და სისხლის>
    text <მწჳმელი ღრუბელი აღმოსავლეთით მოეფინა ქართლსა ზედა და იქმნა ღამე უკუნი>
    text <ვითარცა ნათელი დღისა და იყო ხილვა მისი საშინელი და შესაძრწუნებელი და>
    text <არეარე სისხლის წჳმა ეხილვა კაცთა და იქმნა ზამთარი სასტიკი რომელი გარდაეხუეწა>
    text <და მიმართა მთათა მოსწყდა იგიცა სიფიცხისაგან ზამთრისა ხოლო ყოველსა>
    text <ქართლსა შინა დადგა ლაშქარი და თჳთ თავადი სულტანი დადგა კარბსა და მერმე>
    text <ჩამოდგა შერთულთა და აჭირვა სიძნელემან ზამთრისამან და ბუქთა ძლიერთა>
  block
    text <და მიგზავნა მოციქულად ივანე ძე ლიპარიტისი მეფემან ბაგრატ ძიებად>
    text <მშჳდობისა ხოლო სულტანმან შეაქცია იგი აფხაზეთად ბაგრატისა სთხოვა ხარაჯა>
    text <და უქადა მშჳდობა ხოლო სიფიცხლისაგან ზამთრისა ვერღარა მოილოდინა და წარვიდა>
    text <ქართლით და ჩამავალმან წარუღო ტფილისი და რუსთავი და მისცა ფადლონს>
    text <განძისა პატრონსა არათუ მეფეთა ჩუენთა მტერობისათჳს ოდენ ამოსწყჳდა ტფილისი>
    text <და რუსთავი ამას სამეფოსა არცა ამისთჳს ქმნა თუმცა იგი ამირანი ორგულად>
    text <დადგომილ იყვნეს კარსა მისსა ზედა არამედ კეთილისა და მსახურებისა ნაცვლად>
    text <ბოროტსა უყოფდიან ყოველსა კაცსა რამეთუ მინდობილ იყვნეს იგინი ძალსა უღმრთოებისა>
    text <მათისასა და იყვნეს იგინი ყოვლით კერძო მცბიერ და ამის ქართლისა>
    text <ოჴრებასა შინა იყო ლაშქრისა მისისა სიმრავლე ხუთასი ათასი>
  block
    text <და წარვიდა სულტანი ქუეყანად თჳსად და ვითარცა მოიწია არე გაზაფხულისა>
    text <შეიქმნა სიმდიდრე წყალთა ძლიერი და მტკუარი ვერღარა ეტია ნადინებსა თჳსსა>
    text <მოეფინა ველთა და წარიღო მრავალი სული რომელი დარჩოეოდა სულტანსა>
  block
    text <და ამისა შემდგომად იწყო ფადლონ ამპარტავანებასა და ურჯუებასა და სიახლესა>
    text <ტფილისისა სადა სადმე გამოყვანებასა ჴელოსანთასა და ვითარცა იქმნა გაზაფხული>
    text <გარდამოვიდა მეფე ქართლად და ჩადგა დიდგორთა რამეთუ საზაფხულო მეფეთა სადგომი>
    text <არს ადგილი იგი ხოლო ფადლონ არად შერაცხა დიდგორთა დგომა მეფისა>
    text <წარმოემართა ლაშქრითა ოცდაცამეტი ათასითა კაცითა მოვიდა ტფილისს და დაიბანაკა>
    text <ველსა ისნისასა ხოლო მუნ დაუტევნა კარავნი და აღმოვლო ღამე ყოველ>
    text <მუხნარისა და არბივნა ქართლისა ნაპირნი>
  block
    text <ხოლო ცნა ტფილისით გაღმართ აფხაზთა მეფემან ქართლისა ვნება წარმოსლვა>
    text <ფადლონისი გამოგზავნა ხილვად ივანე ძე ლიპარიტისი და ნიანია ძე ქუაბულისი>
    text <და მურვან ჯაყელი ერისთავი ყუელისა და მათ თანა სხუანიცა აზნაურნი მცირედნი>
    text <რჩეულითა ლაშქრითა ხოლო ქართლს ვერღარა ჩამოესწრნეს შექცეულთა გაუსწრეს>
    text <მუხნარს წინა წილკნის გორთა თანა უკანასა კერძსა შეებნეს და პირველსავე ჴრმლისა>
    text <მოკიდებასა გააქციეს ფადლონ და მიადგა ფადლონის ლაშქარი გაქცეული ხრამსა>
    text <ნარეკუავისასა მიჰჴოცდეს და იპყრობდეს აფხაზთა მეფისა ლაშქარნი და აღმოიგო>
    text <ხრამი იგი ცხენითა და კაცითა>
  block
    text <და ზედა ლაშქარმან მეოტმან გასლვა იწყო შობოს ტყით და ყოველთა ტყეთაგან>
    text <და ძეძუნართაგან ვითა ჭუისა მართუეთა გამოჰკრებდეს დამალულსა ლაშქარსა ფადლონისსა>
    text <ბაგრატის ლაშქარნი და შემოუსწრეს წინა იწროსა ღართისასა და მცირედნი>
    text <ვინმე გაესწრნეს და სდევნა ლაშქარმან ბაგრატისმან ვიდრე მთამდე ხერკისა>
    text <მოსრეს და ტყუე ყვეს ლაშქარი ფადლონისი ხოლო ფადლონ თხუთმეტითა ოდენ>
    text <ცხენოსნითა წარვლო გზა წილკნისა და მიეხჳა პირსა არაგჳსასა და გაჴდა ნარღუევთა>
    text <გზით ერწოდ და თქუა თავი თჳსი მოციქულად ვითარმედ ფადლონის მოციქული ვარ და მახარობლად>
    text <მივალ აღსართანის თანა აფხაზთა მეფისა ლაშქარი>
    text <გავაქციეთ>
  block
    text <დახუდა კაცი ვინმე მეცნიერი რომელი იცნობდა ფადლონს და რქუა არა ხარ>
    text <შენ მოციქული არამედ ხარ ამირათამირა ფადლონ>
  block
    text <და რქუა კაცსა მას ფადლონ მიიღე ჩემგან ოქრო და ვეცხლი დიდძალი და>
    text <საკარგავნი მრავალნი და ნუ შემიწამებ გარდამიყვანე მინდორად და წამომყევ თანა>
  block
    text <რქუა მას კაცმან ვერ ვიქმ საქმესა მაგას რამეთუ მკჳდრი ვარ ამის ქუეყანისა>
    text <აწ ისმინე ჩემი და მომყევ თანა და მე მიგიყვანო აღსართანის თანა და მან გაგგზავნოს>
    text <ქუეყანასა შენსა>
  block
    text <ნებსით არა უნდა ესე ფადლონს არამედ ერწოდ ვერღარა შემძლებელ იყო>
    text <წარსლვად წარუძღუა კაცი იგი და მიჰგუარა ჟალეთს ისაკ ტოლობელის ძესა აზნაურსა>
    text <მესხსა ხოლო რა ცნა ფადლონის კარად მისლვა გაძარცუა ერი ფადლონისი>
    text <გარდაყარნა ცხენსა და დაიჭირნა ჴელთა და გასუა ჯორსა ფადლონ და არა იჴსენა>
    text <ისაკ მკჳდრობა აფხაზთა მეფისა რომელმცა აფხაზთა მეფისაგან გაქცეული ფადლონ>
    text <შეიპყრა და შეგუარა ბოჭორმას ბაგრატისთჳს არამედ მსწრაფლ წარიყვანა და მიჰგუარა>
    text <აღსართანს თელავს ხოლო აღსართან მსწრაფლ წარიყვანა ხორნაბუჯს რამეთუ>
    text <აფხაზთა მეფისაგან ეშინოდა უკანა ჩამოდგომისა მიუპყრეს ხორნაბუჯს ფადლონ და>
    text <მისცა ხორნაბუჯი წარიყვანეს არადეთად და მისცა არადეთი აღსართანსვე>
  block
    text <ხოლო ბაგრატ შეშინდა გაშუებასა ფადლონისსა მისცა ბოჭორმა და უჯარმო>
    text <კახთა და წამოიყვანა ფადლონ გასუეს ძელსა და მიუპყრეს ტფილისსა და აიღეს>
    text <ჭირვეულად ტფილისი რამეთუ მუნ შინა მდგომი კაცი თჳთ გაამირებასა ლამოდა>
    text <და არა დაიჭირა ბაგრატ თავისად ტფილისი არამედ დმანისს დატევებული სითლარაბი>
    text <ძებნა შემოიყვანა ტფილისად და მისცა მას ტფილისი ხოლო თავისად>
    text <აღიხუნა ციხენი რუსთავი ფარცხისი აგარანი გრიგოლწმიდანი ქავაზინი და>
    text <ორმოცდაოთხი ათასი დრაჰკანი და მძევალნი ძმისწული მისი ძე მანუჩასი და სამთა>
    text <თავადთა განძისათა>
  block
    text <მთარგმნელნი ამ ჟამთა იყვნენ იოანე პატრიკყოფილი პეტრიწი ფილოსფოსი და>
    text <სტეფანე>
  block
    text <და მოგზავნა სულტანმან სარანგი ალხაზი და მისითა შუამდგომლობითა და>
    text <სიტყჳთა სულტანისათა დაეზავა ბაგრატ და განუტევა ფადლონ და გაგზავნა საჴელმწიფოსა>
    text <თჳსსა განძას და წარჰყვა სარანგი თანა>
  block
    text <და მოართუნეს გაგით კლიტენი და აღიღო აფხაზთა მეფემან გაგი შემდგომად>
    text <ამისსა ფადლონმან გატეხნა ფიცნი და შუამდგომელობანი დიდისა სულტანისანი და მოიპარა>
    text <ქავაზინი და შემდგომად მისსა მეფე აფხაზეთს იყო მოვიდა ფადლონ და მოადგა>
    text <აგარათა და მისცნა ციხისთავმან აგარანი და მსწრაფლ აღმოვიდა მეფე მივიდა და>
    text <მოადგა აგარათა და წარიხუნა აგარანი>
  block
    text <და გამოიყვანა დორღოლელი ოვსთა მეფე ორმოცი ათასითა კაცითა ოვსითა>
    text <და წარუძღუანა ძე მისი გიორგი კურაპალატი და მოაოჴრა განძა და აღიღო ტყუე>
    text <და ნატყუენავი ურიცხჳ და გაგზავნა თავის სამეფოდ ამისა შემდგომად აღისურვილა>
    text <დიდმან ოვსთა მეფემან დორღოლელმან დისიძისა მათისა ბაგრატისა სევასტოსისათჳს>
    text <და ითხოვა დარბაზობა ბაგრატისგან ხოლო ბაგრატ ნება სცა და მხიარულად წარმოემართა>
    text <ოვსთა მეფე ყოვლითა თავადითა ოვსეთისათა და აღმოვლო გზა აფხაზეთისა>
    text <და მოვიდა ქუთათისს და ნახა დაჲ მათი დედოფალი დედა გიორგი კურაპალატისა>
    text <რამეთუ გიორგი კურაპალატი გებულ იყო უწინა და მოიყვანეს ქართლს და მეფე დგა>
    text <ტინისჴიდის ჭალასა ნადარბაზევს და მოეგება წინა დიდითა ზიემითა და პატივითა>
  block
    text <შეკრბეს ერთგან კეზუთა ზედა და იყო სიხარული და ჴმა ბუკთა და დუმბულთა>
    text <საშინელი და მიუწდომელი და დაყვეს ერთგან დღე თორმეტი და განისუენეს ყოვლითა>
    text <განსუენებითა და სიხარულითა და მიზეზითა ზამთრისათა გაისწრაფეს და>
    text <მისცა ნიჭი და საბოძვარი მეფესა და ყოველსა დიდებულსა ოვსეთისასა გაგზავნა და>
    text <წარვიდეს სიხარულითა>
  block
    text <და გარდაიცვალა კათალიკოსპატრიაქი ოქროპირ და დაჯდა გიორგი ტაოელი მცირედთა>
    text <ჟამთა გარდაიცვალა გიორგი ტაოელი და დაჯდა კათალიკოსპატრიაქად გაბრიელ>
    text <სიხარულითა>
  block
    text <და შემდგომად ამისსა არებდა სულტანი მოციქულთა და უკრებდა ძღუენთა ბაგრატ>
    text <მეფესა ამოთა ენითა სთხოვდა ხარაჯასა ხოლო არა დაიდვა ბაგრატ მეფემან>
    text <ხარაჯა არამედ ავლენდა იგიცა მოციქულთა და უკრებდა იგიცა ძღუენსა და იყო>
    text <მათ შორის სიტყჳთ სიყუარული>
  block
    text <და შემდგომად მცირედთა წელიწადთა სამშჳლდის ტბათა მდგომსა ბაგრატ მეფესა>
    text <დაეცა სალმობა მუცლისა და ჩადგა მარაბდათა და გაუძნელდა სალმობა და ტახტითა>
    text <წარმოიყვანეს და თანა ჰყვა გიორგი კურაპალატი და ყოველნი დიდებულნი მისნი>
    text <ხოლო გიორგი კურაპალატი გაგებულ იყო წინა და მოიყვანეს ქართლს მეფე და>
    text <ყოველნი დიდებულნი მისნი მუნ მოვიდეს და მოვიდა დედა მისი მარიამ დედოფალი და>
    text <ცოლი მისი ბორენა და ასული მისი მარიამ და შემდგომად მცირედთა>
    text <დღეთა მიათუალა ძე მისი გიორგი კურაპალატი მეფედ დიდებულთა ამის სამეფოსათა>
    text <და ყოველნი შეჰვედრნა მას და რქუა დედასა თჳსსა დედაო მეწყალი შენ რამეთუ>
    text <ყოველნი შობილნი შენნი წარგჳქციენ წინა და ეგრეთღა შენ მოჰკუდები და შემდგომად>
    text <ამისსა მიიცვალა თუესა ნოემბერსა ოცდაოთხსა ქრონიკონსა ორას ოთხმოცდათორმეტსა>
  block
    text <და ამისვე ბაგრატის სიკუდილისა ჟამსა შინა მოიკლა სულტანი კაცისა ვისგანმე>
    text <ბერისა თურქისაგან თავის ლაშქართა ხარგასა შინა გაევლო ჯეონი შჳდასი ათასითა>
    text <კაცითა გაელაშქრა თურქთა მეფესა ზედა სამარკანდისა სიახლესა ციხესა რომელსამე>
    text <მოადგა და მოიკლა მის ციხისა პატრონისა თურქისა მიერ და ვერღარა შეესწრა>
    text <თურქი იგი ციხესა და დაჭრეს უწყალოდ მახჳლითა და ვერღარა ცნეს ბაგრატ და>
    text <სულტანმან ერთმანერთისა სიკუდილი>
  block
    text <შემდგომად ამისსა დაჯდა ძე ბაგრატისი გიორგი კურაპალატი მეფედ>
  block
    text <და არა აფრინდა ყოველსა შინა მამულსა მისსა ერთიცა ქათამი და დიდითა>
    text <დიდებითა და პატივითა წარიყვანეს და დამარხეს ჭყონდიდს ესე მეფე ბაგრატ წელიწდისა>
    text <ცხრისა მეფე იქმნა და აღესრულა წლისა ორმოცდათექუსმეტისა ესე ბაგრატ>
    text <პირველ იყო კურაპალატი და შემდგომად ნოველისიმოსი და მერმე იქმნა სევასტოს>
    text <იყო კაცი სახითა უშუენიერესი ყოველთა კაცთასა სრული სიბრძნითა ფილოსოფოსი>
    text <ენითა სჳანი ბედითა უმდიდრესი ყოველთა მეფეთა აფხაზეთისათა მოწყალე შეცოდებულთათჳს უხჳ>
    text <ალაგთა ზედა ხოლო ჟამთა მისთა ქუეყანასა დაწყნარება არა>
    text <ჰქონდა ეკლესიანი და გლეხნი აზნაურნი და გლახაკნი ვერ იკითხვებოდეს>
  block
    text <მეორმოცდათოთხმეტე მეფე ქართლისა და აფხაზეთისა გიორგი>
    text <ძე ბაგრატისი ბაგრატოანი>
  block
    text <ხოლო გიორგი მეფე იყო მოწყალე და განმკითხველი გლახაკთა კაცი საშიში>
    text <და უუხუესი ყოველთა მეფეთა აფხაზეთისათა და პურად უკეთესი ყოველთა კაცთასა>
    text <ცხენოსანმშჳლდოსანი რჩეული>
  block
    text <და შემდგომად მამისა მისისა დაყო მშჳდობით ზამთარი ერთი და ზაფხულისა>
    text <ნახევარი ხოლო შემდგომად თავადთა ამის სამეფოსათა ნიანია ქუაბულისძემან და>
    text <ივანე ლიპარიტის ძემან და ვარდან სუანთა ერისთავმან რეცა თუ იკლეს რამე>
    text <სიყრმით გიორგი მეფისათ და აუშალეს ქუეყანა ივანე მოირთნა კახნი და დადგა>
    text <ქსნის პირსა და ნიანია წარუღო ქუთათისისა საჭურჭლე და შედგა ქუთათისს შიგა>
    text <და ვარდან გაადგინნა სუანნი ავისა მოხარკულნი დაარბიეს და ამოსწყჳდეს საეგრო>
  block
    text <ხოლო გიორგი მეფემან სძლო სიკეთითა სიბრძნითა და ძჳრუჴსენებელ იქმნა>
    text <უბოძა ივანეს სამშჳლდე და ძესა ივანესსა ლიპარიტს მისცა ლოწობანნი ნაცვლად>
    text <რუსთავისა რომელი მიეცა კახთა და ნიანიას თმოგჳ და სხუანი საქონელნი რჩეულნი>
    text <ვარდანს უბოძა ასკალანა და უთალუბო ჯაყელთა ივანეს სიტყჳთ უბოძა და ყოველივე>
    text <ერთგული და ორგული დაიყარა წყალობითა და დაიწყნარა მეფობა თჳსი გიორგი>
    text <მეფემან>
  block
    text <კუალად გადგა ივანე ლიპარიტის ძე და ცნა გიორგი მეფემან ქუთათისით>
    text <გარდამოვიდა სამცხეს მოირთნა მესხნი გარდამოიარა და მივიდა სამშჳლდის კარსა>
    text <მუნ მოიყვანა კახთა მეფე აღსართან ვერ დადგა ივანე ციხე შიგან მირიდა მთათა>
    text <სამხრისათა და მას ვერწყობილობასა შინა წაიხუნა ლოწობანნი ლიპარიტისაგან>
    text <აღსართან მოეყარა სამშჳლდესა გარდადგა ჯავახეთს და მოიყვანა მეფეთმეფემან>
    text <გიორგი მათ წინაშე და დაიფიცნეს ეკრანთას და დაიმტკიცა ივანე კლდეკართა და>
    text <სამშჳლდესა ზედა>
  block
    text <კუალადცა გადგა ივანე გამოსტყუა გაგი ციხოვანთა გიორგი მეფისათა და>
    text <მიჰყიდა ფადლონს განძის პატრონსა და მოვიდა სულტანი მალიქშა მტერად>
    text <ყოველთა ქრისტიანეთა მიაგება ივანე ძე მისი ლიპარიტ წინა შეაწყნარა სულტანსა>
    text <და დაყო მის თანა მცირედი ხანი და გამოეპარა და მოვიდა სულტანი და მოადგა>
    text <სამშჳლდესა და წარუღო სამშჳლდე და ტყუე იქმნა ივანე თავითა ცოლითა და>
    text <შვილისშვილითა და ყოველთა აზნაურთა დედაწულითა და დაიჭირა სამშჳლდე სულტანმან>
    text <და მუნ დგომასა მოარბია ქართლი წაიღო ტყუე და ნატყუენავი ურიცხჳ და>
    text <შეიქცა გარე და აიღო განძა და დააგდო სარანგი თავადად განძას და ბრძოლად>
    text <ქუეყანისა ყოვლისა ორმოცდარვა ათასითა კაცითა შედგა ფადლონ ციხეთა მაგართა>
    text <და ვერ დაუდგნა გამოიყვანეს და დააპატიმრეს იგიცა>
  block
    text <შემდგომად მცირედისა ხანიდა შეკრბა სარანგი ყოვლითა ლაშქრითა მისითა და>
    text <განძისათა დვინისა და დმანისისა ამირათა თანადგომითა და მომართა გიორგი მეფესა>
    text <შეკრბა გიორგი მეფეთმეფე ყოვლითა სპითა მისითა ზემოთა და ქუემოთა და მოიყვანა>
    text <მათ წინაშე აღსართან კახთა მეფე და დაჰმართეს ერთმანერთსა განაძლიერა>
    text <ღმერთმან გიორგი მეფე წარძღუანებითა პატიოსნისა ჯუარისათა მიუჴდა ზედა ფარცხისს>
    text <ქუემოთ და იოტა ბანაკი სარანგისი გააქცია და ასწყჳდა იყო ჟამი მწუხრისა>
    text <და სიღამემან დაარჩინა ნეშტი სარანგის ლაშქრისა და შემოიქცა უკლებლად და>
    text <მშჳდობით მეფეთმეფე გიორგი თავისა სამეფოსა>
  block
    text <და შემდგომად ამისსა მომადლა ღმერთმან მძლავრებისაგან ბერძენთასა წახმულნი>
    text <ციხენი წაუხუნა ბერძენთა ანაკოფია თავადი ციხეთა აფხაზეთისათა და მრავალნი>
    text <ციხენი კლარჯეთისა შავშეთისა ჯავახეთისა და არტანისა და შემდგომად ამისსა ესეცა>
    text <მომადლა ღმერთმან აღიღო ქალაქი კარისა ციხექუეყანა და სიმაგრენი ვანანდისა>
    text <და კარნიფორისანი და იოტნა თურქნი მის ქუეყანისანი>
