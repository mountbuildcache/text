text <කම්‌මක්‌ඛන්‌ධකං>
  stand <නමො තස්‌ස භගවතො අරහතො සම්‌මාසම්‌බුද්‌ධස්‌සවිනයපිටකෙ>
  text <තජ්‌ජනීයකම්‌මං>
    text <1>, <තෙන සමයෙන බුද්‌ධො භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ තෙන ඛො පන සමයෙන පණ්‌ඩුකලොහිතකා භික්‌ඛූ අත්‌තනා භණ්‌ඩනකාරකා කලහකාරකා විවාදකාරකා භස්‌සකාරකා සඞ්‌ඝෙ අධිකරණකාරකා යෙපි චඤ්‌ඤෙ භික්‌ඛූ භණ්‌ඩනකාරකා කලහකාරකා විවාදකාරකා භස්‌සකාරකා සඞ්‌ඝෙ අධිකරණකාරකා තෙ උපසඞ්‌කමිත්‌වා එවං වදන්‌ති මා ඛො තුම්‌හෙ ආයස්‌මන්‌තො එසො අජෙසි බලවාබලවං පටිමන්‌තෙථ තුම්‌හෙ තෙන පණ්‌ඩිතතරා ච බ්‍යත්‌තතරා ච බහුස්‌සුතතරා ච අලමත්‌තතරා ච මා චස්‌ස භායිත්‌ථ මයම්‌පි තුම්‌හාකං පක්‌ඛා භවිස්‌සාමාති තෙන අනුප්‌පන්‌නානි චෙව භණ්‌ඩනානි උප්‌පජ්‌ජන්‌ති උප්‌පන්‌නානි ච භණ්‌ඩනානි භිය්‍යොභාවාය වෙපුල්‌ලාය සංවත්‌තන්‌ති යෙ තෙ භික්‌ඛූ අප්‌පිච්‌ඡා…පෙ … තෙ උජ්‌ඣායන්‌ති ඛිය්‍යන්‌ති විපාචෙන්‌ති කථඤ්‌හි නාම පණ්‌ඩුකලොහිතකා භික්‌ඛූ අත්‌තනා භණ්‌ඩනකාරකා කලහකාරකා විවාදකාරකා භස්‌සකාරකා සඞ්‌ඝෙ අධිකරණකාරකා යෙපි චඤ්‌ඤෙ භික්‌ඛූ භණ්‌ඩනකාරකා කලහකාරකා විවාදකාරකා භස්‌සකාරකා සඞ්‌ඝෙ අධිකරණකාරකා තෙ උපසඞ්‌කමිත්‌වා එවං වක්‌ඛන්‌ති මා ඛො තුම්‌හෙ ආයස්‌මන්‌තො එසො අජෙසි බලවාබලවං පටිමන්‌තෙථ තුම්‌හෙ තෙන පණ්‌ඩිතතරා ච බ්‍යත්‌තතරා ච බහුස්‌සුතතරා ච අලමත්‌තතරා ච මා චස්‌ස භායිත්‌ථ මයම්‌පි තුම්‌හාකං පක්‌ඛා භවිස්‌සාමාති තෙන අනුප්‌පන්‌නානි චෙව භණ්‌ඩනානි උප්‌පජ්‌ජන්‌ති උප්‌පන්‌නානි ච භණ්‌ඩනානි භිය්‍යොභාවාය වෙපුල්‌ලාය සංවත්‌තන්‌තීති>
    text <2>, <අථ ඛො තෙ භික්‌ඛූ භගවතො එතමත්‌ථං ආරොචෙසුං අථ ඛො භගවා එතස්‌මිං නිදානෙ එතස්‌මිං පකරණෙ භික්‌ඛුසඞ්‌ඝං සන්‌නිපාතාපෙත්‌වා භික්‌ඛූ පටිපුච්‌ඡි සච්‌චං කිර භික්‌ඛවෙ පණ්‌ඩුකලොහිතකා භික්‌ඛූ අත්‌තනා භණ්‌ඩනකාරකා කලහකාරකා විවාදකාරකා භස්‌සකාරකා සඞ්‌ඝෙ අධිකරණකාරකා යෙපි චඤ්‌ඤෙ භික්‌ඛූ භණ්‌ඩනකාරකා කලහකාරකා විවාදකාරකා භස්‌සකාරකා සඞ්‌ඝෙ අධිකරණකාරකා තෙ උපසඞ්‌කමිත්‌වා එවං වදන්‌ති මා ඛො තුම්‌හෙ ආයස්‌මන්‌තො එසො අජෙසි බලවාබලවං පටිමන්‌තෙථ තුම්‌හෙ තෙන පණ්‌ඩිතතරා ච බ්‍යත්‌තතරා ච බහුස්‌සුතතරා ච අලමත්‌තතරා ච මා චස්‌ස භායිත්‌ථ මයම්‌පි තුම්‌හාකං පක්‌ඛා භවිස්‌සාමාති තෙන අනුප්‌පන්‌නානි චෙව භණ්‌ඩනානි උප්‌පජ්‌ජන්‌ති උප්‌පන්‌නානි ච භණ්‌ඩනානි භිය්‍යොභාවාය වෙපුල්‌ලාය සංවත්‌තන්‌තීති සච්‌චං භගවාති විගරහි බුද්‌ධො භගවා අනනුච්‌ඡවිකං භික්‌ඛවෙ තෙසං මොඝපුරිසානං අනනුලොමිකං අප්‌පතිරූපං අස්‌සාමණකං අකප්‌පියං අකරණීයං කථඤ්‌හි නාම තෙ භික්‌ඛවෙ මොඝපුරිසා අත්‌තනා භණ්‌ඩනකාරකා…පෙ … සඞ්‌ඝෙ අධිකරණකාරකා යෙපි චඤ්‌ඤෙ භික්‌ඛූ භණ්‌ඩනකාරකා…පෙ … සඞ්‌ඝෙ අධිකරණකාරකා තෙ උපසඞ්‌කමිත්‌වා එවං වක්‌ඛන්‌ති මා ඛො තුම්‌හෙ ආයස්‌මන්‌තො එසො අජෙසි බලවාබලවං පටිමන්‌තෙථ තුම්‌හෙ තෙන පණ්‌ඩිතතරා ච බ්‍යත්‌තතරා ච බහුස්‌සුතතරා ච අලමත්‌තතරා ච මා චස්‌ස භායිත්‌ථ මයම්‌පි තුම්‌හාකං පක්‌ඛා භවිස්‌සාමාති තෙන අනුප්‌පන්‌නානි චෙව භණ්‌ඩනානි උප්‌පජ්‌ජන්‌ති උප්‌පන්‌නානි ච භණ්‌ඩනානි භිය්‍යොභාවාය වෙපුල්‌ලාය සංවත්‌තන්‌ති නෙතං භික්‌ඛවෙ අප්‌පසන්‌නානං වා පසාදාය පසන්‌නානං වා භිය්‍යොභාවාය අථ ඛ්‌වෙතං භික්‌ඛවෙ අප්‌පසන්‌නානඤ්‌චෙව අප්‌පසාදාය පසන්‌නානඤ්‌ච එකච්‌චානං අඤ්‌ඤථත්‌තායාති>
    text <අථ ඛො භගවා තෙ භික්‌ඛූ අනෙකපරියායෙන විගරහිත්‌වා දුබ්‌භරතාය දුප්‌පොසතාය මහිච්‌ඡතාය අසන්‌තුට්‌ඨිතාය සඞ්‌ගණිකාය කොසජ්‌ජස්‌ස අවණ්‌ණං භාසිත්‌වා අනෙකපරියායෙන සුභරතාය සුපොසතාය අප්‌පිච්‌ඡස්‌ස සන්‌තුට්‌ඨස්‌ස සල්‌ලෙඛස්‌ස ධුතස්‌ස පාසාදිකස්‌ස අපචයස්‌ස වීරියාරම්‌භස්‌ස වණ්‌ණං භාසිත්‌වා භික්‌ඛූනං තදනුච්‌ඡවිකං තදනුලොමිකං ධම්‌මිං කථං කත්‌වා භික්‌ඛූ ආමන්‌තෙසි තෙන හි භික්‌ඛවෙ සඞ්‌ඝො පණ්‌ඩුකලොහිතකානං භික්‌ඛූනං තජ්‌ජනීයකම්‌මං කරොතු එවඤ්‌ච පන භික්‌ඛවෙ කාතබ්‌බං පඨමං පණ්‌ඩුකලොහිතකා භික්‌ඛූ චොදෙතබ්‌බා චොදෙත්‌වා සාරෙතබ්‌බා සාරෙත්‌වා ආපත්‌තිං ආරොපෙතබ්‌බා ආපත්‌තිං ආරොපෙත්‌වා බ්‍යත්‌තෙන භික්‌ඛුනා පටිබලෙන සඞ්‌ඝො ඤාපෙතබ්‌බො>
    text <3>, <සුණාතු මෙ භන්‌තෙ සඞ්‌ඝො ඉමෙ පණ්‌ඩුකලොහිතකා භික්‌ඛූ අත්‌තනා භණ්‌ඩනකාරකා කලහකාරකා විවාදකාරකා භස්‌සකාරකා සඞ්‌ඝෙ අධිකරණකාරකා යෙපි චඤ්‌ඤෙ භික්‌ඛූ භණ්‌ඩනකාරකා කලහකාරකා විවාදකාරකා භස්‌සකාරකා සඞ්‌ඝෙ අධිකරණකාරකා තෙ උපසඞ්‌කමිත්‌වා එවං වදන්‌ති මා ඛො තුම්‌හෙ ආයස්‌මන්‌තො එසො අජෙසි බලවාබලවං පටිමන්‌තෙථ තුම්‌හෙ තෙන පණ්‌ඩිතතරා ච බ්‍යත්‌තතරා ච බහුස්‌සුතතරා ච අලමත්‌තතරා ච මා චස්‌ස භායිත්‌ථ මයම්‌පි තුම්‌හාකං පක්‌ඛා භවිස්‌සාමාති තෙන අනුප්‌පන්‌නානි චෙව භණ්‌ඩනානි උප්‌පජ්‌ජන්‌ති උප්‌පන්‌නානි ච භණ්‌ඩනානි භිය්‍යොභාවාය වෙපුල්‌ලාය සංවත්‌තන්‌ති යදි සඞ්‌ඝස්‌ස පත්‌තකල්‌ලං සඞ්‌ඝො පණ්‌ඩුකලොහිතකානං භික්‌ඛූනං තජ්‌ජනීයකම්‌මං කරෙය්‍ය එසා ඤත්‌ති>
    text <සුණාතු මෙ භන්‌තෙ සඞ්‌ඝො ඉමෙ පණ්‌ඩුකලොහිතකා භික්‌ඛූ අත්‌තනා භණ්‌ඩනකාරකා…පෙ … සඞ්‌ඝෙ අධිකරණකාරකා යෙපි චඤ්‌ඤෙ භික්‌ඛූ භණ්‌ඩනකාරකා…පෙ … සඞ්‌ඝෙ අධිකරණකාරකා තෙ උපසඞ්‌කමිත්‌වා එවං වදන්‌ති මා ඛො තුම්‌හෙ ආයස්‌මන්‌තො එසො අජෙසි බලවාබලවං පටිමන්‌තෙථ තුම්‌හෙ තෙන පණ්‌ඩිතතරා ච බ්‍යත්‌තතරා ච බහුස්‌සුතතරා ච අලමත්‌තතරා ච මා චස්‌ස භායිත්‌ථ මයම්‌පි තුම්‌හාකං පක්‌ඛා භවිස්‌සාමාති තෙන අනුප්‌පන්‌නානි චෙව භණ්‌ඩනානි උප්‌පජ්‌ජන්‌ති උප්‌පන්‌නානි ච භණ්‌ඩනානි භිය්‍යොභාවාය වෙපුල්‌ලාය සංවත්‌තන්‌ති සඞ්‌ඝො පණ්‌ඩුකලොහිතකානං භික්‌ඛූනං තජ්‌ජනීයකම්‌මං කරොති යස්‌සායස්‌මතො ඛමති පණ්‌ඩුකලොහිතකානං භික්‌ඛූනං තජ්‌ජනීයස්‌ස කම්‌මස්‌ස කරණං සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <දුතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො ඉමෙ පණ්‌ඩුකලොහිතකා භික්‌ඛූ අත්‌තනා භණ්‌ඩනකාරකා…පෙ … සඞ්‌ඝෙ අධිකරණකාරකා යෙපි චඤ්‌ඤෙ භික්‌ඛූ භණ්‌ඩනකාරකා…පෙ … සඞ්‌ඝෙ අධිකරණකාරකා තෙ උපසඞ්‌කමිත්‌වා එවං වදන්‌ති මා ඛො තුම්‌හෙ ආයස්‌මන්‌තො එසො අජෙසි බලවාබලවං පටිමන්‌තෙථ තුම්‌හෙ තෙන පණ්‌ඩිතතරා ච බ්‍යත්‌තතරා ච බහුස්‌සුතතරා ච අලමත්‌තතරා ච මා චස්‌ස භායිත්‌ථ මයම්‌පි තුම්‌හාකං පක්‌ඛා භවිස්‌සාමාති තෙන අනුප්‌පන්‌නානි චෙව භණ්‌ඩනානි උප්‌පජ්‌ජන්‌ති උප්‌පන්‌නානි ච භණ්‌ඩනානි භිය්‍යොභාවාය වෙපුල්‌ලාය සංවත්‌තන්‌ති සඞ්‌ඝො පණ්‌ඩුකලොහිතකානං භික්‌ඛූනං තජ්‌ජනීයකම්‌මං කරොති යස්‌සායස්‌මතො ඛමති පණ්‌ඩුකලොහිතකානං භික්‌ඛූනං තජ්‌ජනීයස්‌ස කම්‌මස්‌ස කරණං සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <තතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො ඉමෙ පණ්‌ඩුකලොහිතකා භික්‌ඛූ අත්‌තනා භණ්‌ඩනකාරකා…පෙ … සඞ්‌ඝෙ අධිකරණකාරකා යෙපි චඤ්‌ඤෙ භික්‌ඛූ භණ්‌ඩනකාරකා…පෙ … සඞ්‌ඝෙ අධිකරණකාරකා තෙ උපසඞ්‌කමිත්‌වා එවං වදන්‌ති මා ඛො තුම්‌හෙ ආයස්‌මන්‌තො එසො අජෙසි බලවාබලවං පටිමන්‌තෙථ තුම්‌හෙ තෙන පණ්‌ඩිතතරා ච බ්‍යත්‌තතරා ච බහුස්‌සුතතරා ච අලමත්‌තතරා ච මා චස්‌ස භායිත්‌ථ මයම්‌පි තුම්‌හාකං පක්‌ඛා භවිස්‌සාමාති තෙන අනුප්‌පන්‌නානි චෙව භණ්‌ඩනානි උප්‌පජ්‌ජන්‌ති උප්‌පන්‌නානි ච භණ්‌ඩනානි භිය්‍යොභාවාය වෙපුල්‌ලාය සංවත්‌තන්‌ති සඞ්‌ඝො පණ්‌ඩුකලොහිතකානං භික්‌ඛූනං තජ්‌ජනීයකම්‌මං කරොති යස්‌සායස්‌මතො ඛමති පණ්‌ඩුකලොහිතකානං භික්‌ඛූනං තජ්‌ජනීයස්‌ස කම්‌මස්‌ස කරණං සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <කතං සඞ්‌ඝෙන පණ්‌ඩුකලොහිතකානං භික්‌ඛූනං තජ්‌ජනීයකම්‌මං ඛමති සඞ්‌ඝස්‌ස තස්‌මා තුණ්‌හී එවමෙතං ධාරයාමීති>
  text <අධම්‌මකම්‌මද්‌වාදසකං>
    text <4>, <තීහි භික්‌ඛවෙ අඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අසම්‌මුඛා කතං හොති අප්‌පටිපුච්‌ඡා කතං හොති අප්‌පටිඤ්‌ඤාය කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අනාපත්‌තියා කතං හොති අදෙසනාගාමිනියා ආපත්‌තියා කතං හොති දෙසිතාය ආපත්‌තියා කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අචොදෙත්‌වා කතං හොති අසාරෙත්‌වා කතං හොති ආපත්‌තිං අනාරොපෙත්‌වා කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අසම්‌මුඛා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අප්‌පටිපුච්‌ඡා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අප්‌පටිඤ්‌ඤාය කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අනාපත්‌තියා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අදෙසනාගාමිනියා ආපත්‌තියා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච දෙසිතාය ආපත්‌තියා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අචොදෙත්‌වා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අසාරෙත්‌වා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච ආපත්‌තිං අනාරොපෙත්‌වා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    stand <අධම්‌මකම්‌මද්‌වාදසකං නිට්‌ඨිතං>
  text <ධම්‌මකම්‌මද්‌වාදසකං>
    text <5>, <තීහි භික්‌ඛවෙ අඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච සම්‌මුඛා කතං හොති පටිපුච්‌ඡා කතං හොති පටිඤ්‌ඤාය කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච ආපත්‌තියා කතං හොති දෙසනාගාමිනියා ආපත්‌තියා කතං හොති අදෙසිතාය ආපත්‌තියා කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච චොදෙත්‌වා කතං හොති සාරෙත්‌වා කතං හොති ආපත්‌තිං ආරොපෙත්‌වා කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච සම්‌මුඛා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච පටිපුච්‌ඡා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච පටිඤ්‌ඤාය කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච ආපත්‌තියා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච දෙසනාගාමිනියා ආපත්‌තියා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච අදෙසිතාය ආපත්‌තියා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච චොදෙත්‌වා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච සාරෙත්‌වා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච ආපත්‌තිං ආරොපෙත්‌වා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං තජ්‌ජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    stand <ධම්‌මකම්‌මද්‌වාදසකං නිට්‌ඨිතං>
  text <ආකඞ්‌ඛමානඡක්‌කං>
    text <6>, <තීහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො තජ්‌ජනීයකම්‌මං කරෙය්‍ය භණ්‌ඩනකාරකො හොති කලහකාරකො විවාදකාරකො භස්‌සකාරකො සඞ්‌ඝෙ අධිකරණකාරකො බාලො හොති අබ්‍යත්‌තො ආපත්‌තිබහුලො අනපදානො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො තජ්‌ජනීයකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො තජ්‌ජනීයකම්‌මං කරෙය්‍ය අධිසීලෙ සීලවිපන්‌නො හොති අජ්‌ඣාචාරෙ ආචාරවිපන්‌නො හොති අතිදිට්‌ඨියා දිට්‌ඨිවිපන්‌නො හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො තජ්‌ජනීයකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො තජ්‌ජනීයකම්‌මං කරෙය්‍ය බුද්‌ධස්‌ස අවණ්‌ණං භාසති ධම්‌මස්‌ස අවණ්‌ණං භාසති සඞ්‌ඝස්‌ස අවණ්‌ණං භාසති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො තජ්‌ජනීයකම්‌මං කරෙය්‍ය>
    text <තිණ්‌ණං භික්‌ඛවෙ භික්‌ඛූනං ආකඞ්‌ඛමානො සඞ්‌ඝො තජ්‌ජනීයකම්‌මං කරෙය්‍ය එකො භණ්‌ඩනකාරකො හොති කලහකාරකො විවාදකාරකො භස්‌සකාරකො සඞ්‌ඝෙ අධිකරණකාරකො එකො බාලො හොති අබ්‍යත්‌තො ආපත්‌තිබහුලො අනපදානො එකො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො තජ්‌ජනීයකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො තජ්‌ජනීයකම්‌මං කරෙය්‍ය එකො අධිසීලෙ සීලවිපන්‌නො හොති එකො අජ්‌ඣාචාරෙ ආචාරවිපන්‌නො හොති එකො අතිදිට්‌ඨියා දිට්‌ඨිවිපන්‌නො හොති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො තජ්‌ජනීයකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො තජ්‌ජනීයකම්‌මං කරෙය්‍ය එකො බුද්‌ධස්‌ස අවණ්‌ණං භාසති එකො ධම්‌මස්‌ස අවණ්‌ණං භාසති එකො සඞ්‌ඝස්‌ස අවණ්‌ණං භාසති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො තජ්‌ජනීයකම්‌මං කරෙය්‍ය>
    stand <ආකඞ්‌ඛමානඡක්‌කං නිට්‌ඨිතං>
  text <අට්‌ඨාරසවත්‌තං>
    text <7>, <තජ්‌ජනීයකම්‌මකතෙන භික්‌ඛවෙ භික්‌ඛුනා සම්‌මා වත්‌තිතබ්‌බං තත්‍රායං සම්‌මාවත්‌තනා න උපසම්‌පාදෙතබ්‌බං න නිස්‌සයො දාතබ්‌බො න සාමණෙරො උපට්‌ඨාපෙතබ්‌බො න භික්‌ඛුනොවාදකසම්‌මුති සාදිතබ්‌බා සම්‌මතෙනපි භික්‌ඛුනියො න ඔවදිතබ්‌බා යාය ආපත්‌තියා සඞ්‌ඝෙන තජ්‌ජනීයකම්‌මං කතං හොති සා ආපත්‌ති න ආපජ්‌ජිතබ්‌බා අඤ්‌ඤා වා තාදිසිකා තතො වා පාපිට්‌ඨතරා කම්‌මං න ගරහිතබ්‌බං කම්‌මිකා න ගරහිතබ්‌බා න පකතත්‌තස්‌ස භික්‌ඛුනො උපොසථො ඨපෙතබ්‌බො න පවාරණා ඨපෙතබ්‌බා න සවචනීයං කාතබ්‌බං න අනුවාදො පට්‌ඨපෙතබ්‌බො න ඔකාසො කාරෙතබ්‌බො න චොදෙතබ්‌බො න සාරෙතබ්‌බො න භික්‌ඛූහි සම්‌පයොජෙතබ්‌බන්‌ති>
    stand <තජ්‌ජනීයකම්‌මෙ අට්‌ඨාරසවත්‌තං නිට්‌ඨිතං>
  text <නප්‌පටිප්‌පස්‌සම්‌භෙතබ්‌බඅට්‌ඨාරසකං>
    text <8>, <අථ ඛො සඞ්‌ඝො පණ්‌ඩුකලොහිතකානං භික්‌ඛූනං තජ්‌ජනීයකම්‌මං අකාසි තෙ සඞ්‌ඝෙන තජ්‌ජනීයකම්‌මකතා සම්‌මා වත්‌තන්‌ති ලොමං පාතෙන්‌ති නෙත්‌ථාරං වත්‌තන්‌ති භික්‌ඛූ උපසඞ්‌කමිත්‌වා එවං වදන්‌ති මයං ආවුසො සඞ්‌ඝෙන තජ්‌ජනීයකම්‌මකතා සම්‌මා වත්‌තාම ලොමං පාතෙම නෙත්‌ථාරං වත්‌තාම කථං නු ඛො අම්‌හෙහි පටිපජ්‌ජිතබ්‌බන්‌ති භික්‌ඛූ භගවතො එතමත්‌ථං ආරොචෙසුං…පෙ … තෙන හි භික්‌ඛවෙ සඞ්‌ඝො පණ්‌ඩුකලොහිතකානං භික්‌ඛූනං තජ්‌ජනීයකම්‌මං පටිප්‌පස්‌සම්‌භෙතු>
    text <පඤ්‌චහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො තජ්‌ජනීයකම්‌මං නප්‌පටිප්‌පස්‌සම්‌භෙතබ්‌බං උපසම්‌පාදෙති නිස්‌සයං දෙති සාමණෙරං උපට්‌ඨාපෙති භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො ඔවදති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො තජ්‌ජනීයකම්‌මං නප්‌පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො තජ්‌ජනීයකම්‌මං නප්‌පටිප්‌පස්‌සම්‌භෙතබ්‌බං යාය ආපත්‌තියා සඞ්‌ඝෙන තජ්‌ජනීයකම්‌මං කතං හොති තං ආපත්‌තිං ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං ගරහති කම්‌මිකෙ ගරහති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො තජ්‌ජනීයකම්‌මං නප්‌පටිප්‌පස්‌සම්‌භෙතබ්‌බං>
    text <අට්‌ඨහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො තජ්‌ජනීයකම්‌මං නප්‌පටිප්‌පස්‌සම්‌භෙතබ්‌බං පකතත්‌තස්‌ස භික්‌ඛුනො උපොසථං ඨපෙති පවාරණං ඨපෙති සවචනීයං කරොති අනුවාදං පට්‌ඨපෙති ඔකාසං කාරෙති චොදෙති සාරෙති භික්‌ඛූහි සම්‌පයොජෙති ඉමෙහි ඛො භික්‌ඛවෙ අට්‌ඨහඞ්‌ගෙහි සමන්‌නාගතස්‌ස භික්‌ඛුනො තජ්‌ජනීයකම්‌මං නප්‌පටිප්‌පස්‌සම්‌භෙතබ්‌බං>
    stand <නප්‌පටිප්‌පස්‌සම්‌භෙතබ්‌බඅට්‌ඨාරසකං නිට්‌ඨිතං>
  text <පටිප්‌පස්‌සම්‌භෙතබ්‌බඅට්‌ඨාරසකං>
    text <9>, <පඤ්‌චහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො තජ්‌ජනීයකම්‌මං පටිප්‌පස්‌සම්‌භෙතබ්‌බං න උපසම්‌පාදෙති න නිස්‌සයං දෙති න සාමණෙරං උපට්‌ඨාපෙති න භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො න ඔවදති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො තජ්‌ජනීයකම්‌මං පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො තජ්‌ජනීයකම්‌මං පටිප්‌පස්‌සම්‌භෙතබ්‌බං යාය ආපත්‌තියා සඞ්‌ඝෙන තජ්‌ජනීයකම්‌මං කතං හොති තං ආපත්‌තිං න ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං න ගරහති කම්‌මිකෙ න ගරහති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො තජ්‌ජනීයකම්‌මං පටිප්‌පස්‌සම්‌භෙතබ්‌බං>
    stand <අට්‌ඨහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො තජ්‌ජනීයකම්‌මං පටිප්‌පස්‌සම්‌භෙතබ්‌බං>
    text <න පකතත්‌තස්‌ස භික්‌ඛුනො උපොසථං ඨපෙති න පවාරණං ඨපෙති න සවචනීයං කරොති න අනුවාදං පට්‌ඨපෙති න ඔකාසං කාරෙති න චොදෙති න සාරෙති න භික්‌ඛූහි සම්‌පයොජෙති ඉමෙහි ඛො භික්‌ඛවෙ අට්‌ඨහඞ්‌ගෙහි සමන්‌නාගතස්‌ස භික්‌ඛුනො තජ්‌ජනීයකම්‌මං පටිප්‌පස්‌සම්‌භෙතබ්‌බං>
    stand <පටිප්‌පස්‌සම්‌භෙතබ්‌බඅට්‌ඨාරසකං නිට්‌ඨිතං>
    text <10>, <එවඤ්‌ච පන භික්‌ඛවෙ පටිප්‌පස්‌සම්‌භෙතබ්‌බං තෙහි භික්‌ඛවෙ පණ්‌ඩුකලොහිතකෙහි භික්‌ඛූහි සඞ්‌ඝං උපසඞ්‌කමිත්‌වා එකංසං උත්‌තරාසඞ්‌ගං කරිත්‌වා වුඩ්‌ඪානං භික්‌ඛූනං පාදෙ වන්‌දිත්‌වා උක්‌කුටිකං නිසීදිත්‌වා අඤ්‌ජලිං පග්‌ගහෙත්‌වා එවමස්‌ස වචනීයො මයං භන්‌තෙ සඞ්‌ඝෙන තජ්‌ජනීයකම්‌මකතා සම්‌මා වත්‌තාම ලොමං පාතෙම නෙත්‌ථාරං වත්‌තාම තජ්‌ජනීයස්‌ස කම්‌මස්‌ස පටිප්‌පස්‌සද්‌ධිං යාචාමාති දුතියම්‌පි යාචිතබ්‌බා තතියම්‌පි යාචිතබ්‌බා බ්‍යත්‌තෙන භික්‌ඛුනා පටිබලෙන සඞ්‌ඝො ඤාපෙතබ්‌බො>
    text <සුණාතු මෙ භන්‌තෙ සඞ්‌ඝො ඉමෙ පණ්‌ඩුකලොහිතකා භික්‌ඛූ සඞ්‌ඝෙන තජ්‌ජනීයකම්‌මකතා සම්‌මා වත්‌තන්‌ති ලොමං පාතෙන්‌ති නෙත්‌ථාරං වත්‌තන්‌ති තජ්‌ජනීයස්‌ස කම්‌මස්‌ස පටිප්‌පස්‌සද්‌ධිං යාචන්‌ති යදි සඞ්‌ඝස්‌ස පත්‌තකල්‌ලං සඞ්‌ඝො පණ්‌ඩුකලොහිතකානං භික්‌ඛූනං තජ්‌ජනීයකම්‌මං පටිප්‌පස්‌සම්‌භෙය්‍ය එසා ඤත්‌ති>
    text <සුණාතු මෙ භන්‌තෙ සඞ්‌ඝො ඉමෙ පණ්‌ඩුකලොහිතකා භික්‌ඛූ සඞ්‌ඝෙන තජ්‌ජනීයකම්‌මකතා සම්‌මා වත්‌තන්‌ති ලොමං පාතෙන්‌ති නෙත්‌ථාරං වත්‌තන්‌ති තජ්‌ජනීයස්‌ස කම්‌මස්‌ස පටිප්‌පස්‌සද්‌ධිං යාචන්‌ති සඞ්‌ඝො පණ්‌ඩුකලොහිතකානං භික්‌ඛූනං තජ්‌ජනීයකම්‌මං පටිප්‌පස්‌සම්‌භෙති යස්‌සායස්‌මතො ඛමති පණ්‌ඩුකලොහිතකානං භික්‌ඛූනං තජ්‌ජනීයස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <දුතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො ඉමෙ පණ්‌ඩුකලොහිතකා භික්‌ඛූ සඞ්‌ඝෙන තජ්‌ජනීයකම්‌මකතා සම්‌මා වත්‌තන්‌ති ලොමං පාතෙන්‌ති නෙත්‌ථාරං වත්‌තන්‌ති තජ්‌ජනීයස්‌ස කම්‌මස්‌ස පටිප්‌පස්‌සද්‌ධිං යාචන්‌ති සඞ්‌ඝො පණ්‌ඩුකලොහිතකානං භික්‌ඛූනං තජ්‌ජනීයකම්‌මං පටිප්‌පස්‌සම්‌භෙති යස්‌සායස්‌මතො ඛමති පණ්‌ඩුකලොහිතකානං භික්‌ඛූනං තජ්‌ජනීයස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <තතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො ඉමෙ පණ්‌ඩුකලොහිතකා භික්‌ඛූ සඞ්‌ඝෙන තජ්‌ජනීයකම්‌මකතා සම්‌මා වත්‌තන්‌ති ලොමං පාතෙන්‌ති නෙත්‌ථාරං වත්‌තන්‌ති තජ්‌ජනීයස්‌ස කම්‌මස්‌ස පටිප්‌පස්‌සද්‌ධිං යාචන්‌ති සඞ්‌ඝො පණ්‌ඩුකලොහිතකානං භික්‌ඛූනං තජ්‌ජනීයකම්‌මං පටිප්‌පස්‌සම්‌භෙති යස්‌සායස්‌මතො ඛමති පණ්‌ඩුකලොහිතකානං භික්‌ඛූනං තජ්‌ජනීයස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    stand <පටිප්‌පස්‌සද්‌ධං සඞ්‌ඝෙන පණ්‌ඩුකලොහිතකානං භික්‌ඛූනං තජ්‌ජනීයකම්‌මං ඛමති සඞ්‌ඝස්‌ස>
    text <තස්‌මා තුණ්‌හී එවමෙතං ධාරයාමීති>
    stand <තජ්‌ජනීයකම්‌මං නිට්‌ඨිතං පඨමං>
  text <නියස්‌සකම්‌මං>
    text <11>, <තෙන ඛො පන සමයෙන ආයස්‌මා සෙය්‍යසකො බාලො හොති අබ්‍යත්‌තො ආපත්‌තිබහුලො අනපදානො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි අපිස්‌සු භික්‌ඛූ පකතා පරිවාසං දෙන්‌තා මූලාය පටිකස්‌සන්‌තා මානත්‌තං දෙන්‌තා අබ්‌භෙන්‌තා යෙ තෙ භික්‌ඛූ අප්‌පිච්‌ඡා…පෙ … තෙ උජ්‌ඣායන්‌ති ඛිය්‍යන්‌ති විපාචෙන්‌ති කථඤ්‌හි නාම ආයස්‌මා සෙය්‍යසකො බාලො භවිස්‌සති අබ්‍යත්‌තො ආපත්‌තිබහුලො අනපදානො ගිහිසංසට්‌ඨො විහරිස්‌සති අනනුලොමිකෙහි ගිහිසංසග්‌ගෙහි අපිස්‌සු භික්‌ඛූ පකතා පරිවාසං දෙන්‌තා මූලාය පටිකස්‌සන්‌තා මානත්‌තං දෙන්‌තා අබ්‌භෙන්‌තාති අථ ඛො තෙ භික්‌ඛූ භගවතො එතමත්‌ථං ආරොචෙසුං>
    text <අථ ඛො භගවා එතස්‌මිං නිදානෙ එතස්‌මිං පකරණෙ භික්‌ඛුසඞ්‌ඝං සන්‌නිපාතාපෙත්‌වා භික්‌ඛූ පටිපුච්‌ඡි සච්‌චං කිර භික්‌ඛවෙ සෙය්‍යසකො භික්‌ඛු බාලො අබ්‍යත්‌තො ආපත්‌තිබහුලො අනපදානො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි අපිස්‌සු භික්‌ඛූ පකතා පරිවාසං දෙන්‌තා මූලාය පටිකස්‌සන්‌තා මානත්‌තං දෙන්‌තා අබ්‌භෙන්‌තාති සච්‌චං භගවාති විගරහි බුද්‌ධො භගවා අනනුච්‌ඡවිකං භික්‌ඛවෙ තස්‌ස මොඝපුරිසස්‌ස අනනුලොමිකං අප්‌පතිරූපං අස්‌සාමණකං අකප්‌පියං අකරණීයං කථඤ්‌හි නාම සො භික්‌ඛවෙ මොඝපුරිසො බාලො භවිස්‌සති අබ්‍යත්‌තො ආපත්‌තිබහුලො අනපදානො ගිහිසංසට්‌ඨො විහරිස්‌සති අනනුලොමිකෙහි ගිහිසංසග්‌ගෙහි අපිස්‌සු භික්‌ඛූ පකතා පරිවාසං දෙන්‌තා මූලාය පටිකස්‌සන්‌තා මානත්‌තං දෙන්‌තා අබ්‌භෙන්‌තා නෙතං භික්‌ඛවෙ අප්‌පසන්‌නානං වා පසාදාය…පෙ … විගරහිත්‌වා…පෙ … ධම්‌මිං කථං කත්‌වා භික්‌ඛූ ආමන්‌තෙසි තෙන හි භික්‌ඛවෙ සඞ්‌ඝො සෙය්‍යසකස්‌ස භික්‌ඛුනො නියස්‌සකම්‌මං කරොතු නිස්‌සාය තෙ වත්‌ථබ්‌බන්‌ති එවඤ්‌ච පන භික්‌ඛවෙ කාතබ්‌බං පඨමං සෙය්‍යසකො භික්‌ඛු චොදෙතබ්‌බො චොදෙත්‌වා සාරෙතබ්‌බො සාරෙත්‌වා ආපත්‌තිං ආරොපෙතබ්‌බො ආපත්‌තිං ආරොපෙත්‌වා බ්‍යත්‌තෙන භික්‌ඛුනා පටිබලෙන සඞ්‌ඝො ඤාපෙතබ්‌බො>
    text <12>, <සුණාතු මෙ භන්‌තෙ සඞ්‌ඝො අයං සෙය්‍යසකො භික්‌ඛු බාලො අබ්‍යත්‌තො ආපත්‌තිබහුලො අනපදානො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි අපිස්‌සු භික්‌ඛූ පකතා පරිවාසං දෙන්‌තා මූලාය පටිකස්‌සන්‌තා මානත්‌තං දෙන්‌තා අබ්‌භෙන්‌තා යදි සඞ්‌ඝස්‌ස පත්‌තකල්‌ලං සඞ්‌ඝො සෙය්‍යසකස්‌ස භික්‌ඛුනො නියස්‌සකම්‌මං කරෙය්‍ය නිස්‌සාය තෙ වත්‌ථබ්‌බන්‌ති එසා ඤත්‌ති>
    text <සුණාතු මෙ භන්‌තෙ සඞ්‌ඝො අයං සෙය්‍යසකො භික්‌ඛු බාලො අබ්‍යත්‌තො ආපත්‌තිබහුලො අනපදානො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි අපිස්‌සු භික්‌ඛූ පකතා පරිවාසං දෙන්‌තා මූලාය පටිකස්‌සන්‌තා මානත්‌තං දෙන්‌තා අබ්‌භෙන්‌තා සඞ්‌ඝො සෙය්‍යසකස්‌ස භික්‌ඛුනො නියස්‌සකම්‌මං කරොති නිස්‌සාය තෙ වත්‌ථබ්‌බන්‌ති යස්‌සායස්‌මතො ඛමති සෙය්‍යසකස්‌ස භික්‌ඛුනො නියස්‌සස්‌ස කම්‌මස්‌ස කරණං නිස්‌සාය තෙ වත්‌ථබ්‌බන්‌ති සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <දුතියම්‌පි එතමත්‌ථං වදාමි…පෙ … තතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො අයං සෙය්‍යසකො භික්‌ඛු බාලො අබ්‍යත්‌තො ආපත්‌තිබහුලො අනපදානො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි අපිස්‌සු භික්‌ඛූ පකතා පරිවාසං දෙන්‌තා මූලාය පටිකස්‌සන්‌තා මානත්‌තං දෙන්‌තා අබ්‌භෙන්‌තා සඞ්‌ඝො සෙය්‍යසකස්‌ස භික්‌ඛුනො නියස්‌සකම්‌මං කරොති නිස්‌සාය තෙ වත්‌ථබ්‌බන්‌ති යස්‌සායස්‌මතො ඛමති සෙය්‍යසකස්‌ස භික්‌ඛුනො නියස්‌සස්‌ස කම්‌මස්‌ස කරණං නිස්‌සාය තෙ වත්‌ථබ්‌බන්‌ති සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <කතං සඞ්‌ඝෙන සෙය්‍යසකස්‌ස භික්‌ඛුනො නියස්‌සකම්‌මං නිස්‌සාය තෙ වත්‌ථබ්‌බන්‌ති ඛමති සඞ්‌ඝස්‌ස තස්‌මා තුණ්‌හී එවමෙතං ධාරයාමීති>
  text <අධම්‌මකම්‌මද්‌වාදසකං>
    text <13>, <තීහි භික්‌ඛවෙ අඞ්‌ගෙහි සමන්‌නාගතං නියස්‌සකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අසම්‌මුඛා කතං හොති අප්‌පටිපුච්‌ඡා කතං හොති අප්‌පටිඤ්‌ඤාය කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං නියස්‌සකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං නියස්‌සකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අනාපත්‌තියා කතං හොති අදෙසනාගාමිනියා ආපත්‌තියා කතං හොති දෙසිතාය ආපත්‌තියා කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං නියස්‌සකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං නියස්‌සකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අචොදෙත්‌වා කතං හොති අසාරෙත්‌වා කතං හොති ආපත්‌තිං අනාරොපෙත්‌වා කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං නියස්‌සකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ…පෙ … අසම්‌මුඛා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ…පෙ … අප්‌පටිපුච්‌ඡා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ…පෙ … අප්‌පටිඤ්‌ඤාය කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ…පෙ … අනාපත්‌තියා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ…පෙ … අදෙසනාගාමිනියා ආපත්‌තියා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ…පෙ … දෙසිතාය ආපත්‌තියා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ…පෙ … අචොදෙත්‌වා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ…පෙ … අසාරෙත්‌වා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං නියස්‌සකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච ආපත්‌තිං අනාරොපෙත්‌වා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං නියස්‌සකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    stand <අධම්‌මකම්‌මද්‌වාදසකං නිට්‌ඨිතං>
  text <ධම්‌මකම්‌මද්‌වාදසකං>
    text <14>, <තීහි භික්‌ඛවෙ අඞ්‌ගෙහි සමන්‌නාගතං නියස්‌සකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච සම්‌මුඛා කතං හොති පටිපුච්‌ඡා කතං හොති පටිඤ්‌ඤාය කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං නියස්‌සකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං නියස්‌සකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච ආපත්‌තියා කතං හොති දෙසනාගාමිනියා ආපත්‌තියා කතං හොති අදෙසිතාය ආපත්‌තියා කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං නියස්‌සකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං නියස්‌සකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච චොදෙත්‌වා කතං හොති සාරෙත්‌වා කතං හොති ආපත්‌තිං ආරොපෙත්‌වා කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං නියස්‌සකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ…පෙ … සම්‌මුඛා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ…පෙ … පටිපුච්‌ඡා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ…පෙ … පටිඤ්‌ඤාය කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ…පෙ … ආපත්‌තියා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ…පෙ … දෙසනාගාමිනියා ආපත්‌තියා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ…පෙ … අදෙසිතාය ආපත්‌තියා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ…පෙ … චොදෙත්‌වා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ…පෙ … සාරෙත්‌වා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ…පෙ …>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං නියස්‌සකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච ආපත්‌තිං ආරොපෙත්‌වා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං නියස්‌සකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    stand <ධම්‌මකම්‌මද්‌වාදසකං නිට්‌ඨිතං>
  text <ආකඞ්‌ඛමානඡක්‌කං>
    text <15>, <තීහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො නියස්‌සකම්‌මං කරෙය්‍ය භණ්‌ඩනකාරකො හොති කලහකාරකො විවාදකාරකො භස්‌සකාරකො සඞ්‌ඝෙ අධිකරණකාරකො බාලො හොති අබ්‍යත්‌තො ආපත්‌තිබහුලො අනපදානො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො නියස්‌සකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො නියස්‌සකම්‌මං කරෙය්‍ය අධිසීලෙ සීලවිපන්‌නො හොති අජ්‌ඣාචාරෙ ආචාරවිපන්‌නො හොති අතිදිට්‌ඨියා දිට්‌ඨිවිපන්‌නො හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො නියස්‌සකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො නියස්‌සකම්‌මං කරෙය්‍ය බුද්‌ධස්‌ස අවණ්‌ණං භාසති ධම්‌මස්‌ස අවණ්‌ණං භාසති සඞ්‌ඝස්‌ස අවණ්‌ණං භාසති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො නියස්‌සකම්‌මං කරෙය්‍ය>
    text <තිණ්‌ණං භික්‌ඛවෙ භික්‌ඛූනං ආකඞ්‌ඛමානො සඞ්‌ඝො නියස්‌සකම්‌මං කරෙය්‍ය එකො භණ්‌ඩනකාරකො හොති කලහකාරකො විවාදකාරකො භස්‌සකාරකො සඞ්‌ඝෙ අධිකරණකාරකො එකො බාලො හොති අබ්‍යත්‌තො ආපත්‌තිබහුලො අනපදානො එකො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො නියස්‌සකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො නියස්‌සකම්‌මං කරෙය්‍ය එකො අධිසීලෙ සීලවිපන්‌නො හොති එකො අජ්‌ඣාචාරෙ ආචාරවිපන්‌නො හොති එකො අතිදිට්‌ඨියා දිට්‌ඨිවිපන්‌නො හොති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො නියස්‌සකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො නියස්‌සකම්‌මං කරෙය්‍ය එකො බුද්‌ධස්‌ස අවණ්‌ණං භාසති එකො ධම්‌මස්‌ස අවණ්‌ණං භාසති එකො සඞ්‌ඝස්‌ස අවණ්‌ණං භාසති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො නියස්‌සකම්‌මං කරෙය්‍ය>
    stand <ආකඞ්‌ඛමානඡක්‌කං නිට්‌ඨිතං>
  text <අට්‌ඨාරසවත්‌තං>
    text <16>, <නියස්‌සකම්‌මකතෙන භික්‌ඛවෙ භික්‌ඛුනා සම්‌මා වත්‌තිතබ්‌බං තත්‍රායං සම්‌මාවත්‌තනා න උපසම්‌පාදෙතබ්‌බං න නිස්‌සයො දාතබ්‌බො න සාමණෙරො උපට්‌ඨාපෙතබ්‌බො න භික්‌ඛුනොවාදකසම්‌මුති සාදිතබ්‌බා සම්‌මතෙනපි භික්‌ඛුනියො න ඔවදිතබ්‌බා යාය ආපත්‌තියා සඞ්‌ඝෙන නියස්‌සකම්‌මං කතං හොති සා ආපත්‌ති න ආපජ්‌ජිතබ්‌බා අඤ්‌ඤා වා තාදිසිකා තතො වා පාපිට්‌ඨතරා කම්‌මං න ගරහිතබ්‌බං කම්‌මිකා න ගරහිතබ්‌බා න පකතත්‌තස්‌ස භික්‌ඛුනො උපොසථො ඨපෙතබ්‌බො න පවාරණා ඨපෙතබ්‌බා න සවචනීයං කාතබ්‌බං න අනුවාදො පට්‌ඨපෙතබ්‌බො න ඔකාසො කාරාපෙතබ්‌බො න චොදෙතබ්‌බො න සාරෙතබ්‌බො න භික්‌ඛූහි සම්‌පයොජෙතබ්‌බන්‌ති>
    stand <නියස්‌සකම්‌මෙ අට්‌ඨාරසවත්‌තං නිට්‌ඨිතං>
    text <17>, <අථ ඛො සඞ්‌ඝො සෙය්‍යසකස්‌ස භික්‌ඛුනො නියස්‌සකම්‌මං අකාසි නිස්‌සාය තෙ වත්‌ථබ්‌බන්‌ති සො සඞ්‌ඝෙන නියස්‌සකම්‌මකතො කල්‍යාණමිත්‌තෙ සෙවමානො භජමානො පයිරුපාසමානො උද්‌දිසාපෙන්‌තො පරිපුච්‌ඡන්‌තො බහුස්‌සුතො හොති ආගතාගමො ධම්‌මධරො විනයධරො මාතිකාධරො පණ්‌ඩිතො වියත්‌තො මෙධාවී ලජ්‌ජී කුක්‌කුච්‌චකො සික්‌ඛාකාමො සම්‌මා වත්‌තති ලොමං පාතෙති නෙත්‌ථාරං වත්‌තති භික්‌ඛූ උපසඞ්‌කමිත්‌වා එවං වදෙති අහං ආවුසො සඞ්‌ඝෙන නියස්‌සකම්‌මකතො සම්‌මා වත්‌තාමි ලොමං පාතෙමි නෙත්‌ථාරං වත්‌තාමි කථං නු ඛො මයා පටිපජ්‌ජිතබ්‌බන්‌ති භික්‌ඛූ භගවතො එතමත්‌ථං ආරොචෙසුං…පෙ … තෙන හි භික්‌ඛවෙ සඞ්‌ඝො සෙය්‍යසකස්‌ස භික්‌ඛුනො නියස්‌සකම්‌මං පටිප්‌පස්‌සම්‌භෙතු>
  text <නප්‌පටිප්‌පස්‌සම්‌භෙතබ්‌බඅට්‌ඨාරසකං>
    text <18>, <පඤ්‌චහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො නියස්‌සකම්‌මං නප්‌පටිප්‌පස්‌සම්‌භෙතබ්‌බං උපසම්‌පාදෙති නිස්‌සයං දෙති සාමණෙරං උපට්‌ඨාපෙති භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො ඔවදති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො නියස්‌සකම්‌මං නප්‌පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො නියස්‌සකම්‌මං නප්‌පටිප්‌පස්‌සම්‌භෙතබ්‌බං යාය ආපත්‌තියා සඞ්‌ඝෙන නියස්‌සකම්‌මං කතං හොති තං ආපත්‌තිං ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං ගරහති කම්‌මිකෙ ගරහති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො නියස්‌සකම්‌මං නප්‌පටිප්‌පස්‌සම්‌භෙතබ්‌බං>
    text <අට්‌ඨහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො නියස්‌සකම්‌මං නප්‌පටිප්‌පස්‌සම්‌භෙතබ්‌බං පකතත්‌තස්‌ස භික්‌ඛුනො උපොසථං ඨපෙති පවාරණං ඨපෙති සවචනීයං කරොති අනුවාදං පට්‌ඨපෙති ඔකාසං කාරෙති චොදෙති සාරෙති භික්‌ඛූහි සම්‌පයොජෙති ඉමෙහි ඛො භික්‌ඛවෙ අට්‌ඨහඞ්‌ගෙහි සමන්‌නාගතස්‌ස භික්‌ඛුනො නියස්‌සකම්‌මං නප්‌පටිප්‌පස්‌සම්‌භෙතබ්‌බං>
    stand <නප්‌පටිප්‌පස්‌සම්‌භෙතබ්‌බඅට්‌ඨාරසකං නිට්‌ඨිතං>
  text <පටිප්‌පස්‌සම්‌භෙතබ්‌බඅට්‌ඨාරසකං>
    text <19>, <පඤ්‌චහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො නියස්‌සකම්‌මං පටිප්‌පස්‌සම්‌භෙතබ්‌බං න උපසම්‌පාදෙති න නිස්‌සයං දෙති න සාමණෙරං උපට්‌ඨාපෙති න භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො න ඔවදති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො නියස්‌සකම්‌මං පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො නියස්‌සකම්‌මං පටිප්‌පස්‌සම්‌භෙතබ්‌බං යාය ආපත්‌තියා සඞ්‌ඝෙන නියස්‌සකම්‌මං කතං හොති තං ආපත්‌තිං න ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං න ගරහති කම්‌මිකෙ න ගරහති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො නියස්‌සකම්‌මං පටිප්‌පස්‌සම්‌භෙතබ්‌බං>
    stand <අට්‌ඨහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො නියස්‌සකම්‌මං පටිප්‌පස්‌සම්‌භෙතබ්‌බං>
    text <න පකතත්‌තස්‌ස භික්‌ඛුනො උපොසථං ඨපෙති න පවාරණං ඨපෙති න සවචනීයං කරොති න අනුවාදං පට්‌ඨපෙති න ඔකාසං කාරෙති න චොදෙති න සාරෙති න භික්‌ඛූහි සම්‌පයොජෙති ඉමෙහි ඛො භික්‌ඛවෙ අට්‌ඨහඞ්‌ගෙහි සමන්‌නාගතස්‌ස භික්‌ඛුනො නියස්‌සකම්‌මං පටිප්‌පස්‌සම්‌භෙතබ්‌බං>
    stand <පටිප්‌පස්‌සම්‌භෙතබ්‌බඅට්‌ඨාරසකං නිට්‌ඨිතං>
    text <20>, <එවඤ්‌ච පන භික්‌ඛවෙ පටිප්‌පස්‌සම්‌භෙතබ්‌බං තෙන භික්‌ඛවෙ සෙය්‍යසකෙන භික්‌ඛුනා සඞ්‌ඝං උපසඞ්‌කමිත්‌වා එකංසං උත්‌තරාසඞ්‌ගං කරිත්‌වා වුඩ්‌ඪානං භික්‌ඛූනං පාදෙ වන්‌දිත්‌වා උක්‌කුටිකං නිසීදිත්‌වා අඤ්‌ජලිං පග්‌ගහෙත්‌වා එවමස්‌ස වචනීයො අහං භන්‌තෙ සඞ්‌ඝෙන නියස්‌සකම්‌මකතො සම්‌මා වත්‌තාමි ලොමං පාතෙමි නෙත්‌ථාරං වත්‌තාමි නියස්‌සස්‌ස කම්‌මස්‌ස පටිප්‌පස්‌සද්‌ධිං යාචාමීති දුතියම්‌පි යාචිතබ්‌බා තතියම්‌පි යාචිතබ්‌බා බ්‍යත්‌තෙන භික්‌ඛුනා පටිබලෙන සඞ්‌ඝො ඤාපෙතබ්‌බො>
    text <සුණාතු මෙ භන්‌තෙ සඞ්‌ඝො අයං සෙය්‍යසකො භික්‌ඛු සඞ්‌ඝෙන නියස්‌සකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති නියස්‌සස්‌ස කම්‌මස්‌ස පටිප්‌පස්‌සද්‌ධිං යාචති යදි සඞ්‌ඝස්‌ස පත්‌තකල්‌ලං සඞ්‌ඝො සෙය්‍යසකස්‌ස භික්‌ඛුනො නියස්‌සකම්‌මං පටිප්‌පස්‌සම්‌භෙය්‍ය එසා ඤත්‌ති>
    text <සුණාතු මෙ භන්‌තෙ සඞ්‌ඝො අයං සෙය්‍යසකො භික්‌ඛු සඞ්‌ඝෙන නියස්‌සකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති නියස්‌සස්‌ස කම්‌මස්‌ස පටිප්‌පස්‌සද්‌ධිං යාචති සඞ්‌ඝො සෙය්‍යසකස්‌ස භික්‌ඛුනො නියස්‌සකම්‌මං පටිප්‌පස්‌සම්‌භෙති යස්‌සායස්‌මතො ඛමති සෙය්‍යසකස්‌ස භික්‌ඛුනො නියස්‌සස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <දුතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො අයං සෙය්‍යසකො භික්‌ඛු සඞ්‌ඝෙන නියස්‌සකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති නියස්‌සස්‌ස කම්‌මස්‌ස පටිප්‌පස්‌සද්‌ධිං යාචති සඞ්‌ඝො සෙය්‍යසකස්‌ස භික්‌ඛුනො නියස්‌සකම්‌මං පටිප්‌පස්‌සම්‌භෙති යස්‌සායස්‌මතො ඛමති සෙය්‍යසකස්‌ස භික්‌ඛුනො නියස්‌සස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <තතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො අයං සෙය්‍යසකො භික්‌ඛු සඞ්‌ඝෙන නියස්‌සකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති නියස්‌සස්‌ස කම්‌මස්‌ස පටිප්‌පස්‌සද්‌ධිං යාචති සඞ්‌ඝො සෙය්‍යසකස්‌ස භික්‌ඛුනො නියස්‌සකම්‌මං පටිප්‌පස්‌සම්‌භෙති යස්‌සායස්‌මතො ඛමති සෙය්‍යසකස්‌ස භික්‌ඛුනො නියස්‌සස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <පටිප්‌පස්‌සද්‌ධං සඞ්‌ඝෙන සෙය්‍යසකස්‌ස භික්‌ඛුනො නියස්‌සකම්‌මං ඛමති සඞ්‌ඝස්‌ස තස්‌මා තුණ්‌හී එවමෙතං ධාරයාමීති>
    stand <නියස්‌සකම්‌මං නිට්‌ඨිතං දුතියං>
  text <පබ්‌බාජනීයකම්‌මං>
    text <21>, <තෙන ඛො පන සමයෙන අස්‌සජිපුනබ්‌බසුකා නාම කීටාගිරිස්‌මිං ආවාසිකා හොන්‌ති අලජ්‌ජිනො පාපභික්‌ඛූ තෙ එවරූපං අනාචාරං ආචරන්‌ති මාලාවච්‌ඡං රොපෙන්‌තිපි රොපාපෙන්‌තිපි සිඤ්‌චන්‌තිපි සිඤ්‌චාපෙන්‌තිපි ඔචිනන්‌තිපි ඔචිනාපෙන්‌තිපි ගන්‌ථෙන්‌තිපි ගන්‌ථාපෙන්‌තිපි එකතොවණ්‌ටිකමාලං කරොන්‌තිපි කාරාපෙන්‌තිපි උභතොවණ්‌ටිකමාලං කරොන්‌තිපි කාරාපෙන්‌තිපි මඤ්‌ජරිකං කරොන්‌තිපි කාරාපෙන්‌තිපි විධූතිකං කරොන්‌තිපි කාරාපෙන්‌තිපි වටංසකං කරොන්‌තිපි කාරාපෙන්‌තිපි ආවෙළං කරොන්‌තිපි කාරාපෙන්‌තිපි උරච්‌ඡදං කරොන්‌තිපි කාරාපෙන්‌තිපි තෙ කුලිත්‌ථීනං කුලධීතානං කුලකුමාරීනං කුලසුණ්‌හානං කුලදාසීනං එකතොවණ්‌ටිකමාලං හරන්‌තිපි හරාපෙන්‌තිපි උභතොවණ්‌ටිකමාලං හරන්‌තිපි හරාපෙන්‌තිපි මඤ්‌ජරිකං හරන්‌තිපි හරාපෙන්‌තිපි විධූතිකං හරන්‌තිපි හරාපෙන්‌තිපි වටංසකං හරන්‌තිපි හරාපෙන්‌තිපි ආවෙළං හරන්‌තිපි හරාපෙන්‌තිපි උරච්‌ඡදං හරන්‌තිපි හරාපෙන්‌තිපි තෙ කුලිත්‌ථීහි කුලධීතාහි කුලකුමාරීහි කුලසුණ්‌හාහි කුලදාසීහි සද්‌ධිං එකභාජනෙපි භුඤ්‌ජන්‌ති එකථාලකෙපි පිවන්‌ති එකාසනෙපි නිසීදන්‌ති එකමඤ්‌චෙපි තුවට්‌ටෙන්‌ති එකත්‌ථරණාපි තුවට්‌ටෙන්‌ති එකපාවුරණාපි තුවට්‌ටෙන්‌ති එකත්‌ථරණපාවුරණාපි තුවට්‌ටෙන්‌ති විකාලෙපි භුඤ්‌ජන්‌ති මජ්‌ජම්‌පි පිවන්‌ති මාලාගන්‌ධවිලෙපනම්‌පි ධාරෙන්‌ති නච්‌චන්‌තිපි ගායන්‌තිපි වාදෙන්‌තිපි ලාසෙන්‌තිපි නච්‌චන්‌තියාපි නච්‌චන්‌ති නච්‌චන්‌තියාපි ගායන්‌ති නච්‌චන්‌තියාපි වාදෙන්‌ති නච්‌චන්‌තියාපි ලාසෙන්‌ති ගායන්‌තියාපි නච්‌චන්‌ති ගායන්‌තියාපි ගායන්‌ති ගායන්‌තියාපි වාදෙන්‌ති ගායන්‌තියාපි ලාසෙන්‌ති වාදෙන්‌තියාපි නච්‌චන්‌ති වාදෙන්‌තියාපි ගායන්‌ති වාදෙන්‌තියාපි වාදෙන්‌ති වාදෙන්‌තියාපි ලාසෙන්‌ති ලාසෙන්‌තියාපි නච්‌චන්‌ති ලාසෙන්‌තියාපි ගායන්‌ති ලාසෙන්‌තියාපි වාදෙන්‌ති ලාසෙන්‌තියාපි ලාසෙන්‌ති අට්‌ඨපදෙපි කීළන්‌ති දසපදෙපි කීළන්‌ති ආකාසෙපි කීළන්‌ති පරිහාරපථෙපි කීළන්‌ති සන්‌තිකායපි කීළන්‌ති ඛලිකායපි කීළන්‌ති ඝටිකායපි කීළන්‌ති සලාකහත්‌ථෙනපි කීළන්‌ති අක්‌ඛෙනපි කීළන්‌ති පඞ්‌ගචීරෙනපි කීළන්‌ති වඞ්‌කකෙනපි කීළන්‌ති මොක්‌ඛචිකායපි කීළන්‌ති චිඞ්‌ගුලකෙනපි කීළන්‌ති පත්‌තාළ්‌හකෙනපි කීළන්‌ති රථකෙනපි කීළන්‌ති ධනුකෙනපි කීළන්‌ති අක්‌ඛරිකායපි කීළන්‌ති මනෙසිකායපි කීළන්‌ති යථාවජ්‌ජෙනපි කීළන්‌ති හත්‌ථිස්‌මිම්‌පි සික්‌ඛන්‌ති අස්‌සස්‌මිම්‌පි සික්‌ඛන්‌ති රථස්‌මිම්‌පි සික්‌ඛන්‌ති ධනුස්‌මිම්‌පි සික්‌ඛන්‌ති ථරුස්‌මිම්‌පි සික්‌ඛන්‌ති හත්‌ථිස්‌සපි පුරතො ධාවන්‌ති අස්‌සස්‌සපි පුරතො ධාවන්‌ති රථස්‌සපි පුරතො ධාවන්‌තිපි ආධාවන්‌තිපි උස්‌සෙළෙන්‌තිපි අප්‌ඵොටෙන්‌තිපි නිබ්‌බුජ්‌ඣන්‌තිපි මුට්‌ඨීහිපි යුජ්‌ඣන්‌ති රඞ්‌ගමජ්‌ඣෙපි සඞ්‌ඝාටිං පත්‌ථරිත්‌වා නච්‌චකිං එවං වදන්‌ති ඉධ භගිනි නච්‌චස්‌සූති නලාටිකම්‌පි දෙන්‌ති විවිධම්‌පි අනාචාරං ආචරන්‌ති>
    text <22>, <තෙන ඛො පන සමයෙන අඤ්‌ඤතරො භික්‌ඛු කාසීසු වස්‌සංවුට්‌ඨො සාවත්‌ථිං ගච්‌ඡන්‌තො භගවන්‌තං දස්‌සනාය යෙන කීටාගිරි තදවසරි අථ ඛො සො භික්‌ඛු පුබ්‌බණ්‌හසමයං නිවාසෙත්‌වා පත්‌තචීවරමාදාය කීටාගිරිං පිණ්‌ඩාය පාවිසි පාසාදිකෙන අභික්‌කන්‌තෙන පටික්‌කන්‌තෙන ආලොකිතෙන විලොකිතෙන සමිඤ්‌ජිතෙන පසාරිතෙන ඔක්‌ඛිත්‌තචක්‌ඛු ඉරියාපථසම්‌පන්‌නො මනුස්‌සා තං භික්‌ඛුං පස්‌සිත්‌වා එවමාහංසු ක්‌වායං අබලබලො විය මන්‌දමන්‌දො විය භාකුටිකභාකුටිකො විය කො ඉමස්‌ස උපගතස්‌ස පිණ්‌ඩකම්‌පි දස්‌සති අම්‌හාකං පන අය්‍යා අස්‌සජිපුනබ්‌බසුකා සණ්‌හා සඛිලා සුඛසම්‌භාසා මිහිතපුබ්‌බඞ්‌ගමා එහිස්‌වාගතවාදිනො අබ්‌භාකුටිකා උත්‌තානමුඛා පුබ්‌බභාසිනො තෙසං ඛො නාම පිණ්‌ඩො දාතබ්‌බොති>
    text <අද්‌දසා ඛො අඤ්‌ඤතරො උපාසකො තං භික්‌ඛුං කීටාගිරිස්‌මිං පිණ්‌ඩාය චරන්‌තං දිස්‌වාන යෙන සො භික්‌ඛු තෙනුපසඞ්‌කමි උපසඞ්‌කමිත්‌වා තං භික්‌ඛුං අභිවාදෙත්‌වා එතදවොච අපි භන්‌තෙ පිණ්‌ඩො ලබ්‌භතීති න ඛො ආවුසො පිණ්‌ඩො ලබ්‌භතීති එහි භන්‌තෙ ඝරං ගමිස්‌සාමාති අථ ඛො සො උපාසකො තං භික්‌ඛුං ඝරං නෙත්‌වා භොජෙත්‌වා එතදවොච කහං භන්‌තෙ අය්‍යො ගමිස්‌සතීති සාවත්‌ථිං ඛො අහං ආවුසො ගමිස්‌සාමි භගවන්‌තං දස්‌සනායාති තෙන හි භන්‌තෙ මම වචනෙන භගවතො පාදෙ සිරසා වන්‌ද එවඤ්‌ච වදෙහි දුට්‌ඨො භන්‌තෙ කීටාගිරිස්‌මිං ආවාසො අස්‌සජිපුනබ්‌බසුකා නාම කීටාගිරිස්‌මිං ආවාසිකා අලජ්‌ජිනො පාපභික්‌ඛූ තෙ එවරූපං අනාචාරං ආචරන්‌ති මාලාවච්‌ඡං රොපෙන්‌තිපි රොපාපෙන්‌තිපි සිඤ්‌චන්‌තිපි සිඤ්‌චාපෙන්‌තිපි ඔචිනන්‌තිපි ඔචිනාපෙන්‌තිපි ගන්‌ථෙන්‌තිපි ගන්‌ථාපෙන්‌තිපි එකතොවණ්‌ටිකමාලං කරොන්‌තිපි කාරාපෙන්‌තිපි උභතොවණ්‌ටිකමාලං කරොන්‌තිපි කාරාපෙන්‌තිපි මඤ්‌ජරිකං කරොන්‌තිපි කාරාපෙන්‌තිපි විධූතිකං කරොන්‌තිපි කාරාපෙන්‌තිපි වටංසකං කරොන්‌තිපි කාරාපෙන්‌තිපි ආවෙළං කරොන්‌තිපි කාරාපෙන්‌තිපි උරච්‌ඡදං කරොන්‌තිපි කාරාපෙන්‌තිපි තෙ කුලිත්‌ථීනං කුලධීතානං කුලකුමාරීනං කුලසුණ්‌හානං කුලදාසීනං එකතොවණ්‌ටිකමාලං හරන්‌තිපි හරාපෙන්‌තිපි උභතොවණ්‌ටිකමාලං හරන්‌තිපි හරාපෙන්‌තිපි මඤ්‌ජරිකං හරන්‌තිපි හරාපෙන්‌තිපි විධූතිකං හරන්‌තිපි හරාපෙන්‌තිපි වටංසකං හරන්‌තිපි හරාපෙන්‌තිපි ආවෙළං හරන්‌තිපි හරාපෙන්‌තිපි උරච්‌ඡදං හරන්‌තිපි හරාපෙන්‌තිපි තෙ කුලිත්‌ථීහි කුලධීතාහි කුලකුමාරීහි කුලසුණ්‌හාහි කුලදාසීහි සද්‌ධිං එකභාජනෙපි භුඤ්‌ජන්‌ති එකථාලකෙපි පිවන්‌ති එකාසනෙපි නිසීදන්‌ති එකමඤ්‌චෙපි තුවට්‌ටෙන්‌ති එකත්‌ථරණාපි තුවට්‌ටෙන්‌ති එකපාවුරණාපි තුවට්‌ටෙන්‌ති එකත්‌ථරණපාවුරණාපි තුවට්‌ටෙන්‌ති විකාලෙපි භුඤ්‌ජන්‌ති මජ්‌ජම්‌පි පිවන්‌ති මාලාගන්‌ධවිලෙපනම්‌පි ධාරෙන්‌ති නච්‌චන්‌තිපි ගායන්‌තිපි වාදෙන්‌තිපි ලාසෙන්‌තිපි නච්‌චන්‌තියාපි නච්‌චන්‌ති නච්‌චන්‌තියාපි ගායන්‌ති නච්‌චන්‌තියාපි වාදෙන්‌ති නච්‌චන්‌තියාපි ලාසෙන්‌ති…පෙ … චක්‌කං කාතබ්‌බං ලාසෙන්‌තියාපි නච්‌චන්‌ති ලාසෙන්‌තියාපි ගායන්‌ති ලාසෙන්‌තියාපි වාදෙන්‌ති ලාසෙන්‌තියාපි ලාසෙන්‌ති අට්‌ඨපදෙපි කීළන්‌ති දසපදෙපි කීළන්‌ති ආකාසෙපි කීළන්‌ති පරිහාරපථෙපි කීළන්‌ති සන්‌තිකායපි කීළන්‌ති ඛලිකායපි කීළන්‌ති ඝටිකායපි කීළන්‌ති සලාකහත්‌ථෙනපි කීළන්‌ති අක්‌ඛෙනපි කීළන්‌ති පඞ්‌ගචීරෙනපි කීළන්‌ති වඞ්‌කකෙනපි කීළන්‌ති මොක්‌ඛචිකායපි කීළන්‌ති චිඞ්‌ගුලකෙනපි කීළන්‌ති පත්‌තාළ්‌හකෙනපි කීළන්‌ති රථකෙනපි කීළන්‌ති ධනුකෙනපි කීළන්‌ති අක්‌ඛරිකායපි කීළන්‌ති මනෙසිකායපි කීළන්‌ති යථාවජ්‌ජෙනපි කීළන්‌ති හත්‌ථිස්‌මිම්‌පි සික්‌ඛන්‌ති අස්‌සස්‌මිම්‌පි සික්‌ඛන්‌ති රථස්‌මිම්‌පි සික්‌ඛන්‌ති ධනුස්‌මිම්‌පි සික්‌ඛන්‌ති ථරුස්‌මිම්‌පි සික්‌ඛන්‌ති හත්‌ථිස්‌සපි පුරතො ධාවන්‌ති අස්‌සස්‌සපි පුරතො ධාවන්‌ති රථස්‌සපි පුරතො ධාවන්‌තිපි ආධාවන්‌තිපි උස්‌සෙළෙන්‌තිපි අප්‌ඵොටෙන්‌තිපි නිබ්‌බුජ්‌ඣන්‌තිපි මුට්‌ඨීහිපි යුජ්‌ඣන්‌ති රඞ්‌ගමජ්‌ඣෙපි සඞ්‌ඝාටිං පත්‌ථරිත්‌වා නච්‌චකිං එවං වදන්‌ති ඉධ භගිනි නච්‌චස්‌සූති නලාටිකම්‌පි දෙන්‌ති විවිධම්‌පි අනාචාරං ආචරන්‌ති යෙපි තෙ භන්‌තෙ මනුස්‌සා පුබ්‌බෙ සද්‌ධා අහෙසුං පසන්‌නා තෙපි එතරහි අස්‌සද්‌ධා අප්‌පසන්‌නා යානිපි තානි සඞ්‌ඝස්‌ස පුබ්‌බෙ දානපථානි තානිපි එතරහි උපච්‌ඡින්‌නානි රිඤ්‌චන්‌ති පෙසලා භික්‌ඛූ නිවසන්‌ති පාපභික්‌ඛූ සාධු භන්‌තෙ භගවා කීටාගිරිං භික්‌ඛූ පහිණෙය්‍ය යථායං කීටාගිරිස්‌මිං ආවාසො සණ්‌ඨහෙය්‍යාති>
    text <එවමාවුසොති ඛො සො භික්‌ඛු තස්‌ස උපාසකස්‌ස පටිස්‌සුණිත්‌වා උට්‌ඨායාසනා යෙන සාවත්‌ථි තෙන පක්‌කාමි අනුපුබ්‌බෙන යෙන සාවත්‌ථි ජෙතවනං අනාථපිණ්‌ඩිකස්‌ස ආරාමො යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි ආචිණ්‌ණං ඛො පනෙතං බුද්‌ධානං භගවන්‌තානං ආගන්‌තුකෙහි භික්‌ඛූහි සද්‌ධිං පටිසම්‌මොදිතුං අථ ඛො භගවා තං භික්‌ඛුං එතදවොච කච්‌චි භික්‌ඛු ඛමනීයං කච්‌චි යාපනීයං කච්‌චිසි අප්‌පකිලමථෙන අද්‌ධානං ආගතො කුතො ච ත්‌වං භික්‌ඛු ආගච්‌ඡසීති ඛමනීයං භගවා යාපනීයං භගවා අප්‌පකිලමථෙන ච අහං භන්‌තෙ අද්‌ධානං ආගතො ඉධාහං භන්‌තෙ කාසීසු වස්‌සංවුට්‌ඨො සාවත්‌ථිං ආගච්‌ඡන්‌තො භගවන්‌තං දස්‌සනාය යෙන කීටාගිරි තදවසරිං අථ ඛ්‌වාහං භන්‌තෙ පුබ්‌බණ්‌හසමයං නිවාසෙත්‌වා පත්‌තචීවරමාදාය කීටාගිරිං පිණ්‌ඩාය පාවිසිං අද්‌දසා ඛො මං භන්‌තෙ අඤ්‌ඤතරො උපාසකො කීටාගිරිස්‌මිං පිණ්‌ඩාය චරන්‌තං දිස්‌වාන යෙනාහං තෙනුපසඞ්‌කමි උපසඞ්‌කමිත්‌වා මං අභිවාදෙත්‌වා එතදවොච අපි භන්‌තෙ පිණ්‌ඩො ලබ්‌භතීති න ඛො ආවුසො පිණ්‌ඩො ලබ්‌භතීති එහි භන්‌තෙ ඝරං ගමිස්‌සාමාති අථ ඛො භන්‌තෙ සො උපාසකො මං ඝරං නෙත්‌වා භොජෙත්‌වා එතදවොච කහං භන්‌තෙ අය්‍යො ගමිස්‌සතීති සාවත්‌ථිං ඛො අහං ආවුසො ගමිස්‌සාමි භගවන්‌තං දස්‌සනායාති තෙන හි භන්‌තෙ මම වචනෙන භගවතො පාදෙ සිරසා වන්‌ද එවඤ්‌ච වදෙහි දුට්‌ඨො භන්‌තෙ කීටාගිරිස්‌මිං ආවාසො අස්‌සජිපුනබ්‌බසුකා නාම කීටාගිරිස්‌මිං ආවාසිකා අලජ්‌ජිනො පාපභික්‌ඛූ තෙ එවරූපං අනාචාරං ආචරන්‌ති මාලාවච්‌ඡං රොපෙන්‌තිපි රොපාපෙන්‌තිපි…පෙ … විවිධම්‌පි අනාචාරං ආචරන්‌ති යෙපි තෙ භන්‌තෙ මනුස්‌සා පුබ්‌බෙ සද්‌ධා අහෙසුං පසන්‌නා තෙපි එතරහි අස්‌සද්‌ධා අප්‌පසන්‌නා යානිපි තානි සඞ්‌ඝස්‌ස පුබ්‌බෙ දානපථානි තානිපි එතරහි උපච්‌ඡින්‌නානි රිඤ්‌චන්‌ති පෙසලා භික්‌ඛූ නිවසන්‌ති පාපභික්‌ඛූ සාධු භන්‌තෙ භගවා කීටාගිරිං භික්‌ඛූ පහිණෙය්‍ය යථායං කීටාගිරිස්‌මිං ආවාසො සණ්‌ඨහෙය්‍යාති තතො අහං භගවා ආගච්‌ඡාමීති>
    text <23>, <අථ ඛො භගවා එතස්‌මිං නිදානෙ එතස්‌මිං පකරණෙ භික්‌ඛුසඞ්‌ඝං සන්‌නිපාතාපෙත්‌වා භික්‌ඛූ පටිපුච්‌ඡි සච්‌චං කිර භික්‌ඛවෙ අස්‌සජිපුනබ්‌බසුකා නාම කීටාගිරිස්‌මිං ආවාසිකා අලජ්‌ජිනො පාපභික්‌ඛූ තෙ එවරූපං අනාචාරං ආචරන්‌ති මාලාවච්‌ඡං රොපෙන්‌තිපි…පෙ … විවිධම්‌පි අනාචාරං ආචරන්‌ති යෙපි තෙ මනුස්‌සා පුබ්‌බෙ සද්‌ධා අහෙසුං පසන්‌නා තෙපි එතරහි අස්‌සද්‌ධා අප්‌පසන්‌නා යානිපි තානි සඞ්‌ඝස්‌ස පුබ්‌බෙ දානපථානි තානිපි එතරහි උපච්‌ඡින්‌නානි රිඤ්‌චන්‌ති පෙසලා භික්‌ඛූ නිවසන්‌ති පාපභික්‌ඛූති සච්‌චං භගවාති විගරහි බුද්‌ධො භගවා අනනුච්‌ඡවිකං…පෙ … කථඤ්‌හි නාම තෙ භික්‌ඛවෙ මොඝපුරිසා එවරූපං අනාචාරං ආචරිස්‌සන්‌ති මාලාවච්‌ඡං රොපෙස්‌සන්‌තිපි රොපාපෙස්‌සන්‌තිපි සිඤ්‌චිස්‌සන්‌තිපි සිඤ්‌චාපෙස්‌සන්‌තිපි ඔචිනිස්‌සන්‌තිපි ඔචිනාපෙස්‌සන්‌තිපි ගන්‌ථෙස්‌සන්‌තිපි ගන්‌ථාපෙස්‌සන්‌තිපි එකතොවණ්‌ටිකමාලං කරිස්‌සන්‌තිපි කාරාපෙස්‌සන්‌තිපි උභතොවණ්‌ටිකමාලං කරිස්‌සන්‌තිපි කාරාපෙස්‌සන්‌තිපි මඤ්‌ජරිකං කරිස්‌සන්‌තිපි කාරාපෙස්‌සන්‌තිපි විධූතිකං කරිස්‌සන්‌තිපි කාරාපෙස්‌සන්‌තිපි වටංසකං කරිස්‌සන්‌තිපි කාරාපෙස්‌සන්‌තිපි ආවෙළං කරිස්‌සන්‌තිපි කාරාපෙස්‌සන්‌තිපි උරච්‌ඡදං කරිස්‌සන්‌තිපි කාරාපෙස්‌සන්‌තිපි තෙ කුලිත්‌ථීනං කුලධීතානං කුලකුමාරීනං කුලසුණ්‌හානං කුලදාසීනං එකතොවණ්‌ටිකමාලං හරිස්‌සන්‌තිපි හරාපෙස්‌සන්‌තිපි උභතොවණ්‌ටිකමාලං හරිස්‌සන්‌තිපි හරාපෙස්‌සන්‌තිපි මඤ්‌ජරිකං හරිස්‌සන්‌තිපි හරාපෙස්‌සන්‌තිපි විධූතිකං හරිස්‌සන්‌තිපි හරාපෙස්‌සන්‌තිපි වටංසකං හරිස්‌සන්‌තිපි හරාපෙස්‌සන්‌තිපි ආවෙළං හරිස්‌සන්‌තිපි හරාපෙස්‌සන්‌තිපි උරච්‌ඡදං හරිස්‌සන්‌තිපි හරාපෙස්‌සන්‌තිපි තෙ කුලිත්‌ථීහි කුලධීතාහි කුලකුමාරීහි කුලසුණ්‌හාහි කුලදාසීහි සද්‌ධිං එකභාජනෙපි භුඤ්‌ජිස්‌සන්‌ති එකථාලකෙපි පිවිස්‌සන්‌ති එකාසනෙපි නිසීදිස්‌සන්‌ති එකමඤ්‌චෙපි තුවට්‌ටිස්‌සන්‌ති එකත්‌ථරණාපි තුවට්‌ටිස්‌සන්‌ති එකපාවුරණාපි තුවට්‌ටිස්‌සන්‌ති එකත්‌ථරණපාවුරණාපි තුවට්‌ටිස්‌සන්‌ති විකාලෙපි භුඤ්‌ජිස්‌සන්‌ති මජ්‌ජම්‌පි පිවිස්‌සන්‌ති මාලාගන්‌ධවිලෙපනම්‌පි ධාරෙස්‌සන්‌ති නච්‌චිස්‌සන්‌තිපි ගායිස්‌සන්‌තිපි වාදෙස්‌සන්‌තිපි ලාසෙස්‌සන්‌තිපි නච්‌චන්‌තියාපි නච්‌චිස්‌සන්‌ති නච්‌චන්‌තියාපි ගායිස්‌සන්‌ති නච්‌චන්‌තියාපි වාදෙස්‌සන්‌ති නච්‌චන්‌තියාපි ලාසෙස්‌සන්‌ති ගායන්‌තියාපි නච්‌චිස්‌සන්‌ති ගායන්‌තියාපි ගායිස්‌සන්‌ති ගායන්‌තියාපි වාදෙස්‌සන්‌ති ගායන්‌තියාපි ලාසෙස්‌සන්‌ති වාදෙන්‌තියාපි නච්‌චිස්‌සන්‌ති වාදෙන්‌තියාපි ගායිස්‌සන්‌ති වාදෙන්‌තියාපි වාදෙස්‌සන්‌ති වාදෙන්‌තියාපි ලාසෙස්‌සන්‌ති ලාසෙන්‌තියාපි නච්‌චිස්‌සන්‌ති ලාසෙන්‌තියාපි ගායිස්‌සන්‌ති ලාසෙන්‌තියාපි වාදෙස්‌සන්‌ති ලාසෙන්‌තියාපි ලාසෙස්‌සන්‌ති අට්‌ඨපදෙපි කීළිස්‌සන්‌ති දසපදෙපි කීළිස්‌සන්‌ති ආකාසෙපි කීළිස්‌සන්‌ති පරිහාරපථෙපි කීළිස්‌සන්‌ති සන්‌තිකායපි කීළිස්‌සන්‌ති ඛලිකායපි කීළිස්‌සන්‌ති ඝටිකායපි කීළිස්‌සන්‌ති සලාකහත්‌ථෙනපි කීළිස්‌සන්‌ති අක්‌ඛෙනපි කීළිස්‌සන්‌ති පඞ්‌ගචීරෙනපි කීළිස්‌සන්‌ති වඞ්‌කකෙනපි කීළිස්‌සන්‌ති මොක්‌ඛචිකායපි කීළිස්‌සන්‌ති චිඞ්‌ගුලකෙනපි කීළිස්‌සන්‌ති පත්‌තාළ්‌හකෙනපි කීළිස්‌සන්‌ති රථකෙනපි කීළිස්‌සන්‌ති ධනුකෙනපි කීළිස්‌සන්‌ති අක්‌ඛරිකායපි කීළිස්‌සන්‌ති මනෙසිකායපි කීළිස්‌සන්‌ති යථාවජ්‌ජෙනපි කීළිස්‌සන්‌ති හත්‌ථිස්‌මිම්‌පි සික්‌ඛිස්‌සන්‌ති අස්‌සස්‌මිම්‌පි සික්‌ඛිස්‌සන්‌ති රථස්‌මිම්‌පි සික්‌ඛිස්‌සන්‌ති ධනුස්‌මිම්‌පි සික්‌ඛිස්‌සන්‌ති ථරුස්‌මිම්‌පි සික්‌ඛිස්‌සන්‌ති හත්‌ථිස්‌සපි පුරතො ධාවිස්‌සන්‌ති අස්‌සස්‌සපි පුරතො ධාවිස්‌සන්‌ති රථස්‌සපි පුරතො ධාවිස්‌සන්‌තිපි ආධාවිස්‌සන්‌තිපි උස්‌සෙළෙස්‌සන්‌තිපි අප්‌ඵොටෙස්‌සන්‌තිපි නිබ්‌බුජ්‌ඣිස්‌සන්‌තිපි මුට්‌ඨීහිපි යුජ්‌ඣිස්‌සන්‌ති රඞ්‌ගමජ්‌ඣෙපි සඞ්‌ඝාටිං පත්‌ථරිත්‌වා නච්‌චකිං එවං වක්‌ඛන්‌ති ඉධ භගිනි නච්‌චස්‌සූති නලාටිකම්‌පි දස්‌සන්‌ති විවිධම්‌පි අනාචාරං ආචරිස්‌සන්‌ති නෙතං භික්‌ඛවෙ අප්‌පසන්‌නානං වා පසාදාය…පෙ … විගරහිත්‌වා…පෙ … ධම්‌මිං කථං කත්‌වා සාරිපුත්‌තමොග්‌ගල්‌ලානෙ ආමන්‌තෙසි ගච්‌ඡථ තුම්‌හෙ සාරිපුත්‌තා කීටාගිරිං ගන්‌ත්‌වා අස්‌සජිපුනබ්‌බසුකානං භික්‌ඛූනං කීටාගිරිස්‌මා පබ්‌බාජනීයකම්‌මං කරොථ තුම්‌හාකං එතෙ සද්‌ධිවිහාරිනොති>
    text <කථං මයං භන්‌තෙ අස්‌සජිපුනබ්‌බසුකානං භික්‌ඛූනං කීටාගිරිස්‌මා පබ්‌බාජනීයකම්‌මං කරොම චණ්‌ඩා තෙ භික්‌ඛූ ඵරුසාති තෙන හි තුම්‌හෙ සාරිපුත්‌තා බහුකෙහි භික්‌ඛූහි සද්‌ධිං ගච්‌ඡථාති එවං භන්‌තෙති ඛො සාරිපුත්‌තමොග්‌ගල්‌ලානා භගවතො පච්‌චස්‌සොසුං එවඤ්‌ච පන භික්‌ඛවෙ කාතබ්‌බං පඨමං අස්‌සජිපුනබ්‌බසුකා භික්‌ඛූ චොදෙතබ්‌බා චොදෙත්‌වා සාරෙතබ්‌බා සාරෙත්‌වා ආපත්‌තිං ආරොපෙතබ්‌බා ආපත්‌තිං ආරොපෙත්‌වා බ්‍යත්‌තෙන භික්‌ඛුනා පටිබලෙන සඞ්‌ඝො ඤාපෙතබ්‌බො>
    text <24>, <සුණාතු මෙ භන්‌තෙ සඞ්‌ඝො ඉමෙ අස්‌සජිපුනබ්‌බසුකා භික්‌ඛූ කුලදූසකා පාපසමාචාරා ඉමෙසං පාපකා සමාචාරා දිස්‌සන්‌ති චෙව සුය්‍යන්‌ති ච කුලානි ච ඉමෙහි දුට්‌ඨානි දිස්‌සන්‌ති චෙව සුය්‍යන්‌ති ච යදි සඞ්‌ඝස්‌ස පත්‌තකල්‌ලං සඞ්‌ඝො අස්‌සජිපුනබ්‌බසුකානං භික්‌ඛූනං කීටාගිරිස්‌මා පබ්‌බාජනීයකම්‌මං කරෙය්‍ය න අස්‌සජිපුනබ්‌බසුකෙහි භික්‌ඛූහි කීටාගිරිස්‌මිං වත්‌ථබ්‌බන්‌ති එසා ඤත්‌ති>
    text <සුණාතු මෙ භන්‌තෙ සඞ්‌ඝො ඉමෙ අස්‌සජිපුනබ්‌බසුකා භික්‌ඛූ කුලදූසකා පාපසමාචාරා ඉමෙසං පාපකා සමාචාරා දිස්‌සන්‌ති චෙව සුය්‍යන්‌ති ච කුලානි ච ඉමෙහි දුට්‌ඨානි දිස්‌සන්‌ති චෙව සුය්‍යන්‌ති ච සඞ්‌ඝො අස්‌සජිපුනබ්‌බසුකානං භික්‌ඛූනං කීටාගිරිස්‌මා පබ්‌බාජනීයකම්‌මං කරොති න අස්‌සජිපුනබ්‌බසුකෙහි භික්‌ඛූහි කීටාගිරිස්‌මිං වත්‌ථබ්‌බන්‌ති යස්‌සායස්‌මතො ඛමති අස්‌සජිපුනබ්‌බසුකානං භික්‌ඛූනං කීටාගිරිස්‌මා පබ්‌බාජනීයස්‌ස කම්‌මස්‌ස කරණං න අස්‌සජිපුනබ්‌බසුකෙහි භික්‌ඛූහි කීටාගිරිස්‌මිං වත්‌ථබ්‌බන්‌ති සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <දුතියම්‌පි එතමත්‌ථං වදාමි…පෙ … තතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො ඉමෙ අස්‌සජිපුනබ්‌බසුකා භික්‌ඛූ කුලදූසකා පාපසමාචාරා ඉමෙසං පාපකා සමාචාරා දිස්‌සන්‌ති චෙව සුය්‍යන්‌ති ච කුලානි ච ඉමෙහි දුට්‌ඨානි දිස්‌සන්‌ති චෙව සුය්‍යන්‌ති ච සඞ්‌ඝො අස්‌සජිපුනබ්‌බසුකානං භික්‌ඛූනං කීටාගිරිස්‌මා පබ්‌බාජනීයකම්‌මං කරොති න අස්‌සජිපුනබ්‌බසුකෙහි භික්‌ඛූහි කීටාගිරිස්‌මිං වත්‌ථබ්‌බන්‌ති යස්‌සායස්‌මතො ඛමති අස්‌සජිපුනබ්‌බසුකානං භික්‌ඛූනං කීටාගිරිස්‌මා පබ්‌බාජනීයස්‌ස කම්‌මස්‌ස කරණං න අස්‌සජිපුනබ්‌බසුකෙහි භික්‌ඛූහි කීටාගිරිස්‌මිං වත්‌ථබ්‌බන්‌ති සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <කතං සඞ්‌ඝෙන අස්‌සජිපුනබ්‌බසුකානං භික්‌ඛූනං කීටාගිරිස්‌මා පබ්‌බාජනීයකම්‌මං න අස්‌සජිපුනබ්‌බසුකෙහි භික්‌ඛූහි කීටාගිරිස්‌මිං වත්‌ථබ්‌බන්‌ති ඛමති සඞ්‌ඝස්‌ස තස්‌මා තුණ්‌හී එවමෙතං ධාරයාමීති>
  text <අධම්‌මකම්‌මද්‌වාදසකං>
    text <25>, <තීහි භික්‌ඛවෙ අඞ්‌ගෙහි සමන්‌නාගතං පබ්‌බාජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අසම්‌මුඛා කතං හොති අප්‌පටිපුච්‌ඡා කතං හොති අප්‌පටිඤ්‌ඤාය කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං පබ්‌බාජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං පබ්‌බාජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අනාපත්‌තියා කතං හොති අදෙසනාගාමිනියා ආපත්‌තියා කතං හොති දෙසිතාය ආපත්‌තියා කතං හොති…පෙ … අචොදෙත්‌වා කතං හොති අසාරෙත්‌වා කතං හොති ආපත්‌තිං අනාරොපෙත්‌වා කතං හොති…පෙ … අසම්‌මුඛා කතං හොති අධම්‌මෙන කතං හොති වග්‌ගෙන කතං හොති…පෙ … අප්‌පටිපුච්‌ඡා කතං හොති අධම්‌මෙන කතං හොති වග්‌ගෙන කතං හොති…පෙ … අප්‌පටිඤ්‌ඤාය කතං හොති අධම්‌මෙන කතං හොති වග්‌ගෙන කතං හොති…පෙ … අනාපත්‌තියා කතං හොති අධම්‌මෙන කතං හොති වග්‌ගෙන කතං හොති…පෙ … අදෙසනාගාමිනියා ආපත්‌තියා කතං හොති අධම්‌මෙන කතං හොති වග්‌ගෙන කතං හොති…පෙ … දෙසිතාය ආපත්‌තියා කතං හොති අධම්‌මෙන කතං හොති වග්‌ගෙන කතං හොති…පෙ … අචොදෙත්‌වා කතං හොති අධම්‌මෙන කතං හොති වග්‌ගෙන කතං හොති …පෙ … අසාරෙත්‌වා කතං හොති අධම්‌මෙන කතං හොති වග්‌ගෙන කතං හොති…පෙ … ආපත්‌තිං අනාරොපෙත්‌වා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං පබ්‌බාජනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    stand <අධම්‌මකම්‌මද්‌වාදසකං නිට්‌ඨිතං>
  text <ධම්‌මකම්‌මද්‌වාදසකං>
    text <26>, <තීහි භික්‌ඛවෙ අඞ්‌ගෙහි සමන්‌නාගතං පබ්‌බාජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච සම්‌මුඛා කතං හොති පටිපුච්‌ඡා කතං හොති පටිඤ්‌ඤාය කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං පබ්‌බාජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං පබ්‌බාජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච ආපත්‌තියා කතං හොති දෙසනාගාමිනියා ආපත්‌තියා කතං හොති අදෙසිතාය ආපත්‌තියා කතං හොති…පෙ … චොදෙත්‌වා කතං හොති සාරෙත්‌වා කතං හොති ආපත්‌තිං ආරොපෙත්‌වා කතං හොති…පෙ … සම්‌මුඛා කතං හොති ධම්‌මෙන කතං හොති සමග්‌ගෙන කතං හොති…පෙ … පටිපුච්‌ඡා කතං හොති ධම්‌මෙන කතං හොති සමග්‌ගෙන කතං හොති…පෙ … පටිඤ්‌ඤාය කතං හොති ධම්‌මෙන කතං හොති සමග්‌ගෙන කතං හොති…පෙ … ආපත්‌තියා කතං හොති ධම්‌මෙන කතං හොති සමග්‌ගෙන කතං හොති…පෙ … දෙසනාගාමිනියා ආපත්‌තියා කතං හොති ධම්‌මෙන කතං හොති සමග්‌ගෙන කතං හොති…පෙ … අදෙසිතාය ආපත්‌තියා කතං හොති ධම්‌මෙන කතං හොති සමග්‌ගෙන කතං හොති…පෙ … චොදෙත්‌වා කතං හොති ධම්‌මෙන කතං හොති සමග්‌ගෙන කතං හොති…පෙ … සාරෙත්‌වා කතං හොති ධම්‌මෙන කතං හොති සමග්‌ගෙන කතං හොති…පෙ … ආපත්‌තිං ආරොපෙත්‌වා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං පබ්‌බාජනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    stand <ධම්‌මකම්‌මද්‌වාදසකං නිට්‌ඨිතං>
  text <ආකඞ්‌ඛමානචුද්‌දසකං>
    text <27>, <තීහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය භණ්‌ඩනකාරකො හොති කලහකාරකො විවාදකාරකො භස්‌සකාරකො සඞ්‌ඝෙ අධිකරණකාරකො බාලො හොති අබ්‍යත්‌තො ආපත්‌තිබහුලො අනපදානො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය අධිසීලෙ සීලවිපන්‌නො හොති අජ්‌ඣාචාරෙ ආචාරවිපන්‌නො හොති අතිදිට්‌ඨියා දිට්‌ඨිවිපන්‌නො හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය බුද්‌ධස්‌ස අවණ්‌ණං භාසති ධම්‌මස්‌ස අවණ්‌ණං භාසති සඞ්‌ඝස්‌ස අවණ්‌ණං භාසති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය කායිකෙන දවෙන සමන්‌නාගතො හොති වාචසිකෙන දවෙන සමන්‌නාගතො හොති කායිකවාචසිකෙන දවෙන සමන්‌නාගතො හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය කායිකෙන අනාචාරෙන සමන්‌නාගතො හොති වාචසිකෙන අනාචාරෙන සමන්‌නාගතො හොති කායිකවාචසිකෙන අනාචාරෙන සමන්‌නාගතො හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය කායිකෙන උපඝාතිකෙන සමන්‌නාගතො හොති වාචසිකෙන උපඝාතිකෙන සමන්‌නාගතො හොති කායිකවාචසිකෙන උපඝාතිකෙන සමන්‌නාගතො හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය කායිකෙන මිච්‌ඡාජීවෙන සමන්‌නාගතො හොති වාචසිකෙන මිච්‌ඡාජීවෙන සමන්‌නාගතො හොති කායිකවාචසිකෙන මිච්‌ඡාජීවෙන සමන්‌නාගතො හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය>
    text <තිණ්‌ණං භික්‌ඛවෙ භික්‌ඛූනං ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය එකො භණ්‌ඩනකාරකො හොති කලහකාරකො විවාදකාරකො භස්‌සකාරකො සඞ්‌ඝෙ අධිකරණකාරකො එකො බාලො හොති අබ්‍යත්‌තො ආපත්‌තිබහුලො අනපදානො එකො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය එකො අධිසීලෙ සීලවිපන්‌නො හොති එකො අජ්‌ඣාචාරෙ ආචාරවිපන්‌නො හොති එකො අතිදිට්‌ඨියා දිට්‌ඨිවිපන්‌නො හොති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය එකො බුද්‌ධස්‌ස අවණ්‌ණං භාසති එකො ධම්‌මස්‌ස අවණ්‌ණං භාසති එකො සඞ්‌ඝස්‌ස අවණ්‌ණං භාසති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය එකො කායිකෙන දවෙන සමන්‌නාගතො හොති එකො වාචසිකෙන දවෙන සමන්‌නාගතො හොති එකො කායිකවාචසිකෙන දවෙන සමන්‌නාගතො හොති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය එකො කායිකෙන අනාචාරෙන සමන්‌නාගතො හොති එකො වාචසිකෙන අනාචාරෙන සමන්‌නාගතො හොති එකො කායිකවාචසිකෙන අනාචාරෙන සමන්‌නාගතො හොති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය එකො කායිකෙන උපඝාතිකෙන සමන්‌නාගතො හොති එකො වාචසිකෙන උපඝාතිකෙන සමන්‌නාගතො හොති එකො කායිකවාචසිකෙන උපඝාතිකෙන සමන්‌නාගතො හොති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය එකො කායිකෙන මිච්‌ඡාජීවෙන සමන්‌නාගතො හොති එකො වාචසිකෙන මිච්‌ඡාජීවෙන සමන්‌නාගතො හොති එකො කායිකවාචසිකෙන මිච්‌ඡාජීවෙන සමන්‌නාගතො හොති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පබ්‌බාජනීයකම්‌මං කරෙය්‍ය>
    stand <ආකඞ්‌ඛමානචුද්‌දසකං නිට්‌ඨිතං>
  text <අට්‌ඨාරසවත්‌තං>
    text <28>, <පබ්‌බාජනීයකම්‌මකතෙන භික්‌ඛවෙ භික්‌ඛුනා සම්‌මා වත්‌තිතබ්‌බං තත්‍රායං සම්‌මාවත්‌තනා න උපසම්‌පාදෙතබ්‌බං න නිස්‌සයො දාතබ්‌බො න සාමණෙරො උපට්‌ඨාපෙතබ්‌බො න භික්‌ඛුනොවාදකසම්‌මුති සාදිතබ්‌බා සම්‌මතෙනපි භික්‌ඛුනියො න ඔවදිතබ්‌බා යාය ආපත්‌තියා සඞ්‌ඝෙන පබ්‌බාජනීයකම්‌මං කතං හොති සා ආපත්‌ති න ආපජ්‌ජිතබ්‌බා අඤ්‌ඤා වා තාදිසිකා තතො වා පාපිට්‌ඨතරා කම්‌මං න ගරහිතබ්‌බං කම්‌මිකා න ගරහිතබ්‌බා න පකතත්‌තස්‌ස භික්‌ඛුනො උපොසථො ඨපෙතබ්‌බො න පවාරණා ඨපෙතබ්‌බා න සවචනීයං කාතබ්‌බං න අනුවාදො පට්‌ඨපෙතබ්‌බො න ඔකාසො කාරෙතබ්‌බො න චොදෙතබ්‌බො න සාරෙතබ්‌බො න භික්‌ඛූහි සම්‌පයොජෙතබ්‌බන්‌ති>
    stand <පබ්‌බාජනීයකම්‌මෙ අට්‌ඨාරසවත්‌තං නිට්‌ඨිතං>
    text <29>, <අථ ඛො සාරිපුත්‌තමොග්‌ගල්‌ලානප්‌පමුඛො භික්‌ඛුසඞ්‌ඝො කීටාගිරිං ගන්‌ත්‌වා අස්‌සජිපුනබ්‌බසුකානං භික්‌ඛූනං කීටාගිරිස්‌මා පබ්‌බාජනීයකම්‌මං අකාසි න අස්‌සජිපුනබ්‌බසුකෙහි භික්‌ඛූහි කීටාගිරිස්‌මිං වත්‌ථබ්‌බන්‌ති තෙ සඞ්‌ඝෙන පබ්‌බාජනීයකම්‌මකතා න සම්‌මා වත්‌තන්‌ති න ලොමං පාතෙන්‌ති න නෙත්‌ථාරං වත්‌තන්‌ති න භික්‌ඛූ ඛමාපෙන්‌ති අක්‌කොසන්‌ති පරිභාසන්‌ති ඡන්‌දගාමිතා දොසගාමිතා මොහගාමිතා භයගාමිතා පාපෙන්‌ති පක්‌කමන්‌තිපි විබ්‌භමන්‌තිපි යෙ තෙ භික්‌ඛූ අප්‌පිච්‌ඡා…පෙ … තෙ උජ්‌ඣායන්‌ති ඛිය්‍යන්‌ති විපාචෙන්‌ති කථඤ්‌හි නාම අස්‌සජිපුනබ්‌බසුකා භික්‌ඛූ සඞ්‌ඝෙන පබ්‌බාජනීයකම්‌මකතා න සම්‌මා වත්‌තිස්‌සන්‌ති න ලොමං පාතෙස්‌සන්‌ති න නෙත්‌ථාරං වත්‌තිස්‌සන්‌ති න භික්‌ඛූ ඛමාපෙස්‌සන්‌ති අක්‌කොසිස්‌සන්‌ති පරිභාසිස්‌සන්‌ති ඡන්‌දගාමිතා දොසගාමිතා මොහගාමිතා භයගාමිතා පාපෙස්‌සන්‌ති පක්‌කමිස්‌සන්‌තිපි විබ්‌භමිස්‌සන්‌තිපීති අථ ඛො තෙ භික්‌ඛූ භගවතො එතමත්‌ථං ආරොචෙසුං>
    text <අථ ඛො භගවා එතස්‌මිං නිදානෙ එතස්‌මිං පකරණෙ භික්‌ඛුසඞ්‌ඝං සන්‌නිපාතාපෙත්‌වා භික්‌ඛූ පටිපුච්‌ඡි සච්‌චං කිර භික්‌ඛවෙ අස්‌සජිපුනබ්‌බසුකා භික්‌ඛූ සඞ්‌ඝෙන පබ්‌බාජනීයකම්‌මකතා න සම්‌මා වත්‌තන්‌ති න ලොමං පාතෙන්‌ති න නෙත්‌ථාරං වත්‌තන්‌ති න භික්‌ඛූ ඛමාපෙන්‌ති අක්‌කොසන්‌ති පරිභාසන්‌ති ඡන්‌දගාමිතා දොසගාමිතා මොහගාමිතා භයගාමිතා පාපෙන්‌ති පක්‌කමන්‌තිපි විබ්‌භමන්‌තිපීති සච්‌චං භගවාති විගරහි බුද්‌ධො භගවා අනනුච්‌ඡවිකං …පෙ … කථඤ්‌හි නාම තෙ භික්‌ඛවෙ මොඝපුරිසා සඞ්‌ඝෙන පබ්‌බාජනීයකම්‌මකතා න සම්‌මා වත්‌තිස්‌සන්‌ති න ලොමං පාතෙස්‌සන්‌ති න නෙත්‌ථාරං වත්‌තිස්‌සන්‌ති න භික්‌ඛූ ඛමාපෙස්‌සන්‌ති අක්‌කොසිස්‌සන්‌ති පරිභාසිස්‌සන්‌ති ඡන්‌දගාමිතා දොසගාමිතා මොහගාමිතා භයගාමිතා පාපෙස්‌සන්‌ති පක්‌කමිස්‌සන්‌තිපි විබ්‌භමිස්‌සන්‌තිපි නෙතං භික්‌ඛවෙ අප්‌පසන්‌නානං වා පසාදාය…පෙ … විගරහිත්‌වා…පෙ … ධම්‌මිං කථං කත්‌වා භික්‌ඛූ ආමන්‌තෙසි තෙන හි භික්‌ඛවෙ සඞ්‌ඝො පබ්‌බාජනීයකම්‌මං පටිප්‌පස්‌සම්‌භෙතු>
  text <නප්‌පටිප්‌පස්‌සම්‌භෙතබ්‌බඅට්‌ඨාරසකං>
    text <30>, <පඤ්‌චහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො පබ්‌බාජනීයකම්‌මං නප්‌පටිප්‌පස්‌සම්‌භෙතබ්‌බං උපසම්‌පාදෙති නිස්‌සයං දෙති සාමණෙරං උපට්‌ඨාපෙති භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො ඔවදති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පබ්‌බාජනීයකම්‌මං නප්‌පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පබ්‌බාජනීයකම්‌මං නප්‌පටිප්‌පස්‌සම්‌භෙතබ්‌බං යාය ආපත්‌තියා සඞ්‌ඝෙන පබ්‌බාජනීයකම්‌මං කතං හොති තං ආපත්‌තිං ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං ගරහති කම්‌මිකෙ ගරහති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පබ්‌බාජනීයකම්‌මං නප්‌පටිප්‌පස්‌සම්‌භෙතබ්‌බං>
    text <අට්‌ඨහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො පබ්‌බාජනීයකම්‌මං නප්‌පටිප්‌පස්‌සම්‌භෙතබ්‌බං පකතත්‌තස්‌ස භික්‌ඛුනො උපොසථං ඨපෙති පවාරණං ඨපෙති සවචනීයං කරොති අනුවාදං පට්‌ඨපෙති ඔකාසං කාරෙති චොදෙති සාරෙති භික්‌ඛූහි සම්‌පයොජෙති ඉමෙහි ඛො භික්‌ඛවෙ අට්‌ඨහඞ්‌ගෙහි සමන්‌නාගතස්‌ස භික්‌ඛුනො පබ්‌බාජනීයකම්‌මං නප්‌පටිප්‌පස්‌සම්‌භෙතබ්‌බං>
    stand <පබ්‌බාජනීයකම්‌මෙ නප්‌පටිප්‌පස්‌සම්‌භෙතබ්‌බඅට්‌ඨාරසකං නිට්‌ඨිතං>
  text <පටිප්‌පස්‌සම්‌භෙතබ්‌බඅට්‌ඨාරසකං>
    text <31>, <පඤ්‌චහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො පබ්‌බාජනීයකම්‌මං පටිප්‌පස්‌සම්‌භෙතබ්‌බං න උපසම්‌පාදෙති න නිස්‌සයං දෙති න සාමණෙරං උපට්‌ඨාපෙති න භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො න ඔවදති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පබ්‌බාජනීයකම්‌මං පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පබ්‌බාජනීයකම්‌මං පටිප්‌පස්‌සම්‌භෙතබ්‌බං යාය ආපත්‌තියා සඞ්‌ඝෙන පබ්‌බාජනීයකම්‌මං කතං හොති තං ආපත්‌තිං න ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං න ගරහති කම්‌මිකෙ න ගරහති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පබ්‌බාජනීයකම්‌මං පටිප්‌පස්‌සම්‌භෙතබ්‌බං>
    text <අට්‌ඨහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො පබ්‌බාජනීයකම්‌මං පටිප්‌පස්‌සම්‌භෙතබ්‌බං න පකතත්‌තස්‌ස භික්‌ඛුනො උපොසථං ඨපෙති න පවාරණං ඨපෙති න සවචනීයං කරොති න අනුවාදං පට්‌ඨපෙති න ඔකාසං කාරෙති න චොදෙති න සාරෙති න භික්‌ඛූහි සම්‌පයොජෙති ඉමෙහි ඛො භික්‌ඛවෙ අට්‌ඨහඞ්‌ගෙහි සමන්‌නාගතස්‌ස භික්‌ඛුනො පබ්‌බාජනීයකම්‌මං පටිප්‌පස්‌සම්‌භෙතබ්‌බං>
    stand <පබ්‌බාජනීයකම්‌මෙ පටිප්‌පස්‌සම්‌භෙතබ්‌බඅට්‌ඨාරසකං නිට්‌ඨිතං>
    text <32>, <එවඤ්‌ච පන භික්‌ඛවෙ පටිප්‌පස්‌සම්‌භෙතබ්‌බං තෙන භික්‌ඛවෙ පබ්‌බාජනීයකම්‌මකතෙන භික්‌ඛුනා සඞ්‌ඝං උපසඞ්‌කමිත්‌වා එකංසං උත්‌තරාසඞ්‌ගං කරිත්‌වා වුඩ්‌ඪානං භික්‌ඛූනං පාදෙ වන්‌දිත්‌වා උක්‌කුටිකං නිසීදිත්‌වා අඤ්‌ජලිං පග්‌ගහෙත්‌වා එවමස්‌ස වචනීයො අහං භන්‌තෙ සඞ්‌ඝෙන පබ්‌බාජනීයකම්‌මකතො සම්‌මා වත්‌තාමි ලොමං පාතෙමි නෙත්‌ථාරං වත්‌තාමි පබ්‌බාජනීයස්‌ස කම්‌මස්‌ස පටිප්‌පස්‌සද්‌ධිං යාචාමීති දුතියම්‌පි යාචිතබ්‌බා තතියම්‌පි යාචිතබ්‌බා බ්‍යත්‌තෙන භික්‌ඛුනා පටිබලෙන සඞ්‌ඝො ඤාපෙතබ්‌බො>
    text <සුණාතු මෙ භන්‌තෙ සඞ්‌ඝො අයං ඉත්‌ථන්‌නාමො භික්‌ඛු සඞ්‌ඝෙන පබ්‌බාජනීයකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති පබ්‌බාජනීයස්‌ස කම්‌මස්‌ස පටිප්‌පස්‌සද්‌ධිං යාචති යදි සඞ්‌ඝස්‌ස පත්‌තකල්‌ලං සඞ්‌ඝො ඉත්‌ථන්‌නාමස්‌ස භික්‌ඛුනො පබ්‌බාජනීයකම්‌මං පටිප්‌පස්‌සම්‌භෙය්‍ය එසා ඤත්‌ති>
    text <සුණාතු මෙ භන්‌තෙ සඞ්‌ඝො අයං ඉත්‌ථන්‌නාමො භික්‌ඛු සඞ්‌ඝෙන පබ්‌බාජනීයකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති පබ්‌බාජනීයස්‌ස කම්‌මස්‌ස පටිප්‌පස්‌සද්‌ධිං යාචති සඞ්‌ඝො ඉත්‌ථන්‌නාමස්‌ස භික්‌ඛුනො පබ්‌බාජනීයකම්‌මං පටිප්‌පස්‌සම්‌භෙති යස්‌සායස්‌මතො ඛමති ඉත්‌ථන්‌නාමස්‌ස භික්‌ඛුනො පබ්‌බාජනීයස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <දුතියම්‌පි එතමත්‌ථං වදාමි…පෙ … තතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො අයං ඉත්‌ථන්‌නාමො භික්‌ඛු සඞ්‌ඝෙන පබ්‌බාජනීයකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති පබ්‌බාජනීයස්‌ස කම්‌මස්‌ස පටිප්‌පස්‌සද්‌ධිං යාචති සඞ්‌ඝො ඉත්‌ථන්‌නාමස්‌ස භික්‌ඛුනො පබ්‌බාජනීයකම්‌මං පටිප්‌පස්‌සම්‌භෙති යස්‌සායස්‌මතො ඛමති ඉත්‌ථන්‌නාමස්‌ස භික්‌ඛුනො පබ්‌බාජනීයස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    stand <පටිප්‌පස්‌සද්‌ධං සඞ්‌ඝෙන ඉත්‌ථන්‌නාමස්‌ස භික්‌ඛුනො පබ්‌බාජනීයකම්‌මං ඛමති සඞ්‌ඝස්‌ස තස්‌මා>
    text <තුණ්‌හී එවමෙතං ධාරයාමීති>
    stand <පබ්‌බාජනීයකම්‌මං නිට්‌ඨිතං තතියං>
  text <පටිසාරණීයකම්‌මං>
    text <33>, <තෙන ඛො පන සමයෙන ආයස්‌මා සුධම්‌මො මච්‌ඡිකාසණ්‌ඩෙ චිත්‌තස්‌ස ගහපතිනො ආවාසිකො හොති නවකම්‌මිකො ධුවභත්‌තිකො යදා චිත්‌තො ගහපති සඞ්‌ඝං වා ගණං වා පුග්‌ගලං වා නිමන්‌තෙතුකාමො හොති තදා න ආයස්‌මන්‌තං සුධම්‌මං අනපලොකෙත්‌වා සඞ්‌ඝං වා ගණං වා පුග්‌ගලං වා නිමන්‌තෙති>
    text <තෙන ඛො පන සමයෙන සම්‌බහුලා ථෙරා භික්‌ඛූ ආයස්‌මා ච සාරිපුත්‌තො ආයස්‌මා ච මහාමොග්‌ගල්‌ලානො ආයස්‌මා ච මහාකච්‌චානො ආයස්‌මා ච මහාකොට්‌ඨිකො ආයස්‌මා ච මහාකප්‌පිනො ආයස්‌මා ච මහාචුන්‌දො ආයස්‌මා ච අනුරුද්‌ධො ආයස්‌මා ච රෙවතො ආයස්‌මා ච උපාලි ආයස්‌මා ච ආනන්‌දො ආයස්‌මා ච රාහුලො කාසීසු චාරිකං චරමානා යෙන මච්‌ඡිකාසණ්‌ඩො තදවසරුං>
    text <අස්‌සොසි ඛො චිත්‌තො ගහපති ථෙරා කිර භික්‌ඛූ මච්‌ඡිකාසණ්‌ඩං අනුප්‌පත්‌තාති අථ ඛො චිත්‌තො ගහපති යෙන ථෙරා භික්‌ඛූ තෙනුපසඞ්‌කමි උපසඞ්‌කමිත්‌වා ථෙරෙ භික්‌ඛූ අභිවාදෙත්‌වා එකමන්‌තං නිසීදි එකමන්‌තං නිසින්‌නං ඛො චිත්‌තං ගහපතිං ආයස්‌මා සාරිපුත්‌තො ධම්‌මියා කථාය සන්‌දස්‌සෙසි සමාදපෙසි සමුත්‌තෙජෙසි සම්‌පහංසෙසි>
    text <අථ ඛො චිත්‌තො ගහපති ආයස්‌මතා සාරිපුත්‌තෙන ධම්‌මියා කථාය සන්‌දස්‌සිතො සමාදපිතො සමුත්‌තෙජිතො සම්‌පහංසිතො ථෙරෙ භික්‌ඛූ එතදවොච අධිවාසෙන්‌තු මෙ භන්‌තෙ ථෙරා ස්‌වාතනාය ආගන්‌තුකභත්‌තන්‌ති අධිවාසෙසුං ඛො ථෙරා භික්‌ඛූ තුණ්‌හීභාවෙන>
    text <අථ ඛො චිත්‌තො ගහපති ථෙරානං භික්‌ඛූනං අධිවාසනං විදිත්‌වා උට්‌ඨායාසනා ථෙරෙ භික්‌ඛූ අභිවාදෙත්‌වා පදක්‌ඛිණං කත්‌වා යෙනායස්‌මා සුධම්‌මො තෙනුපසඞ්‌කමි උපසඞ්‌කමිත්‌වා ආයස්‌මන්‌තං සුධම්‌මං අභිවාදෙත්‌වා එකමන්‌තං අට්‌ඨාසි එකමන්‌තං ඨිතො ඛො චිත්‌තො ගහපති ආයස්‌මන්‌තං සුධම්‌මං එතදවොච අධිවාසෙතු මෙ භන්‌තෙ අය්‍යො සුධම්‌මො ස්‌වාතනාය භත්‌තං සද්‌ධිං ථෙරෙහීති අථ ඛො ආයස්‌මා සුධම්‌මො පුබ්‌බෙ ඛ්‌වායං චිත්‌තො ගහපති යදා සඞ්‌ඝං වා ගණං වා පුග්‌ගලං වා නිමන්‌තෙතුකාමො න මං අනපලොකෙත්‌වා සඞ්‌ඝං වා ගණං වා පුග්‌ගලං වා නිමන්‌තෙති සොදානි මං අනපලොකෙත්‌වා ථෙරෙ භික්‌ඛූ නිමන්‌තෙසි දුට්‌ඨොදානායං චිත්‌තො ගහපති අනපෙක්‌ඛො විරත්‌තරූපො මයීති චිත්‌තං ගහපතිං එතදවොච අලං ගහපති නාධිවාසෙමීති දුතියම්‌පි ඛො…පෙ … තතියම්‌පි ඛො චිත්‌තො ගහපති ආයස්‌මන්‌තං සුධම්‌මං එතදවොච අධිවාසෙතු මෙ භන්‌තෙ අය්‍යො සුධම්‌මො ස්‌වාතනාය භත්‌තං සද්‌ධිං ථෙරෙහීති අලං ගහපති නාධිවාසෙමීති අථ ඛො චිත්‌තො ගහපති කිං මෙ කරිස්‌සති අය්‍යො සුධම්‌මො අධිවාසෙන්‌තො වා අනධිවාසෙන්‌තො වාති ආයස්‌මන්‌තං සුධම්‌මං අභිවාදෙත්‌වා පදක්‌ඛිණං කත්‌වා පක්‌කාමි>
    text <34>, <අථ ඛො චිත්‌තො ගහපති තස්‌සා රත්‌තියා අච්‌චයෙන ථෙරානං භික්‌ඛූනං පණීතං ඛාදනීයං භොජනීයං පටියාදාපෙසි අථ ඛො ආයස්‌මා සුධම්‌මො යංනූනාහං චිත්‌තස්‌ස ගහපතිනො ථෙරානං භික්‌ඛූනං පටියත්‌තං පස්‌සෙය්‍යන්‌ති පුබ්‌බණ්‌හසමයං නිවාසෙත්‌වා පත්‌තචීවරමාදාය යෙන චිත්‌තස්‌ස ගහපතිනො නිවෙසනං තෙනුපසඞ්‌කමි උපසඞ්‌කමිත්‌වා පඤ්‌ඤත්‌තෙ ආසනෙ නිසීදි අථ ඛො චිත්‌තො ගහපති යෙනායස්‌මා සුධම්‌මො තෙනුපසඞ්‌කමි උපසඞ්‌කමිත්‌වා ආයස්‌මන්‌තං සුධම්‌මං අභිවාදෙත්‌වා එකමන්‌තං නිසීදි එකමන්‌තං නිසින්‌නං ඛො චිත්‌තං ගහපතිං ආයස්‌මා සුධම්‌මො එතදවොච පහූතං ඛො තෙ ඉදං ගහපති ඛාදනීයං භොජනීයං පටියත්‌තං එකා ච ඛො ඉධ නත්‌ථි යදිදං තිලසඞ්‌ගුළිකාති බහුම්‌හි වත භන්‌තෙ රතනෙ බුද්‌ධවචනෙ විජ්‌ජමානෙ අය්‍යෙන සුධම්‌මෙන යදෙව කිඤ්‌චි භාසිතං යදිදං තිලසඞ්‌ගුළිකාති භූතපුබ්‌බං භන්‌තෙ දක්‌ඛිණාපථකා වාණිජා පුරත්‌ථිමං ජනපදං අගමංසු වාණිජ්‌ජාය තෙ තතො කුක්‌කුටිං ආනෙසුං අථ ඛො සා භන්‌තෙ කුක්‌කුටී කාකෙන සද්‌ධිං සංවාසං කප්‌පෙසි සා පොතකං ජනෙසි යදා ඛො සො භන්‌තෙ කුක්‌කුටපොතකො කාකවස්‌සං වස්‌සිතුකාමො හොති කාකකුක්‌කුටීති වස්‌සති යදා කුක්‌කුටිවස්‌සං වස්‌සිතුකාමො හොති කුක්‌කුටිකාකාති වස්‌සති එවමෙව ඛො භන්‌තෙ බහුම්‌හි රතනෙ බුද්‌ධවචනෙ විජ්‌ජමානෙ අය්‍යෙන සුධම්‌මෙන යදෙව කිඤ්‌චි භාසිතං යදිදං තිලසංගුළිකාති අක්‌කොසසි මං ත්‌වං ගහපති පරිභාසසි මං ත්‌වං ගහපති එසො තෙ ගහපති ආවාසො පක්‌කමිස්‌සාමීති නාහං භන්‌තෙ අය්‍යං සුධම්‌මං අක්‌කොසාමි පරිභාසාමි වසතු භන්‌තෙ අය්‍යො සුධම්‌මො මච්‌ඡිකාසණ්‌ඩෙ රමණීයං අම්‌බාටකවනං අහං අය්‍යස්‌ස සුධම්‌මස්‌ස උස්‌සුක්‌කං කරිස්‌සාමි චීවරපිණ්‌ඩපාතසෙනාසනගිලානප්‌පච්‌චයභෙසජ්‌ජපරික්‌ඛාරානන්‌ති දුතියම්‌පි ඛො…පෙ … තතියම්‌පි ඛො ආයස්‌මා සුධම්‌මො චිත්‌තං ගහපතිං එතදවොච අක්‌කොසසි මං ත්‌වං ගහපති පරිභාසසි මං ත්‌වං ගහපති එසො තෙ ගහපති ආවාසො පක්‌කමිස්‌සාමීති කහං භන්‌තෙ අය්‍යො සුධම්‌මො ගමිස්‌සතීති සාවත්‌ථිං ඛො අහං ගහපති ගමිස්‌සාමි භගවන්‌තං දස්‌සනායාති තෙන හි භන්‌තෙ යඤ්‌ච අත්‌තනා භණිතං යඤ්‌ච මයා භණිතං තං සබ්‌බං භගවතො ආරොචෙහි අනච්‌ඡරියං ඛො පනෙතං භන්‌තෙ යං අය්‍යො සුධම්‌මො පුනදෙව මච්‌ඡිකාසණ්‌ඩං පච්‌චාගච්‌ඡෙය්‍යාති>
    text <35>, <අථ ඛො ආයස්‌මා සුධම්‌මො සෙනාසනං සංසාමෙත්‌වා පත්‌තචීවරමාදාය යෙන සාවත්‌ථි තෙන පක්‌කාමි අනුපුබ්‌බෙන යෙන සාවත්‌ථි ජෙතවනං අනාථපිණ්‌ඩිකස්‌ස ආරාමො යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො ආයස්‌මා සුධම්‌මො යඤ්‌ච අත්‌තනා භණිතං යඤ්‌ච චිත්‌තෙන ගහපතිනා භණිතං තං සබ්‌බං භගවතො ආරොචෙසි>
    text <විගරහි බුද්‌ධො භගවා අනනුච්‌ඡවිකං මොඝපුරිස අනනුලොමිකං අප්‌පතිරූපං අස්‌සාමණකං අකප්‌පියං අකරණීයං කථඤ්‌හි නාම ත්‌වං මොඝපුරිස චිත්‌තං ගහපතිං සද්‌ධං පසන්‌නං දායකං කාරකං සඞ්‌ඝුපට්‌ඨාකං හීනෙන ඛුංසෙස්‌සසි හීනෙන වම්‌භෙස්‌සසි නෙතං මොඝපුරිස අප්‌පසන්‌නානං වා පසාදාය…පෙ … විගරහිත්‌වා…පෙ … ධම්‌මිං කථං කත්‌වා භික්‌ඛූ ආමන්‌තෙසි තෙන හි භික්‌ඛවෙ සඞ්‌ඝො සුධම්‌මස්‌ස භික්‌ඛුනො පටිසාරණීයකම්‌මං කරොතු චිත්‌තො තෙ ගහපති ඛමාපෙතබ්‌බොති එවඤ්‌ච පන භික්‌ඛවෙ කාතබ්‌බං පඨමං සුධම්‌මො භික්‌ඛු චොදෙතබ්‌බො චොදෙත්‌වා සාරෙතබ්‌බො සාරෙත්‌වා ආපත්‌තිං ආරොපෙතබ්‌බො ආපත්‌තිං ආරොපෙත්‌වා බ්‍යත්‌තෙන භික්‌ඛුනා පටිබලෙන සඞ්‌ඝො ඤාපෙතබ්‌බො>
    text <36>, <සුණාතු මෙ භන්‌තෙ සඞ්‌ඝො අයං සුධම්‌මො භික්‌ඛු චිත්‌තං ගහපතිං සද්‌ධං පසන්‌නං දායකං කාරකං සඞ්‌ඝුපට්‌ඨාකං හීනෙන ඛුංසෙති හීනෙන වම්‌භෙති යදි සඞ්‌ඝස්‌ස පත්‌තකල්‌ලං සඞ්‌ඝො සුධම්‌මස්‌ස භික්‌ඛුනො පටිසාරණීයකම්‌මං කරෙය්‍ය චිත්‌තො තෙ ගහපති ඛමාපෙතබ්‌බොති එසා ඤත්‌ති>
    text <සුණාතු මෙ භන්‌තෙ සඞ්‌ඝො අයං සුධම්‌මො භික්‌ඛු චිත්‌තං ගහපතිං සද්‌ධං පසන්‌නං දායකං කාරකං සඞ්‌ඝුපට්‌ඨාකං හීනෙන ඛුංසෙති හීනෙන වම්‌භෙති සඞ්‌ඝො සුධම්‌මස්‌ස භික්‌ඛුනො පටිසාරණීයකම්‌මං කරොති චිත්‌තො තෙ ගහපති ඛමාපෙතබ්‌බොති යස්‌සායස්‌මතො ඛමති සුධම්‌මස්‌ස භික්‌ඛුනො පටිසාරණීයස්‌ස කම්‌මස්‌ස කරණං චිත්‌තො තෙ ගහපති ඛමාපෙතබ්‌බොති සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <දුතියම්‌පි එතමත්‌ථං වදාමි…පෙ … තතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො අයං සුධම්‌මො භික්‌ඛු චිත්‌තං ගහපතිං සද්‌ධං පසන්‌නං දායකං කාරකං සඞ්‌ඝුපට්‌ඨාකං හීනෙන ඛුංසෙති හීනෙන වම්‌භෙති සඞ්‌ඝො සුධම්‌මස්‌ස භික්‌ඛුනො පටිසාරණීයකම්‌මං කරොති චිත්‌තො තෙ ගහපති ඛමාපෙතබ්‌බොති යස්‌සායස්‌මතො ඛමති සුධම්‌මස්‌ස භික්‌ඛුනො පටිසාරණීයස්‌ස කම්‌මස්‌ස කරණං චිත්‌තො තෙ ගහපති ඛමාපෙතබ්‌බොති සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <කතං සඞ්‌ඝෙන සුධම්‌මස්‌ස භික්‌ඛුනො පටිසාරණීයකම්‌මං චිත්‌තො තෙ ගහපති ඛමාපෙතබ්‌බොති ඛමති සඞ්‌ඝස්‌ස තස්‌මා තුණ්‌හී එවමෙතං ධාරයාමීති>
  text <අධම්‌මකම්‌මද්‌වාදසකං>
    text <37>, <තීහි භික්‌ඛවෙ අඞ්‌ගෙහි සමන්‌නාගතං පටිසාරණීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අසම්‌මුඛා කතං හොති අප්‌පටිපුච්‌ඡා කතං හොති අප්‌පටිඤ්‌ඤාය කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං පටිසාරණීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං පටිසාරණීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අනාපත්‌තියා කතං හොති අදෙසනාගාමිනියා ආපත්‌තියා කතං හොති දෙසිතාය ආපත්‌තියා කතං හොති…පෙ … අචොදෙත්‌වා කතං හොති අසාරෙත්‌වා කතං හොති ආපත්‌තිං අනාරොපෙත්‌වා කතං හොති…පෙ … අසම්‌මුඛා කතං හොති අධම්‌මෙන කතං හොති වග්‌ගෙන කතං හොති…පෙ … අප්‌පටිපුච්‌ඡා කතං හොති අධම්‌මෙන කතං හොති වග්‌ගෙන කතං හොති…පෙ … අප්‌පටිඤ්‌ඤාය කතං හොති අධම්‌මෙන කතං හොති වග්‌ගෙන කතං හොති…පෙ … අනාපත්‌තියා කතං හොති අධම්‌මෙන කතං හොති වග්‌ගෙන කතං හොති…පෙ … අදෙසනාගාමිනියා ආපත්‌තියා කතං හොති අධම්‌මෙන කතං හොති වග්‌ගෙන කතං හොති…පෙ … දෙසිතාය ආපත්‌තියා කතං හොති අධම්‌මෙන කතං හොති වග්‌ගෙන කතං හොති…පෙ … අචොදෙත්‌වා කතං හොති අධම්‌මෙන කතං හොති වග්‌ගෙන කතං හොති…පෙ … අසාරෙත්‌වා කතං හොති අධම්‌මෙන කතං හොති වග්‌ගෙන කතං හොති…පෙ … ආපත්‌තිං අනාරොපෙත්‌වා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං පටිසාරණීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    stand <පටිසාරණීයකම්‌මෙ අධම්‌මකම්‌මද්‌වාදසකං නිට්‌ඨිතං>
  text <ධම්‌මකම්‌මද්‌වාදසකං>
    text <38>, <තීහි භික්‌ඛවෙ අඞ්‌ගෙහි සමන්‌නාගතං පටිසාරණීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච සම්‌මුඛා කතං හොති පටිපුච්‌ඡා කතං හොති පටිඤ්‌ඤාය කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං පටිසාරණීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං පටිසාරණීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච ආපත්‌තියා කතං හොති දෙසනාගාමිනියා ආපත්‌තියා කතං හොති අදෙසිතාය ආපත්‌තියා කතං හොති…පෙ … චොදෙත්‌වා කතං හොති සාරෙත්‌වා කතං හොති ආපත්‌තිං ආරොපෙත්‌වා කතං හොති…පෙ … සම්‌මුඛා කතං හොති ධම්‌මෙන කතං හොති සමග්‌ගෙන කතං හොති…පෙ … පටිපුච්‌ඡා කතං හොති ධම්‌මෙන කතං හොති සමග්‌ගෙන කතං හොති…පෙ … පටිඤ්‌ඤාය කතං හොති ධම්‌මෙන කතං හොති සමග්‌ගෙන කතං හොති…පෙ … ආපත්‌තියා කතං හොති ධම්‌මෙන කතං හොති සමග්‌ගෙන කතං හොති…පෙ … දෙසනාගාමිනියා ආපත්‌තියා කතං හොති ධම්‌මෙන කතං හොති සමග්‌ගෙන කතං හොති…පෙ … අදෙසිතාය ආපත්‌තියා කතං හොති ධම්‌මෙන කතං හොති සමග්‌ගෙන කතං හොති…පෙ … චොදෙත්‌වා කතං හොති ධම්‌මෙන කතං හොති සමග්‌ගෙන කතං හොති…පෙ … සාරෙත්‌වා කතං හොති ධම්‌මෙන කතං හොති සමග්‌ගෙන කතං හොති…පෙ … ආපත්‌තිං ආරොපෙත්‌වා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං පටිසාරණීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    stand <පටිසාරණීයකම්‌මෙ ධම්‌මකම්‌මද්‌වාදසකං නිට්‌ඨිතං>
  text <ආකඞ්‌ඛමානචතුක්‌කං>
    text <39>, <පඤ්‌චහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පටිසාරණීයකම්‌මං කරෙය්‍ය ගිහීනං අලාභාය පරිසක්‌කති ගිහීනං අනත්‌ථාය පරිසක්‌කති ගිහීනං අනාවාසාය පරිසක්‌කති ගිහී අක්‌කොසති පරිභාසති ගිහී ගිහීහි භෙදෙති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පටිසාරණීයකම්‌මං කරෙය්‍ය>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පටිසාරණීයකම්‌මං කරෙය්‍ය ගිහීනං බුද්‌ධස්‌ස අවණ්‌ණං භාසති ගිහීනං ධම්‌මස්‌ස අවණ්‌ණං භාසති ගිහීනං සඞ්‌ඝස්‌ස අවණ්‌ණං භාසති ගිහී හීනෙන ඛුංසෙති හීනෙන වම්‌භෙති ගිහීනං ධම්‌මිකං පටිස්‌සවං න සච්‌චාපෙති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පටිසාරණීයකම්‌මං කරෙය්‍ය>
    text <පඤ්‌චන්‌නං භික්‌ඛවෙ භික්‌ඛූනං ආකඞ්‌ඛමානො සඞ්‌ඝො පටිසාරණීයකම්‌මං කරෙය්‍ය එකො ගිහීනං අලාභාය පරිසක්‌කති එකො ගිහීනං අනත්‌ථාය පරිසක්‌කති එකො ගිහීනං අනාවාසාය පරිසක්‌කති එකො ගිහී අක්‌කොසති පරිභාසති එකො ගිහී ගිහීහි භෙදෙති ඉමෙසං ඛො භික්‌ඛවෙ පඤ්‌චන්‌නං භික්‌ඛූනං ආකඞ්‌ඛමානො සඞ්‌ඝො පටිසාරණීයකම්‌මං කරෙය්‍ය>
    text <අපරෙසම්‌පි භික්‌ඛවෙ පඤ්‌චන්‌නං භික්‌ඛූනං ආකඞ්‌ඛමානො සඞ්‌ඝො පටිසාරණීයකම්‌මං කරෙය්‍ය එකො ගිහීනං බුද්‌ධස්‌ස අවණ්‌ණං භාසති එකො ගිහීනං ධම්‌මස්‌ස අවණ්‌ණං භාසති එකො ගිහීනං සඞ්‌ඝස්‌ස අවණ්‌ණං භාසති එකො ගිහී හීනෙන ඛුංසෙති හීනෙන වම්‌භෙති එකො ගිහීනං ධම්‌මිකං පටිස්‌සවං න සච්‌චාපෙති ඉමෙසං ඛො භික්‌ඛවෙ පඤ්‌චන්‌නං භික්‌ඛූනං ආකඞ්‌ඛමානො සඞ්‌ඝො පටිසාරණීයකම්‌මං කරෙය්‍ය>
    stand <ආකඞ්‌ඛමානචතුක්‌කං නිට්‌ඨිතං>
  text <අට්‌ඨාරසවත්‌තං>
    text <40>, <පටිසාරණීයකම්‌මකතෙන භික්‌ඛවෙ භික්‌ඛුනා සම්‌මා වත්‌තිතබ්‌බං තත්‍රායං සම්‌මාවත්‌තනා න උපසම්‌පාදෙතබ්‌බං න නිස්‌සයො දාතබ්‌බො න සාමණෙරො උපට්‌ඨාපෙතබ්‌බො න භික්‌ඛුනොවාදකසම්‌මුති සාදිතබ්‌බා සම්‌මතෙනපි භික්‌ඛුනියො න ඔවදිතබ්‌බා යාය ආපත්‌තියා සඞ්‌ඝෙන පටිසාරණීයකම්‌මං කතං හොති සා ආපත්‌ති න ආපජ්‌ජිතබ්‌බා අඤ්‌ඤා වා තාදිසිකා තතො වා පාපිට්‌ඨතරා කම්‌මං න ගරහිතබ්‌බං කම්‌මිකා න ගරහිතබ්‌බා න පකතත්‌තස්‌ස භික්‌ඛුනො උපොසථො ඨපෙතබ්‌බො න පවාරණා ඨපෙතබ්‌බා න සවචනීයං කාතබ්‌බං න අනුවාදො පට්‌ඨපෙතබ්‌බො න ඔකාසො කාරෙතබ්‌බො න චොදෙතබ්‌බො න සාරෙතබ්‌බො න භික්‌ඛූහි සම්‌පයොජෙතබ්‌බන්‌ති>
    stand <පටිසාරණීයකම්‌මෙ අට්‌ඨාරසවත්‌තං නිට්‌ඨිතං>
    text <41>, <අථ ඛො සඞ්‌ඝො සුධම්‌මස්‌ස භික්‌ඛුනො පටිසාරණීයකම්‌මං අකාසි චිත්‌තො තෙ ගහපති ඛමාපෙතබ්‌බොති සො සඞ්‌ඝෙන පටිසාරණීයකම්‌මකතො මච්‌ඡිකාසණ්‌ඩං ගන්‌ත්‌වා මඞ්‌කුභූතො නාසක්‌ඛි චිත්‌තං ගහපතිං ඛමාපෙතුං පුනදෙව සාවත්‌ථිං පච්‌චාගඤ්‌ඡි භික්‌ඛූ එවමාහංසු ඛමාපිතො තයා ආවුසො සුධම්‌ම චිත්‌තො ගහපතීති ඉධාහං ආවුසො මච්‌ඡිකාසණ්‌ඩං ගන්‌ත්‌වා මඞ්‌කුභූතො නාසක්‌ඛිං චිත්‌තං ගහපතිං ඛමාපෙතුන්‌ති භික්‌ඛූ භගවතො එතමත්‌ථං ආරොචෙසුං…පෙ … තෙන හි භික්‌ඛවෙ සඞ්‌ඝො සුධම්‌මස්‌ස භික්‌ඛුනො අනුදූතං දෙතු චිත්‌තං ගහපතිං ඛමාපෙතුං එවඤ්‌ච පන භික්‌ඛවෙ දාතබ්‌බො පඨමං භික්‌ඛු යාචිතබ්‌බො යාචිත්‌වා බ්‍යත්‌තෙන භික්‌ඛුනා පටිබලෙන සඞ්‌ඝො ඤාපෙතබ්‌බො>
    text <සුණාතු මෙ භන්‌තෙ සඞ්‌ඝො යදි සඞ්‌ඝස්‌ස පත්‌තකල්‌ලං සඞ්‌ඝො ඉත්‌ථන්‌නාමං භික්‌ඛුං සුධම්‌මස්‌ස භික්‌ඛුනො අනුදූතං දදෙය්‍ය චිත්‌තං ගහපතිං ඛමාපෙතුං එසා ඤත්‌ති>
    text <සුණාතු මෙ භන්‌තෙ සඞ්‌ඝො සඞ්‌ඝො ඉත්‌ථන්‌නාමං භික්‌ඛුං සුධම්‌මස්‌ස භික්‌ඛුනො අනුදූතං දෙති චිත්‌තං ගහපතිං ඛමාපෙතුං යස්‌සායස්‌මතො ඛමති ඉත්‌ථන්‌නාමස්‌ස භික්‌ඛුනො සුධම්‌මස්‌ස භික්‌ඛුනො අනුදූතස්‌ස දානං චිත්‌තං ගහපතිං ඛමාපෙතුං සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <දින්‌නො සඞ්‌ඝෙන ඉත්‌ථන්‌නාමො භික්‌ඛු සුධම්‌මස්‌ස භික්‌ඛුනො අනුදූතො චිත්‌තං ගහපතිං ඛමාපෙතුං ඛමති සඞ්‌ඝස්‌ස තස්‌මා තුණ්‌හී එවමෙතං ධාරයාමීති>
    text <42>, <තෙන භික්‌ඛවෙ සුධම්‌මෙන භික්‌ඛුනා අනුදූතෙන භික්‌ඛුනා සද්‌ධිං මච්‌ඡිකාසණ්‌ඩං ගන්‌ත්‌වා චිත්‌තො ගහපති ඛමාපෙතබ්‌බො ඛම ගහපති පසාදෙමි තන්‌ති එවඤ්‌චෙ වුච්‌චමානො ඛමති ඉච්‌චෙතං කුසලං නො චෙ ඛමති අනුදූතෙන භික්‌ඛුනා වත්‌තබ්‌බො ඛම ගහපති ඉමස්‌ස භික්‌ඛුනො පසාදෙති තන්‌ති එවඤ්‌චෙ වුච්‌චමානො ඛමති ඉච්‌චෙතං කුසලං නො චෙ ඛමති අනුදූතෙන භික්‌ඛුනා වත්‌තබ්‌බො ඛම ගහපති ඉමස්‌ස භික්‌ඛුනො අහං තං පසාදෙමීති එවඤ්‌චෙ වුච්‌චමානො ඛමති ඉච්‌චෙතං කුසලං නො චෙ ඛමති අනුදූතෙන භික්‌ඛුනා වත්‌තබ්‌බො ඛම ගහපති ඉමස්‌ස භික්‌ඛුනො සඞ්‌ඝස්‌ස වචනෙනාති එවඤ්‌චෙ වුච්‌චමානො ඛමති ඉච්‌චෙතං කුසලං නො චෙ ඛමති අනුදූතෙන භික්‌ඛුනා සුධම්‌මො භික්‌ඛු චිත්‌තස්‌ස ගහපතිනො දස්‌සනූපචාරං අවිජහාපෙත්‌වා සවනූපචාරං අවිජහාපෙත්‌වා එකංසං උත්‌තරාසඞ්‌ගං කාරාපෙත්‌වා උක්‌කුටිකං නිසීදාපෙත්‌වා අඤ්‌ජලිං පග්‌ගණ්‌හාපෙත්‌වා තං ආපත්‌තිං දෙසාපෙතබ්‌බොති>
    text <අථ ඛො ආයස්‌මා සුධම්‌මො අනුදූතෙන භික්‌ඛුනා සද්‌ධිං මච්‌ඡිකාසණ්‌ඩං ගන්‌ත්‌වා චිත්‌තං ගහපතිං ඛමාපෙසි සො සම්‌මා වත්‌තති ලොමං පාතෙති නෙත්‌ථාරං වත්‌තති භික්‌ඛූ උපසඞ්‌කමිත්‌වා එවං වදෙති අහං ආවුසො සඞ්‌ඝෙන පටිසාරණීයකම්‌මකතො සම්‌මා වත්‌තාමි ලොමං පාතෙමි නෙත්‌ථාරං වත්‌තාමි කථං නු ඛො මයා පටිපජ්‌ජිතබ්‌බන්‌ති භික්‌ඛූ භගවතො එතමත්‌ථං ආරොචෙසුං…පෙ … තෙන හි භික්‌ඛවෙ සඞ්‌ඝො සුධම්‌මස්‌ස භික්‌ඛුනො පටිසාරණීයකම්‌මං පටිප්‌පස්‌සම්‌භෙතු>
  text <නප්‌පටිප්‌පස්‌සම්‌භෙතබ්‌බඅට්‌ඨාරසකං>
    text <43>, <පඤ්‌චහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො පටිසාරණීයකම්‌මං නප්‌පටිප්‌පස්‌සම්‌භෙතබ්‌බං උපසම්‌පාදෙති නිස්‌සයං දෙති සාමණෙරං උපට්‌ඨාපෙති භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො ඔවදති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පටිසාරණීයකම්‌මං නප්‌පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පටිසාරණීයකම්‌මං නප්‌පටිප්‌පස්‌සම්‌භෙතබ්‌බං යාය ආපත්‌තියා සඞ්‌ඝෙන පටිසාරණීයකම්‌මං කතං හොති තං ආපත්‌තිං ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං ගරහති කම්‌මිකෙ ගරහති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පටිසාරණීයකම්‌මං නප්‌පටිප්‌පස්‌සම්‌භෙතබ්‌බං>
    text <අට්‌ඨහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො පටිසාරණීයකම්‌මං නප්‌පටිප්‌පස්‌සම්‌භෙතබ්‌බං පකතත්‌තස්‌ස භික්‌ඛුනො උපොසථං ඨපෙති පවාරණං ඨපෙති සවචනීයං කරොති අනුවාදං පට්‌ඨපෙති ඔකාසං කාරෙති චොදෙති සාරෙති භික්‌ඛූහි සම්‌පයොජෙති ඉමෙහි ඛො භික්‌ඛවෙ අට්‌ඨහඞ්‌ගෙහි සමන්‌නාගතස්‌ස භික්‌ඛුනො පටිසාරණීයකම්‌මං නප්‌පටිප්‌පස්‌සම්‌භෙතබ්‌බං>
    stand <පටිසාරණීයකම්‌මෙ නප්‌පටිප්‌පස්‌සම්‌භෙතබ්‌බඅට්‌ඨාරසකං නිට්‌ඨිතං>
  text <පටිප්‌පස්‌සම්‌භෙතබ්‌බඅට්‌ඨාරසකං>
    text <44>, <පඤ්‌චහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො පටිසාරණීයකම්‌මං පටිප්‌පස්‌සම්‌භෙතබ්‌බං න උපසම්‌පාදෙති න නිස්‌සයං දෙති න සාමණෙරං උපට්‌ඨාපෙති න භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො න ඔවදති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පටිසාරණීයකම්‌මං පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පටිසාරණීයකම්‌මං පටිප්‌පස්‌සම්‌භෙතබ්‌බං යාය ආපත්‌තියා සඞ්‌ඝෙන පටිසාරණීයකම්‌මං කතං හොති තං ආපත්‌තිං න ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං න ගරහති කම්‌මිකෙ න ගරහති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පටිසාරණීයකම්‌මං පටිප්‌පස්‌සම්‌භෙතබ්‌බං>
    text <අට්‌ඨහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො පටිසාරණීයකම්‌මං පටිප්‌පස්‌සම්‌භෙතබ්‌බං න පකතත්‌තස්‌ස භික්‌ඛුනො උපොසථං ඨපෙති න පවාරණං ඨපෙති න සවචනීයං කරොති න අනුවාදං පට්‌ඨපෙති න ඔකාසං කාරෙති න චොදෙති න සාරෙති න භික්‌ඛූහි සම්‌පයොජෙති ඉමෙහි ඛො භික්‌ඛවෙ අට්‌ඨහඞ්‌ගෙහි සමන්‌නාගතස්‌ස භික්‌ඛුනො පටිසාරණීයකම්‌මං පටිප්‌පස්‌සම්‌භෙතබ්‌බං>
    stand <පටිසාරණීයකම්‌මෙ පටිප්‌පස්‌සම්‌භෙතබ්‌බඅට්‌ඨාරසකං නිට්‌ඨිතං>
    text <45>, <එවඤ්‌ච පන භික්‌ඛවෙ පටිප්‌පස්‌සම්‌භෙතබ්‌බං තෙන භික්‌ඛවෙ සුධම්‌මෙන භික්‌ඛුනා සඞ්‌ඝං උපසඞ්‌කමිත්‌වා එකංසං උත්‌තරාසඞ්‌ගං කරිත්‌වා වුඩ්‌ඪානං භික්‌ඛූනං පාදෙ වන්‌දිත්‌වා උක්‌කුටිකං නිසීදිත්‌වා අඤ්‌ජලිං පග්‌ගහෙත්‌වා එවමස්‌ස වචනීයො අහං භන්‌තෙ සඞ්‌ඝෙන පටිසාරණීයකම්‌මකතො සම්‌මා වත්‌තාමි ලොමං පාතෙමි නෙත්‌ථාරං වත්‌තාමි පටිසාරණීයස්‌ස කම්‌මස්‌ස පටිප්‌පස්‌සද්‌ධිං යාචාමීති දුතියම්‌පි යාචිතබ්‌බා තතියම්‌පි යාචිතබ්‌බා බ්‍යත්‌තෙන භික්‌ඛුනා පටිබලෙන සඞ්‌ඝො ඤාපෙතබ්‌බො>
    text <සුණාතු මෙ භන්‌තෙ සඞ්‌ඝො අයං සුධම්‌මො භික්‌ඛු සඞ්‌ඝෙන පටිසාරණීයකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති පටිසාරණීයස්‌ස කම්‌මස්‌ස පටිප්‌පස්‌සද්‌ධිං යාචති යදි සඞ්‌ඝස්‌ස පත්‌තකල්‌ලං සඞ්‌ඝො සුධම්‌මස්‌ස භික්‌ඛුනො පටිසාරණීයකම්‌මං පටිප්‌පස්‌සම්‌භෙය්‍ය එසා ඤත්‌ති>
    text <සුණාතු මෙ භන්‌තෙ සඞ්‌ඝො අයං සුධම්‌මො භික්‌ඛු සඞ්‌ඝෙන පටිසාරණීයකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති පටිසාරණීයස්‌ස කම්‌මස්‌ස පටිප්‌පස්‌සද්‌ධිං යාචති සඞ්‌ඝො සුධම්‌මස්‌ස භික්‌ඛුනො පටිසාරණීයකම්‌මං පටිප්‌පස්‌සම්‌භෙති යස්‌සායස්‌මතො ඛමති සුධම්‌මස්‌ස භික්‌ඛුනො පටිසාරණීයස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <දුතියම්‌පි එතමත්‌ථං වදාමි…පෙ … තතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො අයං සුධම්‌මො භික්‌ඛු සඞ්‌ඝෙන පටිසාරණීයකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති පටිසාරණීයස්‌ස කම්‌මස්‌ස පටිප්‌පස්‌සද්‌ධිං යාචති සඞ්‌ඝො සුධම්‌මස්‌ස භික්‌ඛුනො පටිසාරණීයකම්‌මං පටිප්‌පස්‌සම්‌භෙති යස්‌සායස්‌මතො ඛමති සුධම්‌මස්‌ස භික්‌ඛුනො පටිසාරණීයස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <පටිප්‌පස්‌සද්‌ධං සඞ්‌ඝෙන සුධම්‌මස්‌ස භික්‌ඛුනො පටිසාරණීයකම්‌මං ඛමති සඞ්‌ඝස්‌ස තස්‌මා තුණ්‌හී එවමෙතං ධාරයාමීති>
    stand <පටිසාරණීයකම්‌මං නිට්‌ඨිතං චතුත්‌ථං>
  text <ආපත්‌තියා අදස්‌සනෙ උක්‌ඛෙපනීයකම්‌මං>
    text <46>, <තෙන සමයෙන බුද්‌ධො භගවා කොසම්‌බියං විහරති ඝොසිතාරාමෙ තෙන ඛො පන සමයෙන ආයස්‌මා ඡන්‌නො ආපත්‌තිං ආපජ්‌ජිත්‌වා න ඉච්‌ඡති ආපත්‌තිං පස්‌සිතුං යෙ තෙ භික්‌ඛූ අප්‌පිච්‌ඡා…පෙ … තෙ උජ්‌ඣායන්‌ති ඛිය්‍යන්‌ති විපාචෙන්‌ති කථඤ්‌හි නාම ආයස්‌මා ඡන්‌නො ආපත්‌තිං ආපජ්‌ජිත්‌වා න ඉච්‌ඡිස්‌සති ආපත්‌තිං පස්‌සිතුන්‌ති අථ ඛො තෙ භික්‌ඛූ භගවතො එතමත්‌ථං ආරොචෙසුං>
    text <අථ ඛො භගවා එතස්‌මිං නිදානෙ එතස්‌මිං පකරණෙ භික්‌ඛුසඞ්‌ඝං සන්‌නිපාතාපෙත්‌වා භික්‌ඛූ පටිපුච්‌ඡි සච්‌චං කිර භික්‌ඛවෙ ඡන්‌නො භික්‌ඛු ආපත්‌තිං ආපජ්‌ජිත්‌වා න ඉච්‌ඡති ආපත්‌තිං පස්‌සිතුන්‌ති සච්‌චං භගවාති විගරහි බුද්‌ධො භගවා අනනුච්‌ඡවිකං…පෙ … කථඤ්‌හි නාම සො භික්‌ඛවෙ මොඝපුරිසො ආපත්‌තිං ආපජ්‌ජිත්‌වා න ඉච්‌ඡිස්‌සති ආපත්‌තිං පස්‌සිතුං නෙතං භික්‌ඛවෙ අප්‌පසන්‌නානං වා පසාදාය…පෙ … විගරහිත්‌වා…පෙ … ධම්‌මිං කථං කත්‌වා භික්‌ඛූ ආමන්‌තෙසි තෙන හි භික්‌ඛවෙ සඞ්‌ඝො ඡන්‌නස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං කරොතු අසම්‌භොගං සඞ්‌ඝෙන එවඤ්‌ච පන භික්‌ඛවෙ කාතබ්‌බං පඨමං ඡන්‌නො භික්‌ඛු චොදෙතබ්‌බො චොදෙත්‌වා සාරෙතබ්‌බො සාරෙත්‌වා ආපත්‌තිං ආරොපෙතබ්‌බො ආපත්‌තිං ආරොපෙත්‌වා බ්‍යත්‌තෙන භික්‌ඛුනා පටිබලෙන සඞ්‌ඝො ඤාපෙතබ්‌බො>
    text <47>, <සුණාතු මෙ භන්‌තෙ සඞ්‌ඝො අයං ඡන්‌නො භික්‌ඛු ආපත්‌තිං ආපජ්‌ජිත්‌වා න ඉච්‌ඡති ආපත්‌තිං පස්‌සිතුං යදි සඞ්‌ඝස්‌ස පත්‌තකල්‌ලං සඞ්‌ඝො ඡන්‌නස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං කරෙය්‍ය අසම්‌භොගං සඞ්‌ඝෙන එසා ඤත්‌ති>
    text <සුණාතු මෙ භන්‌තෙ සඞ්‌ඝො අයං ඡන්‌නො භික්‌ඛු ආපත්‌තිං ආපජ්‌ජිත්‌වා න ඉච්‌ඡති ආපත්‌තිං පස්‌සිතුං සඞ්‌ඝො ඡන්‌නස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං කරොති අසම්‌භොගං සඞ්‌ඝෙන යස්‌සායස්‌මතො ඛමති ඡන්‌නස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයස්‌ස කම්‌මස්‌ස කරණං අසම්‌භොගං සඞ්‌ඝෙන සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <දුතියම්‌පි එතමත්‌ථං වදාමි…පෙ … තතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො අයං ඡන්‌නො භික්‌ඛු ආපත්‌තිං ආපජ්‌ජිත්‌වා න ඉච්‌ඡති ආපත්‌තිං පස්‌සිතුං සඞ්‌ඝො ඡන්‌නස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං කරොති අසම්‌භොගං සඞ්‌ඝෙන යස්‌සායස්‌මතො ඛමති ඡන්‌නස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයස්‌ස කම්‌මස්‌ස කරණං අසම්‌භොගං සඞ්‌ඝෙන සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <කතං සඞ්‌ඝෙන ඡන්‌නස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං අසම්‌භොගං සඞ්‌ඝෙන ඛමති සඞ්‌ඝස්‌ස තස්‌මා තුණ්‌හී එවමෙතං ධාරයාමීති>
    text <ආවාසපරම්‌පරඤ්‌ච භික්‌ඛවෙ සංසථ ඡන්‌නො භික්‌ඛු සඞ්‌ඝෙන ආපත්‌තියා අදස්‌සනෙ උක්‌ඛෙපනීයකම්‌මකතො අසම්‌භොගං සඞ්‌ඝෙනාති>
  text <අධම්‌මකම්‌මද්‌වාදසකං>
    text <48>, <තීහි භික්‌ඛවෙ අඞ්‌ගෙහි සමන්‌නාගතං ආපත්‌තියා අදස්‌සනෙ උක්‌ඛෙපනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අසම්‌මුඛා කතං හොති අප්‌පටිපුච්‌ඡා කතං හොති අප්‌පටිඤ්‌ඤාය කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං ආපත්‌තියා අදස්‌සනෙ උක්‌ඛෙපනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං ආපත්‌තියා අදස්‌සනෙ උක්‌ඛෙපනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අනාපත්‌තියා කතං හොති අදෙසනාගාමිනියා ආපත්‌තියා කතං හොති දෙසිතාය ආපත්‌තියා කතං හොති…පෙ … අචොදෙත්‌වා කතං හොති අසාරෙත්‌වා කතං හොති ආපත්‌තිං අනාරොපෙත්‌වා කතං හොති…පෙ … අසම්‌මුඛා කතං හොති අධම්‌මෙන කතං හොති වග්‌ගෙන කතං හොති…පෙ … අප්‌පටිපුච්‌ඡා කතං හොති අධම්‌මෙන කතං හොති වග්‌ගෙන කතං හොති…පෙ … අප්‌පටිඤ්‌ඤාය කතං හොති අධම්‌මෙන කතං හොති වග්‌ගෙන කතං හොති…පෙ … අනාපත්‌තියා කතං හොති අධම්‌මෙන කතං හොති වග්‌ගෙන කතං හොති…පෙ … අදෙසනාගාමිනියා ආපත්‌තියා කතං හොති අධම්‌මෙන කතං හොති වග්‌ගෙන කතං හොති…පෙ … දෙසිතාය ආපත්‌තියා කතං හොති අධම්‌මෙන කතං හොති වග්‌ගෙන කතං හොති…පෙ … අචොදෙත්‌වා කතං හොති අධම්‌මෙන කතං හොති වග්‌ගෙන කතං හොති…පෙ … අසාරෙත්‌වා කතං හොති අධම්‌මෙන කතං හොති වග්‌ගෙන කතං හොති…පෙ … ආපත්‌තිං අනාරොපෙත්‌වා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං ආපත්‌තියා අදස්‌සනෙ උක්‌ඛෙපනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    stand <ආපත්‌තියා අදස්‌සනෙ උක්‌ඛෙපනීයකම්‌මෙ අධම්‌මකම්‌මද්‌වාදසකං නිට්‌ඨිතං>
  text <ධම්‌මකම්‌මද්‌වාදසකං>
    text <49>, <තීහි භික්‌ඛවෙ අඞ්‌ගෙහි සමන්‌නාගතං ආපත්‌තියා අදස්‌සනෙ උක්‌ඛෙපනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච සම්‌මුඛා කතං හොති පටිපුච්‌ඡා කතං හොති පටිඤ්‌ඤාය කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං ආපත්‌තියා අදස්‌සනෙ උක්‌ඛෙපනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං…පෙ … ආපත්‌තියා කතං හොති දෙසනාගාමිනියා ආපත්‌තියා කතං හොති අදෙසිතාය ආපත්‌තියා කතං හොති…පෙ … චොදෙත්‌වා කතං හොති සාරෙත්‌වා කතං හොති ආපත්‌තිං ආරොපෙත්‌වා කතං හොති…පෙ … සම්‌මුඛා කතං හොති ධම්‌මෙන කතං හොති සමග්‌ගෙන කතං හොති…පෙ … පටිපුච්‌ඡා කතං හොති ධම්‌මෙන කතං හොති සමග්‌ගෙන කතං හොති…පෙ … පටිඤ්‌ඤාය කතං හොති ධම්‌මෙන කතං හොති සමග්‌ගෙන කතං හොති…පෙ … ආපත්‌තියා කතං හොති ධම්‌මෙන කතං හොති සමග්‌ගෙන කතං හොති…පෙ … දෙසනාගාමිනියා ආපත්‌තියා කතං හොති ධම්‌මෙන කතං හොති සමග්‌ගෙන කතං හොති…පෙ … අදෙසිතාය ආපත්‌තියා කතං හොති ධම්‌මෙන කතං හොති සමග්‌ගෙන කතං හොති…පෙ … චොදෙත්‌වා කතං හොති ධම්‌මෙන කතං හොති සමග්‌ගෙන කතං හොති…පෙ … සාරෙත්‌වා කතං හොති ධම්‌මෙන කතං හොති සමග්‌ගෙන කතං හොති…පෙ … ආපත්‌තිං ආරොපෙත්‌වා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං ආපත්‌තියා අදස්‌සනෙ උක්‌ඛෙපනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    stand <ආපත්‌තියා අදස්‌සනෙ උක්‌ඛෙපනීයකම්‌මෙ ධම්‌මකම්‌මද්‌වාදසකං නිට්‌ඨිතං>
  text <ආකඞ්‌ඛමානඡක්‌කං>
    text <50>, <තීහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො ආපත්‌තියා අදස්‌සනෙ උක්‌ඛෙපනීයකම්‌මං කරෙය්‍ය භණ්‌ඩනකාරකො හොති කලහකාරකො විවාදකාරකො භස්‌සකාරකො සඞ්‌ඝෙ අධිකරණකාරකො බාලො හොති අබ්‍යත්‌තො ආපත්‌තිබහුලො අනපදානො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො ආපත්‌තියා අදස්‌සනෙ උක්‌ඛෙපනීයකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො ආපත්‌තියා අදස්‌සනෙ උක්‌ඛෙපනීයකම්‌මං කරෙය්‍ය අධිසීලෙ සීලවිපන්‌නො හොති අජ්‌ඣාචාරෙ ආචාරවිපන්‌නො හොති අතිදිට්‌ඨියා දිට්‌ඨිවිපන්‌නො හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො ආපත්‌තියා අදස්‌සනෙ උක්‌ඛෙපනීයකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො ආපත්‌තියා අදස්‌සනෙ උක්‌ඛෙපනීයකම්‌මං කරෙය්‍ය බුද්‌ධස්‌ස අවණ්‌ණං භාසති ධම්‌මස්‌ස අවණ්‌ණං භාසති සඞ්‌ඝස්‌ස අවණ්‌ණං භාසති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො ආපත්‌තියා අදස්‌සනෙ උක්‌ඛෙපනීයකම්‌මං කරෙය්‍ය>
    text <තිණ්‌ණං භික්‌ඛවෙ භික්‌ඛූනං ආකඞ්‌ඛමානො සඞ්‌ඝො ආපත්‌තියා අදස්‌සනෙ උක්‌ඛෙපනීයකම්‌මං කරෙය්‍ය එකො භණ්‌ඩනකාරකො හොති කලහකාරකො විවාදකාරකො භස්‌සකාරකො සඞ්‌ඝෙ අධිකරණකාරකො එකො බාලො හොති අබ්‍යත්‌තො ආපත්‌තිබහුලො අනපදානො එකො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො ආපත්‌තියා අදස්‌සනෙ උක්‌ඛෙපනීයකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො ආපත්‌තියා අදස්‌සනෙ උක්‌ඛෙපනීයකම්‌මං කරෙය්‍ය එකො අධිසීලෙ සීලවිපන්‌නො හොති එකො අජ්‌ඣාචාරෙ ආචාරවිපන්‌නො හොති එකො අතිදිට්‌ඨියා දිට්‌ඨිවිපන්‌නො හොති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො ආපත්‌තියා අදස්‌සනෙ උක්‌ඛෙපනීයකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො ආපත්‌තියා අදස්‌සනෙ උක්‌ඛෙපනීයකම්‌මං කරෙය්‍ය එකො බුද්‌ධස්‌ස අවණ්‌ණං භාසති එකො ධම්‌මස්‌ස අවණ්‌ණං භාසති එකො සඞ්‌ඝස්‌ස අවණ්‌ණං භාසති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො ආපත්‌තියා අදස්‌සනෙ උක්‌ඛෙපනීයකම්‌මං කරෙය්‍ය>
    stand <ආපත්‌තියා අදස්‌සනෙ උක්‌ඛෙපනීයකම්‌මෙ>
    stand <ආකඞ්‌ඛමානඡක්‌කං නිට්‌ඨිතං>
  text <තෙචත්‌තාලීසවත්‌තං>
    text <51>, <ආපත්‌තියා අදස්‌සනෙ උක්‌ඛෙපනීයකම්‌මකතෙන භික්‌ඛවෙ භික්‌ඛුනා සම්‌මා වත්‌තිතබ්‌බං තත්‍රායං සම්‌මාවත්‌තනා න උපසම්‌පාදෙතබ්‌බං න නිස්‌සයො දාතබ්‌බො න සාමණෙරො උපට්‌ඨාපෙතබ්‌බො න භික්‌ඛුනොවාදකසම්‌මුති සාදිතබ්‌බා සම්‌මතෙනපි භික්‌ඛුනියො න ඔවදිතබ්‌බා යාය ආපත්‌තියා සඞ්‌ඝෙන ආපත්‌තියා අදස්‌සනෙ උක්‌ඛෙපනීයකම්‌මං කතං හොති සා ආපත්‌ති න ආපජ්‌ජිතබ්‌බා අඤ්‌ඤා වා තාදිසිකා තතො වා පාපිට්‌ඨතරා කම්‌මං න ගරහිතබ්‌බං කම්‌මිකා න ගරහිතබ්‌බා න පකතත්‌තස්‌ස භික්‌ඛුනො අභිවාදනං පච්‌චුට්‌ඨානං අඤ්‌ජලිකම්‌මං සාමීචිකම්‌මං ආසනාභිහාරො සෙය්‍යාභිහාරො පාදොදකං පාදපීඨං පාදකථලිකං පත්‌තචීවරප්‌පටිග්‌ගහණං නහානෙ පිට්‌ඨිපරිකම්‌මං සාදිතබ්‌බං න පකතත්‌තො භික්‌ඛු සීලවිපත්‌තියා අනුද්‌ධංසෙතබ්‌බො න ආචාරවිපත්‌තියා අනුද්‌ධංසෙතබ්‌බො න දිට්‌ඨිවිපත්‌තියා අනුද්‌ධංසෙතබ්‌බො න ආජීවවිපත්‌තියා අනුද්‌ධංසෙතබ්‌බො න භික්‌ඛු භික්‌ඛූහි භෙදෙතබ්‌බො න ගිහිද්‌ධජො ධාරෙතබ්‌බො න තිත්‌ථියද්‌ධජො ධාරෙතබ්‌බො න තිත්‌ථියා සෙවිතබ්‌බා භික්‌ඛූ සෙවිතබ්‌බා භික්‌ඛුසික්‌ඛාය සික්‌ඛිතබ්‌බං න පකතත්‌තෙන භික්‌ඛුනා සද්‌ධිං එකච්‌ඡන්‌නෙ ආවාසෙ වත්‌ථබ්‌බං න එකච්‌ඡන්‌නෙ අනාවාසෙ වත්‌ථබ්‌බං න එකච්‌ඡන්‌නෙ ආවාසෙ වා අනාවාසෙ වා වත්‌ථබ්‌බං පකතත්‌තං භික්‌ඛුං දිස්‌වා ආසනා වුට්‌ඨාතබ්‌බං න පකතත්‌තො භික්‌ඛු ආසාදෙතබ්‌බො අන්‌තො වා බහි වා න පකතත්‌තස්‌ස භික්‌ඛුනො උපොසථො ඨපෙතබ්‌බො න පවාරණා ඨපෙතබ්‌බා න සවචනීයං කාතබ්‌බං න අනුවාදො පට්‌ඨපෙතබ්‌බො න ඔකාසො කාරෙතබ්‌බො න චොදෙතබ්‌බො න සාරෙතබ්‌බො න භික්‌ඛූහි සම්‌පයොජෙතබ්‌බන්‌ති>
    stand <ආපත්‌තියා අදස්‌සනෙ උක්‌ඛෙපනීයකම්‌මෙ>
    stand <තෙචත්‌තාලීසවත්‌තං නිට්‌ඨිතං>
    text <52>, <අථ ඛො සඞ්‌ඝො ඡන්‌නස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං අකාසි අසම්‌භොගං සඞ්‌ඝෙන සො සඞ්‌ඝෙන ආපත්‌තියා අදස්‌සනෙ උක්‌ඛෙපනීයකම්‌මකතො තම්‌හා ආවාසා අඤ්‌ඤං ආවාසං අගමාසි තත්‌ථ භික්‌ඛූ නෙව අභිවාදෙසුං න පච්‌චුට්‌ඨෙසුං න අඤ්‌ජලිකම්‌මං න සාමීචිකම්‌මං අකංසු න සක්‌කරිංසු න ගරු කරිංසු න මානෙසුං න පූජෙසුං සො භික්‌ඛූහි අසක්‌කරියමානො අගරුකරියමානො අමානියමානො අපූජියමානො අසක්‌කාරපකතො තම්‌හාපි ආවාසා අඤ්‌ඤං ආවාසං අගමාසි තත්‌ථපි භික්‌ඛූ නෙව අභිවාදෙසුං න පච්‌චුට්‌ඨෙසුං න අඤ්‌ජලිකම්‌මං න සාමීචිකම්‌මං අකංසු න සක්‌කරිංසු න ගරුං කරිංසු න මානෙසුං න පූජෙසුං සො භික්‌ඛූහි අසක්‌කරියමානො අගරුකරියමානො අමානියමානො අපූජියමානො අසක්‌කාරපකතො තම්‌හාපි ආවාසා අඤ්‌ඤං ආවාසං අගමාසි තත්‌ථපි භික්‌ඛූ නෙව අභිවාදෙසුං න පච්‌චුට්‌ඨෙසුං න අඤ්‌ජලිකම්‌මං න සාමීචිකම්‌මං අකංසු න සක්‌කරිංසු න ගරුං කරිංසු න මානෙසුං න පූජෙසුං සො භික්‌ඛූහි අසක්‌කරියමානො අගරුකරියමානො අමානියමානො අපූජියමානො අසක්‌කාරපකතො පුනදෙව කොසම්‌බිං පච්‌චාගඤ්‌ඡි සො සම්‌මා වත්‌තති ලොමං පාතෙති නෙත්‌ථාරං වත්‌තති භික්‌ඛූ උපසඞ්‌කමිත්‌වා එවං වදෙති අහං ආවුසො සඞ්‌ඝෙන ආපත්‌තියා අදස්‌සනෙ උක්‌ඛෙපනීයකම්‌මකතො සම්‌මා වත්‌තාමි ලොමං පාතෙමි නෙත්‌ථාරං වත්‌තාමි කථං නු ඛො මයා පටිපජ්‌ජිතබ්‌බන්‌ති භික්‌ඛූ භගවතො එතමත්‌ථං ආරොචෙසුං…පෙ … තෙන හි භික්‌ඛවෙ සඞ්‌ඝො ඡන්‌නස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතු>
  text <නප්‌පටිප්‌පස්‌සම්‌භෙතබ්‌බ-තෙචත්‌තාලීසකං>
    text <53>, <පඤ්‌චහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං උපසම්‌පාදෙති නිස්‌සයං දෙති සාමණෙරං උපට්‌ඨාපෙති භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො ඔවදති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං යාය ආපත්‌තියා සඞ්‌ඝෙන ආපත්‌තියා අදස්‌සනෙ උක්‌ඛෙපනීයකම්‌මං කතං හොති තං ආපත්‌තිං ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං ගරහති කම්‌මිකෙ ගරහති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං පකතත්‌තස්‌ස භික්‌ඛුනො අභිවාදනං පච්‌චුට්‌ඨානං අඤ්‌ජලිකම්‌මං සාමීචිකම්‌මං ආසනාභිහාරං සාදියති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං පකතත්‌තස්‌ස භික්‌ඛුනො සෙය්‍යාභිහාරං පාදොදකං පාදපීඨං පාදකථලිකං පත්‌තචීවරප්‌පටිග්‌ගහණං නහානෙ පිට්‌ඨිපරිකම්‌මං සාදියති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං පකතත්‌තං භික්‌ඛුං සීලවිපත්‌තියා අනුද්‌ධංසෙති ආචාරවිපත්‌තියා අනුද්‌ධංසෙති දිට්‌ඨිවිපත්‌තියා අනුද්‌ධංසෙති ආජීවවිපත්‌තියා අනුද්‌ධංසෙති භික්‌ඛුං භික්‌ඛූහි භෙදෙති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං ගිහිද්‌ධජං ධාරෙති තිත්‌ථියද්‌ධජං ධාරෙති තිත්‌ථියෙ සෙවති භික්‌ඛූ න සෙවති භික්‌ඛුසික්‌ඛාය න සික්‌ඛති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං පකතත්‌තෙන භික්‌ඛුනා සද්‌ධිං එකච්‌ඡන්‌නෙ ආවාසෙ වසති එකච්‌ඡන්‌නෙ අනාවාසෙ වසති එකච්‌ඡන්‌නෙ ආවාසෙ වා අනාවාසෙ වා වසති පකතත්‌තං භික්‌ඛුං දිස්‌වා ආසනා න වුට්‌ඨාති පකතත්‌තං භික්‌ඛුං ආසාදෙති අන්‌තො වා බහි වා ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං>
    text <අට්‌ඨහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං පකතත්‌තස්‌ස භික්‌ඛුනො උපොසථං ඨපෙති පවාරණං ඨපෙති සවචනීයං කරොති අනුවාදං පට්‌ඨපෙති ඔකාසං කාරෙති චොදෙති සාරෙති භික්‌ඛූහි සම්‌පයොජෙති ඉමෙහි ඛො භික්‌ඛවෙ අට්‌ඨහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං>
    stand <ආපත්‌තියා අදස්‌සනෙ උක්‌ඛෙපනීයකම්‌මෙ>
    stand <නප්‌පටිප්‌පස්‌සම්‌භෙතබ්‌බ-තෙචත්‌තාලීසකං නිට්‌ඨිතං>
  text <පටිප්‌පස්‌සම්‌භෙතබ්‌බ-තෙචත්‌තාලීසකං>
    text <54>, <පඤ්‌චහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං න උපසම්‌පාදෙති න නිස්‌සයං දෙති න සාමණෙරං උපට්‌ඨාපෙති න භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො න ඔවදති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං යාය ආපත්‌තියා සඞ්‌ඝෙන ආපත්‌තියා අදස්‌සනෙ උක්‌ඛෙපනීයකම්‌මං කතං හොති තං ආපත්‌තිං න ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං න ගරහති කම්‌මිකෙ න ගරහති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං න පකතත්‌තස්‌ස භික්‌ඛුනො අභිවාදනං පච්‌චුට්‌ඨානං අඤ්‌ජලිකම්‌මං සාමීචිකම්‌මං ආසනාභිහාරං සාදියති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං න පකතත්‌තස්‌ස භික්‌ඛුනො සෙය්‍යාභිහාරං පාදොදකං පාදපීඨං පාදකථලිකං පත්‌තචීවරප්‌පටිග්‌ගහණං නහානෙ පිට්‌ඨිපරිකම්‌මං සාදියති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං න පකතත්‌තං භික්‌ඛුං සීලවිපත්‌තියා අනුද්‌ධංසෙති න ආචාරවිපත්‌තියා අනුද්‌ධංසෙති න දිට්‌ඨිවිපත්‌තියා අනුද්‌ධංසෙති න ආජීවවිපත්‌තියා අනුද්‌ධංසෙති න භික්‌ඛුං භික්‌ඛූහි භෙදෙති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං න ගිහිද්‌ධජං ධාරෙති න තිත්‌ථියද්‌ධජං ධාරෙති න තිත්‌ථියෙ සෙවති භික්‌ඛූ සෙවති භික්‌ඛුසික්‌ඛාය සික්‌ඛති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං න පකතත්‌තෙන භික්‌ඛුනා සද්‌ධිං එකච්‌ඡන්‌නෙ ආවාසෙ වසති න එකච්‌ඡන්‌නෙ අනාවාසෙ වසති න එකච්‌ඡන්‌නෙ ආවාසෙ වා අනාවාසෙ වා වසති පකතත්‌තං භික්‌ඛුං දිස්‌වා ආසනා වුට්‌ඨාති න පකතත්‌තං භික්‌ඛුං ආසාදෙති අන්‌තො වා බහි වා ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං>
    text <අට්‌ඨහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං න පකතත්‌තස්‌ස භික්‌ඛුනො උපොසථං ඨපෙති න පවාරණං ඨපෙති න සවචනීයං කරොති න අනුවාදං පට්‌ඨපෙති න ඔකාසං කාරෙති න චොදෙති න සාරෙති න භික්‌ඛූහි සම්‌පයොජෙති ඉමෙහි ඛො භික්‌ඛවෙ අට්‌ඨහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං>
    stand <ආපත්‌තියා අදස්‌සනෙ උක්‌ඛෙපනීයකම්‌මෙ>
    stand <පටිප්‌පස්‌සම්‌භෙතබ්‌බතෙචත්‌තාලීසකං නිට්‌ඨිතං>
    text <55>, <එවඤ්‌ච පන භික්‌ඛවෙ පටිප්‌පස්‌සම්‌භෙතබ්‌බං තෙන භික්‌ඛවෙ ඡන්‌නෙන භික්‌ඛුනා සඞ්‌ඝං උපසඞ්‌කමිත්‌වා එකංසං උත්‌තරාසඞ්‌ගං කරිත්‌වා වුඩ්‌ඪානං භික්‌ඛූනං පාදෙ වන්‌දිත්‌වා උක්‌කුටිකං නිසීදිත්‌වා අඤ්‌ජලිං පග්‌ගහෙත්‌වා එවමස්‌ස වචනීයො අහං භන්‌තෙ සඞ්‌ඝෙන ආපත්‌තියා අදස්‌සනෙ උක්‌ඛෙපනීයකම්‌මකතො සම්‌මා වත්‌තාමි ලොමං පාතෙමි නෙත්‌ථාරං වත්‌තාමි ආපත්‌තියා අදස්‌සනෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධිං යාචාමීති දුතියම්‌පි යාචිතබ්‌බා තතියම්‌පි යාචිතබ්‌බා බ්‍යත්‌තෙන භික්‌ඛුනා පටිබලෙන සඞ්‌ඝො ඤාපෙතබ්‌බො>
    text <සුණාතු මෙ භන්‌තෙ සඞ්‌ඝො අයං ඡන්‌නො භික්‌ඛු සඞ්‌ඝෙන ආපත්‌තියා අදස්‌සනෙ උක්‌ඛෙපනීයකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති ආපත්‌තියා අදස්‌සනෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධිං යාචති යදි සඞ්‌ඝස්‌ස පත්‌තකල්‌ලං සඞ්‌ඝො ඡන්‌නස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙය්‍ය එසා ඤත්‌ති>
    text <සුණාතු මෙ භන්‌තෙ සඞ්‌ඝො අයං ඡන්‌නො භික්‌ඛු සඞ්‌ඝෙන ආපත්‌තියා අදස්‌සනෙ උක්‌ඛෙපනීයකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති ආපත්‌තියා අදස්‌සනෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධිං යාචති සඞ්‌ඝො ඡන්‌නස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙති යස්‌සායස්‌මතො ඛමති ඡන්‌නස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <දුතියම්‌පි එතමත්‌ථං වදාමි…පෙ … තතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො අයං ඡන්‌නො භික්‌ඛු සඞ්‌ඝෙන ආපත්‌තියා අදස්‌සනෙ උක්‌ඛෙපනීයකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති ආපත්‌තියා අදස්‌සනෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධිං යාචති සඞ්‌ඝො ඡන්‌නස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං පටිප්‌පස්‌සම්‌භෙති යස්‌සායස්‌මතො ඛමති ඡන්‌නස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <පටිප්‌පස්‌සද්‌ධං සඞ්‌ඝෙන ඡන්‌නස්‌ස භික්‌ඛුනො ආපත්‌තියා අදස්‌සනෙ උක්‌ඛෙපනීයකම්‌මං ඛමති සඞ්‌ඝස්‌ස තස්‌මා තුණ්‌හී එවමෙතං ධාරයාමීති>
    stand <ආපත්‌තියා අදස්‌සනෙ උක්‌ඛෙපනීයකම්‌මං නිට්‌ඨිතං පඤ්‌චමං>
  text <ආපත්‌තියා අප්‌පටිකම්‌මෙ උක්‌ඛෙපනීයකම්‌මං>
    text <56>, <තෙන සමයෙන බුද්‌ධො භගවා කොසම්‌බියං විහරති ඝොසිතාරාමෙ තෙන ඛො පන සමයෙන ආයස්‌මා ඡන්‌නො ආපත්‌තිං ආපජ්‌ජිත්‌වා න ඉච්‌ඡති ආපත්‌තිං පටිකාතුං යෙ තෙ භික්‌ඛූ අප්‌පිච්‌ඡා…පෙ … තෙ උජ්‌ඣායන්‌ති ඛිය්‍යන්‌ති විපාචෙන්‌ති කථඤ්‌හි නාම ආයස්‌මා ඡන්‌නො ආපත්‌තිං ආපජ්‌ජිත්‌වා න ඉච්‌ඡිස්‌සති ආපත්‌තිං පටිකාතුන්‌ති අථ ඛො තෙ භික්‌ඛූ භගවතො එතමත්‌ථං ආරොචෙසුං>
    text <අථ ඛො භගවා එතස්‌මිං නිදානෙ එතස්‌මිං පකරණෙ භික්‌ඛුසඞ්‌ඝං සන්‌නිපාතාපෙත්‌වා භික්‌ඛූ පටිපුච්‌ඡි සච්‌චං කිර භික්‌ඛවෙ ඡන්‌නො භික්‌ඛු ආපත්‌තිං ආපජ්‌ජිත්‌වා න ඉච්‌ඡති ආපත්‌තිං පටිකාතුන්‌ති සච්‌චං භගවාති විගරහි බුද්‌ධො භගවා අනනුච්‌ඡවිකං…පෙ … කථඤ්‌හි නාම සො භික්‌ඛවෙ මොඝපුරිසො ආපත්‌තිං ආපජ්‌ජිත්‌වා න ඉච්‌ඡිස්‌සති ආපත්‌තිං පටිකාතුං නෙතං භික්‌ඛවෙ අප්‌පසන්‌නානං වා පසාදාය…පෙ … විගරහිත්‌වා…පෙ … ධම්‌මිං කථං කත්‌වා භික්‌ඛූ ආමන්‌තෙසි තෙන හි භික්‌ඛවෙ සඞ්‌ඝො ඡන්‌නස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරොතු අසම්‌භොගං සඞ්‌ඝෙන එවඤ්‌ච පන භික්‌ඛවෙ කාතබ්‌බං පඨමං ඡන්‌නො භික්‌ඛු චොදෙතබ්‌බො චොදෙත්‌වා සාරෙතබ්‌බො සාරෙත්‌වා ආපත්‌තිං ආරොපෙතබ්‌බො ආපත්‌තිං ආරොපෙත්‌වා බ්‍යත්‌තෙන භික්‌ඛුනා පටිබලෙන සඞ්‌ඝො ඤාපෙතබ්‌බො>
    text <සුණාතු මෙ භන්‌තෙ සඞ්‌ඝො අයං ඡන්‌නො භික්‌ඛු ආපත්‌තිං ආපජ්‌ජිත්‌වා න ඉච්‌ඡති ආපත්‌තිං පටිකාතුං යදි සඞ්‌ඝස්‌ස පත්‌තකල්‌ලං සඞ්‌ඝො ඡන්‌නස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරෙය්‍ය අසම්‌භොගං සඞ්‌ඝෙන එසා ඤත්‌ති>
    text <සුණාතු මෙ භන්‌තෙ සඞ්‌ඝො අයං ඡන්‌නො භික්‌ඛු ආපත්‌තිං ආපජ්‌ජිත්‌වා න ඉච්‌ඡති ආපත්‌තිං පටිකාතුං සඞ්‌ඝො ඡන්‌නස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරොති අසම්‌භොගං සඞ්‌ඝෙන යස්‌සායස්‌මතො ඛමති ඡන්‌නස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයස්‌ස කම්‌මස්‌ස කරණං අසම්‌භොගං සඞ්‌ඝෙන සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <දුතියම්‌පි එතමත්‌ථං වදාමි…පෙ … තතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො අයං ඡන්‌නො භික්‌ඛු ආපත්‌තිං ආපජ්‌ජිත්‌වා න ඉච්‌ඡති ආපත්‌තිං පටිකාතුං සඞ්‌ඝො ඡන්‌නස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරොති අසම්‌භොගං සඞ්‌ඝෙන යස්‌සායස්‌මතො ඛමති ඡන්‌නස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයස්‌ස කම්‌මස්‌ස කරණං අසම්‌භොගං සඞ්‌ඝෙන සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <කතං සඞ්‌ඝෙන ඡන්‌නස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං අසම්‌භොගං සඞ්‌ඝෙන ඛමති සඞ්‌ඝස්‌ස තස්‌මා තුණ්‌හී එවමෙතං ධාරයාමීති>
    text <ආවාසපරම්‌පරඤ්‌ච භික්‌ඛවෙ සංසථ ඡන්‌නො භික්‌ඛු සඞ්‌ඝෙන ආපත්‌තියා අප්‌පටිකම්‌මෙ උක්‌ඛෙපනීයකම්‌මකතො අසම්‌භොගං සඞ්‌ඝෙනාති>
  text <අධම්‌මකම්‌මද්‌වාදසකං>
    text <57>, <තීහි භික්‌ඛවෙ අඞ්‌ගෙහි සමන්‌නාගතං ආපත්‌තියා අප්‌පටිකම්‌මෙ උක්‌ඛෙපනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අසම්‌මුඛා කතං හොති අප්‌පටිපුච්‌ඡා කතං හොති අප්‌පටිඤ්‌ඤාය කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං ආපත්‌තියා අප්‌පටිකම්‌මෙ උක්‌ඛෙපනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං ආපත්‌තියා අප්‌පටිකම්‌මෙ උක්‌ඛෙපනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අනාපත්‌තියා කතං හොති අදෙසනාගාමිනියා ආපත්‌තියා කතං හොති දෙසිතාය ආපත්‌තියා කතං හොති…පෙ … අචොදෙත්‌වා කතං හොති අසාරෙත්‌වා කතං හොති ආපත්‌තිං අනාරොපෙත්‌වා කතං හොති…පෙ … අසම්‌මුඛා කතං හොති අධම්‌මෙන කතං හොති වග්‌ගෙන කතං හොති…පෙ … අප්‌පටිපුච්‌ඡා කතං හොති අධම්‌මෙන කතං හොති වග්‌ගෙන කතං හොති…පෙ … අප්‌පටිඤ්‌ඤාය කතං හොති අධම්‌මෙන කතං හොති වග්‌ගෙන කතං හොති…පෙ … අනාපත්‌තියා කතං හොති අධම්‌මෙන කතං හොති වග්‌ගෙන කතං හොති…පෙ … අදෙසනාගාමිනියා ආපත්‌තියා කතං හොති අධම්‌මෙන කතං හොති වග්‌ගෙන කතං හොති…පෙ … දෙසිතාය ආපත්‌තියා කතං හොති අධම්‌මෙන කතං හොති වග්‌ගෙන කතං හොති…පෙ … අචොදෙත්‌වා කතං හොති අධම්‌මෙන කතං හොති වග්‌ගෙන කතං හොති…පෙ … අසාරෙත්‌වා කතං හොති අධම්‌මෙන කතං හොති වග්‌ගෙන කතං හොති…පෙ … ආපත්‌තිං අනාරොපෙත්‌වා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං ආපත්‌තියා අප්‌පටිකම්‌මෙ උක්‌ඛෙපනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    stand <ආපත්‌තියා අප්‌පටිකම්‌මෙ උක්‌ඛෙපනීයකම්‌මෙ>
    stand <අධම්‌මකම්‌මද්‌වාදසකං නිට්‌ඨිතං>
  text <ධම්‌මකම්‌මද්‌වාදසකං>
    text <58>, <තීහි භික්‌ඛවෙ අඞ්‌ගෙහි සමන්‌නාගතං ආපත්‌තියා අප්‌පටිකම්‌මෙ උක්‌ඛෙපනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච සම්‌මුඛා කතං හොති පටිපුච්‌ඡා කතං හොති පටිඤ්‌ඤාය කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං ආපත්‌තියා අප්‌පටිකම්‌මෙ උක්‌ඛෙපනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං ආපත්‌තියා අප්‌පටිකම්‌මෙ උක්‌ඛෙපනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච ආපත්‌තියා කතං හොති දෙසනාගාමිනියා ආපත්‌තියා කතං හොති අදෙසිතාය ආපත්‌තියා කතං හොති…පෙ … චොදෙත්‌වා කතං හොති සාරෙත්‌වා කතං හොති ආපත්‌තිං ආරොපෙත්‌වා කතං හොති…පෙ … සම්‌මුඛා කතං හොති ධම්‌මෙන කතං හොති සමග්‌ගෙන කතං හොති…පෙ … පටිපුච්‌ඡා කතං හොති ධම්‌මෙන කතං හොති සමග්‌ගෙන කතං හොති…පෙ … පටිඤ්‌ඤාය කතං හොති ධම්‌මෙන කතං හොති සමග්‌ගෙන කතං හොති…පෙ … ආපත්‌තියා කතං හොති ධම්‌මෙන කතං හොති සමග්‌ගෙන කතං හොති…පෙ … දෙසනාගාමිනියා ආපත්‌තියා කතං හොති ධම්‌මෙන කතං හොති සමග්‌ගෙන කතං හොති…පෙ … අදෙසිතාය ආපත්‌තියා කතං හොති ධම්‌මෙන කතං හොති සමග්‌ගෙන කතං හොති…පෙ … චොදෙත්‌වා කතං හොති ධම්‌මෙන කතං හොති සමග්‌ගෙන කතං හොති…පෙ … සාරෙත්‌වා කතං හොති ධම්‌මෙන කතං හොති සමග්‌ගෙන කතං හොති…පෙ … ආපත්‌තිං ආරොපෙත්‌වා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං ආපත්‌තියා අප්‌පටිකම්‌මෙ උක්‌ඛෙපනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    stand <ආපත්‌තියා අප්‌පටිකම්‌මෙ උක්‌ඛෙපනීයකම්‌මෙ>
    stand <ධම්‌මකම්‌මද්‌වාදසකං නිට්‌ඨිතං>
  text <ආකඞ්‌ඛමානඡක්‌කං>
    text <59>, <තීහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරෙය්‍ය භණ්‌ඩනකාරකො හොති කලහකාරකො විවාදකාරකො භස්‌සකාරකො සඞ්‌ඝෙ අධිකරණකාරකො බාලො හොති අබ්‍යත්‌තො ආපත්‌තිබහුලො අනපදානො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරෙය්‍ය අධිසීලෙ සීලවිපන්‌නො හොති අජ්‌ඣාචාරෙ ආචාරවිපන්‌නො හොති අතිදිට්‌ඨියා දිට්‌ඨිවිපන්‌නො හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරෙය්‍ය බුද්‌ධස්‌ස අවණ්‌ණං භාසති ධම්‌මස්‌ස අවණ්‌ණං භාසති සඞ්‌ඝස්‌ස අවණ්‌ණං භාසති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරෙය්‍ය>
    text <තිණ්‌ණං භික්‌ඛවෙ භික්‌ඛූනං ආකඞ්‌ඛමානො සඞ්‌ඝො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරෙය්‍ය එකො භණ්‌ඩනකාරකො හොති කලහකාරකො විවාදකාරකො භස්‌සකාරකො සඞ්‌ඝෙ අධිකරණකාරකො එකො බාලො හොති අබ්‍යත්‌තො ආපත්‌තිබහුලො අනපදානො එකො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරෙය්‍ය එකො අධිසීලෙ සීලවිපන්‌නො හොති එකො අජ්‌ඣාචාරෙ ආචාරවිපන්‌නො හොති එකො අතිදිට්‌ඨියා දිට්‌ඨිවිපන්‌නො හොති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරෙය්‍ය එකො බුද්‌ධස්‌ස අවණ්‌ණං භාසති එකො ධම්‌මස්‌ස අවණ්‌ණං භාසති එකො සඞ්‌ඝස්‌ස අවණ්‌ණං භාසති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො ආපත්‌තියා අප්‌පටිකම්‌මෙ උක්‌ඛෙපනීයකම්‌මං කරෙය්‍ය>
    stand <ආපත්‌තියා අප්‌පටිකම්‌මෙ උක්‌ඛෙපනීයකම්‌මෙ>
    stand <ආකඞ්‌ඛමානඡක්‌කං නිට්‌ඨිතං>
  text <තෙචත්‌තාලීසවත්‌තං>
    text <60>, <ආපත්‌තියා අප්‌පටිකම්‌මෙ උක්‌ඛෙපනීයකම්‌මකතෙන භික්‌ඛවෙ භික්‌ඛුනා සම්‌මා වත්‌තිතබ්‌බං තත්‍රායං සම්‌මාවත්‌තනා න උපසම්‌පාදෙතබ්‌බං න නිස්‌සයො දාතබ්‌බො න සාමණෙරො උපට්‌ඨාපෙතබ්‌බො න භික්‌ඛුනොවාදකසම්‌මුති සාදිතබ්‌බා සම්‌මතෙනපි භික්‌ඛුනියො න ඔවදිතබ්‌බා යාය ආපත්‌තියා සඞ්‌ඝෙන ආපත්‌තියා අප්‌පටිකම්‌මෙ උක්‌ඛෙපනීයකම්‌මං කතං හොති සා ආපත්‌ති න ආපජ්‌ජිතබ්‌බා අඤ්‌ඤා වා තාදිසිකා තතො වා පාපිට්‌ඨතරා කම්‌මං න ගරහිතබ්‌බං කම්‌මිකා න ගරහිතබ්‌බා න පකතත්‌තස්‌ස භික්‌ඛුනො අභිවාදනං පච්‌චුට්‌ඨානං අඤ්‌ජලිකම්‌මං සාමීචිකම්‌මං ආසනාභිහාරො සෙය්‍යාභිහාරො පාදොදකං පාදපීඨං පාදකථලිකං පත්‌තචීවරප්‌පටිග්‌ගහණං නහානෙ පිට්‌ඨිපරිකම්‌මං සාදිතබ්‌බං න පකතත්‌තො භික්‌ඛු සීලවිපත්‌තියා අනුද්‌ධංසෙතබ්‌බො න ආචාරවිපත්‌තියා අනුද්‌ධංසෙතබ්‌බො න දිට්‌ඨිවිපත්‌තියා අනුද්‌ධංසෙතබ්‌බො න ආජීවවිපත්‌තියා අනුද්‌ධංසෙතබ්‌බො න භික්‌ඛු භික්‌ඛූහි භෙදෙතබ්‌බො න ගිහිද්‌ධජො ධාරෙතබ්‌බො න තිත්‌ථියද්‌ධජො ධාරෙතබ්‌බො න තිත්‌ථියා සෙවිතබ්‌බා භික්‌ඛූ සෙවිතබ්‌බා භික්‌ඛුසික්‌ඛාය සික්‌ඛිතබ්‌බං න පකතත්‌තෙන භික්‌ඛුනා සද්‌ධිං එකච්‌ඡන්‌නෙ ආවාසෙ වත්‌ථබ්‌බං න එකච්‌ඡන්‌නෙ අනාවාසෙ වත්‌ථබ්‌බං න එකච්‌ඡන්‌නෙ ආවාසෙ වා අනාවාසෙ වා වත්‌ථබ්‌බං පකතත්‌තං භික්‌ඛුං දිස්‌වා ආසනා වුට්‌ඨාතබ්‌බං න පකතත්‌තො භික්‌ඛු ආසාදෙතබ්‌බො අන්‌තො වා බහි වා න පකතත්‌තස්‌ස භික්‌ඛුනො උපොසථො ඨපෙතබ්‌බො න පවාරණා ඨපෙතබ්‌බා න සවචනීයං කාතබ්‌බං න අනුවාදො පට්‌ඨපෙතබ්‌බො න ඔකාසො කාරෙතබ්‌බො න චොදෙතබ්‌බො න සාරෙතබ්‌බො න භික්‌ඛූහි සම්‌පයොජෙතබ්‌බන්‌ති>
    stand <ආපත්‌තියා අප්‌පටිකම්‌මෙ උක්‌ඛෙපනීයකම්‌මෙ>
    stand <තෙචත්‌තාලීසවත්‌තං නිට්‌ඨිතං>
    text <61>, <අථ ඛො සඞ්‌ඝො ඡන්‌නස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං අකාසි අසම්‌භොගං සඞ්‌ඝෙන සො සඞ්‌ඝෙන ආපත්‌තියා අප්‌පටිකම්‌මෙ උක්‌ඛෙපනීයකම්‌මකතො තම්‌හා ආවාසා අඤ්‌ඤං ආවාසං අගමාසි තත්‌ථ භික්‌ඛූ නෙව අභිවාදෙසුං න පච්‌චුට්‌ඨෙසුං න අඤ්‌ජලිකම්‌මං න සාමීචිකම්‌මං අකංසු න සක්‌කරිංසු න ගරුං කරිංසු න මානෙසුං න පූජෙසුං සො භික්‌ඛූහි අසක්‌කරියමානො අගරුකරියමානො අමානියමානො අපූජියමානො අසක්‌කාරපකතො තම්‌හාපි ආවාසා අඤ්‌ඤං ආවාසං අගමාසි තත්‌ථපි භික්‌ඛූ නෙව අභිවාදෙසුං න පච්‌චුට්‌ඨෙසුං න අඤ්‌ජලිකම්‌මං න සාමීචිකම්‌මං අකංසු න සක්‌කරිංසු න ගරුං කරිංසු න මානෙසුං න පූජෙසුං සො භික්‌ඛූහි අසක්‌කරියමානො අගරුකරියමානො අමානියමානො අපූජියමානො අසක්‌කාරපකතො තම්‌හාපි ආවාසා අඤ්‌ඤං ආවාසං අගමාසි තත්‌ථපි භික්‌ඛූ නෙව අභිවාදෙසුං න පච්‌චුට්‌ඨෙසුං න අඤ්‌ජලිකම්‌මං න සාමීචිකම්‌මං අකංසු න සක්‌කරිංසු න ගරුං කරිංසු න මානෙසුං න පූජෙසුං සො භික්‌ඛූහි අසක්‌කරියමානො අගරුකරියමානො අමානියමානො අපූජියමානො අසක්‌කාරපකතො පුනදෙව කොසම්‌බිං පච්‌චාගඤ්‌ඡි සො සම්‌මා වත්‌තති ලොමං පාතෙති නෙත්‌ථාරං වත්‌තති භික්‌ඛූ උපසඞ්‌කමිත්‌වා එවං වදෙති අහං ආවුසො සඞ්‌ඝෙන ආපත්‌තියා අප්‌පටිකම්‌මෙ උක්‌ඛෙපනීයකම්‌මකතො සම්‌මා වත්‌තාමි ලොමං පාතෙමි නෙත්‌ථාරං වත්‌තාමි කථං නු ඛො මයා පටිපජ්‌ජිතබ්‌බන්‌ති භික්‌ඛූ භගවතො එතමත්‌ථං ආරොචෙසුං…පෙ … තෙන හි භික්‌ඛවෙ සඞ්‌ඝො ඡන්‌නස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං පටිප්‌පස්‌සම්‌භෙතු>
  text <නප්‌පටිප්‌පස්‌සම්‌භෙතබ්‌බතෙචත්‌තාලීසකං>
    text <62>, <පඤ්‌චහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං උපසම්‌පාදෙති නිස්‌සයං දෙති සාමණෙරං උපට්‌ඨාපෙති භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො ඔවදති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං යාය ආපත්‌තියා සඞ්‌ඝෙන ආපත්‌තියා අප්‌පටිකම්‌මෙ උක්‌ඛෙපනීයකම්‌මං කතං හොති තං ආපත්‌තිං ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං ගරහති කම්‌මිකෙ ගරහති…පෙ … පකතත්‌තස්‌ස භික්‌ඛුනො අභිවාදනං පච්‌චුට්‌ඨානං අඤ්‌ජලිකම්‌මං සාමීචිකම්‌මං ආසනාභිහාරං සාදියති…පෙ … පකතත්‌තස්‌ස භික්‌ඛුනො සෙය්‍යාභිහාරං පාදොදකං පාදපීඨං පාදකථලිකං පත්‌තචීවරප්‌පටිග්‌ගහණං නහානෙ පිට්‌ඨිපරිකම්‌මං සාදියති…පෙ … පකතත්‌තං භික්‌ඛුං සීලවිපත්‌තියා අනුද්‌ධංසෙති ආචාරවිපත්‌තියා අනුද්‌ධංසෙති දිට්‌ඨිවිපත්‌තියා අනුද්‌ධංසෙති ආජීවවිපත්‌තියා අනුද්‌ධංසෙති භික්‌ඛුං භික්‌ඛූහි භෙදෙති…පෙ … ගිහිද්‌ධජං ධාරෙති තිත්‌ථියද්‌ධජං ධාරෙති තිත්‌ථියෙ සෙවති භික්‌ඛූ න සෙවති භික්‌ඛුසික්‌ඛාය න සික්‌ඛති…පෙ … පකතත්‌තෙන භික්‌ඛුනා සද්‌ධිං එකච්‌ඡන්‌නෙ ආවාසෙ වසති එකච්‌ඡන්‌නෙ අනාවාසෙ වසති එකච්‌ඡන්‌නෙ ආවාසෙ වා අනාවාසෙ වා වසති පකතත්‌තං භික්‌ඛුං දිස්‌වා ආසනා න වුට්‌ඨාති පකතත්‌තං භික්‌ඛුං ආසාදෙති අන්‌තො වා බහි වා ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං>
    text <අට්‌ඨහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං පකතත්‌තස්‌ස භික්‌ඛුනො උපොසථං ඨපෙති පවාරණං ඨපෙති සවචනීයං කරොති අනුවාදං පට්‌ඨපෙති ඔකාසං කාරෙති චොදෙති සාරෙති භික්‌ඛූහි සම්‌පයොජෙති ඉමෙහි ඛො භික්‌ඛවෙ අට්‌ඨහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං>
    stand <ආපත්‌තියා අප්‌පටිකම්‌මෙ උක්‌ඛෙපනීයකම්‌මෙ>
    stand <නප්‌පටිප්‌පස්‌සම්‌භෙතබ්‌බතෙචත්‌තාලීසකං නිට්‌ඨිතං>
  text <පටිප්‌පස්‌සම්‌භෙතබ්‌බතෙචත්‌තාලීසකං>
    text <63>, <පඤ්‌චහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං න උපසම්‌පාදෙති න නිස්‌සයං දෙති න සාමණෙරං උපට්‌ඨාපෙති න භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො න ඔවදති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං යාය ආපත්‌තියා සඞ්‌ඝෙන ආපත්‌තියා අප්‌පටිකම්‌මෙ උක්‌ඛෙපනීයකම්‌මං කතං හොති තං ආපත්‌තිං න ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං න ගරහති කම්‌මිකෙ න ගරහති…පෙ … න පකතත්‌තස්‌ස භික්‌ඛුනො අභිවාදනං පච්‌චුට්‌ඨානං අඤ්‌ජලිකම්‌මං සාමීචිකම්‌මං ආසනාභිහාරං සාදියති…පෙ … න පකතත්‌තස්‌ස භික්‌ඛුනො සෙය්‍යාභිහාරං පාදොදකං පාදපීඨං පාදකථලිකං පත්‌තචීවරප්‌පටිග්‌ගහණං නහානෙ පිට්‌ඨිපරිකම්‌මං සාදියති…පෙ … න පකතත්‌තං භික්‌ඛුං සීලවිපත්‌තියා අනුද්‌ධංසෙති න ආචාරවිපත්‌තියා අනුද්‌ධංසෙති න දිට්‌ඨිවිපත්‌තියා අනුද්‌ධංසෙති න ආජීවවිපත්‌තියා අනුද්‌ධංසෙති න භික්‌ඛුං භික්‌ඛූහි භෙදෙති…පෙ … න ගිහිද්‌ධජං ධාරෙති න තිත්‌ථියද්‌ධජං ධාරෙති න තිත්‌ථියෙ සෙවති භික්‌ඛූ සෙවති භික්‌ඛුසික්‌ඛාය සික්‌ඛති…පෙ … න පකතත්‌තෙන භික්‌ඛුනා සද්‌ධිං එකච්‌ඡන්‌නෙ ආවාසෙ වසති න එකච්‌ඡන්‌නෙ අනාවාසෙ වසති න එකච්‌ඡන්‌නෙ ආවාසෙ වා අනාවාසෙ වා වසති පකතත්‌තං භික්‌ඛුං දිස්‌වා ආසනා වුට්‌ඨාති න පකතත්‌තං භික්‌ඛුං ආසාදෙති අන්‌තො වා බහි වා ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං>
    text <අට්‌ඨහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං න පකතත්‌තස්‌ස භික්‌ඛුනො උපොසථං ඨපෙති න පවාරණං ඨපෙති න සවචනීයං කරොති න අනුවාදං පට්‌ඨපෙති න ඔකාසං කාරෙති න චොදෙති න සාරෙති න භික්‌ඛූහි සම්‌පයොජෙති ඉමෙහි ඛො භික්‌ඛවෙ අට්‌ඨහඞ්‌ගෙහි සමන්‌නාගතස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං>
    stand <ආපත්‌තියා අප්‌පටිකම්‌මෙ උක්‌ඛෙපනීයකම්‌මෙ>
    stand <පටිප්‌පස්‌සම්‌භෙතබ්‌බතෙචත්‌තාලීසකං නිට්‌ඨිතං>
    text <64>, <එවඤ්‌ච පන භික්‌ඛවෙ පටිප්‌පස්‌සම්‌භෙතබ්‌බං තෙන භික්‌ඛවෙ ඡන්‌නෙන භික්‌ඛුනා සඞ්‌ඝං උපසඞ්‌කමිත්‌වා එකංසං උත්‌තරාසඞ්‌ගං කරිත්‌වා වුඩ්‌ඪානං භික්‌ඛූනං පාදෙ වන්‌දිත්‌වා උක්‌කුටිකං නිසීදිත්‌වා අඤ්‌ජලිං පග්‌ගහෙත්‌වා එවමස්‌ස වචනීයො අහං භන්‌තෙ සඞ්‌ඝෙන ආපත්‌තියා අප්‌පටිකම්‌මෙ උක්‌ඛෙපනීයකම්‌මකතො සම්‌මා වත්‌තාමි ලොමං පාතෙමි නෙත්‌ථාරං වත්‌තාමි ආපත්‌තියා අප්‌පටිකම්‌මෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධිං යාචාමීති දුතියම්‌පි යාචිතබ්‌බා තතියම්‌පි යාචිතබ්‌බා බ්‍යත්‌තෙන භික්‌ඛුනා පටිබලෙන සඞ්‌ඝො ඤාපෙතබ්‌බො>
    text <සුණාතු මෙ භන්‌තෙ සඞ්‌ඝො අයං ඡන්‌නො භික්‌ඛු සඞ්‌ඝෙන ආපත්‌තියා අප්‌පටිකම්‌මෙ උක්‌ඛෙපනීයකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති ආපත්‌තියා අප්‌පටිකම්‌මෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධිං යාචති යදි සඞ්‌ඝස්‌ස පත්‌තකල්‌ලං සඞ්‌ඝො ඡන්‌නස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං පටිප්‌පස්‌සම්‌භෙය්‍ය එසා ඤත්‌ති>
    text <සුණාතු මෙ භන්‌තෙ සඞ්‌ඝො අයං ඡන්‌නො භික්‌ඛු සඞ්‌ඝෙන ආපත්‌තියා අප්‌පටිකම්‌මෙ උක්‌ඛෙපනීයකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති ආපත්‌තියා අප්‌පටිකම්‌මෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධිං යාචති සඞ්‌ඝො ඡන්‌නස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං පටිප්‌පස්‌සම්‌භෙති යස්‌සායස්‌මතො ඛමති ඡන්‌නස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <දුතියම්‌පි එතමත්‌ථං වදාමි…පෙ … තතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො අයං ඡන්‌නො භික්‌ඛු සඞ්‌ඝෙන ආපත්‌තියා අප්‌පටිකම්‌මෙ උක්‌ඛෙපනීයකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති ආපත්‌තියා අප්‌පටිකම්‌මෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධිං යාචති සඞ්‌ඝො ඡන්‌නස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං පටිප්‌පස්‌සම්‌භෙති යස්‌සායස්‌මතො ඛමති ඡන්‌නස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <පටිප්‌පස්‌සද්‌ධං සඞ්‌ඝෙන ඡන්‌නස්‌ස භික්‌ඛුනො ආපත්‌තියා අප්‌පටිකම්‌මෙ උක්‌ඛෙපනීයකම්‌මං ඛමති සඞ්‌ඝස්‌ස තස්‌මා තුණ්‌හී එවමෙතං ධාරයාමීති>
    stand <ආපත්‌තියා අප්‌පටිකම්‌මෙ උක්‌ඛෙපනීයකම්‌මං නිට්‌ඨිතං ඡට්‌ඨං>
  text <පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං>
    text <65>, <තෙන සමයෙන බුද්‌ධො භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ තෙන ඛො පන සමයෙන අරිට්‌ඨස්‌ස නාම භික්‌ඛුනො ගද්‌ධබාධිපුබ්‌බස්‌ස එවරූපං පාපකං දිට්‌ඨිගතං උප්‌පන්‌නං හොති තථාහං භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති අස්‌සොසුං ඛො සම්‌බහුලා භික්‌ඛූ අරිට්‌ඨස්‌ස නාම කිර භික්‌ඛුනො ගද්‌ධබාධිපුබ්‌බස්‌ස එවරූපං පාපකං දිට්‌ඨිගතං උප්‌පන්‌නං තථාහං භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති අථ ඛො තෙ භික්‌ඛූ යෙන අරිට්‌ඨො භික්‌ඛු ගද්‌ධබාධිපුබ්‌බො තෙනුපසඞ්‌කමිංසු උපසඞ්‌කමිත්‌වා අරිට්‌ඨං භික්‌ඛුං ගද්‌ධබාධිපුබ්‌බං එතදවොචුං සච්‌චං කිර තෙ ආවුසො අරිට්‌ඨ එවරූපං පාපකං දිට්‌ඨිගතං උප්‌පන්‌නං තථාහං භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති එවංබ්‍යා ඛො අහං ආවුසො භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති>
    text <මාවුසො අරිට්‌ඨ එවං අවච මා භගවන්‌තං අබ්‌භාචික්‌ඛි න හි සාධු භගවතො අබ්‌භක්‌ඛානං න හි භගවා එවං වදෙය්‍ය අනෙකපරියායෙනාවුසො අරිට්‌ඨ අන්‌තරායිකා ධම්‌මා අන්‌තරායිකා වුත්‌තා භගවතා අලඤ්‌ච පන තෙ පටිසෙවතො අන්‌තරායාය අප්‌පස්‌සාදා කාමා වුත්‌තා භගවතා බහුදුක්‌ඛා බහුපායාසා ආදීනවො එත්‌ථ භිය්‍යො අට්‌ඨිකඞ්‌කලූපමා කාමා වුත්‌තා භගවතා බහුදුක්‌ඛා බහූපායාසා ආදීනවො එත්‌ථ භිය්‍යො මංසපෙසූපමා කාමා වුත්‌තා භගවතා…පෙ … තිණුක්‌කූපමා කාමා වුත්‌තා භගවතා…පෙ … අඞ්‌ගාරකාසූපමා කාමා වුත්‌තා භගවතා… සුපිනකූපමා කාමා වුත්‌තා භගවතා… යාචිතකූපමා කාමා වුත්‌තා භගවතා… රුක්‌ඛඵලූපමා කාමා වුත්‌තා භගවතා… අසිසූනූපමා කාමා වුත්‌තා භගවතා… සත්‌තිසූලූපමා කාමා වුත්‌තා භගවතා… සප්‌පසිරූපමා කාමා වුත්‌තා භගවතා බහුදුක්‌ඛා බහූපායාසා ආදීනවො එත්‌ථ භිය්‍යොති>
    text <එවම්‌පි ඛො අරිට්‌ඨො භික්‌ඛු ගද්‌ධබාධිපුබ්‌බො තෙහි භික්‌ඛූහි වුච්‌චමානො තථෙව තං පාපකං දිට්‌ඨිගතං ථාමසා පරාමාසා අභිනිවිස්‌ස වොහරති එවංබ්‍යා ඛො අහං ආවුසො භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති යතො ච ඛො තෙ භික්‌ඛූ නාසක්‌ඛිංසු අරිට්‌ඨං භික්‌ඛුං ගද්‌ධබාධිපුබ්‌බං එතස්‌මා පාපකා දිට්‌ඨිගතා විවෙචෙතුං අථ ඛො තෙ භික්‌ඛූ යෙන භගවා තෙනුපසඞ්‌කමිංසු උපසඞ්‌කමිත්‌වා භගවතො එතමත්‌ථං ආරොචෙසුං අථ ඛො භගවා එතස්‌මිං නිදානෙ එතස්‌මිං පකරණෙ භික්‌ඛුසඞ්‌ඝං සන්‌නිපාතාපෙත්‌වා අරිට්‌ඨං භික්‌ඛුං ගද්‌ධබාධිපුබ්‌බං පටිපුච්‌ඡි සච්‌චං කිර තෙ අරිට්‌ඨ එවරූපං පාපකං දිට්‌ඨිගතං උප්‌පන්‌නං තථාහං භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති එවංබ්‍යා ඛො අහං භන්‌තෙ භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති>
    text <කස්‌ස නු ඛො නාම ත්‌වං මොඝපුරිස මයා එවං ධම්‌මං දෙසිතං ආජානාසි නනු මයා මොඝපුරිස අනෙකපරියායෙන අන්‌තරායිකා ධම්‌මා අන්‌තරායිකා වුත්‌තා අලඤ්‌ච පන තෙ පටිසෙවතො අන්‌තරායාය අප්‌පස්‌සාදා කාමා වුත්‌තා මයා බහුදුක්‌ඛා බහුපායාසා ආදීනවො එත්‌ථ භිය්‍යො අට්‌ඨිකඞ්‌කලූපමා කාමා වුත්‌තා මයා බහුදුක්‌ඛා බහුපායාසා ආදීනවො එත්‌ථ භිය්‍යො මංසපෙසූපමා කාමා වුත්‌තා මයා…පෙ … තිණුක්‌කූපමා කාමා වුත්‌තා මයා… අඞ්‌ගාරකාසූපමා කාමා වුත්‌තා මයා… සුපිනකූපමා කාමා වුත්‌තා මයා…පෙ … යාචිතකූපමා කාමා වුත්‌තා මයා… රුක්‌ඛඵලූපමා කාමා වුත්‌තා මයා… අසිසූනූපමා කාමා වුත්‌තා මයා… සත්‌තිසූලූපමා කාමා වුත්‌තා මයා… සප්‌පසිරූපමා කාමා වුත්‌තා මයා බහුදුක්‌ඛා බහුපායාසා ආදීනවො එත්‌ථ භිය්‍යො අථ ච පන ත්‌වං මොඝපුරිස අත්‌තනා දුග්‌ගහිතෙන අම්‌හෙ චෙව අබ්‌භාචික්‌ඛසි අත්‌තානඤ්‌ච ඛණසි බහුඤ්‌ච අපුඤ්‌ඤං පසවසි තඤ්‌හි තෙ මොඝපුරිස භවිස්‌සති දීඝරත්‌තං අහිතාය දුක්‌ඛාය නෙතං මොඝපුරිස අප්‌පසන්‌නානං වා පසාදාය…පෙ … විගරහිත්‌වා…පෙ … ධම්‌මිං කථං කත්‌වා භික්‌ඛූ ආමන්‌තෙසි තෙන හි භික්‌ඛවෙ සඞ්‌ඝො අරිට්‌ඨස්‌ස භික්‌ඛුනො ගද්‌ධබාධිපුබ්‌බස්‌ස පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කරොතු අසම්‌භොගං සඞ්‌ඝෙන එවඤ්‌ච පන භික්‌ඛවෙ කාතබ්‌බං පඨමං අරිට්‌ඨො භික්‌ඛු චොදෙතබ්‌බො චොදෙත්‌වා සාරෙතබ්‌බො සාරෙත්‌වා ආපත්‌තිං ආරොපෙතබ්‌බො ආපත්‌තිං ආරොපෙත්‌වා බ්‍යත්‌තෙන භික්‌ඛුනා පටිබලෙන සඞ්‌ඝො ඤාපෙතබ්‌බො>
    text <66>, <සුණාතු මෙ භන්‌තෙ සඞ්‌ඝො අරිට්‌ඨස්‌ස භික්‌ඛුනො ගද්‌ධබාධිපුබ්‌බස්‌ස එවරූපං පාපකං දිට්‌ඨිගතං උප්‌පන්‌නං තථාහං භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති සො තං දිට්‌ඨිං න පටිනිස්‌සජ්‌ජති යදි සඞ්‌ඝස්‌ස පත්‌තකල්‌ලං සඞ්‌ඝො අරිට්‌ඨස්‌ස භික්‌ඛුනො ගද්‌ධබාධිපුබ්‌බස්‌ස පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කරෙය්‍ය අසම්‌භොගං සඞ්‌ඝෙන එසා ඤත්‌ති>
    text <සුණාතු මෙ භන්‌තෙ සඞ්‌ඝො අරිට්‌ඨස්‌ස භික්‌ඛුනො ගද්‌ධබාධිපුබ්‌බස්‌ස එවරූපං පාපකං දිට්‌ඨිගතං උප්‌පන්‌නං තථාහං භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති සො තං දිට්‌ඨිං න පටිනිස්‌සජ්‌ජති සඞ්‌ඝො අරිට්‌ඨස්‌ස භික්‌ඛුනො ගද්‌ධබාධිපුබ්‌බස්‌ස පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කරොති අසම්‌භොගං සඞ්‌ඝෙන යස්‌සායස්‌මතො ඛමති අරිට්‌ඨස්‌ස භික්‌ඛුනො ගද්‌ධබාධිපුබ්‌බස්‌ස පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයස්‌ස කම්‌මස්‌ස කරණං අසම්‌භොගං සඞ්‌ඝෙන සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <දුතියම්‌පි එතමත්‌ථං වදාමි…පෙ … තතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො අරිට්‌ඨස්‌ස භික්‌ඛුනො ගද්‌ධබාධිපුබ්‌බස්‌ස එවරූපං පාපකං දිට්‌ඨිගතං උප්‌පන්‌නං තථාහං භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති සො තං දිට්‌ඨිං න පටිනිස්‌සජ්‌ජති සඞ්‌ඝො අරිට්‌ඨස්‌ස භික්‌ඛුනො ගද්‌ධබාධිපුබ්‌බස්‌ස පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කරොති අසම්‌භොගං සඞ්‌ඝෙන යස්‌සායස්‌මතො ඛමති අරිට්‌ඨස්‌ස භික්‌ඛුනො ගද්‌ධබාධිපුබ්‌බස්‌ස පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයස්‌ස කම්‌මස්‌ස කරණං අසම්‌භොගං සඞ්‌ඝෙන සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <කතං සඞ්‌ඝෙන අරිට්‌ඨස්‌ස භික්‌ඛුනො ගද්‌ධබාධිපුබ්‌බස්‌ස පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං අසම්‌භොගං සඞ්‌ඝෙන ඛමති සඞ්‌ඝස්‌ස තස්‌මා තුණ්‌හී එවමෙතං ධාරයාමීති>
    text <ආවාසපරම්‌පරඤ්‌ච භික්‌ඛවෙ සංසථ අරිට්‌ඨො භික්‌ඛු ගද්‌ධබාධිපුබ්‌බො සඞ්‌ඝෙන පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මකතො අසම්‌භොගං සඞ්‌ඝෙනාති>
  text <අධම්‌මකම්‌මද්‌වාදසකං>
    text <67>, <තීහි භික්‌ඛවෙ අඞ්‌ගෙහි සමන්‌නාගතං පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අසම්‌මුඛා කතං හොති අප්‌පටිපුච්‌ඡා කතං හොති අප්‌පටිඤ්‌ඤාය කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච අනාපත්‌තියා කතං හොති අදෙසනාගාමිනියා ආපත්‌තියා කතං හොති දෙසිතාය ආපත්‌තියා කතං හොති…පෙ … අචොදෙත්‌වා කතං හොති අසාරෙත්‌වා කතං හොති ආපත්‌තිං අනාරොපෙත්‌වා කතං හොති…පෙ … අසම්‌මුඛා කතං හොති අධම්‌මෙන කතං හොති වග්‌ගෙන කතං හොති…පෙ … අප්‌පටිපුච්‌ඡා කතං හොති අධම්‌මෙන කතං හොති වග්‌ගෙන කතං හොති…පෙ … අප්‌පටිඤ්‌ඤාය කතං හොති අධම්‌මෙන කතං හොති වග්‌ගෙන කතං හොති…පෙ … අනාපත්‌තියා කතං හොති අධම්‌මෙන කතං හොති වග්‌ගෙන කතං හොති…පෙ … අදෙසනාගාමිනියා ආපත්‌තියා කතං හොති අධම්‌මෙන කතං හොති වග්‌ගෙන කතං හොති…පෙ … දෙසිතාය ආපත්‌තියා කතං හොති අධම්‌මෙන කතං හොති වග්‌ගෙන කතං හොති…පෙ … අචොදෙත්‌වා කතං හොති අධම්‌මෙන කතං හොති වග්‌ගෙන කතං හොති…පෙ … අසාරෙත්‌වා කතං හොති අධම්‌මෙන කතං හොති වග්‌ගෙන කතං හොති…පෙ … ආපත්‌තිං අනාරොපෙත්‌වා කතං හොති අධම්‌මෙන කතං හොති වග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං අධම්‌මකම්‌මඤ්‌ච හොති අවිනයකම්‌මඤ්‌ච දුවූපසන්‌තඤ්‌ච>
    stand <පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මෙ>
    stand <අධම්‌මකම්‌මද්‌වාදසකං නිට්‌ඨිතං>
  text <ධම්‌මකම්‌මද්‌වාදසකං>
    text <68>, <තීහි භික්‌ඛවෙ අඞ්‌ගෙහි සමන්‌නාගතං පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච සම්‌මුඛා කතං හොති පටිපුච්‌ඡා කතං හොති පටිඤ්‌ඤාය කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතං පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච ආපත්‌තියා කතං හොති දෙසනාගාමිනියා ආපත්‌තියා කතං හොති අදෙසිතාය ආපත්‌තියා කතං හොති…පෙ … චොදෙත්‌වා කතං හොති සාරෙත්‌වා කතං හොති ආපත්‌තිං ආරොපෙත්‌වා කතං හොති…පෙ … සම්‌මුඛා කතං හොති ධම්‌මෙන කතං හොති සමග්‌ගෙන කතං හොති…පෙ … පටිපුච්‌ඡා කතං හොති ධම්‌මෙන කතං හොති සමග්‌ගෙන කතං හොති…පෙ … පටිඤ්‌ඤාය කතං හොති ධම්‌මෙන කතං හොති සමග්‌ගෙන කතං හොති…පෙ … ආපත්‌තියා කතං හොති ධම්‌මෙන කතං හොති සමග්‌ගෙන කතං හොති…පෙ … දෙසනාගාමිනියා ආපත්‌තියා කතං හොති ධම්‌මෙන කතං හොති සමග්‌ගෙන කතං හොති…පෙ … අදෙසිතාය ආපත්‌තියා කතං හොති ධම්‌මෙන කතං හොති සමග්‌ගෙන කතං හොති…පෙ … චොදෙත්‌වා කතං හොති ධම්‌මෙන කතං හොති සමග්‌ගෙන කතං හොති…පෙ … සාරෙත්‌වා කතං හොති ධම්‌මෙන කතං හොති සමග්‌ගෙන කතං හොති…පෙ … ආපත්‌තිං ආරොපෙත්‌වා කතං හොති ධම්‌මෙන කතං හොති සමග්‌ගෙන කතං හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතං පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං ධම්‌මකම්‌මඤ්‌ච හොති විනයකම්‌මඤ්‌ච සුවූපසන්‌තඤ්‌ච>
    stand <පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මෙ>
    stand <ධම්‌මකම්‌මද්‌වාදසකං නිට්‌ඨිතං>
  text <ආකඞ්‌ඛමානඡක්‌කං>
    text <69>, <තීහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කරෙය්‍ය භණ්‌ඩනකාරකො හොති කලහකාරකො විවාදකාරකො භස්‌සකාරකො සඞ්‌ඝෙ අධිකරණකාරකො බාලො හොති අබ්‍යත්‌තො ආපත්‌තිබහුලො අනපදානො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කරෙය්‍ය අධිසීලෙ සීලවිපන්‌නො හොති අජ්‌ඣාචාරෙ ආචාරවිපන්‌නො හොති අතිදිට්‌ඨියා දිට්‌ඨිවිපන්‌නො හොති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කරෙය්‍ය>
    text <අපරෙහිපි භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කරෙය්‍ය බුද්‌ධස්‌ස අවණ්‌ණං භාසති ධම්‌මස්‌ස අවණ්‌ණං භාසති සඞ්‌ඝස්‌ස අවණ්‌ණං භාසති ඉමෙහි ඛො භික්‌ඛවෙ තීහඞ්‌ගෙහි සමන්‌නාගතස්‌ස භික්‌ඛුනො ආකඞ්‌ඛමානො සඞ්‌ඝො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කරෙය්‍ය>
    text <තිණ්‌ණං භික්‌ඛවෙ භික්‌ඛූනං ආකඞ්‌ඛමානො සඞ්‌ඝො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කරෙය්‍ය එකො භණ්‌ඩනකාරකො හොති කලහකාරකො විවාදකාරකො භස්‌සකාරකො සඞ්‌ඝෙ අධිකරණකාරකො එකො බාලො හොති අබ්‍යත්‌තො ආපත්‌තිබහුලො අනපදානො එකො ගිහිසංසට්‌ඨො විහරති අනනුලොමිකෙහි ගිහිසංසග්‌ගෙහි ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌කමානො සඞ්‌ඝො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කරෙය්‍ය එකො අධිසීලෙ සීලවිපන්‌නො හොති එකො අජ්‌ඣාචාරෙ ආචාරවිපන්‌නො හොති එකො අතිදිට්‌ඨියා දිට්‌ඨිවිපන්‌නො හොති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කරෙය්‍ය>
    text <අපරෙසම්‌පි භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කරෙය්‍ය එකො බුද්‌ධස්‌ස අවණ්‌ණං භාසති එකො ධම්‌මස්‌ස අවණ්‌ණං භාසති එකො සඞ්‌ඝස්‌ස අවණ්‌ණං භාසති ඉමෙසං ඛො භික්‌ඛවෙ තිණ්‌ණං භික්‌ඛූනං ආකඞ්‌ඛමානො සඞ්‌ඝො පාපිකාය දිට්‌ඨියා අප්‌පටිනිස්‌සගෙ උක්‌ඛෙපනීයකම්‌මං කරෙය්‍ය>
    stand <පාපිකාය දිට්‌ඨියා අප්‌පටිනිස්‌සගෙ උක්‌ඛෙපනීයකම්‌මෙ>
    stand <ආකඞ්‌ඛමානඡක්‌කං නිට්‌ඨිතං>
  text <තෙචත්‌තාලීසවත්‌තං>
    text <70>, <පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මකතෙන භික්‌ඛවෙ භික්‌ඛුනා සම්‌මා වත්‌තිතබ්‌බං තත්‍රායං සම්‌මාවත්‌තනා න උපසම්‌පාදෙතබ්‌බං න නිස්‌සයො දාතබ්‌බො න සාමණෙරො උපට්‌ඨාපෙතබ්‌බො න භික්‌ඛුනොවාදකසම්‌මුති සාදිතබ්‌බා සම්‌මතෙනපි භික්‌ඛුනියො න ඔවදිතබ්‌බා යාය ආපත්‌තියා සඞ්‌ඝෙන පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කතං හොති සා ආපත්‌ති න ආපජ්‌ජිතබ්‌බා අඤ්‌ඤා වා තාදිසිකා තතො වා පාපිට්‌ඨතරා කම්‌මං න ගරහිතබ්‌බං කම්‌මිකා න ගරහිතබ්‌බා…පෙ … න පකතත්‌තස්‌ස භික්‌ඛුනො උපොසථො ඨපෙතබ්‌බො න පවාරණා ඨපෙතබ්‌බා න සවචනීයං කාතබ්‌බං න අනුවාදො පට්‌ඨපෙතබ්‌බො න ඔකාසො කාරෙතබ්‌බො න චොදෙතබ්‌බො න සාරෙතබ්‌බො න භික්‌ඛූහි සම්‌පයොජෙතබ්‌බන්‌ති>
    stand <පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මෙ>
    stand <තෙචත්‌තාලීසවත්‌තං නිට්‌ඨිතං>
    text <71>, <අථ ඛො සඞ්‌ඝො අරිට්‌ඨස්‌ස භික්‌ඛුනො ගද්‌ධබාධිපුබ්‌බස්‌ස පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං අකාසි අසම්‌භොගං සඞ්‌ඝෙන සො සඞ්‌ඝෙන පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මකතො විබ්‌භමි යෙ තෙ භික්‌ඛූ අප්‌පිච්‌ඡා…පෙ … තෙ උජ්‌ඣායන්‌ති ඛිය්‍යන්‌ති විපාචෙන්‌ති කථඤ්‌හි නාම අරිට්‌ඨො භික්‌ඛු ගද්‌ධබාධිපුබ්‌බො සඞ්‌ඝෙන පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මකතො විබ්‌භමිස්‌සතීති අථ ඛො තෙ භික්‌ඛූ භගවතො එතමත්‌ථං ආරොචෙසුං>
    text <අථ ඛො භගවා එතස්‌මිං නිදානෙ එතස්‌මිං පකරණෙ භික්‌ඛුසඞ්‌ඝං සන්‌නිපාතාපෙත්‌වා භික්‌ඛූ පටිපුච්‌ඡි සච්‌චං කිර භික්‌ඛවෙ අරිට්‌ඨො භික්‌ඛු ගද්‌ධබාධිපුබ්‌බො සඞ්‌ඝෙන පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මකතො විබ්‌භමතීති සච්‌චං භගවාති විගරහි බුද්‌ධො භගවා අනනුච්‌ඡවිකං…පෙ … කථඤ්‌හි නාම සො භික්‌ඛවෙ මොඝපුරිසො සඞ්‌ඝෙන පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මකතො විබ්‌භමිස්‌සති නෙතං භික්‌ඛවෙ අප්‌පසන්‌නානං වා පසාදාය…පෙ … විගරහිත්‌වා…පෙ … ධම්‌මිං කථං කත්‌වා භික්‌ඛූ ආමන්‌තෙසි තෙන හි භික්‌ඛවෙ සඞ්‌ඝො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං පටිප්‌පස්‌සම්‌භෙතු>
  text <නප්‌පටිප්‌පස්‌සම්‌භෙතබ්‌බතෙචත්‌තාලීසකං>
    text <72>, <පඤ්‌චහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං උපසම්‌පාදෙති නිස්‌සයං දෙති සාමණෙරං උපට්‌ඨාපෙති භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො ඔවදති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සගෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං යාය ආපත්‌තියා සඞ්‌ඝෙන පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කතං හොති තං ආපත්‌තිං ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං ගරහති කම්‌මිකෙ ගරහති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං…පෙ …>
    text <අට්‌ඨහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං පකතත්‌තස්‌ස භික්‌ඛුනො උපොසථං ඨපෙති පවාරණං ඨපෙති සවචනීයං කරොති අනුවාදං පට්‌ඨපෙති ඔකාසං කාරෙති චොදෙති සාරෙති භික්‌ඛූහි සම්‌පයොජෙති ඉමෙහි ඛො භික්‌ඛවෙ අට්‌ඨහඞ්‌ගෙහි සමන්‌නාගතස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං නප්‌පටිප්‌පස්‌සම්‌භෙතබ්‌බං>
    stand <පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මෙ>
    stand <නප්‌පටිප්‌පස්‌සම්‌භෙතබ්‌බතෙචත්‌තාලීසකං නිට්‌ඨිතං>
  text <පටිප්‌පස්‌සම්‌භෙතබ්‌බතෙචත්‌තාලීසකං>
    text <73>, <පඤ්‌චහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං න උපසම්‌පාදෙති න නිස්‌සයං දෙති න සාමණෙරං උපට්‌ඨාපෙති න භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො න ඔවදති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං>
    text <අපරෙහිපි භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං යාය ආපත්‌තියා සඞ්‌ඝෙන පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං කතං හොති තං ආපත්‌තිං න ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං න ගරහති කම්‌මිකෙ න ගරහති ඉමෙහි ඛො භික්‌ඛවෙ පඤ්‌චහඞ්‌ගෙහි සමන්‌නාගතස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං…පෙ …>
    text <අට්‌ඨහි භික්‌ඛවෙ අඞ්‌ගෙහි සමන්‌නාගතස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං න පකතත්‌තස්‌ස භික්‌ඛුනො උපොසථං ඨපෙති න පවාරණං ඨපෙති න සවචනීයං කරොති න අනුවාදං පට්‌ඨපෙති න ඔකාසං කාරෙති න චොදෙති න සාරෙති න භික්‌ඛූහි සම්‌පයොජෙති ඉමෙහි ඛො භික්‌ඛවෙ අට්‌ඨහඞ්‌ගෙහි සමන්‌නාගතස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං පටිප්‌පස්‌සම්‌භෙතබ්‌බං>
    stand <පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මෙ>
    stand <පටිප්‌පස්‌සම්‌භෙතබ්‌බතෙචත්‌තාලීසකං නිට්‌ඨිතං>
    text <74>, <එවඤ්‌ච පන භික්‌ඛවෙ පටිප්‌පස්‌සම්‌භෙතබ්‌බං තෙන භික්‌ඛවෙ පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මකතෙන භික්‌ඛුනා සඞ්‌ඝං උපසඞ්‌කමිත්‌වා එකංසං උත්‌තරාසඞ්‌ගං කරිත්‌වා වුඩ්‌ඪානං භික්‌ඛූනං පාදෙ වන්‌දිත්‌වා උක්‌කුටිකං නිසීදිත්‌වා අඤ්‌ජලිං පග්‌ගහෙත්‌වා එවමස්‌ස වචනීයො අහං භන්‌තෙ සඞ්‌ඝෙන පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මකතො සම්‌මා වත්‌තාමි ලොමං පාතෙමි නෙත්‌ථාරං වත්‌තාමි පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධිං යාචාමීති දුතියම්‌පි යාචිතබ්‌බා තතියම්‌පි යාචිතබ්‌බා බ්‍යත්‌තෙන භික්‌ඛුනා පටිබලෙන සඞ්‌ඝො ඤාපෙතබ්‌බො>
    text <සුණාතු මෙ භන්‌තෙ සඞ්‌ඝො අයං ඉත්‌ථන්‌නාමො භික්‌ඛු සඞ්‌ඝෙන පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධිං යාචති යදි සඞ්‌ඝස්‌ස පත්‌තකල්‌ලං සඞ්‌ඝො ඉත්‌ථන්‌නාමස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං පටිප්‌පස්‌සම්‌භෙය්‍ය එසා ඤත්‌ති>
    text <සුණාතු මෙ භන්‌තෙ සඞ්‌ඝො අයං ඉත්‌ථන්‌නාමො භික්‌ඛු සඞ්‌ඝෙන පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධිං යාචති සඞ්‌ඝො ඉත්‌ථන්‌නාමස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං පටිප්‌පස්‌සම්‌භෙති යස්‌සායස්‌මතො ඛමති ඉත්‌ථන්‌නාමස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <දුතියම්‌පි එතමත්‌ථං වදාමි…පෙ … තතියම්‌පි එතමත්‌ථං වදාමි සුණාතු මෙ භන්‌තෙ සඞ්‌ඝො අයං ඉත්‌ථන්‌නාමො භික්‌ඛු සඞ්‌ඝෙන පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මකතො සම්‌මා වත්‌තති ලොමං පාතෙති නෙත්‌ථාරං වත්‌තති පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධිං යාචති සඞ්‌ඝො ඉත්‌ථන්‌නාමස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං පටිප්‌පස්‌සම්‌භෙති යස්‌සායස්‌මතො ඛමති ඉත්‌ථන්‌නාමස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයස්‌ස කම්‌මස්‌ස පටිප්‌පස්‌සද්‌ධි සො තුණ්‌හස්‌ස යස්‌ස නක්‌ඛමති සො භාසෙය්‍ය>
    text <පටිප්‌පස්‌සද්‌ධං සඞ්‌ඝෙන ඉත්‌ථන්‌නාමස්‌ස භික්‌ඛුනො පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං ඛමති සඞ්‌ඝස්‌ස තස්‌මා තුණ්‌හී එවමෙතං ධාරයාමීති>
    stand <පාපිකාය දිට්‌ඨියා අප්‌පටිනිස්‌සග්‌ගෙ උක්‌ඛෙපනීයකම්‌මං නිට්‌ඨිතං සත්‌තමං>
    stand <කම්‌මක්‌ඛන්‌ධකො පඨමො>
    stand <ඉමම්‌හි ඛන්‌ධකෙ වත්‌ථූ සත්‌ත>
    stand <තස්‌සුද්‌දානං>
    block
      text <පණ්‌ඩුලොහිතකා භික්‌ඛූ සයං භණ්‌ඩනකාරකා>
      text <තාදිසෙ උපසඞ්‌කම්‌ම උස්‌සහිංසු ච භණ්‌ඩනෙ>
      text <අනුප්‌පන්‌නාපි ජායන්‌ති උප්‌පන්‌නානිපි වඩ්‌ඪරෙ>
      text <අප්‌පිච්‌ඡා පෙසලා භික්‌ඛූ උජ්‌ඣායන්‌ති පදස්‌සතො>
      text <සද්‌ධම්‌මට්‌ඨිතිකො බුද්‌ධො සයම්‌භූ අග්‌ගපුග්‌ගලො>
      text <ආණාපෙසි තජ්‌ජනීයකම්‌මං සාවත්‌ථියං ජිනො>
      text <අසම්‌මුඛාප්‌පටිපුච්‌ඡාප්‌පටිඤ්‌ඤාය කතඤ්‌ච යං>
      text <අනාපත්‌ති අදෙසනෙ දෙසිතාය කතඤ්‌ච යං>
      text <අචොදෙත්‌වා අසාරෙත්‌වා අනාරොපෙත්‌වා ච යං කතං>
      text <අසම්‌මුඛා අධම්‌මෙන වග්‌ගෙන චාපි යං කතං>
      text <අප්‌පටිපුච්‌ඡා අධම්‌මෙන පුන වග්‌ගෙන යං කතං>
      text <අප්‌පටිඤ්‌ඤාය අධම්‌මෙන වග්‌ගෙන චාපි යං කතං>
      text <අනාපත්‌ති අධම්‌මෙන වග්‌ගෙන>
      text <අදෙසනාගාමිනියා අධම්‌මවග්‌ගමෙව ච>
      text <දෙසිතාය අධම්‌මෙන වග්‌ගෙනාපි තථෙව ච>
      text <අචොදෙත්‌වා අධම්‌මෙන වග්‌ගෙනාපි තථෙව ච>
      text <අසාරෙත්‌වා අධම්‌මෙන වග්‌ගෙනාපි තථෙව ච>
      text <අනාරොපෙත්‌වා අධම්‌මෙන වග්‌ගෙනාපි තථෙව ච>
      text <කණ්‌හවාරනයෙනෙව සුක්‌කවාරං විජානියා>
      text <සඞ්‌ඝො ආකඞ්‌ඛමානො ච යස්‌ස තජ්‌ජනියං කරෙ>
      text <භණ්‌ඩනං බාලො සංසට්‌ඨො අධිසීලෙ අජ්‌ඣාචාරෙ>
      text <අතිදිට්‌ඨිවිපන්‌නස්‌ස සඞ්‌ඝො තජ්‌ජනියං කරෙ>
      text <බුද්‌ධධම්‌මස්‌ස සඞ්‌ඝස්‌ස අවණ්‌ණං යො ච භාසති>
      text <තිණ්‌ණන්‌නම්‌පි ච භික්‌ඛූනං සඞ්‌ඝො තජ්‌ජනියං කරෙ>
      text <භණ්‌ඩනං කාරකො එකො බාලො සංසග්‌ගනිස්‌සිතො>
      text <අධිසීලෙ අජ්‌ඣාචාරෙ තථෙව අතිදිට්‌ඨියා>
      text <බුද්‌ධධම්‌මස්‌ස සඞ්‌ඝස්‌ස අවණ්‌ණං යො ච භාසති>
      text <තජ්‌ජනීයකම්‌මකතො එවං සම්‌මානුවත්‌තනා>
      text <උපසම්‌පදනිස්‌සයා සාමණෙරං උපට්‌ඨනා>
      text <ඔවාදසම්‌මතෙනාපි න කරෙ තජ්‌ජනීකතො>
      text <නාපජ්‌ජෙ තඤ්‌ච ආපත්‌තිං තාදිසඤ්‌ච තතො පරං>
      text <කම්‌මඤ්‌ච කම්‌මිකෙ චාපි න ගරහෙ තථාවිධො>
      text <උපොසථං පවාරණං පකතත්‌තස්‌ස නට්‌ඨපෙ>
      text <සවචනිං අනුවාදො ඔකාසො චොදනෙන ච>
      text <සාරණං සම්‌පයොගඤ්‌ච න කරෙය්‍ය තථාවිධො>
      text <උපසම්‌පදනිස්‌සයා සාමණෙරං උපට්‌ඨනා>
      text <ඔවාදසම්‌මතෙනාපි පඤ්‌චහඞ්‌ගෙහි න සම්‌මති>
      text <තඤ්‌චාපජ්‌ජති ආපත්‌තිං තාදිසඤ්‌ච තතො පරං>
      text <කම්‌මඤ්‌ච කම්‌මිකෙ චාපි ගරහන්‌තො න සම්‌මති>
      text <උපොසථං පවාරණං සවචනීයා ච නොවාදො>
      text <ඔකාසො චොදනඤ්‌චෙව සාරණා සම්‌පයොජනා>
      text <ඉමෙහට්‌ඨඞ්‌ගෙහි යො යුත්‌තො තජ්‌ජනානුපසම්‌මති>
      text <කණ්‌හවාරනයෙනෙව සුක්‌කවාරං විජානියා>
      text <බාලො ආපත්‌තිබහුලො සංසට්‌ඨොපි ච සෙය්‍යසො>
      text <නියස්‌සකම්‌මං සම්‌බුද්‌ධො ආණාපෙසි මහාමුනි>
      text <කීටාගිරිස්‌මිං ද්‌වෙ භික්‌ඛූ අස්‌සජිපුනබ්‌බසුකා>
      text <අනාචාරඤ්‌ච විවිධං ආචරිංසු අසඤ්‌ඤතා>
      text <පබ්‌බාජනීයං සම්‌බුද්‌ධො කම්‌මං සාවත්‌ථියං ජිනො>
      text <මච්‌ඡිකාසණ්‌ඩෙ සුධම්‌මො චිත්‌තස්‌සාවාසිකො අහු>
      text <ජාතිවාදෙන ඛුංසෙති සුධම්‌මො චිත්‌තුපාසකං>
      text <පටිසාරණීයකම්‌මං ආණාපෙසි තථාගතො>
      text <කොසම්‌බියං ඡන්‌නං භික්‌ඛුං නිච්‌ඡන්‌තාපත්‌තිං පස්‌සිතුං>
      text <අදස්‌සනෙ උක්‌ඛිපිතුං ආණාපෙසි ජිනුත්‌තමො>
      text <ඡන්‌නො තංයෙව ආපත්‌තිං පටිකාතුං න ඉච්‌ඡති>
      text <උක්‌ඛෙපනාප්‌පටිකම්‌මෙ ආණාපෙසි විනායකො>
      text <පාපදිට්‌ඨි අරිට්‌ඨස්‌ස ආසි අඤ්‌ඤාණනිස්‌සිතා>
      text <දිට්‌ඨියාප්‌පටිනිස්‌සග්‌ගෙ උක්‌ඛෙපං ජිනභාසිතං>
      text <නියස්‌සකම්‌මං පබ්‌බජ්‌ජං තථෙව පටිසාරණී>
      text <අදස්‌සනාප්‌පටිකම්‌මෙ අනිස්‌සග්‌ගෙ ච දිට්‌ඨියා>
      text <දවානාචාරූපඝාති මිච්‌ඡාආජීවමෙව ච>
      text <පබ්‌බාජනීයකම්‌මම්‌හි අතිරෙකපදා ඉමෙ>
      text <අලාභාවණ්‌ණා ද්‌වෙ පඤ්‌ච ද්‌වෙ පඤ්‌චකාති නාමකා>
      text <පටිසාරණීයකම්‌මම්‌හි අතිරෙකපදා ඉමෙ>
      text <තජ්‌ජනීයං නියස්‌සඤ්‌ච දුවෙ කම්‌මාපි සාදිසා>
      text <පබ්‌බජ්‌ජා පටිසාරී ච අත්‌ථි පදාතිරිත්‌තතා>
      text <තයො උක්‌ඛෙපනා කම්‌මා සදිසා තෙ විභත්‌තිතො>
      text <තජ්‌ජනීයනයෙනාපි සෙසකම්‌මං විජානියාති>
    text <චාපි යං කතං>
    stand <කම්‌මක්‌ඛන්‌ධකං නිට්‌ඨිතං>
