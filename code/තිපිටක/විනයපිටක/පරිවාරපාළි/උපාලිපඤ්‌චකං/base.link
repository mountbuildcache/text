text <උපාලිපඤ්‌චකං>
  text <අනිස්‌සිතවග්‌ගො>
    text <417>, <තෙන සමයෙන බුද්‌ධො භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ අථ ඛො ආයස්‌මා උපාලි යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො ආයස්‌මා උපාලි භගවන්‌තං එතදවොච කතිහි නු ඛො භන්‌තෙ අඞ්‌ගෙහි සමන්‌නාගතෙන භික්‌ඛුනා යාවජීවං නානිස්‌සිතෙන වත්‌ථබ්‌බන්‌ති>
    text <පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා යාවජීවං නානිස්‌සිතෙන වත්‌ථබ්‌බං කතමෙහි පඤ්‌චහි උපොසථං න ජානාති උපොසථකම්‌මං න ජානාති පාතිමොක්‌ඛං න ජානාති පාතිමොක්‌ඛුද්‌දෙසං න ජානාති ඌනපඤ්‌චවස්‌සො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා යාවජීවං නානිස්‌සිතෙන වත්‌ථබ්‌බං පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා යාවජීවං අනිස්‌සිතෙන වත්‌ථබ්‌බං කතමෙහි පඤ්‌චහි උපොසථං ජානාති උපොසථකම්‌මං ජානාති පාතිමොක්‌ඛං ජානාති පාතිමොක්‌ඛුද්‌දෙසං ජානාති පඤ්‌චවස්‌සො වා හොති අතිරෙකපඤ්‌චවස්‌සො වා ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා යාවජීවං අනිස්‌සිතෙන වත්‌ථබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා යාවජීවං නානිස්‌සිතෙන වත්‌ථබ්‌බං කතමෙහි පඤ්‌චහි පවාරණං න ජානාති පවාරණාකම්‌මං න ජානාති පාතිමොක්‌ඛං න ජානාති පාතිමොක්‌ඛුද්‌දෙසං න ජානාති ඌනපඤ්‌චවස්‌සො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා යාවජීවං නානිස්‌සිතෙන වත්‌ථබ්‌බං පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා යාවජීවං අනිස්‌සිතෙන වත්‌ථබ්‌බං කතමෙහි පඤ්‌චහි පවාරණං ජානාති පවාරණාකම්‌මං ජානාති පාතිමොක්‌ඛං ජානාති පාතිමොක්‌ඛුද්‌දෙසං ජානාති පඤ්‌චවස්‌සො වා හොති අතිරෙකපඤ්‌චවස්‌සො වා ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා යාවජීවං අනිස්‌සිතෙන වත්‌ථබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා යාවජීවං නානිස්‌සිතෙන වත්‌ථබ්‌බං කතමෙහි පඤ්‌චහි ආපත්‌තානාපත්‌තිං න ජානාති ලහුකගරුකං ආපත්‌තිං න ජානාති සාවසෙසානවසෙසං ආපත්‌තිං න ජානාති දුට්‌ඨුල්‌ලාදුට්‌ඨුල්‌ලං ආපත්‌තිං න ජානාති ඌනපඤ්‌චවස්‌සො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා යාවජීවං නානිස්‌සිතෙන වත්‌ථබ්‌බං පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා යාවජීවං අනිස්‌සිතෙන වත්‌ථබ්‌බං කතමෙහි පඤ්‌චහි ආපත්‌තානාපත්‌තිං ජානාති ලහුකගරුකං ආපත්‌තිං ජානාති සාවසෙසානවසෙසං ආපත්‌තිං ජානාති දුට්‌ඨුල්‌ලාදුට්‌ඨුල්‌ලං ආපත්‌තිං ජානාති පඤ්‌චවස්‌සො වා හොති අතිරෙකපඤ්‌චවස්‌සො වා ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා යාවජීවං අනිස්‌සිතෙන වත්‌ථබ්‌බං>
    text <418>, <කතිහි නු ඛො භන්‌තෙ අඞ්‌ගෙහි සමන්‌නාගතෙන භික්‌ඛුනා න උපසම්‌පාදෙතබ්‌බං න නිස්‌සයො දාතබ්‌බො න සාමණෙරො උපට්‌ඨාපෙතබ්‌බොති>
    text <පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා න උපසම්‌පාදෙතබ්‌බං න නිස්‌සයො දාතබ්‌බො න සාමණෙරො උපට්‌ඨාපෙතබ්‌බො කතමෙහි පඤ්‌චහි න පටිබලො හොති අන්‌තෙවාසිං වා සද්‌ධිවිහාරිං වා ගිලානං උපට්‌ඨාතුං වා උපට්‌ඨාපෙතුං වා අනභිරතං වූපකාසෙතුං වා වූපකාසාපෙතුං වා උප්‌පන්‌නං කුක්‌කුච්‌චං ධම්‌මතො විනොදෙතුං අභිධම්‌මෙ විනෙතුං අභිවිනයෙ විනෙතුං ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා න උපසම්‌පාදෙතබ්‌බං න නිස්‌සයො දාතබ්‌බො න සාමණෙරො උපට්‌ඨාපෙතබ්‌බො පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා උපසම්‌පාදෙතබ්‌බං නිස්‌සයො දාතබ්‌බො සාමණෙරො උපට්‌ඨාපෙතබ්‌බො කතමෙහි පඤ්‌චහි පටිබලො හොති අන්‌තෙවාසිං වා සද්‌ධිවිහාරිං වා ගිලානං උපට්‌ඨාතුං වා උපට්‌ඨාපෙතුං වා අනභිරතං වූපකාසෙතුං වා වූපකාසාපෙතුං වා උප්‌පන්‌නං කුක්‌කුච්‌චං ධම්‌මතො විනොදෙතුං අභිධම්‌මෙ විනෙතුං අභිවිනයෙ විනෙතුං ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා උපසම්‌පාදෙතබ්‌බං නිස්‌සයො දාතබ්‌බො සාමණෙරො උපට්‌ඨාපෙතබ්‌බො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා න උපසම්‌පාදෙතබ්‌බං න නිස්‌සයො දාතබ්‌බො න සාමණෙරො උපට්‌ඨාපෙතබ්‌බො කතමෙහි පඤ්‌චහි න පටිබලො හොති අන්‌තෙවාසිං වා සද්‌ධිවිහාරිං වා අභිසමාචාරිකාය සික්‌ඛාය සික්‌ඛාපෙතුං ආදිබ්‍රහ්‌මචාරියකාය සික්‌ඛාය විනෙතුං අධිසීලෙ විනෙතුං අධිචිත්‌තෙ විනෙතුං අධිපඤ්‌ඤාය විනෙතුං ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා න උපසම්‌පාදෙතබ්‌බං න නිස්‌සයො දාතබ්‌බො න සාමණෙරො උපට්‌ඨාපෙතබ්‌බො පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා උපසම්‌පාදෙතබ්‌බං නිස්‌සයො දාතබ්‌බො සාමණෙරො උපට්‌ඨාපෙතබ්‌බො කතමෙහි පඤ්‌චහි පටිබලො හොති අන්‌තෙවාසිං වා සද්‌ධිවිහාරිං වා අභිසමාචාරිකාය සික්‌ඛාය සික්‌ඛාපෙතුං ආදිබ්‍රහ්‌මචාරියකාය සික්‌ඛාය විනෙතුං අධිසීලෙ විනෙතුං අධිචිත්‌තෙ විනෙතුං අධිපඤ්‌ඤාය විනෙතුං ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා උපසම්‌පාදෙතබ්‌බං නිස්‌සයො දාතබ්‌බො සාමණෙරො උපට්‌ඨාපෙතබ්‌බොති>
    text <419>, <කතිහි නු ඛො භන්‌තෙ අඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බන්‌ති>
    text <පඤ්‌චහුපාලි අඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං කතමෙහි පඤ්‌චහි අලජ්‌ජී ච හොති බාලො ච අපකතත්‌තො ච මිච්‌ඡාදිට්‌ඨිකො ච හොති ආජීවවිපන්‌නො ච ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං කතමෙහි පඤ්‌චහි අධිසීලෙ සීලවිපන්‌නො හොති අජ්‌ඣාචාරෙ ආචාරවිපන්‌නො හොති අතිදිට්‌ඨියා දිට්‌ඨිවිපන්‌නො හොති මිච්‌ඡාදිට්‌ඨිකො ච හොති ආජීවවිපන්‌නො ච ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං කතමෙහි පඤ්‌චහි කායිකෙන දවෙන සමන්‌නාගතො හොති වාචසිකෙන දවෙන සමන්‌නාගතො හොති කායිකවාචසිකෙන දවෙන සමන්‌නාගතො හොති මිච්‌ඡාදිට්‌ඨිකො ච හොති ආජීවවිපන්‌නො ච ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං කතමෙහි පඤ්‌චහි කායිකෙන අනාචාරෙන සමන්‌නාගතො හොති වාචසිකෙන අනාචාරෙන සමන්‌නාගතො හොති කායිකවාචසිකෙන අනාචාරෙන සමන්‌නාගතො හොති මිච්‌ඡාදිට්‌ඨිකො ච හොති ආජීවවිපන්‌නො ච ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං කතමෙහි පඤ්‌චහි කායිකෙන උපඝාතිකෙන සමන්‌නාගතො හොති වාචසිකෙන උපඝාතිකෙන සමන්‌නාගතො හොති කායිකවාචසිකෙන උපඝාතිකෙන සමන්‌නාගතො හොති මිච්‌ඡාදිට්‌ඨිකො ච හොති ආජීවවිපන්‌නො ච ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං කතමෙහි පඤ්‌චහි කායිකෙන මිච්‌ඡාජීවෙන සමන්‌නාගතො හොති වාචසිකෙන මිච්‌ඡාජීවෙන සමන්‌නාගතො හොති කායිකවාචසිකෙන මිච්‌ඡාජීවෙන සමන්‌නාගතො හොති මිච්‌ඡාදිට්‌ඨිකො ච හොති ආජීවවිපන්‌නො ච ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං කතමෙහි පඤ්‌චහි ආපත්‌තිං ආපන්‌නො කම්‌මකතො උපසම්‌පාදෙති නිස්‌සයං දෙති සාමණෙරං උපට්‌ඨාපෙති භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො ඔවදති ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං කතමෙහි පඤ්‌චහි යාය ආපත්‌තියා සඞ්‌ඝෙන කම්‌මං කතං හොති තං ආපත්‌තිං ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං ගරහති කම්‌මිකෙ ගරහති ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බං කතමෙහි පඤ්‌චහි බුද්‌ධස්‌ස අවණ්‌ණං භාසති ධම්‌මස්‌ස අවණ්‌ණං භාසති සඞ්‌ඝස්‌ස අවණ්‌ණං භාසති මිච්‌ඡාදිට්‌ඨිකො ච හොති ආජීවවිපන්‌නො ච ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං කාතබ්‌බන්‌ති>
    stand <අනිස්‌සිතවග්‌ගො නිට්‌ඨිතො පඨමො>
    stand <තස්‌සුද්‌දානං>
    block
      text <උපොසථං පවාරණං ආපත්‌ති ච ගිලානකං>
      text <අභිසමාචාරලජ්‌ජී ච අධිසීලෙ දවෙන ච>
      text <අනාචාරං උපඝාති මිච්‌ඡා ආපත්‌තිමෙව ච>
      text <යායාපත්‌තියා බුද්‌ධස්‌ස පඨමො වග්‌ගසඞ්‌ගහොති>
      text <ආපන්‌නො යායවණ්‌ණඤ්‌ච අලජ්‌ජී සඞ්‌ගාමෙන ච>
      text <උස්‌සිතා උස්‌සාදෙතා ච පසය්‌හ පරියත්‌තියාති>
      text <ආපත්‌ති අධිකරණං පසය්‌හාපත්‌ති ජානනා>
      text <කම්‌මං වත්‌ථුං අලජ්‌ජී ච අකුසලො ච ඤත්‌තියා>
      text <සුත්‌තං න ජානාති ධම්‌මං තතියො වග්‌ගසඞ්‌ගහොති>
      text <දිට්‌ඨාවිකම්‌මා අපරෙ පටිග්‌ගහානතිරිත්‌තා>
      text <පවාරණා පටිඤ්‌ඤාතං ඔකාසං සාකච්‌ඡෙන ච>
      text <පඤ්‌හං අඤ්‌ඤබ්‍යාකරණා විසුද්‌ධි චාපි භොජනාති>
      text <පරිසුද්‌ධඤ්‌ච කාලෙන කාරුඤ්‌ඤං ඔකාසෙන ච>
      text <අත්‌තාදානං අධිකරණං අපරෙහිපි වත්‌ථුඤ්‌ච>
      text <සුත්‌තං ධම්‌මං පුන වත්‌ථුඤ්‌ච ආපත්‌ති අධිකරණෙන චාති>
      text <ආරඤ්‌ඤිකො පිණ්‌ඩිපංසු රුක්‌ඛසුසානපඤ්‌චමං>
      text <අබ්‌භො තෙචීවරඤ්‌චෙව සපදානනෙසජ්‌ජිකා>
      text <සන්‌ථතෙකාසනඤ්‌චෙව ඛලුපච්‌ඡා පත්‌තපිණ්‌ඩිකාති>
      text <මුසාවාදො ච ඔමද්‌දි අපරෙහි අනුයොගො>
      text <ආපත්‌තිඤ්‌ච අපරෙහි වෙරා වෙරමණීපි ච>
      text <බ්‍යසනං සම්‌පදා චෙව සත්‌තමො වග්‌ගසඞ්‌ගහොති>
      text <භික්‌ඛුනීහෙව කාතබ්‌බං අපරෙහි තථා දුවෙ>
      text <භික්‌ඛුනීනං තයො කම්‌මා න ඨපෙතබ්‌බා ද්‌වෙ දුකා>
      text <න ගහෙතබ්‌බා ද්‌වෙ වුත්‌තා සාකච්‌ඡාසු ච ද්‌වෙ දුකාති>
      text <න අත්‌ථකුසලො චෙව කොධනො කුප්‌පතී ච යො>
      text <පසාරෙතා ඡන්‌දාගතිං අකුසලො තථෙව ච>
      text <සුත්‌තං ධම්‌මඤ්‌ච වත්‌ථුඤ්‌ච ආපත්‌ති අධිකරණං>
      text <ද්‌වෙ ද්‌වෙ පකාසිතා සබ්‌බෙ කණ්‌හසුක්‌කං විජානථාති>
      text <ආපත්‌තිං අධිකරණං ඡන්‌දා අප්‌පස්‌සුතෙන ච>
      text <වත්‌ථුඤ්‌ච අකුසලො ච පුග්‌ගලො ආමිසෙන ච>
      text <භිජ්‌ජති සඞ්‌ඝරාජි ච සඞ්‌ඝභෙදො තථෙව චාති>
      text <විනිධාය දිට්‌ඨිං කම්‌මෙන උද්‌දෙසෙ වොහරෙන ච>
      text <අනුස්‌සාවනෙ සලාකෙන පඤ්‌චෙතෙ දිට්‌ඨිනිස්‌සිතා>
      text <ඛන්‌තිං රුචිඤ්‌ච සඤ්‌ඤඤ්‌ච තයො තෙ පඤ්‌චධා නයාති>
      text <අවිනිධාය දිට්‌ඨිං කම්‌මෙන උද්‌දෙසෙ වොහරෙන ච>
      text <අනුස්‌සාවනෙ සලාකෙන පඤ්‌චෙතෙ දිට්‌ඨිනිස්‌සිතා>
      text <ඛන්‌තිං රුචිඤ්‌ච සඤ්‌ඤඤ්‌ච තයො තෙ පඤ්‌චධා නයා>
      text <හෙට්‌ඨිමෙ කණ්‌හපක්‌ඛම්‌හි සමවීසති විධී යථා>
      text <තථෙව සුක්‌කපක්‌ඛම්‌හි සමවීසති ජානථාති>
      text <ආවාසිකබ්‍යාකරණා භත්‌තුසෙනාසනානි ච>
      text <භණ්‌ඩචීවරග්‌ගාහො ච චීවරස්‌ස ච භාජකො>
      text <යාගු ඵලං ඛජ්‌ජකඤ්‌ච අප්‌පසාටියගාහකො>
      text <පත්‌තො ආරාමිකො චෙව සාමණෙරෙන පෙසකොති>
      text <කථිනත්‌ථාරනිද්‌දා ච අන්‌තරා යාගුඛාදනෙ>
      text <පුරෙ ච පාරිවාසි ච වන්‌දියො වන්‌දිතබ්‌බකන්‌ති>
      text <අනිස්‌සිතෙන කම්‌මඤ්‌ච වොහාරාවිකම්‌මෙන ච>
      text <චොදනා ච ධුතඞ්‌ගා ච මුසා භික්‌ඛුනිමෙව ච>
      text <උබ්‌බාහිකාධිකරණං භෙදකා පඤ්‌චමා පුරෙ>
      text <ආවාසිකා කථිනඤ්‌ච චුද්‌දසා සුප්‌පකාසිතාති>
  text <නප්‌පටිප්‌පස්‌සම්‌භනවග්‌ගො>
    text <420>, <කතිහි නු ඛො භන්‌තෙ අඞ්‌ගෙහි සමන්‌නාගතස්‌ස භික්‌ඛුනො කම්‌මං නප්‌පටිප්‌පස්‌සම්‌භෙතබ්‌බන්‌ති>
    text <පඤ්‌චහුපාලි අඞ්‌ගෙහි සමන්‌නාගතස්‌ස භික්‌ඛුනො කම්‌මං නප්‌පටිප්‌පස්‌සම්‌භෙතබ්‌බං කතමෙහි පඤ්‌චහි ආපත්‌තිං ආපන්‌නො කම්‌මකතො උපසම්‌පාදෙති නිස්‌සයං දෙති සාමණෙරං උපට්‌ඨාපෙති භික්‌ඛුනොවාදකසම්‌මුතිං සාදියති සම්‌මතොපි භික්‌ඛුනියො ඔවදති ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං නප්‌පටිප්‌පස්‌සම්‌භෙතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං නප්‌පටිප්‌පස්‌සම්‌භෙතබ්‌බං කතමෙහි පඤ්‌චහි යාය ආපත්‌තියා සඞ්‌ඝෙන කම්‌මං කතං හොති තං ආපත්‌තිං ආපජ්‌ජති අඤ්‌ඤං වා තාදිසිකං තතො වා පාපිට්‌ඨතරං කම්‌මං ගරහති කම්‌මිකෙ ගරහති ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං නප්‌පටිප්‌පස්‌සම්‌භෙතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං නප්‌පටිප්‌පස්‌සම්‌භෙතබ්‌බං කතමෙහි පඤ්‌චහි බුද්‌ධස්‌ස අවණ්‌ණං භාසති ධම්‌මස්‌ස අවණ්‌ණං භාසති සඞ්‌ඝස්‌ස අවණ්‌ණං භාසති මිච්‌ඡාදිට්‌ඨිකො ච හොති ආජීවවිපන්‌නො ච ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං නප්‌පටිප්‌පස්‌සම්‌භෙතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං නප්‌පටිප්‌පස්‌සම්‌භෙතබ්‌බං කතමෙහි පඤ්‌චහි අලජ්‌ජී ච හොති බාලො ච අපකතත්‌තො ච ඔමද්‌දකාරකො ච හොති වත්‌තෙසු සික්‌ඛාය ච න පරිපූරකාරී ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො කම්‌මං නප්‌පටිප්‌පස්‌සම්‌භෙතබ්‌බන්‌ති>
    text <421>, <සඞ්‌ගාමාවචරෙන භන්‌තෙ භික්‌ඛුනා සඞ්‌ඝං උපසඞ්‌කමන්‌තෙන කති ධම්‌මෙ අජ්‌ඣත්‌තං උපට්‌ඨාපෙත්‌වා සඞ්‌ඝො උපසඞ්‌කමිතබ්‌බොති>
    text <සඞ්‌ගාමාවචරෙන උපාලි භික්‌ඛුනා සඞ්‌ඝං උපසඞ්‌කමන්‌තෙන පඤ්‌ච ධම්‌මෙ අජ්‌ඣත්‌තං උපට්‌ඨාපෙත්‌වා සඞ්‌ඝො උපසඞ්‌කමිතබ්‌බො කතමෙ පඤ්‌ච සඞ්‌ගාමාවචරෙන උපාලි භික්‌ඛුනා සඞ්‌ඝං උපසඞ්‌කමන්‌තෙන නීචචිත්‌තෙන සඞ්‌ඝො උපසඞ්‌කමිතබ්‌බො රජොහරණසමෙන චිත්‌තෙන ආසනකුසලෙන භවිතබ්‌බං නිස්‌සජ්‌ජකුසලෙන ථෙරෙ භික්‌ඛූ අනුපඛජ්‌ජන්‌තෙන නවෙ භික්‌ඛූ ආසනෙන අප්‌පටිබාහන්‌තෙන යථාපතිරූපෙ ආසනෙ නිසීදිතබ්‌බං අනානාකථිකෙන භවිතබ්‌බං අතිරච්‌ඡානකථිකෙන සාමං වා ධම්‌මො භාසිතබ්‌බො පරො වා අජ්‌ඣෙසිතබ්‌බො අරියො වා තුණ්‌හිභාවො නාතිමඤ්‌ඤිතබ්‌බො සචෙ උපාලි සඞ්‌ඝො සමග්‌ගකරණීයානි කම්‌මානි කරොති තත්‍ර චෙ උපාලි භික්‌ඛුනො නක්‌ඛමති අපි දිට්‌ඨාවිකම්‌මං කත්‌වා ඤාපෙතබ්‌බා සාමග්‌ගී තං කිස්‌සහෙතු මාහං සඞ්‌ඝෙන නානත්‌තො අස්‌සන්‌ති සඞ්‌ගාමාවචරෙනුපාලි භික්‌ඛුනා සඞ්‌ඝං උපසඞ්‌කමන්‌තෙන ඉමෙ පඤ්‌ච ධම්‌මෙ අජ්‌ඣත්‌තං උපට්‌ඨාපෙත්‌වා සඞ්‌ඝො උපසඞ්‌කමිතබ්‌බොති>
    text <422>, <කතිහි නු ඛො භන්‌තෙ අඞ්‌ගෙහි සමන්‌නාගතො භික්‌ඛු සඞ්‌ඝෙ වොහරන්‌තො බහුජනඅකන්‌තො ච හොති බහුජනඅමනාපො ච බහුජනඅරුචිතො චාති>
    text <පඤ්‌චහුපාලි අඞ්‌ගෙහි සමන්‌නාගතො භික්‌ඛු සඞ්‌ඝෙ වොහරන්‌තො බහුජනඅකන්‌තො ච හොති බහුජනඅමනාපො ච බහුජනඅරුචිතො ච කතමෙහි පඤ්‌චහි උස්‌සිතමන්‌තී ච හොති නිස්‌සිතජප්‌පී ච න ච භාසානුසන්‌ධිකුසලො හොති න යථාධම්‌මෙ යථාවිනයෙ යථාපත්‌තියා චොදෙතා හොති න යථාධම්‌මෙ යථාවිනයෙ යථාපත්‌තියා කාරෙතා හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු සඞ්‌ඝෙ වොහරන්‌තො බහුජනඅකන්‌තො ච හොති බහුජනඅමනාපො ච බහුජනඅරුචිතො ච පඤ්‌චහුපාලි අඞ්‌ගෙහි සමන්‌නාගතො භික්‌ඛු සඞ්‌ඝෙ වොහරන්‌තො බහුජනකන්‌තො ච හොති බහුජනමනාපො ච බහුජනඅරුචිතො ච කතමෙහි පඤ්‌චහි න උස්‌සිතමන්‌තී ච හොති න නිස්‌සිතජප්‌පී ච භාසානුසන්‌ධිකුසලො ච හොති යථාධම්‌මෙ යථාවිනයෙ යථාපත්‌තියා චොදෙතා හොති යථාධම්‌මෙ යථාවිනයෙ යථාපත්‌තියා කාරෙතා හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු සඞ්‌ඝෙ වොහරන්‌තො බහුජනකන්‌තො ච හොති බහුජනමනාපො ච බහුජනරුචිතො ච>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු සඞ්‌ඝෙ වොහරන්‌තො බහුජනඅකන්‌තො ච හොති බහුජනඅමනාපො ච බහුජනඅරුචිතො ච කතමෙහි පඤ්‌චහි උස්‌සාදෙතා ච හොති අපසාදෙතා ච අධම්‌මං ගණ්‌හාති ධම්‌මං පටිබාහති සම්‌ඵඤ්‌ච බහුං භාසති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු සඞ්‌ඝෙ වොහරන්‌තො බහුජනඅකන්‌තො ච හොති බහුජනඅමනාපො ච බහුජනඅරුචිතො ච පඤ්‌චහුපාලි අඞ්‌ගෙහි සමන්‌නාගතො භික්‌ඛු සඞ්‌ඝෙ වොහරන්‌තො බහුජනකන්‌තො ච හොති බහුජනමනාපො ච බහුජනරුචිතො ච කතමෙහි පඤ්‌චහි න උස්‌සාදෙතා ච හොති න අපසාදෙතා ච ධම්‌මං ගණ්‌හාති අධම්‌මං පටිබාහති සම්‌ඵඤ්‌ච න බහුං භාසති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු සඞ්‌ඝෙ වොහරන්‌තො බහුජනකන්‌තො ච හොති බහුජනමනාපො ච බහුජනරුචිතො ච>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු සඞ්‌ඝෙ වොහරන්‌තො බහුජනඅකන්‌තො ච හොති බහුජනඅමනාපො ච බහුජනඅරුචිතො ච කතමෙහි පඤ්‌චහි පසය්‌හපවත්‌තා හොති අනොකාසකම්‌මං කාරෙත්‌වා පවත්‌තා හොති න යථාධම්‌මෙ යථාවිනයෙ යථාපත්‌තියා චොදෙතා හොති න යථාධම්‌මෙ යථාවිනයෙ යථාපත්‌තියා කාරෙතා හොති න යථාදිට්‌ඨියා බ්‍යාකතා හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු සඞ්‌ඝෙ වොහරන්‌තො බහුජනඅකන්‌තො ච හොති බහුජනඅමනාපො ච බහුජනඅරුචිතො ච පඤ්‌චහුපාලි අඞ්‌ගෙහි සමන්‌නාගතො භික්‌ඛු සඞ්‌ඝෙ වොහරන්‌තො බහුජනකන්‌තො ච හොති බහුජනමනාපො ච බහුජනරුචිතො ච කතමෙහි පඤ්‌චහි න පසය්‌හපවත්‌තා හොති ඔකාසකම්‌මං කාරෙත්‌වා පවත්‌තා හොති යථාධම්‌මෙ යථාවිනයෙ යථාපත්‌තියා චොදෙතා හොති යථාධම්‌මෙ යථාවිනයෙ යථාපත්‌තියා කාරෙතා හොති යථාදිට්‌ඨියා බ්‍යාකතා හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු සඞ්‌ඝෙ වොහරන්‌තො බහුජනකන්‌තො ච හොති බහුජනමනාපො ච බහුජනරුචිතො චාති>
    text <423>, <කති නු ඛො භන්‌තෙ ආනිසංසා විනයපරියත්‌තියාති>
    text <පඤ්‌චිමෙ උපාලි ආනිසංසා විනයපරියත්‌තියා කතමෙ පඤ්‌ච අත්‌තනො සීලක්‌ඛන්‌ධො සුගුත්‌තො හොති සුරක්‌ඛිතො කුක්‌කුච්‌චපකතානං පටිසරණං හොති විසාරදො සඞ්‌ඝමජ්‌ඣෙ වොහරති පච්‌චත්‌ථිකෙ සහධම්‌මෙන සුනිග්‌ගහිතං නිග්‌ගණ්‌හාති සද්‌ධම්‌මට්‌ඨිතියා පටිපන්‌නො හොති ඉමෙහි ඛො උපාලි පඤ්‌චානිසංසා විනයපරියත්‌තියා>
    stand <නප්‌පටිප්‌පස්‌සම්‌භනවග්‌ගො නිට්‌ඨිතො දුතියො>
    stand <තස්‌සුද්‌දානං>
    stand <පඨමයමකපඤ්‌ඤත්‌ති>
  text <වොහාරවග්‌ගො>
    text <424>, <කතිහි නු ඛො භන්‌තෙ අඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බන්‌ති>
    text <පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං කතමෙහි පඤ්‌චහි ආපත්‌තිං න ජානාති ආපත්‌තිසමුට්‌ඨානං න ජානාති ආපත්‌තියා පයොගං න ජානාති ආපත්‌තියා වූපසමං න ජානාති ආපත්‌තියා න විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං කතමෙහි පඤ්‌චහි ආපත්‌තිං ජානාති ආපත්‌තිසමුට්‌ඨානං ජානාති ආපත්‌තියා පයොගං ජානාති ආපත්‌තියා වූපසමං ජානාති ආපත්‌තියා විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං කතමෙහි පඤ්‌චහි අධිකරණං න ජානාති අධිකරණසමුට්‌ඨානං න ජානාති අධිකරණස්‌ස පයොගං න ජානාති අධිකරණස්‌ස වූපසමං න ජානාති අධිකරණස්‌ස න විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං කතමෙහි පඤ්‌චහි අධිකරණං ජානාති අධිකරණසමුට්‌ඨානං ජානාති අධිකරණස්‌ස පයොගං ජානාති අධිකරණස්‌ස වූපසමං ජානාති අධිකරණස්‌ස විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං කතමෙහි පඤ්‌චහි පසය්‌හපවත්‌තා හොති අනොකාසකම්‌මං කාරෙත්‌වා පවත්‌තා හොති න යථාධම්‌මෙ යථාවිනයෙ යථාපත්‌තියා චොදෙතා හොති න යථාධම්‌මෙ යථාවිනයෙ යථාපත්‌තියා කාරෙතා හොති න යථාදිට්‌ඨියා බ්‍යාකතා හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං කතමෙහි පඤ්‌චහි න පසය්‌හපවත්‌තා හොති ඔකාසකම්‌මං කාරෙත්‌වා පවත්‌තා හොති යථාධම්‌මෙ යථාවිනයෙ යථාපත්‌තියා චොදෙතා හොති යථාධම්‌මෙ යථාවිනයෙ යථාපත්‌තියා කාරෙතා හොති යථාදිට්‌ඨියා බ්‍යාකතා හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං කතමෙහි පඤ්‌චහි ආපත්‌තානාපත්‌තිං න ජානාති ලහුකගරුකං ආපත්‌තිං න ජානාති සාවසෙසානවසෙසං ආපත්‌තිං න ජානාති දුට්‌ඨුල්‌ලාදුට්‌ඨුල්‌ලං ආපත්‌තිං න ජානාති සප්‌පටිකම්‌මං අප්‌පටිකම්‌මං ආපත්‌තිං න ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං කතමෙහි පඤ්‌චහි ආපත්‌තානාපත්‌තිං ජානාති ලහුකගරුකං ආපත්‌තිං ජානාති සාවසෙසානවසෙසං ආපත්‌තිං ජානාති දුට්‌ඨුල්‌ලාදුට්‌ඨුල්‌ලං ආපත්‌තිං ජානාති සප්‌පටිකම්‌මං අප්‌පටිකම්‌මං ආපත්‌තිං ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං කතමෙහි පඤ්‌චහි කම්‌මං න ජානාති කම්‌මස්‌ස කරණං න ජානාති කම්‌මස්‌ස වත්‌ථුං න ජානාති කම්‌මස්‌ස වත්‌තං න ජානාති කම්‌මස්‌ස වූපසමං න ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං කතමෙහි පඤ්‌චහි කම්‌මං ජානාති කම්‌මස්‌ස කරණං ජානාති කම්‌මස්‌ස වත්‌ථුං ජානාති කම්‌මස්‌ස වත්‌තං ජානාති කම්‌මස්‌ස වූපසමං ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං කතමෙහි පඤ්‌චහි වත්‌ථුං න ජානාති නිදානං න ජානාති පඤ්‌ඤත්‌තිං න ජානාති පදපච්‌චාභට්‌ඨං න ජානාති අනුසන්‌ධිවචනපථං න ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං කතමෙහි පඤ්‌චහි වත්‌ථුං ජානාති නිදානං ජානාති පඤ්‌ඤත්‌තිං ජානාති පදපච්‌චාභට්‌ඨං ජානාති අනුසන්‌ධිවචනපථං ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං කතමෙහි පඤ්‌චහි ඡන්‌දාගතිං ගච්‌ඡති දොසාගතිං ගච්‌ඡති මොහාගතිං ගච්‌ඡති භයාගතිං ගච්‌ඡති අලජ්‌ජී ච හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං කතමෙහි පඤ්‌චහි න ඡන්‌දාගතිං ගච්‌ඡති න දොසාගතිං ගච්‌ඡති න මොහාගතිං ගච්‌ඡති න භයාගතිං ගච්‌ඡති ලජ්‌ජී ච හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං කතමෙහි පඤ්‌චහි ඡන්‌දාගතිං ගච්‌ඡති දොසාගතිං ගච්‌ඡති මොහාගතිං ගච්‌ඡති භයාගතිං ගච්‌ඡති අකුසලො ච හොති විනයෙ ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං කතමෙහි පඤ්‌චහි න ඡන්‌දාගතිං ගච්‌ඡති න දොසාගතිං ගච්‌ඡති න මොහාගතිං ගච්‌ඡති න භයාගතිං ගච්‌ඡති කුසලො ච හොති විනයෙ ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං කතමෙහි පඤ්‌චහි ඤත්‌තිං න ජානාති ඤත්‌තියා කරණං න ජානාති ඤත්‌තියා අනුස්‌සාවනං න ජානාති ඤත්‌තියා සමථං න ජානාති ඤත්‌තියා වූපසමං න ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං කතමෙහි පඤ්‌චහි ඤත්‌තිං ජානාති ඤත්‌තියා කරණං ජානාති ඤත්‌තියා අනුස්‌සාවනං ජානාති ඤත්‌තියා සමථං ජානාති ඤත්‌තියා වූපසමං ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං කතමෙහි පඤ්‌චහි සුත්‌තං න ජානාති සුත්‌තානුලොමං න ජානාති විනයං න ජානාති විනයානුලොමං න ජානාති න ච ඨානාඨානකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං කතමෙහි පඤ්‌චහි සුත්‌තං ජානාති සුත්‌තානුලොමං ජානාති විනයං ජානාති විනයානුලොමං ජානාති ඨානාඨානකුසලො ච හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං කතමෙහි පඤ්‌චහි ධම්‌මං න ජානාති ධම්‌මානුලොමං න ජානාති විනයං න ජානාති විනයානුලොමං න ජානාති න ච පුබ්‌බාපරකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ න වොහරිතබ්‌බං පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බං කතමෙහි පඤ්‌චහි ධම්‌මං ජානාති ධම්‌මානුලොමං ජානාති විනයං ජානාති විනයානුලොමං ජානාති පුබ්‌බාපරකුසලො ච හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සඞ්‌ඝෙ වොහරිතබ්‌බන්‌ති>
    stand <වොහාරවග්‌ගො නිට්‌ඨිතො තතියො>
    stand <තස්‌සුද්‌දානං>
  text <දිට්‌ඨාවිකම්‌මවග්‌ගො>
    text <425>, <කති නු ඛො භන්‌තෙ අධම්‌මිකා දිට්‌ඨාවිකම්‌මාති පඤ්‌චිමෙ උපාලි අධම්‌මිකා දිට්‌ඨාවිකම්‌මා කතමෙ පඤ්‌ච අනාපත්‌තියා දිට්‌ඨිං ආවි කරොති අදෙසනාගාමිනියා ආපත්‌තියා දිට්‌ඨිං ආවි කරොති දෙසිතාය ආපත්‌තියා දිට්‌ඨිං ආවි කරොති චතූහි පඤ්‌චහි දිට්‌ඨිං ආවි කරොති මනො මානසෙන දිට්‌ඨිං ආවි කරොති ඉමෙ ඛො උපාලි පඤ්‌ච අධම්‌මිකා දිට්‌ඨාවිකම්‌මා>
    text <පඤ්‌චිමෙ උපාලි ධම්‌මිකා දිට්‌ඨාවිකම්‌මා කතමෙ පඤ්‌ච ආපත්‌තියා දිට්‌ඨිං ආවි කරොති දෙසනාගාමිනියා ආපත්‌තියා දිට්‌ඨිං ආවි කරොති අදෙසිතාය ආපත්‌තියා දිට්‌ඨිං ආවි කරොති න චතූහි පඤ්‌චහි දිට්‌ඨිං ආවි කරොති න මනො මානසෙන දිට්‌ඨිං ආවි කරොති ඉමෙ ඛො උපාලි පඤ්‌ච ධම්‌මිකා දිට්‌ඨාවිකම්‌මා>
    text <අපරෙපි උපාලි පඤ්‌ච අධම්‌මිකා දිට්‌ඨාවිකම්‌මා කතමෙ පඤ්‌ච නානාසංවාසකස්‌ස සන්‌තිකෙ දිට්‌ඨිං ආවි කරොති නානාසීමාය ඨිතස්‌ස සන්‌තිකෙ දිට්‌ඨිං ආවි කරොති අපකතත්‌තස්‌ස සන්‌තිකෙ දිට්‌ඨිං ආවි කරොති චතූහි පඤ්‌චහි දිට්‌ඨිං ආවි කරොති මනො මානසෙන දිට්‌ඨිං ආවි කරොති ඉමෙ ඛො උපාලි පඤ්‌ච අධම්‌මිකා දිට්‌ඨාවිකම්‌මා>
    text <පඤ්‌චිමෙ උපාලි ධම්‌මිකා දිට්‌ඨාවිකම්‌මා කතමෙ පඤ්‌ච සමානසංවාසකස්‌ස සන්‌තිකෙ දිට්‌ඨිං ආවි කරොති සමානසීමාය ඨිතස්‌ස සන්‌තිකෙ දිට්‌ඨිං ආවි කරොති පකතත්‌තස්‌ස සන්‌තිකෙ දිට්‌ඨිං ආවි කරොති න චතූහි පඤ්‌චහි දිට්‌ඨිං ආවි කරොති න මනො මානසෙන දිට්‌ඨිං ආවි කරොති ඉමෙ ඛො උපාලි පඤ්‌ච ධම්‌මිකා දිට්‌ඨාවිකම්‌මාති>
    text <426>, <කති නු ඛො භන්‌තෙ අධම්‌මිකා පටිග්‌ගහාති පඤ්‌චිමෙ උපාලි අධම්‌මිකා පටිග්‌ගහා කතමෙ පඤ්‌ච කායෙන දිය්‍යමානං කායෙන අප්‌පටිග්‌ගහිතං කායෙන දිය්‍යමානං කායප්‌පටිබද්‌ධෙන අප්‌පටිග්‌ගහිතං කායප්‌පටිබද්‌ධෙන දිය්‍යමානං කායෙන අප්‌පටිග්‌ගහිතං කායප්‌පටිබද්‌ධෙන දිය්‍යමානං කායප්‌පටිබද්‌ධෙන අප්‌පටිග්‌ගහිතං නිස්‌සග්‌ගියෙන දිය්‍යමානං කායෙන වා කායප්‌පටිබද්‌ධෙන වා අප්‌පටිග්‌ගහිතං ඉමෙ ඛො උපාලි පඤ්‌ච අධම්‌මිකා පටිග්‌ගහා>
    text <පඤ්‌චිමෙ උපාලි ධම්‌මිකා පටිග්‌ගහා කතමෙ පඤ්‌ච කායෙන දිය්‍යමානං කායෙන පටිග්‌ගහිතං කායෙන දිය්‍යමානං කායප්‌පටිබද්‌ධෙන පටිග්‌ගහිතං කායප්‌පටිබද්‌ධෙන දිය්‍යමානං කායෙන පටිග්‌ගහිතං කායප්‌පටිබද්‌ධෙන දිය්‍යමානං කායප්‌පටිබද්‌ධෙන පටිග්‌ගහිතං නිස්‌සග්‌ගියෙන දිය්‍යමානං කායෙන වා කායප්‌පටිබද්‌ධෙන වා පටිග්‌ගහිතං ඉමෙ ඛො උපාලි පඤ්‌ච ධම්‌මිකා පටිග්‌ගහාති>
    text <427>, <කති නු ඛො භන්‌තෙ අනතිරිත්‌තාති පඤ්‌චිමෙ උපාලි අනතිරිත්‌තා කතමෙ පඤ්‌ච අකප්‌පියකතං හොති අප්‌පටිග්‌ගහිතකතං හොති අනුච්‌චාරිතකතං හොති අහත්‌ථපාසෙ කතං හොති අලමෙතං සබ්‌බන්‌ති අවුත්‌තං හොති ඉමෙ ඛො උපාලි පඤ්‌ච අනතිරිත්‌තා>
    text <පඤ්‌චිමෙ උපාලි අතිරිත්‌තා කතමෙ පඤ්‌ච කප්‌පියකතං හොති පටිග්‌ගහිතකතං හොති උච්‌චාරිතකතං හොති හත්‌ථපාසෙ කතං හොති අලමෙතං සබ්‌බන්‌ති වුත්‌තං හොති ඉමෙ ඛො උපාලි පඤ්‌ච අතිරිත්‌තාති>
    text <428>, <කතිහි නු ඛො භන්‌තෙ ආකාරෙහි පවාරණා පඤ්‌ඤායතීති පඤ්‌චහුපාලි ආකාරෙහි පවාරණා පඤ්‌ඤායති කතමෙහි පඤ්‌චහි අසනං පඤ්‌ඤායති භොජනං පඤ්‌ඤායති හත්‌ථපාසෙ ඨිතො අභිහරති පටික්‌ඛෙපො පඤ්‌ඤායති ඉමෙහි ඛො උපාලි පඤ්‌චහාකාරෙහි පවාරණා පඤ්‌ඤායතීති>
    text <429>, <කති නු ඛො භන්‌තෙ අධම්‌මිකා පටිඤ්‌ඤාතකරණාති පඤ්‌චිමෙ උපාලි අධම්‌මිකා පටිඤ්‌ඤාතකරණා කතමෙ පඤ්‌ච භික්‌ඛු පාරාජිකං අජ්‌ඣාපන්‌නො හොති පාරාජිකෙන චොදියමානො සඞ්‌ඝාදිසෙසං අජ්‌ඣාපන්‌නො පටිජානාති තං සඞ්‌ඝො සඞ්‌ඝාදිසෙසෙන කාරෙති අධම්‌මිකං පටිඤ්‌ඤාතකරණං භික්‌ඛු පාරාජිකං අජ්‌ඣාපන්‌නො හොති පාරාජිකෙන චොදියමානො පාචිත්‌තියං…පෙ … පාටිදෙසනීයං… දුක්‌කටං අජ්‌ඣාපන්‌නො පටිජානාති තං සඞ්‌ඝො දුක්‌කටෙන කාරෙති අධම්‌මිකං පටිඤ්‌ඤාතකරණං භික්‌ඛු සඞ්‌ඝාදිසෙසං…පෙ … පාචිත්‌තියං… පාටිදෙසනීයං… දුක්‌කටං අජ්‌ඣාපන්‌නො හොති දුක්‌කටෙන චොදියමානො පාරාජිකං අජ්‌ඣාපන්‌නො පටිජානාති තං සඞ්‌ඝො පාරාජිකෙන කාරෙති අධම්‌මිකං පටිඤ්‌ඤාතකරණං භික්‌ඛු දුක්‌කටං අජ්‌ඣාපන්‌නො හොති දුක්‌කටෙන චොදියමානො සඞ්‌ඝාදිසෙසං…පෙ … පාචිත්‌තියං… පාටිදෙසනීයං අජ්‌ඣාපන්‌නො පටිජානාති තං සඞ්‌ඝො පාටිදෙසනීයෙන කාරෙති අධම්‌මිකං පටිඤ්‌ඤාතකරණං ඉමෙ ඛො උපාලි පඤ්‌ච අධම්‌මිකා පටිඤ්‌ඤාතකරණා>
    text <පඤ්‌චිමෙ උපාලි ධම්‌මිකා පටිඤ්‌ඤාතකරණා කතමෙ පඤ්‌ච භික්‌ඛු පාරාජිකං අජ්‌ඣාපන්‌නො හොති පාරාජිකෙන චොදියමානො පාරාජිකං අජ්‌ඣාපන්‌නො පටිජානාති තං සඞ්‌ඝො පාරාජිකෙන කාරෙති ධම්‌මිකං පටිඤ්‌ඤාතකරණං භික්‌ඛු සඞ්‌ඝාදිසෙසං…පෙ … පාචිත්‌තියං… පාටිදෙසනීයං… දුක්‌කටං අජ්‌ඣාපන්‌නො හොති දුක්‌කටෙන චොදියමානො දුක්‌කටං අජ්‌ඣාපන්‌නො පටිජානාති තං සඞ්‌ඝො දුක්‌කටෙන කාරෙති ධම්‌මිකං පටිඤ්‌ඤාතකරණං ඉමෙ ඛො උපාලි පඤ්‌ච ධම්‌මිකා පටිඤ්‌ඤාතකරණාති>
    text <430>, <කතිහි නු ඛො භන්‌තෙ අඞ්‌ගෙහි සමන්‌නාගතස්‌ස භික්‌ඛුනො ඔකාසකම්‌මං කාරාපෙන්‌තස්‌ස නාලං ඔකාසකම්‌මං කාතුන්‌ති පඤ්‌චහුපාලි අඞ්‌ගෙහි සමන්‌නාගතස්‌ස භික්‌ඛුනො ඔකාසකම්‌මං කාරාපෙන්‌තස්‌ස නාලං ඔකාසකම්‌මං කාතුං කතමෙහි පඤ්‌චහි අලජ්‌ජී ච හොති බාලො ච අපකතත්‌තො ච චාවනාධිප්‌පායො වත්‌තා හොති නො වුට්‌ඨානාධිප්‌පායො ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො ඔකාසකම්‌මං කාරාපෙන්‌තස්‌ස නාලං ඔකාසකම්‌මං කාතුං>
    text <පඤ්‌චහුපාලි අඞ්‌ගෙහි සමන්‌නාගතස්‌ස භික්‌ඛුනො ඔකාසකම්‌මං කාරාපෙන්‌තස්‌ස අලං ඔකාසකම්‌මං කාතුං කතමෙහි පඤ්‌චහි ලජ්‌ජී ච හොති පණ්‌ඩිතො ච පකතත්‌තො ච වුට්‌ඨානාධිප්‌පායො වත්‌තා හොති නො චාවනාධිප්‌පායො ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො ඔකාසකම්‌මං කාරාපෙන්‌තස්‌ස අලං ඔකාසකම්‌මං කාතුන්‌ති>
    text <431>, <කතිහි නු ඛො භන්‌තෙ අඞ්‌ගෙහි සමන්‌නාගතෙන භික්‌ඛුනා සද්‌ධිං විනයො න සාකච්‌ඡිතබ්‌බොති පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සද්‌ධිං විනයො න සාකච්‌ඡිතබ්‌බො කතමෙහි පඤ්‌චහි වත්‌ථුං න ජානාති නිදානං න ජානාති පඤ්‌ඤත්‌තිං න ජානාති පදපච්‌චාභට්‌ඨං න ජානාති අනුසන්‌ධිවචනපථං න ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සද්‌ධිං විනයො න සාකච්‌ඡිතබ්‌බො>
    text <පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සද්‌ධිං විනයො සාකච්‌ඡිතබ්‌බො කතමෙහි පඤ්‌චහි වත්‌ථුං ජානාති නිදානං ජානාති පඤ්‌ඤත්‌තිං ජානාති පදපච්‌චාභට්‌ඨං ජානාති අනුසන්‌ධිවචනපථං ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සද්‌ධිං විනයො සාකච්‌ඡිතබ්‌බොති>
    text <432>, <කති නු ඛො භන්‌තෙ පඤ්‌හාපුච්‌ඡාති පඤ්‌චිමා උපාලි පඤ්‌හාපුච්‌ඡා කතමා පඤ්‌ච මන්‌දත්‌තා මොමූහත්‌තා පඤ්‌හං පුච්‌ඡති පාපිච්‌ඡො ඉච්‌ඡාපකතො පඤ්‌හං පුච්‌ඡති පරිභවා පඤ්‌හං පුච්‌ඡති අඤ්‌ඤාතුකාමො පඤ්‌හං පුච්‌ඡති සචෙ මෙ පඤ්‌හං පුට්‌ඨො සම්‌මදෙව බ්‍යාකරිස්‌සති ඉච්‌චෙතං කුසලං නො චෙ පඤ්‌හං පුට්‌ඨො සම්‌මදෙව බ්‍යාකරිස්‌සති අහමස්‌ස සම්‌මදෙව බ්‍යාකරිස්‌සාමීති පඤ්‌හං පුච්‌ඡති ඉමා ඛො උපාලි පඤ්‌ච පඤ්‌හාපුච්‌ඡාති>
    text <433>, <කති නු ඛො භන්‌තෙ අඤ්‌ඤබ්‍යාකරණාති පඤ්‌චිමෙ උපාලි අඤ්‌ඤබ්‍යාකරණා කතමෙ පඤ්‌ච මන්‌දත්‌තා මොමූහත්‌තා අඤ්‌ඤං බ්‍යාකරොති පාපිච්‌ඡො ඉච්‌ඡාපකතො අඤ්‌ඤං බ්‍යාකරොති උම්‌මාදා චිත්‌තක්‌ඛෙපා අඤ්‌ඤං බ්‍යාකරොති අධිමානෙන අඤ්‌ඤං බ්‍යාකරොති භූතං අඤ්‌ඤං බ්‍යාකරොති ඉමෙ ඛො උපාලි පඤ්‌ච අඤ්‌ඤබ්‍යාකරණාති>
    text <434>, <කති නු ඛො භන්‌තෙ විසුද්‌ධියොති පඤ්‌චිමා උපාලි විසුද්‌ධියො කතමා පඤ්‌ච නිදානං උද්‌දිසිත්‌වා අවසෙසං සුතෙන සාවෙතබ්‌බං අයං පඨමා විසුද්‌ධි නිදානං උද්‌දිසිත්‌වා චත්‌තාරි පාරාජිකානි උද්‌දිසිත්‌වා අවසෙසං සුතෙන සාවෙතබ්‌බං අයං දුතියා විසුද්‌ධි නිදානං උද්‌දිසිත්‌වා චත්‌තාරි පාරාජිකානි උද්‌දිසිත්‌වා තෙරස සඞ්‌ඝාදිසෙසෙ උද්‌දිසිත්‌වා අවසෙසං සුතෙන සාවෙතබ්‌බං අයං තතියා විසුද්‌ධි නිදානං උද්‌දිසිත්‌වා චත්‌තාරි පාරාජිකානි උද්‌දිසිත්‌වා තෙරස සඞ්‌ඝාදිසෙසෙ උද්‌දිසිත්‌වා ද්‌වෙ අනියතෙ උද්‌දිසිත්‌වා අවසෙසං සුතෙන සාවෙතබ්‌බං අයං චතුත්‌ථා විසුද්‌ධි විත්‌ථාරෙනෙව පඤ්‌චමී ඉමා ඛො උපාලි පඤ්‌ච විසුද්‌ධියොති>
    text <435>, <කති නු ඛො භන්‌තෙ භොජනාති පඤ්‌චිමෙ උපාලි භොජනා කතමෙ පඤ්‌ච ඔදනො කුම්‌මාසො සත්‌තු මච්‌ඡො මංසං ඉමෙ ඛො උපාලි පඤ්‌ච භොජනාති>
    stand <දිට්‌ඨාවිකම්‌මවග්‌ගො නිට්‌ඨිතො චතුත්‌ථො>
    stand <තස්‌සුද්‌දානං>
  text <අත්‌තාදානවග්‌ගො>
    text <436>, <චොදකෙන භන්‌තෙ භික්‌ඛුනා පරං චොදෙතුකාමෙන කති ධම්‌මෙ අජ්‌ඣත්‌තං පච්‌චවෙක්‌ඛිත්‌වා පරො චොදෙතබ්‌බොති චොදකෙනුපාලි භික්‌ඛුනා පරං චොදෙතුකාමෙන පඤ්‌ච ධම්‌මෙ අජ්‌ඣත්‌තං පච්‌චවෙක්‌ඛිත්‌වා පරො චොදෙතබ්‌බො කතමෙ පඤ්‌ච චොදකෙනුපාලි භික්‌ඛුනා පරං චොදෙතුකාමෙන එවං පච්‌චවෙක්‌ඛිතබ්‌බං පරිසුද්‌ධකායසමාචාරො නු ඛොම්‌හි පරිසුද්‌ධෙනම්‌හි කායසමාචාරෙන සමන්‌නාගතො අච්‌ඡිද්‌දෙන අප්‌පටිමංසෙන සංවිජ්‌ජති නු ඛො මෙ එසො ධම්‌මො උදාහු නොති නො චෙ උපාලි භික්‌ඛු පරිසුද්‌ධකායසමාචාරො හොති පරිසුද්‌ධෙන කායසමාචාරෙන සමන්‌නාගතො අච්‌ඡිද්‌දෙන අප්‌පටිමංසෙන තස්‌ස භවන්‌ති වත්‌තාරො ඉඞ්‌ඝ තාව ආයස්‌මා කායිකං සික්‌ඛස්‌සූති ඉතිස්‌ස භවන්‌ති වත්‌තාරො>
    text <පුන චපරං උපාලි චොදකෙන භික්‌ඛුනා පරං චොදෙතුකාමෙන එවං පච්‌චවෙක්‌ඛිතබ්‌බං පරිසුද්‌ධවචීසමාචාරො නු ඛොම්‌හි පරිසුද්‌ධෙනම්‌හි වචීසමාචාරෙන සමන්‌නාගතො අච්‌ඡිද්‌දෙන අප්‌පටිමංසෙන සංවිජ්‌ජති නු ඛො මෙ එසො ධම්‌මො උදාහු නොති නො චෙ උපාලි භික්‌ඛු පරිසුද්‌ධවචීසමාචාරො හොති පරිසුද්‌ධෙන වචීසමාචාරෙන සමන්‌නාගතො අච්‌ඡිද්‌දෙන අප්‌පටිමංසෙන තස්‌ස භවන්‌ති වත්‌තාරො ඉඞ්‌ඝ තාව ආයස්‌මා වාචසිකං සික්‌ඛස්‌සූති ඉතිස්‌ස භවන්‌ති වත්‌තාරො>
    text <පුන චපරං උපාලි චොදකෙන භික්‌ඛුනා පරං චොදෙතුකාමෙන එවං පච්‌චවෙක්‌ඛිතබ්‌බං මෙත්‌තං නු ඛො මෙ චිත්‌තං පච්‌චුපට්‌ඨිතං සබ්‍රහ්‌මචාරීසු අනාඝාතං සංවිජ්‌ජති නු ඛො මෙ එසො ධම්‌මො උදාහු නොති නො චෙ උපාලි භික්‌ඛුනො මෙත්‌තං චිත්‌තං පච්‌චුපට්‌ඨිතං හොති සබ්‍රහ්‌මචාරීසු අනාඝාතං තස්‌ස භවන්‌ති වත්‌තාරො ඉඞ්‌ඝ තාව ආයස්‌මා සබ්‍රහ්‌මචාරීසු මෙත්‌තං චිත්‌තං උපට්‌ඨාපෙහීති ඉතිස්‌ස භවන්‌ති වත්‌තාරො>
    text <පුන චපරං උපාලි චොදකෙන භික්‌ඛුනා පරං චොදෙතුකාමෙන එවං පච්‌චවෙක්‌ඛිතබ්‌බං බහුස්‌සුතො නු ඛොම්‌හි සුතධරො සුතසන්‌නිචයො යෙ තෙ ධම්‌මා ආදිකල්‍යාණා මජ්‌ඣෙකල්‍යාණා පරියොසානකල්‍යාණා සාත්‌ථං සබ්‍යඤ්‌ජනං කෙවලපරිපුණ්‌ණං පරිසුද්‌ධං බ්‍රහ්‌මචරියං අභිවදන්‌ති තථාරූපා මෙ ධම්‌මා බහුස්‌සුතා හොන්‌ති ධාතා වචසා පරිචිතා මනසානුපෙක්‌ඛිතා දිට්‌ඨියා සුප්‌පටිවිද්‌ධා සංවිජ්‌ජති නු ඛො මෙ එසො ධම්‌මො උදාහු නොති නො චෙ උපාලි භික්‌ඛු බහුස්‌සුතො හොති සුතධරො සුතසන්‌නිචයො යෙ තෙ ධම්‌මා ආදිකල්‍යාණා මජ්‌ඣෙකල්‍යාණා පරියොසානකල්‍යාණා සාත්‌ථං සබ්‍යඤ්‌ජනං කෙවලපරිපුණ්‌ණං පරිසුද්‌ධං බ්‍රහ්‌මචරියං අභිවදන්‌ති තථාරූපස්‌ස ධම්‌මා න බහුස්‌සුතා හොන්‌ති ධාතා වචසා පරිචිතා මනසානුපෙක්‌ඛිතා දිට්‌ඨියා සුප්‌පටිවිද්‌ධා තස්‌ස භවන්‌ති වත්‌තාරො ඉඞ්‌ඝ තාව ආයස්‌මා ආගමං පරියාපුණස්‌සූති ඉතිස්‌ස භවන්‌ති වත්‌තාරො>
    text <පුන චපරං උපාලි චොදකෙන භික්‌ඛුනා පරං චොදෙතුකාමෙන එවං පච්‌චවෙක්‌ඛිතබ්‌බං උභයානි ඛො මෙ පාතිමොක්‌ඛානි විත්‌ථාරෙන ස්‌වාගතානි හොන්‌ති සුවිභත්‌තානි සුප්‌පවත්‌තීනි සුවිනිච්‌ඡිතානි සුත්‌තසො අනුබ්‍යඤ්‌ජනසො සංවිජ්‌ජති නු ඛො මෙ එසො ධම්‌මො උදාහු නොති නො චෙ උපාලි භික්‌ඛුනො උභයානි පාතිමොක්‌ඛානි විත්‌ථාරෙන ස්‌වාගතානි හොන්‌ති සුවිභත්‌තානි සුප්‌පවත්‌තීනි සුවිනිච්‌ඡිතානි සුත්‌තසො අනුබ්‍යඤ්‌ජනසො ඉදං පනාවුසො කත්‌ථ වුත්‌තං භගවතාති ඉති පුට්‌ඨො න සම්‌පායති තස්‌ස භවන්‌ති වත්‌තාරො ඉඞ්‌ඝ තාව ආයස්‌මා විනයං පරියාපුණස්‌සූති ඉතිස්‌ස භවන්‌ති වත්‌තාරො චොදකෙනුපාලි භික්‌ඛුනා පරං චොදෙතුකාමෙන ඉමෙ පඤ්‌ච ධම්‌මෙ අජ්‌ඣත්‌තං පච්‌චවෙක්‌ඛිත්‌වා පරො චොදෙතබ්‌බොති>
    text <437>, <චොදකෙන භන්‌තෙ භික්‌ඛුනා පරං චොදෙතුකාමෙන කති ධම්‌මෙ අජ්‌ඣත්‌තං උපට්‌ඨාපෙත්‌වා පරො චොදෙතබ්‌බොති චොදකෙනුපාලි භික්‌ඛුනා පරං චොදෙතුකාමෙන පඤ්‌ච ධම්‌මෙ අජ්‌ඣත්‌තං උපට්‌ඨාපෙත්‌වා පරො චොදෙතබ්‌බො කතමෙ පඤ්‌ච කාලෙන වක්‌ඛාමි නො අකාලෙන භූතෙන වක්‌ඛාමි නො අභූතෙන සණ්‌හෙන වක්‌ඛාමි නො ඵරුසෙන අත්‌ථසංහිතෙන වක්‌ඛාමි නො අනත්‌ථසංහිතෙන මෙත්‌තාචිත්‌තො වක්‌ඛාමි නො දොසන්‌තරොති චොදකෙනුපාලි භික්‌ඛුනා පරං චොදෙතුකාමෙන ඉමෙ පඤ්‌ච ධම්‌මෙ අජ්‌ඣත්‌තං උපට්‌ඨාපෙත්‌වා පරො චොදෙතබ්‌බොති>
    text <438>, <චොදකෙන භන්‌තෙ භික්‌ඛුනා පරං චොදෙතුකාමෙන කති ධම්‌මෙ අජ්‌ඣත්‌තං මනසි කරිත්‌වා පරො චොදෙතබ්‌බොති චොදකෙනුපාලි භික්‌ඛුනා පරං චොදෙතුකාමෙන පඤ්‌ච ධම්‌මෙ අජ්‌ඣත්‌තං මනසි කරිත්‌වා පරො චොදෙතබ්‌බො කතමෙ පඤ්‌ච කාරුඤ්‌ඤතා හිතෙසිතා අනුකම්‌පතා ආපත්‌තිවුට්‌ඨානතා විනයපුරෙක්‌ඛාරතා චොදකෙනුපාලි භික්‌ඛුනා පරං චොදෙතුකාමෙන ඉමෙ පඤ්‌ච ධම්‌මෙ අජ්‌ඣත්‌තං මනසි කරිත්‌වා පරො චොදෙතබ්‌බොති>
    text <439>, <කතිහි නු ඛො භන්‌තෙ අඞ්‌ගෙහි සමන්‌නාගතස්‌ස භික්‌ඛුනො ඔකාසකම්‌මං කාරාපෙන්‌තස්‌ස නාලං ඔකාසකම්‌මං කාතුන්‌ති පඤ්‌චහුපාලි අඞ්‌ගෙහි සමන්‌නාගතස්‌ස භික්‌ඛුනො ඔකාසකම්‌මං කාරාපෙන්‌තස්‌ස නාලං ඔකාසකම්‌මං කාතුං කතමෙහි පඤ්‌චහි අපරිසුද්‌ධකායසමාචාරො හොති අපරිසුද්‌ධවචීසමාචාරො හොති අපරිසුද්‌ධාජීවො හොති බාලො හොති අබ්‍යත්‌තො න පටිබලො අනුයුඤ්‌ජියමානො අනුයොගං දාතුං ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො ඔකාසකම්‌මං කාරාපෙන්‌තස්‌ස නාලං ඔකාසකම්‌මං කාතුං>
    text <පඤ්‌චහුපාලි අඞ්‌ගෙහි සමන්‌නාගතස්‌ස භික්‌ඛුනො ඔකාසකම්‌මං කාරාපෙන්‌තස්‌ස අලං ඔකාසකම්‌මං කාතුං කතමෙහි පඤ්‌චහි පරිසුද්‌ධකායසමාචාරො හොති පරිසුද්‌ධවචීසමාචාරො හොති පරිසුද්‌ධාජීවො හොති පණ්‌ඩිතො හොති බ්‍යත්‌තො පටිබලො අනුයුඤ්‌ජියමානො අනුයොගං දාතුං ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො ඔකාසකම්‌මං කාරාපෙන්‌තස්‌ස අලං ඔකාසකම්‌මං කාතුන්‌ති>
    text <440>, <අත්‌තාදානං ආදාතුකාමෙන භන්‌තෙ භික්‌ඛුනා කතිහඞ්‌ගෙහි සමන්‌නාගතං අත්‌තාදානං ආදාතබ්‌බන්‌ති අත්‌තාදානං ආදාතුකාමෙනුපාලි භික්‌ඛුනා පඤ්‌චඞ්‌ගසමන්‌නාගතං අත්‌තාදානං ආදාතබ්‌බං කතමෙ පඤ්‌ච අත්‌තාදානං ආදාතුකාමෙන උපාලි භික්‌ඛුනා එවං පච්‌චවෙක්‌ඛිතබ්‌බං යං ඛො අහං ඉමං අත්‌තාදානං ආදාතුකාමො කාලො නු ඛො ඉමං අත්‌තාදානං ආදාතුං උදාහු නොති සචෙ උපාලි භික්‌ඛු පච්‌චවෙක්‌ඛමානො එවං ජානාති අකාලො ඉමං අත්‌තාදානං ආදාතුං නො කාලොති න තං උපාලි අත්‌තාදානං ආදාතබ්‌බං>
    text <සචෙ පනුපාලි භික්‌ඛු පච්‌චවෙක්‌ඛමානො එවං ජානාති කාලො ඉමං අත්‌තාදානං ආදාතුං නො අකාලොති තෙනුපාලි භික්‌ඛුනා උත්‌තරි පච්‌චවෙක්‌ඛිතබ්‌බං යං ඛො අහං ඉමං අත්‌තාදානං ආදාතුකාමො භූතං නු ඛො ඉදං අත්‌තාදානං උදාහු නොති සචෙ උපාලි භික්‌ඛු පච්‌චවෙක්‌ඛමානො එවං ජානාති අභූතං ඉදං අත්‌තාදානං නො භූතන්‌ති න තං උපාලි අත්‌තාදානං ආදාතබ්‌බං>
    text <සචෙ පනුපාලි භික්‌ඛු පච්‌චවෙක්‌ඛමානො එවං ජානාති භූතං ඉදං අත්‌තාදානං නො අභූතන්‌ති තෙනුපාලි භික්‌ඛුනා උත්‌තරි පච්‌චවෙක්‌ඛිතබ්‌බං යං ඛො අහං ඉමං අත්‌තාදානං ආදාතුකාමො අත්‌ථසංහිතං නු ඛො ඉදං අත්‌තාදානං උදාහු නොති සචෙ උපාලි භික්‌ඛු පච්‌චවෙක්‌ඛමානො එවං ජානාති අනත්‌ථසංහිතං ඉදං අත්‌තාදානං නො අත්‌ථසංහිතන්‌ති න තං උපාලි අත්‌තාදානං ආදාතබ්‌බං>
    text <සචෙ පනුපාලි භික්‌ඛු පච්‌චවෙක්‌ඛමානො එවං ජානාති අත්‌ථසංහිතං ඉදං අත්‌තාදානං නො අනත්‌ථසංහිතන්‌ති තෙනුපාලි භික්‌ඛුනා උත්‌තරි පච්‌චවෙක්‌ඛිතබ්‌බං ඉමං ඛො අහං අත්‌තාදානං ආදියමානො ලභිස්‌සාමි සන්‌දිට්‌ඨෙ සම්‌භත්‌තෙ භික්‌ඛූ ධම්‌මතො විනයතො පක්‌ඛෙ උදාහු නොති සචෙ උපාලි භික්‌ඛු පච්‌චවෙක්‌ඛමානො එවං ජානාති ඉමං ඛො අහං අත්‌තාදානං ආදියමානො න ලභිස්‌සාමි සන්‌දිට්‌ඨෙ සම්‌භත්‌තෙ භික්‌ඛූ ධම්‌මතො විනයතො පක්‌ඛෙති න තං උපාලි අත්‌තාදානං ආදාතබ්‌බං>
    text <සචෙ පනුපාලි භික්‌ඛු පච්‌චවෙක්‌ඛමානො එවං ජානාති ඉදං ඛො අහං අත්‌තාදානං ආදියමානො ලභිස්‌සාමි සන්‌දිට්‌ඨෙ සම්‌භත්‌තෙ භික්‌ඛූ ධම්‌මතො විනයතො පක්‌ඛෙති තෙනුපාලි භික්‌ඛුනා උත්‌තරි පච්‌චවෙක්‌ඛිතබ්‌බං ඉමං ඛො මෙ අත්‌තාදානං ආදියතො භවිස්‌සති සඞ්‌ඝස්‌ස තතොනිදානං භණ්‌ඩනං කලහො විග්‌ගහො විවාදො සඞ්‌ඝභෙදො සඞ්‌ඝරාජි සඞ්‌ඝවවත්‌ථානං සඞ්‌ඝනානාකරණං උදාහු නොති සචෙ උපාලි භික්‌ඛු පච්‌චවෙක්‌ඛමානො එවං ජානාති ඉමං ඛො මෙ අත්‌තාදානං ආදියතො භවිස්‌සති සඞ්‌ඝස්‌ස තතොනිදානං භණ්‌ඩනං කලහො විග්‌ගහො විවාදො සඞ්‌ඝභෙදො සඞ්‌ඝරාජි සඞ්‌ඝවවත්‌ථානං සඞ්‌ඝනානාකරණන්‌ති න තං උපාලි අත්‌තාදානං ආදාතබ්‌බං>
    text <සචෙ පනුපාලි භික්‌ඛු පච්‌චවෙක්‌ඛමානො එවං ජානාති ඉමං ඛො මෙ අත්‌තාදානං ආදියතො න භවිස්‌සති සඞ්‌ඝස්‌ස තතොනිදානං භණ්‌ඩනං කලහො විග්‌ගහො විවාදො සඞ්‌ඝභෙදො සඞ්‌ඝරාජි සඞ්‌ඝවවත්‌ථානං සඞ්‌ඝනානාකරණන්‌ති තං ආදාතබ්‌බං උපාලි අත්‌තාදානං එවං පඤ්‌චඞ්‌ගසමන්‌නාගතං ඛො උපාලි අත්‌තාදානං ආදින්‌නං පච්‌ඡාපි අවිප්‌පටිසාරකරං භවිස්‌සතීති>
    text <441>, <කතිහි නු ඛො භන්‌තෙ අඞ්‌ගෙහි සමන්‌නාගතො භික්‌ඛු අධිකරණජාතානං භික්‌ඛූනං බහූපකාරො හොතීති පඤ්‌චහුපාලි අඞ්‌ගෙහි සමන්‌නාගතො භික්‌ඛු අධිකරණජාතානං භික්‌ඛූනං බහූපකාරො හොති කතමෙහි පඤ්‌චහි සීලවා හොති පාතිමොක්‌ඛසංවරසංවුතො විහරති ආචාරගොචරසම්‌පන්‌නො අණුමත්‌තෙසු වජ්‌ජෙසු භයදස්‌සාවී සමාදාය සික්‌ඛති සික්‌ඛාපදෙසු බහුස්‌සුතො හොති සුතධරො සුතසන්‌නිචයො යෙ තෙ ධම්‌මා ආදිකල්‍යාණා මජ්‌ඣෙකල්‍යාණා පරියොසානකල්‍යාණා සාත්‌ථං සබ්‍යඤ්‌ජනං කෙවලපරිපුණ්‌ණං පරිසුද්‌ධං බ්‍රහ්‌මචරියං අභිවදන්‌ති තථාරූපස්‌ස ධම්‌මා බහුස්‌සුතා හොන්‌ති ධාතා වචසා පරිචිතා මනසානුපෙක්‌ඛිතා දිට්‌ඨියා සුප්‌පටිවිද්‌ධා උභයානි ඛො පනස්‌ස පාතිමොක්‌ඛානි විත්‌ථාරෙන ස්‌වාගතානි හොන්‌ති සුවිභත්‌තානි සුප්‌පවත්‌තීනි සුවිනිච්‌ඡිතානි සුත්‌තසො අනුබ්‍යඤ්‌ජනසො විනයෙ ඛො පන ඨිතො හොති අසංහීරො පටිබලො හොති උභො අත්‌ථපච්‌චත්‌ථිකෙ අස්‌සාසෙතුං සඤ්‌ඤාපෙතුං නිජ්‌ඣාපෙතුං පෙක්‌ඛෙතුං පසාදෙතුං ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු අධිකරණජාතානං භික්‌ඛූනං බහූපකාරො හොති>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු අධිකරණජාතානං භික්‌ඛූනං බහූපකාරො හොති කතමෙහි පඤ්‌චහි පරිසුද්‌ධකායසමාචාරො හොති පරිසුද්‌ධවචීසමාචාරො හොති පරිසුද්‌ධාජීවො හොති පණ්‌ඩිතො හොති බ්‍යත්‌තො පටිබලො අනුයුඤ්‌ජියමානො අනුයොගං දාතුං ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු අධිකරණජාතානං භික්‌ඛූනං බහූපකාරො හොති>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු අධිකරණජාතානං භික්‌ඛූනං බහූපකාරො හොති කතමෙහි පඤ්‌චහි වත්‌ථුං ජානාති නිදානං ජානාති පඤ්‌ඤත්‌තිං ජානාති පදපච්‌චාභට්‌ඨං ජානාති අනුසන්‌ධිවචනපථං ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු අධිකරණජාතානං භික්‌ඛූනං බහූපකාරො හොතීති>
    text <442>, <කතිහි නු ඛො භන්‌තෙ අඞ්‌ගෙහි සමන්‌නාගතෙන භික්‌ඛුනා නානුයුඤ්‌ජිතබ්‌බන්‌ති පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා නානුයුඤ්‌ජිතබ්‌බං කතමෙහි පඤ්‌චහි සුත්‌තං න ජානාති සුත්‌තානුලොමං න ජානාති විනයං න ජානාති විනයානුලොමං න ජානාති න ච ඨානාඨානකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා නානුයුඤ්‌ජිතබ්‌බං>
    text <පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා අනුයුඤ්‌ජිතබ්‌බං කතමෙහි පඤ්‌චහි සුත්‌තං ජානාති සුත්‌තානුලොමං ජානාති විනයං ජානාති විනයානුලොමං ජානාති ඨානාඨානකුසලො ච හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා අනුයුඤ්‌ජිතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා නානුයුඤ්‌ජිතබ්‌බං කතමෙහි පඤ්‌චහි ධම්‌මං න ජානාති ධම්‌මානුලොමං න ජානාති විනයං න ජානාති විනයානුලොමං න ජානාති න ච පුබ්‌බාපරකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා නානුයුඤ්‌ජිතබ්‌බං>
    text <පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා අනුයුඤ්‌ජිතබ්‌බං කතමෙහි පඤ්‌චහි ධම්‌මං ජානාති ධම්‌මානුලොමං ජානාති විනයං ජානාති විනයානුලොමං ජානාති පුබ්‌බාපරකුසලො ච හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා අනුයුඤ්‌ජිතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා නානුයුඤ්‌ජිතබ්‌බං කතමෙහි පඤ්‌චහි වත්‌ථුං න ජානාති නිදානං න ජානාති පඤ්‌ඤත්‌තිං න ජානාති පදපච්‌චාභට්‌ඨං න ජානාති අනුසන්‌ධිවචනපථං න ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා නානුයුඤ්‌ජිතබ්‌බං>
    text <පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා අනුයුඤ්‌ජිතබ්‌බං කතමෙහි පඤ්‌චහි වත්‌ථුං ජානාති නිදානං ජානාති පඤ්‌ඤත්‌තිං ජානාති පදපච්‌චාභට්‌ඨං ජානාති අනුසන්‌ධිවචනපථං ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා අනුයුඤ්‌ජිතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා නානුයුඤ්‌ජිතබ්‌බං කතමෙහි පඤ්‌චහි ආපත්‌තිං න ජානාති ආපත්‌තිසමුට්‌ඨානං න ජානාති ආපත්‌තියා පයොගං න ජානාති ආපත්‌තියා වූපසමං න ජානාති ආපත්‌තියා න විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා නානුයුඤ්‌ජිතබ්‌බං>
    text <පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා අනුයුඤ්‌ජිතබ්‌බං කතමෙහි පඤ්‌චහි ආපත්‌තිං ජානාති ආපත්‌තිසමුට්‌ඨානං ජානාති ආපත්‌තියා පයොගං ජානාති ආපත්‌තියා වූපසමං ජානාති ආපත්‌තියා විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා අනුයුඤ්‌ජිතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා නානුයුඤ්‌ජිතබ්‌බං කතමෙහි පඤ්‌චහි අධිකරණං න ජානාති අධිකරණසමුට්‌ඨානං න ජානාති අධිකරණස්‌ස පයොගං න ජානාති අධිකරණස්‌ස වූපසමං න ජානාති අධිකරණස්‌ස න විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා නානුයුඤ්‌ජිතබ්‌බං>
    text <පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා අනුයුඤ්‌ජිතබ්‌බං කතමෙහි පඤ්‌චහි අධිකරණං ජානාති අධිකරණසමුට්‌ඨානං ජානාති අධිකරණස්‌ස පයොගං ජානාති අධිකරණස්‌ස වූපසමං ජානාති අධිකරණස්‌ස විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා අනුයුඤ්‌ජිතබ්‌බන්‌ති>
    stand <අත්‌තාදානවග්‌ගො නිට්‌ඨිතො පඤ්‌චමො>
    stand <තස්‌සුද්‌දානං>
  text <ධුතඞ්‌ගවග්‌ගො>
    text <443>, <කති නු ඛො භන්‌තෙ ආරඤ්‌ඤිකාති පඤ්‌චිමෙ උපාලි ආරඤ්‌ඤිකා කතමෙ පඤ්‌ච මන්‌දත්‌තා මොමූහත්‌තා ආරඤ්‌ඤිකො හොති පාපිච්‌ඡො ඉච්‌ඡාපකතො ආරඤ්‌ඤිකො හොති උම්‌මාදා චිත්‌තක්‌ඛෙපා ආරඤ්‌ඤිකො හොති වණ්‌ණිතං බුද්‌ධෙහි බුද්‌ධසාවකෙහීති ආරඤ්‌ඤිකො හොති අපි ච අප්‌පිච්‌ඡඤ්‌ඤෙව නිස්‌සාය සන්‌තුට්‌ඨිඤ්‌ඤෙව නිස්‌සාය සල්‌ලෙඛඤ්‌ඤෙව නිස්‌සාය පවිවෙකඤ්‌ඤෙව නිස්‌සාය ඉදමත්‌ථිතඤ්‌ඤෙව නිස්‌සාය ආරඤ්‌ඤිකො හොති ඉමෙ ඛො උපාලි පඤ්‌ච ආරඤ්‌ඤිකාති>
    text <කති නු ඛො භන්‌තෙ පිණ්‌ඩපාතිකාති…පෙ … කති නු ඛො භන්‌තෙ පංසුකූලිකාති…පෙ … කති නු ඛො භන්‌තෙ රුක්‌ඛමූලිකාති…පෙ … කති නු ඛො භන්‌තෙ සොසානිකාති…පෙ … කති නු ඛො භන්‌තෙ අබ්‌භොකාසිකාති…පෙ … කති නු ඛො භන්‌තෙ තෙචීවරිකාති…පෙ … කති නු ඛො භන්‌තෙ සපදානචාරිකාති…පෙ … කති නු ඛො භන්‌තෙ නෙසජ්‌ජිකාති…පෙ … කති නු ඛො භන්‌තෙ යථාසන්‌ථතිකාති…පෙ … කති නු ඛො භන්‌තෙ එකාසනිකාති…පෙ … කති නු ඛො භන්‌තෙ ඛලුපච්‌ඡාභත්‌තිකාති…පෙ … කති නු ඛො භන්‌තෙ පත්‌තපිණ්‌ඩිකාති පඤ්‌චිමෙ උපාලි පත්‌තපිණ්‌ඩිකා කතමෙ පඤ්‌ච මන්‌දත්‌තා මොමූහත්‌තා පත්‌තපිණ්‌ඩිකො හොති පාපිච්‌ඡො ඉච්‌ඡාපකතො පත්‌තපිණ්‌ඩිකො හොති උම්‌මාදා චිත්‌තක්‌ඛෙපා පත්‌තපිණ්‌ඩිකො හොති වණ්‌ණිතං බුද්‌ධෙහි බුද්‌ධසාවකෙහීති පත්‌තපිණ්‌ඩිකො හොති අපි ච අප්‌පිච්‌ඡඤ්‌ඤෙව නිස්‌සාය සන්‌තුට්‌ඨිඤ්‌ඤෙව නිස්‌සාය සල්‌ලෙඛඤ්‌ඤෙව නිස්‌සාය පවිවෙකඤ්‌ඤෙව නිස්‌සාය ඉදමත්‌ථිතඤ්‌ඤෙව නිස්‌සාය පත්‌තපිණ්‌ඩිකො හොති ඉමෙ ඛො උපාලි පඤ්‌ච පත්‌තපිණ්‌ඩිකාති>
    stand <ධුතඞ්‌ගවග්‌ගො නිට්‌ඨිතො ඡට්‌ඨො>
    stand <තස්‌සුද්‌දානං>
  text <මුසාවාදවග්‌ගො>
    text <444>, <කති නු ඛො භන්‌තෙ මුසාවාදාති පඤ්‌චිමෙ උපාලි මුසාවාදා කතමෙ පඤ්‌ච අත්‌ථි මුසාවාදො පාරාජිකගාමී අත්‌ථි මුසාවාදො සඞ්‌ඝාදිසෙසගාමී අත්‌ථි මුසාවාදො ථුල්‌ලච්‌චයගාමී අත්‌ථි මුසාවාදො පාචිත්‌තියගාමී අත්‌ථි මුසාවාදො දුක්‌කටගාමී ඉමෙ ඛො උපාලි පඤ්‌ච මුසාවාදාති>
    text <445>, <කතිහි නු ඛො භන්‌තෙ අඞ්‌ගෙහි සමන්‌නාගතස්‌ස භික්‌ඛුනො සඞ්‌ඝමජ්‌ඣෙ උපොසථං වා පවාරණං වා ඨපෙන්‌තස්‌ස අලං භික්‌ඛු මා භණ්‌ඩනං මා කලහං මා විග්‌ගහං මා විවාදන්‌ති ඔමද්‌දිත්‌වා සඞ්‌ඝෙන උපොසථො වා පවාරණා වා කාතබ්‌බාති පඤ්‌චහුපාලි අඞ්‌ගෙහි සමන්‌නාගතස්‌ස භික්‌ඛුනො සඞ්‌ඝමජ්‌ඣෙ උපොසථං වා පවාරණං වා ඨපෙන්‌තස්‌ස අලං භික්‌ඛු මා භණ්‌ඩනං මා කලහං මා විග්‌ගහං මා විවාදන්‌ති ඔමද්‌දිත්‌වා සඞ්‌ඝෙන උපොසථො වා පවාරණා වා කාතබ්‌බා කතමෙහි පඤ්‌චහි අලජ්‌ජී ච හොති බාලො ච අපකතත්‌තො ච චාවනාධිප්‌පායො වත්‌තා හොති නො වුට්‌ඨානාධිප්‌පායො ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො සඞ්‌ඝමජ්‌ඣෙ උපොසථං වා පවාරණං වා ඨපෙන්‌තස්‌ස අලං භික්‌ඛු මා භණ්‌ඩනං මා කලහං මා විග්‌ගහං මා විවාදන්‌ති ඔමද්‌දිත්‌වා සඞ්‌ඝෙන උපොසථො වා පවාරණා වා කාතබ්‌බා>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො සඞ්‌ඝමජ්‌ඣෙ උපොසථං වා පවාරණං වා ඨපෙන්‌තස්‌ස අලං භික්‌ඛු මා භණ්‌ඩනං මා කලහං මා විග්‌ගහං මා විවාදන්‌ති ඔමද්‌දිත්‌වා සඞ්‌ඝෙන උපොසථො වා පවාරණා වා කාතබ්‌බා කතමෙහි පඤ්‌චහි අපරිසුද්‌ධකායසමාචාරො හොති අපරිසුද්‌ධවචීසමාචාරො හොති අපරිසුද්‌ධාජීවො හොති බාලො හොති අබ්‍යත්‌තො භණ්‌ඩනකාරකො හොති කලහකාරකො ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො සඞ්‌ඝමජ්‌ඣෙ උපොසථං වා පවාරණං වා ඨපෙන්‌තස්‌ස අලං භික්‌ඛු මා භණ්‌ඩනං මා කලහං මා විග්‌ගහං මා විවාදන්‌ති ඔමද්‌දිත්‌වා සඞ්‌ඝෙන උපොසථො වා පවාරණා වා කාතබ්‌බාති>
    text <446>, <කතිහි නු ඛො භන්‌තෙ අඞ්‌ගෙහි සමන්‌නාගතස්‌ස භික්‌ඛුනො අනුයොගො න දාතබ්‌බොති පඤ්‌චහුපාලි අඞ්‌ගෙහි සමන්‌නාගතස්‌ස භික්‌ඛුනො අනුයොගො න දාතබ්‌බො කතමෙහි පඤ්‌චහි ආපත්‌තානාපත්‌තිං න ජානාති ලහුකගරුකං ආපත්‌තිං න ජානාති සාවසෙසානවසෙසං ආපත්‌තිං න ජානාති දුට්‌ඨුල්‌ලාදුට්‌ඨුල්‌ලං ආපත්‌තිං න ජානාති සප්‌පටිකම්‌මාපටිකම්‌මං ආපත්‌තිං න ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො අනුයොගො න දාතබ්‌බො>
    text <පඤ්‌චහුපාලි අඞ්‌ගෙහි සමන්‌නාගතස්‌ස භික්‌ඛුනො අනුයොගො දාතබ්‌බො කතමෙහි පඤ්‌චහි ආපත්‌තානාපත්‌තිං ජානාති ලහුකගරුකං ආපත්‌තිං ජානාති සාවසෙසානවසෙසං ආපත්‌තිං ජානාති දුට්‌ඨුල්‌ලාදුට්‌ඨුල්‌ලං ආපත්‌තිං ජානාති සප්‌පටිකම්‌මාපටිකම්‌මං ආපත්‌තිං ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො අනුයොගො දාතබ්‌බොති>
    text <447>, <කතිහි නු ඛො භන්‌තෙ ආකාරෙහි භික්‌ඛු ආපත්‌තිං ආපජ්‌ජතීති පඤ්‌චහුපාලි ආකාරෙහි භික්‌ඛු ආපත්‌තිං ආපජ්‌ජති කතමෙහි පඤ්‌චහි අලජ්‌ජිතා අඤ්‌ඤාණතා කුක්‌කුච්‌චපකතතා අකප්‌පියෙ කප්‌පියසඤ්‌ඤිතා කප්‌පියෙ අකප්‌පියසඤ්‌ඤිතා ඉමෙහි ඛො උපාලි පඤ්‌චහාකාරෙහි භික්‌ඛු ආපත්‌තිං ආපජ්‌ජති>
    text <අපරෙහිපි උපාලි පඤ්‌චහාකාරෙහි භික්‌ඛු ආපත්‌තිං ආපජ්‌ජති කතමෙහි පඤ්‌චහි අදස්‌සනෙන අස්‌සවනෙන පසුත්‌තකතා තථාසඤ්‌ඤී සතිසම්‌මොසා ඉමෙහි ඛො උපාලි පඤ්‌චහාකාරෙහි භික්‌ඛු ආපත්‌තිං ආපජ්‌ජතීති>
    text <448>, <කති නු ඛො භන්‌තෙ වෙරාති පඤ්‌චිමෙ උපාලි වෙරා කතමෙ පඤ්‌ච පාණාතිපාතො අදින්‌නාදානං කාමෙසුමිච්‌ඡාචාරො මුසාවාදො සුරාමෙරයමජ්‌ජප්‌පමාදට්‌ඨානං ඉමෙ ඛො උපාලි පඤ්‌ච වෙරාති>
    text <කති නු ඛො භන්‌තෙ වෙරමණියොති පඤ්‌චිමා උපාලි වෙරමණියො කතමා පඤ්‌ච පාණාතිපාතා වෙරමණී අදින්‌නාදානා වෙරමණී කාමෙසුමිච්‌ඡාචාරා වෙරමණී මුසාවාදා වෙරමණී සුරාමෙරයමජ්‌ජප්‌පමාදට්‌ඨානා වෙරමණී ඉමා ඛො උපාලි පඤ්‌ච වෙරමණියොති>
    text <449>, <කති නු ඛො භන්‌තෙ බ්‍යසනානීති පඤ්‌චිමානි උපාලි බ්‍යසනානි කතමානි පඤ්‌ච ඤාතිබ්‍යසනං භොගබ්‍යසනං රොගබ්‍යසනං සීලබ්‍යසනං දිට්‌ඨිබ්‍යසනං ඉමානි ඛො උපාලි පඤ්‌ච බ්‍යසනානීති>
    text <කති නු ඛො භන්‌තෙ සම්‌පදාති පඤ්‌චිමා උපාලි සම්‌පදා කතමා පඤ්‌ච ඤාතිසම්‌පදා භොගසම්‌පදා ආරොග්‍යසම්‌පදා සීලසම්‌පදා දිට්‌ඨිසම්‌පදා ඉමා ඛො උපාලි පඤ්‌ච සම්‌පදාති>
    stand <මුසාවාදවග්‌ගො නිට්‌ඨිතො සත්‌තමො>
    stand <තස්‌සුද්‌දානං>
  text <භික්‌ඛුනොවාදවග්‌ගො>
    text <450>, <කතිහි නු ඛො භන්‌තෙ අඞ්‌ගෙහි සමන්‌නාගතස්‌ස භික්‌ඛුනො භික්‌ඛුනිසඞ්‌ඝෙනෙව කම්‌මං කාතබ්‌බන්‌ති පඤ්‌චහුපාලි අඞ්‌ගෙහි සමන්‌නාගතස්‌ස භික්‌ඛුනො භික්‌ඛුනිසඞ්‌ඝෙනෙව කම්‌මං කාතබ්‌බං අවන්‌දියො සො භික්‌ඛු භික්‌ඛුනිසඞ්‌ඝෙන කතමෙහි පඤ්‌චහි විවරිත්‌වා කායං භික්‌ඛුනීනං දස්‌සෙති ඌරුං දස්‌සෙති අඞ්‌ගජාතං දස්‌සෙති උභො අංසකූටෙ දස්‌සෙති ඔභාසති ගිහී සම්‌පයොජෙති ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො භික්‌ඛුනිසඞ්‌ඝෙනෙව කම්‌මං කාතබ්‌බං අවන්‌දියො සො භික්‌ඛු භික්‌ඛුනිසඞ්‌ඝෙන>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො භික්‌ඛුනිසඞ්‌ඝෙනෙව කම්‌මං කාතබ්‌බං අවන්‌දියො සො භික්‌ඛු භික්‌ඛුනිසඞ්‌ඝෙන කතමෙහි පඤ්‌චහි භික්‌ඛුනීනං අලාභාය පරිසක්‌කති භික්‌ඛුනීනං අනත්‌ථාය පරිසක්‌කති භික්‌ඛුනීනං අවාසාය පරිසක්‌කති භික්‌ඛුනියො අක්‌කොසති පරිභාසති භික්‌ඛූ භික්‌ඛුනීහි භෙදෙති ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො භික්‌ඛුනිසඞ්‌ඝෙනෙව කම්‌මං කාතබ්‌බං අවන්‌දියො සො භික්‌ඛු භික්‌ඛුනිසඞ්‌ඝෙන>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො භික්‌ඛුනිසඞ්‌ඝෙනෙව කම්‌මං කාතබ්‌බං අවන්‌දියො සො භික්‌ඛු භික්‌ඛුනිසඞ්‌ඝෙන කතමෙහි පඤ්‌චහි භික්‌ඛුනීනං අලාභාය පරිසක්‌කති භික්‌ඛුනීනං අනත්‌ථාය පරිසක්‌කති භික්‌ඛුනීනං අවාසාය පරිසක්‌කති භික්‌ඛුනියො අක්‌කොසති පරිභාසති භික්‌ඛූ භික්‌ඛුනීහි සම්‌පයොජෙති ඉමෙහි ඛො උපාලි පඤ්‌චහඞ්‌ගෙහි සමන්‌නාගතස්‌ස භික්‌ඛුනො භික්‌ඛුනිසඞ්‌ඝෙනෙව කම්‌මං කාතබ්‌බං අවන්‌දියො සො භික්‌ඛු භික්‌ඛුනිසඞ්‌ඝෙනාති>
    text <451>, <කතිහි නු ඛො භන්‌තෙ අඞ්‌ගෙහි සමන්‌නාගතාය භික්‌ඛුනියා කම්‌මං කාතබ්‌බන්‌ති පඤ්‌චහුපාලි අඞ්‌ගෙහි සමන්‌නාගතාය භික්‌ඛුනියා කම්‌මං කාතබ්‌බං කතමෙහි පඤ්‌චහි විවරිත්‌වා කායං භික්‌ඛූනං දස්‌සෙති ඌරුං දස්‌සෙති අඞ්‌ගජාතං දස්‌සෙති උභො අංසකූටෙ දස්‌සෙති ඔභාසති ගිහී සම්‌පයොජෙති ඉමෙහි ඛො උපාලි පඤ්‌චහඞ්‌ගෙහි සමන්‌නාගතාය භික්‌ඛුනියා කම්‌මං කාතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතාය භික්‌ඛුනියා කම්‌මං කාතබ්‌බං කතමෙහි පඤ්‌චහි භික්‌ඛූනං අලාභාය පරිසක්‌කති භික්‌ඛූනං අනත්‌ථාය පරිසක්‌කති භික්‌ඛූනං අවාසාය පරිසක්‌කති භික්‌ඛූ අක්‌කොසති පරිභාසති භික්‌ඛුනියො භික්‌ඛූහි භෙදෙති ඉමෙහි ඛො උපාලි පඤ්‌චහඞ්‌ගෙහි සමන්‌නාගතාය භික්‌ඛුනියා කම්‌මං කාතබ්‌බං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතාය භික්‌ඛුනියා කම්‌මං කාතබ්‌බං කතමෙහි පඤ්‌චහි භික්‌ඛූනං අලාභාය පරිසක්‌කති භික්‌ඛූනං අනත්‌ථාය පරිසක්‌කති භික්‌ඛූනං අවාසාය පරිසක්‌කති භික්‌ඛූ අක්‌කොසති පරිභාසති භික්‌ඛුනියො භික්‌ඛූහි සම්‌පයොජෙති ඉමෙහි ඛො උපාලි පඤ්‌චහඞ්‌ගෙහි සමන්‌නාගතාය භික්‌ඛුනියා කම්‌මං කාතබ්‌බන්‌ති>
    text <452>, <කතිහි නු ඛො භන්‌තෙ අඞ්‌ගෙහි සමන්‌නාගතෙන භික්‌ඛුනා භික්‌ඛුනීනං ඔවාදො න ඨපෙතබ්‌බොති පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා භික්‌ඛුනීනං ඔවාදො න ඨපෙතබ්‌බො කතමෙහි පඤ්‌චහි අලජ්‌ජී ච හොති බාලො ච අපකතත්‌තො ච චාවනාධිප්‌පායො වත්‌තා හොති නො වුට්‌ඨානාධිප්‌පායො ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා භික්‌ඛුනීනං ඔවාදො න ඨපෙතබ්‌බො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා භික්‌ඛුනීනං ඔවාදො න ඨපෙතබ්‌බො කතමෙහි පඤ්‌චහි අපරිසුද්‌ධකායසමාචාරො හොති අපරිසුද්‌ධවචීසමාචාරො හොති අපරිසුද්‌ධාජීවො හොති බාලො හොති අබ්‍යත්‌තො න පටිබලො අනුයුඤ්‌ජියමානො අනුයොගං දාතුං ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා භික්‌ඛුනීනං ඔවාදො න ඨපෙතබ්‌බො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා භික්‌ඛුනීනං ඔවාදො න ඨපෙතබ්‌බො කතමෙහි පඤ්‌චහි කායිකෙන අනාචාරෙන සමන්‌නාගතො හොති වාචසිකෙන අනාචාරෙන සමන්‌නාගතො හොති කායිකවාචසිකෙන අනාචාරෙන සමන්‌නාගතො හොති භික්‌ඛුනීනං අක්‌කොසකපරිභාසකො හොති භික්‌ඛුනීහි සද්‌ධිං සංසට්‌ඨො විහරති අනනුලොමිකෙන සංසග්‌ගෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා භික්‌ඛුනීනං ඔවාදො න ඨපෙතබ්‌බො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා භික්‌ඛුනීනං ඔවාදො න ඨපෙතබ්‌බො කතමෙහි පඤ්‌චහි අලජ්‌ජී ච හොති බාලො ච අපකතත්‌තො ච භණ්‌ඩනකාරකො ච හොති කලහකාරකො සික්‌ඛාය ච න පරිපූරිකාරී ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා භික්‌ඛුනීනං ඔවාදො න ඨපෙතබ්‌බොති>
    text <453>, <කතිහි නු ඛො භන්‌තෙ අඞ්‌ගෙහි සමන්‌නාගතෙන භික්‌ඛුනා භික්‌ඛුනීනං ඔවාදො න ගහෙතබ්‌බොති පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා භික්‌ඛුනීනං ඔවාදො න ගහෙතබ්‌බො කතමෙහි පඤ්‌චහි කායිකෙන අනාචාරෙන සමන්‌නාගතො හොති වාචසිකෙන අනාචාරෙන සමන්‌නාගතො හොති කායිකවාචසිකෙන අනාචාරෙන සමන්‌නාගතො හොති භික්‌ඛුනීනං අක්‌කොසකපරිභාසකො හොති භික්‌ඛුනීහි සද්‌ධිං සංසට්‌ඨො විහරති අනනුලොමිකෙන සංසග්‌ගෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා භික්‌ඛුනීනං ඔවාදො න ගහෙතබ්‌බො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා භික්‌ඛුනීනං ඔවාදො න ගහෙතබ්‌බො කතමෙහි පඤ්‌චහි අලජ්‌ජී ච හොති බාලො ච අපකතත්‌තො ච ගමිකො වා හොති ගිලානො වා ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා භික්‌ඛුනීනං ඔවාදො න ගහෙතබ්‌බොති>
    text <454>, <කතිහි නු ඛො භන්‌තෙ අඞ්‌ගෙහි සමන්‌නාගතෙන භික්‌ඛුනා සද්‌ධිං න සාකච්‌ඡිතබ්‌බොති පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සද්‌ධිං න සාකච්‌ඡිතබ්‌බො කතමෙහි පඤ්‌චහි න අසෙක්‌ඛෙන සීලක්‌ඛන්‌ධෙන සමන්‌නාගතො හොති න අසෙක්‌ඛෙන සමාධික්‌ඛන්‌ධෙන සමන්‌නාගතො හොති න අසෙක්‌ඛෙන පඤ්‌ඤාක්‌ඛන්‌ධෙන සමන්‌නාගතො හොති න අසෙක්‌ඛෙන විමුත්‌තික්‌ඛන්‌ධෙන සමන්‌නාගතො හොති න අසෙක්‌ඛෙන විමුත්‌තිඤාණදස්‌සනක්‌ඛන්‌ධෙන සමන්‌නාගතො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සද්‌ධිං න සාකච්‌ඡිතබ්‌බො පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සද්‌ධිං සාකච්‌ඡිතබ්‌බො කතමෙහි පඤ්‌චහි අසෙක්‌ඛෙන සීලක්‌ඛන්‌ධෙන සමන්‌නාගතො හොති අසෙක්‌ඛෙන සමාධික්‌ඛන්‌ධෙන සමන්‌නාගතො හොති අසෙක්‌ඛෙන පඤ්‌ඤාක්‌ඛන්‌ධෙන සමන්‌නාගතො හොති අසෙක්‌ඛෙන විමුත්‌තික්‌ඛන්‌ධෙන සමන්‌නාගතො හොති අසෙක්‌ඛෙන විමුත්‌තිඤාණදස්‌සනක්‌ඛන්‌ධෙන සමන්‌නාගතො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සද්‌ධිං සාකච්‌ඡිතබ්‌බො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සද්‌ධිං න සාකච්‌ඡිතබ්‌බො කතමෙහි පඤ්‌චහි න අත්‌ථපටිසම්‌භිදාපත්‌තො හොති න ධම්‌මපටිසම්‌භිදාපත්‌තො හොති න නිරුත්‌තිපටිසම්‌භිදාපත්‌තො හොති න පටිභානපටිසම්‌භිදාපත්‌තො හොති යථාවිමුත්‌තං චිත්‌තං න පච්‌චවෙක්‌ඛිතා ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සද්‌ධිං න සාකච්‌ඡිතබ්‌බො පඤ්‌චහුපාලි අඞ්‌ගෙහි සමන්‌නාගතෙන භික්‌ඛුනා සද්‌ධිං සාකච්‌ඡිතබ්‌බො කතමෙහි පඤ්‌චහි අත්‌ථපටිසම්‌භිදාපත්‌තො හොති ධම්‌මපටිසම්‌භිදාපත්‌තො හොති නිරුත්‌තිපටිසම්‌භිදාපත්‌තො හොති පටිභානපටිසම්‌භිදාපත්‌තො හොති යථාවිමුත්‌තං චිත්‌තං පච්‌චවෙක්‌ඛිතා ඉමෙහි ඛො උපාලි පඤ්‌චහඞ්‌ගෙහි සමන්‌නාගතෙන භික්‌ඛුනා සද්‌ධිං සාකච්‌ඡිතබ්‌බොති>
    stand <භික්‌ඛුනොවාදවග්‌ගො නිට්‌ඨිතො අට්‌ඨමො>
    stand <තස්‌සුද්‌දානං>
  text <උබ්‌බාහිකවග්‌ගො>
    text <455>, <කතිහි නු ඛො භන්‌තෙ අඞ්‌ගෙහි සමන්‌නාගතො භික්‌ඛු උබ්‌බාහිකාය න සම්‌මන්‌නිතබ්‌බොති පඤ්‌චහුපාලි අඞ්‌ගෙහි සමන්‌නාගතො භික්‌ඛු උබ්‌බාහිකාය න සම්‌මන්‌නිතබ්‌බො කතමෙහි පඤ්‌චහි න අත්‌ථකුසලො හොති න ධම්‌මකුසලො හොති න නිරුත්‌තිකුසලො හොති න බ්‍යඤ්‌ජනකුසලො හොති න පුබ්‌බාපරකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය න සම්‌මන්‌නිතබ්‌බො පඤ්‌චහුපාලි අඞ්‌ගෙහි සමන්‌නාගතො භික්‌ඛු උබ්‌බාහිකාය සම්‌මන්‌නිතබ්‌බො කතමෙහි පඤ්‌චහි අත්‌ථකුසලො හොති ධම්‌මකුසලො හොති නිරුත්‌තිකුසලො හොති බ්‍යඤ්‌ජනකුසලො හොති පුබ්‌බාපරකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය සම්‌මන්‌නිතබ්‌බො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය න සම්‌මන්‌නිතබ්‌බො කතමෙහි පඤ්‌චහි කොධනො හොති කොධාභිභූතො මක්‌ඛී හොති මක්‌ඛාභිභූතො පළාසී හොති පළාසාභිභූතො ඉස්‌සුකී හොති ඉස්‌සාභිභූතො සන්‌දිට්‌ඨිපරාමාසී හොති ආධානග්‌ගාහී දුප්‌පටිනිස්‌සග්‌ගී ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය න සම්‌මන්‌නිතබ්‌බො පඤ්‌චහුපාලි අඞ්‌ගෙහි සමන්‌නාගතො භික්‌ඛු උබ්‌බාහිකාය සම්‌මන්‌නිතබ්‌බො කතමෙහි පඤ්‌චහි න කොධනො හොති න කොධාභිභූතො න මක්‌ඛී හොති න මක්‌ඛාභිභූතො න පළාසී හොති න පළාසාභිභූතො න ඉස්‌සුකී හොති න ඉස්‌සාභිභූතො අසන්‌දිට්‌ඨිපරාමාසී හොති අනාධානග්‌ගාහී සුප්‌පටිනිස්‌සග්‌ගී ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය සම්‌මන්‌නිතබ්‌බො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය න සම්‌මන්‌නිතබ්‌බො කතමෙහි පඤ්‌චහි කුප්‌පති බ්‍යාපජ්‌ජති පතිට්‌ඨියති කොපං ජනෙති අඛමො හොති අපදක්‌ඛිණග්‌ගාහී අනුසාසනිං ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය න සම්‌මන්‌නිතබ්‌බො පඤ්‌චහුපාලි අඞ්‌ගෙහි සමන්‌නාගතො භික්‌ඛු උබ්‌බාහිකාය සම්‌මන්‌නිතබ්‌බො කතමෙහි පඤ්‌චහි න කුප්‌පති න බ්‍යාපජ්‌ජති න පතිට්‌ඨියති න කොපං ජනෙති ඛමො හොති පදක්‌ඛිණග්‌ගාහී අනුසාසනිං ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය සම්‌මන්‌නිතබ්‌බො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය න සම්‌මන්‌නිතබ්‌බො කතමෙහි පඤ්‌චහි පසාරෙතා හොති නො සාරෙතා අනොකාසකම්‌මං කාරෙත්‌වා පවත්‌තා හොති න යථාධම්‌මෙ යථාවිනයෙ යථාපත්‌තියා චොදෙතා හොති න යථාධම්‌මෙ යථාවිනයෙ යථාපත්‌තියා කාරෙතා හොති න යථාදිට්‌ඨියා බ්‍යාකතා හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය න සම්‌මන්‌නිතබ්‌බො පඤ්‌චහුපාලි අඞ්‌ගෙහි සමන්‌නාගතො භික්‌ඛු උබ්‌බාහිකාය සම්‌මන්‌නිතබ්‌බො කතමෙහි පඤ්‌චහි සාරෙතා හොති නො පසාරෙතා ඔකාසකම්‌මං කාරෙත්‌වා පවත්‌තා හොති යථාධම්‌මං යථාවිනයෙ යථාපත්‌තියා චොදෙතා හොති යථාධම්‌මෙ යථාවිනයෙ යථාපත්‌තියා කාරෙතා හොති යථාදිට්‌ඨියා බ්‍යාකතා හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය සම්‌මන්‌නිතබ්‌බො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය න සම්‌මන්‌නිතබ්‌බො කතමෙහි පඤ්‌චහි ඡන්‌දාගතිං ගච්‌ඡති දොසාගතිං ගච්‌ඡති මොහාගතිං ගච්‌ඡති භයාගතිං ගච්‌ඡති අලජ්‌ජී ච හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය න සම්‌මන්‌නිතබ්‌බො පඤ්‌චහුපාලි අඞ්‌ගෙහි සමන්‌නාගතො භික්‌ඛු උබ්‌බාහිකාය සම්‌මන්‌නිතබ්‌බො කතමෙහි පඤ්‌චහි න ඡන්‌දාගතිං ගච්‌ඡති න දොසාගතිං ගච්‌ඡති න මොහාගතිං ගච්‌ඡති න භයාගතිං ගච්‌ඡති ලජ්‌ජී ච හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය සම්‌මන්‌නිතබ්‌බො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය න සම්‌මන්‌නිතබ්‌බො කතමෙහි පඤ්‌චහි ඡන්‌දාගතිං ගච්‌ඡති දොසාගතිං ගච්‌ඡති මොහාගතිං ගච්‌ඡති භයාගතිං ගච්‌ඡති අකුසලො ච හොති විනයෙ ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය න සම්‌මන්‌නිතබ්‌බො පඤ්‌චහුපාලි අඞ්‌ගෙහි සමන්‌නාගතො භික්‌ඛු උබ්‌බාහිකාය සම්‌මන්‌නිතබ්‌බො කතමෙහි පඤ්‌චහි න ඡන්‌දාගතිං ගච්‌ඡති න දොසාගතිං ගච්‌ඡති න මොහාගතිං ගච්‌ඡති න භයාගතිං ගච්‌ඡති කුසලො ච හොති විනයෙ ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු උබ්‌බාහිකාය සම්‌මන්‌නිතබ්‌බොති>
    text <456>, <කතිහි නු ඛො භන්‌තෙ අඞ්‌ගෙහි සමන්‌නාගතො භික්‌ඛු බාලොත්‌වෙව සඞ්‌ඛං ගච්‌ඡතීති පඤ්‌චහුපාලි අඞ්‌ගෙහි සමන්‌නාගතො භික්‌ඛු බාලොත්‌වෙව සඞ්‌ඛං ගච්‌ඡති කතමෙහි පඤ්‌චහි සුත්‌තං න ජානාති සුත්‌තානුලොමං න ජානාති විනයං න ජානාති විනයානුලොමං න ජානාති න ච ඨානඨානකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු බාලොත්‌වෙව සඞ්‌ඛං ගච්‌ඡති පඤ්‌චහුපාලි අඞ්‌ගෙහි සමන්‌නාගතො භික්‌ඛු පණ්‌ඩිතොත්‌වෙව සඞ්‌ඛං ගච්‌ඡති කතමෙහි පඤ්‌චහි සුත්‌තං ජානාති සුත්‌තානුලොමං ජානාති විනයං ජානාති විනයානුලොමං ජානාති ඨානාඨානකුසලො ච හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු පණ්‌ඩිතොත්‌වෙව සඞ්‌ඛං ගච්‌ඡති>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු බාලොත්‌වෙව සඞ්‌ඛං ගච්‌ඡති කතමෙහි පඤ්‌චහි ධම්‌මං න ජානාති ධම්‌මානුලොමං ජානාති විනයං න ජානාති විනයානුලොමං න ජානාති න ච පුබ්‌බාපරකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු බාලොත්‌වෙව සඞ්‌ඛං ගච්‌ඡති පඤ්‌චහුපාලි අඞ්‌ගෙහි සමන්‌නාගතො භික්‌ඛු පණ්‌ඩිතොත්‌වෙව සඞ්‌ඛං ගච්‌ඡති කතමෙහි පඤ්‌චහි ධම්‌මං ජානාති ධම්‌මානුලොමං ජානාති විනයං ජානාති විනයානුලොමං ජානාති පුබ්‌බාපරකුසලො ච හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු පණ්‌ඩිතොත්‌වෙව සඞ්‌ඛං ගච්‌ඡති>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු බාලොත්‌වෙව සඞ්‌ඛං ගච්‌ඡති කතමෙහි පඤ්‌චහි වත්‌ථුං න ජානාති නිදානං න ජානාති පඤ්‌ඤත්‌තිං න ජානාති පදපච්‌චාභට්‌ඨං න ජානාති අනුසන්‌ධිවචනපථං න ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු බාලොත්‌වෙව සඞ්‌ඛං ගච්‌ඡති පඤ්‌චහුපාලි අඞ්‌ගෙහි සමන්‌නාගතො භික්‌ඛු පණ්‌ඩිතොත්‌වෙව සඞ්‌ඛං ගච්‌ඡති කතමෙහි පඤ්‌චහි වත්‌ථුං ජානාති නිදානං ජානාති පඤ්‌ඤත්‌තිං ජානාති පදපච්‌චාභට්‌ඨං ජානාති අනුසන්‌ධිවචනපථං ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු පණ්‌ඩිතොත්‌වෙව සඞ්‌ඛං ගච්‌ඡති>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු බාලොත්‌වෙව සඞ්‌ඛං ගච්‌ඡති කතමෙහි පඤ්‌චහි ආපත්‌තිං න ජානාති ආපත්‌තිසමුට්‌ඨානං න ජානාති ආපත්‌තියා පයොගං න ජානාති ආපත්‌තියා වූපසමං න ජානාති ආපත්‌තියා න විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු බාලොත්‌වෙව සඞ්‌ඛං ගච්‌ඡති පඤ්‌චහුපාලි අඞ්‌ගෙහි සමන්‌නාගතො භික්‌ඛු පණ්‌ඩිතොත්‌වෙව සඞ්‌ඛං ගච්‌ඡති කතමෙහි පඤ්‌චහි ආපත්‌තිං ජානාති ආපත්‌තිසමුට්‌ඨානං ජානාති ආපත්‌තියා පයොගං ජානාති ආපත්‌තියා වූපසමං ජානාති ආපත්‌තියා විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු පණ්‌ඩිතොත්‌වෙව සඞ්‌ඛං ගච්‌ඡති>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු බාලොත්‌වෙව සඞ්‌ඛං ගච්‌ඡති කතමෙහි පඤ්‌චහි අධිකරණං න ජානාති අධිකරණසමුට්‌ඨානං න ජානාති අධිකරණස්‌ස පයොගං න ජානාති අධිකරණස්‌ස වූපසමං න ජානාති අධිකරණස්‌ස න විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු බාලොත්‌වෙව සඞ්‌ඛං ගච්‌ඡති පඤ්‌චහුපාලි අඞ්‌ගෙහි සමන්‌නාගතො භික්‌ඛු පණ්‌ඩිතොත්‌වෙව සඞ්‌ඛං ගච්‌ඡති කතමෙහි පඤ්‌චහි අධිකරණං ජානාති අධිකරණසමුට්‌ඨානං ජානාති අධිකරණස්‌ස පයොගං ජානාති අධිකරණස්‌ස වූපසමං ජානාති අධිකරණස්‌ස විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු පණ්‌ඩිතොත්‌වෙව සඞ්‌ඛං ගච්‌ඡතීති>
    stand <උබ්‌බාහිකවග්‌ගො නිට්‌ඨිතො නවමො>
    stand <තස්‌සුද්‌දානං>
  text <අධිකරණවූපසමවග්‌ගො>
    text <457>, <කතිහි නු ඛො භන්‌තෙ අඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුන්‌ති පඤ්‌චහුපාලි අඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං කතමෙහි පඤ්‌චහි ආපත්‌තිං න ජානාති ආපත්‌තිසමුට්‌ඨානං න ජානාති ආපත්‌තියා පයොගං න ජානාති ආපත්‌තියා වූපසමං න ජානාති ආපත්‌තියා න විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං පඤ්‌චහුපාලි අඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුං කතමෙහි පඤ්‌චහි ආපත්‌තිං ජානාති ආපත්‌තිසමුට්‌ඨානං ජානාති ආපත්‌තියා පයොගං ජානාති ආපත්‌තියා වූපසමං ජානාති ආපත්‌තියා විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං කතමෙහි පඤ්‌චහි අධිකරණං න ජානාති අධිකරණසමුට්‌ඨානං න ජානාති අධිකරණස්‌ස පයොගං න ජානාති අධිකරණස්‌ස වූපසමං න ජානාති අධිකරණස්‌ස න විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං>
    text <පඤ්‌චහුපාලි අඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුං කතමෙහි පඤ්‌චහි අධිකරණං ජානාති අධිකරණසමුට්‌ඨානං ජානාති අධිකරණස්‌ස පයොගං ජානාති අධිකරණස්‌ස වූපසමං ජානාති අධිකරණස්‌ස විනිච්‌ඡයකුසලො හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං කතමෙහි පඤ්‌චහි ඡන්‌දාගතිං ගච්‌ඡති දොසාගතිං ගච්‌ඡති මොහාගතිං ගච්‌ඡති භයාගතිං ගච්‌ඡති අලජ්‌ජී ච හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං පඤ්‌චහුපාලි අඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුං කතමෙහි පඤ්‌චහි න ඡන්‌දාගතිං ගච්‌ඡති න දොසාගතිං ගච්‌ඡති න මොහාගතිං ගච්‌ඡති න භයාගතිං ගච්‌ඡති ලජ්‌ජී ච හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං කතමෙහි පඤ්‌චහි ඡන්‌දාගතිං ගච්‌ඡති දොසාගතිං ගච්‌ඡති මොහාගතිං ගච්‌ඡති භයාගතිං ගච්‌ඡති අප්‌පස්‌සුතො ච හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං පඤ්‌චහුපාලි අඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුං කතමෙහි පඤ්‌චහි න ඡන්‌දාගතිං ගච්‌ඡති න දොසාගතිං ගච්‌ඡති න මොහාගතිං ගච්‌ඡති න භයාගතිං ගච්‌ඡති බහුස්‌සුතො ච හොති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං කතමෙහි පඤ්‌චහි වත්‌ථුං න ජානාති නිදානං න ජානාති පඤ්‌ඤත්‌තිං න ජානාති පදපච්‌චාභට්‌ඨං න ජානාති අනුසන්‌ධිවචනපථං න ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං පඤ්‌චහුපාලි අඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුං කතමෙහි පඤ්‌චහි වත්‌ථුං ජානාති නිදානං ජානාති පඤ්‌ඤත්‌තිං ජානාති පදපච්‌චාභට්‌ඨං ජානාති අනුසන්‌ධිවචනපථං ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං කතමෙහි පඤ්‌චහි ඡන්‌දාගතිං ගච්‌ඡති දොසාගතිං ගච්‌ඡති මොහාගතිං ගච්‌ඡති භයාගතිං ගච්‌ඡති අකුසලො ච හොති විනයෙ ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං පඤ්‌චහුපාලි අඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුං කතමෙහි පඤ්‌චහි න ඡන්‌දාගතිං ගච්‌ඡති න දොසාගතිං ගච්‌ඡති න මොහාගතිං ගච්‌ඡති න භයාගතිං ගච්‌ඡති කුසලො ච හොති විනයෙ ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං කතමෙහි පඤ්‌චහි ඡන්‌දාගතිං ගච්‌ඡති දොසාගතිං ගච්‌ඡති මොහාගතිං ගච්‌ඡති භයාගතිං ගච්‌ඡති පුග්‌ගලගරු හොති නො සඞ්‌ඝගරු ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං පඤ්‌චහුපාලි අඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුං කතමෙහි පඤ්‌චහි න ඡන්‌දාගතිං ගච්‌ඡති න දොසාගතිං ගච්‌ඡති න මොහාගතිං ගච්‌ඡති න භයාගතිං ගච්‌ඡති සඞ්‌ඝගරු හොති නො පුග්‌ගලගරු ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුං>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං කතමෙහි පඤ්‌චහි ඡන්‌දාගතිං ගච්‌ඡති දොසාගතිං ගච්‌ඡති මොහාගතිං ගච්‌ඡති භයාගතිං ගච්‌ඡති ආමිසගරු හොති නො සද්‌ධම්‌මගරු ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු නාලං අධිකරණං වූපසමෙතුං පඤ්‌චහුපාලි අඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුං කතමෙහි පඤ්‌චහි න ඡන්‌දාගතිං ගච්‌ඡති න දොසාගතිං ගච්‌ඡති න මොහාගතිං ගච්‌ඡති න භයාගතිං ගච්‌ඡති සද්‌ධම්‌මගරු හොති නො ආමිසගරු ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භික්‌ඛු අලං අධිකරණං වූපසමෙතුන්‌ති>
    text <458>, <කතිහි නු ඛො භන්‌තෙ ආකාරෙහි සඞ්‌ඝො භිජ්‌ජතීති පඤ්‌චහුපාලි ආකාරෙහි සඞ්‌ඝො භිජ්‌ජති කතමෙහි පඤ්‌චහි කම්‌මෙන උද්‌දෙසෙන වොහරන්‌තො අනුස්‌සාවනෙන සලාකග්‌ගාහෙන ඉමෙහි ඛො උපාලි පඤ්‌චහාකාරෙහි සඞ්‌ඝො භිජ්‌ජතීති>
    text <සඞ්‌ඝරාජි සඞ්‌ඝරාජීති භන්‌තෙ වුච්‌චති කිත්‌තාවතා නු ඛො භන්‌තෙ සඞ්‌ඝරාජි හොති නො ච සඞ්‌ඝභෙදො කිත්‌තාවතා ච පන සඞ්‌ඝරාජි චෙව හොති සඞ්‌ඝභෙදො චාති පඤ්‌ඤත්‌තෙතං උපාලි මයා ආගන්‌තුකානං භික්‌ඛූනං ආගන්‌තුකවත්‌තං එවං සුපඤ්‌ඤත්‌තෙ ඛො උපාලි මයා සික්‌ඛාපදෙ ආගන්‌තුකා භික්‌ඛූ ආගන්‌තුකවත්‌තෙ න වත්‌තන්‌ති එවම්‌පි ඛො උපාලි සඞ්‌ඝරාජි හොති නො ච සඞ්‌ඝභෙදො පඤ්‌ඤත්‌තෙතං උපාලි මයා ආවාසිකානං භික්‌ඛූනං ආවාසිකවත්‌තං එවං සුපඤ්‌ඤත්‌තෙ ඛො උපාලි මයා සික්‌ඛාපදෙ ආවාසිකා භික්‌ඛූ ආවාසිකවත්‌තෙ න වත්‌තන්‌ති එවම්‌පි ඛො උපාලි සඞ්‌ඝරාජි හොති නො ච සඞ්‌ඝභෙදො පඤ්‌ඤත්‌තෙතං උපාලි මයා භික්‌ඛූනං භත්‌තග්‌ගෙ භත්‌තග්‌ගවත්‌තං යථාවුඩ්‌ඪං යථාරත්‌තං යථාපතිරූපං අග්‌ගාසනං අග්‌ගොදකං අග්‌ගපිණ්‌ඩං එවං සුපඤ්‌ඤත්‌තෙ ඛො උපාලි මයා සික්‌ඛාපදෙ නවා භික්‌ඛූ භත්‌තග්‌ගෙ ථෙරානං භික්‌ඛූනං ආසනං පටිබාහන්‌ති එවම්‌පි ඛො උපාලි සඞ්‌ඝරාජි හොති නො ච සඞ්‌ඝභෙදො පඤ්‌ඤත්‌තෙතං උපාලි මයා භික්‌ඛූනං සෙනාසනෙ සෙනාසනවත්‌තං යථාවුඩ්‌ඪං යථාරත්‌තං යථාපතිරූපං එවං සුපඤ්‌ඤත්‌තෙ ඛො උපාලි මයා සික්‌ඛාපදෙ නවා භික්‌ඛූ ථෙරානං භික්‌ඛූනං සෙනාසනං පටිබාහන්‌ති එවම්‌පි ඛො උපාලි සඞ්‌ඝරාජි හොති නො ච සඞ්‌ඝභෙදො පඤ්‌ඤත්‌තෙතං උපාලි මයා භික්‌ඛූනං අන්‌තොසීමාය එකං උපොසථං එකං පවාරණං එකං සඞ්‌ඝකම්‌මං එකං කම්‌මාකම්‌මං එවං සුපඤ්‌ඤත්‌තෙ ඛො උපාලි මයා සික්‌ඛාපදෙ තත්‌ථෙව අන්‌තොසීමාය ආවෙනිභාවං කරිත්‌වා ගණං බන්‌ධිත්‌වා ආවෙනිං උපොසථං කරොන්‌ති ආවෙනිං පවාරණං කරොන්‌ති ආවෙනිං සඞ්‌ඝකම්‌මං කරොන්‌ති ආවෙනිං කම්‌මාකම්‌මානි කරොන්‌ති එවං ඛො උපාලි සඞ්‌ඝරාජි චෙව හොති සඞ්‌ඝභෙදො චාති>
    stand <අධිකරණවූපසමවග්‌ගො නිට්‌ඨිතො දසමො>
    stand <තස්‌සුද්‌දානං>
  text <සඞ්‌ඝභෙදකවග්‌ගො>
    text <459>, <කතිහි නු ඛො භන්‌තෙ අඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡොති පඤ්‌චහුපාලි අඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති විනිධාය දිට්‌ඨිං කම්‌මෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති විනිධාය දිට්‌ඨිං උද්‌දෙසෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති විනිධාය දිට්‌ඨි වොහරන්‌තො ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති විනිධාය දිට්‌ඨිං අනුස්‌සාවනෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති විනිධාය දිට්‌ඨිං සලාකග්‌ගාහෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති විනිධාය ඛන්‌තිං කම්‌මෙන…පෙ … විනිධාය ඛන්‌තිං උද්‌දෙසෙන…පෙ … විනිධාය ඛන්‌තිං වොහරන්‌තො…පෙ … විනිධාය ඛන්‌තිං අනුස්‌සාවනෙන…පෙ … විනිධාය ඛන්‌තිං සලාකග්‌ගාහෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති විනිධාය රුචිං කම්‌මෙන…පෙ … විනිධාය රුචිං උද්‌දෙසෙන…පෙ … විනිධාය රුචිං වොහරන්‌තො…පෙ … විනිධාය රුචිං අනුස්‌සාවනෙන…පෙ … විනිධාය රුචිං සලාකග්‌ගාහෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති විනිධාය සඤ්‌ඤං කම්‌මෙන…පෙ … විනිධාය සඤ්‌ඤං උද්‌දෙසෙන…පෙ … විනිධාය සඤ්‌ඤං වොහරන්‌තො…පෙ … විනිධාය සඤ්‌ඤං අනුස්‌සාවනෙන…පෙ … විනිධාය සඤ්‌ඤං සලාකග්‌ගාහෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො ආපායිකො නෙරයිකො කප්‌පට්‌ඨො අතෙකිච්‌ඡොති>
    stand <සඞ්‌ඝභෙදකවග්‌ගො නිට්‌ඨිතො එකාදසමො>
    stand <තස්‌සුද්‌දානං>
  text <දුතියසඞ්‌ඝභෙදකවග්‌ගො>
    text <460>, <කතිහි නු ඛො භන්‌තෙ අඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡොති පඤ්‌චහුපාලි අඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති අවිනිධාය දිට්‌ඨිං කම්‌මෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති අවිනිධාය දිට්‌ඨිං උද්‌දෙසෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති අවිනිධාය දිට්‌ඨිං වොහරන්‌තො ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති අවිනිධාය දිට්‌ඨිං අනුස්‌සාවනෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති අවිනිධාය දිට්‌ඨිං සලාකග්‌ගාහෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති අවිනිධාය ඛන්‌තිං කම්‌මෙන…පෙ … අවිනිධාය ඛන්‌තිං උද්‌දෙසෙන…පෙ … අවිනිධාය ඛන්‌තිං වොහරන්‌තො…පෙ … අවිනිධාය ඛන්‌තිං අනුස්‌සාවනෙන…පෙ … අවිනිධාය ඛන්‌තිං සලාකග්‌ගාහෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති අවිනිධාය රුචිං කම්‌මෙන…පෙ … අවිනිධාය රුචිං උද්‌දෙසෙන…පෙ … අවිනිධාය රුචිං වොහරන්‌තො…පෙ … අවිනිධාය රුචිං අනුස්‌සාවනෙන…පෙ … අවිනිධාය රුචිං සලාකග්‌ගාහෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡො>
    text <අපරෙහිපි උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡො කතමෙහි පඤ්‌චහි ඉධුපාලි භික්‌ඛු අධම්‌මං ධම්‌මොති දීපෙති ධම්‌මං අධම්‌මොති දීපෙති අවිනයං විනයොති දීපෙති විනයං අවිනයොති දීපෙති අවිනිධාය සඤ්‌ඤං කම්‌මෙන…පෙ … අවිනිධාය සඤ්‌ඤං උද්‌දෙසෙන…පෙ … අවිනිධාය සඤ්‌ඤං වොහරන්‌තො…පෙ … අවිනිධාය සඤ්‌ඤං අනුස්‌සාවනෙන…පෙ … අවිනිධාය සඤ්‌ඤං සලාකග්‌ගාහෙන ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සඞ්‌ඝභෙදකො න ආපායිකො න නෙරයිකො න කප්‌පට්‌ඨො න අතෙකිච්‌ඡොති>
    stand <දුතියසඞ්‌ඝභෙදකවග්‌ගො නිට්‌ඨිතො ද්‌වාදසමො>
    stand <තස්‌සුද්‌දානං>
  text <ආවාසිකවග්‌ගො>
    text <461>, <කතිහි නු ඛො භන්‌තෙ අඞ්‌ගෙහි සමන්‌නාගතො ආවාසිකො භික්‌ඛු යථාභතං නික්‌ඛිත්‌තො එවං නිරයෙති පඤ්‌චහුපාලි අඞ්‌ගෙහි සමන්‌නාගතො ආවාසිකො භික්‌ඛු යථාභතං නික්‌ඛිත්‌තො එවං නිරයෙ කතමෙහි පඤ්‌චහි ඡන්‌දාගතිං ගච්‌ඡති දොසාගතිං ගච්‌ඡති මොහාගතිං ගච්‌ඡති භයාගතිං ගච්‌ඡති සඞ්‌ඝිකං පුග්‌ගලිකපරිභොගෙන පරිභුඤ්‌ජති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො ආවාසිකො භික්‌ඛු යථාභතං නික්‌ඛිත්‌තො එවං නිරයෙ>
    text <පඤ්‌චහුපාලි අඞ්‌ගෙහි සමන්‌නාගතො ආවාසිකො භික්‌ඛු යථාභතං නික්‌ඛිත්‌තො එවං සග්‌ගෙ කතමෙහි පඤ්‌චහි න ඡන්‌දාගතිං ගච්‌ඡති න දොසාගතිං ගච්‌ඡති න මොහාගතිං ගච්‌ඡති න භයාගතිං ගච්‌ඡති සඞ්‌ඝිකං න පුග්‌ගලිකපරිභොගෙන පරිභුඤ්‌ජති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො ආවාසිකො භික්‌ඛු යථාභතං නික්‌ඛිත්‌තො එවං සග්‌ගෙති>
    text <462>, <කති නු ඛො භන්‌තෙ අධම්‌මිකා විනයබ්‍යාකරණාති පඤ්‌චිමෙ උපාලි අධම්‌මිකා විනයබ්‍යාකරණා කතමෙ පඤ්‌ච ඉධුපාලි භික්‌ඛු අධම්‌මං ධම්‌මොති පරිණාමෙති ධම්‌මං අධම්‌මොති පරිණාමෙති අවිනයං විනයොති පරිණාමෙති විනයං අවිනයොති පරිණාමෙති අපඤ්‌ඤත්‌තං පඤ්‌ඤාපෙති පඤ්‌ඤත්‌තං සමුච්‌ඡින්‌දති ඉමෙ ඛො උපාලි පඤ්‌ච අධම්‌මිකා විනයබ්‍යාකරණා පඤ්‌චිමෙ උපාලි ධම්‌මිකා විනයබ්‍යාකරණා කතමෙ පඤ්‌ච ඉධුපාලි භික්‌ඛු අධම්‌මං අධම්‌මොති පරිණාමෙති ධම්‌මං ධම්‌මොති පරිණාමෙති අවිනයං අවිනයොති පරිණාමෙති විනයං විනයොති පරිණාමෙති අපඤ්‌ඤත්‌තං න පඤ්‌ඤපෙති පඤ්‌ඤත්‌තං න සමුච්‌ඡින්‌දති ඉමෙ ඛො උපාලි පඤ්‌ච ධම්‌මිකා විනයබ්‍යාකරණාති>
    text <463>, <කතිහි නු ඛො භන්‌තෙ අඞ්‌ගෙහි සමන්‌නාගතො භත්‌තුද්‌දෙසකො යථාභතං නික්‌ඛිත්‌තො එවං නිරයෙති පඤ්‌චහුපාලි අඞ්‌ගෙහි සමන්‌නාගතො භත්‌තුද්‌දෙසකො යථාභතං නික්‌ඛිත්‌තො එවං නිරයෙ කතමෙහි පඤ්‌චහි ඡන්‌දාගතිං ගච්‌ඡති දොසාගතිං ගච්‌ඡති මොහාගතිං ගච්‌ඡති භයාගතිං ගච්‌ඡති උද්‌දිට්‌ඨානුද්‌දිට්‌ඨං න ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භත්‌තුද්‌දෙසකො යථාභතං නික්‌ඛිත්‌තො එවං නිරයෙ>
    text <පඤ්‌චහුපාලි අඞ්‌ගෙහි සමන්‌නාගතො භත්‌තුද්‌දෙසකො යථාභතං නික්‌ඛිත්‌තො එවං සග්‌ගෙ කතමෙහි පඤ්‌චහි න ඡන්‌දාගතිං ගච්‌ඡති න දොසාගතිං ගච්‌ඡති න මොහාගතිං ගච්‌ඡති න භයාගතිං ගච්‌ඡති උද්‌දිට්‌ඨානුද්‌දිට්‌ඨං ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො භත්‌තුද්‌දෙසකො යථාභතං නික්‌ඛිත්‌තො එවං සග්‌ගෙති>
    text <464>, <කතිහි නු ඛො භන්‌තෙ අඞ්‌ගෙහි සමන්‌නාගතො සෙනාසනපඤ්‌ඤාපකො…පෙ … භණ්‌ඩාගාරිකො…පෙ … චීවරපටිග්‌ගාහකො…පෙ … චීවරභාජකො…පෙ … යාගුභාජකො…පෙ … ඵලභාජකො…පෙ … ඛජ්‌ජභාජකො…පෙ … අප්‌පමත්‌තකවිස්‌සජ්‌ජකො…පෙ … සාටියග්‌ගාහාපකො…පෙ … පත්‌තග්‌ගාහාපකො…පෙ … ආරාමිකපෙසකො…පෙ … සාමණෙරපෙසකො යථාභතං නික්‌ඛිත්‌තො එවං නිරයෙති පඤ්‌චහුපාලි අඞ්‌ගෙහි සමන්‌නාගතො සාමණෙරපෙසකො යථාභතං නික්‌ඛිත්‌තො එවං නිරයෙ කතමෙහි පඤ්‌චහි ඡන්‌දාගතිං ගච්‌ඡති දොසාගතිං ගච්‌ඡති මොහාගතිං ගච්‌ඡති භයාගතිං ගච්‌ඡති පෙසිතාපෙසිතං න ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සාමණෙරපෙසකො යථාභතං නික්‌ඛිත්‌තො එවං නිරයෙ පඤ්‌චහුපාලි අඞ්‌ගෙහි සමන්‌නාගතො සාමණෙරපෙසකො යථාභතං නික්‌ඛිත්‌තො එවං සග්‌ගෙ කතමෙහි පඤ්‌චහි න ඡන්‌දාගතිං ගච්‌ඡති න දොසාගතිං ගච්‌ඡති න මොහාගතිං ගච්‌ඡති න භයාගතිං ගච්‌ඡති පෙසිතාපෙසිතං ජානාති ඉමෙහි ඛො උපාලි පඤ්‌චහඞ්‌ගෙහි සමන්‌නාගතො සාමණෙරපෙසකො යථාභතං නික්‌ඛිත්‌තො එවං සග්‌ගෙති>
    stand <ආවාසිකවග්‌ගො නිට්‌ඨිතො තෙරසමො>
    stand <තස්‌සුද්‌දානං>
  text <කථිනත්‌ථාරවග්‌ගො>
    text <465>, <කති නු ඛො භන්‌තෙ ආනිසංසා කථිනත්‌ථාරෙති පඤ්‌චිමෙ උපාලි ආනිසංසා කථිනත්‌ථාරෙ කතමෙ පඤ්‌ච අනාමන්‌තචාරො අසමාදානචාරො ගණභොජනං යාවදත්‌ථචීවරං යො ච තත්‌ථ චීවරුප්‌පාදො සො නෙසං භවිස්‌සති ඉමෙ ඛො උපාලි පඤ්‌ච ආනිසංසා කථිනත්‌ථාරෙති>
    text <466>, <කති නු ඛො භන්‌තෙ ආදීනවා මුට්‌ඨස්‌සතිස්‌ස අසම්‌පජානස්‌ස නිද්‌දං ඔක්‌කමතොති පඤ්‌චිමෙ උපාලි ආදීනවා මුට්‌ඨස්‌සතිස්‌ස අසම්‌පජානස්‌ස නිද්‌දං ඔක්‌කමතො කතමෙ පඤ්‌ච දුක්‌ඛං සුපති දුක්‌ඛං පටිබුජ්‌ඣති පාපකං සුපිනං පස්‌සති දෙවතා න රක්‌ඛන්‌ති අසුචි මුච්‌චති ඉමෙ ඛො උපාලි පඤ්‌ච ආදීනවා මුට්‌ඨස්‌සතිස්‌ස අසම්‌පජානස්‌ස නිද්‌දං ඔක්‌කමතො පඤ්‌චිමෙ උපාලි ආනිසංසා උපට්‌ඨිතස්‌සතිස්‌ස සම්‌පජානස්‌ස නිද්‌දං ඔක්‌කමතො කතමෙ පඤ්‌ච සුඛං සුපති සුඛං පටිබුජ්‌ඣති න පාපකං සුපිනං පස්‌සති දෙවතා රක්‌ඛන්‌ති අසුචි න මුච්‌චති ඉමෙ ඛො උපාලි පඤ්‌ච ආනිසංසා උපට්‌ඨිතස්‌සතිස්‌ස සම්‌පජානස්‌ස නිද්‌දං ඔක්‌කමතොති>
    text <467>, <කති නු ඛො භන්‌තෙ අවන්‌දියාති පඤ්‌චිමෙ උපාලි අවන්‌දියා කතමෙ පඤ්‌ච අන්‌තරඝරං පවිට්‌ඨො අවන්‌දියො රච්‌ඡගතො අවන්‌දියො ඔතමසිකො අවන්‌දියො අසමන්‌නාහරන්‌තො අවන්‌දියො සුත්‌තො අවන්‌දියො ඉමෙ ඛො උපාලි පඤ්‌ච අවන්‌දියා>
    text <අපරෙපි උපාලි පඤ්‌ච අවන්‌දියා කතමෙ පඤ්‌ච යාගුපානෙ අවන්‌දියො භත්‌තග්‌ගෙ අවන්‌දියො එකාවත්‌තො අවන්‌දියො අඤ්‌ඤවිහිතො අවන්‌දියො නග්‌ගො අවන්‌දියො ඉමෙ ඛො උපාලි පඤ්‌ච අවන්‌දියා>
    text <අපරෙපි උපාලි පඤ්‌ච අවන්‌දියා කතමෙ පඤ්‌ච ඛාදන්‌තො අවන්‌දියො භුඤ්‌ජන්‌තො අවන්‌දියො උච්‌චාරං කරොන්‌තො අවන්‌දියො පස්‌සාවං කරොන්‌තො අවන්‌දියො උක්‌ඛිත්‌තකො අවන්‌දියො ඉමෙ ඛො උපාලි පඤ්‌ච අවන්‌දියා>
    text <අපරෙපි උපාලි පඤ්‌ච අවන්‌දියා කතමෙ පඤ්‌ච පුරෙ උපසම්‌පන්‌නෙන පච්‌ඡා උපසම්‌පන්‌නො අවන්‌දියො අනුපසම්‌පන්‌නො අවන්‌දියො නානාසංවාසකො වුඩ්‌ඪතරො අධම්‌මවාදී අවන්‌දියො මාතුගාමො අවන්‌දියො පණ්‌ඩකො අවන්‌දියො ඉමෙ ඛො උපාලි පඤ්‌ච අවන්‌දියා>
    text <අපරෙපි උපාලි පඤ්‌ච අවන්‌දියා කතමෙ පඤ්‌ච පාරිවාසිකො අවන්‌දියො මූලායපටිකස්‌සනාරහො අවන්‌දියො මානත්‌තාරහො අවන්‌දියො මානත්‌තචාරිකො අවන්‌දියො අබ්‌භානාරහො අවන්‌දියො ඉමෙ ඛො උපාලි පඤ්‌ච අවන්‌දියාති>
    text <468>, <කති නු ඛො භන්‌තෙ වන්‌දියාති පඤ්‌චිමෙ උපාලි වන්‌දියා කතමෙ පඤ්‌ච පච්‌ඡා උපසම්‌පන්‌නෙන පුරෙ උපසම්‌පන්‌නො වන්‌දියො නානාසංවාසකො වුඩ්‌ඪතරො ධම්‌මවාදී වන්‌දියො ආචරියො වන්‌දියො උපජ්‌ඣායො වන්‌දියො සදෙවකෙ ලොකෙ සමාරකෙ සබ්‍රහ්‌මකෙ සස්‌සමණබ්‍රාහ්‌මණියා පජාය සදෙවමනුස්‌සාය තථාගතො අරහං සම්‌මාසම්‌බුද්‌ධො වන්‌දියො ඉමෙ ඛො උපාලි පඤ්‌ච වන්‌දියාති>
    text <469>, <නවකතරෙන භන්‌තෙ භික්‌ඛුනා වුඩ්‌ඪතරස්‌ස භික්‌ඛුනො පාදෙ වන්‌දන්‌තෙන කති ධම්‌මෙ අජ්‌ඣත්‌තං උපට්‌ඨාපෙත්‌වා පාදා වන්‌දිතබ්‌බාති නවකතරෙනුපාලි භික්‌ඛුනා වුඩ්‌ඪතරස්‌ස භික්‌ඛුනො පාදෙ වන්‌දන්‌තෙන පඤ්‌ච ධම්‌මෙ අජ්‌ඣත්‌තං උපට්‌ඨාපෙත්‌වා පාදා වන්‌දිතබ්‌බා කතමෙ පඤ්‌ච නවකතරෙනුපාලි භික්‌ඛුනා වුඩ්‌ඪතරස්‌ස භික්‌ඛුනො පාදෙ වන්‌දන්‌තෙන එකංසං උත්‌තරාසඞ්‌ගං කරිත්‌වා අඤ්‌ජලිං පග්‌ගහෙත්‌වා උභොහි පාණිතලෙහි පාදානි පරිසම්‌බාහන්‌තෙන පෙමඤ්‌ච ගාරවඤ්‌ච උපට්‌ඨාපෙත්‌වා පාදා වන්‌දිතබ්‌බා නවකතරෙනුපාලි භික්‌ඛුනා වුඩ්‌ඪතරස්‌ස භික්‌ඛුනො පාදෙ වන්‌දන්‌තෙන ඉමෙ පඤ්‌ච ධම්‌මෙ අජ්‌ඣත්‌තං උපට්‌ඨාපෙත්‌වා පාදා වන්‌දිතබ්‌බාති>
    stand <කථිනත්‌ථාරවග්‌ගො නිට්‌ඨිතො චුද්‌දසමො>
    stand <තස්‌සුද්‌දානං>
    stand <උපාලිපඤ්‌චකං නිට්‌ඨිතං>
    stand <තෙසං වග්‌ගානං උද්‌දානං>
