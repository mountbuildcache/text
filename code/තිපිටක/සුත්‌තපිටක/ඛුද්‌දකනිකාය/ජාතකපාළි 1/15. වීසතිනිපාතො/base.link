text <වීසතිනිපාතො>
  text <  <
  text <මාතඞ්‌ගජාතකං>
  text <1>
    text <කුතො නු ආගච්‌ඡසි දුම්‌මවාසී ඔතල්‌ලකො පංසුපිසාචකොව>
    text <සඞ්‌කාරචොළං පටිමුඤ්‌ච කණ්‌ඨෙ කො රෙ තුවං හොසි අදක්‌ඛිණෙය්‍යො>
  text <2>
    text <අන්‌නං තවෙදං පකතං යසස්‌සි තං ඛජ්‌ජරෙ භුඤ්‌ජරෙ පිය්‍යරෙ ච>
    text <ජානාසි මං ත්‌වං පරදත්‌තූපජීවිං උත්‌තිට්‌ඨපිණ්‌ඩං ලභතං සපාකො>
  text <3>
    text <අන්‌නං මමෙදං පකතං බ්‍රාහ්‌මණානං අත්‌තත්‌ථාය සද්‌දහතො මමෙදං>
    text <අපෙහි එත්‌තො කිමිධට්‌ඨිතොසි න මාදිසා තුය්‌හං දදන්‌ති ජම්‌ම>
  text <4>
    text <ථලෙ ච නින්‌නෙ ච වපන්‌ති බීජං අනූපඛෙත්‌තෙ ඵලමාසමානා>
    text <එතාය සද්‌ධාය දදාහි දානං අප්‌පෙව ආරාධයෙ දක්‌ඛිණෙය්‍යෙ>
  text <5>
    text <ඛෙත්‌තානි මය්‌හං විදිතානි ලොකෙ යෙසාහං බීජානි පතිට්‌ඨපෙමි>
    text <යෙ බ්‍රාහ්‌මණා ජාතිමන්‌තූපපන්‌නා තානීධ ඛෙත්‌තානි සුපෙසලානි>
  text <6>
    text <ජාතිමදො ච අතිමානිතා ච ලොභො ච දොසො ච මදො ච මොහො>
    text <එතෙ අගුණා යෙසු ච සන්‌ති සබ්‌බෙ තානීධ ඛෙත්‌තානි අපෙසලානි>
  text <7>
    text <ජාතිමදො ච අතිමානිතා ච ලොභො ච දොසො ච මදො ච මොහො>
    text <එතෙ අගුණා යෙසු න සන්‌ති සබ්‌බෙ තානීධ ඛෙත්‌තානි සුපෙසලානි>
  text <8>
    text <ක්‌වෙත්‌ථ ගතා උපජොතියො ච උපජ්‌ඣායො ච අථවා ගණ්‌ඩකුච්‌ඡි>
    text <ඉමස්‌ස දණ්‌ඩඤ්‌ච වධඤ්‌ච දත්‌වා ගලෙ ගහෙත්‌වා ඛලයාථ ජම්‌මං>
  text <9>
    text <ගිරිං නඛෙන ඛණසි අයො දන්‌තෙහි ඛාදසි>
    text <ජාතවෙදං පදහසි යො ඉසිං පරිභාසසි>
  text <10>
    text <ඉදං වත්‌වාන මාතඞ්‌ගො ඉසි සච්‌චපරක්‌කමො>
    text <අන්‌තලික්‌ඛස්‌මිං පක්‌කාමි බ්‍රාහ්‌මණානං උදික්‌ඛතං>
  text <11>
    text <ආවෙල්‌ලිතං පිට්‌ඨිතො උත්‌තමඞ්‌ගං බාහුං පසාරෙති අකම්‌මනෙය්‍යං>
    text <සෙතානි අක්‌ඛීනි යථා මතස්‌ස කො මෙ ඉමං පුත්‌තමකාසි එවං>
  text <12>
    text <ඉධාගමා සමණො දුම්‌මවාසී ඔතල්‌ලකො පංසුපිසාචකොව>
    text <සඞ්‌කාරචොළං පටිමුඤ්‌ච කණ්‌ඨෙ සො තෙ ඉමං පුත්‌තමකාසි එවං>
  text <13>
    text <කතමං දිසං අගමා භූරිපඤ්‌ඤො අක්‌ඛාථ මෙ මාණවා එතමත්‌ථං>
    text <ගන්‌ත්‌වාන තං පටිකරෙමු අච්‌චයං අප්‌පෙව නං පුත්‌ත ලභෙමු ජීවිතං>
  text <14>
    text <වෙහායසං අගමා භූරිපඤ්‌ඤො පථද්‌ධුනො පන්‌නරසෙව චන්‌දො>
    text <අපි චාපි සො පුරිමදිසං අගච්‌ඡි සච්‌චප්‌පටිඤ්‌ඤො ඉසි සාධුරූපො>
  text <15>
    text <ආවෙල්‌ලිතං පිට්‌ඨිතො උත්‌තමඞ්‌ගං බාහුං පසාරෙති අකම්‌මනෙය්‍යං>
    text <සෙතානි අක්‌ඛීනි යථා මතස්‌ස කො මෙ ඉමං පුත්‌තමකාසි එවං>
  text <16>
    text <යක්‌ඛා හවෙ සන්‌ති මහානුභාවා අන්‌වාගතා ඉසයො සාධුරූපා>
    text <තෙ දුට්‌ඨචිත්‌තං කුපිතං විදිත්‌වා යක්‌ඛා හි තෙ පුත්‌තමකංසු එවං>
  text <17>
    text <යක්‌ඛා ච මෙ පුත්‌තමකංසු එවං ත්‌වඤ්‌ඤෙව මෙ මා කුද්‌ධො බ්‍රහ්‌මචාරි>
    text <තුම්‌හෙව පාදෙ සරණං ගතාස්‌මි අන්‌වාගතා පුත්‌තසොකෙන භික්‌ඛු>
  text <18>
    text <තදෙව හි එතරහි ච මය්‌හං මනොපදොසො න මමත්‌ථි කොචි>
    text <පුත්‌තො ච තෙ වෙදමදෙන මත්‌තො අත්‌ථං න ජානාති අධිච්‌ච වෙදෙ>
  text <19>
    text <අද්‌ධා හවෙ භික්‌ඛු මුහුත්‌තකෙන සම්‌මුය්‌හතෙව පුරිසස්‌ස සඤ්‌ඤා>
    text <එකාපරාධං ඛම භූරිපඤ්‌ඤ න පණ්‌ඩිතා කොධබලා භවන්‌ති>
  text <20>
    text <ඉදඤ්‌ච මය්‌හං උත්‌තිට්‌ඨපිණ්‌ඩං තව මණ්‌ඩබ්‍යො භුඤ්‌ජතු අප්‌පපඤ්‌ඤො>
    text <යක්‌ඛා ච තෙ නං න විහෙඨයෙය්‍යුං පුත්‌තො ච තෙ හෙස්‌සති සො අරොගො>
  text <21>
    text <මණ්‌ඩබ්‍ය බාලොසි පරිත්‌තපඤ්‌ඤො යො පුඤ්‌ඤඛෙත්‌තානමකොවිදොසි>
    text <මහක්‌කසාවෙසු දදාසි දානං කිලිට්‌ඨකම්‌මෙසු අසඤ්‌ඤතෙසු>
  text <22>
    text <ජටා ච කෙසා අජිනා නිවත්‌ථා ජරූදපානංව මුඛං පරූළ්‌හං>
    text <පජං ඉමං පස්‌සථ දුම්‌මරූපං න ජටාජිනං තායති අප්‌පපඤ්‌ඤං>
  text <23>
    text <යෙසං රාගො ච දොසො ච අවිජ්‌ජා ච විරාජිතා>
    text <ඛීණාසවා අරහන්‌තො තෙසු දින්‌නං මහප්‌ඵලන්‌ති>
  stand <මාතඞ්‌ගජාතකං පඨමං>
  text <  <
  text <චිත්‌තසම්‌භූතජාතකං>
  text <24>
    text <සබ්‌බං නරානං සඵලං සුචිණ්‌ණං න කම්‌මුනා කිඤ්‌චන මොඝමත්‌ථි>
    text <පස්‌සාමි සම්‌භූතං මහානුභාවං සකම්‌මුනා පුඤ්‌ඤඵලූපපන්‌නං>
  text <25>
    text <සබ්‌බං නරානං සඵලං සුචිණ්‌ණං න කම්‌මුනා කිඤ්‌චන මොඝමත්‌ථි>
    text <කච්‌චින්‌නු චිත්‌තස්‌සපි එවමෙවං ඉද්‌ධො මනො තස්‌ස යථාපි මය්‌හං>
  text <26>
    text <සබ්‌බං නරානං සඵලං සුචිණ්‌ණං න කම්‌මුනා කිඤ්‌චන මොඝමත්‌ථි>
    text <චිත්‌තම්‌පි ජානාහි තථෙව දෙව ඉද්‌ධො මනො තස්‌ස යථාපි තුය්‌හං>
  text <27>
    text <භවං නු චිත්‌තො සුතමඤ්‌ඤතො තෙ උදාහු තෙ කොචි නං එතදක්‌ඛා>
    text <ගාථා සුගීතා න මමත්‌ථි කඞ්‌ඛා දදාමි තෙ ගාමවරං සතඤ්‌ච>
  text <28>
    text <න චාහං චිත්‌තො සුතමඤ්‌ඤතො මෙ ඉසී ච මෙ එතමත්‌ථං අසංසි>
    text <ගන්‌ත්‌වාන රඤ්‌ඤො පටිගාහි ගාථං අපි තෙ වරං අත්‌තමනො දදෙය්‍ය>
  text <29>
    text <යොජෙන්‌තු වෙ රාජරථෙ සුකතෙ චිත්‌තසිබ්‌බනෙ>
    text <කච්‌ඡං නාගානං බන්‌ධථ ගීවෙය්‍යං පටිමුඤ්‌චථ>
  text <30>
    text <ආහඤ්‌ඤන්‌තු භෙරිමුදිඞ්‌ගසඞ්‌ඛෙ සීඝානි යානානි ච යොජයන්‌තු>
    text <අජ්‌ජෙවහං අස්‌සමං තං ගමිස්‌සං යත්‌ථෙව දක්‌ඛිස්‌සමිසිං නිසින්‌නං>
  text <31>
    text <සුලද්‌ධලාභො වත මෙ අහොසි ගාථා සුගීතා පරිසාය මජ්‌ඣෙ>
    text <ස්‌වාහං ඉසිං සීලවතූපපන්‌නං දිස්‌වා පතීතො සුමනොහමස්‌මි>
  text <32>
    text <ආසනං උදකං පජ්‌ජං පටිග්‌ගණ්‌හාතු නො භවං>
    text <අග්‌ඝෙ භවන්‌තං පුච්‌ඡාම අග්‌ඝං කුරුතු නො භවං>
  text <33>
    text <රම්‌මඤ්‌ච තෙ ආවසථං කරොන්‌තු නාරීගණෙහි පරිචාරයස්‌සු>
    text <කරොහි ඔකාසමනුග්‌ගහාය උභොපි මං ඉස්‌සරියං කරොම>
  text <34>
    text <දිස්‌වා ඵලං දුච්‌චරිතස්‌ස රාජ අථො සුචිණ්‌ණස්‌ස මහාවිපාකං>
    text <අත්‌තානමෙව පටිසංයමිස්‌සං න පත්‌ථයෙ පුත්‌ත පසුං ධනං වා>
  text <35>
    text <දසෙවිමා වස්‌සදසා මච්‌චානං ඉධ ජීවිතං>
    text <අපත්‌තඤ්‌ඤෙව තං ඔධිං නළො ඡින්‌නොව සුස්‌සති>
  text <36>
    text <තත්‌ථ කා නන්‌දි කා ඛිඩ්‌ඩා කා රතී කා ධනෙසනා>
    text <කිං මෙ පුත්‌තෙහි දාරෙහි රාජ මුත්‌තොස්‌මි බන්‌ධනා>
  text <37>
    text <සොහං එවං පජානාමි මච්‌චු මෙ නප්‌පමජ්‌ජති>
    text <අන්‌තකෙනාධිපන්‌නස්‌ස කා රතී කා ධනෙසනා>
  text <38>
    text <ජාති නරානං අධමා ජනින්‌ද චණ්‌ඩාලයොනි ද්‌විපදාකනිට්‌ඨා>
    text <සකෙහි කම්‌මෙහි සුපාපකෙහි චණ්‌ඩාලගබ්‌භෙ අවසිම්‌හ පුබ්‌බෙ>
  text <39>
    text <චණ්‌ඩාලාහුම්‌හ අවන්‌තීසු මිගා නෙරඤ්‌ජරං පති>
    text <උක්‌කුසා නම්‌මදාතීරෙ ත්‍යජ්‌ජ බ්‍රාහ්‌මණඛත්‌තියා>
  text <40>
    text <උපනීයති ජීවිතමප්‌පමායු ජරූපනීතස්‌ස න සන්‌ති තාණා>
    text <කරොහි පඤ්‌චාල මමෙත වාක්‍යං මාකාසි කම්‌මානි දුක්‌ඛුද්‍රයානි>
  text <41>
    text <උපනීයති ජීවිතමප්‌පමායු ජරූපනීතස්‌ස න සන්‌ති තාණා>
    text <කරොහි පඤ්‌චාල මමෙත වාක්‍යං මාකාසි කම්‌මානි දුක්‌ඛප්‌ඵලානි>
  text <42>
    text <උපනීයති ජීවිතමප්‌පමායු ජරූපනීතස්‌ස න සන්‌ති තාණා>
    text <කරොහි පඤ්‌චාල මමෙත වාක්‍යං මාකාසි කම්‌මානි රජස්‌සිරානි>
  text <43>
    text <උපනීයති ජීවිතමප්‌පමායු වණ්‌ණං ජරා හන්‌ති නරස්‌ස ජිය්‍යතො>
    text <කරොහි පඤ්‌චාල මමෙත වාක්‍යං මාකාසි කම්‌මං නිරයූපපත්‌තියා>
  text <44>
    text <අද්‌ධා හි සච්‌චං වචනං තවෙතං යථා ඉසී භාසසි එවමෙතං>
    text <කාමා ච මෙ සන්‌ති අනප්‌පරූපා තෙ දුච්‌චජා මාදිසකෙන භික්‌ඛු>
  text <45>
    text <නාගො යථා පඞ්‌කමජ්‌ඣෙ බ්‍යසන්‌නො පස්‌සං ථලං නාභිසම්‌භොති ගන්‌තුං>
    text <එවම්‌පහං කාමපඞ්‌කෙ බ්‍යසන්‌නො න භික්‌ඛුනො මග්‌ගමනුබ්‌බජාමි>
  text <46>
    text <යථාපි මාතා ච පිතා ච පුත්‌තං අනුසාසරෙ කින්‌ති සුඛී භවෙය්‍ය>
    text <එවම්‌පි මං ත්‌වං අනුසාස භන්‌තෙ යථා චිරං පෙච්‌ච සුඛී භවෙය්‍යං>
  text <47>
    text <නො චෙ තුවං උස්‌සහසෙ ජනින්‌ද කාමෙ ඉමෙ මානුසකෙ පහාතුං>
    text <ධම්‌මිං බලිං පට්‌ඨපයස්‌සු රාජ අධම්‌මකාරො තව මාහු රට්‌ඨෙ>
  text <48>
    text <දූතා විධාවන්‌තු දිසා චතස්‌සො නිමන්‌තකා සමණබ්‍රාහ්‌මණානං>
    text <තෙ අන්‌නපානෙන උපට්‌ඨහස්‌සු වත්‌ථෙන සෙනාසනපච්‌චයෙන ච>
  text <49>
    text <අන්‌නෙන පානෙන පසන්‌නචිත්‌තො සන්‌තප්‌පය සමණබ්‍රාහ්‌මණෙ ච>
    text <දත්‌වා ච භුත්‌වා ච යථානුභාවං අනින්‌දිතො සග්‌ගමුපෙහි ඨානං>
  text <50>
    text <සචෙ ච තං රාජ මදො සහෙය්‍ය නාරීගණෙහි පරිචාරයන්‌තං>
    text <ඉමමෙව ගාථං මනසී කරොහි භාසෙසි චෙනං පරිසාය මජ්‌ඣෙ>
  text <51>
    text <අබ්‌භොකාසසයො ජන්‌තු වජන්‌ත්‍යා ඛීරපායිතො>
    text <පරිකිණ්‌ණො සුවානෙහි ස්‌වාජ්‌ජ රාජාති වුච්‌චතීති>
  stand <චිත්‌තසම්‌භූතජාතකං දුතියං>
  text <  <
  text <සිවිජාතකං>
  text <52>
    text <දූරෙ අපස්‌සං ථෙරොව චක්‌ඛුං යාචිතුමාගතො>
    text <එකනෙත්‌තා භවිස්‌සාම චක්‌ඛුං මෙ දෙහි යාචිතො>
  text <53>
    text <කෙනානුසිට්‌ඨො ඉධ මාගතොසි වනිබ්‌බක චක්‌ඛුපථානි යාචිතුං>
    text <සුදුච්‌චජං යාචසි උත්‌තමඞ්‌ගං යමාහු නෙත්‌තං පුරිසෙන දුච්‌චජං>
  text <54>
    text <යමාහු දෙවෙසු සුජම්‌පතීති මඝවාති නං ආහු මනුස්‌සලොකෙ>
    text <තෙනානුසිට්‌ඨො ඉධ මාගතොස්‌මි වනිබ්‌බකො චක්‌ඛුපථානි යාචිතුං>
  text <55>
    text <වනිබ්‌බතො මය්‌හ වනිං අනුත්‌තරං දදාහි තෙ චක්‌ඛුපථානි යාචිතො>
    text <දදාහි මෙ චක්‌ඛුපථං අනුත්‌තරං යමාහු නෙත්‌තං පුරිසෙන දුච්‌චජං>
  text <56>
    text <යෙන අත්‌ථෙන ආගච්‌ඡි යමත්‌ථමභිපත්‌ථයං>
    text <තෙ තෙ ඉජ්‌ඣන්‌තු සඞ්‌කප්‌පා ලභ චක්‌ඛූනි බ්‍රාහ්‌මණ>
  text <57>
    text <එකං තෙ යාචමානස්‌ස උභයානි දදාමහං>
    text <ස චක්‌ඛුමා ගච්‌ඡ ජනස්‌ස පෙක්‌ඛතො යදිච්‌ඡසෙ ත්‌වං තදතෙ සමිජ්‌ඣතු>
  text <58>
    text <මා නො දෙව අදා චක්‌ඛුං මා නො සබ්‌බෙ පරාකරි>
    text <ධනං දෙහි මහාරාජ මුත්‌තා වෙළුරියා බහූ>
  text <59>
    text <යුත්‌තෙ දෙව රථෙ දෙහි ආජානීයෙ චලඞ්‌කතෙ>
    text <නාගෙ දෙහි මහාරාජ හෙමකප්‌පනවාසසෙ>
  text <60>
    text <යථා තං සිවයො සබ්‌බෙ සයොග්‌ගා සරථා සදා>
    text <සමන්‌තා පරිකිරෙය්‍යුං එවං දෙහි රථෙසභ>
  text <61>
    text <යො වෙ දස්‌සන්‌ති වත්‌වාන අදානෙ කුරුතෙ මනො>
    text <භූම්‍යං සො පතිතං පාසං ගීවායං පටිමුඤ්‌චති>
  text <62>
    text <යො වෙ දස්‌සන්‌ති වත්‌වාන අදානෙ කුරුතෙ මනො>
    text <පාපා පාපතරො හොති සම්‌පත්‌තො යමසාධනං>
  text <63>
    text <යඤ්‌හි යාචෙ තඤ්‌හි දදෙ යං න යාචෙ න තං දදෙ>
    text <ස්‌වාහං තමෙව දස්‌සාමි යං මං යාචති බ්‍රාහ්‌මණො>
  text <64>
    text <ආයුං නු වණ්‌ණං නු සුඛං බලං නු කිං පත්‌ථයානො නු ජනින්‌ද දෙසි>
    text <කථඤ්‌හි රාජා සිවිනං අනුත්‌තරො චක්‌ඛූනි දජ්‌ජා පරලොකහෙතු>
  text <65>
    text <න වාහමෙතං යසසා දදාමි න පුත්‌තමිච්‌ඡෙ න ධනං න රට්‌ඨං>
    text <සතඤ්‌ච ධම්‌මො චරිතො පුරාණො ඉච්‌චෙව දානෙ රමතෙ මනො මම>
  text <66>
    text <සඛා ච මිත්‌තො ච මමාසි සීවික සුසික්‌ඛිතො සාධු කරොහි මෙ වචො>
    text <උද්‌ධරිත්‌වා චක්‌ඛූනි මමං ජිගීසතො හත්‌ථෙසු ඨපෙහි වනිබ්‌බකස්‌ස>
  text <67>
    text <චොදිතො සිවිරාජෙන සිවිකො වචනඞ්‌කරො>
    text <රඤ්‌ඤො චක්‌ඛූනුද්‌ධරිත්‌වා බ්‍රාහ්‌මණස්‌සූපනාමයි>
    text <සචක්‌ඛු බ්‍රාහ්‌මණො ආසි අන්‌ධො රාජා උපාවිසි>
  text <68>
    text <තතො සො කතිපාහස්‌ස උපරූළ්‌හෙසු චක්‌ඛුසු>
    text <සූතං ආමන්‌තයී රාජා සිවීනං රට්‌ඨවඩ්‌ඪනො>
  text <69>
    text <යොජෙහි සාරථි යානං යුත්‌තඤ්‌ච පටිවෙදය>
    text <උය්‍යානභූමිං ගච්‌ඡාම පොක්‌ඛරඤ්‌ඤො වනානි ච>
  text <70>
    text <සො ච පොක්‌ඛරණීතීරෙ පල්‌ලඞ්‌කෙන උපාවිසි>
    text <තස්‌ස සක්‌කො පාතුරහු දෙවරාජා සුජම්‌පති>
  text <71>
    text <සක්‌කොහමස්‌මි දෙවින්‌දො ආගතොස්‌මි තවන්‌තිකෙ>
    text <වරං වරස්‌සු රාජීසි යං කිඤ්‌චි මනසිච්‌ඡසි>
  text <72>
    text <පහූතං මෙ ධනං සක්‌ක බලං කොසො චනප්‌පකො>
    text <අන්‌ධස්‌ස මෙ සතො දානි මරණඤ්‌ඤෙව රුච්‌චති>
  text <73>
    text <යානි සච්‌චානි ද්‌විපදින්‌ද තානි භාසස්‌සු ඛත්‌තිය>
    text <සච්‌චං තෙ භණමානස්‌ස පුන චක්‌ඛු භවිස්‌සති>
  text <74>
    text <යෙ මං යාචිතුමායන්‌ති නානාගොත්‌තා වනිබ්‌බකා>
    text <යොපි මං යාචතෙ තත්‌ථ සොපි මෙ මනසො පියො>
    text <එතෙන සච්‌චවජ්‌ජෙන චක්‌ඛු මෙ උපපජ්‌ජථ>
  text <75>
    text <යං මං සො යාචිතුං ආගා දෙහි චක්‌ඛුන්‌ති බ්‍රාහ්‌මණො>
    text <තස්‌ස චක්‌ඛූනි පාදාසිං බ්‍රාහ්‌මණස්‌ස වනිබ්‌බතො>
  text <76>
    text <භිය්‍යො මං ආවිසී පීති සොමනස්‌සඤ්‌චනප්‌පකං>
    text <එතෙන සච්‌චවජ්‌ජෙන දුතියං මෙ උපපජ්‌ජථ>
  text <77>
    text <ධම්‌මෙන භාසිතා ගාථා සිවීනං රට්‌ඨවඩ්‌ඪන>
    text <එතානි තව නෙත්‌තානි දිබ්‌බානි පටිදිස්‌සරෙ>
  text <78>
    text <තිරොකුට්‌ටං තිරොසෙලං සමතිග්‌ගය්‌හ පබ්‌බතං>
    text <සමන්‌තා යොජනසතං දස්‌සනං අනුභොන්‌තු තෙ>
  text <79>
    text <කො නීධ විත්‌තං න දදෙය්‍ය යාචිතො අපි විසිට්‌ඨං සුපියම්‌පි අත්‌තනො>
    text <තදිඞ්‌ඝ සබ්‌බෙ සිවයො සමාගතා දිබ්‌බානි නෙත්‌තානි මමජ්‌ජ පස්‌සථ>
  text <80>
    text <තිරොකුට්‌ටං තිරොසෙලං සමතිග්‌ගය්‌හ පබ්‌බතං>
    text <සමන්‌තා යොජනසතං දස්‌සනං අනුභොන්‌ති මෙ>
  text <81>
    text <න චාගමත්‌තා පරමත්‌ථි කිඤ්‌චි මච්‌චානං ඉධ ජීවිතෙ>
    text <දත්‌වාන මානුසං චක්‌ඛුං ලද්‌ධං මෙ චක්‌ඛුං අමානුසං>
  text <82>
    text <එතම්‌පි දිස්‌වා සිවයො දෙථ දානානි භුඤ්‌ජථ>
    text <දත්‌වා ච භුත්‌වා ච යථානුභාවං අනින්‌දිතා සග්‌ගමුපෙථ ඨානන්‌ති>
  stand <සිවිජාතකං තතියං>
  text <  <
  text <සිරීමන්‌තජාතකං>
  text <83>
    text <පඤ්‌ඤායුපෙතං සිරියා විහීනං යසස්‌සිනං වාපි අපෙතපඤ්‌ඤං>
    text <පුච්‌ඡාමි තං සෙනක එතමත්‌ථං කමෙත්‌ථ සෙය්‍යො කුසලා වදන්‌ති>
  text <84>
    text <ධීරා ච බාලා ච හවෙ ජනින්‌ද සිප්‌පූපපන්‌නා ච අසිප්‌පිනො ච>
    text <සුජාතිමන්‌තොපි අජාතිමස්‌ස යසස්‌සිනො පෙසකරා භවන්‌ති>
    text <එතම්‌පි දිස්‌වාන අහං වදාමි පඤ්‌ඤො නිහීනො සිරීමාව සෙය්‍යො>
  text <85>
    text <තුවම්‌පි පුච්‌ඡාමි අනොමපඤ්‌ඤ මහොසධ කෙවලධම්‌මදස්‌සි>
    text <බාලං යසස්‌සිං පණ්‌ඩිතං අප්‌පභොගං කමෙත්‌ථ සෙය්‍යො කුසලා වදන්‌ති>
  text <86>
    text <පාපානි කම්‌මානි කරොති බාලො ඉධමෙව සෙය්‍යො ඉති මඤ්‌ඤමානො>
    text <ඉධලොකදස්‌සී පරලොකමදස්‌සී උභයත්‌ථ බාලො කලිමග්‌ගහෙසි>
    text <එතම්‌පි දිස්‌වාන අහං වදාමි පඤ්‌ඤොව සෙය්‍යො න යසස්‌සි බාලො>
  text <87>
    text <න සිප්‌පමෙතං විදධාති භොගං න බන්‌ධුවා න සරීරවණ්‌ණො යො>
    text <පස්‌සෙළමූගං සුඛමෙධමානං සිරී හි නං භජතෙ ගොරවින්‌දං>
    text <එතම්‌පි දිස්‌වාන අහං වදාමි පඤ්‌ඤො නිහීනො සිරීමාව සෙය්‍යො>
  text <88>
    text <ලද්‌ධා සුඛං මජ්‌ජති අප්‌පපඤ්‌ඤො දුක්‌ඛෙන ඵුට්‌ඨොපි පමොහමෙති>
    text <ආගන්‌තුනා දුක්‌ඛසුඛෙන ඵුට්‌ඨො පවෙධති වාරිචරොව ඝම්‌මෙ>
    text <එතම්‌පි දිස්‌වාන අහං වදාමි පඤ්‌ඤොව සෙය්‍යො න යසස්‌සි බාලො>
  text <89>
    text <දුමං යථා සාදුඵලං අරඤ්‌ඤෙ සමන්‌තතො සමභිසරන්‌ති පක්‌ඛී>
    text <එවම්‌පි අඩ්‌ඪං සධනං සභොගං බහුජ්‌ජනො භජති අත්‌ථහෙතු>
    text <එතම්‌පි දිස්‌වාන අහං වදාමි පඤ්‌ඤො නිහීනො සිරීමාව සෙය්‍යො>
  text <90>
    text <න සාධු බලවා බාලො සාහසා වින්‌දතෙ ධනං>
    text <කන්‌දන්‌තමෙතං දුම්‌මෙධං කඩ්‌ඪන්‌ති නිරයං භුසං>
    text <එතම්‌පි දිස්‌වාන අහං වදාමි පඤ්‌ඤොව සෙය්‍යො න යසස්‌සි බාලො>
  text <91>
    text <යා කාචි නජ්‌ජො ගඞ්‌ගමභිස්‌සවන්‌ති සබ්‌බාව තා නාමගොත්‌තං ජහන්‌ති>
    text <ගඞ්‌ගා සමුද්‌දං පටිපජ්‌ජමානා න ඛායතෙ ඉද්‌ධිං පඤ්‌ඤොපි ලොකෙ>
    text <එතම්‌පි දිස්‌වාන අහං වදාමි පඤ්‌ඤො නිහීනො සිරීමාව සෙය්‍යො>
  text <92>
    text <යමෙතමක්‌ඛා උදධිං මහන්‌තං සවන්‌ති නජ්‌ජො සබ්‌බකාලමසඞ්‌ඛ්‍යං>
    text <සො සාගරො නිච්‌චමුළාරවෙගො වෙලං න අච්‌චෙති මහාසමුද්‌දො>
  text <93>
    text <එවම්‌පි බාලස්‌ස පජප්‌පිතානි පඤ්‌ඤං න අච්‌චෙති සිරී කදාචි>
    text <එතම්‌පි දිස්‌වාන අහං වදාමි පඤ්‌ඤොව සෙය්‍යො න යසස්‌සි බාලො>
  text <94>
    text <අසඤ්‌ඤතො චෙපි පරෙසමත්‌ථං භණාති සන්‌ධානගතො යසස්‌සී>
    text <තස්‌සෙව තං රූහති ඤාතිමජ්‌ඣෙ සිරී හි නං කාරයතෙ න පඤ්‌ඤා>
    text <එතම්‌පි දිස්‌වාන අහං වදාමි පඤ්‌ඤො නිහීනො සිරීමාව සෙය්‍යො>
  text <95>
    text <පරස්‌ස වා අත්‌තනො වාපි හෙතු බාලො මුසා භාසති අප්‌පපඤ්‌ඤො>
    text <සො නින්‌දිතො හොති සභාය මජ්‌ඣෙ පච්‌ඡාපි සො දුග්‌ගතිගාමී හොති>
    text <එතම්‌පි දිස්‌වාන අහං වදාමි පඤ්‌ඤොව සෙය්‍යො න යසස්‌සි බාලො>
  text <96>
    text <අත්‌ථම්‌පි චෙ භාසති භූරිපඤ්‌ඤො අනාළ්‌හියො අප්‌පධනො දලිද්‌දො>
    text <න තස්‌ස තං රූහති ඤාතිමජ්‌ඣෙ සිරී ච පඤ්‌ඤාණවතො න හොති>
    text <එතම්‌පි දිස්‌වාන අහං වදාමි පඤ්‌ඤො නිහීනො සිරීමාව සෙය්‍යො>
  text <97>
    text <පරස්‌ස වා අත්‌තනො වාපි හෙතු න භාසති අලිකං භූරිපඤ්‌ඤො>
    text <සො පූජිතො හොති සභාය මජ්‌ඣෙ පච්‌ඡාපි සො සුග්‌ගතිගාමී හොති>
    text <එතම්‌පි දිස්‌වාන අහං වදාමි පඤ්‌ඤොව සෙය්‍යො න යසස්‌සි බාලො>
  text <98>
    text <හත්‌ථී ගවස්‌සා මණිකුණ්‌ඩලා ච ථියො ච ඉද්‌ධෙසු කුලෙසු ජාතා>
    text <සබ්‌බාව තා උපභොගා භවන්‌ති ඉද්‌ධස්‌ස පොසස්‌ස අනිද්‌ධිමන්‌තො>
    text <එතම්‌පි දිස්‌වාන අහං වදාමි පඤ්‌ඤො නිහීනො සිරීමාව සෙය්‍යො>
  text <99>
    text <අසංවිහිතකම්‌මන්‌තං බාලං දුම්‌මෙධමන්‌තිනං>
    text <සිරී ජහති දුම්‌මෙධං ජිණ්‌ණංව උරගො තචං>
    text <එතම්‌පි දිස්‌වාන අහං වදාමි පඤ්‌ඤොව සෙය්‍යො න යසස්‌සි බාලො>
  text <100>
    text <පඤ්‌ච පණ්‌ඩිතා මයං භද්‌දන්‌තෙ සබ්‌බෙ පඤ්‌ජලිකා උපට්‌ඨිතා>
    text <ත්‌වං නො අභිභුය්‍ය ඉස්‌සරොසි සක්‌කොව භූතපති දෙවරාජා>
    text <එතම්‌පි දිස්‌වාන අහං වදාමි පඤ්‌ඤො නිහීනො සිරීමාව සෙය්‍යො>
  text <101>
    text <දාසොව පඤ්‌ඤස්‌ස යසස්‌සි බාලො අත්‌ථෙසු ජාතෙසු තථාවිධෙසු>
    text <යං පණ්‌ඩිතො නිපුණං සංවිධෙති සම්‌මොහමාපජ්‌ජති තත්‌ථ බාලො>
    text <එතම්‌පි දිස්‌වාන අහං වදාමි පඤ්‌ඤොව සෙය්‍යො න යසස්‌සි බාලො>
  text <102>
    text <අද්‌ධා හි පඤ්‌ඤාව සතං පසත්‌ථා කන්‌තා සිරී භොගරතා මනුස්‌සා>
    text <ඤාණඤ්‌ච බුද්‌ධානමතුල්‍යරූපං පඤ්‌ඤං න අච්‌චෙති සිරී කදාචි>
  text <103>
    text <යං තං අපුච්‌ඡිම්‌හ අකිත්‌තයී නො මහොසධ කෙවලධම්‌මදස්‌සී>
    text <ගවං සහස්‌සං උසභඤ්‌ච නාගං ආජඤ්‌ඤයුත්‌තෙ ච රථෙ දස ඉමෙ>
    text <පඤ්‌හස්‌ස වෙය්‍යාකරණෙන තුට්‌ඨො දදාමි තෙ ගාමවරානි සොළසාති>
  stand <සිරීමන්‌තජාතකං චතුත්‌ථං>
  text <  <
  text <රොහණමිගජාතකං>
  text <104>
    text <එතෙ යූථා පතියන්‌ති භීතා මරණස්‌ස චිත්‌තක>
    text <ගච්‌ඡ තුවම්‌පි මාකඞ්‌ඛි ජීවිස්‌සන්‌ති තයා සහ>
  text <105>
    text <නාහං රොහණ ගච්‌ඡාමි හදයං මෙ අවකස්‌සති>
    text <න තං අහං ජහිස්‌සාමි ඉධ හිස්‌සාමි ජීවිතං>
  text <106>
    text <තෙ හි නූන මරිස්‌සන්‌ති අන්‌ධා අපරිණායකා>
    text <ගච්‌ඡ තුවම්‌පි මාකඞ්‌ඛි ජීවිස්‌සන්‌ති තයා සහ>
  text <107>
    text <නාහං රොහණ ගච්‌ඡාමි හදයං මෙ අවකස්‌සති>
    text <න තං බද්‌ධං ජහිස්‌සාමි ඉධ හිස්‌සාමි ජීවිතං>
  text <108>
    text <ගච්‌ඡ භීරු පලායස්‌සු කූටෙ බද්‌ධොස්‌මි ආයසෙ>
    text <ගච්‌ඡ තුවම්‌පි මාකඞ්‌ඛි ජීවිස්‌සන්‌ති තයා සහ>
  text <109>
    text <නාහං රොහණ ගච්‌ඡාමි හදයං මෙ අවකස්‌සති>
    text <න තං අහං ජහිස්‌සාමි ඉධ හිස්‌සාමි ජීවිතං>
  text <110>
    text <තෙ හි නූන මරිස්‌සන්‌ති අන්‌ධා අපරිණායකා>
    text <ගච්‌ඡ තුවම්‌පි මාකඞ්‌ඛි ජීවිස්‌සන්‌ති තයා සහ>
  text <111>
    text <නාහං රොහණ ගච්‌ඡාමි හදයං මෙ අවකස්‌සති>
    text <න තං බද්‌ධං ජහිස්‌සාමි ඉධ හිස්‌සාමි ජීවිතං>
  text <112>
    text <අයං සො ලුද්‌දකො එති ලුද්‌දරූපො සහාවුධො>
    text <යො නො වධිස්‌සති අජ්‌ජ උසුනා සත්‌තියා අපි>
  text <113>
    text <සා මුහුත්‌තං පලායිත්‌වා භයට්‌ටා භයතජ්‌ජිතා>
    text <සුදුක්‌කරං අකරා භීරු මරණායූපනිවත්‌තථ>
  text <114>
    text <කින්‌නු තෙමෙ මිගා හොන්‌ති මුත්‌තා බද්‌ධං උපාසරෙ>
    text <න තං චජිතුමිච්‌ඡන්‌ති ජීවිතස්‌සපි කාරණා>
  text <115>
    text <භාතරො හොන්‌ති මෙ ලුද්‌ද සොදරියා එකමාතුකා>
    text <න මං චජිතුමිච්‌ඡන්‌ති ජීවිතස්‌සපි කාරණා>
  text <116>
    text <තෙ හි නූන මරිස්‌සන්‌ති අන්‌ධා අපරිණායකා>
    text <පඤ්‌චන්‌නං ජීවිතං දෙහි භාතරං මුඤ්‌ච ලුද්‌දක>
  text <117>
    text <සො වො අහං පමොක්‌ඛාමි මාතාපෙත්‌තිභරං මිගං>
    text <නන්‌දන්‌තු මාතාපිතරො මුත්‌තං දිස්‌වා මහාමිගං>
  text <118>
    text <එවං ලුද්‌දක නන්‌දස්‌සු සහ සබ්‌බෙහි ඤාතිභි>
    text <යථාහමජ්‌ජ නන්‌දාමි මුත්‌තං දිස්‌වා මහාමිගං>
  text <119>
    text <කථං ත්‌වං පමොක්‌ඛො ආසි උපනීතස්‌මි ජීවිතෙ>
    text <කථං පුත්‌ත අමොචෙසි කූටපාසම්‌හ ලුද්‌දකො>
  text <120>
    text <භණං කණ්‌ණසුඛං වාචං හදයඞ්‌ගං හදයස්‌සිතං>
    text <සුභාසිතාහි වාචාහි චිත්‌තකො මං අමොචයි>
  text <121>
    text <භණං කණ්‌ණසුඛං වාචං හදයඞ්‌ගං හදයස්‌සිතං>
    text <සුභාසිතාහි වාචාහි සුතනා මං අමොචයි>
  text <122>
    text <සුත්‌වා කණ්‌ණසුඛං වාචං හදයඞ්‌ගං හදයස්‌සිතං>
    text <සුභාසිතානි සුත්‌වාන ලුද්‌දකො මං අමොචයි>
  text <123>
    text <එවං ආනන්‌දිතො හොතු සහ දාරෙහි ලුද්‌දකො>
    text <යථා මයජ්‌ජ නන්‌දාම දිස්‌වා රොහණමාගතං>
  text <124>
    text <නනු ත්‌වං අවච ලුද්‌ද මිගචම්‌මානි ආහරිං>
    text <අථ කෙන නු වණ්‌ණෙන මිගචම්‌මානි නාහරි>
  text <125>
    text <ආගමා චෙව හත්‌ථත්‌ථං කූටපාසඤ්‌ච සො මිගො>
    text <අබජ්‌ඣි තං මිගරාජං තඤ්‌ච මුත්‌තා උපාසරෙ>
  text <126>
    text <තස්‌ස මෙ අහු සංවෙගො අබ්‌භුතො ලොමහංසනො>
    text <ඉමඤ්‌චාහං මිගං හඤ්‌ඤෙ අජ්‌ජ හිස්‌සාමි ජීවිතං>
  text <127>
    text <කීදිසා තෙ මිගා ලුද්‌ද කීදිසා ධම්‌මිකා මිගා>
    text <කථංවණ්‌ණා කථංසීලා බාළ්‌හං ඛො නෙ පසංසසි>
  text <128>
    text <ඔදාතසිඞ්‌ගා සුචිවාළා ජාතරූපතචූපමා>
    text <පාදා ලොහිතකා තෙසං අඤ්‌ජිතක්‌ඛා මනොරමා>
  text <129>
    text <එදිසා තෙ මිගා දෙව එදිසා ධම්‌මිකා මිගා>
    text <මාතාපෙත්‌තිභරා දෙව න තෙ සො අභිහාරිතුං>
  text <130>
    text <දම්‌මි නික්‌ඛසතං ලුද්‌ද ථූලඤ්‌ච මණිකුණ්‌ඩලං>
    text <චතුස්‌සදඤ්‌ච පල්‌ලඞ්‌කං උමාපුප්‌ඵසරින්‌නිභං>
  text <131>
    text <ද්‌වෙ ච සාදිසියො භරියා උසභඤ්‌ච ගවං සතං>
    text <ධම්‌මෙන රජ්‌ජං කාරෙස්‌සං බහුකාරො මෙසි ලුද්‌දක>
  text <132>
    text <කසිවාණිජ්‌ජා ඉණදානං උඤ්‌ඡාචරියා ච ලුද්‌දක>
    text <එතෙන දාරං පොසෙහි මා පාපං අකරී පුනාති>
  stand <රොහණමිගජාතකං පඤ්‌චමං>
  text <  <
  text <චූළහංසජාතකං>
  text <133>
    text <එතෙ හංසා පක්‌කමන්‌ති වක්‌කඞ්‌ගා භයමෙරිතා>
    text <හරිත්‌තච හෙමවණ්‌ණ කාමං සුමුඛ පක්‌කම>
  text <134>
    text <ඔහාය මං ඤාතිගණා එකං පාසවසං ගතං>
    text <අනපෙක්‌ඛමානා ගච්‌ඡන්‌ති කිං එසො අවහිය්‍යසි>
  text <135>
    text <පතෙව පතතං සෙට්‌ඨ නත්‌ථි බද්‌ධෙ සහායතා>
    text <මා අනීඝාය හාපෙසි කාමං සුමුඛ පක්‌කම>
  text <136>
    text <නාහං දුක්‌ඛපරෙතොති ධතරට්‌ඨ තුවං ජහෙ>
    text <ජීවිතං මරණං වා මෙ තයා සද්‌ධිං භවිස්‌සති>
  text <137>
    text <එතදරියස්‌ස කල්‍යාණං යං ත්‌වං සුමුඛ භාසසි>
    text <තඤ්‌ච වීමංසමානොහං පතතෙතං අවස්‌සජිං>
  text <138>
    text <අපදෙන පදං යාති අන්‌තලික්‌ඛචරො දිජො>
    text <ආරා පාසං න බුජ්‌ඣි ත්‌වං හංසානං පවරුත්‌තම>
  text <139>
    text <යදා පරාභවො හොති පොසො ජීවිතසඞ්‌ඛයෙ>
    text <අථ ජාලඤ්‌ච පාසඤ්‌ච ආසජ්‌ජාපි න බුජ්‌ඣති>
  text <140>
    text <එතෙ හංසා පක්‌කමන්‌ති වක්‌කඞ්‌ගා භයමෙරිතා>
    text <හරිත්‌තච හෙමවණ්‌ණ ත්‌වඤ්‌ඤෙව අවහිය්‍යසි>
  text <141>
    text <එතෙ භුත්‌වා ච පිත්‌වා ච පක්‌කමන්‌ති විහඞ්‌ගමා>
    text <අනපෙක්‌ඛමානා වක්‌කඞ්‌ගා ත්‌වඤ්‌ඤෙවෙකො උපාසසි>
  text <142>
    text <කින්‌නු ත්‍යායං දිජො හොති මුත්‌තො බද්‌ධං උපාසසි>
    text <ඔහාය සකුණා යන්‌ති කිං එකො අවහිය්‍යසි>
  text <143>
    text <රාජා මෙ සො දිජො මිත්‌තො සඛා පාණසමො ච මෙ>
    text <නෙව නං විජහිස්‌සාමි යාව කාලස්‌ස පරියායං>
  text <144>
    text <යො ච ත්‌වං සඛිනො හෙතු පාණං චජිතුමිච්‌ඡසි>
    text <සො තෙ සහායං මුඤ්‌චාමි හොතු රාජා තවානුගො>
  text <145>
    text <එවං ලුද්‌දක නන්‌දස්‌සු සහ සබ්‌බෙහි ඤාතිභි>
    text <යථාහමජ්‌ජ නන්‌දාමි දිස්‌වා මුත්‌තං දිජාධිපං>
  text <146>
    text <කච්‌චින්‌නු භොතො කුසලං කච්‌චි භොතො අනාමයං>
    text <කච්‌චි රට්‌ඨමිදං ඵීතං ධම්‌මෙන මනුසාසසි>
  text <147>
    text <කුසලඤ්‌චෙව මෙ හංස අථො හංස අනාමයං>
    text <අථො රට්‌ඨමිදං ඵීතං ධම්‌මෙන මනුසාසහං>
  text <148>
    text <කච්‌චි භොතො අමච්‌චෙසු දොසො කොචි න විජ්‌ජති>
    text <කච්‌චි ආරා අමිත්‌තා තෙ ඡායා දක්‌ඛිණතොරිව>
  text <149>
    text <අථොපි මෙ අමච්‌චෙසු දොසො කොචි න විජ්‌ජති>
    text <අථො ආරා අමිත්‌තා මෙ ඡායා දක්‌ඛිණතොරිව>
  text <150>
    text <කච්‌චි තෙ සාදිසී භරියා අස්‌සවා පියභාණිනී>
    text <පුත්‌තරූපයසූපෙතා තව ඡන්‌දවසානුගා>
  text <151>
    text <අථො මෙ සාදිසී භරියා අස්‌සවා පියභාණිනී>
    text <පුත්‌තරූපයසූපෙතා මම ඡන්‌දවසානුගා>
  text <152>
    text <කච්‌චි තෙ බහවො පුත්‌තා සුජාතා රට්‌ඨවඩ්‌ඪන>
    text <පඤ්‌ඤාජවෙන සම්‌පන්‌නා සම්‌මොදන්‌ති තතො තතො>
  text <153>
    text <සතමෙකො ච මෙ පුත්‌තා ධතරට්‌ඨ මයා සුතා>
    text <තෙසං ත්‌වං කිච්‌චමක්‌ඛාහි නාවරුජ්‌ඣන්‌ති තෙ වචො>
  text <154>
    text <උපපන්‌නොපි චෙ හොති ජාතියා විනයෙන වා>
    text <අථ පච්‌ඡා කුරුතෙ යොගං කිච්‌ඡෙ ආපාසු සීදති>
  text <155>
    text <තස්‌ස සංහීරපඤ්‌ඤස්‌ස විවරො ජායතෙ මහා>
    text <රත්‌තිමන්‌ධොව රූපානි ථූලානි මනුපස්‌සති>
  text <156>
    text <අසාරෙ සාරයොගඤ්‌ඤූ මතිං න ත්‌වෙව වින්‌දති>
    text <සරභොව ගිරිදුග්‌ගස්‌මිං අන්‌තරායෙව සීදති>
  text <157>
    text <හීනජච්‌චොපි චෙ හොති උට්‌ඨාතා ධිතිමා නරො>
    text <ආචාරසීලසම්‌පන්‌නො නිසෙ අග්‌ගීව භාසති>
  text <158>
    text <එතං මෙ උපමං කත්‌වා පුත්‌තෙ විජ්‌ජාසු වාචය>
    text <සංවිරූළ්‌හෙථ මෙධාවී ඛෙත්‌තෙ බීජංව වුට්‌ඨියාති>
  stand <චූළහංසජාතකං ඡට්‌ඨං>
  text <  <
  text <සත්‌තිගුම්‌බජාතකං>
  text <159>
    text <මිගලුද්‌දො මහාරාජා පඤ්‌චාලානං රථෙසභො>
    text <නික්‌ඛන්‌තො සහ සෙනාය ඔගණො වනමාගමා>
  text <160>
    text <තත්‌ථද්‌දසා අරඤ්‌ඤස්‌මිං තක්‌කරානං කුටිං කතං>
    text <තස්‌සා කුටියා නික්‌ඛම්‌ම සුවො ලුද්‌දානි භාසති>
  text <161>
    text <සම්‌පන්‌නවාහනො පොසො යුවා සම්‌මට්‌ඨකුණ්‌ඩලො>
    text <සොභති ලොහිතුණ්‌හීසො දිවා සූරියොව භාසති>
  text <162>
    text <මජ්‌ඣන්‌හිකෙ සම්‌පතිකෙ සුත්‌තො රාජා සසාරථි>
    text <හන්‌දස්‌සාභරණං සබ්‌බං ගණ්‌හාම සාහසා මයං>
  text <163>
    text <නිසීථෙපි රහො දානි සුත්‌තො රාජා සසාරථි>
    text <ආදාය වත්‌ථං මණිකුණ්‌ඩලඤ්‌ච හන්‌ත්‌වාන සාඛාහි අවත්‌ථරාම>
  text <164>
    text <කින්‌නු උම්‌මත්‌තරූපොව සත්‌තිගුම්‌බ පභාසසි>
    text <දුරාසදා හි රාජානො අග්‌ගි පජ්‌ජලිතො යථා>
  text <165>
    text <අථ ත්‌වං පතිකොලම්‌බ මත්‌තො ථුල්‌ලානි ගජ්‌ජසි>
    text <මාතරි මය්‌හං නග්‌ගාය කින්‌නු ත්‌වං විජිගුච්‌ඡසෙ>
  text <166>
    text <උට්‌ඨෙහි සම්‌ම තරමානො රථං යොජෙහි සාරථි>
    text <සකුණො මෙ න රුච්‌චති අඤ්‌ඤං ගච්‌ඡාම අස්‌සමං>
  text <167>
    text <යුත්‌තො රථො මහාරාජ යුත්‌තො ච බලවාහනො>
    text <අධිතිට්‌ඨ මහාරාජ අඤ්‌ඤං ගච්‌ඡාම අස්‌සමං>
  text <168>
    text <කො නුමෙව ගතා සබ්‌බෙ යෙ අස්‌මිං පරිචාරකා>
    text <එස ගච්‌ඡති පඤ්‌චාලො මුත්‌තො තෙසං අදස්‌සනා>
  text <169>
    text <කොදණ්‌ඩකානි ගණ්‌හථ සත්‌තියො තොමරානි ච>
    text <එස ගච්‌ඡති පඤ්‌චාලො මා වො මුඤ්‌චිත්‌ථ ජීවතං>
  text <170>
    text <අථාපරො පටිනන්‌දිත්‌ථ සුවො ලොහිතතුණ්‌ඩකො>
    text <ස්‌වාගතං තෙ මහාරාජ අථො තෙ අදුරාගතං>
    text <ඉස්‌සරොසි අනුප්‌පත්‌තො යං ඉධත්‌ථි පවෙදය>
  text <171>
    text <තින්‌දුකානි පියාලානි මධුකෙ කාසුමාරියො>
    text <ඵලානි ඛුද්‌දකප්‌පානි භුඤ්‌ජ රාජ වරං වරං>
  text <172>
    text <ඉදම්‌පි පානීයං සීතං ආභතං ගිරිගබ්‌භරා>
    text <තතො පිව මහාරාජ සචෙ ත්‌වං අභිකඞ්‌ඛසි>
  text <173>
    text <අරඤ්‌ඤං උඤ්‌ඡාය ගතා යෙ අස්‌මිං පරිචාරකා>
    text <සයං උට්‌ඨාය ගණ්‌හව්‌හො හත්‌ථා මෙ නත්‌ථි දාතවෙ>
  text <174>
    text <භද්‌දකො වතයං පක්‌ඛී දිජො පරමධම්‌මිකො>
    text <අථෙසො ඉතරො පක්‌ඛී සුවො ලුද්‌දානි භාසති>
  text <175>
    text <එතං හනථ බන්‌ධථ මා වො මුඤ්‌චිත්‌ථ ජීවතං>
    text <ඉච්‌චෙවං විලපන්‌තස්‌ස සොත්‌ථිං පත්‌තොස්‌මි අස්‌සමං>
  text <176>
    text <භාතරොස්‌ම මහාරාජ සොදරියා එකමාතුකා>
    text <එකරුක්‌ඛස්‌මිං සංවඩ්‌ඪා නානාඛෙත්‌තගතා උභො>
  text <177>
    text <සත්‌තිගුම්‌බො ච චොරානං අහඤ්‌ච ඉසීනං ඉධ>
    text <අසතං සො සතං අහං තෙන ධම්‌මෙන නො විනා>
  text <178>
    text <තත්‌ථ වධො ච බන්‌ධො ච නිකතී වඤ්‌චනානි ච>
    text <ආලොපා සාහසාකාරා තානි සො තත්‌ථ සික්‌ඛති>
  text <179>
    text <ඉධ සච්‌චඤ්‌ච ධම්‌මො ච අහිංසා සංයමො දමො>
    text <ආසනූදකදායීනං අඞ්‌කෙ වද්‌ධොස්‌මි භාරධ>
  text <180>
    text <යං යඤ්‌හි රාජ භජති සන්‌තං වා යදි වා අසං>
    text <සීලවන්‌තං විසීලං වා වසං තස්‌සෙව ගච්‌ඡති>
  text <181>
    text <යාදිසං කුරුතෙ මිත්‌තං යාදිසං චූපසෙවති>
    text <සොපි තාදිසකො හොති සහවාසො හි තාදිසො>
  text <182>
    text <සෙවමානො සෙවමානං සම්‌ඵුට්‌ඨො සම්‌ඵුසං පරං>
    text <සරො දිද්‌ධො කලාපංව අලිත්‌තමුපලිම්‌පති>
    text <උපලෙපභයා ධීරො නෙව පාපසඛා සියා>
  text <183>
    text <පූතිමච්‌ඡං කුසග්‌ගෙන යො නරො උපනය්‌හති>
    text <කුසාපි පූති වායන්‌ති එවං බාලූපසෙවනා>
  text <184>
    text <තගරඤ්‌ච පලාසෙන යො නරො උපනය්‌හති>
    text <පත්‌තාපි සුරභි වායන්‌ති එවං ධීරූපසෙවනා>
  text <185>
    text <තස්‌මා පත්‌තපුටස්‌සෙව ඤත්‌වා සම්‌පාකමත්‌තනො>
    text <අසන්‌තෙ නොපසෙවෙය්‍ය සන්‌තෙ සෙවෙය්‍ය පණ්‌ඩිතො>
    text <අසන්‌තො නිරයං නෙන්‌ති සන්‌තො පාපෙන්‌ති සුග්‌ගතින්‌ති>
  stand <සත්‌තිගුම්‌බජාතකං සත්‌තමං>
  text <  <
  text <භල්‌ලාතියජාතකං>
  text <186>
    text <භල්‌ලාතියො නාම අහොසි රාජා රට්‌ඨං පහාය මිගවං අචාරි සො>
    text <අගමා ගිරිවරං ගන්‌ධමාදනං සුපුප්‌ඵිතං කිම්‌පුරිසානුචිණ්‌ණං>
  text <187>
    text <සාළූරසඞ්‌ඝඤ්‌ච නිසෙධයිත්‌වා ධනුං කලාපඤ්‌ච සො නික්‌ඛිපිත්‌වා>
    text <උපාගමි වචනං වත්‌තුකාමො යත්‌ථට්‌ඨිතා කිම්‌පුරිසා අහෙසුං>
  text <188>
    text <හිමච්‌චයෙ හෙමවතාය තීරෙ කිමිධට්‌ඨිතා මන්‌තයව්‌හො අභිණ්‌හං>
    text <පුච්‌ඡාමි වො මානුසදෙහවණ්‌ණෙ කථං නු ජානන්‌ති මනුස්‌සලොකෙ>
  text <189>
    text <මල්‌ලං ගිරිං පණ්‌ඩරකං තිකූටං සීතොදකා අනුවිචරාම නජ්‌ජො>
    text <මිගා මනුස්‌සාව නිභාසවණ්‌ණා ජානන්‌ති නො කිම්‌පුරිසාති ලුද්‌ද>
  text <190>
    text <සුකිච්‌ඡරූපං පරිදෙවයව්‌හො ආලිඞ්‌ගිතො චාසි පියො පියාය>
    text <පුච්‌ඡාමි වො මානුසදෙහවණ්‌ණෙ කිමිධ වනෙ රොදථ අප්‌පතීතා>
  text <191>
    text <සුකිච්‌ඡරූපං පරිදෙවයව්‌හො ආලිඞ්‌ගිතො චාසි පියො පියාය>
    text <පුච්‌ඡාමි වො මානුසදෙහවණ්‌ණෙ කිමිධ වනෙ විලපථ අප්‌පතීතා>
  text <192>
    text <සුකිච්‌ඡරූපං පරිදෙවයව්‌හො ආලිඞ්‌ගිතො චාසි පියො පියාය>
    text <පුච්‌ඡාමි වො මානුසදෙහවණ්‌ණෙ කිමිධ වනෙ සොචථ අප්‌පතීතා>
  text <193>
    text <මයෙකරත්‌තං විප්‌පවසිම්‌හ ලුද්‌ද අකාමකා අඤ්‌ඤමඤ්‌ඤං සරන්‌තා>
    text <තමෙකරත්‌තං අනුතප්‌පමානා සොචාම සා රත්‌ති පුනං න හෙස්‌සති>
  text <194>
    text <යමෙකරත්‌තං අනුතප්‌පථෙතං ධනං ව නට්‌ඨං පිතරං ව පෙතං>
    text <පුච්‌ඡාමි වො මානුසදෙහවණ්‌ණෙ කථං විනා වාසමකප්‌පයිත්‌ථ>
  text <195>
    text <යමිමං නදිං පස්‌සසි සීඝසොතං නානාදුමච්‌ඡාදනං සෙලකූලං>
    text <තං මෙ පියො උත්‌තරි වස්‌සකාලෙ මමඤ්‌ච මඤ්‌ඤං අනුබන්‌ධතීති>
  text <196>
    text <අහඤ්‌ච අඞ්‌කොලකමොචිනාමි අතිමුත්‌තකං සත්‌තලියොථිකඤ්‌ච>
    text <පියො ච මෙ හෙහිති මාලභාරී අහඤ්‌ච නං මාලිනී අජ්‌ඣුපෙස්‌සං>
  text <197>
    text <අහඤ්‌චිදං කුරවකමොචිනාමි උද්‌දාලකා පාටලිසින්‌ධුවාරකා>
    text <පියො ච මෙ හෙහිති මාලභාරී අහඤ්‌ච නං මාලිනී අජ්‌ඣුපෙස්‌සං>
  text <198>
    text <අහඤ්‌ච සාලස්‌ස සුපුප්‌ඵිතස්‌ස ඔචෙය්‍ය පුප්‌ඵානි කරොමි මාලං>
    text <පියො ච මෙ හෙහිති මාලභාරී අහඤ්‌ච නං මාලිනී අජ්‌ඣුපෙස්‌සං>
  text <199>
    text <අහඤ්‌ච සාලස්‌ස සුපුප්‌ඵිතස්‌ස ඔචෙය්‍ය පුප්‌ඵානි කරොමි භාරං>
    text <ඉදඤ්‌ච නො හෙහිති සන්‌ථරත්‌ථං යත්‌ථජ්‌ජිමං විහරිස්‌සාම රත්‌තිං>
  text <200>
    text <අහඤ්‌ච ඛො අගළුං චන්‌දනඤ්‌ච සිලාය පිංසාමි පමත්‌තරූපා>
    text <පියො ච මෙ හෙහිති රොසිතඞ්‌ගො අහඤ්‌ච නං රොසිතා අජ්‌ඣුපෙස්‌සං>
  text <201>
    text <අථාගමා සලිලං සීඝසොතං නුදං සාලෙ සලළෙ කණ්‌ණිකාරෙ>
    text <ආපූරථ තෙන මුහුත්‌තකෙන සායං නදී ආසි මයා සුදුත්‌තරා>
  text <202>
    text <උභොසු තීරෙසු මයං තදා ඨිතා සම්‌පස්‌සන්‌තා උභයො අඤ්‌ඤමඤ්‌ඤං>
    text <සකිම්‌පි රොදාම සකිං හසාම කිච්‌ඡෙන නො ආගමා සංවරී සා>
  text <203>
    text <පාතොව ඛො උග්‌ගතෙ සූරියම්‌හි චතුක්‌කං නදිං උත්‌තරියාන ලුද්‌ද>
    text <ආලිඞ්‌ගියා අඤ්‌ඤමඤ්‌ඤං මයං උභො සකිම්‌පි රොදාම සකිං හසාම>
  text <204>
    text <තීහූනකං සත්‌තසතානි ලුද්‌ද යමිධ මයං විප්‌පවසිම්‌හ පුබ්‌බෙ>
    text <වස්‌සෙකිමං ජීවිතං භූමිපාල කො නීධ කන්‌තාය විනා වසෙය්‍ය>
  text <205>
    text <ආයුඤ්‌ච වො කීවතකො නු සම්‌ම සචෙපි ජානාථ වදෙථ ආයුං>
    text <අනුස්‌සවා වුඩ්‌ඪතො ආගමා වා අක්‌ඛාථ මෙ තං අවිකම්‌පමානා>
  text <206>
    text <ආයුඤ්‌ච නො වස්‌සසහස්‌සං ලුද්‌ද න චන්‌තරා පාපකො අත්‌ථි රොගො>
    text <අප්‌පඤ්‌ච දුක්‌ඛං සුඛමෙව භිය්‍යො අවීතරාගා විජහාම ජීවිතං>
  text <207>
    text <ඉදඤ්‌ච සුත්‌වාන අමානුසානං භල්‌ලාතියො ඉත්‌තර ජීවිතන්‌ති>
    text <නිවත්‌තථ න මිගවං අචරි අදාසි දානානි අභුඤ්‌ජි භොගෙ>
  text <208>
    text <ඉදඤ්‌ච සුත්‌වාන අමානුසානං සම්‌මොදථ මා කලහං අකත්‌ථ>
    text <මා වො තපී අත්‌තකම්‌මාපරාධො යථාපි තෙ කිම්‌පුරිසෙකරත්‌තං>
  text <209>
    text <ඉදඤ්‌ච සුත්‌වාන අමානුසානං සම්‌මොදථ මා විවාදං අකත්‌ථ>
    text <මා වො තපී අත්‌තකම්‌මාපරාධො යථාපි තෙ කිම්‌පුරිසෙකරත්‌තං>
  text <210>
    text <විවිධං අධිමනා සුණොමහං වචනපථං තව අත්‌ථසංහිතං>
    text <මුඤ්‌චං ගිරං නුදසෙව මෙ දරං සමණ සුඛාවහ ජීව මෙ චිරන්‌ති>
  stand <භල්‌ලාතියජාතකං අට්‌ඨමං>
  text <  <
  text <සොමනස්‌සජාතකං>
  text <211>
    text <කො තං හිංසති හෙඨෙති කිං දුම්‌මනො සොචසි අප්‌පතීතො>
    text <කස්‌සජ්‌ජ මාතාපිතරො රුදන්‌තු ක්‌වජ්‌ජ සෙතු නිහතො පථබ්‍යා>
  text <212>
    text <තුට්‌ඨොස්‌මි දෙව තව දස්‌සනෙන චිරස්‌සං පස්‌සාමි තං භූමිපාල>
    text <අහිංසකො රෙණුමනුප්‌පවිස්‌ස පුත්‌තෙන තෙ හෙඨයිතොස්‌මි දෙව>
  text <213>
    text <ආයන්‌තු දොවාරිකා ඛග්‌ගබන්‌ධා කාසාවියා යන්‌තු අන්‌තෙපුරන්‌තං>
    text <හන්‌ත්‌වාන තං සොමනස්‌සං කුමාරං ඡෙත්‌වාන සීසං වරමාහරන්‌තු>
  text <214>
    text <පෙසිතා රාජිනො දූතා කුමාරං එතදබ්‍රවුං>
    text <ඉස්‌සරෙන විතිණ්‌ණොසි වධං පත්‌තොසි ඛත්‌තිය>
  text <215>
    text <ස රාජපුත්‌තො පරිදෙවයන්‌තො දසඞ්‌ගුලිං අඤ්‌ජලිං පග්‌ගහෙත්‌වා>
    text <අහම්‌පි ඉච්‌ඡාමි ජනින්‌ද දට්‌ඨුං ජීවං මං නෙත්‌වා පටිදස්‌සයෙථ>
  text <216>
    text <තස්‌ස තං වචනං සුත්‌වා රඤ්‌ඤො පුත්‌තං අදස්‌සයුං>
    text <පුත්‌තො ච පිතරං දිස්‌වා දූරතොවජ්‌ඣභාසථ>
  text <217>
    text <ආගච්‌ඡුං දොවාරිකා ඛග්‌ගබන්‌ධා කාසාවියා හන්‌තු මමං ජනින්‌ද>
    text <අක්‌ඛාහි මෙ පුච්‌ඡිතො එතමත්‌ථං අපරාධො කො නිධ මමජ්‌ජ අත්‌ථි>
  text <218>
    text <සායඤ්‌ච පාතො උදකං සජාති අග්‌ගිං සදා පාරිචරතප්‌පමත්‌තො>
    text <තං තාදිසං සංයතං බ්‍රහ්‌මචාරිං කස්‌මා තුවං බ්‍රූසි ගහප්‌පතීති>
  text <219>
    text <තාලා ච මූලා ච ඵලා ච දෙව පරිග්‌ගහා විවිධා සන්‌තිමස්‌ස>
    text <තෙ රක්‌ඛති ගොපයතප්‌පමත්‌තො තස්‌මා අහං බ්‍රූමි ගහප්‌පතීති>
  text <220>
    text <සච්‌චං ඛො එතං වදසි කුමාර පරිග්‌ගහා විවිධා සන්‌තිමස්‌ස>
    text <තෙ රක්‌ඛති ගොපයතප්‌පමත්‌තො ස බ්‍රාහ්‌මණො ගහපති තෙන හොති>
  text <221>
    text <සුණන්‌තු මය්‌හං පරිසා සමාගතා සනෙගමා ජානපදා ච සබ්‌බෙ>
    text <බාලායං බාලස්‌ස වචො නිසම්‌ම අහෙතුනා ඝාතයතෙ මං ජනින්‌දො>
  text <222>
    text <දළ්‌හස්‌මි මූලෙ විසටෙ විරූළ්‌හෙ දුන්‌නික්‌කයො වෙළු පසාඛජාතො>
    text <වන්‌දාමි පාදානි තව ජනින්‌ද අනුජාන මං පබ්‌බජිස්‌සාමි දෙව>
  text <223>
    text <භුඤ්‌ජස්‌සු භොගෙ විපුලෙ කුමාර සබ්‌බඤ්‌ච තෙ ඉස්‌සරියං දදාමි>
    text <අජ්‌ජෙව ත්‌වං කුරූනං හොහි රාජා මා පබ්‌බජී පබ්‌බජ්‌ජා හි දුක්‌ඛා>
  text <224>
    text <කින්‌නූධ දෙව තවමත්‌ථි භොගා පුබ්‌බෙවහං දෙවලොකෙ රමිස්‌සං>
    text <රූපෙහි සද්‌දෙහි අථො රසෙහි ගන්‌ධෙහි ඵස්‌සෙහි මනොරමෙහි>
  text <225>
    text <භුත්‌තා ච මෙ භොගා තිදිවස්‌මිං දෙව පරිවාරිතා අච්‌ඡරානං ගණෙන>
    text <තුවඤ්‌ච බාලං පරනෙය්‍යං විදිත්‌වා න තාදිසෙ රාජකුලෙ වසෙය්‍යං>
  text <226>
    text <සචාහං බාලො පරනෙය්‍යො අස්‌මි එකාපරාධං ඛම පුත්‌ත මය්‌හං>
    text <පුනපි චෙ එදිසකං භවෙය්‍ය යථාමතිං සොමනස්‌ස කරොහි>
  text <227>
    text <අනිසම්‌ම කතං කම්‌මං අනවත්‌ථාය චින්‌තිතං>
    text <භෙසජ්‌ජස්‌සෙව වෙභඞ්‌ගො විපාකො හොති පාපකො>
  text <228>
    text <නිසම්‌ම ච කතං කම්‌මං සම්‌මාවත්‌ථාය චින්‌තිතං>
    text <භෙසජ්‌ජස්‌සෙව සම්‌පත්‌ති විපාකො හොති භද්‍රකො>
  text <229>
    text <අලසො ගිහී කාමභොගී න සාධු අසඤ්‌ඤතො පබ්‌බජිතො න සාධු>
    text <රාජා න සාධු අනිසම්‌මකාරී යො පණ්‌ඩිතො කොධනො තං න සාධු>
  text <230>
    text <නිසම්‌ම ඛත්‌තියො කයිරා නානිසම්‌ම දිසම්‌පති>
    text <නිසම්‌මකාරිනො රාජ යසො කිත්‌ති ච වඩ්‌ඪති>
  text <231>
    text <නිසම්‌ම දණ්‌ඩං පණයෙය්‍ය ඉස්‌සරො වෙගා කතං තප්‌පති භූමිපාල>
    text <සම්‌මාපණීධී ච නරස්‌ස අත්‌ථා අනානුතප්‌පා තෙ භවන්‌ති පච්‌ඡා>
  text <232>
    text <අනානුතප්‌පානි හි යෙ කරොන්‌ති විභජ්‌ජ කම්‌මායතනානි ලොකෙ>
    text <විඤ්‌ඤුප්‌පසත්‌ථානි සුඛුද්‍රයානි භවන්‌ති බුද්‌ධානුමතානි තානි>
  text <233>
    text <ආගච්‌ඡුං දොවාරිකා ඛග්‌ගබන්‌ධා කාසාවියා හන්‌තු මමං ජනින්‌ද>
    text <මාතුඤ්‌ච අඞ්‌කස්‌මිමහං නිසින්‌නො ආකඩ්‌ඪිතො සහසා තෙහි දෙව>
  text <234>
    text <කටුකඤ්‌හි සම්‌බාධං සුකිච්‌ඡං පත්‌තො මධුරම්‌පි යං ජීවිතං ලද්‌ධ රාජ>
    text <කිච්‌ඡෙනහං අජ්‌ජ වධා පමුත්‌තො පබ්‌බජ්‌ජමෙවාභිමනොහමස්‌මි>
  text <235>
    text <පුත්‌තො තවායං තරුණො සුධම්‌මෙ අනුකම්‌පකො සොමනස්‌සො කුමාරො>
    text <තං යාචමානො න ලභාමි ස්‌වජ්‌ජ අරහසි නං යාචිතවෙ තුවම්‌පි>
  text <236>
    text <රමස්‌සු භික්‌ඛාචරියාය පුත්‌ත නිසම්‌ම ධම්‌මෙසු පරිබ්‌බජස්‌සු>
    text <සබ්‌බෙසු භූතෙසු නිධාය දණ්‌ඩං අනින්‌දිතො බ්‍රහ්‌මමුපෙහි ඨානං>
  text <237>
    text <අච්‌ඡෙර රූපං වත යාදිසඤ්‌ච දුක්‌ඛිතං මං දුක්‌ඛාපයසෙ සුධම්‌මෙ>
    text <යාචස්‌සු පුත්‌තං ඉති වුච්‌චමානා භිය්‍යොව උස්‌සාහයසෙ කුමාරං>
  text <238>
    text <යෙ විප්‌පමුත්‌තා අනවජ්‌ජභොගිනො පරිනිබ්‌බුතා ලොකමිමං චරන්‌ති>
    text <තමරියමග්‌ගං පටිපජ්‌ජමානං න උස්‌සහෙ වාරයිතුං කුමාරං>
  text <239>
    text <අද්‌ධා හවෙ සෙවිතබ්‌බා සපඤ්‌ඤා බහුස්‌සුතා යෙ බහුඨානචින්‌තිනො>
    text <යෙසායං සුත්‌වාන සුභාසිතානි අප්‌පොස්‌සුක්‌කා වීතසොකා සුධම්‌මාති>
  stand <සොමනස්‌සජාතකං නවමං>
  text <  <
  text <චම්‌පෙය්‍යජාතකං>
  text <240>
    text <කා නු විජ්‌ජුරිවාභාසි ඔසධී විය තාරකා>
    text <දෙවතා නුසි ගන්‌ධබ්‌බී න තං මඤ්‌ඤාමි මානුසිං>
  text <241>
    text <නම්‌හි දෙවී න ගන්‌ධබ්‌බී න මහාරාජ මානුසී>
    text <නාගකඤ්‌ඤාස්‌මි භද්‌දන්‌තෙ අත්‌ථෙනම්‌හි ඉධාගතා>
  text <242>
    text <විබ්‌භන්‌තචිත්‌තා කුපිතින්‌ද්‍රියාසි නෙත්‌තෙහි තෙ වාරිගණා සවන්‌ති>
    text <කිං තෙ නට්‌ඨං කිං පන පත්‌ථයානා ඉධාගතා නාරි තදිඞ්‌ඝ බ්‍රූහි>
  text <243>
    text <යමුග්‌ගතෙජො උරගොති චාහු නාගොති නං ආහු ජනා ජනින්‌ද>
    text <තමග්‌ගහී පුරිසො ජීවිකත්‌ථො තං බන්‌ධනා මුඤ්‌ච පතී මමෙසො>
  text <244>
    text <කථං න්‌වයං බලවිරියූපපන්‌නො හත්‌ථත්‌ත මාගච්‌ඡි වනිබ්‌බකස්‌ස>
    text <අක්‌ඛාහි මෙ නාගකඤ්‌ඤෙ තමත්‌ථං කථං විජානෙමු ගහීතනාගං>
  text <245>
    text <නගරම්‌පි නාගො භස්‌මං කරෙය්‍ය තථා හි සො බලවිරියූපපන්‌නො>
    text <ධම්‌මඤ්‌ච නාගො අපචායමානො තස්‌මා පරක්‌කම්‌ම තපො කරොති>
  text <246>
    text <චාතුද්‌දසිං පඤ්‌චදසිං ච රාජ චතුප්‌පථෙ සම්‌මති නාගරාජා>
    text <තමග්‌ගහී පුරිසො ජීවිකත්‌ථො තං බන්‌ධනා මුඤ්‌ච පතී මමෙසො>
  text <247>
    text <සොළසිත්‌ථිසහස්‌සානි ආමුත්‌තමණිකුණ්‌ඩලා>
    text <වාරිගෙහසයා නාරී තාපි තං සරණං ගතා>
  text <248>
    text <ධම්‌මෙන මොචෙහි අසාහසෙන ගාමෙන නික්‌ඛෙන ගවං සතෙන>
    text <ඔස්‌සට්‌ඨකායො උරගො චරාතු පුඤ්‌ඤත්‌ථිකො මුඤ්‌චතු බන්‌ධනස්‌මා>
  text <249>
    text <ධම්‌මෙන මොචෙමි අසාහසෙන ගාමෙන නික්‌ඛෙන ගවං සතෙන>
    text <ඔස්‌සට්‌ඨකායො උරගො චරාතු පුඤ්‌ඤත්‌ථිකො මුඤ්‌චතු බන්‌ධනස්‌මා>
  text <250>
    text <දම්‌මි නික්‌ඛසතං ලුද්‌ද ථූලඤ්‌ච මණිකුණ්‌ඩලං>
    text <චතුස්‌සදඤ්‌ච පල්‌ලඞ්‌කං උමාපුප්‌ඵසරින්‌නිභං>
  text <251>
    text <ද්‌වෙ ච සාදිසියො භරියා උසභඤ්‌ච ගවං සතං>
    text <ඔස්‌සට්‌ඨකායො උරගො චරාතු පුඤ්‌ඤත්‌ථිකො මුඤ්‌චතු බන්‌ධනස්‌මා>
  text <252>
    text <විනාපි දානා තව වචනං ජනින්‌ද මුඤ්‌චෙමු නං උරගං බන්‌ධනස්‌මා>
    text <ඔස්‌සට්‌ඨකායො උරගො චරාතු පුඤ්‌ඤත්‌ථිකො මුඤ්‌චතු බන්‌ධනස්‌මා>
  text <253>
    text <මුත්‌තො චම්‌පෙය්‍යකො නාගො රාජානං එතදබ්‍රවි>
    text <නමො තෙ කාසිරාජත්‌ථු නමො තෙ කාසිවඩ්‌ඪන>
    text <අඤ්‌ජලිං තෙ පග්‌ගණ්‌හාමි පස්‌සෙය්‍යං මෙ නිවෙසනං>
  text <254>
    text <අද්‌ධා හි දුබ්‌බිස්‌සසමෙතමාහු යං මානුසො විස්‌සසෙ අමානුසම්‌හි>
    text <සචෙ ච මං යාචසි එතමත්‌ථං දක්‌ඛෙමු තෙ නාග නිවෙසනානි>
  text <255>
    text <සචෙපි වාතො ගිරිමාවහෙය්‍ය චන්‌දො ච සුරියො ච ඡමා පතෙය්‍යුං>
    text <සබ්‌බා ච නජ්‌ජො පටිසොතං වජෙය්‍යුං න ත්‌වෙවහං රාජ මුසා භණෙය්‍යං>
  text <256>
    text <නභං ඵලෙය්‍ය උදධීපි සුස්‌සෙ සංවට්‌ටයෙ භූතධරා වසුන්‌ධරා>
    text <සිලුච්‌චයො මෙරු සමූලමුප්‌පතෙ න ත්‌වෙවහං රාජ මුසා භණෙය්‍යං>
  text <257>
    text <අද්‌ධා හි දුබ්‌බිස්‌සසමෙතමාහු යං මානුසො විස්‌සසෙ අමානුසම්‌හි>
    text <සචෙ ච මං යාචසි එතමත්‌ථං දක්‌ඛෙමු තෙ නාග නිවෙසනානි>
  text <258>
    text <තුම්‌හෙ ඛොත්‌ථ ඝොරවිසා උළාරා මහාතෙජා ඛිප්‌පකොපී ච හොථ>
    text <මංකාරණා බන්‌ධනස්‌මා පමුත්‌තො අරහසි නො ජානිතුයෙ කතානි>
  text <259>
    text <සො පච්‌චතං නිරයෙ ඝොරරූපෙ මා කායිකං සාතමලත්‌ථ කිඤ්‌චි>
    text <පෙළාය බද්‌ධො මරණං උපෙතු යො තාදිසං කම්‌මකතං න ජානෙ>
  text <260>
    text <සච්‌චප්‌පටිඤ්‌ඤා තවමෙස හොතු අක්‌කොධනො හොහි අනුපනාහී>
    text <සබ්‌බඤ්‌ච තෙ නාගකුලං සුපණ්‌ණා අග්‌ගිංව ගිම්‌හෙසු විවජ්‌ජයන්‌තු>
  text <261>
    text <අනුකම්‌පසී නාගකුලං ජනින්‌ද මාතා යථා සුප්‌පියං එකපුත්‌තං>
    text <අහඤ්‌ච තෙ නාගකුලෙන සද්‌ධිං කාහාමි වෙය්‍යාවටිකං උළාරං>
  text <262>
    text <යොජෙන්‌තු වෙ රාජරථෙ සුචිත්‌තෙ කම්‌බොජකෙ අස්‌සතරෙ සුදන්‌තෙ>
    text <නාගෙ ච යොජෙන්‌තු සුවණ්‌ණකප්‌පනෙ දක්‌ඛෙමු නාගස්‌ස නිවෙසනානි>
  text <263>
    text <භෙරී මුදිඞ්‌ගා පණවා ච සඞ්‌ඛා අවජ්‌ජයිංසු උග්‌ගසෙනස්‌ස රඤ්‌ඤො>
    text <පායාසි රාජා බහුසොභමානො පුරක්‌ඛතො නාරිගණස්‌ස මජ්‌ඣෙ>
  text <264>
    text <සුවණ්‌ණචිතකං භූමිං අද්‌දක්‌ඛි කාසිවඩ්‌ඪනො>
    text <සොවණ්‌ණමයපාසාදෙ වෙළුරියඵලකත්‌ථතෙ>
  text <265>
    text <ස රාජා පාවිසි බ්‍යම්‌හං චම්‌පෙය්‍යස්‌ස නිවෙසනං>
    text <ආදිච්‌චවණ්‌ණසන්‌නිභං කංසවිජ්‌ජු පභස්‌සරං>
  text <266>
    text <නානාරුක්‌ඛෙහි සඤ්‌ඡන්‌නං නානාගන්‌ධසමීරිතං>
    text <සො පාවෙක්‌ඛි කාසිරාජා චම්‌පෙය්‍යස්‌ස නිවෙසනං>
  text <267>
    text <පවිට්‌ඨස්‌මිං කාසිරඤ්‌ඤෙ චම්‌පෙය්‍යස්‌ස නිවෙසනං>
    text <දිබ්‌බා තූරියා පවජ්‌ජිංසු නාගකඤ්‌ඤා ච නච්‌චිසුං>
  text <268>
    text <තං නාගකඤ්‌ඤා චරිතං ගණෙන අන්‌වාරුහී කාසිරාජා පසන්‌නො>
    text <නිසීදි සොවණ්‌ණමයම්‌හි පීඨෙ සාපස්‌සයෙ චන්‌දනසාරලිත්‌තෙ>
  text <269>
    text <සො තත්‌ථ භුත්‌වා ච අථො රමිත්‌වා චම්‌පෙය්‍යකං කාසිරාජා අවොච>
    text <විමානසෙට්‌ඨානි ඉමානි තුය්‌හං ආදිච්‌චවණ්‌ණානි පභස්‌සරානි>
    text <නෙතාදිසං අත්‌ථි මනුස්‌සලොකෙ කිං පත්‌ථයං නාග තපො කරොසි>
  text <270>
    text <තා කම්‌බුකායූරධරා සුවත්‌ථා වට්‌ටඞ්‌ගුලී තම්‌බතලූපපන්‌නා>
    text <පග්‌ගය්‌හ පායෙන්‌ති අනොමවණ්‌ණා නෙතාදිසං අත්‌ථි මනුස්‌සලොකෙ>
    text <කිං පත්‌ථයං නාග තපො කරොසි>
  text <271>
    text <නජ්‌ජො ච තෙමා පුථුලොමමච්‌ඡා ආටා සකුන්‌තාභිරුදා සුතිත්‌ථා>
    text <නෙතාදිසං අත්‌ථි මනුස්‌සලොකෙ කිං පත්‌ථයං නාග තපො කරොසි>
  text <272>
    text <කොඤ්‌චා මයූරා දිවියා ච හංසා වග්‌ගුස්‌සරා කොකිලා සම්‌පතන්‌ති>
    text <නෙතාදිසං අත්‌ථි මනුස්‌සලොකෙ කිං පත්‌ථයං නාග තපො කරොසි>
  text <273>
    text <අම්‌බා ච සාලා තිලකා ච ජම්‌බුයො උද්‌දාලකා පාටලියො ච ඵුල්‌ලා>
    text <නෙතාදිසං අත්‌ථි මනුස්‌සලොකෙ කිං පත්‌ථයං නාග තපො කරොසි>
  text <274>
    text <ඉමා ච තෙ පොක්‌ඛරඤ්‌ඤො සමන්‌තතො දිබ්‌බා ච ගන්‌ධා සතතං පවායන්‌ති>
    text <නෙතාදිසං අත්‌ථි මනුස්‌සලොකෙ කිං පත්‌ථයං නාග තපො කරොසි>
  text <275>
    text <න පුත්‌තහෙතු න ධනස්‌ස හෙතු න ආයුනො චාපි ජනින්‌ද හෙතු>
    text <මනුස්‌සයොනිං අභිපත්‌ථයානො තස්‌මා පරක්‌කම්‌ම තපො කරොමි>
  text <276>
    text <ත්‌වං ලොහිතක්‌ඛො විහතන්‌තරංසො අලඞ්‌කතො කප්‌පිතකෙසමස්‌සු>
    text <සුරොසිතො ලොහිතචන්‌දනෙන ගන්‌ධබ්‌බරාජාව දිසා පභාසසි>
  text <277>
    text <දෙවිද්‌ධිපත්‌තොසි මහානුභාවො සබ්‌බෙහි කාමෙහි සමඞ්‌ගිභූතො>
    text <පුච්‌ඡාමි තං නාගරාජෙතමත්‌ථං සෙය්‍යො ඉතො කෙන මනුස්‌සලොකො>
  text <278>
    text <ජනින්‌ද නාඤ්‌ඤත්‍ර මනුස්‌සලොකා සුද්‌ධී ව සංවිජ්‌ජති සංයමො වා>
    text <අහඤ්‌ච ලද්‌ධාන මනුස්‌සයොනිං කාහාමි ජාතිමරණස්‌ස අන්‌තං>
  text <279>
    text <අද්‌ධා හවෙ සෙවිතබ්‌බා සපඤ්‌ඤා බහුස්‌සුතා යෙ බහුඨානචින්‌තිනො>
    text <නාරියො ච දිස්‌වාන තුවඤ්‌ච නාග කාහාමි පුඤ්‌ඤානි අනප්‌පකානි>
  text <280>
    text <අද්‌ධා හවෙ සෙවිතබ්‌බා සපඤ්‌ඤා බහුස්‌සුතා යෙ බහුඨානචින්‌තිනො>
    text <නාරියො ච දිස්‌වාන මමඤ්‌ච රාජ කරොහි පුඤ්‌ඤානි අනප්‌පකානි>
  text <281>
    text <ඉදඤ්‌ච මෙ ජාතරූපං පහූතං රාසී සුවණ්‌ණස්‌ස ච තාලමත්‌තා>
    text <ඉතො හරිත්‌වාන සුවණ්‌ණඝරානි කරස්‌සු රූපියපාකාරං කරොන්‌තු>
  text <282>
    text <මුත්‌තා ච වාහසහස්‌සානි පඤ්‌ච වෙළුරියමිස්‌සානි ඉතො හරිත්‌වා>
    text <අන්‌තෙපුරෙ භූමියං සන්‌ථරන්‌තු නික්‌කද්‌දමා හෙහිති නීරජා ච>
  text <283>
    text <එතාදිසං ආවස රාජසෙට්‌ඨ විමානසෙට්‌ඨං බහු සොභමානං>
    text <බාරාණසිං නගරං ඉද්‌ධං ඵීතං රජ්‌ජඤ්‌ච කාරෙහි අනොමපඤ්‌ඤාති>
  stand <චම්‌පෙය්‍යජාතකං දසමං>
  text <  <
  text <මහාපලොභනජාතකං>
  text <284>
    text <බ්‍රහ්‌මලොකා චවිත්‌වාන දෙවපුත්‌තො මහිද්‌ධිකො>
    text <රඤ්‌ඤො පුත්‌තො උදපාදි සබ්‌බකාමසමිද්‌ධිසු>
  text <285>
    text <කාමා වා කාමසඤ්‌ඤා වා බ්‍රහ්‌මලොකෙ න විජ්‌ජති>
    text <ස්‌වාස්‌සු තායෙව සඤ්‌ඤාය කාමෙහි විජිගුච්‌ඡථ>
  text <286>
    text <තස්‌ස චන්‌තෙපුරෙ ආසි ඣානාගාරං සුමාපිතං>
    text <සො තත්‌ථ පටිසල්‌ලීනො එකො රහසි ඣායථ>
  text <287>
    text <ස රාජා පරිදෙවෙසි පුත්‌තසොකෙන අට්‌ටිතො>
    text <එකපුත්‌තො චයං මය්‌හං න ච කාමානි භුඤ්‌ජති>
  text <288>
    text <කො නු ඛ්‌වෙත්‌ථ උපායො සො කො වා ජානාති කිඤ්‌චනං>
    text <යො මෙ පුත්‌තං පලොභෙය්‍ය යථා කාමානි පත්‌ථයෙ>
  text <289>
    text <අහු කුමාරී තත්‌ථෙව වණ්‌ණරූපසමාහිතා>
    text <කුසලා නච්‌චගීතස්‌ස වාදිතෙ ච පදක්‌ඛිණා>
  text <290>
    text <සා තත්‌ථ උපසඞ්‌කම්‌ම රාජානං එතදබ්‍රවි>
    text <අහං ඛො නං පලොභෙය්‍යං සචෙ භත්‌තා භවිස්‌සති>
  text <291>
    text <තං තථාවාදිනිං රාජා කුමාරිං එතදබ්‍රවි>
    text <ත්‌වඤ්‌ඤෙව නං පලොභෙහි තව භත්‌තා භවිස්‌සති>
  text <292>
    text <සා ච අන්‌තෙපුරං ගන්‌ත්‌වා බහුං කාමුපසංහිතං>
    text <හදයඞ්‌ගමා පෙමනීයා චිත්‍රා ගාථා අභාසථ>
  text <293>
    text <තස්‌සා ච ගායමානාය සද්‌දං සුත්‌වාන නාරියා>
    text <කාමච්‌ඡන්‌දස්‌ස උප්‌පජ්‌ජි ජනං සො පරිපුච්‌ඡථ>
  text <294>
    text <කස්‌සෙසො සද්‌දො කො වා සො භණති උච්‌චාවචං බහුං>
    text <හදයඞ්‌ගමං පෙමනීයං අහො කණ්‌ණසුඛං මම>
  text <295>
    text <එසා ඛො පමදා දෙව ඛිඩ්‌ඩා එසා අනප්‌පිකා>
    text <සචෙ ත්‌වං කාමෙ භුඤ්‌ජෙය්‍ය භිය්‍යො භිය්‍යො ඡාදෙය්‍යු තං>
  text <296>
    text <ඉඞ්‌ඝ ආගච්‌ඡතොරෙන අවිදූරම්‌හි ගායතු>
    text <අස්‌සමස්‌ස සමීපම්‌හි සන්‌තිකෙ මය්‌හං ගායතු>
  text <297>
    text <තිරොකුට්‌ටම්‌හි ගායිත්‌වා ඣානාගාරම්‌හි පාවිසි>
    text <බන්‌ධි නං අනුපුබ්‌බෙන ආරඤ්‌ඤමිව කුඤ්‌ජරං>
  text <298>
    text <තස්‌ස කාමරසං ඤත්‌වා ඉස්‌සාධම්‌මො අජායථ>
    text <අහමෙව කාමෙ භුඤ්‌ජෙය්‍යං මා අඤ්‌ඤො පුරිසො අහු>
  text <299>
    text <තතො අසිං ගහෙත්‌වාන පුරිසෙ හන්‌තුං උපක්‌කමි>
    text <අහමෙවෙකො භුඤ්‌ජිස්‌සං මා අඤ්‌ඤො පුරිසො සියා>
  text <300>
    text <තතො ජානපදා සබ්‌බෙ වික්‌කන්‌දිංසු සමාගතා>
    text <පුත්‌තො ත්‍යායං මහාරාජ ජනං හෙඨෙත්‍යදූසකං>
  text <301>
    text <තඤ්‌ච රාජා විවාහෙසි සම්‌හා රට්‌ඨා ච ඛත්‌තියො>
    text <යාවතා විජිතං මය්‌හං න තෙ වත්‌ථබ්‌බ තාවදෙ>
  text <302>
    text <තතො සො භරියමාදාය සමුද්‌දං උපසඞ්‌කමි>
    text <පණ්‌ණසාලං කරිත්‌වාන වනමුඤ්‌ඡාය පාවිසි>
  text <303>
    text <අථෙත්‌ථ ඉසි මාගච්‌ඡි සමුද්‌දං උපරූපරි>
    text <සො තස්‌ස ගෙහං පාවෙක්‌ඛි භත්‌තකාලෙ උපට්‌ඨිතෙ>
  text <304>
    text <තඤ්‌ච භරියා පලොභෙසි පස්‌ස යාව සුදාරුණං>
    text <චුතො සො බ්‍රහ්‌මචරියම්‌හා ඉද්‌ධියා පරිහායථ>
  text <305>
    text <රාජපුත්‌තො ච උඤ්‌ඡාතො වනමූලඵලං බහුං>
    text <සායං කාජෙන ආදාය අස්‌සමං උපසඞ්‌කමි>
  text <306>
    text <ඉසී ච ඛත්‌තියං දිස්‌වා සමුද්‌දං උපසඞ්‌කමි>
    text <වෙහායසං ගමිස්‌සන්‌ති සීදතෙ සො මහණ්‌ණවෙ>
  text <307>
    text <ඛත්‌තියො ච ඉසිං දිස්‌වා සීදමානං මහණ්‌ණවෙ>
    text <තස්‌සෙව අනුකම්‌පාය ඉමා ගාථා අභාසථ>
  text <308>
    text <අභිජ්‌ජමානෙ වාරිස්‌මිං සයං ආගම්‌ම ඉද්‌ධියා>
    text <මිස්‌සීභාවිත්‌ථියා ගන්‌ත්‌වා සංසීදසි මහණ්‌ණවෙ>
  text <309>
    text <ආවට්‌ටනී මහාමායා බ්‍රහ්‌මචරියවිකොපනා>
    text <සීදන්‌ති නං විදිත්‌වාන ආරකා පරිවජ්‌ජයෙ>
  text <310>
    text <අනලා මුදුසම්‌භාසා දුප්‌පූරා තා නදීසමා>
    text <සීදන්‌ති නං විදිත්‌වාන ආරකා පරිවජ්‌ජයෙ>
  text <311>
    text <යං එතා උපසෙවන්‌ති ඡන්‌දසා වා ධනෙන වා>
    text <ජාතවෙදොව සං ඨානං ඛිප්‌පං අනුදහන්‌ති නං>
  text <312>
    text <ඛත්‌තියස්‌ස වචො සුත්‌වා ඉසිස්‌ස නිබ්‌බිදා අහු>
    text <ලද්‌ධා පොරාණකං මග්‌ගං ගච්‌ඡතෙ සො විහායසං>
  text <313>
    text <ඛත්‌තියො ච ඉසිං දිස්‌වා ගච්‌ඡමානං විහායසං>
    text <සංවෙගං අලභී ධීරො පබ්‌බජ්‌ජං සමරොචයි>
  text <314>
    text <තතො සො පබ්‌බජිත්‌වාන කාමරාගං විරාජයි>
    text <කාමරාගං විරාජෙත්‌වා බ්‍රහ්‌මලොකූපගො අහූති>
  stand <මහාපලොභනජාතකං එකාදසමං>
  text <  <
  text <පඤ්‌චපණ්‌ඩිතජාතකං>
  text <315>
    text <පඤ්‌ච පණ්‌ඩිතා සමාගතාත්‌ථ පඤ්‌හා මෙ පටිභාති තං සුණාථ>
    text <නින්‌දියමත්‌ථං පසංසියං වා කස්‌සෙවාවිකරෙය්‍ය ගුය්‌හමත්‌ථං>
  text <316>
    text <ත්‌වං ආවිකරොහි භූමිපාල භත්‌තා භාරසහො තුවං වදෙ තං>
    text <තව ඡන්‌දරුචීනි සම්‌මසිත්‌වා අථ වක්‌ඛන්‌ති ජනින්‌ද පඤ්‌ච ධීරා>
  text <317>
    text <යා සීලවතී අනඤ්‌ඤථෙය්‍යා භත්‌තුච්‌ඡන්‌දවසානුගා පියා මනාපා>
    text <නින්‌දියමත්‌ථං පසංසියං වා භරියායාවිකරෙය්‍ය ගුය්‌හමත්‌ථං>
  text <318>
    text <යො කිච්‌ඡගතස්‌ස ආතුරස්‌ස සරණං හොති ගතී පරායනඤ්‌ච>
    text <නින්‌දියමත්‌ථං පසංසියං වා සඛිනො වාවිකරෙය්‍ය ගුය්‌හමත්‌ථං>
  text <319>
    text <ජෙට්‌ඨො අථ මජ්‌ඣිමො කනිට්‌ඨො යො චෙ සීලසමාහිතො ඨිතත්‌තො>
    text <නින්‌දියමත්‌ථං පසංසියං වා භාතු වාවීකරෙය්‍ය ගුය්‌හමත්‌ථං>
  text <320>
    text <යො වෙ පිතුහදයස්‌ස පද්‌ධගූ අනුජාතො පිතරං අනොමපඤ්‌ඤො>
    text <නින්‌දියමත්‌ථං පසංසියං වා පුත්‌තස්‌සාවිකරෙය්‍ය ගුය්‌හමත්‌ථං>
  text <321>
    text <මාතා ද්‌විපදාජනින්‌දසෙට්‌ඨ යා නං පොසෙති ඡන්‌දසා පියෙන>
    text <නින්‌දියමත්‌ථං පසංසියං වා මාතුයාවීකරෙය්‍ය ගුය්‌හමත්‌ථං>
  text <322>
    text <ගුය්‌හස්‌ස හි ගුය්‌හමෙව සාධු න හි ගුය්‌හස්‌ස පසත්‌ථමාවිකම්‌මං>
    text <අනිප්‌ඵන්‌නතා සහෙය්‍ය ධීරො නිප්‌ඵන්‌නොව යථාසුඛං භණෙය්‍ය>
  text <323>
    text <කිං ත්‌වං විමනොසි රාජසෙට්‌ඨ ද්‌විපදජනින්‌ද වචනං සුණොම මෙතං>
    text <කිං චින්‌තයමානො දුම්‌මනොසි නූන දෙව අපරාධො අත්‌ථි මය්‌හං>
  text <324>
    text <පණ්‌හෙ වජ්‌ඣො මහොසධොති ආණත්‌තො මෙ වධාය භූරිපඤ්‌ඤො>
    text <තං චින්‌තයමානො දුම්‌මනොස්‌මි න හි දෙවී අපරාධො අත්‌ථි තුය්‌හං>
  text <325>
    text <අභිදොසගතො දානි එහිසි කිං සුත්‌වා කිං සඞ්‌කතෙ මනො තෙ>
    text <කො තෙ කිමවොච භූරිපඤ්‌ඤ ඉඞ්‌ඝ වචනං සුණොම බ්‍රූහි මෙතං>
  text <326>
    text <පණ්‌හෙ වජ්‌ඣො මහොසධොති යදි තෙ මන්‌තයිතං ජනින්‌ද දොසං>
    text <භරියාය රහොගතො අසංසි ගුය්‌හං පාතුකතං සුතං මමෙතං>
  text <327>
    text <යං සාලවනස්‌මිං සෙනකො පාපකම්‌මං අකාසි අසබ්‌භිරූපං>
    text <සඛිනොව රහොගතො අසංසි ගුය්‌හං පාතුකතං සුතං මමෙතං>
  text <328>
    text <පුක්‌කුස පුරිසස්‌ස තෙ ජනින්‌ද උප්‌පන්‌නො රොගො අරාජයුත්‌තො>
    text <භාතුඤ්‌ච රහොගතො අසංසි ගුය්‌හං පාතුකතං සුතං මමෙතං>
  text <329>
    text <ආබාධොයං අසබ්‌භිරූපො කාමින්‌දො නරදෙවෙන ඵුට්‌ඨො>
    text <පුත්‌තස්‌ස රහොගතො අසංසි ගුය්‌හං පාතුකතං සුතං මමෙතං>
  text <330>
    text <අට්‌ඨවඞ්‌කං මණිරතනං උළාරං සක්‌කො තෙ අදදා පිතාමහස්‌ස>
    text <දෙවින්‌දස්‌ස ගතං තදජ්‌ජ හත්‌ථං මාතුඤ්‌ච රහොගතො අසංසි>
    text <ගුය්‌හං පාතුකතං සුතං මමෙතං>
  text <331>
    text <ගුය්‌හස්‌ස හි ගුය්‌හමෙව සාධු න හි ගුය්‌හස්‌ස පසත්‌ථමාවිකම්‌මං>
    text <අනිප්‌ඵන්‌නතා සහෙය්‍ය ධීරො නිප්‌ඵන්‌නොව යථාසුඛං භණෙය්‍ය>
  text <332>
    text <න ගුය්‌හමත්‌ථං විවරෙය්‍ය රක්‌ඛෙය්‍ය නං යථා නිධිං>
    text <න හි පාතුකතො සාධු ගුය්‌හො අත්‌ථො පජානතා>
  text <333>
    text <ථියා ගුය්‌හං න සංසෙය්‍ය අමිත්‌තස්‌ස ච පණ්‌ඩිතො>
    text <යො චාමිසෙන සංහීරො හදයත්‌ථෙනො ච යො නරො>
  text <334>
    text <ගුය්‌හමත්‌ථං අසම්‌බුද්‌ධං සම්‌බොධයති යො නරො>
    text <මන්‌තභෙදභයා තස්‌ස දාසභූතො තිතික්‌ඛති>
  text <335>
    text <යාවන්‌තො පුරිසස්‌සත්‌ථං ගුය්‌හං ජානන්‌ති මන්‌තිනං>
    text <තාවන්‌තො තස්‌ස උබ්‌බෙගා තස්‌මා ගුය්‌හං න විස්‌සජෙ>
  text <336>
    text <විවිච්‌ච භාසෙය්‍ය දිවා රහස්‌සං රත්‌තිං ගිරං නාතිවෙලං පමුඤ්‌චෙ>
    text <උපස්‌සුතිකා හි සුණන්‌ති මන්‌තං තස්‌මා මන්‌තො ඛිප්‌පමුපෙති භෙදන්‌ති>
  stand <පඤ්‌චපණ්‌ඩිතජාතකං ද්‌වාදසමං>
  text <  <
  text <හත්‌ථිපාලජාතකං>
  text <337>
    text <චිරස්‌සං වත පස්‌සාම බ්‍රාහ්‌මණං දෙවවණ්‌ණිනං>
    text <මහාජටං ඛාරිධරං පඞ්‌කදන්‌තං රජස්‌සිරං>
  text <338>
    text <චිරස්‌සං වත පස්‌සාම ඉසිං ධම්‌මගුණෙ රතං>
    text <කාසායවත්‌ථවසනං වාකචීරං පටිච්‌ඡදං>
  text <339>
    text <ආසනං උදකං පජ්‌ජං පටිගණ්‌හාතු නො භවං>
    text <අග්‌ඝෙ භවන්‌තං පුච්‌ඡාම අග්‌ඝං කුරුතු නො භවං>
  text <340>
    text <අධිච්‌ච වෙදෙ පරියෙස විත්‌තං පුත්‌තෙ ගහෙ තාත පතිට්‌ඨපෙත්‌වා>
    text <ගන්‌ධෙ රසෙ පච්‌චනුභුය්‍ය සබ්‌බං අරඤ්‌ඤං සාධු මුනි සො පසත්‌ථො>
  text <341>
    text <වෙදා න සච්‌චා න ච විත්‌තලාභො න පුත්‌තලාභෙන ජරං විහන්‌ති>
    text <ගන්‌ධෙ රසෙ මුච්‌චන මාහු සන්‌තො සකම්‌මුනා හොති ඵලූපපත්‌ති>
  text <342>
    text <අද්‌ධා හි සච්‌චං වචනං තවෙතං සකම්‌මුනා හොති ඵලූපපත්‌ති>
    text <ජිණ්‌ණා ච මාතාපිතරො තවීමෙ පස්‌සෙය්‍යුං තං වස්‌සසතං අරොගං>
  text <343>
    text <යස්‌සස්‌ස සක්‌ඛී මරණෙන රාජ ජරාය මෙත්‌තී නරවීරසෙට්‌ඨ>
    text <යො චාපි ජඤ්‌ඤා න මරිස්‌සං කදාචි පස්‌සෙය්‍යුං තං වස්‌සසතං අරොගං>
  text <344>
    text <යථාපි නාවං පුරිසො දකම්‌හි එරෙති චෙ නං උපනෙති තීරං>
    text <එවම්‌පි බ්‍යාධී සතතං ජරා ච උපනෙති මච්‌චං වසමන්‌තකස්‌ස>
  text <345>
    text <පඞ්‌කො ච කාමා පලිපො ච කාමා මනොහරා දුත්‌තරා මච්‌චුධෙය්‍යා>
    text <එතස්‌මිං පඞ්‌කෙ පලිපෙ බ්‍යසන්‌නා හීනත්‌තරූපා න තරන්‌ති පාරං>
  text <346>
    text <අයං පුරෙ ලුද්‌දමකාසි කම්‌මං ස්‌වායං ගහීතො න හි මොක්‌ඛිතො මෙ>
    text <ඔරුන්‌ධියා නං පරිරක්‌ඛිස්‌සාමි මායං පුන ලුද්‌දමකාසි කම්‌මං>
  text <347>
    text <ගවංව නට්‌ඨං පුරිසො යථා වනෙ අන්‌වෙසතී රාජ අපස්‌සමානො>
    text <එවං නට්‌ඨො එසුකාරී මමත්‌ථො සොහං කථං න ගවෙසෙය්‍යං රාජ>
  text <348>
    text <හිය්‍යොති හිය්‍යති පොසො පරෙති පරිහායති>
    text <අනාගතං නෙතමත්‌ථීති ඤත්‌වා උප්‌පන්‌නඡන්‌දං කො පනුදෙය්‍ය ධීරො>
  text <349>
    text <පස්‌සාමි වොහං දහරං කුමාරිං මත්‌තූපමං කෙතකපුප්‌ඵනෙත්‌තං>
    text <අභුත්‌තභොගෙ පඨමෙ වයස්‌මිං ආදාය මච්‌චු වජතෙ කුමාරිං>
  text <350>
    text <යුවා සුජාතො සුමුඛො සුදස්‌සනො සාමො කුසුම්‌භපරිකිණ්‌ණමස්‌සු>
    text <හිත්‌වාන කාමෙ පටිකච්‌ච ගෙහං අනුජාන මං පබ්‌බජිස්‌සාමි දෙව>
  text <351>
    text <සාඛාහි රුක්‌ඛො ලභතෙ සමඤ්‌ඤං පහීනසාඛං පන ඛාණුමාහු>
    text <පහීනපුත්‌තස්‌ස මමජ්‌ජ භොති වාසෙට්‌ඨි භික්‌ඛාචරියාය කාලො>
  text <352>
    text <අඝස්‌මි කොඤ්‌චාව යථා හිමච්‌චයෙ කතානි ජාලානි පදාලිය හංසා>
  text <ගච්‌ඡන්‌ති පුත්‌තා ච පතී ච මය්‌හං සාහං කථං නානුවජෙ පජානං>
  text <353>
    text <එතෙ භුත්‌වා වමිත්‌වා ච පක්‌කමන්‌ති විහඞ්‌ගමා>
    text <යෙ ච භුත්‌වාන වමිංසු තෙ මෙ හත්‌ථත්‌ත මාගතා>
  text <354>
    text <අවමී බ්‍රාහ්‌මණො කාමෙ සො ත්‌වං පච්‌චාවමිස්‌සසි>
    text <වන්‌තාදො පුරිසො රාජ න සො හොති පසංසියො>
  text <355>
    text <පඞ්‌කෙ ච පොසං පලිපෙ බ්‍යසන්‌නං බලී යථා දුබ්‌බලමුද්‌ධරෙය්‍ය>
    text <එවම්‌පි මං ත්‌වං උදතාරි භොති පඤ්‌චාලි ගාථාහි සුභාසිතාහි>
  text <356>
    text <ඉදං වත්‌වා මහාරාජා එසුකාරී දිසම්‌පති>
    text <රට්‌ඨං හිත්‌වාන පබ්‌බජි නාගො ඡෙත්‌වාව බන්‌ධනං>
  text <357>
    text <රාජා ච පබ්‌බජ්‌ජමරොචයිත්‌ථ රට්‌ඨං පහාය නරවීරසෙට්‌ඨො>
    text <තුවම්‌පි නො හොති යථෙව රාජා අම්‌හෙහි ගුත්‌තා අනුසාස රජ්‌ජං>
  text <358>
    text <රාජා ච පබ්‌බජ්‌ජමරොචයිත්‌ථ රට්‌ඨං පහාය නරවීරසෙට්‌ඨො>
    text <අහම්‌පි එකා චරිස්‌සාමි ලොකෙ හිත්‌වාන කාමානි මනොරමානි>
  text <359>
    text <රාජා ච පබ්‌බජ්‌ජමරොචයිත්‌ථ රට්‌ඨං පහාය නරවීරසෙට්‌ඨො>
    text <අහම්‌පි එකා චරිස්‌සාමි ලොකෙ හිත්‌වාන කාමානි යථොධිකානි>
  text <360>
    text <අච්‌චෙන්‌ති කාලා තරයන්‌ති රත්‌තියො වයොගුණා අනුපුබ්‌බං ජහන්‌ති>
    text <අහම්‌පි එකා චරිස්‌සාමි ලොකෙ හිත්‌වාන කාමානි මනොරමානි>
  text <361>
    text <අච්‌චෙන්‌ති කාලා තරයන්‌ති රත්‌තියො වයොගුණා අනුපුබ්‌බං ජහන්‌ති>
    text <අහම්‌පි එකා චරිස්‌සාමි ලොකෙ හිත්‌වාන කාමානි යථොධිකානි>
  text <362>
    text <අච්‌චෙන්‌ති කාලා තරයන්‌ති රත්‌තියො වයොගුණා අනුපුබ්‌බං ජහන්‌ති>
    text <අහම්‌පි එකා චරිස්‌සාමි ලොකෙ සීතිභූතා සබ්‌බමතිච්‌ච සඞ්‌ගන්‌ති>
  stand <හත්‌ථිපාලජාතකං තෙරසමං>
  text <  <
  text <අයොඝරජාතකං>
  text <363>
    text <යමෙකරත්‌තිං පඨමං ගබ්‌භෙ වසති මාණවො>
    text <අබ්‌භුට්‌ඨිතොව සො යාති සගච්‌ඡං න නිවත්‌තති>
  text <364>
    text <න යුජ්‌ඣමානා න බලෙනවස්‌සිතා නරා න ජීරන්‌ති න චාපි මිය්‍යරෙ>
    text <සබ්‌බං හිදං ජාතිජරායුපද්‌දුතං තං මෙ මතී හොති චරාමි ධම්‌මං>
  text <365>
    text <චතුරඞ්‌ගිනිං සෙනං සුභිංසරූපං ජයන්‌ති රට්‌ඨාධිපතී පසය්‌හ>
    text <න මච්‌චුනො ජයිතුමුස්‌සහන්‌ති තං මෙ මතී හොති චරාමි ධම්‌මං>
  text <366>
    text <හත්‌ථීහි අස්‌සෙහි රථෙහි පත්‌තිභි පරිවාරිතා මුච්‌චරෙ එකච්‌චෙය්‍යා>
    text <න මච්‌චුනො මුච්‌චිතුමුස්‌සහන්‌ති තං මෙ මතී හොති චරාමි ධම්‌මං>
  text <367>
    text <හත්‌ථීහි අස්‌සෙහි රථෙහි පත්‌තිභි සූරා පභඤ්‌ජන්‌ති පධංසයන්‌ති>
    text <න මච්‌චුනො භඤ්‌ජිතුමුස්‌සහන්‌ති තං මෙ මතී හොති චරාමි ධම්‌මං>
  text <368>
    text <මත්‌තා ගජා භින්‌නගළා පභින්‌නා නගරානි මද්‌දන්‌ති ජනං හනන්‌ති>
    text <න මච්‌චුනො මද්‌දිතුමුස්‌සහන්‌ති තං මෙ මතී හොති චරාමි ධම්‌මං>
  text <369>
    text <ඉස්‌සාසිනො කතහත්‌ථාපි වීරා දූරෙපාතී අක්‌ඛණවෙධිනොපි>
    text <න මච්‌චුනො විජ්‌ඣිතුමුස්‌සහන්‌ති තං මෙ මතී හොති චරාමි ධම්‌මං>
  text <370>
    text <සරානි ඛීයන්‌ති සසෙලකානනා සබ්‌බං හිදං ඛීයති දීඝමන්‌තරං>
    text <සබ්‌බං හිදං භඤ්‌ජරෙ කාලපරියායං තං මෙ මතී හොති චරාමි ධම්‌මං>
  text <371>
    text <සබ්‌බෙ සමෙවං හි නරානනාරිනං චලාචලං පාණභුනොධ ජීවිතං>
    text <පටොව ධුත්‌තස්‌ස දුමොව කූලජො තං මෙ මතී හොති චරාමි ධම්‌මං>
  text <372>
    text <දුමප්‌ඵලානෙව පතන්‌ති මාණවා දහරා ච වුද්‌ධා ච සරීරභෙදා>
    text <නාරියො නරා මජ්‌ඣිමපොරිසා ච තං මෙ මතී හොති චරාමි ධම්‌මං>
  text <373>
    text <නායං වයො තාරකරාජසන්‌නිභො යදබ්‌භතීතං ගතමෙව දානි තං>
    text <ජිණ්‌ණස්‌ස හී නත්‌ථි රතී කුතො සුඛං තං මෙ මතී හොති චරාමි ධම්‌මං>
  text <374>
    text <යක්‌ඛා පිසාචා අථවාපි පෙතා කුපිතාතෙ අස්‌සසන්‌ති මනුස්‌සෙ>
    text <න මච්‌චුනො අස්‌සසිතුස්‌සහන්‌ති තං මෙ මතී හොති චරාමි ධම්‌මං>
  text <375>
    text <යක්‌ඛෙ පිසාචෙ අථවාපි පෙතෙ කුපිතෙපි තෙ නිජ්‌ඣපනං කරොන්‌ති>
    text <න මච්‌චුනො නිජ්‌ඣපනං කරොන්‌ති තං මෙ මතී හොති චරාමි ධම්‌මං>
  text <376>
    text <අපරාධකෙ දූසකෙ හෙඨකෙ ච රාජානො දණ්‌ඩෙන්‌ති විදිත්‌වාන දොසං>
    text <න මච්‌චුනො දණ්‌ඩයිතුස්‌සහන්‌ති තං මෙ මතී හොති චරාමි ධම්‌මං>
  text <377>
    text <අපරාධකා දූසකා හෙට්‌ඨකා ච ලභන්‌ති තෙ රාජිනො නිජ්‌ඣපෙතුං>
    text <න මච්‌චුනො නිජ්‌ඣපනං කරොන්‌ති තං මෙ මතී හොති චරාමි ධම්‌මං>
  text <378>
    text <න ඛත්‌තියොති න ච බ්‍රාහ්‌මණොති න අඩ්‌ඪකා බලවා තෙජවාපි>
    text <න මච්‌චුරාජස්‌ස අපෙක්‌ඛමත්‌ථි තං මෙ මතී හොති චරාමි ධම්‌මං>
  text <379>
    text <සීහා ච බ්‍යග්‌ඝා ච අථොපි දීපියො පසය්‌හ ඛාදන්‌ති විප්‌ඵන්‌දමානං>
    text <න මච්‌චුනො ඛාදිතුමුස්‌සහන්‌ති තං මෙ මතී හොති චරාමි ධම්‌මං>
  text <380>
    text <මායාකාරා රඞ්‌ගමජ්‌ඣෙ කරොන්‌තා මොහෙන්‌ති චක්‌ඛූනි ජනස්‌ස තාවදෙ>
    text <න මච්‌චුනො මොහයිතුස්‌සහන්‌ති තං මෙ මතී හොති චරාමි ධම්‌මං>
  text <381>
    text <ආසීවිසා කුපිතා උග්‌ගතෙජා ඩංසන්‌ති මාරෙන්‌තිපි තෙ මනුස්‌සෙ>
    text <න මච්‌චුනො ඩංසිතුමුස්‌සහන්‌ති තං මෙ මතී හොති චරාමි ධම්‌මං>
  text <382>
    text <ආසීවිසා කුපිතා යං ඩංසන්‌ති තිකිච්‌ඡකා තෙස විසං හනන්‌ති>
    text <න මච්‌චුනො දට්‌ඨවිසං හනන්‌ති තං මෙ මතී හොති චරාමි ධම්‌මං>
  text <383>
    text <ධම්‌මන්‌තරී වෙත්‌තරණී ච භොජො විසානි හන්‌ත්‌වාන භුජඞ්‌ගමානං>
    text <සුය්‍යන්‌ති තෙ කාලකතා තථෙව තං මෙ මතී හොති චරාමි ධම්‌මං>
  text <384>
    text <විජ්‌ජාධරා ඝොරමධීයමානා අදස්‌සනං ඔසධෙහි වජන්‌ති>
    text <න මච්‌චුරාජස්‌ස වජන්‌තදස්‌සනං තං මෙ මතී හොති චරාමි ධම්‌මං>
  text <385>
    text <ධම්‌මො හවෙ රක්‌ඛති ධම්‌මචාරිං ධම්‌මො සුචිණ්‌ණො සුඛමාවහාති>
    text <එසානිසංසො ධම්‌මෙ සුචිණ්‌ණෙ න දුග්‌ගතිං ගච්‌ඡති ධම්‌මචාරී>
  text <386>
    text <න හි ධම්‌මො අධම්‌මො ච උභො සමවිපාකිනො>
    text <අධම්‌මො නිරයං නෙති ධම්‌මො පාපෙති සුග්‌ගතින්‌ති>
    text <මාතඞ්‌ග සම්‌භූත සිවි සිරිමන්‌තො රොහණ හංස සත්‌තිගුම්‌බො භල්‌ලාතිය>
    text <සොමනස්‌ස චම්‌පෙය්‍ය බ්‍රහ්‌ම පඤ්‌ච-පණ්‌ඩිත චිරස්‌සංවත අයොඝරාති>
  stand <අයොඝරජාතකං චුද්‌දසමං>
  text <තස්‌සුද්‌දානං>
  stand <වීසතිනිපාතං නිට්‌ඨිතං>
