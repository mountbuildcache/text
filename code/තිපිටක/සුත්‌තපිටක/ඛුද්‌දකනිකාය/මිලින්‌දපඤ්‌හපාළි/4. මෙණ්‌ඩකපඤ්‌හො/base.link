text <මෙණ්‌ඩකපඤ්‌හො>
  text <ඉද්‌ධිබලවග්‌ගො>
    text <කතාධිකාරසඵලපඤ්‌හො>
      text <1>, <අථ ඛො මිලින්‌දො රාජා කතාවකාසො නිපච්‌ච ගරුනො පාදෙ සිරසි අඤ්‌ජලිං කත්‌වා එතදවොච භන්‌තෙ නාගසෙන ඉමෙ තිත්‌ථියා එවං භණන්‌ති යදි බුද්‌ධො පූජං සාදියති න පරිනිබ්‌බුතො බුද්‌ධො සංයුත්‌තො ලොකෙන අන්‌තොභවිකො ලොකස්‌මිං ලොකසාධාරණො තස්‌මා තස්‌ස කතො අධිකාරො අවඤ්‌ඣො භවති සඵලො යදි පරිනිබ්‌බුතො විසංයුත්‌තො ලොකෙන නිස්‌සටො සබ්‌බභවෙහි තස්‌ස පූජා නුප්‌පජ්‌ජති පරිනිබ්‌බුතො න කිඤ්‌චි සාදියති අසාදියන්‌තස්‌ස කතො අධිකාරො වඤ්‌ඣො භවති අඵලොති උභතො කොටිකො එසො පඤ්‌හො නෙසො විසයො අප්‌පත්‌තමානසානං මහන්‌තානං යෙවෙසො විසයො භින්‌දෙතං දිට්‌ඨිජාලං එකංසෙ ඨපය තවෙසො පඤ්‌හො අනුප්‌පත්‌තො අනාගතානං ජිනපුත්‌තානං චක්‌ඛුං දෙහි පරවාදනිග්‌ගහායාති>
      text <ථෙරො ආහ පරිනිබ්‌බුතො මහාරාජ භගවා න ච භගවා පූජං සාදියති බොධිමූලෙ යෙව තථාගතස්‌ස සාදියනා පහීනා කිං පන අනුපාදිසෙසාය නිබ්‌බානධාතුයා පරිනිබ්‌බුතස්‌ස භාසිතම්‌පෙතං මහාරාජ ථෙරෙන සාරිපුත්‌තෙන ධම්‌මසෙනාපතිනා>
      block
        text <පූජියන්‌තා අසමසමා සදෙවමානුසෙහි තෙ>
        text <න සාදියන්‌ති සක්‌කාරං බුද්‌ධානං එස ධම්‌මතාති>
        text <ඉමෙහි අට්‌ඨීහි තමග්‌ගපුග්‌ගලං දෙවාතිදෙවං නරදම්‌මසාරථිං>
        text <සමන්‌තචක්‌ඛුං සතපුඤ්‌ඤලක්‌ඛණං පාණෙහි බුද්‌ධං සරණං උපෙමීති>
        text <ජාලිං කණ්‌හාජිනං ධීතං මද්‌දිදෙවිං පතිබ්‌බතං>
        text <චජමානො න චින්‌තෙසිං බොධියා යෙව කාරණාති>
        text <න අන්‌තලික්‌ඛෙ න සමුද්‌දමජ්‌ඣෙ න පබ්‌බතානං විවරං පවිස්‌ස>
        text <න විජ්‌ජතී සො ජගතිප්‌පදෙසො යත්‌ථට්‌ඨිතො මුච්‌චෙය්‍ය මච්‌චුපාසාති>
        text <කායෙන සංවරො සාධු සාධු වාචාය සංවරො>
        text <මනසා සංවරො සාධු සාධු සබ්‌බත්‌ථ සංවරොති>
        text <අචෙතනං බ්‍රාහ්‌මණ අස්‌සුණන්‌තං ජානො අජානන්‌තමිමං පලාසං>
        text <ආරද්‌ධවීරියො ධුවං අප්‌පමත්‌තො සුඛසෙය්‍යං පුච්‌ඡසි කිස්‌ස හෙතූති>
        text <ඉති ඵන්‌දනරුක්‌ඛොපි තාවදෙ අජ්‌ඣභාසථ>
        text <මය්‌හම්‌පි වචනං අත්‌ථි භාරද්‌වාජ සුණොහි මෙති>
        text <චුන්‌දස්‌ස භත්‌තං භුඤ්‌ජිත්‌වා කම්‌මාරස්‌සාති මෙ සුතං>
        text <ආබාධං සම්‌ඵුසී ධීරො පබාළ්‌හං මාරණන්‌තිකන්‌ති>
        text <චුන්‌දස්‌ස භත්‌තං භුඤ්‌ජිත්‌වා කම්‌මාරස්‌සාති මෙ සුතං>
        text <ආබාධං සම්‌ඵුසී ධීරො පබාළ්‌හං මාරණන්‌තිකන්‌ති>
        text <පූජෙථ නං පූජනියස්‌ස ධාතුං>
        text <එවං කරා සග්‌ගමිතො ගමිස්‌සථාති>
        text <චතුබ්‌භි ධම්‌මෙහි සමඞ්‌ගිභූතං තං වෙ නරං සමණං ආහු ලොකෙති>
        text <රාජාහමස්‌මි සෙලාති ධම්‌මරාජා අනුත්‌තරො>
        text <ධම්‌මෙන චක්‌කං වත්‌තෙමි චක්‌කං අප්‌පටිවත්‌තියන්‌ති>
        text <රාජාහමස්‌මි සෙලාති ධම්‌මරාජා අනුත්‌තරො>
        text <ධම්‌මෙන චක්‌කං වත්‌තෙමි චක්‌කං අප්‌පටිවත්‌තියන්‌ති>
        text <සචෙ ලභෙථ ඛණං වා රහො වා නිමන්‌තකං වාපි ලභෙථ තාදිසං>
        text <සබ්‌බාව ඉත්‌ථී කයිරුං නු පාපං අඤ්‌ඤං අලද්‌ධා පීඨසප්‌පිනා සද්‌ධින්‌ති>
        text <සන්‌ථවතො භයං ජාතං නිකෙතා ජායතෙ රජො>
        text <අනිකෙතමසන්‌ථවං එතං වෙ මුනිදස්‌සනන්‌ති>
        text <උත්‌තිට්‌ඨෙ නප්‌පමජ්‌ජෙය්‍ය උදරෙ සංයතො සියාති>
        text <සසමුද්‌දපරියායං මහිං සාගරකුණ්‌ඩලං>
        text <න ඉච්‌ඡෙ සහ නින්‌දාය එවං සෙය්‌හ විජානහීති>
        text <වධිස්‌සමෙතන්‌ති පරාමසන්‌තො කාසාවමද්‌දක්‌ඛි ධජං ඉසීනං>
        text <දුක්‌ඛෙන ඵුට්‌ඨස්‌සුදපාදි සඤ්‌ඤා අරහද්‌ධජො සබ්‌භි අවජ්‌ඣරූපොති>
        text <ගාථාභිගීතං මෙ අභොජනෙය්‍යං සම්‌පස්‌සතං බ්‍රාහ්‌මණ නෙස ධම්‌මා>
        text <ගාථාභිගීතං පනුදන්‌ති බුද්‌ධා ධම්‌මෙ සතී බ්‍රාහ්‌මණ වුත්‌තිරෙසාති>
        text <න වෙ යාචන්‌ති සප්‌පඤ්‌ඤා ධීරො ච වෙදිතුමරහති>
        text <උද්‌දිස්‌ස අරියා තිට්‌ඨන්‌ති එසා අරියාන යාචනාති>
        text <න මෙ ආචරියො අත්‌ථි සදිසො මෙ න විජ්‌ජති>
        text <සදෙවකස්‌මිං ලොකස්‌මිං නත්‌ථි මෙ පටිපුග්‌ගලොති>
      text <රාජා ආහ භන්‌තෙ නාගසෙන පුත්‌තො වා පිතුනො වණ්‌ණං භාසති පිතා වා පුත්‌තස්‌ස වණ්‌ණං භාසති න චෙතං කාරණං පරවාදානං නිග්‌ගහාය පසාදප්‌පකාසනං නාමෙතං ඉඞ්‌ඝ මෙ ත්‌වං තත්‌ථ කාරණං සම්‌මා බ්‍රූහි සකවාදස්‌ස පතිට්‌ඨාපනාය දිට්‌ඨිජාලවිනිවෙඨනායාති>
      text <ථෙරො ආහ පරිනිබ්‌බුතො මහාරාජ භගවා න ච භගවා පූජං සාදියති අසාදියන්‌තස්‌සෙව තථාගතස්‌ස දෙවමනුස්‌සා ධාතුරතනං වත්‌ථුං කරිත්‌වා තථාගතස්‌ස ඤාණරතනාරම්‌මණෙන සම්‌මාපටිපත්‌තිං සෙවන්‌තා තිස්‌සො සම්‌පත්‌තියො පටිලභන්‌ති>
      text <යථා මහාරාජ මහතිමහාඅග්‌ගික්‌ඛන්‌ධො පජ්‌ජලිත්‌වා නිබ්‌බායෙය්‍ය අපි නු ඛො සො මහාරාජ මහාඅග්‌ගික්‌ඛන්‌ධො සාදියති තිණකට්‌ඨුපාදානන්‌ති ජලමානොපි සො භන්‌තෙ මහාඅග්‌ගික්‌ඛන්‌ධො තිණකට්‌ඨුපාදානං න සාදියති කිං පන නිබ්‌බුතො උපසන්‌තො අචෙතනො සාදියති තස්‌මිං පන මහාරාජ අග්‌ගික්‌ඛන්‌ධෙ උපරතෙ උපසන්‌තෙ ලොකෙ අග්‌ගි සුඤ්‌ඤො හොතීති න හි භන්‌තෙ කට්‌ඨං අග්‌ගිස්‌ස වත්‌ථු හොති උපාදානං යෙ කෙචි මනුස්‌සා අග්‌ගිකාමා තෙ අත්‌තනො ථාමබලවීරියෙන පච්‌චත්‌තපුරිසකාරෙන කට්‌ඨං මන්‌ථයිත්‌වා අග්‌ගිං නිබ්‌බත්‌තෙත්‌වා තෙන අග්‌ගිනා අග්‌ගිකරණීයානි කම්‌මානි කරොන්‌තීති තෙන හි මහාරාජ තිත්‌ථියානං වචනං මිච්‌ඡා භවති අසාදියන්‌තස්‌ස කතො අධිකාරො වඤ්‌ඣො භවති අඵලොති>
      text <යථා මහාරාජ මහතිමහාඅග්‌ගික්‌ඛන්‌ධො පජ්‌ජලි එවමෙව භගවා දසසහස්‌සියා ලොකධාතුයා බුද්‌ධසිරියා පජ්‌ජලි යථා මහාරාජ මහතිමහාඅග්‌ගික්‌ඛන්‌ධො පජ්‌ජලිත්‌වා නිබ්‌බුතො එවමෙව භගවා දසසහස්‌සියා ලොකධාතුයා බුද්‌ධසිරියා පජ්‌ජලිත්‌වා අනුපාදිසෙසාය නිබ්‌බානධාතුයා පරිනිබ්‌බුතො යථා මහාරාජ නිබ්‌බුතො අග්‌ගික්‌ඛන්‌ධො තිණකට්‌ඨුපාදානං න සාදියති එවමෙව ඛො ලොකහිතස්‌ස සාදියනා පහීනා උපසන්‌තා යථා මහාරාජ මනුස්‌සා නිබ්‌බුතෙ අග්‌ගික්‌ඛන්‌ධෙ අනුපාදානෙ අත්‌තනො ථාමබලවීරියෙන පච්‌චත්‌තපුරිසකාරෙන කට්‌ඨං මන්‌ථයිත්‌වා අග්‌ගිං නිබ්‌බත්‌තෙත්‌වා තෙන අග්‌ගිනා අග්‌ගිකරණීයානි කම්‌මානි කරොන්‌ති එවමෙව ඛො දෙවමනුස්‌සා තථාගතස්‌ස පරිනිබ්‌බුතස්‌ස අසාදියන්‌තස්‌සෙව ධාතුරතනං වත්‌ථුං කරිත්‌වා තථාගතස්‌ස ඤාණරතනාරම්‌මණෙන සම්‌මාපටිපත්‌තිං සෙවන්‌තා තිස්‌සො සම්‌පත්‌තියො පටිලභන්‌ති ඉමිනාපි මහාරාජ කාරණෙන තථාගතස්‌ස පරිනිබ්‌බුතස්‌ස අසාදියන්‌තස්‌සෙව කතො අධිකාරො අවඤ්‌ඣො භවති සඵලො>
      text <අපරම්‌පි මහාරාජ උත්‌තරිං කාරණං සුණොහි යෙන කාරණෙන තථාගතස්‌ස පරිනිබ්‌බුතස්‌ස අසාදියන්‌තස්‌සෙව කතො අධිකාරො අවඤ්‌ඣො භවති සඵලො යථා මහාරාජ මහතිමහාවාතො වායිත්‌වා උපරමෙය්‍ය අපි නු ඛො සො මහාරාජ උපරතො වාතො සාදියති පුන නිබ්‌බත්‌තාපනන්‌ති න හි භන්‌තෙ උපරතස්‌ස වාතස්‌ස ආභොගො වා මනසිකාරො වා පුන නිබ්‌බත්‌තාපනාය කිං කාරණං අචෙතනා සා වායොධාතූති අපි නු තස්‌ස මහාරාජ උපරතස්‌ස වාතස්‌ස වාතොති සමඤ්‌ඤා අපගච්‌ඡතීති න හි භන්‌තෙ තාලවණ්‌ටවිධූපනානි වාතස්‌ස උප්‌පත්‌තියා පච්‌චයා යෙ කෙචි මනුස්‌සා උණ්‌හාභිතත්‌තා පරිළාහපරිපීළිතා තෙ තාලවණ්‌ටෙන වා විධූපනෙන වා අත්‌තනො ථාමබලවීරියෙන පච්‌චත්‌තපුරිසකාරෙන තං නිබ්‌බත්‌තෙත්‌වා තෙන වාතෙන උණ්‌හං නිබ්‌බාපෙන්‌ති පරිළාහං වූපසමෙන්‌තීති තෙන හි මහාරාජ තිත්‌ථියානං වචනං මිච්‌ඡා භවති අසාදියන්‌තස්‌ස කතො අධිකාරො වඤ්‌ඣො භවති අඵලොති>
      text <යථා මහාරාජ මහතිමහාවාතො වායි එවමෙව භගවා දසසහස්‌සියා ලොකධාතුයා සීතලමධුරසන්‌තසුඛුමමෙත්‌තාවාතෙන උපවායි යථා මහාරාජ මහතිමහාවාතො වායිත්‌වා උපරතො එවමෙව භගවා සීතලමධුරසන්‌තසුඛුමමෙත්‌තාවාතෙන උපවායිත්‌වා අනුපාදිසෙසාය නිබ්‌බානධාතුයා පරිනිබ්‌බුතො යථා මහාරාජ උපරතො වාතො පුන නිබ්‌බත්‌තාපනං න සාදියති එවමෙව ලොකහිතස්‌ස සාදියනා පහීනා උපසන්‌තා යථා මහාරාජ තෙ මනුස්‌සා උණ්‌හාභිතත්‌තා පරිළාහපරිපීළිතා එවමෙව දෙවමනුස්‌සා තිවිධග්‌ගිසන්‌තාපපරිළාහපරිපීළිතා යථා තාලවණ්‌ටවිධූපනානි වාතස්‌ස නිබ්‌බත්‌තියා පච්‌චයා හොන්‌ති එවමෙව තථාගතස්‌ස ධාතු ච ඤාණරතනඤ්‌ච පච්‌චයො හොති තිස්‌සන්‌නං සම්‌පත්‌තීනං පටිලාභාය යථා මනුස්‌සා උණ්‌හාභිතත්‌තා පරිළාහපරිපීළිතා තාලවණ්‌ටෙන වා විධූපනෙන වා වාතං නිබ්‌බත්‌තෙත්‌වා උණ්‌හං නිබ්‌බාපෙන්‌ති පරිළාහං වූපසමෙන්‌ති එවමෙව දෙවමනුස්‌සා තථාගතස්‌ස පරිනිබ්‌බුතස්‌ස අසාදියන්‌තස්‌සෙව ධාතුඤ්‌ච ඤාණරතනඤ්‌ච පූජෙත්‌වා කුසලං නිබ්‌බත්‌තෙත්‌වා තෙන කුසලෙන තිවිධග්‌ගිසන්‌තාපපරිළාහං නිබ්‌බාපෙන්‌ති වූපසමෙන්‌ති ඉමිනාපි මහාරාජ කාරණෙන තථාගතස්‌ස පරිනිබ්‌බුතස්‌ස අසාදියන්‌තස්‌සෙව කතො අධිකාරො අවඤ්‌ඣො භවති සඵලොති>
      text <අපරම්‌පි මහාරාජ උත්‌තරිං කාරණං සුණොහි පරවාදානං නිග්‌ගහාය යථා මහාරාජ පුරිසො භෙරිං ආකොටෙත්‌වා සද්‌දං නිබ්‌බත්‌තෙය්‍ය යො සො භෙරිසද්‌දො පුරිසෙන නිබ්‌බත්‌තිතො සො සද්‌දො අන්‌තරධායෙය්‍ය අපි නු ඛො සො මහාරාජ සද්‌දො සාදියති පුන නිබ්‌බත්‌තාපනන්‌ති න හි භන්‌තෙ අන්‌තරහිතො සො සද්‌දො නත්‌ථි තස්‌ස පුන උප්‌පාදාය ආභොගො වා මනසිකාරො වා සකිං නිබ්‌බත්‌තෙ භෙරිසද්‌දෙ අන්‌තරහිතෙ සො භෙරිසද්‌දො සමුච්‌ඡින්‌නො හොති භෙරී පන භන්‌තෙ පච්‌චයො හොති සද්‌දස්‌ස නිබ්‌බත්‌තියා අථ පුරිසො පච්‌චයෙ සති අත්‌තජෙන වායාමෙන භෙරිං අකොටෙත්‌වා සද්‌දං නිබ්‌බත්‌තෙතීති එවමෙව ඛො මහාරාජ භගවා සීලසමාධිපඤ්‌ඤාවිමුත්‌තිවිමුත්‌තිඤාණදස්‌සනපරිභාවිතං ධාතුරතනඤ්‌ච ධම්‌මඤ්‌ච විනයඤ්‌ච අනුසිට්‌ඨඤ්‌ච සත්‌ථාරං ඨපයිත්‌වා සයං අනුපාදිසෙසාය නිබ්‌බානධාතුයා පරිනිබ්‌බුතො න ච පරිනිබ්‌බුතෙ භගවති සම්‌පත්‌තිලාභො උපච්‌ඡින්‌නො හොති භවදුක්‌ඛපටිපීළිතා සත්‌තා ධාතුරතනඤ්‌ච ධම්‌මඤ්‌ච විනයඤ්‌ච අනුසිට්‌ඨඤ්‌ච පච්‌චයං කරිත්‌වා සම්‌පත්‌තිකාමා සම්‌පත්‌තියො පටිලභන්‌ති ඉමිනාපි මහාරාජ කාරණෙන තථාගතස්‌ස පරිනිබ්‌බුතස්‌ස අසාදියන්‌තස්‌සෙව කතො අධිකාරො අවඤ්‌ඣො භවති සඵලොති>
      text <දිට්‌ඨඤ්‌චෙතං මහාරාජ භගවතා අනාගතමද්‌ධානං කථිතඤ්‌ච භණිතඤ්‌ච ආචික්‌ඛිතඤ්‌ච සියා ඛො පනානන්‌ද තුම්‌හාකං එවමස්‌ස අතීතසත්‌ථුකං පාවචනං නත්‌ථි නො සත්‌ථාති න ඛො පනෙතං ආනන්‌ද එවං දට්‌ඨබ්‌බං යො වො ආනන්‌ද මයා ධම්‌මො ච විනයො ච දෙසිතො පඤ්‌ඤත්‌තො සො වො මමච්‌චයෙන සත්‌ථාති පරිනිබ්‌බුතස්‌ස තථාගතස්‌ස අසාදියන්‌තස්‌ස කතො අධිකාරො වඤ්‌ඣො භවති අඵලොති තං තෙසං තිත්‌ථියානං වචනං මිච්‌ඡා අභූතං විතථං අලිකං විරුද්‌ධං විපරීතං දුක්‌ඛදායකං දුක්‌ඛවිපාකං අපායගමනීයන්‌ති>
      text <අපරම්‌පි මහාරාජ උත්‌තරිං කාරණං සුණොහි යෙන කාරණෙන තථාගතස්‌ස පරිනිබ්‌බුතස්‌ස අසාදියන්‌තස්‌සෙව කතො අධිකාරො අවඤ්‌ඣො භවති සඵලො සාදියති නු ඛො මහාරාජ අයං මහාපථවී සබ්‌බබීජානි මයි සංවිරුහන්‌තූති න හි භන්‌තෙති කිස්‌ස පන තානි මහාරාජ බීජානි අසාදියන්‌තියා මහාපථවියා සංවිරුහිත්‌වා දළ්‌හමූලජටාපතිට්‌ඨිතා ඛන්‌ධසාරසාඛාපරිවිත්‌ථිණ්‌ණා පුප්‌ඵඵලධරා හොන්‌තීති අසාදියන්‌තීපි භන්‌තෙ මහාපථවී තෙසං බීජානං වත්‌ථුං හොති පච්‌චයං දෙති විරුහනාය තානි බීජානි තං වත්‌ථුං නිස්‌සාය තෙන පච්‌චයෙන සංවිරුහිත්‌වා දළ්‌හමූලජටාපතිට්‌ඨිතා ඛන්‌ධසාරසාඛාපරිවිත්‌ථිණ්‌ණා පුප්‌ඵඵලධරා හොන්‌තීති තෙන හි මහාරාජ තිත්‌ථියා සකෙ වාදෙ නට්‌ඨා හොන්‌ති හතා විරුද්‌ධා සචෙ තෙ භණන්‌ති අසාදියන්‌තස්‌ස කතො අධිකාරො වඤ්‌ඣො භවති අඵලො ති>
      text <යථා මහාරාජ මහාපථවී එවං තථාගතො අරහං සම්‌මාසම්‌බුද්‌ධො යථා මහාරාජ මහාපථවී න කිඤ්‌චි සාදියති එවං තථාගතො න කිඤ්‌චි සාදියති යථා මහාරාජ තානි බීජානි පථවිං නිස්‌සාය සංවිරුහිත්‌වා දළ්‌හමූලජටාපතිට්‌ඨිතා ඛන්‌ධසාරසාඛාපරිවිත්‌ථිණ්‌ණා පුප්‌ඵඵලධරා හොන්‌ති එවං දෙවමනුස්‌සා තථාගතස්‌ස පරිනිබ්‌බුතස්‌ස අසාදියන්‌තස්‌සෙව ධාතුඤ්‌ච ඤාණරතනඤ්‌ච නිස්‌සාය දළ්‌හකුසලමූලපතිට්‌ඨිතා සමාධික්‌ඛන්‌ධධම්‌මසාරසීලසාඛාපරිවිත්‌ථිණ්‌ණා විමුත්‌තිපුප්‌ඵසාමඤ්‌ඤඵලධරා හොන්‌ති ඉමිනාපි මහාරාජ කාරණෙන තථාගතස්‌ස පරිනිබ්‌බුතස්‌ස අසාදියන්‌තස්‌සෙව කතො අධිකාරො අවඤ්‌ඣො භවති සඵලොති>
      text <අපරම්‌පි මහාරාජ උත්‌තරිං කාරණං සුණොහි යෙන කාරණෙන තථාගතස්‌ස පරිනිබ්‌බුතස්‌ස අසාදියන්‌තස්‌සෙව කතො අධිකාරො අවඤ්‌ඣො භවති සඵලො සාදියන්‌ති නු ඛො මහාරාජ ඉමෙ ඔට්‌ඨා ගොණා ගද්‍රභා අජා පසූ මනුස්‌සා අන්‌තොකුච්‌ඡිස්‌මිං කිමිකුලානං සම්‌භවන්‌ති න හි භන්‌තෙති කිස්‌ස පන තෙ මහාරාජ කිමයො තෙසං අසාදියන්‌තානං අන්‌තොකුච්‌ඡිස්‌මිං සම්‌භවිත්‌වා බහුපුත්‌තනත්‌තා වෙපුල්‌ලතං පාපුණන්‌තීති පාපස්‌ස භන්‌තෙ කම්‌මස්‌ස බලවතාය අසාදියන්‌තානං යෙව තෙසං සත්‌තානං අන්‌තොකුච්‌ඡිස්‌මිං කිමයො සම්‌භවිත්‌වා බහුපුත්‌තනත්‌තා වෙපුල්‌ලතං පාපුණන්‌තීති එවමෙව ඛො මහාරාජ තථාගතස්‌ස පරිනිබ්‌බුතස්‌ස අසාදියන්‌තස්‌සෙව ධාතුස්‌ස ච ඤාණාරම්‌මණස්‌ස ච බලවතාය තථාගතෙ කතො අධිකාරො අවඤ්‌ඣො භවති සඵලොති>
      text <අපරම්‌පි මහාරාජ උත්‌තරිං කාරණං සුණොහි යෙන කාරණෙන තථාගතස්‌ස පරිනිබ්‌බුතස්‌ස අසාදියන්‌තස්‌සෙව කතො අධිකාරො අවඤ්‌ඣො භවති සඵලො සාදියන්‌ති නු ඛො මහාරාජ ඉමෙ මනුස්‌සා ඉමෙ අට්‌ඨනවුති රොගා කායෙ නිබ්‌බත්‌තන්‌තූති න හි භන්‌තෙති කිස්‌ස පන තෙ මහාරාජ රොගා අසාදියන්‌තානං කායෙ නිපතන්‌තීති පුබ්‌බෙ කතෙන භන්‌තෙ දුච්‌චරිතෙනාති යදි මහාරාජ පුබ්‌බෙ කතං අකුසලං ඉධ වෙදනීයං හොති තෙන හි මහාරාජ පුබ්‌බෙ කතම්‌පි ඉධ කතම්‌පි කුසලාකුසලං කම්‌මං අවඤ්‌ඣං භවති සඵලන්‌ති ඉමිනාපි මහාරාජ කාරණෙන තථාගතස්‌ස පරිනිබ්‌බුතස්‌ස අසාදියන්‌තස්‌සෙව කතො අධිකාරො අවඤ්‌ඣො භවති සඵලොති>
      text <සුතපුබ්‌බං පන තයා මහාරාජ නන්‌දකො නාම යක්‌ඛො ථෙරං සාරිපුත්‌තං ආසාදයිත්‌වා පථවිං පවිට්‌ඨොති ආම භන්‌තෙ සුය්‍යති ලොකෙ පාකටො එසොති අපි නු ඛො මහාරාජ ථෙරො සාරිපුත්‌තො සාදියි නන්‌දකස්‌ස යක්‌ඛස්‌ස මහාපථවිගිලනන්‌ති උබ්‌බත්‌තියන්‌තෙපි භන්‌තෙ සදෙවකෙ ලොකෙ පතමානෙපි ඡමායං චන්‌දිමසූරියෙ විකිරන්‌තෙපි සිනෙරුපබ්‌බතරාජෙ ථෙරො සාරිපුත්‌තො න පරස්‌ස දුක්‌ඛං සාදියෙය්‍ය තං කිස්‌ස හෙතු යෙන හෙතුනා ථෙරො සාරිපුත්‌තො කුජ්‌ඣෙය්‍ය වා දුස්‌සෙය්‍ය වා සො හෙතු ථෙරස්‌ස සාරිපුත්‌තස්‌ස සමූහතො සමුච්‌ඡින්‌නො හෙතුනො සමුග්‌ඝාතිතත්‌තා භන්‌තෙ ථෙරො සාරිපුත්‌තො ජීවිතහාරකෙපි කොපං න කරෙය්‍යාති යදි මහාරාජ ථෙරො සාරිපුත්‌තො නන්‌දකස්‌ස යක්‌ඛස්‌ස පථවිගිලනං න සාදියි කිස්‌ස පන නන්‌දකො යක්‌ඛො පථවිං පවිට්‌ඨොති අකුසලස්‌ස භන්‌තෙ කම්‌මස්‌ස බලවතායාති යදි මහාරාජ අකුසලස්‌ස කම්‌මස්‌ස බලවතාය නන්‌දකො යක්‌ඛො පථවිං පවිට්‌ඨො අසාදියන්‌තස්‌සාපි කතො අපරාධො අවඤ්‌ඣො භවති සඵලො තෙන හි මහාරාජ අකුසලස්‌සපි කම්‌මස්‌ස බලවතාය අසාදියන්‌තස්‌ස කතො අධිකාරො අවඤ්‌ඣො භවති සඵලොති ඉමිනාපි මහාරාජ කාරණෙන තථාගතස්‌ස පරිනිබ්‌බුතස්‌ස අසාදියන්‌තස්‌සෙව කතො අධිකාරො අවඤ්‌ඣො භවති සඵලොති>
      text <කති නු ඛො තෙ මහාරාජ මනුස්‌සා යෙ එතරහි මහාපථවිං පවිට්‌ඨා අත්‌ථි තෙ තත්‌ථ සවණන්‌ති ආම භන්‌තෙ සුය්‍යතීති ඉඞ්‌ඝ ත්‌වං මහාරාජ සාවෙහීති චිඤ්‌චමාණවිකා භන්‌තෙ සුප්‌පබුද්‌ධො ච සක්‌කො දෙවදත්‌තො ච ථෙරො නන්‌දකො ච යක්‌ඛො නන්‌දො ච මාණවකොති සුතමෙතං භන්‌තෙ ඉමෙ පඤ්‌ච ජනා මහාපථවිං පවිට්‌ඨාති කිස්‌මිං තෙ මහාරාජ අපරද්‌ධාති භගවති ච භන්‌තෙ සාවකෙසු චාති අපි නු ඛො මහාරාජ භගවා වා සාවකා වා සාදියිංසු ඉමෙසං මහාපථවිපවිසනන්‌ති න හි භන්‌තෙති තෙන හි මහාරාජ තථාගතස්‌ස පරිනිබ්‌බුතස්‌ස අසාදියන්‌තස්‌සෙව කතො අධිකාරො අවඤ්‌ඣො භවති සඵලොති සුවිඤ්‌ඤාපිතො භන්‌තෙ නාගසෙන පඤ්‌හො ගම්‌භීරො උත්‌තානීකතො ගුය්‌හං විදංසිතං ගණ්‌ඨි භින්‌නො ගහනං අගහනං කතං නට්‌ඨා පරවාදා භග්‌ගා කුදිට්‌ඨී නිප්‌පභා ජාතා කුතිත්‌ථියා ත්‌වං ගණීවරපවරමාසජ්‌ජාති>
      stand <කතාධිකාරසඵලපඤ්‌හො පඨමො>
    text <සබ්‌බඤ්‌ඤුභාවපඤ්‌හො>
      text <2>, <භන්‌තෙ නාගසෙන බුද්‌ධො සබ්‌බඤ්‌ඤූති ආම මහාරාජ භගවා සබ්‌බඤ්‌ඤූ න ච භගවතො සතතං සමිතං ඤාණදස්‌සනං පච්‌චුපට්‌ඨිතං ආවජ්‌ජනපටිබද්‌ධං භගවතො සබ්‌බඤ්‌ඤුතඤාණං ආවජ්‌ජිත්‌වා යදිච්‌ඡකං ජානාතීති තෙන හි භන්‌තෙ නාගසෙන බුද්‌ධො අසබ්‌බඤ්‌ඤූති යදි තස්‌ස පරියෙසනාය සබ්‌බඤ්‌ඤුතඤාණං හොතීති වාහසතං ඛො මහාරාජ වීහීනං අඩ්‌ඪචූළඤ්‌ච වාහා වීහිසත්‌තම්‌බණානි ද්‌වෙ ච තුම්‌බා එකච්‌ඡරාක්‌ඛණෙ පවත්‌තචිත්‌තස්‌ස එත්‌තකා වීහී ලක්‌ඛං ඨපීයමානා පරික්‌ඛයං පරියාදානං ගච්‌ඡෙය්‍යුං>
      text <තත්‍රිමෙ සත්‌තවිධා චිත්‌තා පවත්‌තන්‌ති යෙ තෙ මහාරාජ සරාගා සදොසා සමොහා සකිලෙසා අභාවිතකායා අභාවිතසීලා අභාවිතචිත්‌තා අභාවිතපඤ්‌ඤා තෙසං තං චිත්‌තං ගරුකං උප්‌පජ්‌ජති දන්‌ධං පවත්‌තති කිං කාරණා අභාවිතත්‌තා චිත්‌තස්‌ස යථා මහාරාජ වංසනාළස්‌ස විතතස්‌ස විසාලස්‌ස විත්‌ථිණ්‌ණස්‌ස සංසිබ්‌බිතවිසිබ්‌බිතස්‌ස සාඛාජටාජටිතස්‌ස ආකඩ්‌ඪියන්‌තස්‌ස ගරුකං හොති ආගමනං දන්‌ධං කිං කාරණා සංසිබ්‌බිතවිසිබ්‌බිතත්‌තා සාඛානං එවමෙව ඛො මහාරාජ යෙ තෙ සරාගා සදොසා සමොහා සකිලෙසා අභාවිතකායා අභාවිතසීලා අභාවිතචිත්‌තා අභාවිතපඤ්‌ඤා තෙසං තං චිත්‌තං ගරුකං උප්‌පජ්‌ජති දන්‌ධං පවත්‌තති කිං කාරණා සංසිබ්‌බිතවිසිබ්‌බිතත්‌තා කිලෙසෙහි ඉදං පඨමං චිත්‌තං>
      text <තත්‍රිදං දුතියං චිත්‌තං විභත්‌තමාපජ්‌ජති යෙ තෙ මහාරාජ සොතාපන්‌නා පිහිතාපායා දිට්‌ඨිප්‌පත්‌තා විඤ්‌ඤාතසත්‌ථුසාසනා තෙසං තං චිත්‌තං තීසු ඨානෙසු ලහුකං උප්‌පජ්‌ජති ලහුකං පවත්‌තති උපරිභූමීසු ගරුකං උප්‌පජ්‌ජති දන්‌ධං පවත්‌තති කිං කාරණා තීසු ඨානෙසු චිත්‌තස්‌ස පරිසුද්‌ධත්‌තා උපරි කිලෙසානං අප්‌පහීනත්‌තා යථා මහාරාජ වංසනාළස්‌ස තිපබ්‌බගණ්‌ඨිපරිසුද්‌ධස්‌ස උපරි සාඛාජටාජටිතස්‌ස ආකඩ්‌ඪියන්‌තස්‌ස යාව තිපබ්‌බං තාව ලහුකං එති තතො උපරි ථද්‌ධං කිං කාරණා හෙට්‌ඨා පරිසුද්‌ධත්‌තා උපරි සාඛාජටාජටිතත්‌තා එවමෙව ඛො මහාරාජ යෙ තෙ සොතාපන්‌නා පිහිතාපායා දිට්‌ඨිප්‌පත්‌තා විඤ්‌ඤාතසත්‌ථුසාසනා තෙසං තං චිත්‌තං තීසු ඨානෙසු ලහුකං උප්‌පජ්‌ජති ලහුකං පවත්‌තති උපරිභූමීසු ගරුකං උප්‌පජ්‌ජති දන්‌ධං පවත්‌තති කිං කාරණා තීසු ඨානෙසු චිත්‌තස්‌ස පරිසුද්‌ධත්‌තා උපරි කිලෙසානං අප්‌පහීනත්‌තා ඉදං දුතියං චිත්‌තං>
      text <තත්‍රිදං තතියං චිත්‌තං විභත්‌තමාපජ්‌ජති යෙ තෙ මහාරාජ සකදාගාමිනො යෙසං රාගදොසමොහා තනුභූතා තෙසං තං චිත්‌තං පඤ්‌චසු ඨානෙසු ලහුකං උප්‌පජ්‌ජති ලහුකං පවත්‌තති උපරිභූමීසු ගරුකං උප්‌පජ්‌ජති දන්‌ධං පවත්‌තති කිං කාරණා පඤ්‌චසු ඨානෙසු චිත්‌තස්‌ස පරිසුද්‌ධත්‌තා උපරි කිලෙසානං අප්‌පහීනත්‌තා යථා මහාරාජ වංසනාළස්‌ස පඤ්‌චපබ්‌බගණ්‌ඨිපරිසුද්‌ධස්‌ස උපරි සාඛාජටාජටිතස්‌ස ආකඩ්‌ඪියන්‌තස්‌ස යාව පඤ්‌චපබ්‌බං තාව ලහුකං එති තතො උපරි ථද්‌ධං කිං කාරණා හෙට්‌ඨා පරිසුද්‌ධත්‌තා උපරි සාඛාජටාජටිතත්‌තා එවමෙව ඛො මහාරාජ යෙ තෙ සකදාගාමිනො යෙසං රාගදොසමොහා තනුභූතා තෙසං තං චිත්‌තං පඤ්‌චසු ඨානෙසු ලහුකං උප්‌පජ්‌ජති ලහුකං පවත්‌තති උපරිභූමීසු ගරුකං උප්‌පජ්‌ජති දන්‌ධං පවත්‌තති කිං කාරණා පඤ්‌චසු ඨානෙසු චිත්‌තස්‌ස පරිසුද්‌ධත්‌තා උපරි කිලෙසානං අප්‌පහීනත්‌තා ඉදං තතියං චිත්‌තං>
      text <තත්‍රිදං චතුත්‌ථං චිත්‌තං විභත්‌තමාපජ්‌ජති යෙ තෙ මහාරාජ අනාගාමිනො යෙසං පඤ්‌චොරම්‌භාගියානි සඤ්‌ඤොජනානි පහීනානි තෙසං තං චිත්‌තං දසසු ඨානෙසු ලහුකං උප්‌පජ්‌ජති ලහුකං පවත්‌තති උපරිභූමීසු ගරුකං උප්‌පජ්‌ජති දන්‌ධං පවත්‌තති කිං කාරණා දසසු ඨානෙසු චිත්‌තස්‌ස පරිසුද්‌ධත්‌තා උපරි කිලෙසානං අප්‌පහීනත්‌තා යථා මහාරාජ වංසනාළස්‌ස දසපබ්‌බගණ්‌ඨිපරිසුද්‌ධස්‌ස උපරි සාඛාජටාජටිතස්‌ස ආකඩ්‌ඪියන්‌තස්‌ස යාව දසපබ්‌බං තාව ලහුකං එති තතො උපරි ථද්‌ධං කිං කාරණා හෙට්‌ඨා පරිසුද්‌ධත්‌තා උපරි සාඛාජටාජටිතත්‌තා එවමෙව ඛො මහාරාජ යෙ තෙ අනාගාමිනො යෙසං පඤ්‌චොරම්‌භාගියානි සඤ්‌ඤොජනානි පහීනානි තෙසං තං චිත්‌තං දසසු ඨානෙසු ලහුකං උප්‌පජ්‌ජති ලහුකං පවත්‌තති උපරිභූමීසු ගරුකං උප්‌පජ්‌ජති දන්‌ධං පවත්‌තති කිං කාරණා දසසු ඨානෙසු චිත්‌තස්‌ස පරිසුද්‌ධත්‌තා උපරි කිලෙසානං අප්‌පහීනත්‌තා ඉදං චතුත්‌ථං චිත්‌තං>
      text <තත්‍රිදං පඤ්‌චමං චිත්‌තං විභත්‌තමාපජ්‌ජති යෙ තෙ මහාරාජ අරහන්‌තො ඛීණාසවා ධොතමලා වන්‌තකිලෙසා වුසිතවන්‌තො කතකරණීයා ඔහිතභාරා අනුප්‌පත්‌තසදත්‌ථා පරික්‌ඛීණභවසඤ්‌ඤොජනා පත්‌තපටිසම්‌භිදා සාවකභූමීසු පරිසුද්‌ධා තෙසං තං චිත්‌තං සාවකවිසයෙ ලහුකං උප්‌පජ්‌ජති ලහුකං පවත්‌තති පච්‌චෙකබුද්‌ධභූමීසු ගරුකං උප්‌පජ්‌ජති දන්‌ධං පවත්‌තති කිං කාරණා පරිසුද්‌ධත්‌තා සාවකවිසයෙ අපරිසුද්‌ධත්‌තා පච්‌චෙකබුද්‌ධවිසයෙ යථා මහාරාජ වංසනාළස්‌ස සබ්‌බපබ්‌බගණ්‌ඨිපරිසුද්‌ධස්‌ස ආකඩ්‌ඪියන්‌තස්‌ස ලහුකං හොති ආගමනං අදන්‌ධං කිං කාරණා සබ්‌බපබ්‌බගණ්‌ඨිපරිසුද්‌ධත්‌තා අගහනත්‌තා වංසස්‌ස එවමෙව ඛො මහාරාජ යෙ තෙ අරහන්‌තො ඛීණාසවා ධොතමලා වන්‌තකිලෙසා වුසිතවන්‌තො කතකරණීයා ඔහිතභාරා අනුප්‌පත්‌තසදත්‌ථා පරික්‌ඛීණභවසඤ්‌ඤොජනා පත්‌තපටිසම්‌භිදා සාවකභූමීසු පරිසුද්‌ධා තෙසං තං චිත්‌තං සාවකවිසයෙ ලහුකං උප්‌පජ්‌ජති ලහුකං පවත්‌තති පච්‌චෙකබුද්‌ධභූමීසු ගරුකං උප්‌පජ්‌ජති දන්‌ධං පවත්‌තති කිං කාරණා පරිසුද්‌ධත්‌තා සාවකවිසයෙ අපරිසුද්‌ධත්‌තා පච්‌චෙකබුද්‌ධවිසයෙ ඉදං පඤ්‌චමං චිත්‌තං>
      text <තත්‍රිදං ඡට්‌ඨං චිත්‌තං විභත්‌තමාපජ්‌ජති යෙ තෙ මහාරාජ පච්‌චෙකබුද්‌ධා සයම්‌භුනො අනාචරියකා එකචාරිනො ඛග්‌ගවිසාණකප්‌පා සකවිසයෙ පරිසුද්‌ධවිමලචිත්‌තා තෙසං තං චිත්‌තං සකවිසයෙ ලහුකං උප්‌පජ්‌ජති ලහුකං පවත්‌තති සබ්‌බඤ්‌ඤුබුද්‌ධභූමීසු ගරුකං උප්‌පජ්‌ජති දන්‌ධං පවත්‌තති කිං කාරණා පරිසුද්‌ධත්‌තා සකවිසයෙ මහන්‌තත්‌තා සබ්‌බඤ්‌ඤුබුද්‌ධවිසයස්‌ස යථා මහාරාජ පුරිසො සකවිසයං පරිත්‌තං නදිං රත්‌තිම්‌පි දිවාපි යදිච්‌ඡක අච්‌ඡම්‌භිතො ඔතරෙය්‍ය අථ පරතො මහාසමුද්‌දං ගම්‌භීරං විත්‌ථතං අගාධමපාරං දිස්‌වා භායෙය්‍ය දන්‌ධායෙය්‍ය න විසහෙය්‍ය ඔතරිතුං කිං කාරණා තිණ්‌ණත්‌තා සකවිසයස්‌ස මහන්‌තත්‌තා ච මහාසමුද්‌දස්‌ස එවමෙව ඛො මහාරාජ යෙ තෙ පච්‌චෙකබුද්‌ධා සයම්‌භුනො අනාචරියකා එකචාරිනො ඛග්‌ගවිසාණකප්‌පා සකවිසයෙ පරිසුද්‌ධවිමලචිත්‌තා තෙසං තං චිත්‌තං සකවිසයෙ ලහුකං උප්‌පජ්‌ජති ලහුකං පවත්‌තති සබ්‌බඤ්‌ඤුබුද්‌ධභූමීසු ගරුකං උප්‌පජ්‌ජති දන්‌ධං පවත්‌තති කිං කාරණා පරිසුද්‌ධත්‌තා සකවිසයෙ මහන්‌තත්‌තා සබ්‌බඤ්‌ඤුබුද්‌ධවිසයස්‌ස ඉදං ඡට්‌ඨං චිත්‌තං>
      text <තත්‍රිදං සත්‌තමං චිත්‌තං විභත්‌තමාපජ්‌ජති යෙ තෙ මහාරාජ සම්‌මාසම්‌බුද්‌ධා සබ්‌බඤ්‌ඤුනො දසබලධරා චතුවෙසාරජ්‌ජවිසාරදා අට්‌ඨාරසහි බුද්‌ධධම්‌මෙහි සමන්‌නාගතා අනන්‌තජිනා අනාවරණඤාණා තෙසං තං චිත්‌තං සබ්‌බත්‌ථ ලහුකං උප්‌පජ්‌ජති ලහුකං පවත්‌තති කිං කාරණා සබ්‌බත්‌ථ පරිසුද්‌ධත්‌තා අපි නු ඛො මහාරාජ නාරාචස්‌ස සුධොතස්‌ස විමලස්‌ස නිග්‌ගණ්‌ඨිස්‌ස සුඛුමධාරස්‌ස අජිම්‌හස්‌ස අවඞ්‌කස්‌ස අකුටිලස්‌ස දළ්‌හචාපසමාරූළ්‌හස්‌ස ඛොමසුඛුමෙ වා කප්‌පාසසුඛුමෙ වා කම්‌බලසුඛුමෙ වා බලවනිපාතිතස්‌ස දන්‌ධායිතත්‌තං වා ලග්‌ගනං වා හොතීති න හි භන්‌තෙ කිං කාරණා සුඛුමත්‌තා වත්‌ථානං සුධොතත්‌තා නාරාචස්‌ස නිපාතස්‌ස ච බලවත්‌තාති එවමෙව ඛො මහාරාජ යෙ තෙ සම්‌මාසම්‌බුද්‌ධා සබ්‌බඤ්‌ඤුනො දසබලධරා චතුවෙසාරජ්‌ජවිසාරදා අට්‌ඨාරසහි බුද්‌ධධම්‌මෙහි සමන්‌නාගතා අනන්‌තජිනා අනාවරණඤාණා තෙසං තං චිත්‌තං සබ්‌බත්‌ථ ලහුකං උප්‌පජ්‌ජති ලහුකං පවත්‌තති කිං කාරණා සබ්‌බත්‌ථ පරිසුද්‌ධත්‌තා ඉදං සත්‌තමං චිත්‌තං>
      text <තත්‍ර මහාරාජ යදිදං සබ්‌බඤ්‌ඤුබුද්‌ධානං චිත්‌තං තං ඡන්‌නම්‌පි චිත්‌තානං ගණනං අතික්‌කමිත්‌වා අසඞ්‌ඛ්‍යෙය්‍යෙන ගුණෙන පරිසුද්‌ධඤ්‌ච ලහුකඤ්‌ච යස්‌මා ච භගවතො චිත්‌තං පරිසුද්‌ධඤ්‌ච ලහුකඤ්‌ච තස්‌මා මහාරාජ භගවා යමකපාටිහීරං දස්‌සෙති යමකපාටිහීරෙ මහාරාජ ඤාතබ්‌බං බුද්‌ධානං භගවන්‌තානං චිත්‌තං එවං ලහුපරිවත්‌තන්‌ති න තත්‌ථ සක්‌කා උත්‌තරිං කාරණං වත්‌තුං තෙපි මහාරාජ පාටිහීරා සබ්‌බඤ්‌ඤුබුද්‌ධානං චිත්‌තං උපාදාය ගණනම්‌පි සඞ්‌ඛම්‌පි කලම්‌පි කලභාගම්‌පි න උපෙන්‌ති ආවජ්‌ජනපටිබද්‌ධං මහාරාජ භගවතො සබ්‌බඤ්‌ඤුතඤාණං ආවජ්‌ජෙත්‌වා යදිච්‌ඡකං ජානාති>
      text <යථා මහාරාජ පුරිසො හත්‌ථෙ ඨපිතං යං කිඤ්‌චි දුතියෙ හත්‌ථෙ ඨපෙය්‍ය විවටෙන මුඛෙන වාචං නිච්‌ඡාරෙය්‍ය මුඛගතං භොජනං ගිලෙය්‍ය උම්‌මීලෙත්‌වා වා නිමීලෙය්‍ය නිමීලෙත්‌වා වා උම්‌මීලෙය්‍ය සමිඤ්‌ජිතං වා බාහං පසාරෙය්‍ය පසාරිතං වා බාහං සමිඤ්‌ජෙය්‍ය චිරතරං එතං මහාරාජ ලහුතරං භගවතො සබ්‌බඤ්‌ඤුතඤාණං ලහුතරං ආවජ්‌ජනං ආවජ්‌ජෙත්‌වා යදිච්‌ඡකං ජානාති ආවජ්‌ජනවිකලමත්‌තකෙන න තාවතා බුද්‌ධා භගවන්‌තො අසබ්‌බඤ්‌ඤුනො නාම හොන්‌තීති>
      text <ආවජ්‌ජනම්‌පි භන්‌තෙ නාගසෙන පරියෙසනාය කාතබ්‌බං ඉඞ්‌ඝ මං තත්‌ථ කාරණෙන සඤ්‌ඤාපෙහීති යථා මහාරාජ පුරිසස්‌ස අඩ්‌ඪස්‌ස මහද්‌ධනස්‌ස මහාභොගස්‌ස පහූතජාතරූපරජතස්‌ස පහූතවිත්‌තූපකරණස්‌ස පහූතධනධඤ්‌ඤස්‌ස සාලිවීහියවතණ්‌ඩුලතිලමුග්‌ගමාසපුබ්‌බණ්‌ණාපරණ්‌ණසප්‌පිතෙලනවනීතඛීරදධිමධුගුළඵාණිතා ච ඛළොපිකුම්‌භිපීඨරකොට්‌ඨභාජනගතා භවෙය්‍යුං තස්‌ස ච පුරිසස්‌ස පාහුනකො ආගච්‌ඡෙය්‍ය භත්‌තාරහො භත්‌තාභිකඞ්‌ඛී තස්‌ස ච ගෙහෙ යං රන්‌ධං භොජනං තං පරිනිට්‌ඨිතං භවෙය්‍ය කුම්‌භිතො තණ්‌ඩුලෙ නීහරිත්‌වා භොජනං රන්‌ධෙය්‍ය අපි ච ඛො සො මහාරාජ තාවතකෙන භොජනවෙකල්‌ලමත්‌තකෙන අධනො නාම කපණො නාම භවෙය්‍යාති න හි භන්‌තෙ චක්‌කවත්‌තිරඤ්‌ඤො ඝරෙපි භන්‌තෙ අකාලෙ භොජනවෙකල්‌ලං හොති කිං පන ගහපතිකස්‌සාති එවමෙව ඛො මහාරාජ තථාගතස්‌ස ආවජ්‌ජනවිකලමත්‌තකං සබ්‌බඤ්‌ඤුතඤාණං ආවජ්‌ජෙත්‌වා යදිච්‌ඡකං ජානාති>
      text <යථා වා පන මහාරාජ රුක්‌ඛො අස්‌ස ඵලිතො ඔණතවිනතො පිණ්‌ඩිභාරභරිතො න කිඤ්‌චි තත්‌ථ පතිතං ඵලං භවෙය්‍ය අපි නු ඛො සො මහාරාජ රුක්‌ඛො තාවතකෙන පතිතඵලවෙකල්‌ලමත්‌තකෙන අඵලො නාම භවෙය්‍යාති න හි භන්‌තෙ පතනපටිබද්‌ධානි තානි රුක්‌ඛඵලානි පතිතෙ යදිච්‌ඡකං ලභතීති එවමෙව ඛො මහාරාජ තථාගතස්‌ස ආවජ්‌ජනපටිබද්‌ධං සබ්‌බඤ්‌ඤුතඤාණං ආවජ්‌ජෙත්‌වා යදිච්‌ඡකං ජානාතීති>
      text <භන්‌තෙ නාගසෙන ආවජ්‌ජෙත්‌වා ආවජ්‌ජෙත්‌වා බුද්‌ධො යදිච්‌ඡකං ජානාතීති ආම මහාරාජ භගවා ආවජ්‌ජෙත්‌වා ආවජ්‌ජෙත්‌වා යදිච්‌ඡකං ජානාතීති>
      text <යථා මහාරාජ චක්‌කවත්‌තී රාජා යදා චක්‌කරතනං සරති උපෙතු මෙ චක්‌කරතනන්‌ති සරිතෙ චක්‌කරතනං උපෙති එවමෙව ඛො මහාරාජ තථාගතො ආවජ්‌ජෙත්‌වා ආවජ්‌ජෙත්‌වා යදිච්‌ඡකං ජානාතීති දළ්‌හං භන්‌තෙ නාගසෙන කාරණං බුද්‌ධො සබ්‌බඤ්‌ඤූ සම්‌පටිච්‌ඡාම බුද්‌ධො සබ්‌බඤ්‌ඤූති>
      stand <බුද්‌ධසබ්‌බඤ්‌ඤුභාවපඤ්‌හො දුතියො>
    text <දෙවදත්‌තපබ්‌බජ්‌ජපඤ්‌හො>
      text <3>, <භන්‌තෙ නාගසෙන දෙවදත්‌තො කෙන පබ්‌බාජිතොති ඡ යිමෙ මහාරාජ ඛත්‌තියකුමාරා භද්‌දියො ච අනුරුද්‌ධො ච ආනන්‌දො ච භගු ච කිමිලො ච දෙවදත්‌තො ච උපාලිකප්‌පකො සත්‌තමො අභිසම්‌බුද්‌ධෙ සත්‌ථරි සක්‍යකුලානන්‌දජනනෙ භගවන්‌තං අනුපබ්‌බජන්‌තා නික්‌ඛමිංසු තෙ භගවා පබ්‌බාජෙසීති නනු භන්‌තෙ දෙවදත්‌තෙන පබ්‌බජිත්‌වා සඞ්‌ඝො භින්‌නොති ආම මහාරාජ දෙවදත්‌තෙන පබ්‌බජිත්‌වා සඞ්‌ඝො භින්‌නො න ගිහී සඞ්‌ඝං භින්‌දති න භික්‌ඛුනී න සික්‌ඛමානා න සාමණෙරො න සාමණෙරී සඞ්‌ඝං භින්‌දති භික්‌ඛු පකතත්‌තො සමානසංවාසකො සමානසීමායං ඨිතො සඞ්‌ඝං භින්‌දතීති සඞ්‌ඝභෙදකො භන්‌තෙ පුග්‌ගලො කිං කම්‌මං ඵුසතීති කප්‌පට්‌ඨිතිකං මහාරාජ කම්‌මං ඵුසතීති>
      text <කිං පන භන්‌තෙ නාගසෙන බුද්‌ධො ජානාති දෙවදත්‌තො පබ්‌බජිත්‌වා සඞ්‌ඝං භින්‌දිස්‌සති සඞ්‌ඝං භින්‌දිත්‌වා කප්‌පං නිරයෙ පච්‌චිස්‌සතීති ආම මහාරාජ තථාගතො ජානාති දෙවදත්‌තො පබ්‌බජිත්‌වා සඞ්‌ඝං භින්‌දිස්‌සති සඞ්‌ඝං භින්‌දිත්‌වා කප්‌පං නිරයෙ පච්‌චිස්‌සතීති යදි භන්‌තෙ නාගසෙන බුද්‌ධො ජානාති දෙවදත්‌තො පබ්‌බජිත්‌වා සඞ්‌ඝං භින්‌දිස්‌සති සඞ්‌ඝං භින්‌දිත්‌වා කප්‌පං නිරයෙ පච්‌චිස්‌සතීති තෙන හි භන්‌තෙ නාගසෙන බුද්‌ධො කාරුණිකො අනුකම්‌පකො හිතෙසී සබ්‌බසත්‌තානං අහිතං අපනෙත්‌වා හිතමුපදහතීති යං වචනං තං මිච්‌ඡා යදි තං අජානිත්‌වා පබ්‌බාජෙසි තෙන හි බුද්‌ධො අසබ්‌බඤ්‌ඤූති අයම්‌පි උභතො කොටිකො පඤ්‌හො තවානුප්‌පත්‌තො විජටෙහි එතං මහාජටං භින්‌ද පරාපවාදං අනාගතෙ අද්‌ධානෙ තයා සදිසා බුද්‌ධිමන්‌තො භික්‌ඛූ දුල්‌ලභා භවිස්‌සන්‌ති එත්‌ථ තව බලං පකාසෙහීති>
      text <කාරුණිකො මහාරාජ භගවා සබ්‌බඤ්‌ඤූ ච කාරුඤ්‌ඤෙන මහාරාජ භගවා සබ්‌බඤ්‌ඤුතඤාණෙන දෙවදත්‌තස්‌ස ගතිං ඔලොකෙන්‌තො අද්‌දස දෙවදත්‌තං ආපායිකං කම්‌මං ආයූහිත්‌වා අනෙකානි කප්‌පකොටිසතසහස්‌සානි නිරයෙන නිරයං විනිපාතෙන විනිපාතං ගච්‌ඡන්‌තං තං භගවා සබ්‌බඤ්‌ඤුතඤාණෙන ජානිත්‌වා ඉමස්‌ස අපරියන්‌තකතං කම්‌මං මම සාසනෙ පබ්‌බජිතස්‌ස පරියන්‌තකතං භවිස්‌සති පුරිමං උපාදාය පරියන්‌තකතං දුක්‌ඛං භවිස්‌සති අපබ්‌බජිතොපි අයං මොඝපුරිසො කප්‌පට්‌ඨියමෙව කම්‌මං ආයූහිස්‌සතීති කාරුඤ්‌ඤෙන දෙවදත්‌තං පබ්‌බාජෙසීති>
      text <තෙන හි භන්‌තෙ නාගසෙන බුද්‌ධො වධිත්‌වා තෙලෙන මක්‌ඛෙති පපාතෙ පාතෙත්‌වා හත්‌ථං දෙති මාරෙත්‌වා ජීවිතං පරියෙසති යං සො පඨමං දුක්‌ඛං දත්‌වා පච්‌ඡා සුඛං උපදහතීති වධෙතිපි මහාරාජ තථාගතො සත්‌තානං හිතවසෙන පාතෙතිපි සත්‌තානං හිතවසෙන මාරෙතිපි සත්‌තානං හිතවසෙන වධිත්‌වාපි මහාරාජ තථාගතො සත්‌තානං හිතමෙව උපදහති පාතෙත්‌වාපි සත්‌තානං හිතමෙව උපදහති මාරෙත්‌වාපි සත්‌තානං හිතමෙව උපදහති යථා මහාරාජ මාතාපිතරො නාම වධිත්‌වාපි පාතයිත්‌වාපි පුත්‌තානං හිතමෙව උපදහන්‌ති එවමෙව ඛො මහාරාජ තථාගතො වධෙතිපි සත්‌තානං හිතවසෙන පාතෙතිපි සත්‌තානං හිතවසෙන මාරෙතිපි සත්‌තානං හිතවසෙන වධිත්‌වාපි මහාරාජ තථාගතො සත්‌තානං හිතමෙව උපදහති පාතෙත්‌වාපි සත්‌තානං හිතමෙව උපදහති මාරෙත්‌වාපි සත්‌තානං හිතමෙව උපදහති යෙන යෙන යොගෙන සත්‌තානං ගුණවුඩ්‌ඪි හොති තෙන තෙන යොගෙන සබ්‌බසත්‌තානං හිතමෙව උපදහති සචෙ මහාරාජ දෙවදත්‌තො න පබ්‌බාජෙය්‍ය ගිහිභූතො සමානො නිරයසංවත්‌තනිකං බහුං පාපකම්‌මං කත්‌වා අනෙකානි කප්‌පකොටිසතසහස්‌සානි නිරයෙන නිරයං විනිපාතෙන විනිපාතං ගච්‌ඡන්‌තො බහුං දුක්‌ඛං වෙදයිස්‌සති තං භගවා ජානමානො කාරුඤ්‌ඤෙන දෙවදත්‌තං පබ්‌බාජෙසි මම සාසනෙ පබ්‌බජිතස්‌ස දුක්‌ඛං පරියන්‌තකතං භවිස්‌සතීති කාරුඤ්‌ඤෙන ගරුකං දුක්‌ඛං ලහුකං අකාසි>
      text <යථා වා මහාරාජ ධනයසසිරිඤාතිබලෙන බලවා පුරිසො අත්‌තනො ඤාතිං වා මිත්‌තං වා රඤ්‌ඤා ගරුකං දණ්‌ඩං ධාරෙන්‌තං අත්‌තනො බහුවිස්‌සත්‌ථභාවෙන සමත්‌ථතාය ගරුකං දණ්‌ඩං ලහුකං අකාසි එවමෙව ඛො මහාරාජ භගවා බහූනි කප්‌පකොටිසතසහස්‌සානි දුක්‌ඛං වෙදයමානං දෙවදත්‌තං පබ්‌බාජෙත්‌වා සීලසමාධිපඤ්‌ඤාවිමුත්‌තිබලසමත්‌ථභාවෙන ගරුකං දුක්‌ඛං ලහුකං අකාසි>
      text <යථා වා පන මහාරාජ කුසලො භිසක්‌කො සල්‌ලකත්‌තො ගරුකං රොගං බලවොසධබලෙන ලහුකං කරොති එවමෙව ඛො මහාරාජ බහූනි කප්‌පකොටිසතසහස්‌සානි දුක්‌ඛං වෙදයමානං දෙවදත්‌තං භගවා රොගඤ්‌ඤුතාය පබ්‌බාජෙත්‌වා කාරුඤ්‌ඤබලො පත්‌ථද්‌ධධම්‌මොසධබලෙන ගරුකං දුක්‌ඛං ලහුකං අකාසි අපි නු ඛො සො මහාරාජ භගවා බහුවෙදනීයං දෙවදත්‌තං අප්‌පවෙදනීයං කරොන්‌තො කිඤ්‌චි අපුඤ්‌ඤං ආපජ්‌ජෙය්‍යාති න කිඤ්‌චි භන්‌තෙ අපුඤ්‌ඤං ආපජ්‌ජෙය්‍ය අන්‌තමසො ගද්‌දූහනමත්‌තම්‌පීති ඉමම්‌පි ඛො මහාරාජ කාරණං අත්‌ථතො සම්‌පටිච්‌ඡ යෙන කාරණෙන භගවා දෙවදත්‌තං පබ්‌බාජෙසි>
      text <අපරම්‌පි මහාරාජ උත්‌තරිං කාරණං සුණොහි යෙන කාරණෙන භගවා දෙවදත්‌තං පබ්‌බාජෙසි යථා මහාරාජ චොරං ආගුචාරිං ගහෙත්‌වා රඤ්‌ඤො දස්‌සෙය්‍යුං අයං ඛො දෙව චොරො ආගුචාරී ඉමස්‌ස යං ඉච්‌ඡසි තං දණ්‌ඩං පණෙහීති තමෙනං රාජා එවං වදෙය්‍ය තෙන හි භණෙ ඉමං චොරං බහිනගරං නීහරිත්‌වා ආඝාතනෙ සීසං ඡින්‌දථාති එවං දෙවාති ඛො තෙ රඤ්‌ඤො පටිස්‌සුත්‌වා තං බහිනගරං නීහරිත්‌වා ආඝාතනං නයෙය්‍යුං තමෙනං පස්‌සෙය්‍ය කොචිදෙව පුරිසො රඤ්‌ඤො සන්‌තිකා ලද්‌ධවරො ලද්‌ධයසධනභොගො ආදෙය්‍යවචනො බලවිච්‌ඡිතකාරී සො තස්‌ස කාරුඤ්‌ඤං කත්‌වා තෙ පුරිසෙ එවං වදෙය්‍ය අලං භො කිං තුම්‌හාකං ඉමස්‌ස සීසච්‌ඡෙදනෙන තෙන හි භො ඉමස්‌ස හත්‌ථං වා පාදං වා ඡින්‌දිත්‌වා ජීවිතං රක්‌ඛථ අහමෙතස්‌ස කාරණා රඤ්‌ඤො සන්‌තිකෙ පටිවචනං කරිස්‌සාමීති තෙ තස්‌ස බලවතො වචනෙන තස්‌ස චොරස්‌ස හත්‌ථං වා පාදං වා ඡින්‌දිත්‌වා ජීවිතං රක්‌ඛෙය්‍යුං අපි නු ඛො සො මහාරාජ පුරිසො එවං කාරී තස්‌ස චොරස්‌ස කිච්‌චකාරී අස්‌සාති ජීවිතදායකො සො භන්‌තෙ පුරිසො තස්‌ස චොරස්‌ස ජීවිතෙ දින්‌නෙ කිං තස්‌ස අකතං නාම අත්‌ථීති යා පන හත්‌ථපාදච්‌ඡෙදනෙ වෙදනා සො තාය වෙදනාය කිඤ්‌චි අපුඤ්‌ඤං ආපජ්‌ජෙය්‍යාති අත්‌තනො කතෙන සො භන්‌තෙ චොරො දුක්‌ඛවෙදනං වෙදයති ජීවිතදායකො පන පුරිසො න කිඤ්‌චි අපුඤ්‌ඤං ආපජ්‌ජෙය්‍යාති එවමෙව ඛො මහාරාජ භගවා කාරුඤ්‌ඤෙන දෙවදත්‌තං පබ්‌බාජෙසි මම සාසනෙ පබ්‌බජිතස්‌ස දුක්‌ඛං පරියන්‌තකතං භවිස්‌සතීති පරියන්‌තකතඤ්‌ච මහාරාජ දෙවදත්‌තස්‌ස දුක්‌ඛං දෙවදත්‌තො මහාරාජ මරණකාලෙ>
      text <පාණුපෙතං සරණමගමාසි දෙවදත්‌තො මහාරාජ ඡ කොට්‌ඨාසෙ කතෙ කප්‌පෙ අතික්‌කන්‌තෙ පඨමකොට්‌ඨාසෙ සඞ්‌ඝං භින්‌දි පඤ්‌ච කොට්‌ඨාසෙ නිරයෙ පච්‌චිත්‌වා තතො මුච්‌චිත්‌වා අට්‌ඨිස්‌සරො නාම පච්‌චෙකබුද්‌ධො භවිස්‌සති අපි නු ඛො සො මහාරාජ භගවා එවං කාරී දෙවදත්‌තස්‌ස කිච්‌චකාරී අස්‌සාති සබ්‌බදදො භන්‌තෙ නාගසෙන තථාගතො දෙවදත්‌තස්‌ස යං තථාගතො දෙවදත්‌තං පච්‌චෙකබොධිං පාපෙස්‌සති කිං තථාගතෙන දෙවදත්‌තස්‌ස අකතං නාම අත්‌ථීති යං පන මහාරාජ දෙවදත්‌තො සඞ්‌ඝං භින්‌දිත්‌වා නිරයෙ දුක්‌ඛවෙදනං වෙදයති අපි නු ඛො භගවා තතොනිදානං කිඤ්‌චි අපුඤ්‌ඤං ආපජ්‌ජෙය්‍යාති න හි භන්‌තෙ අත්‌තනා කතෙන භන්‌තෙ දෙවදත්‌තො කප්‌පං නිරයෙ පච්‌චති දුක්‌ඛපරියන්‌තකාරකො සත්‌ථා න කිඤ්‌චි අපුඤ්‌ඤං ආපජ්‌ජතීති ඉමම්‌පි ඛො ත්‌වං මහාරාජ කාරණං අත්‌ථතො සම්‌පටිච්‌ඡ යෙන කාරණෙන භගවා දෙවදත්‌තං පබ්‌බාජෙසි>
      text <අපරම්‌පි මහාරාජ උත්‌තරිං කාරණං සුණොහි යෙන කාරණෙන භගවා දෙවදත්‌තං පබ්‌බාජෙසි යථා මහාරාජ කුසලො භිසක්‌කො සල්‌ලකත්‌තො වාතපිත්‌තසෙම්‌හසන්‌නිපාතඋතුපරිණාමවිසමපරිහාරඔපක්‌කමිකොපක්‌කන්‌තං පූතිකුණපදුග්‌ගන්‌ධාභිසඤ්‌ඡන්‌නං අන්‌තොසල්‌ලං සුසිරගතං පුබ්‌බරුහිරසම්‌පුණ්‌ණං වණං වූපසමෙන්‌තො වණමුඛං කක්‌ඛළතිඛිණඛාරකටුකෙන භෙසජ්‌ජෙන අනුලිම්‌පති පරිපච්‌චනාය පරිපච්‌චිත්‌වා මුදුභාවමුපගතං සත්‌ථෙන විකන්‌තයිත්‌වා ඩහති සලාකාය දඩ්‌ඪෙ ඛාරලවණං දෙති භෙසජ්‌ජෙන අනුලිම්‌පති වණරුහනාය බ්‍යාධිතස්‌ස සොත්‌ථිභාවමනුප්‌පත්‌තියා අපි නු ඛො සො මහාරාජ භිසක්‌කො සල්‌ලකත්‌තො අහිතචිත්‌තො භෙසජ්‌ජෙන අනුලිම්‌පති සත්‌ථෙන විකන්‌තෙති ඩහති සලාකාය ඛාරලවණං දෙතීති න හි භන්‌තෙ හිතචිත්‌තො සොත්‌ථිකාමො තානි කිරියානි කරොතීති යා පනස්‌ස භෙසජ්‌ජකිරියාකරණෙන උප්‌පන්‌නා දුක්‌ඛවෙදනා තතොනිදානං සො භිසක්‌කො සල්‌ලකත්‌තො කිඤ්‌චි අපුඤ්‌ඤං ආපජ්‌ජෙය්‍යාති හිතචිත්‌තො භන්‌තෙ සොත්‌ථිකාමො භිසක්‌කො සල්‌ලකත්‌තො තානි කිරියානි කරොති කිං සො තතොනිදානං අපුඤ්‌ඤං ආපජ්‌ජෙය්‍ය සග්‌ගගාමී සො භන්‌තෙ භිසක්‌කො සල්‌ලකත්‌තොති එවමෙව ඛො මහාරාජ කාරුඤ්‌ඤෙන භගවා දෙවදත්‌තං පබ්‌බාජෙසි දුක්‌ඛපරිමුත්‌තියා>
      text <අපරම්‌පි මහාරාජ උත්‌තරිං කාරණං සුණොහි යෙන කාරණෙන භගවා දෙවදත්‌තං පබ්‌බාජෙසි යථා මහාරාජ පුරිසො කණ්‌ටකෙන විද්‌ධො අස්‌ස අථඤ්‌ඤතරො පුරිසො තස්‌ස හිතකාමො සොත්‌ථිකාමො තිණ්‌හෙන කණ්‌ටකෙනවා සත්‌ථමුඛෙන වා සමන්‌තතො ඡින්‌දිත්‌වා පග්‌ඝරන්‌තෙන ලොහිතෙන තං කණ්‌ටකං නීහරෙය්‍ය අපි නු ඛො සො මහාරාජ පුරිසො අහිතකාමො තං කණ්‌ටකං නීහරතීති න හි භන්‌තෙ හිතකාමො සො භන්‌තෙ පුරිසො සොත්‌ථිකාමො තං කණ්‌ටකං නීහරති සචෙ සො භන්‌තෙ තං කණ්‌ටකං න නීහරෙය්‍ය මරණං වා සො තෙන පාපුණෙය්‍ය මරණමත්‌තං වා දුක්‌ඛන්‌ති එවමෙව ඛො මහාරාජ තථාගතො කාරුඤ්‌ඤෙන දෙවදත්‌තං පබ්‌බාජෙසි දුක්‌ඛපරිමුත්‌තියා සචෙ මහාරාජ භගවා දෙවදත්‌තං න පබ්‌බාජෙය්‍ය කප්‌පකොටිසතසහස්‌සම්‌පි දෙවදත්‌තො භවපරම්‌පරාය නිරයෙ පච්‌චෙය්‍යාති>
      text <අනුසොතගාමිං භන්‌තෙ නාගසෙන දෙවදත්‌තං තථාගතො පටිසොතං පාපෙසි විපන්‌ථපටිපන්‌නං දෙවදත්‌තං පන්‌ථෙ පටිපාදෙසි පපාතෙ පතිතස්‌ස දෙවදත්‌තස්‌ස පතිට්‌ඨං අදාසි විසමගතං දෙවදත්‌තං තථාගතො සමං ආරොපෙසි ඉමෙ ච භන්‌තෙ නාගසෙන හෙතූ ඉමානි ච කාරණානි න සක්‌කා අඤ්‌ඤෙන සන්‌දස්‌සෙතුං අඤ්‌ඤත්‍ර තවාදිසෙන බුද්‌ධිමතාති>
      stand <දෙවදත්‌තපබ්‌බජ්‌ජපඤ්‌හො තතියො>
    text <පථවිචලනපඤ්‌හො>
      text <4>, <භන්‌තෙ නාගසෙන භාසිතම්‌පෙතං භගවතා අට්‌ඨිමෙ භික්‌ඛවෙ හෙතූ අට්‌ඨ පච්‌චයා මහතො භූමිචාලස්‌ස පාතුභාවායාති අසෙසවචනං ඉදං නිස්‌සෙසවචනං ඉදං නිප්‌පරියායවචනං ඉදං නත්‌ථඤ්‌ඤො නවමො හෙතු මහතො භූමිචාලස්‌ස පාතුභාවාය යදි භන්‌තෙ නාගසෙන අඤ්‌ඤො නවමො හෙතු භවෙය්‍ය මහතො භූමිචාලස්‌ස පාතුභාවාය තම්‌පි හෙතුං භගවා කථෙය්‍ය යස්‌මා ච ඛො භන්‌තෙ නාගසෙන නත්‌ථඤ්‌ඤො නවමො හෙතු මහතො භූමිචාලස්‌ස පාතුභාවාය තස්‌මා අනාචික්‌ඛිතො භගවතා අයඤ්‌ච නවමො හෙතු දිස්‌සති මහතො භූමිචාලස්‌ස පාතුභාවාය යං වෙස්‌සන්‌තරෙන රඤ්‌ඤා මහාදානෙ දීයමානෙ සත්‌තක්‌ඛත්‌තුං මහාපථවී කම්‌පිතාති යදි භන්‌තෙ නාගසෙන අට්‌ඨෙව හෙතූ අට්‌ඨ පච්‌චයා මහතො භූමිචාලස්‌ස පාතුභාවාය තෙන හි වෙස්‌සන්‌තරෙන රඤ්‌ඤා මහාදානෙ දීයමානෙ සත්‌තක්‌ඛත්‌තුං මහාපථවී කම්‌පිතාති යං වචනං තං මිච්‌ඡා යදි වෙස්‌සන්‌තරෙන රඤ්‌ඤා මහාදානෙ දීයමානෙ සත්‌තක්‌ඛත්‌තුං මහාපථවී කම්‌පිතා තෙන හි අට්‌ඨෙව හෙතූ අට්‌ඨ පච්‌චයා මහතො භූමිචාලස්‌ස පාතුභාවායාති තම්‌පි වචනං මිච්‌ඡා අයම්‌පි උභතො කොටිකො පඤ්‌හො සුඛුමො දුන්‌නිවෙඨියො අන්‌ධකරණො චෙව ගම්‌භීරො ච සො තවානුප්‌පත්‌තො නෙසො අඤ්‌ඤෙන ඉත්‌තරපඤ්‌ඤෙන සක්‌කා විසජ්‌ජෙතුං අඤ්‌ඤත්‍ර තවාදිසෙන බුද්‌ධිමතාති>
      text <භාසිතම්‌පෙතං මහාරාජ භගවතා අට්‌ඨිමෙ භික්‌ඛවෙ හෙතූ අට්‌ඨ පච්‌චයා මහතො භූමිචාලස්‌ස පාතුභාවායාති යං වෙස්‌සන්‌තරෙන රඤ්‌ඤා මහාදානෙ දීයමානෙ සත්‌තක්‌ඛත්‌තුං මහාපථවී කම්‌පිතා තඤ්‌ච පන අකාලිකං කදාචුප්‌පත්‌තිකං අට්‌ඨහි හෙතූහි විප්‌පමුත්‌තං තස්‌මා අගණිතං අට්‌ඨහි හෙතූහි>
      text <යථා මහාරාජ ලොකෙ තයො යෙව මෙඝා ගණීයන්‌ති වස්‌සිකො හෙමන්‌තිකො පාවුසකොති යදි තෙ මුඤ්‌චිත්‌වා අඤ්‌ඤො මෙඝො පවස්‌සති න සො මෙඝො ගණීයති සම්‌මතෙහි මෙඝෙහි අකාලමෙඝොත්‌වෙව සඞ්‌ඛං ගච්‌ඡති එවමෙව ඛො මහාරාජ වෙස්‌සන්‌තරෙන රඤ්‌ඤා මහාදානෙ දීයමානෙ යං සත්‌තක්‌ඛත්‌තුං මහාපථවී කම්‌පිතා අකාලිකං එතං කදාචුප්‌පත්‌තිකං අට්‌ඨහි හෙතූහි විප්‌පමුත්‌තං න තං ගණීයති අට්‌ඨහි හෙතූහි>
      text <යථා වා පන මහාරාජ හිමවන්‌තා පබ්‌බතා පඤ්‌ච නදිසතානි සන්‌දන්‌ති තෙසං මහාරාජ පඤ්‌චන්‌නං නදිසතානං දසෙව නදියො නදිගණනාය ගණීයන්‌ති සෙය්‍යථීදං ගඞ්‌ගා යමුනා අචිරවතී සරභූ මහී සින්‌ධු සරස්‌සතී වෙත්‍රවතී වීතංසා චන්‌දභාගාති අවසෙසා නදියො නදිගණනාය අගණිතා කිං කාරණා න තා නදියො ධුවසලිලා එවමෙව ඛො මහාරාජ වෙස්‌සන්‌තරෙන රඤ්‌ඤා මහාදානෙ දීයමානෙ යං සත්‌තක්‌ඛත්‌තුං මහාපථවී කම්‌පිතා අකාලිකං එතං කදාචුප්‌පත්‌තිකං අට්‌ඨහි හෙතූහි විප්‌පමුත්‌තං න තං ගණීයති අට්‌ඨහි හෙතූහි>
      text <යථා වා පන මහාරාජ රඤ්‌ඤො සතම්‌පි ද්‌විසතම්‌පි තිසතම්‌පි අමච්‌චා හොන්‌ති තෙසං ඡ යෙව ජනා අමච්‌චගණනාය ගණීයන්‌ති සෙය්‍යථීදං සෙනාපති පුරොහිතො අක්‌ඛදස්‌සො භණ්‌ඩාගාරිකො ඡත්‌තග්‌ගාහකො ඛග්‌ගග්‌ගාහකො එතෙ යෙව අමච්‌චගණනාය ගණීයන්‌ති කිං කාරණා යුත්‌තත්‌තා රාජගුණෙහි අවසෙසා අගණිතා සබ්‌බෙ අමච්‌චාත්‌වෙව සඞ්‌ඛං ගච්‌ඡන්‌ති එවමෙව ඛො මහාරාජ වෙස්‌සන්‌තරෙන රඤ්‌ඤා මහාදානෙ දීයමානෙ යං සත්‌තක්‌ඛත්‌තුං මහාපථවී කම්‌පිතා අකාලිකං එතං කදාචුප්‌පත්‌තිකං අට්‌ඨහි හෙතූහි විප්‌පමුත්‌තං න තං ගණීයති අට්‌ඨහි හෙතූහි>
      text <සුය්‍යති නු ඛො මහාරාජ එතරහි ජිනසාසනෙ කතාධිකාරානං දිට්‌ඨධම්‌මසුඛවෙදනීයකම්‌මං කිත්‌ති ච යෙසං අබ්‌භුග්‌ගතා දෙවමනුස්‌සෙසූති ආම භන්‌තෙ සුය්‍යති එතරහි ජිනසාසනෙ කතාධිකාරානං දිට්‌ඨධම්‌මසුඛවෙදනීයකම්‌මං කිත්‌ති ච යෙසං අබ්‌භුග්‌ගතා දෙවමනුස්‌සෙසු සත්‌ත ජනාති කෙ ච තෙ මහාරාජාති සුමනො ච භන්‌තෙ මාලාකාරො එකසාටකො ච බ්‍රාහ්‌මණො පුණ්‌ණො ච භතකො මල්‌ලිකා ච දෙවී ගොපාලමාතා ච දෙවී සුප්‌පියා ච උපාසිකා පුණ්‌ණා ච දාසීති ඉමෙ සත්‌ත දිට්‌ඨධම්‌මසුඛවෙදනීයා සත්‌තා කිත්‌ති ච ඉමෙසං අබ්‌භුග්‌ගතා දෙවමනුස්‌සෙසූති>
      text <අපරෙපි සුය්‍යන්‌ති නු ඛො අතීතෙ මානුසකෙනෙව සරීරදෙහෙන තිදසභවනං ගතාති ආම භන්‌තෙ සුය්‍යන්‌තීති කෙ ච තෙ මහාරාජාති ගුත්‌තිලො ච ගන්‌ධබ්‌බො සාධීනො ච රාජා නිමි ච රාජා මන්‌ධාතා ච රාජාති ඉමෙ චතුරො ජනා සුය්‍යන්‌ති තෙනෙව මානුසකෙන සරීරදෙහෙන තිදසභවනං ගතාති සුචිරම්‌පි කතං සුය්‍යති සුකතදුක්‌කටන්‌ති සුතපුබ්‌බං පන තයා මහාරාජ අතීතෙ වා අද්‌ධානෙ වත්‌තමානෙ වා අද්‌ධානෙ ඉත්‌ථන්‌නාමස්‌ස දානෙ දීයමානෙ සකිං වා ද්‌වික්‌ඛත්‌තුං වා තික්‌ඛත්‌තුං වා මහාපථවී කම්‌පිතාති න හි භන්‌තෙති අත්‌ථි මෙ මහාරාජ ආගමො අධිගමො පරියත්‌ති සවනං සික්‌ඛාබලං සුස්‌සූසා පරිපුච්‌ඡා ආචරියුපාසනං මයාපි න සුතපුබ්‌බං ඉත්‌ථන්‌නාමස්‌ස දානෙ දීයමානෙ සකිං වා ද්‌වික්‌ඛත්‌තුං වා තික්‌ඛත්‌තුං වා මහාපථවී කම්‌පිතාති ඨපෙත්‌වා වෙස්‌සන්‌තරස්‌ස රාජවසභස්‌ස දානවරං භගවතො ච මහාරාජ කස්‌සපස්‌ස භගවතො ච සක්‍යමුනිනොති ද්‌වින්‌නං බුද්‌ධානං අන්‌තරෙ ගණනපථං වීතිවත්‌තා වස්‌සකොටියො අතික්‌කන්‌තා තත්‌ථපි මෙ සවනං නත්‌ථි ඉත්‌ථන්‌නාමස්‌ස දානෙ දීයමානෙ සකිං වා ද්‌වික්‌ඛත්‌තුං වා තික්‌ඛත්‌තුං වා මහාපථවී කම්‌පිතාති න මහාරාජ තාවතකෙන වීරියෙන තාවතකෙන පරක්‌කමෙන මහාපථවී කම්‌පති ගුණභාරභරිතා මහාරාජ සබ්‌බසොචෙය්‍යකිරියගුණභාරභරිතා ධාරෙතුං න විසහන්‌තී මහාපථවී චලති කම්‌පති පවෙධති>
      text <යථා මහාරාජ සකටස්‌ස අතිභාරභරිතස්‌ස නාභියො ච නෙමියො ච ඵලන්‌ති අක්‌ඛො භිජ්‌ජති එවමෙව ඛො මහාරාජ සබ්‌බසොචෙය්‍යකිරියගුණභාරභරිතා මහාපථවී ධාරෙතුං න විසහන්‌තී චලති කම්‌පති පවෙධති>
      text <යථා වා පන මහාරාජ ගගනං අනිලජලවෙගසඤ්‌ඡාදිතං උස්‌සන්‌නජලභාරභරිතං අතිවාතෙන ඵුටිතත්‌තා නදති රවති ගළගළායති එවමෙව ඛො මහාරාජ මහාපථවී රඤ්‌ඤො වෙස්‌සන්‌තරස්‌ස දානබලවිපුලඋස්‌සන්‌නභාරභරිතා ධාරෙතුං න විසහන්‌තී චලති කම්‌පති පවෙධති න හි මහාරාජ රඤ්‌ඤො වෙස්‌සන්‌තරස්‌ස චිත්‌තං රාගවසෙන පවත්‌තති න දොසවසෙන පවත්‌තති න මොහවසෙන පවත්‌තති න මානවසෙන පවත්‌තති න දිට්‌ඨිවසෙන පවත්‌තති න කිලෙසවසෙන පවත්‌තති න විතක්‌කවසෙන පවත්‌තති න අරතිවසෙන පවත්‌තති අථ ඛො දානවසෙන බහුලං පවත්‌තති කින්‌ති අනාගතා යාචකා මම සන්‌තිකෙ ආගච්‌ඡෙය්‍යුං ආගතා ච යාචකා යථාකාමං ලභිත්‌වා අත්‌තමනා භවෙය්‍යුන්‌ති සතතං සමිතං දානං පති මානසං ඨපිතං හොති රඤ්‌ඤො මහාරාජ වෙස්‌සන්‌තරස්‌ස සතතං සමිතං දසසු ඨානෙසු මානසං ඨපිතං හොති දමෙ සමෙ ඛන්‌තියං සංවරෙ යමෙ නියමෙ අක්‌කොධෙ අවිහිංසායං සච්‌චෙ සොචෙය්‍යෙ රඤ්‌ඤො මහාරාජ වෙස්‌සන්‌තරස්‌ස කාමෙසනා පහීනා භවෙසනා පටිප්‌පස්‌සද්‌ධා බ්‍රහ්‌මචරියෙසනාය යෙව උස්‌සුක්‌කං ආපන්‌නො රඤ්‌ඤො මහාරාජ වෙස්‌සන්‌තරස්‌ස අත්‌තරක්‌ඛා පහීනා සබ්‌බසත්‌තරක්‌ඛාය උස්‌සුක්‌කං ආපන්‌නො කින්‌ති ඉමෙ සත්‌තා සමග්‌ගා අස්‌සු අරොගා සධනා දීඝායුකාති බහුලං යෙව මානසං පවත්‌තති දදමානො ච මහාරාජ වෙස්‌සන්‌තරො රාජා තං දානං න භවසම්‌පත්‌තිහෙතු දෙති න ධනහෙතු දෙති න පටිදානහෙතු දෙති න උපලාපනහෙතු දෙති න ආයුහෙතු දෙති න වණ්‌ණහෙතු දෙති න සුඛහෙතු දෙති න බලහෙතු දෙති න යසහෙතු දෙති න පුත්‌තහෙතු දෙති න ධීතුහෙතු දෙති අථ ඛො සබ්‌බඤ්‌ඤුතඤාණහෙතු සබ්‌බඤ්‌ඤුතඤාණරතනස්‌ස කාරණා එවරූපෙ අතුලවිපුලානුත්‌තරෙ දානවරෙ අදාසි සබ්‌බඤ්‌ඤුතං පත්‌තො ච ඉමං ගාථං අභාසි>
      text <වෙස්‌සන්‌තරො මහාරාජ රාජා අක්‌කොධෙන කොධං ජිනාති අසාධුං සාධුනා ජිනාති කදරියං දානෙන ජිනාති අලිකවාදිනං සච්‌චෙන ජිනාති සබ්‌බං අකුසලං කුසලෙන ජිනාති තස්‌ස එවං දදමානස්‌ස ධම්‌මානුගතස්‌ස ධම්‌මසීසකස්‌ස දානනිස්‌සන්‌දබලව වීරියවිපුලවිප්‌ඵාරෙන හෙට්‌ඨා මහාවාතා සඤ්‌චලන්‌ති සණිකං සණිකං සකිං සකිං ආකුලාකුලා වායන්‌ති ඔනමන්‌ති උන්‌නමන්‌ති විනමන්‌ති ඡින්‌නපත්‌තපාදපා පපතන්‌ති ගුම්‌බං ගුම්‌බං වලාහකා ගගනෙ සන්‌ධාවන්‌ති රජොසඤ්‌චිතා වාතා දාරුණා හොන්‌ති ගගනං උප්‌පීළිතා වාතා වායන්‌ති සහසා ධමධමායන්‌ති මහාභීමො සද්‌දො නිච්‌ඡරති තෙසු වාතෙසු කුපිතෙසු උදකං සණිකං සණිකං චලති උදකෙ චලිතෙ ඛුබ්‌භන්‌ති මච්‌ඡකච්‌ඡපා යමකයමකා ඌමියො ජායන්‌ති ජලචරා සත්‌තා තසන්‌ති ජලවීචි යුගනද්‌ධො වත්‌තති වීචිනාදො පවත්‌තති ඝොරා බුබ්‌බුළා උට්‌ඨහන්‌ති ඵෙණමාලා භවන්‌ති උත්‌තරති මහාසමුද්‌දො දිසාවිදිසං ධාවති උදකං උද්‌ධංසොතපටිසොතමුඛා සන්‌දන්‌ති සලිලධාරා තසන්‌ති අසුරා ගරුළා නාගා යක්‌ඛා උබ්‌බිජ්‌ජන්‌ති කිං නු ඛො කථං නු ඛො සාගරො විපරිවත්‌තතීති ගමනපථමෙසන්‌ති භීතචිත්‌තා ඛුභිතෙ ලුළිතෙ ජලධාරෙ පකම්‌පති මහාපථවී සනගා සසාගරා පරිවත්‌තති සිනෙරුගිරි කූටසෙලසිඛරො විනමමානො හොති විමනා හොන්‌ති අහිනකුලබිළාරකොට්‌ඨුකසූකරමිගපක්‌ඛිනො රුදන්‌ති යක්‌ඛා අප්‌පෙසක්‌ඛා හසන්‌ති යක්‌ඛා මහෙසක්‌ඛා කම්‌පමානාය මහාපථවියා>
      text <යථා මහාරාජ මහති මහාපරියොගෙ උද්‌ධනගතෙ උදකසම්‌පුණ්‌ණෙ ආකිණ්‌ණතණ්‌ඩුලෙ හෙට්‌ඨතො අග්‌ගි ජලමානො පඨමං තාව පරියොගං සන්‌තාපෙති පරියොගො සන්‌තත්‌තො උදකං සන්‌තාපෙති උදකං සන්‌තත්‌තං තණ්‌ඩුලං සන්‌තාපෙති තණ්‌ඩුලං සන්‌තත්‌තං උම්‌මුජ්‌ජති නිමුජ්‌ජති බුබ්‌බුළකජාතං හොති ඵෙණමාලා උත්‌තරති එවමෙව ඛො මහාරාජ වෙස්‌සන්‌තරො රාජා යං ලොකෙ දුච්‌චජං තං චජි තස්‌ස තං දුච්‌චජං චජන්‌තස්‌ස දානස්‌ස සභාවනිස්‌සන්‌දෙන හෙට්‌ඨා මහාවාතා ධාරෙතුං න විසහන්‌තා පරිකුප්‌පිංසු මහාවාතෙසු පරිකුපිතෙසු උදකං කම්‌පි උදකෙ කම්‌පිතෙ මහාපථවී කම්‌පි ඉති තදා මහාවාතා ච උදකඤ්‌ච මහාපථවී චාති ඉමෙ තයො එකමනා විය අහෙසුං මහාදානනිස්‌සන්‌දෙන විපුලබලවීරියෙන නත්‌ථෙදිසො මහාරාජ අඤ්‌ඤස්‌ස දානානුභාවො යථා වෙස්‌සන්‌තරස්‌ස රඤ්‌ඤො මහාදානානුභාවො යථා මහාරාජ මහියා බහුවිධා මණයො විජ්‌ජන්‌ති සෙය්‍යථීදං ඉන්‌දනීලො මහානීලො ජොතිරසො වෙළුරියො උම්‌මාපුප්‌ඵො සිරීසපුප්‌ඵො මනොහරො සූරියකන්‌තො චන්‌දකන්‌තො වජිරො ඛජ්‌ජොපනකො ඵුස්‌සරාගො ලොහිතඞ්‌ගො මසාරගල්‌ලොති එතෙ සබ්‌බෙ අතික්‌කම්‌ම චක්‌කවත්‌තිමණි අග්‌ගමක්‌ඛායති චක්‌කවත්‌තිමණි මහාරාජ සමන්‌තා යොජනං ඔභාසෙති එවමෙව ඛො මහාරාජ යං කිඤ්‌චි මහියා දානං විජ්‌ජති අපි අසදිසදානං පරමං තං සබ්‌බං අතික්‌කම්‌ම වෙස්‌සන්‌තරස්‌ස රඤ්‌ඤො මහාදානං අග්‌ගමක්‌ඛායති වෙස්‌සන්‌තරස්‌ස මහාරාජ රඤ්‌ඤො මහාදානෙ දීයමානෙ සත්‌තක්‌ඛත්‌තුං මහාපථවී කම්‌පිතාති>
      text <අච්‌ඡරියං භන්‌තෙ නාගසෙන බුද්‌ධානං අබ්‌භුතං භන්‌තෙ නාගසෙන බුද්‌ධානං යං තථාගතො බොධිසත්‌තො සමානො අසමො ලොකෙන එවංඛන්‌ති එවංචිත්‌තො එවංඅධිමුත්‌ති එවංඅධිප්‌පායො බොධිසත්‌තානං භන්‌තෙ නාගසෙන පරක්‌කමො දක්‌ඛාපිතො පාරමී ච ජිනානං භිය්‍යො ඔභාසිතා චරියං චරතොපි තාව තථාගතස්‌ස සදෙවකෙ ලොකෙ සෙට්‌ඨභාවො අනුදස්‌සිතො සාධු භන්‌තෙ නාගසෙන ථොමිතං ජිනසාසනං ජොතිතා ජිනපාරමී ඡින්‌නො තිත්‌ථියානං වාදගණ්‌ඨි භින්‌නො පරාපවාදකුම්‌භො පඤ්‌හො ගම්‌භීරො උත්‌තානීකතො ගහනං අගහනං කතං සම්‌මා ලද්‌ධං ජිනපුත්‌තානං නිබ්‌බාහනං එවමෙතං ගණිවරපවර තථා සම්‌පටිච්‌ඡාමාති>
      stand <පථවිචලනපඤ්‌හො චතුත්‌ථො>
    text <සිවිරාජචක්‌ඛුදානපඤ්‌හො>
      text <5>, <භන්‌තෙ නාගසෙන තුම්‌හෙ එවං භණථ සිවිරාජෙන යාචකස්‌ස චක්‌ඛූනි දින්‌නානි අන්‌ධස්‌ස සතො පුන දිබ්‌බචක්‌ඛූනි උප්‌පන්‌නානීති එතම්‌පි වචනං සකසටං සනිග්‌ගහං සදොසං හෙතුසමුග්‌ඝාතෙ අහෙතුස්‌මිං අවත්‌ථුස්‌මිං නත්‌ථි දිබ්‌බචක්‌ඛුස්‌ස උප්‌පාදොති සුත්‌තෙ වුත්‌තං යදි භන්‌තෙ නාගසෙන සිවිරාජෙන යාචකස්‌ස චක්‌ඛූනි දින්‌නානි තෙන හි පුන දිබ්‌බචක්‌ඛූනි උප්‌පන්‌නානීති යං වචනං තං මිච්‌ඡා යදි දිබ්‌බචක්‌ඛූනි උප්‌පන්‌නානි තෙන හි සිවිරාජෙන යාචකස්‌ස චක්‌ඛූනි දින්‌නානීති යං වචනං තම්‌පි මිච්‌ඡා අයම්‌පි උභතො කොටිකො පඤ්‌හො ගණ්‌ඨිතොපි ගණ්‌ඨිතරො වෙඨතොපි වෙඨතරො ගහනතොපි ගහනතරො සො තවානුප්‌පත්‌තො තත්‌ථ ඡන්‌දමභිජනෙහි නිබ්‌බාහනාය පරවාදානං නිග්‌ගහායාති>
      text <දින්‌නානි මහාරාජ සිවිරාජෙන යාචකස්‌ස චක්‌ඛූනි තත්‌ථ මා විමතිං උප්‌පාදෙහි පුන දිබ්‌බානි ච චක්‌ඛූනි උප්‌පන්‌නානි තත්‌ථාපි මා විමතිං ජනෙහීති අපි නු ඛො භන්‌තෙ නාගසෙන හෙතුසමුග්‌ඝාතෙ අහෙතුස්‌මිං අවත්‌ථුස්‌මිං දිබ්‌බචක්‌ඛු උප්‌පජ්‌ජතීති න හි මහාරාජාති කිං පන භන්‌තෙ එත්‌ථ කාරණං යෙන කාරණෙන හෙතුසමුග්‌ඝාතෙ අහෙතුස්‌මිං අවත්‌ථුස්‌මිං දිබ්‌බචක්‌ඛු උප්‌පජ්‌ජති ඉඞ්‌ඝ තාව කාරණෙන මං සඤ්‌ඤාපෙහීති>
      text <කිං පන මහාරාජ අත්‌ථි ලොකෙ සච්‌චං නාම යෙන සච්‌චවාදිනො සච්‌චකිරියං කරොන්‌තීති ආම භන්‌තෙ අත්‌ථි ලොකෙ සච්‌චං නාම සච්‌චෙන භන්‌තෙ නාගසෙන සච්‌චවාදිනො සච්‌චකිරියං කත්‌වා දෙවං වස්‌සාපෙන්‌ති අග්‌ගිං නිබ්‌බාපෙන්‌ති විසං පටිහනන්‌ති අඤ්‌ඤම්‌පි විවිධං කත්‌තබ්‌බං කරොන්‌තීති තෙන හි මහාරාජ යුජ්‌ජති සමෙති සිවිරාජස්‌ස සච්‌චබලෙන දිබ්‌බචක්‌ඛූනි උප්‌පන්‌නානීති සච්‌චබලෙන මහාරාජ අවත්‌ථුස්‌මිං දිබ්‌බචක්‌ඛු උප්‌පජ්‌ජති සච්‌චං යෙව තත්‌ථ වත්‌ථු භවති දිබ්‌බචක්‌ඛුස්‌ස උප්‌පාදාය>
      text <යථා මහාරාජ යෙ කෙචි සත්‌තා සච්‌චමනුගායන්‌ති මහාමෙඝො පවස්‌සතූති තෙසං සහ සච්‌චමනුගීතෙන මහාමෙඝො පවස්‌සති අපි නු ඛො මහාරාජ අත්‌ථි ආකාසෙ වස්‌සහෙතු සන්‌නිචිතො යෙන හෙතුනා මහාමෙඝො පවස්‌සතීති න හි භන්‌තෙ සච්‌චං යෙව තත්‌ථ හෙතු භවති මහතො මෙඝස්‌ස පවස්‌සනායාති එවමෙව ඛො මහාරාජ නත්‌ථි තස්‌ස පකතිහෙතු සච්‌චං යෙවෙත්‌ථ වත්‌ථු භවති දිබ්‌බචක්‌ඛුස්‌ස උප්‌පාදායාති>
      text <යථා වා පන මහාරාජ යෙ කෙචි සත්‌තා සච්‌චමනුගායන්‌ති ජලිතපජ්‌ජලිතමහාඅග්‌ගික්‌ඛන්‌ධො පටිනිවත්‌තතූති තෙසං සහ සච්‌චමනුගීතෙන ජලිතපජ්‌ජලිතමහාඅග්‌ගික්‌ඛන්‌ධො ඛණෙන පටිනිවත්‌තති අපි නු ඛො මහාරාජ අත්‌ථි තස්‌මිං ජලිතපජ්‌ජලිතෙ මහාඅග්‌ගික්‌ඛන්‌ධෙ හෙතු සන්‌නිචිතො යෙන හෙතුනා ජලිතපජ්‌ජලිතමහාඅග්‌ගික්‌ඛන්‌ධො ඛණෙන පටිනිවත්‌තතීති න හි භන්‌තෙ සච්‌චං යෙව තත්‌ථ වත්‌ථු හොති තස්‌ස ජලිතපජ්‌ජලිතස්‌ස මහාඅග්‌ගික්‌ඛන්‌ධස්‌ස ඛණෙන පටිනිවත්‌තනායාති එවමෙව ඛො මහාරාජ නත්‌ථි තස්‌ස පකතිහෙතු සච්‌චං යෙවෙත්‌ථ වත්‌ථු භවති දිබ්‌බචක්‌ඛුස්‌ස උප්‌පාදායාති>
      text <යථා වා පන මහාරාජ යෙ කෙචි සත්‌තා සච්‌චමනුගායන්‌ති විසං හලාහලං අගදං භවතූති තෙසං සහ සච්‌චමනුගීතෙන විසං හලාහලං ඛණෙන අගදං භවති අපි නු ඛො මහාරාජ අත්‌ථි තස්‌මිං හලාහලවිසෙ හෙතු සන්‌නිචිතො යෙන හෙතුනා විසං හලාහලං ඛණෙන අගදං භවතීති න හි භන්‌තෙ සච්‌චං යෙව තත්‌ථ හෙතු භවති විසස්‌ස හලාහලස්‌ස ඛණෙන පටිඝාතායාති එවමෙව ඛො මහාරාජ විනා පකතිහෙතුං සච්‌චං යෙවෙත්‌ථ වත්‌ථු භවති දිබ්‌බචක්‌ඛුස්‌ස උප්‌පාදායාති>
      text <චතුන්‌නම්‌පි මහාරාජ අරියසච්‌චානං පටිවෙධාය නත්‌ථඤ්‌ඤං වත්‌ථු සච්‌චං වත්‌ථුං කත්‌වා චත්‌තාරි අරියසච්‌චානි පටිවිජ්‌ඣන්‌තීති අත්‌ථි මහාරාජ චීනවිසයෙ චීනරාජා සො මහාසමුද්‌දෙ කීළිතුකාමො චතුමාසෙ චතුමාසෙ සච්‌චකිරියං කත්‌වා සහ රථෙන අන්‌තොමහාසමුද්‌දෙ යොජනං පවිසති තස්‌ස රථසීසස්‌ස පුරතො පුරතො මහාවාරික්‌ඛන්‌ධො පටික්‌කමති නික්‌ඛන්‌තස්‌ස පුන ඔත්‌ථරති අපි නු ඛො මහාරාජ සො මහාසමුද්‌දො සදෙවමනුස්‌සෙනපි ලොකෙන පකතිකායබලෙන සක්‌කා පටික්‌කමාපෙතුන්‌ති අතිපරිත්‌තකෙපි භන්‌තෙ තළාකෙ උදකං න සක්‌කා සදෙවමනුස්‌සෙනපි ලොකෙන පකතිකායබලෙන පටික්‌කමාපෙතුං කිං පන මහාසමුද්‌දෙ උදකන්‌ති ඉමිනාපි මහාරාජ කාරණෙන සච්‌චබලං ඤාතබ්‌බං නත්‌ථි තං ඨානං යං සච්‌චෙන න පත්‌තබ්‌බන්‌ති>
      text <නගරෙ මහාරාජ පාටලිපුත්‌තෙ අසොකො ධම්‌මරාජා සනෙගමජානපදඅමච්‌චභටබලමහාමත්‌තෙහි පරිවුතො ගඞ්‌ගං නදිං නවසලිලසම්‌පුණ්‌ණං සමතිත්‌ථිකං සම්‌භරිතං පඤ්‌චයොජනසතායාමං යොජනපුථුලං සන්‌දමානං දිස්‌වා අමච්‌චෙ එවමාහ අත්‌ථි කොචි භණෙ සමත්‌ථො යො ඉමං මහාගඞ්‌ගං පටිසොතං සන්‌දාපෙතුන්‌ති අමච්‌චා ආහංසු දුක්‌කරං දෙවාති>
      text <තස්‌මිං යෙව ගඞ්‌ගාකූලෙ ඨිතා බන්‌ධුමතී නාම ගණිකා අස්‌සොසි රඤ්‌ඤා කිර එවං වුත්‌තං සක්‌කා නු ඛො ඉමං මහාගඞ්‌ගං පටිසොතං සන්‌දාපෙතුන්‌ති සා එවමාහ අහඤ්‌හි නගරෙ පාටලිපුත්‌තෙ ගණිකා රූපූපජීවිනී අන්‌තිමජීවිකා මම තාව රාජා සච්‌චකිරියං පස්‌සතූති අථ සා සච්‌චකිරියං අකාසි සහ තස්‌සා සච්‌චකිරියාය ඛණෙන සා මහාගඞ්‌ගා ගළගළායන්‌තී පටිසොතං සන්‌දිත්‌ථ මහතො ජනකායස්‌ස පස්‌සතො>
      text <අථ රාජා ගඞ්‌ගාය ආවට්‌ටඌමිවෙගජනිතං හලාහලසද්‌දං සුත්‌වා විම්‌හිතො අච්‌ඡරියබ්‌භුතජාතො අමච්‌චෙ එවමාහ කිස්‌සායං භණෙ මහාගඞ්‌ගා පටිසොතං සන්‌දතීති බන්‌ධුමතී මහාරාජ ගණිකා තව වචනං සුත්‌වා සච්‌චකිරියං අකාසි තස්‌සා සච්‌චකිරියාය මහාගඞ්‌ගා උද්‌ධංමුඛා සන්‌දතීති>
      text <අථ සංවිග්‌ගහදයො රාජා තුරිතතුරිතො සයං ගන්‌ත්‌වා තං ගණිකං පුච්‌ඡි සච්‌චං කිර ජෙ තයා සච්‌චකිරියාය අයං ගඞ්‌ගා පටිසොතං සන්‌දාපිතාති ආම දෙවාති රාජා ආහ කිං තෙ තත්‌ථ බලං අත්‌ථි කො වා තෙ වචනං ආදියති අනුම්‌මත්‌තො කෙන ත්‌වං බලෙන ඉමං මහාගඞ්‌ගං පටිසොතං සන්‌දාපෙසීති සා ආහ සච්‌චබලෙනාහං මහාරාජ ඉමං මහාගඞ්‌ගං පටිසොතං සන්‌දාපෙසින්‌ති රාජා ආහ කිං තෙ සච්‌චබලං අත්‌ථි චොරියා ධුත්‌තියා අසතියා ඡින්‌නිකාය පාපියා භින්‌නසීලාය හිරිඅතික්‌කන්‌තිකාය අන්‌ධජනපලොභිකායාති සච්‌චං මහාරාජ තාදිසිකා අහං තාදිසිකායපි මෙ මහාරාජ සච්‌චකිරියා අත්‌ථි යායාහං ඉච්‌ඡමානා සදෙවකම්‌පි ලොකං පරිවත්‌තෙය්‍යන්‌ති රාජා ආහ කතමා පන සා හොති සච්‌චකිරියා ඉඞ්‌ඝ මං සාවෙහීති යො මෙ මහාරාජ ධනං දෙති ඛත්‌තියො වා බ්‍රාහ්‌මණො වා වෙස්‌සො වා සුද්‌දො වා අඤ්‌ඤො වා කොචි තෙසං සමකං යෙව උපට්‌ඨහාමි ඛත්‌තියොති විසෙසො නත්‌ථි සුද්‌දොති අතිමඤ්‌ඤනා නත්‌ථි අනුනයප්‌පටිඝවිප්‌පමුත්‌තා ධනස්‌සාමිකං පරිචරාමි එසා මෙ දෙව සච්‌චකිරියා යායාහං ඉමං මහාගඞ්‌ගං පටිසොතං සන්‌දාපෙසින්‌ති>
      text <ඉතිපි මහාරාජ සච්‌චෙ ඨිතා න කිඤ්‌චි අත්‌ථං න වින්‌දන්‌ති දින්‌නානි ච මහාරාජ සිවිරාජෙන යාචකස්‌ස චක්‌ඛූනි දිබ්‌බචක්‌ඛූනි ච උප්‌පන්‌නානි තඤ්‌ච සච්‌චකිරියාය යං පන සුත්‌තෙ වුත්‌තං මංසචක්‌ඛුස්‌මිං නට්‌ඨෙ අහෙතුස්‌මිං අවත්‌ථුස්‌මිං නත්‌ථි දිබ්‌බචක්‌ඛුස්‌ස උප්‌පාදොති තං භාවනාමයං චක්‌ඛුං සන්‌ධාය වුත්‌තං එවමෙතං මහාරාජ ධාරෙහීති සාධු භන්‌තෙ නාගසෙන සුනිබ්‌බෙඨිතො පඤ්‌හො සුනිද්‌දිට්‌ඨො නිග්‌ගහො සුමද්‌දිතා පරවාදා එවමෙතං තථා සම්‌පටිච්‌ඡාමීති>
      stand <සිවිරාජචක්‌ඛුදානපඤ්‌හො පඤ්‌චමො>
    text <ගබ්‌භාවක්‌කන්‌තිපඤ්‌හො>
      text <6>, <භන්‌තෙ නාගසෙන භාසිතම්‌පෙතං භගවතා තිණ්‌ණං ඛො පන භික්‌ඛවෙ සන්‌නිපාතා ගබ්‌භස්‌ස අවක්‌කන්‌ති හොති ඉධ මාතාපිතරො ච සන්‌නිපතිතා හොන්‌ති මාතා ච උතුනී හොති ගන්‌ධබ්‌බො ච පච්‌චුපට්‌ඨිතො හොති ඉමෙසං ඛො භික්‌ඛවෙ තිණ්‌ණං සන්‌නිපාතා ගබ්‌භස්‌ස අවක්‌කන්‌ති හොතීති අසෙසවචනමෙතං නිස්‌සෙසවචනමෙතං නිප්‌පරියායවචනමෙතං අරහස්‌සවචනමෙතං සදෙවමනුස්‌සානං මජ්‌ඣෙ නිසීදිත්‌වා භණිතං අයඤ්‌ච ද්‌වින්‌නං සන්‌නිපාතා ගබ්‌භස්‌ස අවක්‌කන්‌ති දිස්‌සති දුකූලෙන තාපසෙන පාරිකාය තාපසියා උතුනිකාලෙ දක්‌ඛිණෙන හත්‌ථඞ්‌ගුට්‌ඨෙන නාභි පරාමට්‌ඨා තස්‌ස තෙන නාභිපරාමසනෙන සාමකුමාරො නිබ්‌බත්‌තො මාතඞ්‌ගෙනාපි ඉසිනා බ්‍රාහ්‌මණකඤ්‌ඤාය උතුනිකාලෙ දක්‌ඛිණෙන හත්‌ථඞ්‌ගුට්‌ඨෙන නාභි පරාමට්‌ඨා තස්‌ස තෙන නාභිපරාමසනෙන මණ්‌ඩබ්‍යො නාම මාණවකො නිබ්‌බත්‌තොති යදි භන්‌තෙ නාගසෙන භගවතා භණිතං තිණ්‌ණං ඛො පන භික්‌ඛවෙ සන්‌නිපාතා ගබ්‌භස්‌ස අවක්‌කන්‌ති හොතීති තෙන හි සාමො ච කුමාරො මණ්‌ඩබ්‍යො ච මාණවකො උභොපි තෙ නාභිපරාමසනෙන නිබ්‌බත්‌තාති යං වචනං තං මිච්‌ඡා යදි භන්‌තෙ තථාගතෙන භණිතං සාමො ච කුමාරො මණ්‌ඩබ්‍යො ච මාණවකො නාභිපරාමසනෙන නිබ්‌බත්‌තාති තෙන හි තිණ්‌ණං ඛො පන භික්‌ඛවෙ සන්‌නිපාතා ගබ්‌භස්‌ස අවක්‌කන්‌ති හොතීති යං වචනං තම්‌පි මිච්‌ඡා අයම්‌පි උභතො කොටිකො පඤ්‌හො සුගම්‌භීරො සුනිපුණො විසයො බුද්‌ධිමන්‌තානං සො තවානුප්‌පත්‌තො ඡින්‌ද විමතිපථං ධාරෙහි ඤාණවරප්‌පජ්‌ජොතන්‌ති>
      text <භාසිතම්‌පෙතං මහාරාජ භගවතා තිණ්‌ණං ඛො පන භික්‌ඛවෙ සන්‌නිපාතා ගබ්‌භස්‌ස අවක්‌කන්‌ති හොති ඉධ මාතාපිතරො ච සන්‌නිපතිතා හොන්‌ති මාතා ච උතුනී හොති ගන්‌ධබ්‌බො ච පච්‌චුපට්‌ඨිතො හොති එවං තිණ්‌ණං සන්‌නිපාතා ගබ්‌භස්‌ස අවක්‌කන්‌ති හොතීති භණිතඤ්‌ච සාමො ච කුමාරො මණ්‌ඩබ්‍යො ච මාණවකො නාභිපරාමසනෙන නිබ්‌බත්‌තාති තෙන හි භන්‌තෙ නාගසෙන යෙන කාරණෙන පඤ්‌හො සුවිනිච්‌ඡිතො හොති තෙන කාරණෙන මං සඤ්‌ඤාපෙහීති>
      text <සුතපුබ්‌බං පන තයා මහාරාජ සංකිච්‌චො ච කුමාරො ඉසිසිඞ්‌ගො ච තාපසො ථෙරො ච කුමාරකස්‌සපො ඉමිනා නාම තෙ නිබ්‌බත්‌තාති ආම භන්‌තෙ සුය්‍යති අබ්‌භුග්‌ගතා තෙසං ජාති ද්‌වෙ මිගධෙනුයො තාව උතුනිකාලෙ ද්‌වින්‌නං තාපසානං පස්‌සාවට්‌ඨානං ආගන්‌ත්‌වා සසම්‌භවං පස්‌සාවං පිවිංසු තෙන පස්‌සාවසම්‌භවෙන සංකිච්‌චො ච කුමාරො ඉසිසිඞ්‌ගො ච තාපසො නිබ්‌බත්‌තා ථෙරස්‌ස උදායිස්‌ස භික්‌ඛුනුපස්‌සයං උපගතස්‌ස රත්‌තචිත්‌තෙන භික්‌ඛුනියා අඞ්‌ගජාතං උපනිජ්‌ඣායන්‌තස්‌ස සම්‌භවං කාසාවෙ මුච්‌චි අථ ඛො ආයස්‌මා උදායි තං භික්‌ඛුනිං එතදවොච ගච්‌ඡ භගිනි උදකං ආහර අන්‌තරවාසකං ධොවිස්‌සාමීති ආහරය්‍ය අහමෙව ධොවිස්‌සාමීති තතො සා භික්‌ඛුනී උතුනිසමයෙ තං සම්‌භවං එකදෙසං මුඛෙන අග්‌ගහෙසි එකදෙසං අඞ්‌ගජාතෙ පක්‌ඛිපි තෙන ථෙරො කුමාරකස්‌සපො නිබ්‌බත්‌තොති එතං ජනො ආහාති>
      text <අපි නු ඛො ත්‌වං මහාරාජ සද්‌දහසි තං වචනන්‌ති ආම භන්‌තෙ බලවං තත්‌ථ මයං කාරණං උපලභාම යෙන මයං කාරණෙන සද්‌දහාම ඉමිනා කාරණෙන නිබ්‌බත්‌තාති කිං පනෙත්‌ථ මහාරාජ කාරණන්‌ති සුපරිකම්‌මකතෙ භන්‌තෙ කලලෙ බීජං නිපතිත්‌වා ඛිප්‌පං සංවිරුහතීති ආම මහාරාජාති එවමෙව ඛො භන්‌තෙ සා භික්‌ඛුනී උතුනී සමානා සණ්‌ඨිතෙ කලලෙ රුහිරෙ පච්‌ඡින්‌නවෙගෙ ඨිතාය ධාතුයා තං සම්‌භවං ගහෙත්‌වා තස්‌මිං කලලෙ පක්‌ඛිපි තෙන තස්‌සා ගබ්‌භො සණ්‌ඨාසි එවං තත්‌ථ කාරණං පච්‌චෙම තෙසං නිබ්‌බත්‌තියාති එවමෙතං මහාරාජ තථා සම්‌පටිච්‌ඡාමි යොනිප්‌පවෙසෙන ගබ්‌භො සම්‌භවතීති සම්‌පටිච්‌ඡසි පන ත්‌වං මහාරාජ ථෙරස්‌ස කුමාරකස්‌සපස්‌ස ගබ්‌භාවක්‌කමනන්‌ති ආම භන්‌තෙති සාධු මහාරාජ පච්‌චාගතොසි මම විසයං එකවිධෙනපි ගබ්‌භාවක්‌කන්‌තිං කථයන්‌තො මමානුබලං භවිස්‌සසි අථ යා පන තා ද්‌වෙ මිගධෙනුයො පස්‌සාවං පිවිත්‌වා ගබ්‌භං පටිලභිංසු තාසං ත්‌වං සද්‌දහසි ගබ්‌භස්‌සාවක්‌කමනන්‌ති ආම භන්‌තෙ යං කිඤ්‌චි භුත්‌තං පීතං ඛායිතං ලෙහිතං සබ්‌බං තං කලලං ඔසරති ඨානගතං වුඩ්‌ඪිමාපජ්‌ජති යථා භන්‌තෙ නාගසෙන යා කාචි සරිතා නාම සබ්‌බා තා මහාසමුද්‌දං ඔසරන්‌ති ඨානගතා වුඩ්‌ඪිමාපජ්‌ජන්‌ති එවමෙව ඛො භන්‌තෙ නාගසෙන යං කිඤ්‌චි භුත්‌තං පීතං ඛායිතං ලෙහිතං සබ්‌බං තං කලලං ඔසරති ඨානගතං වුඩ්‌ඪිමාපජ්‌ජති තෙනාහං කාරණෙන සද්‌දහාමි මුඛගතෙනපි ගබ්‌භස්‌ස අවක්‌කන්‌ති හොතීති සාධු මහාරාජ ගාළ්‌හතරං උපගතොසි මම විසයං මුඛපානෙනපි ද්‌වයසන්‌නිපාතො භවති සංකිච්‌චස්‌ස ච මහාරාජ කුමාරස්‌ස ඉසිසිඞ්‌ගස්‌ස ච තාපසස්‌ස ථෙරස්‌ස ච කුමාරකස්‌සපස්‌ස ගබ්‌භාවක්‌කමනං සම්‌පටිච්‌ඡසීති ආම භන්‌තෙ සන්‌නිපාතො ඔසරතීති>
      text <සාමොපි මහාරාජ කුමාරො මණ්‌ඩබ්‍යොපි මාණවකො තීසු සන්‌නිපාතෙසු අන්‌තොගධා එකරසා යෙව පුරිමෙන තත්‌ථ කාරණං වක්‌ඛාමි දුකූලො ච මහාරාජ තාපසො පාරිකා ච තාපසී උභොපි තෙ අරඤ්‌ඤවාසා අහෙසුං පවිවෙකාධිමුත්‌තා උත්‌තමත්‌ථගවෙසකා තපතෙජෙන යාව බ්‍රහ්‌මලොකං සන්‌තාපෙසුං තෙසං තදා සක්‌කො දෙවානමින්‌දො සායං පාතං උපට්‌ඨානං ආගච්‌ඡති සො තෙසං ගරුකතමෙත්‌තතාය උපධාරෙන්‌තො අද්‌දස අනාගතමද්‌ධානෙ ද්‌වින්‌නම්‌පි තෙසං චක්‌ඛූනං අන්‌තරධානං දිස්‌වා තෙ එවමාහ එකං මෙ භොන්‌තො වචනං කරොථ සාධු එකං පුත්‌තං ජනෙය්‍යාථ සො තුම්‌හාකං උපට්‌ඨාකො භවිස්‌සති ආලම්‌බනො චාති අලං කොසිය මා එවං භණීති තෙ තස්‌ස තං වචනං න සම්‌පටිච්‌ඡිංසු අනුකම්‌පකො අත්‌ථකාමො සක්‌කො දෙවානමින්‌දො දුතියම්‌පි…පෙ … තතියම්‌පි තෙ එවමාහ එකං මෙ භොන්‌තො වචනං කරොථ සාධු එකං පුත්‌තං ජනෙය්‍යාථ සො තුම්‌හාකං උපට්‌ඨාකො භවිස්‌සති ආලම්‌බනො චාති තතියම්‌පි තෙ ආහංසු අලං කොසිය මා ත්‌වං ඛො අම්‌හෙ අනත්‌ථෙ නියොජෙහි කදායං කායො න භිජ්‌ජිස්‌සති භිජ්‌ජතු අයං කායො භෙදනධම්‌මො භිජ්‌ජන්‌තියාපි ධරණියා පතන්‌තෙපි සෙලසිඛරෙ ඵලන්‌තෙපි ආකාසෙ පතන්‌තෙපි චන්‌දිමසූරියෙ නෙව මයං ලොකධම්‌මෙහි මිස්‌සයිස්‌සාම මා ත්‌වං අම්‌හාකං සම්‌මුඛභාවං උපගච්‌ඡ උපගතස්‌ස තෙ එසො විස්‌සාසො අනත්‌ථචරො ත්‌වං මඤ්‌ඤෙති>
      text <තතො සක්‌කො දෙවානමින්‌දො තෙසං මනං අලභමානො ගරුකතො පඤ්‌ජලිකො පුන යාචි යදි මෙ වචනං න උස්‌සහථ කාතුං යදා තාපසී උතුනී හොති පුප්‌ඵවතී තදා ත්‌වං භන්‌තෙ දක්‌ඛිණෙන හත්‌ථඞ්‌ගුට්‌ඨෙන නාභිං පරාමසෙය්‍යාසි තෙන සා ගබ්‌භං ලච්‌ඡති සන්‌නිපාතො යෙවෙස ගබ්‌භාවක්‌කන්‌තියාති සක්‌කොමහං කොසිය තං වචනං කාතුං න තාවතකෙන අම්‌හාකං තපො භිජ්‌ජති හොතූති සම්‌පටිච්‌ඡිංසු තාය ච පන වෙලාය දෙවභවනෙ අත්‌ථි දෙවපුත්‌තො උස්‌සන්‌නකුසලමූලො ඛීණායුකො ආයුක්‌ඛයප්‌පත්‌තො යදිච්‌ඡකං සමත්‌ථො ඔක්‌කමිතුං අපි චක්‌කවත්‌තිකුලෙපි අථ සක්‌කො දෙවානමින්‌දො තං දෙවපුත්‌තං උපසඞ්‌කමිත්‌වා එවමාහ එහි ඛො මාරිස සුපභාතො තෙ දිවසො අත්‌ථසිද්‌ධි උපගතා යමහං තෙ උපට්‌ඨානමාගමිං රමණීයෙ තෙ ඔකාසෙ වාසො භවිස්‌සති පතිරූපෙ කුලෙ පටිසන්‌ධි භවිස්‌සති සුන්‌දරෙහි මාතාපිතූහි වඩ්‌ඪෙතබ්‌බො එහි මෙ වචනං කරොහීති යාචි දුතියම්‌පි…පෙ … තතියම්‌පි යාචි සිරසි පඤ්‌ජලිකතො>
      text <තතො සො දෙවපුත්‌තො එවමාහ කතමං තං මාරිස කුලං යං ත්‌වං අභික්‌ඛණං කිත්‌තයසි පුනප්‌පුනන්‌ති දුකූලො ච තාපසො පාරිකා ච තාපසීති සො තස්‌ස වචනං සුත්‌වා තුට්‌ඨො සම්‌පටිච්‌ඡි සාධු මාරිස යො තව ඡන්‌දො සො හොතු ආකඞ්‌ඛමානො අහං මාරිස පත්‌ථිතෙ කුලෙ උප්‌පජ්‌ජෙය්‍යං කිම්‌හි කුලෙ උප්‌පජ්‌ජාමි අණ්‌ඩජෙ වා ජලාබුජෙ වා සංසෙදජෙ වා ඔපපාතිකෙ වාති ජලාබුජාය මාරිස යොනියා උප්‌පජ්‌ජාහීති අථ සක්‌කො දෙවානමින්‌දො උප්‌පත්‌තිදිවසං විගණෙත්‌වා දුකූලස්‌ස තාපසස්‌ස ආරොචෙසි අසුකස්‌මිං නාම දිවසෙ තාපසී උතුනී භවිස්‌සති පුප්‌ඵවතී තදා ත්‌වං භන්‌තෙ දක්‌ඛිණෙන හත්‌ථඞ්‌ගුට්‌ඨෙන නාභිං පරාමසෙය්‍යාසීති තස්‌මිං මහාරාජ දිවසෙ තාපසී ච උතුනී පුප්‌ඵවතී අහොසි දෙවපුත්‌තො ච තත්‌ථූපගො පච්‌චුපට්‌ඨිතො අහොසි තාපසො ච දක්‌ඛිණෙන හත්‌ථඞ්‌ගුට්‌ඨෙන තාපසියා නාභිං පරාමසි ඉති තෙ තයො සන්‌නිපාතා අහෙසුං නාභිපරාමසනෙන තාපසියා රාගො උදපාදි සො පනස්‌සා රාගො නාභිපරාමසනං පටිච්‌ච මා ත්‌වං සන්‌නිපාතං අජ්‌ඣාචාරමෙව මඤ්‌ඤි ඌහසනම්‌පි සන්‌නිපාතො උල්‌ලපනම්‌පි සන්‌නිපාතො උපනිජ්‌ඣායනම්‌පි සන්‌නිපාතො පුබ්‌බභාගභාවතො රාගස්‌ස උප්‌පාදාය ආමසනෙන සන්‌නිපාතො ජායති සන්‌නිපාතා ඔක්‌කමනං හොතීති>
      text <අනජ්‌ඣාචාරෙපි මහාරාජ පරාමසනෙන ගබ්‌භාවක්‌කන්‌ති හොති යථා මහාරාජ අග්‌ගි ජලමානො අපරාමසනොපි උපගතස්‌ස සීතං බ්‍යපහන්‌ති එවමෙව ඛො මහාරාජ අනජ්‌ඣාචාරෙපි පරාමසනෙන ගබ්‌භාවක්‌කන්‌ති හොති>
      text <චතුන්‌නං මහාරාජ වසෙන සත්‌තානං ගබ්‌භාවක්‌කන්‌ති හොති කම්‌මවසෙන යොනිවසෙන කුලවසෙන ආයාචනවසෙන අපි ච සබ්‌බෙපෙතෙ සත්‌තා කම්‌මසම්‌භවා කම්‌මසමුට්‌ඨානා>
      text <කථං මහාරාජ කම්‌මවසෙන සත්‌තානං ගබ්‌භාවක්‌කන්‌ති හොති උස්‌සන්‌නකුසලමූලා මහාරාජ සත්‌තා යදිච්‌ඡකං උප්‌පජ්‌ජන්‌ති ඛත්‌තියමහාසාලකුලෙ වා බ්‍රාහ්‌මණමහාසාලකුලෙ වා ගහපතිමහාසාලකුලෙ වා දෙවෙසු වා අණ්‌ඩජාය වා යොනියා ජලාබුජාය වා යොනියා සංසෙදජාය වා යොනියා ඔපපාතිකාය වා යොනියා යථා මහාරාජ පුරිසො අඩ්‌ඪො මහද්‌ධනො මහාභොගො පහූතජාතරූපරජතො පහූතවිත්‌තූපකරණො පහූතධනධඤ්‌ඤො පහූතඤාතිපක්‌ඛො දාසිං වා දාසං වා ඛෙත්‌තං වා වත්‌ථුං වා ගාමං වා නිගමං වා ජනපදං වා යං කිඤ්‌චි මනසා අභිපත්‌ථිතං යදිච්‌ඡකං ද්‌විගුණතිගුණම්‌පි ධනං දත්‌වා කිණාති එවමෙව ඛො මහාරාජ උස්‌සන්‌නකුසලමූලා සත්‌තා යදිච්‌ඡකං උප්‌පජ්‌ජන්‌ති ඛත්‌තියමහාසාලකුලෙ වා බ්‍රාහ්‌මණමහාසාලකුලෙ වා ගහපතිමහාසාලකුලෙ වා දෙවෙසු වා අණ්‌ඩජාය වා යොනියා ජලාබුජාය වා යොනියා සංසෙදජය වා යොනියා ඔපපාතිකාය වා යොනියා එවං කම්‌මවසෙන සත්‌තානං ගබ්‌භාවක්‌කන්‌ති හොති>
      text <කථං යොනිවසෙන සත්‌තානං ගබ්‌භාවක්‌කන්‌ති හොති කුක්‌කුටානං මහාරාජ වාතෙන ගබ්‌භාවක්‌කන්‌ති හොති බලාකානං මෙඝසද්‌දෙන ගබ්‌භාවක්‌කන්‌ති හොති සබ්‌බෙපි දෙවා අගබ්‌භසෙය්‍යකා සත්‌තා යෙව තෙසං නානාවණ්‌ණෙන ගබ්‌භාවක්‌කන්‌ති හොති යථා මහාරාජ මනුස්‌සා නානාවණ්‌ණෙන මහියා චරන්‌ති කෙචි පුරතො පටිච්‌ඡාදෙන්‌ති කෙචි පච්‌ඡතො පටිච්‌ඡාදෙන්‌ති කෙචි නග්‌ගා හොන්‌ති කෙචි භණ්‌ඩූ හොන්‌ති සෙතපටධරා කෙචි මොළිබද්‌ධා හොන්‌ති කෙචි භණ්‌ඩූ කාසාවවසනා හොන්‌ති කෙචි කාසාවවසනා මොළිබද්‌ධා හොන්‌ති කෙචි ජටිනො වාකචීරධරා හොන්‌ති කෙචි චම්‌මවසනා හොන්‌ති කෙචි රස්‌මියො නිවාසෙන්‌ති සබ්‌බෙපෙතෙ මනුස්‌සා නානාවණ්‌ණෙන මහියා චරන්‌ති එවමෙව ඛො මහාරාජ සත්‌තා යෙව තෙ සබ්‌බෙ තෙසං නානාවණ්‌ණෙන ගබ්‌භාවක්‌කන්‌ති හොති එවං යොනිවසෙන සත්‌තානං ගබ්‌භාවක්‌කන්‌ති හොති>
      text <කථං කුලවසෙන සත්‌තානං ගබ්‌භාවක්‌කන්‌ති හොති කුලං නාම මහාරාජ චත්‌තාරි කුලානි අණ්‌ඩජං ජලාබුජං සංසෙදජං ඔපපාතිකං යදි තත්‌ථ ගන්‌ධබ්‌බො යතො කුතොචි ආගන්‌ත්‌වා අණ්‌ඩජෙ කුලෙ උප්‌පජ්‌ජති සො තත්‌ථ අණ්‌ඩජො හොති…පෙ … ජලාබුජෙ කුලෙ…පෙ … සංසෙදජෙ කුලෙ…පෙ … ඔපපාතිකෙ කුලෙ උප්‌පජ්‌ජති සො තත්‌ථ ඔපපාතිකො හොති තෙසු තෙසු කුලෙසු තාදිසා යෙව සත්‌තා සම්‌භවන්‌ති යථා මහාරාජ හිමවති නෙරුපබ්‌බතං යෙ කෙචි මිගපක්‌ඛිනො උපෙන්‌ති සබ්‌බෙ තෙ සකවණ්‌ණං විජහිත්‌වා සුවණ්‌ණවණ්‌ණා හොන්‌ති එවමෙව ඛො මහාරාජ යො කොචි ගන්‌ධබ්‌බො යතො කුතොචි ආගන්‌ත්‌වා අණ්‌ඩජං යොනිං උපගන්‌ත්‌වා සභාවවණ්‌ණං විජහිත්‌වා අණ්‌ඩජො හොති…පෙ … ජලාබුජං…පෙ … සංසෙදජං…පෙ … ඔපපාතිකං යොනිං උපගන්‌ත්‌වා සභාවවණ්‌ණං විජහිත්‌වා ඔපපාතිකො හොති එවං කුලවසෙන සත්‌තානං ගබ්‌භාවක්‌කන්‌ති හොති>
      text <කථං ආයාචනවසෙන සත්‌තානං ගබ්‌භාවක්‌කන්‌ති හොති ඉධ මහාරාජ කුලං හොති අපුත්‌තකං බහුසාපතෙය්‍යං සද්‌ධං පසන්‌නං සීලවන්‌තං කල්‍යාණධම්‌මං තපනිස්‌සිතං දෙවපුත්‌තො ච උස්‌සන්‌නකුසලමූලො චවනධම්‌මො හොති අථ සක්‌කො දෙවානමින්‌දො තස්‌ස කුලස්‌ස අනුකම්‌පාය තං දෙවපුත්‌තං ආයාචති පණිධෙහි මාරිස අසුකස්‌ස කුලස්‌ස මහෙසියා කුච්‌ඡින්‌ති සො තස්‌ස ආයාචනහෙතු තං කුලං පණිධෙති යථා මහාරාජ මනුස්‌සා පුඤ්‌ඤකාමා සමණං මනොභාවනීයං ආයාචිත්‌වා ගෙහං උපනෙන්‌ති අයං උපගන්‌ත්‌වා සබ්‌බස්‌ස කුලස්‌ස සුඛාවහො භවිස්‌සතීති එවමෙව ඛො මහාරාජ සක්‌කො දෙවානමින්‌දො තං දෙවපුත්‌තං ආයාචිත්‌වා තං කුලං උපනෙති එවං ආයාචනවසෙන සත්‌තානං ගබ්‌භාවක්‌කන්‌ති හොති>
      text <සාමො මහාරාජ කුමාරො සක්‌කෙන දෙවානමින්‌දෙන ආයාචිතො පාරිකාය තාපසියා කුච්‌ඡිං ඔක්‌කන්‌තො සාමො මහාරාජ කුමාරො කතපුඤ්‌ඤො මාතාපිතරො සීලවන්‌තො කල්‍යාණධම්‌මා ආයාචකො සක්‌කො තිණ්‌ණං චෙතොපණිධියා සාමො කුමාරො නිබ්‌බත්‌තො ඉධ මහාරාජ නයකුසලො පුරිසො සුකට්‌ඨෙ අනූපඛෙත්‌තෙ බීජං රොපෙය්‍ය අපි නු තස්‌ස බීජස්‌ස අන්‌තරායං විවජ්‌ජෙන්‌තස්‌ස වුඩ්‌ඪියා කොචි අන්‌තරායො භවෙය්‍යාති න හි භන්‌තෙ නිරුපඝාතං බීජං ඛිප්‌පං සංවිරුහෙය්‍යාති එවමෙව ඛො මහාරාජ සාමො කුමාරො මුත්‌තො උප්‌පන්‌නන්‌තරායෙහි තිණ්‌ණං චෙතොපණිධියා නිබ්‌බත්‌තො>
      text <අපි නු ඛො මහාරාජ සුතපුබ්‌බං තයා ඉසීනං මනොපදොසෙන ඉද්‌ධො ඵීතො මහාජනපදො සජනො සමුච්‌ඡින්‌නොති ආම භන්‌තෙ සුය්‍යති මහියා දණ්‌ඩකාරඤ්‌ඤං මජ්‌ඣාරඤ්‌ඤං කාලිඞ්‌ගාරඤ්‌ඤං මාතඞ්‌ගාරඤ්‌ඤං සබ්‌බං තං අරඤ්‌ඤං අරඤ්‌ඤභූතං සබ්‌බෙපෙතෙ ජනපදා ඉසීනං මනොපදොසෙන ඛයං ගතාති යදි මහාරාජ තෙසං මනොපදොසෙන සුසමිද්‌ධා ජනපදා උච්‌ඡිජ්‌ජන්‌ති අපි නු ඛො තෙසං මනොපසාදෙන කිඤ්‌චි නිබ්‌බත්‌තෙය්‍යාති ආම භන්‌තෙති තෙන හි මහාරාජ සාමො කුමාරො තිණ්‌ණං බලවන්‌තානං චෙතොපසාදෙන නිබ්‌බත්‌තො ඉසිනිම්‌මිතො දෙවනිම්‌මිතො පුඤ්‌ඤනිම්‌මිතොති එවමෙතං මහාරාජ ධාරෙහි>
      text <තයොමෙ මහාරාජ දෙවපුත්‌තා සක්‌කෙන දෙවානමින්‌දෙන ආයාචිතා කුලං උප්‌පන්‌නා කතමෙ තයො සාමො කුමාරො මහාපනාදො කුසරාජා තයොපෙතෙ බොධිසත්‌තාති සුනිද්‌දිට්‌ඨා භන්‌තෙ නාගසෙන ගබ්‌භාවක්‌කන්‌ති සුකථිතං කාරණං අන්‌ධකාරො ආලොකො කතො ජටා විජටිතා නිච්‌ඡුද්‌ධා පරවාදා එවමෙතං තථා සම්‌පටිච්‌ඡාමීති>
      stand <ගබ්‌භාවක්‌කන්‌තිපඤ්‌හො ඡට්‌ඨො>
    text <සද්‌ධම්‌මන්‌තරධානපඤ්‌හො>
      text <7>, <භන්‌තෙ නාගසෙන භාසිතම්‌පෙතං භගවතා පඤ්‌චෙව දානි ආනන්‌ද වස්‌සසතානි සද්‌ධම්‌මො ඨස්‌සතීති පුන ච පරිනිබ්‌බානසමයෙ සුභද්‌දෙන පරිබ්‌බාජකෙන පඤ්‌හං පුට්‌ඨෙන භගවතා භණිතං ඉමෙ ච සුභද්‌ද භික්‌ඛූ සම්‌මා විහරෙය්‍යුං අසුඤ්‌ඤො ලොකො අරහන්‌තෙහි අස්‌සාති අසෙසවචනමෙතං නිස්‌සෙසවචනමෙතං නිප්‌පරියායවචනමෙතං යදි භන්‌තෙ නාගසෙන තථාගතෙන භණිතං පඤ්‌චෙව දානි ආනන්‌ද වස්‌සසතානි සද්‌ධම්‌මො ඨස්‌සතීති තෙන හි අසුඤ්‌ඤො ලොකො අරහන්‌තෙහි අස්‌සාති යං වචනං තං මිච්‌ඡා යදි තථාගතෙන භණිතං අසුඤ්‌ඤො ලොකො අරහන්‌තෙහි අස්‌සාති තෙන හි පඤ්‌චෙව දානි ආනන්‌ද වස්‌සසතානි සද්‌ධම්‌මො ඨස්‌සතීති තම්‌පි වචනං මිච්‌ඡා අයම්‌පි උභතො කොටිකො පඤ්‌හො ගහනතොපි ගහනතරො බලවතොපි බලවතරො ගණ්‌ඨිතොපි ගණ්‌ඨිතරො සො තවානුප්‌පත්‌තො තත්‌ථ තෙ ඤාණබලවිප්‌ඵාරං දස්‌සෙහි මකරො විය සාගරබ්‌භන්‌තරගතොති>
      text <භාසිතම්‌පෙතං මහාරාජ භගවතා පඤ්‌චෙව දානි ආනන්‌ද වස්‌සසතානි සද්‌ධම්‌මො ඨස්‌සතීති පරිනිබ්‌බානසමයෙ ච සුභද්‌දස්‌ස පරිබ්‌බාජකස්‌ස භණිතං ඉමෙ ච සුභද්‌ද භික්‌ඛූ සම්‌මා විහරෙය්‍යුං අසුඤ්‌ඤො ලොකො අරහන්‌තෙහි අස්‌සාති තඤ්‌ච පන මහාරාජ භගවතො වචනං නානත්‌ථඤ්‌චෙව හොති නානාබ්‍යඤ්‌ජනඤ්‌ච අයං සාසනපරිච්‌ඡෙදො අයං පටිපත්‌ති පරිදීපනාති දූරං විවජ්‌ජිතා තෙ උභො අඤ්‌ඤමඤ්‌ඤං යථා මහාරාජ නභං පථවිතො දූරං විවජ්‌ජිතං නිරයං සග්‌ගතො දූරං විවජ්‌ජිතං කුසලං අකුසලතො දූරං විවජ්‌ජිතං සුඛං දුක්‌ඛතො දූරං විවජ්‌ජිතං එවමෙව ඛො මහාරාජ තෙ උභො අඤ්‌ඤමඤ්‌ඤං දූරං විවජ්‌ජිතා>
      text <අපි ච මහාරාජ මා තෙ පුච්‌ඡා මොඝා අස්‌ස රසතො තෙ සංසන්‌දිත්‌වා කථයිස්‌සාමි පඤ්‌චෙව දානි ආනන්‌ද වස්‌සසතානි සද්‌ධම්‌මො ඨස්‌සතීති යං භගවා ආහ තං ඛයං පරිදීපයන්‌තො සෙසකං පරිච්‌ඡින්‌දි වස්‌සසහස්‌සං ආනන්‌ද සද්‌ධම්‌මො තිට්‌ඨෙය්‍ය සචෙ භික්‌ඛුනියො න පබ්‌බාජෙය්‍යුං පඤ්‌චෙව දානි ආනන්‌ද වස්‌සසතානි සද්‌ධම්‌මො ඨස්‌සතීති අපි නු ඛො මහාරාජ භගවා එවං වදන්‌තො සද්‌ධම්‌මස්‌ස අන්‌තරධානං වා වදෙති අභිසමයං වා පටික්‌කොසතීති න හි භන්‌තෙති නට්‌ඨං මහාරාජ පරිකිත්‌තයන්‌තො සෙසකං පරිදීපයන්‌තො පරිච්‌ඡින්‌දි යථා මහාරාජ පුරිසො නට්‌ඨායිකො සබ්‌බසෙසකං ගහෙත්‌වා ජනස්‌ස පරිදීපෙය්‍ය එත්‌තකං මෙ භණ්‌ඩං නට්‌ඨං ඉදං සෙසකන්‌ති එවමෙව ඛො මහාරාජ භගවා නට්‌ඨං පරිදීපයන්‌තො සෙසකං දෙවමනුස්‌සානං කථෙසි පඤ්‌චෙව දානි ආනන්‌ද වස්‌සසතානි සද්‌ධම්‌මො ඨස්‌සතීති යං පන මහාරාජ භගවතා භණිතං පඤ්‌චෙව දානි ආනන්‌ද වස්‌සසතානි සද්‌ධම්‌මො ඨස්‌සතීති සාසනපරිච්‌ඡෙදො එසො>
      text <යං පන පරිනිබ්‌බානසමයෙ සුභද්‌දස්‌ස පරිබ්‌බාජකස්‌ස සමණෙ පරිකිත්‌තයන්‌තො ආහ ඉමෙ ච සුභද්‌ද භික්‌ඛූ සම්‌මා විහරෙය්‍යුං අසුඤ්‌ඤො ලොකො අරහන්‌තෙහි අස්‌සාති පටිපත්‌තිපරිදීපනා එසා ත්‌වං පන තං පරිච්‌ඡෙදඤ්‌ච පරිදීපනඤ්‌ච එකරසං කරොසි යදි පන තෙ ඡන්‌දො එකරසං කත්‌වා කථයිස්‌සාමි සාධුකං සුණොහි මනසිකරොහි අවික්‌ඛිත්‌තමානසො>
      text <ඉධ මහාරාජ තළාකො භවෙය්‍ය නවසලිලසම්‌පුණ්‌ණො සම්‌මුඛමුත්‌තරියමානො පරිච්‌ඡින්‌නො පරිවටුමකතො අපරියාදිණ්‌ණෙ යෙව තස්‌මිං තළාකෙ උදකූපරි මහාමෙඝො අපරාපරං අනුප්‌පබන්‌ධො අභිවස්‌සෙය්‍ය අපි නු ඛො මහාරාජ තස්‌මිං තළාකෙ උදකං පරික්‌ඛයං පරියාදානං ගච්‌ඡෙය්‍යාති න හි භන්‌තෙති කෙන කාරණෙන මහාරාජාති මෙඝස්‌ස භන්‌තෙ අනුප්‌පබන්‌ධතායාති එවමෙව ඛො මහාරාජ ජිනසාසනවරසද්‌ධම්‌මතළාකො ආචාරසීලගුණවත්‌තපටිපත්‌තිවිමලනවසලිලසම්‌පුණ්‌ණො උත්‌තරියමානො භවග්‌ගමභිභවිත්‌වා ඨිතො යදි තත්‌ථ බුද්‌ධපුත්‌තා ආචාරසීලගුණවත්‌තපටිපත්‌තිමෙඝවස්‌සං අපරාපරං අනුප්‌පබන්‌ධාපෙය්‍යුං අභිවස්‌සාපෙය්‍යුං එවමිදං ජිනසාසනවරසද්‌ධම්‌මතළාකො චිරං දීඝමද්‌ධානං තිට්‌ඨෙය්‍ය අරහන්‌තෙහි ලොකො අසුඤ්‌ඤො භවෙය්‍ය ඉමමත්‌ථං භගවතා සන්‌ධාය භාසිතං ඉමෙ ච සුභද්‌ද භික්‌ඛූ සම්‌මා විහරෙය්‍යුං අසුඤ්‌ඤො ලොකො අරහන්‌තෙහි අස්‌සාති>
      text <ඉධ පන මහාරාජ මහති මහාඅග්‌ගික්‌ඛන්‌ධෙ ජලමානෙ අපරාපරං සුක්‌ඛතිණකට්‌ඨගොමයානි උපසංහරෙය්‍යුං අපි නු ඛො සො මහාරාජ අග්‌ගික්‌ඛන්‌ධො නිබ්‌බායෙය්‍යාති න හි භන්‌තෙ භිය්‍යො භිය්‍යො සො අග්‌ගික්‌ඛන්‌ධො ජලෙය්‍ය භිය්‍යො භිය්‍යො පභාසෙය්‍යාති එවමෙව ඛො මහාරාජ දසසහස්‌සියා ලොකධාතුයා ජිනසාසනවරම්‌පි ආචාරසීලගුණවත්‌තපටිපත්‌තියා ජලති පභාසති යදි පන මහාරාජ තදුත්‌තරිං බුද්‌ධපුත්‌තා පඤ්‌චහි පධානියඞ්‌ගෙහි සමන්‌නාගතා සතතමප්‌පමත්‌තා පදහෙය්‍යුං තීසු සික්‌ඛාසු ඡන්‌දජාතා සික්‌ඛෙය්‍යුං චාරිත්‌තඤ්‌ච සීලං සමත්‌තං පරිපූරෙය්‍යුං එවමිදං ජිනසාසනවරං භිය්‍යො භිය්‍යො චිරං දීඝමද්‌ධානං තිට්‌ඨෙය්‍ය අසුඤ්‌ඤො ලොකො අරහන්‌තෙහි අස්‌සාති ඉමමත්‌ථං භගවතා සන්‌ධාය භාසිතං ඉමෙ ච සුභද්‌ද භික්‌ඛූ සම්‌මා විහරෙය්‍යුං අසුඤ්‌ඤො ලොකො අරහන්‌තෙහි අස්‌සාති>
      text <ඉධ පන මහාරාජ සිනිද්‌ධසමසුමජ්‌ජිතසප්‌පභාසවිමලාදාසං සණ්‌හසුඛුමගෙරුකචුණ්‌ණෙන අපරාපරං මජ්‌ජෙය්‍යුං අපි නු ඛො මහාරාජ තස්‌මිං ආදාසෙ මලකද්‌දමරජොජල්‌ලං ජායෙය්‍යාති න හි භන්‌තෙ අඤ්‌ඤදත්‌ථු විමලතරං යෙව භවෙය්‍යාති එවමෙව ඛො මහාරාජ ජිනසාසනවරං පකතිනිම්‌මලං බ්‍යපගතකිලෙසමලරජොජල්‌ලං යදි තං බුද්‌ධපුත්‌තා ආචාරසීලගුණවත්‌තපටිපත්‌තිසල්‌ලෙඛධුතගුණෙන ජිනසාසනවරං සල්‌ලක්‌ඛෙය්‍යුං එවමිදං ජිනසාසනවරං චිරං දීඝමද්‌ධානං තිට්‌ඨෙය්‍ය අසුඤ්‌ඤො ච ලොකො අරහන්‌තෙහි අස්‌සාති ඉමමත්‌ථං භගවතා සන්‌ධාය භාසිතං ඉමෙ ච සුභද්‌ද භික්‌ඛූ සම්‌මා විහරෙය්‍යුං අසුඤ්‌ඤො ලොකො අරහන්‌තෙහි අස්‌සාති පටිපත්‌තිමූලකං මහාරාජ සත්‌ථුසාසනං පටිපත්‌තිකාරණං පටිපත්‌තියා අනන්‌තරහිතාය තිට්‌ඨතීති>
      text <භන්‌තෙ නාගසෙන සද්‌ධම්‌මන්‌තරධානන්‌ති යං වදෙසි කතමං තං සද්‌ධම්‌මන්‌තරධානන්‌ති තීණිමානි මහාරාජ සාසනන්‌තරධානානි කතමානි තීණි අධිගමන්‌තරධානං පටිපත්‌තන්‌තරධානං ලිඞ්‌ගන්‌තරධානං අධිගමෙ මහාරාජ අන්‌තරහිතෙ සුප්‌පටිපන්‌නස්‌සාපි ධම්‌මාභිසමයො න හොති පටිපත්‌තියා අන්‌තරහිතාය සික්‌ඛාපදපඤ්‌ඤත්‌ති අන්‌තරධායති ලිඞ්‌ගංයෙව තිට්‌ඨති ලිඞ්‌ගෙ අන්‌තරහිතෙ පවෙණුපච්‌ඡෙදො හොති ඉමානි ඛො මහාරාජ තීණි අන්‌තරධානානීති>
      text <සුවිඤ්‌ඤාපිතො භන්‌තෙ නාගසෙන පඤ්‌හො ගම්‌භීරො උත්‌තානීකතො ගණ්‌ඨි භින්‌නො නට්‌ඨා පරවාදා භග්‌ගා නිප්‌පභා කතා ත්‌වං ගණිවරවසභමාසජ්‌ජාති>
      stand <සද්‌ධම්‌මන්‌තරධානපඤ්‌හො සත්‌තමො>
    text <අකුසලච්‌ඡෙදනපඤ්‌හො>
      text <8>, <භන්‌තෙ නාගසෙන තථාගතො සබ්‌බං අකුසලං ඣාපෙත්‌වා සබ්‌බඤ්‌ඤුතං පත්‌තො උදාහු සාවසෙසෙ අකුසලෙ සබ්‌බඤ්‌ඤුතං පත්‌තොති සබ්‌බං මහාරාජ අකුසලං ඣාපෙත්‌වා භගවා සබ්‌බඤ්‌ඤුතං පත්‌තො නත්‌ථි භගවතො සෙසෙකං අකුසලන්‌ති>
      text <කිං පන භන්‌තෙ දුක්‌ඛා වෙදනා තථාගතස්‌ස කායෙ උප්‌පන්‌නපුබ්‌බාති ආම මහාරාජ රාජගහෙ භගවතො පාදො සකලිකාය ඛතො ලොහිතපක්‌ඛන්‌දිකාබාධො උප්‌පන්‌නො කායෙ අභිසන්‌නෙ ජීවකෙන විරෙකො කාරිතො වාතාබාධෙ උප්‌පන්‌නෙ උපට්‌ඨාකෙන ථෙරෙන උණ්‌හොදකං පරියිට්‌ඨන්‌ති>
      text <යදි භන්‌තෙ නාගසෙන තථාගතො සබ්‌බං අකුසලං ඣාපෙත්‌වා සබ්‌බඤ්‌ඤුතං පත්‌තො තෙන හි භගවතො පාදො සකලිකාය ඛතො ලොහිතපක්‌ඛන්‌දිකා ච ආබාධො උප්‌පන්‌නොති යං වචනං තං මිච්‌ඡා යදි තථාගතස්‌ස පාදො සකලිකාය ඛතො ලොහිතපක්‌ඛන්‌දිකා ච ආබාධො උප්‌පන්‌නො තෙන හි තථාගතො සබ්‌බං අකුසලං ඣාපෙත්‌වා සබ්‌බඤ්‌ඤුතං පත්‌තොති තම්‌පි වචනං මිච්‌ඡා නත්‌ථි භන්‌තෙ විනා කම්‌මෙන වෙදයිතං සබ්‌බං තං වෙදයිතං කම්‌මමූලකං තං කම්‌මෙනෙව වෙදයති අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <න හි මහාරාජ සබ්‌බං තං වෙදයිතං කම්‌මමූලකං අට්‌ඨහි මහාරාජ කාරණෙහි වෙදයිතානි උප්‌පජ්‌ජන්‌ති යෙහි කාරණෙහි පුථූ සත්‌තා වෙදනා වෙදියන්‌ති කතමෙහි අට්‌ඨහි වාතසමුට්‌ඨානානිපි ඛො මහාරාජ ඉධෙකච්‌චානි වෙදයිතානි උප්‌පජ්‌ජන්‌ති පිත්‌තසමුට්‌ඨානානිපි ඛො මහාරාජ…පෙ … සෙම්‌හසමුට්‌ඨානානිපි ඛො මහාරාජ…පෙ … සන්‌නිපාතිකානිපි ඛො මහාරාජ…පෙ … උතුපරිණාමජානිපි ඛො මහාරාජ…පෙ … විසමපරිහාරජානිපි ඛො මහාරාජ…පෙ … ඔපක්‌කමිකානිපි ඛො මහාරාජ…පෙ … කම්‌මවිපාකජානිපි ඛො මහාරාජ ඉධෙකච්‌චානි වෙදයිතානි උප්‌පජ්‌ජන්‌ති ඉමෙහි ඛො මහාරාජ අට්‌ඨහි කාරණෙහි පුථූ සත්‌තා වෙදනා වෙදයන්‌ති තත්‌ථ යෙ තෙ පුග්‌ගලා සත්‌තෙ කම්‌මං විබාධතීති වදෙය්‍යුං තෙ ඉමෙ පුග්‌ගලා සත්‌තකාරණං පටිබාහන්‌ති තෙසං තං වචනං මිච්‌ඡාති භන්‌තෙ නාගසෙන යඤ්‌ච වාතිකං යඤ්‌ච පිත්‌තිකං යඤ්‌ච සෙම්‌හිකං යඤ්‌ච සන්‌නිපාතිකං යඤ්‌ච උතුපරිණාමජං යඤ්‌ච විසමපරිහාරජං යඤ්‌ච ඔපක්‌කමිකං සබ්‌බෙතෙ කම්‌මසමුට්‌ඨානා යෙව කම්‌මෙනෙව තෙ සබ්‌බෙ සම්‌භවන්‌තීති>
      text <යදි මහාරාජ තෙපි සබ්‌බෙ කම්‌මසමුට්‌ඨානාව ආබාධා භවෙය්‍යුං න තෙසං කොට්‌ඨාසතො ලක්‌ඛණානි භවෙය්‍යුං වාතො ඛො මහාරාජ කුප්‌පමානො දසවිධෙන කුප්‌පති සීතෙන උණ්‌හෙන ජිඝච්‌ඡාය විපාසාය අතිභුත්‌තෙන ඨානෙන පධානෙන ආධාවනෙන උපක්‌කමෙන කම්‌මවිපාකෙන තත්‍ර යෙ තෙ නව විධා න තෙ අතීතෙ න අනාගතෙ වත්‌තමානකෙ භවෙ උප්‌පජ්‌ජන්‌ති තස්‌මා න වත්‌තබ්‌බා කම්‌මසම්‌භවා සබ්‌බා වෙදනාති පිත්‌තං මහාරාජ කුප්‌පමානං තිවිධෙන කුප්‌පති සීතෙන උණ්‌හෙන විසමභොජනෙන සෙම්‌හං මහාරාජ කුප්‌පමානං තිවිධෙන කුප්‌පති සීතෙන උණ්‌හෙන අන්‌නපානෙන යො ච මහාරාජ වාතො යඤ්‌ච පිත්‌තං යඤ්‌ච සෙම්‌හං තෙහි තෙහි කොපෙහි කුප්‌පිත්‌වා මිස්‌සී හුත්‌වා සකං සකං වෙදනං ආකඩ්‌ඪති උතුපරිණාමජා මහාරාජ වෙදනා උතුපරියාමෙන උප්‌පජ්‌ජති විසමපරිහාරජා වෙදනා විසමපරිහාරෙන උප්‌පජ්‌ජති ඔපක්‌කමිකා මහාරාජ වෙදනා අත්‌ථි කිරියා අත්‌ථි කම්‌මවිපාකා කම්‌මවිපාකජා වෙදනා පුබ්‌බෙ කතෙන කම්‌මෙන උප්‌පජ්‌ජති ඉති ඛො මහාරාජ අප්‌පං කම්‌මවිපාකජං බහුතරං අවසෙසං තත්‌ථ බාලා සබ්‌බං කම්‌මවිපාකජං යෙවාති අතිධාවන්‌ති තං කම්‌මං න සක්‌කා විනා බුද්‌ධඤාණෙන වවත්‌ථානං කාතුං>
      text <යං පන මහාරාජ භගවතො පාදො සකලිකාය ඛතො තං වෙදයිතං නෙව වාතසමුට්‌ඨානං න පිත්‌තසමුට්‌ඨානං න සෙම්‌හසමුට්‌ඨානං න සන්‌නිපාතිකං න උතුපරිණාමජං න විසමපරිහාරජං න කම්‌මවිපාකජං ඔපක්‌කමිකං යෙව දෙවදත්‌තො හි මහාරාජ බහූනි ජාතිසතසහස්‌සානි තථාගතෙ ආඝාතං බන්‌ධි සො තෙන ආඝාතෙන මහතිං ගරුං සිලං ගහෙත්‌වා මත්‌ථකෙ පාතෙස්‌සාමීති මුඤ්‌චි අථඤ්‌ඤෙ ද්‌වෙ සෙලා ආගන්‌ත්‌වා තං සිලං තථාගතං අසම්‌පත්‌තං යෙව සම්‌පටිච්‌ඡිංසු තාසං පහාරෙන පපටිකා භිජ්‌ජිත්‌වා භගවතො පාදෙ පතිත්‌වා රුහිරං උප්‌පාදෙසි කම්‌මවිපාකතො වා මහාරාජ භගවතො එසා වෙදනා නිබ්‌බත්‌තා කිරියතො වා තතුද්‌ධං නත්‌ථඤ්‌ඤා වෙදනා>
      text <යථා මහාරාජ ඛෙත්‌තදුට්‌ඨතාය වා බීජං න සම්‌භවති බීජදුට්‌ඨතාය වා එවමෙව ඛො මහාරාජ කම්‌මවිපාකතො වා භගවතො එසා වෙදනා නිබ්‌බත්‌තා කිරියතො වා තතුද්‌ධං නත්‌ථඤ්‌ඤා වෙදනා>
      text <යථා වා පන මහාරාජ කොට්‌ඨදුට්‌ඨතාය වා භොජනං විසමං පරිණමති ආහාරදුට්‌ඨතාය වා එවමෙව ඛො මහාරාජ කම්‌මවිපාකතො වා භගවතො එසා වෙදනා නිබ්‌බත්‌තා කිරියතො වා තතුද්‌ධං නත්‌ථඤ්‌ඤා වෙදනා අපි ච මහාරාජ නත්‌ථි භගවතො කම්‌මවිපාකජා වෙදනා නත්‌ථි විසමපරිහාරජා වෙදනා අවසෙසෙහි සමුට්‌ඨානෙහි භගවතො වෙදනා උප්‌පජ්‌ජති තාය ච පන වෙදනාය න සක්‌කා භගවන්‌තං ජීවිතා වොරොපෙතුං>
      text <නිපතන්‌ති මහාරාජ ඉමස්‌මිං චාතුමහාභූතිකෙ කායෙ ඉට්‌ඨානිට්‌ඨා සුභාසුභවෙදනා ඉධ මහාරාජ ආකාසෙ ඛිත්‌තො ලෙඩ්‌ඩු මහාපථවියා නිපතති අපි නු ඛො සො මහාරාජ ලෙඩ්‌ඩු පුබ්‌බෙ කතෙන මහාපථවියා නිපතීති න හි භන්‌තෙ නත්‌ථි සො භන්‌තෙ හෙතු මහාපථවියා යෙන හෙතුනා මහාපථවී කුසලාකුසලවිපාකං පටිසංවෙදෙය්‍ය පච්‌චුප්‌පන්‌නෙන භන්‌තෙ අකම්‌මකෙන හෙතුනා සො ලෙඩ්‌ඩු මහාපථවියං නිපතති යථා මහාරාජ මහාපථවී එවං තථාගතො දට්‌ඨබ්‌බො යථා ලෙඩ්‌ඩු පුබ්‌බෙ අකතෙන මහාපථවියං නිපතති එවමෙව ඛො මහාරාජ තථාගතස්‌ස පුබ්‌බෙ අකතෙන සා සකලිකාපාදෙ නිපතිතා>
      text <ඉධ පන මහාරාජ මනුස්‌සා මහාපථවිං භින්‌දන්‌ති ච ඛණන්‌ති ච අපි නු ඛො මහාරාජ තෙ මනුස්‌සා පුබ්‌බෙ කතෙන මහාපථවිං භින්‌දන්‌ති ච ඛණන්‌ති චාති න හි භන්‌තෙති එවමෙව ඛො මහාරාජ යා සා සකලිකා භගවතො පාදෙ නිපතිතා න සා සකලිකා පුබ්‌බෙ කතෙන භගවතො පාදෙ නිපතිතා යොපි මහාරාජ භගවතො ලොහිතපක්‌ඛන්‌දිකාබාධො උප්‌පන්‌නො සොපි ආබාධො න පුබ්‌බෙ කතෙන උප්‌පන්‌නො සන්‌නිපාතිකෙනෙව උප්‌පන්‌නො යෙ කෙචි මහාරාජ භගවතො කායිකා ආබාධා උප්‌පන්‌නා න තෙ කම්‌මාභිනිබ්‌බත්‌තා ඡන්‌නං එතෙසං සමුට්‌ඨානානං අඤ්‌ඤතරතො නිබ්‌බත්‌තා>
      text <භාසිතම්‌පෙතං මහාරාජ භගවතා දෙවාතිදෙවෙන සංයුත්‌තනිකායවරලඤ්‌ඡකෙ මොළියසීවකෙ වෙය්‍යාකරණෙ>
      text <පිත්‌තසමුට්‌ඨානානිපි ඛො සීවක ඉධෙකච්‌චානි වෙදයිතානි උප්‌පජ්‌ජන්‌ති සාමම්‌පි ඛො එතං සීවක වෙදිතබ්‌බං යථා පිත්‌තසමුට්‌ඨානානිපි ඉධෙකච්‌චානි වෙදයිතානි උප්‌පජ්‌ජන්‌ති ලොකස්‌සපි ඛො එතං සීවක සච්‌චසම්‌මතං යථා පිත්‌තසමුට්‌ඨානානිපි ඉධෙකච්‌චානි වෙදයිතානි උප්‌පජ්‌ජන්‌ති තත්‍ර සීවක යෙ තෙ සමණබ්‍රාහ්‌මණා එවංවාදිනො එවංදිට්‌ඨිනො යං කිඤ්‌චායං පුරිසපුග්‌ගලො පටිසංවෙදෙති සුඛං වා දුක්‌ඛං වා අදුක්‌ඛමසුඛං වා සබ්‌බං තං පුබ්‌බෙ කතහෙතූති යඤ්‌ච සාමං ඤාතං තඤ්‌ච අතිධාවන්‌ති යඤ්‌ච ලොකෙ සච්‌චසම්‌මතං තඤ්‌ච අතිධාවන්‌ති තස්‌මා තෙසං සමණබ්‍රාහ්‌මණානං මිච්‌ඡාති වදාමි>
      text <සෙම්‌හසමුට්‌ඨානානිපි ඛො සීවක ඉධෙකච්‌චානි වෙදයිතානි උප්‌පජ්‌ජන්‌ති වාතසමුට්‌ඨානානිපි ඛො සීවක…පෙ … සන්‌නිපාතිකානිපි ඛො සීවක…පෙ … උතුපරිණාමජානිපි ඛො සීවක…පෙ … විසමපරිහාරජානිපි ඛො සීවක…පෙ … ඔපක්‌කමිකානිපි ඛො සීවක…පෙ … කම්‌මවිපාකජානිපි ඛො සීවක ඉධෙකච්‌චානි වෙදයිතානි උප්‌පජ්‌ජන්‌ති සාමම්‌පි ඛො එතං සීවක වෙදිතබ්‌බං යථා කම්‌මවිපාකජානිපි ඉධෙකච්‌චානි වෙදයිතානි උප්‌පජ්‌ජන්‌ති ලොකස්‌සපි ඛො එතං සීවක සච්‌චසම්‌මතං යථා කම්‌මවිපාකජානිපි ඉධෙකච්‌චානි වෙදයිතානි උප්‌පජ්‌ජන්‌ති තත්‍ර සීවක යෙ තෙ සමණබ්‍රාහ්‌මණා එවංවාදිනො එවංදිට්‌ඨිනො යං කිඤ්‌චායං පුරිසපුග්‌ගලො පටිසංවෙදෙති සුඛං වා දුක්‌ඛං වා අදුක්‌ඛමසුඛං වා සබ්‌බං තං පුබ්‌බෙ කතහෙතූති යඤ්‌ච සාමං ඤාතං තඤ්‌ච අතිධාවන්‌ති යඤ්‌ච ලොකෙ සච්‌චසම්‌මතං තඤ්‌ච අතිධාවන්‌ති තස්‌මා තෙසං සමණබ්‍රාහ්‌මණානං මිච්‌ඡාති වදාමීති>
      text <ඉතිපි මහාරාජ න සබ්‌බා වෙදනා කම්‌මවිපාකජා සබ්‌බං මහාරාජ අකුසලං ඣාපෙත්‌වා භගවා සබ්‌බඤ්‌ඤුතං පත්‌තොති එවමෙතං ධාරෙහීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <අකුසලච්‌ඡෙදනපඤ්‌හො අට්‌ඨමො>
    text <උත්‌තරිකරණීයපඤ්‌හො>
      text <9>, <භන්‌තෙ නාගසෙන තුම්‌හෙ භණථ යං කිඤ්‌චි කරණීයං තථාගතස්‌ස සබ්‌බං තං බොධියා යෙව මූලෙ පරිනිට්‌ඨිතං නත්‌ථි තථාගතස්‌ස උත්‌තරිං කරණීයං කතස්‌ස වා පතිචයොති ඉදඤ්‌ච තෙමාසං පටිසල්‌ලානං දිස්‌සති යදි භන්‌තෙ නාගසෙන යං කිඤ්‌චි කරණීයං තථාගතස්‌ස සබ්‌බං තං බොධියා යෙව මූලෙ පරිනිට්‌ඨිතං නත්‌ථි තථාගතස්‌ස උත්‌තරිං කරණීයං කතස්‌ස වා පතිචයො තෙන හි තෙමාසං පටිසල්‌ලීනොති යං වචනං තං මිච්‌ඡා යදි තෙමාසං පටිසල්‌ලීනො තෙන හි යං කිඤ්‌චි කරණීයං තථාගතස්‌ස සබ්‌බං තං බොධියා යෙව මූලෙ පරිනිට්‌ඨිතන්‌ති තම්‌පි වචනං මිච්‌ඡා නත්‌ථි කතකරණීයස්‌ස පටිසල්‌ලානං සකරණීයස්‌සෙව පටිසල්‌ලානං යථා නාම බ්‍යාධිතස්‌සෙව භෙසජ්‌ජෙන කරණීයං හොති අබ්‍යාධිතස්‌ස කිං භෙසජ්‌ජෙන ඡාතස්‌සෙව භොජනෙන කරණීයං හොති අඡාතස්‌ස කිං භොජනෙන එවමෙව ඛො භන්‌තෙ නාගසෙන නත්‌ථි කතකරණීයස්‌ස පටිසල්‌ලානං සකරණීයස්‌සෙව පටිසල්‌ලානං අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <යං කිඤ්‌චි මහාරාජ කරණීයං තථාගතස්‌ස සබ්‌බං තං බොධියා යෙව මූලෙ පරිනිට්‌ඨිතං නත්‌ථි තථාගතස්‌ස උත්‌තරිං කරණීයං කතස්‌ස වා පතිචයො භගවා ච තෙමාසං පටිසල්‌ලීනො පටිසල්‌ලානං ඛො මහාරාජ බහුගුණං සබ්‌බෙපි තථාගතා පටිසල්‌ලීයිත්‌වා සබ්‌බඤ්‌ඤුතං පත්‌තා තං තෙ සුකතගුණමනුස්‌සරන්‌තා පටිසල්‌ලානං සෙවන්‌ති යථා මහාරාජ පුරිසො රඤ්‌ඤො සන්‌තිකා ලද්‌ධවරො පටිලද්‌ධභොගො තං සුකතගුණමනුස්‌සරන්‌තො අපරාපරං රඤ්‌ඤො උපට්‌ඨානං එති එවමෙව ඛො මහාරාජ සබ්‌බෙපි තථාගතා පටිසල්‌ලීයිත්‌වා සබ්‌බඤ්‌ඤුතං පත්‌තා තං තෙ සුකතගුණමනුස්‌සරන්‌තා පටිසල්‌ලානං සෙවන්‌ති>
      text <යථා වා පන මහාරාජ පුරිසො ආතුරො දුක්‌ඛිතො බාළ්‌හගිලානො භිසක්‌කමුපසෙවිත්‌වා සොත්‌ථිමනුප්‌පත්‌තො තං සුකතගුණමනුස්‌සරන්‌තො අපරාපරං භිසක්‌කමුපසෙවති එවමෙව ඛො මහාරාජ සබ්‌බෙපි තථාගතා පටිසල්‌ලීයිත්‌වා සබ්‌බඤ්‌ඤුතං පත්‌තා තං තෙ සුකතගුණමනුස්‌සරන්‌තා පටිසල්‌ලානං සෙවන්‌ති>
      text <අට්‌ඨවීසති ඛො පනිමෙ මහාරාජ පටිසල්‌ලානගුණා යෙ ගුණෙ සමනුස්‌සරන්‌තා තථාගතා පටිසල්‌ලානං සෙවන්‌ති කතමෙ අට්‌ඨවීසති ඉධ මහාරාජ පටිසල්‌ලානං පටිසල්‌ලීයමානං අත්‌තානං රක්‌ඛති ආයුං වඩ්‌ඪෙති බලං දෙති වජ්‌ජං පිදහති අයසමපනෙති යසමුපනෙති අරතිං විනොදෙති රතිමුපදහති භයමපනෙති වෙසාරජ්‌ජං කරොති කොසජ්‌ජමපනෙති වීරියමභිජනෙති රාගමපනෙති දොසමපනෙති මොහමපනෙති මානං නිහන්‌ති විතක්‌කං භඤ්‌ජති චිත්‌තං එකග්‌ගං කරොති මානසං ස්‌නෙහයති හාසං ජනෙති ගරුකං කරොති ලාභමුප්‌පාදයති නමස්‌සියං කරොති පීතිං පාපෙති පාමොජ්‌ජං කරොති සඞ්‌ඛාරානං සභාවං දස්‌සයති භවප්‌පටිසන්‌ධිං උග්‌ඝාටෙති සබ්‌බසාමඤ්‌ඤං දෙති ඉමෙ ඛො මහාරාජ අට්‌ඨවීසති පටිසල්‌ලානගුණා යෙ ගුණෙ සමනුස්‌සරන්‌තා තථාගතා පටිසල්‌ලානං සෙවන්‌ති>
      text <අපි ච ඛො මහාරාජ තථාගතා සන්‌තං සුඛං සමාපත්‌තිරතිං අනුභවිතුකාමා පටිසල්‌ලානං සෙවන්‌ති පරියොසිතසඞ්‌කප්‌පා චතූහි ඛො මහාරාජ කාරණෙහි තථාගතා පටිසල්‌ලානං සෙවන්‌ති කතමෙහි චතූහි විහාරඵාසුතායපි මහාරාජ තථාගතා පටිසල්‌ලානං සෙවන්‌ති අනවජ්‌ජගුණබහුලතායපි තථාගතා පටිසල්‌ලානං සෙවන්‌ති අසෙසඅරියවීථිතොපි තථාගතා පටිසල්‌ලානං සෙවන්‌ති සබ්‌බබුද්‌ධානං ථුතථොමිතවණ්‌ණිතපසත්‌ථතොපි තථාගතා පටිසල්‌ලානං සෙවන්‌ති ඉමෙහි ඛො මහාරාජ චතූහි කාරණෙහි තථාගතා පටිසල්‌ලානං සෙවන්‌ති ඉති ඛො මහාරාජ තථාගතා පටිසල්‌ලානං සෙවන්‌ති න සකරණීයතාය න කතස්‌ස වා පතිචයාය අථ ඛො ගුණවිසෙසදස්‌සාවිතාය තථාගතා පටිසල්‌ලානං සෙවන්‌තීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <උත්‌තරිකරණීයපඤ්‌හො නවමො>
    text <ඉද්‌ධිබලදස්‌සනපඤ්‌හො>
      text <10>, <භන්‌තෙ නාගසෙන භාසිතම්‌පෙතං භගවතා තථාගතස්‌ස ඛො ආනන්‌ද චත්‌තාරො ඉද්‌ධිපාදා භාවිතා බහුලීකතා යානීකතා වත්‌ථුකතා අනුට්‌ඨිතා පරිචිතා සුසමාරද්‌ධා සො ආකඞ්‌ඛමානො ආනන්‌ද තථාගතො කප්‌පං වා තිට්‌ඨෙය්‍ය කප්‌පාවසෙසං වාති පුන ච භණිතං ඉතො තිණ්‌ණං මාසානං අච්‌චයෙන තථාගතො පරිනිබ්‌බායිස්‌සතීති යදි භන්‌තෙ නාගසෙන භගවතා භණිතං තථාගතස්‌ස ඛො ආනන්‌ද චත්‌තාරො ඉද්‌ධිපාදා භාවිතා…පෙ … කප්‌පාවසෙසං වාති තෙන හි තෙමාසපරිච්‌ඡෙදො මිච්‌ඡා යදි භන්‌තෙ තථාගතෙන භණිතං ඉතො තිණ්‌ණං මාසානං අච්‌චයෙන තථාගතො පරිනිබ්‌බායිස්‌සතීති තෙන හි තථාගතස්‌ස ඛො ආනන්‌ද චත්‌තාරො ඉද්‌ධිපාදා භාවිතා…පෙ … කප්‌පාවසෙසං වාති තම්‌පි වචනං මිච්‌ඡා නත්‌ථි තථාගතානං අට්‌ඨානෙ ගජ්‌ජිතං අමොඝවචනා බුද්‌ධා භගවන්‌තො තථවචනා අද්‌වෙජ්‌ඣවචනා අයම්‌පි උභතො කොටිකො පඤ්‌හො ගම්‌භීරො සුනිපුණො දුන්‌නිජ්‌ඣාපයො තවානුප්‌පත්‌තො භින්‌දෙතං දිට්‌ඨිජාලං එකංසෙ ඨපය භින්‌ද පරවාදන්‌ති>
      text <භාසිතම්‌පෙතං මහාරාජ භගවතා තථාගතස්‌ස ඛො ආනන්‌ද චත්‌තාරො ඉද්‌ධිපාදා භාවිතා…පෙ … කප්‌පාවසෙසං වාති තෙමාසපරිච්‌ඡෙදො ච භණිතො සො ච පන කප්‌පො ආයුකප්‌පො වුච්‌චති න මහාරාජ භගවා අත්‌තනො බලං කිත්‌තයමානො එවමාහ ඉද්‌ධිබලං පන මහාරාජ භගවා පරිකිත්‌තයමානො එවමාහ තථාගතස්‌ස ඛො ආනන්‌ද චත්‌තාරො ඉද්‌ධිපාදා භාවිතා…පෙ … කප්‌පාවසෙසං වාති>
      text <යථා මහාරාජ රඤ්‌ඤො අස්‌සාජානීයො භවෙය්‍ය සීඝගති අනිලජවො තස්‌ස රාජා ජවබලං පරිකිත්‌තයන්‌තො සනෙගමජානපදභටබලබ්‍රාහ්‌මණගහපතිකඅමච්‌චජනමජ්‌ඣෙ එවං වදෙය්‍ය ආකඞ්‌ඛමානො මෙ භො අයං හයවරො සාගරජලපරියන්‌තං මහිං අනුවිචරිත්‌වා ඛණෙන ඉධාගච්‌ඡෙය්‍යාති න ච තං ජවගතිං තස්‌සං පරිසායං දස්‌සෙය්‍ය විජ්‌ජති ච සො ජවො තස්‌ස සමත්‌ථො ච සො ඛණෙන සාගරජලපරියන්‌තං මහිං අනුවිචරිතුං එවමෙව ඛො මහාරාජ භගවා අත්‌තනො ඉද්‌ධිබලං පරිකිත්‌තයමානො එවමාහ තම්‌පි තෙවිජ්‌ජානං ඡළභිඤ්‌ඤානං අරහන්‌තානං විමලඛීණාසවානං දෙවමනුස්‌සානඤ්‌ච මජ්‌ඣෙ නිසීදිත්‌වා භණිතං තථාගතස්‌ස ඛො ආනන්‌ද චත්‌තාරො ඉද්‌ධිපාදා භාවිතා බහුලීකතා යානීකතා වත්‌ථුකතා අනුට්‌ඨිතා පරිචිතා සුසමාරද්‌ධා සො ආකඞ්‌ඛමානො ආනන්‌ද තථාගතො කප්‌පං වා තිට්‌ඨෙය්‍ය කප්‌පාවසෙසං වාති විජ්‌ජති ච තං මහාරාජ ඉද්‌ධිබලං භගවතො සමත්‌ථො ච භගවා ඉද්‌ධිබලෙන කප්‌පං වා ඨාතුං කප්‌පාවසෙසං වා න ච භගවා තං ඉද්‌ධිබලං තස්‌සං පරිසායං දස්‌සෙති අනත්‌ථිකො මහාරාජ භගවා සබ්‌බභවෙහි ගරහිතා ච තථාගතස්‌ස සබ්‌බභවා භාසිතම්‌පෙතං මහාරාජ භගවතා සෙය්‍යථාපි භික්‌ඛවෙ අප්‌පමත්‌තකොපි ගූථො දුග්‌ගන්‌ධො හොති එවමෙව ඛො අහං භික්‌ඛවෙ අප්‌පමත්‌තකම්‌පි භවං න වණ්‌ණෙමි අන්‌තමසො අච්‌ඡරාසඞ්‌ඝාතමත්‌තම්‌පීති අපි නු ඛො මහාරාජ භගවා සබ්‌බභවගතියොනියො ගූථසමං දිස්‌වා ඉද්‌ධිබලං නිස්‌සාය භවෙසු ඡන්‌දරාගං කරෙය්‍යාති න හි භන්‌තෙති තෙන හි මහාරාජ භගවා ඉද්‌ධිබලං පරිකිත්‌තයමානො එවරූපං බුද්‌ධසීහනාදමභිනදීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <ඉද්‌ධිබලදස්‌සනපඤ්‌හො දසමො>
      stand <ඉද්‌ධිබලවග්‌ගො පඨමො>
      stand <ඉමස්‌මිං වග්‌ගෙ දස පඤ්‌හා>
  text <අභෙජ්‌ජවග්‌ගො>
    text <ඛුද්‌දානුඛුද්‌දකපඤ්‌හො>
      text <1>, <භන්‌තෙ නාගසෙන භාසිතම්‌පෙතං භගවතා අභිඤ්‌ඤායාහං භික්‌ඛවෙ ධම්‌මං දෙසෙමි නො අනභිඤ්‌ඤායාති පුන ච විනයපඤ්‌ඤත්‌තියා එවං භණිතං ආකඞ්‌ඛමානො ආනන්‌ද සඞ්‌ඝො මමච්‌චයෙන ඛුද්‌දානුඛුද්‌දකානි සික්‌ඛාපදානි සමූහනතූති කිං නු ඛො භන්‌තෙ නාගසෙන ඛුද්‌දානුඛුද්‌දකානි සික්‌ඛාපදානි දුප්‌පඤ්‌ඤත්‌තානි උදාහු අවත්‌ථුස්‌මිං අජානිත්‌වා පඤ්‌ඤත්‌තානි යං භගවා අත්‌තනො අච්‌චයෙන ඛුද්‌දානුඛුද්‌දකානි සික්‌ඛාපදානි සමූහනාපෙති යදි භන්‌තෙ නාගසෙන භගවතා භණිතං අභිඤ්‌ඤායාහං භික්‌ඛවෙ ධම්‌මං දෙසෙමි නො අනභිඤ්‌ඤායාති තෙන හි ආකඞ්‌ඛමානො ආනන්‌ද සඞ්‌ඝො මමච්‌චයෙන ඛුද්‌දානුඛුද්‌දකානි සික්‌ඛාපදානි සමූහනතූති යං වචනං තං මිච්‌ඡා යදි තථාගතෙ විනයපඤ්‌ඤත්‌තියා එවං භණිතං ආකඞ්‌ඛමානො ආනන්‌ද සඞ්‌ඝො මමච්‌චයෙන ඛුද්‌දානුඛුද්‌දකානි සික්‌ඛාපදානි සමූහනතූති තෙන හි අභිඤ්‌ඤායාහං භික්‌ඛවෙ ධම්‌මං දෙසෙමි නො අනභිඤ්‌ඤායාති තම්‌පි වචනං මිච්‌ඡා අයම්‌පි උභතො කොටිකො පඤ්‌හො සුඛුමො නිපුණො ගම්‌භීරො සුගම්‌භීරො දුන්‌නිජ්‌ඣාපයො සො තවානුප්‌පත්‌තො තත්‌ථ තෙ ඤාණබලවිප්‌ඵාරං දස්‌සෙහීති>
      text <භාසිතම්‌පෙතං මහාරාජ භගවතා අභිඤ්‌ඤායාහං භික්‌ඛවෙ ධම්‌මං දෙසෙමි නො අනභිඤ්‌ඤායාති විනයපඤ්‌ඤත්‌තියාපි එවං භණිතං ආකඞ්‌ඛමානො ආනන්‌ද සඞ්‌ඝො මමච්‌චයෙන ඛුද්‌දානුඛුද්‌දකානි සික්‌ඛාපදානි සමූහනතූති තං පන මහාරාජ තථාගතො භික්‌ඛූ වීමංසමානො ආහ උක්‌කලෙස්‌සන්‌ති නු ඛො මම සාවකා මයා විස්‌සජ්‌ජාපීයමානා මමච්‌චයෙන ඛුද්‌දානුඛුද්‌දකානි සික්‌ඛාපදානි උදාහු ආදියිස්‌සන්‌තීති>
      text <යථා මහාරාජ චක්‌කවත්‌තී රාජා පුත්‌තෙ එවං වදෙය්‍ය අයං ඛො තාතා මහාජනපදො සබ්‌බදිසාසු සාගරපරියන්‌තො දුක්‌කරො තාතා තාවතකෙන බලෙන ධාරෙතුං එථ තුම්‌හෙ තාතා මමච්‌චයෙන පච්‌චන්‌තෙ පච්‌චන්‌තෙ දෙසෙ පජහථාති අපි නු ඛො තෙ මහාරාජ කුමාරා පිතුඅච්‌චයෙන හත්‌ථගතෙ ජනපදෙ සබ්‌බෙ තෙ පච්‌චන්‌තෙ පච්‌චන්‌තෙ දෙසෙ මුඤ්‌චෙය්‍යුන්‌ති න හි භන්‌තෙ රාජතො භන්‌තෙ ලුද්‌ධතරා කුමාරා රජ්‌ජලොභෙන තදුත්‌තරිං දිගුණතිගුණං ජනපදං පරිග්‌ගණ්‌හෙය්‍යුං කිං පන තෙ හත්‌ථගතං ජනපදං මුඤ්‌චෙය්‍යුන්‌ති එවමෙව ඛො මහාරාජ තථාගතො භික්‌ඛූ වීමංසමානො එවමාහ ආකඞ්‌ඛමානො ආනන්‌ද සඞ්‌ඝො මමච්‌චයෙන ඛුද්‌දානුඛුද්‌දකානි සික්‌ඛාපදානි සමූහනතූති දුක්‌ඛපරිමුත්‌තියා මහාරාජ බුද්‌ධපුත්‌තා ධම්‌මලොභෙන අඤ්‌ඤම්‌පි උත්‌තරිං දියඩ්‌ඪසික්‌ඛාපදසතං ගොපෙය්‍යුං කිං පන පකතිපඤ්‌ඤත්‌තං සික්‌ඛාපදං මුඤ්‌චෙය්‍යුන්‌ති>
      text <භන්‌තෙ නාගසෙන යං භගවා ආහ ඛුද්‌දානුඛුද්‌දකානි සික්‌ඛාපදානීති එත්‌ථායං ජනො සම්‌මූළ්‌හො විමතිජාතො අධිකතො සංසයපක්‌ඛන්‌දො කතමානි තානි ඛුද්‌දකානි සික්‌ඛාපදානි කතමානි අනුඛුද්‌දකානි සික්‌ඛාපදානීති දුක්‌කටං මහාරාජ ඛුද්‌දකං සික්‌ඛාපදං දුබ්‌භාසිතං අනුඛුද්‌දකං සික්‌ඛාපදං ඉමානි ද්‌වෙ ඛුද්‌දානුඛුද්‌දකානි සික්‌ඛාපදානි පුබ්‌බකෙහිපි මහාරාජ මහාථෙරෙහි එත්‌ථ විමති උප්‌පාදිතා තෙහිපි එකජ්‌ඣං න කතො ධම්‌මසණ්‌ඨිතිපරියායෙ භගවතා එසො පඤ්‌හො උපදිට්‌ඨොති චිරනික්‌ඛිත්‌තං භන්‌තෙ නාගසෙන ජිනරහස්‌සං අජ්‌ජෙතරහි ලොකෙ විවටං පාකටං කතන්‌ති>
      stand <ඛුද්‌දානුඛුද්‌දකපඤ්‌හො පඨමො>
    text <අබ්‍යාකරණීයපඤ්‌හො>
      text <2>, <භන්‌තෙ නාගසෙන භාසිතම්‌පෙතං භගවතා නත්‌ථානන්‌ද තථාගතස්‌ස ධම්‌මෙසු ආචරියමුට්‌ඨීති පුන ච ථෙරෙන මාලුක්‍යපුත්‌තෙන පඤ්‌හං පුට්‌ඨො න බ්‍යාකාසි එසො ඛො භන්‌තෙ නාගසෙන පඤ්‌හො ද්‌වයන්‌තො එකන්‌තනිස්‌සිතො භවිස්‌සති අජානනෙන වා ගුය්‌හකරණෙන වා යදි භන්‌තෙ නාගසෙන භගවතා භණිතං නත්‌ථානන්‌ද තථාගතස්‌ස ධම්‌මෙසු ආචරියමුට්‌ඨීති තෙන හි ථෙරස්‌ස මාලුක්‍යපුත්‌තස්‌ස අජානන්‌තෙන න බ්‍යාකතං යදි ජානන්‌තෙන න බ්‍යාකතං තෙන හි අත්‌ථි තථාගතස්‌ස ධම්‌මෙසු ආචරියමුට්‌ඨි අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා නත්‌ථානන්‌ද තථාගතස්‌ස ධම්‌මෙසු ආචරියමුට්‌ඨීති අබ්‍යාකතො ච ථෙරෙන මාලුක්‍යපුත්‌තෙන පුච්‌ඡිතො පඤ්‌හො තඤ්‌ච පන න අජානන්‌තෙන න ගුය්‌හකරණෙන චත්‌තාරිමානි මහාරාජ පඤ්‌හබ්‍යාකරණානි කතමානි චත්‌තාරි එකංසබ්‍යාකරණීයො පඤ්‌හො විභජ්‌ජබ්‍යාකරණීයො පඤ්‌හො පටිපුච්‌ඡාබ්‍යාකරණීයො පඤ්‌හො ඨපනීයො පඤ්‌හොති>
      text <කතමො ච මහාරාජ එකංසබ්‍යාකරණීයො පඤ්‌හො රූපං අනිච්‌චන්‌ති එකංසබ්‍යාකරණීයො පඤ්‌හො වෙදනා අනිච්‌චාති…පෙ … සඤ්‌ඤා අනිච්‌චාති…පෙ … සඞ්‌ඛාරා අනිච්‌චාති…පෙ … විඤ්‌ඤාණං අනිච්‌චන්‌ති එකංසබ්‍යාකරණීයො පඤ්‌හො අයං එකංසබ්‍යාකරණීයො පඤ්‌හො>
      text <කතමො විභජ්‌ජබ්‍යාකරණීයො පඤ්‌හො අනිච්‌චං පන රූපන්‌ති විභජ්‌ජබ්‍යාකරණීයො පඤ්‌හො අනිච්‌චා පන වෙදනාති…පෙ … අනිච්‌චා පන සඤ්‌ඤාති…පෙ … අනිච්‌චා පන සඞ්‌ඛාරාති…පෙ … අනිච්‌චං පන විඤ්‌ඤාණන්‌ති විභජ්‌ජබ්‍යාකරණීයො පඤ්‌හො අයං විභජ්‌ජබ්‍යාකරණීයො පඤ්‌හො>
      text <කතමො පටිපුච්‌ඡාබ්‍යාකරණීයො පඤ්‌හො කිං නු ඛො චක්‌ඛුනා සබ්‌බං විජානාතීති අයං පටිපුච්‌ඡාබ්‍යාකරණීයො පඤ්‌හො>
      text <කතමො ඨපනීයො පඤ්‌හො සස්‌සතො ලොකොති ඨපනීයො පඤ්‌හො අසස්‌සතො ලොකොති අන්‌තවා ලොකොති අනන්‌තවා ලොකොති අන්‌තවා ච අනන්‌තවා ච ලොකොති නෙවන්‌තවා නානන්‌තවා ලොකොති තං ජීවං තං සරීරන්‌ති අඤ්‌ඤං ජීවං අඤ්‌ඤං සරීරන්‌ති හොති තථාගතො පරං මරණාති න හොති තථාගතො පරං මරණාති හොති ච න ච හොති තථාගතො පරං මරණාති නෙව හොති න න හොති තථාගතො පරං මරණාති ඨපනීයො පඤ්‌හො අයං ඨපනීයො පඤ්‌හො>
      text <භගවා මහාරාජ ථෙරස්‌ස මාලුක්‍යපුත්‌තස්‌ස තං ඨපනීයං පඤ්‌හං න බ්‍යාකාසි සො පන පඤ්‌හො කිං කාරණා ඨපනීයො න තස්‌ස දීපනාය හෙතු වා කාරණං වා අත්‌ථි තස්‌මා සො පඤ්‌හො ඨපනීයො නත්‌ථි බුද්‌ධානං භගවන්‌තානං අකාරණමහෙතුකං ගිරමුදීරණන්‌ති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <අබ්‍යාකරණීයපඤ්‌හො දුතියො>
    text <මච්‌චුභායනාභායනපඤ්‌හො>
      text <3>, <භන්‌තෙ නාගසෙන භාසිතම්‌පෙතං භගවතා සබ්‌බෙ තසන්‌ති දණ්‌ඩස්‌ස සබ්‌බෙ භායන්‌ති මච්‌චුනොති පුන භණිතං අරහා සබ්‌බභයමතික්‌කන්‌තොති කිං නු ඛො භන්‌තෙ නාගසෙන අරහා දණ්‌ඩභයා තසති නිරයෙ වා නෙරයිකා සත්‌තා ජලිතා කුථිතා තත්‌තා සන්‌තත්‌තා තම්‌හා ජලිතග්‌ගිජාලකා මහානිරයා චවමානා මච්‌චුනො භායන්‌ති යදි භන්‌තෙ නාගසෙන භගවතා භණිතං සබ්‌බෙ තසන්‌ති දණ්‌ඩස්‌ස සබ්‌බෙ භායන්‌ති මච්‌චුනොති තෙන හි අරහා සබ්‌බභයමතික්‌කන්‌තොති යං වචනං තං මිච්‌ඡා යදි භගවතා භණිතං අරහා සබ්‌බභයමතික්‌කන්‌තොති තෙන හි සබ්‌බෙ තසන්‌ති දණ්‌ඩස්‌ස සබ්‌බෙ භායන්‌ති මච්‌චුනොති තම්‌පි වචනං මිච්‌ඡා අයං උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <නෙතං මහාරාජ වචනං භගවතා අරහන්‌තෙ උපාදාය භණිතං සබ්‌බෙ තසන්‌ති දණ්‌ඩස්‌ස සබ්‌බෙ භායන්‌ති මච්‌චුනොති ඨපිතො අරහා තස්‌මිං වත්‌ථුස්‌මිං සමූහතො භයහෙතු අරහතො යෙ තෙ මහාරාජ සත්‌තා සකිලෙසා යෙසඤ්‌ච අධිමත්‌තා අත්‌තානුදිට්‌ඨි යෙ ච සුඛදුක්‌ඛෙසු උන්‌නතාවනතා තෙ උපාදාය භගවතා භණිතං සබ්‌බෙ තසන්‌ති දණ්‌ඩස්‌ස සබ්‌බෙ භායන්‌ති මච්‌චුනොති අරහතො මහාරාජ සබ්‌බගති උපච්‌ඡින්‌නා යොනි විද්‌ධංසිතා පටිසන්‌ධි උපහතා භග්‌ගා ඵාසුකා සමූහතා සබ්‌බභවාලයා සමුච්‌ඡින්‌නා සබ්‌බසඞ්‌ඛාරා හතං කුසලාකුසලං විහතා අවිජ්‌ජා අබීජං විඤ්‌ඤාණං කතං දඩ්‌ඪා සබ්‌බකිලෙසා අතිවත්‌තා ලොකධම්‌මා තස්‌මා අරහා න තසති සබ්‌බභයෙහි>
      text <ඉධ මහාරාජ රඤ්‌ඤො චත්‌තාරො මහාමත්‌තා භවෙය්‍යුං අනුරක්‌ඛා ලද්‌ධයසා විස්‌සාසිකා ඨපිතා මහති ඉස්‌සරියෙ ඨානෙ අථ රාජා කිස්‌මිඤ්‌චි දෙව කරණීයෙ සමුප්‌පන්‌නෙ යාවතා සකවිජිතෙ සබ්‌බජනස්‌ස ආණාපෙය්‍ය සබ්‌බෙව මෙ බලිං කරොන්‌තු සාධෙථ තුම්‌හෙ චත්‌තාරො මහාමත්‌තා තං කරණීයන්‌ති අපි නු ඛො මහාරාජ තෙසං චතුන්‌නං මහාමත්‌තානං බලිභයා සන්‌තාසො උප්‌පජ්‌ජෙය්‍යාති න හි භන්‌තෙති කෙන කාරණෙන මහාරාජාති ඨපිතා තෙ භන්‌තෙ රඤ්‌ඤා උත්‌තමට්‌ඨානෙ නත්‌ථි තෙසං බලි සමතික්‌කන්‌තබලිනො තෙ අවසෙසෙ උපාදාය රඤ්‌ඤා ආණාපිතං සබ්‌බෙව මෙ බලිං කරොන්‌තූති එවමෙව ඛො මහාරාජ නෙතං වචනං භගවතා අරහන්‌තෙ උපාදාය භණිතං ඨපිතො අරහා තස්‌මිං වත්‌ථුස්‌මිං සමූහතො භයහෙතු අරහතො යෙ තෙ මහාරාජ සත්‌තා සකිලෙසා යෙසඤ්‌ච අධිමත්‌තා අත්‌තානුදිට්‌ඨි යෙ ච සුඛදුක්‌ඛෙසු උන්‌නතාවනතා තෙ උපාදාය භගවතා භණිතං සබ්‌බෙ තසන්‌ති දණ්‌ඩස්‌ස සබ්‌බෙ භායන්‌ති මච්‌චුනොති තස්‌මා අරහා න තසති සබ්‌බභයෙහීති>
      text <නෙතං භන්‌තෙ නාගසෙන වචනං සාවසෙසං නිරවසෙසවචනමෙතං සබ්‌බෙති තත්‌ථ මෙ උත්‌තරිං කාරණං බ්‍රූහි තං වචනං පතිට්‌ඨාපෙතුන්‌ති>
      text <ඉධ මහාරාජ ගාමෙ ගාමස්‌සාමිකො ආණාපකං ආණාපෙය්‍ය එහි භො ආණාපක යාවතා ගාමෙ ගාමිකා තෙ සබ්‌බෙ සීඝං මම සන්‌තිකෙ සන්‌නිපාතෙහීති සො සාධු සාමීති සම්‌පටිච්‌ඡිත්‌වා ගාමමජ්‌ඣෙ ඨත්‌වා තික්‌ඛත්‌තුං සද්‌දමනුස්‌සාවෙය්‍ය යාවතා ගාමෙ ගාමිකා තෙ සබ්‌බෙ සීඝසීඝං සාමිනො සන්‌තිකෙ සන්‌නිපතන්‌තූති තතො තෙ ගාමිකා ආණාපකස්‌ස වචනෙන තුරිතතුරිතා සන්‌නිපතිත්‌වා ගාමස්‌සාමිකස්‌ස ආරොචෙන්‌ති සන්‌නිපතිතා සාමි සබ්‌බෙ ගාමිකා යං තෙ කරණීයං තං කරොහීති ඉති සො මහාරාජ ගාමස්‌සාමිකො කුටිපුරිසෙ සන්‌නිපාතෙන්‌තො සබ්‌බෙ ගාමිකෙ ආණාපෙති තෙ ච ආණත්‌තා න සබ්‌බෙ සන්‌නිපතන්‌ති කුටිපුරිසා යෙව සන්‌නිපතන්‌ති එත්‌තකා යෙව මෙ ගාමිකාති ගාමස්‌සාමිකො ච තථා සම්‌පටිච්‌ඡති අඤ්‌ඤෙ බහුතරා අනාගතා ඉත්‌ථිපුරිසා දාසිදාසා භතකා කම්‌මකරා ගාමිකා ගිලානා ගොමහිංසා අජෙළකා සුවානා යෙ අනාගතා සබ්‌බෙ තෙ අගණිතා කුටිපුරිසෙ යෙව උපාදාය ආණාපිතත්‌තා සබ්‌බෙ සන්‌නිපතන්‌තූති එවමෙව ඛො මහාරාජ නෙතං වචනං භගවතා අරහන්‌තෙ උපාදාය භණිතං ඨපිතො අරහා තස්‌මිං වත්‌ථුස්‌මිං සමූහතො භයහෙතු අරහතො යෙ තෙ මහාරාජ සත්‌තා සකිලෙසා යෙසඤ්‌ච අධිමත්‌තා අත්‌තානුදිට්‌ඨි යෙ ච සුඛදුක්‌ඛෙසු උන්‌නතාවනතා තෙ උපාදාය භගවතා භණිතං සබ්‌බෙ තසන්‌ති දණ්‌ඩස්‌ස සබ්‌බෙ භායන්‌ති මච්‌චුනොති තස්‌මා අරහා න තසති සබ්‌බභයෙහි>
      text <අත්‌ථි මහාරාජ සාවසෙසං වචනං සාවසෙසො අත්‌ථො අත්‌ථි සාවසෙසං වචනං නිරවසෙසො අත්‌ථො අත්‌ථි නිරවසෙසං වචනං සාවසෙසො අත්‌ථො අත්‌ථි නිරවසෙසං වචනං නිරවසෙසො අත්‌ථො තෙන තෙන අත්‌ථො සම්‌පටිච්‌ඡිතබ්‌බො>
      text <පඤ්‌චවිධෙහි මහාරාජ කාරණෙහි අත්‌ථො සම්‌පටිච්‌ඡිතබ්‌බො ආහච්‌චපදෙන රසෙන ආචරියවංසෙන අධිප්‌පායා කාරණුත්‌තරියතාය එත්‌ථ හි ආහච්‌චපදන්‌ති සුත්‌තං අධිප්‌පෙතං රසොති සුත්‌තානුලොමං ආචරියවංසොති ආචරියවාදො අධිප්‌පායොති අත්‌තනො මති කාරණුත්‌තරියතාති ඉමෙහි චතූහි සමෙන්‌තං කාරණං ඉමෙහි ඛො මහාරාජ පඤ්‌චහි කාරණෙහි අත්‌ථො සම්‌පටිච්‌ඡිතබ්‌බො එවමෙසො පඤ්‌හො සුවිනිච්‌ඡිතො හොතීති>
      text <හොතු භන්‌තෙ නාගසෙන තථා තං සම්‌පටිච්‌ඡාමි ඨපිතො හොතු අරහා තස්‌මිං වත්‌ථුස්‌මිං තසන්‌තු අවසෙසා සත්‌තා නිරයෙ පන නෙරයිකා සත්‌තා දුක්‌ඛා තිබ්‌බා කටුකා වෙදනා වෙදයමානා ජලිතපජ්‌ජලිතසබ්‌බඞ්‌ගපච්‌චඞ්‌ගා රුණ්‌ණකාරුඤ්‌ඤකන්‌දිතපරිදෙවිතලාලප්‌පිතමුඛා අසය්‌හතිබ්‌බදුක්‌ඛාභිභූතා අතාණා අසරණා අසරණීභූතා අනප්‌පසොකාතුරා අන්‌තිමපච්‌ඡිමගතිකා එකන්‌තසොකපරායණා උණ්‌හතිඛිණචණ්‌ඩඛරතපනතෙජවන්‌තො භීමභයජනකනිනාදමහාසද්‌දා සංසිබ්‌බිතඡබ්‌බිධජාලාමාලාකුලා සමන්‌තා සතයොජනානුඵරණච්‌චිවෙගා කදරියා තපනා මහානිරයා චවමානා මච්‌චුනො භායන්‌තීති ආම මහාරාජාති>
      text <නනු භන්‌තෙ නාගසෙන නිරයො එකන්‌තදුක්‌ඛවෙදනීයො කිස්‌ස පන තෙ නෙරයිකා සත්‌තා එකන්‌තදුක්‌ඛවෙදනීයා නිරයා චවමානා මච්‌චුනො භායන්‌ති කිස්‌ස නිරයෙ රමන්‌තීති න තෙ මහාරාජ නෙරයිකා සත්‌තා නිරයෙ රමන්‌ති මුඤ්‌චිතුකාමාව තෙ නිරයා මරණස්‌සෙව සො මහාරාජ ආනුභාවො යෙන තෙසං සන්‌තාසො උප්‌පජ්‌ජතීති එතං ඛො භන්‌තෙ නාගසෙන න සද්‌දහාමි යං මුච්‌චිතුකාමානං චුතියා සන්‌තාසො උප්‌පජ්‌ජතීති හාසනීයං භන්‌තෙ නාගසෙන තං ඨානං යං තෙ පත්‌ථිතං ලභන්‌ති කාරණෙන මං සඤ්‌ඤාපෙහීති>
      text <මරණන්‌ති ඛො මහාරාජ එතං අදිට්‌ඨසච්‌චානං තාසනීයට්‌ඨානං එත්‌ථායං ජනො තසති ච උබ්‌බිජ්‌ජති ච යො ච මහාරාජ කණ්‌හසප්‌පස්‌ස භායති සො මරණස්‌ස භායන්‌තො කණ්‌හසප්‌පස්‌ස භායති යො ච හත්‌ථිස්‌ස භායති…පෙ … සීහස්‌ස…පෙ … බ්‍යග්‌ඝස්‌ස…පෙ … දීපිස්‌ස…පෙ … අච්‌ඡස්‌ස…පෙ … තරච්‌ඡස්‌ස…පෙ … මහිංසස්‌ස…පෙ … ගවයස්‌ස…පෙ … අග්‌ගිස්‌ස…පෙ … උදකස්‌ස…පෙ … ඛාණුකස්‌ස…පෙ … කණ්‌ටකස්‌ස භායති යො ච සත්‌තියා භායති සො මරණස්‌ස භායන්‌තො සත්‌තියා භායති මරණස්‌සෙව සො මහාරාජ සරසසභාවතෙජො තස්‌ස සරසසභාවතෙජෙන සකිලෙසා සත්‌තා මරණස්‌ස තසන්‌ති භායන්‌ති මුච්‌චිතුකාමාපි මහාරාජ නෙරයිකා සත්‌තා මරණස්‌ස තසන්‌ති භායන්‌ති>
      text <ඉධ මහාරාජ පුරිසස්‌ස කායෙ මෙදො ගණ්‌ඨි උප්‌පජ්‌ජෙය්‍ය සො තෙන රොගෙන දුක්‌ඛිතො උපද්‌දවා පරිමුච්‌චිතුකාමො භිසක්‌කං සල්‌ලකත්‌තං ආමන්‌තාපෙය්‍ය තස්‌ස වචනං සො භිසක්‌කො සල්‌ලකත්‌තො සම්‌පටිච්‌ඡිත්‌වා තස්‌ස රොගස්‌ස උද්‌ධරණාය උපකරණං උපට්‌ඨාපෙය්‍ය සත්‌ථකං තිඛිණං කරෙය්‍ය යමකසලාකා අග්‌ගිම්‌හි පක්‌ඛිපෙය්‍ය ඛාරලවණං නිසදාය පිසාපෙය්‍ය අපි නු ඛො මහාරාජ තස්‌ස ආතුරස්‌ස තිඛිණසත්‌ථකච්‌ඡෙදනෙන යමකසලාකාදහනෙන ඛාරලොණප්‌පවෙසනෙන තාසො උප්‌පජ්‌ජෙය්‍යාති ආම භන්‌තෙති ඉති මහාරාජ තස්‌ස ආතුරස්‌ස රොගා මුච්‌චිතුකාමස්‌සාපි වෙදනාභයා සන්‌තාසො උප්‌පජ්‌ජති එවමෙව ඛො මහාරාජ නිරයා මුච්‌චිතුකාමානම්‌පි නෙරයිකානං සත්‌තානං මරණභයා සන්‌තාසො උප්‌පජ්‌ජති>
      text <ඉධ මහාරාජ පුරිසො ඉස්‌සරාපරාධිකො බද්‌ධො සඞ්‌ඛලිකබන්‌ධනෙන ගබ්‌භෙ පක්‌ඛිත්‌තො පරිමුච්‌චිතුකාමො අස්‌ස තමෙනං සො ඉස්‌සරො මොචෙතුකාමො පක්‌කොසාපෙය්‍ය අපි නු ඛො මහාරාජ තස්‌ස ඉස්‌සරාපරාධිකස්‌ස පුරිසස්‌ස කතදොසො අහන්‌ති ජානන්‌තස්‌ස ඉස්‌සරදස්‌සනෙන සන්‌තාසො උප්‌පජ්‌ජෙය්‍යාති ආම භන්‌තෙති ඉති මහාරාජ තස්‌ස ඉස්‌සරාපරාධිකස්‌ස පුරිසස්‌ස පරිමුච්‌චිතුකාමාස්‌සාපි ඉස්‌සරභයා සන්‌තාසො උප්‌පජ්‌ජති එවමෙව ඛො මහාරාජ නිරයා මුච්‌චිතුකාමානම්‌පි නෙරයිකානං සත්‌තානං මරණභයා සන්‌තාසො උප්‌පජ්‌ජතීති>
      text <අපරම්‌පි භන්‌තෙ උත්‌තරිං කාරණං බ්‍රූහි යෙනාහං කාරණෙන ඔකප්‌පෙය්‍යන්‌ති ඉධ මහාරාජ පුරිසො දට්‌ඨවිසෙන ආසීවිසෙන දට්‌ඨො භවෙය්‍ය සො තෙන විසවිකාරෙන පතෙය්‍ය උප්‌පතෙය්‍ය වට්‌ටෙය්‍ය පවට්‌ටෙය්‍ය අථඤ්‌ඤතරො පුරිසො බලවන්‌තෙන මන්‌තපදෙන තං දට්‌ඨවිසං ආසීවිසං ආනෙත්‌වා තං දට්‌ඨවිසං පච්‌චාචමාපෙය්‍ය අපි නු ඛො මහාරාජ තස්‌ස විසගතස්‌ස පුරිසස්‌ස තස්‌මිං දට්‌ඨවිසෙ සප්‌පෙ සොත්‌ථිහෙතු උපගච්‌ඡන්‌තෙ සන්‌තාසො උප්‌පජ්‌ජෙය්‍යාති ආම භන්‌තෙති ඉති මහාරාජ තථාරූපෙ අහිම්‌හි සොත්‌ථිහෙතුපි උපගච්‌ඡන්‌තෙ තස්‌ස සන්‌තාසො උප්‌පජ්‌ජති එවමෙව ඛො මහාරාජ නිරයා මුච්‌චිතුකාමානම්‌පි නෙරයිකානං සන්‌තානං මරණභයා සන්‌තාසො උප්‌පජ්‌ජති අනිට්‌ඨං මහාරාජ සබ්‌බසත්‌තානං මරණං තස්‌මා නෙරයිකා සත්‌තා නිරයා පරිමුච්‌චිතුකාමාපි මච්‌චුනො භායන්‌තීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <මච්‌චුභායනාභායනපඤ්‌හො තතියො>
    text <මච්‌චුපාසමුත්‌තිපඤ්‌හො>
      text <4>, <භන්‌තෙ නාගසෙන භාසිතම්‌පෙතං භගවතා>
      text <පුන භගවතා පරිත්‌තා ච උද්‌දිට්‌ඨා සෙය්‍යථිදං රතනසුත්‌තං මෙත්‌තසුත්‌තං ඛන්‌ධපරිත්‌තං මොරපරිත්‌තං ධජග්‌ගපරිත්‌තං ආටානාටියපරිත්‌තං අඞ්‌ගුලිමාලපරිත්‌තං යදි භන්‌තෙ නාගසෙන ආකාසගතොපි සමුද්‌දමජ්‌ඣගතොපි පාසාදකුටිලෙණගුහාපබ්‌භාරදරිබිලගිරි විවරපබ්‌බතන්‌තරගතොපි න මුච්‌චති මච්‌චුපාසා තෙන හි පරිත්‌තකම්‌මං මිච්‌ඡා යදි පරිත්‌තකරණෙන මච්‌චුපාසා පරිමුත්‌ති භවති තෙන හි න අන්‌තලික්‌ඛෙ…පෙ … මච්‌චුපාසාති තම්‌පි වචනං මිච්‌ඡා අයම්‌පි උභතො කොටිකො පඤ්‌හො ගණ්‌ඨිතොපි ගණ්‌ඨිතරො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා න අන්‌තලික්‌ඛෙ…පෙ … මච්‌චුපාසාති පරිත්‌තා ච භගවතා උද්‌දිට්‌ඨා තඤ්‌ච පන සාවසෙසායුකස්‌ස වයසම්‌පන්‌නස්‌ස අපෙතකම්‌මාවරණස්‌ස නත්‌ථි මහාරාජ ඛීණායුකස්‌ස ඨිතියා කිරියා වා උපක්‌කමො වා>
      text <යථා මහාරාජ මතස්‌ස රුක්‌ඛස්‌ස සුක්‌ඛස්‌ස කොළාපස්‌ස නිස්‌නෙහස්‌ස උපරුද්‌ධජීවිතස්‌ස ගතායුසඞ්‌ඛාරස්‌ස කුම්‌භසහස්‌සෙනපි උදකෙ ආකිරන්‌තෙ අල්‌ලත්‌තං වා පල්‌ලවිතහරිතභාවො වා න භවෙය්‍ය එවමෙව ඛො මහාරාජ භෙසජ්‌ජපරිත්‌තකම්‌මෙන නත්‌ථි ඛීණායුකස්‌ස ඨිතියා කිරියා වා උපක්‌කමො වා යානි තානි මහාරාජ මහියා ඔසධානි භෙසජ්‌ජානි තානිපි ඛීණායුකස්‌ස අකිච්‌චකරානි භවන්‌ති සාවසෙසායුකං මහාරාජ වයසම්‌පන්‌නං අපෙතකම්‌මාවරණං පරිත්‌තං රක්‌ඛති ගොපෙති තස්‌සත්‌ථාය භගවතා පරිත්‌තා උද්‌දිට්‌ඨා>
      text <යථා මහාරාජ කස්‌සකො පරිපක්‌කෙ ධඤ්‌ඤෙ මතෙ සස්‌සනාළෙ උදකප්‌පවෙසනං වාරෙය්‍ය යං පන සස්‌සං තරුණං මෙඝසන්‌නිභං වයසම්‌පන්‌නං තං උදකවඩ්‌ඪියා වඩ්‌ඪති එවමෙව ඛො මහාරාජ ඛීණායුකස්‌ස භෙසජ්‌ජපරිත්‌තකිරියා ඨපිතා පටික්‌ඛිත්‌තා යෙ පන තෙ මනුස්‌සා සාවසෙසායුකා වයසම්‌පන්‌නා තෙසං අත්‌ථාය පරිත්‌තභෙසජ්‌ජානි භණිතානි තෙ පරිත්‌තභෙසජ්‌ජෙහි වඩ්‌ඪන්‌තීති>
      text <යදි භන්‌තෙ නාගසෙන ඛීණායුකො මරති සාවසෙසායුකො ජීවති තෙන හි පරිත්‌තභෙසජ්‌ජානි නිරත්‌ථකානි හොන්‌තීති දිට්‌ඨපුබ්‌බො පන තයා මහාරාජ කොචි රොගො භෙසජ්‌ජෙහි පටිනිවත්‌තිතොති ආම භන්‌තෙ අනෙකසතානි දිට්‌ඨානීති තෙන හි මහාරාජ පරිත්‌තභෙසජ්‌ජකිරියා නිරත්‌ථකාති යං වචනං තං මිච්‌ඡා භවතීති>
      text <දිස්‌සන්‌ති භන්‌තෙ නාගසෙන වෙජ්‌ජානං උපක්‌කමා භෙසජ්‌ජපානානුලෙපා තෙන තෙසං උපක්‌කමෙන රොගො පටිනිවත්‌තතීති පරිත්‌තානම්‌පි මහාරාජ පවත්‌තීයමානානං සද්‌දො සුය්‍යති ජිව්‌හා සුක්‌ඛති හදයං බ්‍යාවට්‌ටති කණ්‌ඨො ආතුරති තෙන තෙසං පවත්‌තෙන සබ්‌බෙ බ්‍යාධයො වූපසමන්‌ති සබ්‌බා ඊතියො අපගච්‌ඡන්‌තීති>
      text <දිට්‌ඨපුබ්‌බො පන තයා මහාරාජ කොචි අහිනා දට්‌ඨො මන්‌තපදෙන විසං පාතීයමානො විසං චික්‌ඛස්‌සන්‌තො උද්‌ධමධො ආචමයමානොති ආම භන්‌තෙ අජ්‌ජෙතරහිපි තං ලොකෙ වත්‌තතීති තෙන හි මහාරාජ පරිත්‌තභෙසජ්‌ජකිරියා නිරත්‌ථකාති යං වචනං තං මිච්‌ඡා භවති කතපරිත්‌තඤ්‌හි මහාරාජ පුරිසං ඩංසිතුකාමො අහි න ඩංසති විවටං මුඛං පිදහති චොරානං උක්‌ඛිත්‌තලගුළම්‌පි න සම්‌භවති තෙ ලගුළං මුඤ්‌චිත්‌වා පෙමං කරොන්‌ති කුපිතොපි හත්‌ථිනාගො සමාගන්‌ත්‌වා උපරමති පජ්‌ජලිතමහාඅග්‌ගික්‌ඛන්‌ධොපි උපගන්‌ත්‌වා නිබ්‌බායති විසං හලාහලම්‌පි ඛායිතං අගදං සම්‌පජ්‌ජති ආහාරත්‌ථං වා ඵරති වධකා හන්‌තුකාමා උපගන්‌ත්‌වා දාසභූතා සම්‌පජ්‌ජන්‌ති අක්‌කන්‌තොපි පාසො න සංවරති>
      text <සුතපුබ්‌බං පන තයා මහාරාජ මොරස්‌ස කතපරිත්‌තස්‌ස සත්‌තවස්‌සසතානි ලුද්‌දකො නාසක්‌ඛි පාසං උපනෙතුං අකතපරිත්‌තස්‌ස තං යෙව දිවසං පාසං උපනෙසීති ආම භන්‌තෙ සුය්‍යති අබ්‌භුග්‌ගතො සො සද්‌දො සදෙවකෙ ලොකෙති තෙන හි මහාරාජ පරිත්‌තභෙසජ්‌ජකිරියා නිරත්‌ථකාති යං වචනං තං මිච්‌ඡා භවති>
      text <සුතපුබ්‌බං පන තයා මහාරාජ දානවො භරියං පරිරක්‌ඛන්‌තො සමුග්‌ගෙ පක්‌ඛිපිත්‌වා ගිලිත්‌වා කුච්‌ඡිනා පරිහරති අථෙකො විජ්‌ජාධරො තස්‌ස දානවස්‌ස මුඛෙන පවිසිත්‌වා තාය සද්‌ධිං අභිරමති යදා සො දානවො අඤ්‌ඤාසි අථ සමුග්‌ගං වමිත්‌වා විවරි සහ සමුග්‌ගෙ විවටෙ විජ්‌ජාධරො යථාකාමං පක්‌කාමීති ආම භන්‌තෙ සුය්‍යති අබ්‌භුග්‌ගතො සොපි සද්‌දො සදෙවකෙ ලොකෙති නනු සො මහාරාජ විජ්‌ජාධරො පරිත්‌තබලෙන ගහණා මුත්‌තොති ආම භන්‌තෙති තෙන හි මහාරාජ අත්‌ථි පරිත්‌තබලං>
      text <සුතපුබ්‌බං පන තයා මහාරාජ අපරොපි විජ්‌ජාධරො බාරාණසිරඤ්‌ඤො අන්‌තෙපුරෙ මහෙසියා සද්‌ධිං සම්‌පදුට්‌ඨො ගහණප්‌පත්‌තො සමානො ඛණෙන අදස්‌සනං ගතො මන්‌තබලෙනාති ආම භන්‌තෙ සුය්‍යතීති නනු සො මහාරාජ විජ්‌ජාධරො පරිත්‌තබලෙන ගහණා මුත්‌තොති ආම භන්‌තෙති තෙන හි මහාරාජ අත්‌ථි පරිත්‌තබලන්‌ති>
      text <භන්‌තෙ නාගසෙන කිං සබ්‌බෙ යෙව පරිත්‌තං රක්‌ඛතීති එකච්‌චෙ මහාරාජ රක්‌ඛති එකච්‌චෙ න රක්‌ඛතීති තෙන හි භන්‌තෙ නාගසෙන පරිත්‌තං න සබ්‌බත්‌ථිකන්‌ති අපි නු ඛො මහාරාජ භොජනං සබ්‌බෙසං ජීවිතං රක්‌ඛතීති එකච්‌චෙ භන්‌තෙ රක්‌ඛති එකච්‌චෙ න රක්‌ඛතීති කිං කාරණාති යතො භන්‌තෙ එකච්‌චෙ තං යෙව භොජනං අතිභුඤ්‌ජිත්‌වා විසූචිකාය මරන්‌තීති තෙන හි මහාරාජ භොජනං න සබ්‌බෙසං ජීවිතං රක්‌ඛතීති ද්‌වීහි භන්‌තෙ නාගසෙන කාරණෙහි භොජනං ජීවිතං හරති අතිභුත්‌තෙන වා උස්‌මාදුබ්‌බලතාය වා ආයුදදං භන්‌තෙ නාගසෙන භොජනං දුරුපචාරෙන ජීවිතං හරතීති එවමෙව ඛො මහාරාජ පරිත්‌තං එකච්‌චෙ රක්‌ඛති එකච්‌චෙ න රක්‌ඛති>
      text <තීහි මහාරාජ කාරණෙහි පරිත්‌තං න රක්‌ඛති කම්‌මාවරණෙන කිලෙසාවරණෙන අසද්‌දහනතාය සත්‌තානුරක්‌ඛණං මහාරාජ පරිත්‌තං අත්‌තනා කතෙන ආරක්‌ඛං ජහති යථා මහාරාජ මාතා පුත්‌තං කුච්‌ඡිගතං පොසෙති හිතෙන උපචාරෙන ජනෙති ජනයිත්‌වා අසුචිමලසිඞ්‌ඝාණිකමපනෙත්‌වා උත්‌තමවරසුගන්‌ධං උපලිම්‌පති සො අපරෙන සමයෙන පරෙසං පුත්‌තෙ අක්‌කොසන්‌තෙ වා පහරන්‌තෙ වා පහාරං දෙති තෙ තස්‌ස කුජ්‌ඣිත්‌වා පරිසාය ආකඩ්‌ඪිත්‌වා තං ගහෙත්‌වා සාමිනො උපනෙන්‌ති යදි පන තස්‌සා පුත්‌තො අපරද්‌ධො හොති වෙලාතිවත්‌තො අථ නං සාමිනො මනුස්‌සා ආකඩ්‌ඪයමානා දණ්‌ඩමුග්‌ගරජාණුමුට්‌ඨීහි තාළෙන්‌ති පොථෙන්‌ති අපි නු ඛො මහාරාජ තස්‌ස මාතා ලභති ආකඩ්‌ඪනපරිකඩ්‌ඪනං ගාහං සාමිනො උපනයනං කාතුන්‌ති න හි භන්‌තෙති කෙන කාරණෙන මහාරාජාති අත්‌තනො භන්‌තෙ අපරාධෙනාති එවමෙව ඛො මහාරාජ සත්‌තානං ආරක්‌ඛං පරිත්‌තං අත්‌තනො අපරාධෙන වඤ්‌ඣං කරොතීති සාධු භන්‌තෙ නාගසෙන සුවිනිච්‌ඡිතො පඤ්‌හො ගහනං අගහනං කතං අන්‌ධකාරො ආලොකො කතො විනිවෙඨිතං දිට්‌ඨිජාලං ත්‌වං ගණිවරපවරමාසජ්‌ජාති>
      stand <මච්‌චුපාසමුත්‌තිපඤ්‌හො චතුත්‌ථො>
    text <බුද්‌ධලාභන්‌තරායපඤ්‌හො>
      text <5>, <භන්‌තෙ නාගසෙන තුම්‌හෙ භණථ ලාභී තථාගතො චීවරපිණ්‌ඩපාතසෙනාසනගිලානප්‌පච්‌චයභෙසජ්‌ජපරික්‌ඛාරානන්‌ති පුන ච තථාගතො පඤ්‌චසාලං බ්‍රාහ්‌මණගාමං පිණ්‌ඩාය පවිසිත්‌වා කිඤ්‌චිදෙව අලභිත්‌වා යථාධොතෙන පත්‌තෙන නික්‌ඛන්‌තොති යදි භන්‌තෙ නාගසෙන තථාගතො ලාභී චීවරපිණ්‌ඩපාතසෙනාසනගිලානප්‌පච්‌චයභෙසජ්‌ජපරික්‌ඛාරානං තෙන හි පඤ්‌චසාලං බ්‍රාහ්‌මණගාමං පිණ්‌ඩාය පවිසිත්‌වා කිඤ්‌චිදෙව අලභිත්‌වා යථාධොතෙන පත්‌තෙන නික්‌ඛන්‌තොති යං වචනං තං මිච්‌ඡා යදි පඤ්‌චසාලං බ්‍රාහ්‌මණගාමං පිණ්‌ඩාය පවිසිත්‌වා කිඤ්‌චිදෙව අලභිත්‌වා යථාධොතෙන පත්‌තෙන නික්‌ඛන්‌තො තෙන හි ලාභී තථාගතො චීවරපිණ්‌ඩපාතසෙනාසනගිලානප්‌පච්‌චයභෙසජ්‌ජපරික්‌ඛාරානන්‌ති තම්‌පි වචනං මිච්‌ඡා අයම්‌පි උභතො කොටිකො පඤ්‌හො සුමහන්‌තො දුන්‌නිබ්‌බෙඨො තවානුප්‌පත්‌තො සො තයා නිබ්‌බාහිතබ්‌බොති>
      text <ලාභී මහාරාජ තථාගතො චීවරපිණ්‌ඩපාතසෙනාසනගිලානප්‌පච්‌චයභෙසජ්‌ජපරික්‌ඛාරානං පඤ්‌චසාලඤ්‌ච බ්‍රාහ්‌මණගාමං පිණ්‌ඩාය පවිසිත්‌වා කිඤ්‌චිදෙව අලභිත්‌වා යථාධොතෙන පත්‌තෙන නික්‌ඛන්‌තො තඤ්‌ච පන මාරස්‌ස පාපිමතො කාරණාති තෙන හි භන්‌තෙ නාගසෙන භගවතො ගණනපථං වීතිවත්‌තකප්‌පෙ අභිසඞ්‌ඛතං කුසලං කින්‌ති නිට්‌ඨිතං අධුනුට්‌ඨිතෙන මාරෙන පාපිමතා තස්‌ස කුසලස්‌ස බලවෙගං කින්‌ති පිහිතං තෙන හි භන්‌තෙ නාගසෙන තස්‌මිං වත්‌ථුස්‌මිං ද්‌වීසු ඨානෙසු උපවාදො ආගච්‌ඡති කුසලතොපි අකුසලං බලවතරං හොති බුද්‌ධබලතොපි මාරබලං බලවතරං හොතීති තෙන හි රුක්‌ඛස්‌ස මූලතොපි අග්‌ගං භාරතරං හොති ගුණසම්‌පරිකිණ්‌ණතොපි පාපියං බලවතරං හොතීති න මහාරාජ තාවතකෙන කුසලතොපි අකුසලං බලවතරං නාම හොති න බුද්‌ධබලතොපි මාරබලං බලවතරං නාම හොති අපි චෙත්‌ථ කාරණං ඉච්‌ඡිතබ්‌බං>
      text <යථා මහාරාජ පුරිසො රඤ්‌ඤො චක්‌කවත්‌තිස්‌ස මධුං වා මධුපිණ්‌ඩිකං වා අඤ්‌ඤං වා උපායනං අභිහරෙය්‍ය තමෙනං රඤ්‌ඤො ද්‌වාරපාලො එවං වදෙය්‍ය අකාලො භො අයං රඤ්‌ඤො දස්‌සනාය තෙන හි භො තව උපායනං ගහෙත්‌වා සීඝසීඝං පටිනිවත්‌ත පුරෙ තව රාජා දණ්‌ඩං ධාරෙස්‌සතීති තතො සො පුරිසො දණ්‌ඩභයා තසිතො උබ්‌බිග්‌ගො තං උපායනං ආදාය සීඝසීඝං පටිනිවත්‌තෙය්‍ය අපි නු ඛො සො මහාරාජ රාජා චක්‌කවත්‌තී තාවතකෙන උපායනවිකලමත්‌තකෙන ද්‌වාරපාලතො දුබ්‌බලතරො නාම හොති අඤ්‌ඤං වා පන කිඤ්‌චි උපායනං න ලභෙය්‍යාති න හි භන්‌තෙ ඉස්‌සාපකතො සො භන්‌තෙ ද්‌වාරපාලො උපායනං නිවාරෙසි අඤ්‌ඤෙන පන ද්‌වාරෙන සතසහස්‌සගුණම්‌පි රඤ්‌ඤො උපායනං උපෙතීති එවමෙව ඛො මහාරාජ ඉස්‌සාපකතො මාරො පාපිමා පඤ්‌චසාලකෙ බ්‍රාහ්‌මණගහපතිකෙ අන්‌වාවිසි අඤ්‌ඤානි පන අනෙකානි දෙවතාසතසහස්‌සානි අමතං දිබ්‌බං ඔජං ගහෙත්‌වා උපගතානි භගවතො කායෙ ඔජං ඔදහිස්‌සාමාති භගවන්‌තං නමස්‌සමානානි පඤ්‌ජලිකානි ඨිතානීති>
      text <හොතු භන්‌තෙ නාගසෙන සුලභා භගවතො චත්‌තාරො පච්‌චයා ලොකෙ උත්‌තමපුරිසස්‌ස යාචිතොව භගවා දෙවමනුස්‌සොහි චත්‌තාරො පච්‌චයෙ පරිභුඤ්‌ජති අපි ච ඛො පන මාරස්‌ස යො අධිප්‌පායො සො තාවතකෙන සිද්‌ධො යං සො භගවතො භොජනස්‌ස අන්‌තරායමකාසි එත්‌ථ මෙ භන්‌තෙ කඞ්‌ඛා න ඡිජ්‌ජති විමතිජාතොහං තත්‌ථ සංසයපක්‌ඛන්‌දො න මෙ තත්‌ථ මානසං පක්‌ඛන්‌දති යං තථාගතස්‌ස අරහතො සම්‌මාසම්‌බුද්‌ධස්‌ස සදෙවකෙ ලොකෙ අග්‌ගපුග්‌ගලවරස්‌ස කුසලවරපුඤ්‌ඤසම්‌භවස්‌ස අසමසමස්‌ස අනුපමස්‌ස අප්‌පටිසමස්‌ස ඡවකං ලාමකං පරිත්‌තං පාපං අනරියං විපන්‌නං මාරො ලාභන්‌තරායමකාසීති>
      text <චත්‌තාරො ඛො මහාරාජ අන්‌තරායා අදිට්‌ඨන්‌තරායො උද්‌දිස්‌ස කතන්‌තරායො උපක්‌ඛටන්‌තරායො පරිභොගන්‌තරායොති තත්‌ථ කතමො අදිට්‌ඨන්‌තරායො අනොදිස්‌ස අදස්‌සනෙන අනභිසඞ්‌ඛතං කොචි අන්‌තරායං කරොති කිං පරස්‌ස දින්‌නෙනාති අයං අදිට්‌ඨන්‌තරායො නාම>
      text <කතමො උද්‌දිස්‌ස කතන්‌තරායො ඉධෙකච්‌චං පුග්‌ගලං උපදිසිත්‌වා උද්‌දිස්‌ස භොජනං පටියත්‌තං හොති තං කොචි අන්‌තරායං කරොති අයං උද්‌දිස්‌ස කතන්‌තරායො නාම>
      text <කතමො උපක්‌ඛටන්‌තරායො ඉධ යං කිඤ්‌චි උපක්‌ඛටං හොති අප්‌පටිග්‌ගහිතං තත්‌ථ කොචි අන්‌තරායං කරොති අයං උපක්‌ඛටන්‌තරායො නාම>
      text <කතමො පරිභොගන්‌තරායො ඉධ යං කිඤ්‌චි පරිභොගං තත්‌ථ කොචි අන්‌තරායං කරොති අයං පරිභොගන්‌තරායො නාම ඉමෙ ඛො මහාරාජ චත්‌තාරො අන්‌තරායා>
      text <යං පන මාරො පාපිමා පඤ්‌චසාලකෙ බ්‍රාහ්‌මණගහපතිකෙ අන්‌වාවිසි තං නෙව භගවතො පරිභොගං න උපක්‌ඛටං න උද්‌දිස්‌සකතං අනාගතං අසම්‌පත්‌තං අදස්‌සනෙන අන්‌තරායං කතං තං පන නෙකස්‌ස භගවතො යෙව අථ ඛො යෙ තෙ තෙන සමයෙන නික්‌ඛන්‌තා අබ්‌භාගතා සබ්‌බෙපි තෙ තං දිවසං භොජනං න ලභිංසු නාහං තං මහාරාජ පස්‌සාමි සදෙවකෙ ලොකෙ සමාරකෙ සබ්‍රහ්‌මකෙ සස්‌සමණබ්‍රාහ්‌මණියා පජාය සදෙවමනුස්‌සාය යො තස්‌ස භගවතො උද්‌දිස්‌ස කතං උපක්‌ඛටං පරිභොගං අන්‌තරායං කරෙය්‍ය සචෙ කොචි ඉස්‌සාය උද්‌දිස්‌ස කතං උපක්‌ඛටං පරිභොගං අන්‌තරායං කරෙය්‍ය ඵලෙය්‍ය තස්‌ස මුද්‌ධා සතධා වා සහස්‌සධා වා>
      text <චත්‌තාරොමෙ මහාරාජ තථාගතස්‌ස කෙනචි අනාවරණීයා ගුණා කතමෙ චත්‌තාරො ලාභො මහාරාජ භගවතො උද්‌දිස්‌ස කතො උපක්‌ඛටො න සක්‌කා කෙනචි අන්‌තරායං කාතුං සරීරානුගතා මහාරාජ භගවතො බ්‍යාමප්‌පභා න සක්‌කා කෙනචි අන්‌තරායං කාතුං සබ්‌බඤ්‌ඤුතං මහාරාජ භගවතො ඤාණරතනං න සක්‌කා කෙනචි අන්‌තරායං කාතුං ජීවිතං මහාරාජ භගවතො න සක්‌කා කෙනචි අන්‌තරායං කාතුං ඉමෙ ඛො මහාරාජ චත්‌තාරො තථාගතස්‌ස කෙනචි අනාවරණීයා ගුණා සබ්‌බෙපෙතෙ මහාරාජ ගුණා එකරසා අරොගා අකුප්‌පා අපරූපක්‌කමා අඵුසානි කිරියානි අදස්‌සනෙන මහාරාජ මාරො පාපිමා නිලීයිත්‌වා පඤ්‌චසාලකෙ බ්‍රාහ්‌මණගහපතිකෙ අන්‌වාවිසි>
      text <යථා මහාරාජ රඤ්‌ඤො පච්‌චන්‌තෙ දෙසෙ විසමෙ අදස්‌සනෙන නිලීයිත්‌වා චොරා පන්‌ථං දූසෙන්‌ති යදි පන රාජා තෙ චොරෙ පස්‌සෙය්‍ය අපි නු ඛො තෙ චොරා සොත්‌ථිං ලභෙය්‍යුන්‌ති න හි භන්‌තෙ ඵරසුනා ඵාලාපෙය්‍ය සතධා වා සහස්‌සධා වාති එවමෙව ඛො මහාරාජ අදස්‌සනෙන මාරො පාපිමා නිලීයිත්‌වා පඤ්‌චසාලකෙ බ්‍රාහ්‌මණගහපතිකෙ අන්‌වාවිසි>
      text <යථා වා පන මහාරාජ ඉත්‌ථී සපතිකා අදස්‌සනෙන නිලීයිත්‌වා පරපුරිසං සෙවති එවමෙව ඛො මහාරාජ අදස්‌සනෙන මාරො පාපිමා නිලීයිත්‌වා පඤ්‌චසාලකෙ බ්‍රාහ්‌මණගහපතිකෙ අන්‌වාවිසි යදි මහාරාජ ඉත්‌ථී සාමිකස්‌ස සම්‌මුඛා පරපුරිසං සෙවති අපි නු ඛො සා ඉත්‌ථී සොත්‌ථිං ලභෙය්‍යාති න හි භන්‌තෙ හනෙය්‍යාපි තං භන්‌තෙ සාමිකො වධෙය්‍යාපි බන්‌ධෙය්‍යාපි දාසිත්‌තං වා උපනෙය්‍යාති එවමෙව ඛො මහාරාජ අදස්‌සනෙන මාරො පාපිමා නිලීයිත්‌වා පඤ්‌චසාලකෙ බ්‍රාහ්‌මණගහපතිකෙ අන්‌වාවිසි යදි මහාරාජ මාරො පාපිමා භගවතො උද්‌දිස්‌ස කතං උපක්‌ඛටං පරිභොගං අන්‌තරායං කරෙය්‍ය ඵලෙය්‍ය තස්‌ස මුද්‌ධා සතධා වා සහස්‌සධා වාති එවමෙතං භන්‌තෙ නාගසෙන චොරිකාය කතං මාරෙන පාපිමතා නිලීයිත්‌වා මාරො පාපිමා පඤ්‌චසාලකෙ බ්‍රාහ්‌මණගහපතිකෙ අන්‌වාවිසි සචෙ සො භන්‌තෙ මාරො පාපිමා භගවතො උද්‌දිස්‌ස කතං උපක්‌ඛටං පරිභොගං අන්‌තරායං කරෙය්‍ය මුද්‌ධා වාස්‌ස ඵලෙය්‍ය සතධා වා සහස්‌සධා වා කායො වාස්‌ස භුසමුට්‌ඨි විය විකිරෙය්‍ය සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <බුද්‌ධලාභන්‌තරායපඤ්‌හො පඤ්‌චමො>
    text <අපුඤ්‌ඤපඤ්‌හො>
      text <6>, <භන්‌තෙ නාගසෙන තුම්‌හෙ භණථ යො අජානන්‌තො පාණාතිපාතං කරොති සො බලවතරං අපුඤ්‌ඤං පසවතීති පුන ච භගවතා විනයපඤ්‌ඤත්‌තියා භණිතං අනාපත්‌ති අජානන්‌තස්‌සාති යදි භන්‌තෙ නාගසෙන අජානිත්‌වා පාණාතිපාතං කරොන්‌තො බලවතරං අපුඤ්‌ඤං පසවති තෙන හි අනාපත්‌ති අජානන්‌තස්‌සාති යං වචනං තං මිච්‌ඡා යදි අනාපත්‌ති අජානන්‌තස්‌ස තෙන හි අජානිත්‌වා පාණාතිපාතං කරොන්‌තො බලවතරං අපුඤ්‌ඤං පසවතීති තම්‌පි වචනං මිච්‌ඡා අයම්‌පි උභතො කොටිකො පඤ්‌හො දුරුත්‌තරො දුරතික්‌කමො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා යො අජානන්‌තො පාණාතිපාතං කරොති සො බලවතරං අපුඤ්‌ඤං පසවතීති පුන ච විනයපඤ්‌ඤත්‌තියා භගවතා භණිතං අනාපත්‌ති අජානන්‌තස්‌සාති තත්‌ථ අත්‌ථන්‌තරං අත්‌ථි කතමං අත්‌ථන්‌තරං අත්‌ථි මහාරාජ ආපත්‌ති සඤ්‌ඤාවිමොක්‌ඛා අත්‌ථි ආපත්‌ති නොසඤ්‌ඤාවිමොක්‌ඛා යායං මහාරාජ ආපත්‌ති සඤ්‌ඤාවිමොක්‌ඛා තං ආපත්‌තිං ආරබ්‌භ භගවතා භණිතං අනාපත්‌ති අජානන්‌තස්‌සාති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <අපුඤ්‌ඤපඤ්‌හො ඡට්‌ඨො>
    text <භික්‌ඛුසඞ්‌ඝපරිහරණපඤ්‌හො>
      text <7>, <භන්‌තෙ නාගසෙන භාසිතම්‌පෙතං භගවතා තථාගතස්‌ස ඛො ආනන්‌ද න එවං හොති අහං භික්‌ඛුසඞ්‌ඝං පරිහරිස්‌සාමීති වා මමුද්‌දෙසිකො භික්‌ඛුසඞ්‌ඝොති වාති පුන ච මෙත්‌තෙය්‍යස්‌ස භගවතො සභාවගුණං පරිදීපයමානෙන භගවතා එවං භණිතං සො අනෙකසහස්‌සං භික්‌ඛුසඞ්‌ඝං පරිහරිස්‌සති සෙය්‍යථාපි අහං එතරහි අනෙකසතං භික්‌ඛුසඞ්‌ඝං පරිහරාමීති යදි භන්‌තෙ නාගසෙන භගවතා භණිතං තථාගතස්‌ස ඛො ආනන්‌ද න එවං හොති අහං භික්‌ඛුසඞ්‌ඝං පරිහරිස්‌සාමීති වා මමුද්‌දෙසිකො භික්‌ඛුසඞ්‌ඝොති වාති තෙන හි අනෙකසතං භික්‌ඛුසඞ්‌ඝං පරිහරාමීති යං වචනං තං මිච්‌ඡා යදි තථාගතෙන භණිතං සො අනෙකසහස්‌සං භික්‌ඛුසඞ්‌ඝං පරිහරිස්‌සති සෙය්‍යථාපි අහං එතරහි අනෙකසතං භික්‌ඛුසඞ්‌ඝං පරිහරාමීති තෙන හි තථාගතස්‌ස ඛො ආනන්‌ද න එවං හොති අහං භික්‌ඛුසඞ්‌ඝං පරිහරිස්‌සාමීති වා මමුද්‌දෙසිකො භික්‌ඛුසඞ්‌ඝොති වාති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා තථාගතස්‌ස ඛො ආනන්‌ද න එවං හොති අහං භික්‌ඛුසඞ්‌ඝං පරිහරිස්‌සාමීති වා මමුද්‌දෙසිකො භික්‌ඛුසඞ්‌ඝොති වාති පුන ච මෙත්‌තෙය්‍යස්‌සාපි භගවතො සභාවගුණං පරිදීපයමානෙන භගවතා භණිතං සො අනෙකසහස්‌සං භික්‌ඛුසඞ්‌ඝං පරිහරිස්‌සති සෙය්‍යථාපි අහං එතරහි අනෙකසතං භික්‌ඛුසඞ්‌ඝං පරිහරාමීති එතස්‌මිඤ්‌ච මහාරාජ පඤ්‌හෙ එකො අත්‌ථො සාවසෙසො එකො අත්‌ථො නිරවසෙසො න මහාරාජ තථාගතො පරිසාය අනුගාමිකො පරිසා පන තථාගතස්‌ස අනුගාමිකා සම්‌මුති මහාරාජ එසා අහන්‌ති මමාති න පරමත්‌ථො එසො විගතං මහාරාජ තථාගතස්‌ස පෙමං විගතො සිනෙහො මය්‌හන්‌තිපි තථාගතස්‌ස ගහණං නත්‌ථි උපාදාය පන අවස්‌සයො හොති>
      text <යථා මහාරාජ පථවී භූමට්‌ඨානං සත්‌තානං පතිට්‌ඨා හොති උපස්‌සයං පථවිට්‌ඨා චෙතෙ සත්‌තා න ච මහාපථවියා මය්‌හෙතෙති අපෙක්‌ඛා හොති එවමෙව ඛො මහාරාජ තථාගතො සබ්‌බසත්‌තානං පතිට්‌ඨා හොති උපස්‌සයං තථාගතට්‌ඨා චෙතෙ සත්‌තා න ච තථාගතස්‌ස මය්‌හෙතෙති අපෙක්‌ඛා හොති යථා වා පන මහාරාජ මහතිමහාමෙඝො අභිවස්‌සන්‌තො තිණරුක්‌ඛපසුමනුස්‌සානං වුඩ්‌ඪිං දෙති සන්‌තතිං අනුපාලෙති වුට්‌ඨූපජීවිනො චෙතෙ සත්‌තා සබ්‌බෙ න ච මහාමෙඝස්‌ස මය්‌හෙතෙති අපෙක්‌ඛා හොති එවමෙව ඛො මහාරාජ තථාගතො සබ්‌බසත්‌තානං කුසලධම්‌මෙ ජනෙති අනුපාලෙති සත්‌ථූපජීවිනො චෙතෙ සත්‌තා සබ්‌බෙ න ච තථාගතස්‌ස මය්‌හෙතෙති අපෙක්‌ඛා හොති තං කිස්‌ස හෙතු අත්‌තානුදිට්‌ඨියා පහීනත්‌තාති>
      text <සාධු භන්‌තෙ නාගසෙන සුනිබ්‌බෙඨිතො පඤ්‌හො බහුවිධෙහි කාරණෙහි ගම්‌භීරො උත්‌තානීකතො ගණ්‌ඨි භින්‌නො ගහනං අගහනං කතං අන්‌ධකාරො ආලොකො කතො භග්‌ගා පරවාදා ජිනපුත්‌තානං චක්‌ඛුං උප්‌පාදිතන්‌ති>
      stand <භික්‌ඛුසඞ්‌ඝපරිහරණපඤ්‌හො සත්‌තමො>
    text <අභෙජ්‌ජපරිසපඤ්‌හො>
      text <8>, <භන්‌තෙ නාගසෙන තුම්‌හෙ භණථ තථාගතො අභෙජ්‌ජපරිසොති පුන ච භණථ දෙවදත්‌තෙන එකප්‌පහාරං පඤ්‌ච භික්‌ඛුසතානි භින්‌නානීති යදි භන්‌තෙ නාගසෙන තථාගතො අභෙජ්‌ජපරිසො තෙන හි දෙවදත්‌තෙන එකප්‌පහාරං පඤ්‌ච භික්‌ඛුසතානි භින්‌නානීති යං වචනං තං මිච්‌ඡා යදි දෙවදත්‌තෙන එකප්‌පහාරං පඤ්‌ච භික්‌ඛුසතානි භින්‌නානි තෙන හි තථාගතො අභෙජ්‌ජපරිසොති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො ගම්‌භීරො දුන්‌නිවෙඨියො ගණ්‌ඨිතොපි ගණ්‌ඨිතරො එත්‌ථායං ජනො ආවටො නිවුතො ඔවුතො පිහිතො පරියොනද්‌ධො එත්‌ථ තව ඤාණබලං දස්‌සෙහි පරවාදෙසූති>
      text <අභෙජ්‌ජපරිසො මහාරාජ තථාගතො දෙවදත්‌තෙන ච එකප්‌පහාරං පඤ්‌ච භික්‌ඛුසතානි භින්‌නානි තඤ්‌ච පන භෙදකස්‌ස බලෙන භෙදකෙ විජ්‌ජමානෙ නත්‌ථි මහාරාජ අභෙජ්‌ජං නාම භෙදකෙ සති මාතාපි පුත්‌තෙන භිජ්‌ජති පුත්‌තොපි මාතරා භිජ්‌ජති පිතාපි පුත්‌තෙන භිජ්‌ජති පුත්‌තොපි පිතරා භිජ්‌ජති භාතාපි භගිනියා භිජ්‌ජති භගිනීපි භාතරා භිජ්‌ජති සහායොපි සහායෙන භිජ්‌ජති නාවාපි නානාදාරුසඞ්‌ඝටිතා ඌමිවෙගසම්‌පහාරෙන භිජ්‌ජති රුක්‌ඛොපි මධුකප්‌පසම්‌පන්‌නඵලො අනිලබලවෙගාභිහතො භිජ්‌ජති සුවණ්‌ණම්‌පි ජාතිමන්‌තං ලොහෙන භිජ්‌ජති අපි ච මහාරාජ නෙසො අධිප්‌පායො විඤ්‌ඤූනං නෙසා බුද්‌ධානං අධිමුත්‌ති නෙසො පණ්‌ඩිතානං ඡන්‌දො තථාගතො භෙජ්‌ජපරිසොති අපි චෙත්‌ථ කාරණං අත්‌ථි යෙන කාරණෙන තථාගතො වුච්‌චති අභෙජ්‌ජපරිසොති කතමං එත්‌ථ කාරණං තථාගතස්‌ස මහාරාජ කතෙන අදානෙන වා අප්‌පියවචනෙන වා අනත්‌ථචරියාය වා අසමානත්‌තතාය වා යතො කුතොචි චරියං චරන්‌තස්‌සපි පරිසා භින්‌නාති න සුතපුබ්‌බං තෙන කාරණෙන තථාගතො වුච්‌චති අභෙජ්‌ජපරිසොති තයාපෙතං මහාරාජ ඤාතබ්‌බං අත්‌ථි කිඤ්‌චි නවඞ්‌ගෙ බුද්‌ධවචනෙ සුත්‌තාගතං ඉමිනා නාම කාරණෙන බොධිසත්‌තස්‌ස කතෙන තථාගතස්‌ස පරිසා භින්‌නාති නත්‌ථි භන්‌තෙ නො චෙතං ලොකෙ දිස්‌සති නොපි සුය්‍යති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <අභෙජ්‌ජපරිසපඤ්‌හො අට්‌ඨමො>
      stand <අභෙජ්‌ජවග්‌ගො දුතියො>
      stand <ඉමස්‌මිං වග්‌ගෙ අට්‌ඨ පඤ්‌හා>
  text <පණාමිතවග්‌ගො>
    text <සෙට්‌ඨධම්‌මපඤ්‌හො>
      text <1>, <භන්‌තෙ නාගසෙන භාසිතම්‌පෙතං භගවතා ධම්‌මො හි වාසෙට්‌ඨ සෙට්‌ඨො ජනෙතස්‌මිං දිට්‌ඨෙ චෙව ධම්‌මෙ අභිසම්‌පරායෙ චාති පුන ච උපාසකො ගිහී සොතාපන්‌නො පිහිතාපායො දිට්‌ඨිප්‌පත්‌තො විඤ්‌ඤාතසාසනො භික්‌ඛුං වා සාමණෙරං වා පුථුජ්‌ජනං අභිවාදෙති පච්‌චුට්‌ඨෙතීති යදි භන්‌තෙ නාගසෙන භගවතා භණිතං ධම්‌මො හි වාසෙට්‌ඨ සෙට්‌ඨො ජනෙතස්‌මිං දිට්‌ඨෙ චෙව ධම්‌මෙ අභිසම්‌පරායෙ චාති තෙන හි උපාසකො ගිහී සොතාපන්‌නො පිහිතාපායො දිට්‌ඨිප්‌පත්‌තො විඤ්‌ඤාතසාසනො භික්‌ඛුං වා සාමණෙරං වා පුථුජ්‌ජනං අභිවාදෙති පච්‌චුට්‌ඨෙතීති යං වචනං තං මිච්‌ඡා යදි උපාසකො ගිහී සොතාපන්‌නො පිහිතාපායො දිට්‌ඨිප්‌පත්‌තො විඤ්‌ඤාතසාසනො භික්‌ඛුං වා සාමණෙරං වා පුථුජ්‌ජනං අභිවාදෙති පච්‌චුට්‌ඨෙති තෙන හි ධම්‌මො හි වාසෙට්‌ඨ සෙට්‌ඨො ජනෙතස්‌මිං දිට්‌ඨෙ චෙව ධම්‌මෙ අභිසම්‌පරායෙ චාති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා ධම්‌මො හි වාසෙට්‌ඨ සෙට්‌ඨො ජනෙතස්‌මිං දිට්‌ඨෙ චෙව ධම්‌මෙ අභිසම්‌පරායෙ චාති උපාසකො ච ගිහී සොතාපන්‌නො පිහිතාපායො දිට්‌ඨිප්‌පත්‌තො විඤ්‌ඤාතසාසනො භික්‌ඛුං වා සාමණෙරං වා පුථුජ්‌ජනං අභිවාදෙති පච්‌චුට්‌ඨෙති තත්‌ථ පන කාරණං අත්‌ථි කතමං තං කාරණං>
      text <වීසති ඛො පනිමෙ මහාරාජ සමණස්‌ස සමණකරණා ධම්‌මා ද්‌වෙ ච ලිඞ්‌ගානි යෙහි සමණො අභිවාදනපච්‌චුට්‌ඨානසමානනපූජනාරහො හොති කතමෙ වීසති සමණස්‌ස සමණකරණා ධම්‌මා ද්‌වෙ ච ලිඞ්‌ගානි සෙට්‌ඨො ධම්‌මාරාමො අග්‌ගො නියමො චාරො විහාරො සංයමො සංවරො ඛන්‌ති සොරච්‌චං එකත්‌තචරියා එකත්‌තාභිරති පටිසල්‌ලානං හිරිඔත්‌තප්‌පං වීරියං අප්‌පමාදො සික්‌ඛාසමාදානං උද්‌දෙසො පරිපුච්‌ඡා සීලාදිඅභිරති නිරාලයතා සික්‌ඛාපදපාරිපූරිතා කාසාවධාරණං භණ්‌ඩුභාවො ඉමෙ ඛො මහාරාජ වීසති සමණස්‌ස සමණකරණා ධම්‌මා ද්‌වෙ ච ලිඞ්‌ගානි එතෙ ගුණෙ භික්‌ඛු සමාදාය වත්‌තති සො තෙසං ධම්‌මානං අනූනත්‌තා පරිපුණ්‌ණත්‌තා සම්‌පන්‌නත්‌තා සමන්‌නාගතත්‌තා අසෙක්‌ඛභූමිං අරහන්‌තභූමිං ඔක්‌කමති සෙට්‌ඨං භූමන්‌තරං ඔක්‌කමති අරහත්‌තාසන්‌නගතොති අරහති උපාසකො සොතාපන්‌නො භික්‌ඛුං පුථුජ්‌ජනං අභිවාදෙතුං පච්‌චුට්‌ඨාතුං>
      text <ඛීණාසවෙහි සො සාමඤ්‌ඤං උපගතො නත්‌ථි මෙ සො සමයොති අරහති උපාසකො සොතාපන්‌නො භික්‌ඛුං පුථුජ්‌ජනං අභිවාදෙතුං පච්‌චුට්‌ඨාතුං>
      text <අග්‌ගපරිසං සො උපගතො නාහං තං ඨානං උපගතොති අරහති උපාසකො සොතාපන්‌නො භික්‌ඛුං පුථුජ්‌ජනං අභිවාදෙතුං පච්‌චුට්‌ඨාතුං>
      text <ලභති සො පාතිමොක්‌ඛුද්‌දෙසං සොතුං නාහං තං ලභාමි සොතුන්‌ති අරහති උපාසකො සොතාපන්‌නො භික්‌ඛුං පුථුජ්‌ජනං අභිවාදෙතුං පච්‌චුට්‌ඨාතුං>
      text <සො අඤ්‌ඤෙ පබ්‌බාජෙති උපසම්‌පාදෙති ජිනසාසනං වඩ්‌ඪෙති අහමෙතං න ලභාමි කාතුන්‌ති අරහති උපාසකො සොතාපන්‌නො භික්‌ඛුං පුථුජ්‌ජනං අභිවාදෙතුං පච්‌චුට්‌ඨාතුං>
      text <අප්‌පමාණෙසු සො සික්‌ඛාපදෙසු සමත්‌තකාරී නාහං තෙසු වත්‌තාමීති අරහති උපාසකො සොතාපන්‌නො භික්‌ඛුං පුථුජ්‌ජනං අභිවාදෙතුං පච්‌චුට්‌ඨාතුං>
      text <උපගතො සො සමණලිඞ්‌ගං බුද්‌ධාධිප්‌පායෙ ඨිතො තෙනාහං ලිඞ්‌ගෙන දූරමපගතොති අරහති උපාසකො සොතාපන්‌නො භික්‌ඛුං පුථුජ්‌ජනං අභිවාදෙතුං පච්‌චුට්‌ඨාතුං>
      text <පරූළ්‌හකච්‌ඡලොමො සො අනඤ්‌ජිතඅමණ්‌ඩිතො අනුලිත්‌තසීලගන්‌ධො අහං පන මණ්‌ඩනවිභූසනාභිරතොති අරහති උපාසකො සොතාපන්‌නො භික්‌ඛුං පුථුජ්‌ජනං අභිවාදෙතුං පච්‌චුට්‌ඨාතුං>
      text <අපි ච මහාරාජ යෙ තෙ වීසති සමණකරණා ධම්‌මා ද්‌වෙ ච ලිඞ්‌ගානි සබ්‌බෙපෙතෙ ධම්‌මා භික්‌ඛුස්‌ස සංවිජ්‌ජන්‌ති සො යෙව තෙ ධම්‌මෙ ධාරෙති අඤ්‌ඤෙපි තත්‌ථ සික්‌ඛාපෙති සො මෙ ආගමො සික්‌ඛාපනඤ්‌ච නත්‌ථීති අරහති උපාසකො සොතාපන්‌නො භික්‌ඛුං පුථුජ්‌ජනං අභිවාදෙතුං පච්‌චුට්‌ඨාතුං>
      text <යථා මහාරාජ රාජකුමාරො පුරොහිතස්‌ස සන්‌තිකෙ විජ්‌ජං අධීයති ඛත්‌තියධම්‌මං සික්‌ඛති සො අපරෙන සමයෙන අභිසිත්‌තො ආචරියං අභිවාදෙති පච්‌චුට්‌ඨෙති සික්‌ඛාපකො මෙ අයන්‌ති එවමෙව ඛො මහාරාජ භික්‌ඛු සික්‌ඛාපකො වංසධරොති අරහති උපාසකො සොතාපන්‌නො භික්‌ඛුං පුථුජ්‌ජනං අභිවාදෙතුං පච්‌චුට්‌ඨාතුං>
      text <අපි ච මහාරාජ ඉමිනාපෙතං පරියායෙන ජානාහි භික්‌ඛුභූමියා මහන්‌තතං අසමවිපුලභාවං යදි මහාරාජ උපාසකො සොතාපන්‌නො අරහත්‌තං සච්‌ඡිකරොති ද්‌වෙව තස්‌ස ගතියො භවන්‌ති අනඤ්‌ඤා තස්‌මිං යෙව දිවසෙ පරිනිබ්‌බායෙය්‍ය වා භික්‌ඛුභාවං වා උපගච්‌ඡෙය්‍ය අචලා හි සා මහාරාජ පබ්‌බජ්‌ජා මහතී අච්‌චුග්‌ගතා යදිදං භික්‌ඛුභූමීති ඤාණගතො භන්‌තෙ නාගසෙන පඤ්‌හො සුනිබ්‌බෙඨිතො බලවතා අතිබුද්‌ධිනා තයා න යිමං පඤ්‌හං සමත්‌ථො අඤ්‌ඤො එවං විනිවෙඨෙතුං අඤ්‌ඤත්‍ර තවාදිසෙන බුද්‌ධිමතාති>
      stand <සෙට්‌ඨධම්‌මපඤ්‌හො පඨමො>
    text <සබ්‌බසත්‌තහිතඵරණපඤ්‌හො>
      text <2>, <භන්‌තෙ නාගසෙන තුම්‌හෙ භණථ තථාගතො සබ්‌බසත්‌තානං අහිතමපනෙත්‌වා හිතමුපදහතීති පුන ච භණථ අග්‌ගික්‌ඛන්‌ධූපමෙ ධම්‌මපරියායෙ භඤ්‌ඤමානෙ සට්‌ඨිමත්‌තානං භික්‌ඛූනං උණ්‌හං ලොහිතං මුඛතො උග්‌ගතන්‌ති අග්‌ගික්‌ඛන්‌ධූපමං භන්‌තෙ ධම්‌මපරියායං දෙසෙන්‌තෙන තථාගතෙන සට්‌ඨිමත්‌තානං භික්‌ඛූනං හිතමපනෙත්‌වා අහිතමුපදහිතං යදි භන්‌තෙ නාගසෙන තථාගතො සබ්‌බසත්‌තානං අහිතමපනෙත්‌වා හිතමුපදහති තෙන හි අග්‌ගික්‌ඛන්‌ධූපමෙ ධම්‌මපරියායෙ භඤ්‌ඤමානෙ සට්‌ඨිමත්‌තානං භික්‌ඛූනං උණ්‌හං ලොහිතං මුඛතො උග්‌ගතන්‌ති යං වචනං තං මිච්‌ඡා යදි අග්‌ගික්‌ඛන්‌ධූපමෙ ධම්‌මපරියායෙ භඤ්‌ඤමානෙ සට්‌ඨිමත්‌තානං භික්‌ඛූනං උණ්‌හං ලොහිතං මුඛතො උග්‌ගතං තෙන හි තථාගතො සබ්‌බසත්‌තානං අහිතමපනෙත්‌වා හිතමුපදහතීති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <තථාගතො මහාරාජ සබ්‌බසත්‌තානං අහිතමපනෙත්‌වා හිතමුපදහති අග්‌ගික්‌ඛන්‌ධූපමෙ ධම්‌මපරියායෙ භඤ්‌ඤමානෙ සට්‌ඨිමත්‌තානං භික්‌ඛූනං උණ්‌හං ලොහිතං මුඛතො උග්‌ගතං තඤ්‌ච පන න තථාගතස්‌ස කතෙන තෙසං යෙව අත්‌තනො කතෙනාති>
      text <යදි භන්‌තෙ නාගසෙන තථාගතො අග්‌ගික්‌ඛන්‌ධූපමං ධම්‌මපරියායං න භාසෙය්‍ය අපි නු තෙසං උණ්‌හං ලොහිතං මුඛතො උග්‌ගච්‌ඡෙය්‍යාති න හි මහාරාජ මිච්‌ඡාපටිපන්‌නානං තෙසං භගවතො ධම්‌මපරියායං සුත්‌වා පරිළාහො කායෙ උප්‌පජ්‌ජි තෙන තෙසං පරිළාහෙන උණ්‌හං ලොහිතං මුඛතො උග්‌ගතන්‌ති තෙන හි භන්‌තෙ නාගසෙන තථාගතස්‌සෙව කතෙන තෙසං උණ්‌හං ලොහිතං මුඛතො උග්‌ගතං තථාගතො යෙව තත්‌ථ අධිකාරො තෙසං නාසනාය යථා නාම භන්‌තෙ නාගසෙන අහි වම්‌මිකං පවිසෙය්‍ය අථඤ්‌ඤතරො පංසුකාමො පුරිසො වම්‌මිකං භින්‌දිත්‌වා පංසුං හරෙය්‍ය තස්‌ස පංසුහරණෙන වම්‌මිකස්‌ස සුසිරං පිදහෙය්‍ය අථ තත්‌ථෙව සො අස්‌සාසං අලභමානො මරෙය්‍ය නනු සො භන්‌තෙ අහි තස්‌ස පුරිසස්‌ස කතෙන මරණප්‌පත්‌තොති ආම මහාරාජාති එවමෙව ඛො භන්‌තෙ නාගසෙන තථාගතො යෙව තත්‌ථ අධිකාරො තෙසං නාසනායාති>
      text <තථාගතො මහාරාජ ධම්‌මං දෙසයමානො අනුනයප්‌පටිඝං න කරොති අනුනයප්‌පටිඝවිප්‌පමුත්‌තො ධම්‌මං දෙසෙති එවං ධම්‌මෙ දෙසීයමානෙ යෙ තත්‌ථ සම්‌මාපටිපන්‌නා තෙ බුජ්‌ඣන්‌ති යෙ පන මිච්‌ඡාපටිපන්‌නා තෙ පතන්‌ති යථා මහාරාජ පුරිසස්‌ස අම්‌බං වා ජම්‌බුං වා මධුකං වා චාලයමානස්‌ස යානි තත්‌ථ ඵලානි සාරානි දළ්‌හබන්‌ධනානි තානි තත්‌ථෙව අච්‌චුතානි තිට්‌ඨන්‌ති යානි තත්‌ථ ඵලානි පූතිවණ්‌ටමූලානි දුබ්‌බලබන්‌ධනානි තානි පතන්‌ති එවමෙව ඛො මහාරාජ තථාගතො ධම්‌මං දෙසයමානො අනුනයප්‌පටිඝං න කරොති අනුනයප්‌පටිඝවිප්‌පමුත්‌තො ධම්‌මං දෙසෙති එවං ධම්‌මෙ දෙසීයමානෙ යෙ තත්‌ථ සම්‌මාපටිපන්‌නා තෙ බුජ්‌ඣන්‌ති යෙ පන මිච්‌ඡාපටිපන්‌නා තෙ පතන්‌ති>
      text <යථා වා පන මහාරාජ කස්‌සකො ධඤ්‌ඤං රොපෙතුකාමො ඛෙත්‌තං කසති තස්‌ස කසන්‌තස්‌ස අනෙකසතසහස්‌සානි තිණානි මරන්‌ති එවමෙව ඛො මහාරාජ තථාගතො පරිපක්‌කමානසෙ සත්‌තෙ බොධෙන්‌තො අනුනයප්‌පටිඝවිප්‌පමුත්‌තො ධම්‌මං දෙසෙති එවං ධම්‌මෙ දෙසීයමානෙ යෙ තත්‌ථ සම්‌මාපටිපන්‌නා තෙ බුජ්‌ඣන්‌ති යෙ පන මිච්‌ඡාපටිපන්‌නා තෙ තිණානි විය මරන්‌ති>
      text <යථා වා පන මහාරාජ මනුස්‌සා රසහෙතු යන්‌තෙන උච්‌ඡුං පීළයන්‌ති තෙසං උච්‌ඡුං පීළයමානානං යෙ තත්‌ථ යන්‌තමුඛගතා කිමයො තෙ පීළියන්‌ති එවමෙව ඛො මහාරාජ තථාගතො පරිපක්‌කමානසෙ සත්‌තෙ බොධෙන්‌තො ධම්‌මයන්‌තමභිපීළයති යෙ තත්‌ථ මිච්‌ඡාපටිපන්‌නා තෙ කිමී විය මරන්‌තීති>
      text <නනු භන්‌තෙ නාගසෙන තෙ භික්‌ඛූ තාය ධම්‌මදෙසනාය පතිතාති අපි නු ඛො මහාරාජ තච්‌ඡකො රුක්‌ඛං තච්‌ඡන්‌තො උජුකං පරිසුද්‌ධං කරොතීති න හි භන්‌තෙ වජ්‌ජනීයං අපනෙත්‌වා තච්‌ඡකො රුක්‌ඛං උජුකං පරිසුද්‌ධං කරොතීති එවමෙව ඛො මහාරාජ තථාගතො පරිසං රක්‌ඛන්‌තො න සක්‌කොති බොධනෙය්‍යෙ සත්‌තෙ බොධෙතුං මිච්‌ඡාපටිපන්‌නෙ පන සත්‌තෙ අපනෙත්‌වා බොධනෙය්‍යෙ සත්‌තෙ බොධෙති අත්‌තකතෙන පන තෙ මහාරාජ මිච්‌ඡාපටිපන්‌නා පතන්‌ති>
      text <යථා මහාරාජ කදලී වෙළු අස්‌සතරී අත්‌තජෙන හඤ්‌ඤති එවමෙව ඛො මහාරාජ යෙ තෙ මිච්‌ඡාපටිපන්‌නා තෙ අත්‌තකතෙන හඤ්‌ඤන්‌ති පතන්‌ති>
      text <යථා මහාරාජ චොරා අත්‌තකතෙන චක්‌ඛුප්‌පාටනං සූලාරොපනං සීසච්‌ඡෙදනං පාපුණන්‌ති එවමෙව ඛො මහාරාජ යෙ තෙ මිච්‌ඡාපටිපන්‌නා තෙ අත්‌තකතෙන හඤ්‌ඤන්‌ති පතන්‌ති යෙසං මහාරාජ සට්‌ඨිමත්‌තානං භික්‌ඛූනං උණ්‌හං ලොහිතං මුඛතො උග්‌ගතං තෙසං තං නෙව භගවතො කතෙන න පරෙසං කතෙන අථ ඛො අත්‌තනො යෙව කතෙන>
      text <යථා මහාරාජ පුරිසො සබ්‌බජනස්‌ස අමතං දදෙය්‍ය තෙ තං අමතං අසිත්‌වා අරොගා දීඝායුකා සබ්‌බීතිතො පරිමුච්‌චෙය්‍යුං අථඤ්‌ඤතරො පුරිසො දුරුපචාරෙන තං අසිත්‌වා මරණං පාපුණෙය්‍ය අපි නු ඛො සො මහාරාජ අමතදායකො පුරිසො තතොනිදානං කිඤ්‌චි අපුඤ්‌ඤං ආපජ්‌ජෙය්‍යාති න හි භන්‌තෙති එවමෙව ඛො මහාරාජ තථාගතො දසසහස්‌සියා ලොකධාතුයා දෙවමනුස්‌සානං අමතං ධම්‌මදානං දෙති යෙ තෙ සත්‌තා භබ්‌බා තෙ ධම්‌මාමතෙන බුජ්‌ඣන්‌ති යෙ පන තෙ සත්‌තා අභබ්‌බා තෙ ධම්‌මාමතෙන හඤ්‌ඤන්‌ති පතන්‌ති භොජනං මහාරාජ සබ්‌බසත්‌තානං ජීවිතං රක්‌ඛති තමෙකච්‌චෙ භුඤ්‌ජිත්‌වා විසූචිකාය මරන්‌ති අපි නු ඛො සො මහාරාජ භොජනදායකො පුරිසො තතොනිදානං කිඤ්‌චි අපුඤ්‌ඤං ආපජ්‌ජෙය්‍යාති න හි භන්‌තෙති එවමෙව ඛො මහාරාජ තථාගතො දසසහස්‌සියා ලොකධාතුයා දෙවමනුස්‌සානං අමතං ධම්‌මදානං දෙති යෙ තෙ සත්‌තා භබ්‌බා තෙ ධම්‌මාමතෙන බුජ්‌ඣන්‌ති යෙ පන තෙ සත්‌තා අභබ්‌බා තෙ ධම්‌මාමතෙන හඤ්‌ඤන්‌ති පතන්‌තීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <සබ්‌බසත්‌තහිතඵරණපඤ්‌හො දුතියො>
    text <වත්‌ථගුය්‌හනිදස්‌සනපඤ්‌හො>
      text <3>, <භන්‌තෙ නාගසෙන භාසිතම්‌පෙතං තථාගතෙන>
      text <පුන ච තථාගතො චතුන්‌නං පරිසානං මජ්‌ඣෙ නිසීදිත්‌වා පුරතො දෙවමනුස්‌සානං සෙලස්‌ස බ්‍රාහ්‌මණස්‌ස කොසොහිතං වත්‌ථගුය්‌හං දස්‌සෙසි යදි භන්‌තෙ නාගසෙන භගවතා භණිතං කායෙන සංවරො සාධූති තෙන හි සෙලස්‌ස බ්‍රාහ්‌මණස්‌ස කොසොහිතං වත්‌ථගුය්‌හං දස්‌සෙසීති යං වචනං තං මිච්‌ඡා යදි සෙලස්‌ස බ්‍රාහ්‌මණස්‌ස කොසොහිතං වත්‌ථගුය්‌හං දස්‌සෙති තෙන හි කායෙන සංවරො සාධූති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා කායෙන සංවරො සාධූති සෙලස්‌ස ච බ්‍රාහ්‌මණස්‌ස කොසොහිතං වත්‌ථගුය්‌හං දස්‌සිතං යස්‌ස ඛො මහාරාජ තථාගතෙ කඞ්‌ඛා උප්‌පන්‌නා තස්‌ස බොධනත්‌ථාය භගවා ඉද්‌ධියා තප්‌පටිභාගං කායං දස්‌සෙති සො යෙව තං පාටිහාරියං පස්‌සතීති>
      text <කො පනෙතං භන්‌තෙ නාගසෙන සද්‌දහිස්‌සති යං පරිසගතො එකො යෙව තං ගුය්‌හං පස්‌සති අවසෙසා තත්‌ථෙව වසන්‌තා න පස්‌සන්‌තීති ඉඞ්‌ඝ මෙ ත්‌වං තත්‌ථ කාරණං උපදිස කාරණෙන මං සඤ්‌ඤාපෙහීති දිට්‌ඨපුබ්‌බො පන තයා මහාරාජ කොචි බ්‍යාධිතො පුරිසො පරිකිණ්‌ණො ඤාතිමිත්‌තෙහීති ආම භන්‌තෙති අපි නු ඛො සා මහාරාජ පරිසා පස්‌සතෙතං වෙදනං යාය සො පුරිසො වෙදනාය වෙදයතීති න හි භන්‌තෙ අත්‌තනා යෙව සො භන්‌තෙ පුරිසො වෙදයතීති එවමෙව ඛො මහාරාජ යස්‌සෙව තථාගතෙ කඞ්‌ඛා උප්‌පන්‌නා තස්‌සෙව තථාගතො බොධනත්‌ථාය ඉද්‌ධියා තප්‌පටිභාගං කායං දස්‌සෙති සො යෙව තං පාටිහාරියං පස්‌සති>
      text <යථා වා පන මහාරාජ කඤ්‌චිදෙව පුරිසං භූතො ආවිසෙය්‍ය අපි නු ඛො සා මහාරාජ පරිසා පස්‌සති තං භූතාගමනන්‌ති න හි භන්‌තෙ සො යෙව ආතුරො තස්‌ස භූතස්‌ස ආගමනං පස්‌සතීති එවමෙව ඛො මහාරාජ යස්‌සෙව තථාගතෙ කඞ්‌ඛා උප්‌පන්‌නා තස්‌සෙව තථාගතො බොධනත්‌ථාය ඉද්‌ධියා තප්‌පටිභාගං කායං දස්‌සෙති සො යෙව තං පාටිහාරියං පස්‌සතීති>
      text <දුක්‌කරං භන්‌තෙ නාගසෙන භගවතා කතං යං එකස්‌සපි අදස්‌සනීයං තං දස්‌සෙන්‌තෙනාති න මහාරාජ භගවා ගුය්‌හං දස්‌සෙසි ඉද්‌ධියා පන ඡායං දස්‌සෙසීති ඡායායපි භන්‌තෙ දිට්‌ඨාය දිට්‌ඨං යෙව හොති ගුය්‌හං යං දිස්‌වා නිට්‌ඨං ගතොති දුක්‌කරඤ්‌චාපි මහාරාජ තථාගතො කරොති බොධනෙය්‍යෙ සත්‌තෙ බොධෙතුං යදි මහාරාජ තථාගතො කිරියං හාපෙය්‍ය බොධනෙය්‍යා සත්‌තා න බුජ්‌ඣෙය්‍යුං යස්‌මා ච ඛො මහාරාජ යොගඤ්‌ඤූ තථාගතො බොධනෙය්‍යෙ සත්‌තෙ බොධෙතුං තස්‌මා තථාගතො යෙන යෙන යොගෙන බොධනෙය්‍යා බුජ්‌ඣන්‌ති තෙන තෙන යොගෙන බොධනෙය්‍යෙ බොධෙති>
      text <යථා මහාරාජ භිසක්‌කො සල්‌ලකත්‌තො යෙන යෙන භෙසජ්‌ජෙන ආතුරො අරොගො හොති තෙන තෙන භෙසජ්‌ජෙන ආතුරං උපසඞ්‌කමති වමනීයං වමෙති විරෙචනීයං විරෙචෙති අනුලෙපනීයං අනුලිම්‌පෙති අනුවාසනීයං අනුවාසෙති එවමෙව ඛො මහාරාජ තථාගතො යෙන යෙන යොගෙන බොධනෙය්‍යා සත්‌තා බුජ්‌ඣන්‌ති තෙන තෙන යොගෙන බොධෙති>
      text <යථා වා පන මහාරාජ ඉත්‌ථී මූළ්‌හගබ්‌භා භිසක්‌කස්‌ස අදස්‌සනීයං ගුය්‌හං දස්‌සෙති එවමෙව ඛො මහාරාජ තථාගතො බොධනෙය්‍යෙ සත්‌තෙ බොධෙතුං අදස්‌සනීයං ගුය්‌හං ඉද්‌ධියා ඡායං දස්‌සෙසි නත්‌ථි මහාරාජ අදස්‌සනීයො නාම ඔකාසො පුග්‌ගලං උපාදාය යදි මහාරාජ කොචි භගවතො හදයං දිස්‌වා බුජ්‌ඣෙය්‍ය තස්‌සපි භගවා යොගෙන හදයං දස්‌සෙය්‍ය යොගඤ්‌ඤූ මහාරාජ තථාගතො දෙසනාකුසලො>
      text <නනු මහාරාජ තථාගතො ථෙරස්‌ස නන්‌දස්‌ස අධිමුත්‌තිං ජානිත්‌වා තං දෙවභවනං නෙත්‌වා දෙවකඤ්‌ඤායො දස්‌සෙසි ඉමිනායං කුලපුත්‌තො බුජ්‌ඣිස්‌සතීති තෙන ච සො කුලපුත්‌තො බුජ්‌ඣි ඉති ඛො මහාරාජ තථාගතො අනෙකපරියායෙන සුභනිමිත්‌තං හීළෙන්‌තො ගරහන්‌තො ජිගුච්‌ඡන්‌තො තස්‌ස බොධනහෙතු කකුටපාදිනියො අච්‌ඡරායො දස්‌සෙසි එවම්‌පි තථාගතො යොගඤ්‌ඤූ දෙසනාකුසලො>
      text <පුන චපරං මහාරාජ තථාගතො ථෙරස්‌ස චූළපන්‌ථකස්‌ස භාතරා නික්‌කඩ්‌ඪිතස්‌ස දුක්‌ඛිතස්‌ස දුම්‌මනස්‌ස උපගන්‌ත්‌වා සුඛුමං චොළඛණ්‌ඩං අදාසි ඉමිනායං කුලපුත්‌තො බුජ්‌ඣිස්‌සතීති සො ච කුලපුත්‌තො තෙන කාරණෙන ජිනසාසනෙ වසීභාවං පාපුණි එවම්‌පි මහාරාජ තථාගතො යොගඤ්‌ඤූ දෙසනාකුසලො>
      text <පුන චපරං මහාරාජ තථාගතො බ්‍රාහ්‌මණස්‌ස මොඝරාජස්‌ස යාව තතියං පඤ්‌හං පුට්‌ඨො න බ්‍යාකාසි එවමිමස්‌ස කුලපුත්‌තස්‌ස මානො උපසමිස්‌සති මානූපසමා අභිසමයො භවිස්‌සතීති තෙන ච තස්‌ස කුලපුත්‌තස්‌ස මානො උපසමි මානූපසමා සො බ්‍රාහ්‌මණො ඡසු අභිඤ්‌ඤාසු වසීභාවං පාපුණි එවම්‌පි මහාරාජ තථාගතො යොගඤ්‌ඤූ දෙසනාකුසලොති>
      text <සාධු භන්‌තෙ නාගසෙන සුනිබ්‌බෙඨිතො පඤ්‌හො බහුවිධෙහි කාරණෙහි ගහනං අගහනං කතං අන්‌ධකාරො ආලොකො කතො ගණ්‌ඨි භින්‌නො භග්‌ගා පරවාදා ජිනපුත්‌තානං චක්‌ඛුං තයා උප්‌පාදිතං නිප්‌පටිභානා තිත්‌ථියා ත්‌වං ගණිවරපවරමාසජ්‌ජාති>
      stand <වත්‌ථගුය්‌හනිදස්‌සනපඤ්‌හො තතියො>
    text <ඵරුසවාචාභාවපඤ්‌හො>
      text <4>, <භන්‌තෙ නාගසෙන භාසිතම්‌පෙතං ථෙරෙන සාරිපුත්‌තෙන ධම්‌මසෙනාපතිනා පරිසුද්‌ධවචීසමාචාරො ආවුසො තථාගතො නත්‌ථි තථාගතස්‌ස වචීදුච්‌චරිතං යං තථාගතො රක්‌ඛෙය්‍ය මා මෙ ඉදං පරො අඤ්‌ඤාසීති පුන ච තථාගතො ථෙරස්‌ස සුදින්‌නස්‌ස කලන්‌දපුත්‌තස්‌ස අපරාධෙ පාරාජිකං පඤ්‌ඤපෙන්‌තො ඵරුසාහි වාචාහි මොඝපුරිසවාදෙන සමුදාචරි තෙන ච සො ථෙරො මොඝපුරිසවාදෙන මඞ්‌කුචිත්‌තවසෙන රුන්‌ධිතත්‌තා විප්‌පටිසාරී නාසක්‌ඛි අරියමග්‌ගං පටිවිජ්‌ඣිතුං යදි භන්‌තෙ නාගසෙන පරිසුද්‌ධවචීසමාචාරො තථාගතො නත්‌ථි තථාගතස්‌ස වචීදුච්‌චරිතං තෙන හි තථාගතෙන ථෙරස්‌ස සුදින්‌නස්‌ස කලන්‌දපුත්‌තස්‌ස අපරාධෙ මොඝපුරිසවාදෙන සමුදාචිණ්‌ණන්‌ති යං වචනං තං මිච්‌ඡා යදි භගවතා ථෙරස්‌ස සුදින්‌නස්‌ස කලන්‌දපුත්‌තස්‌ස අපරාධෙ මොඝපුරිසවාදෙන සමුදාචිණ්‌ණං තෙන හි පරිසුද්‌ධවචීසමාචාරො තථාගතො නත්‌ථි තථාගතස්‌ස වචීදුච්‌චරිතන්‌ති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ ථෙරෙන සාරිපුත්‌තෙන ධම්‌මසෙනාපතිනා පරිසුද්‌ධවචීසමාචාරො ආවුසො තථාගතො නත්‌ථි තථාගතස්‌ස වචීදුච්‌චරිතං යං තථාගතො රක්‌ඛෙය්‍ය මා මෙ ඉදං පරො අඤ්‌ඤාසීති ආයස්‌මතො ච සුදින්‌නස්‌ස කලන්‌දපුත්‌තස්‌ස අපරාධෙ පාරාජිකං පඤ්‌ඤපෙන්‌තෙන භගවතා මොඝපුරිසවාදෙන සමුදාචිණ්‌ණං තඤ්‌ච පන අදුට්‌ඨචිත්‌තෙන අසාරම්‌භෙන යාථාවලක්‌ඛණෙන කිඤ්‌ච තත්‌ථ යාථාවලක්‌ඛණං යස්‌ස මහාරාජ පුග්‌ගලස්‌ස ඉමස්‌මිං අත්‌තභාවෙ චතුසච්‌චාභිසමයො න හොති තස්‌ස පුරිසත්‌තනං මොඝං අඤ්‌ඤං කයිරමානං අඤ්‌ඤෙන සම්‌භවති තෙන වුච්‌චති මොඝපුරිසොති ඉති මහාරාජ භගවතා ආයස්‌මතො සුදින්‌නස්‌ස කලන්‌දපුත්‌තස්‌ස සතාවවචනෙන සමුදාචිණ්‌ණං නො අභූතවාදෙනාති>
      text <සභාවම්‌පි භන්‌තෙ නාගසෙන යො අක්‌කොසන්‌තො භණති තස්‌ස මයං කහාපණං දණ්‌ඩං ධාරෙම අපරාධො යෙව සො වත්‌ථුං නිස්‌සාය විසුං වොහාරං ආචරන්‌තො අක්‌කොසතීති අත්‌ථි පන මහාරාජ සුතපුබ්‌බං තයා ඛලිතස්‌ස අභිවාදනං වා පච්‌චුට්‌ඨානං වා සක්‌කාරං වා උපායනානුප්‌පදානං වාති න හි භන්‌තෙ යතො කුතොචි යත්‌ථ කත්‌ථචි ඛලිතො සො පරිභාසනාරහො හොති තජ්‌ජනාරහො උත්‌තමඞ්‌ගම්‌පිස්‌ස ඡින්‌දන්‌ති හනන්‌තිපි බන්‌ධන්‌තිපි ඝාතෙන්‌තිපි ඣාපෙන්‌තිපීති තෙන හි මහාරාජ භගවතා කිරියා යෙව කතා නො අකිරියාති>
      text <කිරියම්‌පි භන්‌තෙ නාගසෙන කුරුමානෙන පතිරූපෙන කාතබ්‌බං අනුච්‌ඡවිකෙන සවනෙනපි භන්‌තෙ නාගසෙන තථාගතස්‌ස සදෙවකො ලොකො ඔත්‌තප්‌පති හිරියති භිය්‍යො දස්‌සනෙන තතුත්‌තරිං උපසඞ්‌කමනෙන පයිරුපාසනෙනාති අපි නු ඛො මහාරාජ තිකිච්‌ඡකො අභිසන්‌නෙ කායෙ කුපිතෙ දොසෙ සිනෙහනීයානි භෙසජ්‌ජානි දෙතීති න හි භන්‌තෙ තිණ්‌හානි ලෙඛනීයානි භෙසජ්‌ජානි දෙතීති එවමෙව ඛො මහාරාජ තථාගතො සබ්‌බකිලෙසබ්‍යාධිවූපසමාය අනුසිට්‌ඨිං දෙති ඵරුසාපි මහාරාජ තථාගතස්‌ස වාචා සත්‌තෙ සිනෙහයති මුදුකෙ කරොති යථා මහාරාජ උණ්‌හම්‌පි උදකං යං කිඤ්‌චි සිනෙහනීයං සිනෙහයති මුදුකං කරොති එවමෙව ඛො මහාරාජ ඵරුසාපි තථාගතස්‌ස වාචා අත්‌ථවතී හොති කරුණාසහගතා යථා මහාරාජ පිතුවචනං පුත්‌තානං අත්‌ථවන්‌තං හොති කරුණාසහගතං එවමෙව ඛො මහාරාජ ඵරුසාපි තථාගතස්‌ස වාචා අත්‌ථවතී හොති කරුණාසහගතා ඵරුසාපි මහාරාජ තථාගතස්‌ස වාචා සත්‌තානං කිලෙසප්‌පහානා හොති යථා මහාරාජ දුග්‌ගන්‌ධම්‌පි ගොමුත්‌තං පීතං විරසම්‌පි අගදං ඛායිතං සත්‌තානං බ්‍යාධිං හනති එවමෙව ඛො මහාරාජ ඵරුසාපි තථාගතස්‌ස වාචා අත්‌ථවතී කරුණාසහගතා යථා මහාරාජ මහන්‌තොපි තූලපුඤ්‌ජො පරස්‌ස කායෙ නිපතිත්‌වා රුජං න කරොති එවමෙව ඛො මහාරාජ ඵරුසාපි තථාගතස්‌ස වාචා න කස්‌සචි දුක්‌ඛං උප්‌පාදෙතීති සුවිනිච්‌ඡිතො භන්‌තෙ නාගසෙන පඤ්‌හො බහූහි කාරණෙහි සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <ඵරුසවාචාභාවපඤ්‌හො චතුත්‌ථො>
    text <රුක්‌ඛඅචෙතනාභාවපඤ්‌හො>
      text <5>, <භන්‌තෙ නාගසෙන භාසිතම්‌පෙතං තථාගතෙන>
      text <පුන ච භණිතං>
      text <යදි භන්‌තෙ නාගසෙන රුක්‌ඛො අචෙතනො තෙන හි ඵන්‌දනෙන රුක්‌ඛෙන භාරද්‌වාජෙන සහ සල්‌ලපිතන්‌ති යං වචනං තං මිච්‌ඡා යදි ඵන්‌දනෙන රුක්‌ඛෙන භාරද්‌වාජෙන සද්‌ධිං සල්‌ලපිතං තෙන හි රුක්‌ඛො අචෙතනොති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පතො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා රුක්‌ඛො අචෙතනොති ඵන්‌දනෙන ච රුක්‌ඛෙන භාරද්‌වාජෙන සද්‌ධිං සල්‌ලපිතං තඤ්‌ච පන වචනං ලොකසමඤ්‌ඤාය භණිතං නත්‌ථි මහාරාජ අචෙතනස්‌ස රුක්‌ඛස්‌ස සල්‌ලාපො නාම අපි ච මහාරාජ තස්‌මිං රුක්‌ඛෙ අධිවත්‌ථාය දෙවතායෙතං අධිවචනං රුක්‌ඛොති රුක්‌ඛො සල්‌ලපතීති චෙසා ලොකපණ්‌ණත්‌ති යථා මහාරාජ සකටං ධඤ්‌ඤස්‌ස පරිපූරිතං ධඤ්‌ඤසකටන්‌ති ජනො වොහරති න ච තං ධඤ්‌ඤමයං සකටං රුක්‌ඛමයං සකටං තස්‌මිං සකටෙ ධඤ්‌ඤස්‌ස පන ආකිරිතත්‌තා ධඤ්‌ඤසකටන්‌ති ජනො වොහරති එවමෙව ඛො මහාරාජ න රුක්‌ඛො සල්‌ලපති රුක්‌ඛො අචෙතනො යා පන තස්‌මිං රුක්‌ඛෙ අධිවත්‌ථා දෙවතා තස්‌සා යෙව තං අධිවචනං රුක්‌ඛොති රුක්‌ඛො සල්‌ලපතීති චෙසා ලොකපණ්‌ණත්‌ති>
      text <යථා වා පන මහාරාජ දධිං මන්‌ථයමානො තක්‌කං මන්‌ථෙමීති වොහරති න තං තක්‌කං යං සො මන්‌ථෙති දධිං යෙව සො මන්‌ථෙන්‌තො තක්‌කං මන්‌ථෙමීති වොහරති එවමෙව ඛො මහාරාජ න රුක්‌ඛො සල්‌ලපති රුක්‌ඛො අචෙතනො යා පන තස්‌මිං රුක්‌ඛෙ අධිවත්‌ථා දෙවතා තස්‌සායෙව තං අධිවචනං රුක්‌ඛොති රුක්‌ඛො සල්‌ලපතීති චෙසා ලොකපණ්‌ණත්‌ති>
      text <යථා වා පන මහාරාජ අසන්‌තං සාධෙතුකාමො සන්‌තං සාධෙමීති වොහරති අසිද්‌ධං සිද්‌ධන්‌ති වොහරති එවමෙසා ලොකසමඤ්‌ඤා එවමෙව ඛො මහාරාජ න රුක්‌ඛො සල්‌ලපති රුක්‌ඛො අචෙතනො යා පන තස්‌මිං රුක්‌ඛෙ අධිවත්‌ථා දෙවතා තස්‌සායෙව තං අධිවචනං රුක්‌ඛොති රුක්‌ඛො සල්‌ලපතීති චෙසා ලොකපණ්‌ණත්‌ති යාය මහාරාජ ලොකසමඤ්‌ඤාය ජනො වොහරති තථාගතොපි තායෙව ලොකසමඤ්‌ඤාය සත්‌තානං ධම්‌මං දෙසෙතීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <රුක්‌ඛඅචෙතනාභාවපඤ්‌හො පඤ්‌චමො>
    text <පිණ්‌ඩපාතමහප්‌ඵලපඤ්‌හො>
      text <6>, <භන්‌තෙ නාගසෙන භාසිතම්‌පෙතං ධම්‌මසඞ්‌ගීතිකාරකෙහි ථෙරෙහි>
      text <පුන ච භගවතා භණිතං ද්‌වෙමෙ ආනන්‌ද පිණ්‌ඩපාතා සමසමඵලා සමවිපාකා අතිවිය අඤ්‌ඤෙහි පිණ්‌ඩපාතෙහි මහප්‌ඵලතරා ච මහානිසංසතරා ච කතමෙ ද්‌වෙ යඤ්‌ච පිණ්‌ඩපාතං පරිභුඤ්‌ජිත්‌වා තථාගතො අනුත්‌තරං සම්‌මාසම්‌බොධිං අභිසම්‌බුජ්‌ඣි යඤ්‌ච පිණ්‌ඩපාතං පරිභුඤ්‌ජිත්‌වා තථාගතො අනුපාදිසෙසාය නිබ්‌බානධාතුයා පරිනිබ්‌බායති ඉමෙ ද්‌වෙ පිණ්‌ඩපාතා සමසමඵලා සමවිපාකා අතිවිය අඤ්‌ඤෙහි පිණ්‌ඩපාතෙහි මහප්‌ඵලතරා ච මහානිසංසතරා චාති යදි භන්‌තෙ නාගසෙන භගවතො චුන්‌දස්‌ස භත්‌තං භුත්‌තාවිස්‌ස ඛරො ආබාධො උප්‌පන්‌නො පබාළ්‌හා ච වෙදනා පවත්‌තා මාරණන්‌තිකා තෙන හි ද්‌වෙමෙ ආනන්‌ද පිණ්‌ඩපාතා සමසමඵලා සමවිපාකා අතිවිය අඤ්‌ඤෙහි පිණ්‌ඩපාතෙහි මහප්‌ඵලතරා ච මහානිසංසතරා චාති යං වචනං තං මිච්‌ඡා යදි ද්‌වෙමෙ පිණ්‌ඩපාතා සමසමඵලා සමවිපාකා අතිවිය අඤ්‌ඤෙහි පිණ්‌ඩපාතෙහි මහප්‌ඵලතරා ච මහානිසංසතරා ච තෙන හි භගවතො චුන්‌දස්‌ස භත්‌තං භුත්‌තාවිස්‌ස ඛරො ආබාධො උප්‌පන්‌නො පබාළ්‌හා ච වෙදනා පවත්‌තා මාරණන්‌තිකාති තම්‌පි වචනං මිච්‌ඡා කිංනු ඛො භන්‌තෙ නාගසෙන සො පිණ්‌ඩපාතො විසගතතාය මහප්‌ඵලො රොගුප්‌පාදකතාය මහප්‌ඵලො ආයුවිනාසකතාය මහප්‌ඵලො භගවතො ජීවිතහරණතාය මහප්‌ඵලො තත්‌ථ මෙ කාරණං බ්‍රූහි පරවාදානං නිග්‌ගහාය එත්‌ථායං ජනො සම්‌මූළ්‌හො ලොභවසෙන අතිබහුං ඛායිතෙන ලොහිතපක්‌ඛන්‌දිකා උප්‌පන්‌නාති අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ ධම්‌මසඞ්‌ගීතිකාරකෙහි ථෙරෙහි>
      text <භගවතා ච භණිතං ද්‌වෙමෙ ආනන්‌ද පිණ්‌ඩපාතා සමසමඵලා සමවිපාකා අතිවිය අඤ්‌ඤෙහි පිණ්‌ඩපාතෙහි මහප්‌ඵලතරා ච මහානිසංසතරා ච කතමෙ ද්‌වෙ යඤ්‌ච පිණ්‌ඩපාතං පරිභුඤ්‌ජිත්‌වා තථාගතො අනුත්‌තරං සම්‌මාසම්‌බොධිං අභිසම්‌බුජ්‌ඣි යඤ්‌ච පිණ්‌ඩපාතං පරිභුඤ්‌ජිත්‌වා තථාගතො අනුපාදිසෙසාය නිබ්‌බානධාතුයා පරිනිබ්‌බායති ඉමෙ ද්‌වෙ පිණ්‌ඩපාතා සමසමඵලා සමවිපාකා අතිවිය අඤ්‌ඤෙහි පිණ්‌ඩපාතෙහි මහප්‌ඵලතරා ච මහානිසංසතරා චාති>
      text <සො පන පිණ්‌ඩපාතො බහුගුණො අනෙකානිසංසො දෙවතා මහාරාජ හට්‌ඨා පසන්‌නමානසා අයං භගවතො පච්‌ඡිමො පිණ්‌ඩපාතොති දිබ්‌බං ඔජං සූකරමද්‌දවෙ ආකිරිංසු තඤ්‌ච පන සම්‌මාපාකං ලහුපාකං මනුඤ්‌ඤං බහුරසං ජට්‌ඨරග්‌ගිතෙජස්‌ස හිතං න මහාරාජ තතොනිදානං භගවතො කොචි අනුප්‌පන්‌නො රොගො උප්‌පන්‌නො අපි ච මහාරාජ භගවතො පකතිදුබ්‌බලෙ සරීරෙ ඛීණෙ ආයුසඞ්‌ඛාරෙ උප්‌පන්‌නො රොගො භිය්‍යො අභිවඩ්‌ඪි>
      text <යථා මහාරාජ පකතියා ජලමානො අග්‌ගි අඤ්‌ඤස්‌මිං උපාදානෙ දින්‌නෙ භිය්‍යො පජ්‌ජලති එවමෙව ඛො මහාරාජ භගවතො පකතිදුබ්‌බලෙ සරීරෙ ඛීණෙ ආයුසඞ්‌ඛාරෙ උප්‌පන්‌නො රොගො භිය්‍යො අභිවඩ්‌ඪි>
      text <යථා වා පන මහාරාජ සොතො පකතියා සන්‌දමානො අභිවුට්‌ඨෙ මහාමෙඝෙ භිය්‍යො මහොඝො උදකවාහකො හොති එවමෙව ඛො මහාරාජ භගවතො පකතිදුබ්‌බලෙ සරීරෙ ඛීණෙ ආයුසඞ්‌ඛාරෙ උප්‌පන්‌නො රොගො භිය්‍යො අභිවඩ්‌ඪි>
      text <යථා වා පන මහාරාජ පකතියා අභිසන්‌නධාතු කුච්‌ඡි අඤ්‌ඤස්‌මිං අජ්‌ඣොහරිතෙ භිය්‍යො ආයමෙය්‍ය එවමෙව ඛො මහාරාජ භගවතො පකතිදුබ්‌බලෙ සරීරෙ ඛීණෙ ආයුසඞ්‌ඛාරෙ උප්‌පන්‌නො රොගො භිය්‍යො අභිවඩ්‌ඪි නත්‌ථි මහාරාජ තස්‌මිං පිණ්‌ඩපාතෙ දොසො න ච තස්‌ස සක්‌කා දොසං ආරොපෙතුන්‌ති>
      text <භන්‌තෙ නාගසෙන කෙන කාරණෙන තෙ ද්‌වෙ පිණ්‌ඩපාතා සමසමඵලා සමවිපාකා අතිවිය අඤ්‌ඤෙහි පිණ්‌ඩපාතෙහි මහප්‌ඵලතරා ච මහානිසංසතරා චාති ධම්‌මානුමජ්‌ජනසමාපත්‌තිවසෙන මහාරාජ තෙ ද්‌වෙ පිණ්‌ඩපාතා සමසමඵලා සමවිපාකා අතිවිය අඤ්‌ඤෙහි පිණ්‌ඩපාතෙහි මහප්‌ඵලතරා ච මහානිසංසතරා චාති>
      text <භන්‌තෙ නාගසෙන කතමෙසං ධම්‌මානං අනුමජ්‌ජනසමාපත්‌තිවසෙන තෙ ද්‌වෙ පිණ්‌ඩපාතා සමසමඵලා සමවිපාකා අතිවිය අඤ්‌ඤෙහි පිණ්‌ඩපාතෙහි මහප්‌ඵලතරා ච මහානිසංසතරා චාති නවන්‌නං මහාරාජ අනුපුබ්‌බවිහාරසමාපත්‌තීනං අනුලොමප්‌පටිලොමසමාපජ්‌ජනවසෙන තෙ ද්‌වෙ පිණ්‌ඩපාතා සමසමඵලා සමවිපාකා අතිවිය අඤ්‌ඤෙහි පිණ්‌ඩපාතෙහි මහප්‌ඵලතරා ච මහානිසංසතරා චාති>
      text <භන්‌තෙ නාගසෙන ද්‌වීසු යෙව දිවසෙසු අධිමත්‌තං තථාගතො නවානුපුබ්‌බවිහාරසමාපත්‌තියො අනුලොමප්‌පටිලොමං සමාපජ්‌ජීති ආම මහාරාජාති අච්‌ඡරියං භන්‌තෙ නාගසෙන අබ්‌භුතං භන්‌තෙ නාගසෙන යං ඉමස්‌මිං බුද්‌ධක්‌ඛෙත්‌තෙ අසදිසං පරමදානං තම්‌පි ඉමෙහි ද්‌වීහි පිණ්‌ඩපාතෙහි අගණිතං අච්‌ඡරියං භන්‌තෙ නාගසෙන අබ්‌භුතං භන්‌තෙ නාගසෙන යාව මහන්‌තා නවානුපුබ්‌බවිහාරසමාපත්‌තියො යත්‍ර හි නාම නවානුපුබ්‌බවිහාරසමාපත්‌තිවසෙන දානං මහප්‌ඵලතරං හොති මහානිසංසතරඤ්‌ච සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <පිණ්‌ඩපාතමහප්‌ඵලපඤ්‌හො ඡට්‌ඨො>
    text <බුද්‌ධපූජනපඤ්‌හො>
      text <7>, <භන්‌තෙ නාගසෙන භාසිතම්‌පෙතං තථාගතෙන අබ්‍යාවටා තුම්‌හෙ ආනන්‌ද හොථ තථාගතස්‌ස සරීරපූජායාති පුන ච භණිතං>
      text <යදි භන්‌තෙ නාගසෙන තථාගතෙන භණිතං අබ්‍යාවටා තුම්‌හෙ ආනන්‌ද හොථ තථාගතස්‌ස සරීරපූජායාති තෙන හි පූජෙථ නං පූජනියස්‌ස ධාතුං එවං කරා සග්‌ගමිතො ගමිස්‌සථාති යං වචනං තං මිච්‌ඡා යදි තථාගතෙන භණිතං පූජෙථ නං පූජනියස්‌ස ධාතුං එවං කරා සග්‌ගමිතො ගමිස්‌සථාති තෙන හි අබ්‍යාවටා තුම්‌හෙ ආනන්‌ද හොථ තථාගතස්‌ස සරීරපූජායාති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා අබ්‍යාවටා තුම්‌හෙ ආනන්‌ද හොථ තථාගතස්‌ස සරීරපූජායාති පුන ච භණිතං පූජෙථ නං පූජනියස්‌ස ධාතුං එවං කරා සග්‌ගමිතො ගමිස්‌සථාති තඤ්‌ච පන න සබ්‌බෙසං ජිනපුත්‌තානං යෙව ආරබ්‌භ භණිතං අබ්‍යාවටා තුම්‌හෙ ආනන්‌ද හොථ තථාගතස්‌ස සරීරපූජායාති අකම්‌මං හෙතං මහාරාජ ජිනපුත්‌තානං යදිදං පූජා සම්‌මසනං සඞ්‌ඛාරානං යොනිසො මනසිකාරො සතිපට්‌ඨානානුපස්‌සනා ආරම්‌මණසාරග්‌ගාහො කිලෙසයුද්‌ධං සදත්‌ථමනුයුඤ්‌ජනා එතං ජිනපුත්‌තානං කරණීයං අවසෙසානං දෙවමනුස්‌සානං පූජා කරණීයා>
      text <යථා මහාරාජ මහියා රාජපුත්‌තානං හත්‌ථිඅස්‌සරථධනුථරුලෙඛමුද්‌දාසික්‌ඛාඛග්‌ගමන්‌තසුති- සම්‌මුතියුද්‌ධයුජ්‌ඣාපනකිරියා කරණීයා අවසෙසානං පුථුවෙස්‌සසුද්‌දානං කසි වණිජ්‌ජා ගොරක්‌ඛා කරණීයා එවමෙව ඛො මහාරාජ අකම්‌මං හෙතං ජිනපුත්‌තානං යදිදං පූජා සම්‌මසනං සඞ්‌ඛාරානං යොනිසො මනසිකාරො සතිපට්‌ඨානානුපස්‌සනා ආරම්‌මණසාරග්‌ගාහො කිලෙසයුද්‌ධං සදත්‌ථමනුයුඤ්‌ජනා එතං ජිනපුත්‌තානං කරණීයං අවසෙසානං දෙවමනුස්‌සානං පූජා කරණීයා>
      text <යථා වා පන මහාරාජ බ්‍රාහ්‌මණමාණවකානං ඉරුවෙදං යජුවෙදං සාමවෙදං අථබ්‌බණවෙදං ලක්‌ඛණං ඉතිහාසං පුරාණං නිඝණ්‌ඩු කෙටුභං අක්‌ඛරප්‌පභෙදං පදං වෙය්‍යාකරණං භාසමග්‌ගං උප්‌පාතං සුපිනං නිමිත්‌තං ඡළඞ්‌ගං චන්‌දග්‌ගාහං සූරියග්‌ගාහං සුක්‌කරාහුචරිතං උළුග්‌ගහයුද්‌ධං දෙවදුන්‌දුභිස්‌සරං ඔක්‌කන්‌ති උක්‌කාපාතං භූමිකම්‌මං දිසාදාහං භුම්‌මන්‌තලික්‌ඛං ජොතිසං ලොකායතිකං සාචක්‌කං මිගචක්‌කං අන්‌තරචක්‌කං මිස්‌සකුප්‌පාදං සකුණරුතරවිතං සික්‌ඛා කරණීයා අවසෙසානං පුථුවෙස්‌සසුද්‌දානං කසි වණිජ්‌ජා ගොරක්‌ඛා කරණීයා එවමෙව ඛො මහාරාජ අකම්‌මං හෙතං ජිනපුත්‌තානං යදිදං පූජා සම්‌මසනං සඞ්‌ඛාරානං යොනිසො මනසිකාරො සතිපට්‌ඨානානුපස්‌සනා ආරම්‌මණසාරග්‌ගාහො කිලෙසයුද්‌ධං සදත්‌ථමනුයුඤ්‌ජනා එතං ජිනපුත්‌තානං කරණීයං අවසෙසානං දෙවමනුස්‌සානං පූජා කරණීයා තස්‌මා මහාරාජ තථාගතො මා ඉමෙ අකම්‌මෙ යුඤ්‌ජන්‌තු කම්‌මෙ ඉමෙ යුඤ්‌ජන්‌තූති ආහ අබ්‍යාවටා තුම්‌හෙ ආනන්‌ද හොථ තථාගතස්‌ස සරීරපූජායාති යදෙතං මහාරාජ තථාගතො න භණෙය්‍ය පත්‌තචීවරම්‌පි අත්‌තනො පරියාදාපෙත්‌වා භික්‌ඛූ බුද්‌ධපූජං යෙව කරෙය්‍යුන්‌ති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <බුද්‌ධපූජනපඤ්‌හො සත්‌තමො>
    text <පාදසකලිකාහතපඤ්‌හො>
      text <8>, <භන්‌තෙ නාගසෙන තුම්‌හෙ භණථ භගවතො ගච්‌ඡන්‌තස්‌ස අයං අචෙතනා මහාපථවී නින්‌නං උන්‌නමති උන්‌නතං ඔනමතීති පුන ච භණථ භගවතො පාදො සකලිකාය ඛතොති යා සා සකලිකා භගවතො පාදෙ පතිතා කිස්‌ස පන සා සකලිකා භගවතො පාදා න නිවත්‌තා යදි භන්‌තෙ නාගසෙන භගවතො ගච්‌ඡන්‌තස්‌ස අයං අචෙතනා මහාපථවී නින්‌නං උන්‌නමති උන්‌නතං ඔනමති තෙන හි භගවතො පාදො සකලිකාය ඛතොති යං වචනං තං මිච්‌ඡා යදි භගවතො පාදො සකලිකාය ඛතො තෙන හි භගවතො ගච්‌ඡන්‌තස්‌ස අයං අචෙතනා මහාපථවී නින්‌නං උන්‌නමති උන්‌නතං ඔනමතීති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <සච්‌චං මහාරාජ අත්‌ථෙතං භගවතො ගච්‌ඡන්‌තස්‌ස අයං අචෙතනා මහාපථවී නින්‌නං උන්‌නමති උන්‌නතං ඔනමති භගවතො ච පාදො සකලිකාය ඛතො න ච පන සා සකලිකා අත්‌තනො ධම්‌මතාය පතිතා දෙවදත්‌තස්‌ස උපක්‌කමෙන පතිතා දෙවදත්‌තො මහාරාජ බහූනි ජාතිසතසහස්‌සානි භගවති ආඝාතං බන්‌ධි සො තෙන ආඝාතෙන මහන්‌තං කූටාගාරප්‌පමාණං පාසාණං භගවතො උපරි පාතෙස්‌සාමීති මුඤ්‌චි අථ ද්‌වෙ සෙලා පථවිතො උට්‌ඨහිත්‌වා තං පාසාණං සම්‌පටිච්‌ඡිංසු අථ නෙසං සම්‌පහාරෙන පාසාණතො පපටිකා භිජ්‌ජිත්‌වා යෙන වා තෙන වා පතන්‌තී භගවතො පාදෙ පතිතාති>
      text <යථා ච භන්‌තෙ නාගසෙන ද්‌වෙ සෙලා පාසාණං සම්‌පටිච්‌ඡිංසු තථෙව පපටිකාපි සම්‌පටිච්‌ඡිතබ්‌බාති සම්‌පටිච්‌ඡිතම්‌පි මහාරාජ ඉධෙකච්‌චං පග්‌ඝරති පසවති න ඨානමුපගච්‌ඡති යථා මහාරාජ උදකං පාණිනා ගහිතං අඞ්‌ගුලන්‌තරිකාහි පග්‌ඝරති පසවති න ඨානමුපගච්‌ඡති ඛීරං තක්‌කං මධුං සප්‌පි තෙසං මච්‌ඡරසං මංසරසං පාණිනා ගහිතං අඞ්‌ගුලන්‌තරිකාහි පග්‌ඝරති පසවති න ඨානමුපගච්‌ඡති එවමෙව ඛො මහාරාජ සම්‌පටිච්‌ඡනත්‌ථං උපගතානං ද්‌වින්‌නං සෙලානං සම්‌පහාරෙන පාසාණතො පපටිකා භිජ්‌ජිත්‌වා යෙන වා තෙන වා පතන්‌තී භගවතො පාදෙ පතිතා>
      text <යථා වා පන මහාරාජ සණ්‌හසුඛුමඅණුරජසමං පුළිනං මුට්‌ඨිනා ගහිතං අඞ්‌ගුලන්‌තරිකාහි පග්‌ඝරති පසවති න ඨානමුපගච්‌ඡති එවමෙව ඛො මහාරාජ සම්‌පටිච්‌ඡනත්‌ථං උපගතානං ද්‌වින්‌නං සෙලානං සම්‌පහාරෙන පාසාණතො පපටිකා භිජ්‌ජිත්‌වා යෙන වා තෙන වා පතන්‌තී භගවතො පාදෙ පතිතා>
      text <යථා වා පන මහාරාජ කබළො මුඛෙන ගහිතො ඉධෙකච්‌චස්‌ස මුඛතො මුච්‌චිත්‌වා පග්‌ඝරති පසවති න ඨානමුපගච්‌ඡති එවමෙව ඛො මහාරාජ සම්‌පටිච්‌ඡනත්‌ථං උපගතානං ද්‌වින්‌නං සෙලානං සම්‌පහාරෙන පාසාණතො පපටිකා භිජ්‌ජිත්‌වා යෙන වා තෙන වා පතන්‌තී භගවතො පාදෙ පතිතාති>
      text <හොතු භන්‌තෙ නාගසෙන සෙලෙහි පාසාණො සම්‌පටිච්‌ඡිතො අථ පපටිකායපි අපචිති කාතබ්‌බා යථෙව මහාපථවියාති ද්‌වාදසිමෙ මහාරාජ අපචිතිං න කරොන්‌ති කතමෙ ද්‌වාදස රත්‌තො රාගවසෙන අපචිතිං න කරොති දුට්‌ඨො දොසවසෙන මූළ්‌හො මොහවසෙන උන්‌නතො මානවසෙන නිග්‌ගුණො අවිසෙසතාය අතිථද්‌ධො අනිසෙධනතාය හීනො හීනසභාවතාය වචනකරො අනිස්‌සරතාය පාපො කදරියතාය දුක්‌ඛාපිතො පටිදුක්‌ඛාපනතාය ලුද්‌ධො ලොභාභිභූතතාය ආයූහිතො අත්‌ථසාධනතාය අපචිතිං න කරොති ඉමෙ ඛො මහාරාජ ද්‌වාදස අපචිතිං න කරොන්‌ති සා ච පන පපටිකා පාසාණසම්‌පහාරෙන භිජ්‌ජිත්‌වා අනිමිත්‌තකතදිසා යෙන වා තෙන වා පතමානා භගවතො පාදෙ පතිතා>
      text <යථා වා පන මහාරාජ සණ්‌හසුඛුමඅණුරජො අනිලබලසමාහතො අනිමිත්‌තකතදිසො යෙන වා තෙන වා අභිකිරති එවමෙව ඛො මහාරාජ සා පපටිකා පාසාණසම්‌පහාරෙන භිජ්‌ජිත්‌වා අනිමිත්‌තකතදිසා යෙන වා තෙන වා පතමානා භගවතො පාදෙ පතිතා යදි පන මහාරාජ සා පපටිකා පාසාණතො විසුං න භවෙය්‍ය තම්‌පි තෙ සෙලා පාසාණපපටිකං උප්‌පතිත්‌වා ගණ්‌හෙය්‍යුං එසා පන මහාරාජ පපටිකා න භූමට්‌ඨා න ආකාසට්‌ඨා පාසාණසම්‌පහාරවෙගෙන භිජ්‌ජිත්‌වා අනිමිත්‌තකතදිසා යෙන වා තෙන වා පතමානා භගවතො පාදෙ පතිතා>
      text <යථා වා පන මහාරාජ වාතමණ්‌ඩලිකාය උක්‌ඛිත්‌තං පුරාණපණ්‌ණං අනිමිත්‌තකතදිසං යෙන වා තෙන වා පතති එවමෙව ඛො මහාරාජ එසා පපටිකා පාසාණසම්‌පහාරවෙගෙන අනිමිත්‌තකතදිසා යෙන වා තෙන වා පතමානා භගවතො පාදෙ පතිතා අපි ච මහාරාජ අකතඤ්‌ඤුස්‌ස කදරියස්‌ස දෙවදත්‌තස්‌ස දුක්‌ඛානුභවනාය පපටිකා භගවතො පාදෙ පතිතාති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <පාදසකලිකාහතපඤ්‌හො අට්‌ඨමො>
    text <අග්‌ගග්‌ගසමණපඤ්‌හො>
      text <9>, <භන්‌තෙ නාගසෙන භාසිතම්‌පෙතං භගවතා ආසවානං ඛයා සමණො හොතීති පුන ච භණිතං>
      text <තත්‍රිමෙ චත්‌තාරො ධම්‌මා ඛන්‌ති අප්‌පාහාරතා රතිවිප්‌පහානං ආකිඤ්‌චඤ්‌ඤං සබ්‌බානි පනෙතානි අපරික්‌ඛීණාසවස්‌ස සකිලෙසස්‌සෙව හොන්‌ති යදි භන්‌තෙ නාගසෙන ආසවානං ඛයා සමණො හොති තෙන හි චතුබ්‌භි ධම්‌මෙහි සමඞ්‌ගිභූතං තං වෙ නරං සමණං ආහු ලොකෙති යං වචනං තං මිච්‌ඡා යදි චතුබ්‌භි ධම්‌මෙහි සමඞ්‌ගිභූතො සමණො හොති තෙන හි ආසවානං ඛයා සමණො හොතීති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා ආසවානං ඛයා සමණො හොතීති පුන ච භණිතං චතුබ්‌භි ධම්‌මෙහි සමඞ්‌ගිභූතං තං වෙ නරං සමණං ආහු ලොකෙති තදිදං මහාරාජ වචනං තෙසං තෙසං පුග්‌ගලානං ගුණවසෙන භණිතං චතුබ්‌භි ධම්‌මෙහි සමඞ්‌ගිභූතං තං වෙ නරං සමණං ආහු ලොකෙති ඉදං පන නිරවසෙසවචනං ආසවානං ඛයා සමණො හොතීති>
      text <අපි ච මහාරාජ යෙ කෙචි කිලෙසූපසමාය පටිපන්‌නා තෙ සබ්‌බෙ උපාදායුපාදාය සමණො ඛීණාසවො අග්‌ගමක්‌ඛායති යථා මහාරාජ යානි කානිචි ජලජථලජපුප්‌ඵානි වස්‌සිකං තෙසං අග්‌ගමක්‌ඛායති අවසෙසානි යානි කානිචි විවිධානි පුප්‌ඵජාතානි සබ්‌බානි තානි පුප්‌ඵානි යෙව උපාදායුපාදාය පන වස්‌සිකං යෙව පුප්‌ඵං ජනස්‌ස පත්‌ථිතං පිහයිතං එවමෙව ඛො මහාරාජ යෙ කෙචි කිලෙසූපසමාය පටිපන්‌නා තෙ සබ්‌බෙ උපාදායුපාදාය සමණො ඛීණාසවො අග්‌ගමක්‌ඛායති>
      text <යථා වා පන මහාරාජ සබ්‌බධඤ්‌ඤානං සාලි අග්‌ගමක්‌ඛායති යා කාචි අවසෙසා විවිධා ධඤ්‌ඤජාතියො තා සබ්‌බා උපාදායුපාදාය භොජනානි සරීරයාපනාය සාලි යෙව තෙසං අග්‌ගමක්‌ඛායති එවමෙව ඛො මහාරාජ යෙ කෙචි කිලෙසූපසමාය පටිපන්‌නා තෙ සබ්‌බෙ උපාදායුපාදාය සමණො ඛීණාසවො අග්‌ගමක්‌ඛායතීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <අග්‌ගග්‌ගසමණපඤ්‌හො නවමො>
    text <වණ්‌ණභණනපඤ්‌හො>
      text <10>, <භන්‌තෙ නාගසෙන භාසිතම්‌පෙතං භගවතා මමං වා භික්‌ඛවෙ පරෙ වණ්‌ණං භාසෙය්‍යුං ධම්‌මස්‌ස වා සඞ්‌ඝස්‌ස වා වණ්‌ණං භාසෙය්‍යුං තත්‍ර තුම්‌හෙහි න ආනන්‌දො න සොමනස්‌සං න චෙතසො උප්‌පිලාවිතත්‌තං කරණීයන්‌ති පුන ච තථාගතො සෙලස්‌ස බ්‍රාහ්‌මණස්‌ස යථාභුච්‌චෙ වණ්‌ණෙ භඤ්‌ඤමානෙ ආනන්‌දිතො සුමනො උප්‌පිලාවිතො භිය්‍යො උත්‌තරිං සකගුණං පකිත්‌තෙසි>
      text <යදි භන්‌තෙ නාගසෙන භගවතා භණිතං මමං වා භික්‌ඛවෙ පරෙ වණ්‌ණං භාසෙය්‍යුං ධම්‌මස්‌ස වා සඞ්‌ඝස්‌ස වා වණ්‌ණං භාසෙය්‍යුං තත්‍ර තුම්‌හෙහි න ආනන්‌දො න සොමනස්‌සං න චෙතසො උප්‌පිලාවිතත්‌තං කරණීයන්‌ති තෙන හි සෙලස්‌ස බ්‍රාහ්‌මණස්‌ස යථාභුච්‌චෙ වණ්‌ණෙ භඤ්‌ඤමානෙ ආනන්‌දිතො සුමනො උප්‌පිලාවිතො භිය්‍යො උත්‌තරිං සකගුණං පකිත්‌තෙසීති යං වචනං තං මිච්‌ඡා යදි සෙලස්‌ස බ්‍රාහ්‌මණස්‌ස යථාභුච්‌චෙ වණ්‌ණෙ භඤ්‌ඤමානෙ ආනන්‌දිතො සුමනො උප්‌පිලාවිතො භිය්‍යො උත්‌තරිං සකගුණං පකිත්‌තෙසි තෙන හි මමං වා භික්‌ඛවෙ පරෙ වණ්‌ණං භාසෙය්‍යුං ධම්‌මස්‌ස වා සඞ්‌ඝස්‌ස වා වණ්‌ණං භාසෙය්‍යුං තත්‍ර තුම්‌හෙහි න ආනන්‌දො න සොමනස්‌සං න චෙතසො උප්‌පිලාවිතත්‌තං කරණීයන්‌ති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා මමං වා භික්‌ඛවෙ පරෙ වණ්‌ණං භාසෙය්‍යුං ධම්‌මස්‌ස වා සඞ්‌ඝස්‌ස වා වණ්‌ණං භාසෙය්‍යුං තත්‍ර තුම්‌හෙහි න ආනන්‌දො න සොමනස්‌සං න චෙතසො උප්‌පිලාවිතත්‌තං කරණීයන්‌ති සෙලස්‌ස ච බ්‍රාහ්‌මණස්‌ස යථාභුච්‌චෙ වණ්‌ණෙ භඤ්‌ඤමානෙ භිය්‍යො උත්‌තරිං සකගුණං පකිත්‌තිතං>
      text <පඨමං මහාරාජ භගවතා ධම්‌මස්‌ස සභාවසරසලක්‌ඛණං සභාවං අවිතථං භූතං තච්‌ඡං තථත්‌ථං පරිදීපයමානෙන භණිතං මමං වා භික්‌ඛවෙ පරෙ වණ්‌ණං භාසෙය්‍යුං ධම්‌මස්‌ස වා සඞ්‌ඝස්‌ස වා වණ්‌ණං භාසෙය්‍යුං තත්‍ර තුම්‌හෙහි න ආනන්‌දො න සොමනස්‌සං න චෙතසො උප්‌පිලාවිතත්‌තං කරණීයන්‌ති යං පන භගවතා සෙලස්‌ස බ්‍රාහ්‌මණස්‌ස යථාභුච්‌චෙ වණ්‌ණෙ භඤ්‌ඤමානෙ භිය්‍යො උත්‌තරිං සකගුණං පකිත්‌තිතං රාජාහමස්‌මි සෙලාති ධම්‌මරාජා අනුත්‌තරොති තං න ලාභහෙතු න යසහෙතු න අත්‌තහෙතු න පක්‌ඛහෙතු න අන්‌තෙවාසිකම්‍යතාය අථ ඛො අනුකම්‌පාය කාරුඤ්‌ඤෙන හිතවසෙන එවං ඉමස්‌ස ධම්‌මාභිසමයො භවිස්‌සති තිණ්‌ණඤ්‌ච මාණවකසතානන්‌ති එවං භිය්‍යො උත්‌තරිං සකගුණං භණිතං රාජාහමස්‌මි සෙලාති ධම්‌මරාජා අනුත්‌තරොති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <වණ්‌ණභණනපඤ්‌හො දසමො>
    text <අහිංසානිග්‌ගහපඤ්‌හො>
      text <11>, <භන්‌තෙ නාගසෙන භාසිතම්‌පෙතං භගවතා අහිංසයං පරං ලොකෙ පියො හොහිසි මාමකොති පුන ච භණිතං නිග්‌ගණ්‌හෙ නිග්‌ගහාරහං පග්‌ගණ්‌හෙ පග්‌ගහාරහන්‌ති නිග්‌ගහො නාම භන්‌තෙ නාගසෙන හත්‌ථච්‌ඡෙදො පාදච්‌ඡෙදො වධො බන්‌ධනං කාරණා මාරණං සන්‌තතිවිකොපනං න එතං වචනං භගවතො යුත්‌තං න ච භගවා අරහති එතං වචනං වත්‌තුං යදි භන්‌තෙ නාගසෙන භගවතා භණිතං අහිංසයං පරං ලොකෙ පියො හොහිසි මාමකොති තෙන හි නිග්‌ගණ්‌හෙ නිග්‌ගහාරහං පග්‌ගණ්‌හෙ පග්‌ගහාරහන්‌ති යං වචනං තං මිච්‌ඡා යදි තථාගතෙන භණිතං නිග්‌ගණ්‌හෙ නිග්‌ගහාරහං පග්‌ගණ්‌හෙ පග්‌ගහාරහන්‌ති තෙන හි අහිංසයං පරං ලොකෙ පියො හොහිසි මාමකොති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා අහිංසයං පරං ලොකෙ පියො හොහිසි මාමකොති භණිතඤ්‌ච නිග්‌ගණ්‌හෙ නිග්‌ගහාරහං පග්‌ගණ්‌හෙ පග්‌ගහාරහන්‌ති අහිංසයං පරං ලොකෙ පියො හොහිසි මාමකොති සබ්‌බෙසං මහාරාජ තථාගතානං අනුමතං එතං එසා අනුසිට්‌ඨි එසා ධම්‌මදෙසනා ධම්‌මො හි මහාරාජ අහිංසාලක්‌ඛණො සභාවවචනං එතං යං පන මහාරාජ තථාගතො ආහ නිග්‌ගණ්‌හෙ නිග්‌ගහාරහං පග්‌ගණ්‌හෙ පග්‌ගහාරහන්‌ති භාසා එසා උද්‌ධතං මහාරාජ චිත්‌තං නිග්‌ගහෙතබ්‌බං ලීනං චිත්‌තං පග්‌ගහෙතබ්‌බං අකුසලං චිත්‌තං නිග්‌ගහෙතබ්‌බං කුසලං චිත්‌තං පග්‌ගහෙතබ්‌බං අයොනිසො මනසිකාරො නිග්‌ගහෙතබ්‌බො යොනිසො මනසිකාරො පග්‌ගහෙතබ්‌බො මිච්‌ඡාපටිපන්‌නො නිග්‌ගහෙතබ්‌බො සම්‌මාපටිපන්‌නො පග්‌ගහෙතබ්‌බො අනරියො නිග්‌ගහෙතබ්‌බො අරියො පග්‌ගහෙතබ්‌බො චොරො නිග්‌ගහෙතබ්‌බො අචොරො පග්‌ගහෙතබ්‌බොති>
      text <හොතු භන්‌තෙ නාගසෙන ඉදානි ත්‌වං පච්‌චාගතොසි මම විසයං යමහං පුච්‌ඡාමි සො මෙ අත්‌ථො උපගතො චොරො පන භන්‌තෙ නාගසෙන නිග්‌ගණ්‌හන්‌තෙන කථං නිග්‌ගහෙතබ්‌බොති චොරො මහාරාජ නිග්‌ගණ්‌හන්‌තෙන එවං නිග්‌ගහෙතබ්‌බො පරිභාසනීයො පරිභාසිතබ්‌බො දණ්‌ඩනීයො දණ්‌ඩෙතබ්‌බො පබ්‌බාජනීයො පබ්‌බාජෙතබ්‌බො බන්‌ධනීයො බන්‌ධිතබ්‌බො ඝාතනීයො ඝාතෙතබ්‌බොති යං පන භන්‌තෙ නාගසෙන චොරානං ඝාතනං තං තථාගතානං අනුමතන්‌ති න හි මහාරාජාති කිස්‌ස පන චොරො අනුසාසනීයො අනුමතො තථාගතානන්‌ති යො සො මහාරාජ ඝාතීයති න සො තථාගතානං අනුමතියා ඝාතීයති සයංකතෙන සො ඝාතීයති අපි ච ධම්‌මානුසිට්‌ඨියා අනුසාසීයති සක්‌කා පන මහාරාජ තයා පුරිසං අකාරකං අනපරාධං වීථියං චරන්‌තං ගහෙත්‌වා ඝාතයිතුන්‌ති න සක්‌කා භන්‌තෙති කෙන කාරණෙන මහාරාජාති අකාරකත්‌තා භන්‌තෙති එවමෙව ඛො මහාරාජ න චොරො තථාගතානං අනුමතියා හඤ්‌ඤති සයංකතෙන සො හඤ්‌ඤති කිං පනෙත්‌ථ අනුසාසකො කිඤ්‌චි දොසං ආපජ්‌ජතීති න හි භන්‌තෙති තෙන හි මහාරාජ තථාගතානං අනුසිට්‌ඨි සම්‌මානුසිට්‌ඨි හොතීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <අහිංසානිග්‌ගහපඤ්‌හො එකාදසමො>
    text <භික්‌ඛුපණාමිතපඤ්‌හො>
      text <12>, <භන්‌තෙ නාගසෙන භාසිතම්‌පෙතං භගවතා අක්‌කොධනො විගතඛිලොහමස්‌මීති පුන ච තථාගතො ථෙරෙ සාරිපුත්‌තමොග්‌ගල්‌ලානෙ සපරිසෙ පණාමෙසි කිං නු ඛො භන්‌තෙ නාගසෙන තථාගතො කුපිතො පරිසං පණාමෙසි උදාහු තුට්‌ඨො පණාමෙසි එතං තාව ජානාහි ඉමං නාමාති යදි භන්‌තෙ නාගසෙන කුපිතො පරිසං පණාමෙසි තෙන හි තථාගතස්‌ස කොධො අප්‌පටිවත්‌තිතො යදි තුට්‌ඨො පණාමෙසි තෙන හි අවත්‌ථුස්‌මිං අජානන්‌තෙන පණාමිතා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා අක්‌කොධනො විගතඛිලොහමස්‌මීති පණාමිතා ච ථෙරා සාරිපුත්‌තමොග්‌ගල්‌ලානා සපරිසා තඤ්‌ච පන න කොපෙන ඉධ මහාරාජ කොචිදෙව පුරිසො මහාපථවියා මූලෙ වා ඛාණුකෙ වා පාසාණෙ වා කඨලෙ වා විසමෙ වා භූමිභාගෙ ඛලිත්‌වා පතති අපි නු ඛො මහාරාජ මහාපථවී කුපිතා තං පාතෙතීති න හි භන්‌තෙ නත්‌ථි මහාපථවියා කොපො වා පසාදො වා අනුනයප්‌පටිඝවිප්‌පමුත්‌තා මහාපථවී සයමෙව සො අලසො ඛලිත්‌වා පතිතොති එවමෙව ඛො මහාරාජ නත්‌ථි තථාගතානං කොපො වා පසාදො වා අනුනයප්‌පටිඝවිප්‌පමුත්‌තා තථාගතා අරහන්‌තො සම්‌මාසම්‌බුද්‌ධා අථ ඛො සයං කතෙනෙව තෙ අත්‌තනො අපරාධෙන පණාමිතා>
      text <ඉධ පන මහාරාජ මහාසමුද්‌දො න මතෙන කුණපෙන සංවසති යං හොති මහාසමුද්‌දෙ මතං කුණපං තං ඛිප්‌පමෙව නිච්‌ඡුභති ථලං උස්‌සාරෙති අපි නු ඛො මහාරාජ මහාසමුද්‌දො කුපිතො තං කුණපං නිච්‌ඡුභතීති න හි භන්‌තෙ නත්‌ථි මහාසමුද්‌දස්‌ස කොපො වා පසාදො වා අනුනයප්‌පටිඝවිප්‌පමුත්‌තො මහාසමුද්‌දොති එවමෙව ඛො මහාරාජ නත්‌ථි තථාගතානං කොපො වා පසාදො වා අනුනයප්‌පටිඝවිප්‌පමුත්‌තා තථාගතා අරහන්‌තො සම්‌මාසම්‌බුද්‌ධා අථ ඛො සයං කතෙනෙව තෙ අත්‌තනො අපරාධෙන පණාමිතා>
      text <යථා මහාරාජ පථවියා ඛලිතො පතීයති එවං ජිනසාසනවරෙ ඛලිතො පණාමීයති යථා මහාරාජ සමුද්‌දෙ මතං කුණපං නිච්‌ඡුභීයති එවං ජිනසාසනවරෙ ඛලිතො පණාමීයති යං පන තෙ මහාරාජ තථාගතො පණාමෙසි තෙසං අත්‌ථකාමො හිතකාමො සුඛකාමො විසුද්‌ධිකාමො එවං ඉමෙ ජාතිජරාබ්‍යාධිමරණෙහි පරිමුච්‌චිස්‌සන්‌තීති පණාමෙසීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <භික්‌ඛුපණාමිතපඤ්‌හො ද්‌වාදසමො>
      stand <පණාමිතවග්‌ගො තතියො>
      stand <ඉමස්‌මිං වග්‌ගෙ ද්‌වාදස පඤ්‌හා>
  text <සබ්‌බඤ්‌ඤුතඤාණවග්‌ගො>
    text <ඉද්‌ධිකම්‌මවිපාකපඤ්‌හො>
      text <1>, <භන්‌තෙ නාගසෙන භාසිතම්‌පෙතං භගවතා එතදග්‌ගං භික්‌ඛවෙ මම සාවකානං භික්‌ඛූනං ඉද්‌ධිමන්‌තානං යදිදං මහාමොග්‌ගල්‌ලානොති පුන ච කිර සො ලගුළෙහි පරිපොථිතො භින්‌නසීසො සඤ්‌චුණ්‌ණිතට්‌ඨිමංසධමනිඡින්‌නපරිගත්‌තො පරිනිබ්‌බුතො යදි භන්‌තෙ නාගසෙන ථෙරො මහාමොග්‌ගල්‌ලානො ඉද්‌ධියා කොටිං ගතො තෙන හි ලගුළෙහි පොථිතො පරිනිබ්‌බුතොති යං වචනං තං මිච්‌ඡා යදි ලගුළෙහි පරිපොථිතො පරිනිබ්‌බුතො තෙන හි ඉද්‌ධියා කොටිං ගතොති තම්‌පි වචනං මිච්‌ඡා කිං න සමත්‌ථො ඉද්‌ධියා අත්‌තනො උපඝාතං අපනයිතුං සදෙවකස්‌සපි ලොකස්‌ස පටිසරණං භවිතුං අරහොති අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා එතදග්‌ගං භික්‌ඛවෙ මම සාවකානං භික්‌ඛූනං ඉද්‌ධිමන්‌තානං යදිදං මහාමොග්‌ගල්‌ලානොති ආයස්‌මා ච මහාමොග්‌ගල්‌ලානො ලගුළහතො පරිනිබ්‌බුතො තඤ්‌ච පන කම්‌මාධිග්‌ගහිතෙනාති>
      text <නනු භන්‌තෙ නාගසෙන ඉද්‌ධිමතො ඉද්‌ධිවිසයොපි කම්‌මවිපාකොපි ද්‌වෙ අචින්‌තියා අචින්‌තියෙන අචින්‌තියං අපනයිතබ්‌බං යථා නාම භන්‌තෙ කෙචි ඵලකාමා කපිත්‌ථෙන කපිත්‌ථං පොථෙන්‌ති අම්‌බෙන අම්‌බං පොථෙන්‌ති එවමෙව ඛො භන්‌තෙ නාගසෙන අචින්‌තියෙන අචින්‌තියං පොථයිත්‌වා අපනෙතබ්‌බන්‌ති අචින්‌තියානම්‌පි මහාරාජ එකං අධිමත්‌තං බලවතරං යථා මහාරාජ මහියා රාජානො හොන්‌ති සමජච්‌චා සමජච්‌චානම්‌පි තෙසං එකො සබ්‌බෙ අභිභවිත්‌වා ආණං පවත්‌තෙති එවමෙව ඛො මහාරාජ තෙසං අචින්‌තියානං කම්‌මවිපාකං යෙව අධිමත්‌තං බලවතරං කම්‌මවිපාකං යෙව සබ්‌බෙ අභිභවිය ආණං පවත්‌තෙති කම්‌මාධිග්‌ගහිතස්‌ස අවසෙසා කිරියා ඔකාසං න ලභන්‌ති>
      text <ඉධ පන මහාරාජ කොචි පුරිසො කිස්‌මිඤ්‌චිදෙව පකරණෙ අපරජ්‌ඣති න තස්‌ස මාතා වා පිතා වා භගිනී වා භාතරො වා සඛී වා සහායකා වා තායන්‌ති අථ ඛො රාජා යෙව තත්‌ථ අභිභවිය ආණං පවත්‌තෙති කිං තත්‌ථ කාරණං අපරාධිකතා එවමෙව ඛො මහාරාජ තෙසං අචින්‌තියානං කම්‌මවිපාකං යෙව අධිමත්‌තං බලවතරං කම්‌මවිපාකං යෙව සබ්‌බෙ අභිභවිය ආණං පවත්‌තෙති කම්‌මාධිග්‌ගහිතස්‌ස අවසෙසා කිරියා ඔකාසං න ලභන්‌ති>
      text <යථා වා පන මහාරාජ මහියා දවඩාහෙ සමුට්‌ඨිතෙ ඝටසහස්‌සම්‌පි උදකං න සක්‌කොති නිබ්‌බාපෙතුං අථ ඛො අග්‌ගි යෙව තත්‌ථ අභිභවිය ආණං පවත්‌තෙති කිං තත්‌ථ කාරණං බලවතා තෙජස්‌ස එවමෙව ඛො මහාරාජ තෙසං අචින්‌තියානං කම්‌මවිපාකං යෙව අධිමත්‌තං බලවතරං කම්‌මවිපාකං යෙව සබ්‌බෙ අභිභවිය ආණං පවත්‌තෙති කම්‌මාධිග්‌ගහිතස්‌ස අවසෙසා කිරියා ඔකාසං න ලභන්‌ති තස්‌මා මහාරාජ ආයස්‌මතො මහාමොග්‌ගල්‌ලානස්‌ස කම්‌මාධිග්‌ගහිතස්‌ස ලගුළෙහි පොථියමානස්‌ස ඉද්‌ධියා සමන්‌නාහාරො නාහොසීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <ඉද්‌ධිකම්‌මවිපාකපඤ්‌හො පඨමො>
    text <ධම්‌මවිනයපටිච්‌ඡන්‌නාපටිච්‌ඡන්‌නපඤ්‌හො>
      text <2>, <භන්‌තෙ නාගසෙන භාසිතම්‌පෙතං භගවතා තථාගතප්‌පවෙදිතො භික්‌ඛවෙ ධම්‌මවිනයො විවටො විරොචති නො පටිච්‌ඡන්‌නොති පුන ච පාතිමොක්‌ඛුද්‌දෙසො කෙවලඤ්‌ච විනයපිටකං පිහිතං පටිච්‌ඡන්‌නං යදි භන්‌තෙ නාගසෙන ජිනසාසනෙ යුත්‌තං වා පත්‌තං වා සමයං ලභෙථ විනයපණ්‌ණත්‌ති විවටා සොභෙය්‍ය කෙන කාරණෙන කෙවලං තත්‌ථ සික්‌ඛා සංයමො නියමො සීලගුණආචාරපණ්‌ණත්‌ති අත්‌ථරසො ධම්‌මරසො විමුත්‌තිරසො යදි භන්‌තෙ නාගසෙන භගවතා භණිතං තථාගතප්‌පවෙදිතො භික්‌ඛවෙ ධම්‌මවිනයො විවටො විරොචති නො පටිච්‌ඡන්‌නොති තෙන හි පාතිමොක්‌ඛුද්‌දෙසො කෙවලඤ්‌ච විනයපිටකං පිහිතං පටිච්‌ඡන්‌නන්‌ති යං වචනං තං මිච්‌ඡා යදි පාතිමොක්‌ඛුද්‌දෙසො කෙවලඤ්‌ච විනයපිටකං පිහිතං පටිච්‌ඡන්‌නං තෙන හි තථාගතප්‌පවෙදිතො භික්‌ඛවෙ ධම්‌මවිනයො විවටො විරොචති නො පටිච්‌ඡන්‌නොති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා තථාගතප්‌පවෙදිතො භික්‌ඛවෙ ධම්‌මවිනයො විවටො විරොචති නො පටිච්‌ඡන්‌නොති පුන ච පාතිමොක්‌ඛුද්‌දෙසො කෙවලඤ්‌ච විනයපිටකං පිහිතං පටිච්‌ඡන්‌නං තඤ්‌ච පන න සබ්‌බෙසං සීමං කත්‌වා පිහිතං>
      text <තිවිධෙන මහාරාජ භගවතා පාතිමොක්‌ඛුද්‌දෙසො සීමං කත්‌වා පිහිතො පුබ්‌බකානං තථාගතානං වංසවසෙන පාතිමොක්‌ඛුද්‌දෙසො සීමං කත්‌වා පිහිතො ධම්‌මස්‌ස ගරුකත්‌තා පිහිතො භික්‌ඛුභූමියා ගරුකත්‌තා පිහිතො>
      text <කථං පුබ්‌බකානං තථාගතානං වංසවසෙන පාතිමොක්‌ඛුද්‌දෙසො සීමං කත්‌වා පිහිතො එසො වංසො මහාරාජ සබ්‌බෙසං පුබ්‌බකානං තථාගතානං යදිදං භික්‌ඛුමජ්‌ඣෙ පාතිමොක්‌ඛුද්‌දෙසො අවසෙසානං පිහිතො යථා මහාරාජ ඛත්‌තියානං ඛත්‌තියමායා ඛත්‌තියෙසු යෙව චරති එවමෙතං ඛත්‌තියානං ලොකස්‌ස පවෙණී අවසෙසානං පිහිතා එවමෙව ඛො මහාරාජ එසො වංසො සබ්‌බෙසං පුබ්‌බකානං තථාගතානං යදිදං භික්‌ඛුමජ්‌ඣෙ පාතිමොක්‌ඛුද්‌දෙසො අවසෙසානං පිහිතො>
      text <යථා වා පන මහාරාජ මහියා ගණා වත්‌තන්‌ති සෙය්‍යථිදං මල්‌ලා අතොණා පබ්‌බතා ධම්‌මගිරියා බ්‍රහ්‌මගිරියා නටකා නච්‌චකා ලඞ්‌ඝකා පිසාචා මණිභද්‌දා පුණ්‌ණබද්‌ධා චන්‌දිමසූරියා සිරිදෙවතා කාලිදෙවතා සිවා වසුදෙවා ඝනිකා අසිපාසා භද්‌දිපුත්‌තාති තෙසං තෙසං රහස්‌සං තෙසු තෙසු ගණෙසු යෙව චරති අවසෙසානං පිහිතං එවමෙව ඛො මහාරාජ එසො වංසො සබ්‌බෙසං පුබ්‌බකානං තථාගතානං යදිදං භික්‌ඛුමජ්‌ඣෙ පාතිමොක්‌ඛුද්‌දෙසො අවසෙසානං පිහිතො එවං පුබ්‌බකානං තථාගතානං වංසවසෙන පාතිමොක්‌ඛුද්‌දෙසො සීමං කත්‌වා පිහිතො>
      text <කථං ධම්‌මස්‌ස ගරුකත්‌තා පාතිමොක්‌ඛුද්‌දෙසො සීමං කත්‌වා පිහිතො ධම්‌මො මහාරාජ ගරුකො භාරියො තත්‌ථ සම්‌මත්‌තකාරී අඤ්‌ඤං ආරාධෙති තං තත්‌ථ පරම්‌පරාසම්‌මත්‌තකාරිතාය පාපුණාති න තං තත්‌ථ පරම්‌පරාසම්‌මත්‌තකාරිතාය පාපුණාති මා චායං සාරධම්‌මො වරධම්‌මො අසම්‌මත්‌තකාරීනං හත්‌ථගතො ඔඤ්‌ඤාතො අවඤ්‌ඤාතො හීළිතො ඛීළිතො ගරහිතො භවතු මා චායං සාරධම්‌මො වරධම්‌මො දුජ්‌ජනගතො ඔඤ්‌ඤාතො අවඤ්‌ඤාතො හීළිතො ඛීළිතො ගරහිතො භවතූති එවං ධම්‌මස්‌ස ගරුකත්‌තා පාතිමොක්‌ඛුද්‌දෙසො සීමං කත්‌වා පිහිතො>
      text <යථා මහාරාජ සාරවරපවරඅභිජාතජාතිමන්‌තරත්‌තලොහිතචන්‌දනං නාම සවරපුරමනුගතං ඔඤ්‌ඤාතං අවඤ්‌ඤාතං හීළිතං ඛීළිතං ගරහිතං භවති එවමෙව ඛො මහාරාජ මා චායං සාරධම්‌මො වරධම්‌මො පරම්‌පරාඅසම්‌මත්‌තකාරීනං හත්‌ථගතො ඔඤ්‌ඤාතො අවඤ්‌ඤාතො හීළිතො ඛීළිතො ගරහිතො භවතු මා චායං සාරධම්‌මො වරධම්‌මො දුජ්‌ජනගතො ඔඤ්‌ඤාතො අවඤ්‌ඤාතො හීළිතො ඛීළිතො ගරහිතො භවතූති එවං ධම්‌මස්‌ස ගරුකත්‌තා පාතිමොක්‌ඛුද්‌දෙසො සීමං කත්‌වා පිහිතො>
      text <කථං භික්‌ඛුභූමියා ගරුකත්‌තා පාතිමොක්‌ඛුද්‌දෙසො සීමං කත්‌වා පිහිතො භික්‌ඛුභාවො ඛො මහාරාජ ලොකෙ අතුලියො අප්‌පමාණො අනග්‌ඝියො න සක්‌කා කෙනචි අග්‌ඝාපෙතුං තුලෙතුං පරිමෙතුං මායං එවරූපෙ භික්‌ඛුභාවෙ ඨිතො ලොකෙන සමසමො භවතූති භික්‌ඛූනං යෙව අන්‌තරෙ පාතිමොක්‌ඛුද්‌දෙසො චරති යථා මහාරාජ ලොකෙ වරපවරභණ්‌ඩං වත්‌ථං වා අත්‌ථරණං වා ගජතුරඞ්‌ගරථසුවණ්‌ණරජතමණිමුත්‌තාඉත්‌ථිරතනාදීනි වා විජිතකම්‌මසූරා වා සබ්‌බෙ තෙ රාජානමුපගච්‌ඡන්‌ති එවමෙව ඛො මහාරාජ යාවතා ලොකෙ සුගතාගමපරියත්‌තිආචාරසංයමසීලසංවරගුණා සබ්‌බෙ තෙ භික්‌ඛුසඞ්‌ඝමුපගතා භවන්‌ති එවං භික්‌ඛුභූමියා ගරුකත්‌තා පාතිමොක්‌ඛුද්‌දෙසො සීමං කත්‌වා පිහිතොති සාධු භන්‌තෙ නාගසෙන එවමෙතං තථා සම්‌පිටිච්‌ඡාමීති>
      stand <ධම්‌මවිනයපටිච්‌ඡන්‌නාපටිච්‌ඡන්‌නපඤ්‌හො දුතියො>
    text <මුසාවාදගරුලහුභාවපඤ්‌හො>
      text <3>, <භන්‌තෙ නාගසෙන භාසිතම්‌පෙතං භගවතා සම්‌පජානමුසාවාදෙ පාරාජිකො හොතීති පුන ච භණිතං සම්‌පජානමුසාවාදෙ ලහුකං ආපත්‌තිං ආපජ්‌ජති එකස්‌ස සන්‌තිකෙ දෙසනාවත්‌ථුකන්‌ති භන්‌තෙ නාගසෙන කො පනෙත්‌ථ විසෙසො කිං කාරණං යඤ්‌චෙකෙන මුසාවාදෙන උච්‌ඡිජ්‌ජති යඤ්‌චෙකෙන මුසාවාදෙන සතෙකිච්‌ඡො හොති යදි භන්‌තෙ නාගසෙන භගවතා භණිතං සම්‌පජානමුසාවාදෙ පාරාජිකො හොතීති තෙන හි සම්‌පජානමුසාවාදෙ ලහුකං ආපත්‌තිං ආපජ්‌ජති එකස්‌ස සන්‌තිකෙ දෙසනාවත්‌ථුකන්‌ති යං වචනං තං මිච්‌ඡා යදි තථාගතෙන භණිතං සම්‌පජානමුසාවාදෙ ලහුකං ආපත්‌තිං ආපජ්‌ජති එකස්‌ස සන්‌තිකෙ දෙසනාවත්‌ථුකන්‌ති තෙන හි සම්‌පජානමුසාවාදෙ පාරාජිකො හොතීති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා සම්‌පජානමුසාවාදෙ පාරාජිකො හොතීති භණිතඤ්‌ච සම්‌පජානමුසාවාදෙ ලහුකං ආපත්‌තිං ආපජ්‌ජති එකස්‌ස සන්‌තිකෙ දෙසනාවත්‌ථුකන්‌ති තඤ්‌ච පන වත්‌ථුවසෙන ගරුකලහුකං හොති තං කිං මඤ්‌ඤසි මහාරාජ ඉධ කොචි පුරිසො පරස්‌ස පාණිනා පහාරං දදෙය්‍ය තස්‌ස තුම්‌හෙ කිං දණ්‌ඩං ධාරෙථාති යදි සො භන්‌තෙ ආහ නක්‌ඛමාමීති තස්‌ස මයං අක්‌ඛමමානෙ කහාපණං හරාපෙමාති ඉධ පන මහාරාජ සො යෙව පුරිසො තව පාණිනා පහාරං දදෙය්‍ය තස්‌ස පන කො දණ්‌ඩොති හත්‌ථම්‌පිස්‌ස භන්‌තෙ ඡෙදාපෙය්‍යාම පාදම්‌පි ඡෙදාපෙය්‍යාම යාව සීසං කළීරච්‌ඡෙජ්‌ජං ඡෙදාපෙය්‍යාම සබ්‌බම්‌පි තං ගෙහං විලුම්‌පාපෙය්‍යාම උභතොපක්‌ඛෙ යාව සත්‌තමං කුලං සමුග්‌ඝාතාපෙය්‍යාමාති කො පනෙත්‌ථ මහාරාජ විසෙසො කිං කාරණං යං එකස්‌ස පාණිප්‌පහාරෙ සුඛුමො කහාපණො දණ්‌ඩො යං තව පාණිප්‌පහාරෙ හත්‌ථච්‌ඡෙජ්‌ජං පාදච්‌ඡෙජ්‌ජං යාව කළීරච්‌ඡෙජ්‌ජං සබ්‌බගෙහාදානං උභතොපක්‌ඛෙ යාව සත්‌තමකුලා සමුග්‌ඝාතොති මනුස්‌සන්‌තරෙන භන්‌තෙති එවමෙව ඛො මහාරාජ සම්‌පජානමුසාවාදො වත්‌ථුවසෙන ගරුකලහුකො හොතීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <මුසාවාදගරුලහුභාවපඤ්‌හො තතියො>
    text <බොධිසත්‌තධම්‌මතාපඤ්‌හො>
      text <4>, <භන්‌තෙ නාගසෙන භාසිතම්‌පෙතං භගවතා ධම්‌මතාධම්‌මපරියායෙ පුබ්‌බෙව බොධිසත්‌තානං මාතාපිතරො නියතා හොන්‌ති බොධි නියතා හොති අග්‌ගසාවකා නියතා හොන්‌ති පුත්‌තො නියතො හොති උපට්‌ඨාකො නියතො හොතීති පුන ච තුම්‌හෙ භණථ තුසිතෙ කායෙ ඨිතො බොධිසත්‌තො අට්‌ඨ මහාවිලොකනානි විලොකෙති කාලං විලොකෙති දීපං විලොකෙති දෙසං විලොකෙති කුලං විලොකෙති ජනෙත්‌තිං විලොකෙති ආයුං විලොකෙති මාසං විලොකෙති නෙක්‌ඛම්‌මං විලොකෙතීති භන්‌තෙ නාගසෙන අපරිපක්‌කෙ ඤාණෙ බුජ්‌ඣනං නත්‌ථි පරිපක්‌කෙ ඤාණෙ න සක්‌කා නිමෙසන්‌තරම්‌පි ආගමෙතුං අනතික්‌කමනීයං පරිපක්‌කමානසං කස්‌මා බොධිසත්‌තො කාලං විලොකෙහි කම්‌හි කාලෙ උප්‌පජ්‌ජාමීති අපරිපක්‌කෙ ඤාණෙ බුජ්‌ඣනං නත්‌ථි පරිපක්‌කෙ ඤාණෙ න සක්‌කා නිමෙසන්‌තරම්‌පි ආගමෙතුං කස්‌මා බොධිසත්‌තො කුලං විලොකෙති කුම්‌හි කුලෙ උප්‌පජ්‌ජාමීති යදි භන්‌තෙ නාගසෙන පුබ්‌බෙව බොධිසත්‌තස්‌ස මාතාපිතරො නියතා තෙන හි කුලං විලොකෙතීති යං වචනං තං මිච්‌ඡා යදි කුලං විලොකෙති තෙන හි පුබ්‌බෙව බොධිසත්‌තස්‌ස මාතාපිතරො නියතාති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <නියතා මහාරාජ පුබ්‌බෙව බොධිසත්‌තස්‌ස මාතාපිතරො කුලඤ්‌ච බොධිසත්‌තො විලොකෙති කින්‌ති පන කුලං විලොකෙති යෙ මෙ මාතාපිතරො තෙ ඛත්‌තියා උදාහු බ්‍රාහ්‌මණාති එවං කුලං විලොකෙති>
      text <අට්‌ඨන්‌නං මහාරාජ පුබ්‌බෙව අනාගතං ඔලොකෙතබ්‌බං හොති කතමෙසං අට්‌ඨන්‌නං වාණිජස්‌ස මහාරාජ පුබ්‌බෙව වික්‌කයභණ්‌ඩං ඔලොකෙතබ්‌බං හොති හත්‌ථිනාගස්‌ස පුබ්‌බෙව සොණ්‌ඩාය අනාගතො මග්‌ගො ඔලොකෙතබ්‌බො හොති සාකටිකස්‌ස පුබ්‌බෙව අනාගතං තිත්‌ථං ඔලොකෙතබ්‌බං හොති නියාමකස්‌ස පුබ්‌බෙව අනාගතං තීරං ඔලොකෙත්‌වා නාවා පෙසෙතබ්‌බා හොති භිසක්‌කස්‌ස පුබ්‌බෙව ආයුං ඔලොකෙත්‌වා ආතුරො උපසඞ්‌කමිතබ්‌බො හොති උත්‌තරසෙතුස්‌ස පුබ්‌බෙව ථිරාථිරභාවං ජානිත්‌වා අභිරුහිතබ්‌බං හොති භික්‌ඛුස්‌ස පුබ්‌බෙව අනාගතං කාලං පච්‌චවෙක්‌ඛිත්‌වා භොජනං භුඤ්‌ජිතබ්‌බං හොති බොධිසත්‌තානං පුබ්‌බෙව කුලං ඔලොකෙතබ්‌බං හොති ඛත්‌තියකුලං වා බ්‍රාහ්‌මණකුලං වාති ඉමෙසං ඛො මහාරාජ අට්‌ඨන්‌නං පුබ්‌බෙව අනාගතං ඔලොකෙතබ්‌බං හොතීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <බොධිසත්‌තධම්‌මතාපඤ්‌හො චතුත්‌ථො>
    text <අත්‌තනිපාතනපඤ්‌හො>
      text <5>, <භන්‌තෙ නාගසෙන භාසිතම්‌පෙතං භගවතා න භික්‌ඛවෙ අත්‌තානං පාතෙතබ්‌බං යො පාතෙය්‍ය යථාධම්‌මො කාරෙතබ්‌බොති පුන ච තුම්‌හෙ භණථ යත්‌ථ කත්‌ථචි භගවා සාවකානං ධම්‌මං දෙසයමානො අනෙකපරියායෙන ජාතියා ජරාය බ්‍යාධිනො මරණස්‌ස සමුච්‌ඡෙදාය ධම්‌මං දෙසෙති යො හි කොචි ජාතිජරාබ්‍යාධිමරණං සමතික්‌කමති තං පරමාය පසංසාය පසංසතීති යදි භන්‌තෙ නාගසෙන භගවතා භණිතං න භික්‌ඛවෙ අත්‌තානං පාතෙතබ්‌බං යො පාතෙය්‍ය යථාධම්‌මො කාරෙතබ්‌බොති තෙන හි ජාතියා ජරාය බ්‍යාධිනො මරණස්‌ස සමුච්‌ඡෙදාය ධම්‌මං දෙසෙතීති යං වචනං තං මිච්‌ඡා යදි ජාතියා ජරාය බ්‍යාධිනො මරණස්‌ස සමුච්‌ඡෙදාය ධම්‌මං දෙසෙති තෙන හි න භික්‌ඛවෙ අත්‌තානං පාතෙතබ්‌බං යො පාතෙය්‍ය යථාධම්‌මො කාරෙතබ්‌බොති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා න භික්‌ඛවෙ අත්‌තානං පාතෙතබ්‌බං යො පාතෙය්‍ය යථාධම්‌මො කාරෙතබ්‌බොති යත්‌ථ කත්‌ථචි භගවතා සාවකානං ධම්‌මං දෙසයාමානෙන ච අනෙකපරියායෙන ජාතියා ජරාය බ්‍යාධිනො මරණස්‌ස සමුච්‌ඡෙදාය ධම්‌මො දෙසිතො තත්‌ථ පන කාරණං අත්‌ථි යෙන භගවා කාරණෙන පටික්‌ඛිපි සමාදපෙසි චාති>
      text <කිං පනෙත්‌ථ භන්‌තෙ නාගසෙන කාරණං යෙන භගවා කාරණෙන පටික්‌ඛිපි සමාදපෙසි චාති සීලවා මහාරාජ සීලසම්‌පන්‌නො අගදසමො සත්‌තානං කිලෙසවිසවිනාසනෙ ඔසධසමො සත්‌තානං කිලෙසබ්‍යාධිවූපසමෙ උදකසමො සත්‌තානං කිලෙසරජොජල්‌ලාපහරණෙ මණිරතනසමො සත්‌තානං සබ්‌බසම්‌පත්‌තිදානෙ නාවාසමො සත්‌තානං චතුරොඝපාරගමනෙ සත්‌ථවාහසමො සත්‌තානං ජාතිකන්‌තාරතාරණෙ වාතසමො සත්‌තානං තිවිධග්‌ගිසන්‌තාපනිබ්‌බාපනෙ මහාමෙඝසමො සත්‌තානං මානසපරිපූරණෙ ආචරියසමො සත්‌තානං කුසලසික්‌ඛාපනෙ සුදෙසකසමො සත්‌තානං ඛෙමපථමාචික්‌ඛණෙ එවරූපො මහාරාජ බහුගුණො අනෙකගුණො අප්‌පමාණගුණො ගුණරාසි ගුණපුඤ්‌ජො සත්‌තානං වඩ්‌ඪිකරො සීලවා මා විනස්‌සීති සත්‌තානං අනුකම්‌පාය භගවා සික්‌ඛාපදං පඤ්‌ඤපෙසි න භික්‌ඛවෙ අත්‌තානං පාතෙතබ්‌බං යො පාතෙය්‍ය යථාධම්‌මො කාරෙතබ්‌බොති ඉදමෙත්‌ථ මහාරාජ කාරණං යෙන කාරණෙන භගවා පටික්‌ඛිපි භාසිතම්‌පෙතං මහාරාජ ථෙරෙන කුමාරකස්‌සපෙන විචිත්‍රකථිකෙන පායාසිරාජඤ්‌ඤස්‌ස පරලොකං දීපයමානෙන යථා යථා ඛො රාජඤ්‌ඤ සමණබ්‍රාහ්‌මණා සීලවන්‌තො කල්‍යාණධම්‌මා චිරං දීඝමද්‌ධානං තිට්‌ඨන්‌ති තථා තථා බහුං පුඤ්‌ඤං පසවන්‌ති බහුජනහිතාය ච පටිපජ්‌ජන්‌ති බහුජනසුඛාය ලොකානුකම්‌පාය අත්‌ථාය හිතාය සුඛාය දෙවමනුස්‌සානන්‌ති>
      text <කෙන පන කාරණෙන භගවා සමාදපෙසි ජාතිපි මහාරාජ දුක්‌ඛා ජරාපි දුක්‌ඛා බ්‍යාධිපි දුක්‌ඛො මරණම්‌පි දුක්‌ඛං සොකොපි දුක්‌ඛො පරිදෙවොපි දුක්‌ඛො දුක්‌ඛම්‌පි දුක්‌ඛං දොමනස්‌සම්‌පි දුක්‌ඛං උපායාසොපි දුක්‌ඛො අප්‌පියෙහි සම්‌පයොගොපි දුක්‌ඛො පියෙහි විප්‌පයොගොපි දුක්‌ඛො මාතුමරණම්‌පි දුක්‌ඛං පිතුමරණම්‌පි දුක්‌ඛං භාතුමරණම්‌පි දුක්‌ඛං භගිනිමරණම්‌පි දුක්‌ඛං පුත්‌තමරණම්‌පි දුක්‌ඛං දාරමරණම්‌පි දුක්‌ඛං දාසමරණම්‌පි දුක්‌ඛං ඤාතිමරණම්‌පි දුක්‌ඛං ඤාතිබ්‍යසනම්‌පි දුක්‌ඛං රොගබ්‍යසනම්‌පි දුක්‌ඛං භොගබ්‍යසනම්‌පි දුක්‌ඛං සීලබ්‍යසනම්‌පි දුක්‌ඛං දිට්‌ඨිබ්‍යසනම්‌පි දුක්‌ඛං රාජභයම්‌පි දුක්‌ඛං චොරභයම්‌පි දුක්‌ඛං වෙරිභයම්‌පි දුක්‌ඛං දුබ්‌භික්‌ඛභයම්‌පි දුක්‌ඛං අග්‌ගිභයම්‌පි දුක්‌ඛං උදකභයම්‌පි දුක්‌ඛං ඌමිභයම්‌පි දුක්‌ඛං ආවට්‌ටභයම්‌පි දුක්‌ඛං කුම්‌භීලභයම්‌පි දුක්‌ඛං සුසුකාභයම්‌පි දුක්‌ඛං අත්‌තානුවාදභයම්‌පි දුක්‌ඛං පරානුවාදභයම්‌පි දුක්‌ඛං දණ්‌ඩභයම්‌පි දුක්‌ඛං දුග්‌ගතිභයම්‌පි දුක්‌ඛං පරිසාසාරජ්‌ජභයම්‌පි දුක්‌ඛං ආජීවකභයම්‌පි දුක්‌ඛං මරණභයම්‌පි දුක්‌ඛං වෙත්‌තෙහි තාළනම්‌පි දුක්‌ඛං කසාහි තාළනම්‌පි දුක්‌ඛං අද්‌ධදණ්‌ඩකෙහි තාළනම්‌පි දුක්‌ඛං හත්‌ථච්‌ඡෙදනම්‌පි දුක්‌ඛං පාදච්‌ඡෙදනම්‌පි දුක්‌ඛං හත්‌ථපාදච්‌ඡෙදනම්‌පි දුක්‌ඛං කණ්‌ණච්‌ඡෙදනම්‌පි දුක්‌ඛං නාසච්‌ඡෙදනම්‌පි දුක්‌ඛං කණ්‌ණනාසච්‌ඡෙදනම්‌පි දුක්‌ඛං බිලඞ්‌ගථාලිකම්‌පි දුක්‌ඛං සඞ්‌ඛමුණ්‌ඩිකම්‌පි දුක්‌ඛං රාහුමුඛම්‌පි දුක්‌ඛං ජොතිමාලිකම්‌පි දුක්‌ඛං හත්‌ථපජ්‌ජොතිකම්‌පි දුක්‌ඛං එරකවත්‌තිකම්‌පි දුක්‌ඛං චීරකවාසිකම්‌පි දුක්‌ඛං එණෙය්‍යකම්‌පි දුක්‌ඛං බළිසමංසිකම්‌පි දුක්‌ඛං කහාපණිකම්‌පි දුක්‌ඛං ඛාරාපතච්‌ඡිකම්‌පි දුක්‌ඛං පලිඝපරිවත්‌තිකම්‌පි දුක්‌ඛං පලාලපීඨකම්‌පි දුක්‌ඛං තත්‌තෙන තෙලෙන ඔසිඤ්‌චනම්‌පි දුක්‌ඛං සුනඛෙහි ඛාදාපනම්‌පි දුක්‌ඛං ජීවසූලාරොපනම්‌පි දුක්‌ඛං අසිනා සීසච්‌ඡෙදනම්‌පි දුක්‌ඛං එවරූපානි මහාරාජ බහුවිධානි අනෙකවිධානි දුක්‌ඛානි සංසාරගතො අනුභවති>
      text <යථා මහාරාජ හිමවන්‌තපබ්‌බතෙ අභිවුට්‌ඨං උදකං ගඞ්‌ගාය නදියා පාසාණ සක්‌ඛර ඛර මරුම්‌බ ආවට්‌ට ගග්‌ගලක ඌමිකවඞ්‌කචදික ආවරණනීවරණමූලකසාඛාසු පරියොත්‌ථරති එවමෙව ඛො මහාරාජ එවරූපානි බහුවිධානි අනෙකවිධානි දුක්‌ඛානි සංසාරගතො අනුභවති පවත්‌තං මහාරාජ දුක්‌ඛං අප්‌පවත්‌තං සුඛං අප්‌පවත්‌තස්‌ස ගුණං පවත්‌තස්‌ස ච භයං දීපයමානො මහාරාජ භගවා අප්‌පවත්‌තස්‌ස සච්‌ඡිකිරියාය ජාතිජරාබ්‍යාධිමරණසමතික්‌කමාය සමාදපෙසි ඉදමෙත්‌ථ මහාරාජ කාරණං යෙන කාරණෙන භගවා සමාදපෙසීති සාධු භන්‌තෙ නාගසෙන සුනිබ්‌බෙඨිතො පඤ්‌හො සුකථිතං කාරණං එවමෙතං තථා සම්‌පටිච්‌ඡාමීති>
      stand <අත්‌තනිපාතනපඤ්‌හො පඤ්‌චමො>
    text <මෙත්‌තාභාවනානිසංසපඤ්‌හො>
      text <6>, <භන්‌තෙ නාගසෙන භාසිතම්‌පෙතං භගවතා මෙත්‌තාය භික්‌ඛවෙ චෙතොවිමුත්‌තියා ආසෙවිතාය භාවිතාය බහුලීකතාය යානීකතාය වත්‌ථුකතාය අනුට්‌ඨිතාය පරිචිතාය සුසමාරද්‌ධාය එකාදසානිසංසා පාටිකඞ්‌ඛා කතමෙ එකාදස සුඛං සුපති සුඛං පටිබුජ්‌ඣති න පාපකං සුපිනං පස්‌සති මනුස්‌සානං පියො හොති අමනුස්‌සානං පියො හොති දෙවතා රක්‌ඛන්‌ති නාස්‌ස අග්‌ගි වා විසං වා සත්‌ථං වා කමති තුවටං චිත්‌තං සමාධියති මුඛවණ්‌ණො විප්‌පසීදති අසම්‌මූළ්‌හො කාලං කරොති උත්‌තරිං අප්‌පටිවිජ්‌ඣන්‌තො බ්‍රහ්‌මලොකූපගො හොතීති පුන ච තුම්‌හෙ භණථ සාමො කුමාරො මෙත්‌තාවිහාරී මිගසඞ්‌ඝෙන පරිවුතො පවනෙ විචරන්‌තො පීළියක්‌ඛෙන රඤ්‌ඤා විද්‌ධො විසපීතෙන සල්‌ලෙන තත්‌ථෙව මුච්‌ඡිතො පතිතොති>
      text <යදි භන්‌තෙ නාගසෙන භගවතා භණිතං මෙත්‌තාය භික්‌ඛවෙ…පෙ … බ්‍රහ්‌මලොකූපගො හොතීති තෙන හි සාමො කුමාරො මෙත්‌තාවිහාරී මිගසඞ්‌ඝෙන පරිවුතො පවනෙ විචරන්‌තො පීළියක්‌ඛෙන රඤ්‌ඤා විද්‌ධො විසපීතෙන සල්‌ලෙන තත්‌ථෙව මුච්‌ඡිතො පතිතොති යං වචනං තං මිච්‌ඡා යදි සාමො කුමාරො මෙත්‌තාවිහාරී මිගසඞ්‌ඝෙන පරිවුතො පවනෙ විචරන්‌තො පීළියක්‌ඛෙන රඤ්‌ඤා විද්‌ධො විසපීතෙන සල්‌ලෙන තත්‌ථෙව මුච්‌ඡිතො පතිතො තෙන හි මෙත්‌තාය භික්‌ඛවෙ…පෙ … සත්‌ථං වා කමතීති තම්‌පි වචනං මිච්‌ඡා අයම්‌පි උභතො කොටිකො පඤ්‌හො සුනිපුණො පරිසණ්‌හො සුඛුමො ගම්‌භීරො අපි සුනිපුණානං මනුජානං ගත්‌තෙ සෙදං මොචෙය්‍ය සො තවානුප්‌පත්‌තො විජටෙහි තං මහාජටාජටිතං අනාගතානං ජිනපුත්‌තානං චක්‌ඛුං දෙහි නිබ්‌බාහනායාති>
      text <භාසිතම්‌පෙතං මහාරාජ භගවතා මෙත්‌තාය භික්‌ඛවෙ…පෙ සත්‌ථං වා කමතීති සාමො ච කුමාරො මෙත්‌තාවිහාරී මිගසඞ්‌ඝෙන පරිවුතො පවනෙ විචරන්‌තො පීළියක්‌ඛෙන රඤ්‌ඤා විද්‌ධො විසපීතෙන සල්‌ලෙන තත්‌ථෙව මුච්‌ඡිතො පතිතො තත්‌ථ පන මහාරාජ කාරණං අත්‌ථි කතමං තත්‌ථ කාරණං නෙතෙ මහාරාජ ගුණා පුග්‌ගලස්‌ස මෙත්‌තාභාවනායෙතෙ ගුණා සාමො මහාරාජ කුමාරො ඝටං උක්‌ඛිපන්‌තො තස්‌මිං ඛණෙ මෙත්‌තාභාවනාය පමත්‌තො අහොසි>
      text <යස්‌මිං මහාරාජ ඛණෙ පුග්‌ගලො මෙත්‌තං සමාපන්‌නො හොති න තස්‌ස පුග්‌ගලස්‌ස තස්‌මිං ඛණෙ අග්‌ගි වා විසං වා සත්‌ථං වා කමති තස්‌ස යෙ කෙචි අහිතකාමා උපගන්‌ත්‌වා තං න පස්‌සන්‌ති න තස්‌මිං ඔකාසං ලභන්‌ති නෙතෙ මහාරාජ ගුණා පුග්‌ගලස්‌ස මෙත්‌තාභාවනායෙතෙ ගුණා ඉධ මහාරාජ පුරිසො සඞ්‌ගාමසූරො අභෙජ්‌ජකවචජාලිකං සන්‌නය්‌හිත්‌වා සඞ්‌ගාමං ඔතරෙය්‍ය තස්‌ස සරා ඛිත්‌තා උපගන්‌ත්‌වා පතන්‌ති විකිරන්‌ති න තස්‌මිං ඔකාසං ලභන්‌ති නෙසො මහාරාජ ගුණො සඞ්‌ගාමසූරස්‌ස අභෙජ්‌ජකවචජාලිකායෙසො ගුණො යස්‌ස සරා ඛිත්‌තා උපගන්‌ත්‌වා පතන්‌ති විකිරන්‌ති එවමෙව ඛො මහාරාජ නෙතෙ ගුණා පුග්‌ගලස්‌ස මෙත්‌තාභාවනායෙතෙ ගුණා>
      text <යස්‌මිං මහාරාජ ඛණෙ පුග්‌ගලො මෙත්‌තං සමාපන්‌නො හොති න තස්‌ස පුග්‌ගලස්‌ස තස්‌මිං ඛණෙ අග්‌ගි වා විසං වා සත්‌ථං වා කමති තස්‌ස යෙ කෙචි අහිතකාමා උපගන්‌ත්‌වා තං න පස්‌සන්‌ති තස්‌මිං ඔකාසං න ලභන්‌ති නෙතෙ මහාරාජ ගුණා පුග්‌ගලස්‌ස මෙත්‌තාභාවනායෙතෙ ගුණා ඉධ පන මහාරාජ පුරිසො දිබ්‌බං අන්‌තරධානං මූලං හත්‌ථෙ කරෙය්‍ය යාව තං මූලං තස්‌ස හත්‌ථගතං හොති තාව න අඤ්‌ඤො කොචි පකතිමනුස්‌සො තං පුරිසං පස්‌සති නෙසො මහාරාජ ගුණො පුරිසස්‌ස මූලස්‌සෙසො ගුණො අන්‌තරධානස්‌ස යං සො පකතිමනුස්‌සානං චක්‌ඛුපථෙ න දිස්‌සති එවමෙව ඛො මහාරාජ නෙතෙ ගුණා පුග්‌ගලස්‌ස මෙත්‌තාභාවනායෙතෙ ගුණා>
      text <යස්‌මිං මහාරාජ ඛණෙ පුග්‌ගලො මෙත්‌තං සමාපන්‌නො හොති න තස්‌ස පුග්‌ගලස්‌ස තස්‌මිං ඛණෙ අග්‌ගි වා විසං වා සත්‌ථං වා කමති තස්‌ස යෙ කෙචි අහිතකාමා උපගන්‌ත්‌වා තං න පස්‌සන්‌ති න තස්‌මිං ඔකාසං ලභන්‌ති නෙතෙ මහාරාජ ගුණා පුග්‌ගලස්‌ස මෙත්‌තාභාවනායෙතෙ ගුණා යථා වා පන මහාරාජ පුරිසං සුකතං මහාලෙණමනුප්‌පවිට්‌ඨං මහතිමහාමෙඝො අභිවස්‌සන්‌තො න සක්‌කොති තෙමයිතුං නෙසො මහාරාජ ගුණො පුරිසස්‌ස මහාලෙණස්‌සෙසො ගුණො යං මහාමෙඝො අභිවස්‌සමානො න තං තෙමෙති එවමෙව ඛො මහාරාජ නෙතෙ ගුණා පුග්‌ගලස්‌ස මෙත්‌තාභාවනායෙතෙ ගුණා>
      text <යස්‌මිං මහාරාජ ඛණෙ පුග්‌ගලො මෙත්‌තං සමාපන්‌නො හොති න තස්‌ස පුග්‌ගලස්‌ස තස්‌මිං ඛණෙ අග්‌ගි වා විසං වා සත්‌ථං වා කමති තස්‌ස යෙ කෙචි අහිතකාමා උපගන්‌ත්‌වා තං න පස්‌සන්‌ති න තස්‌ස සක්‌කොන්‌ති අහිතං කාතුං නෙතෙ මහාරාජ ගුණා පුග්‌ගලස්‌ස මෙත්‌තාභාවනායෙතෙ ගුණාති අච්‌ඡරියං භන්‌තෙ නාගසෙන අබ්‌භුතං භන්‌තෙ නාගසෙන සබ්‌බපාපනිවාරණා මෙත්‌තාභාවනාති සබ්‌බකුසලගුණාවහා මහාරාජ මෙත්‌තාභාවනා හිතානම්‌පි අහිතානම්‌පි යෙ තෙ සත්‌තා විඤ්‌ඤාණබද්‌ධා සබ්‌බෙසං මහානිසංසා මෙත්‌තාභාවනා සංවිභජිතබ්‌බාති>
      stand <මෙත්‌තාභාවනානිසංසපඤ්‌හො ඡට්‌ඨො>
    text <කුසලාකුසලසමවිසමපඤ්‌හො>
      text <7>, <භන්‌තෙ නාගසෙන කුසලකාරිස්‌සපි අකුසලකාරිස්‌සපි විපාකො සමසමො උදාහු කොචි විසෙසො අත්‌ථීති අත්‌ථි මහාරාජ කුසලස්‌ස ච අකුසලස්‌ස ච විසෙසො කුසලං මහාරාජ සුඛවිපාකං සග්‌ගසංවත්‌තනිකං අකුසලං දුක්‌ඛවිපාකං නිරයසංවත්‌තනිකන්‌ති>
      text <භන්‌තෙ නාගසෙන තුම්‌හෙ භණථ දෙවදත්‌තො එකන්‌තකණ්‌හො එකන්‌තකණ්‌හෙහි ධම්‌මෙහි සමන්‌නාගතො බොධිසත්‌තො එකන්‌තසුක්‌කො එකන්‌තසුක්‌කෙහි ධම්‌මෙහි සමන්‌නාගතොති පුන ච දෙවදත්‌තො භවෙ භවෙ යසෙන ච පක්‌ඛෙන ච බොධිසත්‌තෙන සමසමො හොති කදාචි අධිකතරො වා යදා දෙවදත්‌තො නගරෙ බාරාණසියං බ්‍රහ්‌මදත්‌තස්‌ස රඤ්‌ඤො පුරොහිතපුත්‌තො අහොසි තදා බොධිසත්‌තො ඡවකචණ්‌ඩාලො අහොසි විජ්‌ජාධරො විජ්‌ජං පරිජප්‌පිත්‌වා අකාලෙ අම්‌බඵලානි නිබ්‌බත්‌තෙසි එත්‌ථ තාව බොධිසත්‌තො දෙවදත්‌තතො ජාතියා නිහීනො යසෙන ච නිහීනො>
      text <පුන චපරං යදා දෙවදත්‌තො රාජා අහොසි මහා මහීපති සබ්‌බකාමසමඞ්‌ගී තදා බොධිසත්‌තො තස්‌සූපභොගො අහොසි හත්‌ථිනාගො සබ්‌බලක්‌ඛණසම්‌පන්‌නො තස්‌ස චාරුගතිවිලාසං අසහමානො රාජා වධමිච්‌ඡන්‌තො හත්‌ථාචරියං එවමවොච අසික්‌ඛිතො තෙ ආචරිය හත්‌ථිනාගො තස්‌ස ආකාසගමනං නාම කාරණං කරොහීති තත්‌ථපි තාව බොධිසත්‌තො දෙවදත්‌තතො ජාතියා නිහීනො ලාමකො තිරච්‌ඡානගතො>
      text <පුන චපරං යදා දෙවදත්‌තො මනුස්‌සො අහොසි පවනෙ නට්‌ඨායිකො තදා බොධිසත්‌තො මහාපථවී නාම මක්‌කටො අහොසි එත්‌ථපි තාව දිස්‌සති විසෙසො මනුස්‌සස්‌ස ච තිරච්‌ඡානගතස්‌ස ච තත්‌ථපි තාව බොධිසත්‌තො දෙවදත්‌තතො ජාතියා නිහීනො>
      text <පුන චපරං යදා දෙවදත්‌තො මනුස්‌සො අහොසි සොණුත්‌තරො නාම නෙසාදො බලවා බලවතරො නාගබලො තදා බොධිසත්‌තො ඡද්‌දන්‌තො නාම නාගරාජා අහොසි තදා සො ලුද්‌දකො තං හත්‌ථිනාගං ඝාතෙසි තත්‌ථපි තාව දෙවදත්‌තොව අධිකතරො>
      text <පුන චපරං යදා දෙවදත්‌තො මනුස්‌සො අහොසි වනචරකො අනිකෙතවාසී තදා බොධිසත්‌තො සකුණො අහොසි තිත්‌තිරො මන්‌තජ්‌ඣායී තදාපි සො වනචරකො තං සකුණං ඝාතෙසි තත්‌ථපි තාව දෙවදත්‌තොව ජාතියා අධිකතරො>
      text <පුන චපරං යදා දෙවදත්‌තො කලාබු නාම කාසිරාජා අහොසි තදා බොධිසත්‌තො තාපසො අහොසි ඛන්‌තිවාදී තදා සො රාජා තස්‌ස තාපසස්‌ස කුද්‌ධො හත්‌ථපාදෙ වංසකළීරෙ විය ඡෙදාපෙසි තත්‌ථපි තාව දෙවදත්‌තො යෙව අධිකතරො ජාතියා ච යසෙන ච>
      text <පුන චපරං යදා දෙවදත්‌තො මනුස්‌සො අහොසි වනචරො තදා බොධිසත්‌තො නන්‌දියො නාම වානරින්‌දො අහොසි තදාපි සො වනචරො තං වානරින්‌දං ඝාතෙසි සද්‌ධිං මාතරා කනිට්‌ඨභාතිකෙන ච තත්‌ථපි තාව දෙවදත්‌තො යෙව අධිකතරො ජාතියා>
      text <පුන චපරං යදා දෙවදත්‌තො මනුස්‌සො අහොසි අචෙලකො කාරම්‌භියො නාම තදා බොධිසත්‌තො පණ්‌ඩරකො නාම නාගරාජා අහොසි තත්‌ථපි තාව දෙවදත්‌තො යෙව අධිකතරො ජාතියා>
      text <පුන චපරං යදා දෙවදත්‌තො මනුස්‌සො අහොසි පවනෙ ජටිලකො තදා බොධිසත්‌තො තච්‌ඡකො නාම මහාසූකරො අහොසි තත්‌ථපි තාව දෙවදත්‌තො යෙව ජාතියා අධිකතරො>
      text <පුන චපරං යදා දෙවදත්‌තො චෙතීසු සූරපරිචරො නාම රාජා අහොසි උපරි පුරිසමත්‌තෙ ගගනෙ වෙහාසඞ්‌ගමො තදා බොධිසත්‌තො කපිලො නාම බ්‍රාහ්‌මණො අහොසි තත්‌ථපි තාව දෙවදත්‌තො යෙව අධිකතරො ජාතියා ච යසෙන ච>
      text <පුන චපරං යදා දෙවදත්‌තො මනුස්‌සො අහොසි සාමො නාම තදා බොධිසත්‌තො රුරු නාම මිගරාජා අහොසි තත්‌ථපි තාව දෙවදත්‌තො යෙව ජාතියා අධිකතරො>
      text <පුන චපරං යදා දෙවදත්‌තො මනුස්‌සො අහොසි ලුද්‌දකො පවනචරො තදා බොධිසත්‌තො හත්‌ථිනාගො අහොසි සො ලුද්‌දකො තස්‌ස හත්‌ථිනාගස්‌ස සත්‌තක්‌ඛත්‌තුං දන්‌තෙ ඡින්‌දිත්‌වා හරි තත්‌ථපි තාව දෙවදත්‌තො යෙව යොනියා අධිකතරො>
      text <පුන චපරං යදා දෙවදත්‌තො සිඞ්‌ගාලො අහොසි ඛත්‌තියධම්‌මො සො යාවතා ජම්‌බුදීපෙ පදෙසරාජානො තෙ සබ්‌බෙ අනුයුත්‌තෙ අකාසි තදා බොධිසත්‌තො විධුරො නාම පණ්‌ඩිතො අහොසි තත්‌ථපි තාව දෙවදත්‌තො යෙව යසෙන අධිකතරො>
      text <පුන චපරං යදා දෙවදත්‌තො හත්‌ථිනාගො හුත්‌වා ලටුකිකාය සකුණිකාය පුත්‌තකෙ ඝාතෙසි තදා බොධිසත්‌තොපි හත්‌ථිනාගො අහොසි යූථපති තත්‌ථ තාව උභොපි තෙ සමසමා අහෙසුං>
      text <පුන චපරං යදා දෙවදත්‌තො යක්‌ඛො අහොසි අධම්‌මො නාම තදා බොධිසත්‌තොපි යක්‌ඛො අහොසි ධම්‌මො නාම තත්‌ථපි තාව උභොපි සමසමා අහෙසුං>
      text <පුන චපරං යදා දෙවදත්‌තො නාවිකො අහොසි පඤ්‌චන්‌නං කුලසතානං ඉස්‌සරො තදා බොධිසත්‌තොපි නාවිකො අහොසි පඤ්‌චන්‌නං කුලසතානං ඉස්‌සරො තත්‌ථපි තාව උභොපි සමසමා අහෙසුං>
      text <පුන චපරං යදා දෙවදත්‌තො සත්‌ථවාහො අහොසි පඤ්‌චන්‌නං සකටසතානං ඉස්‌සරො තදා බොධිසත්‌තොපි සත්‌ථවාහො අහොසි පඤ්‌චන්‌නං සකටසතානං ඉස්‌සරො තත්‌ථපි තාව උභොපි සමසමා අහෙසුං>
      text <පුන චපරං යදා දෙවදත්‌තො සාඛො නාම මිගරාජා අහොසි තදා බොධිසත්‌තොපි නිග්‍රොධො නාම මිගරාජා අහොසි තත්‌ථපි තාව උභොපි සමසමා අහෙසුං>
      text <පුන චපරං යදා දෙවදත්‌තො සාඛො නාම සෙනාපති අහොසි තදා බොධිසත්‌තොපි නිග්‍රොධො නාම රාජා අහොසි තත්‌ථපි තාව උභොපි සමසමා අහෙසුං>
      text <පුන චපරං යදා දෙවදත්‌තො ඛණ්‌ඩහාලො නාම බ්‍රාහ්‌මණො අහොසි තදා බොධිසත්‌තො චන්‌දො නාම රාජකුමාරො අහොසි තදා සො ඛණ්‌ඩහාලො යෙව අධිකතරො>
      text <පුන චපරං යදා දෙවදත්‌තො බ්‍රහ්‌මදත්‌තො නාම රාජා අහොසි තදා බොධිසත්‌තො තස්‌ස පුත්‌තො මහාපදුමො නාම කුමාරො අහොසි තදා සො රාජා සකපුත්‌තං චොරපපාතෙ ඛිපාපෙසි යතො කුතොචි පිතාව පුත්‌තානං අධිකතරො හොති විසිට්‌ඨොති තත්‌ථපි තාව දෙවදත්‌තො යෙව අධිකතරො>
      text <පුන චපරං යදා දෙවදත්‌තො මහාපතාපො නාම රාජා අහොසි තදා බොධිසත්‌තො තස්‌ස පුත්‌තො ධම්‌මපාලො නාම කුමාරො අහොසි තදා සො රාජා සකපුත්‌තස්‌ස හත්‌ථපාදෙ සීසඤ්‌ච ඡෙදාපෙසි තත්‌ථපි තාව දෙවදත්‌තො යෙව උත්‌තරො අධිකතරො>
      text <අජ්‌ජෙතරහි උභොපි සක්‍යකුලෙ ජායිංසු බොධිසත්‌තො බුද්‌ධො අහොසි සබ්‌බඤ්‌ඤූ ලොකනායකො දෙවදත්‌තො තස්‌ස දෙවාතිදෙවස්‌ස සාසනෙ පබ්‌බජිත්‌වා ඉද්‌ධිං නිබ්‌බත්‌තෙත්‌වා බුද්‌ධාලයං අකාසි කිං නු ඛො භන්‌තෙ නාගසෙන යං මයා භණිතං තං සබ්‌බං තථං උදාහු විතථන්‌ති>
      text <යං ත්‌වං මහාරාජ බහුවිධං කාරණං ඔසාරෙසි සබ්‌බං තං තථෙව නො අඤ්‌ඤථාති යදි භන්‌තෙ නාගසෙන කණ්‌හොපි සුක්‌කොපි සමසමගතිකා හොන්‌ති තෙන හි කුසලම්‌පි අකුසලම්‌පි සමසමවිපාකං හොතීති න හි මහාරාජ කුසලම්‌පි අකුසලම්‌පි සමසමවිපාකං හොති න හි මහාරාජ දෙවදත්‌තො සබ්‌බජනෙහි පටිවිරුද්‌ධො බොධිසත්‌තෙනෙව පටිවිරුද්‌ධො යො තස්‌ස බොධිසත්‌තෙන පටිවිරුද්‌ධො සො තස්‌මිං තස්‌මිං යෙව භවෙ පච්‌චති ඵලං දෙති දෙවදත්‌තොපි මහාරාජ ඉස්‌සරියෙ ඨිතො ජනපදෙසු ආරක්‌ඛං දෙති සෙතුං සභං පුඤ්‌ඤසාලං කාරෙති සමණබ්‍රාහ්‌මණානං කපණද්‌ධිකවණිබ්‌බකානං නාථානාථානං යථාපණිහිතං දානං දෙති තස්‌ස සො විපාකෙන භවෙ භවෙ සම්‌පත්‌තියො පටිලභති කස්‌සෙතං මහාරාජ සක්‌කා වත්‌තුං විනා දානෙන දමෙන සංයමෙන උපොසථකම්‌මෙන සම්‌පත්‌තිං අනුභවිස්‌සතීති>
      text <යං පන ත්‌වං මහාරාජ එවං වදෙසි දෙවදත්‌තො ච බොධිසත්‌තො ච එකතො අනුපරිවත්‌තන්‌තීති සො න ජාතිසතස්‌ස අච්‌චයෙන සමාගමො අහොසි න ජාතිසහස්‌සස්‌ස අච්‌චයෙන න ජාතිසතසහස්‌සස්‌ස අච්‌චයෙන කදාචි කරහචි බහූනං අහොරත්‌තානං අච්‌චයෙන සමාගමො අහොසි යං පනෙතං මහාරාජ භගවතා කාණකච්‌ඡපොපමං උපදස්‌සිතං මනුස්‌සත්‌තප්‌පටිලාභාය තථූපමං මහාරාජ ඉමෙසං සමාගමං ධාරෙහි>
      text <න මහාරාජ බොධිසත්‌තස්‌ස දෙවදත්‌තෙනෙව සද්‌ධිං සමාගමො අහොසි ථෙරොපි මහාරාජ සාරිපුත්‌තො අනෙකෙසු ජාතිසතසහස්‌සෙසු බොධිසත්‌තස්‌ස පිතා අහොසි මහාපිතා අහොසි චූළපිතා අහොසි භාතා අහොසි පුත්‌තො අහොසි භාගිනෙය්‍යො අහොසි මිත්‌තො අහොසි>
      text <බොධිසත්‌තොපි මහාරාජ අනෙකෙසු ජාතිසතසහස්‌සෙසු ථෙරස්‌ස සාරිපුත්‌තස්‌ස පිතා අහොසි මහාපිතා අහොසි චූළපිතා අහොසි භාතා අහොසි පුත්‌තො අහොසි භාගිනෙය්‍යො අහොසි මිත්‌තො අහොසි සබ්‌බෙපි මහාරාජ සත්‌තනිකායපරියාපන්‌නා සංසාරසොතමනුගතා සංසාරසොතෙන වුය්‌හන්‌තා අප්‌පියෙහිපි පියෙහිපි සමාගච්‌ඡන්‌ති යථා මහාරාජ උදකං සොතෙන වුය්‌හමානං සුචිඅසුචිකල්‍යාණපාපකෙන සමාගච්‌ඡති එවමෙව ඛො මහාරාජ සබ්‌බෙපි සත්‌තනිකායපරියාපන්‌නා සංසාරසොතමනුගතා සංසාරසොතෙන වුය්‌හන්‌තා අප්‌පියෙහිපි පියෙහිපි සමාගච්‌ඡන්‌ති දෙවදත්‌තො මහාරාජ යක්‌ඛො සමානො අත්‌තනා අධම්‌මො පරෙ අධම්‌මෙ නියොජෙත්‌වා සත්‌තපඤ්‌ඤාසවස්‌සකොටියො සට්‌ඨි ච වස්‌සසතසහස්‌සානි මහානිරයෙ පච්‌චි බොධිසත්‌තොපි මහාරාජ යක්‌ඛො සමානො අත්‌තනා ධම්‌මො පරෙ ධම්‌මෙ නියොජෙත්‌වා සත්‌තපඤ්‌ඤාසවස්‌සකොටියො සට්‌ඨි ච වස්‌සසතසහස්‌සානි සග්‌ගෙ මොදි සබ්‌බකාමසමඞ්‌ගී අපි ච මහාරාජ දෙවදත්‌තො ඉමස්‌මිං භවෙ බුද්‌ධං අනාසාදනීයමාසාදයිත්‌වා සමග්‌ගඤ්‌ච සඞ්‌ඝං භින්‌දිත්‌වා පථවිං පාවිසි තථාගතො බුජ්‌ඣිත්‌වා සබ්‌බධම්‌මෙ පරිනිබ්‌බුතො උපධිසඞ්‌ඛයෙති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <කුසලාකුසලසමවිසමපඤ්‌හො සත්‌තමො>
    text <අමරාදෙවීපඤ්‌හො>
      text <8>, <භන්‌තෙ නාගසෙන භාසිතම්‌පෙතං භගවතා>
      text <පුන ච කථීයති මහොසධස්‌ස භරියා අමරා නාම ඉත්‌ථී ගාමකෙ ඨපිතා පවුත්‌ථපතිකා රහො නිසින්‌නා විවිත්‌තා රාජප්‌පටිසමං සාමිකං කරිත්‌වා සහස්‌සෙන නිමන්‌තීයමානා පාපං නාකාසීති යදි භන්‌තෙ නාගසෙන භගවතා භණිතං සචෙ…පෙ … සද්‌ධින්‌ති තෙන හි මහොසධස්‌ස භරියා…පෙ … නාකාසීති යං වචනං තං මිච්‌ඡා යදි මහොසධස්‌ස භරියා…පෙ … නාකාසි තෙන හි සචෙ…පෙ … සද්‌ධින්‌ති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා සචෙ…පෙ … සද්‌ධින්‌ති කථීයති ච මහොසධස්‌ස භරියා …පෙ … නාකාසීති කරෙය්‍ය සා මහාරාජ ඉත්‌ථී සහස්‌සං ලභමානා තාදිසෙන පුරිසෙන සද්‌ධිං පාපකම්‌මං න සා කරෙය්‍ය සචෙ ඛණං වා රහො වා නිමන්‌තකං වාපි තාදිසං ලභෙය්‍ය විචිනන්‌තී සා මහාරාජ අමරා ඉත්‌ථී න අද්‌දස ඛණං වා රහො වා නිමන්‌තකං වාපි තාදිසං>
      text <ඉධ ලොකෙ ගරහභයා ඛණං න පස්‌සි පරලොකෙ නිරයභයා ඛණං න පස්‌සි කටුකවිපාකං පාපන්‌ති ඛණං න පස්‌සි පියං අමුඤ්‌චිතුකාමා ඛණං න පස්‌සි සාමිකස්‌ස ගරුකතාය ඛණං න පස්‌සි ධම්‌මං අපචායන්‌තී ඛණං න පස්‌සි අනරියං ගරහන්‌තී ඛණං න පස්‌සි කිරියං අභින්‌දිතුකාමා ඛණං න පස්‌සි එවරූපෙහි බහූහි කාරණෙහි ඛණං න පස්‌සි>
      text <රහොපි සා ලොකෙ විචිනිත්‌වා අපස්‌සන්‌තී පාපං නාකාසි සචෙ සා මනුස්‌සෙහි රහො ලභෙය්‍ය අථ අමනුස්‌සෙහි රහො න ලභෙය්‍ය සචෙ අමනුස්‌සෙහි රහො ලභෙය්‍ය අථ පරචිත්‌තවිදූහි පබ්‌බජිතෙහි රහො න ලභෙය්‍ය සචෙ පරචිත්‌තවිදූහි පබ්‌බජිතෙහි රහො ලභෙය්‍ය අථ පරචිත්‌තවිදූනීහි දෙවතාහි රහො න ලභෙය්‍ය සචෙ පරචිත්‌තවිදූනීහි දෙවතාහි රහො ලභෙය්‍ය අත්‌තනාව පාපෙහි රහො න ලභෙය්‍ය සචෙ අත්‌තනාව පාපෙහි රහො ලභෙය්‍ය අථ අධම්‌මෙන රහො න ලභෙය්‍ය එවරූපෙහි බහුවිධෙහි කාරණෙහි රහො අලභිත්‌වා පාපං නාකාසි>
      text <නිමන්‌තකම්‌පි සා ලොකෙ විචිනිත්‌වා තාදිසං අලභන්‌තී පාපං නාකාසි මහොසධො මහාරාජ පණ්‌ඩිතො අට්‌ඨවීසතියා අඞ්‌ගෙහි සමන්‌නාගතො කතමෙහි අට්‌ඨවීසතියා අඞ්‌ගෙහි සමන්‌නාගතො මහොසධො මහාරාජ සූරො හිරිමා ඔත්‌තප්‌පී සපක්‌ඛො මිත්‌තසම්‌පන්‌නො ඛමො සීලවා සච්‌චවාදී සොචෙය්‍යසම්‌පන්‌නො අක්‌කොධනො අනතිමානී අනුසූයකො වීරියවා ආයූහකො සඞ්‌ගාහකො සංවිභාගී සඛිලො නිවාතවුත්‌ති සණ්‌හො අසඨො අමායාවී අතිබුද්‌ධිසම්‌පන්‌නො කිත්‌තිමා විජ්‌ජාසම්‌පන්‌නො හිතෙසී උපනිස්‌සිතානං පත්‌ථිතො සබ්‌බජනස්‌ස ධනවා යසවා මහොසධො මහාරාජ පණ්‌ඩිතො ඉමෙහි අට්‌ඨවීසතියා අඞ්‌ගෙහි සමන්‌නාගතො සා අඤ්‌ඤං තාදිසං නිමන්‌තකං අලභිත්‌වා පාපං නාකාසීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <අමරාදෙවීපඤ්‌හො අට්‌ඨමො>
    text <අරහන්‌තඅභායනපඤ්‌හො>
      text <9>, <භන්‌තෙ නාගසෙන භාසිතම්‌පෙතං භගවතා විගතභයසන්‌තාසා අරහන්‌තොති පුන ච නගරෙ රාජගහෙ ධනපාලකං හත්‌ථිං භගවති ඔපතන්‌තං දිස්‌වා පඤ්‌ච ඛීණාසවසතානි පරිච්‌චජිත්‌වා ජිනවරං පක්‌කන්‌තානි දිසාවිදිසං එකං ඨපෙත්‌වා ථෙරං ආනන්‌දං කිං නු ඛො භන්‌තෙ නාගසෙන තෙ අරහන්‌තො භයා පක්‌කන්‌තා පඤ්‌ඤායිස්‌සති සකෙන කම්‌මෙනාති දසබලං පාතෙතුකාමා පක්‌කන්‌තා උදාහු තථාගතස්‌ස අතුලං විපුලමසමං පාටිහාරියං දට්‌ඨුකාමා පක්‌කන්‌තා යදි භන්‌තෙ නාගසෙන භගවතා භණිතං විගතභයසන්‌තාසා අරහන්‌තොති තෙන හි නගරෙ…පෙ … ආනන්‌දන්‌ති යං වචනං තං මිච්‌ඡා යදි නගරෙ රාජගහෙ ධනපාලකං හත්‌ථිං භගවති ඔපතන්‌තං දිස්‌වා පඤ්‌ච ඛීණාසවසතානි පරිච්‌චජිත්‌වා ජිනවරං පක්‌කන්‌තානි දිසාවිදිසං එකං ඨපෙත්‌වා ථෙරං ආනන්‌දං තෙන හි විගතභයසන්‌තාසා අරහන්‌තොති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා විගතභයසන්‌තාසා අරහන්‌තොති නගරෙ රාජගහෙ ධනපාලකං හත්‌ථිං භගවති ඔපතන්‌තං දිස්‌වා පඤ්‌ච ඛීණාසවසතානි පරිච්‌චජිත්‌වා ජිනවරං පක්‌කන්‌තානි දිසාවිදිසං එකං ඨපෙත්‌වා ථෙරං ආනන්‌දං තඤ්‌ච පන න භයා නාපි භගවන්‌තං පාතෙතුකාමතාය>
      text <යෙන පන මහාරාජ හෙතුනා අරහන්‌තො භායෙය්‍යුං වා තාසෙය්‍යුං වා සො හෙතු අරහන්‌තානං සමුච්‌ඡින්‌නො තස්‌මා විගතභයසන්‌තාසා අරහන්‌තො භායති නු මහාරාජ මහාපථවී ඛණන්‌තෙපි භින්‌දන්‌තෙපි ධාරෙන්‌තෙපි සමුද්‌දපබ්‌බතගිරිසිඛරෙති න හි භන්‌තෙති කෙන කාරණෙන මහාරාජාති නත්‌ථි භන්‌තෙ මහාපථවියා සො හෙතු යෙන හෙතුනා මහාපථවී භායෙය්‍ය වා තාසෙය්‍ය වාති එවමෙව ඛො මහාරාජ නත්‌ථි අරහන්‌තානං සො හෙතු යෙන හෙතුනා අරහන්‌තො භායෙය්‍යුං වා තාසෙය්‍යුං වා>
      text <භායති නු මහාරාජ ගිරිසිඛරං ඡින්‌දන්‌තෙ වා භින්‌දන්‌තෙ වා පතන්‌තෙ වා අග්‌ගිනා දහන්‌තෙ වාති න හි භන්‌තෙති කෙන කාරණෙන මහාරාජාති නත්‌ථි භන්‌තෙ ගිරිසිඛරස්‌ස සො හෙතු යෙන හෙතුනා ගිරිසිඛරං භායෙය්‍ය වා තාසෙය්‍ය වාති එවමෙව ඛො මහාරාජ නත්‌ථි අරහන්‌තානං සො හෙතු යෙන හෙතුනා අරහන්‌තො භායෙය්‍යුං වා තාසෙය්‍යුං වා>
      text <යදිපි මහාරාජ ලොකධාතුසතසහස්‌සෙසු යෙ කෙචි සත්‌තනිකායපරියාපන්‌නා සබ්‌බෙපි තෙ සත්‌තිහත්‌ථා එකං අරහන්‌තං උපධාවිත්‌වා තාසෙය්‍යුං න භවෙය්‍ය අරහතො චිත්‌තස්‌ස කිඤ්‌චි අඤ්‌ඤථත්‌තං කිං කාරණං අට්‌ඨානමනවකාසතාය>
      text <අපි ච මහාරාජ තෙසං ඛීණාසවානං එවං චෙතොපරිවිතක්‌කො අහොසි අජ්‌ජ නරවරපවරෙ ජිනවරවසභෙ නගරවරමනුප්‌පවිට්‌ඨෙ වීථියා ධනපාලකො හත්‌ථී ආපතිස්‌සති අසංසයමතිදෙවදෙවං උපට්‌ඨාකො න පරිච්‌චජිස්‌සති යදි මයං සබ්‌බෙපි භගවන්‌තං න පරිච්‌චජිස්‌සාම ආනන්‌දස්‌ස ගුණො පාකටො න භවිස්‌සති න හෙව ච තථාගතං සමුපගමිස්‌සති හත්‌ථිනාගො හන්‌ද මයං අපගච්‌ඡාම එවමිදං මහතො ජනකායස්‌ස කිලෙසබන්‌ධනමොක්‌ඛො භවිස්‌සති ආනන්‌දස්‌ස ච ගුණො පාකටො භවිස්‌සතීති එවං තෙ අරහන්‌තො ආනිසංසං දිස්‌වා දිසාවිදිසං පක්‌කන්‌තාති සුවිභත්‌තො භන්‌තෙ නාගසෙන පඤ්‌හො එවමෙතං නත්‌ථි අරහන්‌තානං භයං වා සන්‌තාසො වා ආනිසංසං දිස්‌වා අරහන්‌තො පක්‌කන්‌තා දිසාවිදිසන්‌ති>
      stand <අරහන්‌තඅභායනපඤ්‌හො නවමො>
    text <බුද්‌ධසබ්‌බඤ්‌ඤුභාවපඤ්‌හො>
      text <10>, <භන්‌තෙ නාගසෙන තුම්‌හෙ භණථ තථාගතො සබ්‌බඤ්‌ඤූති පුන ච භණථ තථාගතෙන සාරිපුත්‌තමොග්‌ගල්‌ලානප්‌පමුඛෙ භික්‌ඛුසඞ්‌ඝෙ පණාමිතෙ චාතුමෙය්‍යකා ච සක්‍යා බ්‍රහ්‌මා ච සහම්‌පති බීජූපමඤ්‌ච වච්‌ඡතරුණූපමඤ්‌ච උපදස්‌සෙත්‌වා භගවන්‌තං පසාදෙසුං ඛමාපෙසුං නිජ්‌ඣත්‌තං අකංසූති කිං නු ඛො භන්‌තෙ නාගසෙන අඤ්‌ඤාතා තා උපමා තථාගතස්‌ස යාහි තථාගතො උපමාහි ඔරතො ඛමිතො උපසන්‌තො නිජ්‌ඣත්‌තං ගතො යදි භන්‌තෙ නාගසෙන තථාගතස්‌ස තා උපමා අඤ්‌ඤාතා තෙන හි බුද්‌ධො අසබ්‌බඤ්‌ඤූ යදි ඤාතා තෙන හි ඔකස්‌ස පසය්‌හ වීමංසාපෙක්‌ඛො පණාමෙසි තෙන හි තස්‌ස අකාරුඤ්‌ඤතා සම්‌භවති අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <සබ්‌බඤ්‌ඤූ මහාරාජ තථාගතො තාහි ච උපමාහි භගවා පසන්‌නො ඔරතො ඛමිතො උපසන්‌තො නිජ්‌ඣත්‌තං ගතො ධම්‌මස්‌සාමී මහාරාජ තථාගතො තථාගතප්‌පවෙදිතෙහෙව තෙ ඔපම්‌මෙහි තථාගතං ආරාධෙසුං තොසෙසුං පසාදෙසුං තෙසඤ්‌ච තථාගතො පසන්‌නො සාධූති අබ්‌භානුමොදි>
      text <යථා මහාරාජ ඉත්‌ථී සාමිකස්‌ස සන්‌තකෙනෙව ධනෙන සාමිකං ආරාධෙති තොසෙති පසාදෙති තඤ්‌ච සාමිකො සාධූති අබ්‌භානුමොදති එවමෙව ඛො මහාරාජ චාතුමෙය්‍යකා ච සක්‍යා බ්‍රහ්‌මා ච සහම්‌පති තථාගතප්‌පවෙදිතෙහෙව ඔපම්‌මෙහි තථාගතං ආරාධෙසුං තොසෙසුං පසාදෙසුං තෙසඤ්‌ච තථාගතො පසන්‌නො සාධූති අබ්‌භානුමොදි>
      text <යථා වා පන මහාරාජ කප්‌පකො රඤ්‌ඤො සන්‌තකෙනෙව සුවණ්‌ණඵණකෙන රඤ්‌ඤො උත්‌තමඞ්‌ගං පසාධයමානො රාජානං ආරාධෙති තොසෙති පසාදෙති තස්‌ස ච රාජා පසන්‌නො සාධූති අබ්‌භානුමොදති යථිච්‌ඡිතමනුප්‌පදෙති එවමෙව ඛො මහාරාජ චාතුමෙය්‍යකා ච සක්‍යා බ්‍රහ්‌මා ච සහම්‌පති තථාගතප්‌පවෙදිතෙහෙව ඔපම්‌මෙහි තථාගතං ආරාධෙසුං තොසෙසුං පසාදෙසුං තෙසඤ්‌ච තථාගතො පසන්‌නො සාධූති අබ්‌භානුමොදි>
      text <යථා වා පන මහාරාජ සද්‌ධිවිහාරිකො උපජ්‌ඣායාභතං පිණ්‌ඩපාතං ගහෙත්‌වා උපජ්‌ඣායස්‌ස උපනාමෙන්‌තො උපජ්‌ඣායං ආරාධෙති තොසෙති පසාදෙති තඤ්‌ච උපජ්‌ඣායො පසන්‌නො සාධූති අබ්‌භානුමොදති එවමෙව ඛො මහාරාජ චාතුමෙය්‍යකා ච සක්‍යා බ්‍රහ්‌මා ච සහම්‌පති තථාගතප්‌පවෙදිතෙහෙව ඔපම්‌මෙහි තථාගතං ආරාධෙසුං තොසෙසුං පසාදෙසුං තෙසඤ්‌ච තථාගතො පසන්‌නො සාධූති අබ්‌භානුමොදිත්‌වා සබ්‌බදුක්‌ඛපරිමුත්‌තියා ධම්‌මං දෙසෙසීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <බුද්‌ධසබ්‌බඤ්‌ඤුභාවපඤ්‌හො දසමො>
      stand <සබ්‌බඤ්‌ඤුතඤාණවග්‌ගො චතුත්‌ථො>
      stand <ඉමස්‌මිං වග්‌ගෙ දස පඤ්‌හා>
  text <සන්‌ථවවග්‌ගො>
    text <සන්‌ථවපඤ්‌හො>
      text <1>, <භන්‌තෙ නාගසෙන භාසිතම්‌පෙතං භගවතා>
      text <පුන ච භගවතා භණිතං විහාරෙ කාරයෙ රම්‌මෙ වාසයෙත්‌ථ බහුස්‌සුතෙති යදි භන්‌තෙ නාගසෙන තථාගතෙන භණිතං සන්‌ථවතො භයං ජාතං නිකෙතා ජායතෙ රජො අනිකෙතමසන්‌ථවං එතං වෙ මුනිදස්‌සනන්‌ති තෙන හි විහාරෙ කාරයෙ රම්‌මෙ වාසයෙත්‌ථ බහුස්‌සුතෙති යං වචනං තං මිච්‌ඡා යදි තථාගතෙන භණිතං විහාරෙ කාරයෙ රම්‌මෙ වාසයෙත්‌ථ බහුස්‌සුතෙති තෙන හි සන්‌ථවතො භයං ජාතං නිකෙතා ජායතෙ රජො අනිකෙතමසන්‌ථවං එතං වෙ මුනිදස්‌සනන්‌ති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා සන්‌ථවතො භයං ජාතං නිකෙතා ජායතෙ රජො අනිකෙතමසන්‌ථවං එතං වෙ මුනිදස්‌සනන්‌ති භණිතඤ්‌ච විහාරෙ කාරයෙ රම්‌මෙ වාසයෙත්‌ථ බහුස්‌සුතෙති යං මහාරාජ භගවතා භණිතං සන්‌ථවතො භයං ජාතං නිකෙතා ජායතෙ රජො අනිකෙතමසන්‌ථවං එතං වෙ මුනිදස්‌සනන්‌ති තං සභාවවචනං අසෙසවචනං නිස්‌සෙසවචනං නිප්‌පරියායවචනං සමණානුච්‌ඡවං සමණසාරුප්‌පං සමණප්‌පතිරූපං සමණාරහං සමණගොචරං සමණප්‌පටිපදා සමණප්‌පටිපත්‌ති යථා මහාරාජ ආරඤ්‌ඤකො මිගො අරඤ්‌ඤෙ පවනෙ චරමානො නිරාලයො අනිකෙතො යථිච්‌ඡකං සයති එවමෙව ඛො මහාරාජ භික්‌ඛුනා සන්‌ථවතො භයං ජාතං නිකෙතා ජායතෙ රජො අනිකෙතමසන්‌ථවං එතං වෙ මුනිදස්‌සනන්‌ති චින්‌තෙතබ්‌බං>
      text <යං පන මහාරාජ භගවතා භණිතං විහාරෙ කාරයෙ රම්‌මෙ වාසයෙත්‌ථ බහුස්‌සුතෙති තං ද්‌වෙ අත්‌ථවසෙ සම්‌පස්‌සමානෙන භගවතා භණිතං කතමෙ ද්‌වෙ විහාරදානං නාම සබ්‌බබුද්‌ධෙහි වණ්‌ණිතං අනුමතං ථොමිතං පසත්‌ථං තං තෙ විහාරදානං දත්‌වා ජාතිජරාමරණා පරිමුච්‌චිස්‌සන්‌තීති අයං තාව පඨමො ආනිසංසො විහාරදානෙ>
      text <පුන චපරං විහාරෙ විජ්‌ජමානෙ භික්‌ඛුනියො බ්‍යත්‌තසඞ්‌කෙතා භවිස්‌සන්‌ති සුලභං දස්‌සනං දස්‌සනකාමානං අනිකෙතෙ දුද්‌දස්‌සනා භවිස්‌සන්‌තීති අයං දුතියො ආනිසංසො විහාරදානෙ ඉමෙ ද්‌වෙ අත්‌ථවසෙ සම්‌පස්‌සමානෙන භගවතා භණිතං විහාරෙ කාරයෙ රම්‌මෙ වාසයෙත්‌ථ බහුස්‌සුතෙති න තත්‌ථ බුද්‌ධපුත්‌තෙන ආලයො කරණීයො නිකෙතෙති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <සන්‌ථවපඤ්‌හො පඨමො>
    text <උදරසංයතපඤ්‌හො>
      text <2>, <භන්‌තෙ නාගසෙන භාසිතම්‌පෙතං භගවතා>
      text <පුන ච භගවතා භණිතං අහං ඛො පනුදායි අප්‌පෙකදා ඉමිනා පත්‌තෙන සමතිත්‌තිකම්‌පි භුඤ්‌ජාමි භිය්‍යොපි භුඤ්‌ජාමීති යදි භන්‌තෙ නාගසෙන භගවතා භණිතං උත්‌තිට්‌ඨෙ නප්‌පමජ්‌ජෙය්‍ය උදරෙ සංයතො සියාති තෙන හි අහං ඛො පනුදායි අප්‌පෙකදා ඉමිනා පත්‌තෙන සමතිත්‌ථිකම්‌පි භුඤ්‌ජාමි භිය්‍යොපි භුඤ්‌ජාමීති යං වචනං තං මිච්‌ඡා යදි තථාගතෙන භණිතං අහං ඛො පනුදායි අප්‌පෙකදා ඉමිනා පත්‌තෙන සමතිත්‌ථිකම්‌පි භුඤ්‌ජාමි භිය්‍යොපි භුඤ්‌ජාමීති තෙන හි උත්‌තිට්‌ඨෙ නප්‌පමජ්‌ජෙය්‍ය උදරෙ සංයතො සියාති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා උත්‌තිට්‌ඨෙ නප්‌පමජ්‌ජෙය්‍ය උදරෙ සංයතො සියාති භණිතඤ්‌ච අහං ඛො පනුදායි අප්‌පෙකදා ඉමිනා පත්‌තෙන සමතිත්‌තිකම්‌පි භුඤ්‌ජාමි භිය්‍යොපි භුඤ්‌ජාමීති යං මහාරාජ භගවතා භණිතං උත්‌තිට්‌ඨෙ නප්‌පමජ්‌ජෙය්‍ය උදරෙ සංයතො සියාති තං සභාවවචනං අසෙසවචනං නිස්‌සෙසවචනං නිප්‌පරියායවචනං භූතවචනං තච්‌ඡවචනං යාථාවවචනං අවිපරීතවචනං ඉසිවචනං මුනිවචනං භගවන්‌තවචනං අරහන්‌තවචනං පච්‌චෙකබුද්‌ධවචනං ජිනවචනං සබ්‌බඤ්‌ඤුවචනං තථාගතස්‌ස අරහතො සම්‌මාසම්‌බුද්‌ධස්‌ස වචනං>
      text <උදරෙ අසංයතො මහාරාජ පාණම්‌පි හනති අදින්‌නම්‌පි ආදියති පරදාරම්‌පි ගච්‌ඡති මුසාපි භණති මජ්‌ජම්‌පි පිවති මාතරම්‌පි ජීවිතා වොරොපෙති පිතරම්‌පි ජීවිතා වොරොපෙති අරහන්‌තම්‌පි ජීවිතා වොරොපෙති සඞ්‌ඝම්‌පි භින්‌දති දුට්‌ඨෙන චිත්‌තෙන තථාගතස්‌ස ලොහිතම්‌පි උප්‌පාදෙති නනු මහාරාජ දෙවදත්‌තො උදරෙ අසංයතො සඞ්‌ඝං භින්‌දිත්‌වා කප්‌පට්‌ඨියං කම්‌මං ආයූහි එවරූපානි මහාරාජ අඤ්‌ඤානිපි බහුවිධානි කාරණානි දිස්‌වා භගවතා භණිතං උත්‌තිට්‌ඨෙ නප්‌පමජ්‌ජෙය්‍ය උදරෙ සංයතො සියාති>
      text <උදරෙ සංයතො මහාරාජ චතුසච්‌චාභිසමයං අභිසමෙති චත්‌තාරි සාමඤ්‌ඤඵලානි සච්‌ඡිකරොති චතූසු පටිසම්‌භිදාසු අට්‌ඨසු සමාපත්‌තීසු ඡසු අභිඤ්‌ඤාසු වසීභාවං පාපුණාති කෙවලඤ්‌ච සමණධම්‌මං පූරෙති නනු මහාරාජ සුකපොතකො උදරෙ සංයතො හුත්‌වා යාව තාවතිංසභවනං කම්‌පෙත්‌වා සක්‌කං දෙවානමින්‌දං උපට්‌ඨානමුපනෙසි එවරූපානි මහාරාජ අඤ්‌ඤානිපි බහුවිධානි කාරණානි දිස්‌වා භගවතා භණිතං උත්‌තිට්‌ඨෙ නප්‌පමජ්‌ජෙය්‍ය උදරෙ සංයතො සියාති>
      text <යං පන මහාරාජ භගවතා භණිතං අහං ඛො පනුදායි අප්‌පෙකදා ඉමිනා පත්‌තෙන සමතිත්‌තිකම්‌පි භුඤ්‌ජාමි භිය්‍යොපි භුඤ්‌ජාමීති තං කතකිච්‌චෙන නිට්‌ඨිතකිරියෙන සිද්‌ධත්‌ථෙන වුසිතවොසානෙන නිරාවරණෙන සබ්‌බඤ්‌ඤුනා සයම්‌භුනා තථාගතෙන අත්‌තානං උපාදාය භණිතං>
      text <යථා මහාරාජ වන්‌තස්‌ස විරිත්‌තස්‌ස අනුවාසිතස්‌ස ආතුරස්‌ස සප්‌පායකිරියා ඉච්‌ඡිතබ්‌බා හොති එවමෙව ඛො මහාරාජ සකිලෙසස්‌ස අදිට්‌ඨසච්‌චස්‌ස උදරෙ සංයමො කරණීයො හොති යථා මහාරාජ මණිරතනස්‌ස සප්‌පභාසස්‌ස ජාතිමන්‌තස්‌ස අභිජාතිපරිසුද්‌ධස්‌ස මජ්‌ජනනිඝංසනපරිසොධනෙන කරණීයං න හොති එවමෙව ඛො මහාරාජ තථාගතස්‌ස බුද්‌ධවිසයෙ පාරමිං ගතස්‌ස කිරියාකරණෙසු ආවරණං න හොතීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <උදරසංයතපඤ්‌හො දුතියො>
    text <බුද්‌ධඅප්‌පාබාධපඤ්‌හො>
      text <3>, <භන්‌තෙ නාගසෙන භාසිතම්‌පෙතං භගවතා අහමස්‌මි භික්‌ඛවෙ බ්‍රාහ්‌මණො යාචයොගො සදා පයතපාණි අන්‌තිමදෙහධරො අනුත්‌තරො භිසක්‌කො සල්‌ලකත්‌තොති පුන ච භණිතං භගවතා එතදග්‌ගං භික්‌ඛවෙ මම සාවකානං භික්‌ඛූනං අප්‌පාබාධානං යදිදං බාකුලොති භගවතො ච සරීරෙ බහුක්‌ඛත්‌තුං ආබාධො උප්‌පන්‌නො දිස්‌සති යදි භන්‌තෙ නාගසෙන තථාගතො අනුත්‌තරො තෙන හි එතදග්‌ගං…පෙ … බාකුලොති යං වචනං තං මිච්‌ඡා යදි ථෙරො බාකුලො අප්‌පාබාධානං අග්‌ගො තෙන හි අහමස්‌මි…පෙ … සල්‌ලකත්‌තොති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා අහමස්‌මි…පෙ … සල්‌ලකත්‌තොති භණිතඤ්‌ච එතදග්‌ගං…පෙ … බාකුලොති තඤ්‌ච පන බාහිරානං ආගමානං අධිගමානං පරියත්‌තීනං අත්‌තනි විජ්‌ජමානතං සන්‌ධාය භාසිතං>
      text <සන්‌ති ඛො පන මහාරාජ භගවතො සාවකා ඨානචඞ්‌කමිකා තෙ ඨානෙන චඞ්‌කමෙන දිවාරත්‌තිං වීතිනාමෙන්‌ති භගවා පන මහාරාජ ඨානෙන චඞ්‌කමෙන නිසජ්‌ජාය සයනෙන දිවාරත්‌තිං වීතිනාමෙති යෙ තෙ මහාරාජ භික්‌ඛූ ඨානචඞ්‌කමිකා තෙ තෙන අඞ්‌ගෙන අතිරෙකා>
      text <සන්‌ති ඛො පන මහාරාජ භගවතො සාවකා එකාසනිකා තෙ ජීවිතහෙතුපි දුතියං භොජනං න භුඤ්‌ජන්‌ති භගවා පන මහාරාජ දුතියම්‌පි යාව තතියම්‌පි භොජනං භුඤ්‌ජති යෙ තෙ මහාරාජ භික්‌ඛූ එකාසනිකා තෙ තෙන අඞ්‌ගෙන අතිරෙකා අනෙකවිධානි මහාරාජ තානි කාරණානි තෙසං තෙසං තං තං සන්‌ධාය භණිතානි භගවා පන මහාරාජ අනුත්‌තරො සීලෙන සමාධිනා පඤ්‌ඤාය විමුත්‌තියා විමුත්‌තිඤාණදස්‌සනෙන දසහි ච බලෙහි චතූහි වෙසාරජ්‌ජෙහි අට්‌ඨාරසහි බුද්‌ධධම්‌මෙහි ඡහි අසාධාරණෙහි ඤාණෙහි කෙවලෙ ච බුද්‌ධවිසයෙ තං සන්‌ධාය භණිතං අහමස්‌මි…පෙ … සල්‌ලකත්‌තොති>
      text <ඉධ මහාරාජ මනුස්‌සෙසු එකො ජාතිමා හොති එකො ධනවා එකො විජ්‌ජවා එකො සිප්‌පවා එකො සූරො එකො විචක්‌ඛණො සබ්‌බෙපෙතෙ අභිභවිය රාජා යෙව තෙසං උත්‌තමො හොති එවමෙව ඛො මහාරාජ භගවා සබ්‌බසත්‌තානං අග්‌ගො ජෙට්‌ඨො සෙට්‌ඨො>
      text <යං පන ආයස්‌මා බාකුලො අප්‌පාබාධො අහොසි තං අභිනීහාරවසෙන සො හි මහාරාජ අනොමදස්‌සිස්‌ස භගවතො උදරවාතාබාධෙ උප්‌පන්‌නෙ විපස්‌සිස්‌ස ච භගවතො අට්‌ඨසට්‌ඨියා ච භික්‌ඛුසතසහස්‌සානං තිණපුප්‌ඵකරොගෙ උප්‌පන්‌නෙ සයං තාපසො සමානො නානාභෙසජ්‌ජෙහි තං බ්‍යාධිං අපනෙත්‌වා අප්‌පාබාධතං පත්‌තො භණිතො ච එතදග්‌ගං…පෙ … බාකුලොති>
      text <භගවතො මහාරාජ බ්‍යාධිම්‌හි උප්‌පජ්‌ජන්‌තෙපි අනුප්‌පජ්‌ජන්‌තෙපි ධුතඞ්‌ගං ආදියන්‌තෙපි අනාදියන්‌තෙපි නත්‌ථි භගවතා සදිසො කොචි සත්‌තො භාසිතම්‌පෙතං මහාරාජ භගවතා දෙවාතිදෙවෙන සංයුත්‌තනිකායවරලඤ්‌ඡකෙ>
      text <යාවතා භික්‌ඛවෙ සත්‌තා අපදා වා ද්‌විපදා වා චතුප්‌පදා වා බහුප්‌පදා වා රූපිනො වා අරූපිනො වා සඤ්‌ඤිනො වා අසඤ්‌ඤිනො වා නෙවසඤ්‌ඤීනාසඤ්‌ඤිනො වා තථාගතො තෙසං අග්‌ගමක්‌ඛායති අරහං සම්‌මාසම්‌බුද්‌ධොති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <බුද්‌ධඅප්‌පාබාධපඤ්‌හො තතියො>
    text <මග්‌ගුප්‌පාදනපඤ්‌හො>
      text <4>, <භන්‌තෙ නාගසෙන භාසිතම්‌පෙතං භගවතා තථාගතො භික්‌ඛවෙ අරහං සම්‌මාසම්‌බුද්‌ධො අනුප්‌පන්‌නස්‌ස මග්‌ගස්‌ස උප්‌පාදෙතාති පුන ච භණිතං අද්‌දසං ඛ්‌වාහං භික්‌ඛවෙ පුරාණං මග්‌ගං පුරාණං අඤ්‌ජසං පුබ්‌බකෙහි සම්‌මාසම්‌බුද්‌ධෙහි අනුයාතන්‌ති යදි භන්‌තෙ නාගසෙන තථාගතො අනුප්‌පන්‌නස්‌ස මග්‌ගස්‌ස උප්‌පාදෙතා තෙන හි අද්‌දසං ඛ්‌වාහං භික්‌ඛවෙ පුරාණං මග්‌ගං පුරාණං අඤ්‌ජසං පුබ්‌බකෙහි සම්‌මාසම්‌බුද්‌ධෙහි අනුයාතන්‌ති යං වචනං තං මිච්‌ඡා යදි තථාගතෙන භණිතං අද්‌දසං ඛ්‌වාහං භික්‌ඛවෙ පුරාණං මග්‌ගං පුරාණං අඤ්‌ජසං පුබ්‌බකෙහි සම්‌මාසම්‌බුද්‌ධෙහි අනුයාතන්‌ති තෙන හි තථාගතො භික්‌ඛවෙ අරහං සම්‌මාසම්‌බුද්‌ධො අනුප්‌පන්‌නස්‌ස මග්‌ගස්‌ස උප්‌පාදෙතාති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා තථාගතො භික්‌ඛවෙ අරහං සම්‌මාසම්‌බුද්‌ධො අනුප්‌පන්‌නස්‌ස මග්‌ගස්‌ස උප්‌පාදෙතාති භණිතඤ්‌ච අද්‌දසං ඛ්‌වාහං භික්‌ඛවෙ පුරාණං මග්‌ගං පුරාණං අඤ්‌ජසං පුබ්‌බකෙහි සම්‌මාසම්‌බුද්‌ධෙහි අනුයාතන්‌ති තං ද්‌වයම්‌පි සභාවවචනමෙව පුබ්‌බකානං මහාරාජ තථාගතානං අන්‌තරධානෙන අසති අනුසාසකෙ මග්‌ගො අන්‌තරධායි තං තථාගතො මග්‌ගං ලුග්‌ගං පලුග්‌ගං ගූළ්‌හං පිහිතං පටිච්‌ඡන්‌නං අසඤ්‌චරණං පඤ්‌ඤාචක්‌ඛුනා සම්‌පස්‌සමානො අද්‌දස පුබ්‌බකෙහි සම්‌මාසම්‌බුද්‌ධෙහි අනුයාතං තංකාරණා ආහ අද්‌දසං ඛ්‌වාහං භික්‌ඛවෙ පුරාණං මග්‌ගං පුරාණං අඤ්‌ජසං පුබ්‌බකෙහි සම්‌මාසම්‌බුද්‌ධෙහි අනුයාතන්‌ති>
      text <පුබ්‌බකානං මහාරාජ තථාගතානං අන්‌තරධානෙන අසති අනුසාසකෙ ලුග්‌ගං පලුග්‌ගං ගූළ්‌හං පිහිතං පටිච්‌ඡන්‌නං අසඤ්‌චරණං මග්‌ගං යං දානි තථාගතො සඤ්‌චරණං අකාසි තංකාරණා ආහ තථාගතො භික්‌ඛවෙ අරහං සම්‌මාසම්‌බුද්‌ධො අනුප්‌පන්‌නස්‌ස මග්‌ගස්‌ස උප්‌පාදෙතාති>
      text <ඉධ මහාරාජ රඤ්‌ඤො චක්‌කවත්‌තිස්‌ස අන්‌තරධානෙන මණිරතනං ගිරිසිඛන්‌තරෙ නිලීයති අපරස්‌ස චක්‌කවත්‌තිස්‌ස සම්‌මාපටිපත්‌තියා උපගච්‌ඡති අපි නු ඛො තං මහාරාජ මණිරතනං තස්‌ස පකතන්‌ති න හි භන්‌තෙ පාකතිකං යෙව තං මණිරතනං තෙන පන නිබ්‌බත්‌තිතන්‌ති එවමෙව ඛො මහාරාජ පාකතිකං පුබ්‌බකෙහි තථාගතෙහි අනුචිණ්‌ණං අට්‌ඨඞ්‌ගිකං සිවං මග්‌ගං අසති අනුසාසකෙ ලුග්‌ගං පලුග්‌ගං ගූළ්‌හං පිහිතං පටිච්‌ඡන්‌නං අසඤ්‌චරණං භගවා පඤ්‌ඤාචක්‌ඛුනා සම්‌පස්‌සමානො උප්‌පාදෙසි සඤ්‌චරණං අකාසි තංකාරණා ආහ තථාගතො භික්‌ඛවෙ අරහං සම්‌මාසම්‌බුද්‌ධො අනුප්‌පන්‌නස්‌ස මග්‌ගස්‌ස උප්‌පාදෙතාති>
      text <යථා වා පන මහාරාජ සන්‌තං යෙව පුත්‌තං යොනියා ජනයිත්‌වා මාතා ජනිකාති වුච්‌චති එවමෙව ඛො මහාරාජ තථාගතො සන්‌තං යෙව මග්‌ගං ලුග්‌ගං පලුග්‌ගං ගූළ්‌හං පිහිතං පටිච්‌ඡන්‌නං අසඤ්‌චරණං පඤ්‌ඤාචක්‌ඛුනා සම්‌පස්‌සමානො උප්‌පාදෙසි සඤ්‌චරණං අකාසි තංකාරණා ආහ තථාගතො භික්‌ඛවෙ අරහං සම්‌මාසම්‌බුද්‌ධො අනුප්‌පන්‌නස්‌ස මග්‌ගස්‌ස උප්‌පාදෙතාති>
      text <යථා වා පන මහාරාජ කොචි පුරිසො යං කිඤ්‌චි නට්‌ඨං පස්‌සති තෙන තං භණ්‌ඩං නිබ්‌බත්‌තිතන්‌ති ජනො වොහරති එවමෙව ඛො මහාරාජ තථාගතො සන්‌තං යෙව මග්‌ගං ලුග්‌ගං පලුග්‌ගං ගූළ්‌හං පිහිතං පටිච්‌ඡන්‌නං අසඤ්‌චරණං පඤ්‌ඤාචක්‌ඛුනා සම්‌පස්‌සමානො උප්‌පාදෙසි සඤ්‌චරණං අකාසි තංකාරණා ආහ තථාගතො භික්‌ඛවෙ අරහං සම්‌මාසම්‌බුද්‌ධො අනුප්‌පන්‌නස්‌ස මග්‌ගස්‌ස උප්‌පාදෙතාති>
      text <යථා වා පන මහාරාජ කොචි පුරිසො වනං සොධෙත්‌වා භූමිං නීහරති තස්‌ස සා භූමීති ජනො වොහරති න චෙසා භූමි තෙන පවත්‌තිතා තං භූමිං කාරණං කත්‌වා භූමිසාමිකො නාම හොති එවමෙව ඛො මහාරාජ තථාගතො සන්‌තං යෙව මග්‌ගං ලුග්‌ගං පලුග්‌ගං ගූළ්‌හං පිහිතං පටිච්‌ඡන්‌නං අසඤ්‌චරණං පඤ්‌ඤාය සම්‌පස්‌සමානො උප්‌පාදෙසි සඤ්‌චරණං අකාසි තංකාරණා ආහ තථාගතො භික්‌ඛවෙ අරහං සම්‌මාසම්‌බුද්‌ධො අනුප්‌පන්‌නස්‌ස මග්‌ගස්‌ස උප්‌පාදෙතාති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <මග්‌ගුප්‌පාදනපඤ්‌හො චතුත්‌ථො>
    text <බුද්‌ධඅවිහෙඨකපඤ්‌හො>
      text <5>, <භන්‌තෙ නාගසෙන භාසිතම්‌පෙතං භගවතා පුබ්‌බෙ වාහං මනුස්‌සභූතො සමානො සත්‌තානං අවිහෙඨකජාතිකො අහොසින්‌ති පුන ච භණිතං ලොමසකස්‌සපො නාම ඉසි සමානො අනෙකසතෙ පාණෙ ඝාතයිත්‌වා වාජපෙය්‍යං මහායඤ්‌ඤං යජීති යදි භන්‌තෙ නාගසෙන භගවතා භණිතං පුබ්‌බෙ වාහං මනුස්‌සභූතො සමානො සත්‌තානං අවිහෙඨකජාතිකො අහොසින්‌ති තෙන හි ලොමසකස්‌සපෙන ඉසිනා අනෙකසතෙ පාණෙ ඝාතයිත්‌වා වාජපෙය්‍යං මහායඤ්‌ඤං යජිතන්‌ති යං වචනං තං මිච්‌ඡා යදි ලොමසකස්‌සපෙන ඉසිනා අනෙකසතෙ පාණෙ ඝාතයිත්‌වා වාජපෙය්‍යං මහායඤ්‌ඤං යජිතං තෙන හි පුබ්‌බෙ වාහං මනුස්‌සභූතො සමානො සත්‌තානං අවිහෙඨකජාතිකො අහොසින්‌ති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා පුබ්‌බෙ වාහං මනුස්‌සභූතො සමානො සත්‌තානං අවිහෙඨකජාතිකො අහොසින්‌ති ලොමසකස්‌සපෙන ඉසිනා අනෙකසතෙ පාණෙ ඝාතයිත්‌වා වාජපෙය්‍යං මහායඤ්‌ඤං යජිතං තඤ්‌ච පන රාගවසෙන විසඤ්‌ඤිනා නො සචෙතනෙනාති>
      text <අට්‌ඨිමෙ භන්‌තෙ නාගසෙන පුග්‌ගලා පාණං හනන්‌ති කතමෙ අට්‌ඨ රත්‌තො රාගවසෙන පාණං හනති දුට්‌ඨො දොසවසෙන පාණං හනති මූළ්‌හො මොහවසෙන පාණං හනති මානී මානවසෙන පාණං හනති ලුද්‌ධො ලොභවසෙන පාණං හනති අකිඤ්‌චනො ජීවිකත්‌ථාය පාණං හනති බාලො හස්‌සවසෙන පාණං හනති රාජා විනයනවසෙන පාණං හනති ඉමෙ ඛො භන්‌තෙ නාගසෙන අට්‌ඨ පුග්‌ගලා පාණං හනන්‌ති පාකතිකං යෙව භන්‌තෙ නාගසෙන බොධිසත්‌තෙන කතන්‌ති න මහාරාජ පාකතිකං බොධිසත්‌තෙන කතං යදි මහාරාජ බොධිසත්‌තො පකතිභාවෙන ඔනමෙය්‍ය මහායඤ්‌ඤං යජිතුං න යිමං ගාථං භණෙය්‍ය>
      text <එවංවාදී මහාරාජ බොධිසත්‌තො සහ දස්‌සනෙන චන්‌දවතියා රාජකඤ්‌ඤාය විසඤ්‌ඤී අහොසි ඛිත්‌තචිත්‌තො රත්‌තො විසඤ්‌ඤිභූතො ආකුලාකුලො තුරිතතුරිතො තෙන වික්‌ඛිත්‌තභන්‌තලුළිතචිත්‌තෙන මහතිමහාපසුඝාතගලරුහිරසඤ්‌චයං වාජපෙය්‍යං මහායඤ්‌ඤං යජි>
      text <යථා මහාරාජ උම්‌මත්‌තකො ඛිත්‌තචිත්‌තො ජලිතම්‌පි ජාතවෙදං අක්‌කමති කුපිතම්‌පි ආසීවිසං ගණ්‌හාති මත්‌තම්‌පි හත්‌ථිං උපෙති සමුද්‌දම්‌පි අතීරදස්‌සිං පක්‌ඛන්‌දති චන්‌දනිකම්‌පි ඔළිගල්‌ලම්‌පි ඔමද්‌දති කණ්‌ටකාධානම්‌පි අභිරුහති පපාතෙපි පතති අසුචිම්‌පි භක්‌ඛෙති නග්‌ගොපි රථියා චරති අඤ්‌ඤම්‌පි බහුවිධං අකිරියං කරොති එවමෙව ඛො මහාරාජ බොධිසත්‌තො සහ දස්‌සනෙන චන්‌දවතියා රාජකඤ්‌ඤාය විසඤ්‌ඤී අහොසි ඛිත්‌තචිත්‌තො රත්‌තො විසඤ්‌ඤිභූතො ආකුලාකුලො තුරිතතුරිතො තෙන වික්‌ඛිත්‌තභන්‌තලුළිතචිත්‌තෙන මහතිමහාපසුඝාතගලරුහිරසඤ්‌චයං වාජපෙය්‍යං මහායඤ්‌ඤං යජි>
      text <ඛිත්‌තචිත්‌තෙන මහාරාජ කතං පාපං දිට්‌ඨධම්‌මෙපි න මහාසාවජ්‌ජං හොති සම්‌පරායෙ විපාකෙනපි නො තථා ඉධ මහාරාජ කොචි උම්‌මත්‌තකො වජ්‌ඣමාපජ්‌ජෙය්‍ය තස්‌ස තුම්‌හෙ කිං දණ්‌ඩං ධාරෙථාති කො භන්‌තෙ උම්‌මත්‌තකස්‌ස දණ්‌ඩො භවිස්‌සති තං මයං පොථාපෙත්‌වා නීහරාපෙම එසොව තස්‌ස දණ්‌ඩොති ඉති ඛො මහාරාජ උම්‌මත්‌තකස්‌ස අපරාධෙ දණ්‌ඩොපි න භවති තස්‌මා උම්‌මත්‌තකස්‌ස කතෙපි න දොසො භවති සතෙකිච්‌ඡො එවමෙව ඛො මහාරාජ ලොමසකස්‌සපො ඉසි සහ දස්‌සනෙන චන්‌දවතියා රාජකඤ්‌ඤාය විසඤ්‌ඤී අහොසි ඛිත්‌තචිත්‌තො රත්‌තො විසඤ්‌ඤිභූතො විසටපයාතො ආකුලාකුලො තුරිතතුරිතො තෙන වික්‌ඛිත්‌තභන්‌තලුළිතචිත්‌තෙන මහතිමහාපසුඝාතගලරුහිරසඤ්‌චයං වාජපෙය්‍යං මහායඤ්‌ඤං යජි යදා ච පන පකතිචිත්‌තො අහොසි පටිලද්‌ධස්‌සති තදා පුනදෙව පබ්‌බජිත්‌වා පඤ්‌චාභිඤ්‌ඤායො නිබ්‌බත්‌තෙත්‌වා බ්‍රහ්‌මලොකූපගො අහොසීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <බුද්‌ධඅවිහෙඨකපඤ්‌හො පඤ්‌චමො>
    text <ඡද්‌දන්‌තජොතිපාලාරබ්‌භපඤ්‌හො>
      text <6>, <භන්‌තෙ නාගසෙන භාසිතම්‌පෙතං භගවතා ඡද්‌දන්‌තො නාගරාජා>
      text <පුන ච භණිතං ජොතිපාලමාණවො සමානො කස්‌සපං භගවන්‌තං අරහන්‌තං සම්‌මාසම්‌බුද්‌ධං මුණ්‌ඩකවාදෙන සමණකවාදෙන අසබ්‌භාහි ඵරුසාහි වාචාහි අක්‌කොසි පරිභාසීති යදි භන්‌තෙ නාගසෙන බොධිසත්‌තො තිරච්‌ඡානගතො සමානො කාසාවං අභිපූජයි තෙන හි ජොතිපාලෙන මාණවෙන කස්‌සපො භගවා අරහං සම්‌මාසම්‌බුද්‌ධො මුණ්‌ඩකවාදෙන සමණකවාදෙන අසබ්‌භාහි ඵරුසාහි වාචාහි අක්‌කුට්‌ඨො පරිභාසිතොති යං වචනං තං මිච්‌ඡා යදි ජොතිපාලෙන මාණවෙන කස්‌සපො භගවා අරහං සම්‌මාසම්‌බුද්‌ධො මුණ්‌ඩකවාදෙන සමණකවාදෙන අසබ්‌භාහි ඵරුසාහි වාචාහි අක්‌කුට්‌ඨො පරිභාසිතො තෙන හි ඡද්‌දන්‌තෙන නාගරාජෙන කාසාවං පූජිතන්‌ති තම්‌පි වචනං මිච්‌ඡා යදි තිරච්‌ඡානගතෙන බොධිසත්‌තෙන කක්‌ඛළඛරකටුකවෙදනං වෙදයමානෙන ලුද්‌දකෙන නිවත්‌ථං කාසාවං පූජිතං කිං මනුස්‌සභූතො සමානො පරිපක්‌කඤාණො පරිපක්‌කාය බොධියා කස්‌සපං භගවන්‌තං අරහන්‌තං සම්‌මාසම්‌බුද්‌ධං දසබලං ලොකනායකං උදිතොදිතං ජලිතබ්‍යාමොභාසං පවරුත්‌තමං පවරරුචිරකාසිකකාසාවමභිපාරුතං දිස්‌වා න පූජයි අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා ඡද්‌දන්‌තො නාගරාජා වධිස්‌සමෙතන්‌ති…පෙ … අවජ්‌ඣරූපොති ජොතිපාලෙන ච මාණවෙන කස්‌සපො භගවා අරහං සම්‌මාසම්‌බුද්‌ධො මුණ්‌ඩකවාදෙන සමණකවාදෙන අසබ්‌භාහි ඵරුසාහි වාචාහි අක්‌කුට්‌ඨො පරිභාසිතො තඤ්‌ච පන ජාතිවසෙන කුලවසෙන ජොතිපාලො මහාරාජ මාණවො අස්‌සද්‌ධෙ අප්‌පසන්‌නෙ කුලෙ පච්‌චාජාතො තස්‌ස මාතාපිතරො භගිනිභාතරො දාසිදාසචෙටකපරිවාරකමනුස්‌සා බ්‍රහ්‌මදෙවතා බ්‍රහ්‌මගරුකා තෙ බ්‍රාහ්‌මණා එව උත්‌තමා පවරාති අවසෙසෙ පබ්‌බජිතෙ ගරහන්‌ති ජිගුච්‌ඡන්‌ති තෙසං තං වචනං සුත්‌වා ජොතිපාලො මාණවො ඝටිකාරෙන කුම්‌භකාරෙන සත්‌ථාරං දස්‌සනාය පක්‌කොසිතො එවමාහ කිං පන තෙන මුණ්‌ඩකෙන සමණකෙන දිට්‌ඨෙනාති>
      text <යථා මහාරාජ අමතං විසමාසජ්‌ජ තිත්‌තකං හොති යථා ච සීතොදකං අග්‌ගිමාසජ්‌ජ උණ්‌හං හොති එවමෙව ඛො මහාරාජ ජොතිපාලො මාණවො අස්‌සද්‌ධෙ අප්‌පසන්‌නෙ කුලෙ පච්‌චාජාතො සො කුලවසෙන අන්‌ධො හුත්‌වා තථාගතං අක්‌කොසි පරිභාසි>
      text <යථා මහාරාජ ජලිතපජ්‌ජලිතො මහාඅග්‌ගික්‌ඛන්‌ධො සප්‌පභාසො උදකමාසජ්‌ජ උපහතප්‌පභාතෙජො සීතලො කාළකො භවති පරිපක්‌කනිග්‌ගුණ්‌ඩිඵලසදිසො එවමෙව ඛො මහාරාජ ජොතිපාලො මාණවො පුඤ්‌ඤවා සද්‌ධො ඤාණවිපුලසප්‌පභාසො අස්‌සද්‌ධෙ අප්‌පසන්‌නෙ කුලෙ පච්‌චාජාතො සො කුලවසෙන අන්‌ධො හුත්‌වා තථාගතං අක්‌කොසි පරිභාසි උපගන්‌ත්‌වා ච බුද්‌ධගුණමඤ්‌ඤාය චෙටකභූතො විය අහොසි ජිනසාසනෙ පබ්‌බජිත්‌වා අභිඤ්‌ඤා ච සමාපත්‌තියො ච නිබ්‌බත්‌තෙත්‌වා බ්‍රහ්‌මලොකූපගො අහොසීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <ඡද්‌දන්‌තජොතිපාලාරබ්‌භපඤ්‌හො ඡට්‌ඨො>
    text <ඝටිකාරපඤ්‌හො>
      text <7>, <භන්‌තෙ නාගසෙන භාසිතම්‌පෙතං භගවතා ඝටිකාරස්‌ස කුම්‌භකාරස්‌ස ආවෙසනං සබ්‌බං තෙමාසං ආකාසච්‌ඡදනං අට්‌ඨාසි න දෙවොතිවස්‌සීති පුන ච භණිතං කස්‌සපස්‌ස තථාගතස්‌ස කුටි ඔවස්‌සතීති කිස්‌ස පන භන්‌තෙ නාගසෙන තථාගතස්‌ස එවමුස්‌සන්‌නකුසලමූලස්‌ස කුටි ඔවස්‌සති තථාගතස්‌ස නාම සො ආනුභාවො ඉච්‌ඡිතබ්‌බො යදි භන්‌තෙ නාගසෙන ඝටිකාරස්‌ස කුම්‌භකාරස්‌ස ආවෙසනං අනොවස්‌සං ආකාසච්‌ඡදනං අහොසි තෙන හි තථාගතස්‌ස කුටි ඔවස්‌සතීති යං වචනං තං මිච්‌ඡා යදි තථාගතස්‌ස කුටි ඔවස්‌සති තෙන හි ඝටිකාරස්‌ස කුම්‌භකාරස්‌ස ආවෙසනං අනොවස්‌සකං අහොසි ආකාසච්‌ඡදනන්‌ති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා ඝටිකාරස්‌ස කුම්‌භකාරස්‌ස ආවෙසනං සබ්‌බං තෙමාසං ආකාසච්‌ඡදනං අට්‌ඨාසි න දෙවොතිවස්‌සීති භණිතඤ්‌ච කස්‌සපස්‌ස තථාගතස්‌ස කුටි ඔවස්‌සතීති ඝටිකාරො මහාරාජ කුම්‌භකාරො සීලවා කල්‍යාණධම්‌මො උස්‌සන්‌නකුසලමූලො අන්‌ධෙ ජිණ්‌ණෙ මාතාපිතරො පොසෙති තස්‌ස අසම්‌මුඛා අනාපුච්‌ඡායෙවස්‌ස ඝරෙ තිණං හරිත්‌වා භගවතො කුටිං ඡාදෙසුං සො තෙන තිණහරණෙන අකම්‌පිතං අසඤ්‌චලිතං සුසණ්‌ඨිතං විපුලමසමං පීතිං පටිලභති භිය්‍යො සොමනස්‌සඤ්‌ච අතුලං උප්‌පාදෙසි අහො වත මෙ භගවා ලොකුත්‌තමො සුවිස්‌සත්‌ථොති තෙන තස්‌ස දිට්‌ඨධම්‌මිකො විපාකො නිබ්‌බත්‌තො න හි මහාරාජ තථාගතො තාවතකෙන විකාරෙන චලති>
      text <යථා මහාරාජ සිනෙරු ගිරිරාජා අනෙකසතසහස්‌සවාතසම්‌පහාරෙනපි න කම්‌පති න චලති මහොදධි වරප්‌පවරසාගරො අනෙකසතනහුතමහාගඞ්‌ගාසතසහස්‌සෙහිපි න පූරති න විකාරමාපජ්‌ජති එවමෙව ඛො මහාරාජ තථාගතො න තාවතකෙන විකාරෙන චලති>
      text <යං පන මහාරාජ තථාගතස්‌ස කුටි ඔවස්‌සති තං මහතො ජනකායස්‌ස අනුකම්‌පාය ද්‌වෙමෙ මහාරාජ අත්‌ථවසෙ සම්‌පස්‌සමානා තථාගතා සයං නිම්‌මිතං පච්‌චයං නප්‌පටිසෙවන්‌ති අයං අග්‌ගදක්‌ඛිණෙය්‍යො සත්‌ථාති භගවතො පච්‌චයං දත්‌වා දෙවමනුස්‌සා සබ්‌බදුග්‌ගතිතො පරිමුච්‌චිස්‌සන්‌තීති දස්‌සෙත්‌වා වුත්‌තිං පරියෙසන්‌තීති මා අඤ්‌ඤෙ උපවදෙය්‍යුන්‌ති ඉමෙ ද්‌වෙ අත්‌ථවසෙ සම්‌පස්‌සමානා තථාගතා සයං නිම්‌මිතං පච්‌චයං නප්‌පටිසෙවන්‌ති යදි මහාරාජ සක්‌කො වා තං කුටිං අනොවස්‌සං කරෙය්‍ය බ්‍රහ්‌මා වා සයං වා සාවජ්‌ජං භවෙය්‍ය තං යෙව කරණං සදොසං සනිග්‌ගහං ඉමෙ විභූතං කත්‌වා ලොකං සම්‌මොහෙන්‌ති අධිකතං කරොන්‌තීති තස්‌මා තං කරණං වජ්‌ජනීයං න මහාරාජ තථාගතා වත්‌ථුං යාචන්‌ති තාය අවත්‌ථුයාචනාය අපරිභාසියා භවන්‌තීති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <ඝටිකාරපඤ්‌හො සත්‌තමො>
    text <බ්‍රාහ්‌මණරාජවාදපඤ්‌හො>
      text <8>, <භන්‌තෙ නාගසෙන භාසිතම්‌පෙතං තථාගතෙන අහමස්‌මි භික්‌ඛවෙ බ්‍රාහ්‌මණො යාචයොගොති පුන ච භණිතං රාජාහමස්‌මි සෙලාති යදි භන්‌තෙ නාගසෙන භගවතා භණිතං අහමස්‌මි භික්‌ඛවෙ බ්‍රාහ්‌මණො යාචයොගොති තෙන හි රාජාහමස්‌මි සෙලාති යං වචනං තං මිච්‌ඡා යදි තථාගතෙන භණිතං රාජාහමස්‌මි සෙලාති තෙන හි අහමස්‌මි භික්‌ඛවෙ බ්‍රාහ්‌මණො යාචයොගොති තම්‌පි වචනං මිච්‌ඡා ඛත්‌තියො වා හි භවෙය්‍ය බ්‍රාහ්‌මණො වා නත්‌ථි එකාය ජාතියා ද්‌වෙ වණ්‌ණා නාම අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා අහමස්‌මි භික්‌ඛවෙ බ්‍රාහ්‌මණො යාචයොගොති පුන ච භණිතං රාජාහමස්‌මි සෙලාති තත්‌ථ කාරණං අත්‌ථි යෙන කාරණෙන තථාගතො බ්‍රාහ්‌මණො ච රාජා ච හොතීති>
      text <කිං පන තං භන්‌තෙ නාගසෙන කාරණං යෙන කාරණෙන තථාගතො බ්‍රාහ්‌මණො ච රාජා ච හොති සබ්‌බෙ මහාරාජ පාපකා අකුසලා ධම්‌මා තථාගතස්‌ස බාහිතා පහීනා අපගතා බ්‍යපගතා උච්‌ඡින්‌නා ඛීණා ඛයං පත්‌තා නිබ්‌බුතා උපසන්‌තා තස්‌මා තථාගතො බ්‍රාහ්‌මණොති වුච්‌චති>
      text <බ්‍රාහ්‌මණො නාම සංසයමනෙකංසං විමතිපථං වීතිවත්‌තො භගවාපි මහාරාජ සංසයමනෙකංසං විමතිපථං වීතිවත්‌තො තෙන කාරණෙන තථාගතො බ්‍රාහ්‌මණොති වුච්‌චති>
      text <බ්‍රාහ්‌මණො නාම සබ්‌බභවගතියොනිනිස්‌සටො මලරජගතවිප්‌පමුත්‌තො අසහායො භගවාපි මහාරාජ සබ්‌බභවගතියොනිනිස්‌සටො මලරජගතවිප්‌පමුත්‌තො අසහායො තෙන කාරණෙන තථාගතො බ්‍රාහ්‌මණොති වුච්‌චති>
      text <බ්‍රාහ්‌මණා නාම අග්‌ගසෙට්‌ඨවරපවරදිබ්‌බවිහාරබහුලො භගවාපි මහාරාජ අග්‌ගසෙට්‌ඨවරපවරදිබ්‌බවිහාරබහුලො තෙනාපි කපරණෙන තථාගතො බ්‍රාහ්‌මණොති වුච්‌චති>
      text <බ්‍රාහ්‌මණො නාම අජ්‌ඣයන අජ්‌ඣාපන දානප්‌පටිග්‌ගහණ දම සංයමනියමපුබ්‌බමනුසිට්‌ඨි පවෙණි වංස ධරණො භගවාපි මහාරාජ අජ්‌ඣයන අජ්‌ඣාපන දානප්‌පටිග්‌ගහණ දම සංයම නියම පුබ්‌බජිනාචිණ්‌ණ අනුසිට්‌ඨි පවෙණි වංස ධරණො තෙනාපි කාරණෙන තථාගතො බ්‍රාහ්‌මණොති වුච්‌චති>
      text <බ්‍රාහ්‌මණො නාම බ්‍රහාසුඛවිහාරජ්‌ඣානඣායී භගවාපි මහාරාජ බ්‍රහාසුඛවිහාරජ්‌ඣානඣායී තෙනාපි කාරණෙන තථාගතො බ්‍රාහ්‌මණොති වුච්‌චති>
      text <බ්‍රාහ්‌මණො නාම සබ්‌බභවාභවගතීසු අභිජාතිවත්‌තිතමනුචරිතං ජානාති භගවාපි මහාරාජ සබ්‌බභවාභවගතීසු අභිජාතිවත්‌තිතමනුචරිතං ජානාති තෙනාපි කාරණෙන තථාගතො බ්‍රාහ්‌මණොති වුච්‌චති>
      text <බ්‍රාහ්‌මණොති මහාරාජ භගවතො නෙතං නාමං මාතරා කතං න පිතරා කතං න භාතරා කතං න භගිනියා කතං න මිත්‌තාමච්‌චෙහි කතං න ඤාතිසාලොහිතෙහි කතං න සමණබ්‍රාහ්‌මණෙහි කතං න දෙවතාහි කතං විමොක්‌ඛන්‌තිකමෙතං බුද්‌ධානං භගවන්‌තානං නාමං බොධියා යෙව මූලෙ මාරසෙනං විධමිත්‌වා අතීතානාගතපච්‌චුප්‌පන්‌නෙ පාපකෙ අකුසලෙ ධම්‌මෙ බාහෙත්‌වා සහ සබ්‌බඤ්‌ඤුතඤාණස්‌ස පටිලාභා පටිලද්‌ධපාතුභූතසමුප්‌පන්‌නමත්‌තෙ සච්‌ඡිකා පඤ්‌ඤත්‌ති යදිදං බ්‍රාහ්‌මණොති තෙන කාරණෙන තථාගතො වුච්‌චති බ්‍රාහ්‌මණොති>
      text <කෙන පන භන්‌තෙ නාගසෙන කාරණෙන තථාගතො වුච්‌චති රාජාති රාජා නාම මහාරාජ යො කොචි රජ්‌ජං කාරෙති ලොකමනුසාසති භගවාපි මහාරාජ දසසහස්‌සියා ලොකධාතුයා ධම්‌මෙන රජ්‌ජං කාරෙති සදෙවකං ලොකං සමාරකං සබ්‍රහ්‌මකං සස්‌සමණබ්‍රාහ්‌මණිං පජං සදෙවමනුස්‌සං අනුසාසති තෙනාපි කාරණෙන තථාගතො වුච්‌චති රාජාති>
      text <රාජා නාම මහාරාජ සබ්‌බජනමනුස්‌සෙ අභිභවිත්‌වා නන්‌දයන්‌තො ඤාතිසඞ්‌ඝං සොචයන්‌තො අමිත්‌තසඞ්‌ඝං මහතිමහායසසිරිහරං ථිරසාරදණ්‌ඩං අනූනසතසලාකාලඞ්‌කතං උස්‌සාපෙති පණ්‌ඩරවිමලසෙතච්‌ඡත්‌තං භගවාපි මහාරාජ සොචයන්‌තො මාරසෙනං මිච්‌ඡාපටිපන්‌නං නන්‌දයන්‌තො දෙවමනුස්‌සෙ සම්‌මාපටිපන්‌නෙ දසසහස්‌සියා ලොකධාතුයා මහතිමහායසසිරිහරං ඛන්‌තිථිරසාරදණ්‌ඩං ඤාණවරසතසලාකාලඞ්‌කතං උස්‌සාපෙති අග්‌ගවරවිමුත්‌තිපණ්‌ඩරවිමලසෙතච්‌ඡත්‌තං තෙනාපි කාරණෙන තථාගතො වුච්‌චති රාජාති>
      text <රාජා නාම උපගතසම්‌පත්‌තජනානං බහූනමභිවන්‌දනීයො භවති භගවාපි මහාරාජ උපගතසම්‌පත්‌තදෙවමනුස්‌සානං බහූනමභිවන්‌දනීයො තෙනාපි කාරණෙන තථාගතො වුච්‌චති රාජාති>
      text <රාජා නාම යස්‌ස කස්‌සචි ආරාධකස්‌ස පසීදිත්‌වා වරිතං වරං දත්‌වා කාමෙන තප්‌පයති භගවාපි මහාරාජ යස්‌ස කස්‌සචි කායෙන වාචාය මනසා ආරාධකස්‌ස පසීදිත්‌වා වරිතං වරමනුත්‌තරං සබ්‌බදුක්‌ඛපරිමුත්‌තිං දත්‌වා අසෙසකාමවරෙන ච තප්‌පයති තෙනාපි කාරණෙන තථාගතො වුච්‌චති රාජාති>
      text <රාජා නාම ආණං වීතික්‌කමන්‌තං විගරහති ඣාපෙති ධංසෙති භගවතොපි මහාරාජ සාසනවරෙ ආණං අතික්‌කමන්‌තො අලජ්‌ජී මඞ්‌කුභාවෙන ඔඤ්‌ඤාතො හීළිතො ගරහිතො භවිත්‌වා වජ්‌ජති ජිනසාසනවරම්‌හා තෙනාපි කාරණෙන තථාගතො වුච්‌චති රාජාති>
      text <රාජා නාම පුබ්‌බකානං ධම්‌මිකානං රාජූනං පවෙණිමනුසිට්‌ඨියා ධම්‌මාධම්‌මමනුදීපයිත්‌වා ධම්‌මෙන රජ්‌ජං කාරයමානො පිහයිතො පියො පත්‌ථිතො භවති ජනමනුස්‌සානං චිරං රාජකුලවංසං ඨපයති ධම්‌මගුණබලෙන භගවාපි මහාරාජ පුබ්‌බකානං සයම්‌භූනං පවෙණිමනුසිට්‌ඨියා ධම්‌මාධම්‌මමනුදීපයිත්‌වා ධම්‌මෙන ලොකමනුසාසමානො පිහයිතො පියො පත්‌ථිතො දෙවමනුස්‌සානං චිරං සාසනං පවත්‌තෙති ධම්‌මගුණබලෙන තෙනාපි කාරණෙන තථාගතො වුච්‌චති රාජාති එවමනෙකවිධං මහාරාජ කාරණං යෙන කාරණෙන තථාගතො බ්‍රාහ්‌මණොපි භවෙය්‍ය රාජාපි භවෙය්‍ය සුනිපුණො භික්‌ඛු කප්‌පම්‌පි නො නං සම්‌පාදෙය්‍ය කිං අතිබහුං භණිතෙන සංඛිත්‌තං සම්‌පටිච්‌ඡිතබ්‌බන්‌ති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <බ්‍රාහ්‌මණරාජවාදපඤ්‌හො අට්‌ඨමො>
    text <ගාථාභිගීතභොජනකථාපඤ්‌හො>
      text <9>, <භන්‌තෙ නාගසෙන භාසිතම්‌පෙතං භගවතා>
      text <පුන ච භගවා පරිසාය ධම්‌මං දෙසෙන්‌තො කථෙන්‌තො අනුපුබ්‌බිකථං පඨමං තාව දානකථං කථෙති පච්‌ඡා සීලකථං තස්‌ස භගවතො සබ්‌බලොකිස්‌සරස්‌ස භාසිතං සුත්‌වා දෙවමනුස්‌සා අභිසඞ්‌ඛරිත්‌වා දානං දෙන්‌ති තස්‌ස තං උය්‍යොජිතං දානං සාවකා පරිභුඤ්‌ජන්‌ති යදි භන්‌තෙ නාගසෙන භගවතා භණිතං ගාථාභිගීතං මෙ අභොජනෙය්‍යන්‌ති තෙන හි භගවා දානකථං පඨමං කථෙතීති යං වචනං තං මිච්‌ඡා යදි දානකථං පඨමං කථෙති තෙන හි ගාථාභිගීතං මෙ අභොජනෙය්‍යන්‌ති තම්‌පි වචනං මිච්‌ඡා කිං කාරණං යො සො භන්‌තෙ දක්‌ඛිණෙය්‍යො ගිහීනං පිණ්‌ඩපාතදානස්‌ස විපාකං කථෙති තස්‌ස තෙ ධම්‌මකථං සුත්‌වා පසන්‌නචිත්‌තා අපරාපරං දානං දෙන්‌ති යෙ තං දානං පරිභුඤ්‌ජන්‌ති සබ්‌බෙ තෙ ගාථාභිගීතං පරිභුඤ්‌ජන්‌ති අයම්‌පි උභතො කොටිකො පඤ්‌හො නිපුණො ගම්‌භීරො තපානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ භගවතා ගාථාභිගීතං මෙ අභොජනෙය්‍යං සම්‌පස්‌සතං බ්‍රාහ්‌මණ නෙස ධම්‌මො ගාථාභිගීතං පනුදන්‌ති බුද්‌ධා ධම්‌මෙ සතී බ්‍රාහ්‌මණ වුත්‌තිරෙසාති කථෙති ච භගවා පඨමං දානකථං තඤ්‌ච පන කිරියං සබ්‌බෙසං තථාගතානං පඨමං දානකථාය තත්‌ථ චිත්‌තං අභිරමාපෙත්‌වා පච්‌ඡා සීලෙ නියොජෙන්‌ති යථා මහාරාජ මනුස්‌සා තරුණදාරකානං පඨමං තාව කීළාභණ්‌ඩකානි දෙන්‌ති සෙය්‍යථිදං වඞ්‌කකං ඝටිකං චිඞ්‌ගුලකං පත්‌තාළ්‌හකං රථකං ධනුකං පච්‌ඡා තෙ සකෙ සකෙ කම්‌මෙ නියොජෙන්‌ති එවමෙව ඛො මහාරාජ තථාගතො පඨමං දානකථාය චිත්‌තං අභිරමාපෙත්‌වා පච්‌ඡා සීලෙ නියොජෙති>
      text <යථා වා පන මහාරාජ භිසක්‌කො නාම ආතුරානං පඨමං තාව චතූහපඤ්‌චාහං තෙලං පායෙති බලකරණාය සිනෙහනාය පච්‌ඡා විරෙචෙති එවමෙව ඛො මහාරාජ තථාගතො පඨමං තාව දානකථාය චිත්‌තං අභිරමාපෙත්‌වා පච්‌ඡා සීලෙ නියොජෙති දායකානං මහාරාජ දානපතීනං චිත්‌තං මුදුකං හොති මද්‌දවං සිනිද්‌ධං තෙන තෙ දානසෙතුසඞ්‌කමෙන දානනාවාය සංසාරසාගරපාරමනුගච්‌ඡන්‌ති තස්‌මා තෙසං පඨමං කම්‌මභූමිමනුසාසති න ච කෙනචි විඤ්‌ඤත්‌තිමාපජ්‌ජතීති>
      text <භන්‌තෙ නාගසෙන විඤ්‌ඤත්‌තින්‌ති යං වදෙසි කති පන තා විඤ්‌ඤත්‌තියොති ද්‌වෙමා මහාරාජ විඤ්‌ඤත්‌තියො කායවිඤ්‌ඤත්‌ති වචීවිඤ්‌ඤත්‌ති චාති තත්‌ථ අත්‌ථි කායවිඤ්‌ඤත්‌ති සාවජ්‌ජා අත්‌ථි අනවජ්‌ජා අත්‌ථි වචීවිඤ්‌ඤත්‌ති සාවජ්‌ජා අත්‌ථි අනවජ්‌ජා>
      text <කතමා කායවිඤ්‌ඤත්‌ති සාවජ්‌ජා ඉධෙකච්‌චො භික්‌ඛු කුලානි උපගන්‌ත්‌වා අනොකාසෙ ඨිතො ඨානං භඤ්‌ජති අයං කායවිඤ්‌ඤත්‌ති සාවජ්‌ජා තාය ච විඤ්‌ඤාපිතං අරියා න පරිභුඤ්‌ජන්‌ති සො ච පුග්‌ගලො අරියානං සමයෙ ඔඤ්‌ඤාතො හොති හීළිතො ඛීළිතො ගරහිතො පරිභූතො අචිත්‌තීකතො භින්‌නාජීවොත්‌වෙව සඞ්‌ඛං ගච්‌ඡති>
      text <පුන චපරං මහාරාජ ඉධෙකච්‌චො භික්‌ඛු කුලානි උපගන්‌ත්‌වා අනොකාසෙ ඨිතො ගලං පණාමෙත්‌වා මොරපෙක්‌ඛිතං පෙක්‌ඛති එවං ඉමෙ පස්‌සන්‌තීති තෙන ච තෙ පස්‌සන්‌ති අයම්‌පි කායවිඤ්‌ඤත්‌ති සාවජ්‌ජා තාය ච විඤ්‌ඤාපිතං අරියා න පරිභුඤ්‌ජන්‌ති සො ච පුග්‌ගලො අරියානං සමයෙ ඔඤ්‌ඤාතො හොති හීළිතො ඛීළිතො ගරහිතො පරිභූතො අචිත්‌තීකතො භින්‌නාජීවොත්‌වෙව සඞ්‌ඛං ගච්‌ඡති>
      text <පුන චපරං මහාරාජ ඉධෙකච්‌චො භික්‌ඛු හනුකාය වා භමුකාය වා අඞ්‌ගුට්‌ඨෙන වා විඤ්‌ඤාපෙති අයම්‌පි කායවිඤ්‌ඤත්‌ති සාවජ්‌ජා තාය ච විඤ්‌ඤාපිතං අරියා න පරිභුඤ්‌ජන්‌ති සො ච පුග්‌ගලො අරියානං සමයෙ ඔඤ්‌ඤාතො හොති හීළිතො ඛීළිතො ගරහිතො පරිභූතො අචිත්‌තීකතො භින්‌නාජීවොත්‌වෙව සඞ්‌ඛං ගච්‌ඡති>
      text <කතමා කායවිඤ්‌ඤත්‌ති අනවජ්‌ජා ඉධ භික්‌ඛු කුලානි උපගන්‌ත්‌වා සතො සමාහිතො සම්‌පජානො ඨානෙපි අට්‌ඨානෙපි යථානුසිට්‌ඨිං ගන්‌ත්‌වා ඨානෙ තිට්‌ඨති දාතුකාමෙසු තිට්‌ඨති අදාතුකාමෙසු පක්‌කමති අයං කායවිඤ්‌ඤත්‌ති අනවජ්‌ජා තාය ච විඤ්‌ඤාපිතං අරියා පරිභුඤ්‌ජන්‌ති සො ච පුග්‌ගලො අරියානං සමයෙ වණ්‌ණිතො හොති ථුතො පසත්‌ථො සල්‌ලෙඛිතාචාරො පරිසුද්‌ධාජීවොත්‌වෙව සඞ්‌ඛං ගච්‌ඡති භාසිතම්‌පෙතං මහාරාජ භගවතා දෙවාතිදෙවෙන>
      text <කතමා වචීවිඤ්‌ඤත්‌ති සාවජ්‌ජා ඉධ මහාරාජ භික්‌ඛු වාචාය බහුවිධං විඤ්‌ඤාපෙති චීවරපිණ්‌ඩපාතසෙනාසනගිලානප්‌පච්‌චයභෙසජ්‌ජපරික්‌ඛාරං අයං වචීවිඤ්‌ඤත්‌ති සාවජ්‌ජා තාය ච විඤ්‌ඤාපිතං අරියා න පරිභුඤ්‌ජන්‌ති සො ච පුග්‌ගලො අරියානං සමයෙ ඔඤ්‌ඤාතො හොති හීළිතො ඛීළිතො ගරහිතො පරිභූතො අචිත්‌තීකතො භින්‌නාජීවොත්‌වෙව සඞ්‌ඛං ගච්‌ඡති>
      text <පුන චපරං මහාරාජ ඉධෙකච්‌චො භික්‌ඛු පරෙසං සාවෙන්‌තො එවං භණති ඉමිනා මෙ අත්‌ථොති තාය ච වාචාය පරෙසං සාවිතාය තස්‌ස ලාභො උප්‌පජ්‌ජති අයම්‌පි වචීවිඤ්‌ඤත්‌ති සාවජ්‌ජා තාය ච විඤ්‌ඤාපිතං අරියා න පරිභුඤ්‌ජන්‌ති සො ච පුග්‌ගලො අරියානං සමයෙ ඔඤ්‌ඤාතො හොති හීළිතො ඛීළිතො ගරහිතො පරිභූතො අචිත්‌තීකතො භින්‌නාජීවොත්‌වෙව සඞ්‌ඛං ගච්‌ඡති>
      text <පුන චපරං මහාරාජ ඉධෙකච්‌චො භික්‌ඛු වචීවිප්‌ඵාරෙන පරිසාය සාවෙති එවඤ්‌ච එවඤ්‌ච භික්‌ඛූනං දාතබ්‌බන්‌ති තඤ්‌ච තෙ වචනං සුත්‌වා පරිකිත්‌තිතං අභිහරන්‌ති අයම්‌පි වචීවිඤ්‌ඤත්‌ති සාවජ්‌ජා තාය ච විඤ්‌ඤාපිතං අරියා න පරිභුඤ්‌ජන්‌ති සො ච පුග්‌ගලො අරියානං සමයෙ ඔඤ්‌ඤාතො හොති හීළිතො ඛීළිතො ගරහිතො පරිභූතො අචිත්‌තීකතො භින්‌නාජීවොත්‌වෙව සඞ්‌ඛං ගච්‌ඡති>
      text <නනු මහාරාජ ථෙරොපි සාරිපුත්‌තො අත්‌ථඞ්‌ගතෙ සූරියෙ රත්‌තිභාගෙ ගිලානො සමානො ථෙරෙන මහාමොග්‌ගල්‌ලානෙන භෙසජ්‌ජං පුච්‌ඡීයමානො වාචං භින්‌දි තස්‌ස තෙන වචීභෙදෙන භෙසජ්‌ජං උප්‌පජ්‌ජි අථ ථෙරො සාරිපුත්‌තො වචීභෙදෙන මෙ ඉමං භෙසජ්‌ජං උප්‌පන්‌නං මා මෙ ආජීවො භිජ්‌ජීති ආජීවභෙදභයා තං භෙසජ්‌ජං පජහි න උපජීවි එවම්‌පි වචීවිඤ්‌ඤත්‌ති සාවජ්‌ජා තාය ච විඤ්‌ඤාපිතං අරියා න පරිභුඤ්‌ජන්‌ති සො ච පුග්‌ගලො අරියානං සමයෙ ඔඤ්‌ඤාතො හොති හීළිතො ඛීළිතො ගරහිතො පරිභූතො අචිත්‌තීකතො භින්‌නාජීවොත්‌වෙව සඞ්‌ඛං ගච්‌ඡති>
      text <කතමා වචීවිඤ්‌ඤත්‌ති අනවජ්‌ජා ඉධ මහාරාජ භික්‌ඛු සති පච්‌චයෙ භෙසජ්‌ජං විඤ්‌ඤාපෙති ඤාතිපවාරිතෙසු කුලෙසු අයං වචීවිඤ්‌ඤත්‌ති අනවජ්‌ජා තාය ච විඤ්‌ඤාපිතං අරියා පරිභුඤ්‌ජන්‌ති සො ච පුග්‌ගලො අරියානං සමයෙ වණ්‌ණිතො හොති ථොමිතො පසත්‌ථො පරිසුද්‌ධාජීවොත්‌වෙව සඞ්‌ඛං ගච්‌ඡති අනුමතො තථාගතෙහි අරහන්‌තෙහි සම්‌මාසම්‌බුද්‌ධෙහි>
      text <යං පන මහාරාජ තථාගතො කසිභාරද්‌වාජස්‌ස බ්‍රාහ්‌මණස්‌ස භොජනං පජහි තං ආවෙඨනවිනිවෙඨනකඩ්‌ඪනනිග්‌ගහප්‌පටිකම්‌මෙන නිබ්‌බත්‌ති තස්‌මා තථාගතො තං පිණ්‌ඩපාතං පටික්‌ඛිපි න උපජීවීති>
      text <සබ්‌බකාලං භන්‌තෙ නාගසෙන තථාගතෙ භුඤ්‌ජමානෙ දෙවතා දිබ්‌බං ඔජං පත්‌තෙ ආකිරන්‌ති උදාහු සූකරමද්‌දවෙ ච මධුපායාසෙ චාති ද්‌වීසු යෙව පිණ්‌ඩපාතෙසු ආකිරිංසූති සබ්‌බකාලං මහාරාජ තථාගතෙ භුඤ්‌ජමානෙ දෙවතා දිබ්‌බං ඔජං ගහෙත්‌වා උපතිට්‌ඨිත්‌වා උද්‌ධටුද්‌ධටෙ ආලොපෙ ආකිරන්‌ති>
      text <යථා මහාරාජ රඤ්‌ඤො සූදො රඤ්‌ඤො භුඤ්‌ජන්‌තස්‌ස සූපං ගහෙත්‌වා උපතිට්‌ඨිත්‌වා කබළෙ කබළෙ සූපං ආකිරති එවමෙව ඛො මහාරාජ සබ්‌බකාලං තථාගතෙ භුඤ්‌ජමානෙ දෙවතා දිබ්‌බං ඔජං ගහෙත්‌වා උපතිට්‌ඨිත්‌වා උද්‌ධටුද්‌ධටෙ ආලොපෙ දිබ්‌බං ඔජං ආකිරන්‌ති වෙරඤ්‌ජායම්‌පි මහාරාජ තථාගතස්‌ස සුක්‌ඛයවපුලකෙ භුඤ්‌ජමානස්‌ස දෙවතා දිබ්‌බෙන ඔජෙන තෙමයිත්‌වා තෙමයිත්‌වා උපසංහරිංසු තෙන තථාගතස්‌ස කායො උපචිතො අහොසීති ලාභා වත භන්‌තෙ නාගසෙන තාසං දෙවතානං යා තථාගතස්‌ස සරීරප්‌පටිජග්‌ගනෙ සතතං සමිතං උස්‌සුක්‌කමාපන්‌නා සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <ගාථාභිගීතභොජනකථාපඤ්‌හො නවමො>
    text <ධම්‌මදෙසනාය අප්‌පොස්‌සුක්‌කපඤ්‌හො>
      text <10>, <භන්‌තෙ නාගසෙන තුම්‌හෙ භණථ තථාගතෙන චතූහි ච අසඞ්‌ඛ්‍යෙය්‍යෙහි කප්‌පානං සතසහස්‌සෙන ච එත්‌ථන්‌තරෙ සබ්‌බඤ්‌ඤුතඤාණං පරිපාචිතං මහතො ජනකායස්‌ස සමුද්‌ධරණායාති පුන ච සබ්‌බඤ්‌ඤුතං පත්‌තස්‌ස අප්‌පොස්‌සුක්‌කතාය චිත්‌තං නමි නො ධම්‌මදෙසනායාති>
      text <යථා නාම භන්‌තෙ නාගසෙන ඉස්‌සාසො වා ඉස්‌සාසන්‌තෙවාසී වා බහුකෙ දිවසෙ සඞ්‌ගාමත්‌ථාය උපාසනං සික්‌ඛිත්‌වා සම්‌පත්‌තෙ මහායුද්‌ධෙ ඔසක්‌කෙය්‍ය එවමෙව ඛො භන්‌තෙ නාගසෙන තථාගතෙන චතූහි ච අසඞ්‌ඛ්‍යෙය්‍යෙහි කප්‌පානං සතසහස්‌සෙන ච එත්‌ථන්‌තරෙ සබ්‌බඤ්‌ඤුතඤාණං පරිපාචෙත්‌වා මහතො ජනකායස්‌ස සමුද්‌ධරණාය සබ්‌බඤ්‌ඤුතං පත්‌තෙන ධම්‌මදෙසනාය ඔසක්‌කිතං>
      text <යථා වා පන භන්‌තෙ නාගසෙන මල්‌ලො වා මල්‌ලන්‌තෙවාසී වා බහුකෙ දිවසෙ නිබ්‌බුද්‌ධං සික්‌ඛිත්‌වා සම්‌පත්‌තෙ මල්‌ලයුද්‌ධෙ ඔසක්‌කෙය්‍ය එවමෙව ඛො භන්‌තෙ නාගසෙන තථාගතෙන චතූහි ච අසඞ්‌ඛ්‍යෙය්‍යෙහි කප්‌පානං සතසහස්‌සෙන ච එත්‌ථන්‌තරෙ සබ්‌බඤ්‌ඤුතඤාණං පරිපාචෙත්‌වා මහතො ජනකායස්‌ස සමුද්‌ධරණාය සබ්‌බඤ්‌ඤුතං පත්‌තෙන ධම්‌මදෙසනාය ඔසක්‌කිතං>
      text <කිං නු ඛො භන්‌තෙ නාගසෙන තථාගතෙන භයා ඔසක්‌කිතං උදාහු අපාකටතාය ඔසක්‌කිතං උදාහු දුබ්‌බලතාය ඔසක්‌කිතං උදාහු අසබ්‌බඤ්‌ඤුතාය ඔසක්‌කිතං කිං තත්‌ථ කාරණං ඉඞ්‌ඝ මෙ ත්‌වං කාරණං බ්‍රූහි කඞ්‌ඛාවිතරණාය යදි භන්‌තෙ නාගසෙන තථාගතෙන චතූහි ච අසඞ්‌ඛ්‍යෙය්‍යෙහි කප්‌පානං සතසහස්‌සෙන ච එත්‌ථන්‌තරෙ සබ්‌බඤ්‌ඤුතඤාණං පරිපාචිතං මහතො ජනකායස්‌ස සමුද්‌ධරණාය තෙන හි සබ්‌බඤ්‌ඤුතං පත්‌තස්‌ස අප්‌පොස්‌සුක්‌කතාය චිත්‌තං නමි නො ධම්‌මදෙසනායාති යං වචනං තං මිච්‌ඡා යදි සබ්‌බඤ්‌ඤුතං පත්‌තස්‌ස අප්‌පොස්‌සුක්‌කතාය චිත්‌තං නමි නො ධම්‌මදෙසනාය තෙන හි තථාගතෙන චතූහි ච අසඞ්‌ඛ්‍යෙය්‍යෙති කප්‌පානං සතසහස්‌සෙන ච එත්‌ථන්‌තරෙ සබ්‌බඤ්‌ඤුතඤාණං පරිපාචිතං මහතො ජනකායස්‌ස සමුද්‌ධරණායාති තම්‌පි වචනං මිච්‌ඡා අයම්‌පි උභතො කොටිකො පඤ්‌හො ගම්‌භීරො දුන්‌නිබ්‌බෙඨො තවානුප්‌පත්‌තො සො තයා නිබ්‌බාහිතබ්‌බොති>
      text <පරිපාචිතඤ්‌ච මහාරාජ තථාගතෙන චතූහි ච අසඞ්‌ඛ්‍යෙය්‍යෙහි කප්‌පානං සතසහස්‌සෙන ච එත්‌ථන්‌තරෙ සබ්‌බඤ්‌ඤුතඤාණං මහතො ජනකායස්‌ස සමුද්‌ධරණාය පත්‌තසබ්‌බඤ්‌ඤුතස්‌ස ච අප්‌පොස්‌සුක්‌කතාය චිත්‌තං නමි නො ධම්‌මදෙසනාය තඤ්‌ච පන ධම්‌මස්‌ස ගම්‌භීරනිපුණදුද්‌දසදුරනුබොධසුඛුමදුප්‌පටිවෙධතං සත්‌තානඤ්‌ච ආලයාරාමතං සක්‌කායදිට්‌ඨියා දළ්‌හසුග්‌ගහිතතඤ්‌ච දිස්‌වා කිං නු ඛො කථං නු ඛොති අප්‌පොස්‌සුක්‌කතාය චිත්‌තං නමි නො ධම්‌මදෙසනාය සත්‌තානං පටිවෙධචින්‌තනමානසං යෙවෙතං>
      text <යථා මහාරාජ භිසක්‌කො සල්‌ලකත්‌තො අනෙකබ්‍යාධිපරිපීළිතං නරං උපසඞ්‌කමිත්‌වා එවං චින්‌තයති කෙන නු ඛො උපක්‌කමෙන කතමෙන වා භෙසජ්‌ජෙන ඉමස්‌ස බ්‍යාධි වූපසමෙය්‍යාති එවමෙව ඛො මහාරාජ තථාගතස්‌ස සබ්‌බකිලෙසබ්‍යාධිපරිපීළිතං ජනං ධම්‌මස්‌ස ච ගම්‌භීරනිපුණදුද්‌දසදුරනුබොධසුඛුමදුප්‌පටිවෙධතං දිස්‌වා කිං නු ඛො කථං නු ඛොති අප්‌පොස්‌සුක්‌කතාය චිත්‌තං නමි නො ධම්‌මදෙසනාය සත්‌තානං පටිවෙධචින්‌තනමානසං යෙවෙතං>
      text <යථා මහාරාජ රඤ්‌ඤො ඛත්‌තියස්‌ස මුද්‌ධාවසිත්‌තස්‌ස දොවාරිකඅනීකට්‌ඨපාරිසජ්‌ජනෙගමභටබල අමච්‌චරාජඤ්‌ඤරාජූපජීවිනෙ ජනෙ දිස්‌වා එවං චිත්‌තමුප්‌පජ්‌ජෙය්‍ය කිං නු ඛො කථං නු ඛො ඉමෙ සඞ්‌ගණ්‌හිස්‌සාමීති එවමෙව ඛො මහාරාජ තථාගතස්‌ස ධම්‌මස්‌ස ගම්‌භීරනිපුණදුද්‌දසදුරනුබොධසුඛුමදුප්‌පටිවෙධතං සත්‌තානඤ්‌ච ආලයාරාමතං සක්‌කායදිට්‌ඨියා දළ්‌හසුග්‌ගහිතතඤ්‌ච දිස්‌වා කිං නු ඛො කථං නු ඛොති අප්‌පොස්‌සුක්‌කතාය චිත්‌තං නමි නො ධම්‌මදෙසනාය සත්‌තානං පටිවෙධචින්‌තනමානසං යෙවෙතං>
      text <අපි ච මහාරාජ සබ්‌බෙසං තථාගතානං ධම්‌මතා එසා යං බ්‍රහ්‌මුනා ආයාචිතා ධම්‌මං දෙසෙන්‌ති තත්‌ථ පන කිං කාරණං යෙ තෙන සමයෙන මනුස්‌සා තාපසපරිබ්‌බාජකා සමණබ්‍රාහ්‌මණා සබ්‌බෙතෙ බ්‍රහ්‌මදෙවතා හොන්‌ති බ්‍රහ්‌මගරුකා බ්‍රහ්‌මපරායණා තස්‌මා තස්‌ස බලවතො යසවතො ඤාතස්‌ස පඤ්‌ඤාතස්‌ස උත්‌තරස්‌ස අච්‌චුග්‌ගතස්‌ස ඔනමනෙන සදෙවකො ලොකො ඔනමිස්‌සති ඔකප්‌පෙස්‌සති අධිමුච්‌චිස්‌සතීති ඉමිනා ච මහාරාජ කාරණෙන තථාගතා බ්‍රහ්‌මුනා ආයාචිතා ධම්‌මං දෙසෙන්‌ති>
      text <යථා මහාරාජ කොචි රාජා වා රාජමහාමත්‌තො වා යස්‌ස ඔනමති අපචිතිං කරොති බලවතරස්‌ස තස්‌ස ඔනමනෙන අවසෙසා ජනතා ඔනමති අපචිතිං කරොති එවමෙව ඛො මහාරාජ බ්‍රහ්‌මෙ ඔනමිතෙ තථාගතානං සදෙවකො ලොකො ඔනමිස්‌සති පූජිතපූජකො මහාරාජ ලොකො තස්‌මා සො බ්‍රහ්‌මා සබ්‌බෙසං තථාගතානං ආයාචති ධම්‌මදෙසනාය තෙන ච කාරණෙන තථාගතා බ්‍රහ්‌මුනා ආයාචිතා ධම්‌මං දෙසෙන්‌තීති සාධු භන්‌තෙ නාගසෙන සුනිබ්‌බෙඨිතො පඤ්‌හො අතිභද්‍රකං වෙය්‍යාකරණං එවමෙතං තථා සම්‌පටිච්‌ඡාමීති>
      stand <ධම්‌මදෙසනාය අප්‌පොස්‌සුක්‌කපඤ්‌හො දසමො>
    text <ආචරියානාචරියපඤ්‌හො>
      text <11>, <භන්‌තෙ නාගසෙන භාසිතම්‌පෙතං භගවතා>
      text <පුන ච භණිතං ඉති ඛො භික්‌ඛවෙ ආළාරො කාලාමො ආචරියො මෙ සමානො අන්‌තෙවාසිං මං සමානං අත්‌තනා සමසමං ඨපෙසි උළාරාය ච මං පූජාය පූජෙසීති යදි භන්‌තෙ නාගසෙන තථාගතෙන භණිතං න මෙ ආචරියො අත්‌ථි සදිසො මෙ න විජ්‌ජති සදෙවකස්‌මිං ලොකස්‌මිං නත්‌ථි මෙ පටිපුග්‌ගලොති තෙන හි ඉති ඛො භික්‌ඛවෙ ආළාරො කාලාමො ආචරියො මෙ සමානො අන්‌තෙවාසිං මං සමානං අත්‌තනා සමසමං ඨපෙසීති යං වචනං තං මිච්‌ඡා යදි තථාගතෙන භණිතං ඉති ඛො භික්‌ඛවෙ ආළාරො කාලාමො ආචරියො මෙ සමානො අන්‌තෙවාසිං මං සමානං අත්‌තනා සමසමං ඨපෙසීති තෙන හි න මෙ ආචරියො අත්‌ථි සදිසො මෙ න විජ්‌ජති සදෙවකස්‌මිං ලොකස්‌මිං නත්‌ථි මෙ පටිපුග්‌ගලොති තම්‌පි වචනං මිච්‌ඡා අයම්‌පි උභතො කොටිකො පඤ්‌හො තවානුප්‌පත්‌තො සො තයා නිබ්‌බාහිතබ්‌බොති>
      text <භාසිතම්‌පෙතං මහාරාජ තථාගතෙන න මෙ ආචරියො අත්‌ථි සදිසො මෙ න විජ්‌ජති සදෙවකස්‌මිං ලොකස්‌මිං නත්‌ථි මෙ පටිපුග්‌ගලොති භණිතඤ්‌ච ඉති ඛො භික්‌ඛවෙ ආළාරො කාලාමො ආචරියො මෙ සමානො අන්‌තෙවාසිං මං සමානං අත්‌තනා සමසමං ඨපෙසි උළාරාය ච මං පූජාය පූජෙසීති>
      text <තඤ්‌ච පන වචනං පුබ්‌බෙව සම්‌බොධා අනභිසම්‌බුද්‌ධස්‌ස බොධිසත්‌තස්‌සෙව සතො ආචරියභාවං සන්‌ධාය භාසිතං>
      text <පඤ්‌චිමෙ මහාරාජ පුබ්‌බෙව සම්‌බොධා අනභිසම්‌බුද්‌ධස්‌ස බොධිසත්‌තස්‌ස සතො ආචරියා යෙහි අනුසිට්‌ඨො බොධිසත්‌තො තත්‌ථ තත්‌ථ දිවසං වීතිනාමෙසි කතමෙ පඤ්‌ච යෙ තෙ මහාරාජ අට්‌ඨ බ්‍රාහ්‌මණා ජාතමත්‌තෙ බොධිසත්‌තෙ ලක්‌ඛණානි පරිග්‌ගණ්‌හිංසු සෙය්‍යථීදං රාමො ධජො ලක්‌ඛණො මන්‌තී යඤ්‌ඤො සුයාමො සුභොජො සුදත්‌තොති තෙ තස්‌ස සොත්‌ථිං පවෙදයිත්‌වා රක්‌ඛාකම්‌මං අකංසු තෙ ච පඨමං ආචරියා>
      text <පුන චපරං මහාරාජ බොධිසත්‌තස්‌ස පිතා සුද්‌ධොදනො රාජා යං තෙන සමයෙන අභිජාතං උදිච්‌චජාතිමන්‌තං පදකං වෙය්‍යාකරණං ඡළඞ්‌ගවන්‌තං සබ්‌බමිත්‌තං නාම බ්‍රාහ්‌මණං උපනෙත්‌වා සොවණ්‌ණෙන භිඞ්‌ගාරෙන උදකං ඔණොජෙත්‌වා ඉමං කුමාරං සික්‌ඛාපෙහීති අදාසි අයං දුතියො ආචරියො>
      text <පුන චපරං මහාරාජ යා සා දෙවතා බොධිසත්‌තං සංවෙජෙසී යස්‌සා වචනං සුත්‌වා බොධිසත්‌තො සංවිග්‌ගො උබ්‌බිග්‌ගො තස්‌මිං යෙව ඛණෙ නෙක්‌ඛම්‌මං නික්‌ඛමිත්‌වා පබ්‌බජි අයං තතියො ආචරියො>
      text <පුන චපරං මහාරාජ ආළාරො කාලාමො ආකිඤ්‌චඤ්‌ඤායතනස්‌ස පරිකම්‌මං ආචික්‌ඛි අයං චතුත්‌ථො ආචරියො>
      text <පුන චපරං මහාරාජ උදකො රාමපුත්‌තො නෙවසඤ්‌ඤානාසඤ්‌ඤායතනස්‌ස පරිකම්‌මං ආචික්‌ඛි අයං පඤ්‌චමො ආචරියො ඉමෙ ඛො මහාරාජ පුබ්‌බෙව සම්‌බොධා අනභිසම්‌බුද්‌ධස්‌ස බොධිසත්‌තස්‌ස සතො පඤ්‌ච ආචරියා තෙ ච පන ආචරියා ලොකියෙ ධම්‌මෙ ඉමස්‌මිඤ්‌ච පන මහාරාජ ලොකුත්‌තරෙ ධම්‌මෙ සබ්‌බඤ්‌ඤුතඤාණප්‌පටිවෙධාය නත්‌ථි තථාගතස්‌ස අනුත්‌තරො අනුසාසකො සයම්‌භූ මහාරාජ තථාගතො අනාචරියකො තස්‌මා කාරණා තථාගතෙන භණිතං න මෙ ආචරියො අත්‌ථි සදිසො මෙ න විජ්‌ජති සදෙවකස්‌මිං ලොකස්‌මිං නත්‌ථි මෙ පටිපුග්‌ගලොති සාධු භන්‌තෙ නාගසෙන එවමෙතං තථා සම්‌පටිච්‌ඡාමීති>
      stand <ආචරියානාචරියපඤ්‌හො එකාදසමො>
      stand <සන්‌ථවවග්‌ගො පඤ්‌චමො>
      stand <ඉමස්‌මිං වග්‌ගෙ එකාදස පඤ්‌හො>
      stand <මෙණ්‌ඩකපඤ්‌හො නිට්‌ඨිතො>
