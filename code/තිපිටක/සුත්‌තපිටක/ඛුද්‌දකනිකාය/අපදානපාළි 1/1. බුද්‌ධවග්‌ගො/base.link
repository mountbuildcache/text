text <බුද්‌ධවග්‌ගො>
  stand <නමො තස්‌ස භගවතො අරහතො සම්‌මාසම්‌බුද්‌ධස්‌සඛුද්‌දකනිකායෙ>
  text <පඨමො භාගො>
    text <බුද්‌ධඅපදානං>
      text <1>
        text <තථාගතං ජෙතවනෙ වසන්‌තං අපුච්‌ඡි වෙදෙහමුනී නතඞ්‌ගො>
        text <සබ්‌බඤ්‌ඤුබුද්‌ධා කිර නාම හොන්‌ති භවන්‌ති තෙ හෙතුභි කෙහි වීර>
      text <2>
        text <තදාහ සබ්‌බඤ්‌ඤුවරො මහෙසී ආනන්‌දභද්‌දං මධුරස්‌සරෙන>
        text <යෙ පුබ්‌බබුද්‌ධෙසු කතාධිකාරා අලද්‌ධමොක්‌ඛා ජිනසාසනෙසු>
      text <3>
        text <තෙනෙව සම්‌බොධිමුඛෙන ධීරා අජ්‌ඣාසයෙනාපි මහාබලෙන>
        text <පඤ්‌ඤාය තෙජෙන සුතික්‌ඛපඤ්‌ඤා සබ්‌බඤ්‌ඤුභාවං අනුපාපුණන්‌ති>
      text <4>
        text <අහම්‌පි පුබ්‌බබුද්‌ධෙසු බුද්‌ධත්‌තමභිපත්‌ථයිං>
        text <මනසායෙව හුත්‌වාන ධම්‌මරාජා අසඞ්‌ඛියා>
      text <5>
        text <අථ බුද්‌ධාපදානානි සුණාථ සුද්‌ධමානසා>
        text <තිංසපාරමිසම්‌පුණ්‌ණා ධම්‌මරාජා අසඞ්‌ඛියා>
      text <6>
        text <සම්‌බොධිං බුද්‌ධසෙට්‌ඨානං සසඞ්‌ඝෙ ලොකනායකෙ>
        text <දසඞ්‌ගුලී නමස්‌සිත්‌වා සිරසා අභිවාදයිං>
      text <7>
        text <යාවතා බුද්‌ධඛෙත්‌තෙසු රතනා විජ්‌ජන්‌තිසඞ්‌ඛියා>
        text <ආකාසට්‌ඨා ච භූමට්‌ඨා මනසා සබ්‌බමාහරිං>
      text <8>
        text <තත්‌ථ රූපියභූමියං පාසාදං මාපයිං අහං>
        text <නෙකභුම්‌මං රතනමයං උබ්‌බිද්‌ධං නභමුග්‌ගතං>
      text <9>
        text <විචිත්‌තථම්‌භං සුකතං සුවිභත්‌තං මහාරහං>
        text <කනකමයසඞ්‌ඝාටං කොන්‌තච්‌ඡත්‌තෙහි මණ්‌ඩිතං>
      text <10>
        text <පඨමා වෙළුරියා භූමි විමලබ්‌භසමා සුභා>
        text <නළිනජලජාකිණ්‌ණා වරකඤ්‌චනභූමියා>
      text <11>
        text <පවාළංසා පවාළවණ්‌ණා කාචි ලොහිතකා සුභා>
        text <ඉන්‌දගොපකවණ්‌ණාභා භූමි ඔභාසතී දිසා>
      text <12>
        text <සුවිභත්‌තා ඝරමුඛා නිය්‍යූහා සීහපඤ්‌ජරා>
        text <චතුරො වෙදිකා ජාලා ගන්‌ධාවෙළා මනොරමා>
      text <13>
        text <නීලා පීතා ලොහිතකා ඔදාතා සුද්‌ධකාළකා>
        text <කූටාගාරවරූපෙතා සත්‌තරතනභූසිතා>
      text <14>
        text <ඔලොකමයා පදුමා වාළවිහඞ්‌ගසොභිතා>
        text <නක්‌ඛත්‌තතාරකාකිණ්‌ණා චන්‌දසූරෙහි මණ්‌ඩිතා>
      text <15>
        text <හෙමජාලෙන සඤ්‌ඡන්‌නා සොණ්‌ණකිඞ්‌කිණිකායුතා>
        text <වාතවෙගෙන කූජන්‌ති සොණ්‌ණමාලා මනොරමා>
      text <16>
        text <මඤ්‌ජෙට්‌ඨකං ලොහිතකං පීතකං හරිපිඤ්‌ජරං>
        text <නානාරඞ්‌ගෙහි සම්‌පීතං උස්‌සිතද්‌ධජමාලිනී>
      text <17>
        text <න නං බහූනෙකසතා ඵලිකා රජතාමයා>
        text <මණිමයා ලොහිතඞ්‌ගා මසාරගල්‌ලමයා තථා>
        text <නානාසයනවිචිත්‌තා සණ්‌හකාසිකසන්‌ථතා>
      text <18>
        text <කම්‌පලා දුකූලා චීනා පට්‌ටුණ්‌ණා පණ්‌ඩුපාවුරා>
        text <විවිධත්‌ථරණං සබ්‌බං මනසා පඤ්‌ඤපෙසහං>
      text <19>
        text <තාසු තාස්‌වෙව භූමීසු රතනකූටලඞ්‌කතං>
        text <මණිවෙරොචනා උක්‌කා ධාරයන්‌තා සුතිට්‌ඨරෙ>
      text <20>
        text <සොභන්‌ති එසිකා ථම්‌භා සුභා කඤ්‌චනතොරණා>
        text <ජම්‌බොනදා සාරමයා අථො රජතමයාපි ච>
      text <21>
        text <නෙකා සන්‌ධී සුවිභත්‌තා කවාටග්‌ගළචිත්‌තිතා>
        text <උභතො පුණ්‌ණඝටානෙකා පදුමුප්‌පලසංයුතා>
      text <22>
        text <අතීතෙ සබ්‌බබුද්‌ධෙ ච සසඞ්‌ඝෙ ලොකනායකෙ>
        text <පකතිවණ්‌ණරූපෙන නිම්‌මිනිත්‌වා සසාවකෙ>
      text <23>
        text <තෙන ද්‌වාරෙන පවිසිත්‌වා සබ්‌බෙ බුද්‌ධා සසාවකා>
        text <සබ්‌බසොණ්‌ණමයෙ පීඨෙ නිසින්‌නා අරියමණ්‌ඩලා>
      text <24>
        text <යෙ ච එතරහි අත්‌ථි බුද්‌ධා ලොකෙ අනුත්‌තරා>
        text <අතීතෙ වත්‌තමානා ච භවනං සබ්‌බෙ සමාහරිං>
      text <25>
        text <පච්‌චෙකබුද්‌ධෙනෙකසතෙ සයම්‌භූ අපරාජිතෙ>
        text <අතීතෙ වත්‌තමානෙ ච භවනං සබ්‌බෙ සමාහරිං>
      text <26>
        text <කප්‌පරුක්‌ඛා බහූ අත්‌ථි යෙ දිබ්‌බා යෙ ච මානුසා>
        text <සබ්‌බං දුස්‌සං සමාහන්‌තා අච්‌ඡාදෙමි තිචීවරං>
      text <27>
        text <ඛජ්‌ජං භොජ්‌ජං සායනීයං සම්‌පන්‌නං පානභොජනං>
        text <මණිමයෙ සුභෙ පත්‌තෙ සංපූරෙත්‌වා අදාසහං>
      text <28>
        text <දිබ්‌බවත්‌ථසමා හුත්‌වා මට්‌ඨා චීවරසංයුතා>
        text <මධුරා සක්‌ඛරා චෙව තෙලා ච මධුඵාණිතා>
      text <29>
        text <තප්‌පිතා පරමන්‌නෙන සබ්‌බෙ තෙ අරියමණ්‌ඩලා>
        text <රතනගබ්‌භං පවිසිත්‌වා කෙසරීව ගුහාසයා>
      text <30>
        text <මහාරහම්‌හි සයනෙ සීහසෙය්‍යමකප්‌පයුං>
        text <සම්‌පජානා සමුට්‌ඨාය සයනෙ පල්‌ලඞ්‌කමාභුජුං>
      text <31>
        text <ගොචරං සබ්‌බබුද්‌ධානං ඣානරතිසමප්‌පිතා>
        text <අඤ්‌ඤෙ ධම්‌මානි දෙසෙන්‌ති අඤ්‌ඤෙ කීළන්‌ති ඉද්‌ධියා>
      text <32>
        text <අඤ්‌ඤෙ අභිඤ්‌ඤා අප්‌පෙන්‌ති අභිඤ්‌ඤා වසිභාවිතා>
        text <විකුබ්‌බනා විකුබ්‌බන්‌ති අඤ්‌ඤෙනෙකසහස්‌සියො>
      text <33>
        text <බුද්‌ධාපි බුද්‌ධෙ පුච්‌ඡන්‌ති විසයං සබ්‌බඤ්‌ඤුමාලයං>
        text <ගම්‌භීරං නිපුණං ඨානං පඤ්‌ඤාය විනිබුජ්‌ඣරෙ>
      text <34>
        text <සාවකා බුද්‌ධෙ පුච්‌ඡන්‌ති බුද්‌ධා පුච්‌ඡන්‌ති සාවකෙ>
        text <අඤ්‌ඤමඤ්‌ඤඤ්‌ච පුච්‌ඡිත්‌වා අඤ්‌ඤොඤ්‌ඤං බ්‍යාකරොන්‌ති තෙ>
      text <35>
        text <බුද්‌ධා පච්‌චෙකබුද්‌ධා ච සාවකා පරිචාරකා>
        text <එවං සකාය රතියා පාසාදෙභිරමන්‌ති තෙ>
      text <36>
        text <ඡත්‌තා තිට්‌ඨන්‌තු රතනා කඤ්‌චනාවෙළපන්‌තිකා>
        text <මුත්‌තාජාලපරික්‌ඛිත්‌තා සබ්‌බෙ ධාරෙන්‌තු මත්‌ථකෙ>
      text <37>
        text <භවන්‌තු චෙළවිතානා සොණ්‌ණතාරකචිත්‌තිතා>
        text <විචිත්‌තමල්‍යවිතතා සබ්‌බෙ ධාරෙන්‌තු මත්‌ථකෙ>
      text <38>
        text <විතතා මල්‍යදාමෙහි ගන්‌ධදාමෙහි සොභිතා>
        text <දුස්‌සදාමපරිකිණ්‌ණා රතනදාමභූසිතා>
      text <39>
        text <පුප්‌ඵාභිකිණ්‌ණා සුචිත්‌තා සුරභිගන්‌ධභූසිතා>
        text <ගන්‌ධපඤ්‌චඞ්‌ගුලිකතා හෙමච්‌ඡදනඡාදිතා>
      text <40>
        text <චතුද්‌දිසා පොක්‌ඛරඤ්‌ඤො පදුමුප්‌පලසන්‌ථතා>
        text <සොවණ්‌ණරූපා ඛායන්‌තු පද්‌මංරෙණුරජුග්‌ගතා>
      text <41>
        text <පුප්‌ඵන්‌තු පාදපා සබ්‌බෙ පාසාදස්‌ස සමන්‌තතො>
        text <සයඤ්‌ච පුප්‌ඵා මුඤ්‌චිත්‌වා ගන්‌ත්‌වා භවනමොකිරුං>
      text <42>
        text <සිඛිනො තත්‌ථ නච්‌චන්‌තු දිබ්‌බහංසා පකූජරෙ>
        text <කරවීකා ච ගායන්‌තු දිජසඞ්‌ඝා සමන්‌තතො>
      text <43>
        text <භෙරියො සබ්‌බා වජ්‌ජන්‌තු වීණා සබ්‌බා රසන්‌තු තා>
        text <සබ්‌බා සඞ්‌ගීති වත්‌තන්‌තු පාසාදස්‌ස සමන්‌තතො>
      text <44>
        text <යාවතා බුද්‌ධඛෙත්‌තම්‌හි චක්‌කවාළෙ තතො පරෙ>
        text <මහන්‌තා ජොතිසම්‌පන්‌නා අච්‌ඡින්‌නා රතනාමයා>
      text <45>
        text <තිට්‌ඨන්‌තු සොණ්‌ණපල්‌ලඞ්‌කා දීපරුක්‌ඛා ජලන්‌තු තෙ>
        text <භවන්‌තු එකපජ්‌ජොතා දසසහස්‌සිපරම්‌පරා>
      text <46>
        text <ගණිකා ලාසිකා චෙව නච්‌චන්‌තු අච්‌ඡරාගණා>
        text <නානාරඞ්‌ගා පදිස්‌සන්‌තු පාසාදස්‌ස සමන්‌තතො>
      text <47>
        text <දුමග්‌ගෙ පබ්‌බතග්‌ගෙ වා සිනෙරුගිරිමුද්‌ධනි>
        text <උස්‌සාපෙමි ධජං සබ්‌බං විචිත්‌තං පඤ්‌චවණ්‌ණිකං>
      text <48>
        text <නරා නාගා ච ගන්‌ධබ්‌බා සබ්‌බෙ දෙවා උපෙන්‌තු තෙ>
        text <නමස්‌සන්‌තා පඤ්‌ජලිකා පාසාදං පරිවාරයුං>
      text <49>
        text <යං කිඤ්‌චි කුසලං කම්‌මං කත්‌තබ්‌බං කිරියං මම>
        text <කායෙන වාචා මනසා තිදසෙ සුකතං කතං>
      text <50>
        text <යෙ සත්‌තා සඤ්‌ඤිනො අත්‌ථි යෙ ච සත්‌තා අසඤ්‌ඤිනො>
        text <කතං පුඤ්‌ඤඵලං මය්‌හං සබ්‌බෙ භාගී භවන්‌තු තෙ>
      text <51>
        text <යෙසං කතං සුවිදිතං දින්‌නං පුඤ්‌ඤඵලං මයා>
        text <යෙ ච තත්‌ථ න ජානන්‌ති දෙවා ගන්‌ත්‌වා නිවෙදයුං>
      text <52>
        text <සබ්‌බලොකම්‌හි යෙ සත්‌තා ජීවන්‌තාහාරහෙතුකා>
        text <මනුඤ්‌ඤං භොජනං සබ්‌බං ලභන්‌තු මම චෙතසා>
      text <53>
        text <මනසා දානං මයා දින්‌නං මනසා පසාදමාවහිං>
        text <පූජිතා සබ්‌බසම්‌බුද්‌ධා පච්‌චෙකා ජිනසාවකා>
      text <54>
        text <තෙන කම්‌මෙන සුකතෙන චෙතනාපණිධීහි ච>
        text <ජහිත්‌වා මානුසං දෙහං තාවතිංසමගච්‌ඡහං>
      text <55>
        text <දුවෙ භවෙ පජානාමි දෙවත්‌තෙ අථ මානුසෙ>
        text <අඤ්‌ඤං ගතිං න ජානාමි මනසා පත්‌ථනාඵලං>
      text <56>
        text <දෙවානං අධිකො හොමි භවාමි මනුජාධිපො>
        text <රූපලක්‌ඛණසම්‌පන්‌නො පඤ්‌ඤාය අසමො භවෙ>
      text <57>
        text <භොජනං විවිධං සෙට්‌ඨං රතනඤ්‌ච අනප්‌පකං>
        text <විවිධානි ච වත්‌ථානි නභා ඛිප්‌පං උපෙන්‌ති මං>
      text <58>
        text <පථබ්‍යා පබ්‌බතෙ චෙව ආකාසෙ උදකෙ වනෙ>
        text <යං යං හත්‌ථං පසාරෙමි දිබ්‌බා භක්‌ඛා උපෙන්‌ති මං>
      text <59>
        text <පථබ්‍යා පබ්‌බතෙ චෙව ආකාසෙ උදකෙ වනෙ>
        text <යං යං හත්‌ථං පසාරෙමි රතනා සබ්‌බෙ උපෙන්‌ති මං>
      text <60>
        text <පථබ්‍යා පබ්‌බතෙ චෙව ආකාසෙ උදකෙ වනෙ>
        text <යං යං හත්‌ථං පසාරෙමි සබ්‌බෙ ගන්‌ධා උපෙන්‌ති මං>
      text <61>
        text <පථබ්‍යා පබ්‌බතෙ චෙව ආකාසෙ උදකෙ වනෙ>
        text <යං යං හත්‌ථං පසාරෙමි සබ්‌බෙ යානා උපෙන්‌ති මං>
      text <62>
        text <පථබ්‍යා පබ්‌බතෙ චෙව ආකාසෙ උදකෙ වනෙ>
        text <යං යං හත්‌ථං පසාරෙමි සබ්‌බෙ මාලා උපෙන්‌ති මං>
      text <63>
        text <පථබ්‍යා පබ්‌බතෙ චෙව ආකාසෙ උදකෙ වනෙ>
        text <යං යං හත්‌ථං පසාරෙමි අලඞ්‌කාරා උපෙන්‌ති මං>
      text <64>
        text <පථබ්‍යා පබ්‌බතෙ චෙව ආකාසෙ උදකෙ වනෙ>
        text <යං යං හත්‌ථං පසාරෙමි සබ්‌බා කඤ්‌ඤා උපෙන්‌ති මං>
      text <65>
        text <පථබ්‍යා පබ්‌බතෙ චෙව ආකාසෙ උදකෙ වනෙ>
        text <යං යං හත්‌ථං පසාරෙමි මධුසක්‌ඛරා උපෙන්‌ති මං>
      text <66>
        text <පථබ්‍යා පබ්‌බතෙ චෙව ආකාසෙ උදකෙ වනෙ>
        text <යං යං හත්‌ථං පසාරෙමි සබ්‌බෙ ඛජ්‌ජා උපෙන්‌ති මං>
      text <67>
        text <අධනෙ අද්‌ධික ජනෙ යාචකෙ ච පථාවිනො>
        text <දදාමිහං දානවරං සම්‌බොධිවරපත්‌තියා>
      text <68>
        text <නාදෙන්‌තො පබ්‌බතං සෙලං ගජ්‌ජෙන්‌තො බහලං ගිරිං>
        text <සදෙවකං හාසයන්‌තො බුද්‌ධො ලොකෙ භවාමහං>
      text <69>
        text <දිසා දසවිධා ලොකෙ යායතො නත්‌ථි අන්‌තකං>
        text <තස්‌මිඤ්‌ච දිසාභාගම්‌හි බුද්‌ධඛෙත්‌තා අසඞ්‌ඛියා>
      text <70>
        text <පභා පකිත්‌තිතා මය්‌හං යමකා රංසිවාහනා>
        text <එත්‌ථන්‌තරෙ රංසිජාලං ආලොකො විපුලො භවෙ>
      text <71>
        text <එත්‌තකෙ ලොකධාතුම්‌හි සබ්‌බෙ පස්‌සන්‌තු මං ජනා>
        text <සබ්‌බෙ මං අනුවත්‌තන්‌තු යාව බ්‍රහ්‌මනිවෙසනං>
      text <72>
        text <විසිට්‌ඨමධුනාදෙන අමතභෙරිමාහනිං>
        text <එත්‌ථන්‌තරෙ ජනා සබ්‌බෙ සුණන්‌තු මධුරං ගිරං>
      text <73>
        text <ධම්‌මමෙඝෙන වස්‌සන්‌තෙ සබ්‌බෙ හොන්‌තු අනාසවා>
        text <යෙත්‌ථ පච්‌ඡිමකා සත්‌තා සොතාපන්‌නා භවන්‌තු තෙ>
      text <74>
        text <දත්‌වා දාතබ්‌බකං දානං සීලං පූරෙත්‌වා අසෙසතො>
        text <නෙක්‌ඛම්‌මපාරමිං ගන්‌ත්‌වා පත්‌තො සම්‌බොධිමුත්‌තමං>
      text <75>
        text <පණ්‌ඩිතෙ පරිපුච්‌ඡිත්‌වා කත්‌වා වීරියමුත්‌තමං>
        text <ඛන්‌තියා පාරමිං ගන්‌ත්‌වා පත්‌තො සම්‌බොධිමුත්‌තමං>
      text <76>
        text <කත්‌වා දළ්‌හමධිට්‌ඨානං සච්‌චපාරමි පූරිය>
        text <මෙත්‌තාය පාරමිං ගන්‌ත්‌වා පත්‌තො සම්‌බොධිමුත්‌තමං>
      text <77>
        text <ලාභාලාභෙ සුඛෙ දුක්‌ඛෙ සම්‌මානෙ චාවමානනෙ>
        text <සබ්‌බත්‌ථ සමකො හුත්‌වා පත්‌තො සම්‌බොධිමුත්‌තමං>
      text <78>
        text <කොසජ්‌ජං භයතො දිස්‌වා වීරියං චාපි ඛෙමතො>
        text <ආරද්‌ධවීරියා හොථ එසා බුද්‌ධානුසාසනී>
      text <79>
        text <විවාදං භයතො දිස්‌වා අවිවාදඤ්‌ච ඛෙමතො>
        text <සමග්‌ගා සඛිලා හොථ එසා බුද්‌ධානුසාසනී>
      text <80>
        text <පමාදං භයතො දිස්‌වා අප්‌පමාදඤ්‌ච ඛෙමතො>
        text <භාවෙථට්‌ඨඞ්‌ගිකං මග්‌ගං එසා බුද්‌ධානුසාසනී>
      text <81>
        text <සමාගතා බහූ බුද්‌ධා අරහන්‌තා ච සබ්‌බසො>
        text <සම්‌බුද්‌ධෙ අරහන්‌තෙ ච වන්‌දමානා නමස්‌සථ>
      text <82>
        text <එවං අචින්‌තියා බුද්‌ධා බුද්‌ධධම්‌මා අචින්‌තියා>
        text <අචින්‌තියෙ පසන්‌නානං විපාකො හොති අචින්‌තියො>
      text <ඉත්‌ථං සුදං භගවා අත්‌තනො බුද්‌ධචරියං සම්‌භාවයමානො බුද්‌ධාපදානියං නාම ධම්‌මපරියායං අභාසිත්‌ථාති>
      stand <බුද්‌ධාපදානං සමත්‌තං>
    text <පච්‌චෙකබුද්‌ධඅපදානං>
      text <අථ පච්‌චෙකබුද්‌ධාපදානං සුණාථ>
      text <83>
        text <තථාගතං ජෙතවනෙ වසන්‌තං අපුච්‌ඡි වෙදෙහමුනී නතඞ්‌ගො>
        text <පච්‌චෙකබුද්‌ධා කිර නාම හොන්‌ති භවන්‌ති තෙ හෙතුභි කෙහි වීර>
      text <84>
        text <තදාහ සබ්‌බඤ්‌ඤුවරො මහෙසී ආනන්‌දභද්‌දං මධුරස්‌සරෙන>
        text <යෙ පුබ්‌බබුද්‌ධෙසු කතාධිකාරා අලද්‌ධමොක්‌ඛා ජිනසාසනෙසු>
      text <85>
        text <තෙනෙව සංවෙගමුඛෙන ධීරා විනාපි බුද්‌ධෙහි සුතික්‌ඛපඤ්‌ඤා>
        text <ආරම්‌මණෙනාපි පරිත්‌තකෙන පච්‌චෙකබොධිං අනුපාපුණන්‌ති>
      text <86>
        text <සබ්‌බම්‌හි ලොකම්‌හි මමං ඨපෙත්‌වා පච්‌චෙකබුද්‌ධෙහි සමොව නත්‌ථි>
        text <තෙසං ඉමං වණ්‌ණපදෙසමත්‌තං වක්‌ඛාමහං සාධු මහාමුනීනං>
      text <87>
        text <සයමෙව බුද්‌ධානං මහාඉසීනං සාධූනි වාක්‍යානි මධූව ඛුද්‌දං>
        text <අනුත්‌තරං භෙසජං පත්‌ථයන්‌තා සුණාථ සබ්‌බෙසු පසන්‌නචිත්‌තා>
      text <88>
        text <පච්‌චෙකබුද්‌ධානං සමාගතානං පරම්‌පරං බ්‍යාකරණානි යානි>
        text <ආදීනවො යඤ්‌ච විරාගවත්‌ථුං යථා ච බොධිං අනුපාපුණිංසු>
      text <89>
        text <සරාගවත්‌ථූසු විරාගසඤ්‌ඤී රත්‌තම්‌හි ලොකම්‌හි විරත්‌තචිත්‌තා>
        text <හිත්‌වා පපඤ්‌චෙ ජිතඵන්‌දිතානි තථෙව බොධිං අනුපාපුණිංසු>
      text <90>
        text <සබ්‌බෙසු භූතෙසු නිධාය දණ්‌ඩං අවිහෙඨයං අඤ්‌ඤතරම්‌පි තෙසං>
        text <මෙත්‌තෙන චිත්‌තෙන හිතානුකම්‌පී එකො චරෙ ඛග්‌ගවිසාණකප්‌පො>
      text <91>
        text <සබ්‌බෙසු භූතෙසු නිධාය දණ්‌ඩං අවිහෙඨයං අඤ්‌ඤතරම්‌පි තෙසං>
        text <න පුත්‌තමිච්‌ඡෙය්‍ය කුතො සහායං එකො චරෙ ඛග්‌ගවිසාණකප්‌පො>
      text <92>
        text <සංසග්‌ගජාතස්‌ස භවන්‌ති ස්‌නෙහා ස්‌නෙහන්‌වයං දුක්‌ඛමිදං පහොති>
        text <ආදීනවං ස්‌නෙහජං පෙක්‌ඛමානො එකො චරෙ ඛග්‌ගවිසාණකප්‌පො>
      text <93>
        text <මිත්‌තෙ සුහජ්‌ජෙ අනුකම්‌පමානො හාපෙති අත්‌ථං පටිබද්‌ධචිත්‌තො>
        text <එතං භයං සන්‌ථවෙ පෙක්‌ඛමානො එකො චරෙ ඛග්‌ගවිසාණකප්‌පො>
      text <94>
        text <වංසො විසාලොව යථා විසත්‌තො පුත්‌තෙසු දාරෙසු ච යා අපෙක්‌ඛා>
        text <වංසෙ කළීරොව අසජ්‌ජමානො එකො චරෙ ඛග්‌ගවිසාණකප්‌පො>
      text <95>
        text <මිගො අරඤ්‌ඤම්‌හි යථා අබද්‌ධො යෙනිච්‌ඡකං ගච්‌ඡති ගොචරාය>
        text <විඤ්‌ඤූ නරො සෙරිතං පෙක්‌ඛමානො එකො චරෙ ඛග්‌ගවිසාණකප්‌පො>
      text <96>
        text <ආමන්‌තනා හොති සහායමජ්‌ඣෙ වාසෙ ච ඨානෙ ගමනෙ චාරිකාය>
        text <අනභිජ්‌ඣිතං සෙරිතං පෙක්‌ඛමානො එකො චරෙ ඛග්‌ගවිසාණකප්‌පො>
      text <97>
        text <ඛිඩ්‌ඩා රතී හොති සහායමජ්‌ඣෙ පුත්‌තෙසු පෙමං විපුලඤ්‌ච හොති>
        text <පියවිප්‌පයොගං විජිගුච්‌ඡමානො එකො චරෙ ඛග්‌ගවිසාණකප්‌පො>
      text <98>
        text <චාතුද්‌දිසො අප්‌පටිඝො ච හොති සන්‌තුස්‌සමානො ඉතරීතරෙන>
        text <පරිස්‌සයානං සහිතා අඡම්‌භී එකො චරෙ ඛග්‌ගවිසාණකප්‌පො>
      text <99>
        text <දුස්‌සඞ්‌ගහා පබ්‌බජිතාපි එකෙ අථො ගහට්‌ඨා ඝරමාවසන්‌තා>
        text <අප්‌පොස්‌සුක්‌කො පරපුත්‌තෙසු හුත්‌වා එකො චරෙ ඛග්‌ගවිසාණකප්‌පො>
      text <100>
        text <ඔරොපයිත්‌වා ගිහිබ්‍යඤ්‌ජනානි සඤ්‌ඡින්‌නපත්‌තො යථා කොවිළාරො>
        text <ඡෙත්‌වාන වීරො ගිහිබන්‌ධනානි එකො චරෙ ඛග්‌ගවිසාණකප්‌පො>
      text <101>
        text <සචෙ ලභෙථ නිපකං සහායං සද්‌ධිං චරං සාධුවිහාරිධීරං>
        text <අභිභුය්‍ය සබ්‌බානි පරිස්‌සයානි චරෙය්‍ය තෙනත්‌තමනො සතීමා>
      text <102>
        text <නො චෙ ලභෙථ නිපකං සහායං සද්‌ධිං චරං සාධුවිහාරිධීරං>
        text <රාජාව රට්‌ඨං විජිතං පහාය එකො චරෙ මාතඞ්‌ගරඤ්‌ඤෙව නාගො>
      text <103>
        text <අද්‌ධා පසංසාම සහායසම්‌පදං සෙට්‌ඨා සමා සෙවිතබ්‌බා සහායා>
        text <එතෙ අලද්‌ධා අනවජ්‌ජභොජී එකො චරෙ ඛග්‌ගවිසාණකප්‌පො>
      text <104>
        text <දිස්‌වා සුවණ්‌ණස්‌ස පභස්‌සරානි කම්‌මාරපුත්‌තෙන සුනිට්‌ඨිතානි>
        text <සඞ්‌ඝට්‌ටමානානි දුවෙ භුජස්‌මිං එකො චරෙ ඛග්‌ගවිසාණකප්‌පො>
      text <105>
        text <එවං දුතීයෙන සහා මමස්‌ස වාචාභිලාපො අභිසජ්‌ජනා වා>
        text <එතං භයං ආයතිං පෙක්‌ඛමානො එකො චරෙ ඛග්‌ගවිසාණකප්‌පො>
      text <106>
        text <කාමා හි චිත්‍රා මධුරා මනොරමා විරූපරූපෙන මථෙන්‌ති චිත්‌තං>
        text <ආදීනවං කාමගුණෙසු දිස්‌වා එකො චරෙ ඛග්‌ගවිසාණකප්‌පො>
      text <107>
        text <ඊතී ච ගණ්‌ඩො ච උපද්‌දවො ච රොගො ච සල්‌ලඤ්‌ච භයඤ්‌ච මෙතං>
        text <එතං භයං කාමගුණෙසු දිස්‌වා එකො චරෙ ඛග්‌ගවිසාණකප්‌පො>
      text <108>
        text <සීතඤ්‌ච උණ්‌හඤ්‌ච ඛුදං පිපාසං වාතාතපෙ ඩංසසරීසපෙ ච>
        text <සබ්‌බානිපෙතානි අභිබ්‌භවිත්‌වා එකො චරෙ ඛග්‌ගවිසාණකප්‌පො>
      text <109>
        text <නාගොව යූථානි විවජ්‌ජයිත්‌වා සඤ්‌ජාතඛන්‌ධො පදුමී උළාරො>
        text <යථාභිරන්‌තං විහරං අරඤ්‌ඤෙ එකො චරෙ ඛග්‌ගවිසාණකප්‌පො>
      text <110>
        text <අට්‌ඨානතං සඞ්‌ගණිකාරතස්‌ස යං ඵස්‌සයෙ සාමයිකං විමුත්‌තිං>
        text <ආදිච්‌චබන්‌ධුස්‌ස වචො නිසම්‌ම එකො චරෙ ඛග්‌ගවිසාණකප්‌පො>
      text <111>
        text <දිට්‌ඨීවිසූකානි උපාතිවත්‌තො පත්‌තො නියාමං පටිලද්‌ධමග්‌ගො>
        text <උප්‌පන්‌නඤාණොම්‌හි අනඤ්‌ඤනෙය්‍යො එකො චරෙ ඛග්‌ගවිසාණකප්‌පො>
      text <112>
        text <නිල්‌ලොලුපො නික්‌කුහො නිප්‌පිපාසො නිම්‌මක්‌ඛ නිද්‌ධන්‌තකසාවමොහො>
        text <නිරාසයො සබ්‌බලොකෙ භවිත්‌වා එකො චරෙ ඛග්‌ගවිසාණකප්‌පො>
      text <113>
        text <පාපං සහායං පරිවජ්‌ජයෙථ අනත්‌ථදස්‌සිං විසමෙ නිවිට්‌ඨං>
        text <සයං න සෙවෙ පසුතං පමත්‌තං එකො චරෙ ඛග්‌ගවිසාණකප්‌පො>
      text <114>
        text <බහුස්‌සුතං ධම්‌මධරං භජෙථ මිත්‌තං උළාරං පටිභානවන්‌තං>
        text <අඤ්‌ඤාය අත්‌ථානි විනෙය්‍ය කඞ්‌ඛං එකො චරෙ ඛග්‌ගවිසාණකප්‌පො>
      text <115>
        text <ඛිඩ්‌ඩං රතිං කාමසුඛඤ්‌ච ලොකෙ අනලඞ්‌කරිත්‌වා අනපෙක්‌ඛමානො>
        text <විභූසට්‌ඨානා විරතො සච්‌චවාදී එකො චරෙ ඛග්‌ගවිසාණකප්‌පො>
      text <116>
        text <පුත්‌තඤ්‌ච දාරං පිතරඤ්‌ච මාතරං ධනානි ධඤ්‌ඤානි ච බන්‌ධවානි>
        text <හිත්‌වාන කාමානි යථොධිකානි එකො චරෙ ඛග්‌ගවිසාණකප්‌පො>
      text <117>
        text <සඞ්‌ගො එසො පරිත්‌තමෙත්‌ථ සොඛ්‍යං අප්‌පස්‌සාදො දුක්‌ඛමෙවෙත්‌ථ භිය්‍යො>
        text <ගළො එසො ඉති ඤත්‌වා මතිමා එකො චරෙ ඛග්‌ගවිසාණකප්‌පො>
      text <118>
        text <සන්‌දාලයිත්‌වාන සංයොජනානි ජාලංව භෙත්‌වා සලිලම්‌බුචාරී>
        text <අග්‌ගීව දඩ්‌ඪං අනිවත්‌තමානො එකො චරෙ ඛග්‌ගවිසාණකප්‌පො>
      text <119>
        text <ඔක්‌ඛිත්‌තචක්‌ඛූ න ච පාදලොලො ගුත්‌තින්‌ද්‍රියො රක්‌ඛිතමානසානො>
        text <අනවස්‌සුතො අපරිඩය්‌හමානො එකො චරෙ ඛග්‌ගවිසාණකප්‌පො>
      text <120>
        text <ඔහාරයිත්‌වා ගිහිබ්‍යඤ්‌ජනානි සඤ්‌ඡන්‌නපත්‌තො යථා පාරිඡත්‌තො>
        text <කාසායවත්‌ථො අභිනික්‌ඛමිත්‌වා එකො චරෙ ඛග්‌ගවිසාණකප්‌පො>
      text <121>
        text <රසෙසු ගෙධං අකරං අලොලො අනඤ්‌ඤපොසී සපදානචාරී>
        text <කුලෙ කුලෙ අප්‌පටිබද්‌ධචිත්‌තො එකො චරෙ ඛග්‌ගවිසාණකප්‌පො>
      text <122>
        text <පහාය පඤ්‌චාවරණානි චෙතසො උපක්‌කිලෙසෙ බ්‍යපනුජ්‌ජ සබ්‌බෙ>
        text <අනිස්‌සිතො ඡෙජ්‌ජ සිනෙහදොසං එකො චරෙ ඛග්‌ගවිසාණකප්‌පො>
      text <123>
        text <විපිට්‌ඨිකත්‌වාන සුඛඤ්‌ච දුක්‌ඛං පුබ්‌බෙව සොමනස්‌සදොමනස්‌සං>
        text <ලද්‌ධානුපෙක්‌ඛං සමථං විසුද්‌ධං එකො චරෙ ඛග්‌ගවිසාණකප්‌පො>
      text <124>
        text <ආරද්‌ධවීරියො පරමත්‌ථපත්‌තියා අලීනචිත්‌තො අකුසීතවුත්‌ති>
        text <දළ්‌හනික්‌කමො ථාමබලූපපන්‌නො එකො චරෙ ඛග්‌ගවිසාණකප්‌පො>
      text <125>
        text <පටිසල්‌ලානං ඣානමරිඤ්‌චමානො ධම්‌මෙසු නිච්‌චං අනුධම්‌මචාරී>
        text <ආදීනවං සම්‌මසිතා භවෙසු එකො චරෙ ඛග්‌ගවිසාණකප්‌පො>
      text <126>
        text <තණ්‌හක්‌ඛයං පත්‌ථයමප්‌පමත්‌තො අනෙළමූගො සුතවා සතීමා>
        text <සඞ්‌ඛාතධම්‌මො නියතො පධානවා එකො චරෙ ඛග්‌ගවිසාණකප්‌පො>
      text <127>
        text <සීහොව සද්‌දෙසු අසන්‌තසන්‌තො වාතොව ජාලම්‌හි අසජ්‌ජමානො>
        text <පදුමංව තොයෙන අලිම්‌පමානො එකො චරෙ ඛග්‌ගවිසාණකප්‌පො>
      text <128>
        text <සීහො යථා දාඨබලී පසය්‌හ රාජා මිගානං අභිභුය්‍ය චාරී>
        text <සෙවෙථ පන්‌තානි සෙනාසනානි එකො චරෙ ඛග්‌ගවිසාණකප්‌පො>
      text <129>
        text <මෙත්‌තං උපෙක්‌ඛං කරුණං විමුත්‌තිං ආසෙවමානො මුදිතඤ්‌ච කාලෙ>
        text <සබ්‌බෙන ලොකෙන අවිරුජ්‌ඣමානො එකො චරෙ ඛග්‌ගවිසාණකප්‌පො>
      text <130>
        text <රාගඤ්‌ච දොසඤ්‌ච පහාය මොහං සන්‌දාලයිත්‌වාන සංයොජනානි>
        text <අසන්‌තසං ජීවිතසඞ්‌ඛයම්‌හි එකො චරෙ ඛග්‌ගවිසාණකප්‌පො>
      text <131>
        text <භජන්‌ති සෙවන්‌ති ච කාරණත්‌ථා නික්‌කාරණා දුල්‌ලභා අජ්‌ජ මිත්‌තා>
        text <අත්‌තත්‌ථපඤ්‌ඤා අසුචීමනුස්‌සා එකො චරෙ ඛග්‌ගවිසාණකප්‌පො>
      text <132>
        text <විසුද්‌ධසීලා සුවිසුද්‌ධපඤ්‌ඤා සමාහිතා ජාගරියානුයුත්‌තා>
        text <විපස්‌සකා ධම්‌මවිසෙසදස්‌සී මග්‌ගඞ්‌ගබොජ්‌ඣඞ්‌ගගතෙ විජඤ්‌ඤා>
      text <133>
        text <සුඤ්‌ඤප්‌පණිධිඤ්‌ච තථානිමිත්‌තං ආසෙවයිත්‌වා ජිනසාසනම්‌හි>
        text <යෙ සාවකත්‌තං න වජන්‌ති ධීරා භවන්‌ති පච්‌චෙකජිනා සයම්‌භූ>
      text <134>
        text <මහන්‌තධම්‌මා බහුධම්‌මකායා චිත්‌තිස්‌සරා සබ්‌බදුක්‌ඛොඝතිණ්‌ණා>
        text <උදග්‌ගචිත්‌තා පරමත්‌ථදස්‌සී සීහොපමා ඛග්‌ගවිසාණකප්‌පා>
      text <135>
        text <සන්‌තින්‌ද්‍රියා සන්‌තමනා සමාධී පච්‌චන්‌තසත්‌තෙසු පතිප්‌පචාරා>
        text <දීපා පරත්‌ථ ඉධ විජ්‌ජලන්‌තා පච්‌චෙකබුද්‌ධා සතතං හිතාමෙ>
      text <136>
        text <පහීනසබ්‌බාවරණා ජනින්‌දා ලොකප්‌පදීපා ඝනකඤ්‌චනාභා>
        text <නිස්‌සංසයං ලොකසුදක්‌ඛිණෙය්‍යා පච්‌චෙකබුද්‌ධා සතතප්‌පිතාමෙ>
      text <137>
        text <පච්‌චෙකබුද්‌ධානං සුභාසිතානි චරන්‌ති ලොකම්‌හි සදෙවකම්‌හි>
        text <සුත්‌වා තථා යෙ න කරොන්‌ති බාලා චරන්‌ති දුක්‌ඛෙසු පුනප්‌පුනං තෙ>
      text <138>
        text <පච්‌චෙකබුද්‌ධානං සුභාසිතානි මධුං යථා ඛුද්‌දමවස්‌සවන්‌තං>
        text <සුත්‌වා තථා යෙ පටිපත්‌තියුත්‌තා භවන්‌ති තෙ සච්‌චදසා සපඤ්‌ඤා>
      text <139>
        text <පච්‌චෙකබුද්‌ධෙහි ජිනෙහි භාසිතා කථා උළාරා අභිනික්‌ඛමිත්‌වා>
        text <තා සක්‍යසීහෙන නරුත්‌තමෙන පකාසිතා ධම්‌මවිජානනත්‌ථං>
      text <140>
        text <ලොකානුකම්‌පාය ඉමානි තෙසං පච්‌චෙකබුද්‌ධාන විකුබ්‌බිතානි>
        text <සංවෙගසඞ්‌ගමතිවඩ්‌ඪනත්‌ථං සයම්‌භුසීහෙන පකාසිතානීති>
      stand <පච්‌චෙකබුද්‌ධාපදානං සමත්‌තං>
    text <- සාරිපුත්‌තත්‌ථෙරඅපදානං>
      text <අථ ථෙරාපදානං සුණාථ>
      text <141>
        text <හිමවන්‌තස්‌ස අවිදූරෙ ලම්‌බකො නාම පබ්‌බතො>
        text <අස්‌සමො සුකතො මය්‌හං පණ්‌ණසාලා සුමාපිතා>
      text <142>
        text <උත්‌තානකූලා නදිකා සුපතිත්‌ථා මනොරමා>
        text <සුසුද්‌ධපුළිනාකිණ්‌ණා අවිදූරෙ මමස්‌සමං>
      text <143>
        text <අසක්‌ඛරා අපබ්‌භාරා සාදු අප්‌පටිගන්‌ධිකා>
        text <සන්‌දතී නදිකා තත්‌ථ සොභයන්‌තා මමස්‌සමං>
      text <144>
        text <කුම්‌භීලා මකරා චෙත්‌ථ සුසුමාරා ච කච්‌ඡපා>
        text <චරන්‌ති නදියා තත්‌ථ සොභයන්‌තා මමස්‌සමං>
      text <145>
        text <පාඨීනා පාවුසා මච්‌ඡා බලජා මුඤ්‌ජරොහිතා>
        text <වග්‌ගළා පපතායන්‌තා සොභයන්‌ති මමස්‌සමං>
      text <146>
        text <උභො කූලෙසු නදියා පුප්‌ඵිනො ඵලිනො දුමා>
        text <උභතො අභිලම්‌බන්‌තා සොභයන්‌ති මමස්‌සමං>
      text <147>
        text <අම්‌බා සාලා ච තිලකා පාටලී සින්‌දුවාරකා>
        text <දිබ්‌බගන්‌ධා සම්‌පවන්‌ති පුප්‌ඵිතා මම අස්‌සමෙ>
      text <148>
        text <චම්‌පකා සළලා නීපා නාගපුන්‌නාගකෙතකා>
        text <දිබ්‌බගන්‌ධා සම්‌පවන්‌ති පුප්‌ඵිතා මම අස්‌සමෙ>
      text <149>
        text <අතිමුත්‌තා අසොකා ච භගිනීමාලා ච පුප්‌ඵිතා>
        text <අඞ්‌කොලා බිම්‌බිජාලා ච පුප්‌ඵිතා මම අස්‌සමෙ>
      text <150>
        text <කෙතකා කන්‌දලි චෙව ගොධුකා තිණසූලිකා>
        text <දිබ්‌බගන්‌ධං සම්‌පවන්‌තා සොභයන්‌ති මමස්‌සමං>
      text <151>
        text <කණිකාරා කණ්‌ණිකා ච අසනා අජ්‌ජුනා බහූ>
        text <දිබ්‌බගන්‌ධං සම්‌පවන්‌තා සොභයන්‌ති මමස්‌සමං>
      text <152>
        text <පුන්‌නාගා ගිරිපුන්‌නාගා කොවිළාරා ච පුප්‌ඵිතා>
        text <දිබ්‌බගන්‌ධං සම්‌පවන්‌තා සොභයන්‌ති මමස්‌සමං>
      text <153>
        text <උද්‌ධාලකා ච කුටජා කදම්‌බා වකුලා බහූ>
        text <දිබ්‌බගන්‌ධං සම්‌පවන්‌තා සොභයන්‌ති මමස්‌සමං>
      text <154>
        text <ආළකා ඉසිමුග්‌ගා ච කදලිමාතුලුඞ්‌ගියො>
        text <ගන්‌ධොදකෙන සංවඩ්‌ඪා ඵලානි ධාරයන්‌ති තෙ>
      text <155>
        text <අඤ්‌ඤෙ පුප්‌ඵන්‌ති පදුමා අඤ්‌ඤෙ ජායන්‌ති කෙසරී>
        text <අඤ්‌ඤෙ ඔපුප්‌ඵා පදුමා පුප්‌ඵිතා තළාකෙ තදා>
      text <156>
        text <ගබ්‌භං ගණ්‌හන්‌ති පදුමා නිද්‌ධාවන්‌ති මුලාළියො>
        text <සිංඝාටිපත්‌තමාකිණ්‌ණා සොභන්‌ති තළාකෙ තදා>
      text <157>
        text <නයිතා අම්‌බගන්‌ධී ච උත්‌තලී බන්‌ධුජීවකා>
        text <දිබ්‌බගන්‌ධා සම්‌පවන්‌ති පුප්‌ඵිතා තළාකෙ තදා>
      text <158>
        text <පාඨීනා පාවුසා මච්‌ඡා බලජා මුඤ්‌ජරොහිතා>
        text <සංගුලා මග්‌ගුරා චෙව වසන්‌ති තළාකෙ තදා>
      text <159>
        text <කුම්‌භීලා සුසුමාරා ච තන්‌තිගාහා ච රක්‌ඛසා>
        text <ඔගුහා අජගරා ච වසන්‌ති තළාකෙ තදා>
      text <160>
        text <පාරෙවතා රවිහංසා චක්‌කවාකා නදීචරා>
        text <කොකිලා සුකසාළිකා උපජීවන්‌ති තං සරං>
      text <161>
        text <කුක්‌කුත්‌ථකා කුළීරකා වනෙ පොක්‌ඛරසාතකා>
        text <දින්‌දිභා සුවපොතා ච උපජීවන්‌ති තං සරං>
      text <162>
        text <හංසා කොඤ්‌චා මයූරා ච කොකිලා තම්‌බචූළකා>
        text <පම්‌පකා ජීවංජීවා ච උපජීවන්‌ති තං සරං>
      text <163>
        text <කොසිකා පොට්‌ඨසීසා ච කුරරා සෙනකා බහූ>
        text <මහාකාළා ච සකුණා උපජීවන්‌ති තං සරං>
      text <164>
        text <පසදා ච වරාහා ච චමරා ගණ්‌ඩකා බහූ>
        text <රොහිච්‌චා සුකපොතා ච උපජීවන්‌ති තං සරං>
      text <165>
        text <සීහබ්‍යග්‌ඝා ච දීපී ච අච්‌ඡකොකතරච්‌ඡකා>
        text <තිධා පභින්‌නමාතඞ්‌ගා උපජීවන්‌ති තං සරං>
      text <166>
        text <කින්‌නරා වානරා චෙව අථොපි වනකම්‌මිකා>
        text <චෙතා ච ලුද්‌දකා චෙව උපජීවන්‌ති තං සරං>
      text <167>
        text <තින්‌දුකානි පියාලානි මධුකා කාසුමාරයො>
        text <ධුවං ඵලානි ධාරෙන්‌ති අවිදූරෙ මමස්‌සමං>
      text <168>
        text <කොසම්‌බා සළලා නිම්‌බා සාදුඵලසමායුතා>
        text <ධුවං ඵලානි ධාරෙන්‌ති අවිදූරෙ මමස්‌සමං>
      text <169>
        text <හරීතකා ආමලකා අම්‌බජම්‌බුවිභීතකා>
        text <කොලා භල්‌ලාතකා බිල්‌ලා ඵලානි ධාරයන්‌ති තෙ>
      text <170>
        text <ආලුවා ච කළම්‌බා ච බිළාලීතක්‌කළානි ච>
        text <ජීවකා සුතකා චෙව බහුකා මම අස්‌සමෙ>
      text <171>
        text <අස්‌සමස්‌සාවිදූරම්‌හි තළාකාසුං සුනිම්‌මිතා>
        text <අච්‌ඡොදකා සීතජලා සුපතිත්‌ථා මනොරමා>
      text <172>
        text <පදුමුප්‌පලසඤ්‌ඡන්‌නා පුණ්‌ඩරීකසමායුතා>
        text <මන්‌දාලකෙහි සඤ්‌ඡන්‌නා දිබ්‌බගන්‌ධො පවායති>
      text <173>
        text <එවං සබ්‌බඞ්‌ගසම්‌පන්‌නෙ පුප්‌ඵිතෙ ඵලිතෙ වනෙ>
        text <සුකතෙ අස්‌සමෙ රම්‌මෙ විහරාමි අහං තදා>
      text <174>
        text <සීලවා වතසම්‌පන්‌නො ඣායී ඣානරතො සදා>
        text <පඤ්‌චාභිඤ්‌ඤාබලප්‌පත්‌තො සුරුචි නාම තාපසො>
      text <175>
        text <චතුවීසසහස්‌සානි සිස්‌සා මය්‌හං උපට්‌ඨහු>
        text <සබ්‌බෙව බ්‍රාහ්‌මණා එතෙ ජාතිමන්‌තො යසස්‌සිනො>
      text <176>
        text <ලක්‌ඛණෙ ඉතිහාසෙ ච සනිඝණ්‌ටුසකෙටුභෙ>
        text <පදකා වෙය්‍යාකරණා සධම්‌මෙ පාරමිං ගතා>
      text <177>
        text <උප්‌පාතෙසු නිමිත්‌තෙසු ලක්‌ඛණෙසු ච කොවිදා>
        text <පථබ්‍යා භූමන්‌තලික්‌ඛෙ මම සිස්‌සා සුසික්‌ඛිතා>
      text <178>
        text <අප්‌පිච්‌ඡා නිපකා එතෙ අප්‌පාහාරා අලොලුපා>
        text <ලාභාලාභෙන සන්‌තුට්‌ඨා පරිවාරෙන්‌ති මං සදා>
      text <179>
        text <ඣායී ඣානරතා ධීරා සන්‌තචිත්‌තා සමාහිතා>
        text <ආකිඤ්‌චඤ්‌ඤං පත්‌ථයන්‌තා පරිවාරෙන්‌ති මං සදා>
      text <180>
        text <අභිඤ්‌ඤාපාරමිප්‌පත්‌තා පෙත්‌තිකෙ ගොචරෙ රතා>
        text <අන්‌තලික්‌ඛචරා ධීරා පරිවාරෙන්‌ති මං සදා>
      text <181>
        text <සංවුතා ඡසු ද්‌වාරෙසු අනෙජා රක්‌ඛිතින්‌ද්‍රියා>
        text <අසංසට්‌ඨා ච තෙ ධීරා මම සිස්‌සා දුරාසදා>
      text <182>
        text <පල්‌ලඞ්‌කෙන නිසජ්‌ජාය ඨානචඞ්‌කමනෙන ච>
        text <වීතිනාමෙන්‌ති තෙ රත්‌තිං මම සිස්‌සා දුරාසදා>
      text <183>
        text <රජනීයෙ න රජ්‌ජන්‌ති දුස්‌සනීයෙ න දුස්‌සරෙ>
        text <මොහනීයෙ න මුය්‌හන්‌ති මම සිස්‌සා දුරාසදා>
      text <184>
        text <ඉද්‌ධිං වීමංසමානා තෙ වත්‌තන්‌ති නිච්‌චකාලිකං>
        text <පථවිං තෙ පකම්‌පෙන්‌ති සාරම්‌භෙන දුරාසදා>
      text <185>
        text <කීළමානා ච තෙ සිස්‌සා කීළන්‌ති ඣානකීළිතං>
        text <ජම්‌බුතො ඵලමානෙන්‌ති මම සිස්‌සා දුරාසදා>
      text <186>
        text <අඤ්‌ඤෙ ගච්‌ඡන්‌ති ගොයානං අඤ්‌ඤෙ පුබ්‌බවිදෙහකං>
        text <අඤ්‌ඤෙ ච උත්‌තරකුරුං එසනාය දුරාසදා>
      text <187>
        text <පුරතො පෙසෙන්‌ති ඛාරිං පච්‌ඡතො ච වජන්‌ති තෙ>
        text <චතුවීසසහස්‌සෙහි ඡාදිතං හොති අම්‌බරං>
      text <188>
        text <අග්‌ගිපාකී අනග්‌ගී ච දන්‌තොදුක්‌ඛලිකාපි ච>
        text <අස්‌මෙන කොට්‌ටිතා කෙචි පවත්‌තඵලභොජනා>
      text <189>
        text <උදකොරොහණා කෙචි සායං පාතො සුචීරතා>
        text <තොයාභිසෙචනකරා මම සිස්‌සා දුරාසදා>
      text <190>
        text <පරූළ්‌හකච්‌ඡනඛලොමා පඞ්‌කදන්‌තා රජස්‌සිරා>
        text <ගන්‌ධිතා සීලගන්‌ධෙන මම සිස්‌සා දුරාසදා>
      text <191>
        text <පාතොව සන්‌නිපතිත්‌වා ජටිලා උග්‌ගතාපනා>
        text <ලාභාලාභං පකිත්‌තෙත්‌වා ගච්‌ඡන්‌ති අම්‌බරෙ තදා>
      text <192>
        text <එතෙසං පක්‌කමන්‌තානං මහාසද්‌දො පවත්‌තති>
        text <අජිනචම්‌මසද්‌දෙන මුදිතා හොන්‌ති දෙවතා>
      text <193>
        text <දිසොදිසං පක්‌කමන්‌ති අන්‌තලික්‌ඛචරා ඉසී>
        text <සකෙ බලෙනුපත්‌ථද්‌ධා තෙ ගච්‌ඡන්‌ති යදිච්‌ඡකං>
      text <194>
        text <පථවීකම්‌පකා එතෙ සබ්‌බෙව නභචාරිනො>
        text <උග්‌ගතෙජා දුප්‌පසහා සාගරොව අඛොභියා>
      text <195>
        text <ඨානචඞ්‌කමිනො කෙචි කෙචි නෙසජ්‌ජිකා ඉසී>
        text <පවත්‌තභොජනා කෙචි මම සිස්‌සා දුරාසදා>
      text <196>
        text <මෙත්‌තාවිහාරිනො එතෙ හිතෙසී සබ්‌බපාණිනං>
        text <අනත්‌තුක්‌කංසකා සබ්‌බෙ න තෙ වම්‌භෙන්‌ති කස්‌සචි>
      text <197>
        text <සීහරාජාවසම්‌භීතා ගජරාජාව ථාමවා>
        text <දුරාසදා බ්‍යග්‌ඝාරිව ආගච්‌ඡන්‌ති මමන්‌තිකෙ>
      text <198>
        text <විජ්‌ජාධරා දෙවතා ච නාගගන්‌ධබ්‌බරක්‌ඛසා>
        text <කුම්‌භණ්‌ඩා දානවා ගරුළා උපජීවන්‌ති තං සරං>
      text <199>
        text <තෙ ජටාඛාරිභරිතා අජිනුත්‌තරවාසනා>
        text <අන්‌තලික්‌ඛචරා සබ්‌බෙ උපජීවන්‌ති තං සරං>
      text <200>
        text <සදානුච්‌ඡවිකා එතෙ අඤ්‌ඤමඤ්‌ඤං සගාරවා>
        text <චතුබ්‌බීසසහස්‌සානං ඛිපිතසද්‌දො න විජ්‌ජති>
      text <201>
        text <පාදෙ පාදං නික්‌ඛිපන්‌තා අප්‌පසද්‌දා සුසංවුතා>
        text <උපසඞ්‌කම්‌ම සබ්‌බෙව සිරසා වන්‌දරෙ මමං>
      text <202>
        text <තෙහි සිස්‌සෙහි පරිවුතො සන්‌තෙහි ච තපස්‌සිභි>
        text <වසාමි අස්‌සමෙ තත්‌ථ ඣායී ඣානරතො අහං>
      text <203>
        text <ඉසීනං සීලගන්‌ධෙන පුප්‌ඵගන්‌ධෙන චූභයං>
        text <ඵලීනං ඵලගන්‌ධෙන ගන්‌ධිතො හොති අස්‌සමො>
      text <204>
        text <රත්‌තින්‌දිවං න ජානාමි අරති මෙ න විජ්‌ජති>
        text <සකෙ සිස්‌සෙ ඔවදන්‌තො භිය්‍යො හාසං ලභාමහං>
      text <205>
        text <පුප්‌ඵානං පුප්‌ඵමානානං ඵලානඤ්‌ච විපච්‌චතං>
        text <දිබ්‌බගන්‌ධා පවායන්‌ති සොභයන්‌තා මමස්‌සමං>
      text <206>
        text <සමාධිම්‌හා වුට්‌ඨහිත්‌වා ආතාපී නිපකො අහං>
        text <ඛාරිභාරං ගහෙත්‌වාන වනං අජ්‌ඣොගහිං අහං>
      text <207>
        text <උප්‌පාතෙ සුපිනෙ චාපි ලක්‌ඛණෙසු සුසික්‌ඛිතො>
        text <පවත්‌තමානං මන්‌තපදං ධාරයාමි අහං තදා>
      text <208>
        text <අනොමදස්‌සී භගවා ලොකජෙට්‌ඨො නරාසභො>
        text <විවෙකකාමො සම්‌බුද්‌ධො හිමවන්‌තමුපාගමි>
      text <209>
        text <අජ්‌ඣොගාහෙත්‌වා හිමවන්‌තං අග්‌ගො කාරුණිකො මුනි>
        text <පල්‌ලඞ්‌කං ආභුජිත්‌වාන නිසීදි පුරිසුත්‌තමො>
      text <210>
        text <තමද්‌දසාහං සම්‌බුද්‌ධං සප්‌පභාසං මනොරමං>
        text <ඉන්‌දීවරංව ජලිතං ආදිත්‌තංව හුතාසනං>
      text <211>
        text <ජලන්‌තං දීපරුක්‌ඛංව විජ්‌ජුතං ගගණෙ යථා>
        text <සුඵුල්‌ලං සාලරාජංව අද්‌දසං ලොකනායකං>
      text <212>
        text <අයං නාගො මහාවීරො දුක්‌ඛස්‌සන්‌තකරො මුනි>
        text <ඉමං දස්‌සනමාගම්‌ම සබ්‌බදුක්‌ඛා පමුච්‌චරෙ>
      text <213>
        text <දිස්‌වානාහං දෙවදෙවං ලක්‌ඛණං උපධාරයිං>
        text <බුද්‌ධො නු ඛො න වා බුද්‌ධො හන්‌ද පස්‌සාමි චක්‌ඛුමං>
      text <214>
        text <සහස්‌සාරානි චක්‌කානි දිස්‌සන්‌ති චරණුත්‌තමෙ>
        text <ලක්‌ඛණානිස්‌ස දිස්‌වාන නිට්‌ඨං ගච්‌ඡිං තථාගතෙ>
      text <215>
        text <සම්‌මජ්‌ජනිං ගහෙත්‌වාන සම්‌මජ්‌ජිත්‌වානහං තදා>
        text <අථ පුප්‌ඵෙ සමානෙත්‌වා බුද්‌ධසෙට්‌ඨං අපූජයිං>
      text <216>
        text <පූජයිත්‌වාන තං බුද්‌ධං ඔඝතිණ්‌ණමනාසවං>
        text <එකංසං අජිනං කත්‌වා නමස්‌සිං ලොකනායකං>
      text <217>
        text <යෙන ඤාණෙන සම්‌බුද්‌ධො විහරති අනාසවො>
        text <තං ඤාණං කිත්‌තයිස්‌සාමි සුණාථ මම භාසතො>
      text <218>
        text <සමුද්‌ධරසිමං ලොකං සයම්‌භූ අමිතොදය>
        text <තව දස්‌සනමාගම්‌ම කඞ්‌ඛාසොතං තරන්‌ති තෙ>
      text <219>
        text <තුවං සත්‌ථා ච කෙතු ච ධජො යූපො ච පාණිනං>
        text <පරායණො පතිට්‌ඨා ච දීපො ච ද්‌විපදුත්‌තමො>
      text <220>
        text <සක්‌කා සමුද්‌දෙ උදකං පමෙතුං ආළ්‌හකෙන වා>
        text <න ත්‌වෙව තව සබ්‌බඤ්‌ඤු ඤාණං සක්‌කා පමෙතවෙ>
      text <221>
        text <ධාරෙතුං පථවිං සක්‌කා ඨපෙත්‌වා තුලමණ්‌ඩලෙ>
        text <න ත්‌වෙව තව සබ්‌බඤ්‌ඤු ඤාණං සක්‌කා ධරෙතවෙ>
      text <222>
        text <ආකාසො මිනිතුං සක්‌කා රජ්‌ජුයා අඞ්‌ගුලෙන වා>
        text <න ත්‌වෙව තව සබ්‌බඤ්‌ඤු ඤාණං සක්‌කා පමෙතවෙ>
      text <223>
        text <මහාසමුද්‌දෙ උදකං පථවී චාඛිලා ජටං>
        text <බුද්‌ධඤාණං උපාදාය උපමාතො න යුජ්‌ජරෙ>
      text <224>
        text <සදෙවකස්‌ස ලොකස්‌ස චිත්‌තං යෙසං පවත්‌තති>
        text <අන්‌තොජාලීකතා එතෙ තව ඤාණම්‌හි චක්‌ඛුම>
      text <225>
        text <යෙන ඤාණෙන පත්‌තොසි කෙවලං බොධිමුත්‌තමං>
        text <තෙන ඤාණෙන සබ්‌බඤ්‌ඤු මද්‌දසී පරතිත්‌ථියෙ>
      text <226>
        text <ඉමා ගාථා ථවිත්‌වාන සුරුචි නාම තාපසො>
        text <අජිනං පත්‌ථරිත්‌වාන පථවියං නිසීදි සො>
      text <227>
        text <චුල්‌ලාසීතිසහස්‌සානි අජ්‌ඣොගාළ්‌හො මහණ්‌ණවෙ>
        text <අච්‌චුගතො තාවදෙව ගිරිරාජා පවුච්‌චති>
      text <228>
        text <තාව අච්‌චුග්‌ගතො නෙරු ආයතො විත්‌ථතො ච සො>
        text <චුණ්‌ණිතො අණුභෙදෙන කොටිසතසහස්‌සසො>
      text <229>
        text <ලක්‌ඛෙ ඨපියමානම්‌හි පරික්‌ඛයමගච්‌ඡථ>
        text <න ත්‌වෙව තව සබ්‌බඤ්‌ඤු ඤාණං සක්‌කා පමෙතවෙ>
      text <230>
        text <සුඛුමච්‌ඡිකෙන ජාලෙන උදකං යො පරික්‌ඛිපෙ>
        text <යෙ කෙචි උදකෙ පාණා අන්‌තොජාලීකතා සියුං>
      text <231>
        text <තථෙව හි මහාවීර යෙ කෙචි පුථුතිත්‌ථියා>
        text <දිට්‌ඨිගහනපක්‌ඛන්‌දා පරාමාසෙන මොහිතා>
      text <232>
        text <තව සුද්‌ධෙන ඤාණෙන අනාවරණදස්‌සිනා>
        text <අන්‌තොජාලීකතා එතෙ ඤාණං තෙ නාතිවත්‌තරෙ>
      text <233>
        text <භගවා තම්‌හි සමයෙ අනොමදස්‌සී මහායසො>
        text <වුට්‌ඨහිත්‌වා සමාධිම්‌හා දිසං ඔලොකයී ජිනො>
      text <234>
        text <අනොමදස්‌සිමුනිනො නිසභො නාම සාවකො>
        text <පරිවුතො සතසහස්‌සෙහි සන්‌තචිත්‌තෙහි තාදිභි>
      text <235>
        text <ඛීණාසවෙහි සුද්‌ධෙහි ඡළභිඤ්‌ඤෙහි ඣායිභි>
        text <චිත්‌තමඤ්‌ඤාය බුද්‌ධස්‌ස උපෙසි ලොකනායකං>
      text <236>
        text <අන්‌තලික්‌ඛෙ ඨිතා තත්‌ථ පදක්‌ඛිණමකංසු තෙ>
        text <නමස්‌සන්‌තා පඤ්‌ජලිකා ඔතරුං බුද්‌ධසන්‌තිකෙ>
      text <237>
        text <අනොමදස්‌සී භගවා ලොකජෙට්‌ඨො නරාසභො>
        text <භික්‌ඛුසඞ්‌ඝෙ නිසිදිත්‌වා සිතං පාතුකරී ජිනො>
      text <238>
        text <වරුණො නාමුපට්‌ඨාකො අනොමදස්‌සිස්‌ස සත්‌ථුනො>
        text <එකංසං චීවරං කත්‌වා අපුච්‌ඡි ලොකනායකං>
      text <239>
        text <කො නු ඛො භගවා හෙතු සිතකම්‌මස්‌ස සත්‌ථුනො>
        text <න හි බුද්‌ධා අහෙතූහි සිතං පාතුකරොන්‌ති තෙ>
      text <240>
        text <අනොමදස්‌සී භගවා ලොකජෙට්‌ඨො නරාසභො>
        text <භික්‌ඛුමජ්‌ඣෙ නිසීදිත්‌වා ඉමං ගාථං අභාසථ>
      text <241>
        text <යො මං පුප්‌ඵෙන පූජෙසි ඤාණඤ්‌චාපි අනුත්‌ථවි>
        text <තමහං කිත්‌තයිස්‌සාමි සුණොථ මම භාසතො>
      text <242>
        text <බුද්‌ධස්‌ස ගිරමඤ්‌ඤාය සබ්‌බෙ දෙවා සමාගතා>
        text <සද්‌ධම්‌මං සොතුකාමා තෙ සම්‌බුද්‌ධමුපසඞ්‌කමුං>
      text <243>
        text <දසසු ලොකධාතූසු දෙවකායා මහිද්‌ධිකා>
        text <සද්‌ධම්‌මං සොතුකාමා තෙ සම්‌බුද්‌ධමුපසඞ්‌කමුං>
      text <244>
        text <හත්‌ථී අස්‌සා රථා පත්‌තී සෙනා ච චතුරඞ්‌ගිනී>
        text <පරිවාරෙස්‌සන්‌තිමං නිච්‌චං බුද්‌ධපූජායිදං ඵලං>
      text <245>
        text <සට්‌ඨිතූරියසහස්‌සානි භෙරියො සමලඞ්‌කතා>
        text <උපට්‌ඨිස්‌සන්‌තිමං නිච්‌චං බුද්‌ධපූජායිදං ඵලං>
      text <246>
        text <සොළසිත්‌ථිසහස්‌සානි නාරියො සමලඞ්‌කතා>
        text <විචිත්‌තවත්‌ථාභරණා ආමුත්‌තමණිකුණ්‌ඩලා>
      text <247>
        text <අළාරපම්‌හා හසුලා සුසඤ්‌ඤා තනුමජ්‌ඣිමා>
        text <පරිවාරෙස්‌සන්‌තිමං නිච්‌චං බුද්‌ධපූජායිදං ඵලං>
      text <248>
        text <කප්‌පසතසහස්‌සානි දෙවලොකෙ රමිස්‌සති>
        text <සහස්‌සක්‌ඛත්‌තුං චක්‌කවත්‌තී රාජා රට්‌ඨෙ භවිස්‌සති>
      text <249>
        text <සහස්‌සක්‌ඛත්‌තුං දෙවින්‌දො දෙවරජ්‌ජං කරිස්‌සති>
        text <පදෙසරජ්‌ජං විපුලං ගණනාතො අසඞ්‌ඛියං>
      text <250>
        text <පච්‌ඡිමෙ භවසම්‌පත්‌තෙ මනුස්‌සත්‌තං ගමිස්‌සති>
        text <බ්‍රාහ්‌මණී සාරියා නාම ධාරයිස්‌සති කුච්‌ඡිනා>
      text <251>
        text <මාතුයා නාමගොත්‌තෙන පඤ්‌ඤායිස්‌සතියං නරො>
        text <සාරිපුත්‌තොති නාමෙන තික්‌ඛපඤ්‌ඤො භවිස්‌සති>
      text <252>
        text <අසීතිකොටී ඡඩ්‌ඩෙත්‌වා පබ්‌බජිස්‌සතිකිඤ්‌චනො>
        text <ගවෙසන්‌තො සන්‌තිපදං චරිස්‌සති මහිං ඉමං>
      text <253>
        text <අප්‌පරිමෙය්‍යෙ ඉතො කප්‌පෙ ඔක්‌කාකකුලසම්‌භවො>
        text <ගොතමො නාම ගොත්‌තෙන සත්‌ථා ලොකෙ භවිස්‌සති>
      text <254>
        text <තස්‌ස ධම්‌මෙසු දායාදො ඔරසො ධම්‌මනිම්‌මිතො>
        text <සාරිපුත්‌තොති නාමෙන හෙස්‌සති අග්‌ගසාවකො>
      text <255>
        text <අයං භාගීරථී ගඞ්‌ගා හිමවන්‌තා පභාවිතා>
        text <මහාසමුද්‌දමප්‌පෙති තප්‌පයන්‌තී මහොදධිං>
      text <256>
        text <තථෙවායං සාරිපුත්‌තො සකෙ තීසු විසාරදො>
        text <පඤ්‌ඤාය පාරමිං ගන්‌ත්‌වා තප්‌පයිස්‌සති පාණිනෙ>
      text <257>
        text <හිමවන්‌තමුපාදාය සාගරඤ්‌ච මහොදධිං>
        text <එත්‌ථන්‌තරෙ යං පුලිනං ගණනාතො අසඞ්‌ඛියං>
      text <258>
        text <තම්‌පි සක්‌කා අසෙසෙන සඞ්‌ඛාතුං ගණනා යථා>
        text <න ත්‌වෙව සාරිපුත්‌තස්‌ස පඤ්‌ඤායන්‌තො භවිස්‌සති>
      text <259>
        text <ලක්‌ඛෙ ඨපියමානම්‌හි ඛීයෙ ගඞ්‌ගාය වාලුකා>
        text <න ත්‌වෙව සාරිපුත්‌තස්‌ස පඤ්‌ඤායන්‌තො භවිස්‌සති>
      text <260>
        text <මහාසමුද්‌දෙ ඌමියො ගණනාතො අසඞ්‌ඛියා>
        text <තථෙව සාරිපුත්‌තස්‌ස පඤ්‌ඤායන්‌තො න හෙස්‌සති>
      text <261>
        text <ආරාධයිත්‌වා සම්‌බුද්‌ධං ගොතමං සක්‍යපුඞ්‌ගවං>
        text <පඤ්‌ඤාය පාරමිං ගන්‌ත්‌වා හෙස්‌සති අග්‌ගසාවකො>
      text <262>
        text <පවත්‌තිතං ධම්‌මචක්‌කං සක්‍යපුත්‌තෙන තාදිනා>
        text <අනුවත්‌තෙස්‌සති සම්‌මා වස්‌සෙන්‌තො ධම්‌මවුට්‌ඨියො>
      text <263>
        text <සබ්‌බමෙතං අභිඤ්‌ඤාය ගොතමො සක්‍යපුඞ්‌ගවො>
        text <භික්‌ඛුසඞ්‌ඝෙ නිසීදිත්‌වා අග්‌ගට්‌ඨානෙ ඨපෙස්‌සති>
      text <264>
        text <අහො මෙ සුකතං කම්‌මං අනොමදස්‌සිස්‌ස සත්‌ථුනො>
        text <යස්‌සාහං කාරං කත්‌වාන සබ්‌බත්‌ථ පාරමිං ගතො>
      text <265>
        text <අපරිමෙය්‍යෙ කතං කම්‌මං ඵලං දස්‌සෙසි මෙ ඉධ>
        text <සුමුත්‌තො සරවෙගොව කිලෙසෙ ඣාපයිං අහං>
      text <266>
        text <අසඞ්‌ඛතං ගවෙසන්‌තො නිබ්‌බානං අචලං පදං>
        text <විචිනං තිත්‌ථියෙ සබ්‌බෙ එසාහං සංසරිං භවෙ>
      text <267>
        text <යථාපි බ්‍යාධිතො පොසො පරියෙසෙය්‍ය ඔසධං>
        text <විචිනෙය්‍ය වනං සබ්‌බං බ්‍යාධිතො පරිමුත්‌තියා>
      text <268>
        text <අසඞ්‌ඛතං ගවෙසන්‌තො නිබ්‌බානං අමතං පදං>
        text <අබ්‌බොකිණ්‌ණං පඤ්‌චසතං පබ්‌බජිං ඉසිපබ්‌බජං>
      text <269>
        text <ජටාභාරෙන භරිතො අජිනුත්‌තරනිවාසනො>
        text <අභිඤ්‌ඤාපාරමිං ගන්‌ත්‌වා බ්‍රහ්‌මලොකං අගච්‌ඡිහං>
      text <270>
        text <නත්‌ථි බාහිරකෙ සුද්‌ධි ඨපෙත්‌වා ජිනසාසනං>
        text <යෙ කෙචි බුද්‌ධිමා සත්‌තා සුජ්‌ඣන්‌ති ජිනසාසනෙ>
      text <271>
        text <අත්‌තකාරමයං එතං නයිදං ඉතිහීතිහං>
        text <අසඞ්‌ඛතං ගවෙසන්‌තො කුතිත්‌ථෙ සඤ්‌චරිං අහං>
      text <272>
        text <යථා සාරත්‌ථිකො පොසො කදලිං ඡෙත්‌වාන ඵාලයෙ>
        text <න තත්‌ථ සාරං වින්‌දෙය්‍ය සාරෙන රිත්‌තකො හි සො>
      text <273>
        text <තථෙව තිත්‌ථියා ලොකෙ නානාදිට්‌ඨී බහුජ්‌ජනා>
        text <අසඞ්‌ඛතෙන රිත්‌තාසෙ සාරෙන කදලී යථා>
      text <274>
        text <පච්‌ඡිමෙ භවසම්‌පත්‌තෙ බ්‍රහ්‌මබන්‌ධු අහොසහං>
        text <මහාභොගං ඡඩ්‌ඩෙත්‌වාන පබ්‌බජිං අනගාරියං>
      stand <පඨමභාණවාරං>
      text <275>
        text <අජ්‌ඣායකො මන්‌තධරො තිණ්‌ණං වෙදාන පාරගූ>
        text <බ්‍රාහ්‌මණො සඤ්‌චයො නාම තස්‌ස මූලෙ වසාමහං>
      text <276>
        text <සාවකො තෙ මහාවීර අස්‌සජි නාම බ්‍රාහ්‌මණො>
        text <දුරාසදො උග්‌ගතෙජො පිණ්‌ඩාය චරතී තදා>
      text <277>
        text <තමද්‌දසාසිං සප්‌පඤ්‌ඤං මුනිං මොනෙ සමාහිතං>
        text <සන්‌තචිත්‌තං මහානාගං සුඵුල්‌ලං පදුමං යථා>
      text <278>
        text <දිස්‌වා මෙ චිත්‌තමුප්‌පජ්‌ජි සුදන්‌තං සුද්‌ධමානසං>
        text <උසභං පවරං වීරං අරහායං භවිස්‌සති>
      text <279>
        text <පාසාදිකො ඉරියති අභිරූපො සුසංවුතො>
        text <උත්‌තමෙ දමථෙ දන්‌තො අමතදස්‌සී භවිස්‌සති>
      text <280>
        text <යංනූනාහං උත්‌තමත්‌ථං පුච්‌ඡෙය්‍යං තුට්‌ඨමානසං>
        text <සො මෙ පුට්‌ඨො කථෙස්‌සති පටිපුච්‌ඡාමහං තදා>
      text <281>
        text <පිණ්‌ඩපාතං චරන්‌තස්‌ස පච්‌ඡතො අගමාසහං>
        text <ඔකාසං පටිමානෙන්‌තො පුච්‌ඡිතුං අමතං පදං>
      text <282>
        text <වීථින්‌තරෙ අනුප්‌පත්‌තං උපගන්‌ත්‌වාන පුච්‌ඡහං>
        text <කථං ගොත්‌තොසි ත්‌වං වීර කස්‌ස සිස්‌සොසි මාරිස>
      text <283>
        text <සො මෙ පුට්‌ඨො වියාකාසි අසම්‌භීතොව කෙසරී>
        text <බුද්‌ධො ලොකෙ සමුප්‌පන්‌නො තස්‌ස සිස්‌සොම්‌හි ආවුසො>
      text <284>
        text <කීදිසං තෙ මහාවීර අනුජාත මහායස>
        text <බුද්‌ධස්‌ස සාසනං ධම්‌මං සාධු මෙ කථයස්‌සු භො>
      text <285>
        text <සො මෙ පුට්‌ඨො කථී සබ්‌බං ගම්‌භීරං නිපුණං පදං>
        text <තණ්‌හාසල්‌ලස්‌ස හන්‌තාරං සබ්‌බදුක්‌ඛාපනූදනං>
      text <286>
        text <යෙ ධම්‌මා හෙතුප්‌පභවා තෙසං හෙතුං තථාගතො ආහ>
        text <තෙසඤ්‌ච යො නිරොධො එවං වාදී මහාසමණො>
      text <287>
        text <සොහං විස්‌සජ්‌ජිතෙ පඤ්‌හෙ පඨමං ඵලමජ්‌ඣගං>
        text <විරජො විමලො ආසිං සුත්‌වාන ජිනසාසනං>
      text <288>
        text <සුත්‌වාන මුනිනො වාක්‍යං පස්‌සිත්‌වා ධම්‌මමුත්‌තමං>
        text <පරියොගාළ්‌හසද්‌ධම්‌මො ඉමං ගාථමභාසහං>
      text <289>
        text <එසෙව ධම්‌මො යදි තාවදෙව පච්‌චබ්‍යථපදමසොකං>
        text <අදිට්‌ඨං අබ්‌භතීතං බහුකෙහි කප්‌පනහුතෙහි>
      text <290>
        text <ස්‌වාහං ධම්‌මං ගවෙසන්‌තො කුතිත්‌ථෙ සඤ්‌චරිං අහං>
        text <සො මෙ අත්‌ථො අනුප්‌පත්‌තො කාලො මෙ නප්‌පමජ්‌ජිතුං>
      text <291>
        text <තොසිතොහං අස්‌සජිනා පත්‌වාන අචලං පදං>
        text <සහායකං ගවෙසන්‌තො අස්‌සමං අගමාසහං>
      text <292>
        text <දූරතොව මමං දිස්‌වා සහායො මෙ සුසික්‌ඛිතො>
        text <ඉරියාපථසම්‌පන්‌නො ඉදං වචනමබ්‍රවි>
      text <293>
        text <පසන්‌නමුඛනෙත්‌තොසි මුනිභාවොව දිස්‌සති>
        text <අමතාධිගතො කච්‌චි නිබ්‌බානමච්‌චුතං පදං>
      text <294>
        text <සුභානුරූපො ආයාසි ආනෙඤ්‌ජකාරිතො විය>
        text <දන්‌තොව දන්‌තදමථො උපසන්‌තොසි බ්‍රාහ්‌මණ>
      text <295>
        text <අමතං මයාධිගතං සොකසල්‌ලාපනූදනං>
        text <ත්‌වම්‌පි තං අධිගච්‌ඡෙසි ගච්‌ඡාම බුද්‌ධසන්‌තිකං>
      text <296>
        text <සාධූති සො පටිස්‌සුත්‌වා සහායො මෙ සුසික්‌ඛිතො>
        text <හත්‌ථෙන හත්‌ථං ගණ්‌හිත්‌වා උපගම්‌ම තවන්‌තිකං>
      text <297>
        text <උභොපි පබ්‌බජිස්‌සාම සක්‍යපුත්‌ත තවන්‌තිකෙ>
        text <තව සාසනමාගම්‌ම විහරාම අනාසවා>
      text <298>
        text <කොලිතො ඉද්‌ධියා සෙට්‌ඨො අහං පඤ්‌ඤාය පාරගො>
        text <උභොව එකතො හුත්‌වා සාසනං සොභයාමසෙ>
      text <299>
        text <අපරියොසිතසඞ්‌කප්‌පො කුතිත්‌ථෙ සඤ්‌චරිං අහං>
        text <තව දස්‌සනමාගම්‌ම සඞ්‌කප්‌පො පූරිතො මම>
      text <300>
        text <පථවියං පතිට්‌ඨාය පුප්‌ඵන්‌ති සමයෙ දුමා>
        text <දිබ්‌බගන්‌ධා සම්‌පවන්‌ති තොසෙන්‌ති සබ්‌බපාණිනං>
      text <301>
        text <තථෙවාහං මහාවීර සක්‍යපුත්‌ත මහායස>
        text <සාසනෙ තෙ පතිට්‌ඨාය සමයෙසාමි පුප්‌ඵිතුං>
      text <302>
        text <විමුත්‌තිපුප්‌ඵං එසන්‌තො භවසංසාරමොචනං>
        text <විමුත්‌තිපුප්‌ඵලාභෙන තොසෙමි සබ්‌බපාණිනං>
      text <303>
        text <යාවතා බුද්‌ධඛෙත්‌තම්‌හි ඨපෙත්‌වාන මහාමුනිං>
        text <පඤ්‌ඤාය සදිසො නත්‌ථි තව පුත්‌තස්‌ස චක්‌ඛුම>
      text <304>
        text <සුවිනීතා ච තෙ සිස්‌සා පරිසා ච සුසික්‌ඛිතා>
        text <උත්‌තමෙ දමථෙ දන්‌තා පරිවාරෙන්‌ති තං සදා>
      text <305>
        text <ඣායී ඣානරතා ධීරා සන්‌තචිත්‌තා සමාහිතා>
        text <මුනී මොනෙය්‍යසම්‌පන්‌නා පරිවාරෙන්‌ති තං සදා>
      text <306>
        text <අප්‌පිච්‌ඡා නිපකා ධීරා අප්‌පාහාරා අලොලුපා>
        text <ලාභාලාභෙන සන්‌තුට්‌ඨා පරිවාරෙන්‌ති තං සදා>
      text <307>
        text <ආරඤ්‌ඤිකා ධුතරතා ඣායිනො ලූඛචීවරා>
        text <විවෙකාභිරතා ධීරා පරිවාරෙන්‌ති තං සදා>
      text <308>
        text <පටිපන්‌නා ඵලට්‌ඨා ච සෙඛා ඵලසමඞ්‌ගිනො>
        text <ආසීසකා උත්‌තමත්‌ථං පරිවාරෙන්‌ති තං සදා>
      text <309>
        text <සොතාපන්‌නා ච විමලා සකදාගාමිනො ච යෙ>
        text <අනාගාමී ච අරහා පරිවාරෙන්‌ති තං සදා>
      text <310>
        text <සතිපට්‌ඨානකුසලා බොජ්‌ඣඞ්‌ගභාවනාරතා>
        text <සාවකා තෙ බහූ සබ්‌බෙ පරිවාරෙන්‌ති තං සදා>
      text <311>
        text <ඉද්‌ධිපාදෙසු කුසලා සමාධිභාවනාරතා>
        text <සම්‌මප්‌පධානානුයුත්‌තා පරිවාරෙන්‌ති තං සදා>
      text <312>
        text <තෙවිජ්‌ජා ඡළභිඤ්‌ඤා ච ඉද්‌ධියා පාරමිං ගතා>
        text <පඤ්‌ඤාය පාරමිං පත්‌තා පරිවාරෙන්‌ති තං සදා>
      text <313>
        text <එදිසා තෙ මහාවීර තව සිස්‌සා සුසික්‌ඛිතා>
        text <දුරාසදා උග්‌ගතෙජා පරිවාරෙන්‌ති තං සදා>
      text <314>
        text <තෙහි සිස්‌සෙහි පරිවුතො සඤ්‌ඤතෙහි තපස්‌සිභි>
        text <මිගරාජාවසම්‌භීතො උළුරාජාව සොභසි>
      text <315>
        text <පථවියං පතිට්‌ඨාය රුහන්‌ති ධරණීරුහා>
        text <වෙපුල්‌ලතං පාපුණන්‌ති ඵලඤ්‌ච දස්‌සයන්‌ති තෙ>
      text <316>
        text <පථවීසදිසො ත්‌වංසි සක්‍යපුත්‌ත මහායස>
        text <සාසනෙ තෙ පතිට්‌ඨාය ලභන්‌ති අමතං ඵලං>
      text <317>
        text <සින්‌ධු සරස්‌සතී චෙව නදියො චන්‌දභාගිකා>
        text <ගඞ්‌ගා ච යමුනා චෙව සරභූ ච අථො මහී>
      text <318>
        text <එතාසං සන්‌දමානානං සාගරො සම්‌පටිච්‌ඡති>
        text <ජහන්‌ති පුරිමං නාමං සාගරොතෙව ඤායති>
      text <319>
        text <තථෙවිමෙ චතුබ්‌බණ්‌ණා පබ්‌බජිත්‌වා තවන්‌තිකෙ>
        text <ජහන්‌ති පුරිමං නාමං බුද්‌ධපුත්‌තාති ඤායරෙ>
      text <320>
        text <යථාපි චන්‌දො විමලො ගච්‌ඡං ආකාසධාතුයා>
        text <සබ්‌බෙ තාරගණෙ ලොකෙ ආභාය අතිරොචති>
      text <321>
        text <තථෙව ත්‌වං මහාවීර පරිවුතො දෙවමානුසෙ>
        text <එතෙ සබ්‌බෙ අතික්‌කම්‌ම ජලසි සබ්‌බදා තුවං>
      text <322>
        text <ගම්‌භීරෙ උට්‌ඨිතා ඌමී න වෙලමතිවත්‌තරෙ>
        text <සබ්‌බා වෙලංව ඵුසන්‌ති සඤ්‌චුණ්‌ණා විකිරන්‌ති තා>
      text <323>
        text <තථෙව තිත්‌ථියා ලොකෙ නානාදිට්‌ඨී බහුජ්‌ජනා>
        text <ධම්‌මං වාදිතුකාමා තෙ නාතිවත්‌තන්‌ති තං මුනිං>
      text <324>
        text <සචෙ ච තං පාපුණන්‌ති පටිවාදෙහි චක්‌ඛුම>
        text <තවන්‌තිකං උපාගන්‌ත්‌වා සඤ්‌චුණ්‌ණාව භවන්‌ති තෙ>
      text <325>
        text <යථාපි උදකෙ ජාතා කුමුදා මන්‌දාලකා බහූ>
        text <උපලිම්‌පන්‌ති තොයෙන කද්‌දමකලලෙන ච>
      text <326>
        text <තථෙව බහුකා සත්‌තා ලොකෙ ජාතා විරූහරෙ>
        text <අට්‌ටිතා රාගදොසෙන කද්‌දමෙ කුමුදං යථා>
      text <327>
        text <යථාපි පදුමං ජලජං ජලමජ්‌ඣෙ විරූහති>
        text <න සො ලිම්‌පති තොයෙන පරිසුද්‌ධො හි කෙසරී>
      text <328>
        text <තථෙව ත්‌වං මහාවීර ලොකෙ ජාතො මහාමුනි>
        text <නොපලිම්‌පසි ලොකෙන තොයෙන පදුමං යථා>
      text <329>
        text <යථාපි රම්‌මකෙ මාසෙ බහූ පුප්‌ඵන්‌ති වාරිජා>
        text <නාතික්‌කමන්‌ති තං මාසං සමයො පුප්‌ඵනාය සො>
      text <330>
        text <තථෙව ත්‌වං මහාවීර පුප්‌ඵිතො තෙ විමුත්‌තියා>
        text <සාසනං නාතිවත්‌තන්‌ති පදුමං වාරිජං යථා>
      text <331>
        text <සුපුප්‌ඵිතො සාලරාජා දිබ්‌බගන්‌ධං පවායති>
        text <අඤ්‌ඤසාලෙහි පරිවුතො සාලරාජාව සොභති>
      text <332>
        text <තථෙව ත්‌වං මහාවීර බුද්‌ධඤාණෙන පුප්‌ඵිතො>
        text <භික්‌ඛුසඞ්‌ඝපරිවුතො සාලරාජාව සොභසි>
      text <333>
        text <යථාපි සෙලො හිමවා ඔසධො සබ්‌බපාණිනං>
        text <නාගානං අසුරානඤ්‌ච දෙවතානඤ්‌ච ආලයො>
      text <334>
        text <තථෙව ත්‌වං මහාවීර ඔසධො විය පාණිනං>
        text <තෙවිජ්‌ජා ඡළභිඤ්‌ඤා ච ඉද්‌ධියා පාරමිං ගතා>
      text <335>
        text <අනුසිට්‌ඨා මහාවීර තයා කාරුණිකෙන තෙ>
        text <රමන්‌ති ධම්‌මරතියා වසන්‌ති තව සාසනෙ>
      text <336>
        text <මිගරාජා යථා සීහො අභිනික්‌ඛම්‌ම ආසයා>
        text <චතුද්‌දිසානුවිලොකෙත්‌වා>
      text <තික්‌ඛත්‌තුං අභිනාදති>
      text <337>
        text <සබ්‌බෙ මිගා උත්‌තසන්‌ති මිගරාජස්‌ස ගජ්‌ජතො>
        text <තථා හි ජාතිමා එසො පසූ තාසෙති සබ්‌බදා>
      text <338>
        text <ගජ්‌ජතො තෙ මහාවීර වසුධා සම්‌පකම්‌පති>
        text <බොධනෙය්‍යාවබුජ්‌ඣන්‌ති තසන්‌ති මාරකායිකා>
      text <339>
        text <තසන්‌ති තිත්‌ථියා සබ්‌බෙ නදතො තෙ මහාමුනි>
        text <කාකා සෙනාව විබ්‌භන්‌තා මිගරඤ්‌ඤා යථා මිගා>
      text <340>
        text <යෙ කෙචි ගණිනො ලොකෙ සත්‌ථාරොති පවුච්‌චරෙ>
        text <පරම්‌පරාගතං ධම්‌මං දෙසෙන්‌ති පරිසාය තෙ>
      text <341>
        text <න හෙවං ත්‌වං මහාවීර ධම්‌මං දෙසෙසි පාණිනං>
        text <සාමං සච්‌චානි බුජ්‌ඣිත්‌වා කෙවලං බොධිපක්‌ඛියං>
      text <342>
        text <ආසයානුසයං ඤත්‌වා ඉන්‌ද්‍රියානං බලාබලං>
        text <භබ්‌බාභබ්‌බෙ විදිත්‌වාන මහාමෙඝොව ගජ්‌ජසි>
      text <343>
        text <චක්‌කවාළපරියන්‌තා නිසින්‌නා පරිසා භවෙ>
        text <නානාදිට්‌ඨී විචිනන්‌තා විමතිච්‌ඡෙදනාය තං>
      text <344>
        text <සබ්‌බෙසං චිත්‌තමඤ්‌ඤාය ඔපම්‌මකුසලො මුනි>
        text <එකං පඤ්‌හං කථෙන්‌තොව විමතිං ඡින්‌දසි පාණිනං>
      text <345>
        text <උපතිස්‌සසදිසෙහෙව වසුධා පූරිතා භවෙ>
        text <සබ්‌බෙව තෙ පඤ්‌ජලිකා කිත්‌තයුං ලොකනායකං>
      text <346>
        text <කප්‌පං වා තෙ කිත්‌තයන්‌තා නානාවණ්‌ණෙහි කිත්‌තයුං>
        text <පරිමෙතුං න සක්‌කෙය්‍යුං අප්‌පමෙය්‍යො තථාගතො>
      text <347>
        text <යථාසකෙන ථාමෙන කිත්‌තිතො හි මයා ජිනො>
        text <කප්‌පකොටීපි කිත්‌තෙන්‌තා එවමෙව පකිත්‌තයුං>
      text <348>
        text <සචෙ හි කොචි දෙවො වා මනුස්‌සො වා සුසික්‌ඛිතො>
        text <පමෙතුං පරිකප්‌පෙය්‍ය විඝාතංව ලභෙය්‍ය සො>
      text <349>
        text <සාසනෙ තෙ පතිට්‌ඨාය සක්‍යපුත්‌ත මහායස>
        text <පඤ්‌ඤාය පාරමිං ගන්‌ත්‌වා විහරාමි අනාසවො>
      text <350>
        text <තිත්‌ථියෙ සම්‌පමද්‌දාමි වත්‌තෙමි ජිනසාසනං>
        text <ධම්‌මසෙනාපති අජ්‌ජ සක්‍යපුත්‌තස්‌ස සාසනෙ>
      text <351>
        text <අපරිමෙය්‍යෙ කතං කම්‌මං ඵලං දස්‌සෙසි මෙ ඉධ>
        text <සුඛිත්‌තො සරවෙගොව කිලෙසෙ ඣාපයී මම>
      text <352>
        text <යො කොචි මනුජො භාරං ධාරෙය්‍ය මත්‌ථකෙ සදා>
        text <භාරෙන දුක්‌ඛිතො අස්‌ස භාරෙහි භරිතො තථා>
      text <353>
        text <ඩය්‌හමානො තීහග්‌ගීහි භවෙසු සංසරිං අහං>
        text <භරිතො භවභාරෙන ගිරිං උච්‌චාරිතො යථා>
      text <354>
        text <ඔරොපිතො ච මෙ භාරො භවා උග්‌ඝාටිතා මයා>
        text <කරණීයං කතං සබ්‌බං සක්‍යපුත්‌තස්‌ස සාසනෙ>
      text <355>
        text <යාවතා බුද්‌ධඛෙත්‌තම්‌හි ඨපෙත්‌වා සක්‍යපුඞ්‌ගවං>
        text <අහං අග්‌ගොම්‌හි පඤ්‌ඤාය සදිසො මෙ න විජ්‌ජති>
      text <356>
        text <සමාධිම්‌හි සුකුසලො ඉද්‌ධියා පාරමිං ගතො>
        text <ඉච්‌ඡමානො චහං අජ්‌ජ සහස්‌සං අභිනිම්‌මිනෙ>
      text <357>
        text <අනුපුබ්‌බවිහාරස්‌ස වසීභූතො මහාමුනි>
        text <කථෙසි සාසනං මය්‌හං නිරොධො සයනං මම>
      text <358>
        text <දිබ්‌බචක්‌ඛු විසුද්‌ධං මෙ සමාධිකුසලො අහං>
        text <සම්‌මප්‌පධානානුයුත්‌තො බොජ්‌ඣඞ්‌ගභාවනාරතො>
      text <359>
        text <සාවකෙන හි පත්‌තබ්‌බං සබ්‌බමෙව කතං මයා>
        text <ලොකනාථං ඨපෙත්‌වාන සදිසො මෙ න විජ්‌ජති>
      text <360>
        text <සමාපත්‌තීනං කුසලො ඣානවිමොක්‌ඛාන ඛිප්‌පපටිලාභී>
        text <බොජ්‌ඣඞ්‌ගභාවනාරතො සාවකගුණපාරමිගතොස්‌මි>
      text <361>
        text <සාවකගුණෙනපි ඵුස්‌සෙන බුද්‌ධියා පරිසුත්‌තමභාරවා>
        text <යං සද්‌ධාසඞ්‌ගහිතං චිත්‌තං සදා සබ්‍රහ්‌මචාරීසු>
      text <362>
        text <උද්‌ධතවිසොව සප්‌පො ඡින්‌නවිසාණොව උසභො>
        text <නික්‌ඛිත්‌තමානදප්‌පොව උපෙමි ගරුගාරවෙන ගණං>
      text <363>
        text <යදි රූපිනී භවෙය්‍ය පඤ්‌ඤා මෙ වසුමතීපි න සමෙය්‍ය>
        text <අනොමදස්‌සිස්‌ස භගවතො ඵලමෙතං ඤාණථවනාය>
      text <364>
        text <පවත්‌තිතං ධම්‌මචක්‌කං සක්‍යපුත්‌තෙන තාදිනා>
        text <අනුවත්‌තෙමහං සම්‌මා ඤාණථවනායිදං ඵලං>
      text <365>
        text <මා මෙ කදාචි පාපිච්‌ඡො කුසීතො හීනවීරියො>
        text <අප්‌පස්‌සුතො අනාදරො සමෙතො අහු කත්‌ථචි>
      text <366>
        text <බහුස්‌සුතො ච මෙධාවී සීලෙසු සුසමාහිතො>
        text <චෙතොසමථානුයුත්‌තො අපි මුද්‌ධනි තිට්‌ඨතු>
      text <367>
        text <තං වො වදාමි භද්‌දන්‌තෙ යාවන්‌තෙත්‌ථ සමාගතා>
        text <අප්‌පිච්‌ඡා හොථ සන්‌තුට්‌ඨා ඣායී ඣානරතා සදා>
      text <368>
        text <යමහං පඨමං දිස්‌වා විරජො විමලො අහුං>
        text <සො මෙ ආචරියො ධීරො අස්‌සජි නාම සාවකො>
      text <369>
        text <තස්‌සාහං වාහසා අජ්‌ජ ධම්‌මසෙනාපතී අහුං>
        text <සබ්‌බත්‌ථ පාරමිං පත්‌වා විහරාමි අනාසවො>
      text <370>
        text <යො මෙ ආචරියො ආසි අස්‌සජි නාම සාවකො>
        text <යස්‌සං දිසායං වසති උස්‌සීසම්‌හි කරොමහං>
      text <371>
        text <මම කම්‌මං සරිත්‌වාන ගොතමො සක්‍යපුඞ්‌ගවො>
        text <භික්‌ඛුසඞ්‌ඝෙ නිසීදිත්‌වා අග්‌ගට්‌ඨානෙ ඨපෙසි මං>
      text <372>
        text <>
        text <නාගොව බන්‌ධනං ඡෙත්‌වා විහරාමි අනාසවො>
      text <කිලෙසා ඣාපිතා මය්‌හං භවා සබ්‌බෙ සමූහතා>
      text <373>
        text <ස්‌වාගතං වත මෙ ආසි බුද්‌ධසෙට්‌ඨස්‌ස සන්‌තිකෙ>
        text <තිස්‌සො විජ්‌ජා අනුප්‌පත්‌තා කතං බුද්‌ධස්‌ස සාසනං>
      text <374>
        text <පටිසම්‌භිදා චතස්‌සො විමොක්‌ඛාපි ච අට්‌ඨිමෙ>
        text <ඡළභිඤ්‌ඤා සච්‌ඡිකතා කතං බුද්‌ධස්‌ස සාසනං>
      text <ඉත්‌ථං සුදං ආයස්‌මා සාරිපුත්‌තො ථෙරො ඉමා ගාථායො>
      text <අභාසිත්‌ථාති>
      stand <සාරිපුත්‌තත්‌ථෙරස්‌සාපදානං පඨමං>
    text <- මහාමොග්‌ගල්‌ලානත්‌ථෙරඅපදානං>
      text <375>
        text <අනොමදස්‌සී භගවා ලොකජෙට්‌ඨො නරාසභො>
        text <විහාසි හිමවන්‌තම්‌හි දෙවසඞ්‌ඝපුරක්‌ඛතො>
      text <376>
        text <වරුණො නාම නාමෙන නාගරාජා අහං තදා>
        text <කාමරූපී විකුබ්‌බාමි මහොදධිනිවාසහං>
      text <377>
        text <සඞ්‌ගණියං ගණං හිත්‌වා තූරියං පට්‌ඨපෙසහං>
        text <සම්‌බුද්‌ධං පරිවාරෙත්‌වා වාදෙසුං අච්‌ඡරා තදා>
      text <378>
        text <වජ්‌ජමානෙසු තූරෙසු දෙවා තූරානි වජ්‌ජයුං>
        text <උභින්‌නං සද්‌දං සුත්‌වාන බුද්‌ධොපි සම්‌පබුජ්‌ඣථ>
      text <379>
        text <නිමන්‌තෙත්‌වාන සම්‌බුද්‌ධං සකං භවනුපාගමිං>
        text <ආසනං පඤ්‌ඤපෙත්‌වාන කාලමාරොචයිං අහං>
      text <380>
        text <ඛීණාසවසහස්‌සෙහි පරිවුතො ලොකනායකො>
        text <ඔභාසෙන්‌තො දිසා සබ්‌බා භවනං මෙ උපාගමි>
      text <381>
        text <උපවිට්‌ඨං මහාවීරං දෙවදෙවං නරාසභං>
        text <සභික්‌ඛුසඞ්‌ඝං තප්‌පෙසිං අන්‌නපානෙනහං තදා>
      text <382>
        text <අනුමොදි මහාවීරො සයම්‌භූ අග්‌ගපුග්‌ගලො>
        text <භික්‌ඛුසඞ්‌ඝෙ නිසීදිත්‌වා ඉමා ගාථා අභාසථ>
      text <383>
        text <යො සො සඞ්‌ඝං අපූජෙසි බුද්‌ධඤ්‌ච ලොකනායකං>
        text <තෙන චිත්‌තප්‌පසාදෙන දෙවලොකං ගමිස්‌සති>
      text <384>
        text <සත්‌තසත්‌තතික්‌ඛත්‌තුඤ්‌ච දෙවරජ්‌ජං කරිස්‌සති>
        text <පථබ්‍යා රජ්‌ජං අට්‌ඨසතං වසුධං ආවසිස්‌සති>
      text <385>
        text <පඤ්‌චපඤ්‌ඤාසක්‌ඛත්‌තුඤ්‌ච චක්‌කවත්‌තී භවිස්‌සති>
        text <භොගා අසඞ්‌ඛියා තස්‌ස උප්‌පජ්‌ජිස්‌සන්‌ති තාවදෙ>
      text <386>
        text <අපරිමෙය්‍යෙ ඉතො කප්‌පෙ ඔක්‌කාකකුලසම්‌භවො>
        text <ගොතමො නාම ගොත්‌තෙන සත්‌ථා ලොකෙ භවිස්‌සති>
      text <387>
        text <නිරයා සො චවිත්‌වාන මනුස්‌සතං ගමිස්‌සති>
        text <කොලිතො නාම නාමෙන බ්‍රහ්‌මබන්‌ධු භවිස්‌සති>
      text <388>
        text <සො පච්‌ඡා පබ්‌බජිත්‌වාන කුසලමූලෙන චොදිතො>
        text <ගොතමස්‌ස භගවතො දුතියො හෙස්‌සති සාවකො>
      text <389>
        text <ආරද්‌ධවීරියො පහිතත්‌තො ඉද්‌ධියා පාරමිං ගතො>
        text <සබ්‌බාසවෙ පරිඤ්‌ඤාය නිබ්‌බායිස්‌සතිනාසවො>
      text <390>
        text <පාපමිත්‌තොපනිස්‌සාය කාමරාගවසං ගතො>
        text <මාතරං පිතරඤ්‌චාපි ඝාතයිං දුට්‌ඨමානසො>
      text <391>
        text <යං යං යොනුපපජ්‌ජාමි නිරයං අථ මානුසං>
        text <පාපකම්‌මසමඞ්‌ගිතා භින්‌නසීසො මරාමහං>
      text <392>
        text <ඉදං පච්‌ඡිමකං මය්‌හං චරිමො වත්‌තතෙ භවො>
        text <ඉධාපි එදිසො මය්‌හං මරණකාලෙ භවිස්‌සති>
      text <393>
        text <පවිවෙකමනුයුත්‌තො සමාධිභාවනාරතො>
        text <සබ්‌බාසවෙ පරිඤ්‌ඤාය විහරාමි අනාසවො>
      text <394>
        text <ධරණිම්‌පි සුගම්‌භීරං බහලං දුප්‌පධංසියං>
        text <වාමඞ්‌ගුට්‌ඨෙන ඛොභෙය්‍යං ඉද්‌ධියා පාරමිං ගතො>
      text <395>
        text <අස්‌මිමානං න පස්‌සාමි මානො මය්‌හං න විජ්‌ජති>
        text <සාමණෙරෙ උපාදාය ගරුචිත්‌තං කරොමහං>
      text <396>
        text <අපරිමෙය්‍යෙ ඉතො කප්‌පෙ යං කම්‌මමභිනීහරිං>
        text <තාහං භූමිමනුප්‌පත්‌තො පත්‌තොම්‌හි ආසවක්‌ඛයං>
      text <397>
        text <පටිසම්‌භිදා චතස්‌සො විමොක්‌ඛාපි ච අට්‌ඨිමෙ>
        text <ඡළභිඤ්‌ඤා සච්‌ඡිකතා කතං බුද්‌ධස්‌ස සාසනං>
      text <ඉත්‌ථං සුදං ආයස්‌මා මහාමොග්‌ගල්‌ලානො ථෙරො ඉමා ගාථායො අභාසිත්‌ථාති>
      stand <මහාමොග්‌ගල්‌ලානත්‌ථෙරස්‌සාපදානං දුතියං>
    text <- මහාකස්‌සපත්‌ථෙරඅපදානං>
      text <398>
        text <පදුමුත්‌තරස්‌ස භගවතො ලොකජෙට්‌ඨස්‌ස තාදිනො>
        text <නිබ්‌බුතෙ ලොකනාථම්‌හි පූජං කුබ්‌බන්‌ති සත්‌ථුනො>
      text <399>
        text <උදග්‌ගචිත්‌තා ජනතා ආමොදිතපමොදිතා>
        text <තෙසු සංවෙගජාතෙසු පීති මෙ උදපජ්‌ජථ>
      text <400>
        text <ඤාතිමිත්‌තෙ සමානෙත්‌වා ඉදං වචනමබ්‍රවිං>
        text <පරිනිබ්‌බුතො මහාවීරො හන්‌ද පූජං කරොමසෙ>
      text <401>
        text <සාධූති තෙ පටිස්‌සුත්‌වා භිය්‍යො හාසං ජනිංසු මෙ>
        text <බුද්‌ධස්‌මිං ලොකනාථම්‌හි කාහාම පුඤ්‌ඤසඤ්‌චයං>
      text <402>
        text <අග්‌ඝියං සුකතං කත්‌වා සතහත්‌ථසමුග්‌ගතං>
        text <දියඩ්‌ඪහත්‌ථපත්‌ථටං විමානං නභමුග්‌ගතං>
      text <403>
        text <කත්‌වාන හම්‌මියං තත්‌ථ තාලපන්‌තීහි චිත්‌තිතං>
        text <සකං චිත්‌තං පසාදෙත්‌වා චෙතියං පූජයුත්‌තමං>
      text <404>
        text <අග්‌ගික්‌ඛන්‌ධොව ජලිතො කිංසුකො ඉව ඵුල්‌ලිතො>
        text <ඉන්‌දලට්‌ඨීව ආකාසෙ ඔභාසෙති චතුද්‌දිසා>
      text <405>
        text <තත්‌ථ චිත්‌තං පසාදෙත්‌වා කත්‌වාන කුසලං බහුං>
        text <පුබ්‌බකම්‌මං සරිත්‌වාන තිදසං උපපජ්‌ජහං>
      text <406>
        text <සහස්‌සයුත්‌තං හයවාහිං දිබ්‌බයානමධිට්‌ඨිතො>
        text <උබ්‌බිද්‌ධං භවනං මය්‌හං සත්‌තභූමං සමුග්‌ගතං>
      text <407>
        text <කූටාගාරසහස්‌සානි සබ්‌බසොණ්‌ණමයා අහුං>
        text <ජලන්‌ති සකතෙජෙන දිසා සබ්‌බා පභාසයං>
      text <408>
        text <සන්‌ති අඤ්‌ඤෙපි නිය්‍යූහා ලොහිතඞ්‌ගමයා තදා>
        text <තෙපි ජොතන්‌ති ආභාය සමන්‌තා චතුරො දිසා>
      text <409>
        text <පුඤ්‌ඤකම්‌මාභිනිබ්‌බත්‌තා කූටාගාරා සුනිම්‌මිතා>
        text <මණිමයාපි ජොතන්‌ති දිසා දස සමන්‌තතො>
      text <410>
        text <තෙසං උජ්‌ජොතමානානං ඔභාසො විපුලො අහු>
        text <සබ්‌බෙ දෙවෙ අභිභොමි පුඤ්‌ඤකම්‌මස්‌සිදං ඵලං>
      text <411>
        text <සට්‌ඨිකප්‌පසහස්‌සම්‌හි උබ්‌බිද්‌ධො නාම ඛත්‌තියො>
        text <චාතුරන්‌තො විජිතාවී පථවිං ආවසිං අහං>
      text <412>
        text <තථෙව භද්‌දකෙ කප්‌පෙ තිංසක්‌ඛත්‌තුං අහොසහං>
        text <සකකම්‌මාභිරද්‌ධොම්‌හි චක්‌කවත්‌තී මහබ්‌බලො>
      text <413>
        text <සත්‌තරතනසම්‌පන්‌නො චතුදීපම්‌හි ඉස්‌සරො>
        text <තත්‌ථාපි භවනං මය්‌හං ඉන්‌දලට්‌ඨීව උග්‌ගතං>
      text <414>
        text <ආයාමතො චතුබ්‌බීසං විත්‌ථාරෙන ච ද්‌වාදස>
        text <රම්‌මණං නාම නගරං දළ්‌හපාකාරතොරණං>
      text <415>
        text <ආයාමතො පඤ්‌චසතං විත්‌ථාරෙන තදඩ්‌ඪකං>
        text <ආකිණ්‌ණං ජනකායෙහි තිදසානං පුරං විය>
      text <416>
        text <යථා සූචිඝරෙ සූචී පක්‌ඛිත්‌තා පණ්‌ණවීසති>
        text <අඤ්‌ඤමඤ්‌ඤං පඝට්‌ටෙන්‌ති ආකිණ්‌ණං හොති ලඞ්‌කතං>
      text <417>
        text <එවම්‌පි නගරං මය්‌හං හත්‌ථිස්‌සරථසංකුලං>
        text <මනුස්‌සෙහි සදාකිණ්‌ණං රම්‌මණං නගරුත්‌තමං>
      text <418>
        text <තත්‌ථ භුත්‌වා පිවිත්‌වා ච පුන දෙවත්‌තනං ගතො>
        text <භවෙ පච්‌ඡිමකෙ මය්‌හං අහොසි කුලසම්‌පදා>
      text <419>
        text <බ්‍රාහ්‌මඤ්‌ඤකුලසම්‌භූතො මහාරතනසඤ්‌චයො>
        text <අසීතිකොටියො හිත්‌වා හිරඤ්‌ඤස්‌සාපි පබ්‌බජිං>
      text <420>
        text <පටිසම්‌භිදා චතස්‌සො විමොක්‌ඛාපි ච අට්‌ඨිමෙ>
        text <ඡළභිඤ්‌ඤා සච්‌ඡිකතා කතං බුද්‌ධස්‌ස සාසනං>
      text <ඉත්‌ථං සුදං ආයස්‌මා මහාකස්‌සපො ථෙරො ඉමා ගාථායො අභාසිත්‌ථාති>
      stand <මහාකස්‌සපත්‌ථෙරස්‌සාපදානං තතියං>
    text <- අනුරුද්‌ධත්‌ථෙරඅපදානං>
      text <421>
        text <සුමෙධං භගවන්‌තාහං ලොකජෙට්‌ඨං නරාසභං>
        text <වූපකට්‌ඨං විහරන්‌තං අද්‌දසං ලොකනායකං>
      text <422>
        text <උපගන්‌ත්‌වාන සම්‌බුද්‌ධං සුමෙධං ලොකනායකං>
        text <අඤ්‌ජලිං පග්‌ගහෙත්‌වාන බුද්‌ධසෙට්‌ඨමයාචහං>
      text <423>
        text <අනුකම්‌ප මහාවීර ලොකජෙට්‌ඨ නරාසභ>
        text <පදීපං තෙ පදස්‌සාමි රුක්‌ඛමූලම්‌හි ඣායතො>
      text <424>
        text <අධිවාසෙසි සො ධීරො සයම්‌භූ වදතං වරො>
        text <දුමෙසු විනිවිජ්‌ඣිත්‌වා යන්‌තං යොජියහං තදා>
      text <425>
        text <සහස්‌සවට්‌ටිං පාදාසිං බුද්‌ධස්‌ස ලොකබන්‌ධුනො>
        text <සත්‌තාහං පජ්‌ජලිත්‌වාන දීපා වූපසමිංසු මෙ>
      text <426>
        text <තෙන චිත්‌තප්‌පසාදෙන චෙතනාපණිධීහි ච>
        text <ජහිත්‌වා මානුසං දෙහං විමානමුපපජ්‌ජහං>
      text <427>
        text <උපපන්‌නස්‌ස දෙවත්‌තං බ්‍යම්‌හං ආසි සුනිම්‌මිතං>
        text <සමන්‌තතො පජ්‌ජලති දීපදානස්‌සිදං ඵලං>
      text <428>
        text <සමන්‌තා යොජනසතං විරොචෙසිමහං තදා>
        text <සබ්‌බෙ දෙවෙ අභිභොමි දීපදානස්‌සිදං ඵලං>
      text <429>
        text <තිංසකප්‌පානි දෙවින්‌දො දෙවරජ්‌ජමකාරයිං>
        text <න මං කෙචීතිමඤ්‌ඤන්‌ති දීපදානස්‌සිදං ඵලං>
      text <430>
        text <අට්‌ඨවීසතික්‌ඛත්‌තුඤ්‌ච චක්‌කවත්‌තී අහොසහං>
        text <දිවා රත්‌තිඤ්‌ච පස්‌සාමි සමන්‌තා යොජනං තදා>
      text <431>
        text <සහස්‌සලොකං ඤාණෙන පස්‌සාමි සත්‌ථු සාසනෙ>
        text <දිබ්‌බචක්‌ඛුමනුප්‌පත්‌තො දීපදානස්‌සිදං ඵලං>
      text <432>
        text <සුමෙධො නාම සම්‌බුද්‌ධො තිංසකප්‌පසහස්‌සිතො>
        text <තස්‌ස දීපො මයා දින්‌නො විප්‌පසන්‌නෙන චෙතසා>
      text <433>
        text <පටිසම්‌භිදා චතස්‌සො විමොක්‌ඛාපි ච අට්‌ඨිමෙ>
        text <ඡළභිඤ්‌ඤා සච්‌ඡිකතා කතං බුද්‌ධස්‌ස සාසනං>
      text <ඉත්‌ථං සුදං ආයස්‌මා අනුරුද්‌ධො ථෙරො ඉමා ගාථායො අභාසිත්‌ථාති>
      stand <අනුරුද්‌ධත්‌ථෙරස්‌සාපදානං චතුත්‌ථං>
    text <- පුණ්‌ණමන්‌තාණිපුත්‌තත්‌ථෙරඅපදානං>
      text <434>
        text <අජ්‌ඣායකො මන්‌තධරො තිණ්‌ණං වෙදාන පාරගූ>
        text <පුරක්‌ඛතොම්‌හි සිස්‌සෙහි උපගච්‌ඡිං නරුත්‌තමං>
      text <435>
        text <පදුමුත්‌තරො ලොකවිදූ ආහුතීනං පටිග්‌ගහො>
        text <මම කම්‌මං පකිත්‌තෙසි සඞ්‌ඛිත්‌තෙන මහාමුනි>
      text <436>
        text <තාහං ධම්‌මං සුණිත්‌වාන අභිවාදෙත්‌වාන සත්‌ථුනො>
        text <අඤ්‌ජලිං පග්‌ගහෙත්‌වාන පක්‌කමිං දක්‌ඛිණාමුඛො>
      text <437>
        text <සඞ්‌ඛිත්‌තෙන සුණිත්‌වාන විත්‌ථාරෙන අභාසයිං>
        text <සබ්‌බෙ සිස්‌සා අත්‌තමනා සුත්‌වාන මම භාසතො>
        text <සකං දිට්‌ඨිං විනොදෙත්‌වා බුද්‌ධෙ චිත්‌තං පසාදයුං>
      text <438>
        text <සඞ්‌ඛිත්‌තෙනපි දෙසෙමි විත්‌ථාරෙන තථෙවහං>
        text <අභිධම්‌මනයඤ්‌ඤූහං කථාවත්‌ථුවිසුද්‌ධියා>
        text <සබ්‌බෙසං විඤ්‌ඤාපෙත්‌වාන විහරාමි අනාසවො>
      text <439>
        text <ඉතො පඤ්‌චසතෙ කප්‌පෙ චතුරො සුප්‌පකාසකා>
        text <සත්‌තරතනසම්‌පන්‌නා චතුදීපම්‌හි ඉස්‌සරා>
      text <440>
        text <පටිසම්‌භිදා චතස්‌සො විමොක්‌ඛාපි ච අට්‌ඨිමෙ>
        text <ඡළභිඤ්‌ඤා සච්‌ඡිකතා කතං බුද්‌ධස්‌ස සාසනං>
      text <ඉත්‌ථං සුදං ආයස්‌මා පුණ්‌ණො මන්‌තාණිපුත්‌තො ථෙරො ඉමා ගාථායො අභාසිත්‌ථාති>
      stand <පුණ්‌ණමන්‌තාණිපුත්‌තත්‌ථෙරස්‌සාපදානං පඤ්‌චමං>
    text <- උපාලිත්‌ථෙරඅපදානං>
      text <441>
        text <නගරෙ හංසවතියා සුජාතො නාම බ්‍රාහ්‌මණො>
        text <අසීතිකොටිනිචයො පහූතධනධඤ්‌ඤවා>
      text <442>
        text <අජ්‌ඣායකො මන්‌තධරො තිණ්‌ණං වෙදාන පාරගූ>
        text <ලක්‌ඛණෙ ඉතිහාසෙ ච සධම්‌මෙ පාරමිං ගතො>
      text <443>
        text <පරිබ්‌බාජා එකසිඛා ගොතමා>
        text <චරකා තාපසා චෙව චරන්‌ති මහියා තදා>
      text <බුද්‌ධසාවකා>
      text <444>
        text <තෙපි මං පරිවාරෙන්‌ති බ්‍රාහ්‌මණො විස්‌සුතො ඉති>
        text <බහුජ්‌ජනො මං පූජෙති නාහං පූජෙමි කිඤ්‌චනං>
      text <445>
        text <පූජාරහං න පස්‌සාමි මානත්‌ථද්‌ධො අහං තදා>
        text <බුද්‌ධොති වචනං නත්‌ථි තාව නුප්‌පජ්‌ජතෙ ජිනො>
      text <446>
        text <අච්‌චයෙන අහොරත්‌තං පදුමුත්‌තරනාමකො>
        text <සබ්‌බං තමං විනොදෙත්‌වා ලොකෙ උප්‌පජ්‌ජි චක්‌ඛුමා>
      text <447>
        text <විත්‌ථාරිකෙ බාහුජඤ්‌ඤෙ පුථුභූතෙ ච සාසනෙ>
        text <උපාගමි තදා බුද්‌ධො නගරං හංසසව්‌හයං>
      text <448>
        text <පිතු අත්‌ථාය සො බුද්‌ධො ධම්‌මං දෙසෙසි චක්‌ඛුමා>
        text <තෙන කාලෙන පරිසා සමන්‌තා යොජනං තදා>
      text <449>
        text <සම්‌මතො මනුජානං සො සුනන්‌දො නාම තාපසො>
        text <යාවතා බුද්‌ධපරිසා පුප්‌ඵෙහච්‌ඡාදයී තදා>
      text <450>
        text <චතුසච්‌චං පකාසෙන්‌තෙ සෙට්‌ඨෙ ච පුප්‌ඵමණ්‌ඩපෙ>
        text <කොටිසතසහස්‌සානං ධම්‌මාභිසමයො අහු>
      text <451>
        text <සත්‌තරත්‌තින්‌දිවං බුද්‌ධො වස්‌සෙත්‌වා ධම්‌මවුට්‌ඨියො>
        text <අට්‌ඨමෙ දිවසෙ පත්‌තෙ සුනන්‌දං කිත්‌තයී ජිනො>
      text <452>
        text <දෙවලොකෙ මනුස්‌සෙ වා සංසරන්‌තො අයං භවෙ>
        text <සබ්‌බෙසං පවරො හුත්‌වා භවෙසු සංසරිස්‌සති>
      text <453>
        text <කප්‌පසතසහස්‌සම්‌හි ඔක්‌කාකකුලසම්‌භවො>
        text <ගොතමො නාම ගොත්‌තෙන සත්‌ථා ලොකෙ භවිස්‌සති>
      text <454>
        text <තස්‌ස ධම්‌මෙසු දායාදො ඔරසො ධම්‌මනිම්‌මිතො>
        text <මන්‌තාණිපුත්‌තො පුණ්‌ණොති හෙස්‌සති සත්‌ථු සාවකො>
      text <455>
        text <එවං කිත්‌තයි සම්‌බුද්‌ධො සුනන්‌දං තාපසං තදා>
        text <හාසයන්‌තො ජනං සබ්‌බං දස්‌සයන්‌තො සකං බලං>
      text <456>
        text <කතඤ්‌ජලී නමස්‌සන්‌ති සුනන්‌දං තාපසං ජනා>
        text <බුද්‌ධෙ කාරං කරිත්‌වාන සොධෙසි ගතිමත්‌තනො>
      text <457>
        text <තත්‌ථ මෙ අහු සඞ්‌කප්‌පො සුත්‌වාන මුනිනො වචං>
        text <අහම්‌පි කාරං කස්‌සාමි යථා පස්‌සාමි ගොතමං>
      text <458>
        text <එවාහං චින්‌තයිත්‌වාන කිරියං චින්‌තයිං මම>
        text <ක්‍යාහං කම්‌මං ආචරාමි පුඤ්‌ඤක්‌ඛෙත්‌තෙ අනුත්‌තරෙ>
      text <459>
        text <අයඤ්‌ච පාඨිකො භික්‌ඛු සබ්‌බපාඨිස්‌ස සාසනෙ>
        text <විනයෙ අග්‌ගනික්‌ඛිත්‌තො තං ඨානං පත්‌ථයෙ අහං>
      text <460>
        text <ඉදං මෙ අමිතං භොගං අක්‌ඛොභං සාගරූපමං>
        text <තෙන භොගෙන බුද්‌ධස්‌ස ආරාමං මාපයෙ අහං>
      text <461>
        text <සොභනං නාම ආරාමං නගරස්‌ස පුරත්‌ථතො>
        text <කිණිත්‌වා සතසහස්‌සෙන සඞ්‌ඝාරාමං අමාපයිං>
      text <462>
        text <කූටාගාරෙ ච පාසාදෙ මණ්‌ඩපෙ හම්‌මියෙ ගුහා>
        text <චඞ්‌කමෙ සුකතෙ කත්‌වා සඞ්‌ඝාරාමං අමාපයිං>
      text <463>
        text <ජන්‌තාඝරං අග්‌ගිසාලං අථො උදකමාළකං>
        text <න්‌හානඝරං මාපයිත්‌වා භික්‌ඛුසඞ්‌ඝස්‌සදාසහං>
      text <464>
        text <ආසන්‌දියො පීඨකෙ ච පරිභොගෙ ච භාජනෙ>
        text <ආරාමිකඤ්‌ච භෙසජ්‌ජං සබ්‌බමෙතං අදාසහං>
      text <465>
        text <ආරක්‌ඛං පට්‌ඨපෙත්‌වාන පාකාරං කාරයිං දළ්‌හං>
        text <මා නං කොචි විහෙඨෙසි සන්‌තචිත්‌තාන තාදිනං>
      text <466>
        text <සතසහස්‌සෙනාවාසං සඞ්‌ඝාරාමෙ අමාපයිං>
        text <වෙපුල්‌ලං තං මාපයිත්‌වා සම්‌බුද්‌ධං උපනාමයිං>
      text <467>
        text <නිට්‌ඨාපිතො මයාරාමො සම්‌පටිච්‌ඡ තුවං මුනි>
        text <නිය්‍යාදෙස්‌සාමි තං වීර අධිවාසෙහි චක්‌ඛුම>
      text <468>
        text <පදුමුත්‌තරො ලොකවිදූ ආහුතීනං පටිග්‌ගහො>
        text <මම සඞ්‌කප්‌පමඤ්‌ඤාය අධිවාසෙසි නායකො>
      text <469>
        text <අධිවාසනමඤ්‌ඤාය සබ්‌බඤ්‌ඤුස්‌ස මහෙසිනො>
        text <භොජනං පටියාදෙත්‌වා කාලමාරොචයිං අහං>
      text <470>
        text <ආරොචිතම්‌හි කාලම්‌හි පදුමුත්‌තරනායකො>
        text <ඛීණාසවසහස්‌සෙහි ආරාමං මෙ උපාගමි>
      text <471>
        text <නිසින්‌නං කාලමඤ්‌ඤාය අන්‌නපානෙන තප්‌පයිං>
        text <භුත්‌තාවිං කාලමඤ්‌ඤාය ඉදං වචනමබ්‍රවිං>
      text <472>
        text <කීතො සතසහස්‌සෙන තත්‌තකෙනෙව කාරිතො>
        text <සොභනො නාම ආරාමො සම්‌පටිච්‌ඡ තුවං මුනි>
      text <473>
        text <ඉමිනාරාමදානෙන චෙතනාපණිධීහි ච>
        text <භවෙ නිබ්‌බත්‌තමානොහං ලභාමි මම පත්‌ථිතං>
      text <474>
        text <පටිග්‌ගහෙත්‌වා සම්‌බුද්‌ධො සඞ්‌ඝාරාමං සුමාපිතං>
        text <භික්‌ඛුසඞ්‌ඝෙ නිසීදිත්‌වා ඉදං වචනමබ්‍රවි>
      text <475>
        text <යො සො බුද්‌ධස්‌ස පාදාසි සඞ්‌ඝාරාමං සුමාපිතං>
        text <තමහං කිත්‌තයිස්‌සාමි සුණාථ මම භාසතො>
      text <476>
        text <හත්‌ථී අස්‌සා රථා පත්‌තී සෙනා ච චතුරඞ්‌ගිනී>
        text <පරිවාරෙස්‌සන්‌තිමං නිච්‌චං සඞ්‌ඝාරාමස්‌සිදං ඵලං>
      text <477>
        text <සට්‌ඨි තූරසහස්‌සානි භෙරියො සමලඞ්‌කතා>
        text <පරිවාරෙස්‌සන්‌තිමං නිච්‌චං සඞ්‌ඝාරාමස්‌සිදං ඵලං>
      text <478>
        text <ඡළසීතිසහස්‌සානි නාරියො සමලඞ්‌කතා>
        text <විචිත්‌තවත්‌ථාභරණා ආමුත්‌තමණිකුණ්‌ඩලා>
      text <479>
        text <අළාරපම්‌හා හසුලා සුසඤ්‌ඤා තනුමජ්‌ඣිමා>
        text <පරිවාරෙස්‌සන්‌තිමං නිච්‌චං සඞ්‌ඝාරාමස්‌සිදං ඵලං>
      text <480>
        text <තිංසකප්‌පසහස්‌සානි දෙවලොකෙ රමිස්‌සති>
        text <සහස්‌සක්‌ඛත්‌තුං දෙවින්‌දො දෙවරජ්‌ජං කරිස්‌සති>
      text <481>
        text <දෙවරාජෙන පත්‌තබ්‌බං සබ්‌බං පටිලභිස්‌සති>
        text <අනූනභොගො හුත්‌වාන දෙවරජ්‌ජං කරිස්‌සති>
      text <482>
        text <සහස්‌සක්‌ඛත්‌තුං චක්‌කවත්‌තී රාජා රට්‌ඨෙ භවිස්‌සති>
        text <පථබ්‍යා රජ්‌ජං විපුලං ගණනාතො අසඞ්‌ඛියං>
      text <483>
        text <කප්‌පසතසහස්‌සම්‌හි ඔක්‌කාකකුලසම්‌භවො>
        text <ගොතමො නාම ගොත්‌තෙන සත්‌ථා ලොකෙ භවිස්‌සති>
      text <484>
        text <තස්‌ස ධම්‌මෙසු දායාදො ඔරසො ධම්‌මනිම්‌මිතො>
        text <උපාලි නාම නාමෙන හෙස්‌සති සත්‌ථු සාවකො>
      text <485>
        text <විනයෙ පාරමිං පත්‌වා ඨානාඨානෙ ච කොවිදො>
        text <ජිනසාසනං ධාරෙන්‌තො විහරිස්‌සතිනාසවො>
      text <486>
        text <සබ්‌බමෙතං අභිඤ්‌ඤාය ගොතමො සක්‍යපුඞ්‌ගවො>
        text <භික්‌ඛුසඞ්‌ඝෙ නිසීදිත්‌වා එතදග්‌ගෙ ඨපෙස්‌සති>
      text <487>
        text <අපරිමෙය්‍යුපාදාය පත්‌ථෙමි තව සාසනං>
        text <සො මෙ අත්‌ථො අනුප්‌පත්‌තො සබ්‌බසංයොජනක්‌ඛයො>
      text <488>
        text <යථා සූලාවුතො පොසො රාජදණ්‌ඩෙන තජ්‌ජිතො>
        text <සූලෙ සාතං අවින්‌දන්‌තො පරිමුත්‌තිංව ඉච්‌ඡති>
      text <489>
        text <තථෙවාහං මහාවීර භවදණ්‌ඩෙන තජ්‌ජිතො>
        text <කම්‌මසූලාවුතො සන්‌තො පිපාසාවෙදනට්‌ටිතො>
      text <490>
        text <භවෙ සාතං න වින්‌දාමි ඩය්‌හන්‌තො තීහි අග්‌ගිභි>
        text <පරිමුත්‌තිං ගවෙසාමි යථාපි රාජදණ්‌ඩිතො>
      text <491>
        text <යථා විසාදො පුරිසො විසෙන පරිපීළිතො>
        text <අගදං සො ගවෙසෙය්‍ය විසඝාතායුපාලනං>
      text <492>
        text <ගවෙසමානො පස්‌සෙය්‍ය අගදං විසඝාතකං>
        text <තං පිවිත්‌වා සුඛී අස්‌ස විසම්‌හා පරිමුත්‌තියා>
      text <493>
        text <තථෙවාහං මහාවීර යථා විසහතො නරො>
        text <සම්‌පීළිතො අවිජ්‌ජාය සද්‌ධම්‌මාගදමෙසහං>
      text <494>
        text <ධම්‌මාගදං ගවෙසන්‌තො අද්‌දක්‌ඛිං සක්‍යසාසනං>
        text <අග්‌ගං සබ්‌බොසධානං තං සබ්‌බසල්‌ලවිනොදනං>
      text <495>
        text <ධම්‌මොසධං පිවිත්‌වාන විසං සබ්‌බං සමූහනිං>
        text <අජරාමරං සීතිභාවං නිබ්‌බානං ඵස්‌සයිං අහං>
      text <496>
        text <යථා භූතට්‌ටිතො පොසො භූතග්‌ගාහෙන පීළිතො>
        text <භූතවෙජ්‌ජං ගවෙසෙය්‍ය භූතස්‌මා පරිමුත්‌තියා>
      text <497>
        text <ගවෙසමානො පස්‌සෙය්‍ය භූතවිජ්‌ජාසු කොවිදං>
        text <තස්‌ස සො විහනෙ භූතං සමූලඤ්‌ච විනාසයෙ>
      text <498>
        text <තථෙවාහං මහාවීර තමග්‌ගාහෙන පීළිතො>
        text <ඤාණාලොකං ගවෙසාමි තමතො පරිමුත්‌තියා>
      text <499>
        text <අථද්‌දසං සක්‍යමුනිං කිලෙසතමසොධනං>
        text <සො මෙ තමං විනොදෙසි භූතවෙජ්‌ජොව භූතකං>
      text <500>
        text <සංසාරසොතං සඤ්‌ඡින්‌දිං තණ්‌හාසොතං නිවාරයිං>
        text <භවං උග්‌ඝාටයිං සබ්‌බං භූතවෙජ්‌ජොව මූලතො>
      text <501>
        text <ගරුළො යථා ඔපතති පන්‌නගං භක්‌ඛමත්‌තනො>
        text <සමන්‌තා යොජනසතං වික්‌ඛොභෙති මහාසරං>
      text <502>
        text <පන්‌නගං සො ගහෙත්‌වාන අධොසීසං විහෙඨයං>
        text <ආදාය සො පක්‌කමති යෙනකාමං විහඞ්‌ගමො>
      text <503>
        text <තථෙවාහං මහාවීර යථාපි ගරුළො බලී>
        text <අසඞ්‌ඛතං ගවෙසන්‌තො දොසෙ වික්‌ඛාලයිං අහං>
      text <504>
        text <දිට්‌ඨො අහං ධම්‌මවරං සන්‌තිපදමනුත්‌තරං>
        text <ආදාය විහරාමෙතං ගරුළො පන්‌නගං යථා>
      text <505>
        text <ආසාවතී නාම ලතා ජාතා චිත්‌තලතාවනෙ>
        text <තස්‌සා වස්‌සසහස්‌සෙන එකං නිබ්‌බත්‌තතෙ ඵලං>
      text <506>
        text <තං දෙවා පයිරුපාසන්‌ති තාවදූරඵලෙ සති>
        text <දෙවානං සා පියා එවං ආසාවතී ලතුත්‌තමා>
      text <507>
        text <සතසහස්‌සුපාදාය තාහං පරිචරෙ මුනි>
        text <සායං පාතං නමස්‌සාමි දෙවා ආසාවතිං යථා>
      text <508>
        text <අවඤ්‌ඣා පාරිචරියා අමොඝා ච නමස්‌සනා>
        text <දූරාගතම්‌පි මං සන්‌තං ඛණොයං න විරාධයි>
      text <509>
        text <පටිසන්‌ධිං න පස්‌සාමි විචිනන්‌තො භවෙ අහං>
        text <නිරූපධි විප්‌පමුත්‌තො උපසන්‌තො චරාමහං>
      text <510>
        text <යථාපි පදුමං නාම සූරියරංසෙන පුප්‌ඵති>
        text <තථෙවාහං මහාවීර බුද්‌ධරංසෙන පුප්‌ඵිතො>
      text <511>
        text <යථා බලාකයොනිම්‌හි න විජ්‌ජති පුමො සදා>
        text <මෙඝෙසු ගජ්‌ජමානෙසු ගබ්‌භං ගණ්‌හන්‌ති තා සදා>
      text <512>
        text <චිරම්‌පි ගබ්‌භං ධාරෙන්‌ති යාව මෙඝො න ගජ්‌ජති>
        text <භාරතො පරිමුච්‌චන්‌ති යදා මෙඝො පවස්‌සති>
      text <513>
        text <පදුමුත්‌තරබුද්‌ධස්‌ස ධම්‌මමෙඝෙන ගජ්‌ජතො>
        text <සද්‌දෙන ධම්‌මමෙඝස්‌ස ධම්‌මගබ්‌භං අගණ්‌හහං>
      text <514>
        text <සතසහස්‌සුපාදාය පුඤ්‌ඤගබ්‌භං ධරෙමහං>
        text <නප්‌පමුච්‌චාමි භාරතො ධම්‌මමෙඝො න ගජ්‌ජති>
      text <515>
        text <යදා තුවං සක්‍යමුනි රම්‌මෙ කපිලවත්‌ථවෙ>
        text <ගජ්‌ජසි ධම්‌මමෙඝෙන භාරතො පරිමුච්‌චහං>
      text <516>
        text <සුඤ්‌ඤතං අනිමිත්‌තඤ්‌ච තථාප්‌පණිහිතම්‌පි ච>
        text <චතුරො ච ඵලෙ සබ්‌බෙ ධම්‌මෙවං විජනයිං අහං>
      stand <දුතියභාණවාරං>
      text <517>
        text <අපරිමෙය්‍යුපාදාය පත්‌ථෙමි තව සාසනං>
        text <සො මෙ අත්‌ථො අනුප්‌පත්‌තො සන්‌තිපදමනුත්‌තරං>
      text <518>
        text <විනයෙ පාරමිං පත්‌තො යථාපි පාඨිකො ඉසි>
        text <න මෙ සමසමො අත්‌ථි ධාරෙමි සාසනං අහං>
      text <519>
        text <විනයෙ ඛන්‌ධකෙ චාපි තිකච්‌ඡෙදෙ ච පඤ්‌චකෙ>
        text <එත්‌ථ මෙ විමති නත්‌ථි අක්‌ඛරෙ බ්‍යඤ්‌ජනෙපි වා>
      text <520>
        text <නිග්‌ගහෙ පටිකම්‌මෙ ච ඨානාඨානෙ ච කොවිදො>
        text <ඔසාරණෙ වුට්‌ඨාපනෙ සබ්‌බත්‌ථ පාරමිං ගතො>
      text <521>
        text <විනයෙ ඛන්‌ධකෙ වාපි නික්‌ඛිපිත්‌වා පදං අහං>
        text <උභතො විනිවෙඨෙත්‌වා රසතො ඔසරෙය්‍යහං>
      text <522>
        text <නිරුත්‌තියා සුකුසලො අත්‌ථානත්‌ථෙ ච කොවිදො>
        text <අනඤ්‌ඤාතං මයා නත්‌ථි එකග්‌ගො සත්‌ථු සාසනෙ>
      text <523>
        text <රූපදක්‌ඛො අහං අජ්‌ජ සක්‍යපුත්‌තස්‌ස සාසනෙ>
        text <කඞ්‌ඛං සබ්‌බං විනොදෙමි ඡින්‌දාමි සබ්‌බසංසයං>
      text <524>
        text <පදං අනුපදඤ්‌චාපි අක්‌ඛරඤ්‌චාපි බ්‍යඤ්‌ජනං>
        text <නිදානෙ පරියොසානෙ සබ්‌බත්‌ථ කොවිදො අහං>
      text <525>
        text <යථාපි රාජා බලවා නිග්‌ගණ්‌හිත්‌වා පරන්‌තපෙ>
        text <විජිනිත්‌වාන සඞ්‌ගාමං නගරං තත්‌ථ මාපයෙ>
      text <526>
        text <පාකාරං පරිඛඤ්‌චාපි එසිකං ද්‌වාරකොට්‌ඨකං>
        text <අට්‌ටාලකෙ ච විවිධෙ කාරයෙ නගරෙ බහූ>
      text <527>
        text <සිඞ්‌ඝාටකං චච්‌චරඤ්‌ච සුවිභත්‌තන්‌තරාපණං>
        text <කාරයෙය්‍ය සභං තත්‌ථ අත්‌ථානත්‌ථවිනිච්‌ඡයං>
      text <528>
        text <නිග්‌ඝාතත්‌ථං අමිත්‌තානං ඡිද්‌දාඡිද්‌දඤ්‌ච ජානිතුං>
        text <බලකායස්‌ස රක්‌ඛාය සෙනාපච්‌චං ඨපෙති සො>
      text <529>
        text <ආරක්‌ඛත්‌ථාය භණ්‌ඩස්‌ස නිධානකුසලං නරං>
        text <මා මෙ භණ්‌ඩං විනස්‌සීති භණ්‌ඩරක්‌ඛං ඨපෙති සො>
      text <530>
        text <මමත්‌තො>
        text <තස්‌සාධිකරණං දෙති මිත්‌තස්‌ස පටිපජ්‌ජිතුං>
      text <හොති යො රඤ්‌ඤො වුද්‌ධිං යස්‌ස ච ඉච්‌ඡති>
      text <531>
        text <උප්‌පාතෙසු නිමිත්‌තෙසු ලක්‌ඛණෙසු ච කොවිදං>
        text <අජ්‌ඣායකං මන්‌තධරං පොරොහිච්‌චෙ ඨපෙති සො>
      text <532>
        text <එතෙහඞ්‌ගෙහි සම්‌පන්‌නො ඛත්‌තියොති පවුච්‌චති>
        text <සදා රක්‌ඛන්‌ති රාජානං චක්‌කවාකොව දුක්‌ඛිතං>
      text <533>
        text <තථෙව ත්‌වං මහාවීර හතාමිත්‌තොව ඛත්‌තියො>
        text <සදෙවකස්‌ස ලොකස්‌ස ධම්‌මරාජාති වුච්‌චති>
      text <534>
        text <තිත්‌ථියෙ නිහනිත්‌වාන මාරඤ්‌චාපි සසෙනකං>
        text <තමන්‌ධකාරං විධමිත්‌වා ධම්‌මනගරං අමාපයි>
      text <535>
        text <සීලං පාකාරකං තත්‌ථ ඤාණං තෙ ද්‌වාරකොට්‌ඨකං>
        text <සද්‌ධා තෙ එසිකා වීර ද්‌වාරපාලො ච සංවරො>
      text <536>
        text <සතිපට්‌ඨානමට්‌ටාලං පඤ්‌ඤා තෙ චච්‌චරං මුනෙ>
        text <ඉද්‌ධිපාදඤ්‌ච සිඞ්‌ඝාටං ධම්‌මවීථි සුමාපිතා>
      text <537>
        text <සුත්‌තන්‌තං අභිධම්‌මඤ්‌ච විනයඤ්‌චාපි කෙවලං>
        text <නවඞ්‌ගං බුද්‌ධවචනං එසා ධම්‌මසභා තව>
      text <538>
        text <සුඤ්‌ඤතං අනිමිත්‌තඤ්‌ච විහාරඤ්‌චප්‌පණීහිතං>
        text <ආනෙඤ්‌ජඤ්‌ච නිරොධො ච එසා ධම්‌මකුටී තව>
      text <539>
        text <පඤ්‌ඤාය අග්‌ගො නික්‌ඛිත්‌තො පටිභානෙ ච කොවිදො>
        text <සාරිපුත්‌තොති නාමෙන ධම්‌මසෙනාපතී තව>
      text <540>
        text <චුතූපපාතකුසලො ඉද්‌ධියා පාරමිං ගතො>
        text <කොලිතො නාම නාමෙන පොරොහිච්‌චො තවං මුනෙ>
      text <541>
        text <පොරාණකවංසධරො උග්‌ගතෙජො දුරාසදො>
        text <ධුතවාදීගුණෙනග්‌ගො අක්‌ඛදස්‌සො තවං මුනෙ>
      text <542>
        text <බහුස්‌සුතො ධම්‌මධරො සබ්‌බපාඨී ච සාසනෙ>
        text <ආනන්‌දො නාම නාමෙන ධම්‌මාරක්‌ඛො තවං මුනෙ>
      text <543>
        text <එතෙ සබ්‌බෙ අතික්‌කම්‌ම පමෙසි භගවා මමං>
        text <විනිච්‌ඡයං මෙ පාදාසි විනයෙ විඤ්‌ඤුදෙසිතං>
      text <544>
        text <යො කොචි විනයෙ පඤ්‌හං පුච්‌ඡති බුද්‌ධසාවකො>
        text <තත්‌ථ මෙ චින්‌තනා නත්‌ථි තඤ්‌ඤෙවත්‌ථං කථෙමහං>
      text <545>
        text <යාවතා බුද්‌ධඛෙත්‌තම්‌හි ඨපෙත්‌වා තං මහාමුනි>
        text <විනයෙ මාදිසො නත්‌ථි කුතො භිය්‍යො භවිස්‌සති>
      text <546>
        text <භික්‌ඛුසඞ්‌ඝෙ නිසීදිත්‌වා එවං ගජ්‌ජති ගොතමො>
        text <උපාලිස්‌ස සමො නත්‌ථි විනයෙ ඛන්‌ධකෙසු ච>
      text <547>
        text <යාවතා බුද්‌ධභණිතං නවඞ්‌ගං සත්‌ථුසාසනං>
        text <විනයොගධං තං සබ්‌බං>
      text <විනයමූලපස්‌සිනො>
      text <548>
        text <මම කම්‌මං සරිත්‌වාන ගොතමො සක්‍යපුඞ්‌ගවො>
        text <භික්‌ඛුසඞ්‌ඝෙ නිසීදිත්‌වා එතදග්‌ගෙ ඨපෙසි මං>
      text <549>
        text <සතසහස්‌සුපාදාය ඉමං ඨානං අපත්‌ථයිං>
        text <සො මෙ අත්‌ථො අනුප්‌පත්‌තො විනයෙ පාරමිං ගතො>
      text <550>
        text <සක්‍යානං නන්‌දිජනනො කප්‌පකො ආසහං පුරෙ>
        text <විජහිත්‌වාන තං ජාතිං පුත්‌තො ජාතො මහෙසිනො>
      text <551>
        text <ඉතො දුතියකෙ කප්‌පෙ අඤ්‌ජසො නාම ඛත්‌තියො>
        text <අනන්‌තතෙජො අමිතයසො භූමිපාලො මහද්‌ධනො>
      text <552>
        text <තස්‌ස රඤ්‌ඤො අහං පුත්‌තො චන්‌දනො නාම ඛත්‌තියො>
        text <ජාතිමදෙනුපත්‌ථද්‌ධො යසභොගමදෙන ච>
      text <553>
        text <නාගසතසහස්‌සානි සබ්‌බාලඞ්‌කාරභූසිතා>
        text <තිධාපභින්‌නා මාතඞ්‌ගා පරිවාරෙන්‌ති මං සදා>
      text <554>
        text <සබලෙහි පරෙතොහං උය්‍යානං ගන්‌තුකාමකො>
        text <ආරුය්‌හ සිරිකං නාගං නගරා නික්‌ඛමිං තදා>
      text <555>
        text <චරණෙන ච සම්‌පන්‌නො ගුත්‌තද්‌වාරො සුසංවුතො>
        text <දෙවලො නාම සම්‌බුද්‌ධො ආගච්‌ඡි පුරතො මම>
      text <556>
        text <පෙසෙත්‌වා සිරිකං නාගං බුද්‌ධං ආසාදයිං තදා>
        text <තතො සඤ්‌ජාතකොපො සො නාගො නුද්‌ධරතෙ පදං>
      text <557>
        text <නාගං රුණ්‌ණමනං දිස්‌වා බුද්‌ධෙ කොධං අකාසහං>
        text <විහෙසයිත්‌වා සම්‌බුද්‌ධං උය්‍යානං අගමාසහං>
      text <558>
        text <සාතං තත්‌ථ න වින්‌දාමි සිරො පජ්‌ජලිතො යථා>
        text <පරිළාහෙන ඩය්‌හාමි මච්‌ඡොව බළිසාදකො>
      text <559>
        text <සසාගරන්‌තා පථවී ආදිත්‌තා විය හොති මෙ>
        text <පිතු සන්‌තිකුපාගම්‌ම ඉදං වචනමබ්‍රවිං>
      text <560>
        text <ආසීවිසංව කුපිතං අග්‌ගික්‌ඛන්‌ධංව ආගතං>
        text <මත්‌තංව කුඤ්‌ජරං දන්‌තිං යං සයම්‌භුමසාදයිං>
      text <561>
        text <ආසාදිතො මයා බුද්‌ධො ඝොරො උග්‌ගතපො ජිනො>
        text <පුරා සබ්‌බෙ විනස්‌සාම ඛමාපෙස්‌සාම තං මුනිං>
      text <562>
        text <නො චෙ තං නිජ්‌ඣාපෙස්‌සාම අත්‌තදන්‌තං සමාහිතං>
        text <ඔරෙන සත්‌තදිවසා රට්‌ඨං මෙ විධමිස්‌සති>
      text <563>
        text <සුමෙඛලො කොසියො ච සිග්‌ගවො චාපි සත්‌තකො>
        text <ආසාදයිත්‌වා ඉසයො දුග්‌ගතා තෙ සරට්‌ඨකා>
      text <564>
        text <යදා කුප්‌පන්‌ති ඉසයො සඤ්‌ඤතා බ්‍රහ්‌මචාරිනො>
        text <සදෙවකං විනාසෙන්‌ති සසාගරං සපබ්‌බතං>
      text <565>
        text <තියොජනසහස්‌සම්‌හි පුරිසෙ සන්‌නිපාතයිං>
        text <අච්‌චයං දෙසනත්‌ථාය සයම්‌භුං උපසඞ්‌කමිං>
      text <566>
        text <අල්‌ලවත්‌ථා අල්‌ලසිරා සබ්‌බෙව පඤ්‌ජලීකතා>
        text <බුද්‌ධස්‌ස පාදෙ නිපතිත්‌වා ඉදං වචනමබ්‍රවුං>
      text <567>
        text <ඛමස්‌සු ත්‌වං මහාවීර අභියාචති තං ජනො>
        text <පරිළාහං විනොදෙහි මා නො රට්‌ඨං විනාසය>
      text <568>
        text <සදෙවමානුසා සබ්‌බෙ සදානවා සරක්‌ඛසා>
        text <අයොමයෙන කුටෙන සිරං භින්‌දෙය්‍යු මෙ සදා>
      text <569>
        text <දකෙ අග්‌ගි න සණ්‌ඨාති බීජං සෙලෙ න රූහති>
        text <අගදෙ කිමි න සණ්‌ඨාති කොපො බුද්‌ධෙ න ජායති>
      text <570>
        text <යථා ච භූමි අචලා අප්‌පමෙය්‍යො ච සාගරො>
        text <අනන්‌තකො ච ආකාසො එවං බුද්‌ධා අඛොභියා>
      text <571>
        text <සදා ඛන්‌තා මහාවීරා ඛමිතා ච තපස්‌සිනො>
        text <ඛන්‌තානං ඛමිතානඤ්‌ච ගමනං තං න විජ්‌ජති>
      text <572>
        text <ඉදං වත්‌වාන සම්‌බුද්‌ධො පරිළාහං විනොදයං>
        text <මහාජනස්‌ස පුරතො නභං අබ්‌භුග්‌ගමි තදා>
      text <573>
        text <තෙන කම්‌මෙනහං වීර හීනත්‌තං අජ්‌ඣුපාගතො>
        text <සමතික්‌කම්‌ම තං ජාතිං පාවිසිං අභයං පුරං>
      text <574>
        text <තදාපි මං මහාවීර ඩය්‌හමානං සුසණ්‌ඨිතං>
        text <පරිළාහං විනොදෙසි සයම්‌භුඤ්‌ච ඛමාපයිං>
      text <575>
        text <අජ්‌ජාපි මං මහාවීර ඩය්‌හමානං තිහග්‌ගිභි>
        text <නිබ්‌බාපෙසි තයො අග්‌ගී සීතිභාවඤ්‌ච පාපයිං>
      text <576>
        text <යෙසං සොතාවධානත්‌ථි සුණාථ මම භාසතො>
        text <අත්‌ථං තුම්‌හං පවක්‌ඛාමි යථා දිට්‌ඨං පදං මම>
      text <577>
        text <සයම්‌භුං තං විමානෙත්‌වා සන්‌තචිත්‌තං සමාහිතං>
        text <තෙන කම්‌මෙනහං අජ්‌ජ ජාතොම්‌හි නීචයොනියං>
      text <578>
        text <මා වො ඛණං විරාධෙථ ඛණාතීතා හි සොචරෙ>
        text <සදත්‌ථෙ වායමෙය්‍යාථ ඛණො වො පටිපාදිතො>
      text <579>
        text <එකච්‌චානඤ්‌ච වමනං එකච්‌චානං විරෙචනං>
        text <විසං හලාහලං එකෙ එකච්‌චානඤ්‌ච ඔසධං>
      text <580>
        text <වමනං පටිපන්‌නානං ඵලට්‌ඨානං විරෙචනං>
        text <ඔසධං ඵලලාභීනං පුඤ්‌ඤක්‌ඛෙත්‌තං ගවෙසිනං>
      text <581>
        text <සාසනෙන විරුද්‌ධානං විසං හලාහලං යථා>
        text <ආසීවිසො දිට්‌ඨවිසො එවං ඣාපෙති තං නරං>
      text <582>
        text <සකිං පීතං හලාහලං උපරුන්‌ධති ජීවිතං>
        text <සාසනෙන විරුජ්‌ඣිත්‌වා කප්‌පකොටිම්‌හි ඩය්‌හති>
      text <583>
        text <ඛන්‌තියා අවිහිංසාය මෙත්‌තචිත්‌තවතාය ච>
        text <සදෙවකං සො තාරති තස්‌මා තෙ අවිරාධියා>
      text <584>
        text <ලාභාලාභෙ න සජ්‌ජන්‌ති සම්‌මානනවිමානනෙ>
        text <පථවීසදිසා බුද්‌ධා තස්‌මා තෙ න විරාධියා>
      text <585>
        text <දෙවදත්‌තෙ ච වධකෙ චොරෙ අඞ්‌ගුලිමාලකෙ>
        text <රාහුලෙ ධනපාලෙ ච සබ්‌බෙසං සමකො මුනි>
      text <586>
        text <එතෙසං පටිඝො නත්‌ථි රාගොමෙසං න විජ්‌ජති>
        text <සබ්‌බෙසං සමකො බුද්‌ධො වධකස්‌සොරසස්‌ස ච>
      text <587>
        text <පන්‌ථෙ දිස්‌වාන කාසාවං ඡඩ්‌ඩිතං මීළ්‌හමක්‌ඛිතං>
        text <සිරස්‌මිං අඤ්‌ජලිං කත්‌වා වන්‌දිතබ්‌බං ඉසිද්‌ධජං>
      text <588>
        text <අබ්‌භතීතා ච යෙ බුද්‌ධා වත්‌තමානා අනාගතා>
        text <ධජෙනානෙන සුජ්‌ඣන්‌ති තස්‌මා එතෙ නමස්‌සියා>
      text <589>
        text <සත්‌ථුකප්‌පං සුවිනයං ධාරෙමි හදයෙනහං>
        text <නමස්‌සමානො විනයං විහරිස්‌සාමි සබ්‌බදා>
      text <590>
        text <විනයො ආසයො මය්‌හං විනයො ඨානචඞ්‌කමං>
        text <කප්‌පෙමි විනයෙ වාසං විනයො මම ගොචරො>
      text <591>
        text <විනයෙ පාරමිප්‌පත්‌තො සමථෙ චාපි කොවිදො>
        text <උපාලි තං මහාවීර පාදෙ වන්‌දති සත්‌ථුනො>
      text <592>
        text <සො අහං විචරිස්‌සාමි ගාමා ගාමං පුරා පුරං>
        text <නමස්‌සමානො සම්‌බුද්‌ධං ධම්‌මස්‌ස ච සුධම්‌මතං>
      text <593>
        text <කිලෙසා ඣාපිතා මය්‌හං භවා සබ්‌බෙ සමූහතා>
        text <සබ්‌බාසවා පරික්‌ඛීණා නත්‌ථි දානි පුනබ්‌භවො>
      text <594>
        text <ස්‌වාගතං වත මෙ ආසි බුද්‌ධසෙට්‌ඨස්‌ස සන්‌තිකෙ>
        text <තිස්‌සො විජ්‌ජා අනුප්‌පත්‌තා කතං බුද්‌ධස්‌ස සාසනං>
      text <595>
        text <පටිසම්‌භිදා චතස්‌සො විමොක්‌ඛාපි ච අට්‌ඨිමෙ>
        text <ඡළභිඤ්‌ඤා සච්‌ඡිකතා කතං බුද්‌ධස්‌ස සාසනං>
      text <ඉත්‌ථං සුදං ආයස්‌මා උපාලි ථෙරො ඉමා ගාථායො අභාසිත්‌ථාති>
      stand <උපාලිත්‌ථෙරස්‌සාපදානං ඡට්‌ඨං>
    text <- අඤ්‌ඤාසිකොණ්‌ඩඤ්‌ඤත්‌ථෙරඅපදානං>
      text <596>
        text <පදුමුත්‌තරසම්‌බුද්‌ධං ලොකජෙට්‌ඨං විනායකං>
        text <බුද්‌ධභූමිමනුප්‌පත්‌තං පඨමං අද්‌දසං අහං>
      text <597>
        text <යාවතා බොධියා මූලෙ යක්‌ඛා සබ්‌බෙ සමාගතා>
        text <සම්‌බුද්‌ධං පරිවාරෙත්‌වා වන්‌දන්‌ති පඤ්‌ජලීකතා>
      text <598>
        text <සබ්‌බෙ දෙවා තුට්‌ඨමනා ආකාසෙ සඤ්‌චරන්‌ති තෙ>
        text <බුද්‌ධො අයං අනුප්‌පත්‌තො අන්‌ධකාරතමොනුදො>
      text <599>
        text <තෙසං හාසපරෙතානං මහානාදො අවත්‌තථ>
        text <කිලෙසෙ ඣාපයිස්‌සාම සම්‌මාසම්‌බුද්‌ධසාසනෙ>
      text <600>
        text <දෙවානං ගිරමඤ්‌ඤාය වාචාසභිමුදීරිහං>
        text <හට්‌ඨො හට්‌ඨෙන චිත්‌තෙන ආදිභික්‌ඛමදාසහං>
      text <601>
        text <මම සඞ්‌කප්‌පමඤ්‌ඤාය සත්‌ථා ලොකෙ අනුත්‌තරො>
        text <දෙවසඞ්‌ඝෙ නිසීදිත්‌වා ඉමා ගාථා අභාසථ>
      text <602>
        text <සත්‌තාහං අභිනික්‌ඛම්‌ම බොධිං අජ්‌ඣගමං අහං>
        text <ඉදං මෙ පඨමං භත්‌තං බ්‍රහ්‌මචාරිස්‌ස යාපනං>
      text <603>
        text <තුසිතා හි ඉධාගන්‌ත්‌වා යො මෙ භික්‌ඛං උපානයි>
        text <තමහං කිත්‌තයිස්‌සාමි සුණොථ මම භාසතො>
      text <604>
        text <තිංසකප්‌පසහස්‌සානි දෙවරජ්‌ජං කරිස්‌සති>
        text <සබ්‌බෙ දෙවෙ අභිභොත්‌වා තිදිවං ආවසිස්‌සති>
      text <605>
        text <දෙවලොකා චවිත්‌වාන මනුස්‌සත්‌තං ගමිස්‌සති>
        text <සහස්‌සධා චක්‌කවත්‌තී තත්‌ථ රජ්‌ජං කරිස්‌සති>
      text <606>
        text <කප්‌පසතසහස්‌සම්‌හි ඔක්‌කාකකුලසම්‌භවො>
        text <ගොතමො නාම ගොත්‌තෙන සත්‌ථා ලොකෙ භවිස්‌සති>
      text <607>
        text <තිදසා සො චවිත්‌වාන මනුස්‌සත්‌තං ගමිස්‌සති>
        text <අගාරා පබ්‌බජිත්‌වාන ඡබ්‌බස්‌සානි වසිස්‌සති>
      text <608>
        text <තතො සත්‌තමකෙ වස්‌සෙ බුද්‌ධො සච්‌චං කථෙස්‌සති>
        text <කොණ්‌ඩඤ්‌ඤො නාම නාමෙන පඨමං සච්‌ඡිකාහිති>
      text <609>
        text <නික්‌ඛන්‌තෙනානුපබ්‌බජිං පධානං සුකතං මයා>
        text <කිලෙසෙ ඣාපනත්‌ථාය පබ්‌බජිං අනගාරියං>
      text <610>
        text <අභිගන්‌ත්‌වාන සබ්‌බඤ්‌ඤූ බුද්‌ධො ලොකෙ සදෙවකෙ>
        text <ඉසිනාමෙ මිගාරඤ්‌ඤෙ අමතභෙරිමාහනි>
      text <611>
        text <සො දානි පත්‌තො අමතං සන්‌තිපදමනුත්‌තරං>
        text <සබ්‌බාසවෙ පරිඤ්‌ඤාය විහරාමි අනාසවො>
      text <612>
        text <පටිසම්‌භිදා චතස්‌සො විමොක්‌ඛාපි ච අට්‌ඨිමෙ>
        text <ඡළභිඤ්‌ඤා සච්‌ඡිකතා කතං බුද්‌ධස්‌ස සාසනං>
      text <ඉත්‌ථං සුදං ආයස්‌මා අඤ්‌ඤාසිකොණ්‌ඩඤ්‌ඤො ථෙරො ඉමා>
      text <ගාථායො අභාසිත්‌ථාති>
      stand <අඤ්‌ඤාසිකොණ්‌ඩඤ්‌ඤත්‌ථෙරස්‌සාපදානං සත්‌තමං>
    text <- පිණ්‌ඩොලභාරද්‌වාජත්‌ථෙරඅපදානං>
      text <613>
        text <පදුමුත්‌තරො නාම ජිනො සයම්‌භූ අග්‌ගපුග්‌ගලො>
        text <පුරතො හිමවන්‌තස්‌ස චිත්‌තකූටෙ වසී තදා>
      text <614>
        text <අභීතරූපො තත්‌ථාසිං මිගරාජා චතුක්‌කමො>
        text <තස්‌ස සද්‌දං සුණිත්‌වාන වික්‌ඛම්‌භන්‌ති බහුජ්‌ජනා>
      text <615>
        text <සුඵුල්‌ලං පදුමං ගය්‌හ උපගච්‌ඡිං නරාසභං>
        text <වුට්‌ඨිතස්‌ස සමාධිම්‌හා බුද්‌ධස්‌ස අභිරොපයිං>
      text <616>
        text <චාතුද්‌දිසං නමස්‌සිත්‌වා බුද්‌ධසෙට්‌ඨං නරුත්‌තමං>
        text <සකං චිත්‌තං පසාදෙත්‌වා සීහනාදං නදිං අහං>
      text <617>
        text <පදුමුත්‌තරො ලොකවිදූ ආහුතීනං පටිග්‌ගහො>
        text <සකාසනෙ නිසීදිත්‌වා ඉමා ගාථා අභාසථ>
      text <618>
        text <බුද්‌ධස්‌ස ගිරමඤ්‌ඤාය සබ්‌බෙ දෙවා සමාගතා>
        text <ආගතො වදතං සෙට්‌ඨො ධම්‌මං සොස්‌සාම තං මයං>
      text <619>
        text <තෙසං හාසපරෙතානං පුරතො ලොකනායකො>
        text <මම සද්‌දං පකිත්‌තෙසි දීඝදස්‌සී මහාමුනි>
      text <620>
        text <යෙනිදං පදුමං දින්‌නං සීහනාදො ච නාදිතො>
        text <තමහං කිත්‌තයිස්‌සාමි සුණාථ මම භාසතො>
      text <621>
        text <ඉතො අට්‌ඨමකෙ කප්‌පෙ චක්‌කවත්‌තී භවිස්‌සති>
        text <සත්‌තරතනසම්‌පන්‌නො චතුදීපම්‌හි ඉස්‌සරො>
      text <622>
        text <කාරයිස්‌සති ඉස්‌සරියං මහියා චතුසට්‌ඨියා>
        text <පදුමො නාම නාමෙන චක්‌කවත්‌තී මහබ්‌බලො>
      text <623>
        text <කප්‌පසතසහස්‌සම්‌හි ඔක්‌කාකකුලසම්‌භවො>
        text <ගොතමො නාම ගොත්‌තෙන සත්‌ථා ලොකෙ භවිස්‌සති>
      text <624>
        text <පකාසිතෙ පාවචනෙ බ්‍රහ්‌මබන්‌ධු භවිස්‌සති>
        text <බ්‍රහ්‌මඤ්‌ඤා අභිනික්‌ඛම්‌ම පබ්‌බජිස්‌සති තාවදෙ>
      text <625>
        text <පධානපහිතත්‌තො සො උපසන්‌තො නිරූපධි>
        text <සබ්‌බාසවෙ පරිඤ්‌ඤාය නිබ්‌බායිස්‌සතිනාසවො>
      text <626>
        text <විජනෙ පන්‌තසෙය්‍යම්‌හි වාළමිගසමාකුලෙ>
        text <සබ්‌බාසවෙ පරිඤ්‌ඤාය නිබ්‌බායිස්‌සතිනාසවො>
      text <627>
        text <පටිසම්‌භිදා චතස්‌සො විමොක්‌ඛාපි ච අට්‌ඨිමෙ>
        text <ඡළභිඤ්‌ඤා සච්‌ඡිකතා කතං බුද්‌ධස්‌ස සාසනං>
      text <ඉත්‌ථං සුදං ආයස්‌මා පිණ්‌ඩොලභාරද්‌වාජො ථෙරො ඉමා ගාථායො අභාසිත්‌ථාති>
      stand <පිණ්‌ඩොලභාරද්‌වාජත්‌ථෙරස්‌සාපදානං අට්‌ඨමං>
    text <- ඛදිරවනියරෙවතත්‌ථෙරඅපදානං>
      text <628>
        text <ගඞ්‌ගා භාගීරථී නාම හිමවන්‌තා පභාවිතා>
        text <කුතිත්‌ථෙ නාවිකො ආසිං ඔරිමෙ ච තරිං අහං>
      text <629>
        text <පදුමුත්‌තරො නායකො සම්‌බුද්‌ධො ද්‌විපදුත්‌තමො>
        text <වසී සතසහස්‌සෙහි ගඞ්‌ගාතීරමුපාගතො>
      text <630>
        text <බහූ නාවා සමානෙත්‌වා වඩ්‌ඪකීහි සුසඞ්‌ඛතං>
        text <නාවාය ඡදනං කත්‌වා පටිමානිං නරාසභං>
      text <631>
        text <ආගන්‌ත්‌වාන ච සම්‌බුද්‌ධො ආරූහි තඤ්‌ච නාවකං>
        text <වාරිමජ්‌ඣෙ ඨිතො සත්‌ථා ඉමා ගාථා අභාසථ>
      text <632>
        text <යො සො තාරෙසි සම්‌බුද්‌ධං සඞ්‌ඝඤ්‌චාපි අනාසවං>
        text <තෙන චිත්‌තප්‌පසාදෙන දෙවලොකෙ රමිස්‌සති>
      text <633>
        text <නිබ්‌බත්‌තිස්‌සති තෙ බ්‍යම්‌හං සුකතං නාවසණ්‌ඨිතං>
        text <ආකාසෙ පුප්‌ඵඡදනං ධාරයිස්‌සති සබ්‌බදා>
      text <634>
        text <අට්‌ඨපඤ්‌ඤාසකප්‌පම්‌හි තාරකො නාම ඛත්‌තියො>
        text <චාතුරන්‌තො විජිතාවී චක්‌කවත්‌තී භවිස්‌සති>
      text <635>
        text <සත්‌තපඤ්‌ඤාසකප්‌පම්‌හි චම්‌මකො නාම ඛත්‌තියො>
        text <උග්‌ගච්‌ඡන්‌තොව සූරියො ජොතිස්‌සති මහබ්‌බලො>
      text <636>
        text <කප්‌පසතසහස්‌සම්‌හි ඔක්‌කාකකුලසම්‌භවො>
        text <ගොතමො නාම ගොත්‌තෙන සත්‌ථා ලොකෙ භවිස්‌සති>
      text <637>
        text <තිදසා සො චවිත්‌වාන මනුස්‌සත්‌තං ගමිස්‌සති>
        text <රෙවතො නාම නාමෙන බ්‍රහ්‌මබන්‌ධු භවිස්‌සති>
      text <638>
        text <අගාරා නික්‌ඛමිත්‌වාන සුක්‌කමූලෙන චොදිතො>
        text <ගොතමස්‌ස භගවතො සාසනෙ පබ්‌බජිස්‌සති>
      text <639>
        text <සො පච්‌ඡා පබ්‌බජිත්‌වාන යුත්‌තයොගො විපස්‌සකො>
        text <සබ්‌බාසවෙ පරිඤ්‌ඤාය නිබ්‌බායිස්‌සතිනාසවො>
      text <640>
        text <වීරියං මෙ ධුරධොරය්‌හං යොගක්‌ඛෙමාධිවාහනං>
        text <ධාරෙමි අන්‌තිමං දෙහං සම්‌මාසම්‌බුද්‌ධසාසනෙ>
      text <641>
        text <සතසහස්‌සෙ කතං කම්‌මං ඵලං දස්‌සෙසි මෙ ඉධ>
        text <සුමුත්‌තො සරවෙගොව කිලෙසෙ ඣාපයී මම>
      text <642>
        text <තතො මං වනනිරතං දිස්‌වා ලොකන්‌තගූ මුනි>
        text <වනවාසිභික්‌ඛූනග්‌ගං පඤ්‌ඤපෙසි මහාමති>
      text <643>
        text <පටිසම්‌භිදා චතස්‌සො විමොක්‌ඛාපි ච අට්‌ඨිමෙ>
        text <ඡළභිඤ්‌ඤා සච්‌ඡිකතා කතං බුද්‌ධස්‌ස සාසනං>
      text <ඉත්‌ථං සුදං ආයස්‌මා ඛදිරවනියො රෙවතො ථෙරො ඉමා ගාථායො අභාසිත්‌ථාති>
      stand <ඛදිරවනියරෙවතත්‌ථෙරස්‌සාපදානං නවමං>
    text <- ආනන්‌දත්‌ථෙරඅපදානං>
      text <644>
        text <ආරාමද්‌වාරා නික්‌ඛම්‌ම පදුමුත්‌තරො මහාමුනි>
        text <වස්‌සෙන්‌තො අමතං වුට්‌ඨිං නිබ්‌බාපෙසි මහාජනං>
      text <645>
        text <සතසහස්‌සං තෙ ධීරා ඡළභිඤ්‌ඤා මහිද්‌ධිකා>
        text <පරිවාරෙන්‌ති සම්‌බුද්‌ධං ඡායාව අනපායිනී>
      text <646>
        text <හත්‌ථික්‌ඛන්‌ධගතො ආසිං සෙතච්‌ඡත්‌තං වරුත්‌තමං>
        text <සුචාරුරූපං දිස්‌වාන විත්‌ති මෙ උදපජ්‌ජථ>
      text <647>
        text <ඔරුය්‌හ හත්‌ථිඛන්‌ධම්‌හා උපගච්‌ඡිං නරාසභං>
        text <රතනාමයඡත්‌තං මෙ බුද්‌ධසෙට්‌ඨස්‌ස ධාරයිං>
      text <648>
        text <මම සඞ්‌කප්‌පමඤ්‌ඤාය පදුමුත්‌තරො මහාඉසි>
        text <තං කථං ඨපයිත්‌වාන ඉමා ගාථා අභාසථ>
      text <649>
        text <යො සො ඡත්‌තමධාරෙසි සොණ්‌ණාලඞ්‌කාරභූසිතං>
        text <තමහං කිත්‌තයිස්‌සාමි සුණොථ මම භාසතො>
      text <650>
        text <ඉතො ගන්‌ත්‌වා අයං පොසො තුසිතං ආවසිස්‌සති>
        text <අනුභොස්‌සති සම්‌පත්‌තිං අච්‌ඡරාහි පුරක්‌ඛතො>
      text <651>
        text <චතුත්‌තිංසතික්‌ඛත්‌තුඤ්‌ච දෙවරජ්‌ජං කරිස්‌සති>
        text <බලාධිපො අට්‌ඨසතං වසුධං ආවසිස්‌සති>
      text <652>
        text <අට්‌ඨපඤ්‌ඤාසක්‌ඛත්‌තුඤ්‌ච චක්‌කවත්‌තී භවිස්‌සති>
        text <පදෙසරජ්‌ජං විපුලං මහියා කාරයිස්‌සති>
      text <653>
        text <කප්‌පසතසහස්‌සම්‌හි ඔක්‌කාකකුලසම්‌භවො>
        text <ගොතමො නාම ගොත්‌තෙන සත්‌ථා ලොකෙ භවිස්‌සති>
      text <654>
        text <සක්‍යානං කුලකෙතුස්‌ස ඤාතිබන්‌ධු භවිස්‌සති>
        text <ආනන්‌දො නාම නාමෙන උපට්‌ඨාකො මහෙසිනො>
      text <655>
        text <ආතාපී නිපකො චාපි බාහුසච්‌චෙ සුකොවිදො>
        text <නිවාතවුත්‌ති අත්‌ථද්‌ධො සබ්‌බපාඨී භවිස්‌සති>
      text <656>
        text <පධානපහිතත්‌තො සො උපසන්‌තො නිරූපධි>
        text <සබ්‌බාසවෙ පරිඤ්‌ඤාය නිබ්‌බායිස්‌සතිනාසවො>
      text <657>
        text <සන්‌ති ආරඤ්‌ඤකා නාගා කුඤ්‌ජරා සට්‌ඨිහායනා>
        text <තිධාපභින්‌නා මාතඞ්‌ගා ඊසාදන්‌තා උරූළ්‌හවා>
      text <658>
        text <අනෙකසතසහස්‌සා පණ්‌ඩිතාපි මහිද්‌ධිකා>
        text <සබ්‌බෙ තෙ බුද්‌ධනාගස්‌ස න හොන්‌තු පණිධිම්‌හි තෙ>
      text <659>
        text <ආදියාමෙ නමස්‌සාමි මජ්‌ඣිමෙ අථ පච්‌ඡිමෙ>
        text <පසන්‌නචිත්‌තො සුමනො බුද්‌ධසෙට්‌ඨං උපට්‌ඨහිං>
      text <660>
        text <ආතාපී නිපකො චාපි සම්‌පජානො පතිස්‌සතො>
        text <සොතාපත්‌තිඵලං පත්‌තො සෙඛභූමීසු කොවිදො>
      text <661>
        text <සතසහස්‌සිතො කප්‌පෙ යං කම්‌මමභිනීහරිං>
        text <තාහං භූමිමනුප්‌පත්‌තො ඨිතා සද්‌ධම්‌මමාචලා>
      text <662>
        text <ස්‌වාගතං වත මෙ ආසි බුද්‌ධසෙට්‌ඨස්‌ස සන්‌තිකෙ>
        text <තිස්‌සො විජ්‌ජා අනුප්‌පත්‌තා කතං බුද්‌ධස්‌ස සාසනං>
      text <663>
        text <පටිසම්‌භිදා චතස්‌සො විමොක්‌ඛාපි ච අට්‌ඨිමෙ>
        text <ඡළභිඤ්‌ඤා සච්‌ඡිකතා කතං බුද්‌ධස්‌ස සාසනං>
        text <බුද්‌ධො පච්‌චෙකබුද්‌ධො ච සාරිපුත්‌තො ච කොලිතො>
        text <කස්‌සපො අනුරුද්‌ධො ච පුණ්‌ණත්‌ථෙරො උපාලි ච>
        text <අඤ්‌ඤාසිකොණ්‌ඩඤ්‌ඤො පිණ්‌ඩොලො රෙවතානන්‌දපණ්‌ඩිතො>
        text <ඡසතානි ච පඤ්‌ඤාස ගාථායො සබ්‌බපිණ්‌ඩිතා>
      text <ඉත්‌ථං සුදං ආයස්‌මා ආනන්‌දො ථෙරො ඉමා ගාථායො අභාසිත්‌ථාති>
      stand <ආනන්‌දත්‌ථෙරස්‌සාපදානං දසමං>
      text <තස්‌සුද්‌දානං>
      stand <අපදානෙ බුද්‌ධවග්‌ගො පඨමො>
