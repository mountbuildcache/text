text <මහානිපාතො>
  text <  <
  text <මූගපක්‌ඛජාතකං>
  text <1>
    text <මා පණ්‌ඩිච්‌චයං විභාවය බාලමතො භව සබ්‌බපාණිනං>
    text <සබ්‌බො තං ජනො ඔචිනායතු එවං තව අත්‌ථො භවිස්‌සති>
  text <2>
    text <කරොමි තෙ තං වචනං යං මං භණසි දෙවතෙ>
    text <අත්‌ථකාමාසි මෙ අම්‌ම හිතකාමාසි දෙවතෙ>
  text <3>
    text <කිං නු සන්‌තරමානොව කාසුං ඛණසි සාරථි>
    text <පුට්‌ඨො මෙ සම්‌ම අක්‌ඛාහි කිං කාසුයා කරිස්‌සසි>
  text <4>
    text <රඤ්‌ඤො මූගො ච පක්‌ඛො ච පුත්‌තො ජාතො අචෙතසො>
    text <සොම්‌හි රඤ්‌ඤා සමජ්‌ඣිට්‌ඨො පුත්‌තං මෙ නිඛණං වනෙ>
  text <5>
    text <න බධිරො න මූගොස්‌මි න පක්‌ඛො න ච වීකලො>
    text <අධම්‌මං සාරථි කයිරා මං චෙ ත්‌වං නිඛණං වනෙ>
  text <6>
    text <ඌරූ බාහුං ච මෙ පස්‌ස භාසිතඤ්‌ච සුණොහි මෙ>
    text <අධම්‌මං සාරථි කයිරා මං චෙ ත්‌වං නිඛණං වනෙ>
  text <7>
    text <දෙවතා නුසි ගන්‌ධබ්‌බො අදු සක්‌කො පුරින්‌දදො>
    text <කො වා ත්‌වං කස්‌ස වා පුත්‌තො කථං ජානෙමු තං මයං>
  text <8>
    text <නම්‌හි දෙවො න ගන්‌ධබ්‌බො නාපි සක්‌කො පුරින්‌දදො>
    text <කාසිරඤ්‌ඤො අහං පුත්‌තො යං කාසුයා නිඛඤ්‌ඤසි>
  text <9>
    text <තස්‌ස රඤ්‌ඤො අහං පුත්‌තො යං ත්‌වං සම්‌මූපජීවසි>
    text <අධම්‌මං සාරථි කයිරා මං චෙ ත්‌වං නිඛණං වනෙ>
  text <10>
    text <යස්‌ස රුක්‌ඛස්‌ස ඡායාය නිසීදෙය්‍ය සයෙය්‍ය වා>
    text <න තස්‌ස සාඛං භඤ්‌ජෙය්‍ය මිත්‌තදුබ්‌භො හි පාපකො>
  text <11>
    text <යථා රුක්‌ඛො තථා රාජා යථා සාඛා තථා අහං>
    text <යථා ඡායූපගො පොසො එවං ත්‌වමසි සාරථි>
    text <අධම්‌මං සාරථි කයිරා මං චෙ ත්‌වං නිඛණං වනෙ>
  text <12>
    text <පහූතභක්‌ඛො භවති විප්‌පවුට්‌ඨො සකං ඝරා>
    text <බහූ නං උපජීවන්‌ති යො මිත්‌තානං න දුබ්‌භති>
  text <13>
    text <යං යං ජනපදං යාති නිගමෙ රාජධානියො>
    text <සබ්‌බත්‌ථ පූජිතො හොති යො මිත්‌තානං න දුබ්‌භති>
  text <14>
    text <නාස්‌ස චොරා පසාහන්‌ති නාතිමඤ්‌ඤන්‌ති ඛත්‌තියා>
    text <සබ්‌බෙ අමිත්‌තෙ තරති යො මිත්‌තානං න දුබ්‌භති>
  text <15>
    text <අක්‌කුද්‌ධො සඝරං එති සභායං පටිනන්‌දිතො>
    text <ඤාතීනං උත්‌තමො හොති යො මිත්‌තානං න දුබ්‌භති>
  text <16>
    text <සක්‌කත්‌වා සක්‌කතො හොති ගරු හොති සගාරවො>
    text <වණ්‌ණකිත්‌තිභතො හොති යො මිත්‌තානං න දුබ්‌භති>
  text <17>
    text <පූජකො ලභතෙ පූජං වන්‌දකො පටිවන්‌දනං>
    text <යසො කිත්‌තිඤ්‌ච පප්‌පොති යො මිත්‌තානං න දුබ්‌භති>
  text <18>
    text <අග්‌ගි යථා පජ්‌ජලති දෙවතාව විරොචති>
    text <සිරියා අජහිතො හොති යො මිත්‌තානං න දුබ්‌භති>
  text <19>
    text <ගාවො තස්‌ස පජායන්‌ති ඛෙත්‌තෙ වුත්‌තං විරූහති>
    text <වුත්‌තානං ඵලමස්‌නාති යො මිත්‌තානං න දුබ්‌භති>
  text <20>
    text <දරිතො පබ්‌බතාතො වා රුක්‌ඛතො පතිතො නරො>
    text <චුතො පතිට්‌ඨං ලභති යො මිත්‌තානං න දුබ්‌භති>
  text <21>
    text <විරූළ්‌හමූලසන්‌තානං නිග්‍රොධමිව මාලුතො>
    text <අමිත්‌තා නප්‌පසාහන්‌ති යො මිත්‌තානං න දුබ්‌භති>
  text <22>
    text <එහි තං පටිනෙස්‌සාමි රාජපුත්‌ත සකං ඝරං>
    text <රජ්‌ජං කාරෙහි භද්‌දන්‌තෙ කිං අරඤ්‌ඤෙ කරිස්‌සසි>
  text <23>
    text <අලං මෙ තෙන රජ්‌ජෙන ඤාතකෙහි ධනෙන වා>
    text <යං මෙ අධම්‌මචරියාය රජ්‌ජං ලබ්‌භෙථ සාරථි>
  text <24>
    text <පුණ්‌ණපත්‌තං මං ලාභෙහි රාජපුත්‌ත ඉතො ගතො>
    text <පිතා මාතා ච මෙ දජ්‌ජුං රාජපුත්‌ත තයී ගතෙ>
  text <25>
    text <ඔරොධා ච කුමාරා ච වෙසියානා ච බ්‍රාහ්‌මණා>
    text <තෙපි අත්‌තමනා දජ්‌ජුං රාජපුත්‌ත තයී ගතෙ>
  text <26>
    text <හත්‌ථාරොහා අනීකට්‌ඨා රථිකා පත්‌තිකාරකා>
    text <තෙපි අත්‌තමනා දජ්‌ජුං රාජපුත්‌ත තයී ගතෙ>
  text <27>
    text <බහුධඤ්‌ඤා ජානපදා නෙගමා ච සමාගතා>
    text <උපායනානි මෙ දජ්‌ජුං රාජපුත්‌ත තයී ගතෙ>
  text <28>
    text <පිතු මාතු චහං චත්‌තො රට්‌ඨස්‌ස නිගමස්‌ස ච>
    text <අථො සබ්‌බකුමාරානං නත්‌ථි මය්‌හං සකං ඝරං>
  text <29>
    text <අනුඤ්‌ඤාතො අහං මත්‍යා සඤ්‌චත්‌තො පිතරා මහං>
    text <එකොරඤ්‌ඤෙ පබ්‌බජිතො න කාමෙ අභිපත්‌ථයෙ>
  text <30>
    text <අපි අතරමානානං ඵලාසාව සමිජ්‌ඣති>
    text <විපක්‌කබ්‍රහ්‌මචරියොස්‌මි එවං ජානාහි සාරථි>
  text <31>
    text <අපි අතරමානානං සම්‌මදත්‌ථො විපච්‌චති>
    text <විපක්‌කබ්‍රහ්‌මචරියොස්‌මි නික්‌ඛන්‌තො අකුතොභයො>
  text <32>
    text <එවං වග්‌ගුකථො සන්‌තො විසට්‌ඨවචනො චසි>
    text <කස්‌මා පිතු ච මාතුච්‌ච සන්‌තිකෙ න භණී තදා>
  text <33>
    text <නාහං අසන්‌ධිතා පක්‌ඛො න බධිරො අසොතතා>
    text <නාහං අජිව්‌හතා මූගො මා මං මූගමධාරයි>
  text <34>
    text <පුරිමං සරාමහං ජාතිං යත්‌ථ රජ්‌ජමකාරයිං>
    text <කාරයිත්‌වා තහිං රජ්‌ජං පාපත්‌ථං නිරයං භුසං>
  text <35>
    text <වීසතිඤ්‌චෙව වස්‌සානි තහිං රජ්‌ජමකාරයිං>
    text <අසීතිවස්‌සසහස්‌සානි නිරයම්‌හි අපච්‌චිසං>
  text <36>
    text <තස්‌ස රජ්‌ජස්‌සහං භීතො මා මං රජ්‌ජාභිසෙචයුං>
    text <තස්‌මා පිතු ච මාතුච්‌ච සන්‌තිකෙ න භණිං තදා>
  text <37>
    text <උච්‌ඡඞ්‌ගෙ මං නිසාදෙත්‌වා පිතා අත්‌ථානුසාසති>
    text <එකං හනථ බන්‌ධථ එකං ඛාරාපතච්‌ඡිකං>
    text <එකං සූලස්‌මිං උප්‌පෙථ ඉච්‌චස්‌ස මනුසාසති>
  text <38>
    text <තායාහං ඵරුසං සුත්‌වා වාචායො සමුදීරිතා>
    text <අමූගො මූගවණ්‌ණෙන අපක්‌ඛො පක්‌ඛසම්‌මතො>
    text <සකෙ මුත්‌තකරීසස්‌මිං අච්‌ඡාහං සම්‌පරිප්‌ලුතො>
  text <39>
    text <කසිරඤ්‌ච පරිත්‌තඤ්‌ච තඤ්‌ච දුක්‌ඛෙන සංයුතං>
    text <කොමං ජීවිතමාගම්‌ම වෙරං කයිරාථ කෙනචි>
  text <40>
    text <පඤ්‌ඤාය ච අලාභෙන ධම්‌මස්‌ස ච අදස්‌සනා>
    text <කොමං ජීවිතමාගම්‌ම වෙරං කයිරාථ කෙනචි>
  text <41>
    text <අපි අතරමානානං ඵලාසාව සමිජ්‌ඣති>
    text <විපක්‌කබ්‍රහ්‌මචරියොස්‌මි එවං ජානාහි සාරථි>
  text <42>
    text <අපි අතරමානානං සම්‌මදත්‌ථො විපච්‌චති>
    text <විපක්‌කබ්‍රහ්‌මචරියොස්‌මි නික්‌ඛන්‌තො අකුතොභයො>
  text <43>
    text <අහම්‌පි පබ්‌බජිස්‌සාමි රාජපුත්‌ත තවන්‌තිකෙ>
    text <අව්‌හායස්‌සු මං භද්‌දන්‌තෙ පබ්‌බජ්‌ජා මම රුච්‌චති>
  text <44>
    text <රථං නිය්‍යාදයිත්‌වාන අනණො එහි සාරථි>
    text <අනණස්‌ස හි පබ්‌බජ්‌ජා එතං ඉසීහි වණ්‌ණිතං>
  text <45>
    text <යදෙව ත්‍යාහං වචනං අකරං භද්‌දමත්‌ථු තෙ>
    text <තදෙව මෙ ත්‌වං වචනං යාචිතො කත්‌තුමරහසි>
  text <46>
    text <ඉධෙව තාව අච්‌ඡස්‌සු යාව රාජානමානයෙ>
    text <අප්‌පෙව තෙ පිතා දිස්‌වා පතීතො සුමනො සියා>
  text <47>
    text <කරොමි තෙතං වචනං යං මං භණසි සාරථි>
    text <අහම්‌පි දට්‌ඨුකාමොස්‌මි පිතරං මෙ ඉධාගතං>
  text <48>
    text <එහි සම්‌ම නිවත්‌තස්‌සු කුසලං වජ්‌ජාසි ඤාතිනං>
    text <මාතරං පිතරං මය්‌හං වුත්‌තො වජ්‌ජාසි වන්‌දනං>
  text <49>
    text <තස්‌ස පාදෙ ගහෙත්‌වාන කත්‌වා ච නං පදක්‌ඛිණං>
    text <සාරථි රථමාරුය්‌හ රාජද්‌වාරං උපාගමි>
  text <50>
    text <සුඤ්‌ඤං මාතා රථං දිස්‌වා එකං සාරථිමාගතං>
    text <අස්‌සුපුණ්‌ණෙහි නෙත්‌තෙහි රොදන්‌තී නං උදික්‌ඛති>
  text <51>
    text <අයං සො සාරථි එති නිහන්‌ත්‌වා මම අත්‍රජං>
    text <නිහතො නූන මෙ පුත්‌තො පථබ්‍යා භූමිවඩ්‌ඪනො>
  text <52>
    text <අමිත්‌තා නූන නන්‌දන්‌ති පතීතා නූන වෙරිනො>
    text <ආගතං සාරථිං දිස්‌වා නිහන්‌ත්‌වා මම අත්‍රජං>
  text <53>
    text <සුඤ්‌ඤං මාතා රථං දිස්‌වා එකං සාරථිමාගතං>
    text <අස්‌සුපුණ්‌ණෙහි නෙත්‌තෙහි රොදන්‌තී පරිපුච්‌ඡි නං>
  text <54>
    text <කින්‌නු මූගො කිං නු පක්‌ඛො කින්‌නු සො විලපී තදා>
    text <නිහඤ්‌ඤමානො භූමියා තං මෙ අක්‌ඛාහි සාරථි>
  text <55>
    text <කථං හත්‌ථෙහි පාදෙහි මූගපක්‌ඛො විවජ්‌ජයි>
    text <නිහඤ්‌ඤමානො භූමියා තං මෙ අක්‌ඛාහි පුච්‌ඡිතො>
  text <56>
    text <අක්‌ඛෙය්‍යං තෙ අහං අය්‍යෙ දජ්‌ජාසි අභයං මම>
    text <යං මෙ සුතං වා දිට්‌ඨං වා රාජපුත්‌තස්‌ස සන්‌තිකෙ>
  text <57>
    text <අභයං සම්‌ම තෙ දම්‌මි අභීතො භණ සාරථි>
    text <යං තෙ සුතං වා දිට්‌ඨං වා රාජපුත්‌තස්‌ස සන්‌තිකෙ>
  text <58>
    text <න සො මූගො න සො පක්‌ඛො විසට්‌ඨවචනො ච සො>
    text <රජ්‌ජස්‌ස කිර සො භීතො අකරා ආලයෙ බහූ>
  text <59>
    text <පුරිමං සරති සො ජාතිං යත්‌ථ රජ්‌ජමකාරයි>
    text <කාරයිත්‌වා තහිං රජ්‌ජං පාපත්‌ථ නිරයං භුසං>
  text <60>
    text <වීසතිඤ්‌චෙව වස්‌සානි තහිං රජ්‌ජමකාරයි>
    text <අසීතිවස්‌සසහස්‌සානි නිරයම්‌හි අපච්‌චි සො>
  text <61>
    text <තස්‌ස රජ්‌ජස්‌ස සො භීතො මා මං රජ්‌ජාභිසෙචයුං>
    text <තස්‌මා පිතු ච මාතුච්‌ච සන්‌තිකෙ න භණී තදා>
  text <62>
    text <අඞ්‌ගපච්‌චඞ්‌ගසම්‌පන්‌නො ආරොහපරිණාහවා>
    text <විසට්‌ඨවචනො පඤ්‌ඤො මග්‌ගෙ සග්‌ගස්‌ස තිට්‌ඨති>
  text <63>
    text <සචෙ ත්‌වං දට්‌ඨුකාමාසි රාජපුත්‌තං තවත්‍රජං>
    text <එහි තං පාපයිස්‌සාමි යත්‌ථ සම්‌මති තෙමියො>
  text <64>
    text <යොජයන්‌තු රථෙ අස්‌සෙ කච්‌ඡං නාගාන බන්‌ධථ>
    text <උදීරයන්‌තු සඞ්‌ඛපණවා වාදන්‌තු එකපොක්‌ඛරා>
  text <65>
    text <වාදන්‌තු භෙරී සන්‌නද්‌ධා වග්‌ගූ වාදන්‌තු දුන්‌දුභී>
    text <නෙගමා ච මං අන්‌වෙන්‌තු ගච්‌ඡං පුත්‌තනිවෙදකො>
  text <66>
    text <ඔරොධා ච කුමාරා ච වෙසියානා ච බ්‍රාහ්‌මණා>
    text <ඛිප්‌පං යානානි යොජෙන්‌තු ගච්‌ඡං පුත්‌තනිවෙදකො>
  text <67>
    text <හත්‌ථාරොහා අනීකට්‌ඨා රථිකා පත්‌තිකාරකා>
    text <ඛිප්‌පං යානානි යොජෙන්‌තු ගච්‌ඡං පුත්‌තනිවෙදකො>
  text <68>
    text <සමාගතා ජානපදා නෙගමා ච සමාගතා>
    text <ඛිප්‌පං යානානි යොජෙන්‌තු ගච්‌ඡං පුත්‌තනිවෙදකො>
  text <69>
    text <අස්‌සෙ ච සාරථී යුත්‌තෙ සින්‌ධවෙ සීඝවාහනෙ>
    text <රාජද්‌වාරං උපාගච්‌ඡුං යුත්‌තා දෙව ඉමෙ හයා>
  text <70>
    text <ථූලා ජවෙන හායන්‌ති කිසා හායන්‌ති ථාමුනා>
    text <කිසෙ ථූලෙ විවජ්‌ජෙත්‌වා සංසට්‌ඨා යොජිතා හයා>
  text <71>
    text <තතො රාජා තරමානො යුත්‌තමාරුය්‌හ සන්‌දනං>
    text <ඉත්‌ථාගාරං අජ්‌ඣභාසි සබ්‌බාව අනුයාථ මං>
  text <72>
    text <වාලබීජනිමුණ්‌හීසං ඛග්‌ගං ඡත්‌තඤ්‌ච පණ්‌ඩරං>
    text <උපාධි රථමාරුය්‌හ සුවණ්‌ණෙහි අලඞ්‌කතා>
  text <73>
    text <තතො ස රාජා පායාසි පුරක්‌ඛත්‌වාන සාරථිං>
    text <ඛිප්‌පමෙව උපාගච්‌ඡි යත්‌ථ සම්‌මති තෙමියො>
  text <74>
    text <තඤ්‌ච දිස්‌වාන ආයන්‌තං ජලන්‌තමිව තෙජසා>
    text <ඛත්‌තසඞ්‌ඝපරිබ්‍යූළ්‌හං තෙමියො එතදබ්‍රවි>
  text <75>
    text <කච්‌චි නු තාත කුසලං කච්‌චි තාත අනාමයං>
    text <සබ්‌බා ච රාජකඤ්‌ඤායො අරොගා මය්‌හ මාතරො>
  text <76>
    text <කුසලඤ්‌චෙව මෙ පුත්‌ත අථො පුත්‌ත අනාමයං>
    text <සබ්‌බා ච රාජකඤ්‌ඤායො අරොගා තුය්‌හ මාතරො>
  text <77>
    text <කච්‌චි අමජ්‌ජපො තාත කච්‌චි තෙ සුරමප්‌පියං>
    text <කච්‌චි සච්‌චෙ ච ධම්‌මෙ ච දානෙ තෙ රමතෙ මනො>
  text <78>
    text <අමජ්‌ජපො අහං පුත්‌ත අථො මෙ සුරමප්‌පියං>
    text <අථො සච්‌චෙ ච ධම්‌මෙ ච දානෙ මෙ රමතෙ මනො>
  text <79>
    text <කච්‌චි අරොගං යොග්‌ගං තෙ කච්‌චි වහති වාහනං>
    text <කච්‌චි තෙ බ්‍යාධයො නත්‌ථි සරීරස්‌සුපතාපනා>
  text <80>
    text <අථො අරොගං යොග්‌ගං මෙ අථො වහති වාහනං>
    text <අථො මෙ බ්‍යාධයො නත්‌ථි සරීරස්‌සුපතාපනා>
  text <81>
    text <කච්‌චි අන්‌තා ච තෙ ඵීතා මජ්‌ඣෙ ච බහලා තව>
    text <කොට්‌ඨාගාරඤ්‌ච කොසඤ්‌ච කච්‌චි තෙ පටිසන්‌ථතං>
  text <82>
    text <අථො අන්‌තා ච මෙ ඵීතා මජ්‌ඣෙ ච බහලා මම>
    text <කොට්‌ඨාගාරඤ්‌ච කොසඤ්‌ච සබ්‌බං මෙ පටිසන්‌ථතං>
  text <83>
    text <ස්‌වාගතං තෙ මහාරාජ අථො තෙ අදුරාගතං>
    text <පතිට්‌ඨපෙන්‌තු පල්‌ලඞ්‌කං යත්‌ථ රාජා නිසක්‌කති>
  text <84>
    text <ඉධෙව තෙ නිසීදස්‌සු නියතෙ පණ්‌ණසන්‌ථරෙ>
    text <එත්‌තො උදකමාදාය පාදෙ පක්‌ඛාලයස්‌සු තෙ>
  text <85>
    text <ඉදම්‌පි පණ්‌ණකං මය්‌හං රන්‌ධං රාජ අලොණකං>
    text <පරිභුඤ්‌ජ මහාරාජ පාහුනො මෙසිධාගතො>
  text <86>
    text <න චාහං පණ්‌ණං භුඤ්‌ජාමි න හෙතං මය්‌හ භොජනං>
    text <සාලීනං ඔදනං භුඤ්‌ජෙ සුචිං මංසූපසෙචනං>
  text <87>
    text <අච්‌ඡෙරකං මං පටිභාති එකකම්‌පි රහොගතං>
    text <එදිසං භුඤ්‌ජමානානං කෙන වණ්‌ණො පසීදති>
  text <88>
    text <එකො රාජ නිපජ්‌ජාමි නියතෙ පණ්‌ණසන්‌ථරෙ>
    text <තාය මෙ එකසෙය්‍යාය රාජ වණ්‌ණො පසීදති>
  text <89>
    text <න ච නෙත්‌තිංසබන්‌ධා මෙ රාජරක්‌ඛා උපට්‌ඨිතා>
    text <තාය මෙ සුඛසෙය්‍යාය රාජ වණ්‌ණො පසීදති>
  text <90>
    text <අතීතං නානුසොචාමි නප්‌පජප්‌පාමිනාගතං>
  text <පච්‌චුප්‌පන්‌නෙන යාපෙමි තෙන වණ්‌ණො පසීදති>
  text <91>
    text <අනාගතප්‌පජප්‌පාය අතීතස්‌සානුසොචනා>
    text <එතෙන බාලා සුස්‌සන්‌ති නළොව හරිතො ලුතො>
  text <92>
    text <හත්‌ථානීකං රථානීකං අස්‌සෙ පත්‌තී ච වම්‌මිනො>
    text <නිවෙසනානි රම්‌මානි අහං පුත්‌ත දදාමි තෙ>
  text <93>
    text <ඉත්‌ථාගාරම්‌පි තෙ දම්‌මි සබ්‌බාලඞ්‌කාරභූසිතං>
    text <තා පුත්‌ත පටිපජ්‌ජස්‌සු ත්‌වං නො රාජා භවිස්‌සසි>
  text <94>
    text <කුසලා නච්‌චගීතස්‌ස සික්‌ඛිතා චාතුරිත්‌ථියො>
    text <කාමෙ තං රමයිස්‌සන්‌ති කිං අරඤ්‌ඤෙ කරිස්‌සසි>
  text <95>
    text <පටිරාජූහි තෙ කඤ්‌ඤා ආනයිස්‌සං අලඞ්‌කතා>
    text <තාසු පුත්‌තෙ ජනෙත්‌වාන අථ පච්‌ඡා පබ්‌බජිස්‌සසි>
  text <96>
    text <යුවා ච දහරො චාසි පඨමුප්‌පත්‌තිකො සුසු>
    text <රජ්‌ජං කාරෙහි භද්‌දන්‌තෙ කිං අරඤ්‌ඤෙ කරිස්‌සසි>
  text <97>
    text <යුවා චරෙ බ්‍රහ්‌මචරියං බ්‍රහ්‌මචාරී යුවා සියා>
    text <දහරස්‌ස හි පබ්‌බජ්‌ජා එතං ඉසීහි වණ්‌ණිතං>
  text <98>
    text <යුවා චරෙ බ්‍රහ්‌මචරියං බ්‍රහ්‌මචාරී යුවා සියා>
    text <බ්‍රහ්‌මචරියං චරිස්‌සාමි නාහං රජ්‌ජෙන මත්‌ථිකො>
  text <99>
    text <පස්‌සාමි වොහං දහරං අම්‌ම තාත වදන්‌තරං>
    text <කිච්‌ඡාලද්‌ධං පියං පුත්‌තං අප්‌පත්‌වාව ජරං මතං>
  text <100>
    text <පස්‌සාමි වොහං දහරිං කුමාරිං චාරුදස්‌සනිං>
    text <නවවංසකළීරංව පලුග්‌ගං ජීවිතක්‌ඛයං>
  text <101>
    text <දහරාපි හි මිය්‍යන්‌ති නරා ච අථ නාරියො>
    text <තත්‌ථ කො විස්‌සසෙ පොසො දහරොම්‌හීති ජීවිතෙ>
  text <102>
    text <යස්‌ස රත්‍යා විවසානෙ ආයු අප්‌පතරං සියා>
    text <අප්‌පොදකෙව මච්‌ඡානං කිං නු කොමාරකං තහිං>
  text <103>
    text <නිච්‌චමබ්‌භාහතො ලොකො නිච්‌චඤ්‌ච පරිවාරිතො>
    text <අමොඝාසු වජන්‌තීසු කිං මං රජ්‌ජෙභිසිඤ්‌චසි>
  text <104>
    text <කෙන මබ්‌භාහතො ලොකො කෙන ච පරිවාරිතො>
    text <කායො අමොඝා ගච්‌ඡන්‌ති තං මෙ අක්‌ඛාහි පුච්‌ඡිතො>
  text <105>
    text <මච්‌චුනාබ්‌භාහතො ලොකො ජරාය පරිවාරිතො>
    text <රත්‍යො අමොඝා ගච්‌ඡන්‌ති එවං ජානාහි ඛත්‌තිය>
  text <106>
    text <යථාපි තන්‌තෙ විතතෙ යං යදෙවූපවිය්‍යති>
    text <අප්‌පකං හොති වෙතබ්‌බං එවං මච්‌චාන ජීවිතං>
  text <107>
    text <යථා වාරිවහො පූරො ගච්‌ඡං නුපනිවත්‌තති>
    text <එවමායු මනුස්‌සානං ගච්‌ඡං නුපනිවත්‌තති>
  text <108>
    text <යථා වාරිවහො පූරො වහෙ රුක්‌ඛෙපකූලජෙ>
    text <එවං ජරාමරණෙන වුය්‌හන්‌තෙ සබ්‌බපාණිනො>
  text <109>
    text <හත්‌ථානීකං රථානීකං අස්‌සෙ පත්‌තී ච වම්‌මිනො>
    text <නිවෙසනානි රම්‌මානි අහං පුත්‌ත දදාමි තෙ>
  text <110>
    text <ඉත්‌ථාගාරම්‌පි තෙ දම්‌මි සබ්‌බාලඞ්‌කාරභූසිතං>
    text <තා පුත්‌ත පටිපජ්‌ජස්‌සු ත්‌වං නො රාජා භවිස්‌සසි>
  text <111>
    text <කුසලා නච්‌චගීතස්‌ස සික්‌ඛිතා චාතුරිත්‌ථියො>
    text <කාමෙ තං රමයිස්‌සන්‌ති කිං අරඤ්‌ඤෙ කරිස්‌සසි>
  text <112>
    text <පටිරාජූහි තෙ කඤ්‌ඤා ආනයිස්‌සං අලඞ්‌කතා>
    text <තාසු පුත්‌තෙ ජනෙත්‌වාන අථ පච්‌ඡා පබ්‌බජිස්‌සසි>
  text <113>
    text <යුවා ච දහරො චාසි පඨමුප්‌පත්‌තිකො සුසු>
    text <රජ්‌ජං කාරෙහි භද්‌දන්‌තෙ කිං අරඤ්‌ඤෙ කරිස්‌සසි>
  text <114>
    text <කොට්‌ඨාගාරඤ්‌ච කොසඤ්‌ච වාහනානි බලානි ච>
    text <නිවෙසනානි රම්‌මානි අහං පුත්‌ත දදාමි තෙ>
  text <115>
    text <ගොමණ්‌ඩලපරිබ්‍යූළ්‌හො දාසිසඞ්‌ඝපුරක්‌ඛතො>
    text <රජ්‌ජං කාරෙහි භද්‌දන්‌තෙ කිං අරඤ්‌ඤෙ කරිස්‌සසි>
  text <116>
    text <කිං ධනෙන යං ඛීයෙථ කිං භරියාය මරිස්‌සති>
    text <කිං යොබ්‌බනෙන ජිණ්‌ණෙන යං ජරායාභිභුය්‍යති>
  text <117>
    text <තත්‌ථ කා නන්‌දි කා ඛිඩ්‌ඩා කා රති කා ධනෙසනා>
    text <කිං මෙ පුත්‌තෙහි දාරෙහි රාජ මුත්‌තොස්‌මි බන්‌ධනා>
  text <118>
    text <යොහං එවං පජානාමි මච්‌චු මෙ නප්‌පමජ්‌ජති>
    text <අන්‌තකෙනාධිපන්‌නස්‌ස කා රතී කා ධනෙසනා>
  text <119>
    text <ඵලානමිව පක්‌කානං නිච්‌චං පතනතො භයං>
    text <එවං ජාතාන මච්‌චානං නිච්‌චං මරණතො භයං>
  text <120>
    text <සායමෙකෙ න දිස්‌සන්‌ති පාතො දිට්‌ඨා බහූ ජනා>
    text <පාතො එකෙ න දිස්‌සන්‌ති සායං දිට්‌ඨා බහූ ජනා>
  text <121>
    text <අජ්‌ජෙව කිච්‌චං ආතප්‌පං කො ජඤ්‌ඤා මරණං සුවෙ>
    text <න හි නො සඞ්‌කරං තෙන මහාසෙනෙන මච්‌චුනා>
  text <122>
    text <චොරා ධනස්‌ස පත්‌ථෙන්‌ති රාජමුත්‌තොස්‌මි බන්‌ධනා>
    text <එහි රාජ නිවත්‌තස්‌සු නාහං රජ්‌ජෙන මත්‌ථිකොති>
  stand <මූගපක්‌ඛජාතකං පඨමං>
  text <  <
  text <මහාජනකජාතකං>
  text <123>
    text <කොයං මජ්‌ඣෙ සමුද්‌දස්‌මිං අපස්‌සං තීරමායුහෙ>
    text <කං ත්‌වං අත්‌ථවසං ඤත්‌වා එවං වායමසෙ භුසං>
  text <124>
    text <නිසම්‌ම වත්‌තං ලොකස්‌ස වායාමස්‌ස ච දෙවතෙ>
    text <තස්‌මා මජ්‌ඣෙ සමුද්‌දස්‌මිං අපස්‌සං තීරමායුහෙ>
  text <125>
    text <ගම්‌භීරෙ අප්‌පමෙය්‍යස්‌මිං තීරං යස්‌ස න දිස්‌සති>
    text <මොඝො තෙ පුරිසවායාමො අප්‌පත්‌වාව මරිස්‌සසි>
  text <126>
    text <අනණො ඤාතිනං හොති දෙවානං පිතුනඤ්‌ච සො>
    text <කරං පුරිසකිච්‌චානි න ච පච්‌ඡානුතප්‌පති>
  text <127>
    text <අපාරණෙය්‍යං යං කම්‌මං අඵලං කිලමථුද්‌දයං>
    text <තත්‌ථ කො වායමෙනත්‌ථො මච්‌චු යස්‌සාභිනිප්‌පතං>
  text <128>
    text <අපාරණෙය්‍යමච්‌චන්‌තං යො විදිත්‌වාන දෙවතෙ>
    text <න රක්‌ඛෙ අත්‌තනො පාණං ජඤ්‌ඤා සො යදි හාපයෙ>
  text <129>
    text <අධිප්‌පායඵලං එකෙ අස්‌මිං ලොකස්‌මි දෙවතෙ>
    text <පයොජයන්‌ති කම්‌මානි තානි ඉජ්‌ඣන්‌ති වා න වා>
  text <130>
    text <සන්‌දිට්‌ඨිකං කම්‌මඵලං නනු පස්‌සසි දෙවතෙ>
    text <සන්‌නා අඤ්‌ඤෙ තරාමහං තඤ්‌ච පස්‌සාමි සන්‌තිකෙ>
  text <131>
    text <සො අහං වායමිස්‌සාමි යථාසත්‌ති යථාබලං>
  text <ගච්‌ඡං පාරං සමුද්‌දස්‌ස කස්‌සං පුරිසකාරියං>
  text <132>
    text <යො ත්‌වං එවං ගතෙ ඔඝෙ අප්‌පමෙය්‍යෙ මහණ්‌ණවෙ>
    text <ධම්‌මවායාමසම්‌පන්‌නො කම්‌මුනා නාවසීදසි>
    text <සො ත්‌වං තත්‌ථෙව ගච්‌ඡාහි යත්‌ථ තෙ නිරතො මනො>
  text <133>
    text <ආසීසෙථෙව පුරිසො න නිබ්‌බින්‌දෙය්‍ය පණ්‌ඩිතො>
    text <පස්‌සාමි වොහං අත්‌තානං යථා ඉච්‌ඡිං තථා අහු>
  text <134>
    text <ආසීසෙථෙව පුරිසො න නිබ්‌බින්‌දෙය්‍ය පණ්‌ඩිතො>
    text <පස්‌සාමි වොහං අත්‌තානං උදකා ථලමුබ්‌භතං>
  text <135>
    text <වායමෙථෙව පුරිසො න නිබ්‌බින්‌දෙය්‍ය පණ්‌ඩිතො>
    text <පස්‌සාමි වොහං අත්‌තානං යථා ඉච්‌ඡිං තථා අහු>
  text <136>
    text <වායමෙථෙව පුරිසො න නිබ්‌බින්‌දෙය්‍ය පණ්‌ඩිතො>
    text <පස්‌සාමි වොහං අත්‌තානං උදකා ථලමුබ්‌භතං>
  text <137>
    text <දුක්‌ඛූපනීතොපි නරො සපඤ්‌ඤො ආසං න ඡින්‌දෙය්‍ය සුඛාගමාය>
    text <බහූ හි ඵස්‌සා අහිතා හිතා ච අවිතක්‌කිතා මච්‌චුමුපබ්‌බජන්‌ති>
  text <138>
    text <අචින්‌තිතම්‌පි භවති චින්‌තිතම්‌පි විනස්‌සති>
    text <න හි චින්‌තාමයා භොගා ඉත්‌ථියා පුරිසස්‌ස වා>
  text <139>
    text <අපොරාණං වත භො රාජා සබ්‌බභුම්‌මො දිසම්‌පති>
    text <නාජ්‌ජ නච්‌චෙ නිසාමෙති න ගීතෙ කුරුතෙ මනො>
  text <140>
    text <න මිගෙ නපි උය්‍යානෙ නපි හංසෙ උදික්‌ඛති>
    text <මූගොව තුණ්‌හිමාසීනො න අත්‌ථමනුසාසති>
  text <141>
    text <සුඛකාමා රහොසීලා වධබන්‌ධා උපාරතා>
    text <කස්‌ස නු අජ්‌ජ ආරාමෙ දහරා වුද්‌ධා ච අච්‌ඡරෙ>
  text <142>
    text <අතික්‌කන්‌තවනථා ධීරා නමො තෙසං මහෙසිනං>
    text <යෙ උස්‌සුකම්‌හි ලොකම්‌හි විහරන්‌ති මනුස්‌සුකා>
  text <143>
    text <තෙ ඡෙත්‌වා මච්‌චුනො ජාලං තතං මායාවිනො දළං>
    text <ඡින්‌නාලයත්‌තා ගච්‌ඡන්‌ති කො තෙසං ගතිමාපයෙ>
  text <144>
    text <කදාහං මිථිලං ඵීතං විභත්‌තං භාගසො මිතං>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <145>
    text <කදාහං මිථිලං ඵීතං විසාලං සබ්‌බතොපභං>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <146>
    text <කදාහං මිථිලං ඵීතං බහුපාකාරතොරණං>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <147>
    text <කදාහං මිථිලං ඵීතං දළ්‌හමට්‌ටාලකොට්‌ඨකං>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <148>
    text <කදාහං මිථිලං ඵීතං සුවිභත්‌තං මහාපථං>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <149>
    text <කදාහං මිථිලං ඵීතං සුවිභත්‌තන්‌තරාපණං>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <150>
    text <කදාහං මිථිලං ඵීතං ගවස්‌සරථපීළිතං>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <151>
    text <කදාහං මිථිලං ඵීතං ආරාමවනමාලිනිං>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <152>
    text <කදාහං මිථිලං ඵීතං උය්‍යානවනමාලිනිං>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <153>
    text <කදාහං මිථිලං ඵීතං පාසාදවනමාලිනිං>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <154>
    text <කදාහං මිථිලං ඵීතං තිපුරං රාජබන්‌ධුනිං>
    text <මාපිතං සොමනස්‌සෙන වෙදෙහෙන යසස්‌සිනා>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <155>
    text <කදාහං වෙදෙහෙ ඵීතෙ නිචිතෙ ධම්‌මරක්‌ඛිතෙ>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <156>
    text <කදාහං වෙදෙහෙ ඵීතෙ අජෙය්‍යෙ ධම්‌මරක්‌ඛිතෙ>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <157>
    text <කදාහං අන්‌තෙපුරං රම්‌මං විභත්‌තං භාගසො මිතං>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <158>
    text <කදාහං අන්‌තෙපුරං රම්‌මං සුධාමත්‌තිකලෙපනං>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <159>
    text <කදාහං අන්‌තෙපුරං රම්‌මං සුචිගන්‌ධං මනොරමං>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <160>
    text <කදාහං කූටාගාරෙ ච විභත්‌තෙ භාගසො මිතෙ>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <161>
    text <කදාහං කූටාගාරෙ ච සුධාමත්‌තිකලෙපනෙ>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <162>
    text <කදාහං කූටාගාරෙ ච සුචිගන්‌ධෙ මනොරමෙ>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <163>
    text <කදාහං කූටාගාරෙ ච ලිත්‌තෙ චන්‌දනඵොසිතෙ>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <164>
    text <කදාහං සොණ්‌ණපල්‌ලඞ්‌කෙ ගොනකෙ චිත්‌තසන්‌ථතෙ>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <165>
    text <කදාහං මණිපල්‌ලඞ්‌කෙ ගොනකෙ චිත්‌තසන්‌ථතෙ>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <166>
    text <කදාහං කප්‌පාසකොසෙය්‍යං ඛොමකොටුම්‌බරානි ච>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <167>
    text <කදාහං පොක්‌ඛරණී රම්‌මා චක්‌කවාකපකූජිතා>
    text <මන්‌දාලකෙහි සඤ්‌ඡන්‌නා පදුමුප්‌පලකෙහි ච>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <168>
    text <කදාහං හත්‌ථිගුම්‌බෙ ච සබ්‌බාලඞ්‌කාරභූසිතෙ>
    text <සුවණ්‌ණකච්‌ඡෙ මාතඞ්‌ගෙ හෙමකප්‌පනවාසසෙ>
  text <169>
    text <ආරූළ්‌හෙ ගාමණීයෙහි තොමරඞ්‌කුසපාණිභි>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <170>
    text <කදාහං අස්‌සගුම්‌බෙ ච සබ්‌බාලඞ්‌කාරභූසිතෙ>
    text <ආජානීයෙව ජාතියා සින්‌ධවෙ සීඝවාහනෙ>
  text <171>
    text <ආරූළ්‌හෙ ගාමණීයෙහි ඉල්‌ලියාචාපධාරිභි>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <172>
    text <කදාහං රථසෙනියො සන්‌නද්‌ධෙ උස්‌සිතද්‌ධජෙ>
    text <දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ>
  text <173>
    text <ආරූළ්‌හෙ ගාමණීයෙහි චාපහත්‌ථෙහි වම්‌මිභි>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <174>
    text <කදාහං සොවණ්‌ණරථෙ සන්‌නද්‌ධෙ උස්‌සිතද්‌ධජෙ>
    text <දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ>
  text <175>
    text <ආරූළ්‌හෙ ගාමණීයෙහි චාපහත්‌ථෙහි වම්‌මිභි>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <176>
    text <කදාහං සජ්‌ඣුරථෙ ච සන්‌නද්‌ධෙ උස්‌සිතද්‌ධජෙ>
    text <දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ>
  text <177>
    text <ආරූළ්‌හෙ ගාමණීයෙහි චාපහත්‌ථෙහි වම්‌මිභි>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <178>
    text <කදාහං අස්‌සරථෙ ච සන්‌නද්‌ධෙ උස්‌සිතද්‌ධජෙ>
    text <දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ>
  text <179>
    text <ආරූළ්‌හෙ ගාමණීයෙහි චාපහත්‌ථෙහි වම්‌මිභි>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <180>
    text <කදාහං ඔට්‌ඨරථෙ ච සන්‌නද්‌ධෙ උස්‌සිතද්‌ධජෙ>
    text <දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ>
  text <181>
    text <ආරූළ්‌හෙ ගාමණීයෙහි චාපහත්‌ථෙහි වම්‌මිභි>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <182>
    text <කදාහං ගොණරථෙ ච සන්‌නද්‌ධෙ උස්‌සිතද්‌ධජෙ>
    text <දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ>
  text <183>
    text <ආරූළ්‌හෙ ගාමණීයෙහි චාපහත්‌ථෙහි වම්‌මිභි>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <184>
    text <කදාහං අජරථෙ ච සන්‌නද්‌ධෙ උස්‌සිතද්‌ධජෙ>
    text <දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ>
  text <185>
    text <ආරූළ්‌හෙ ගාමණීයෙහි චාපහත්‌ථෙහි වම්‌මිභි>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <186>
    text <කදාහං මෙණ්‌ඩරථෙ ච සන්‌නද්‌ධෙ උස්‌සිතද්‌ධජෙ>
    text <දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ>
  text <187>
    text <ආරූළ්‌හෙ ගාමණීයෙහි චාපහත්‌ථෙහි වම්‌මිභි>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <188>
    text <කදාහං මිගරථෙ ච සන්‌නද්‌ධෙ උස්‌සිතද්‌ධජෙ>
    text <දීපෙ අථොපි වෙය්‍යග්‌ඝෙ සබ්‌බාලඞ්‌කාරභූසිතෙ>
  text <189>
    text <ආරූළ්‌හෙ ගාමණීයෙහි චාපහත්‌ථෙහි වම්‌මිභි>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <190>
    text <කදාහං හත්‌ථාරොහෙ ච සබ්‌බාලඞ්‌කාරභූසිතෙ>
    text <නීලවම්‌මධරෙ සූරෙ තොමරඞ්‌කුසපාණිනෙ>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <191>
    text <කදාහං අස්‌සාරොහෙ ච සබ්‌බාලඞ්‌කාරභූසිතෙ>
    text <නීලවම්‌මධරෙ සූරෙ ඉල්‌ලියාචාපධාරිනෙ>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <192>
    text <කදාහං රථාරොහෙ ච සබ්‌බාලඞ්‌කාරභූසිතෙ>
    text <නීලවම්‌මධරෙ සූරෙ චාපහත්‌ථෙ කලාපිනෙ>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <193>
    text <කදාහං ධනුග්‌ගහෙ ච සබ්‌බාලඞ්‌කාරභූසිතෙ>
    text <නීලවම්‌මධරෙ සූරෙ චාපහත්‌ථෙ කලාපිනෙ>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <194>
    text <කදාහං රාජපුත්‌තෙ ච සබ්‌බාලඞ්‌කාරභූසිතෙ>
    text <චිත්‍රවම්‌මධරෙ සූරෙ කඤ්‌චනාවෙළධාරිනෙ>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <195>
    text <කදාහං අරියගණෙ ච වතවන්‌තෙ අලඞ්‌කතෙ>
    text <හරිචන්‌දනලිත්‌තඞ්‌ගෙ කාසිකුත්‌තමධාරිනෙ>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <196>
    text <කදාහං අමච්‌චගණෙ ච සබ්‌බාලඞ්‌කාරභූසිතෙ>
    text <පීතවම්‌මධරෙ සූරෙ පුරතො ගච්‌ඡමාලිනෙ>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <197>
    text <කදාහං සත්‌තසතා භරියා සබ්‌බාලඞ්‌කාරභූසිතා>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <198>
    text <කදාහං සත්‌තසතා භරියා සුසඤ්‌ඤා තනුමජ්‌ඣිමා>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <199>
    text <කදාහං සත්‌තසතා භරියා අස්‌සවා පියභාණිනී>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <200>
    text <කදාහං සතපලං කංසං සොවණ්‌ණං සතරාජිකං>
    text <පහාය පබ්‌බජිස්‌සාමි තං කුදාස්‌සු භවිස්‌සති>
  text <201>
    text <කදාස්‌සු මං හත්‌ථිගුම්‌බා සබ්‌බාලඞ්‌කාරභූසිතා>
    text <සුවණ්‌ණකච්‌ඡා මාතඞ්‌ගා හෙමකප්‌පනවාසසා>
  text <202>
    text <ආරූළ්‌හා ගාමණීයෙහි තොමරඞ්‌කුසපාණිභි>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <203>
    text <කදාස්‌සු මං අස්‌සගුම්‌බා සබ්‌බාලඞ්‌කාරභූසිතා>
    text <ආජානීයාව ජාතියා සින්‌ධවා සීඝවාහනා>
  text <204>
    text <ආරූළ්‌හා ගාමණීයෙහි ඉල්‌ලියාචාපධාරිභි>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <205>
    text <කදාස්‌සු මං රථසෙනී සන්‌නද්‌ධා උස්‌සිතද්‌ධජා>
    text <දීපා අථොපි වෙය්‍යග්‌ඝා සබ්‌බාලඞ්‌කාරභූසිතා>
  text <206>
    text <ආරූළ්‌හා ගාමණීයෙහි චාපහත්‌ථෙහි වම්‌මිභි>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <207>
    text <කදාස්‌සු මං සොණ්‌ණරථා සන්‌නද්‌ධා උස්‌සිතද්‌ධජා>
    text <දීපා අථොපි වෙය්‍යග්‌ඝා සබ්‌බාලඞ්‌කාරභූසිතා>
  text <208>
    text <ආරූළ්‌හා ගාමණීයෙහි චාපහත්‌ථෙහි වම්‌මිභි>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <209>
    text <කදාස්‌සු මං සජ්‌ඣුරථා සන්‌නද්‌ධා උස්‌සිතද්‌ධජා>
    text <දීපා අථොපි වෙය්‍යග්‌ඝා සබ්‌බාලඞ්‌කාරභූසිතා>
  text <210>
    text <ආරූළ්‌හා ගාමණීයෙහි චාපහත්‌ථෙහි වම්‌මිභි>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <211>
    text <කදාස්‌සු මං අස්‌සරථා සන්‌නද්‌ධා උස්‌සිතද්‌ධජා>
    text <දීපා අථොපි වෙය්‍යග්‌ඝා සබ්‌බාලඞ්‌කාරභූසිතා>
  text <212>
    text <ආරූළ්‌හා ගාමණීයෙහි චාපහත්‌ථෙහි වම්‌මිභි>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <213>
    text <කදාස්‌සු මං ඔට්‌ඨරථා සන්‌නද්‌ධා උස්‌සිතද්‌ධජා>
    text <දීපා අථොපි වෙය්‍යග්‌ඝා සබ්‌බාලඞ්‌කාරභූසිතා>
  text <214>
    text <ආරූළ්‌හා ගාමණීයෙහි චාපහත්‌ථෙහි වම්‌මිභි>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <215>
    text <කදාස්‌සු මං ගොණරථා සන්‌නද්‌ධා උස්‌සිතද්‌ධජා>
    text <දීපා අථොපි වෙය්‍යග්‌ඝා සබ්‌බාලඞ්‌කාරභූසිතා>
  text <216>
    text <ආරූළ්‌හා ගාමණීයෙහි චාපහත්‌ථෙහි වම්‌මිභි>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <217>
    text <කදාස්‌සු මං අජරථා සන්‌නද්‌ධා උස්‌සිතද්‌ධජා>
    text <දීපා අථොපි වෙය්‍යග්‌ඝා සබ්‌බාලඞ්‌කාරභූසිතා>
  text <218>
    text <ආරූළ්‌හා ගාමණීයෙහි චාපහත්‌ථෙහි වම්‌මිභි>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <219>
    text <කදාස්‌සු මං මෙණ්‌ඩරථා සන්‌නද්‌ධා උස්‌සිතද්‌ධජා>
    text <දීපා අථොපි වෙය්‍යග්‌ඝා සබ්‌බාලඞ්‌කාරභූසිතා>
  text <220>
    text <ආරූළ්‌හා ගාමණීයෙහි චාපහත්‌ථෙහි වම්‌මිභි>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <221>
    text <කදාස්‌සු මං මිගරථා සන්‌නද්‌ධා උස්‌සිතද්‌ධජා>
    text <දීපා අථොපි වෙය්‍යග්‌ඝා සබ්‌බාලඞ්‌කාරභූසිතා>
  text <222>
    text <ආරූළ්‌හා ගාමණීයෙහි චාපහත්‌ථෙහි වම්‌මිභි>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <223>
    text <කදාස්‌සු මං හත්‌ථාරොහා සබ්‌බාලඞ්‌කාරභූසිතා>
    text <නීලවම්‌මධරා සූරා තොමරඞ්‌කුසපාණිනො>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <224>
    text <කදාස්‌සු මං අස්‌සාරොහා සබ්‌බාලඞ්‌කාරභූසිතා>
    text <නීලවම්‌මධරා සූරා ඉල්‌ලියාචාපධාරිනො>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <225>
    text <කදාස්‌සු මං රථාරොහා සබ්‌බාලඞ්‌කාරභූසිතා>
    text <නීලවම්‌මධරා සූරා චාපහත්‌ථා කලාපිනො>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <226>
    text <කදාස්‌සු මං ධනුග්‌ගහා සබ්‌බාලඞ්‌කාරභූසිතා>
    text <නීලවම්‌මධරා සූරා චාපහත්‌ථා කලාපිනො>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <227>
    text <කදාස්‌සු මං රාජපුත්‌තා සබ්‌බාලඞ්‌කාරභූසිතා>
    text <චිත්‍රවම්‌මධරා සූරා කඤ්‌චනාවෙළධාරිනො>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <228>
    text <කදාස්‌සු මං අරියගණා වතවන්‌තා අලඞ්‌කතා>
    text <හරිචන්‌දනලිත්‌තඞ්‌ගා කාසිකුත්‌තමධාරිනො>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <229>
    text <කදාස්‌සු මං අමච්‌චගණා සබ්‌බාලඞ්‌කාරභූසිතා>
    text <පීතවම්‌මධරා සූරා පුරතො ගච්‌ඡමාලිනො>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <230>
    text <කදාස්‌සු මං සත්‌තසතා භරියා සබ්‌බාලඞ්‌කාරභූසිතා>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <231>
    text <කදාස්‌සු මං සත්‌තසතා භරියා සුසඤ්‌ඤා තනුමජ්‌ඣිමා>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <232>
    text <කදාස්‌සු මං සත්‌තසතා භරියා අස්‌සවා පියභාණිනී>
    text <යන්‌තං මං නානුයිස්‌සන්‌ති තං කුදාස්‌සු භවිස්‌සති>
  text <233>
    text <කදාහං පත්‌තං ගහෙත්‌වාන මුණ්‌ඩො සඞ්‌ඝාටිපාරුතො>
    text <පිණ්‌ඩිකාය චරිස්‌සාමි තං කුදාස්‌සු භවිස්‌සති>
  text <234>
    text <කදාහං පංසුකූලානං උජ්‌ඣිතානං මහාපථෙ>
    text <සඞ්‌ඝාටිං ධාරයිස්‌සාමි තං කුදාස්‌සු භවිස්‌සති>
  text <235>
    text <කදාහං සත්‌තාහසම්‌මෙඝෙ ඔවට්‌ඨො අල්‌ලචීවරො>
    text <පිණ්‌ඩිකාය චරිස්‌සාමි තං කුදාස්‌සු භවිස්‌සති>
  text <236>
    text <කදාහං සබ්‌බත්‌ථ ගන්‌ත්‌වා රුක්‌ඛා රුක්‌ඛං වනා වනං>
    text <අනපෙක්‌ඛො ගමිස්‌සාමි තං කුදාස්‌සු භවිස්‌සති>
  text <237>
    text <කදාහං ගිරිදුග්‌ගෙසු පහීනභයභෙරවො>
    text <අදුතියො ගමිස්‌සාමි තං කුදාස්‌සු භවිස්‌සති>
  text <238>
    text <කදාහං වීණං වරුජ්‌ජකො සත්‌තතන්‌තිං මනොරමං>
    text <චිත්‌තං උජුං කරිස්‌සාමි තං කුදාස්‌සු භවිස්‌සති>
  text <239>
    text <කදාහං රථකාරොව පරිකන්‌තං උපාහනං>
    text <කාමසඤ්‌ඤොජනෙ ඡෙච්‌ඡං යෙ දිබ්‌බෙ යෙ ච මානුසෙ>
  text <240>
    text <තා ච සත්‌තසතා භරියා සබ්‌බාලඞ්‌කාරභූසිතා>
    text <බාහා පග්‌ගය්‌හ පක්‌කන්‌දුං කස්‌මා නො විජහිස්‌සසි>
  text <241>
    text <තා ච සත්‌තසතා භරියා සුසඤ්‌ඤා තනුමජ්‌ඣිමා>
    text <බාහා පග්‌ගය්‌හ පක්‌කන්‌දුං කස්‌මා නො විජහිස්‌සසි>
  text <242>
    text <තා ච සත්‌තසතා භරියා අස්‌සවා පියභාණිනී>
    text <බාහා පග්‌ගය්‌හ පක්‌කන්‌දුං කස්‌මා නො විජහිස්‌සසි>
  text <243>
    text <තා ච සත්‌තසතා භරියා සබ්‌බාලඞ්‌කාරභූසිතා>
    text <හිත්‌වා සම්‌පද්‌දවී රාජා පබ්‌බජ්‌ජාය පුරක්‌ඛතො>
  text <244>
    text <තා ච සත්‌තසතා භරියා සුසඤ්‌ඤා තනුමජ්‌ඣිමා>
    text <හිත්‌වා සම්‌පද්‌දවී රාජා පබ්‌බජ්‌ජාය පුරක්‌ඛතො>
  text <245>
    text <තා ච සත්‌තසතා භරියා අස්‌සවා පියභාණිනී>
    text <හිත්‌වා සම්‌පද්‌දවී රාජා පබ්‌බජ්‌ජාය පුරක්‌ඛතො>
  text <246>
    text <හිත්‌වා සතපලං කංසං සොවණ්‌ණං සතරාජිකං>
    text <අග්‌ගහී මත්‌තිකං පත්‌තං තං දුතියාභිසෙචනං>
  text <247>
    text <භෙස්‌මා අග්‌ගිසමා ජාලා කොසා ඩය්‌හන්‌ති භාගසො>
    text <රජතං ජාතරූපඤ්‌ච මුත්‌තා වෙළුරියා බහූ>
  text <248>
    text <මණයො සඞ්‌ඛමුත්‌තා ච වත්‌ථිකං හරිචන්‌දනං>
    text <අජිනං දණ්‌ඩභණ්‌ඩඤ්‌ච ලොහං කාළායසං බහූ>
    text <එහි රාජ නිවත්‌තස්‌සු මා තෙතං විනසා ධනං>
  text <249>
    text <සුසුඛං වත ජීවාම යෙසං නො නත්‌ථි කිඤ්‌චනං>
    text <මිථිලාය දය්‌හමානාය න මෙ කිඤ්‌චි අදය්‌හථ>
  text <250>
    text <අටවියො සමුප්‌පන්‌නා රට්‌ඨං විද්‌ධංසයන්‌ති තං>
    text <එහි රාජ නිවත්‌තස්‌සු මා රට්‌ඨං විනසා ඉදං>
  text <251>
    text <සුසුඛං වත ජීවාම යෙසං නො නත්‌ථි කිඤ්‌චනං>
    text <රට්‌ඨෙ විලුම්‌පමානම්‌හි න මෙ කිඤ්‌චි අහීරථ>
  text <252>
    text <සුසුඛං වත ජීවාම යෙසං නො නත්‌ථි කිඤ්‌චනං>
    text <පීතිභක්‌ඛා භවිස්‌සාම දෙවා ආභස්‌සරා යථා>
  text <253>
    text <කිම්‌හෙසො මහතො ඝොසො කා නු ගාමෙව කීළියා>
    text <සමණ තෙව පුච්‌ඡාම කත්‌ථෙසො අභිසටො ජනො>
  text <254>
    text <මමං ඔහාය ගච්‌ඡන්‌තං එත්‌ථෙසො අභිසටො ජනො>
    text <සීමාතික්‌කමනං යන්‌තං මුනිමොනස්‌ස පත්‌තියා>
    text <මිස්‌සං නන්‌දීහි ගච්‌ඡන්‌තං කිං ජානමනුපුච්‌ඡසි>
  text <255>
    text <මාස්‌සු තිණ්‌ණො අමඤ්‌ඤිත්‌ථ සරීරං ධාරයං ඉමං>
    text <අතීරණෙය්‍ය යමිදං බහූ හි පරිපන්‌ථයො>
  text <256>
    text <කො නු මෙ පරිපන්‌ථස්‌ස මමං එවංවිහාරිනො>
    text <යො නෙව දිට්‌ඨෙ නාදිට්‌ඨෙ කාමානමභිපත්‌ථයෙ>
  text <257>
    text <නිද්‌දා තන්‌දී විජම්‌භිතා අරතී භත්‌තසම්‌මදො>
    text <ආවසන්‌ති සරීරට්‌ඨා බහූ හි පරිපන්‌ථයො>
  text <258>
    text <කල්‍යාණං වත මං භවං බ්‍රාහ්‌මණ මනුසාසති>
    text <බ්‍රාහ්‌මණ තෙව පුච්‌ඡාමි කො නු ත්‌වමසි මාරිස>
  text <259>
    text <නාරදො ඉති මෙ නාමං කස්‌සපො ඉති මං විදූ>
    text <භොතො සකාසමාගච්‌ඡිං සාධු සබ්‌භි සමාගමො>
  text <260>
    text <තස්‌ස තෙ සබ්‌බො ආනන්‌දො විහාරො උපවත්‌තතු>
    text <යං ඌනං තං පරිපූරෙහි ඛන්‌තියා උපසමෙන ච>
  text <261>
    text <පසාරය සන්‌නතඤ්‌ච උන්‌නතඤ්‌ච පසාරය>
    text <කම්‌මං විජ්‌ජඤ්‌ච ධම්‌මඤ්‌ච සක්‌කත්‌වාන පරිබ්‌බජ>
  text <262>
    text <බහූ හත්‌ථී ච අස්‌සෙ ච නගරෙ ජනපදානි ච>
    text <හිත්‌වා ජනක පබ්‌බජිතො කපාලෙ රතිමජ්‌ඣගා>
  text <263>
    text <කච්‌චි නු තෙ ජානපදා මිත්‌තාමච්‌චා ච ඤාතකා>
    text <දුබ්‌භිමකංසු ජනක කස්‌මා තෙ තං අරුච්‌චථ>
  text <264>
    text <න මිගාජින ජාතුච්‌ඡෙ අහං කඤ්‌චි කුදාචනං>
    text <අධම්‌මෙන ජිනෙ ඤාතිං න චාපි ඤාතයො මමං>
  text <265>
    text <දිස්‌වාන ලොකවත්‌තන්‌තං ඛජ්‌ජන්‌තං කද්‌දමීකතං>
    text <හඤ්‌ඤරෙ බජ්‌ඣරෙ චෙත්‌ථ යත්‌ථ සන්‌නො පුථුජ්‌ජනො>
    text <එතාහං උපමං කත්‌වා භික්‌ඛකොස්‌මි මිගාජින>
  text <266>
    text <කො නු තෙ භගවා සත්‌ථා කස්‌සෙතං වචනං සුචි>
    text <න හි කප්‌පං වා විජ්‌ජං වා පච්‌චක්‌ඛාය රථෙසභ>
    text <සමණං ආහු වත්‌තන්‌තං යථා දුක්‌ඛස්‌සතික්‌කමො>
  text <267>
    text <න මිගාජින ජාතුච්‌ඡෙ අහං කඤ්‌චි කුදාචනං>
    text <සමණං බ්‍රාහ්‌මණං වාපි සක්‌කත්‌වා අනුපාවිසිං>
  text <268>
    text <මහතා චානුභාවෙන ගච්‌ඡන්‌තො සිරියා ජලං>
    text <ගීයමානෙසු ගීතෙසු වජ්‌ජමානෙසු වග්‌ගුසු>
  text <269>
    text <තූරියතාළසඞ්‌ඝුට්‌ඨෙ සම්‌මතාලසමාහිතෙ>
    text <ස මිගාජින මද්‌දක්‌ඛිං ඵලිං අම්‌බං තිරොච්‌ඡදං>
    text <හඤ්‌ඤමානං මනුස්‌සෙහි ඵලකාමෙහි ජන්‌තුභි>
  text <270>
    text <සො ඛොහං තං සිරිං හිත්‌වා ඔරොහිත්‌වා මිගාජින>
    text <මූලං අම්‌බස්‌සුපාගච්‌ඡිං ඵලිනො නිප්‌ඵලස්‌ස ච>
  text <271>
    text <ඵලිං අම්‌බං හතං දිස්‌වා විද්‌ධංස්‌තං විනළීකතං>
    text <අථෙකං ඉතරං අම්‌බං නීලොභාසං මනොරමං>
  text <272>
    text <එවමෙව නූනම්‌හෙපි ඉස්‌සරෙ බහුකණ්‌ටකෙ>
    text <අමිත්‌තා නො වධිස්‌සන්‌ති යථා අම්‌බො ඵලී හතො>
  text <273>
    text <අජිනම්‌හි හඤ්‌ඤතෙ දීපි නාගො දන්‌තෙහි හඤ්‌ඤතෙ>
    text <ධනම්‌හි ධනිනො හන්‌ති අනිකෙතමසන්‌ථවං>
    text <ඵලී අම්‌බො අඵලො ච තෙ සත්‌ථාරො උභො මම>
  text <274>
    text <සබ්‌බො ජනො පබ්‍යාධිතො රාජා පබ්‌බජිතො ඉති>
    text <හත්‌ථාරොහා අනීකට්‌ඨා රථිකා පත්‌තිකාරකා>
  text <275>
    text <අස්‌සාසයිත්‌වා ජනතං ඨපයිත්‌වා පටිච්‌ඡදං>
    text <පුත්‌තං රජ්‌ජෙ ඨපෙත්‌වාන අථ පච්‌ඡා පබ්‌බජිස්‌සසි>
  text <276>
    text <චත්‌තා මයා ජානපදා මිත්‌තාමච්‌චා ච ඤාතකා>
    text <සන්‌ති පුත්‌තා විදෙහානං දීඝාවු රට්‌ඨවඩ්‌ඪනො>
    text <තෙ රජ්‌ජං කාරයිස්‌සන්‌ති මිථිලායං පජාපති>
  text <277>
    text <එහි තං අනුසික්‌ඛාමි යං වාක්‍යං මම රුච්‌චති>
    text <රජ්‌ජං තුවං කාරයසි පාපං දුච්‌චරිතං බහුං>
    text <කායෙන වාචා මනසා යෙන ගච්‌ඡසි දුග්‌ගතිං>
  text <278>
    text <පරදින්‌නකෙන පරනිට්‌ඨිතෙන පිණ්‌ඩෙන යාපෙහි ස ධීරධම්‌මො>
  text <279>
    text <යොපි චතුත්‌ථෙ භත්‌තකාලෙ න භුඤ්‌ජෙ අජුට්‌ඨමාරීව ඛුදාය මිය්‍යෙ>
    text <න ත්‌වෙව පිණ්‌ඩං ලුළිතං අනරියං කුලපුත්‌තරූපො සප්‌පුරිසො න සෙවෙ>
    text <තයිදං න සාධු තයිදං න සුට්‌ඨු සුනඛුච්‌ඡිට්‌ඨකං ජනක භුඤ්‌ජසෙ තුවං>
  text <280>
    text <න චාපි මෙ සීවලි සො අභක්‌ඛො යං හොති චත්‌තං ගිහිනො සුනස්‌ස වා>
    text <යෙ කෙචි භොගා ඉධ ධම්‌මලද්‌ධා සබ්‌බො සො භක්‌ඛො අනවයොති වුත්‌තො>
  text <281>
    text <කුමාරිකෙ උපසෙනියෙ නිච්‌චං නිග්‌ගළමණ්‌ඩිතෙ>
    text <කස්‌මා තෙ එකො භුජො ජනති එකො තෙ න ජනතී භුජො>
  text <282>
    text <ඉමස්‌මිං මෙ සමණ හත්‌ථෙ පටිමුක්‌කා දුනීවරා>
    text <සඞ්‌ඝාතා ජායතෙ සද්‌දො දුතියස්‌සෙව සා ගති>
  text <283>
    text <ඉමස්‌මිං මෙ සමණ හත්‌ථෙ පටිමුක්‌කො එකනීවරො>
    text <සො අදුතියො න ජනති මුනිභූතොව තිට්‌ඨති>
  text <284>
    text <විවාදප්‌පත්‌තො දුතියො කෙනෙකො විවදිස්‌සති>
    text <තස්‌ස තෙ සග්‌ගකාමස්‌ස එකත්‌තමුපරොචතං>
  text <285>
    text <සුණාසි සීවලි කථා කුමාරියා පවෙදිතා>
    text <පෙසියා මං ගරහිත්‌ථො දුතියස්‌සෙව සා ගති>
  text <286>
    text <අයං ද්‌වෙධාපථො භද්‌දෙ අනුචිණ්‌ණො පථාවිහි>
    text <තෙසං ත්‌වං එකං ගණ්‌හාහි අහමෙකං පුනාපරං>
  text <287>
    text <මාවච මං ත්‌වං පති මෙති නාහං භරියාති වා පුන>
    text <ඉමමෙව කථයන්‌තා ථූණං නගරුපාගමුං>
  text <288>
    text <කොට්‌ඨකෙ උසුකාරස්‌ස භත්‌තකාලෙ උපට්‌ඨිතෙ>
    text <තත්‍රා ච සො උසුකාරො එකං දණ්‌ඩං උජුං කතං>
    text <එකඤ්‌ච චක්‌ඛුං නිග්‌ගය්‌හ ජිම්‌හමෙකෙන පෙක්‌ඛති>
  text <289>
    text <එවං නො සාධු පස්‌සසි උසුකාර සුණොහි මෙ>
    text <යදෙකං චක්‌ඛුං නිග්‌ගය්‌හ ජිම්‌හමෙකෙන පෙක්‌ඛසි>
  text <290>
    text <ද්‌වීහි සමණ චක්‌ඛූහි විසාලං විය ඛායති>
    text <අසම්‌පත්‌වා පරමං ලිඞ්‌ගං නුජුභාවාය කප්‌පති>
  text <291>
    text <එකඤ්‌ච චක්‌ඛුං නිග්‌ගය්‌හ ජිම්‌හමෙකෙන පෙක්‌ඛතො>
    text <සම්‌පත්‌වා පරමං ලිඞ්‌ගං උජුභාවාය කප්‌පති>
  text <292>
    text <විවාදප්‌පත්‌තො දුතියො කෙනෙකො විවදිස්‌සති>
    text <තස්‌ස තෙ සග්‌ගකාමස්‌ස එකත්‌තමුපරොචතං>
  text <293>
    text <සුණාසි සීවලි කථා උසුකාරෙන වෙදිතා>
    text <පෙසියා මං ගරහිත්‌ථො දුතියස්‌සෙව සා ගති>
  text <294>
    text <අයං ද්‌වෙධාපථො භද්‌දෙ අනුචිණ්‌ණො පථාවිහි>
    text <තෙසං ත්‌වං එකං ගණ්‌හාහි අහමෙකං පුනාපරං>
  text <295>
    text <මාවච මං ත්‌වං පති මෙති නාහං භරියාති වා පුන>
    text <මුඤ්‌ජාවෙසිකා පවාළ්‌හා එකා විහර සීවලීති>
  stand <මහාජනකජාතකං දුතියං>
  text <  <
  text <සුවණ්‌ණසාමජාතකං>
  text <296>
    text <කො නු මං උසුනා විජ්‌ඣි පමත්‌තං උදහාරකං>
    text <ඛත්‌තියො බ්‍රාහ්‌මණො වෙස්‌සො කො මං විද්‌ධා නිලීයසි>
  text <297>
    text <න මෙ මංසානි ඛජ්‌ජානි චම්‌මෙනත්‌ථො න විජ්‌ජති>
    text <අථ කෙන නු වණ්‌ණෙන විද්‌ධෙය්‍යං මං අමඤ්‌ඤථ>
  text <298>
    text <කො වා ත්‌වං කස්‌ස වා පුත්‌තො කථං ජානෙමු තං මයං>
    text <පුට්‌ඨො මෙ සම්‌ම අක්‌ඛාහි කිං මං විද්‌ධා නිලීයසි>
  text <299>
    text <රාජාහමස්‌මි කාසීනං පීළියක්‌ඛොති මං විදූ>
    text <ලොභා රට්‌ඨං පහිත්‌වාන මිගමෙසං චරාමහං>
  text <300>
    text <ඉස්‌සත්‌ථෙ චස්‌මි කුසලො දළ්‌හධම්‌මොති විස්‌සුතො>
    text <නාගොපි මෙ න මුච්‌චෙය්‍ය ආගතො උසුපාතනං>
  text <301>
    text <කො වා ත්‌වං කස්‌ස වා පුත්‌තො කථං ජානෙමු තං මයං>
    text <පිතුනො අත්‌තනො චාපි නාමගොත්‌තං පවෙදය>
  text <302>
    text <නෙසාදපුත්‌තො භද්‌දන්‌තෙ සාමො ඉති මං ඤාතයො>
    text <ආමන්‌තයිංසු ජීවන්‌තං ස්‌වජ්‌ජෙවාහං ගතො සයෙ>
  text <303>
    text <විද්‌ධොස්‌මි පුථුසල්‌ලෙන සවිසෙන යථා මිගො>
    text <සකම්‌හි ලොහිතෙ රාජ පස්‌ස සෙමි පරිප්‌ලුතො>
  text <304>
    text <පටිවාමගතං සල්‌ලං පස්‌ස ධිම්‌හාමි ලොහිතං>
    text <ආතුරො ත්‍යානුපුච්‌ඡාමි කිං මං විද්‌ධා නිලීයසි>
  text <305>
    text <අජිනම්‌හි හඤ්‌ඤතෙ දීපි නාගො දන්‌තෙහි හඤ්‌ඤතෙ>
    text <අථ කෙන නු වණ්‌ණෙන විද්‌ධෙය්‍යං මං අමඤ්‌ඤථ>
  text <306>
    text <මිගො උපට්‌ඨිතො ආසි ආගතො උසුපාතනං>
    text <තං දිස්‌වා උබ්‌බිජී සාම තෙන කොධො මමාවිසි>
  text <307>
    text <යතො සරාමි අත්‌තානං යතො පත්‌තොස්‌මි විඤ්‌ඤුතං>
    text <න මං මිගා උත්‌තසන්‌ති අරඤ්‌ඤෙ සාපදානිපි>
  text <308>
    text <යතො නිධිං පරිහරිං යතො පත්‌තොස්‌මි යොබ්‌බනං>
    text <න මං මිගා උත්‌තසන්‌ති අරඤ්‌ඤෙ සාපදානිපි>
  text <309>
    text <භීරූ කිම්‌පුරිසා රාජ පබ්‌බතෙ ගන්‌ධමාදනෙ>
    text <සම්‌මොදමානා ගච්‌ඡාම පබ්‌බතානි වනානි ච>
  text <310>
    text <න මං මිගා උත්‌තසන්‌ති අරඤ්‌ඤෙ සාපදානිපි>
    text <අථ කෙන නු වණ්‌ණෙන උත්‍රාසන්‌ති මිගා මමං>
  text <311>
    text <න තං තස මිගො සාම කිං තාහං අලිකං භණෙ>
    text <කොධලොභාභිභූතාහං උසුං තෙ තං අවස්‌සජිං>
  text <312>
    text <කුතො නු සාම ආගම්‌ම කස්‌ස වා පහිතො තුවං>
    text <උදහාරො නදිං ගච්‌ඡ ආගතො මිගසම්‌මතං>
  text <313>
    text <අන්‌ධා මාතාපිතා මය්‌හං තෙ භරාමි බ්‍රහාවනෙ>
    text <තෙසාහං උදකාහාරො ආගතො මිගසම්‌මතං>
  text <314>
    text <අත්‌ථි නෙසං උසාමත්‌තං අථ සාහස්‌ස ජීවිතං>
    text <උදකස්‌ස අලාභෙන මඤ්‌ඤෙ අන්‌ධා මරිස්‌සරෙ>
  text <315>
    text <න මෙ ඉදං තථා දුක්‌ඛං ලබ්‌භා හි පුමුනා ඉදං>
    text <යඤ්‌ච අම්‌මං න පස්‌සාමි තං මෙ දුක්‌ඛතරං ඉතො>
  text <316>
    text <න මෙ ඉදං තථා දුක්‌ඛං ලබ්‌භා හි පුමුනා ඉදං>
    text <යඤ්‌ච තාතං න පස්‌සාමි තං මෙ දුක්‌ඛතරං ඉතො>
  text <317>
    text <සා නූන කපණා අම්‌මා චිරරත්‌තාය රුච්‌ඡති>
    text <අඩ්‌ඪරත්‌තෙව රත්‌තෙ වා නදීව අවසුච්‌ඡති>
  text <318>
    text <සො නූන කපණො තාතො චිරරත්‌තාය රුච්‌ඡති>
    text <අඩ්‌ඪරත්‌තෙව රත්‌තෙ වා නදීව අවසුච්‌ඡති>
  text <319>
    text <උට්‌ඨානපාදචරියාය පාදසම්‌බාහනස්‌ස ච>
    text <සාම තාත විලපන්‌තා හිණ්‌ඩිස්‌සන්‌ති බ්‍රහාවනෙ>
  text <320>
    text <ඉදම්‌පි දුතියං සල්‌ලං කම්‌පෙති හදයං මමං>
    text <යඤ්‌ච අන්‌ධෙ න පස්‌සාමි මඤ්‌ඤෙ හිස්‌සාමි ජීවිතං>
  text <321>
    text <මා බාළ්‌හං පරිදෙවෙසි සාම කල්‍යාණදස්‌සන>
    text <අහං කම්‌මකරො හුත්‌වා භරිස්‌සං තෙ බ්‍රහාවනෙ>
  text <322>
    text <ඉස්‌සත්‌ථෙ චස්‌මි කුසලො දළ්‌හධම්‌මොති විස්‌සුතො>
    text <අහං කම්‌මකරො හුත්‌වා භරිස්‌සං තෙ බ්‍රහාවනෙ>
  text <323>
    text <මිගානං විඝාසමන්‌වෙසං වනමූලඵලානි ච>
    text <අහං කම්‌මකරො හුත්‌වා භරිස්‌සං තෙ බ්‍රහාවනෙ>
  text <324>
    text <කතමං තං වනං සාම යත්‌ථ මාතාපිතා තව>
    text <අහං තෙ තථා භරිස්‌සං යථා තෙ අභරී තුවං>
  text <325>
    text <අයං එකපදී රාජ යොයං උස්‌සීසකෙ මම>
    text <ඉතො ගන්‌ත්‌වා අඩ්‌ඪකොසං තත්‌ථ නෙසං අගාරකං>
    text <යත්‌ථ මාතාපිතා මය්‌හං තෙ භරස්‌සු ඉතො ගතො>
  text <326>
    text <නමො තෙ කාසිරාජත්‌ථු නමො තෙ කාසිවඩ්‌ඪන>
    text <අන්‌ධා මාතාපිතා මය්‌හං තෙ භරස්‌සු බ්‍රහාවනෙ>
  text <327>
    text <අඤ්‌ජලිං තෙ පග්‌ගණ්‌හාමි කාසිරාජ නමත්‌ථු තෙ>
    text <මාතරං පිතරං මය්‌හං වුත්‌තො වජ්‌ජාසි වන්‌දනං>
  text <328>
    text <ඉදං වත්‌වාන සො සාමො යුවා කල්‍යාණදස්‌සනො>
    text <මුච්‌ඡිතො විසවෙගෙන විසඤ්‌ඤී සමපජ්‌ජථ>
  text <329>
    text <ස රාජා පරිදෙවෙසි බහුං කාරුඤ්‌ඤසඤ්‌හිතං>
    text <අජරාමරොහං ආසිං අජ්‌ජෙතං ඤාමි නො පුරෙ>
    text <සාමං කාලඞ්‌කතං දිස්‌වා නත්‌ථි මච්‌චුස්‌ස නාගමො>
  text <330>
    text <යස්‌සු මං පටිමන්‌තෙති සවිසෙන සමප්‌පිතො>
    text <ස්‌වජ්‌ජෙවං ගතෙ කාලෙ න කිඤ්‌චි මභිභාසති>
  text <331>
    text <නිරයං නූන ගච්‌ඡාමි එත්‌ථ මෙ නත්‌ථි සංසයො>
    text <තදා හි පකතං පාපං චිරරත්‌තාය කිබ්‌බිසං>
  text <332>
    text <භවන්‌ති තස්‌ස වත්‌තාරො ගාමෙ කිබ්‌බිසකාරකො>
    text <අරඤ්‌ඤෙ නිම්‌මනුස්‌සම්‌හි කො මං වත්‌තුමරහති>
  text <333>
    text <සාරයන්‌ති හි කම්‌මානි ගාමෙ සංගච්‌ඡ මාණවා>
    text <අරඤ්‌ඤෙ නිම්‌මනුස්‌සම්‌හි කො නු මං සාරයිස්‌සති>
  text <334>
    text <සා දෙවතා අන්‌තරහිතා පබ්‌බතෙ ගන්‌ධමාදනෙ>
    text <රඤ්‌ඤොව අනුකම්‌පාය ඉමා ගාථා අභාසථ>
  text <335>
    text <ආගුං කිර මහාරාජ අකරි කම්‌ම දුක්‌කටං>
    text <අදූසකා පිතාපුත්‌තා තයො එකූසුනා හතා>
  text <336>
    text <එහි තං අනුසික්‌ඛාමි යථා තෙ සුගතී සියා>
    text <ධම්‌මෙනන්‌ධෙ වනෙ පොස මඤ්‌ඤෙහං සුගතී තයා>
  text <337>
    text <ස රාජා පරිදෙවිත්‌වා බහුං කාරුඤ්‌ඤසඤ්‌හිතං>
    text <උදකකුම්‌භමාදාය පක්‌කාමි දක්‌ඛිණාමුඛො>
  text <338>
    text <කස්‌ස නු එසො පදසද්‌දො මනුස්‌සස්‌සෙව ආගතො>
    text <නෙසො සාමස්‌ස නිග්‌ඝොසො කො නු ත්‌වමසි මාරිස>
  text <339>
    text <සන්‌තඤ්‌හි සාමො වජති සන්‌තං පාදානි නෙයති>
    text <නෙසො සාමස්‌ස නිග්‌ඝොසො කො නු ත්‌වමසි මාරිස>
  text <340>
    text <රාජාහමස්‌මි කාසීනං පීළියක්‌ඛොති මං විදූ>
    text <ලොභා රට්‌ඨං පහිත්‌වාන මිගමෙසං චරාමහං>
  text <341>
    text <ඉස්‌සත්‌ථෙ චස්‌මි කුසලො දළ්‌හධම්‌මොති විස්‌සුතො>
    text <නාගොපි මෙ න මුච්‌චෙය්‍ය ආගතො උසුපාතනං>
  text <342>
    text <ස්‌වාගතං තෙ මහාරාජ අථො තෙ අදුරාගතං>
    text <ඉස්‌සරොසි අනුප්‌පත්‌තො යං ඉධත්‌ථි පවෙදය>
  text <343>
    text <තින්‌දුකානි පියාලානි මධුකෙ කාසුමාරියො>
    text <ඵලානි ඛුද්‌දකප්‌පානි භුඤ්‌ජ රාජ වරං වරං>
  text <344>
    text <ඉදම්‌පි පානීයං සීතං ආභතං ගිරිගබ්‌භරා>
    text <තතො පිව මහාරාජ සචෙ ත්‌වං අභිකඞ්‌ඛසි>
  text <345>
    text <නාලං අන්‌ධා වනෙ දට්‌ඨුං කො නු වො ඵලමාහරි>
    text <අනන්‌ධස්‌සෙවයං සම්‌මා නිවාපො මය්‌හ ඛායති>
  text <346>
    text <දහරො යුවා නාතිබ්‍රහා සාමො කල්‍යාණදස්‌සනො>
    text <දීඝස්‌ස කෙසා අසිතා අථො සූනග්‌ග වෙල්‌ලිතා>
  text <347>
    text <සො හවෙ ඵලමාහරිත්‌වා ඉතො ආදාය කමණ්‌ඩලුං>
    text <නදිං ගතො උදහාරො මඤ්‌ඤෙ න දූරමාගතො>
  text <348>
    text <අහං තං අවධිං සාමං යො තුය්‌හං පරිචාරකො>
    text <යං කුමාරං පවෙදෙථ සාමං කල්‍යාණදස්‌සනං>
  text <349>
    text <දීඝස්‌ස කෙසා අසිතා අථො සූනග්‌ගවෙල්‌ලිතා>
    text <තෙසු ලොහිතලිත්‌තෙසු සෙති සාමො මයා හතො>
  text <350>
    text <කෙන දුකූලමන්‌තෙසි හතො සාමොති වාදිනා>
    text <හතො සාමොති සුත්‌වාන හදයං මෙ පවෙධති>
  text <351>
    text <අස්‌සත්‌ථස්‌සෙව තරුණං පවාළං මාලුතෙරිතං>
    text <හතො සාමොති සුත්‌වාන හදයං මෙ පවෙධති>
  text <352>
    text <පාරිකෙ කාසිරාජායං සො සාමං මිගසම්‌මතෙ>
    text <කොධසා උසුනා විජ්‌ඣි තස්‌ස මා පාපමිච්‌ඡිම්‌හා>
  text <353>
    text <කිච්‌ඡා ලද්‌ධො පියො පුත්‌තො යො අන්‌ධෙ අභරී වනෙ>
    text <තං එකපුත්‌තං ඝාතිම්‌හි කථං චිත්‌තං න කොපයෙ>
  text <354>
    text <කිච්‌ඡා ලද්‌ධො පියො පුත්‌තො යො අන්‌ධෙ අභරී වනෙ>
    text <තං එකපුත්‌තං ඝාතිම්‌හි අක්‌කොධං ආහු පණ්‌ඩිතා>
  text <355>
    text <මා බාළ්‌හං පරිදෙවෙථ හතො සාමොති වාදිනා>
    text <අහං කම්‌මකරො හුත්‌වා භරිස්‌සාමි බ්‍රහාවනෙ>
  text <356>
    text <ඉස්‌සත්‌ථෙ චස්‌මි කුසලො දළ්‌හධම්‌මොති විස්‌සුතො>
    text <අහං කම්‌මකරො හුත්‌වා භරිස්‌සාමි බ්‍රහාවනෙ>
  text <357>
    text <මිගානං විඝාසමන්‌වෙසං වනමූලඵලානි ච>
    text <අහං කම්‌මකරො හුත්‌වා භරිස්‌සාමි බ්‍රහාවනෙ>
  text <358>
    text <නෙස ධම්‌මො මහාරාජ නෙතං අම්‌හෙසු කප්‌පති>
    text <රාජා ත්‌වමසි අම්‌හාකං පාදෙ වන්‌දාම තෙ මයං>
  text <359>
    text <ධම්‌මං නෙසාද භණථ කතා අපචිතී තයා>
    text <පිතා ත්‌වමසි අම්‌හාකං මාතා ත්‌වමසි පාරිකෙ>
  text <360>
    text <නමො තෙ කාසිරාජත්‌ථු නමො තෙ කාසිවඩ්‌ඪන>
    text <අඤ්‌ජලිං තෙ පග්‌ගණ්‌හාම යාව සාමානුපාපය>
  text <361>
    text <තස්‌ස පාදෙ සමජ්‌ජන්‌තා මුඛඤ්‌ච භුජදස්‌සනං>
    text <සංසුම්‌භමානා අත්‌තානං කාලමාගමයාමසෙ>
  text <362>
    text <බ්‍රහා වාළමිගාකිණ්‌ණං ආකාසන්‌තංව දිස්‌සති>
    text <යත්‌ථ සාමො හතො සෙති චන්‌දොව පතිතො ඡමා>
  text <363>
    text <බ්‍රහා වාළමිගාකිණ්‌ණං ආකාසන්‌තංව දිස්‌සති>
    text <යත්‌ථ සාමො හතො සෙති සූරියොව පතිතො ඡමා>
  text <364>
    text <බ්‍රහා වාළමිගාකිණ්‌ණං ආකාසන්‌තංව දිස්‌සති>
    text <යත්‌ථ සාමො හතො සෙති පංසුනා පතිකුන්‌තිතො>
  text <365>
    text <බ්‍රහා වාළමිගාකිණ්‌ණං ආකාසන්‌තංව දිස්‌සති>
    text <යත්‌ථ සාමො හතො සෙති ඉධෙව වසථස්‌සමෙ>
  text <366>
    text <යදි තත්‌ථ සහස්‌සානි සතානි නියුතානි ච>
    text <නෙවම්‌හාකං භයං කොචි වනෙ වාළෙසු විජ්‌ජති>
  text <367>
    text <තතො අන්‌ධානමාදාය කාසිරාජා බ්‍රහාවනෙ>
    text <හත්‌ථෙ ගහෙත්‌වා පක්‌කාමි යත්‌ථ සාමො හතො අහු>
  text <368>
    text <දිස්‌වාන පතිතං සාමං පුත්‌තකං පංසුකුන්‌ථිතං>
    text <අපවිද්‌ධං බ්‍රහාරඤ්‌ඤෙ චන්‌දංව පතිතං ඡමා>
  text <369>
    text <දිස්‌වාන පතිතං සාමං පුත්‌තකං පංසුකුන්‌ථිතං>
    text <අපවිද්‌ධං බ්‍රහාරඤ්‌ඤෙ සූරියංව පතිතං ඡමා>
  text <370>
    text <දිස්‌වාන පතිතං සාමං පුත්‌තකං පංසුකුන්‌ථිතං>
    text <අපවිද්‌ධං බ්‍රහාරඤ්‌ඤෙ කලූනං පරිදෙවයුං>
  text <371>
    text <දිස්‌වාන පතිතං සාමං පුත්‌තකං පංසුකුන්‌ථිතං>
    text <බාහා පග්‌ගය්‌හ පක්‌කන්‌දුං අධම්‌මො කිර භො ඉති>
  text <372>
    text <බාළ්‌හං ඛො ත්‌වං පමත්‌තොසි සාම කල්‍යාණදස්‌සන>
    text <යො අජ්‌ජෙවං ගතෙ කාලෙ න කිඤ්‌චි මභිභාසසි>
  text <373>
    text <බාළ්‌හං ඛො ත්‌වං පදිත්‌තොසි සාම කල්‍යාණදස්‌සන>
    text <යො අජ්‌ජෙවං ගතෙ කාලෙ න කිඤ්‌චි මභිභාසසි>
  text <374>
    text <බාළ්‌හං ඛො ත්‌වං පකුද්‌ධොසි සාම කල්‍යාණදස්‌සන>
    text <යො අජ්‌ජෙවං ගතෙ කාලෙ න කිඤ්‌චි මභිභාසසි>
  text <375>
    text <බාළ්‌හං ඛො ත්‌වං පසුත්‌තොසි සාම කල්‍යාණදස්‌සන>
    text <යො අජ්‌ජෙවං ගතෙ කාලෙ න කිඤ්‌චි මභිභාසසි>
  text <376>
    text <බාළ්‌හං ඛො ත්‌වං විමනොසි සාම කල්‍යාණදස්‌සන>
    text <යො අජ්‌ජෙවං ගතෙ කාලෙ න කිඤ්‌චි මභිභාසසි>
  text <377>
    text <ජටං වලිනං පංසුගතං කො දානි සණ්‌ඨපෙස්‌සති>
    text <සාමො අයං කාලඞ්‌කතො අන්‌ධානං පරිචාරකො>
  text <378>
    text <කො මෙ සම්‌මජ්‌ජමාදාය සම්‌මජ්‌ජිස්‌සති අස්‌සමං>
    text <සාමො අයං කාලඞ්‌කතො අන්‌ධානං පරිචාරකො>
  text <379>
    text <කො දානි න්‌හාපයිස්‌සති සීතෙනුණ්‌හොදකෙන ච>
    text <සාමො අයං කාලඞ්‌කතො අන්‌ධානං පරිචාරකො>
  text <380>
    text <කො දානි භොජයිස්‌සති වනමූලඵලානි ච>
    text <සාමො අයං කාලඞ්‌කතො අන්‌ධානං පරිචාරකො>
  text <381>
    text <දිස්‌වාන පතිතං සාමං පුත්‌තකං පංසුකුන්‌ථිතං>
    text <අට්‌ටිතා පුත්‌තසොකෙන මාතා සච්‌චං අභාසථ>
  text <382>
    text <යෙන සච්‌චෙනයං සාමො ධම්‌මචාරී පුරෙ අහු>
    text <එතෙන සච්‌චවජ්‌ජෙන විසං සාමස්‌ස හඤ්‌ඤතු>
  text <383>
    text <යෙන සච්‌චෙනයං සාමො බ්‍රහ්‌මචාරී පුරෙ අහු>
    text <එතෙන සච්‌චවජ්‌ජෙන විසං සාමස්‌ස හඤ්‌ඤතු>
  text <384>
    text <යෙන සච්‌චෙනයං සාමො සච්‌චවාදී පුරෙ අහු>
    text <එතෙන සච්‌චවජ්‌ජෙන විසං සාමස්‌ස හඤ්‌ඤතු>
  text <385>
    text <යෙන සච්‌චෙනයං සාමො මාතාපෙත්‌තිභරො අහු>
    text <එතෙන සච්‌චවජ්‌ජෙන විසං සාමස්‌ස හඤ්‌ඤතු>
  text <386>
    text <යෙන සච්‌චෙනයං සාමො කුලෙ ජෙට්‌ඨාපචායිකො>
    text <එතෙන සච්‌චවජ්‌ජෙන විසං සාමස්‌ස හඤ්‌ඤතු>
  text <387>
    text <යෙන සච්‌චෙනයං සාමො පාණා පියතරො මම>
    text <එතෙන සච්‌චවජ්‌ජෙන විසං සාමස්‌ස හඤ්‌ඤතු>
  text <388>
    text <යං කිඤ්‌චිත්‌ථි කතං පුඤ්‌ඤං මය්‌හඤ්‌චෙව පිතුච්‌ච තෙ>
    text <සබ්‌බෙන තෙන කුසලෙන විසං සාමස්‌ස හඤ්‌ඤතු>
  text <389>
    text <දිස්‌වාන පතිතං සාමං පුත්‌තකං පංසුකුන්‌ථිතං>
    text <අට්‌ටිතො පුත්‌තසොකෙන පිතා සච්‌චං අභාසථ>
  text <390>
    text <යෙන සච්‌චෙනයං සාමො ධම්‌මචාරී පුරෙ අහු>
    text <එතෙන සච්‌චවජ්‌ජෙන විසං සාමස්‌ස හඤ්‌ඤතු>
  text <391>
    text <යෙන සච්‌චෙනයං සාමො බ්‍රහ්‌මචාරී පුරෙ අහු>
    text <එතෙන සච්‌චවජ්‌ජෙන විසං සාමස්‌ස හඤ්‌ඤතු>
  text <392>
    text <යෙන සච්‌චෙනයං සාමො සච්‌චවාදී පුරෙ අහු>
    text <එතෙන සච්‌චවජ්‌ජෙන විසං සාමස්‌ස හඤ්‌ඤතු>
  text <393>
    text <යෙන සච්‌චෙනයං සාමො මාතාපෙත්‌තිභරො අහු>
    text <එතෙන සච්‌චවජ්‌ජෙන විසං සාමස්‌ස හඤ්‌ඤතු>
  text <394>
    text <යෙන සච්‌චෙනයං සාමො කුලෙ ජෙට්‌ඨාපචායිකො>
    text <එතෙන සච්‌චවජ්‌ජෙන විසං සාමස්‌ස හඤ්‌ඤතු>
  text <395>
    text <යෙන සච්‌චෙනයං සාමො පාණා පියතරො මම>
    text <එතෙන සච්‌චවජ්‌ජෙන විසං සාමස්‌ස හඤ්‌ඤතු>
  text <396>
    text <යං කිඤ්‌චිත්‌ථි කතං පුඤ්‌ඤං මය්‌හඤ්‌චෙව මාතුච්‌ච තෙ>
    text <සබ්‌බෙන තෙන කුසලෙන විසං සාමස්‌ස හඤ්‌ඤතු>
  text <397>
    text <සා දෙවතා අන්‌තරහිතා පබ්‌බතෙ ගන්‌ධමාදනෙ>
    text <සාමස්‌ස අනුකම්‌පාය ඉමං සච්‌චං අභාසථ>
  text <398>
    text <පබ්‌බත්‍යාහං ගන්‌ධමාදනෙ චිරරත්‌තනිවාසිනී>
    text <න මෙ පියතරො කොචි අඤ්‌ඤො සාමෙන විජ්‌ජති>
    text <එතෙන සච්‌චවජ්‌ජෙන විසං සාමස්‌ස හඤ්‌ඤතු>
  text <399>
    text <සබ්‌බෙ වනා ගන්‌ධමයා පබ්‌බතෙ ගන්‌ධමාදනෙ>
    text <එතෙන සච්‌චවජ්‌ජෙන විසං සාමස්‌ස හඤ්‌ඤතු>
  text <400>
    text <තෙසං ලාලප්‌පමානානං බහුං කාරුඤ්‌ඤසඤ්‌හිතං>
    text <ඛිප්‌පං සාමො සමුට්‌ඨාසි යුවා කල්‍යාණදස්‌සනො>
  text <401>
    text <සාමොහමස්‌මි භද්‌දං වො සොත්‌ථිනාම්‌හි සමුට්‌ඨිතො>
    text <මා බාළ්‌හං පරිදෙවෙථ මඤ්‌ජුනාභිවදෙථ මං>
  text <402>
    text <ස්‌වාගතං තෙ මහාරාජ අථො තෙ අදුරාගතං>
    text <ඉස්‌සරොසි අනුප්‌පත්‌තො යං ඉධත්‌ථි පවෙදය>
  text <403>
    text <තින්‌දුකානි පියාලානි මධුකෙ කාසුමාරියො>
    text <ඵලානි ඛුද්‌දකප්‌පානි භුඤ්‌ජ රාජ වරං වරං>
  text <404>
    text <අත්‌ථි මෙ පානියං සීතං ආභතං ගිරිගබ්‌භරා>
    text <තතො පිව මහාරාජ සචෙ ත්‌වං අභිකඞ්‌ඛසි>
  text <405>
    text <සම්‌මුය්‌හාමි පමුය්‌හාමි සබ්‌බා මුය්‌හන්‌ති මෙ දිසා>
    text <පෙතං තං සාමමද්‌දක්‌ඛිං කො නු ත්‌වං සාම ජීවසි>
  text <406>
    text <අපි ජීවං මහාරාජ පුරිසං ගාළ්‌හවෙදනං>
    text <උපනීතමනසඞ්‌කප්‌පං ජීවන්‌තං මඤ්‌ඤතෙ මතං>
  text <407>
    text <අපි ජීවං මහාරාජ පුරිසං ගාළ්‌හවෙදනං>
    text <තං නිරොධගතං සන්‌තං ජීවන්‌තං මඤ්‌ඤතෙ මතං>
  text <408>
    text <යො මාතරං පිතරං වා මච්‌චො ධම්‌මෙන පොසති>
    text <දෙවාපි නං තිකිච්‌ඡන්‌ති මාතාපෙත්‌තිභරං නරං>
  text <409>
    text <යො මාතරං පිතරං වා මච්‌චො ධම්‌මෙන පොසති>
    text <ඉධෙව නං පසංසන්‌ති පෙච්‌ච සග්‌ගෙ පමොදති>
  text <410>
    text <එස භිය්‍යො පමුය්‌හාමි සබ්‌බා මුය්‌හන්‌ති මෙ දිසා>
    text <සරණං තං සාම ගච්‌ඡාමි ත්‌වඤ්‌ච මෙ සරණං භව>
  text <411>
    text <ධම්‌මං චර මහාරාජ මාතාපිතූසු ඛත්‌තිය>
    text <ඉධ ධම්‌මං චරිත්‌වාන රාජ සග්‌ගං ගමිස්‌සසි>
  text <412>
    text <ධම්‌මං චර මහාරාජ පුත්‌තදාරෙසු ඛත්‌තිය>
    text <ඉධ ධම්‌මං චරිත්‌වාන රාජ සග්‌ගං ගමිස්‌සසි>
  text <413>
    text <ධම්‌මං චර මහාරාජ මිත්‌තාමච්‌චෙසු ඛත්‌තිය>
    text <ඉධ ධම්‌මං චරිත්‌වාන රාජ සග්‌ගං ගමිස්‌සසි>
  text <414>
    text <ධම්‌මං චර මහාරාජ වාහනෙසු බලෙසු ච>
    text <ඉධ ධම්‌මං චරිත්‌වාන රාජ සග්‌ගං ගමිස්‌සසි>
  text <415>
    text <ධම්‌මං චර මහාරාජ ගාමෙසු නිගමෙසු ච>
    text <ඉධ ධම්‌මං චරිත්‌වාන රාජ සග්‌ගං ගමිස්‌සසි>
  text <416>
    text <ධම්‌මං චර මහාරාජ රට්‌ඨෙසු ජනපදෙසු ච>
    text <ඉධ ධම්‌මං චරිත්‌වාන රාජ සග්‌ගං ගමිස්‌සසි>
  text <417>
    text <ධම්‌මං චර මහාරාජ සමණබ්‍රාහ්‌මණෙසු ච>
    text <ඉධ ධම්‌මං චරිත්‌වාන රාජ සග්‌ගං ගමිස්‌සසි>
  text <418>
    text <ධම්‌මං චර මහාරාජ මිගපක්‌ඛීසු ඛත්‌තිය>
    text <ඉධ ධම්‌මං චරිත්‌වාන රාජ සග්‌ගං ගමිස්‌සසි>
  text <419>
    text <ධම්‌මං චර මහාරාජ ධම්‌මො චිණ්‌ණො සුඛාවහො>
    text <ඉධ ධම්‌මං චරිත්‌වාන රාජ සග්‌ගං ගමිස්‌සසි>
  text <420>
    text <ධම්‌මං චර මහාරාජ සඉන්‌දා දෙවා සබ්‍රහ්‌මකා>
    text <සුචිණ්‌ණෙන දිවං පත්‌තා මා ධම්‌මං රාජ පාමදොති>
  stand <සුවණ්‌ණසාමජාතකං තතියං>
  text <  <
  text <නිමිජාතකං>
  text <421>
    text <අච්‌ඡෙරං වත ලොකස්‌මිං උප්‌පජ්‌ජන්‌ති විචක්‌ඛණා>
    text <යදා අහු නිමිරාජා පණ්‌ඩිතො කුසලත්‌ථිකො>
  text <422>
    text <රාජා සබ්‌බවිදෙහානං අදා දානං අරින්‌දමො>
    text <තස්‌ස තං දදතො දානං සඞ්‌කප්‌පො උදපජ්‌ජථ>
    text <දානං වා බ්‍රහ්‌මචරියං වා කතමං සු මහප්‌ඵලං>
  text <423>
    text <තස්‌ස සඞ්‌කප්‌පමඤ්‌ඤාය මඝවා දෙවකුඤ්‌ජරො>
    text <සහස්‌සනෙත්‌තො පාතුරහු වණ්‌ණෙන විහනං තමං>
  text <424>
    text <සලොමහට්‌ඨො මනුජින්‌දො වාසවං අවචා නිමි>
    text <දෙවතා නුසි ගන්‌ධබ්‌බො අදු සක්‌කො පුරින්‌දදො>
  text <425>
    text <න ච මෙ තාදිසො වණ්‌ණො දිට්‌ඨො වා යදි වා සුතො>
    text <ආචික්‌ඛ මෙ ත්‌වං භද්‌දන්‌තෙ කථං ජානෙමු තං මයං>
  text <426>
    text <සලොමහට්‌ඨං ඤත්‌වාන වාසවො අවචා නිමිං>
    text <සක්‌කොහමස්‌මි දෙවින්‌දො ආගතොස්‌මි තවන්‌තිකෙ>
    text <අලොමහට්‌ඨො මනුජින්‌ද පුච්‌ඡ පඤ්‌හං යමිච්‌ඡසි>
  text <427>
    text <සො ච තෙන කතොකාසො වාසවං අවචා නිමි>
    text <පුච්‌ඡාමි තං මහාරාජ සබ්‌බභූතානමිස්‌සර>
    text <දානං වා බ්‍රහ්‌මචරියං වා කතමං සු මහප්‌ඵලං>
  text <428>
    text <සො පුට්‌ඨො නරදෙවෙන වාසවො අවචා නිමිං>
    text <විපාකං බ්‍රහ්‌මචරියස්‌ස ජානං අක්‌ඛාසිජානතො>
  text <429>
    text <හීනෙන බ්‍රහ්‌මචරියෙන ඛත්‌තියෙ උපපජ්‌ජති>
    text <මජ්‌ඣිමෙන ච දෙවත්‌තං උත්‌තමෙන විසුජ්‌ඣති>
  text <430>
    text <න හෙතෙ සුලභා කායා යාචයොගෙන කෙනචි>
    text <යෙ කායෙ උපපජ්‌ජන්‌ති අනාගාරා තපස්‌සිනො>
  text <431>
    text <දුදීපො සාගරො සෙලො මුජකින්‌දො භගීරසො>
    text <උසින්‌දරො කස්‌සපො ච අසකො ච පුථුජ්‌ජනො>
  text <432>
    text <එතෙ චඤ්‌ඤෙ ච රාජානො ඛත්‌තියා බ්‍රාහ්‌මණා බහූ>
    text <පුථුයඤ්‌ඤං යජිත්‌වාන පෙතත්‌තං නාතිවත්‌තිසුං>
  text <433>
    text <අථ යීමෙ අවත්‌තිංසු අනාගාරා තපස්‌සිනො>
    text <සත්‌තිසයො යාමහනු සොමයාමො මනොජවො>
  text <434>
    text <සමුද්‌දො මාඝො භරතො ච ඉසි කාලපුරක්‌ඛතො>
    text <අඞ්‌ගීරසො කස්‌සපො ච කිසවච්‌ඡො අකත්‌ති ච>
  text <435>
    text <උත්‌තරෙන නදී සීදා ගම්‌භීරා දුරතික්‌කමා>
    text <නළග්‌ගිවණ්‌ණා ජොතන්‌ති සදා කඤ්‌චනපබ්‌බතා>
  text <436>
    text <පරූළ්‌හකච්‌ඡා තගරා රූළ්‌හකච්‌ඡා වනා නගා>
    text <තත්‍රාසුං දසසහස්‌සා පොරාණා ඉසයො පුරෙ>
  text <437>
    text <අහං සෙට්‌ඨොස්‌මි දානෙන සංයමෙන දමෙන ච>
    text <අනුත්‌තරං වතං කත්‌වා පකිරචාරී සමාහිතෙ>
  text <438>
    text <ජාතිමන්‌තං අජච්‌චඤ්‌ච අහං උජුගතං නරං>
    text <අතිවෙලං නමස්‌සිස්‌සං කම්‌මබන්‌ධූ හි මාණවා>
  text <439>
    text <සබ්‌බෙ වණ්‌ණා අධම්‌මට්‌ඨා පතන්‌ති නිරයං අධො>
    text <සබ්‌බෙ වණ්‌ණා විසුජ්‌ඣන්‌ති චරිත්‌වා ධම්‌මමුත්‌තමං>
  text <440>
    text <ඉදං වත්‌වාන මඝවා දෙවරාජා සුජම්‌පති>
    text <වෙදෙහමනුසාසිත්‌වා සග්‌ගකායං අපක්‌කමි>
  text <441>
    text <ඉමං භොන්‌තො නිසාමෙථ යාවන්‌තෙත්‌ථ සමාගතා>
    text <ධම්‌මිකානං මනුස්‌සානං වණ්‌ණං උච්‌චාවචං බහුං>
  text <442>
    text <යථා අයං නිමිරාජා පණ්‌ඩිතො කුසලත්‌ථිකො>
    text <රාජා සබ්‌බවිදෙහානං අදා දානං අරින්‌දමො>
  text <443>
    text <තස්‌ස තං දදතො දානං සඞ්‌කප්‌පො උදපජ්‌ජථ>
    text <දානං වා බ්‍රහ්‌මචරියං වා කතමං සු මහප්‌ඵලං>
  text <444>
    text <අබ්‌භුතො වත ලොකස්‌මිං උප්‌පජ්‌ජි ලොමහංසනො>
    text <දිබ්‌බො රථො පාතුරහු වෙදෙහස්‌ස යසස්‌සිනො>
  text <445>
    text <දෙවපුත්‌තො මහිද්‌ධිකො මාතලි දෙවසාරථි>
    text <නිමන්‌තයිත්‌ථ රාජානං වෙදෙහං මිථිලග්‌ගහං>
  text <446>
    text <එහිමං රථමාරුය්‌හ රාජසෙට්‌ඨ දිසම්‌පති>
    text <දෙවා දස්‌සනකාමා තෙ තාවතිංසා සඉන්‌දකා>
    text <සරමානා හි තෙ දෙවා සුධම්‌මායං සමච්‌ඡරෙ>
  text <447>
    text <තතො රාජා තරමානො වෙදෙහො මිථිලග්‌ගහො>
    text <ආසනා වුට්‌ඨහිත්‌වාන පමුඛො රථමාරුහි>
  text <448>
    text <අභිරූළ්‌හං රථං දිබ්‌බං මාතලි එතදබ්‍රවි>
    text <කෙන තං නෙමි මග්‌ගෙන රාජසෙට්‌ඨ දිසම්‌පති>
    text <යෙන වා පාපකම්‌මන්‌තා පුඤ්‌ඤකම්‌මා ච යෙ නරා>
  text <449>
    text <උභයෙනෙව මං නෙහි මාතලි දෙවසාරථි>
    text <යෙන වා පාපකම්‌මන්‌තා පුඤ්‌ඤකම්‌මා ච යෙ නරා>
  text <450>
    text <කෙන තං පඨමං නෙමි රාජසෙට්‌ඨ දිසම්‌පති>
    text <යෙන වා පාපකම්‌මන්‌තා පුඤ්‌ඤකම්‌මා ච යෙ නරා>
  text <451>
    text <නිරයෙ තාව පස්‌සාමි ආවාසෙ පාපකම්‌මිනං>
    text <ඨානානි ලුද්‌දකම්‌මානං දුස්‌සීලානඤ්‌ච යා ගති>
  text <452>
    text <දස්‌සෙසි මාතලි රඤ්‌ඤො දුග්‌ගං වෙතරණිං නදිං>
    text <කුථිතං ඛාරසංයුත්‌තං තත්‌තං අග්‌ගිසිඛූපමං>
  text <453>
    text <නිමී හවෙ මාතලිමජ්‌ඣභාසථ දිස්‌වා ජනං පතමානං විදුග්‌ගෙ>
    text <භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමෙ නු මච්‌චා කිමකංසු පාපං යෙමෙ ජනා වෙතරණිං පතන්‌ති>
  text <454>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පාපකම්‌මානං ජානං අක්‌ඛාසිජානතො>
  text <455>
    text <යෙ දුබ්‌බලෙ බලවන්‌තා ජීවලොකෙ හිංසන්‌ති රොසන්‌ති සුපාපධම්‌මා>
    text <තෙ ලුද්‌දකම්‌මා පසවෙත්‌ව පාපං තෙමෙ ජනා වෙතරණිං පතන්‌ති>
  text <456>
    text <සාමා ච සොණා සබලා ච ගිජ්‌ඣා කාකොලසඞ්‌ඝා අදන්‌ති භෙරවා>
    text <භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමෙ නු මච්‌චා කිමකංසු පාපං යෙමෙ ජනෙ කාකොලසඞ්‌ඝා අදන්‌ති>
  text <457>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පාපකම්‌මානං ජානං අක්‌ඛාසිජානතො>
  text <458>
    text <යෙ කෙචිමෙ මච්‌ඡරිනො කදරියා පරිභාසකා සමණබ්‍රාහ්‌මණානං>
    text <හිංසන්‌ති රොසන්‌ති සුපාපධම්‌මා තෙ ලුද්‌දකම්‌මා පසවෙත්‌ව පාපං>
    text <තෙමෙ ජනෙ කාකොලසඞ්‌ඝා අදන්‌ති>
  text <459>
    text <සජොතිභූතා පථවිං කමන්‌ති තත්‌තෙහි ඛන්‌ධෙහි ච පොථයන්‌ති>
    text <භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමෙ නු මච්‌චා කිමකංසු පාපං යෙමෙ ජනා ඛන්‌ධහතා සයන්‌ති>
  text <460>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පාපකම්‌මානං ජානං අක්‌ඛාසිජානතො>
  text <461>
    text <යෙ ජීවලොකස්‌මි සුපාපධම්‌මිනො නරඤ්‌ච නාරිඤ්‌ච අපාපධම්‌මං>
    text <හිංසන්‌ති රොසන්‌ති සුපාපධම්‌මා තෙ ලුද්‌දකම්‌මා පසවෙත්‌ව පාපං>
    text <තෙමෙ ජනා ඛන්‌ධහතා සයන්‌ති>
  text <462>
    text <අඞ්‌ගාරකාසුං අපරෙ ඵුණන්‌ති නරා රුදන්‌තා පරිදඩ්‌ඪගත්‌තා>
    text <භයඤ්‌හි මං විදන්‌ති සූත දිස්‌වා පුච්‌ඡාමි තං මාතලි දෙවසාරථි>
    text <ඉමෙ නු මච්‌චා කිමකංසු පාපං යෙමෙ ජනා අඞ්‌ගාරකාසුං ඵුණන්‌ති>
  text <463>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පාපකම්‌මානං ජානං අක්‌ඛාසිජානතො>
  text <464>
    text <යෙ කෙචි පූගාය ධනස්‌ස හෙතු සක්‌ඛිං කරිත්‌වා ඉණං ජාපයන්‌ති>
    text <තෙ ජාපයිත්‌වා ජනතං ජනින්‌ද තෙ ලුද්‌දකම්‌මා පසවෙත්‌ව පාපං>
    text <තෙමෙ ජනා අඞ්‌ගාරකාසුං ඵුණන්‌ති>
  text <465>
    text <සජොතිභූතා ජලිතා පදිත්‌තා පදිස්‌සති මහතී ලොහකුම්‌භී>
    text <භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමෙ නු මච්‌චා කිමකංසු පාපං යෙමෙ ජනා අවංසිරා ලොහකුම්‌භිං පතන්‌ති>
  text <466>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පාපකම්‌මානං ජානං අක්‌ඛාසිජානතො>
  text <467>
    text <යෙ සීලවන්‌තං සමණං බ්‍රාහ්‌මණං වා හිංසන්‌ති රොසන්‌ති සුපාපධම්‌මා>
    text <තෙ ලුද්‌දකම්‌මා පසවෙත්‌ව පාපං තෙමෙ ජනා අවංසිරා ලොහකුම්‌භිං පතන්‌ති>
  text <468>
    text <ලුඤ්‌චන්‌ති ගීවං අථ වෙඨයිත්‌වා උණ්‌හොදකස්‌මිං පකිලෙදයිත්‌වා>
    text <භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමෙ නු මච්‌චා කිමකංසු පාපං යෙමෙ ජනා ලුත්‌තසිරා සයන්‌ති>
  text <469>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පාපකම්‌මානං ජානං අක්‌ඛාසිජානතො>
  text <470>
    text <යෙ ජීවලොකස්‌මි සුපාපධම්‌මිනො පක්‌ඛී ගහෙත්‌වාන විහෙඨයන්‌ති තෙ>
    text <විහෙඨයිත්‌වා සකුණං ජනින්‌ද තෙ ලුද්‌දකාමා පසවෙත්‌ව පාපං>
    text <තෙමෙ ජනා ලුත්‌තසිරා සයන්‌ති>
  text <471>
    text <පහූතතොයා අනිගාධකූලා නදී අයං සන්‌දති සුප්‌පතිත්‌ථා>
    text <ඝම්‌මාභිතත්‌තා මනුජා පිවන්‌ති පීතඤ්‌ච තෙසං භුස හොති පානි>
  text <472>
    text <භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමෙ නු මච්‌චා කිමකංසු පාපං පීතඤ්‌ච තෙසං භුස හොති පානි>
  text <473>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පාපකම්‌මානං ජානං අක්‌ඛාසිජානතො>
  text <474>
    text <යෙ සුද්‌ධධඤ්‌ඤං පලාසෙන මිස්‌සං අසුද්‌ධකම්‌මා කයිනො දදන්‌ති>
    text <ඝම්‌මාභිතත්‌තාන පිපාසිතානං පීතඤ්‌ච තෙසං භුස හොති පානි>
  text <475>
    text <උසූහි සත්‌තීහි ච තොමරෙහි දුභයානි පස්‌සානි තුදන්‌ති කන්‌දතං>
    text <භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමෙ නු මච්‌චා කිමකංසු පාපං යෙමෙ ජනා සත්‌තිහතා සයන්‌ති>
  text <476>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පාපකම්‌මානං ජානං අක්‌ඛාසිජානතො>
  text <477>
    text <යෙ ජීවලොකස්‌මි අසාධුකම්‌මිනො අදින්‌නමාදාය කරොන්‌ති ජීවිකං>
    text <ධඤ්‌ඤං ධනං රජතං ජාතරූපං අජෙළකඤ්‌චාපි පසුං මහිංසං>
    text <තෙ ලුද්‌දකම්‌මා පසවෙත්‌ව පාපං තෙමෙ ජනා සත්‌තිහතා සයන්‌ති>
  text <478>
    text <ගීවාය බද්‌ධා කිස්‌ස ඉමෙ පුනෙකෙ අඤ්‌ඤෙ විකන්‌තා බිලකතා සයන්‌ති>
    text <භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමෙ නු මච්‌චා කිමකංසු පාපං යෙමෙ ජනා බිලකතා සයන්‌ති>
  text <479>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පාපකම්‌මානං ජානං අක්‌ඛාසිජානතො>
  text <480>
    text <ඔරබ්‌භිකා සූකරිකා ච මච්‌ඡිකා පසුං මහිංසඤ්‌ච අජෙළකඤ්‌ච>
    text <හන්‌ත්‌වාන සූනෙසු පසාරයිංසු තෙ ලුද්‌දකම්‌මා පසවෙත්‌ව පාපං>
    text <තෙමෙ ජනා බිලකතා සයන්‌ති>
  text <481>
    text <රහදො අයං මුත්‌තකරීසපූරො දුග්‌ගන්‌ධරූපො අසුචි පූති වාති>
    text <ඛුදාපරෙතා මනුජා අදන්‌ති භයඤ්‌හි මං වින්‌දති සූත දිස්‌වා>
    text <පුච්‌ඡාමි තං මාතලි දෙවසාරථි ඉමෙ නු මච්‌චා කිමකංසු පාපං>
    text <යෙමෙ ජනා මුත්‌තකරීසභක්‌ඛා>
  text <482>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පාපකම්‌මානං ජානං අක්‌ඛාසිජානතො>
  text <483>
    text <යෙ කෙචිමෙ කාරණිකා විරොසකා පරෙසං හිංසාය සදා නිවිට්‌ඨා>
    text <තෙ ලුද්‌දකම්‌මා පසවෙත්‌ව පාපං මිත්‌තද්‌දුනො මීළ්‌හමදන්‌ති බාලා>
  text <484>
    text <රහදො අයං ලොහිතපුබ්‌බපූරො දුග්‌ගන්‌ධරූපො අසුචි පූති වාති>
    text <ඝම්‌මාභිතත්‌තා මනුජා පිවන්‌ති භයඤ්‌හි මං වින්‌දති සූත දිස්‌වා>
    text <පුච්‌ඡාමි තං මාතලි දෙවසාරථි ඉමෙ නු මච්‌චා කිමකංසු පාපං>
    text <යෙමෙ ජනා ලොහිතපුබ්‌බභක්‌ඛා>
  text <485>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පාපකම්‌මානං ජානං අක්‌ඛාසිජානතො>
  text <486>
    text <යෙ මාතරං වා පිතරං වා ජීවලොකෙ පාරාජිකා අරහන්‌තෙ හනන්‌ති>
    text <තෙ ලුද්‌දකම්‌මා පසවෙත්‌ව පාපං තෙමෙ ජනා ලොහිතපුබ්‌බභක්‌ඛා>
  text <487>
    text <ජිව්‌හඤ්‌ච පස්‌ස බළිසෙන විද්‌ධං විහතං යථා සඞ්‌කුසතෙන චම්‌මං>
    text <ඵන්‌දන්‌ති මච්‌ඡාව ථලම්‌හි ඛිත්‌තා මුඤ්‌චන්‌ති ඛෙළං රුදමානා කිමෙතෙ>
  text <488>
    text <භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමෙ නු මච්‌චා කිමකංසු පාපං යෙමෙ ජනා වඞ්‌කඝස්‌තා සයන්‌ති>
  text <489>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පාපකම්‌මානං ජානං අක්‌ඛාසිජානතො>
  text <490>
    text <යෙ කෙචි සන්‌ධානගතා මනුස්‌සා අග්‌ඝෙන අග්‌ඝං කයං හාපයන්‌ති>
    text <කුටෙන කුටං ධනලොභහෙතු ඡන්‌නං යථා වාරිචරං වධාය>
  text <491>
    text <න හි කූටකාරිස්‌ස භවන්‌ති තාණා සකෙහි කම්‌මෙහි පුරක්‌ඛතස්‌ස>
    text <තෙ ලුද්‌දකම්‌මා පසවෙත්‌ව පාපං තෙමෙ ජනා වඞ්‌කඝස්‌තා සයන්‌ති>
  text <492>
    text <නාරී ඉමා සම්‌පරිභින්‌නගත්‌තා පග්‌ගය්‌හ කන්‌දන්‌ති භුජෙ දුජච්‌චා>
    text <සම්‌මක්‌ඛිතා ලොහිතපුබ්‌බලිත්‌තා ගාවො යථා ආඝාතනෙ විකන්‌තා>
    text <තා භූමිභාගස්‌මිං සදා නිඛාතා ඛන්‌ධාතිවත්‌තන්‌ති සජොතිභූතා>
  text <493>
    text <භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමා නු නාරියො කිමකංසු පාපං යා භූමිභාගස්‌මිං සදා නිඛාතා>
    text <ඛන්‌ධාතිවත්‌තන්‌ති සජොතිභූතා>
  text <494>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පාපකම්‌මානං ජානං අක්‌ඛාසිජානතො>
  text <495>
    text <කොලිත්‌ථියායො ඉධ ජීවලොකෙ අසුද්‌ධකම්‌මා අසතං අචාරුං>
    text <තා දිත්‌තරූපා පති විප්‌පහාය අඤ්‌ඤං අචාරුං රතිඛිඩ්‌ඩහෙතු>
    text <තා ජීවලොකස්‌මිං රමාපයිත්‌වා ඛන්‌ධාතිවත්‌තන්‌ති සජොතිභූතා>
  text <496>
    text <පාදෙ ගහෙත්‌වා කිස්‌ස ඉමෙ පුනෙකෙ අවංසිරා නරකෙ පාතයන්‌ති>
    text <භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමෙ නු මච්‌චා කිමකංසු පාපං යෙමෙ ජනා අවංසිරා නරකෙ පාතයන්‌ති>
  text <497>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පාපකම්‌මානං ජානං අක්‌ඛාසිජානතො>
  text <498>
    text <යෙ ජීවලොකස්‌මි අසාධුකම්‌මිනො පරස්‌ස දාරානි අතික්‌කමන්‌ති>
    text <තෙ තාදිසා උත්‌තමභණ්‌ඩථෙනා තෙමෙ ජනා අවංසිරා නරකෙ පාතයන්‌ති>
  text <499>
    text <තෙ වස්‌සපූගානි බහූනි තත්‌ථ නිරයෙසු දුක්‌ඛං වෙදනං වෙදයන්‌ති>
    text <න හි පාපකාරිස්‌ස භවන්‌ති තාණා සකෙහි කම්‌මෙහි පුරක්‌ඛතස්‌ස>
    text <තෙ ලුද්‌දකම්‌මා පසවෙත්‌ව පාපං තෙමෙ ජනා අවංසිරා නරකෙ පාතයන්‌ති>
  text <500>
    text <උච්‌චාවචාමෙ විවිධා උපක්‌කමා නිරයෙසු දිස්‌සන්‌ති සුඝොරරූපා>
    text <භයඤ්‌හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමෙ නු මච්‌චා කිමකංසු පාපං යෙමෙ ජනා අධිමත්‌තා දුක්‌ඛා තිබ්‌බා>
    text <ඛරා කටුකා වෙදනා වෙදයන්‌ති>
  text <501>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පාපකම්‌මානං ජානං අක්‌ඛාසිජානතො>
  text <502>
    text <යෙ ජීවලොකස්‌මි සුපාපදිට්‌ඨිනො විස්‌සාසකම්‌මානි කරොන්‌ති මොහා>
    text <පරඤ්‌ච දිට්‌ඨීසු සමාදපෙන්‌ති තෙ පාපදිට්‌ඨිං පසවෙත්‌ව පාපං>
    text <තෙමෙ ජනා අධිමත්‌තා දුක්‌ඛා තිබ්‌බා ඛරා කටුකා වෙදනා වෙදයන්‌ති>
  text <503>
    text <විදිතා තෙ මහාරාජ ආවාසා පාපකම්‌මිනං>
    text <ඨානානි ලුද්‌දකම්‌මානං දුස්‌සීලානඤ්‌ච යා ගති>
    text <උය්‍යාහි දානි රාජීසි දෙවරාජස්‌ස සන්‌තිකෙ>
  text <504>
    text <පඤ්‌චථූපං දිස්‌සතිදං විමානං මාලාපිළන්‌ධා සයනස්‌ස මජ්‌ඣෙ>
    text <තත්‌ථච්‌ඡති නාරී මහානුභාවා උච්‌චාවචං ඉද්‌ධි විකුබ්‌බමානා>
  text <505>
    text <විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <අයං නු නාරී කිමකාසි සාධුං යා මොදති සග්‌ගපත්‌තා විමානෙ>
  text <506>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පුඤ්‌ඤකම්‌මානං ජානං අක්‌ඛාසිජානතො>
  text <507>
    text <යදි තෙ සුතා බීරණී ජීවලොකෙ ආමායදාසී අහු බ්‍රාහ්‌මණස්‌ස>
    text <සා පත්‌තකාලෙ අතිථිං විදිත්‌වා මාතාව පුත්‌තං සකිමාභිනන්‌දී>
    text <සංයමා සංවිභාගා ච සා විමානස්‌මි මොදති>
  text <508>
    text <දද්‌දල්‌ලමානා ආභෙන්‌ති විමානා සත්‌ත නිම්‌මිතා>
    text <තත්‌ථ යක්‌ඛො මහිද්‌ධිකො සබ්‌බාභරණභූසිතො>
    text <සමන්‌තා අනුපරියාති නාරීගණපුරක්‌ඛතො>
  text <509>
    text <විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <අයං නු මච්‌චො කිමකාසි සාධුං යො මොදති සග්‌ගපත්‌තො විමානෙ>
  text <510>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පුඤ්‌ඤකම්‌මානං ජානං අක්‌ඛාසිජානතො>
  text <511>
    text <සොණදින්‌නො ගහපති එස දානපතී අහු>
    text <එස පබ්‌බජිතුද්‌දිස්‌ස විහාරෙ සත්‌ත කාරයි>
  text <512>
    text <සක්‌කච්‌චං තෙ උපට්‌ඨාසි භික්‌ඛවො තත්‌ථ වාසිකෙ>
    text <අදාසි උජුභූතෙසු විප්‌පසන්‌නෙන චෙතසා>
  text <අච්‌ඡාදනඤ්‌ච භත්‌තඤ්‌ච සෙනාසනං පදීපියං>
  text <513>
    text <චාතුද්‌දසිං පඤ්‌චදසිං යා ච පක්‌ඛස්‌ස අට්‌ඨමී>
    text <පාටිහාරියපක්‌ඛඤ්‌ච අට්‌ඨඞ්‌ගසුසමාහිතං>
  text <514>
    text <උපොසථං උපවසී සදා සීලෙසු සංවුතො>
    text <සංයමා සංවිභාගා ච සො විමානස්‌මි මොදති>
  text <515>
    text <පභාසති මිදං බ්‍යම්‌හං ඵලිකාසු සුනිම්‌මිතං>
    text <නාරීවරගණාකිණ්‌ණං කූටාගාරවරොචිතං>
    text <උපෙතං අන්‌නපානෙහි නච්‌චගීතෙහි චූභයං>
  text <516>
    text <විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමෙ නු මච්‌චා කිමකංසු සාධුං යෙ මොදරෙ සග්‌ගපත්‌තා විමානෙ>
  text <517>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පුඤ්‌ඤකම්‌මානං ජානං අක්‌ඛාසිජානතො>
  text <518>
    text <යා කාචි නාරියො ඉධ ජීවලොකෙ සීලවන්‌තියො උපාසිකා>
    text <දානෙ රතා නිච්‌චං පසන්‌නචිත්‌තා සච්‌චෙ ඨිතා උපොසථෙ අප්‌පමත්‌තා>
    text <සංයමා සංවිභාගා ච තා විමානස්‌මි මොදරෙ>
  text <519>
    text <පභාසති මිදං බ්‍යම්‌හං වෙළුරියාසු නිම්‌මිතං>
    text <උපෙතං භූමිභාගෙහි විභත්‌තං භාගසො මිතං>
  text <520>
    text <ආළම්‌බරා මුදිඞ්‌ගා ච නච්‌චගීතා සුවාදිතා>
    text <දිබ්‌බා සද්‌දා නිච්‌ඡරන්‌ති සවනීයා මනොරමා>
  text <521>
    text <නාහං එවංගතං ජාතු එවංසුරුචිරං පුරෙ>
    text <සද්‌දං සමභිජානාමි දිට්‌ඨං වා යදි වා සුතං>
  text <522>
    text <විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමෙ නු මච්‌චා කිමකංසු සාධුං යෙ මොදරෙ සග්‌ගපත්‌තා විමානෙ>
  text <523>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පුඤ්‌ඤකම්‌මානං ජානං අක්‌ඛාසිජානතො>
  text <524>
    text <යෙ කෙචි මච්‌චා ඉධ ජීවලොකෙ සීලවන්‌තා උපාසකා>
    text <ආරාමෙ උදපානෙ ච පපා සඞ්‌කමනානි ච>
    text <අරහන්‌තෙ සීතිභූතෙ සක්‌කච්‌චං පටිපාදයුං>
  text <525>
    text <චීවරං පිණ්‌ඩපාතඤ්‌ච පච්‌චයං සයනාසනං>
    text <අදංසු උජුභූතෙසු විප්‌පසන්‌නෙන චෙතසා>
  text <526>
    text <චාතුද්‌දසිං පඤ්‌චදසිං යා ච පක්‌ඛස්‌ස අට්‌ඨමී>
    text <පාටිහාරියපක්‌ඛඤ්‌ච අට්‌ඨඞ්‌ගසුසමාහිතං>
  text <527>
    text <උපොසථං උපවසුං සදා සීලෙසු සංවුතා>
    text <සංයමා සංවිභාගා ච තෙ විමානස්‌මි මොදරෙ>
  text <528>
    text <පභාසති මිදං බ්‍යම්‌හං ඵලිකාසු සුනිම්‌මිතං>
    text <නාරීවරගණාකිණ්‌ණං කූටාගාරවරොචිතං>
  text <529>
    text <උපෙතං අන්‌නපානෙහි නච්‌චගීතෙහි චූභයං>
    text <නජ්‌ජො චානුපරියාති නානාපුප්‌ඵදුමායුතා>
  text <530>
    text <විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <අයං නු මච්‌චො කිමකාසි සාධුං යො මොදතී සග්‌ගපත්‌තො විමානෙ>
  text <531>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පුඤ්‌ඤකම්‌මානං ජානං අක්‌ඛාසිජානතො>
  text <532>
    text <මිථිලායං ගහපති එස දානපතී අහු>
    text <ආරාමෙ උදපානෙ ච පපා සඞ්‌කමනානි ච>
    text <අරහන්‌තෙ සීතිභූතෙ සක්‌කච්‌චං පටිපාදයි>
  text <533>
    text <චීවරං පිණ්‌ඩපාතඤ්‌ච පච්‌චයං සයනාසනං>
    text <අදාසි උජුභූතෙසු විප්‌පසන්‌නෙන චෙතසා>
  text <534>
    text <චාතුද්‌දසිං පඤ්‌චදසිං යා ච පක්‌ඛස්‌ස අට්‌ඨමී>
    text <පාටිහාරියපක්‌ඛඤ්‌ච අට්‌ඨඞ්‌ගසුසමාහිතං>
  text <535>
    text <උපොසථං උපවසී සදා සීලෙසු සංවුතො>
    text <සංයමා සංවිභාගා ච සො විමානස්‌මි මොදති>
  text <536>
    text <පභාසති මිදං බ්‍යම්‌හං ඵලිකාසු සුනිම්‌මිතං>
    text <නාරීවරගණාකිණ්‌ණං කූටාගාරවරොචිතං>
  text <537>
    text <උපෙතං අන්‌නපානෙහි නච්‌චගීතෙහි චූභයං>
    text <නජ්‌ජො චානුපරියාති නානාපුප්‌ඵදුමායුතා>
  text <538>
    text <රාජායතනා කපිත්‌ථා ච අම්‌බා සාලා ච ජම්‌බුයො>
    text <තින්‌දුකා ච පියාලා ච දුමා නිච්‌චඵලා බහූ>
  text <539>
    text <විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <අයං නු මච්‌චො කිමකාසි සාධුං යො මොදතී සග්‌ගපත්‌තො විමානෙ>
  text <540>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පුඤ්‌ඤකම්‌මානං ජානං අක්‌ඛාසිජානතො>
  text <541>
    text <මිථිලායං ගහපති එස දානපතී අහු>
    text <ආරාමෙ උදපානෙ ච පපා සඞ්‌කමනානි ච>
    text <අරහන්‌තෙ සීතිභූතෙ සක්‌කච්‌චං පටිපාදයි>
  text <542>
    text <චීවරං පිණ්‌ඩපාතඤ්‌ච පච්‌චයං සයනාසනං>
    text <අදාසි උජුභූතෙසු විප්‌පසන්‌නෙන චෙතසා>
  text <543>
    text <චාතුද්‌දසිං පඤ්‌චදසිං යා ච පක්‌ඛස්‌ස අට්‌ඨමී>
    text <පාටිහාරියපක්‌ඛඤ්‌ච අට්‌ඨඞ්‌ගසුසමාහිතං>
  text <544>
    text <උපොසථං උපවසී සදා සීලෙසු සංවුතො>
    text <සංයමා සංවිභාගා ච සො විමානස්‌මි මොදති>
  text <545>
    text <පභාසති මිදං බ්‍යම්‌හං වෙළුරියාසු නිම්‌මිතං>
    text <උපෙතං භූමිභාගෙහි විභත්‌තං භාගසො මිතං>
  text <546>
    text <ආළම්‌බරා මුදිඞ්‌ගා ච නච්‌චගීතා සුවාදිතා>
    text <දිබ්‍යා සද්‌දා නිච්‌ඡරන්‌ති සවනීයා මනොරමා>
  text <547>
    text <නාහං එවංගතං ජාතු එවංසුරුචියං පුරෙ>
    text <සද්‌දං සමභිජානාමි දිට්‌ඨං වා යදි වා සුතං>
  text <548>
    text <විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <අයං නු මච්‌චො කිමකාසි සාධුං යො මොදති සග්‌ගපත්‌තො විමානෙ>
  text <549>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පුඤ්‌ඤකම්‌මානං ජානං අක්‌ඛාසිජානතො>
  text <550>
    text <බාරාණසියං ගහපති එස දානපතී අහු>
    text <ආරාමෙ උදපානෙ ච පපා සඞ්‌කමනානි ච>
    text <අරහන්‌තෙ සීතිභූතෙ සක්‌කච්‌චං පටිපාදයි>
  text <551>
    text <චීවරං පිණ්‌ඩපාතඤ්‌ච පච්‌චයං සයනාසනං>
    text <අදාසි උජුභූතෙසු විප්‌පසන්‌නෙන චෙතසා>
  text <552>
    text <චාතුද්‌දසිං පඤ්‌චදසිං යා ච පක්‌ඛස්‌ස අට්‌ඨමී>
    text <පාටිහාරියපක්‌ඛඤ්‌ච අට්‌ඨඞ්‌ගසුසමාහිතං>
  text <553>
    text <උපොසථං උපවසී සදාසීලෙසු සංවුතො>
    text <සංයමා සංවිභාගා ච සො විමානස්‌මි මොදති>
  text <554>
    text <යථා උදයමාදිච්‌චො හොති ලොහිතකො මහා>
    text <තථූපමං ඉදං බ්‍යම්‌හං ජාතරූපස්‌ස නිම්‌මිතං>
  text <555>
    text <විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <අයං නු මච්‌චො කිමකාසි සාධුං යො මොදතී සග්‌ගපත්‌තො විමානෙ>
  text <556>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පුඤ්‌ඤකම්‌මානං ජානං අක්‌ඛාසිජානතො>
  text <557>
    text <සාවත්‌ථියං ගහපති එස දානපතී අහු>
    text <ආරාමෙ උදපානෙ ච පපා සඞ්‌කමනානි ච>
    text <අරහන්‌තෙ සීතිභූතෙ සක්‌කච්‌චං පටිපාදයි>
  text <558>
    text <චීවරං පිණ්‌ඩපාතඤ්‌ච පච්‌චයං සයනාසනං>
    text <අදාසි උජුභූතෙසු විප්‌පසන්‌නෙන චෙතසා>
  text <559>
    text <චාතුද්‌දසිං පඤ්‌චදසිං යා ච පක්‌ඛස්‌ස අට්‌ඨමී>
    text <පාටිහාරියපක්‌ඛඤ්‌ච අට්‌ඨඞ්‌ගසුසමාහිතං>
  text <560>
    text <උපොසථං උපවසී සදා සීලෙසු සංවුතො>
    text <සංයමා සංවිභාගා ච සො විමානස්‌මි මොදති>
  text <561>
    text <වෙහායසා මෙ බහුකා ජාතරූපස්‌ස නිම්‌මිතා>
    text <දද්‌දල්‌ලමානා ආභෙන්‌ති විජ්‌ජුවබ්‌භඝනන්‌තරෙ>
  text <562>
    text <විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමෙ නු මච්‌චා කිමකංසු සාධුං යෙ මොදරෙ සග්‌ගපත්‌තා විමානෙ>
  text <563>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පුඤ්‌ඤකම්‌මානං ජානං අක්‌ඛාසිජානතො>
  text <564>
    text <සද්‌ධාය සුනිවිට්‌ඨාය සද්‌ධම්‌මෙ සුප්‌පවෙදිතෙ>
    text <අකංසු සත්‌ථු වචනං සම්‌මාසම්‌බුද්‌ධසාසනෙ>
    text <තෙසං එතානි ඨානානි යානි ත්‌වං රාජ පස්‌සසි>
  text <565>
    text <විදිතා තෙ මහාරාජ ආවාසා පාපකම්‌මිනං>
    text <අථො කල්‍යාණකම්‌මානං ඨානානි විදිතානි තෙ>
    text <උය්‍යාහි දානි රාජීසි දෙවරාජස්‌ස සන්‌තිකෙ>
  text <566>
    text <සහස්‌සයුත්‌තං හයවාහිං දිබ්‌බයානමධිට්‌ඨිතො>
    text <යායමානො මහාරාජා අද්‌දා සීදන්‌තරෙ නගෙ>
    text <දිස්‌වානාමන්‌තයී සූතං ඉමෙ කෙ නාම පබ්‌බතා>
  text <567>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පුඤ්‌ඤකම්‌මානං ජානං අක්‌ඛාසිජානතො>
  text <568>
    text <සුදස්‌සනො කරවීකො ඊසධරො යුගන්‌ධරො>
    text <නෙමින්‌ධරො විනතකො අස්‌සකණ්‌ණො ගිරී බ්‍රහා>
  text <569>
    text <එතෙ සීදන්‌තරෙ නගා අනුපුබ්‌බසමුග්‌ගතා>
    text <මහාරාජානමාවාසා යානි ත්‌වං රාජ පස්‌සසි>
  text <570>
    text <අනෙකරූපං රුචිරං නානාචිත්‍රං පකාසති>
    text <ආකිණ්‌ණං ඉන්‌දසදිසෙහි බ්‍යග්‌ඝෙහෙව සුරක්‌ඛිතං>
  text <571>
    text <විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමං නු ද්‌වාරං කිමභඤ්‌ඤමාහු මනොරම දිස්‌සති දූරතොව>
  text <572>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පුඤ්‌ඤකම්‌මානං ජානං අක්‌ඛාසිජානතො>
  text <573>
    text <චිත්‍රකූටොති යං ආහු දෙවරාජපවෙසනං>
    text <සුදස්‌සනස්‌ස ගිරිනො ද්‌වාරඤ්‌හෙතං පකාසති>
  text <574>
    text <අනෙකරූපං රුචිරං නානාචිත්‍රං පකාසති>
    text <ආකිණ්‌ණං ඉන්‌දසදිසෙහි බ්‍යග්‌ඝෙහෙව සුරක්‌ඛිතං>
    text <පවිසෙතෙන රාජීසි අරජං භූමිමක්‌කම>
  text <575>
    text <සහස්‌සයුත්‌තං හයවාහිං දිබ්‌බයානමධිට්‌ඨිතො>
    text <යායමානො මහාරාජා අද්‌දා දෙවසභං ඉදං>
  text <576>
    text <යථා සරදෙ ආකාසෙ නීලොභාසො පදිස්‌සති>
    text <තථූපමං ඉදං බ්‍යම්‌හං වෙළුරියාසු නිම්‌මිතං>
  text <577>
    text <විත්‌තී හි මං වින්‌දති සූත දිස්‌වා පුච්‌ඡාමි තං මාතලි දෙවසාරථි>
    text <ඉමං නු බ්‍යම්‌හං කිමභඤ්‌ඤමාහු මනොරම දිස්‌සති දූරතොව>
  text <578>
    text <තස්‌ස පුට්‌ඨො වියාකාසි මාතලි දෙවසාරථි>
    text <විපාකං පුඤ්‌ඤකම්‌මානං ජානං අක්‌ඛාසිජානතො>
  text <579>
    text <සුධම්‌මා ඉති යං ආහු පස්‌සෙසා දිස්‌සතෙ සභා>
    text <වෙළුරියාරුචිරා චිත්‍රා ධාරයන්‌ති සුනිම්‌මිතා>
  text <580>
    text <අට්‌ඨංසා සුකතා ථම්‌භා සබ්‌බෙ වෙළුරියාමයා>
    text <යත්‌ථ දෙවා තාවතිංසා සබ්‌බෙ ඉන්‌දපුරොහිතා>
  text <581>
    text <අත්‌ථං දෙවමනුස්‌සානං චින්‌තයන්‌තා සමච්‌ඡරෙ>
    text <පවිසෙතෙන රාජීසි දෙවානං අනුමොදනං>
  text <582>
    text <තං දෙවා පටිනන්‌දිංසු දිස්‌වා රාජානමාගතං>
    text <ස්‌වාගතං තෙ මහාරාජ අථො තෙ අදුරාගතං>
    text <නිසීද දානි රාජීසි දෙවරාජස්‌ස සන්‌තිකෙ>
  text <583>
    text <සක්‌කොපි පටිනන්‌දිත්‌ථ වෙදෙහං මිථිලග්‌ගහං>
    text <නිමන්‌තයිත්‌ථ කාමෙහි ආසනෙන ච වාසවො>
  text <584>
    text <සාධු ඛොසි අනුප්‌පත්‌තො ආවාසං වසවත්‌තිනං>
    text <වස දෙවෙසු රාජීසි සබ්‌බකාමසමිද්‌ධිසු>
    text <තාවතිංසෙසු දෙවෙසු භුඤ්‌ජ කාමෙ අමානුසෙ>
  text <585>
    text <යථා යාචිතකං යානං යථා යාචිතකං ධනං>
    text <එවංසම්‌පදමෙවෙතං යං පරතො දානපච්‌චයා>
  text <586>
    text <න චාහමෙතමිච්‌ඡාමි යං පරතො දානපච්‌චයා>
    text <සයංකතානි පුඤ්‌ඤානි තං මෙ ආවෙණිකං ධනං>
  text <587>
    text <සොහං ගන්‌ත්‌වා මනුස්‌සෙසු කාහාමි කුසලං බහුං>
    text <දානෙන සමචරියාය සංයමෙන දමෙන ච>
    text <යං කත්‌වා සුඛිතො හොති න ච පච්‌ඡානුතප්‌පති>
  text <588>
    text <බහූපකාරො නො භවං මාතලි දෙවසාරථි>
    text <යො මෙ කල්‍යාණකම්‌මානං පාපානං පටිදස්‌සයි>
  text <589>
    text <ඉදං වත්‌වා නිමිරාජා වෙදෙහො මිථිලග්‌ගහො>
    text <පුථුයඤ්‌ඤං යජිත්‌වාන සංයමං අජ්‌ඣුපාගමීති>
  stand <නිමිජාතකං චතුත්‌ථං>
  text <  <
  text <උමඞ්‌ගජාතකං>
  text <590>
    text <පඤ්‌චාලො සබ්‌බසෙනාය බ්‍රහ්‌මදත්‌තොයමාගතො>
    text <සායං පඤ්‌චාලියා සෙනා අප්‌පමෙය්‍යා මහොසධ>
  text <591>
    text <වීථිමතී පත්‌තිමතී සබ්‌බසඞ්‌ගාමකොවිදා>
    text <ඔහාරිනී සද්‌දවතී භෙරිසඞ්‌ඛප්‌පබොධනා>
  text <592>
    text <ලොහවිජ්‌ජා අලඞ්‌කාරා ධජිනී වාමරොහිනී>
    text <සිප්‌පියෙහි සුසම්‌පන්‌නා සූරෙහි සුප්‌පතිට්‌ඨිතා>
  text <593>
    text <දසෙත්‌ථ පණ්‌ඩිතා ආහු භූරිපඤ්‌ඤා රහොගමා>
    text <මාතා එකාදසී රඤ්‌ඤො පඤ්‌චාලියං පසාසති>
  text <594>
    text <අථෙත්‌ථෙකසතං ඛත්‍යා අනුයන්‌තා යසස්‌සිනො>
    text <අච්‌ඡින්‌නරට්‌ඨා බ්‍යථිතා පඤ්‌චාලියං වසං ගතා>
  text <595>
    text <යංවදා-තක්‌කරා රඤ්‌ඤො අකාමා පියභාණිනො>
    text <පඤ්‌චාලමනුයායන්‌ති අකාමා වසිනො ගතා>
  text <596>
    text <තාය සෙනාය මිථිලා තිසන්‌ධිපරිවාරිතා>
    text <රාජධානී විදෙහානං සමන්‌තා පරිඛඤ්‌ඤති>
  text <597>
    text <උද්‌ධං තාරකජාතාව සමන්‌තා පරිවාරිතා>
    text <මහොසධ විජානාහි කථං මොක්‌ඛො භවිස්‌සති>
  text <598>
    text <පාදෙ දෙව පසාරෙහි භුඤ්‌ජ කාමෙ රමස්‌සු ච>
    text <හිත්‌වා පඤ්‌චාලියං සෙනං බ්‍රහ්‌මදත්‌තො පලායිති>
  text <599>
    text <රාජා සන්‌ථවකාමො තෙ රතනානි පවෙච්‌ඡති>
    text <ආගච්‌ඡන්‌තු ඉතො දූතා මඤ්‌ජුකා පියභාණිනො>
  text <600>
    text <භාසන්‌තු මුදුකා වාචා යා වාචා පටිනන්‌දිතා>
    text <පඤ්‌චාලො ච විදෙහො ච උභො එකා භවන්‌තු තෙ>
  text <601>
    text <කථං නු කෙවට්‌ට මහොසධෙන සමාගමො ආසි තදිඞ්‌ඝ බ්‍රූහි>
    text <කච්‌චි තෙ පටිනිජ්‌ඣත්‌තො කච්‌චි තුට්‌ඨො මහොසධො>
  text <602>
    text <අනරියරූපො පුරිසො ජනින්‌ද අසම්‌මොදකො ථද්‌ධො අසබ්‌භිරූපො>
    text <යථා මූගො ච බධිරො ච න කිඤ්‌චිත්‌ථං අභාසථ>
  text <603>
    text <අද්‌ධා ඉදං මන්‌තපදං සුදුද්‌දසං අත්‌ථො සුද්‌ධො නරවීරියෙන දිට්‌ඨො>
    text <තථා හි කායො මම සම්‌පවෙධති හිත්‌වා සයං කො පරහත්‌ථමෙස්‌සති>
  text <604>
    text <ඡන්‌නඤ්‌හි එකාව මතී සමෙති යෙ පණ්‌ඩිතා උත්‌තමභූරිපත්‌තා>
    text <යානං අයානං අථ වාපි ඨානං මහොසධ ත්‌වම්‌පි මතිං කරොහි>
  text <605>
    text <ජානාසි ඛො රාජ මහානුභාවො මහබ්‌බලො චූළනිබ්‍රහ්‌මදත්‌තො>
    text <රාජා ච තං ඉච්‌ඡති මාරණත්‌ථං මිගං යථා ඔකචරෙන ලුද්‌දො>
  text <606>
    text <යථාපි මච්‌ඡො බළිසං වඞ්‌කං මංසෙන ඡාදිතං>
    text <ආමගිද්‌ධො න ජානාති මච්‌ඡො මරණමත්‌තනො>
  text <607>
    text <එවමෙව තුවං රාජ චූළනෙය්‍යස්‌ස ධීතරං>
    text <කාමගිද්‌ධො න ජානාසි මච්‌ඡොව මරණමත්‌තනො>
  text <608>
    text <සචෙ ගච්‌ඡසි පඤ්‌චාලං ඛිප්‌පමත්‌තං ජහිස්‌සති>
    text <මිගං පන්‌ථානුබන්‌ධංව මහන්‌තං භයමෙස්‌සති>
  text <609>
    text <මයමෙව බාලම්‌හසෙ එළමූගා යෙ උත්‌තමත්‌ථානි තයී ලපිම්‌හා>
    text <කිමෙව ත්‌වං නඞ්‌ගලකොටිවඩ්‌ඪො අත්‌ථානි ජානාසි යථාපි අඤ්‌ඤෙ>
  text <610>
    text <ඉමං ගලෙ ගහෙත්‌වාන නාසෙථ විජිතා මම>
    text <යො මෙ රතනලාභස්‌ස අන්‌තරායාය භාසති>
  text <611>
    text <තතො ච සො අපක්‌කම්‌ම වෙදෙහස්‌ස උපන්‌තිකා>
    text <අථ ආමන්‌තයී දූතං මාධරං සුවපණ්‌ඩිතං>
  text <612>
    text <එහි සම්‌ම හරිතපක්‌ඛ වෙය්‍යාවච්‌චං කරොහි මෙ>
    text <අත්‌ථි පඤ්‌චාලරාජස්‌ස සාළිකා සයනපාලිකා>
  text <613>
    text <තං බන්‌ධනෙන පුච්‌ඡස්‌සු සා හි සබ්‌බස්‌ස කොවිදා>
    text <සා තෙසං සබ්‌බං ජානාති රඤ්‌ඤො ච කොසියස්‌ස ච>
  text <614>
    text <ආමොති සො පටිස්‌සුත්‌වා මාධරො සුවපණ්‌ඩිතො>
    text <අගමාසි හරිතපක්‌ඛො සාළිකාය උපන්‌තිකං>
  text <615>
    text <තතො ච ඛො සො ගන්‌ත්‌වාන මාධරො සුවපණ්‌ඩිතො>
    text <අථාමන්‌තයි සුඝරං සාළිකං මඤ්‌ජුභාණිකං>
  text <616>
    text <කච්‌චි තෙ සුඝරෙ ඛමනීයං කච්‌චි වෙස්‌සෙ අනාමයං>
    text <කච්‌චි තෙ මධුනා ලාජා ලබ්‌භතෙ සුඝරෙ තුවං>
  text <617>
    text <කුසලඤ්‌චෙව මෙ සම්‌ම අථො සම්‌ම අනාමයං>
    text <අථො මෙ මධුනා ලාජා ලබ්‌භතෙ සුවපණ්‌ඩිත>
  text <618>
    text <කුතො නු සම්‌ම ආගම්‌ම කස්‌ස වා පහිතො තුවං>
    text <න ච මෙසි ඉතො පුබ්‌බෙ දිට්‌ඨො වා යදි වා සුතො>
  text <619>
    text <අහොසිං සිවිරාජස්‌ස පාසාදෙ සයනපාලකො>
    text <තතො සො ධම්‌මිකො රාජා බද්‌ධෙ මොචෙසි බන්‌ධනා>
  text <620>
    text <තස්‌ස මෙකා දුතියාසි සාළිකා මඤ්‌ජුභාණිකා>
    text <තං තත්‌ථ අවධී සෙනො පෙක්‌ඛතො සුඝරෙ මම>
  text <621>
    text <තස්‌සා කාමා හි සම්‌මත්‌තො ආගතොස්‌මි තවන්‌තිකෙ>
    text <සචෙ කරෙය්‍ය ඔකාසං උභයොව වසාමසෙ>
  text <622>
    text <සුවොව සුවිං කාමෙය්‍ය සාළිකො පන සාළිකං>
    text <සුවස්‌ස සාළිකායෙව සංවාසො හොති කීදිසො>
  text <623>
    text <යොයං කාමෙ කාමයති අපි චණ්‌ඩාලිකාමපි>
    text <සබ්‌බො හි සදිසො හොති නත්‌ථි කාමෙ අසාදිසො>
  text <624>
    text <අත්‌ථි ජම්‌පාවතී නාම මාතා සිවිස්‌ස රාජිනො>
    text <සා භරියා වාසුදෙවස්‌ස කණ්‌හස්‌ස මහෙසී පියා>
  text <625>
    text <රට්‌ඨවතී කිම්‌පුරිසී සාපි වච්‌ඡං අකාමයි>
    text <මනුස්‌සො මිගියා සද්‌ධිං නත්‌ථි කාමෙ අසාදිසො>
  text <626>
    text <හන්‌ද ඛ්‌වාහං ගමිස්‌සාමි සාළිකෙ මඤ්‌ජුභාණිකෙ>
    text <පච්‌චක්‌ඛානුපදඤ්‌හෙතං අතිමඤ්‌ඤසි නූන මං>
  text <627>
    text <න සිරී තරමානස්‌ස මාධර සුවපණ්‌ඩිත>
    text <ඉධෙව තාව අච්‌ඡස්‌සු යාව රාජාන දක්‌ඛසි>
    text <සොස්‌සි සද්‌දං මුදිඞ්‌ගානං ආනුභාවඤ්‌ච රාජිනො>
  text <628>
    text <යො නු ඛ්‌වායං තිබ්‌බො සද්‌දො තිරොජනපදෙ සුතො>
    text <ධීතා පඤ්‌චාලරාජස්‌ස ඔසධී විය වණ්‌ණිනී>
    text <තං දස්‌සති විදෙහානං සො විවාහො භවිස්‌සති>
  text <629>
    text <එදිසො මා අමිත්‌තානං විවාහො හොතු මාධර>
    text <යථා පඤ්‌චාලරාජස්‌ස වෙදෙහෙන භවිස්‌සති>
  text <630>
    text <ආනයිත්‌වාන වෙදෙහං පඤ්‌චාලානං රථෙසභො>
    text <තතො නං ඝාතයිස්‌සති නස්‌ස සඛී භවිස්‌සති>
  text <631>
    text <හන්‌ද ඛො මං අනුජානාහි රත්‌තියො සත්‌තමත්‌තියො>
    text <යාවාහං සිවිරාජස්‌ස ආරොචෙමි මහෙසිනො>
    text <ලද්‌ධො ච මෙ ආවසථො සාළිකාය උපන්‌තිකං>
  text <632>
    text <හන්‌ද ඛො තං අනුජානාමි රත්‌තියො සත්‌තමත්‌තියො>
    text <සචෙ ත්‌වං සත්‌තරත්‌තෙන නාගච්‌ඡසි මමන්‌තිකෙ>
    text <මඤ්‌ඤෙ ඔක්‌කන්‌තසත්‌තං මං මතාය ආගමිස්‌සසි>
  text <633>
    text <තතො ච ඛො සො ගන්‌ත්‌වාන මාධරො සුවපණ්‌ඩිතො>
    text <මහොසධස්‌ස අක්‌ඛාසි සාළිකාවචනං ඉදං>
  text <634>
    text <යස්‌සෙව ඝරෙ භුඤ්‌ජෙය්‍ය භොගං තස්‌සෙව අත්‌ථං පුරිසො චරෙය්‍ය>
    text <හන්‌දාහං ගච්‌ඡාමි පුරෙ ජනින්‌ද පඤ්‌චාලරාජස්‌ස පුරං සුරම්‌මං>
    text <නිවෙසනානි මාපෙතුං වෙදෙහස්‌ස යසස්‌සිනො>
  text <635>
    text <නිවෙසනානි මාපෙත්‌වා වෙදෙහස්‌ස යසස්‌සිනො>
    text <යදා තෙ පහිණෙය්‍යාමි තදා එය්‍යාසි ඛත්‌තිය>
  text <636>
    text <තතො ච පායාසි පුරෙ මහොසධො පඤ්‌චාලරාජස්‌ස පුරං සුරම්‌මං>
    text <නිවෙසනානි මාපෙතුං වෙදෙහස්‌ස යසස්‌සිනො>
  text <637>
    text <නිවෙසනානි මාපෙත්‌වා වෙදෙහස්‌ස යසස්‌සිනො>
    text <අථස්‌ස පාහිණී දූතං වෙදෙහං මිථිලග්‌ගහං>
    text <එහි දානි මහාරාජ මාපිතං තෙ නිවෙසනං>
  text <638>
    text <තතො ච රාජා පායාසි සෙනාය චතුරඞ්‌ගියා>
    text <අනන්‌තවාහනං දට්‌ඨුං ඵීතං කපිලියං පුරං>
  text <639>
    text <තතො ච ඛො සො ගන්‌ත්‌වාන බ්‍රහ්‌මදත්‌තස්‌ස පාහිණි>
    text <ආගතොස්‌මි මහාරාජ තව පාදානි වන්‌දිතුං>
  text <640>
    text <දදාහි දානි මෙ භරියං නාරිං සබ්‌බඞ්‌ගසොභිනිං>
    text <සුවණ්‌ණෙන පටිච්‌ඡන්‌නං දාසීගණපුරක්‌ඛතං>
  text <641>
    text <ස්‌වාගතං තෙව වෙදෙහ අථො තෙ අදුරාගතං>
    text <නක්‌ඛත්‌තංයෙව පරිපුච්‌ඡ අහං කඤ්‌ඤං දදාමි තෙ>
    text <සුවණ්‌ණෙන පටිච්‌ඡන්‌නං දාසීගණපුරක්‌ඛතං>
  text <642>
    text <තතො ච රාජා වෙදෙහො නක්‌ඛත්‌තං පරිපුච්‌ඡථ>
    text <නක්‌ඛත්‌තං පරිපුච්‌ඡිත්‌වා බ්‍රහ්‌මදත්‌තස්‌ස පාහිණි>
  text <643>
    text <දදාහි දානි මෙ භරියං නාරිං සබ්‌බඞ්‌ගසොභිනිං>
    text <සුවණ්‌ණෙන පටිච්‌ඡන්‌නං දාසීගණපුරක්‌ඛතං>
  text <644>
    text <දදාමි දානි තෙ භරියං නාරිං සබ්‌බඞ්‌ගසොභිනිං>
    text <සුවණ්‌ණෙන පටිච්‌ඡන්‌නං දාසීගණපුරක්‌ඛතං>
  text <645>
    text <හත්‌ථී අස්‌සා රථා පත්‌තී සෙනා තිට්‌ඨන්‌ති වම්‌මිතා>
    text <උක්‌කා පදිත්‌තා ඣායන්‌ති කින්‌නු මඤ්‌ඤන්‌ති පණ්‌ඩිතා>
  text <646>
    text <හත්‌ථී අස්‌සා රථා පත්‌තී සෙනා තිට්‌ඨන්‌ති වම්‌මිතා>
    text <උක්‌කා පදිත්‌තා ඣායන්‌ති කිං නු කාහන්‌ති පණ්‌ඩිත>
  text <647>
    text <රක්‌ඛති තං මහාරාජ චූළනෙය්‍යො මහබ්‌බලො>
    text <පදුට්‌ඨො බ්‍රහ්‌මදත්‌තෙන පාතො තං ඝාතයිස්‌සති>
  text <648>
    text <උබ්‌බෙධති මෙ හදයං මුඛඤ්‌ච පරිසුස්‌සති>
    text <නිබ්‌බුතිං නාධිගච්‌ඡාමි අග්‌ගිදඩ්‌ඪොව ආතපෙ>
  text <649>
    text <කම්‌මාරානං යථා උක්‌කා අන්‌තො ඣායති නො බහි>
    text <එවම්‌පි හදයං මය්‌හං අන්‌තො ඣායති නො බහි>
  text <650>
    text <පමත්‌තො මන්‌තනාතීතො භින්‌නමන්‌තොසි ඛත්‌තිය>
    text <ඉදානි ඛො තං තායන්‌තු පණ්‌ඩිතා මන්‌තිනො ජනා>
  text <651>
    text <අකත්‌වාමච්‌චස්‌ස වචනං අත්‌ථකාමහිතෙසිනො>
    text <අත්‌තපීතිරතො රාජා මිගො කූටෙව ඔහිතො>
  text <652>
    text <යථාපි මච්‌ඡො බළිසං වඞ්‌කං මංසෙන ඡාදිතං>
    text <ආමගිද්‌ධො න ජානාති මච්‌ඡො මරණමත්‌තනො>
  text <653>
    text <එවමෙව තුවං රාජ චූළනෙය්‍යස්‌ස ධීතරං>
    text <කාමගිද්‌ධො න ජානාසි මච්‌ඡොව මරණමත්‌තනො>
  text <654>
    text <සචෙ ගච්‌ඡසි පඤ්‌චාලං ඛිප්‌පමත්‌තං ජහිස්‌සසි>
    text <මිගං පන්‌ථානුබන්‌ධංව මහන්‌තං භයමෙස්‌සති>
  text <655>
    text <අනරියරූපො පුරිසො ජනින්‌ද අහීව උච්‌ඡඞ්‌ගගතො ඩසෙය්‍ය>
    text <න තෙන මිත්‌තිං කයිරාථ ධීරො දුක්‌ඛො හවෙ කාපුරිසෙන සඞ්‌ගමො>
  text <656>
    text <යදෙව ජඤ්‌ඤා පුරිසං ජනින්‌ද සීලවායං බහුස්‌සුතො>
    text <තෙනෙව මිත්‌තිං කයිරාථ ධීරො සුඛො හවෙ සප්‌පුරිසෙන සඞ්‌ගමො>
  text <657>
    text <බාලො තුවං එළමූගොසි රාජ යො උත්‌තමත්‌ථානි මයී ලපිත්‌ථො>
    text <කිමෙවහං නඞ්‌ගලකොටිවඩ්‌ඪො අත්‌ථානි ජානාමි යථාපි අඤ්‌ඤෙ>
  text <658>
    text <ඉමං ගලෙ ගහෙත්‌වාන නාසෙථ විජිතා මම>
    text <යො මෙ රතනලාභස්‌ස අන්‌තරායාය භාසති>
  text <659>
    text <මහොසධ අතීතෙන නානුවිජ්‌ඣන්‌ති පණ්‌ඩිතා>
    text <කිං මං අස්‌සංව සම්‌බන්‌ධං පතොදෙනෙව විජ්‌ඣසි>
  text <660>
    text <සචෙ පස්‌සසි මොක්‌ඛං වා ඛෙමං වා පන පස්‌සසි>
    text <තෙනෙව මං අනුසාස කිං අතීතෙන විජ්‌ඣසි>
  text <661>
    text <අතීතං මානුසං කම්‌මං දුක්‌කරං දුරභිසම්‌භවං>
    text <න තං සක්‌කොමි මොචෙතුං ත්‌වං පජානස්‌සු ඛත්‌තිය>
  text <662>
    text <සන්‌ති වෙහායසා නාගා ඉද්‌ධිමන්‌තො යසස්‌සිනො>
    text <තෙපි ආදාය ගච්‌ඡෙය්‍යුං යස්‌ස හොන්‌ති තථාවිධා>
  text <663>
    text <සන්‌ති වෙහායසා අස්‌සා ඉද්‌ධිමන්‌තො යසස්‌සිනො>
    text <තෙපි ආදාය ගච්‌ඡෙය්‍යුං යස්‌ස හොන්‌ති තථාවිධා>
  text <664>
    text <සන්‌ති වෙහායසා පක්‌ඛී ඉද්‌ධිමන්‌තො යසස්‌සිනො>
    text <තෙපි ආදාය ගච්‌ඡෙය්‍යුං යස්‌ස හොන්‌ති තථාවිධා>
  text <665>
    text <සන්‌ති වෙහායසා යක්‌ඛා ඉද්‌ධිමන්‌තො යසස්‌සිනො>
    text <තෙපි ආදාය ගච්‌ඡෙය්‍යුං යස්‌ස හොන්‌ති තථාවිධා>
  text <666>
    text <අතීතං මානුසං කම්‌මං දුක්‌කරං දුරභිසම්‌භවං>
    text <න තං සක්‌කොමි මොචෙතුං අන්‌තලික්‌ඛෙන ඛත්‌තිය>
  text <667>
    text <අතීරදස්‌සී පුරිසො මහන්‌තෙ උදකණ්‌ණවෙ>
    text <යත්‌ථ සො ලභතෙ ගාධං තත්‌ථ සො වින්‌දතෙ සුඛං>
  text <668>
    text <එවං අම්‌හඤ්‌ච රඤ්‌ඤො ච ත්‌වං පතිට්‌ඨා මහොසධ>
    text <ත්‌වං නොසි මන්‌තිනං සෙට්‌ඨො අම්‌හෙ දුක්‌ඛා පමොචය>
  text <669>
    text <අතීතං මානුසං කම්‌මං දුක්‌කරං දුරභිසම්‌භවං>
    text <න තං සක්‌කොමි මොචෙතුං ත්‌වං පජානස්‌සු සෙනක>
  text <670>
    text <සුණොහි මෙතං වචනං පස්‌ස සෙනං මහබ්‌භයං>
    text <සෙනකං දානි පුච්‌ඡාමි කිං කිච්‌චං ඉධ මඤ්‌ඤසි>
  text <671>
    text <අග්‌ගිං වා ද්‌වාරතො දෙම ගණ්‌හාමසෙ විකන්‌තනං>
    text <අඤ්‌ඤමඤ්‌ඤං වධිත්‌වාන ඛිප්‌පං හිස්‌සාම ජීවිතං>
    text <මා නො රාජා බ්‍රහ්‌මදත්‌තො චිරං දුක්‌ඛෙන මාරයි>
  text <672>
    text <සුණොහි මෙතං වචනං පස්‌ස සෙනං මහබ්‌භයං>
    text <පුක්‌කුසං දානි පුච්‌ඡාමි කිං කිච්‌චං ඉධ මඤ්‌ඤසි>
  text <673>
    text <විසං ඛාදිත්‌වා මිය්‍යාම ඛිප්‌පං හිස්‌සාම ජීවිතං>
    text <මා නො රාජා බ්‍රහ්‌මදත්‌තො චිරං දුක්‌ඛෙන මාරයි>
  text <674>
    text <සුණොහි මෙතං වචනං පස්‌ස සෙනං මහබ්‌භයං>
    text <කාමින්‌දං දානි පුච්‌ඡාමි කිං කිච්‌චං ඉධ මඤ්‌ඤසි>
  text <675>
    text <රජ්‌ජුයා බජ්‌ඣ මිය්‍යාම පපාතා පපතාමසෙ>
    text <මා නො රාජා බ්‍රහ්‌මදත්‌තො චිරං දුක්‌ඛෙන මාරයි>
  text <676>
    text <සුණොහි මෙතං වචනං පස්‌ස සෙනං මහබ්‌භයං>
    text <දෙවින්‌දං දානි පුච්‌ඡාමි කිං කිච්‌චං ඉධ මඤ්‌ඤසි>
  text <677>
    text <අග්‌ගිං වා ද්‌වාරතො දෙම ගණ්‌හාමසෙ විකන්‌තනං>
    text <අඤ්‌ඤමඤ්‌ඤං වධිත්‌වාන ඛිප්‌පං හිස්‌සාම ජීවිතං>
    text <න නො සක්‌කොති මොචෙතුං සුඛෙනෙව මහොසධො>
  text <678>
    text <යථා කදලිනො සාරං අන්‌වෙසං නාධිගච්‌ඡති>
    text <එවං අන්‌වෙසමානා නං පඤ්‌හං නජ්‌ඣගමාමසෙ>
  text <679>
    text <යථා සිම්‌බලිනො සාරං අන්‌වෙසං නාධිගච්‌ඡති>
    text <එවං අන්‌වෙසමානා නං පඤ්‌හං නජ්‌ඣගමාමසෙ>
  text <680>
    text <අදෙසෙ වත නො වුට්‌ඨං කුඤ්‌ජරානංවනොදකෙ>
    text <සකාසෙ දුම්‌මනුස්‌සානං බාලානං අවිජානතං>
  text <681>
    text <උබ්‌බෙධති මෙ හදයං මුඛඤ්‌ච පරිසුස්‌සති>
    text <නිබ්‌බුතිං නාධිගච්‌ඡාමි අග්‌ගිදඩ්‌ඪොව ආතපෙ>
  text <682>
    text <කම්‌මාරානං යථා උක්‌කා අන්‌තො ඣායති නො බහි>
    text <එවම්‌පි හදයං මය්‌හං අන්‌තො ඣායති නො බහි>
  text <683>
    text <තතො සො පණ්‌ඩිතො ධීරො අත්‌ථදස්‌සී මහොසධො>
    text <වෙදෙහං දුක්‌ඛිතං දිස්‌වා ඉදං වචනමබ්‍රවි>
  text <684>
    text <මා ත්‌වං භායි මහාරාජ මා ත්‌වං භායි රථෙසභ>
    text <අහං තං මොචයිස්‌සාමි රාහුග්‌ගහංව චන්‌දිමං>
  text <685>
    text <මා ත්‌වං භායි මහාරාජ මා ත්‌වං භායි රථෙසභ>
    text <අහං තං මොචයිස්‌සාමි රාහුග්‌ගහංව සූරියං>
  text <686>
    text <මා ත්‌වං භායි මහාරාජ මා ත්‌වං භායි රථෙසභ>
    text <අහං තං මොචයිස්‌සාමි පඞ්‌කෙ සන්‌නංව කුඤ්‌ජරං>
  text <687>
    text <මා ත්‌වං භායි මහාරාජ මා ත්‌වං භායි රථෙසභ>
    text <අහං තං මොචයිස්‌සාමි පෙළාබද්‌ධංව පන්‌නගං>
  text <688>
    text <මා ත්‌වං භායි මහාරාජ මා ත්‌වං භායි රථෙසභ>
    text <අහං තං මොචයිස්‌සාමි පක්‌ඛිං බද්‌ධංව පඤ්‌ජරෙ>
  text <689>
    text <මා ත්‌වං භායි මහාරාජ මා ත්‌වං භායි රථෙසභ>
    text <අහං තං මොචයිස්‌සාමි මච්‌ඡෙ ජාලගතෙරිව>
  text <690>
    text <මා ත්‌වං භායි මහාරාජ මා ත්‌වං භායි රථෙසභ>
    text <අහං තං මොචයිස්‌සාමි සයොග්‌ගබලවාහනං>
  text <691>
    text <මා ත්‌වං භායි මහාරාජ මා ත්‌වං භායි රථෙසභ>
    text <පඤ්‌චාලං වාහයිස්‌සාමි කාකසෙනංව ලෙඩ්‌ඩුනා>
  text <692>
    text <අදු පඤ්‌ඤා කිමත්‌ථියා අමච්‌චො වාපි තාදිසො>
    text <යො තං සම්‌බාධපක්‌ඛන්‌දං දුක්‌ඛා න පරිමොචයෙ>
  text <693>
    text <එථ මාණවා උට්‌ඨෙථ මුඛං සොධෙථ සන්‌ධිනො>
    text <වෙදෙහො සහමච්‌චෙහි උමඞ්‌ගෙන ගමිස්‌සති>
  text <694>
    text <තස්‌ස තං වචනං සුත්‌වා පණ්‌ඩිතස්‌සානුචාරිනො>
    text <උමඞ්‌ගද්‌වාරං විවරිංසු යන්‌තයුත්‌තෙ ච අග්‌ගළෙ>
  text <695>
    text <පුරතො සෙනකො යාති පච්‌ඡතො ච මහොසධො>
    text <මජ්‌ඣෙ ච රාජා වෙදෙහො අමච්‌චපරිවාරිතො>
  text <696>
    text <උමඞ්‌ගා නික්‌ඛමිත්‌වාන වෙදෙහො නාවමාරුහි>
    text <අභිරූළ්‌හඤ්‌ච තං ඤත්‌වා අනුසාසි මහොසධො>
  text <697>
    text <අයං තෙ සසුරො දෙව අයං සස්‌සු ජනාධිප>
    text <යථා මාතු පටිපත්‌ති එවං තෙ හොතු සස්‌සුයා>
  text <698>
    text <යථාපි නියකො භාතා සඋදරියො එකමාතුකො>
    text <එවං පඤ්‌චාලචන්‌දො තෙ දයිතබ්‌බො රථෙසභ>
  text <699>
    text <අයං පඤ්‌චාලචන්‌දී තෙ රාජපුත්‌තී අභිච්‌ඡිතා>
    text <කාමං කරොහි තෙ තාය භරියා තෙ රථෙසභ>
  text <700>
    text <ආරුය්‌හ නාවං තරමානො කින්‌නු තීරම්‌හි තිට්‌ඨසි>
    text <කිච්‌ඡා මුත්‌තාම්‌හ දුක්‌ඛතො යාම දානි මහොසධ>
  text <701>
    text <නෙස ධම්‌මො මහාරාජ යොහං සෙනාය නායකො>
    text <සෙනඞ්‌ගං පරිහාපෙත්‌වා අත්‌තානං පරිමොචයෙ>
  text <702>
    text <නිවෙසනම්‌හි තෙ දෙව සෙනඞ්‌ගං පරිහාපිතං>
    text <තං දින්‌නං බ්‍රහ්‌මදත්‌තෙන ආනයිස්‌සං රථෙසභ>
  text <703>
    text <අප්‌පසෙනො මහාසෙනං කථං විග්‌ගය්‌හ ඨස්‌සසි>
    text <දුබ්‌බලො බලවන්‌තෙන විහඤ්‌ඤිස්‌සසි පණ්‌ඩිත>
  text <704>
    text <අප්‌පසෙනොපි චෙ මන්‌තී මහාසෙනං අමන්‌තිනං>
    text <ජිනාති රාජා රාජානො ආදිච්‌චොවුදයං තමං>
  text <705>
    text <සුසුඛං වත සංවාසො පණ්‌ඩිතෙහීති සෙනක>
    text <පක්‌ඛීව පඤ්‌ජරෙ බද්‌ධෙ මච්‌ඡෙ ජාලගතෙරිව>
    text <අමිත්‌තහත්‌ථත්‌තගතෙ මොචයී නො මහොසධො>
  text <706>
    text <එවමෙතං මහාරාජ පණ්‌ඩිතා හි සුඛාවහා>
    text <පක්‌ඛීව පඤ්‌ජරෙ බද්‌ධෙ මච්‌ඡෙ ජාලගතෙරිව>
    text <අමිත්‌තහත්‌ථත්‌තගතෙ මොචයී නො මහොසධො>
  text <707>
    text <රක්‌ඛිත්‌වා කසිණං රත්‌තිං චූළනෙය්‍යො මහබ්‌බලො>
    text <උදෙන්‌තං අරුණුග්‌ගස්‌මිං උපකාරිං උපාගමි>
  text <708>
    text <ආරුය්‌හ පවරං නාගං බලවන්‌තං සට්‌ඨිහායනං>
    text <රාජා අවොච පඤ්‌චාලො චූළනෙය්‍යො මහබ්‌බලො>
  text <709>
    text <සන්‌නද්‌ධො මණිවම්‌මෙන සරමාදාය පාණිනා>
    text <පෙසියෙ අජ්‌ඣභාසිත්‌ථ පුථුගුම්‌බෙ සමාගතෙ>
  text <710>
    text <හත්‌ථාරොහෙ අනීකට්‌ඨෙ රථිකෙ පත්‌තිකාරකෙ>
    text <උපාසනම්‌හි කතහත්‌ථෙ වාලවෙධෙ සමාගතෙ>
  text <711>
    text <පෙසෙථ කුඤ්‌ජරෙ දන්‌තී බලවන්‌තෙ සට්‌ඨිහායනෙ>
    text <මද්‌දන්‌තු කුඤ්‌ජරා නගරං වෙදෙහෙන සුමාපිතං>
  text <712>
    text <වච්‌ඡදන්‌තමුඛා සෙතා තික්‌ඛග්‌ගා අට්‌ඨිවෙධිනො>
    text <පණුන්‌නා ධනුවෙගෙන සම්‌පතන්‌තුතරීතරා>
  text <713>
    text <මාණවා වම්‌මිනො සූරා චිත්‍රදණ්‌ඩයුතාවුධා>
    text <පක්‌ඛන්‌දිනො මහානාගා හත්‌ථීනං හොන්‌තු සම්‌මුඛා>
  text <714>
    text <සත්‌තියො තෙලධොතායො අච්‌චිමන්‌තා පභස්‌සරා>
    text <විජ්‌ජොතමානා තිට්‌ඨන්‌තු සතරංසීව තාරකා>
  text <715>
    text <ආවුධබලවන්‌තානං ගුණිකායූරධාරිනං>
    text <එතාදිසානං යොධානං සඞ්‌ගාමෙ අපලායිනං>
    text <වෙදෙහො කුතො මුච්‌චිස්‌සති සචෙ පක්‌ඛීව කාහිති>
  text <716>
    text <තිංස මෙ පුරිසනාවුත්‍යො සබ්‌බෙවෙකෙකනිච්‌චිතා>
    text <යෙසං සමං න පස්‌සාමි කෙවලං මහිමං චරං>
  text <717>
    text <නාගා ච කප්‌පිතා දන්‌තී බලවන්‌තො සට්‌ඨිහායනා>
    text <යෙසං ඛන්‌ධෙසු සොභන්‌ති කුමාරා චාරුදස්‌සනා>
  text <718>
    text <පීතාලඞ්‌කාරා පීතවසනා පීතුත්‌තරනිවාසනා>
    text <නාගඛන්‌ධෙසු සොභන්‌ති දෙවපුත්‌තාව නන්‌දනෙ>
  text <719>
    text <පාඨීනවණ්‌ණා නෙත්‌තිංසා තෙලධොතා පභස්‌සරා>
    text <නිට්‌ඨිතා නරධීරෙහි සමධාරා සුනිස්‌සිතා>
  text <720>
    text <වෙල්‌ලාලිනො වීතමලා සික්‌කායසමයා දළ්‌හා>
    text <ගහිතා බලවන්‌තෙහි සුප්‌පහාරප්‌පහාරිභි>
  text <721>
    text <සුවණ්‌ණථරුසම්‌පන්‌නා ලොහිතකච්‌ඡුපධාරිතා>
    text <විවත්‌තමානා සොභන්‌ති විජ්‌ජුවබ්‌භඝනන්‌තරෙ>
  text <722>
    text <පටාකා වම්‌මිනො සූරා අසිචම්‌මස්‌ස කොවිදා>
    text <ධනුග්‌ගහා සික්‌ඛිතරා නාගඛන්‌ධෙ නිපාතිනො>
  text <723>
    text <එතාදිසෙහි පරික්‌ඛිත්‌තො නත්‌ථි මොක්‌ඛො ඉතො තව>
    text <පභාවං තෙ න පස්‌සාමි යෙන ත්‌වං මිථිලං වජෙ>
  text <724>
    text <කිං නු සන්‌තරමානොව නාගං පෙසෙසි කුඤ්‌ජරං>
    text <පහට්‌ඨරූපො ආපතසි සිද්‌ධත්‌ථොස්‌මීති මඤ්‌ඤසි>
  text <725>
    text <ඔහරෙතං ධනුං චාපං ඛුරප්‌පං පටිසංහර>
    text <ඔහරෙතං සුභං වම්‌මං වෙළුරියමණිසන්‌ථතං>
  text <726>
    text <පසන්‌නමුඛවණ්‌ණොසි මිතපුබ්‌බඤ්‌ච භාසසි>
    text <හොති ඛො මරණකාලෙ එදිසී වණ්‌ණසම්‌පදා>
  text <727>
    text <මොඝං තෙ ගජ්‌ජිතං රාජ භින්‌නමන්‌තොසි ඛත්‌තිය>
    text <දුග්‌ගණ්‌හොසි තයා රාජා ඛළුඞ්‌කෙනෙව සින්‌ධවො>
  text <728>
    text <තිණ්‌ණො හිය්‍යො රාජා ගඞ්‌ගං සාමච්‌චො සපරිජ්‌ජනො>
    text <හංසරාජං යථා ධඞ්‌කො අනුජ්‌ජවං පතිස්‌සසි>
  text <729>
    text <සිඞ්‌ගාලා රත්‌තිභාගෙන ඵුල්‌ලං දිස්‌වාන කිංසුකං>
    text <මංසපෙසීති මඤ්‌ඤන්‌තා පරිබ්‍යූළ්‌හා මිගාධමා>
  text <730>
    text <වීතිවත්‌තාසු රත්‌තීසු උග්‌ගතස්‌මිං දිවාකරෙ>
    text <කිංසුකං ඵුල්‌ලිතං දිස්‌වා ආසච්‌ඡින්‌නා මිගාධමා>
  text <731>
    text <එවමෙව තුවං රාජ වෙදෙහං පරිවාරිය>
    text <ආසච්‌ඡින්‌නො ගමිස්‌සසි සිඞ්‌ගාලා කිංසුකං යථා>
  text <732>
    text <ඉමස්‌ස හත්‌ථෙ පාදෙ ච කණ්‌ණනාසඤ්‌ච ඡින්‌දථ>
    text <යො මෙ අමිත්‌තං හත්‌ථගතං වෙදෙහං පරිමොචයි>
  text <733>
    text <ඉමං මංසංව පාතබ්‍යං සූලෙ කත්‌වා පචන්‌තු නං>
    text <යො මෙ අමිත්‌තං හත්‌ථගතං වෙදෙහං පරිමොචයි>
  text <734>
    text <යථාපි ආසභං චම්‌මං පථබ්‍යා විතනිය්‍යති>
    text <සීහස්‌ස අථො බ්‍යග්‌ඝස්‌ස හොති සඞ්‌කුසමාහතං>
  text <735>
    text <එවං තං විතනිත්‌වාන වෙධයිස්‌සාමි සත්‌තියා>
    text <යො මෙ අමිත්‌තං හත්‌ථගතං වෙදෙහං පරිමොචයි>
  text <736>
    text <සචෙ මෙ හත්‌ථෙ පාදෙ ච කණ්‌ණනාසඤ්‌ච ඡෙච්‌ඡසි>
    text <එවං පඤ්‌චාලචන්‌දස්‌ස වෙදෙහො ඡෙදයිස්‌සති>
  text <737>
    text <සචෙ මෙ හත්‌ථෙ පාදෙ ච කණ්‌ණනාසඤ්‌ච ඡෙච්‌ඡසි>
    text <එවං පඤ්‌චාලචන්‌දියා වෙදෙහො ඡෙදයිස්‌සති>
  text <738>
    text <සචෙ මෙ හත්‌ථෙ පාදෙ ච කණ්‌ණනාසඤ්‌ච ඡෙච්‌ඡසි>
    text <එවං නන්‌දාය දෙවියා වෙදෙහො ඡෙදයිස්‌සති>
  text <739>
    text <සචෙ මෙ හත්‌ථෙ පාදෙ ච කණ්‌ණනාසඤ්‌ච ඡෙච්‌ඡසි>
    text <එවං තෙ පුත්‌තදාරස්‌ස වෙදෙහො ඡෙදයිස්‌සති>
  text <740>
    text <සචෙ මංසංව පාතබ්‍යං සූලෙ කත්‌වා පචිස්‌සසි>
    text <එවං පඤ්‌චාලචන්‌දස්‌ස වෙදෙහො පාචයිස්‌සති>
  text <741>
    text <සචෙ මංසංව පාතබ්‍යං සූලෙ කත්‌වා පචිස්‌සසි>
    text <එවං පඤ්‌චාලචන්‌දියා වෙදෙහො පාචයිස්‌සති>
  text <742>
    text <සචෙ මංසංව පාතබ්‍යං සූලෙ කත්‌වා පචිස්‌සසි>
    text <එවං නන්‌දාය දෙවියා වෙදෙහො පාචයිස්‌සති>
  text <743>
    text <සචෙ මංසංව පාතබ්‍යං සූලෙ කත්‌වා පචිස්‌සසි>
    text <එවං තෙ පුත්‌තදාරස්‌ස වෙදෙහො පාචයිස්‌සති>
  text <744>
    text <සචෙ මං විතනිත්‌වාන වෙධයිස්‌සසි සත්‌තියා>
    text <එවං පඤ්‌චාලචන්‌දස්‌ස වෙදෙහො වෙධයිස්‌සති>
  text <745>
    text <සචෙ මං විතනිත්‌වාන වෙධයිස්‌සසි සත්‌තියා>
    text <එවං පඤ්‌චාලචන්‌දියා වෙදෙහො වෙධයිස්‌සති>
  text <746>
    text <සචෙ මං විතනිත්‌වාන වෙධයිස්‌සසි සත්‌තියා>
    text <එවං නන්‌දාය දෙවියා වෙදෙහො වෙධයිස්‌සති>
  text <747>
    text <සචෙ මං විතනිත්‌වාන වෙධයිස්‌සසි සත්‌තියා>
    text <එවං තෙ පුත්‌තදාරස්‌ස වෙදෙහො වෙධයිස්‌සති>
    text <එවං නො මන්‌තිතං රහො වෙදෙහෙන මයා සහ>
  text <748>
    text <යථාපි පලසතං චම්‌මං කොන්‌තිමන්‌තාසුනිට්‌ඨිතං>
    text <උපෙති තනුතාණාය සරානං පටිහන්‌තවෙ>
  text <749>
    text <සුඛාවහො දුක්‌ඛනුදො වෙදෙහස්‌ස යසස්‌සිනො>
    text <මතිං තෙ පටිහඤ්‌ඤාමි උසුං පලසතෙන වා>
  text <750>
    text <ඉඞ්‌ඝ පස්‌ස මහාරාජ සුඤ්‌ඤං අන්‌තෙපුරං තව>
    text <ඔරොධා ච කුමාරා ච තව මාතා ච ඛත්‌තිය>
    text <උමඞ්‌ගා නීහරිත්‌වාන වෙදෙහස්‌සුපනාමිතා>
  text <751>
    text <ඉඞ්‌ඝ අන්‌තෙපුරං මය්‌හං ගන්‌ත්‌වාන විචිනාථ නං>
    text <යථා ඉමස්‌ස වචනං සච්‌චං වා යදි වා මුසා>
  text <752>
    text <එවමෙතං මහාරාජ යථා ආහ මහොසධො>
    text <සුඤ්‌ඤං අන්‌තෙපුරං සබ්‌බං කාකපට්‌ටනකං යථා>
  text <753>
    text <ඉතො ගතා මහාරාජ නාරී සබ්‌බඞ්‌ගසොභනා>
    text <කොසම්‌බඵලකසුස්‌සොණී හංසගග්‌ගරභාණිනී>
  text <754>
    text <ඉතො නීතා මහාරාජ නාරී සබ්‌බඞ්‌ගසොභනා>
    text <කොසෙය්‍යවසනා සාමා ජාතරූපසුමෙඛලා>
  text <755>
    text <සුරත්‌තපාදා කල්‍යාණී සුවණ්‌ණමණිමෙඛලා>
    text <පාරෙවතක්‌ඛී සුතනූ බිම්‌බොට්‌ඨා තනුමජ්‌ඣිමා>
  text <756>
    text <සුජාතා භුජලට්‌ඨීව වෙදීව තනුමජ්‌ඣිමා>
    text <දීඝස්‌සා කෙසා අසිතා ඊසකග්‌ගපවෙල්‌ලිතා>
  text <757>
    text <සුජාතා මිගඡාපාව හෙමන්‌තග්‌ගිසිඛාරිව>
    text <නදීව ගිරිදුග්‌ගෙසු සඤ්‌ඡන්‌නා ඛුද්‌දවෙළුභි>
  text <758>
    text <නාගනාසූරු කල්‍යාණී පරමා තිම්‌බරුත්‌ථනී>
    text <නාතිදීඝා නාතිරස්‌සා නාලොමා නාතිලොමසා>
  text <759>
    text <නන්‌දාය නූන මරණෙන නන්‌දසි සිරිවාහන>
    text <අහඤ්‌ච නූන නන්‌දා ච ගච්‌ඡාම යමසාධනං>
  text <760>
    text <දිබ්‌බං අධීයසෙ මායං අකාසි චක්‌ඛුමොහනං>
    text <යො මෙ අමිත්‌තං හත්‌ථගතං වෙදෙහං පරිමොචයි>
  text <761>
    text <අධීයන්‌ති මහාරාජ දිබ්‌බමායිධ පණ්‌ඩිතා>
    text <තෙ මොචයන්‌ති අත්‌තානං පණ්‌ඩිතා මන්‌තිනො ජනා>
  text <762>
    text <සන්‌ති මාණවපුත්‌තා මෙ කුසලා සන්‌ධිඡෙදකා>
    text <යෙසං කතෙන මග්‌ගෙන වෙදෙහො මිථිලං ගතො>
  text <763>
    text <ඉඞ්‌ඝ පස්‌ස මහාරාජ උමඞ්‌ගං සාධු මාපිතං>
    text <හත්‌ථීනං අථ අස්‌සානං රථානං අථ පත්‌තිනං>
    text <ආලොකභූතං තිට්‌ඨන්‌තං උමඞ්‌ගං සාධු මාපිතං>
  text <764>
    text <ලාභා වත විදෙහානං යස්‌සිමෙදිසා පණ්‌ඩිතා>
    text <ඝරෙ වසන්‌ති විජිතෙ යථා ත්‌වංසි මහොසධ>
  text <765>
    text <වුත්‌තිඤ්‌ච පරිහාරඤ්‌ච දිගුණං භත්‌තවෙතනං>
    text <දදාමි විපුලෙ භොගෙ භුඤ්‌ජ කාමෙ රමස්‌සු ච>
    text <මා විදෙහං පච්‌චගමා කිං විදෙහො කරිස්‌සති>
  text <766>
    text <යො චජෙථ මහාරාජ භත්‌තාරං ධනකාරණා>
    text <උභින්‌නං හොති ගාරය්‌හො අත්‌තනො ච පරස්‌ස ච>
    text <යාව ජීවෙය්‍ය වෙදෙහො නාඤ්‌ඤස්‌ස පුරිසො සියා>
  text <767>
    text <යො චජෙථ මහාරාජ භත්‌තාරං ධනකාරණා>
    text <උභින්‌නං හොති ගාරය්‌හො අත්‌තනො ච පරස්‌ස ච>
    text <යාව තිට්‌ඨෙය්‍ය වෙදෙහො නාඤ්‌ඤස්‌ස විජිතෙ වසෙ>
  text <768>
    text <දම්‌මි නික්‌ඛසහස්‌සං තෙ ගාමාසීතිඤ්‌ච කාසිසු>
    text <දාසිසතානි චත්‌තාරි දම්‌මි භරියාසතඤ්‌ච තෙ>
    text <සබ්‌බං සෙනඞ්‌ගමාදාය සොත්‌ථිං ගච්‌ඡ මහොසධ>
  text <769>
    text <යාව දදන්‌තු හත්‌ථීනං අස්‌සානං දිගුණං විධං>
    text <තප්‌පෙන්‌තු අන්‌නපානෙන රථිකෙ පත්‌තිකාරකෙ>
  text <770>
    text <හත්‌ථී අස්‌සෙ රථෙ පත්‌තී ගච්‌ඡෙවාදාය පණ්‌ඩිත>
    text <පස්‌සතු තං මහාරාජා වෙදෙහො මිථිලං ගතං>
  text <771>
    text <හත්‌ථී අස්‌සා රථා පත්‌තී සෙනා පදිස්‌සතෙ මහා>
    text <චතුරඞ්‌ගිනී භීසරූපා කිං නු මඤ්‌ඤසි පණ්‌ඩිත>
  text <772>
    text <ආනන්‌දො තෙ මහාරාජ උත්‌තමො පටිදිස්‌සති>
    text <සබ්‌බං සෙනඞ්‌ගමාදාය සොත්‌ථිං පත්‌තො මහොසධො>
  text <773>
    text <යථා පෙතං සුසානස්‌මිං ඡඩ්‌ඩෙත්‌වා චතුරො ජනා>
    text <එවං කපිලයෙ ත්‍යම්‌හ ඡඩ්‌ඩයිත්‌වා ඉධාගතා>
  text <774>
    text <අථ ත්‌වං කෙන වණ්‌ණෙන කෙන වා පන හෙතුනා>
    text <කෙන වා අත්‌ථජාතෙන අත්‌තානං පරිමොචයි>
  text <775>
    text <අත්‌ථං අත්‌ථෙන වෙදෙහ මන්‌තං මන්‌තෙන ඛත්‌තිය>
    text <පරිවාරයිං රාජානං ජම්‌බුදීපංව සාගරො>
  text <776>
    text <දින්‌නං නික්‌ඛසහස්‌සං මෙ ගාමාසීති ච කාසිසු>
    text <දාසීසතානි චත්‌තාරි දින්‌නං භරියාසතඤ්‌ච මෙ>
    text <සබ්‌බං සෙනඞ්‌ගමාදාය සොත්‌ථිනාම්‌හි ඉධාගතො>
  text <777>
    text <සුසුඛං වත සංවාසො පණ්‌ඩිතෙහීති සෙනක>
    text <පක්‌ඛීව පඤ්‌ජරෙ බද්‌ධෙ මච්‌ඡෙ ජාලගතෙරිව>
    text <අමිත්‌තහත්‌ථත්‌තගතෙ මොචයී නො මහොසධො>
  text <778>
    text <එවමෙතං මහාරාජ පණ්‌ඩිතා හි සුඛාවහා>
    text <පක්‌ඛීව පඤ්‌ජරෙ බද්‌ධෙ මච්‌ඡෙ ජාලගතෙරිව>
    text <අමිත්‌තහත්‌ථත්‌තගතෙ මොචයී නො මහොසධො>
  text <779>
    text <ආහඤ්‌ඤන්‌තු සබ්‌බවීණා භෙරියො දින්‌දිමානි ච>
    text <ධමෙන්‌තු මාගධා සඞ්‌ඛා වග්‌ගූ නදන්‌තු දුන්‌දුභී>
  text <780>
    text <ඔරොධා ච කුමාරා ච වෙසියානා ච බ්‍රාහ්‌මණා>
    text <බහුං අන්‌නඤ්‌ච පානඤ්‌ච පණ්‌ඩිතස්‌සාභිහාරයුං>
  text <781>
    text <හත්‌ථාරොහා අනීකට්‌ඨා රථිකා පත්‌තිකාරකා>
    text <බහුං අන්‌නඤ්‌ච පානඤ්‌ච පණ්‌ඩිතස්‌සාභිහාරයුං>
  text <782>
    text <සමාගතා ජානපදා නෙගමා ච සමාගතා>
    text <බහුං අන්‌නඤ්‌ච පානඤ්‌ච පණ්‌ඩිතස්‌සාභිහාරයුං>
  text <783>
    text <බහුජනො පසන්‌නොසි දිස්‌වා පණ්‌ඩිතමාගතං>
    text <පණ්‌ඩිතම්‌හි අනුප්‌පත්‌තෙ චෙලුක්‌ඛෙපො අවත්‌තථාති>
  stand <උමඞ්‌ගජාතකං පඤ්‌චමං>
  text <  <
  text <භූරිදත්‌තජාතකං>
  text <784>
    text <යං කිඤ්‌චි රතනං අත්‌ථි ධතරට්‌ඨනිවෙසනෙ>
    text <සබ්‌බානි තෙ උපයන්‌තු ධීතරං දෙහි රාජිනො>
  text <785>
    text <න නො විවාහො නාගෙහි කතපුබ්‌බො කුදාචනං>
    text <තං විවාහං අසංයුත්‌තං කථං අම්‌හෙ කරොමසෙ>
  text <786>
    text <ජීවිතං නූන තෙ චත්‌තං රට්‌ඨං වා මනුජාධිප>
    text <න හි නාගෙ කුපිතම්‌හි චිරං ජීවන්‌ති තාදිසා>
  text <787>
    text <යො ත්‌වං දෙව මනුස්‌සොසි ඉද්‌ධිමන්‌තං අනිද්‌ධිමා>
    text <වරුණස්‌ස නියං පුත්‌තං යාමුනං අතිමඤ්‌ඤසි>
  text <788>
    text <නාතිමඤ්‌ඤාමි රාජානං ධතරට්‌ඨං යසස්‌සිනං>
    text <ධතරට්‌ඨො හි නාගානං බහූනමපි ඉස්‌සරො>
  text <789>
    text <අහි මහානුභාවොපි න මෙ ධීතරමාරහො>
    text <ඛත්‌තියො ච විදෙහානං අභිජාතා සමුද්‌දජා>
  text <790>
    text <කම්‌බලස්‌සතරා උට්‌ඨෙන්‌තු සබ්‌බෙ නාගෙ නිවෙදය>
    text <බාරාණසිං පවජ්‌ජන්‌තු මා ච කඤ්‌චි විහෙඨයුං>
  text <791>
    text <නිවෙසනෙසු සොබ්‌භෙසු රථියා චච්‌චරෙසු ච>
    text <රුක්‌ඛග්‌ගෙසු ච ලම්‌බන්‌තු විතතා තොරණෙසු ච>
  text <792>
    text <අහම්‌පි සබ්‌බසෙතෙන මහතා සුමහං පුරං>
    text <පරික්‌ඛිපිස්‌සං භොගෙහි කාසීනං ජනයං භයං>
  text <793>
    text <තස්‌ස තං වචනං සුත්‌වා උරගානෙකවණ්‌ණිනො>
    text <බාරාණසිං පවජ්‌ජිංසු න ච කඤ්‌චි විහෙඨයුං>
  text <794>
    text <නිවෙසනෙසු සොබ්‌භෙසු රථියා චච්‌චරෙසු ච>
    text <රුක්‌ඛග්‌ගෙසු ච ලම්‌බිංසු විතතා තොරණෙසු ච>
  text <795>
    text <තෙසු දිස්‌වාන ලම්‌බන්‌තෙ පුථූ කන්‌දිංසු නාරියො>
    text <නාගෙ සොණ්‌ඩිකතෙ දිස්‌වා පස්‌සසන්‌තෙ මුහුං මුහුං>
  text <796>
    text <බාරාණසී පබ්‍යධිතා ආතුරා සමපජ්‌ජථ>
    text <බාහා පග්‌ගය්‌හ පක්‌කන්‌දුං ධීතරං දෙහි රාජිනො>
  text <797>
    text <පුප්‌ඵාභිහාරස්‌ස වනස්‌ස මජ්‌ඣෙ කො ලොහිතක්‌ඛො විතතන්‌තරංසො>
    text <කා කම්‌බුකායූරධරා සුවත්‌ථා තිට්‌ඨන්‌ති නාරියො දස වන්‌දමානා>
  text <798>
    text <කො ත්‌වං බ්‍රහාබාහු වනස්‌ස මජ්‌ඣෙ විරොචසි ඝතසිත්‌තොව අග්‌ගි>
    text <මහෙසක්‌ඛො අඤ්‌ඤතරොසි යක්‌ඛො උදාහු නාගොසි මහානුභාවො>
  text <799>
    text <නාගොහමස්‌මි ඉද්‌ධිමා තෙජස්‌සී දුරතික්‌කමො>
    text <ඩංසෙය්‍යං තෙජසා කුද්‌ධො ඵීතං ජනපදං අපි>
  text <800>
    text <සමුද්‌දජා හි මෙ මාතා ධතරට්‌ඨො ච මෙ පිතා>
    text <සුදස්‌සනකනිට්‌ඨොස්‌මි භූරිදත්‌තොති මං විදූ>
  text <801>
    text <යං ගම්‌භීරං සදාවට්‌ටං රහදං භිස්‌මං පෙක්‌ඛසි>
    text <එස දිබ්‍යො මමාවාසො අනෙකසතපොරිසො>
  text <802>
    text <මයූරකොඤ්‌චාභිරුදං නීලොදං වනමජ්‌ඣතො>
    text <යමුනං පවිස මා භීතො ඛෙමං වත්‌තවතං සිවං>
  text <803>
    text <තත්‌ථ පත්‌තො සානුචරො සහ පුත්‌තෙන බ්‍රාහ්‌මණ>
    text <පූජිතො මය්‌හං කාමෙහි සුඛං බ්‍රාහ්‌මණ වච්‌ඡසි>
  text <804>
    text <සමා සමන්‌තපරිතො පහූතතගරා මහී>
    text <ඉන්‌දගොපකසඤ්‌ඡන්‌නා සොභති හරිතුත්‌තමා>
  text <805>
    text <රම්‌මානි වනචෙත්‍යානි රම්‌මා හංසූපකූජිතා>
    text <ඔපුප්‌ඵාපද්‌මා තිට්‌ඨන්‌ති පොක්‌ඛරඤ්‌ඤො සුනිම්‌මිතා>
  text <806>
    text <අට්‌ඨංසා සුකතා ථම්‌භා සබ්‌බෙ වෙළුරියාමයා>
    text <සහස්‌සථම්‌භා පාසාදා පූරා කඤ්‌ඤාහි ජොතරෙ>
  text <807>
    text <විමානං උපපන්‌නොසි දිබ්‍යං පුඤ්‌ඤෙහි අත්‌තනො>
    text <අසම්‌බාධං සිවං රම්‌මං අච්‌චන්‌තසුඛසංහිතං>
  text <808>
    text <මඤ්‌ඤෙ සහස්‌සනෙත්‌තස්‌ස විමානං නාභිකඞ්‌ඛසි>
    text <ඉද්‌ධී හි ත්‍යායං විපුලා සක්‌කස්‌සෙව ජුතීමතො>
  text <809>
    text <මනසාපි න පත්‌තබ්‌බො ආනුභාවො ජුතීමතො>
    text <පරිචාරයමානානං සඉන්‌දානං වසවත්‌තිනං>
  text <810>
    text <තං විමානං අභිජ්‌ඣාය අමරානං සුඛෙසිනං>
    text <උපොසථං උපවසන්‌තො සෙමි වම්‌මිකමුද්‌ධනි>
  text <811>
    text <අහඤ්‌ච මිගමෙසානො සපුත්‌තො පාවිසිං වනං>
    text <තං මං මතං වා ජීවං වා නාභිවෙදෙන්‌ති ඤාතකා>
  text <812>
    text <ආමන්‌තයෙ භූරිදත්‌තං කාසිපුත්‌තං යසස්‌සිනං>
    text <තයා නො සමනුඤ්‌ඤාතා අපි පස්‌සෙමු ඤාතකෙ>
  text <813>
    text <එසො හි වත මෙ ඡන්‌දො යං වසෙසි මමන්‌තිකෙ>
    text <න හි එතාදිසා කාමා සුලභා හොන්‌ති මානුසෙ>
  text <814>
    text <සචෙ ත්‌වං නිච්‌ඡසෙ වත්‌ථුං මම කාමෙහි පූජිතො>
    text <මයා ත්‌වං සමනුඤ්‌ඤාතො සොත්‌ථිං පස්‌සාහි ඤාතකෙ>
  text <815>
    text <ධාරයිමං මණිං දිබ්‍යං පසුං පුත්‌තෙ ච වින්‌දති>
    text <අරොගො සුඛිතො හොති ගච්‌ඡෙවාදාය බ්‍රාහ්‌මණ>
  text <816>
    text <කුසලං පටිනන්‌දාමි භූරිදත්‌ත වචො තව>
    text <පබ්‌බජිස්‌සාමි ජිණ්‌ණොස්‌මි න කාමෙ අභිපත්‌ථයෙ>
  text <817>
    text <බ්‍රහ්‌මචරියස්‌ස චෙ භඞ්‌ගො හොති භොගෙහි කාරියං>
    text <අවිකම්‌පමානො එය්‍යාසි බහුං දස්‌සාමි තෙ ධනං>
  text <818>
    text <කුසලං පටිනන්‌දාමි භූරිදත්‌ත වචො තව>
    text <පුනපි ආගමිස්‌සාමි සචෙ අත්‌ථො භවිස්‌සති>
  text <819>
    text <ඉදං වත්‌වා භූරිදත්‌තො පෙසෙසි චතුරො ජනෙ>
    text <එථ ගච්‌ඡථ උට්‌ඨෙථ ඛිප්‌පං පාපෙථ බ්‍රාහ්‌මණං>
  text <820>
    text <තස්‌ස තං වචනං සුත්‌වා උට්‌ඨාය චතුරො ජනා>
    text <පෙසිතා භූරිදත්‌තෙන ඛිප්‌පං පාපෙසු බ්‍රාහ්‌මණං>
  text <821>
    text <මණිං පග්‌ගය්‌හ මඞ්‌ගල්‍යං සාධුවිත්‌තං මනොරමං>
    text <සෙලං බ්‍යඤ්‌ජනසම්‌පන්‌නං කො ඉමං මණිමජ්‌ඣගා>
  text <822>
    text <ලොහිතක්‌ඛසහස්‌සාහි සමන්‌තා පරිවාරිතං>
    text <අජ්‌ජ කාලං පථං ගච්‌ඡං අජ්‌ඣගාහං මණිං ඉමං>
  text <823>
    text <සුපචිණ්‌ණො අයං සෙලො අච්‌චිතො මහිතො සදා>
    text <සුධාරිතො සුනික්‌ඛිත්‌තො සබ්‌බත්‌ථමභිසාධයෙ>
  text <824>
    text <උපචාරවිපන්‌නස්‌ස නික්‌ඛෙපෙ ධාරණාය වා>
    text <අයං සෙලො විනාසාය පරිචිණ්‌ණො අයොනිසො>
  text <825>
    text <න ඉමං අකුසලො දිබ්‍යං මණිං ධාරෙතුමාරහො>
    text <පටිපජ්‌ජ සතං නික්‌ඛං දෙහිමං රතනං මම>
  text <826>
    text <න ච ම්‍යායං මණී කෙය්‍යො ගොහි වා රතනෙහි වා>
    text <සෙලො බ්‍යඤ්‌ජනසම්‌පන්‌නො නෙව කෙය්‍යො මණී මම>
  text <827>
    text <නො චෙ තයා මණී කෙය්‍යො ගොහි වා රතනෙහි වා>
    text <අථ කෙන මණී කෙය්‍යො තං මෙ අක්‌ඛාහි පුච්‌ඡිතො>
  text <828>
    text <යො මෙ සංසෙ මහානාගං තෙජස්‌සිං දුරතික්‌කමං>
    text <තස්‌ස දජ්‌ජං ඉමං සෙලං ජලන්‌තමිව තෙජසා>
  text <829>
    text <කො නු බ්‍රාහ්‌මණවණ්‌ණෙන සුපණ්‌ණො පතතං වරො>
    text <නාගං ජිගීසමන්‌වෙසි අන්‌වෙසං භක්‌ඛමත්‌තනො>
  text <830>
    text <නාහං දිජාධිපො හොමි න දිට්‌ඨො ගරුළො මයා>
    text <ආසීවිසෙන විත්‌තොති වජ්‌ජො බ්‍රාහ්‌මණ මං විදූ>
  text <831>
    text <කිං නු තුය්‌හං බලං අත්‌ථි කිං සිප්‌පං විජ්‌ජතෙ තව>
    text <කිස්‌මිං වා ත්‌වං පරත්‌ථද්‌ධො උරගං නාපචායසි>
  text <832>
    text <ආරඤ්‌ඤිකස්‌ස ඉසිනො චිරරත්‌තං තපස්‌සිනො>
    text <සුපණ්‌ණො කොසියස්‌සක්‌ඛා විසවිජ්‌ජං අනුත්‌තරං>
  text <833>
    text <තං භාවිතත්‌තඤ්‌ඤතරං සම්‌මන්‌තං පබ්‌බතන්‌තරෙ>
    text <සක්‌කච්‌චං තං උපට්‌ඨාසිං රත්‌තින්‌දිවමතන්‌දිතො>
  text <834>
    text <සො තදා පරිචිණ්‌ණො මෙ වත්‌තවා බ්‍රහ්‌මචරියවා>
    text <දිබ්‌බං පාතුකරී මන්‌තං කාමසා භගවා මම>
  text <835>
    text <ත්‍යාහං මන්‌තෙ පරත්‌ථද්‌ධො නාහං භායාමි භොගිනං>
    text <ආචරියො විසඝාතානං අලම්‌පානොති මං විදූ>
  text <836>
    text <ගණ්‌හාමසෙ මණිං තාත සොමදත්‌ත විජානහි>
    text <මා දණ්‌ඩෙන සිරිං පත්‌තං කාමසා පජහිම්‌හසෙ>
  text <837>
    text <සකං නිවෙසනං පත්‌තං යො තං බ්‍රාහ්‌මණ පූජයි>
    text <එවං කල්‍යාණකාරිස්‌ස කිං මොහා දුබ්‌භිමිච්‌ඡසි>
  text <838>
    text <සචෙ ත්‌වං ධනකාමොසි භූරිදත්‌තො පදස්‌සති>
    text <තමෙව ගන්‌ත්‌වා යාචස්‌සු බහුං දස්‌සති තෙ ධනං>
  text <839>
    text <හත්‌ථගතං පත්‌තගතං නිකිණ්‌ණං ඛාදිතුං වරං>
    text <මා නො සන්‌දිට්‌ඨිකො අත්‌ථො සොමදත්‌ත උපච්‌චගා>
  text <840>
    text <පච්‌චති නිරයෙ ඝොරෙ මහිස්‌සමපි විවරති>
    text <මිත්‌තදුබ්‌භී හිතච්‌චාගී ජීවරෙවාපි සුස්‌සති>
  text <841>
    text <සචෙ ත්‌වං ධනකාමොසි භූරිදත්‌තො පදස්‌සති>
    text <මඤ්‌ඤෙ අත්‌තකතං වෙරං නචිරං වෙදයිස්‌සසි>
  text <842>
    text <මහායඤ්‌ඤං යජිත්‌වාන එවං සුජ්‌ඣන්‌ති බ්‍රාහ්‌මණා>
    text <මහායඤ්‌ඤං යජිස්‌සාම එවං මොක්‌ඛාම පාපකා>
  text <843>
    text <හන්‌ද දානි අපායාමි නාහං අජ්‌ජ තයා සහ>
    text <පදම්‌පෙකං න ගච්‌ඡෙය්‍යං එවං කිබ්‌බිසකාරිනා>
  text <844>
    text <ඉදං වත්‌වාන පිතරං සොමදත්‌තො බහුස්‌සුතො>
    text <උජ්‌ඣාපෙත්‌වාන භූතානි තම්‌හා ඨානා අපක්‌කමි>
  text <845>
    text <ගණ්‌හාහෙතං මහානාගං ආහරෙතං මණිං මම>
    text <ඉන්‌දගොපකවණ්‌ණාභො යස්‌ස ලොහිතකො සිරො>
  text <846>
    text <කප්‌පාසපිචුරාසීව එසො කායො පදිස්‌සති>
    text <වම්‌මිකග්‌ගගතො සෙති තං ත්‌වං ගණ්‌හාහි බ්‍රාහ්‌මණ>
  text <847>
    text <අථොසධෙහි දිබ්‌බෙහි ජප්‌පං මන්‌තපදානි ච>
    text <එවං තං අසක්‌ඛි සත්‌ථුං කත්‌වා පරිත්‌තමත්‌තනො>
  text <848>
    text <මමං දිස්‌වාන ආයන්‌තං සබ්‌බකාමසමිද්‌ධිනං>
    text <ඉන්‌ද්‍රියානි අහට්‌ඨානි සාවං ජාතං මුඛං තව>
  text <849>
    text <පද්‌මං යථා හත්‌ථගතං පාණිනා පරිමද්‌දිතං>
    text <සාවං ජාතං මුඛං තුය්‌හං මමං දිස්‌වාන එදිසං>
  text <850>
    text <කච්‌චි නු තෙ නාභිසසි කච්‌චි තෙ අත්‌ථි වෙදනා>
    text <යෙන සාවං මුඛං තුය්‌හං මමං දිස්‌වාන ආගතං>
  text <851>
    text <සුපිනං තාත අද්‌දක්‌ඛිං ඉතො මාසං අධොගතං>
    text <දක්‌ඛිණං විය මෙ බාහුං ඡෙත්‌වා රුහිරමක්‌ඛිතං>
    text <පුරිසො ආදාය පක්‌කාමි මම රොදන්‌තියා සති>
  text <852>
    text <යතොහං සුපිනමද්‌දක්‌ඛිං සුදස්‌සන විජානහි>
    text <තතො දිවා වා රත්‌තිං වා සුඛං මෙ නොපලබ්‌භති>
  text <853>
    text <යං පුබ්‌බෙ පරිවාරිංසු කඤ්‌ඤා රුචිරවිග්‌ගහා>
    text <හෙමජාලපටිච්‌ඡන්‌නා භූරිදත්‌තො න දිස්‌සති>
  text <854>
    text <යං පුබ්‌බෙ පරිවාරිංසු නෙත්‌තිංසවරධාරිනො>
    text <කණිකාරාව සම්‌ඵුල්‌ලා භූරිදත්‌තො න දිස්‌සති>
  text <855>
    text <හන්‌ද දානි ගමිස්‌සාම භූරිදත්‌තනිවෙසනං>
    text <ධම්‌මට්‌ඨං සීලසම්‌පන්‌නං පස්‌සාම තව භාතරං>
  text <856>
    text <තඤ්‌ච දිස්‌වාන ආයන්‌තිං භූරිදත්‌තස්‌ස මාතරං>
    text <බාහා පග්‌ගය්‌හ පක්‌කන්‌දුං භූරිදත්‌තස්‌ස නාරියො>
  text <857>
    text <පුත්‌තං තෙය්‍යෙ න ජානාම ඉතො මාසං අධොගතං>
    text <මතං වා යදි වා ජීවං භූරිදත්‌තං යසස්‌සිනං>
  text <858>
    text <සකුණී හතපුත්‌තාව සුඤ්‌ඤං දිස්‌වා කුලාවකං>
    text <චිරං දුක්‌ඛෙන ඣායිස්‌සං භූරිදත්‌තං අපස්‌සතී>
  text <859>
    text <කුරරී හතඡාපාව සුඤ්‌ඤං දිස්‌වා කුලාවකං>
    text <චිරං දුක්‌ඛෙන ඣායිස්‌සං භූරිදත්‌තං අපස්‌සතී>
  text <860>
    text <සා නූන චක්‌කවාකීව පල්‌ලලස්‌මිං අනොදකෙ>
    text <චිරං දුක්‌ඛෙන ඣායිස්‌සං භූරිදත්‌තං අපස්‌සතී>
  text <861>
    text <කම්‌මාරානං යථා උක්‌කා අන්‌තො ඣායති නො බහි>
    text <එවං ඣායාමි සොකෙන භූරිදත්‌තං අපස්‌සතී>
  text <862>
    text <සාලාව සම්‌පමථිතා මාලුතෙන පමද්‌දිතා>
    text <සෙන්‌ති පුත්‌තා ච දාරා ච භූරිදත්‌තනිවෙසනෙ>
  text <863>
    text <ඉදං සුත්‌වාන නිග්‌ඝොසං භූරිදත්‌තනිවෙසනෙ>
    text <අරිට්‌ඨො ච සුභොගො ච පධාවිංසු අනන්‌තරා>
  text <864>
    text <අම්‌ම අස්‌සාස මා සොචි එවංධම්‌මා හි පාණිනො>
    text <චවන්‌ති උපපජ්‌ජන්‌ති එසස්‌ස පරිණාමිතා>
  text <865>
    text <අහම්‌පි තාත ජානාමි එවංධම්‌මා හි පාණිනො>
    text <සොකෙන ච පරෙතස්‌මි භූරිදත්‌තං අපස්‌සතී>
  text <866>
    text <අජ්‌ජ චෙ මෙ ඉමං රත්‌තිං සුදස්‌සන විජානහි>
    text <භූරිදත්‌තං අපස්‌සන්‌තී මඤ්‌ඤෙ හිස්‌සාමි ජීවිතං>
  text <867>
    text <අම්‌ම අස්‌සාස මා සොචි ආනයිස්‌සාම භාතරං>
    text <දිසොදිසං ගමිස්‌සාම භාතුපරියෙසනං චරං>
  text <868>
    text <පබ්‌බතෙ ගිරිදුග්‌ගෙසු ගාමෙසු නිගමෙසු ච>
    text <ඔරෙන සත්‌තරත්‌තස්‌ස භාතරං පස්‌ස ආගතං>
  text <869>
    text <හත්‌ථා පමුත්‌තො උරගො පාදෙ තෙ නිපතී භුසං>
    text <කච්‌චි නු තං ඩංසී තාත මා භායි සුඛිතො භව>
  text <870>
    text <නෙව මය්‌හං අයං නාගො අලං දුක්‌ඛාය කායචි>
    text <යාවතත්‌ථි අහිග්‌ගාහො මයා භිය්‍යො න විජ්‌ජති>
  text <871>
    text <කො නු බ්‍රාහ්‌මණවණ්‌ණෙන දිත්‌තො පරිසමාගතො>
    text <අව්‌හායන්‌තු සුයුද්‌ධෙන සුණන්‌තු පරිසා මම>
  text <872>
    text <ත්‌වං මං නාගෙන ආලම්‌ප අහං මණ්‌ඩූකඡාපියා>
    text <හොතු නො අබ්‌භුතං තත්‌ථ ආසහස්‌සෙහි පඤ්‌චහි>
  text <873>
    text <අහඤ්‌හි වසුමා අඩ්‌ඪො ත්‌වං දලිද්‌දොසි මාණව>
    text <කො නු තෙ පාටිභොගත්‌ථි උපජූතඤ්‌ච කිං සියා>
  text <874>
    text <උපජූතඤ්‌ච මෙ අස්‌ස පාටිභොගො ච තාදිසො>
    text <හොතු නො අබ්‌භුතං තත්‌ථ ආසහස්‌සෙහි පඤ්‌චහි>
  text <875>
    text <සුණොහි මෙ මහාරාජ වචනං භද්‌දමත්‌ථු තෙ>
    text <පඤ්‌චන්‌නං මෙ සහස්‌සානං පාටිභොගො හි කිත්‌තිම>
  text <876>
    text <පෙත්‌තිකං වා ඉණං හොති යං වා හොති සයංකතං>
    text <කිං ත්‌වං එවං බහුං මය්‌හං ධනං යාචසි බ්‍රාහ්‌මණ>
  text <877>
    text <අලම්‌පානො හි නාගෙන මමං අභිජිගීසති>
    text <අහං මණ්‌ඩූකඡාපියා ඩංසයිස්‌සාමි බ්‍රාහ්‌මණං>
  text <878>
    text <තං ත්‌වං දට්‌ඨුං මහාරාජ අජ්‌ජ රට්‌ඨාභිවඩ්‌ඪන>
    text <ඛත්‌තසඞ්‌ඝපරිබ්‍යූළ්‌හො නිය්‍යාහි අහිදස්‌සනං>
  text <879>
    text <නෙව තං අතිමඤ්‌ඤාමි සිප්‌පවාදෙන මාණව>
    text <අතිමත්‌තොසි සිප්‌පෙන උරගං නාපචායසි>
  text <880>
    text <අහම්‌පි නාතිමඤ්‌ඤාමි සිප්‌පවාදෙන බ්‍රාහ්‌මණ>
    text <අවිසෙන ච නාගෙන භුසං වඤ්‌චයසෙ ජනං>
  text <881>
    text <එවං චෙතං ජනො ජඤ්‌ඤා යථා ජානාමි තං අහං>
    text <න ත්‌වං ලභසි ආලම්‌ප භුසමුට්‌ඨිං කුතො ධනං>
  text <882>
    text <ඛරාජිනො ජටී දුම්‌මී දිත්‌තො පරිසමාගතො>
    text <යො ත්‌වං එවං ගතං නාගං අවිසො අතිමඤ්‌ඤසි>
  text <883>
    text <ආසජ්‌ජ ඛො නං ජඤ්‌ඤාසි පුණ්‌ණං උග්‌ගස්‌ස තෙජසො>
    text <මඤ්‌ඤෙ තං භස්‌මරාසිංව ඛිප්‌පමෙසො කරිස්‌සති>
  text <884>
    text <සියා විසං සිලුත්‌තස්‌ස දෙඩ්‌ඩුභස්‌ස සිලාභුනො>
    text <නෙව ලොහිතසීසස්‌ස විසං නාගස්‌ස විජ්‌ජති>
  text <885>
    text <සුතමෙතං අරහතං සඤ්‌ඤතානං තපස්‌සිනං>
    text <ඉධ දානානි දත්‌වාන සග්‌ගං ගච්‌ඡන්‌ති දායකා>
    text <ජීවන්‌තො දෙහි දානානි යදි තෙ අත්‌ථි දාතවෙ>
  text <886>
    text <අයං නාගො මහිද්‌ධිකො තෙජස්‌සී දුරතික්‌කමො>
    text <තෙන තං ඩංසයිස්‌සාමි සො තං භස්‌මං කරිස්‌සති>
  text <887>
    text <මයාපෙතං සුතං සම්‌ම සඤ්‌ඤතානං තපස්‌සිනං>
    text <ඉධ දානානි දත්‌වාන සග්‌ගං ගච්‌ඡන්‌ති දායකා>
    text <ත්‌වමෙව දෙහි ජීවන්‌තො යදි තෙ අත්‌ථි දාතවෙ>
  text <888>
    text <අයං අජමුඛී නාම පුණ්‌ණා උග්‌ගස්‌ස තෙජසො>
    text <තාය තං ඩංසයිස්‌සාමි සා තං භස්‌මං කරිස්‌සති>
  text <889>
    text <යා ධීතා ධතරට්‌ඨස්‌ස වෙමාතා භගිනී මම>
    text <සා තං ඩංසත්‌වජමුඛී පුණ්‌ණා උග්‌ගස්‌ස තෙජසො>
  text <890>
    text <ඡමායං චෙ නිසිඤ්‌චිස්‌සං බ්‍රහ්‌මදත්‌ත විජානහි>
    text <තිණලතානි ඔසධ්‍යො උස්‌සුස්‌සෙය්‍යුං අසංසයං>
  text <891>
    text <උද්‌ධං චෙ පාතයිස්‌සාමි බ්‍රහ්‌මදත්‌ත විජානහි>
    text <සත්‌ත වස්‌සානියං දෙවො න වස්‌සෙ න හිමං පතෙ>
  text <892>
    text <උදකෙ චෙ නිසිඤ්‌චිස්‌සං බ්‍රහ්‌මදත්‌ත විජානහි>
    text <යාවන්‌තොදකජා පාණා මරෙය්‍යුං මච්‌ඡකච්‌ඡපා>
  text <893>
    text <ලොක්‍යං සජන්‌තං උදකං පයාගස්‌මිං පතිට්‌ඨිතං>
    text <කොමං අජ්‌ඣොහරී භූතො ඔගාළ්‌හං යමුනං නදිං>
  text <894>
    text <යදෙස ලොකාධිපතී යසස්‌සී බාරාණසිං පක්‍රිය සමන්‌තතො>
    text <තස්‌සාහ පුත්‌තො උරගූසභස්‌ස සුභොගොති මං බ්‍රාහ්‌මණ වෙදයන්‌ති>
  text <895>
    text <සචෙ හි පුත්‌තො උරගූසභස්‌ස කාසිස්‌ස රඤ්‌ඤො අමරාධිපස්‌ස>
    text <මහෙසක්‌ඛො අඤ්‌ඤතරො පිතා තෙ මච්‌චෙසු මාතා පන තෙ අතුල්‍යා>
    text <න තාදිසො අරහති බ්‍රාහ්‌මණස්‌ස දාසම්‌පි ඔහාරිතුං මහානුභාවො>
  text <896>
    text <රුක්‌ඛං නිස්‌සාය විජ්‌ඣිත්‌ථො එණෙය්‍යං පාතුමාගතං>
    text <සො විද්‌ධො දූරමචරි සරවෙගෙන සීඝවා>
  text <897>
    text <තං ත්‌වං පතිතමද්‌දක්‌ඛි අරඤ්‌ඤස්‌මිං බ්‍රහාවනෙ>
    text <සමං සකාජමාදාය සායං නිග්‍රොධුපාගමි>
  text <898>
    text <සුකසාළිකසඞ්‌ඝුට්‌ඨං පිඞ්‌ගලං සන්‌ථතායුතං>
    text <කොකිලාභිරුදං රම්‌මං ධුවං හරිතසද්‌දලං>
  text <899>
    text <තත්‌ථ තෙ සො පාතුරහු ඉද්‌ධියා යසසා ජලං>
    text <මහානුභාවො භාතා මෙ කඤ්‌ඤාහි පරිවාරිතො>
  text <900>
    text <සො තෙන පරිචිණ්‌ණො ත්‌වං සබ්‌බකාමෙහි තප්‌පිතො>
    text <අදුට්‌ඨස්‌ස තුවං දුබ්‌භි තං තෙ වෙරං ඉධාගතං>
  text <901>
    text <ඛිප්‌පං ගීවං පසාරෙහි න තෙ දස්‌සාමි ජීවිතං>
    text <භාතු පරිසරං වෙරං ඡෙදයිස්‌සාමි තෙ සිරං>
  text <902>
    text <අජ්‌ඣායකො යාචයොගී ආහුතග්‌ගි ච බ්‍රාහ්‌මණො>
    text <එතෙහි තීහි ඨානෙහි අවජ්‌ඣො හොති බ්‍රාහ්‌මණො>
  text <903>
    text <යං පූරං ධතරට්‌ඨස්‌ස ඔගාළ්‌හං යමුනං නදිං>
    text <ජොතතෙ සබ්‌බසොවණ්‌ණං ගිරිමාහච්‌ච යාමුනං>
  text <904>
    text <තත්‌ථ තෙ පුරිසබ්‍යග්‌ඝා සොදරියා මම භාතරො>
    text <යථා තෙ තත්‌ථ වක්‌ඛන්‌ති තථා හෙස්‌සසි බ්‍රාහ්‌මණ>
  text <905>
    text <අනිත්‌තරා ඉත්‌තරසම්‌පයුත්‌තා යඤ්‌ඤා ච වෙදා ච සුභොගලොකෙ>
    text <තදග්‌ගරය්‌හඤ්‌හි විනින්‌දමානො ජහාති විත්‌තඤ්‌ච සතඤ්‌ච ධම්‌මං>
  text <906>
    text <අජ්‌ඣෙනමරියා පථවිං ජනින්‌දා වෙස්‌සා කසිං පාරිචරියඤ්‌ච සුද්‌දා>
    text <උපාගු පච්‌චෙකං යථාපදෙසං කතාහු එතෙ වසිනාති ආහු>
  text <907>
    text <ධාතා විධාතා වරුණො කුවෙරො සොමො යමො චන්‌දිමා වායු සූරියො>
    text <එතෙපි යඤ්‌ඤං පුථුසො යජිත්‌වා අජ්‌ඣායකානං අථො සබ්‌බකාමෙ>
  text <908>
    text <විකාසිතා චාපසතානි පඤ්‌ච යො අජ්‌ජුනො බලවා භීමසෙනො>
    text <සහස්‌සබාහු අසමො පථබ්‍යා සොපි තදා මාදහි ජාතවෙදං>
  text <909>
    text <යො බ්‍රාහ්‌මණෙ භොජයි දීඝරත්‌තං අන්‌නෙන පානෙන යථානුභාවං>
    text <පසන්‌නචිත්‌තො අනුමොදමානො සුභොග දෙවඤ්‌ඤතරො අහොසි>
  text <910>
    text <මහාසනං දෙවමනොමවණ්‌ණං යො සප්‌පිනා අසක්‌ඛි භොජෙතුමග්‌ගිං>
    text <ස යඤ්‌ඤතන්‌තං වරතො යජිත්‌වා දිබ්‌බං ගතිං මුචලින්‌දජ්‌ඣගච්‌ඡි>
  text <911>
    text <මහානුභාවො වස්‌සසහස්‌සජීවී යො පබ්‌බජී දස්‌සනෙය්‍යො උළාරො>
    text <හිත්‌වා අපරියන්‌තරට්‌ඨං සසෙනං රාජා දුදීපොපි ජගාම සග්‌ගං>
  text <912>
    text <යො සාගරන්‌තං සාගරො විජිත්‌වා යූපං සුභං සොණ්‌ණමයං උළාරං>
    text <උස්‌සෙසි වෙස්‌සානරමාදහානො සුභොග දෙවඤ්‌ඤතරො අහොසි>
  text <913>
    text <යස්‌සානුභාවෙන සුභොග ගඞ්‌ගා පවත්‌තථ දධිසන්‌නිසින්‌නං සමුද්‌දං>
    text <සලොමපාදො පරිචරියමග්‌ගිං අඞ්‌ගො සහස්‌සක්‌ඛපුරජ්‌ඣගච්‌ඡි>
  text <914>
    text <මහිද්‌ධිකො දෙවවරො යසස්‌සී සෙනාපති තිදිවෙ වාසවස්‌ස>
    text <සො සොමයාගෙන මලං විහන්‌ත්‌වා සුභොග දෙවඤ්‌ඤතරො අහොසි>
  text <915>
    text <අකාරයි ලොකමිමං පරඤ්‌ච භාගීරථිං හිමවන්‌තඤ්‌ච ගිජ්‌ඣං>
    text <යො ඉද්‌ධිමා දෙවවරො යසස්‌සී සොපි තදා ආදහි ජාතවෙදං>
  text <916>
    text <මාලාගිරී හිමවා යො ච ගිජ්‌ඣො සුදස්‌සනො නිසභො කුවෙරු>
    text <එතෙ ච අඤ්‌ඤෙ ච නගා මහන්‌තා චිත්‍යා කතා යඤ්‌ඤකරෙහි මාහු>
  text <917>
    text <අජ්‌ඣායකං මන්‌තගුණූපපන්‌නං තපස්‌සිනං යාචයොගොතිධාහු>
    text <තීරෙ සමුද්‌දස්‌සුදකං සජන්‌තං සාගරොජ්‌ඣොහරි තෙනපෙය්‍යො>
  text <918>
    text <ආයාගවත්‌ථූනි පුථූ පථබ්‍යා සංවිජ්‌ජන්‌ති බ්‍රාහ්‌මණා වාසවස්‌ස>
    text <පුරිමං දිසං පච්‌ඡිමං දක්‌ඛිණුත්‌තරං සංවිජ්‌ජමානා ජනයන්‌ති වෙදං>
  text <919>
    text <කලී හි ධීරාන කටං මගානං භවන්‌ති වෙදජ්‌ඣගතානරිට්‌ඨ>
    text <මරීචිධම්‌මං අසමෙක්‌ඛිතත්‌තා මායාගුණා නාතිවහන්‌ති පඤ්‌ඤං>
  text <920>
    text <වෙදා න තාණාය භවන්‌ති දස්‌ස මිත්‌තද්‌දුනො භූනහුනො නරස්‌ස>
    text <න තායතෙ පරිචිණ්‌ණො ච අග්‌ගි දොසන්‌තරං මච්‌චමනරියකම්‌මං>
  text <921>
    text <සබ්‌බඤ්‌ච මච්‌චා සධනං සභොගං ආදීපිතං දාරු තිණෙන මිස්‌සං>
    text <දහං න තප්‌පෙ අසමත්‌ථතෙජො කො තං සුභික්‌ඛං ද්‌විරසඤ්‌ඤු කයිරා>
  text <922>
    text <යථාපි ඛීරං විපරිණාමධම්‌මං දධි භවිත්‌වා නවනීතම්‌පි හොති>
    text <එවම්‌පි අග්‌ගි විපරිණාමධම්‌මො තෙජො සමොරොහතී යොගයුත්‌තො>
  text <923>
    text <න දිස්‌සතී අග්‌ගිමනුප්‌පවිට්‌ඨො සුක්‌ඛෙසු කට්‌ඨෙසු නවෙසු චාපි>
    text <නාමත්‌ථමානො අරණීනරෙන නාකම්‌මුනා ජායති ජාතවෙදො>
  text <924>
    text <සචෙ හි අග්‌ගි අන්‌තරතො වසෙය්‍ය සුක්‌ඛෙසු කට්‌ඨෙසු නවෙසු චාපි>
    text <සබ්‌බානි සුස්‌සෙය්‍යු වනානි ලොකෙ සුක්‌ඛානි කට්‌ඨානි ච පජ්‌ජලෙය්‍යුං>
  text <925>
    text <කරොති චෙ දාරුතිණෙන පුඤ්‌ඤං භොජං නරො ධූමසිඛිං පතාපවං>
    text <අඞ්‌ගාරිකා ලොණකරා ච සූදා සරීරදාහාපි කරෙය්‍යු පුඤ්‌ඤං>
  text <926>
    text <අථ චෙ හි එතෙ න කරොන්‌ති පුඤ්‌ඤං අජ්‌ඣෙනමග්‌ගිං ඉධ තප්‌පයිත්‌වා>
    text <න කොචි ලොකස්‌මිං කරොති පුඤ්‌ඤං භොජං නරො ධූමසිඛිං පතාපවං>
  text <927>
    text <කථඤ්‌හි ලොකාපචිතො සමානො අමනුඤ්‌ඤගන්‌ධං බහූනං අකන්‌තං>
    text <යදෙව මච්‌චා පරිවජ්‌ජයන්‌ති තදප්‌පසත්‌ථං ද්‌විරසඤ්‌ඤු භුඤ්‌ජෙ>
  text <928>
    text <සිඛිම්‌පි දෙවෙසු වදන්‌ති හෙකෙ ආපං මිලක්‌ඛූ පන දෙවමාහු>
    text <සබ්‌බෙව එතෙ විතථං භණන්‌ති අග්‌ගී න දෙවඤ්‌ඤතරො න චාපො>
  text <929>
    text <අනින්‌ද්‍රියබද්‌ධමසඤ්‌ඤකායං වෙස්‌සානරං කම්‌මකරං පජානං>
    text <පරිචරිය මග්‌ගිං සුගතිං කථං වජෙ පාපානි කම්‌මානි පකුබ්‌බමානො>
  text <930>
    text <සබ්‌බාභිභූ තාහුධ ජීවිකත්‌ථා අග්‌ගිස්‌ස බ්‍රහ්‌මා පරිචාරකොති>
    text <සබ්‌බානුභාවී ච වසී කිමත්‌ථං අනිම්‌මිතො නිම්‌මිතං වන්‌දිතස්‌ස>
  text <931>
    text <හස්‌සං අනිජ්‌ඣානඛමං අතච්‌ඡං සක්‌කාරහෙතු පකිරිංසු පුබ්‌බෙ>
    text <තෙ ලාභසක්‌කාරෙ අපාතුභොන්‌තෙ සන්‌ධාපිතා ජන්‌තුභි සන්‌තිධම්‌මං>
  text <932>
    text <අජ්‌ඣෙනමරියා පථවිං ජනින්‌දා වෙස්‌සා කසිං පාරිචරියඤ්‌ච සුද්‌දා>
    text <උපාගු පච්‌චෙකං යථාපදෙසං කතාහු එතෙ වසිනාති ආහු>
  text <933>
    text <එතඤ්‌ච සච්‌චං වචනං භවෙය්‍ය යථා ඉදං භාසිතං බ්‍රාහ්‌මණෙහි>
    text <නාඛත්‌තියො ජාතු ලභෙථ රජ්‌ජං නාබ්‍රාහ්‌මණො මන්‌තපදානි සික්‌ඛෙ>
    text <නාඤ්‌ඤත්‍ර වෙස්‌සෙහි කසිං කරෙය්‍ය සුද්‌දො න මුච්‌චෙ පරපෙසනාය>
  text <934>
    text <යස්‌මා ච එතං වචනං අභූතං මුසාවිමෙ ඔදරියා භණන්‌ති>
    text <තදප්‌පපඤ්‌ඤා අභිසද්‌දහන්‌ති පස්‌සන්‌ති තං පණ්‌ඩිතා අත්‌තනාව>
  text <935>
    text <ඛත්‍යා හි වෙස්‌සානං බලිං හරන්‌ති ආදාය සත්‌ථානි චරන්‌ති බ්‍රාහ්‌මණා>
    text <තං තාදිසං සඞ්‌ඛුභිතං පභින්‌නං කස්‌මා බ්‍රහ්‌මා නුජ්‌ජු කරොති ලොකං>
  text <936>
    text <සචෙ හි සො ඉස්‌සරො සබ්‌බලොකෙ බ්‍රහ්‌මා බහූභූතපතී පජානං>
    text <කිං සබ්‌බලොකං විදහී අලක්‌ඛිං කිං සබ්‌බලොකං න සුඛිං අකාසි>
  text <937>
    text <සචෙ හි සො ඉස්‌සරො සබ්‌බලොකෙ බ්‍රහ්‌මා බහූභූතපතී පජානං>
    text <මායා මුසාවජ්‌ජමදෙන චාපි ලොකං අධම්‌මෙන කිමත්‌ථමකාරි>
  text <938>
    text <සචෙ හි සො ඉස්‌සරො සබ්‌බලොකෙ බ්‍රහ්‌මා බහූභූතපතී පජානං>
    text <අධම්‌මිකො භූතපතී අරිට්‌ඨ ධම්‌මෙ සති යො විදහී අධම්‌මං>
  text <939>
    text <කීටා පටඞ්‌ගා උරගා ච භෙකා හන්‌ත්‌වා කිමී සුජ්‌ඣති මක්‌ඛිකා ච>
    text <එතෙපි ධම්‌මා අනරියරූපා කම්‌බොජකානං විතථා බහූනං>
  text <940>
    text <සචෙ හි සො සුජ්‌ඣති යො හනාති හතොපි සො සග්‌ගමුපෙති ඨානං>
    text <භොවාදි භොවාදින මාරයෙය්‍යුං යෙ චාපි තෙසං අභිසද්‌දහෙය්‍යුං>
  text <941>
    text <නෙව මිගා න පසූ නොපි ගාවො ආයාචන්‌ති අත්‌තවධාය කෙචි>
    text <විප්‌ඵන්‌දමානෙ ඉධ ජීවිකත්‌ථා යඤ්‌ඤෙසු පාණෙ පසුමාරභන්‌ති>
  text <942>
    text <යූපුස්‌සනෙ පසුබන්‌ධෙ ච බාලා චිත්‌තෙහි වණ්‌ණෙහි මුඛං නයන්‌ති>
    text <අයං තෙ යූපො කාමදුහො පරත්‌ථ භවිස්‌සති සස්‌සතො සම්‌පරායෙ>
  text <943>
    text <සචෙ ච යූපෙ මණිසඞ්‌ඛමුත්‌තං ධඤ්‌ඤං ධනං රජතං ජාතරූපං>
    text <සුක්‌ඛෙසු කට්‌ඨෙසු නවෙසු චාපි සචෙ දුහෙ තිදිවෙ සබ්‌බකාමෙ>
    text <තෙවිජ්‌ජසඞ්‌ඝාව පුථූ යජෙය්‍යුං අබ්‍රාහ්‌මණං කඤ්‌චි න යාජයෙය්‍යුං>
  text <944>
    text <කුතො ච යූපෙ මණිසඞ්‌ඛමුත්‌තං ධඤ්‌ඤං ධනං රජතං ජාතරූපං>
    text <සුක්‌ඛෙසු කට්‌ඨෙසු නවෙසු චාපි කුතො දුහෙ තිදිවෙ සබ්‌බකාමෙ>
  text <945>
    text <සඨා ච ලුද්‌දා ච පලුද්‌ධබාලා චිත්‌තෙහි වණ්‌ණෙහි මුඛං නයන්‌ති>
    text <ආදාය අග්‌ගිං මම දෙහි විත්‌තං තතො සුඛී හොහිසි සබ්‌බකාමෙ>
  text <946>
    text <තමග්‌ගිහුත්‌තං සරණං පවිස්‌ස චිත්‌තෙහි වණ්‌ණෙහි මුඛං නයන්‌ති>
    text <ඔරොපයිත්‌වා කෙසමස්‌සුං නඛඤ්‌ච වෙදෙහි විත්‌තං අතිගාළ්‌හයන්‌ති>
  text <947>
    text <කාකා උලූකංව රහො ලභිත්‌වා එකං සමානං බහුකා සමෙච්‌ච>
    text <අන්‌නානි භුත්‌වා කුහකා කුහිත්‌වා මුණ්‌ඩං කරිත්‌වා යඤ්‌ඤපථොස්‌සජන්‌ති>
  text <948>
    text <එවඤ්‌හි සො වඤ්‌චිතො බ්‍රාහ්‌මණෙහි එකො සමානො බහුකා සමෙච්‌ච>
    text <තෙ යොගයොගෙන විලුම්‌පමානා දිට්‌ඨං අදිට්‌ඨෙන ධනං හරන්‌ති>
  text <949>
    text <අකාසියා රාජූහිවානුසිට්‌ඨා තදස්‌ස ආදාය ධනං හරන්‌ති>
    text <තෙ තාදිසා චොරසමා අසන්‌තා වජ්‌ඣා න හඤ්‌ඤන්‌ති අරිට්‌ඨ ලොකෙ>
  text <950>
    text <ඉන්‌දස්‌ස බාහාරසි දක්‌ඛිණාති යඤ්‌ඤෙසු ඡින්‌දන්‌ති පලාසයට්‌ඨිං>
    text <තං චෙපි සච්‌චං මඝවා ඡින්‌නබාහු කෙනස්‌ස ඉන්‌දො අසුරෙ ජිනාති>
  text <951>
    text <තඤ්‌චෙව තුච්‌ඡං මඝවා සමඞ්‌ගී හන්‌තා අවජ්‌ඣො පරමො ස දෙවො>
    text <මන්‌තා ඉමෙ බ්‍රාහ්‌මණා තුච්‌ඡරූපා සන්‌දිට්‌ඨිකා වඤ්‌චනා එස ලොකෙ>
  text <952>
    text <මාලාගිරි හිමවා යො ච ගිජ්‌ඣො සුදස්‌සනො නිසභො කුවෙරු>
    text <එතෙ ච අඤ්‌ඤෙ ච නගා මහන්‌තා චිත්‍යා කතා යඤ්‌ඤකරෙහි මාහු>
  text <953>
    text <යථාපකාරානි හි ඉට්‌ඨකානි චිත්‍යා කතා යඤ්‌ඤකරෙහි මාහු>
    text <න පබ්‌බතා හොන්‌ති තථාපකාරා අඤ්‌ඤා දිසා අචලා තිට්‌ඨසෙලා>
  text <954>
    text <න ඉට්‌ඨකා හොන්‌ති සිලා චිරෙන න තත්‌ථ සඤ්‌ජායති අයො න ලොහං>
    text <යඤ්‌ඤඤ්‌ච එතං පරිවණ්‌ණයන්‌තා චිත්‍යා කතා යඤ්‌ඤකරෙහි මාහු>
  text <955>
    text <අජ්‌ඣායකං මන්‌තගුණූපපන්‌නං තපස්‌සිනං යාචයොගොතිධාහු>
    text <තීරෙ සමුද්‌දස්‌සුදකං සජන්‌තං තං සාගරොජ්‌ඣොහරි තෙනපෙය්‍යො>
  text <956>
    text <පරොසහස්‌සම්‌පි සමන්‌තවෙදෙ මන්‌තූපපන්‌නෙ නදියො වහන්‌ති>
    text <න තෙන බ්‍යාපන්‌නරසූදකා න කස්‌මා සමුද්‌දො අතුලො අපෙය්‍යො>
  text <957>
    text <යෙ කෙචි කූපා ඉධ ජීවලොකෙ ලොණූදකා කූපඛණෙහි ඛාතා>
    text <න බ්‍රාහ්‌මණජ්‌ඣොහරණෙන තෙසු ආපො අපෙය්‍යො ද්‌විරසඤ්‌ඤු මාහු>
  text <958>
    text <පුරෙ පුරත්‌ථා කා කස්‌ස භරියා මනො මනුස්‌සං අජනෙසි පුබ්‌බෙ>
    text <තෙනාපි ධම්‌මෙන න කොචි හීනො එවම්‌පි වොස්‌සග්‌ගවිභඞ්‌ගමාහු>
  text <959>
    text <චණ්‌ඩාලපුත්‌තොපි අධිච්‌ච වෙදෙ භාසෙය්‍ය මන්‌තෙ කුසලො මතීමා>
    text <න තස්‌ස මුද්‌ධාපි ඵලෙය්‍ය සත්‌තධා මන්‌තා ඉමෙ අත්‌තවධාය කතා>
  text <960>
    text <වාචාකතා ගිද්‌ධිකතා ගහීතා දුම්‌මොචයා කබ්‍යපථානුපන්‌නා>
    text <බාලාන චිත්‌තං විසමෙ නිවිට්‌ඨං තදප්‌පපඤ්‌ඤා අභිසද්‌දහන්‌ති>
  text <961>
    text <සීහස්‌ස බ්‍යග්‌ඝස්‌ස ච දීපිනො ච න විජ්‌ජතී පොරිසියංබලෙන>
    text <මනුස්‌සභාවො ච ගවංව පෙක්‌ඛො ජාතී හි තෙසං අසමා සමානා>
  text <962>
    text <සචෙ ච රාජා පථවිං විජිත්‌වා සජීවවා අස්‌සවපාරිසජ්‌ජො>
    text <සයමෙව සො සත්‌තුසඞ්‌ඝං විජෙය්‍ය තස්‌සප්‌පජා නිච්‌චසුඛී භවෙය්‍ය>
  text <963>
    text <ඛත්‌තියමන්‌තා ච තයො ච වෙදා අත්‌ථෙන එතෙ සමකා භවන්‌ති>
    text <තෙසඤ්‌ච අත්‌ථං අවිනිච්‌ඡිනිත්‌වා න බුජ්‌ඣතී ඔඝපථංව ඡන්‌නං>
  text <964>
    text <ඛත්‌තියමන්‌තා ච තයො ච වෙදා අත්‌ථෙන එතෙ සමකා භවන්‌ති>
    text <ලාභො අලාභො අයසො යසො ච සබ්‌බෙව තෙසං චතුන්‌නඤ්‌ච ධම්‌මා>
  text <965>
    text <යථාපි ඉබ්‌භා ධනධඤ්‌ඤහෙතු කම්‌මානි කරොන්‌ති පුථූ පථබ්‍යා>
    text <තෙවිජ්‌ජසඞ්‌ඝා ච තථෙව අජ්‌ජ කම්‌මානි කරොන්‌ති පුථූ පථබ්‍යා>
  text <966>
    text <ඉබ්‌භෙහි යෙ තෙ සමකා භවන්‌ති නිච්‌චුස්‌සුකා කාමගුණෙසු යුත්‌තා>
    text <කම්‌මානි කරොන්‌ති පුථූ පථබ්‍යා තදප්‌පපඤ්‌ඤා ද්‌විරසඤ්‌ඤුරා තෙ>
  text <967>
    text <කස්‌ස භෙරී මුදිඞ්‌ගා ච සඞ්‌ඛාපණවදින්‌දිමා>
    text <පුරතො පටිපන්‌නානි හාසයන්‌තා රථෙසභං>
  text <968>
    text <කස්‌ස කඤ්‌චනපට්‌ටෙන පුථුනා විජ්‌ජුවණ්‌ණිනා>
    text <යුවා කලාපසන්‌නද්‌ධො කො එති සිරියා ජලං>
  text <969>
    text <උක්‌කාමුඛපහට්‌ඨංව ඛදිරඞ්‌ගාරසන්‌නිභං>
    text <මුඛඤ්‌ච රුචිරා භාති කො එති සිරියා ජලං>
  text <970>
    text <කස්‌ස ජම්‌බොනදං ඡත්‌තං සසලාකං මනොරමං>
    text <ආදිච්‌චරංසාවරණං කො එති සිරියා ජලං>
  text <971>
    text <කස්‌ස අඞ්‌ගං පරිග්‌ගය්‌හ වාළබීජනිමුත්‌තමං>
    text <උභතො වරපුඤ්‌ඤස්‌ස මුද්‌ධනි උපරූපරි>
  text <972>
    text <කස්‌ස පෙඛුණහත්‌ථානි චිත්‍රානි ච මුදූනි ච>
    text <කඤ්‌චනමණිදණ්‌ඩානි චරන්‌ති දුභතො මුඛං>
  text <973>
    text <ඛදිරඞ්‌ගාරවණ්‌ණාභා උක්‌කාමුඛපහංසිතා>
    text <කස්‌සෙතෙ කුණ්‌ඩලා වග්‌ගූ සොභන්‌ති දුභතො මුඛං>
  text <974>
    text <කස්‌ස වාතෙන ඡුපිතා නිද්‌ධන්‌තා මුදුකාළකා>
    text <සොභයන්‌ති නලාටන්‌තං නභා විජ්‌ජුරිවුග්‌ගතා>
  text <975>
    text <කස්‌ස එතානි අක්‌ඛීනි ආයතානි පුථූනි ච>
    text <කො සොභති විසාලක්‌ඛො කස්‌සෙතං උණ්‌ණජං මුඛං>
  text <976>
    text <කස්‌සෙතෙ ලපනජාතා සුද්‌ධා සඞ්‌ඛවරූපමා>
    text <භාසමානස්‌ස සොභන්‌ති දන්‌තා කුප්‌පිලසාදිසා>
  text <977>
    text <කස්‌ස ලාඛාරසසමා හත්‌ථපාදා සුඛෙධිතා>
    text <කො සො බිම්‌බොට්‌ඨසම්‌පන්‌නො දිවා සූරියොව භාසති>
  text <978>
    text <හිමච්‌චයෙ හිමවති මහාසාලොව පුප්‌ඵිතො>
    text <කො සො ඔදාතපාවාරො ජයං ඉන්‌දොව සොභති>
  text <979>
    text <සුවණ්‌ණපීළකාකිණ්‌ණං මණිදණ්‌ඩවිචිත්‌තකං>
    text <කො සො පරිසමොගය්‌හ ඊසං ඛග්‌ගං පමුඤ්‌චති>
  text <980>
    text <සුවණ්‌ණවිකතා චිත්‌තා සුකතා චිත්‌තසිබ්‌බනා>
    text <කො සො ඔමුඤ්‌චතෙ පාදා නමො කත්‌වා මහෙසිනො>
  text <981>
    text <ධතරට්‌ඨා හි තෙ නාගා ඉද්‌ධිමන්‌තො යසස්‌සිනො>
    text <සමුද්‌දජාය උප්‌පන්‌නා නාගා එතෙ මහිද්‌ධිකාති>
  stand <භූරිදත්‌තජාතකං ඡට්‌ඨං>
  text <  <
  text <චන්‌දකුමාරජාතකං>
  text <982>
    text <රාජාසි ලුද්‌දකම්‌මො එකරාජා පුප්‌ඵවතීයා>
    text <සො පුච්‌ඡි බ්‍රහ්‌මබන්‌ධුං ඛණ්‌ඩහාලං පුරොහිතං මූළ්‌හං>
  text <983>
    text <සග්‌ගාන මග්‌ගමාචික්‌ඛ ත්‌වංසි බ්‍රාහ්‌මණ ධම්‌මවිනයකුසලො>
    text <යථා ඉතො වජන්‌ති සුගතිං නරා පුඤ්‌ඤානි කත්‌වාන>
  text <984>
    text <අතිදානං දදිත්‌වාන අවජ්‌ඣෙ දෙව ඝාතෙත්‌වා>
    text <එවං වජන්‌ති සුගතිං නරා පුඤ්‌ඤානි කත්‌වාන>
  text <985>
    text <කිං පන තං අතිදානං කෙ ච අවජ්‌ඣා ඉමස්‌මි ලොකස්‌මිං>
    text <එතඤ්‌ච ඛො නො අක්‌ඛාහි යජිස්‌සාමි දදාමි දානානි>
  text <986>
    text <පුත්‌තෙහි දෙව යජිතබ්‌බං මහෙසීහි නෙගමෙහි ච>
    text <උසභෙහි ආජානියෙහි චතූහි සබ්‌බචතුක්‌කෙන දෙව යජිතබ්‌බං>
  text <987>
    text <තං සුත්‌වා අන්‌තෙපුරෙ කුමාරා මහෙසියො ච හඤ්‌ඤන්‌තු>
    text <එකො අහොසි නිග්‌ඝොසො භිස්‌මා අච්‌චුග්‌ගතො සද්‌දො>
  text <988>
    text <ගච්‌ඡථ වදෙථ කුමාරෙ චන්‌දං සූරියඤ්‌ච භද්‌දසෙනඤ්‌ච>
    text <සූරඤ්‌ච වාමගොත්‌තඤ්‌ච පචුරා කිර හොථ යඤ්‌ඤත්‌ථාය>
  text <989>
    text <කුමාරියොපි වදෙථ උපසෙනං කොකිලඤ්‌ච මුදිතඤ්‌ච>
    text <නන්‌දඤ්‌චාපි කුමාරිං පචුරා කිර හොථ යඤ්‌ඤත්‌ථාය>
  text <990>
    text <විජයම්‌පි මය්‌හං මහෙසිං එරාවතිං කෙසිනිං සුනන්‌දඤ්‌ච>
    text <ලක්‌ඛණවරූපපන්‌නා පචුරා කිර හොථ යඤ්‌ඤත්‌ථාය>
  text <991>
    text <ගහපතයො ච වදෙථ පුණ්‌ණමුඛං භද්‌දියං සිඞ්‌ගාලඤ්‌ච>
    text <වඩ්‌ඪඤ්‌චාපි ගහපතිං පචුරා කිර හොථ යඤ්‌ඤත්‌ථාය>
  text <992>
    text <තෙ තත්‌ථ ගහපතයො අවොචිසුං සමාගතා පුත්‌තදාරපරිකිණ්‌ණා>
    text <සබ්‌බෙව සිඛිනො දෙව කරොහි අථ වා නො දාසෙ සාවෙහි>
  text <993>
    text <අභයංකරම්‌පි මෙ හත්‌ථිං නාළාගිරිං අච්‌චුග්‌ගතං වරුණදන්‌තං>
    text <ආනෙථ ඛො නෙ ඛිප්‌පං යඤ්‌ඤත්‌ථාය භවිස්‌සන්‌ති>
  text <994>
    text <අස්‌සරතනම්‌පි කෙසිං සුරාමුඛං පුණ්‌ණකං විනතකඤ්‌ච>
    text <ආනෙථ ඛො නෙ ඛිප්‌පං යඤ්‌ඤත්‌ථාය භවිස්‌සන්‌ති>
  text <995>
    text <උසභම්‌පි යූථපතිං අනොජං නිසභං ගවම්‌පතිං තෙපි මය්‌හං ආනෙථ>
    text <සමූහ කරොන්‌තු සබ්‌බං යජිස්‌සාමි දදාමි දානානි>
  text <996>
    text <සබ්‌බං පටියාදෙථ යඤ්‌ඤං පන උග්‌ගතම්‌හි සූරියම්‌හි>
    text <ආණාපෙථ ච කුමාරෙ අභිරමන්‌තු ඉමං රත්‌තිං>
  text <997>
    text <සබ්‌බං උපට්‌ඨපෙථ යඤ්‌ඤං පන උග්‌ගතම්‌හි සූරියම්‌හි>
    text <වදෙථ දානි කුමාරෙ අජ්‌ජ ඛො පච්‌ඡිමා රත්‌ති>
  text <998>
    text <තංතං මාතා අවච රොදන්‌තී ආගන්‌ත්‌වා විමානතො>
    text <යඤ්‌ඤො කිර තෙ පුත්‌ත භවිස්‌සති චතූහි පුත්‌තෙහි>
  text <999>
    text <සබ්‌බෙපි මය්‌හං පුත්‌තා චත්‌තා චන්‌දස්‌මිං හඤ්‌ඤමානස්‌මිං>
    text <පුත්‌තෙහි යඤ්‌ඤං යජිත්‌වාන සුගතිං සග්‌ගං ගමිස්‌සාමි>
  text <1000>
    text <මා තං පුත්‌ත සද්‌දහෙසි සුගති කිර හොති පුත්‌තයඤ්‌ඤෙන>
    text <නිරයානෙසො මග්‌ගො නෙසො මග්‌ගො හි සග්‌ගානං>
  text <1001>
    text <දානානි දෙහි කොණ්‌ඩඤ්‌ඤ අහිංසා සබ්‌බභූතභබ්‍යානං>
    text <එස මග්‌ගො සුගතියා න ච මග්‌ගො පුත්‌තයඤ්‌ඤෙන>
  text <1002>
    text <ආචරියානං වචනා ඝාතෙස්‌සං චන්‌දඤ්‌ච සූරියඤ්‌ච>
    text <පුත්‌තෙහි යඤ්‌ඤං යජිත්‌වාන දුච්‌චජෙහි සුගතිං සග්‌ගං ගමිස්‌සාමි>
  text <1003>
    text <තංතං පිතාපි අවච වසවත්‌තී ඔරසං සකං පුත්‌තං>
    text <යඤ්‌ඤො කිර තෙ පුත්‌ත භවිස්‌සති චතූහි පුත්‌තෙහි>
  text <1004>
    text <සබ්‌බෙපි මය්‌හං පුත්‌තා චත්‌තා චන්‌දස්‌මිං හඤ්‌ඤමානස්‌මිං>
    text <පුත්‌තෙහි යඤ්‌ඤං යජිත්‌වාන සුගතිං සග්‌ගං ගමිස්‌සාමි>
  text <1005>
    text <මා තං පුත්‌ත සද්‌දහෙසි සුගති කිර හොති පුත්‌තයඤ්‌ඤෙන>
    text <නිරයානෙසො මග්‌ගො නෙසො මග්‌ගො හි සග්‌ගානං>
  text <1006>
    text <දානානි දෙහි කොණ්‌ඩඤ්‌ඤ අහිංසා සබ්‌බභූතභබ්‍යානං>
    text <එස මග්‌ගො සුගතියා න ච මග්‌ගො පුත්‌තයඤ්‌ඤෙන>
  text <1007>
    text <ආචරියානං වචනා ඝාතෙස්‌සං චන්‌දඤ්‌ච සූරියඤ්‌ච>
    text <පුත්‌තෙහි යඤ්‌ඤං යජිත්‌වාන දුච්‌චජෙහි සුගතිං සග්‌ගං ගමිස්‌සාමි>
  text <1008>
    text <දානානි දෙහි කොණ්‌ඩඤ්‌ඤ අහිංසා සබ්‌බභූතභබ්‍යානං>
    text <පුත්‌තපරිවුතො තුවං රට්‌ඨං ජනපදඤ්‌ච පාලෙහි>
  text <1009>
    text <මා නො දෙව අවධි දාසෙ නො දෙහි ඛණ්‌ඩහාලස්‌ස>
    text <අපි නිගළබන්‌ධකාපි හත්‌ථී අස්‌සෙ ච පාලෙම>
  text <1010>
    text <මා නො දෙව අවධි දාසෙ නො දෙහි ඛණ්‌ඩහාලස්‌ස>
    text <අපි නිගළබන්‌ධකාපි හත්‌ථිඡකණානි උජ්‌ඣෙම>
  text <1011>
    text <මා නො දෙව අවධි දාසෙ නො දෙහි ඛණ්‌ඩහාලස්‌ස>
    text <අපි නිගළබන්‌ධකාපි අස්‌සඡකණානි උජ්‌ඣෙම>
  text <1012>
    text <මා නො දෙව අවධි දාසෙ නො දෙහි ඛණ්‌ඩහාලස්‌ස>
    text <යස්‌ස හොන්‌ති තව කාමා අපි රට්‌ඨා පබ්‌බාජිතා>
    text <භික්‌ඛාචරියං චරිස්‌සාම>
  text <1013>
    text <දුක්‌ඛං ඛො මෙ ජනයථ විලපන්‌තා ජීවිතස්‌ස කාමා හි>
    text <මුඤ්‌චෙථ දානි කුමාරෙ අලම්‌පි මෙ හොතු පුත්‌තයඤ්‌ඤෙන>
  text <1014>
    text <පුබ්‌බෙව ඛොසි මෙ වුත්‌තො දුක්‌කරං දුරභිසම්‌භවඤ්‌චෙතං>
    text <අථ නො උපක්‌ඛටස්‌ස යඤ්‌ඤස්‌ස කස්‌මා කරොසි වික්‌ඛෙපං>
  text <1015>
    text <සබ්‌බෙ වජන්‌ති සුගතිං යෙ යජන්‌ති යෙපි යාජෙන්‌ති>
    text <යෙ චාපි අනුමොදන්‌ති යජන්‌තානං එදිසං මහායඤ්‌ඤං>
  text <1016>
    text <අථ කිස්‌ස ජනො පුබ්‌බෙ සොත්‌ථානං බ්‍රාහ්‌මණෙ අවාචෙසි>
    text <අථ නො අකාරණස්‌මා යඤ්‌ඤත්‌ථාය දෙව ඝාතෙසි>
  text <1017>
    text <පුබ්‌බෙව නො දහරකාලෙ න හනෙසි න ඝාතෙසි>
    text <දහරම්‌හා යොබ්‌බනං පත්‌තා අදූසකා තාත හඤ්‌ඤාම>
  text <1018>
    text <හත්‌ථිගතෙ අස්‌සගතෙ සන්‌නද්‌ධෙ පස්‌ස නො මහාරාජ>
    text <යුද්‌ධෙ වා යුජ්‌ඣමානෙ වා න හි මාදිසා සූරා හොන්‌ති යඤ්‌ඤත්‌ථාය>
  text <1019>
    text <පච්‌චන්‌තෙ වාපි කුපිතෙ අටවීසු වා මාදිසෙ නියොජෙන්‌ති>
    text <අථ නො අකාරණස්‌මා අභූමියං තාත හඤ්‌ඤාම>
  text <1020>
    text <යාපි හි තා සකුණියො වසන්‌ති තිණඝරානි කත්‌වාන>
    text <තාසම්‌පි පියා පුත්‌තා අථ නො ත්‌වං දෙව ඝාතෙසි>
  text <1021>
    text <මා තස්‌ස සද්‌දහෙසි න මං ඛණ්‌ඩහාලො ඝාතෙය්‍ය>
    text <මමඤ්‌හි සො ඝාතෙත්‌වාන අනන්‌තරා තම්‌පි දෙව ඝාතෙය්‍ය>
  text <1022>
    text <ගාමවරං නිගමවරං දදන්‌ති භොගම්‌පිස්‌ස මහාරාජ>
    text <අථග්‌ගපිණ්‌ඩිකාපි කුලෙ කුලෙ හෙතෙ භුඤ්‌ජන්‌ති>
  text <1023>
    text <තෙසම්‌පි තාදිසානං ඉච්‌ඡන්‌ති දුබ්‌භිතුං මහාරාජ>
    text <යෙභුය්‍යෙන එතෙ අකතඤ්‌ඤුනො බ්‍රාහ්‌මණා දෙව>
  text <1024>
    text <මා නො දෙව අවධි දාසෙ නො දෙහි ඛණ්‌ඩහාලස්‌ස>
    text <අපි නිගළබන්‌ධකාපි හත්‌ථී අස්‌සෙ ච පාලෙම>
  text <1025>
    text <මා නො දෙව අවධි දාසෙ නො දෙහි ඛණ්‌ඩහාලස්‌ස>
    text <අපි නිගළබන්‌ධකාපි හත්‌ථිඡකණානි උජ්‌ඣෙම>
  text <1026>
    text <මා නො දෙව අවධි දාසෙ නො දෙහි ඛණ්‌ඩහාලස්‌ස>
    text <අපි නිගළබන්‌ධකාපි අස්‌සඡකණානි උජ්‌ඣෙම>
  text <1027>
    text <මා නො දෙව අවධි දාසෙ නො දෙහි ඛණ්‌ඩහාලස්‌ස>
    text <යස්‌ස හොන්‌ති තව කාමා අපි රට්‌ඨා පබ්‌බාජිතා>
    text <භික්‌ඛාචරියං චරිස්‌සාම>
  text <1028>
    text <දුක්‌ඛං ඛො මෙ ජනයථ විලපන්‌තා ජීවිතස්‌ස කාමා හි>
    text <මුඤ්‌චෙථ දානි කුමාරෙ අලම්‌පි මෙ හොතු පුත්‌තයඤ්‌ඤෙන>
  text <1029>
    text <පුබ්‌බෙව ඛොසි මෙ වුත්‌තො දුක්‌කරං දුරභිසම්‌භවඤ්‌චෙතං>
    text <අථ නො උපක්‌ඛටස්‌ස යඤ්‌ඤස්‌ස කස්‌මා කරොසි වික්‌ඛෙපං>
  text <1030>
    text <සබ්‌බෙ වජන්‌ති සුගතිං යෙ යජන්‌ති යෙපි යාජෙන්‌ති>
    text <යෙ චාපි අනුමොදන්‌ති යජන්‌තානං එදිසං මහායඤ්‌ඤං>
  text <1031>
    text <යදි කිර යජිත්‌වා පුත්‌තෙහි දෙවලොකං ඉතො චුතා යන්‌ති>
    text <බ්‍රාහ්‌මණො තාව යජතු පච්‌ඡාපි යජසි තුවං රාජා>
  text <1032>
    text <යදි කිර යජිත්‌වා පුත්‌තෙහි දෙවලොකං ඉතො චුතා යන්‌ති>
    text <එස්‌වෙව ඛණ්‌ඩහාලො යජතං සකෙහි පුත්‌තෙහි>
  text <1033>
    text <එවං ජානන්‌තො ඛණ්‌ඩහාලො කිං පුත්‌තකෙ න ඝාතෙසි>
    text <සබ්‌බඤ්‌ච ඤාතිජනං අත්‌තානඤ්‌ච න ඝාතෙසි>
  text <1034>
    text <සබ්‌බෙ වජන්‌ති නිරයං යෙ යජන්‌ති යෙපි යාජෙන්‌ති>
    text <යෙ චාපි අනුමොදන්‌ති යජන්‌තානං එදිසං මහායඤ්‌ඤං>
  text <1035>
    text <සචෙ හි සො සුජ්‌ඣති යො හනාති හතොපි සො සග්‌ගමුපෙති ඨානං>
    text <භොවාදි භොවාදින මාරයෙය්‍යුං යෙ චාපි තෙසං අභිසද්‌දහෙය්‍යුං>
  text <1036>
    text <කථඤ්‌ච කිර පුත්‌තකාමායො ගහපතයො ඝරණියො ච>
    text <නගරම්‌හි න උපරවන්‌ති රාජානං මා ඝාතයි ඔරසං පුත්‌තං>
  text <1037>
    text <කථඤ්‌ච කිර පුත්‌තකාමායො ගහපතයො ඝරණියො ච>
    text <නගරම්‌හි න උපරවන්‌ති රාජානං මා ඝාතයි අත්‍රජං පුත්‌තං>
  text <1038>
    text <රඤ්‌ඤො චම්‌හි අත්‌ථකාමො හිතො ච සබ්‌බජනපදස්‌ස>
    text <න කොචි අස්‌ස පටිඝං මයා ජානපදො න පවෙදෙති>
  text <1039>
    text <ගච්‌ඡථ වො ඝරණියො තාතඤ්‌ච වදෙථ ඛණ්‌ඩහාලඤ්‌ච>
    text <මා ඝාතෙථ කුමාරෙ අදූසකෙ සීහසඞ්‌කාසෙ>
  text <1040>
    text <ගච්‌ඡථ වො ඝරණියො තාතඤ්‌ච වදෙථ ඛණ්‌ඩහාලඤ්‌ච>
    text <මා ඝාතෙථ කුමාරෙ අපෙක්‌ඛිතෙ සබ්‌බලොකස්‌ස>
  text <1041>
    text <යං නූනාහං ජායෙය්‍යං රථකාරකුලෙසු වා>
    text <පුක්‌කුසකුලෙසු වා වෙස්‌සෙසු වා ජායෙය්‍යං>
    text <න හජ්‌ජ මං රාජ යඤ්‌ඤෙ ඝාතෙය්‍ය>
  text <1042>
    text <සබ්‌බා සීමන්‌තිනියො ගච්‌ඡථ අය්‍යස්‌ස ඛණ්‌ඩහාලස්‌ස>
    text <පාදෙසු නිපතථ අපරාධාහං න පස්‌සාමි>
  text <1043>
    text <සබ්‌බා සීමන්‌තිනියො ගච්‌ඡථ අය්‍යස්‌ස ඛණ්‌ඩහාලස්‌ස>
    text <පාදෙසු නිපතථ කින්‌තෙ භන්‌තෙ මයං අදූසෙම>
  text <1044>
    text <කපණා විලපති සෙලා දිස්‌වාන භාතරෙ උපනීතත්‌තෙ>
    text <යඤ්‌ඤො කිර මෙ උක්‌ඛිපිතො තාතෙන සග්‌ගකාමෙන>
  text <1045>
    text <ආවත්‌ති පරිවත්‌ති ච වසුලො සම්‌මුඛා රඤ්‌ඤො>
    text <මා නො පිතරං අවධි දහරම්‌හා යොබ්‌බනං පත්‌තා>
  text <1046>
    text <එසො තෙ වසුල පිතා සමෙහි පිතරා සහ>
    text <දුක්‌ඛං ඛො මෙ ජනයසි විලපන්‌තො අන්‌තෙපුරස්‌මිං>
    text <මුඤ්‌චෙථ දානි කුමාරෙ අලම්‌පි මෙ හොතු පුත්‌තයඤ්‌ඤෙන>
  text <1047>
    text <පුබ්‌බෙව ඛොසි මෙ වුත්‌තො දුක්‌කරං දුරභිසම්‌භවඤ්‌චෙතං>
    text <අථ නො උපක්‌ඛටස්‌ස යඤ්‌ඤස්‌ස කස්‌මා කරොසි වික්‌ඛෙපං>
  text <1048>
    text <සබ්‌බෙ වජන්‌ති සුගතිං යෙ යජන්‌ති යෙපි යාජෙන්‌ති>
    text <යෙ චාපි අනුමොදන්‌ති යජන්‌තානං එදිසං මහායඤ්‌ඤං>
  text <1049>
    text <සබ්‌බරතනස්‌ස යඤ්‌ඤො උපක්‌ඛටො එකරාජ තව පටියත්‌තො>
    text <අභිනික්‌ඛමස්‌සු දෙව සග්‌ගං ගතො ත්‌වං පමොදිස්‌සසි>
  text <1050>
    text <දහරා සත්‌තසතා එතා චන්‌දකුමාරස්‌ස භරියායො>
    text <කෙසෙ පකිරිත්‌වාන රොදන්‌තියො මග්‌ගමනුයායිංසු>
  text <1051>
    text <අපරා පන සොකෙන නික්‌ඛන්‌තා නන්‌දනෙ විය දෙවා>
    text <කෙසෙ පකිරිත්‌වාන රොදන්‌තියො මග්‌ගමනුයායිංසු>
  text <1052>
    text <කාසිකසුචිවත්‌ථධරා කුණ්‌ඩලිනො අගලුචන්‌දනවිලිත්‌තා>
    text <නිය්‍යන්‌ති චන්‌දසූරියා යඤ්‌ඤත්‌ථාය එකරාජස්‌ස>
  text <1053>
    text <කාසිකසුචිවත්‌ථධරා කුණ්‌ඩලිනො අගලුචන්‌දනවිලිත්‌තා>
    text <නිය්‍යන්‌ති චන්‌දසූරියා මාතු කත්‌වා හදයසොකං>
  text <1054>
    text <කාසිකසුචිවත්‌ථධරා කුණ්‌ඩලිනො අගලුචන්‌දනවිලිත්‌තා>
    text <නිය්‍යන්‌ති චන්‌දසූරියා ජනස්‌ස කත්‌වා හදයසොකං>
  text <1055>
    text <මංසරසභොජනා න්‌හාපකසුන්‌හාපිතා කුණ්‌ඩලිනො අගලුචන්‌දනවිලිත්‌තා>
    text <නිය්‍යන්‌ති චන්‌දසූරියා යඤ්‌ඤත්‌ථාය එකරාජස්‌ස>
  text <1056>
    text <මංසරසභොජනා න්‌හාපකසුන්‌හාපිතා කුණ්‌ඩලිනො අගලුචන්‌දනවිලිත්‌තා>
    text <නිය්‍යන්‌ති චන්‌දසූරියා මාතු කත්‌වා හදයසොකං>
  text <1057>
    text <මංසරසභොජනා න්‌හාපකසුන්‌හාපිතා කුණ්‌ඩලිනො අගලුචන්‌දනවිලිත්‌තා>
    text <නිය්‍යන්‌ති චන්‌දසූරියා ජනස්‌ස කත්‌වා හදයසොකං>
  text <1058>
    text <යස්‌සු පුබ්‌බෙ හත්‌ථිවරධුරගතෙ හත්‌ථීහි අනුවජන්‌ති>
    text <ත්‍යජ්‌ජ චන්‌දසූරියා උභොව පත්‌තිකා යන්‌ති>
  text <1059>
    text <යස්‌සු පුබ්‌බෙ අස්‌සවරධුරගතෙ අස්‌සෙහි අනුවජන්‌ති>
    text <ත්‍යජ්‌ජ චන්‌දසූරියා උභොව පත්‌තිකා යන්‌ති>
  text <1060>
    text <යස්‌සු පුබ්‌බෙ රථවරධුරගතෙ රථෙහි අනුවජන්‌ති>
    text <ත්‍යජ්‌ජ චන්‌දසූරියා උභොව පත්‌තිකා යන්‌ති>
  text <1061>
    text <යෙහිස්‌සු පුබ්‌බෙ නීයිංසු තපනීයකප්‌පනෙහි තුරඞ්‌ගෙහි>
    text <ත්‍යජ්‌ජ චන්‌දසූරියා උභොව පත්‌තිකා යන්‌ති>
  text <1062>
    text <යදි සකුණි මංසමිච්‌ඡසි ඩයස්‌සු පුබ්‌බෙන පුප්‌ඵවතියා>
    text <යජතෙත්‌ථ එකරාජා සම්‌මූළ්‌හො චතූහි පුත්‌තෙහි>
  text <1063>
    text <යදි සකුණි මංසමිච්‌ඡසි ඩයස්‌සු පුබ්‌බෙන පුප්‌ඵවතියා>
    text <යජතෙත්‌ථ එකරාජා සම්‌මූළ්‌හො චතූහි කඤ්‌ඤාහි>
  text <1064>
    text <යදි සකුණි මංසමිච්‌ඡසි ඩයස්‌සු පුබ්‌බෙන පුප්‌ඵවතියා>
    text <යජතෙත්‌ථ එකරාජා සම්‌මූළ්‌හො චතූහි මහෙසීහි>
  text <1065>
    text <යදි සකුණි මංසමිච්‌ඡසි ඩයස්‌සු පුබ්‌බෙන පුප්‌ඵවතියා>
    text <යජතෙත්‌ථ එකරාජා සම්‌මූළ්‌හො චතූහි ගහපතීහි>
  text <1066>
    text <යදි සකුණි මංසමිච්‌ඡසි ඩයස්‌සු පුබ්‌බෙ පුප්‌ඵවතියා>
    text <යජතෙත්‌ථ එකරාජා සම්‌මූළ්‌හො චතූහි හත්‌ථීහි>
  text <1067>
    text <යදි සකුණි මංසමිච්‌ඡසි ඩයස්‌සු පුබ්‌බෙන පුප්‌ඵවතියා>
    text <යජතෙත්‌ථ එකරාජා සම්‌මූළ්‌හො චතූහි අස්‌සෙහි>
  text <1068>
    text <යදි සකුණි මංසමිච්‌ඡසි ඩයස්‌සු පුබ්‌බෙන පුප්‌ඵවතියා>
    text <යජතෙත්‌ථ එකරාජා සම්‌මූළ්‌හො චතූහි උසභෙහි>
  text <1069>
    text <යදි සකුණි මංසමිච්‌ඡසි ඩයස්‌සු පුබ්‌බෙන පුප්‌ඵවතියා>
    text <යජතෙත්‌ථ එකරාජා සම්‌මූළ්‌හො සබ්‌බචතුක්‌කෙන>
  text <1070>
    text <අයමස්‌ස පාසාදො ඉදං අන්‌තෙපුරං සුරමණීයං>
    text <තෙදානි අය්‍යපුත්‌තා චත්‌තාරො වධාය නින්‌නීතා>
  text <1071>
    text <ඉදමස්‌ස කූටාගාරං සොවණ්‌ණං පුප්‌ඵමල්‍යවිකිණ්‌ණං>
    text <තෙදානි අය්‍යපුත්‌තා චත්‌තාරො වධාය නින්‌නීතා>
  text <1072>
    text <ඉදමස්‌ස උය්‍යානං සුපුප්‌ඵිතං සබ්‌බකාලිකං රම්‌මං>
    text <තෙදානි අය්‍යපුත්‌තා චත්‌තාරො වධාය නින්‌නීතා>
  text <1073>
    text <ඉදමස්‌ස අසොකවනං සුපුප්‌ඵිතං සබ්‌බකාලිකං රම්‌මං>
    text <තෙදානි අය්‍යපුත්‌තා චත්‌තාරො වධාය නින්‌නීතා>
  text <1074>
    text <ඉදමස්‌ස කණිකාරවනං සුපුප්‌ඵිතං සබ්‌බකාලිකං රම්‌මං>
    text <තෙදානි අය්‍යපුත්‌තා චත්‌තාරො වධාය නින්‌නීතා>
  text <1075>
    text <ඉදමස්‌ස පාටලිවනං සුපුප්‌ඵිතං සබ්‌බකාලිකං රම්‌මං>
    text <තෙදානි අය්‍යපුත්‌තා චත්‌තාරො වධාය නින්‌නීතා>
  text <1076>
    text <ඉදමස්‌ස අම්‌බවනං සුපුප්‌ඵිතං සබ්‌බකාලිකං රම්‌මං>
    text <තෙදානි අය්‍යපුත්‌තා චත්‌තාරො වධාය නින්‌නීතා>
  text <1077>
    text <අයමස්‌ස පොක්‌ඛරණී සඤ්‌ඡන්‌නා පදුමපුණ්‌ඩරීකෙහි>
    text <නාවා ච සොවණ්‌ණවිකතා පුප්‌ඵවල්‌ලියා චිත්‌තා සුරමණීයා>
    text <තෙදානි අය්‍යපුත්‌තා චත්‌තාරො වධාය නින්‌නීතා>
  text <1078>
    text <ඉදමස්‌ස හත්‌ථිරතනං එරාවණො ගජො බලී දන්‌තී>
    text <තෙදානි අය්‍යපුත්‌තා චත්‌තාරො වධාය නින්‌නීතා>
  text <1079>
    text <ඉදමස්‌ස අස්‌සරතනං එකඛූරො අස්‌සො>
    text <තෙදානි අය්‍යපුත්‌තා චත්‌තාරො වධාය නින්‌නීතා>
  text <1080>
    text <අයමස්‌ස අස්‌සරථො සාළිය නිග්‌ඝොසො සුභො රතනවිචිත්‌තො>
    text <යත්‌ථස්‌සු අය්‍යපුත්‌තා සොභිංසු නන්‌දනෙ විය දෙවා>
    text <තෙදානි අය්‍යපුත්‌තා චත්‌තාරො වධාය නින්‌නීතා>
  text <1081>
    text <කථං නාම සාමසමසුන්‌දරෙහි චන්‌දනමුදුකගත්‌තෙහි>
    text <රාජා යජිස්‌සතෙ යඤ්‌ඤං සම්‌මූළ්‌හො චතූහි පුත්‌තෙහි>
  text <1082>
    text <කථං නාම සාමසමසුන්‌දරාහි චන්‌දනමුදුකගත්‌තාහි>
    text <රාජා යජිස්‌සතෙ යඤ්‌ඤං සම්‌මූළ්‌හො චතූහි කඤ්‌ඤාහි>
  text <1083>
    text <කථං නාම සාමසමසුන්‌දරාහි චන්‌දනමුදුකගත්‌තාහි>
    text <රාජා යජිස්‌සතෙ යඤ්‌ඤං සම්‌මූළ්‌හො චතූහි මහෙසීහි>
  text <1084>
    text <කථං නාම සාමසමසුන්‌දරෙහි චන්‌දනමුදුකගත්‌තෙහි>
    text <රාජා යජිස්‌සතෙ යඤ්‌ඤං සම්‌මූළ්‌හො චතූහි ගහපතීහි>
  text <1085>
    text <යථා හොන්‌ති ගාමනිගමා සුඤ්‌ඤා අමනුස්‌සකා බ්‍රහාරඤ්‌ඤා>
    text <තථා හෙස්‌සති පුප්‌ඵවතියා යිට්‌ඨෙසු චන්‌දසූරියෙසු>
  text <1086>
    text <උම්‌මත්‌තිකා භවිස්‌සාමි භූනහතා පංසුනා ච පරිකිණ්‌ණා>
    text <සචෙ චන්‌දවරං හන්‌ති පාණා මෙ දෙව රුජ්‌ඣන්‌ති>
  text <1087>
    text <උම්‌මත්‌තිකා භවිස්‌සාමි භූනහතා පංසුනා ච පරිකිණ්‌ණා>
    text <සචෙ සූරියවරං හන්‌ති පාණා මෙ දෙව රුජ්‌ඣන්‌ති>
  text <1088>
    text <කිං නු මා න රමාපෙය්‍යුං අඤ්‌ඤමඤ්‌ඤං පියංවදා>
    text <ඝට්‌ටිකා උපරික්‌ඛී ච පොක්‌ඛරණී ච භාරිකා>
    text <චන්‌දසූරියෙසු නච්‌චන්‌තියො සමා තාසං න විජ්‌ජති>
  text <1089>
    text <ඉමං මය්‌හං හදයසොකං පටිමුඤ්‌චතු ඛණ්‌ඩහාල තව මාතා>
    text <යො මය්‌හං හදයසොකො චන්‌දම්‌හි වධාය නින්‌නීතෙ>
  text <1090>
    text <ඉමං මය්‌හං හදයසොකං පටිමුඤ්‌චතු ඛණ්‌ඩහාල තව මාතා>
    text <යො මය්‌හං හදයසොකො සූරියම්‌හි වධාය නින්‌නීතෙ>
  text <1091>
    text <ඉමං මය්‌හං හදයසොකං පටිමුඤ්‌චතු ඛණ්‌ඩහාල තව ජායා>
    text <යො මය්‌හං හදයසොකො චන්‌දම්‌හි වධාය නින්‌නීතෙ>
  text <1092>
    text <ඉමං මය්‌හං හදයසොකං පටිමුඤ්‌චතු ඛණ්‌ඩහාල තව ජායා>
    text <යො මය්‌හං හදයසොකො සූරියම්‌හි වධාය නින්‌නීතෙ>
  text <1093>
    text <මා ච පුත්‌තෙ මා ච පතිං අද්‌දක්‌ඛි ඛණ්‌ඩහාල තව මාතා>
    text <යො ඝාතෙසි කුමාරෙ අදූසකෙ සීහසඞ්‌කාසෙ>
  text <1094>
    text <මා ච පුත්‌තෙ මා ච පතිං අද්‌දක්‌ඛි ඛණ්‌ඩහාල තව මාතා>
    text <යො ඝාතෙසි කුමාරෙ අපෙක්‌ඛිතෙ සබ්‌බලොකස්‌ස>
  text <1095>
    text <මා ච පුත්‌තෙ මා ච පතිං අද්‌දක්‌ඛි ඛණ්‌ඩහාල තව ජායා>
    text <යො ඝාතෙසි කුමාරෙ අදූසකෙ සීහසඞ්‌කාසෙ>
  text <1096>
    text <මා ච පුත්‌තෙ මා ච පතිං අද්‌දක්‌ඛි ඛණ්‌ඩහාල තව ජායා>
    text <යො ඝාතෙසි කුමාරෙ අපෙක්‌ඛිතෙ සබ්‌බලොකස්‌ස>
  text <1097>
    text <මා නො දෙව අවධි දාසෙ නො දෙහි ඛණ්‌ඩහාලස්‌ස>
    text <අපි නිගළබන්‌ධකාපි හත්‌ථී අස්‌සෙ ච පාලෙම>
  text <1098>
    text <මා නො දෙව අවධි දාසෙ නො දෙහි ඛණ්‌ඩහාලස්‌ස>
    text <අපි නිගළබන්‌ධකාපි හත්‌ථිඡකණානි උජ්‌ඣෙම>
  text <1099>
    text <මා නො දෙව අවධි දාසෙ නො දෙහි ඛණ්‌ඩහාලස්‌ස>
    text <අපි නිගළබන්‌ධකාපි අස්‌සඡකණානි උජ්‌ඣෙම>
  text <1100>
    text <මා නො දෙව අවධි දාසෙ නො දෙහි ඛණ්‌ඩහාලස්‌ස>
    text <යස්‌ස හොන්‌ති තව කාමා අපි රට්‌ඨා පබ්‌බාජිතා>
    text <භික්‌ඛාචරියං චරිස්‌සාම>
  text <1101>
    text <දිබ්‌බං දෙව උපයාචන්‌ති පුත්‌තත්‌ථිකාපි දලිද්‌දා>
    text <පටිභානානිපි හිත්‌වා පුත්‌තෙ න ලභන්‌ති එකච්‌චා>
  text <1102>
    text <ආසීසිකානි කරොන්‌ති පුත්‌තා නො ජායන්‌තු තතො පපුත්‌තා>
    text <අථ නො අකාරණස්‌මා යඤ්‌ඤත්‌ථාය දෙව ඝාතෙසි>
  text <1103>
    text <උපයාචිතකෙන පුත්‌තං ලභන්‌ති මා තාත නො අඝාතෙසි>
    text <මා කිච්‌ඡාලද්‌ධකෙහි පුත්‌තෙහි යජිත්‌ථො ඉමං යඤ්‌ඤං>
  text <1104>
    text <උපයාචිතකෙන පුත්‌තං ලභන්‌ති මා තාත නො අඝාතෙසි>
    text <මා කපණලද්‌ධකෙහි පුත්‌තෙහි අම්‌මාය නො විප්‌පවාසෙසි>
  text <1105>
    text <බහුදුක්‌ඛා පොසිය චන්‌දං අම්‌ම තුවං ජීයසෙ පුත්‌තං>
    text <වන්‌දාමි ඛො තෙ පාදෙ ලභතං තාතො පරලොකං>
  text <1106>
    text <හන්‌ද ච මං උපගුය්‌හ පාදෙ තෙ අම්‌ම වන්‌දිතුං දෙහි>
    text <ගච්‌ඡාමි දානි පවාසං යඤ්‌ඤත්‌ථාය එකරාජස්‌ස>
  text <1107>
    text <හන්‌ද ච මං උපගුය්‌හ පාදෙ තෙ අම්‌ම වන්‌දිතුං දෙහි>
    text <ගච්‌ඡාමි දානි පවාසං මාතු කත්‌වා හදයසොකං>
  text <1108>
    text <හන්‌ද ච මං උපගුය්‌හ පාදෙ තෙ අම්‌ම වන්‌දිතුං දෙහි>
    text <ගච්‌ඡාමි දානි පවාසං ජනස්‌ස කත්‌වා හදයසොකං>
  text <1109>
    text <හන්‌ද ච පදුමපත්‌තානං මොළිං බන්‌ධස්‌සු ගොතමිපුත්‌ත>
    text <චම්‌පකදලමිස්‌සායො එසා තෙ පොරාණිකා පකති>
  text <1110>
    text <හන්‌ද ච විලෙපනං තෙ පච්‌ඡිමකං චන්‌දනං විලිම්‌පස්‌සු>
    text <යෙහි ච සුවිලිත්‌තො සොභසි රාජපරිසායං>
  text <1111>
    text <හන්‌ද ච මුදුකානි වත්‌ථානි පච්‌ඡිමකං කාසිකං නිවාසෙහි>
    text <යෙහි ච සුනිවත්‌ථො සොභසි රාජපරිසායං>
  text <1112>
    text <මුත්‌තාමණිකනකවිභූසිතානි ගණ්‌හස්‌සු හත්‌ථාභරණානි>
    text <යෙහි ච හත්‌ථාභරණෙහි සොභසි රාජපරිසායං>
  text <1113>
    text <න හි නූනායං රට්‌ඨපාලො භූමිපති ජනපදස්‌ස දායාදො>
    text <ලොකිස්‌සරො මහන්‌තො පුත්‌තෙ ස්‌නෙහං ජනයති>
  text <1114>
    text <මය්‌හම්‌පි පියා පුත්‌තා අත්‌තා ච පියො තුම්‌හෙ ච භරියායො>
    text <සග්‌ගඤ්‌ච පත්‌ථයානො තෙනාහං ඝාතයිස්‌සාමි>
  text <1115>
    text <මං පඨමං ඝාතෙහි මා මෙ හදයං දුක්‌ඛං ඵාලෙසි>
    text <අලඞ්‌කතො සුන්‌දරකො පුත්‌තො දෙව තව සුඛුමාලො>
  text <1116>
    text <හන්‌දය්‍ය මං හනස්‌සු පරලොකෙ චන්‌දකෙන හෙස්‌සාමි>
    text <පුඤ්‌ඤං කරස්‌සු විපුලං විචරාම උභොපි පරලොකෙ>
  text <1117>
    text <මා ත්‌වං චන්‌දෙ රුච්‌චි මරණං බහුකා තව දෙවරා විසාලක්‌ඛි>
    text <තෙ තං රමයිස්‌සන්‌ති යිට්‌ඨස්‌මිං ගොතමිපුත්‌තෙ>
  text <1118>
    text <එවං වුත්‌තෙ චන්‌දා අත්‌තානං හන්‌ති හත්‌ථතලකෙහි>
    text <අලමෙත්‌ථ ජීවිතෙන පිස්‌සාමි විසං මරිස්‌සාමි>
  text <1119>
    text <න හි නූනිමස්‌ස රඤ්‌ඤො මිත්‌තාමච්‌චා ච විජ්‌ජරෙ සුහදා>
    text <යෙ න වදන්‌ති රාජානං මා ඝාතයි ඔරසෙ පුත්‌තෙ>
  text <1120>
    text <න හි නූනිමස්‌ස රඤ්‌ඤො ඤාතී මිත්‌තා ච විජ්‌ජරෙ සුහදා>
    text <යෙ න වදන්‌ති රාජානං මා ඝාතයි අත්‍රජෙ පුත්‌තෙ>
  text <1121>
    text <ඉමෙ තෙපි මය්‌හං පුත්‌තා ගුණිනො කායූරධාරිනො රාජ>
    text <තෙහිපි යජස්‌සු යඤ්‌ඤං අථ මුඤ්‌චතු ගොතමිපුත්‌තෙ>
  text <1122>
    text <බිලසතං මං කත්‌වාන යජස්‌සු සත්‌තධා මහාරාජ>
    text <මා ජෙට්‌ඨපුත්‌තමවධි අදූසකං සීහසඞ්‌කාසං>
  text <1123>
    text <බිලසතං මං කත්‌වාන යජස්‌සු සත්‌තධා මහාරාජ>
    text <මා ජෙට්‌ඨපුත්‌තමවධි අපෙක්‌ඛිතං සබ්‌බලොකස්‌ස>
  text <1124>
    text <බහුකා තව දින්‌නාභරණා උච්‌චාවචා සුභණිතම්‌හි>
    text <මුත්‌තාමණිවෙළුරියා එතං තෙ පච්‌ඡිමකං දානං>
  text <1125>
    text <යෙසං පුබ්‌බෙ ඛන්‌ධෙසු ඵුල්‌ලා මාලාගුණා විවත්‌තිංසු>
    text <තෙසජ්‌ජපි සුනිසිතො නෙත්‌තිංසො විවත්‌තිස්‌සති ඛන්‌ධෙසු>
  text <1126>
    text <යෙසං පුබ්‌බෙ ඛන්‌ධෙසු චිත්‌තා මාලාගුණා විවත්‌තිංසු>
    text <තෙසජ්‌ජපි සුනිසිතො නෙත්‌තිංසො විවත්‌තිස්‌සති ඛන්‌ධෙසු>
  text <1127>
    text <අචිරං වත නෙත්‌තිංසො විවත්‌තිස්‌සති රාජපුත්‌තානං ඛන්‌ධෙසු>
    text <අථ මම හදයං න ඵලති තාව දළ්‌හබන්‌ධඤ්‌ච මෙ ආසි>
  text <1128>
    text <කාසිකසුචිවත්‌ථධරා කුණ්‌ඩලිනො අගලුචන්‌දනවිලිත්‌තා>
    text <නිය්‍යාථ චන්‌දසූරියා යඤ්‌ඤත්‌ථාය එකරාජස්‌ස>
  text <1129>
    text <කාසිකසුචිවත්‌ථධරා කුණ්‌ඩලිනො අගලුචන්‌දනවිලිත්‌තා>
    text <නිය්‍යාථ චන්‌දසූරියා මාතු කත්‌වා හදයසොකං>
  text <1130>
    text <කාසිකසුචිවත්‌ථධරා කුණ්‌ඩලිනො අගලුචන්‌දනවිලිත්‌තා>
    text <නිය්‍යාථ චන්‌දසූරියා ජනස්‌ස කත්‌වා හදයසොකං>
  text <1131>
    text <මංසරසභොජනා න්‌හාපකසුන්‌හාපිතා කුණ්‌ඩලිනො අගලුචන්‌දනවිලිත්‌තා>
    text <නිය්‍යාථ චන්‌දසූරියා යඤ්‌ඤත්‌ථාය එකරාජස්‌ස>
  text <1132>
    text <මංසරසභොජනා න්‌හාපකසුන්‌හාපිතා කුණ්‌ඩලිනො අගලුචන්‌දනවිලිත්‌තා>
    text <නිය්‍යාථ චන්‌දසූරියා මාතු කත්‌වා හදයසොකං>
  text <1133>
    text <මංසරසභොජනා න්‌හාපකසුන්‌හාපිතා කුණ්‌ඩලිනො අගලුචන්‌දනවිලිත්‌තා>
    text <නිය්‍යාථ චන්‌දසූරියා ජනස්‌ස කත්‌වා හදයසොකං>
  text <1134>
    text <සබ්‌බස්‌මිං උපක්‌ඛටස්‌මිං නිසීදිතෙ චන්‌දස්‌මිං යඤ්‌ඤත්‌ථාය>
    text <පඤ්‌චාලරාජධීතා පඤ්‌ජලිකා සබ්‌බපරිසාය සමනුපරියායි>
  text <1135>
    text <යෙන සච්‌චෙන ඛණ්‌ඩහාලො පාපකම්‌මං කරොති දුම්‌මෙධො>
    text <එතෙන සච්‌චවජ්‌ජෙන සමඞ්‌ගිනී සාමිකෙන හොමි>
  text <1136>
    text <යෙ ඉධත්‌ථි අමනුස්‌සා යානි ච යක්‌ඛභූතභබ්‍යානි>
    text <කරොන්‌තු මෙ වෙය්‍යාවටිකං සමඞ්‌ගිනී සාමිකෙන හොමි>
  text <1137>
    text <යා දෙවතා ඉධාගතා යානි ච යක්‌ඛභූතභබ්‍යානි>
    text <සරණෙසිනිං අනාථං තායථ මං යාචාමහං පතිමාහං අජෙයං>
  text <1138>
    text <තං සුත්‌වා අමනුස්‌සො අයොකූටං පරිබ්‌භමෙත්‌වාන>
    text <භයමස්‌ස ජනයන්‌තො රාජානං ඉදමවොච>
  text <1139>
    text <බුජ්‌ඣස්‌සු ඛො රාජකලි මා තාහං මත්‌ථකං නිතාළෙසිං>
    text <මා ජෙට්‌ඨපුත්‌තමවධි අදූසකං සීහසඞ්‌කාසං>
  text <1140>
    text <කො තෙ දිට්‌ඨො රාජකලි පුත්‌තභරියායො හඤ්‌ඤමානායො>
    text <සෙට්‌ඨි ච ගහපතයො අදූසකා සග්‌ගකාමා හි>
  text <1141>
    text <තං සුත්‌වා ඛණ්‌ඩහාලො රාජා ච අබ්‌භුතමිදං දිස්‌වාන>
    text <සබ්‌බෙසං බන්‌ධනානි මොචෙසුං යථා තං අනුපඝාතං>
  text <1142>
    text <සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං>
    text <සබ්‌බෙ එකෙකලෙඩ්‌ඩුකමදංසු එස වධො ඛණ්‌ඩහාලස්‌ස>
  text <1143>
    text <සබ්‌බෙ පවිට්‌ඨා නිරයං යථා තං පාපකං කරිත්‌වාන>
    text <න හි පාපකම්‌මං කත්‌වා ලබ්‌භා සුගතිං ඉතො ගන්‌තුං>
  text <1144>
    text <සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං>
    text <චන්‌දං අභිසිඤ්‌චිංසු සමාගතා රාජපරිසා ච>
  text <1145>
    text <සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං>
    text <චන්‌දං අභිසිඤ්‌චිංසු සමාගතා රාජකඤ්‌ඤායො ච>
  text <1146>
    text <සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං>
    text <චන්‌දං අභිසිඤ්‌චිංසු සමාගතා දෙවපරිසා ච>
  text <1147>
    text <සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං>
    text <චන්‌දං අභිසිඤ්‌චිංසු සමාගතා දෙවකඤ්‌ඤායො ච>
  text <1148>
    text <සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං>
    text <චෙලුක්‌ඛෙපමකරුං සමාගතා රාජපරිසා ච>
  text <1149>
    text <සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං>
    text <චෙලුක්‌ඛෙපමකරුං සමාගතා රාජකඤ්‌ඤායො ච>
  text <1150>
    text <සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං>
    text <චෙලුක්‌ඛෙපමකරුං සමාගතා දෙවපරිසා ච>
  text <1151>
    text <සබ්‌බෙසු විප්‌පමුත්‌තෙසු යෙ තත්‌ථ සමාගතා තදා ආසුං>
    text <චෙලුක්‌ඛෙපමකරුං සමාගතා දෙවකඤ්‌ඤායො ච>
  text <1152>
    text <සබ්‌බෙසු විප්‌පමුත්‌තෙසු බහූ ආනන්‌දිතා අහුං>
    text <නන්‌දිං පවෙසි නගරං බන්‌ධනා මොක්‌ඛො අඝොසිත්‌ථාති>
  stand <චන්‌දකුමාරජාතකං සත්‌තමං>
  text <  <
  text <මහානාරදකස්‌සපජාතකං>
  text <1153>
    text <අහු රාජා විදෙහානං අඞ්‌ගති නාම ඛත්‌තියො>
    text <පහූතයොග්‌ගො ධනිමා අනන්‌තබලපොරිසො>
  text <1154>
    text <සො ච පන්‌නරසිං රත්‌තිං පුරිමයාමෙ අනාගතෙ>
    text <චාතුමාසා කොමුදියා අමච්‌චෙ සන්‌නිපාතයි>
  text <1155>
    text <පණ්‌ඩිතෙ සුතසම්‌පන්‌නෙ මිතපුබ්‌බෙ විචක්‌ඛණෙ>
    text <විජයඤ්‌ච සුනාමඤ්‌ච සෙනාපතිං අලාතකං>
  text <1156>
    text <තමනුපුච්‌ඡි වෙදෙහො පච්‌චෙකං බ්‍රූථ සං රුචිං>
    text <චාතුමාසා කොමුදජ්‌ජ ජුණ්‌හං බ්‍යපහතං තමං>
    text <කායජ්‌ජ රතියා රත්‌තිං විහරෙමු ඉමං උතුං>
  text <1157>
    text <තතො සෙනාපති රඤ්‌ඤො අලාතො එතදබ්‍රවි>
    text <හට්‌ඨං යොග්‌ගං බලං සබ්‌බං සෙනං සන්‌නාහයාමසෙ>
  text <1158>
    text <නිය්‍යාම දෙව යුද්‌ධාය අනන්‌තබලපොරිසා>
    text <යෙ තෙ වසං න ආයන්‌ති වසං උපනයාමසෙ>
    text <එසා මය්‌හං සකා දිට්‌ඨි අජිතං ඔජිනාමසෙ>
  text <1159>
    text <අලාතස්‌ස වචො සුත්‌වා සුනාමො එතදබ්‍රවි>
    text <සබ්‌බෙ තුය්‌හං මහාරාජ අමිත්‌තා වසමාගතා>
  text <1160>
    text <නික්‌ඛිත්‌තසත්‌ථා පච්‌චත්‌ථා නිවාතමනුවත්‌තරෙ>
    text <උත්‌තමො උස්‌සවො අජ්‌ජ න යුද්‌ධං මම රුච්‌චති>
  text <1161>
    text <අන්‌නපානඤ්‌ච ඛජ්‌ජඤ්‌ච ඛිප්‌පං අභිහරන්‌තු තෙ>
    text <රමස්‌සු දෙව කාමෙහි නච්‌චගීතෙ සුවාදිතෙ>
  text <1162>
    text <සුනාමස්‌ස වචො සුත්‌වා විජයො එතදබ්‍රවි>
    text <සබ්‌බෙ කාමා මහාරාජ නිච්‌චං තව මුපට්‌ඨිතා>
  text <1163>
    text <න හෙතෙ දුල්‌ලභා දෙව තව කාමෙහි මොදිතුං>
    text <සදාපි කාමා සුලභා නෙතං චිත්‌තමතං මම>
  text <1164>
    text <සමණං බ්‍රාහ්‌මණං වාපි උපාසෙමු බහුස්‌සුතං>
    text <යො නජ්‌ජ විනයෙ කඞ්‌ඛං අත්‌ථධම්‌මවිදූ ඉසෙ>
  text <1165>
    text <විජයස්‌ස වචො සුත්‌වා රාජා අඞ්‌ගති මබ්‍රවි>
    text <යථා විජයො භණති මය්‌හම්‌පෙතංව රුච්‌චති>
  text <1166>
    text <සමණං බ්‍රාහ්‌මණං වාපි උපාසෙමු බහුස්‌සුතං>
    text <යො නජ්‌ජ විනයෙ කඞ්‌ඛං අත්‌ථධම්‌මවිදූ ඉසෙ>
  text <1167>
    text <සබ්‌බෙව සන්‌තා කරොථ මතිං කං උපාසෙමු පණ්‌ඩිතං>
    text <යො නජ්‌ජ විනයෙ කඞ්‌ඛං අත්‌ථධම්‌මවිදූ ඉසෙ>
  text <1168>
    text <වෙදෙහස්‌ස වචො සුත්‌වා අලාතො එතදබ්‍රවි>
    text <අත්‌ථායං මිගදායස්‌මිං අචෙලො ධීරසම්‌මතො>
  text <1169>
    text <ගුණො කස්‌සපගොත්‌තායං සුතො චිත්‍රකථී ගණී>
    text <තං දෙව පයිරුපාසෙමු සො නො කඞ්‌ඛං විනෙස්‌සති>
  text <1170>
    text <අලාතස්‌ස වචො සුත්‌වා රාජා චොදෙසි සාරථිං>
    text <මිගදායං ගමිස්‌සාම යුත්‌තං යානං ඉධානය>
  text <1171>
    text <තස්‌ස යානං අයොජෙසුං දන්‌තං රූපියපක්‌ඛරං>
    text <සුක්‌කමට්‌ඨපරිවාරං පණ්‌ඩරං දොසිනාමුඛං>
  text <1172>
    text <තත්‍රාසුං කුමුදායුත්‌තා චත්‌තාරො සින්‌ධවා හයා>
    text <අනිලූපමසමුප්‌පාතා සුදන්‌තා සොණ්‌ණමාලිනො>
  text <1173>
    text <සෙතච්‌ඡත්‌තං සෙතරථො සෙතස්‌සා සෙතබීජනී>
    text <වෙදෙහො සහමච්‌චෙහි නිය්‍යං චන්‌දොව සොභති>
  text <1174>
    text <තමනුයායිංසු බහවො ඉන්‌දිඛග්‌ගධරා බලී>
    text <අස්‌සපිට්‌ඨිගතා වීරා නරා නරවරාධිපං>
  text <1175>
    text <සො මුහුත්‌තංව යායිත්‌වා යානා ඔරුය්‌හ ඛත්‌තියො>
    text <වෙදෙහො සහමච්‌චෙහි පත්‌තී ගුණමුපාගමි>
  text <1176>
    text <යෙපි තත්‌ථ තදා ආසුං බ්‍රාහ්‌මණිබ්‌භා සමාගතා>
    text <න තෙ අපනයී රාජා අකතං භූමිමාගතෙ>
  text <1177>
    text <තතො සො මුදුකා භිසියා මුදුචිත්‌තකසන්‌ථතෙ>
    text <මුදුපච්‌චත්‌ථතෙ රාජා එකමන්‌තං උපාවිසි>
  text <1178>
    text <නිසජ්‌ජ රාජා සම්‌මොදි කථං සාරණියං තතො>
    text <කච්‌චි යාපනියං භන්‌තෙ වාතානමවියග්‌ගතා>
  text <1179>
    text <කච්‌චි අකසිරා වුත්‌ති ලභසි පිණ්‌ඩයාපනං>
    text <අපාබාධො චසි කච්‌චි චක්‌ඛුං න පරිහායති>
  text <1180>
    text <තං ගුණො පටිසම්‌මොදි වෙදෙහං විනයෙ රතං>
    text <යාපනීයං මහාරාජ සබ්‌බමෙතං තදූභයං>
  text <1181>
    text <කච්‌චි තුය්‌හම්‌පි වෙදෙහ පච්‌චන්‌තා න බලීයරෙ>
    text <කච්‌චි අරොගං යොග්‌ගං තෙ කච්‌චි වහති වාහනං>
    text <කච්‌චි තෙ බ්‍යාධයො නත්‌ථි සරීරස්‌සුපතාපියා>
  text <1182>
    text <පටිසම්‌මොදිතො රාජා තතො පුච්‌ඡි අනන්‌තරා>
    text <අත්‌ථං ධම්‌මඤ්‌ච ඤායඤ්‌ච ධම්‌මකාමො රථෙසභො>
  text <1183>
    text <කථං ධම්‌මං චරෙ මච්‌චො මාතාපිතූසු කස්‌සප>
    text <කථං චරෙ ආචරියෙ පුත්‌තදාරෙ කථං චරෙ>
  text <1184>
    text <කථං චරෙය්‍ය වුඩ්‌ඪෙසු කථං සමණබ්‍රාහ්‌මණෙ>
    text <කථඤ්‌ච බලකායස්‌මිං කථං ජනපදෙ චරෙ>
  text <1185>
    text <කථං ධම්‌මං චරිත්‌වාන මච්‌චා ගච්‌ඡන්‌ති සුග්‌ගතිං>
    text <කථඤ්‌චෙකෙ අධම්‌මට්‌ඨා පතන්‌ති නිරයං අථො>
  text <1186>
    text <වෙදෙහස්‌ස වචො සුත්‌වා කස්‌සපො එතදබ්‍රවි>
    text <සුණොහි මෙ මහාරාජ සච්‌චං අවිතථං පදං>
  text <1187>
    text <නත්‌ථි ධම්‌මචරිතස්‌ස ඵලං කල්‍යාණපාපකං>
    text <නත්‌ථි දෙව පරො ලොකො කො තතො හි ඉධාගතො>
  text <1188>
    text <නත්‌ථි දෙව පිතරො වා කුතො මාතා කුතො පිතා>
    text <නත්‌ථි ආචරියො නාම අදන්‌තං කො දමෙස්‌සති>
  text <1189>
    text <සමතුල්‍යානි භූතානි නත්‌ථි ජෙට්‌ඨාපචායිකා>
    text <නත්‌ථි බලං වීරියං වා කුතො උට්‌ඨානපොරිසං>
    text <නියතානි හි භූතානි යථා ගොටවිසො තථා>
  text <1190>
    text <ලද්‌ධෙය්‍යං ලභතෙ මච්‌චො තත්‌ථ දානඵලං කුතො>
    text <නත්‌ථි දානඵලං දෙව අවසො දෙවවීරියො>
  text <1191>
    text <බාලෙහි දානං පඤ්‌ඤත්‌තං පණ්‌ඩිතෙහි පටිච්‌ඡිතං>
    text <අවසා දෙන්‌ති ධීරානං බාලා පණ්‌ඩිතමානිනො>
  text <1192>
    text <සත්‌තිමෙ සස්‌සතා කායා අච්‌ඡෙජ්‌ජා අවිකොපිනො>
    text <තෙජො පථවී ආපො ච වායො සුඛං දුඛඤ්‌චිමෙ>
    text <ජීවෙ ච සත්‌තිමෙ කායා යෙසං ඡෙත්‌තා න විජ්‌ජති>
  text <1193>
    text <නත්‌ථි හන්‌තා ව ඡෙත්‌තා වා හඤ්‌ඤෙ යෙවාපි කොචි නං>
    text <අන්‌තරෙනෙව කායානං සත්‌ථානි වීතිවත්‌තරෙ>
  text <1194>
    text <යො චාපි සිරමාදාය පරෙසං නිසිතාසිනා>
    text <න සො ඡින්‌දති තෙ කායෙ තත්‌ථ පාපඵලං කුතො>
  text <1195>
    text <චුල්‌ලාසීතිමහාකප්‌පෙ සබ්‌බෙ සුජ්‌ඣන්‌ති සංසරං>
    text <අනාගතෙ තම්‌හි කාලෙ සඤ්‌ඤතොපි න සුජ්‌ඣති>
  text <1196>
    text <චරිත්‌වාපි බහුං භද්‍රං නෙව සුජ්‌ඣන්‌තිනාගතෙ>
    text <පාපඤ්‌චෙපි බහුං කත්‌වා තං ඛණං නාතිවත්‌තරෙ>
  text <1197>
    text <අනුපුබ්‌බෙන නො සුද්‌ධි කප්‌පානං චුල්‌ලසීතියා>
    text <නියතිං නාතිවත්‌තාම වෙලන්‌තමිව සාගරො>
  text <1198>
    text <කස්‌සපස්‌ස වචො සුත්‌වා අලාතො එතදබ්‍රවි>
    text <යථා භදන්‌තො භණති මය්‌හම්‌පෙතංව රුච්‌චති>
  text <1199>
    text <අහම්‌පි පුරිමං ජාතිං සරෙ සංසරිතත්‌තනො>
    text <පිඞ්‌ගලො නාමහං ආසිං ලුද්‌දො ගොඝාතකො පුරෙ>
  text <1200>
    text <බාරාණසියං ඵීතායං බහුං පාපං කතං මයා>
    text <බහූ මයා හතා පාණා මහිංසා සූකරා අජා>
  text <1201>
    text <තතො චුතො ඉධ ජාතො ඉද්‌ධෙ සෙනාපතීකුලෙ>
    text <නත්‌ථි නූන ඵලං පාපං යොහං න නිරයං ගතො>
  text <1202>
    text <අථෙත්‌ථ බීජකො නාම දාසො ආසි පටච්‌චරී>
    text <උපොසථං උපවසන්‌තො ගුණසන්‌තිකුපාගමි>
  text <1203>
    text <කස්‌සපස්‌ස වචො සුත්‌වා අලාතස්‌ස ච භාසිතං>
    text <පස්‌සසන්‌තො මුහුං උණ්‌හං රුදං අස්‌සූනි වත්‌තයි>
  text <1204>
    text <තමනුපුච්‌ඡි වෙදෙහො කිමත්‌ථං සම්‌ම රොදසි>
    text <කිං තෙ සුතං වා දිට්‌ඨං වා කිං මං වෙදෙසි වෙදනං>
  text <1205>
    text <වෙදෙහස්‌ස වචො සුත්‌වා බීජකො එතදබ්‍රවි>
    text <නත්‌ථි මෙ වෙදනා දුක්‌ඛා මහාරාජ සුණොහි මෙ>
  text <1206>
    text <අහම්‌පි පුරිමං ජාතිං සරාමි සුඛමත්‌තනො>
    text <සාකෙතාහං පුරෙ ආසිං භාවසෙට්‌ඨි ගුණෙ රතො>
  text <1207>
    text <සම්‌මතො බ්‍රාහ්‌මණිබ්‌භානං සංවිභාගරතො සුචි>
    text <න චාපි පාපකං කම්‌මං සරාමි කතමත්‌තනො>
  text <1208>
    text <තතො චුතාහං වෙදෙහ ඉධ ජාතො දුරිත්‌ථියා>
    text <ගබ්‌භම්‌හි කුම්‌භදාසියා යතො ජාතො සුදුග්‌ගතො>
  text <1209>
    text <එවම්‌පි දුග්‌ගතො සන්‌තො සමචරියං අධිට්‌ඨිතො>
    text <උපඩ්‌ඪභාගං භත්‌තස්‌ස දදාමි යො මෙ ඉච්‌ඡති>
  text <1210>
    text <චාතුද්‌දසිං පඤ්‌චදසිං සදා උපවසාමහං>
    text <න චාපි භූතෙ හිංසාමි ථෙය්‍යඤ්‌චාපි විවජ්‌ජයිං>
  text <1211>
    text <සබ්‌බමෙව හි නූනෙතං සුචිණ්‌ණං භවති නිප්‌ඵලං>
    text <නිරත්‌ථං මඤ්‌ඤිදං සීලං අලාතො භාසතී යථා>
  text <1212>
    text <කලිමෙව නූන ගණ්‌හාමි අසිප්‌පො ධුත්‌තකො යථා>
    text <කටං අලාතො ගණ්‌හාති කිතවොසික්‌ඛිතො යථා>
  text <1213>
    text <ද්‌වාරං නප්‌පටිපස්‌සාමි යෙන ගච්‌ඡාමි සුග්‌ගතිං>
    text <තස්‌මා රාජ පරොදාමි සුත්‌වා කස්‌සපභාසිතං>
  text <1214>
    text <බීජකස්‌ස වචො සුත්‌වා රාජා අඞ්‌ගති මබ්‍රවි>
    text <නත්‌ථි ද්‌වාරං සුගතියා නියතිං කඞ්‌ඛ බීජක>
  text <1215>
    text <සුඛං වා යදි වා දුක්‌ඛං නියතියා කිර ලබ්‌භති>
    text <සංසාරසුද්‌ධි සබ්‌බෙසං මා තුරිත්‌ථො අනාගතෙ>
  text <1216>
    text <අහම්‌පි පුබ්‌බෙ කල්‍යාණො බ්‍රාහ්‌මණිබ්‌භෙසු බ්‍යාවටො>
    text <වොහාරමනුසාසන්‌තො රතිහීනො තදන්‌තරා>
  text <1217>
    text <පුනපි භන්‌තෙ දක්‌ඛෙමු සඞ්‌ගති චෙ භවිස්‌සති>
    text <ඉදං වත්‌වාන වෙදෙහො පච්‌චගා සනිවෙසනං>
  text <1218>
    text <තතො රත්‍යා විවසානෙ උපට්‌ඨානම්‌හි අඞ්‌ගති>
    text <අමච්‌චෙ සන්‌නිපාතෙත්‌වා ඉදං වචනමබ්‍රවි>
  text <1219>
    text <චන්‌දකෙ මෙ විමානස්‌මිං සදා කාමෙ විධෙන්‌තු මෙ>
    text <මා උපගච්‌ඡුං අත්‌ථෙසු ගුය්‌හප්‌පකාසියෙසු ච>
  text <1220>
    text <විජයො ච සුනාමො ච සෙනාපති අලාතකො>
    text <එතෙ අත්‌ථෙ නිසීදන්‌තු වොහාරකුසලා තයො>
  text <1221>
    text <ඉදං වත්‌වාන වෙදෙහො කාමෙව බහුමඤ්‌ඤථ>
    text <න චාපි බ්‍රාහ්‌මණිබ්‌භෙසු අත්‌ථෙ කිස්‌මිඤ්‌චි බ්‍යාවටො>
  text <1222>
    text <තතො ද්‌වෙසත්‌තරත්‌තස්‌ස වෙදෙහස්‌සත්‍රජා පියා>
    text <රාජකඤ්‌ඤා රුචා නාම ධාතිමාතරමබ්‍රවි>
  text <1223>
    text <අලඞ්‌කරොථ මං ඛිප්‌පං සඛියො චාලඞ්‌කරොන්‌තු මෙ>
    text <සුවෙ පන්‌නරසො දිබ්‍යො ගච්‌ඡං ඉස්‌සරසන්‌තිකෙ>
  text <1224>
    text <තස්‌සා මාල්‍යං අභිහරිංසු චන්‌දනඤ්‌ච මහාරහං>
    text <මණිසඞ්‌ඛමුත්‌තාරතනං නානාරත්‌තෙ ච අම්‌බරෙ>
  text <1225>
    text <තඤ්‌ච සොවණ්‌ණයෙ පීඨෙ නිසින්‌නං බහුකිත්‌ථියො>
    text <පරිකිරිය පසොභිංසු රුචං රුචිරවණ්‌ණිනිං>
  text <1226>
    text <සා ච සඛිමජ්‌ඣගතා සබ්‌බාභරණභූසිතා>
    text <සතෙරතා අබ්‌භමිව චන්‌දකං පාවිසී රුචා>
  text <1227>
    text <උපසඞ්‌කමිත්‌වා වෙදෙහං වන්‌දිත්‌වා විනයෙ රතං>
    text <සුවණ්‌ණඛචිතෙ පීඨෙ එකමන්‌තං උපාවිසි>
  text <1228>
    text <තඤ්‌ච දිස්‌වාන වෙදෙහො අච්‌ඡරානංව සඞ්‌ගමං>
    text <රුචං සඛිමජ්‌ඣගතං ඉදං වචනමබ්‍රවි>
  text <1229>
    text <කච්‌චි රමසි පාසාදෙ අන්‌තොපොක්‌ඛරණිං පති>
    text <කච්‌චි බහුවිධං ඛජ්‌ජං සදා අභිහරන්‌ති තෙ>
  text <1230>
    text <කච්‌චි බහුවිධං මාල්‍යං ඔචිනිත්‌වා කුමාරියො>
    text <ඝරකෙ කරොථ පච්‌චෙකං ඛිඩ්‌ඩාරතිරතා මුහුං>
  text <1231>
    text <කෙන වා විකලං තුය්‌හං කිං ඛිප්‌පං ආහරන්‌තු තෙ>
    text <මනොකරස්‌සු කුඩ්‌ඩමුඛී අපි චන්‌දසමම්‌හිපි>
  text <1232>
    text <වෙදෙහස්‌ස වචො සුත්‌වා රුචා පිතරමබ්‍රවි>
    text <සබ්‌බමෙතං මහාරාජ ලබ්‌භතිස්‌සරසන්‌තිකෙ>
  text <1233>
    text <සුවෙ පන්‌නරසො දිබ්‍යො සහස්‌සං ආහරන්‌තු මෙ>
    text <යථාදින්‌නඤ්‌ච දස්‌සාමි දානං සබ්‌බවනීස්‌වහං>
  text <1234>
    text <රුචාය වචනං සුත්‌වා රාජා අඞ්‌ගති මබ්‍රවි>
    text <බහුං විනාසිතං විත්‌තං නිරත්‌ථං අඵලං තයා>
  text <1235>
    text <උපොසථෙ වසං නිච්‌චං අන්‌නපානං න භුඤ්‌ජසි>
    text <නියතෙතං අභුත්‌තබ්‌බං නත්‌ථි පුඤ්‌ඤං අභුඤ්‌ජතො>
  text <1236>
    text <බීජකොපි හි සුත්‌වාන තදා කස්‌සපභාසිතං>
    text <පස්‌සසන්‌තො මුහුං උණ්‌හං රුදං අස්‌සූනි වත්‌තයි>
  text <1237>
    text <යාව රුචෙ ජීවමානා මා භත්‌තමපනාමයි>
    text <නත්‌ථි භද්‌දෙ පරො ලොකො කිං නිරත්‌ථං විහඤ්‌ඤසි>
  text <1238>
    text <වෙදෙහස්‌ස වචො සුත්‌වා රුචා රුචිරවණ්‌ණිනී>
    text <ජානං පුබ්‌බාපරං ධම්‌මං පිතරං එතදබ්‍රවි>
  text <1239>
    text <සුතමෙව පුරෙ ආසි සක්‌ඛි දිට්‌ඨමිදං මයා>
    text <බාලූපසෙවී යො හොති බාලොව සමපජ්‌ජථ>
  text <1240>
    text <මූළ්‌හො හි මූළ්‌හමාගම්‌ම භිය්‍යො මොහං නිගච්‌ඡති>
    text <පතිරූපං අලාතෙන බීජකෙන ච මුය්‌හිතුං>
  text <1241>
    text <ත්‌වඤ්‌ච දෙවාසි සප්‌පඤ්‌ඤො ධීරො අත්‌ථස්‌ස කොවිදො>
    text <කථං බාලෙහි සදිසං හීනදිට්‌ඨිං උපාගමි>
  text <1242>
    text <සචෙපි සංසාරපථෙන සුජ්‌ඣති නිරත්‌ථියා පබ්‌බජ්‌ජා ගුණස්‌ස>
    text <කීටොව අග්‌ගිං ජලිතං අපාපතං උපපජ්‌ජති මොහමූළ්‌හො නග්‌ගභාවං>
  text <1243>
    text <සංසාරසුද්‌ධීති පුරෙ නිවිට්‌ඨා කම්‌මං විදූසෙන්‌ති බහූ අජානං>
    text <පුබ්‌බෙ කලී දුග්‌ගහිතොවඅත්‌ථා දුම්‌මො ච යා බලිසා අම්‌බුජොව>
  text <1244>
    text <උපමං තෙ කරිස්‌සාමි මහාරාජ තවත්‌ථියා>
    text <උපමාය මිධෙකච්‌චෙ අත්‌ථං ජානන්‌ති පණ්‌ඩිතා>
  text <1245>
    text <වාණිජානං යථා නාවා අප්‌පමාණභරා ගරු>
    text <අතිභාරං සමාදාය අණ්‌ණවෙ අවසීදති>
  text <1246>
    text <එවමෙව නරො පාපං ථොකං ථොකම්‌පි ආචිනං>
    text <අතිභාරං සමාදාය නිරයෙ අවසීදති>
  text <1247>
    text <න තාව භාරො පරිපූරො අලාතස්‌ස මහීපති>
    text <ආචිනාති ච තං පාපං යෙන ගච්‌ඡති දුග්‌ගතිං>
  text <1248>
    text <පුබ්‌බෙවස්‌ස කතං පුඤ්‌ඤං අලාතස්‌ස මහීපති>
    text <තස්‌සෙව දෙව නිස්‌සන්‌දො යඤ්‌චෙසො ලභතෙ සුඛං>
  text <1249>
    text <ඛීයතෙ චස්‌ස තං පුඤ්‌ඤං තථා හි අගුණෙ රතො>
    text <උජුමග්‌ගං අවහාය කුම්‌මග්‌ගමනුධාවති>
  text <1250>
    text <තුලා යථා පග්‌ගහිතා ඔහිතෙ තුලමණ්‌ඩලෙ>
    text <උන්‌නමෙති තුලාසීසං භාරෙ ඔරොපිතෙ සති>
  text <1251>
    text <එවමෙව නරො පුඤ්‌ඤං ථොකං ථොකම්‌පි ආචිනං>
    text <සග්‌ගාතිමානො දාසොව බීජකො සාතවෙ රතො>
  text <1252>
    text <යමජ්‌ජ බීජකො දාසො දුක්‌ඛං පස්‌සති අත්‌තනි>
    text <පුබ්‌බෙවස්‌ස කතං පාපං තමෙසො පටිසෙවති>
  text <1253>
    text <ඛීයතෙ චස්‌ස තං පාපං තථා හි විනයෙ රතො>
    text <කස්‌සපඤ්‌ච සමාපජ්‌ජ මා හෙවුප්‌පථමාගමා>
  text <1254>
    text <යං යඤ්‌හි රාජ භජති සන්‌තං වා යදි වා අසං>
    text <සීලවන්‌තං විසීලං වා වසං තස්‌සෙව ගච්‌ඡති>
  text <1255>
    text <යාදිසං කුරුතෙ මිත්‌තං යාදිසං චූපසෙවති>
    text <සොපි තාදිසකො හොති සහවාසො හි තාදිසො>
  text <1256>
    text <සෙවමානො සෙවමානං සම්‌ඵුට්‌ඨො සම්‌ඵුසං පරං>
    text <සරො දිද්‌ධො කලාපංව අලිත්‌තමුපලිම්‌පති>
    text <උපලෙපභයා ධීරො නෙව පාපසඛා සියා>
  text <1257>
    text <පූතිමච්‌ඡං කුසග්‌ගෙන යො නරො උපනය්‌හති>
    text <කුසාපි පූති වායන්‌ති එවං බාලූපසෙවනා>
  text <1258>
    text <තගරඤ්‌ච පලාසෙන යො නරො උපනය්‌හති>
    text <පත්‌තාපි සුරභි වායන්‌ති එවං ධීරූපසෙවනා>
  text <1259>
    text <තස්‌මා පත්‌තපුටස්‌සෙව ඤත්‌වා සම්‌පාකමත්‌තනො>
    text <අසන්‌තෙ නොපසෙවෙය්‍ය සන්‌තෙ සෙවෙය්‍ය පණ්‌ඩිතො>
    text <අසන්‌තො නිරයං නෙන්‌ති සන්‌තො පාපෙන්‌ති සුග්‌ගතිං>
  text <1260>
    text <අහම්‌පි ජාතියො සත්‌ත සරෙ සංසරිතත්‌තනො>
    text <අනාගතාපි සත්‌තෙව යා ගමිස්‌සං ඉතො චුතා>
  text <1261>
    text <යා මෙ සා සත්‌තමී ජාති අහු පුබ්‌බෙ ජනාධිප>
    text <කම්‌මාරපුත්‌තො මගධෙසු අහුං රාජගහෙ පුරෙ>
  text <1262>
    text <පාපං සහායමාගම්‌ම බහුං පාපං කතං මයා>
    text <පරදාරස්‌ස හෙඨෙන්‌තො චරිම්‌හා අමරා විය>
  text <1263>
    text <තං කම්‌මං නිහිතං අට්‌ඨා භස්‌මච්‌ඡන්‌නොව පාවකො>
    text <අථ අඤ්‌ඤෙහි කම්‌මෙහි අජායිං වංසභූමියං>
  text <1264>
    text <කොසම්‌බියං සෙට්‌ඨිකුලෙ ඉද්‌ධෙ ඵීතෙ මහද්‌ධනෙ>
    text <එකපුත්‌තො මහාරාජ නිච්‌චං සක්‌කතපූජිතො>
  text <1265>
    text <තත්‌ථ මිත්‌තං අසෙවිස්‌සං සහායං සාතවෙ රතං>
    text <පණ්‌ඩිතං සුතසම්‌පන්‌නං සො මං අත්‌ථෙ නිවෙසයි>
  text <1266>
    text <චාතුද්‌දසිං පඤ්‌චදසිං බහුං රත්‌තිං උපාවසිං>
    text <තං කම්‌මං නිහිතං අට්‌ඨා නිධීව උදකන්‌තිකෙ>
  text <1267>
    text <අථ පාපාන කම්‌මානං යමෙතං මගධෙ කතං>
    text <ඵලං පරියාග මං පච්‌ඡා භුත්‌වා දුට්‌ඨවිසං යථා>
  text <1268>
    text <තතො චුතාහං වෙදෙහ රොරුවෙ නිරයෙ චිරං>
    text <සකම්‌මුනා අපච්‌චිස්‌සං තං සරං න සුඛං ලභෙ>
  text <1269>
    text <බහුවස්‌සගණෙ තත්‌ථ ඛෙපයිත්‌වා බහුං දුඛං>
    text <භින්‌නාගතෙ අහුං රාජ ඡගලො උද්‌ධතප්‌ඵලො>
  text <1270>
    text <සාතපුත්‌තා මයා වූළ්‌හා පිට්‌ඨියා ච රථෙන ච>
    text <තස්‌ස කම්‌මස්‌ස නිස්‌සන්‌දො පරදාරගමනස්‌ස මෙ>
  text <1271>
    text <තතො චුතාහං වෙදෙහ කපි ආසිං බ්‍රහාවනෙ>
    text <නිලුඤ්‌චිතඵලො යෙව යූථපෙන පගබ්‌භිනා>
    text <තස්‌ස කම්‌මස්‌ස නිස්‌සන්‌දො පරදාරගමනස්‌ස මෙ>
  text <1272>
    text <තතො චුතාහං වෙදෙහ දස්‌සනෙසු පසූ අහුං>
    text <නිලුඤ්‌චිතො ජවො භද්‍රො යොග්‌ගං වූළ්‌හං චිරං මයා>
    text <තස්‌ස කම්‌මස්‌ස නිස්‌සන්‌දො පරදාරගමනස්‌ස මෙ>
  text <1273>
    text <තතො චුතාහං වෙදෙහ වජ්‌ජීසු කුලමාගමා>
    text <නෙවිත්‌ථී න පුමා ආසිං මනුස්‌සත්‌තෙ සුදුල්‌ලභෙ>
    text <තස්‌ස කම්‌මස්‌ස නිස්‌සන්‌දො පරදාරගමනස්‌ස මෙ>
  text <1274>
    text <තතො චුතාහං වෙදෙහ අජායිං නන්‌දනෙ වනෙ>
    text <භවනෙ තාවතිංසාහං අච්‌ඡරා කාමවණ්‌ණිනී>
  text <1275>
    text <විචිත්‌තවත්‌ථාභරණා ආමුත්‌තමණිකුණ්‌ඩලා>
    text <කුසලා නච්‌චගීතස්‌ස සක්‌කස්‌ස පරිචාරිකා>
  text <1276>
    text <තත්‌ථ ඨිතාහං වෙදෙහ සරාමි ජාතියො ඉමා>
    text <අනාගතාපි සත්‌තෙව යා ගමිස්‌සං ඉතො චුතා>
  text <1277>
    text <පරියාගතං තං කුසලං යං මෙ කොසම්‌බියං කතං>
    text <දෙවෙ චෙව මනුස්‌සෙ ච සන්‌ධාවිස්‌සං ඉතො චුතා>
  text <1278>
    text <සත්‌ත ජච්‌චො මහාරාජ නිච්‌චං සක්‌කතපූජිතා>
    text <ථීභාවාපි න මුච්‌චිස්‌සං ඡට්‌ඨා නිගතියො ඉමා>
  text <1279>
    text <සත්‌තමී ච ගති දෙව දෙවපුත්‌තො මහිද්‌ධිකො>
    text <පුමා දෙවො භවිස්‌සාමි දෙවකායස්‌මිමුත්‌තමො>
  text <1280>
    text <අජ්‌ජාපි සන්‌තානමයං මාලං ගන්‌ථෙන්‌ති නන්‌දනෙ>
    text <දෙවපුත්‌තො ජවො නාම යො මෙ මාලං පටිච්‌ඡති>
  text <1281>
    text <මුහුත්‌තො විය සො දිබ්‍යො ඉධ වස්‌සානි සොළස>
    text <රත්‌තින්‌දිවො ච සො දිබ්‍යො මානුසිං සරදොසතං>
  text <1282>
    text <ඉති කම්‌මානි අන්‌වෙන්‌ති අසඞ්‌ඛෙය්‍යාපි ජාතියො>
    text <කල්‍යාණං යදි වා පාපං න හි කම්‌මං විනස්‌සති>
  text <1283>
    text <යො ඉච්‌ඡෙ පුරිසො හොතුං ජාතිං ජාතිං පුනප්‌පුනං>
    text <පරදාරං විවජ්‌ජෙය්‍ය ධොතපාදොව කද්‌දමං>
  text <1284>
    text <යා ඉච්‌ඡෙ පුරිසො හොතුං ජාතිං ජාතිං පුනප්‌පුනං>
    text <සාමිකං අපචායෙය්‍ය ඉන්‌දංව පරිචාරිකා>
  text <1285>
    text <යො ඉච්‌ඡෙ දිබ්‍යභොගඤ්‌ච දිබ්‌බමායුං යසං සුඛං>
    text <පාපානි පරිවජ්‌ජෙත්‌වා තිවිධං ධම්‌මමාචරෙ>
  text <1286>
    text <කායෙන වාචා මනසා අප්‌පමත්‌තො විචක්‌ඛණො>
    text <අත්‌තනො හොති අත්‌ථාය ඉත්‌ථී වා යදි වා පුමා>
  text <1287>
    text <යෙ කෙචිමෙ මානුජා ජීවලොකෙ යසස්‌සිනො සබ්‌බසමන්‌තභොගා>
    text <අසංසයං තෙහි පුරෙ සුචිණ්‌ණං කම්‌මස්‌සකාසෙ පුථු සබ්‌බසත්‌තා>
  text <1288>
    text <ඉඞ්‌ඝානුචින්‌තෙසි සයම්‌පි දෙව කුතොනිදානා තෙ ඉමා ජනින්‌ද>
    text <යා තෙ ඉමා අච්‌ඡරාසන්‌නිකාසා අලඞ්‌කතා කඤ්‌චනජාලඡන්‌නා>
  text <1289>
    text <ඉච්‌චෙවං පිතරං කඤ්‌ඤා රුචා තොසෙසි අඞ්‌ගතිං>
    text <මූළ්‌හස්‌ස මග්‌ගමාචික්‌ඛි ධම්‌මමක්‌ඛාසි සුබ්‌බතා>
  text <1290>
    text <අථාගමා බ්‍රහ්‌මලොකා නාරදො මානුසිං පජං>
    text <ජම්‌බුදීපං අවෙක්‌ඛන්‌තො අද්‌දා රාජානමඞ්‌ගතිං>
  text <1291>
    text <තතො පතිට්‌ඨා පාසාදෙ වෙදෙහස්‌ස පුරත්‌ථතො>
    text <තඤ්‌ච දිස්‌වානානුප්‌පත්‌තං රුචා ඉසිමවන්‌දථ>
  text <1292>
    text <අථාසනම්‌හා ඔරුය්‌හ රාජා බ්‍යථිතමානසො>
    text <නාරදං පරිපුච්‌ඡන්‌තො ඉදං වචනමබ්‍රවි>
  text <1293>
    text <කුතො නු ආගච්‌ඡසි දෙවවණ්‌ණි ඔභාසයං සබ්‌බදිසා චන්‌දිමාව>
    text <අක්‌ඛාහි මෙ පුච්‌ඡිතො නාමගොත්‌තං කථං තං ජානන්‌ති මනුස්‌සලොකෙ>
  text <1294>
    text <අහඤ්‌හි දෙවතො ඉදානි එමි ඔභාසයං සබ්‌බදිසා චන්‌දිමාව>
    text <අක්‌ඛාමි තෙ පුච්‌ඡිතො නාමගොත්‌තං ජානන්‌ති මං නාරදො කස්‌සපො ච>
  text <1295>
    text <අච්‌ඡෙරරූපං තව යාදිසඤ්‌ච වෙහායසං ගච්‌ඡසි තිට්‌ඨසී ච>
    text <පුච්‌ඡාමි තං නාරද එතමත්‌ථං අථ කෙන වණ්‌ණෙන තවායමිද්‌ධි>
  text <1296>
    text <සච්‌චඤ්‌ච ධම්‌මො ච දමො ච චාගො ගුණා මමෙතෙ පකතා පුරාණා>
    text <තෙහෙව ධම්‌මෙහි සුසෙවිතෙහි මනොජවො යෙන කාමං ගතොස්‌මි>
  text <1297>
    text <අච්‌ඡෙරමාචික්‌ඛසි පුඤ්‌ඤසිද්‌ධිං සචෙ හි එතෙහි යථා වදෙසි>
    text <පුච්‌ඡාමි තං නාරද එතමත්‌ථං පුට්‌ඨො ච මෙ සාධු වියාකරොහි>
  text <1298>
    text <පුච්‌ඡස්‌සු මං රාජ තවෙස අත්‌ථො යං සංසයං කුරුසෙ භූමිපාල>
    text <අහං තං නිස්‌සංසයතං ගමෙමි නයෙහි ඤායෙහි ච හෙතුභී ච>
  text <1299>
    text <පුච්‌ඡාමි තං නාරද එතමත්‌ථං පුට්‌ඨො ච මෙ නාරද මා මුසා භණි>
    text <අත්‌ථි නු දෙවා පිතරො නු අත්‌ථි ලොකො පරො අත්‌ථි ජනො යමාහු>
  text <1300>
    text <අත්‌ථෙව දෙවා පිතරො ච අත්‌ථි ලොකො පරො අත්‌ථි ජනො යමාහු>
    text <කාමෙසු ගිද්‌ධා ච නරා පමූළ්‌හා ලොකං පරං න විදූ මොහයුත්‌තා>
  text <1301>
    text <අත්‌ථීති චෙ නාරද සද්‌දහාසි නිවෙසනං පරලොකෙ මතානං>
    text <ඉධෙව මෙ පඤ්‌ච සතානි දෙහි දස්‌සාමි තෙ පරලොකෙ සහස්‌සං>
  text <1302>
    text <දජ්‌ජෙමු ඛො පඤ්‌ච සතානි භොතො ජඤ්‌ඤාමු චෙ සීලවන්‌තං වදඤ්‌ඤුං>
    text <ලුද්‌දං තං භොන්‌තං නිරයෙ වසන්‌තං කො චොදයෙ පරලොකෙ සහස්‌සං>
  text <1303>
    text <ඉධෙව යො හොති අධම්‌මසීලො පාපාචාරො අලසො ලුද්‌දකම්‌මො>
    text <න පණ්‌ඩිතා තස්‌මිං ඉණං දදන්‌ති න හි ආගමො හොති තථාවිධම්‌හා>
  text <1304>
    text <දක්‌ඛඤ්‌ච පොසං මනුජා විදිත්‌වා උට්‌ඨානකං සීලවන්‌තං වදඤ්‌ඤුං>
    text <සයමෙව භොගෙහි නිමන්‌තයන්‌ති කම්‌මං කරිත්‌වා පුන මාහරෙසි>
  text <1305>
    text <ඉතො චුතො දක්‌ඛසි තත්‌ථ රාජ කාකොලසඞ්‌ඝෙහි විකස්‌සමානං>
    text <තං ඛජ්‌ජමානං නිරයෙ වසන්‌තං කාකෙහි ගිජ්‌ඣෙහි ච සෙනකෙහි>
    text <සඤ්‌ඡින්‌නගත්‌තං රුහිරං සවන්‌තං කො චොදයෙ පරලොකෙ සහස්‌සං>
  text <1306>
    text <අන්‌ධංතමං තත්‌ථ න චන්‌දසූරියා නිරයො සදා තුමුලො ඝොරරූපො>
    text <සා නෙව රත්‌තී න දිවා පඤ්‌ඤායති තථාවිධෙ කො විචරෙ ධනත්‌ථිකො>
  text <1307>
    text <සබලො ච සාමො ච දුවෙ සුවානා පවද්‌ධකායා බලිනො මහන්‌තා>
    text <ඛාදන්‌ති දන්‌තෙහි අයොමයෙහි ඉතො පණුන්‌නං පරලොකපත්‌තං>
  text <1308>
    text <තං ඛජ්‌ජමානං නිරයෙ වසන්‌තං ලුද්‌දෙහි වාළෙහි අඝම්‌මිගෙහි ච>
    text <සඤ්‌ඡින්‌නගත්‌තං රුහිරං සවන්‌තං කො චොදයෙ පරලොකෙ සහස්‌සං>
  text <1309>
    text <උසූහි සත්‌තීහි ච සුනිසිතාහි හනන්‌ති විජ්‌ඣන්‌ති ච පච්‌චමිත්‌තා>
    text <කාළූපකාළා නිරයම්‌හි ඝොරෙ පුබ්‌බෙ නරං දුක්‌කටකම්‌මකාරිං>
  text <1310>
    text <තං හඤ්‌ඤමානං නිරයෙ වජන්‌තං කුච්‌ඡිස්‌මිං පස්‌සස්‌මිං විප්‌ඵාලිතූදරං>
    text <සඤ්‌ඡින්‌නගත්‌තං රුහිරං සවන්‌තං කො චොදයෙ පරලොකෙ සහස්‌සං>
  text <1311>
    text <සත්‌තී උසූ තොමරභිණ්‌ඩිවාලා විවිධාවුධා වස්‌සන්‌ති තත්‌ථ දෙවා>
    text <පතන්‌ති අඞ්‌ගාරමිවච්‌චිමන්‌තො සිලාසනී වස්‌සති ලුද්‌දකම්‌මෙ>
  text <1312>
    text <උණ්‌හො ච වාතො නිරයම්‌හි දුස්‌සහො න තම්‌හි සුඛං ලබ්‌භති ඉත්‌තරම්‌පි>
    text <තං තං විධාවන්‌තමලෙනමාතුරං කො චොදයෙ පරලොකෙ සහස්‌සං>
  text <1313>
    text <සන්‌ධාවමානම්‌පි රථෙසු යුත්‌තං සජොතිභූතං පථවිං කමන්‌තං>
    text <පතොදලට්‌ඨීහි සුචොදයන්‌තං කො චොදයෙ පරලොකෙ සහස්‌සං>
  text <1314>
    text <තමාරුහන්‌තං ඛුරසඤ්‌චිතං ගිරිං විභිංසනං පජ්‌ජලිතං භයානකං>
    text <සඤ්‌ඡින්‌නගත්‌තං රුහිරං සවන්‌තං කො චොදයෙ පරලොකෙ සහස්‌සං>
  text <1315>
    text <තමාරුහන්‌තං පබ්‌බතසන්‌නිකාසං අඞ්‌ගාරරාසිං ජලිතං භයානකං>
    text <සුදඩ්‌ඪගත්‌තං කපණං රුදන්‌තං කො චොදයෙ පරලොකෙ සහස්‌සං>
  text <1316>
    text <අබ්‌භකූටසමා උච්‌චා කණ්‌ටකනිචිතා දුමා>
    text <අයොමයෙහි තික්‌ඛෙහි නරලොහිතපායිභි>
  text <1317>
    text <තමාරුහන්‌ති නාරියො නරා ච පරදාරගූ>
    text <චොදිතා සත්‌තිහත්‌ථෙහි යමනිද්‌දෙසකාරිභි>
  text <1318>
    text <තමාරුහන්‌තං නිරයං සිම්‌බලිං රුහරිමක්‌ඛිතං>
    text <විදඩ්‌ඪකායං විතචං ආතුරං ගාළ්‌හවෙදනං>
  text <1319>
    text <පස්‌සසන්‌තං මුහුං උණ්‌හං පුබ්‌බකම්‌මාපරාධිකං>
    text <දුමග්‌ගෙ විතචං ගත්‌තං කො තං යාචෙය්‍ය තං ධනං>
  text <1320>
    text <අබ්‌භකූටසමා උච්‌චා අසිපත්‌තාචිතා දුමා>
    text <අයොමයෙහි තික්‌ඛෙහි නරලොහිතපායිභි>
  text <1321>
    text <තමාරුහන්‌තං අසිපත්‌තපාදපං අසීහි තික්‌ඛෙහි ච ඡිජ්‌ජමානං>
    text <සඤ්‌ඡින්‌නගත්‌තං රුහිරං සවන්‌තං කො චොදයෙ පරලොකෙ සහස්‌සං>
  text <1322>
    text <තතො නික්‌ඛන්‌තමත්‌තං තං අසිපත්‌තාචිතා දුමා>
    text <සම්‌පතිතං වෙතරණිං කො තං යාචෙය්‍ය තං ධනං>
  text <1323>
    text <ඛරා ඛරොදකා තත්‌තා දුග්‌ගා වෙතරණී නදී>
    text <අයොපොක්‌ඛරසඤ්‌ඡන්‌නා තික්‌ඛා පත්‌තෙහි සන්‌දති>
  text <1324>
    text <තත්‌ථ සඤ්‌ඡින්‌නගත්‌තං තං වුය්‌හන්‌තං රුහිරමක්‌ඛිතං>
    text <වෙතරඤ්‌ඤෙ අනාලම්‌බෙ කො තං යාචෙය්‍ය තං ධනං>
  text <1325>
    text <වෙධාමි රුක්‌ඛො විය ඡිජ්‌ජමානො දිසං න ජානාමි පමූළ්‌හසඤ්‌ඤො>
    text <භයානුතප්‌පාමි මහා ච මෙ භයා සුත්‌වාන කථා තව භාසිතා ඉසෙ>
  text <1326>
    text <ආදිත්‌තෙ වාරිමජ්‌ඣංව දීපංවොඝෙ මහණ්‌ණවෙ>
    text <අන්‌ධකාරෙව පජ්‌ජොතො ත්‌වං නොසි සරණං ඉසෙ>
  text <1327>
    text <අත්‌ථඤ්‌ච ධම්‌මං අනුසාස මං ඉසෙ අතීතමද්‌ධා අපරාධිතං මයා>
    text <ආචික්‌ඛ මෙ නාරද සුද්‌ධිමග්‌ගං යථා අහං නො නිරයං පතෙය්‍යං>
  text <1328>
    text <යථා අහු ධතරට්‌ඨො වෙස්‌සාමිත්‌තො අට්‌ඨකො යාමතග්‌ගි>
    text <උසින්‌දරො චාපි සිවී ච රාජා පරිචාරකා සමණබ්‍රාහ්‌මණානං>
  text <1329>
    text <එතෙ චඤ්‌ඤෙ ච රාජානො යෙ සග්‌ගවිසයං ගතා>
    text <අධම්‌මං පරිවජ්‌ජෙත්‌වා ධම්‌මං චර මහීපති>
  text <1330>
    text <අන්‌නහත්‌ථා ච තෙ බ්‍යම්‌හෙ ඝොසයන්‌තු පුරෙ තව>
    text <කො ඡාතො කො ච තසිතො කො මාලං කො විලෙපනං>
    text <නානාරත්‌තානං වත්‌ථානං කො නග්‌ගො පරිදහිස්‌සති>
  text <1331>
    text <කො පන්‌ථෙ ඡත්‌තමානෙති පාදුකා ච මුදූ සුභා>
    text <ඉති සායඤ්‌ච පාතො ච ඝොසයන්‌තු පුරෙ තව>
  text <1332>
    text <ජිණ්‌ණං පොසං ගවස්‌සඤ්‌ච මාස්‌සු යුඤ්‌ජ යථා පුරෙ>
    text <පරිහාරඤ්‌ච දජ්‌ජාසි අධිකාරකතො බලී>
  text <1333>
    text <කායො තෙ රථසඤ්‌ඤාතො මනොසාරථිකො ලහු>
    text <අවිහිංසාසාරිතක්‌ඛො සංවිභාගපටිච්‌ඡදො>
  text <1334>
    text <පාදසඤ්‌ඤමනෙමියො හත්‌ථසඤ්‌ඤමපක්‌ඛරො>
    text <කුච්‌ඡිසඤ්‌ඤමනබ්‌භන්‌තො වාචාසඤ්‌ඤමකූජනො>
  text <1335>
    text <සච්‌චවාක්‍යසමත්‌තඞ්‌ගො අපෙසුඤ්‌ඤසුසඤ්‌ඤතො>
    text <ගිරාසඛිලනෙලඞ්‌ගො මිතභාණිසිලෙසිතො>
  text <1336>
    text <සද්‌ධාලොභසුසඞ්‌ඛාරො නිවාතඤ්‌ජලිකුබ්‌බරො>
    text <අථද්‌ධතානතීසාකො සීලසංවරනන්‌ධනො>
  text <1337>
    text <අක්‌කොධනමනුග්‌ඝාතී ධම්‌මපණ්‌ඩරඡත්‌තකො>
    text <බාහුසච්‌චමපාලම්‌බො ඨිතචිත්‌තමුපාධියො>
  text <1338>
    text <කාලඤ්‌ඤුතාචිත්‌තසාරො වෙසාරජ්‌ජතිදණ්‌ඩකො>
    text <නිවාතවුත්‌තියොත්‌තකො අනතිමානයුගො ලහු>
  text <1339>
    text <අලීනචිත්‌තසන්‌ථාරො වුද්‌ධිසෙවී රජොහතො>
    text <සති පතොදො ධීරස්‌ස ධිති යොගො ච රස්‌මියො>
  text <1340>
    text <මනො දන්‌තං පථං නෙති සමදන්‌තෙහි වාහිභි>
    text <ඉච්‌ඡා ලොභො ච කුම්‌මග්‌ගො උජුමග්‌ගො ච සංයමො>
  text <1341>
    text <රූපෙ සද්‌දෙ රසෙ ගන්‌ධෙ වාහනස්‌ස පධාවතො>
    text <පඤ්‌ඤා ආකොටනී රාජ තත්‌ථ අත්‌තාව සාරථි>
  text <1342>
    text <සචෙ එතෙන යානෙන සමචරියා දළ්‌හා ධිති>
    text <සබ්‌බකාමදුහො රාජ න ජාතු නිරයං වජෙ>
  text <1343>
    text <අලාතො දෙවදත්‌තොසි සුනාමො ආසි භද්‌දජි>
    text <විජයො සාරිපුත්‌තොසි මොග්‌ගල්‌ලානොසි බීජකො>
  text <1344>
    text <සුනක්‌ඛත්‌තො ලිච්‌ඡවිපුත්‌තො ගුණො ආසි අචෙලකො>
    text <ආනන්‌දො සා රුචා ආසි යා රාජානං පසාදයි>
  text <1345>
    text <ඌරුවෙළකස්‌සපො රාජා පාපදිට්‌ඨි තදා අහු>
    text <මහාබ්‍රහ්‌මා බොධිසත්‌තො එවං ධාරෙථ ජාතකන්‌ති>
  stand <මහානාරදකස්‌සපජාතකං අට්‌ඨමං>
  text <  <
  text <විධුරජාතකං>
  text <>
  text <  <
  text <දොහළකණ්‌ඩං>
  text <1346>
    text <පණ්‌ඩු කිසියාසි දුබ්‌බලා වණ්‌ණරූපං නතවෙදිසං පුරෙ>
    text <විමලෙ අක්‌ඛාහි පුච්‌ඡිතා කීදිසී තුය්‌හං සරීරවෙදනා>
  text <1347>
    text <ධම්‌මො මනුජෙසු මාතීනං දොහළො නාම ජනින්‌ද වුච්‌චති>
    text <ධම්‌මාහතං නාගකුඤ්‌ජර විධුරස්‌ස හදයාභිපත්‌ථයෙ>
  text <1348>
    text <චන්‌දං ඛො ත්‌වං දොහළායසි සූරියං වා අථ වාපි මාලුතං>
    text <දුල්‌ලභඤ්‌හි විධුරස්‌ස දස්‌සනං කො විධුරමිධ මානයිස්‌සති>
  text <1349>
    text <කින්‌නු තාත තුවං පජ්‌ඣායසි පදුමං හත්‌ථගතංව තෙ මුඛං>
    text <කින්‌නු දුම්‌මනරූපොසි ඉස්‌සර මා ත්‌වං සොචි අමිත්‌තතාපන>
  text <1350>
    text <මාතා හි තව ඉරන්‌ධති විධුරස්‌ස හදයං ධනියති>
    text <දුල්‌ලභඤ්‌හි විධුරස්‌ස දස්‌සනං කො විධුරමිධ මානයිස්‌සති>
  text <1351>
    text <තස්‌ස භත්‌තුපරියෙසනං චර යො විධුරමිධ මානයිස්‌සති>
    text <පිතුනො ච සා සුත්‌වාන වාක්‍යං රත්‌තිං නික්‌ඛම්‌ම අවස්‌සුතිං චරි>
  text <1352>
    text <කෙ ගන්‌ධබ්‌බෙ රක්‌ඛසෙ ච නාගෙ කෙ කිම්‌පුරිසෙ චාපි මානුසෙ>
    text <කෙ පණ්‌ඩිතෙ සබ්‌බකාමදදෙ දීඝරත්‌තං භත්‌තා මෙ භවිස්‌සති>
  text <1353>
    text <අස්‌සාස හෙස්‌සාමි තෙ පති භත්‌තා තෙ හෙස්‌සාමි අනින්‌දලොචනෙ>
    text <පඤ්‌ඤා හි මමං තථාවිධා අස්‌සාස හෙස්‌සසි භරියා මම>
  text <1354>
    text <අවචාසි පුණ්‌ණකං ඉරන්‌ධතී පුබ්‌බපථානුගතෙන චෙතසා>
    text <එහි ගච්‌ඡාම පිතු මමන්‌තිකෙ එසොව තෙ එතමත්‌ථං පවක්‌ඛති>
  text <1355>
    text <අලඞ්‌කතා සුවසනා මාලිනී චන්‌දනුස්‌සදා>
    text <යක්‌ඛං හත්‌ථෙ ගහෙත්‌වාන පිතුසන්‌තිකුපාගමි>
  text <1356>
    text <නාගවර වචො සුණොහි මෙ පතිරූපං පටිපජ්‌ජ සුඞ්‌කියං>
    text <පත්‌ථෙමි අහං ඉරන්‌ධතිං තාය සමඞ්‌ගිං කරොහි මං තුවං>
  text <1357>
    text <සතං හත්‌ථී සතං අස්‌සා සතං අස්‌සතරීරථා>
    text <සතං වලභියො පුණ්‌ණා නානාරත්‌නස්‌ස කෙවලා>
    text <තෙ නාග පටිපජ්‌ජස්‌සු ධීතරං දෙහිරන්‌ධතිං>
  text <1358>
    text <යාව ආමන්‌තයෙ ඤාතී මිත්‌තෙ ච සුහදජ්‌ජනෙ>
    text <අනාමන්‌ත කතං කම්‌මං තං පච්‌ඡා අනුතප්‌පති>
  text <1359>
    text <තතො සො වරුණො නාගො පවිසිත්‌වා නිවෙසනං>
    text <භරියං ආමන්‌තයිත්‌වාන ඉදං වචනමබ්‍රවි>
  text <1360>
    text <අයං සො පුණ්‌ණකො යක්‌ඛො යාචතී මං ඉරන්‌ධතිං>
    text <බහුනා විත්‌තලාභෙන තස්‌ස දෙම පියං මමං>
  text <1361>
    text <න ධනෙන න විත්‌තෙන ලබ්‌භා අම්‌හං ඉරන්‌ධතී>
    text <සචෙ ච ඛො හදයං පණ්‌ඩිතස්‌ස ධම්‌මෙන ලද්‌ධා ඉධ මාහරෙය්‍ය>
    text <එතෙන විත්‌තෙන කුමාරි ලබ්‌භා නාඤ්‌ඤං ධනං උත්‌තරි පත්‌ථයාම>
  text <1362>
    text <තතො සො වරුණො නාගො නික්‌ඛමිත්‌වා නිවෙසනා>
    text <පුණ්‌ණකාමන්‌තයිත්‌වාන ඉදං වචනමබ්‍රවි>
  text <1363>
    text <න ධනෙන න විත්‌තෙන ලබ්‌භා අම්‌හං ඉරන්‌ධතී>
    text <සචෙ තුවං හදයං පණ්‌ඩිතස්‌ස ධම්‌මෙන ලද්‌ධා ඉධ මාහරෙසි>
    text <එතෙන විත්‌තෙන කුමාරි ලබ්‌භා නාඤ්‌ඤං ධනං උත්‌තරි පත්‌ථයාම>
  text <1364>
    text <යං පණ්‌ඩිතොත්‍යෙකෙ වදන්‌ති ලොකෙ තමෙව බාලොති පුනාහු අඤ්‌ඤෙ>
    text <අක්‌ඛාහි මෙ විප්‌පවදන්‌ති එත්‌ථ කං පණ්‌ඩිතං නාග තුවං වදෙසි>
  text <1365>
    text <කොරබ්‍යරාජස්‌ස ධනඤ්‌චයස්‌ස යදි තෙ සුතො විධුරො නාම කත්‌තා>
    text <ආනෙහි තං පණ්‌ඩිතං ධම්‌මලද්‌ධා ඉරන්‌ධතී පදචරා තෙ හොතු>
  text <1366>
    text <ඉදඤ්‌ච සුත්‌වා වරුණස්‌ස වාක්‍යං උට්‌ඨාය යක්‌ඛො පරමප්‌පතීතො>
    text <තත්‌ථෙව සන්‌තො පුරිසං අසංසි ආනෙහි ආජඤ්‌ඤමිධෙව යුත්‌තං>
  text <1367>
    text <ජාතරූපමයා කණ්‌ණා කාචම්‌හිචමයා ඛුරා>
    text <ජම්‌බොනදස්‌ස පාකස්‌ස සුවණ්‌ණස්‌ස උරච්‌ඡදො>
  text <1368>
    text <දෙවවාහවහං යානං අස්‌සමාරුය්‌හ පුණ්‌ණකො>
    text <අලඞ්‌කතො කප්‌පිතකෙසමස්‌සු පක්‌කාමි වෙහායසමන්‌තලික්‌ඛෙ>
  text <1369>
    text <සො පුණ්‌ණකො කාමරාගෙන ගිද්‌ධො ඉරන්‌ධතිං නාගකඤ්‌ඤං ජිගීසං>
    text <ගන්‌ත්‌වාන තං භූතපතිං යසස්‌සිං ඉච්‌චබ්‍රවී වෙස්‌සවණං කුවෙරං>
  text <1370>
    text <භොගවතී නාම මන්‌දිරෙ වාසා හිරඤ්‌ඤවතීති වුච්‌චති>
    text <නගරෙ නිම්‌මිතෙ කඤ්‌චනමයෙ මණ්‌ඩලස්‌ස උරගස්‌ස නිට්‌ඨිතං>
  text <1371>
    text <අට්‌ටාලකා ඔට්‌ඨගීවියො ලොහිතඞ්‌කස්‌ස මසාරගල්‌ලිනො>
    text <පාසාදෙත්‌ථ සිලාමයා සොවණ්‌ණරතනෙහි ඡාදිතා>
  text <1372>
    text <අම්‌බා තිලකා ච ජම්‌බුයො සත්‌තපණ්‌ණා මුචලින්‌දකෙතකා>
    text <පියඞ්‌ගු උද්‌දාලකා සහා උපරිභද්‌දකා සින්‌දුවාරකා>
  text <1373>
    text <චම්‌පෙය්‍යකා නාගමල්‌ලිකා භගිනීමාලා අථ මෙත්‌ථ කොලියා>
    text <එතෙ දුමා පරිණාමිතා සොභයන්‌ති උරගස්‌ස මන්‌දිරං>
  text <1374>
    text <ඛජ්‌ජුරෙත්‌ථ සිලාමයා සොවණ්‌ණධුවපුප්‌ඵිතා බහූ>
    text <යත්‌ථ වසතො පපාතිකො නාගරාජා වරුණො මහිද්‌ධිකො>
  text <1375>
    text <තස්‌ස කොමාරිකා භරියා විමලා කඤ්‌චනවෙල්‌ලිවිග්‌ගහා>
    text <කාලා තරුණාව උග්‌ගතා පුචිමන්‌දත්‌ථනී චාරුදස්‌සනා>
    text <>
    text <>
  text <1376>
    text <ලාඛාරසරත්‌තසුච්‌ඡවී කණිකාරාව නිවාතපුප්‌ඵිතා>
    text <තිදිවොකචරාව අච්‌ඡරා විජ්‌ජුවබ්‌භඝනා විනිස්‌සටා>
  text <1377>
    text <සා දොහළිනී සුවිම්‌හිතා විධුරස්‌ස හදයං ධනියති>
    text <තං තෙසං දෙමි ඉස්‌සර තෙන තෙ දෙන්‌ති ඉරන්‌ධතිං මමං>
  text <1378>
    text <සො පුණ්‌ණකො භූතපතිං යසස්‌සිං ආමන්‌තය වෙස්‌සවණං කුවෙරං>
    text <තත්‌ථෙව සන්‌තො පුරිසං අසංසි ආනෙහි ආජඤ්‌ඤමිධෙව යුත්‌තං>
  text <1379>
    text <ජාතරූපමයා කණ්‌ණා කාචම්‌හිචමයා ඛුරා>
    text <ජම්‌බොනදස්‌ස පාකස්‌ස සුවණ්‌ණස්‌ස උරච්‌ඡදො>
  text <1380>
    text <දෙවවාහවහං යානං අස්‌සමාරුය්‌හ පුණ්‌ණකො>
    text <අලඞ්‌කතො කප්‌පිතකෙසමස්‌සු පක්‌කාමි වෙහායසමන්‌තලික්‌ඛෙ>
  text <1381>
    text <සො අග්‌ගමා රාජගහං සුරම්‌මං අඞ්‌ගස්‌ස රඤ්‌ඤො නගරං දුරායුතං>
    text <පහූතභක්‌ඛං බහුඅන්‌නපානං මසක්‌කසාරං විය වාසවස්‌ස>
  text <1382>
    text <මයූරකොඤ්‌චාගණසම්‌පඝුට්‌ඨං දිජාභිඝුට්‌ඨං දිජසඞ්‌ඝසෙවිතං>
    text <නානාසකුන්‌තාභිරුදං සුවඞ්‌ගණං පුප්‌ඵාභිකිණ්‌ණං හිමවංව පබ්‌බතං>
  text <1383>
    text <සො පුණ්‌ණකො වෙපුලමාභිරූහි සිලුච්‌චයං කිම්‌පුරිසානුචිණ්‌ණං>
    text <අන්‌වෙසමානො මණිරතනං උළාරං තමද්‌දසා පබ්‌බතකූටමජ්‌ඣෙ>
  text <1384>
    text <දිස්‌වා මණිං පභස්‌සරං ජාතිමන්‌තං මනොහරං මණිරතනං උළාරං>
    text <දද්‌දල්‌ලමානං යසසා යසස්‌සිනං ඔභාසතී විජ්‌ජුරිවන්‌තලික්‌ඛෙ>
  text <1385>
    text <තමග්‌ගහී වෙළුරියං මහග්‌ඝං මනොහරං නාම මහානුභාවං>
    text <ආජඤ්‌ඤමාරුය්‌හ මනොමවණ්‌ණො පක්‌කාමි වෙහායසමන්‌තලික්‌ඛෙ>
  text <1386>
    text <සො අග්‌ගමා නගරමින්‌දපත්‌ථං ඔරුය්‌හුපාගච්‌ඡි සභං කුරූනං>
    text <සමාගතෙ එකසතං සමග්‌ගෙ අව්‌හෙත්‌ථ යක්‌ඛො අවිකම්‌පමානො>
  text <1387>
    text <කො නීධ රඤ්‌ඤං වරමාභිජෙති කමාභිජෙය්‍යාම වරද්‌ධනෙන>
    text <කමනුත්‌තරං රතනවරං ජිනාම කො වාපි නො ජෙති වරද්‌ධනෙන>
  text <1388>
    text <කුහිං නු රට්‌ඨෙ තව ජාතිභූමි න කොරබ්‍යස්‌සෙව වචො තවෙදං>
    text <අභීතොසි නො වණ්‌ණනිභාය සබ්‌බෙ අක්‌ඛාහි මෙ නාමඤ්‌ච බන්‌ධවෙ ච>
  text <1389>
    text <කච්‌චායනො මාණවකොස්‌මි රාජ අනූනනාමො ඉති මව්‌හයන්‌ති>
    text <අඞ්‌ගෙසු මෙ ඤාතයො බන්‌ධවා ච අක්‌ඛෙන දෙවස්‌මි ඉධානුපත්‌තො>
  text <1390>
    text <කිං මාණවස්‌ස රතනානි අත්‌ථි යෙ තං ජිනන්‌තො හරෙ අක්‌ඛධුත්‌තො>
    text <බහූනි රඤ්‌ඤො රතනානි අත්‌ථි තෙ ත්‌වං දලිද්‌දො කථමව්‌හයෙසි>
  text <1391>
    text <මනොහරො නාම මණී මමායං මනොහරං මණිරතනං උළාරං>
    text <ඉමඤ්‌ච ආජඤ්‌ඤමමිත්‌තතාපනං එතං මෙ ජිනිත්‌වා හරෙ අක්‌ඛධුත්‌තො>
  text <1392>
    text <එකො මණී මාණව කිං කරිස්‌සති ආජානියෙකො පන කිං කරිස්‌සති>
    text <බහූනි රඤ්‌ඤො මණිරතනානි අත්‌ථි ආජානියා වාතජවා අනප්‌පකා>
  stand <දොහළකණ්‌ඩං නාම>
  text <  <
  text <මණිකණ්‌ඩං>
  text <1393>
    text <ඉදඤ්‌ච මෙ මණිරතනං පස්‌ස ත්‌වං ද්‌විපදුත්‌තම>
    text <ඉත්‌ථීනං විග්‌ගහා චෙත්‌ථ පුරිසානඤ්‌ච විග්‌ගහා>
  text <1394>
    text <මිගානං විග්‌ගහා චෙත්‌ථ සකුණානඤ්‌ච විග්‌ගහා>
    text <නාගරාජා සුපණ්‌ණා ච මණිම්‌හි පස්‌ස නිම්‌මිතං>
  text <1395>
    text <හත්‌ථානීකං රථානීකං අස්‌සෙ පත්‌තී ච වම්‌මිනෙ>
    text <චතුරඞ්‌ගිනිමං සෙනං මණිම්‌හි පස්‌ස නිම්‌මිතං>
  text <1396>
    text <හත්‌ථාරොහෙ අනීකට්‌ඨෙ රථිකෙ පත්‌තිකාරකෙ>
    text <බලග්‌ගානි වියූළ්‌හානි මණිම්‌හි පස්‌ස නිම්‌මිතං>
  text <1397>
    text <පුරං උද්‌ධාපසම්‌පන්‌නං බහුපාකාරතොරණං>
    text <සිඞ්‌ඝාටකෙසු භූමියො මණිම්‌හි පස්‌ස නිම්‌මිතං>
  text <1398>
    text <එසිකා පරිඛායො ච පලිඛං අග්‌ගළානි ච>
    text <අට්‌ටාලකෙ ච ද්‌වාරෙ ච මණිම්‌හි පස්‌ස නිම්‌මිතං>
  text <1399>
    text <පස්‌ස තොරණමග්‌ගෙසු නානාදිජා ගණා බහූ>
    text <හංසා කොඤ්‌චා මයූරා ච චක්‌කවාකා ච කුක්‌කුහා>
  text <1400>
    text <කුණාලකා බහූ චිත්‍රා සිඛණ්‌ඩී ජීවජීවකා>
    text <නානාදිජගණාකිණ්‌ණං මණිම්‌හි පස්‌ස නිම්‌මිතං>
  text <1401>
    text <පස්‌ස නගරං සුපාකාරං අබ්‌භුතං ලොමහංසනං>
    text <සමුස්‌සිතධජං රම්‌මං සොණ්‌ණවාලුකසන්‌ථතං>
  text <1402>
    text <පස්‌සෙත්‌ථ පණ්‌ණසාලායො විභත්‌තා භාගසො මිතා>
    text <නිවෙසනෙ නිවෙසෙ ච සන්‌ධිබ්‍යූහෙ පථද්‌ධියො>
  text <1403>
    text <පානාගාරෙ ච සොණ්‌ඩෙ ච සූනා ඔදනියා ඝරා>
    text <වෙසී ච ගණිකායො ච මණිම්‌හි පස්‌ස නිම්‌මිතං>
  text <1404>
    text <මාලාකාරෙ ච රජකෙ ගන්‌ධිකෙ අථ දුස්‌සිකෙ>
    text <සුවණ්‌ණකාරෙ මණිකාරෙ මණිම්‌හි පස්‌ස නිම්‌මිතං>
  text <1405>
    text <ආළාරිකෙ ච සූදෙ ච නටනාටකගායිනො>
    text <පාණිස්‌සරෙ කුම්‌භථූනිකෙ මණිම්‌හි පස්‌ස නිම්‌මිතං>
  text <1406>
    text <පස්‌ස භෙරී මුදිඞ්‌ගා ච සඞ්‌ඛා පණවදින්‌දිමා>
    text <සබ්‌බඤ්‌ච තාළාවචරං මණිම්‌හි පස්‌ස නිම්‌මිතං>
  text <1407>
    text <සම්‌මතාලඤ්‌ච වීණඤ්‌ච නච්‌චගීතං සුවාදිතං>
    text <තූරියතාළිතසඞ්‌ඝුට්‌ඨං මණිම්‌හි පස්‌ස නිම්‌මිතං>
  text <1408>
    text <ලඞ්‌ඝිකා මුට්‌ඨිකා චෙත්‌ථ මායාකාරා ච සොභියා>
    text <වෙතාලිකෙ ච ජල්‌ලෙ ච මණිම්‌හි පස්‌ස නිම්‌මිතං>
  text <1409>
    text <සමජ්‌ජා චෙත්‌ථ වත්‌තන්‌ති ආකිණ්‌ණා නරනාරිභි>
    text <මඤ්‌චාතිමඤ්‌චෙ භූමියො මණිම්‌හි පස්‌ස නිම්‌මිතං>
  text <1410>
    text <පස්‌ස මල්‌ලෙ සමජ්‌ජස්‌මිං ඵොටෙන්‌තෙ දිගුණං භුජං>
    text <නිහතෙ නිහතමානෙ ච මණිම්‌හි පස්‌ස නිම්‌මිතං>
  text <1411>
    text <පස්‌ස පබ්‌බතපාදෙසු නානාමිගගණා බහූ>
    text <සීහා බ්‍යග්‌ඝා වරාහා ච අච්‌ඡකොකතරච්‌ඡයො>
  text <1412>
    text <පලාසාදා ගවජා ච මහිංසා රොහිතා රුරූ>
    text <එණෙය්‍යා ච වරාහා ච ගණිනො නීක සූකරා>
  text <1413>
    text <කදලිමිගා බහූ චිත්‍රා බිළාරා සසකණ්‌ටකා>
    text <නානාමිගගණාකිණ්‌ණං මණිම්‌හි පස්‌ස නිම්‌මිතං>
  text <1414>
    text <නජ්‌ජායො සුපතිත්‌ථායො සොණ්‌ණවාලුකසන්‌ථතා>
    text <අච්‌ඡා සවන්‌ති අම්‌බූනි මච්‌ඡගුම්‌බනිසෙවිතා>
  text <1415>
    text <කුම්‌භීලා මකරා චෙත්‌ථ සුසුමාරා ච කච්‌ඡපා>
    text <පාඨීනා පාවුසා මච්‌ඡා බලජා මුඤ්‌ජරොහිතා>
  text <1416>
    text <නානාදිජගණාකිණ්‌ණා නානාදුමගණායුතා>
    text <වෙළුරියක-රොදායො මණිම්‌හි පස්‌ස නිම්‌මිතං>
  text <1417>
    text <පස්‌සෙත්‌ථ පොක්‌ඛරණියො සුවිභත්‌තා චතුද්‌දිසා>
    text <නානාදිජගණාකිණ්‌ණා පුථුලොමනිසෙවිතා>
  text <1418>
    text <සමන්‌තොදකසම්‌පන්‌නං මහිං සාගරකුණ්‌ඩලං>
    text <උපෙතං වනරාජෙහි මණිම්‌හි පස්‌ස නිම්‌මිතං>
  text <1419>
    text <පුරතො විදෙහෙ පස්‌ස ගොයානියෙ ච පච්‌ඡතො>
    text <කුරුයො ජම්‌බුදීපඤ්‌ච මණිම්‌හි පස්‌ස නිම්‌මිතං>
  text <1420>
    text <පස්‌ස චන්‌දං සූරියඤ්‌ච ඔභාසන්‌තෙ චතුද්‌දිසා>
    text <සිනෙරුං අනුපරියන්‌තෙ මණිම්‌හි පස්‌ස නිම්‌මිතං>
  text <1421>
    text <සිනෙරුං හිමවන්‌තඤ්‌ච සාගරඤ්‌ච මහීතලං>
    text <චත්‌තාරො ච මහාරාජෙ මණිම්‌හි පස්‌ස නිම්‌මිතං>
  text <1422>
    text <ආරාමෙ වනගුම්‌බෙ ච පාටියෙ ච සිලුච්‌චයෙ>
    text <රම්‌මෙ කිම්‌පුරිසාකිණ්‌ණෙ මණිම්‌හි පස්‌ස නිම්‌මිතං>
  text <1423>
    text <ඵාරුසකං චිත්‌තලතං මිස්‌සකං නන්‌දනං වනං>
    text <වෙජයන්‌තඤ්‌ච පාසාදං මණිම්‌හි පස්‌ස නිම්‌මිතං>
  text <1424>
    text <සුධම්‌මං තාවතිංසඤ්‌ච පාරිඡත්‌තඤ්‌ච පුප්‌ඵිතං>
    text <එරාවණං නාගරාජං මණිම්‌හි පස්‌ස නිම්‌මිතං>
  text <1425>
    text <පස්‌සෙත්‌ථ දෙවකඤ්‌ඤායො නභා විජ්‌ජුරිවුග්‌ගතා>
    text <නන්‌දනෙ විචරන්‌තියො මණිම්‌හි පස්‌ස නිම්‌මිතං>
  text <1426>
    text <පස්‌සෙත්‌ථ දෙවකඤ්‌ඤායො දෙවපුත්‌තපලොභිනී>
    text <දෙවපුත්‌තෙ රමමානෙ මණිම්‌හි පස්‌ස නිම්‌මිතං>
  text <1427>
    text <පරොසහස්‌සපාසාදෙ වෙළුරියඵලසන්‌ථතෙ>
    text <පජ්‌ජලන්‌තෙ ච වණ්‌ණෙන මණිම්‌හි පස්‌ස නිම්‌මිතං>
  text <1428>
    text <තාවතිංසෙ ච යාමෙ ච තුසිතෙ චාපි නිම්‌මිතෙ>
    text <පරනිම්‌මිතවසවත්‌තිනො මණිම්‌හි පස්‌ස නිම්‌මිතං>
  text <1429>
    text <පස්‌සෙත්‌ථ පොක්‌ඛරණියො විප්‌පසන්‌නොදිකා සුචී>
    text <මන්‌දාලකෙහි සඤ්‌ඡන්‌නා පදුමුප්‌පලකෙහි ච>
  text <1430>
    text <දසෙත්‌ථ රාජියො සෙතා දසනීලා මනොරමා>
    text <ඡ පිඞ්‌ගලා පන්‌නරස හලිද්‌දා ච චතුද්‌දස>
  text <1431>
    text <වීසති තත්‌ථ සොවණ්‌ණා වීසති රජතාමයා>
    text <ඉන්‌දගොපකවණ්‌ණාභා තාව දිස්‌සන්‌ති තිංසති>
  text <1432>
    text <දසෙත්‌ථ කාළියො ඡච්‌ච මඤ්‌ජෙට්‌ඨා පන්‌නවීසති>
    text <මිස්‌සා බන්‌ධුකපුප්‌ඵෙහි නීලුප්‌පලවිචිත්‌තිකා>
  text <1433>
    text <එවං සබ්‌බඞ්‌ගසම්‌පන්‌නං අච්‌චිමන්‌තං පභස්‌සරං>
    text <ඔධිසුඞ්‌කං මහාරාජ පස්‌ස ත්‌වං ද්‌විපදුත්‌තම>
  stand <මණිකණ්‌ඩං නාම>
  text <  <
  text <අක්‌ඛකණ්‌ඩං>
  text <1434>
    text <උපාගතං රාජ මුපෙහි ලක්‌ඛං නෙතාදිසං මණිරතනං තවත්‌ථි>
    text <ධම්‌මෙන ජිස්‌සාම අසාහසෙන ජිතො ච නො ඛිප්‌පමවාකරොහි>
  text <1435>
    text <පඤ්‌චාල -පච්‌චුග්‌ගත-සූරසෙන මච්‌ඡා ච මද්‌දා සහ කෙකකෙභි>
    text <පස්‌සන්‌තු නොතෙ අසඨෙන යුද්‌ධං න නො සභායං න කරොන්‌ති කිඤ්‌චි>
  text <1436>
    text <තෙ පාවිසුං අක්‌ඛමදෙන මත්‌තා රාජා කුරූනං පුණ්‌ණකො චාපි යක්‌ඛො>
    text <රාජා කලිං විච්‌චිනමග්‌ගහෙසි කටං අග්‌ගහී පුණ්‌ණකො නාම යක්‌ඛො>
  text <1437>
    text <තෙ තත්‌ථ ජූතෙ උභයෙ සමාගතෙ රඤ්‌ඤං සකාසෙ සඛීනඤ්‌ච මජ්‌ඣෙ>
    text <අජෙසි යක්‌ඛො නරවීරසෙට්‌ඨං තත්‌ථප්‌පනාදො තුමුලො බභූව>
  text <1438>
    text <ජයො මහාරාජ පරාජයො ච ආයූහතං අඤ්‌ඤතරස්‌ස හොති>
    text <ජනින්‌ද ජීනොසි වරද්‌ධනෙන ජිතො ච මෙ ඛිප්‌පමවාකරොහි>
  text <1439>
    text <හත්‌ථී ගවස්‌සා මණිකුණ්‌ඩලා ච යඤ්‌චාපි මය්‌හං රතනං පථබ්‍යා>
    text <ගණ්‌හාහි කච්‌චාන වරං ධනානං ආදාය යෙනිච්‌ඡසි තෙන ගච්‌ඡ>
  text <1440>
    text <හත්‌ථී ගවස්‌සා මණිකුණ්‌ඩලා ච යඤ්‌චාපි තුය්‌හං රතනං පථබ්‍යා>
    text <තෙසං වරො විධුරො නාම කත්‌තා සො මෙ ජිතො තං මෙ අවාකරොහි>
  text <1441>
    text <අත්‌තා ච මෙ සො සරණං ගතී ච දීපො ච ලෙණො ච පරායණො ච>
    text <අසන්‌තුලෙය්‍යො මම සො ධනෙන පාණෙන මෙ සාදිසො එස කත්‌තා>
  text <1442>
    text <චිරං විවාදො මම තුය්‌හඤ්‌චස්‌ස කාමඤ්‌ච පුච්‌ඡාම තමෙව ගන්‌ත්‌වා>
    text <එසොව නො විවරතු එතමත්‌ථං යං වක්‌ඛතී හොතු කථා උභින්‌නං>
  text <1443>
    text <අද්‌ධා හි සච්‌චං භණසි න ච මාණව සාහසං>
    text <තමෙව ගන්‌ත්‌වා පුච්‌ඡාම තෙන තුස්‌සාමුභො ජනා>
  text <1444>
    text <සච්‌චං නු දෙවා විදහූ කුරූනං ධම්‌මෙ ඨිතං විධුරං නාමමච්‌චං>
    text <දාසොසි රඤ්‌ඤො උද වාසි ඤාති විධුරොති සඞ්‌ඛා කතමාසි ලොකෙ>
  text <1445>
    text <ආමායදාසාපි භවන්‌ති හෙකෙ ධනෙන කීතාපි භවන්‌ති දාසා>
    text <සයම්‌පි හෙකෙ උපයන්‌ති දාසා භයා පණුන්‌නාපි භවන්‌ති දාසා>
  text <1446>
    text <එතෙ නරානං චතුරොව දාසා අද්‌ධා හි යොනිතො අහම්‌පි ජාතො>
    text <භවො ච රඤ්‌ඤො අභවො ච රඤ්‌ඤො දාසාහං දෙවස්‌ස පරම්‌පි ගන්‌ත්‌වා>
    text <ධම්‌මෙන මං මාණව තුය්‌හ දජ්‌ජා>
  text <1447>
    text <අයං දුතීයො විජයො මමජ්‌ජ පුට්‌ඨො හි කත්‌තා විවරෙත්‌ථ පඤ්‌හං>
    text <අධම්‌මරූපො වත රාජසෙට්‌ඨො සුභාසිතං නානුජානාසි මය්‌හං>
  text <1448>
    text <එවං චෙ නො සො විවරෙත්‌ථ පඤ්‌හං දාසොහමස්‌මි න ච ඛොස්‌මි ඤාති>
    text <ගණ්‌හාහි කච්‌චාන වරං ධනානං ආදාය යෙනිච්‌ඡසි තෙන ගච්‌ඡ>
  stand <අක්‌ඛකණ්‌ඩං නාම>
  text <  <
  text <ඝරාවාසපඤ්‌හා>
  text <1449>
    text <විධුර වසමානාස්‌ස ගහට්‌ඨස්‌ස සකං ඝරං>
    text <ඛෙමා වුත්‌ති කථං අස්‌ස කථන්‌නු අස්‌ස සඞ්‌ගහො>
  text <1450>
    text <අබ්‍යාබජ්‌ඣං කථං අස්‌ස සච්‌චවාදී ච මාණවො>
    text <අස්‌මා ලොකා පරං ලොකං කථං පෙච්‌ච න සොචති>
  text <1451>
    text <තං තත්‌ථ ගතිමා ධිතිමා මතිමා අත්‌ථදස්‌සිමා>
    text <සඞ්‌ඛාතා සබ්‌බධම්‌මානං විධුරො එතදබ්‍රවි>
  text <1452>
    text <න සාධාරණදාරස්‌ස න භුඤ්‌ජෙ සාදුමෙකකො>
    text <න සෙවෙ ලොකායතිකං නෙතං පඤ්‌ඤාය වඩ්‌ඪනං>
  text <1453>
    text <සීලවා වත්‌තසම්‌පන්‌නො අප්‌පමත්‌තො විචක්‌ඛණො>
    text <නිවාතවුත්‌ති අත්‌ථද්‌ධො සුරතො සඛිලො මුදු>
  text <1454>
    text <සඞ්‌ගහෙතා ච මිත්‌තානං සංවිභාගී විධානවා>
    text <තප්‌පෙය්‍ය අන්‌නපානෙන සදා සමණබ්‍රාහ්‌මණෙ>
  text <1455>
    text <ධම්‌මකාමො සුතාධාරො භවෙය්‍ය පරිපුච්‌ඡකො>
    text <සක්‌කච්‌චං පයිරුපාසෙය්‍ය සීලවන්‌තෙ බහුස්‌සුතෙ>
  text <1456>
    text <ඝරමාවසමානස්‌ස ගහට්‌ඨස්‌ස සකං ඝරං>
    text <ඛෙමා වුත්‌ති සියා එවං එවං නු අස්‌ස සඞ්‌ගහො>
  text <1457>
    text <අබ්‍යාබජ්‌ඣං සියා එවං සච්‌චවාදී ච මාණවො>
    text <අස්‌මා ලොකා පරං ලොකං එවං පෙච්‌ච න සොචති>
  stand <ඝරාවාසපඤ්‌හා නාම>
  stand <ලක්‌ඛණකණ්‌ඩං>
  text <1458>
    text <එහි දානි ගමිස්‌සාම දින්‌නො නො ඉස්‌සරෙන මෙ>
    text <මමෙවත්‌ථං පටිපජ්‌ජ එස ධම්‌මො සනන්‌තනො>
  text <1459>
    text <ජානාමි මාණව තයාහමස්‌මි දින්‌නොහමස්‌මි තව ඉස්‌සරෙන>
    text <තීහඤ්‌ච තං වාසයෙමු අගාරෙ යෙනද්‌ධුනා අනුසාසෙමු පුත්‌තෙ>
  text <1460>
    text <තං මෙ තථා හොතු වසෙමු තීහං කුරුතං භවජ්‌ජ ඝරෙසු කිච්‌චං>
    text <අනුසාසතං පුත්‌තදාරෙ භවජ්‌ජ යථා තයී පෙච්‌ච සුඛී භවෙය්‍ය>
  text <1461>
    text <සාධූති වත්‌වාන පහූතකාමො පක්‌කාමි යක්‌ඛො විධුරෙන සද්‌ධිං>
    text <තං කුඤ්‌ජරාජඤ්‌ඤහයානුචිණ්‌ණං පාවෙක්‌ඛි අන්‌තෙපුරමරියසෙට්‌ඨො>
  text <1462>
    text <කොඤ්‌චං මයූරඤ්‌ච පියඤ්‌ච කෙතං උපාගමි තත්‌ථ සුරම්‌මරූපං>
    text <පහූතභක්‌ඛං බහුඅන්‌නපානං මසක්‌කසාරං විය වාසවස්‌ස>
  text <1463>
    text <තත්‌ථ නච්‌චන්‌ති ගායන්‌ති අව්‌හායන්‌ති වරාවරං>
    text <අච්‌ඡරා විය දෙවෙසු නාරියො සමලඞ්‌කතා>
  text <1464>
    text <සමඞ්‌ගිකත්‌වා පමදාහි යක්‌ඛං අන්‌නෙන පානෙන ච ධම්‌මපාලො>
    text <අත්‌ථත්‌ථ මෙවානුවිචින්‌තයන්‌තො පාවෙක්‌ඛි භරියාය තදා සකාසෙ>
  text <1465>
    text <තං චන්‌දනගන්‌ධරසානුලිත්‌තං සුවණ්‌ණජම්‌බොනදනික්‌ඛසාදිසං>
    text <භරියංවචා එහි සුණොහි භොති පුත්‌තානි ආමන්‌තය තම්‌බනෙත්‌තෙ>
  text <1466>
    text <සුත්‌වාන වාක්‍යං පතිනො අනුජ්‌ජා සුණිසංවච තම්‌බනඛිං සුනෙත්‌තං>
    text <ආමන්‌තය වම්‌මධරානි චෙතෙ පුත්‌තානි ඉන්‌දීවරපුප්‌ඵසාමෙ>
  text <1467>
    text <තෙ ආගතෙ මුද්‌ධනි ධම්‌මපාලො චුම්‌බිත්‌වා පුත්‌තෙ අවිකම්‌පමානො>
    text <ආමන්‌තයිත්‌වාන අවොච වාක්‍යං දින්‌නාහං රඤ්‌ඤා ඉධ මාණවස්‌ස>
  text <1468>
    text <තස්‌සජ්‌ජහං අත්‌තසුඛී විධෙය්‍යො ආදාය යෙනිච්‌ඡති තෙන ගච්‌ඡති>
    text <අහඤ්‌ච වො සාසිතුමාගතොස්‌මි කථං අහං අපරිත්‌තාය ගච්‌ඡෙ>
    text <>
  text <1469>
    text <සචෙ වො රාජා කුරුරට්‌ඨවාසී ජනසන්‌ධො පුච්‌ඡෙය්‍ය පහූතකාමො>
    text <කිමාභිජානාථ පුරෙ පුරාණං කිං වො පිතා අනුසාසෙ පුරත්‌ථා>
  text <1470>
    text <සමාසනා හොථ මයාව සබ්‌බෙ කොනීධ රඤ්‌ඤො අබ්‌භතිකො මනුස්‌සො>
    text <තමඤ්‌ජලිං කරිය වදෙථ එවං මා හෙවං දෙව න හි එස ධම්‌මො>
    text <වියග්‌ඝරාජස්‌ස නිහීනජච්‌චො සමාසනො දෙව කථං භවෙය්‍ය>
  stand <ලක්‌ඛණකණ්‌ඩං නාම>
  text <  <
  text <රාජවසති>
  text <1471>
    text <සො ච පුත්‌තෙ අමච්‌චෙ ච ඤාතයො සුහදජ්‌ජනෙ>
    text <අලීනමනසඞ්‌කප්‌පො විධුරො එතදබ්‍රවි>
  text <1472>
    text <එථය්‍යො රාජවසතිං නිසීදිත්‌වා සුණාථ මෙ>
    text <යථා රාජකුලං පත්‌තො යසං පොසො නිගච්‌ඡති>
  text <1473>
    text <න හි රාජකුලං පත්‌තො අඤ්‌ඤාතො ලභතෙ යසං>
    text <නාසූරො නාපි දුම්‌මෙධො නප්‌පමත්‌තො කුදාචනං>
  text <1474>
    text <යදාස්‌ස සීලං පඤ්‌ඤඤ්‌ච සොචෙය්‍යං චාධිගච්‌ඡති>
    text <අථ විස්‌සසතෙ ත්‍යම්‌හි ගුය්‌හඤ්‌චස්‌ස න රක්‌ඛති>
  text <1475>
    text <තුලා යථා පග්‌ගහිතා සමදණ්‌ඩා සුධාරිතා>
    text <අජ්‌ඣිට්‌ඨො න විකම්‌පෙය්‍ය ස රාජවසතිං වසෙ>
  text <1476>
    text <තුලා යථා පග්‌ගහිතා සමදණ්‌ඩා සුධාරිතා>
    text <සබ්‌බානි අභිසම්‌භොන්‌තො ස රාජවසතිං වසෙ>
  text <1477>
    text <දිවා වා යදි වා රත්‌තිං රාජකිච්‌චෙසු පණ්‌ඩිතො>
    text <අජ්‌ඣිට්‌ඨො න විකම්‌පෙය්‍ය ස රාජවසතිං වසෙ>
  text <1478>
    text <දිවා වා යදි වා රත්‌තිං රාජකිච්‌චෙසු පණ්‌ඩිතො>
    text <සබ්‌බානි අභිසම්‌භොන්‌තො ස රාජවසතිං වසෙ>
  text <1479>
    text <යො චස්‌ස සුකතො මග්‌ගො රඤ්‌ඤො සුප්‌පටියාදිතො>
    text <න තෙන වුත්‌තො ගච්‌ඡෙය්‍ය ස රාජවසතිං වසෙ>
  text <1480>
    text <න රඤ්‌ඤො සදිසං භුඤ්‌ජෙ කාමභොගෙ කුදාචනං>
    text <සබ්‌බත්‌ථ පච්‌ඡතො ගච්‌ඡෙ ස රාජවසතිං වසෙ>
  text <1481>
    text <න රඤ්‌ඤො සදිසං වත්‌ථං න මාලං න විලෙපනං>
    text <ආකප්‌පං සරකුත්‌තිං වා න රඤ්‌ඤො සදිසමාචරෙ>
    text <අඤ්‌ඤං කරෙය්‍ය ආකප්‌පං ස රාජවසතිං වසෙ>
  text <1482>
    text <කීළෙ රාජා අමච්‌චෙහි භරියාහි පරිවාරිතො>
    text <නාමච්‌චො රාජභරියාසු භාවං කුබ්‌බෙථ පණ්‌ඩිතො>
  text <1483>
    text <අනුද්‌ධතො අචපලො නිපකො සංවුතින්‌ද්‍රියො>
    text <මනොපණිධිසම්‌පන්‌නො ස රාජවසතිං වසෙ>
  text <1484>
    text <නාස්‌ස භරියාහි කීළෙය්‍ය න මන්‌තෙය්‍ය රහොගතො>
    text <නාස්‌ස කොසා ධනං ගණ්‌හෙ ස රාජවසතිං වසෙ>
  text <1485>
    text <න නිද්‌දං බහු මඤ්‌ඤෙය්‍ය න මදාය සුරං පිවෙ>
    text <නාස්‌ස දායෙ මිගෙ හඤ්‌ඤෙ ස රාජවසතිං වසෙ>
  text <1486>
    text <නාස්‌ස පීඨං න පල්‌ලඞ්‌කං න කොච්‌ඡං න නාවං රථං>
    text <සම්‌මතොම්‌හීති ආරූහෙ ස රාජවසතිං වසෙ>
  text <1487>
    text <නාතිදූරෙ භජෙ රඤ්‌ඤො නාච්‌චාසන්‌නෙ විචක්‌ඛණො>
    text <සම්‌මුඛඤ්‌චස්‌ස තිට්‌ඨෙය්‍ය සන්‌දිස්‌සන්‌තො සභත්‌තුනො>
  text <1488>
    text <න වෙ රාජා සඛා හොති න රාජා හොති මෙථුනො>
    text <ඛිප්‌පං කුජ්‌ඣන්‌ති රාජානො සූකෙනක්‌ඛීව ඝට්‌ටිතං>
  text <1489>
    text <න පූජිතො මඤ්‌ඤමානො මෙධාවී පණ්‌ඩිතො නරො>
    text <ඵරුසං පතිමන්‌තෙය්‍ය රාජානං පරිසංගතං>
  text <1490>
    text <ලද්‌ධද්‌වාරො ලභෙ ද්‌වාරං නෙව රාජූසු විස්‌සසෙ>
    text <අග්‌ගීව සංයතො තිට්‌ඨෙ ස රාජවසතිං වසෙ>
  text <1491>
    text <පුත්‌තං වා භාතරං වා සං සම්‌පග්‌ගණ්‌හාති ඛත්‌තියො>
    text <ගාමෙහි නිගමෙහි වා රට්‌ඨෙහි ජනපදෙහි වා>
    text <තුණ්‌හීභූතො උපෙක්‌ඛෙය්‍ය න භණෙ ඡෙකපාපකං>
  text <1492>
    text <හත්‌ථාරොහෙ අනීකට්‌ඨෙ රථිකෙ පත්‌තිකාරකෙ>
    text <තෙසං කම්‌මාවදානෙන රාජා වඩ්‌ඪෙති වෙතනං>
    text <න තෙසං අන්‌තරා ගච්‌ඡෙ ස රාජවසතිං වසෙ>
  text <1493>
    text <චාපොවූනුදරො ධීරො වංසොවාපි පකම්‌පයෙ>
    text <පටිලොමං න වත්‌තෙය්‍ය ස රාජවසතිං වසෙ>
  text <1494>
    text <චාපොවූනුදරො අස්‌ස මච්‌ඡොවස්‌ස අජිව්‌හවා>
    text <අප්‌පාසී නිපකො සූරො ස රාජවසතිං වසෙ>
  text <1495>
    text <න බාළ්‌හං ඉත්‌ථිං ගච්‌ඡෙය්‍ය සම්‌පස්‌සං තෙජසඞ්‌ඛයං>
    text <කාසං සාසං දරං බල්‍යං ඛීණමෙධො නිගච්‌ඡති>
  text <1496>
    text <නාතිවෙලං පභාසෙය්‍ය න තුණ්‌හී සබ්‌බදා සියා>
    text <අවිකිණ්‌ණං මිතං වාචං පත්‌තෙ කාලෙ උදීරයෙ>
  text <1497>
    text <අක්‌කොධනො අසඞ්‌ඝට්‌ටො සච්‌චො සණ්‌හො අපෙසුණො>
    text <සම්‌ඵං ගිරං න භාසෙය්‍ය ස රාජවසතිං වසෙ>
  text <1498>
    text <මාතාපෙත්‌තිභරො අස්‌ස කුලෙ ජෙට්‌ඨාපචායිකො>
    text <සණ්‌හො සඛිලසම්‌භාසො ස රාජවසතිං වසෙ>
  text <1499>
    text <විනීතො සිප්‌පවා දන්‌තො කතත්‌තො නියතො මුදු>
    text <අප්‌පමත්‌තො සුචි දක්‌ඛො ස රාජවසතිං වසෙ>
  text <1500>
    text <නිවාතවුත්‌ති වුද්‌ධෙසු සප්‌පතිස්‌සො සගාරවො>
    text <සුරතො සුඛසංවාසො ස රාජවසතිං වසෙ>
  text <1501>
    text <ආරකා පරිවජ්‌ජෙය්‍ය සහිතුං පහිතං ජනං>
    text <භත්‌තාරඤ්‌ඤෙවුදික්‌ඛෙය්‍ය න ච අඤ්‌ඤස්‌ස රාජිනො>
  text <1502>
    text <සමණෙ බ්‍රාහ්‌මණෙ චාපි සීලවන්‌තෙ බහුස්‌සුතෙ>
    text <සක්‌කච්‌චං පයිරුපාසෙය්‍ය ස රාජවසතිං වසෙ>
  text <1503>
    text <සමණෙ බ්‍රාහ්‌මණෙ චාපි සීලවන්‌තෙ බහුස්‌සුතෙ>
    text <සක්‌කච්‌චං අනුවාසෙය්‍ය ස රාජවසතිං වසෙ>
  text <1504>
    text <සමණෙ බ්‍රාහ්‌මණෙ චාපි සීලවන්‌තෙ බහුස්‌සුතෙ>
    text <තප්‌පෙය්‍ය අන්‌නපානෙන ස රාජවසතිං වසෙ>
  text <1505>
    text <සමණෙ බ්‍රාහ්‌මණෙ චාපි සීලවන්‌තෙ බහුස්‌සුතෙ>
    text <ආසජ්‌ජ පඤ්‌ඤෙ සෙවෙථ ආකඞ්‌ඛං වුද්‌ධිමත්‌තනො>
  text <1506>
    text <දින්‌නපුබ්‌බං න හාපෙය්‍ය දානං සමණබ්‍රාහ්‌මණෙ>
    text <න ච කිඤ්‌චි නිවාරෙය්‍ය දානකාලෙ වණිබ්‌බකෙ>
  text <1507>
    text <පඤ්‌ඤවා බුද්‌ධිසම්‌පන්‌නො විධානවිධිකොවිදො>
    text <කාලඤ්‌ඤූ සමයඤ්‌ඤූ ච ස රාජවසතිං වසෙ>
  text <1508>
    text <උට්‌ඨාතා කම්‌මධෙය්‍යෙසු අප්‌පමත්‌තො විචක්‌ඛණො>
    text <සුසංවිහීතකම්‌මන්‌තො ස රාජවසතිං වසෙ>
  text <1509>
    text <ඛලං සාලං පසුං ඛෙත්‌තං ගන්‌තා චස්‌ස අභික්‌ඛණං>
    text <මිතං ධඤ්‌ඤං නිධාපෙය්‍ය මිතංව පාචයෙ ඝරෙ>
  text <1510>
    text <පුත්‌තං වා භාතරං වා සං සීලෙසු අසමාහිතං>
    text <අනඞ්‌ගවා හි තෙ බාලා යථා පෙතා තථෙව තෙ>
    text <චොළඤ්‌ච නෙසං පිණ්‌ඩඤ්‌ච ආසීනානං පදාපයෙ>
  text <1511>
    text <දාසෙ කම්‌මකරෙ පෙස්‌සෙ සීලෙසු සුසමාහිතෙ>
    text <දක්‌ඛෙ උට්‌ඨානසම්‌පන්‌නෙ ආධිපච්‌චම්‌හි ඨාපයෙ>
  text <1512>
    text <සීලවා ච අලොලො ච අනුරක්‌ඛො ච රාජිනො>
    text <ආවී රහො හිතො තස්‌ස ස රාජවසතිං වසෙ>
  text <1513>
    text <ඡන්‌දඤ්‌ඤූ රාජිනො චස්‌ස චිත්‌තට්‌ඨො අස්‌ස රාජිනො>
    text <අසඞ්‌කුසකවුත්‌තිස්‌ස ස රාජවසතිං වසෙ>
  text <1514>
    text <උච්‌ඡාදයෙ ච න්‌හාපයෙ ධොවෙ පාදෙ අධොසිරං>
    text <ආහතොපි න කුප්‌පෙය්‍ය ස රාජවසතිං වසෙ>
  text <1515>
    text <කුම්‌භම්‌පඤ්‌ජලිං කරියා චාටඤ්‌චාපි පදක්‌ඛිණං>
    text <කිමෙව සබ්‌බකාමානං දාතාරං ධීරමුත්‌තමං>
  text <1516>
    text <යො දෙති සයනං වත්‌ථං යානං ආවසථං ඝරං>
    text <පජ්‌ජුන්‌නොරිව භූතානි භොගෙහි අභිවස්‌සති>
  text <1517>
    text <එසය්‍යො රාජවසති වත්‌තමානො යථා නරො>
    text <ආරාධයති රාජානං පූජං ලභති භත්‌තුසු>
  stand <රාජවසති නාම>
  text <  <
  text <අන්‌තරපෙය්‍යාලං>
  text <1518>
    text <එවං සමනුසාසිත්‌වා ඤාතිසඞ්‌ඝං විචක්‌ඛණො>
    text <පරිකිණ්‌ණො සුහදෙහි රාජානමුපසඞ්‌කමි>
  text <1519>
    text <වන්‌දිත්‌වා සිරසා පාදෙ කත්‌වා ච නං පදක්‌ඛිණං>
    text <විධුරො අවච රාජානං පග්‌ගහෙත්‌වාන අඤ්‌ජලිං>
  text <1520>
    text <අයං මං මාණවො නෙති කත්‌තුකාමො යථාමති>
    text <ඤාතීනත්‌ථං පවක්‌ඛාමි තං සුණොහි අරින්‌දම>
  text <1521>
    text <පුත්‌තෙ ච මෙ උදික්‌ඛෙසි යඤ්‌ච මඤ්‌ඤං ඝරෙ ධනං>
    text <යථා පෙච්‌ච න හායෙථ ඤාතිසඞ්‌ඝො මයී ගතෙ>
  text <1522>
    text <යථෙව ඛලතී භූම්‍යා භූම්‍යායෙව පතිට්‌ඨති>
    text <එවෙතං ඛලිතං මය්‌හං එතං පස්‌සාමි අච්‌චයං>
  text <1523>
    text <සක්‌කා න ගන්‌තුං ඉති මය්‌හ හොති ඡෙත්‌වා වධිත්‌වා ඉධ කාතියානං>
    text <ඉධෙව හොහී ඉති මය්‌හ රුච්‌චති මා ත්‌වං අගා උත්‌තමභූරිපඤ්‌ඤ>
  text <1524>
    text <මා හෙවධම්‌මෙසු මනං පණීදහි අත්‌ථෙ ච ධම්‌මෙ ච යුත්‌තො භවස්‌සු>
    text <ධිරත්‌ථු කම්‌මං අකුසලං අනරියං යං කත්‌වා පච්‌ඡා නිරයං වජෙය්‍ය>
  text <1525>
    text <නෙවෙස ධම්‌මො න පුනෙත කිච්‌චං අයිරො හි දාසස්‌ස ජනින්‌ද ඉස්‌සරො>
    text <ඝාතෙතුං ඣාපෙතුං අථොපි හන්‌තුං න ච මය්‌හ කොධත්‌ථි වජාමි චාහං>
  text <1526>
    text <ජෙට්‌ඨපුත්‌තං උපගුය්‌හ විනෙය්‍ය හදයෙ දරං>
    text <අස්‌සුපුණ්‌ණෙහි නෙත්‌තෙහි පාවිසී සො මහාඝරං>
  text <1527>
    text <සාලාව සම්‌මපතිතා මාලුතෙන පමද්‌දිතා>
    text <සෙන්‌ති පුත්‌තා ච දාරා ච විධුරස්‌ස නිවෙසනෙ>
  text <1528>
    text <ඉත්‌ථිසහස්‌සං භරියානං දාසිසත්‌තසතානි ච>
    text <බාහා පග්‌ගය්‌හ පක්‌කන්‌දුං විධුරස්‌ස නිවෙසනෙ>
  text <1529>
    text <ඔරොධා ච කුමාරා ච වෙසියානා ච බ්‍රාහ්‌මණා>
    text <බාහා පග්‌ගය්‌හ පක්‌කන්‌දුං විධුරස්‌ස නිවෙසනෙ>
  text <1530>
    text <හත්‌ථාරොහා අනීකට්‌ඨා රථිකා පත්‌තිකාරකා>
    text <බාහා පග්‌ගය්‌හ පක්‌කන්‌දුං විධුරස්‌ස නිවෙසනෙ>
  text <1531>
    text <සමාගතා ජානපදා නෙගමා ච සමාගතා>
    text <බාහා පග්‌ගය්‌හ පක්‌කන්‌දුං විධුරස්‌ස නිවෙසනෙ>
  text <1532>
    text <ඉත්‌ථිසහස්‌සං භරියානං දාසිසත්‌තසතානි ච>
    text <බාහා පග්‌ගය්‌හ පක්‌කන්‌දුං කස්‌මා නො විජහිස්‌සසි>
  text <1533>
    text <ඔරොධා ච කුමාරා ච දාසිසත්‌තසතානි ච>
    text <බාහා පග්‌ගය්‌හ පක්‌කන්‌දුං කස්‌මා නො විජහිස්‌සසි>
  text <1534>
    text <හත්‌ථාරොහා අනීකට්‌ඨා දාසිසත්‌තසතානි ච>
    text <බාහා පග්‌ගය්‌හ පක්‌කන්‌දුං කස්‌මා නො විජහිස්‌සසි>
  text <1535>
    text <සමාගතා ජානපදා දාසිසත්‌තසතානි ච>
    text <බාහා පග්‌ගය්‌හ පක්‌කන්‌දුං කස්‌මා නො විජහිස්‌සසි>
  text <1536>
    text <කත්‌වා ඝරෙසු කිච්‌චානි අනුසාසිත්‌වා සකං ජනං>
    text <මිත්‌තාමච්‌චෙ ච භච්‌චෙ ච පුත්‌තදාරෙ ච බන්‌ධවෙ>
  text <1537>
    text <කම්‌මන්‌තං සංවිධෙත්‌වාන ආචික්‌ඛිත්‌වා ඝරෙ ධනං>
    text <නිධිඤ්‌ච ඉණදානඤ්‌ච පුණ්‌ණකං එතදබ්‍රවි>
  text <1538>
    text <අවසී තුවං මය්‌හ තීහං අගාරෙ කතානි කිච්‌චානි ඝරෙසු මය්‌හං>
    text <අනුසාසිතා පුත්‌තදාරා මයා ච කරොම කච්‌චාන යථාමතිං තෙ>
  text <1539>
    text <සචෙ හි කත්‌තෙ අනුසාසිතා තෙ පුත්‌තා ච දාරා අනුජීවිනො ච>
    text <හන්‌දෙහි දානී තරමානරූපො දීඝො හි අද්‌ධාපි අයං පුරත්‌ථා>
  text <1540>
    text <අඡම්‌භිතොව ගණ්‌හාහි ආජානෙය්‍යස්‌ස වාලධිං>
    text <ඉදං පච්‌ඡිමකං තුය්‌හං ජීවලොකස්‌ස දස්‌සනං>
  text <1541>
    text <සොහං කිස්‌ස නු භායිස්‌සං යස්‌ස මෙ නත්‌ථි දුක්‌කටං>
    text <කායෙන වාචා මනසා යෙන ගච්‌ඡෙය්‍ය දුග්‌ගතිං>
  text <1542>
    text <සො අස්‌සරාජා විධුරං වහන්‌තො පක්‌කාමි වෙහායසමන්‌තලික්‌ඛෙ>
    text <සාඛාසු සෙලෙසු අසජ්‌ජමානො කාලාගිරිං ඛිප්‌පමුපාගමාසි>
  text <1543>
    text <ඉත්‌ථිසහස්‌සං භරියානං දාසිසත්‌තසතානි ච>
    text <බාහා පග්‌ගය්‌හ පක්‌කන්‌දුං යක්‌ඛො බ්‍රාහ්‌මණවණ්‌ණෙන>
    text <විධුරං ආදාය ගච්‌ඡති>
  text <1544>
    text <සමාගතා ජානපදා නෙගමා ච සමාගතා>
    text <බාහා පග්‌ගය්‌හ පක්‌කන්‌දුං යක්‌ඛො බ්‍රාහ්‌මණවණ්‌ණෙන>
    text <විධුරං ආදාය ගච්‌ඡති>
  text <1545>
    text <ඉත්‌ථිසහස්‌සං භරියානං දාසිසත්‌තසතානි ච>
    text <බාහා පග්‌ගය්‌හ පක්‌කන්‌දුං පණ්‌ඩිතො සො කුහිං ගතො>
  text <1546>
    text <සමාගතා ජානපදා නෙගමා ච සමාගතා>
    text <බාහා පග්‌ගය්‌හ පක්‌කන්‌දුං පණ්‌ඩිතො සො කුහිං ගතො>
  text <1547>
    text <සචෙ සො සත්‌තරත්‌තෙන නාගච්‌ඡිස්‌සති පණ්‌ඩිතො>
    text <සබ්‌බෙ අග්‌ගිං පවෙක්‌ඛාම නත්‌ථත්‌ථො ජීවිතෙන නො>
  text <1548>
    text <පණ්‌ඩිතො ච වියත්‌තො ච විභාවී ච විචක්‌ඛණො>
    text <ඛිප්‌පං මොචිය අත්‌තානං මා භායිත්‌ථාගමිස්‌සති>
  stand <අන්‌තරපෙය්‍යාලං නාම>
  text <  <
  text <සාධුනරධම්‌මකණ්‌ඩං>
  text <1549>
    text <සො තත්‌ථ ගන්‌ත්‌වාන විචින්‌තයන්‌තො උච්‌චාවචා චෙතනකා භවන්‌ති>
    text <නයිමස්‌ස ජීවෙන මමත්‌ථි කිඤ්‌චි හන්‌ත්‌වානිමං හදයමානයිස්‌සං>
  text <1550>
    text <සො තත්‌ථ ගන්‌ත්‌වා පබ්‌බතන්‌තරස්‌මිං අන්‌තො පවිසිත්‌වාන පදුට්‌ඨචිත්‌තො>
    text <අසංවුතස්‌මිං ජගතිප්‌පදෙසෙ අධොසිරං ධාරයි කාතියානො>
  text <1551>
    text <සො ලම්‌බමානො නරකෙ පපාතෙ මහබ්‌භයෙ ලොමහංසෙ විදුග්‌ගෙ>
    text <අසන්‌තසන්‌තො කුරූනං කත්‌තුසෙට්‌ඨො ඉච්‌චබ්‍රවි පුණ්‌ණකං නාම යක්‌ඛං>
  text <1552>
    text <අරියාවකාසොසි අනරියරූපො අසඤ්‌ඤතො සඤ්‌ඤතසන්‌නිකාසො>
  text <අච්‌චාහිතං කම්‌මං කරොසි ලුද්‍රං භාවෙ ච තෙ කුසලං නත්‌ථි කිඤ්‌චි>
  text <1553>
    text <යං මං පපාතස්‌මිං පපාතුමිච්‌ඡසි කො නු තවත්‌ථො මරණෙන මය්‌හං>
    text <අමානුසස්‌සෙව තවජ්‌ජ වණ්‌ණො ආචික්‌ඛ මෙ ත්‌වං කතමාසි දෙවතා>
  text <1554>
    text <යදි තෙ සුතො පුණ්‌ණකො නාම යක්‌ඛො රඤ්‌ඤො කුවෙරස්‌ස හි සො සජිබ්‌බො>
    text <භූමින්‌ධරො වරුණො නාම නාගො බ්‍රහා සුචී වණ්‌ණබලූපපන්‌නො>
  text <1555>
    text <තස්‌සානුජං ධීතරං කාමයාමි ඉරන්‌ධතී නාම සා නාගකඤ්‌ඤා>
    text <තස්‌සා සුමජ්‌ඣාය පියාය හෙතු පතාරයිං තුය්‌හ වධාය ධීර>
  text <1556>
    text <මා හෙව ත්‌වං යක්‌ඛ අහොසි මූළ්‌හො නට්‌ඨා බහූ දුග්‌ගහීතෙන ලොකෙ>
    text <කිං තෙ සුමජ්‌ඣාය පියාය කිච්‌චං මරණෙන මෙ ඉඞ්‌ඝ සුණොමි සබ්‌බං>
  text <1557>
    text <මහානුභාවස්‌ස මහොරගස්‌ස ධීතුකාමො ඤාතිභතො හමස්‌මි>
    text <තං යාචමානං සසුරො අවොච යථා මමඤ්‌ඤිංසු සුකාමනීතං>
  text <1558>
    text <දජ්‌ජෙමු ඛො තෙ සුතනුං සුනෙත්‌තං සුචිම්‌හිතං චන්‌දනලිත්‌තගත්‌තං>
    text <සචෙ තුවං හදයං පණ්‌ඩිතස්‌ස ධම්‌මෙන ලද්‌ධා ඉධ මාහරෙසි>
    text <එතෙන විත්‌තෙන කුමාරි ලබ්‌භා නඤ්‌ඤං ධනං උත්‌තරි පත්‌ථයාම>
  text <1559>
    text <එවං න මූළ්‌හොස්‌මි සුණොහි කත්‌තෙ න චාපි මෙ දුග්‌ගහිතත්‌ථි කිඤ්‌චි>
    text <හදයෙන තෙ ධම්‌මලද්‌ධෙන නාගා ඉරන්‌ධතිං නාගකඤ්‌ඤං දදන්‌ති>
  text <1560>
    text <තස්‌මා අහං තුය්‌හං වධාය යුත්‌තො එවං මමත්‌ථො මරණෙන තුය්‌හං>
    text <ඉධෙව තං නරකෙ පාතයිත්‌වා හන්‌ත්‌වාන තං හදයමානයිස්‌සං>
  text <1561>
    text <ඛිප්‌පං මමං උද්‌ධර කාතියාන හදයෙන මෙ යදි තෙ අත්‌ථි කිච්‌චං>
    text <යෙ කෙචිමෙ සාධුනරස්‌ස ධම්‌මා සබ්‌බෙව තෙ පාතුකරොමි අජ්‌ජ>
  text <1562>
    text <සො පුණ්‌ණකො කුරූනං කත්‌තුසෙට්‌ඨං නගමුද්‌ධනි ඛිප්‌පං පතිට්‌ඨපෙත්‌වා>
    text <අස්‌සත්‌ථමාසීනං සමෙක්‌ඛියාන පරිපුච්‌ඡි කත්‌තාරමනොමපඤ්‌ඤං>
  text <1563>
    text <සමුද්‌ධතො මෙසි තුවං පපාතා හදයෙන තෙ අජ්‌ජ මමත්‌ථි කිච්‌චං>
    text <යෙ කෙචිමෙ සාධුනරස්‌ස ධම්‌මා සබ්‌බෙව මෙ පාතුකරොහි අජ්‌ජ>
  text <1564>
    text <සමුද්‌ධතො ත්‍යස්‌මි අහං පපාතා හදයෙන මෙ යදි තෙ අත්‌ථි කිච්‌චං>
    text <යෙ කෙචිමෙ සාධුනරස්‌ස ධම්‌මා සබ්‌බෙව තෙ පාතුකරොමි අජ්‌ජ>
  text <1565>
    text <යාතානුයායී ච භවාහි මාණව අල්‌ලඤ්‌ච පාණිං පරිවජ්‌ජයස්‌සු>
    text <මා චස්‌සු මිත්‌තෙසු කදාචි දුබ්‌භී මා ච වසං අසතීනං නිගච්‌ඡෙ>
  text <1566>
    text <කථං නු යාතං අනුයායී හොති අල්‌ලඤ්‌ච පාණිං දහතෙ කථං සො>
    text <අසතී ච කා කො පන මිත්‌තදුබ්‌භො අක්‌ඛාහි මෙ පුච්‌ඡිතො එතමත්‌ථං>
  text <1567>
    text <අසන්‌ථුතං නොපි ච දිට්‌ඨපුබ්‌බං යො ආසනෙනාපි නිමන්‌තයෙය්‍ය>
    text <තස්‌සෙව අත්‌ථං පුරිසො කරෙය්‍ය යාතානුයායීති තමාහු පණ්‌ඩිතා>
  text <1568>
    text <යස්‌සෙකරත්‌තම්‌පි ඝරෙ වසෙය්‍ය යත්‌ථන්‌නපානං පුරිසො ලභෙය්‍ය>
    text <න තස්‌ස පාපං මනසාපි චින්‌තයෙ අදුබ්‌භී පාණිං දහතෙ මිත්‌තදුබ්‌භො>
  text <1569>
    text <යස්‌ස රුක්‌ඛස්‌ස ඡායාය නිසීදෙය්‍ය සයෙය්‍ය වා>
    text <න තස්‌ස සාඛං භඤ්‌ජෙය්‍ය මිත්‌තදුබ්‌භො හි පාපකො>
  text <1570>
    text <පුණ්‌ණම්‌පි චෙමං පථවිං ධනෙන දජ්‌ජිත්‌ථියා පුරිසො සම්‌මතාය>
    text <ලද්‌ධා ඛණං අතිමඤ්‌ඤෙය්‍ය තම්‌පි තාසං වසං අසතීනං න ගච්‌ඡෙ>
  text <1571>
    text <එවං ඛො යාතං අනුයායී හොති අල්‌ලඤ්‌ච පාණිං දහතෙ පුනෙවං>
    text <අසතී ච සා සො පන මිත්‌තදුබ්‌භො සො ධම්‌මිකො හොති ජහස්‌සු අධම්‌මං>
  stand <සාධුනරධම්‌මකණ්‌ඩං නාම>
  text <  <
  text <කාලාගිරිකණ්‌ඩං>
  text <1572>
    text <අවසිං අහං තුය්‌හං තීහං අගාරෙ අන්‌නෙන පානෙන උපට්‌ඨිතොස්‌මි>
    text <මිත්‌තො මමාසී විසජ්‌ජාමහං තං කාමං ඝරං උත්‌තමපඤ්‌ඤ ගච්‌ඡ>
  text <1573>
    text <අපි හායතු නාගකුලා අත්‌ථො අලම්‌පි මෙ නාගකඤ්‌ඤාය හොතු>
    text <සො ත්‌වං සකෙනෙව සුභාසිතෙන මුත්‌තොසි මෙ අජ්‌ජ වධාය පඤ්‌ඤ>
  text <1574>
    text <හන්‌ද තුවං යක්‌ඛ මමම්‌පි නෙහි සසුරං තෙ අත්‌ථං මයි චරස්‌සු>
    text <මයඤ්‌ච නාගාධිපතිං විමානං දක්‌ඛෙමු නාගස්‌ස අදිට්‌ඨපුබ්‌බං>
  text <1575>
    text <යං වෙ නරස්‌ස අහිතාය අස්‌ස න තං පඤ්‌ඤො අරහති දස්‌සනාය>
    text <අථ කෙන වණ්‌ණෙන අමිත්‌තගාමං තුවමිච්‌ඡසි උත්‌තමපඤ්‌ඤ ගන්‌තුං>
  text <1576>
    text <අද්‌ධා පජානාමි අහම්‌පි එතං න තං පඤ්‌ඤො අරහති දස්‌සනාය>
    text <පාපඤ්‌ච මෙ නත්‌ථි කතං කුහිඤ්‌චි තස්‌මා න සඞ්‌කෙ මරණාගමාය>
  text <1577>
    text <හන්‌ද ච ඨානං අතුලානුභාවං මයා සහ දක්‌ඛසි එහි කත්‌තෙ>
    text <යත්‌ථච්‌ඡති නච්‌චගීතෙහි නාගො රාජා යථා වෙස්‌සවණො නළිඤ්‌ඤං>
  text <1578>
    text <තං නාගකඤ්‌ඤා චරිතං ගණෙන නිකීළිතං නිච්‌චමහො ච රත්‌තිං>
    text <පහූතමාල්‍යං බහුපුප්‌ඵඡන්‌නං ඔභාසතී විජ්‌ජුරිවන්‌තලික්‌ඛෙ>
  text <1579>
    text <අන්‌නෙන පානෙන උපෙතරූපං නච්‌චෙහි ගීතෙහි ච වාදිතෙහි>
    text <පරිපූරං කඤ්‌ඤාහි අලඞ්‌කතාහි උපසොභති වත්‌ථපිලන්‌ධනෙන>
  text <1580>
    text <සො පුණ්‌ණකො කුරූනං කත්‌තුසෙට්‌ඨං නිසීදයී පච්‌ඡතො ආසනස්‌මිං>
    text <ආදාය කත්‌තාරමනොමපඤ්‌ඤං උපානයී භවනං නාගරඤ්‌ඤො>
  text <1581>
    text <පත්‌වාන ඨානං අතුලානුභාවං අට්‌ඨාසි කත්‌තා පච්‌ඡතො පුණ්‌ණකස්‌ස>
    text <සාමග්‌ගි පෙක්‌ඛමානො නාගරාජා පුබ්‌බෙව ජාමාතරමජ්‌ඣභාසථ>
  text <1582>
    text <යන්‌නු තුවං අගමා මච්‌චලොකං අන්‌වෙසමානො හදයං පණ්‌ඩිතස්‌ස>
    text <කච්‌චි සමිද්‌ධෙන ඉධානුපත්‌තො ආදාය කත්‌තාරමනොමපඤ්‌ඤං>
  text <1583>
    text <අයඤ්‌හි සො ආගතො යං ත්‌වමිච්‌ඡසි ධම්‌මෙන ලද්‌ධො මම ධම්‌මපාලො>
    text <තං පස්‌සථ සම්‌මුඛා භාසමානං සුඛො හවෙ සප්‌පුරිසෙහි සඞ්‌ගමො>
  stand <කාලාගිරිකණ්‌ඩං නාම>
  text <1584>
    text <අදිට්‌ඨපුබ්‌බං දිස්‌වාන මච්‌චො මච්‌චුභයට්‌ටිතො>
    text <බ්‍යම්‌හිතො නාභිවාදෙසි නයිදං පඤ්‌ඤවතාමිව>
  text <1585>
    text <න චම්‌හි බ්‍යම්‌හිතො නාග න ච මච්‌චුභයට්‌ටිතො>
    text <න වජ්‌ඣො අභිවාදෙය්‍ය වජ්‌ඣං වා නාභිවාදයෙ>
  text <1586>
    text <කථං නො අභිවාදෙය්‍ය අභිවාදාපයෙථ වෙ>
    text <යං නරො හන්‌තුමිච්‌ඡෙය්‍ය තං කම්‌මං නුපපජ්‌ජති>
  text <1587>
    text <එවමෙතං යථා බ්‍රූසි සච්‌චං භාසසි පණ්‌ඩිත>
    text <න වජ්‌ඣො අභිවාදෙය්‍ය වජ්‌ඣං වා නාභිවාදයෙ>
  text <1588>
    text <කථං නො අභිවාදෙය්‍ය අභිවාදාපයෙථ වෙ>
    text <යං නරො හන්‌තුමිච්‌ඡෙය්‍ය තං කම්‌මං නුපපජ්‌ජති>
  text <1589>
    text <අසස්‌සතං සස්‌සතං නු තවයිදං ඉද්‌ධීජුතීබලවීරියූපපත්‌ති>
    text <පුච්‌ඡාමි තං නාගරාජෙතමත්‌ථං කථං නු තෙ ලද්‌ධමිදං විමානං>
  text <1590>
    text <අධිච්‌චලද්‌ධං පරිණාමජං තෙ සයංකතං උදාහු දෙවෙහි දින්‌නං>
    text <අක්‌ඛාහි මෙ නාගරාජෙතමත්‌ථං යථෙව තෙ ලද්‌ධමිදං විමානං>
  text <1591>
    text <නාධිච්‌චලද්‌ධං න පරිණාමජං මෙ න සයංකතං නාපි දෙවෙහි දින්‌නං>
    text <සකෙහි කම්‌මෙහි අපාපකෙහි පුඤ්‌ඤෙහි මෙ ලද්‌ධමිදං විමානං>
  text <1592>
    text <කිං තෙ වතං කිං පන බ්‍රහ්‌මචරියං කිස්‌ස සුචිණ්‌ණස්‌ස අයං විපාකො>
    text <ඉද්‌ධීජුතීබලවීරියූපපත්‌ති ඉදඤ්‌ච තෙ නාග මහාවිමානං>
  text <1593>
    text <අහඤ්‌ච භරියා ච මනුස්‌සලොකෙ සද්‌ධා උභො දානපතී අහුම්‌හා>
    text <ඔපානභූතං මෙ ඝරං තදාසි සන්‌තප්‌පිතා සමණබ්‍රාහ්‌මණා ච>
  text <1594>
    text <මාලඤ්‌ච ගන්‌ධඤ්‌ච විලෙපනඤ්‌ච පදීපියං සෙය්‍යමුපස්‌සයඤ්‌ච>
    text <අච්‌ඡාදනං සායනමන්‌නපානං සක්‌කච්‌ච දානානි අදම්‌හ තත්‌ථ>
  text <1595>
    text <තං මෙ වතං තං පන බ්‍රහ්‌මචරියං තස්‌ස සුචිණ්‌ණස්‌ස අයං විපාකො>
    text <ඉද්‌ධීජුතීබලවීරියූපපත්‌ති ඉදඤ්‌ච මෙ ධීර මහාවිමානං>
  text <1596>
    text <එවං චෙ තෙ ලද්‌ධමිදං විමානං ජානාසි පුඤ්‌ඤානං ඵලූපපත්‌තිං>
    text <තස්‌මා හි ධම්‌මං චර අප්‌පමත්‌තො යථා විමානං පුන මාවසෙසි>
  text <1597>
    text <නයිධ සන්‌ති සමණබ්‍රාහ්‌මණා ච යෙසන්‌නපානානි දදෙමු කත්‌තෙ>
    text <අක්‌ඛාහි මෙ පුච්‌ඡිතො එතමත්‌ථං යථා විමානං පුන මාවසෙම>
  text <1598>
    text <භොගී හි තෙ සන්‌ති ඉධූපපන්‌නා පුත්‌තා ච දාරා අනුජීවිනො ච>
    text <තෙසු තුවං වචසා කම්‌මුනා ච අසම්‌පදුට්‌ඨො ච භවාහි නිච්‌චං>
  text <1599>
    text <එවං තුවං නාග අසම්‌පදොසං අනුපාලය වචසා කම්‌මුනා ච>
    text <ඨත්‌වා ඉධ යාවතායුකං විමානෙ උද්‌ධං ඉතො ගච්‌ඡසි දෙවලොකං>
  text <1600>
    text <අද්‌ධා හි සො සොචති රාජසෙට්‌ඨො තයා විනා යස්‌ස තුවං සජිබ්‌බො>
    text <දුක්‌ඛූපනීතොපි තයා සමෙච්‌ච වින්‌දෙය්‍ය පොසො සුඛමාතුරොපි>
  text <1601>
    text <අද්‌ධා සතං භාසසි නාග ධම්‌මං අනුත්‌තරං අත්‌ථපදං සුචිණ්‌ණං>
    text <එතාදිසියාසු හි ආපදාසු පඤ්‌ඤායතෙ මාදිසානං විසෙසො>
  text <1602>
    text <අක්‌ඛාහි නො තායං මුධා නු ලද්‌ධො අක්‌ඛෙහි නො තායං අජෙසි ජූතෙ>
    text <ධම්‌මෙන ලද්‌ධො ඉති තායමාහ කථං නු ත්‌වං හත්‌ථමිමස්‌ස මාගතො>
  text <1603>
    text <යො මිස්‌සරො තත්‌ථ අහොසි රාජා තමායමක්‌ඛෙහි අජෙසි ජූතෙ>
    text <සො මං ජිතො රාජා ඉමස්‌සදාසි ධම්‌මෙන ලද්‌ධොස්‌මි අසාහසෙන>
  text <1604>
    text <මහොරගො අත්‌තමනො උදග්‌ගො සුත්‌වාන ධීරස්‌ස සුභාසිතානි>
    text <හත්‌ථෙ ගහෙත්‌වාන අනොමපඤ්‌ඤං පාවෙක්‌ඛි භරියාය තදා සකාසෙ>
  text <1605>
    text <යෙන ත්‌වං විමලෙ පණ්‌ඩු යෙන භත්‌තං න රුච්‌චති>
    text <න ච මෙ තාදිසො වණ්‌ණො අයමෙසො තමොනුදො>
  text <1606>
    text <යස්‌ස තෙ හදයෙනත්‌ථො ආගතායං පභඞ්‌කරො>
    text <තස්‌ස වාක්‍යං නිසාමෙහි දුල්‌ලභං දස්‌සනං පුන>
  text <1607>
    text <දිස්‌වාන තං විමලා භූරිපඤ්‌ඤං දසඞ්‌ගුලී අඤ්‌ජලිං පග්‌ගහෙත්‌වා>
    text <හට්‌ඨෙන භාවෙන පතීතරූපා ඉච්‌චබ්‍රවි කුරූනං කත්‌තුසෙට්‌ඨං>
  text <1608>
    text <අදිට්‌ඨපුබ්‌බං දිස්‌වාන මච්‌චො මච්‌චුභයට්‌ටිතො>
    text <බ්‍යම්‌හිතො නාභිවාදෙසි නයිදං පඤ්‌ඤවතාමිව>
  text <1609>
    text <න චම්‌හි බ්‍යම්‌හිතො නාගි න ච මච්‌චුභයට්‌ටිතො>
    text <න වජ්‌ඣො අභිවාදෙය්‍ය වජ්‌ඣං වා නාභිවාදයෙ>
  text <1610>
    text <කථං නො අභිවාදෙය්‍ය අභිවාදාපයෙථ වෙ>
    text <යං නරො හන්‌තුමිච්‌ඡෙය්‍ය තං කම්‌මං නුපපජ්‌ජති>
  text <1611>
    text <එවමෙතං යථා බ්‍රූසි සච්‌චං භාසසි පණ්‌ඩිත>
    text <න වජ්‌ඣො අභිවාදෙය්‍ය වජ්‌ඣං වා නාභිවාදයෙ>
  text <1612>
    text <කථං නො අභිවාදෙය්‍ය අභිවාදාපයෙථ වෙ>
    text <යං නරො හන්‌තුමිච්‌ඡෙය්‍ය තං කම්‌මං නුපපජ්‌ජති>
  text <1613>
    text <අසස්‌සතං සස්‌සතං නු තවයිදං ඉද්‌ධීජුතීබලවීරියූපපත්‌ති>
    text <පුච්‌ඡාමි තං නාගකඤ්‌ඤෙතමත්‌ථං කථං නු තෙ ලද්‌ධමිදං විමානං>
  text <1614>
    text <අධිච්‌චලද්‌ධං පරිණාමජං තෙ සයංකතං උදාහු දෙවෙහි දින්‌නං>
    text <අක්‌ඛාහි මෙ නාගකඤ්‌ඤෙතමත්‌ථං යථෙව තෙ ලද්‌ධමිදං විමානං>
  text <1615>
    text <නාධිච්‌චලද්‌ධං න පරිණාමජං මෙ න සයං කතං නාපි දෙවෙහි දින්‌නං>
    text <සකෙහි කම්‌මෙහි අපාපකෙහි පුඤ්‌ඤෙහි මෙ ලද්‌ධමිදං විමානං>
  text <1616>
    text <කිං තෙ වතං කිං පන බ්‍රහ්‌මචරියං කිස්‌ස සුචිණ්‌ණස්‌ස අයං විපාකො>
    text <ඉද්‌ධීජුතීබලවීරියූපපත්‌ති ඉදඤ්‌ච තෙ නාගි මහාවිමානං>
  text <1617>
    text <අහඤ්‌ච ඛො සාමිකො චාපි මය්‌හං සද්‌ධා උභො දානපතී අහුම්‌හා>
    text <ඔපානභූතං මෙ ඝරං තදාසි සන්‌තප්‌පිතා සමණබ්‍රාහ්‌මණා ච>
  text <1618>
    text <මාලඤ්‌ච ගන්‌ධඤ්‌ච විලෙපනඤ්‌ච පදීපියං සෙය්‍යමුපස්‌සයඤ්‌ච>
    text <අච්‌ඡාදනං සායනමන්‌නපානං සක්‌කච්‌චං දානානි අදම්‌හ තත්‌ථ>
  text <1619>
    text <තං මෙ වතං තං පන බ්‍රහ්‌මචරියං තස්‌ස සුචිණ්‌ණස්‌ස අයං විපාකො>
    text <ඉද්‌ධීජුතීබලවීරියූපපත්‌ති ඉදඤ්‌ච මෙ ධීර මහාවිමානං>
  text <1620>
    text <එවං චෙ තෙ ලද්‌ධමිදං විමානං ජානාසි පුඤ්‌ඤානං ඵලූපපත්‌තිං>
    text <තස්‌මා හි ධම්‌මං චර අප්‌පමත්‌තා යථා විමානං පුන මාවසෙසි>
  text <1621>
    text <නයිධ සන්‌ති සමණබ්‍රාහ්‌මණා ච යෙසන්‌නපානානි දදෙමු කත්‌තෙ>
    text <අක්‌ඛාහි මෙ පුච්‌ඡිතො එතමත්‌ථං යථා විමානං පුන මාවසෙම>
  text <1622>
    text <භොගී හි තෙ සන්‌ති ඉධූපපන්‌නා පුත්‌තා ච දාරා අනුජීවිනො ච>
    text <තෙසු තුවං වචසා කම්‌මුනා ච අසම්‌පදුට්‌ඨා ච භවාහි නිච්‌චං>
  text <1623>
    text <එවං තුවං නාගි අසම්‌පදොසං අනුපාලය වචසා කම්‌මුනා ච>
    text <ඨත්‌වා ඉධ යාවතායුකං විමානෙ උද්‌ධං ඉතො ගච්‌ඡසි දෙවලොකං>
  text <1624>
    text <අද්‌ධා හි සො සොචති රාජසෙට්‌ඨො තයා විනා යස්‌ස තුවං සජිබ්‌බො>
    text <දුක්‌ඛූපනීතොපි තයා සමෙච්‌ච වින්‌දෙය්‍ය පොසො සුඛමාතුරොපි>
  text <1625>
    text <අද්‌ධා සතං භාසසි නාගි ධම්‌මං අනුත්‌තරං අත්‌ථපදං සුචිණ්‌ණං>
    text <එතාදිසියාසු හි ආපදාසු පඤ්‌ඤායතෙ මාදිසානං විසෙසො>
  text <1626>
    text <අක්‌ඛාහි නො තායං මුධා නු ලද්‌ධො අක්‌ඛෙහි නො තායං අජෙසි ජූතෙ>
    text <ධම්‌මෙන ලද්‌ධො ඉති තායමාහ කථං නු ත්‌වං හත්‌ථමිමස්‌ස මාගතො>
  text <1627>
    text <යො මිස්‌සරො තත්‌ථ අහොසි රාජා තමායමක්‌ඛෙහි අජෙසි ජූතෙ>
    text <සො මං ජිතො රාජා ඉමස්‌සදාසි ධම්‌මෙන ලද්‌ධොස්‌මි අසාහසෙන>
  text <1628>
    text <යථෙව වරුණො නාගො පඤ්‌හං පුච්‌ඡිත්‌ථ පණ්‌ඩිතං>
    text <තථෙව නාගකඤ්‌ඤාපි පඤ්‌හං පුච්‌ඡිත්‌ථ පණ්‌ඩිතං>
  text <1629>
    text <යථෙව වරුණං නාගං ධීරො තොසෙසි පුච්‌ඡිතො>
    text <තථෙව නාගකඤ්‌ඤම්‌පි ධීරො තොසෙසි පුච්‌ඡිතො>
  text <1630>
    text <උභොපි තෙ අත්‌තමනෙ විදිත්‌වා මහොරගං නාගකඤ්‌ඤඤ්‌ච ධීරො>
    text <අඡම්‌භී අභීතො අලොමහට්‌ඨො ඉච්‌චබ්‍රවි වරුණං නාගරාජානං>
  text <1631>
    text <මා රොධයි නාග ආයාහමස්‌මි යෙන තවත්‌ථො ඉදං සරීරං>
    text <හදයෙන මංසෙන කරොහි කිච්‌චං සයං කරිස්‌සාමි යථාමති තෙ>
  text <1632>
    text <පඤ්‌ඤා හවෙ හදයං පණ්‌ඩිතානං තෙ ත්‍යම්‌හ පඤ්‌ඤාය මයං සුතුට්‌ඨා>
    text <අනූනනාමො ලභතජ්‌ජ දාරං අජ්‌ජෙව තං කුරුයො පාපයාතු>
  text <1633>
    text <ස පුණ්‌ණකො අත්‌තමනො උදග්‌ගො ඉරන්‌ධතිං නාගකඤ්‌ඤං ලභිත්‌වා>
    text <හට්‌ඨෙන භාවෙන පතීතරූපො ඉච්‌චබ්‍රවි කුරූනං කත්‌තුසෙට්‌ඨං>
  text <1634>
    text <භරියාය මං ත්‌වං අකරි සමඞ්‌ගිං අහඤ්‌ච තෙ විධුර කරොමි කිච්‌චං>
    text <ඉදඤ්‌ච තෙ මණිරතනං දදාමි අජ්‌ජෙව තං කුරුයො පාපයාමි>
  text <1635>
    text <අජෙය්‍යමෙසා තව හොතු මෙත්‌ති භරියාය කච්‌චාන පියාය සද්‌ධිං>
    text <ආනන්‌දි විත්‌තො සුමනො පතීතො දත්‌වා මණිං මඤ්‌ච නයින්‌දපත්‌ථං>
  text <1636>
    text <ස පුණ්‌ණකො කුරූනං කත්‌තුසෙට්‌ඨං නිසීදයී පුරතො ආසනස්‌මිං>
    text <ආදාය කත්‌තාරමනොමපඤ්‌ඤං උපානයී නගරං ඉන්‌දපත්‌ථං>
  text <1637>
    text <මනො මනුස්‌සස්‌ස යථාපි ගච්‌ඡෙ තතොපිස්‌ස ඛිප්‌පතරං අහොසි>
    text <ස පුණ්‌ණකො කුරූනං කත්‌තුසෙට්‌ඨං උපානයී නගරං ඉන්‌දපත්‌ථං>
  text <1638>
    text <එතින්‌දපත්‌ථං නගරං පදිස්‌සති රම්‌මානි ච අම්‌බවනානි භාගසො>
    text <අහඤ්‌ච භරියාය සමඞ්‌ගිභූතො තුවඤ්‌ච පත්‌තොසි සකං නිකෙතං>
  text <1639>
    text <ස පුණ්‌ණකො කුරූනං කත්‌තුසෙට්‌ඨං ඔරොපිය ධම්‌මසභාය මජ්‌ඣෙ>
    text <ආජඤ්‌ඤමාරුය්‌හ අනොමවණ්‌ණො පක්‌කාමි වෙහායසමන්‌තලික්‌ඛෙ>
  text <1640>
    text <තං දිස්‌වා රාජා පරමප්‌පතීතො උට්‌ඨාය බාහාහි පලිස්‌සජිත්‌වා>
    text <අවිකම්‌පයං ධම්‌මසභාය මජ්‌ඣෙ නිසීදයී පමුඛමාසනස්‌මිං>
  text <1641>
    text <ත්‌වං නො විනෙතාසි රථංව නද්‌ධං නන්‌දන්‌ති තං කුරුයො දස්‌සනෙන>
    text <අක්‌ඛාහි මෙ පුච්‌ඡිතො එතමත්‌ථං කථං පමොක්‌ඛො අහු මාණවස්‌ස>
  text <1642>
    text <යං මාණවොත්‍යාභිවදී ජනින්‌ද න සො මනුස්‌සො නරවීරසෙට්‌ඨ>
    text <යදි තෙ සුතො පුණ්‌ණකො නාම යක්‌ඛො රඤ්‌ඤො කුවෙරස්‌ස හි සො සජිබ්‌බො>
  text <1643>
    text <භූමින්‌ධරො වරුණො නාම නාගො බ්‍රහා සුචී වණ්‌ණබලූපපන්‌නො>
    text <තස්‌සානුජං ධීතරං කාමයානො ඉරන්‌ධතී නාම සා නාගකඤ්‌ඤා>
  text <1644>
    text <තස්‌සා සුමජ්‌ඣාය පියාය හෙතු පතාරයිත්‌ථ මරණාය මය්‌හං>
    text <සො චෙව භරියාය සමඞ්‌ගිභූතො අහඤ්‌ච අනුඤ්‌ඤාතො මණි ච ලද්‌ධො>
  text <1645>
    text <රුක්‌ඛො හි මය්‌හං පද්‌ධාරෙ සුජාතො පඤ්‌ඤාක්‌ඛන්‌ධො සීලමයස්‌ස සාඛා>
    text <අත්‌ථෙ ච ධම්‌මෙ ච ඨිතො නිපාකො ගවප්‌ඵලො හත්‌ථිගවස්‌සඡන්‌නො>
  text <1646>
    text <නච්‌චගීතතූරියාභිනාදිතෙ උච්‌ඡිජ්‌ජ සෙනං පුරිසො අහාසි>
    text <සො නො අයං ආගතො සන්‌නිකෙතං රුක්‌ඛස්‌සිමස්‌සාපචිතිං කරොථ>
  text <1647>
    text <යෙ කෙචි විත්‌තා මම පච්‌චයෙන සබ්‌බෙව තෙ පාතුකරොන්‌තු අජ්‌ජ>
    text <තිබ්‌බානි කත්‌වාන උපායනානි රුක්‌ඛස්‌සිමස්‌සාපචිතිං කරොථ>
  text <1648>
    text <යෙ කෙචි බද්‌ධා මම අත්‌ථි රට්‌ඨෙ සබ්‌බෙව තෙ බන්‌ධනා මොචයන්‌තු>
    text <යථෙව යං බන්‌ධනස්‌මා පමුත්‌තො එවමෙතෙ මුඤ්‌චරෙ බන්‌ධනස්‌මා>
  text <1649>
    text <උන්‌නඞ්‌ගලා මාසමිමං කරොන්‌තු මංසොදනං බ්‍රාහ්‌මණා භක්‌ඛයන්‌තු>
    text <අමජ්‌ජපා මජ්‌ජරහා පිවන්‌තු පුණ්‌ණාහි ථාලාහි පලිස්‌සුතාහි>
  text <1650>
    text <මහාපථං නිච්‌ච සමව්‌හයන්‌තු තිබ්‌බඤ්‌ච රක්‌ඛං විදහන්‌තු රට්‌ඨෙ>
    text <යථාඤ්‌ඤමඤ්‌ඤං න විහෙඨයෙය්‍යුං රුක්‌ඛස්‌සිමස්‌සාපචිතිං කරොථ>
  text <1651>
    text <ඔරොධා ච කුමාරා ච වෙසියානා ච බ්‍රාහ්‌මණා>
    text <බහුං අන්‌නඤ්‌ච පානඤ්‌ච පණ්‌ඩිතස්‌සාභිහාරයුං>
  text <1652>
    text <හත්‌ථාරොහා අනීකට්‌ඨා රථිකා පත්‌තිකාරකා>
    text <බහුං අන්‌නඤ්‌ච පානඤ්‌ච පණ්‌ඩිතස්‌සාභිහාරයුං>
  text <1653>
    text <සමාගතා ජානපදා නෙගමා ච සමාගතා>
    text <බහුං අන්‌නඤ්‌ච පානඤ්‌ච පණ්‌ඩිතස්‌සාභිහාරයුං>
  text <1654>
    text <බහුජනො පසන්‌නොසි දිස්‌වා පණ්‌ඩිතමාගතෙ>
    text <පණ්‌ඩිතම්‌හි අනුප්‌පත්‌තෙ චෙලුක්‌ඛෙපො පවත්‌තථාති>
  stand <විධුරජාතකං නවමං>
  text <  <
  text <වෙස්‌සන්‌තරජාතකං>
  text <දසවරකථා>
    text <1655>
      text <ඵුස්‌සතී වරවණ්‌ණාභෙ වරස්‌සු දසධා වරෙ>
      text <පථබ්‍යා චාරුපුබ්‌බඞ්‌ගි යං තුය්‌හං මනසො පියං>
    text <1656>
      text <දෙවරාජ නමො ත්‍යත්‌ථු කිං පාපං පකතං මයා>
      text <රම්‌මා චාවෙසි මං ඨානා වාතොව ධරණීරුහං>
    text <1657>
      text <න චෙව තෙ කතං පාපං න ච මෙ ත්‌වමසි අප්‌පියා>
      text <පුඤ්‌ඤඤ්‌ච තෙ පරික්‌ඛීණං යෙන තෙවං වදාමහං>
    text <1658>
      text <සන්‌තිකෙ මරණං තුය්‌හං විනාභාවො භවිස්‌සති>
      text <පටිගණ්‌හාහි මෙ එතෙ වරෙ දස පවෙච්‌ඡතො>
    text <1659>
      text <වරං චෙ මෙ අදො සක්‌ක සබ්‌බභූතානමිස්‌සර>
      text <සිවිරාජස්‌ස භද්‌දන්‌තෙ තත්‌ථ අස්‌සං නිවෙසනෙ>
    text <1660>
      text <නීලනෙත්‌තා නීලභමු නිලක්‌ඛී ච යථා මිගී>
      text <ඵුස්‌සතී නාම නාමෙන තත්‌ථපස්‌සං පුරින්‌දද>
    text <1661>
      text <පුත්‌තං ලභෙථ වරදං යාචයොගං අමච්‌ඡරිං>
      text <පූජිතං පටිරාජූහි කිත්‌තිමන්‌තං යසස්‌සිනං>
    text <1662>
      text <ගබ්‌භං මෙ ධාරයන්‌තියා මජ්‌ඣිමඞ්‌ගං අනුන්‌නතං>
      text <කුච්‌ඡි අනුන්‌නතො අස්‌ස චාපංව ලිඛිතං සමං>
    text <1663>
      text <ථනා මෙ නප්‌පපතෙය්‍යුං පලිතා න සන්‌තු වාසව>
      text <කායෙ රජො න ලිම්‌පෙථ වජ්‌ඣඤ්‌චාපි පමොචයෙ>
    text <1664>
      text <මයූරකොඤ්‌චාභිරුදෙ නාරිවරගණායුතෙ>
      text <ඛුජ්‌ජචෙලාපකාකිණ්‌ණෙ සූදමාගධවණ්‌ණිතෙ>
    text <1665>
      text <චිත්‍රග්‌ගළෙරුඝුසිතෙ සුරාමංසපබොධනෙ>
      text <සිවිරාජස්‌ස භද්‌දන්‌තෙ තත්‌ථස්‌සං මහෙසී පියා>
    text <1666>
      text <යෙ තෙ දස වරා දින්‌නා මයා සබ්‌බඞ්‌ගසොභනෙ>
      text <සිවිරාජස්‌ස විජිතෙ සබ්‌බෙ තෙ ලච්‌ඡසී වරෙ>
      text <>
    text <1667>
      text <ඉදං වත්‌වාන මඝවා දෙවරාජා සුජම්‌පති>
      text <ඵුස්‌සතියා වරං දත්‌වා අනුමොදිත්‌ථ වාසවො>
    stand <දසවරකථා නාම>
  text <හෙමවන්‌තං>
    text <1668>
      text <පරූළ්‌හකච්‌ඡනඛලොමා පඞ්‌කදන්‌තා රජස්‌සිරා>
      text <පග්‌ගය්‌හ දක්‌ඛිණං බාහුං කිං මං යාචන්‌ති බ්‍රාහ්‌මණා>
    text <1669>
      text <රතනං දෙව යාචාම සිවීනං රට්‌ඨවඩ්‌ඪනං>
      text <දදාහි පවරං නාගං ඊසාදන්‌තං උරූළ්‌හවං>
    text <1670>
      text <දදාමි න විකම්‌පාමි යං මං යාචන්‌ති බ්‍රාහ්‌මණා>
      text <පභින්‌නං කුඤ්‌ජරං දන්‌තිං ඔපවය්‌හං ගජුත්‌තමං>
    text <1671>
      text <හත්‌ථික්‌ඛන්‌ධතො ඔරුය්‌හ රාජා චාගාධිමානසො>
      text <බ්‍රාහ්‌මණානං අදා දානං සිවීනං රට්‌ඨවඩ්‌ඪනො>
    text <1672>
      text <තදාසි යං භිංසනකං තදාසි ලොමහංසනං>
      text <හත්‌ථිනාගෙ පදින්‌නම්‌හි මෙදනී සම්‌පකම්‌පථ>
    text <1673>
      text <තදාසි යං භිංසනකං තදාසි ලොමහංසනං>
      text <හත්‌ථිනාගෙ පදින්‌නම්‌හි ඛුබ්‌භිත්‌ථ නගරං තදා>
    text <1674>
      text <සමාකුලං පුරං ආසි ඝොසො ච විපුලො මහා>
      text <හත්‌ථිනාගෙ පදින්‌නම්‌හි සිවීනං රට්‌ඨවඩ්‌ඪනෙ>
    text <1675>
      text <උග්‌ගා ච රාජපුත්‌තා ච වෙසියානා ච බ්‍රාහ්‌මණා>
      text <හත්‌ථාරොහා අනීකට්‌ඨා රථිකා පත්‌තිකාරකා>
    text <1676>
      text <කෙවලො චාපි නිගමො සිවයො ච සමාගතා>
      text <දිස්‌වා නාගං නීයමානං තෙ රඤ්‌ඤො පටිවෙදයුං>
    text <1677>
      text <විධමං දෙව තෙ රට්‌ඨං පුත්‌තො වෙස්‌සන්‌තරො තව>
      text <කථං නො හත්‌ථිනං දජ්‌ජා නාගං රට්‌ඨස්‌ස පූජිතං>
    text <1678>
      text <කථං නො කුඤ්‌ජරං දජ්‌ජා ඊසාදන්‌තං උරූළ්‌හවං>
      text <ඛෙත්‌තඤ්‌ඤුං සබ්‌බයුද්‌ධානං සබ්‌බසෙතං ගජුත්‌තමං>
    text <1679>
      text <පණ්‌ඩුකම්‌බලසඤ්‌ඡන්‌නං පභින්‌නං සත්‌තුමද්‌දනං>
      text <දන්‌තිං සවාළබීජනිං සෙතං කෙලාසසාදිසං>
    text <1680>
      text <සසෙතච්‌ඡත්‌තං සඋපාධෙය්‍යං සාථබ්‌බනං සහත්‌ථිපං>
      text <අග්‌ගයානං රාජවාහිං බ්‍රාහ්‌මණානං අදා ගජං>
    text <1681>
      text <අන්‌නං පානඤ්‌ච යො දජ්‌ජා වත්‌ථසෙනාසනානි ච>
      text <එතං ඛො දානං පතිරූපං එතං ඛො බ්‍රාහ්‌මණාරහං>
    text <1682>
      text <අයං තෙ වංසරාජා නො සිවීනං රට්‌ඨවඩ්‌ඪනො>
      text <කථං වෙස්‌සන්‌තරො පුත්‌තො ගජං භාජෙති සඤ්‌ජය>
    text <1683>
      text <සචෙ ත්‌වං න කරිස්‌සසි සිවීනං වචනං ඉදං>
      text <මඤ්‌ඤෙ තං සහ පුත්‌තෙන සිවී හත්‌ථෙ කරිස්‌සරෙ>
    text <1684>
      text <කාමං ජනපදො මාසි රට්‌ඨඤ්‌චාපි විනස්‌සතු>
      text <නාහං සිවීනං වචනා රාජපුත්‌තං අදූසකං>
      text <පබ්‌බාජෙය්‍යං සකා රට්‌ඨා පුත්‌තො හි මම ඔරසො>
    text <1685>
      text <කාමං ජනපදො මාසි රට්‌ඨඤ්‌චාපි විනස්‌සතු>
      text <නාහං සිවීනං වචනා රාජපුත්‌තං අදූසකං>
      text <පබ්‌බාජෙය්‍යං සකා රට්‌ඨා පුත්‌තො හි මම අත්‍රජො>
    text <1686>
      text <න චාහං තස්‌මිං දුබ්‌භෙය්‍යං අරියසීලවතො හි සො>
      text <අසිලොකොපි මෙ අස්‌ස පාපඤ්‌ච පසවෙ බහුං>
      text <කථං වෙස්‌සන්‌තරං පුත්‌තං සත්‌ථෙන ඝාතයාමසෙ>
    text <1687>
      text <මා නං දණ්‌ඩෙන සත්‌ථෙන න හි සො බන්‌ධනාරහො>
      text <පබ්‌බාජෙහි ච නං රට්‌ඨා වඞ්‌කෙ වසතු පබ්‌බතෙ>
    text <1688>
      text <එසො චෙ සිවීනං ඡන්‌දො ඡන්‌දං න පනුදාමසෙ>
      text <ඉමං සො වසතු රත්‌තිං කාමෙ ච පරිභුඤ්‌ජතු>
    text <1689>
      text <තතො රත්‍යා විවසානෙ සූරියස්‌සුග්‌ගමනං පති>
      text <සමග්‌ගා සිවයො හුත්‌වා රට්‌ඨා පබ්‌බාජයන්‌තු නං>
    text <1690>
      text <උට්‌ඨෙහි කත්‌තෙ තරමානො ගන්‌ත්‌වා වෙස්‌සන්‌තරං වද>
      text <සිවයො දෙව තෙ කුද්‌ධා නෙගමා ච සමාගතා>
    text <1691>
      text <උග්‌ගා ච රාජපුත්‌තා ච වෙසියානා ච බ්‍රාහ්‌මණා>
      text <හත්‌ථාරොහා අනීකට්‌ඨා රථිකා පත්‌තිකාරකා>
      text <කෙවලො චාපි නිගමො සිවයො ච සමාගතා>
    text <1692>
      text <අස්‌මා රත්‍යා විවසානෙ සූරියස්‌සුග්‌ගමනං පති>
      text <සමග්‌ගා සිවයො හුත්‌වා රට්‌ඨා පබ්‌බාජයන්‌ති තං>
    text <1693>
      text <ස කත්‌තා තරමානොව සිවිරාජෙන පෙසිතො>
      text <ආමුත්‌තහත්‌ථාභරණා සුවත්‌ථො චන්‌දනභූසිතො>
    text <1694>
      text <සීසං න්‌හාතො උදකෙ සො ආමුත්‌තමණිකුණ්‌ඩලො>
      text <උපාගමි පුරං රම්‌මං වෙස්‌සන්‌තරනිවෙසනං>
    text <1695>
      text <තත්‌ථද්‌දස කුමාරං සො රමමානං සකෙ පුරෙ>
      text <පරිකිණ්‌ණං අමච්‌චෙහි තිදසානංව වාසවං>
    text <1696>
      text <සො තත්‌ථ ගන්‌ත්‌වා තරමානො කත්‌තා වෙස්‌සන්‌තරංබ්‍රවි>
      text <දුක්‌ඛං තෙ වෙදයිස්‌සාමි මා මෙ කුජ්‌ඣි රථෙසභ>
    text <1697>
      text <වන්‌දිත්‌වා රොදමානො සො කත්‌තා රාජානමබ්‍රවි>
      text <භත්‌තා මෙසි මහාරාජ සබ්‌බකාමරසාහරො>
    text <1698>
      text <දුක්‌ඛං තෙ වෙදයිස්‌සාමි තත්‌ථ අස්‌සාසයන්‌තු මං>
      text <සිවයො දෙව තෙ කුද්‌ධා නෙගමා ච සමාගතා>
    text <1699>
      text <උග්‌ගා ච රාජපුත්‌තා ච වෙසියානා ච බ්‍රාහ්‌මණා>
      text <හත්‌ථාරොහා අනීකට්‌ඨා රථිකා පත්‌තිකාරකා>
      text <කෙවලො චාපි නිගමො සිවයො ච සමාගතා>
    text <1700>
      text <අස්‌මා රත්‍යා විවසානෙ සූරියස්‌සුග්‌ගමනං පති>
      text <සමග්‌ගා සිවයො හුත්‌වා රට්‌ඨා පබ්‌බාජයන්‌ති තං>
    text <1701>
      text <කිස්‌මිං මෙ සිවයො කුද්‌ධා නාහං පස්‌සාමි දුක්‌කටං>
      text <තං මෙ කත්‌තෙ වියාචික්‌ඛ කස්‌මා පබ්‌බාජයන්‌ති මං>
    text <1702>
      text <උග්‌ගා ච රාජපුත්‌තා ච වෙසියානා ච බ්‍රාහ්‌මණා>
      text <හත්‌ථාරොහා අනීකට්‌ඨා රථිකා පත්‌තිකාරකා>
      text <නාගදානෙන ඛිය්‍යන්‌ති තස්‌මා පබ්‌බාජයන්‌ති තං>
    text <1703>
      text <හදයං චක්‌ඛුම්‌පහං දජ්‌ජං කිං මෙ බාහිරකං ධනං>
      text <හිරඤ්‌ඤං වා සුවණ්‌ණං වා මුත්‌තා වෙළුරියා මණි>
    text <1704>
      text <දක්‌ඛිණං වාපහං බාහුං දිස්‌වා යාචකමාගතෙ>
      text <දදෙය්‍යං න විකම්‌පෙය්‍යං දානෙ මෙ රමතෙ මනො>
    text <1705>
      text <කාමං මං සිවයො සබ්‌බෙ පබ්‌බාජෙන්‌තු හනන්‌තු වා>
      text <නෙව දානා විරමිස්‌සං කාමං ඡින්‌දන්‌තු සත්‌තධා>
    text <1706>
      text <එවං තං සිවයො ආහු නෙගමා ච සමාගතා>
      text <කොන්‌තිමාරාය තීරෙන ගිරිමාරඤ්‌ජරං පති>
      text <යෙන පබ්‌බාජිතා යන්‌ති තෙන ගච්‌ඡතු සුබ්‌බතො>
    text <1707>
      text <සොහං තෙන ගමිස්‌සාමි යෙන ගච්‌ඡන්‌ති දූසකා>
      text <රත්‌තින්‌දිවං මෙ ඛමථ යාව දානං දදාමහං>
    text <1708>
      text <ආමන්‌තයිත්‌ථ රාජානං මද්‌දිං සබ්‌බඞ්‌ගසොභනං>
      text <යං තෙ කිඤ්‌චි මයා දින්‌නං ධනං ධඤ්‌ඤඤ්‌ච විජ්‌ජති>
    text <1709>
      text <හිරඤ්‌ඤං වා සුවණ්‌ණං වා මුත්‌තා වෙළුරියා බහූ>
      text <සබ්‌බං තං නිදහෙය්‍යාසි යඤ්‌ච තෙ පෙත්‌තිකං ධනං>
    text <1710>
      text <තමබ්‍රවි රාජපුත්‌තී මද්‌දී සබ්‌බඞ්‌ගසොභනා>
      text <කුහිං දෙව නිදහාමි තං මෙ අක්‌ඛාහි පුච්‌ඡිතො>
    text <1711>
      text <සීලවන්‌තෙසු දජ්‌ජාසි දානං මද්‌දි යථාරහං>
      text <න හි දානා පරං අත්‌ථි පතිට්‌ඨා සබ්‌බපාණිනං>
    text <1712>
      text <පුත්‌තෙසු මද්‌දි දයෙසි සස්‌සුයා සසුරම්‌හි ච>
      text <යො ච තං භත්‌තා මඤ්‌ඤෙය්‍ය සක්‌කච්‌චං තං උපට්‌ඨහෙ>
    text <1713>
      text <නො චෙ තං භත්‌තා මඤ්‌ඤෙය්‍ය මයා විප්‌පවසෙන තෙ>
      text <අඤ්‌ඤං භත්‌තාරං පරියෙස මා කිසිත්‌ථො මයා විනා>
    text <1714>
      text <අහඤ්‌හි වනං ගච්‌ඡාමි ඝොරං වාළමිගායුතං>
      text <සංසයො ජීවිතං මය්‌හං එකකස්‌ස බ්‍රහාවනෙ>
    text <1715>
      text <තමබ්‍රවි රාජපුත්‌තී මද්‌දී සබ්‌බඞ්‌ගසොභනා>
      text <අභුම්‌මෙ කථං නු භණසි පාපකං වත භාසසි>
    text <1716>
      text <නෙස ධම්‌මො මහාරාජ යං ත්‌වං ගච්‌ඡෙය්‍ය එකකො>
      text <අහම්‌පි තෙන ගච්‌ඡාමි යෙන ගච්‌ඡසි ඛත්‌තිය>
    text <1717>
      text <මරණං වා තයා සද්‌ධිං ජීවිතං වා තයා විනා>
      text <තදෙව මරණං සෙය්‍යො යං චෙ ජීවෙ තයා විනා>
    text <1718>
      text <අග්‌ගිං උජ්‌ජාලයිත්‌වාන එකජාලසමාහිතං>
      text <තත්‌ථ මෙ මරණං සෙය්‍යො යං චෙ ජීවෙ තයා විනා>
    text <1719>
      text <යථා ආරඤ්‌ඤකං නාගං දන්‌තිං අන්‌වෙති හත්‌ථිනී>
      text <ජෙස්‌සන්‌තං ගිරිදුග්‌ගෙසු සමෙසු විසමෙසු ච>
    text <1720>
      text <එවං තං අනුගච්‌ඡාමි පුත්‌තෙ ආදාය පච්‌ඡතො>
      text <සුභරා තෙ භවිස්‌සාමි න තෙ හෙස්‌සාමි දුබ්‌භරා>
    text <1721>
      text <ඉමෙ කුමාරෙ පස්‌සන්‌තො මඤ්‌ජුකෙ පියභාණිනෙ>
      text <ආසීනෙ වනගුම්‌බස්‌මිං න රජ්‌ජස්‌ස සරිස්‌සසි>
    text <1722>
      text <ඉමෙ කුමාරෙ පස්‌සන්‌තො මඤ්‌ජුකෙ පියභාණිනෙ>
      text <කීළන්‌තෙ වනගුම්‌බස්‌මිං න රජ්‌ජස්‌ස සරිස්‌සසි>
    text <1723>
      text <ඉමෙ කුමාරෙ පස්‌සන්‌තො මඤ්‌ජුකෙ පියභාණිනෙ>
      text <අස්‌සමෙ රමණීයම්‌හි න රජ්‌ජස්‌ස සරිස්‌සසි>
    text <1724>
      text <ඉමෙ කුමාරෙ පස්‌සන්‌තො මඤ්‌ජුකෙ පියභාණිනෙ>
      text <කීළන්‌තෙ අස්‌සමෙ රම්‌මෙ න රජ්‌ජස්‌ස සරිස්‌සසි>
    text <1725>
      text <ඉමෙ කුමාරෙ පස්‌සන්‌තො මාලධාරී අලඞ්‌කතෙ>
      text <අස්‌සමෙ රමණීයම්‌හි න රජ්‌ජස්‌ස සරිස්‌සසි>
    text <1726>
      text <ඉමෙ කුමාරෙ පස්‌සන්‌තො මාලධාරී අලඞ්‌කතෙ>
      text <කීළන්‌තෙ අස්‌සමෙ රම්‌මෙ න රජ්‌ජස්‌ස සරිස්‌සසි>
    text <1727>
      text <යදා දක්‌ඛිසි නච්‌චන්‌තෙ කුමාරෙ මාලධාරිනෙ>
      text <අස්‌සමෙ රමණීයම්‌හි න රජ්‌ජස්‌ස සරිස්‌සසි>
    text <1728>
      text <යදා දක්‌ඛිසි නච්‌චන්‌තෙ කුමාරෙ මාලධාරිනෙ>
      text <කීළන්‌තෙ අස්‌සමෙ රම්‌මෙ න රජ්‌ජස්‌ස සරිස්‌සසි>
    text <1729>
      text <යදා දක්‌ඛිසි මාතඞ්‌ගං කුඤ්‌ජරං සට්‌ඨිහායනං>
      text <එකං අරඤ්‌ඤෙ චරන්‌තං න රජ්‌ජස්‌ස සරිස්‌සසි>
    text <1730>
      text <යදා දක්‌ඛිසි මාතඞ්‌ගං කුඤ්‌ජරං සට්‌ඨිහායනං>
      text <සායං පාතො විචරන්‌තං න රජ්‌ජස්‌ස සරිස්‌සසි>
    text <1731>
      text <යදා කරෙණුසඞ්‌ඝස්‌ස යූථස්‌ස පුරතො වජං>
      text <කොඤ්‌චං කාහති මාතඞ්‌ගො කුඤ්‌ජරො සට්‌ඨිහායනො>
      text <තස්‌ස තං නදතො සුත්‌වා න රජ්‌ජස්‌ස සරිස්‌සසි>
    text <1732>
      text <දුභතො වනවිකාසෙ යදා දක්‌ඛිසි කාමදො>
      text <වනෙ වාළමිගාකිණ්‌ණෙ න රජ්‌ජස්‌ස සරිස්‌සසි>
    text <1733>
      text <මිගං දිස්‌වාන සායන්‌හං පඤ්‌චමාලිනමාගතං>
      text <කිම්‌පුරිසෙ ච නච්‌චන්‌තෙ න රජ්‌ජස්‌ස සරිස්‌සසි>
    text <1734>
      text <යදා සොස්‌සසි නිග්‌ඝොසං සන්‌දමානාය සින්‌ධුයා>
      text <ගීතං කිම්‌පුරිසානඤ්‌ච න රජ්‌ජස්‌ස සරිස්‌සසි>
    text <1735>
      text <යදා සොස්‌සසි නිග්‌ඝොසං ගිරිගබ්‌භරචාරිනො>
      text <වස්‌සමානස්‌සුලූකස්‌ස න රජ්‌ජස්‌ස සරිස්‌සසි>
    text <1736>
      text <යදා සීහස්‌ස බ්‍යග්‌ඝස්‌ස ඛග්‌ගස්‌ස ගවයස්‌ස ච>
      text <වනෙ සොස්‌සසි වාළානං න රජ්‌ජස්‌ස සරිස්‌සසි>
    text <1737>
      text <යදා මොරීහි පරිකිණ්‌ණං බරිහීනං මත්‌ථකාසිනං>
      text <මොරං දක්‌ඛිසි නච්‌චන්‌තං න රජ්‌ජස්‌ස සරිස්‌සසි>
    text <1738>
      text <යදා මොරීහි පරිකිණ්‌ණං අණ්‌ඩජං චිත්‍රපක්‌ඛිනං>
      text <මොරං දක්‌ඛිසි නච්‌චන්‌තං න රජ්‌ජස්‌ස සරිස්‌සසි>
    text <1739>
      text <යදා මොරීහි පරිකිණ්‌ණං නීලගීවං සිඛණ්‌ඩිනං>
      text <මොරං දක්‌ඛිසි නච්‌චන්‌තං න රජ්‌ජස්‌ස සරිස්‌සසි>
    text <1740>
      text <යදා දක්‌ඛිසි හෙමන්‌තෙ පුප්‌ඵිතෙ ධරණීරුහෙ>
      text <සුරභිං සම්‌පවායන්‌තෙ න රජ්‌ජස්‌ස සරිස්‌සසි>
    text <1741>
      text <යදා හෙමන්‌තිකෙ මාසෙ හරිතං දක්‌ඛිසි මෙදනිං>
      text <ඉන්‌දගොපකසඤ්‌ඡන්‌නං න රජ්‌ජස්‌ස සරිස්‌සසි>
    text <1742>
      text <යදා දක්‌ඛිසි හෙමන්‌තෙ පුප්‌ඵිතෙ ධරණීරුහෙ>
      text <කුටජං බිම්‌බජාලඤ්‌ච පුප්‌ඵිතං ලොද්‌දපද්‌මකං>
      text <සුරභිං සම්‌පවායන්‌තෙ න රජ්‌ජස්‌ස සරිස්‌සසි>
    text <1743>
      text <යදා හෙමන්‌තිකෙ මාසෙ වනං දක්‌ඛිසි පුප්‌ඵිතං>
      text <ඔපුප්‌ඵානි ච පද්‌මානි න රජ්‌ජස්‌ස සරිස්‌සසි>
    stand <හෙමවන්‌තං නාම>
  text <දානකණ්‌ඩං>
    text <1744>
      text <තෙසං ලාලප්‌පිතං සුත්‌වා පුත්‌තස්‌ස සුණිසාය ච>
      text <කලුනං පරිදෙවෙසි රාජපුත්‌තී යසස්‌සිනී>
    text <1745>
      text <සෙය්‍යො විසං මෙ ඛායිතං පපාතා පපතෙය්‍යහං>
      text <රජ්‌ජුයා බජ්‌ඣ මිය්‍යාහං කස්‌මා වෙස්‌සන්‌තරං පුත්‌තං>
      text <පබ්‌බාජෙන්‌ති අදූසකං>
    text <1746>
      text <අජ්‌ඣායකං දානපතිං යාචයොගං අමච්‌ඡරිං>
      text <පූජිතං පටිරාජූහි කිත්‌තිමන්‌තං යසස්‌සිනං>
      text <කස්‌මා වෙස්‌සන්‌තරං පුත්‌තං පබ්‌බාජෙන්‌ති අදූසකං>
    text <1747>
      text <මාතාපෙත්‌තිභරං ජන්‌තුං කුලෙ ජෙට්‌ඨාපචායිකං>
      text <කස්‌මා වෙස්‌සන්‌තරං පුත්‌තං පබ්‌බාජෙන්‌ති අදූසකං>
    text <1748>
      text <රඤ්‌ඤො හිතං දෙවිහිතං ඤාතීනං සඛිනං හිතං>
      text <හිතං සබ්‌බස්‌ස රට්‌ඨස්‌ස කස්‌මා වෙස්‌සන්‌තරං පුත්‌තං>
      text <පබ්‌බාජෙන්‌ති අදූසකං>
    text <1749>
      text <මධූනිව පලාතානි අම්‌බාව පතිතා ඡමා>
      text <එවං හෙස්‌සති තෙ රට්‌ඨං පබ්‌බාජෙන්‌ති අදූසකං>
    text <1750>
      text <හංසො නිඛීණපත්‌තොව පල්‌ලලස්‌මිං අනූදකෙ>
      text <අපවිට්‌ඨො අමච්‌චෙහි එකො රාජා විහිය්‍යසි>
    text <1751>
      text <තං තං බ්‍රූමි මහාරාජ අත්‌ථො තෙ මා උපච්‌චගා>
      text <මා නං සිවීනං වචනා පබ්‌බාජෙසි අදූසකං>
    text <1752>
      text <ධම්‌මස්‌සාපචිතිං කුම්‌මි සිවීනං විනයං ධජං>
      text <පබ්‌බාජෙමි සකං පුත්‌තං පාණා පියතරො හි මෙ>
    text <1753>
      text <යස්‌ස පුබ්‌බෙ ධජග්‌ගානි කණිකාරාව පුප්‌ඵිතා>
      text <යායන්‌තමනුයායන්‌ති ස්‌වජ්‌ජෙකොව ගමිස්‌සති>
    text <1754>
      text <යස්‌ස පුබ්‌බෙ ධජග්‌ගානි කණිකාරවනානිව>
      text <යායන්‌තමනුයායන්‌ති ස්‌වජ්‌ජෙකොව ගමිස්‌සති>
    text <1755>
      text <යස්‌ස පුබ්‌බෙ අනීකානි කණිකාරාව පුප්‌ඵිතා>
      text <යායන්‌තමනුයායන්‌ති ස්‌වජ්‌ජෙකොව ගමිස්‌සති>
    text <1756>
      text <යස්‌ස පුබ්‌බෙ අනීකානි කණිකාරවනානිව>
      text <යායන්‌තමනුයායන්‌ති ස්‌වජ්‌ජෙකොව ගමිස්‌සති>
    text <1757>
      text <ඉන්‌දගොපකවණ්‌ණාභා ගන්‌ධාරා පණ්‌ඩුකම්‌බලා>
      text <යායන්‌තමනුයායන්‌ති ස්‌වජ්‌ජෙකොව ගමිස්‌සති>
    text <1758>
      text <යො පුබ්‌බෙ හත්‌ථිනා යාති සිවිකාය රථෙන ච>
      text <ස්‌වජ්‌ජ වෙස්‌සන්‌තරො රාජා කථං ගච්‌ඡති පත්‌තිකො>
    text <1759>
      text <කථං චන්‌දනලිත්‌තඞ්‌ගො නච්‌චගීතප්‌පබොධනො>
      text <ඛුරාජිනං ඵරසුඤ්‌ච ඛාරිකාජඤ්‌ච හාහිති>
    text <1760>
      text <කස්‌මා නාභිහරිස්‌සන්‌ති කාසාව අජිනානි ච>
      text <පවිසන්‌තං බ්‍රහාරඤ්‌ඤං කස්‌මා චීරං න බජ්‌ඣරෙ>
    text <1761>
      text <කථං නු චීරං ධාරෙන්‌ති රාජපබ්‌බාජිතා ජනා>
      text <කථං කුසමයං චීරං මද්‌දී පරිදහිස්‌සති>
    text <1762>
      text <කාසියානි ච ධාරෙත්‌වා ඛොමකොටුම්‌බරානි ච>
      text <කුසචීරානි ධාරෙන්‌තී කථං මද්‌දී කරිස්‌සති>
    text <1763>
      text <වය්‌හාහි පරියායිත්‌වා සිවිකාය රථෙන ච>
      text <සා කථජ්‌ජ අනුජ්‌ඣඞ්‌ගී පථං ගච්‌ඡති පත්‌තිකා>
    text <1764>
      text <යස්‌සා මුදුතලා හත්‌ථා චරණා ච සුඛෙධිතා>
      text <සා කථජ්‌ජ අනුජ්‌ඣඞ්‌ගී පථං ගච්‌ඡති පත්‌තිකා>
    text <1765>
      text <යස්‌සා මුදුතලා පාදා චරණා ච සුඛෙධිතා>
      text <පාදුකාහි සුවණ්‌ණාහි පීළමානාව ගච්‌ඡති>
      text <සා කථජ්‌ජ අනුජ්‌ඣඞ්‌ගී පථං ගච්‌ඡති පත්‌තිකා>
    text <1766>
      text <යාස්‌සු ඉත්‌ථිසහස්‌සානං පුරතො ගච්‌ඡති මාලිනී>
      text <සා කථජ්‌ජ අනුජ්‌ඣඞ්‌ගී වනං ගච්‌ඡති එකිකා>
    text <1767>
      text <යාස්‌සු සිවාය සුත්‌වාන මුහුං උත්‌තසතෙ පුරෙ>
      text <සා කථජ්‌ජ අනුජ්‌ඣඞ්‌ගී වනං ගච්‌ඡති භීරුකා>
    text <1768>
      text <යාස්‌සු ඉන්‌දසගොත්‌තස්‌ස උලූකස්‌ස පවස්‌සතො>
      text <සුත්‌වාන නදතො භීතා වාරුණීව පවෙධති>
      text <සා කථජ්‌ජ අනුජ්‌ඣඞ්‌ගී වනං ගච්‌ඡති භීරුකා>
    text <1769>
      text <සකුණී හතපුත්‌තාව සුඤ්‌ඤං දිස්‌වා කුලාවකං>
      text <චිරං දුක්‌ඛෙන ඣායිස්‌සං සුඤ්‌ඤං ආගම්‌මිමං පුරං>
    text <1770>
      text <සකුණී හතපුත්‌තාව සුඤ්‌ඤං දිස්‌වා කුලාවකං>
      text <කිසා පණ්‌ඩු භවිස්‌සාමි පියෙ පුත්‌තෙ අපස්‌සතී>
    text <1771>
      text <සකුණී හතපුත්‌තාව සුඤ්‌ඤං දිස්‌වා කුලාවකං>
      text <තෙන තෙන පධාවිස්‌සං පියෙ පුත්‌තෙ අපස්‌සතී>
    text <1772>
      text <කුරරී හතඡාපාව සුඤ්‌ඤං දිස්‌වා කුලාවකං>
      text <චිරං දුක්‌ඛෙන ඣායිස්‌සං සුඤ්‌ඤං ආගම්‌මිමං පුරං>
    text <1773>
      text <කුරරී හතඡාපාව සුඤ්‌ඤං දිස්‌වා කුලාවකං>
      text <කිසා පණ්‌ඩු භවිස්‌සාමි පියෙ පුත්‌තෙ අපස්‌සතී>
    text <1774>
      text <කුරරී හතඡාපාව සුඤ්‌ඤං දිස්‌වා කුලාවකං>
      text <තෙන තෙන පධාවිස්‌සං පියෙ පුත්‌තෙ අපස්‌සතී>
    text <1775>
      text <සා නූන චක්‌කවාකීව පල්‌ලලස්‌මිං අනූදකෙ>
      text <චිරං දුක්‌ඛෙන ඣායිස්‌සං සුඤ්‌ඤං ආගම්‌මිමං පුරං>
    text <1776>
      text <සා නූන චක්‌කවාකීව පල්‌ලලස්‌මිං අනූදකෙ>
      text <කිසා පණ්‌ඩු භවිස්‌සාමි පියෙ පුත්‌තෙ අපස්‌සතී>
    text <1777>
      text <සා නූන චක්‌කවාකීව පල්‌ලලස්‌මිං අනූදකෙ>
      text <තෙන තෙන පධාවිස්‌සං පියෙ පුත්‌තෙ අපස්‌සතී>
    text <1778>
      text <එවං මෙ විලපන්‌තියා රාජා පුත්‌තං අදූසකං>
      text <පබ්‌බාජෙසි වනං රට්‌ඨා මඤ්‌ඤෙ හිස්‌සාමි ජීවිතං>
    text <1779>
      text <තස්‌සා ලාලප්‌පිතං සුත්‌වා සබ්‌බා අන්‌තෙපුරෙ බහූ>
      text <බාහා පග්‌ගය්‌හ පක්‌කන්‌දුං සිවිකඤ්‌ඤා සමාගතා>
    text <1780>
      text <සාලාව සම්‌පමථිතා මාලුතෙන පමද්‌දිතා>
      text <සෙන්‌ති පුත්‌තා ච දාරා ච වෙස්‌සන්‌තරනිවෙසනෙ>
    text <1781>
      text <ඔරොධා ච කුමාරා ච වෙසියානා ච බ්‍රාහ්‌මණා>
      text <බාහා පග්‌ගය්‌හ පක්‌කන්‌දුං වෙස්‌සන්‌තරනිවෙසනෙ>
    text <1782>
      text <හත්‌ථාරොහා අනීකට්‌ඨා රථිකා පත්‌තිකාරකා>
      text <බාහා පග්‌ගය්‌හ පක්‌කන්‌දුං වෙස්‌සන්‌තරනිවෙසනෙ>
    text <1783>
      text <තතො රත්‍යා විවසානෙ සූරියස්‌සුග්‌ගමනං පති>
      text <අථ වෙස්‌සන්‌තරො රාජා දානං දාතුං උපාගමි>
    text <1784>
      text <වත්‌ථානි වත්‌ථකාමානං සොණ්‌ඩානං දෙථ වාරුණිං>
      text <භොජනං භොජනත්‌ථීනං සම්‌මදෙව පවෙච්‌ඡථ>
    text <1785>
      text <මා ච කිඤ්‌චි වනිබ්‌බකෙ හෙට්‌ඨයිත්‌ථ ඉධාගතෙ>
      text <තප්‌පෙථ අන්‌නපානෙන ගච්‌ඡන්‌තු පටිපූජිතා>
    text <1786>
      text <අථෙත්‌ථ වත්‌තතී සද්‌දො තුමුලො භෙරවො මහා>
      text <දානෙන තං නීහරන්‌ති පුන දානං අදා තුවං>
    text <1787>
      text <තෙසු මත්‌තා කිලන්‌තාව සම්‌පතන්‌ති වනිබ්‌බකා>
      text <නික්‌ඛමන්‌තෙ මහාරාජෙ සිවීනං රට්‌ඨවඩ්‌ඪනෙ>
    text <1788>
      text <අච්‌ඡෙච්‌ඡුං වත භො රුක්‌ඛං නානාඵලධරං දුමං>
      text <යථා වෙස්‌සන්‌තරං රට්‌ඨා පබ්‌බාජෙන්‌ති අදූසකං>
    text <1789>
      text <අච්‌ඡෙච්‌ඡුං වත භො රුක්‌ඛං සබ්‌බකාමදදං දුමං>
      text <යථා වෙස්‌සන්‌තරං රට්‌ඨා පබ්‌බාජෙන්‌ති අදූසකං>
    text <1790>
      text <අච්‌ඡෙච්‌ඡුං වත භො රුක්‌ඛං සබ්‌බකාමරසාහරං>
      text <යථා වෙස්‌සන්‌තරං රට්‌ඨා පබ්‌බාජෙන්‌ති අදූසකං>
    text <1791>
      text <යෙ වුඩ්‌ඪා යෙ ච දහරා යෙ ච මජ්‌ඣිමපොරිසා>
      text <බාහා පග්‌ගය්‌හ පක්‌කන්‌දුං නික්‌ඛමන්‌තෙ මහාරාජෙ>
      text <සිවීනං රට්‌ඨවඩ්‌ඪනෙ>
    text <1792>
      text <අතියක්‌ඛා වස්‌සවරා ඉත්‌ථාගාරා ච රාජිනො>
      text <බාහා පග්‌ගය්‌හ පක්‌කන්‌දුං නික්‌ඛමන්‌තෙ මහාරාජෙ>
      text <සිවීනං රට්‌ඨවඩ්‌ඪනෙ>
    text <1793>
      text <ථියොපි තත්‌ථ පක්‌කන්‌දුං යා තම්‌හි නගරෙ අහු>
      text <නික්‌ඛමන්‌තෙ මහාරාජෙ සිවීනං රට්‌ඨවඩ්‌ඪනෙ>
    text <1794>
      text <යෙ බ්‍රාහ්‌මණා යෙ ච සමණා අඤ්‌ඤෙ වාපි වනිබ්‌බකා>
      text <බාහා පග්‌ගය්‌හ පක්‌කන්‌දුං අධම්‌මො කිර භො ඉති>
    text <1795>
      text <යථා වෙස්‌සන්‌තරො රාජා යජමානො සකෙ පුරෙ>
      text <සිවීනං වචනත්‌ථෙන සම්‌හා රට්‌ඨා නිරජ්‌ජති>
    text <1796>
      text <සත්‌ත හත්‌ථිසතෙ දත්‌වා සබ්‌බාලඞ්‌කාරභූසිතෙ>
      text <සුවණ්‌ණකච්‌ඡෙ මාතඞ්‌ගෙ හෙමකප්‌පනවාසසෙ>
    text <1797>
      text <ආරූළ්‌හෙ ගාමණීයෙහි තොමරඞ්‌කුසපාණිභි>
      text <එස වෙස්‌සන්‌තරො රාජා සම්‌හා රට්‌ඨා නිරජ්‌ජති>
    text <1798>
      text <සත්‌ත අස්‌සසතෙ දත්‌වා සබ්‌බාලඞ්‌කාරභූසිතෙ>
      text <ආජානීයෙව ජාතියා සින්‌ධවෙ සීඝවාහනෙ>
    text <1799>
      text <ආරූළ්‌හෙ ගාමණීයෙහි ඉල්‌ලියාචාපධාරිභි>
      text <එස වෙස්‌සන්‌තරො රාජා සම්‌හා රට්‌ඨා නිරජ්‌ජති>
    text <1800>
      text <සත්‌ත රථසතෙ දත්‌වා සන්‌නද්‌ධෙ උස්‌සිතද්‌ධජෙ>
      text <දීපෙ අථොපි වෙයග්‌ඝෙ සබ්‌බාලඞ්‌කාරභූසිතෙ>
    text <1801>
      text <ආරූළ්‌හෙ ගාමණීයෙහි චාපහත්‌ථෙහි වම්‌මිභි>
      text <එස වෙස්‌සන්‌තරො රාජා සම්‌හා රට්‌ඨා නිරජ්‌ජති>
    text <1802>
      text <සත්‌ත ඉත්‌ථිසතෙ දත්‌වා එකමෙකා රථෙ ඨිතා>
      text <සන්‌නද්‌ධා නික්‌ඛරජ්‌ජූහි සුවණ්‌ණෙහි අලඞ්‌කතා>
    text <1803>
      text <පීතාලඞ්‌කාරා පීතවසනා පීතාභරණවිභූසිතා>
      text <අළාරපම්‌හා හසුලා සුසඤ්‌ඤා තනුමජ්‌ඣිමා>
      text <එස වෙස්‌සන්‌තරො රාජා සම්‌හා රට්‌ඨා නිරජ්‌ජති>
    text <1804>
      text <සත්‌ත ධෙනුසතෙ දත්‌වා සබ්‌බා කංසුපධාරණා>
      text <එස වෙස්‌සන්‌තරො රාජා සම්‌හා රට්‌ඨා නිරජ්‌ජති>
    text <1805>
      text <සත්‌ත දාසිසතෙ දත්‌වා සත්‌ත දාසසතානි ච>
      text <එස වෙස්‌සන්‌තරො රාජා සම්‌හා රට්‌ඨා නිරජ්‌ජති>
    text <1806>
      text <හත්‌ථී අස්‌සරථෙ දත්‌වා නාරියො ච අලඞ්‌කතා>
      text <එස වෙස්‌සන්‌තරො රාජා සම්‌හා රට්‌ඨා නිරජ්‌ජති>
    text <1807>
      text <තදාසි යං භිංසනකං තදාසි ලොමහංසනං>
      text <මහාදානෙ පදින්‌නම්‌හි මෙදනී සම්‌පකම්‌පථ>
    text <1808>
      text <තදාසි යං භිංසනකං තදාසි ලොමහංසනං>
      text <යං පඤ්‌ජලිකතො රාජා සම්‌හා රට්‌ඨා නිරජ්‌ජති>
    text <1809>
      text <අථෙත්‌ථ වත්‌තතී සද්‌දො තුමුලො භෙරවො මහා>
      text <දානෙන තං නීහරන්‌ති පුන දානං අදා තුවං>
    text <1810>
      text <තෙසු මත්‌තා කිලන්‌තාව සම්‌පතන්‌ති වනිබ්‌බකා>
      text <නික්‌ඛමන්‌තෙ මහාරාජෙ සිවීනං රට්‌ඨවඩ්‌ඪනෙ>
    text <1811>
      text <ආමන්‌තයිත්‌ථ රාජානං සඤ්‌ජයං ධම්‌මිනං වරං>
      text <අවරුද්‌ධසි මං දෙව වඞ්‌කං ගච්‌ඡාමි පබ්‌බතං>
    text <1812>
      text <යෙ හි කෙචි මහාරාජ භූතා යෙ ච භවිස්‌සරෙ>
      text <අතිත්‌තායෙව කාමෙහි ගච්‌ඡන්‌ති යමසාධනං>
    text <1813>
      text <ස්‌වාහං සකෙ අභිස්‌සසිං යජමානො සකෙ පුරෙ>
      text <සිවීනං වචනත්‌ථෙන සම්‌හා රට්‌ඨා නිරජ්‌ජති>
    text <1814>
      text <අඝං තං පටිසෙවිස්‌සං වනෙ වාළමිගාකිණ්‌ණෙ>
      text <ඛග්‌ගදීපිනිසෙවිතෙ අහං පුඤ්‌ඤානි කරොමි>
      text <තුම්‌හෙ පඞ්‌කම්‌හි සීදථ>
    text <1815>
      text <අනුජානාහි මං අම්‌ම පබ්‌බජ්‌ජා මම රුච්‌චති>
      text <ස්‌වාහං සකෙ අභිස්‌සසිං යජමානො සකෙ පුරෙ>
      text <සිවීනං වචනත්‌ථෙන සම්‌හා රට්‌ඨා නිරජ්‌ජති>
    text <1816>
      text <අඝං තං පටිසෙවිස්‌සං වනෙ වාළමිගාකිණ්‌ණෙ>
      text <ඛග්‌ගදීපිනිසෙවිතෙ අහං පුඤ්‌ඤානි කරොමි>
      text <තුම්‌හෙ පඞ්‌කම්‌හි සීදථ>
    text <1817>
      text <අනුජානාමි තං පුත්‌ත පබ්‌බජ්‌ජා තෙ සමිජ්‌ඣතු>
      text <අයඤ්‌ච මද්‌දී කල්‍යාණී සුසඤ්‌ඤා තනුමජ්‌ඣිමා>
    text <අච්‌ඡතං සහ පුත්‌තෙහි කිං අරඤ්‌ඤෙ කරිස්‌සති>
    text <1818>
      text <නාහං අකාමා දාසිම්‌පි අරඤ්‌ඤං නෙතුමුස්‌සහෙ>
      text <සචෙ ඉච්‌ඡති අන්‌වෙතු සචෙ නිච්‌ඡති අච්‌ඡතු>
    text <1819>
      text <තතො සුණ්‌හං මහාරාජා යාචිතුං පටිපජ්‌ජථ>
      text <මා චන්‌දනසමාචාරෙ රජොජල්‌ලං අධාරයි>
    text <1820>
      text <මා කාසියානි ධාරෙත්‌වා කුසචීරං අධාරයි>
      text <දුක්‌ඛො වාසො අරඤ්‌ඤස්‌මිං මා හි ත්‌වං ලක්‌ඛණෙ ගමි>
    text <1821>
      text <තමබ්‍රවි රාජපුත්‌තී මද්‌දී සබ්‌බඞ්‌ගසොභනා>
      text <නාහං තං සුඛමිච්‌ඡෙය්‍යං යං මෙ වෙස්‌සන්‌තරං විනා>
    text <1822>
      text <තමබ්‍රවි මහාරාජා සිවීනං රට්‌ඨවඩ්‌ඪනො>
      text <ඉඞ්‌ඝ මද්‌දී නිසාමෙති වනෙ යෙ හොන්‌ති දුස්‌සහා>
    text <1823>
      text <බහූ කීටා පටඞ්‌ගා ච මකසා මධුමක්‌ඛිකා>
      text <තෙපි තං තත්‌ථ හිංසෙය්‍යුං තං තෙ දුක්‌ඛතරං සියා>
    text <1824>
      text <අපරෙ පස්‌ස සන්‌තාපෙ නදීනුපනිසෙවිතෙ>
      text <සප්‌පා අජගරා නාම අවිසා තෙ මහබ්‌බලා>
    text <1825>
      text <තෙ මනුස්‌සං මිගං වාපි අපි මාසන්‌නමාගතං>
      text <පරික්‌ඛිපිත්‌වා භොගෙහි වසමානෙන්‌ති අත්‌තනො>
    text <1826>
      text <අඤ්‌ඤෙපි කණ්‌හජටිනො අච්‌ඡා නාම අඝම්‌මිගා>
      text <න තෙහි පුරිසො දිට්‌ඨො රුක්‌ඛමාරුය්‌හ මුච්‌චති>
    text <1827>
      text <සඞ්‌ඝට්‌ටයන්‌තා සිඞ්‌ගානි තික්‌ඛග්‌ගාතිප්‌පහාරිනො>
      text <මහිංසා විචරන්‌තෙත්‌ථ නදිං සොතුම්‌බරං පති>
    text <1828>
      text <දිස්‌වා මිගානං යූථානං ගවං සඤ්‌චරතං වනෙ>
      text <ධෙනුව වච්‌ඡගිද්‌ධාව කථං මද්‌දි කරිස්‌සසි>
    text <1829>
      text <දිස්‌වා සම්‌පතිතෙ ඝොරෙ දුමග්‌ගෙසු ප්‌ලවඞ්‌ගමෙ>
      text <අඛෙත්‌තඤ්‌ඤාය තෙ මද්‌දි භවිස්‌සතෙ මහබ්‌භයං>
    text <1830>
      text <යා ත්‌වං සිවාය සුත්‌වාන මුහුං උත්‌තසයී පුරෙ>
      text <සා ත්‌වං වඞ්‌කමනුප්‌පත්‌තා කථං මද්‌දි කරිස්‌සසි>
    text <1831>
      text <ඨිතෙ මජ්‌ඣන්‌හිකෙ කාලෙ සන්‌නිසින්‌නෙසු පක්‌ඛිසු>
      text <සණතෙව බ්‍රහාරඤ්‌ඤං තත්‌ථ කිං ගන්‌තුමිච්‌ඡසි>
    text <1832>
      text <තමබ්‍රවි රාජපුත්‌තී මද්‌දී සබ්‌බඞ්‌ගසොභනා>
      text <යානි එතානි අක්‌ඛාසි වනෙ පටිභයානි මෙ>
      text <සබ්‌බානි අභිසම්‌භොස්‌සං ගච්‌ඡඤ්‌ඤෙව රථෙසභ>
    text <1833>
      text <කාසං කුසං පොටකිලං උසිරං මුඤ්‌ජපබ්‌බජං>
      text <උරසා පනුදහිස්‌සාමි නස්‌ස හෙස්‌සාමි දුන්‌නයා>
    text <1834>
      text <බහූහි වත චරියාහි කුමාරී වින්‌දතෙ පතිං>
      text <උදරස්‌සුපරොධෙන ගොහනුවෙඨනෙන ච>
    text <1835>
      text <අග්‌ගිස්‌ස පාරිචරියාය උදකුම්‌මුජ්‌ජනෙන ච>
      text <වෙධබ්‍යං කටුකං ලොකෙ ගච්‌ඡඤ්‌ඤෙව රථෙසභ>
    text <1836>
      text <අපිස්‌සා හොති අප්‌පත්‌තො උච්‌ඡිට්‌ඨමපි භුඤ්‌ජිතුං>
      text <යො නං හත්‌ථෙ ගහෙත්‌වාන අකාමං පරිකඩ්‌ඪති>
      text <වෙධබ්‍යං කටුකං ලොකෙ ගච්‌ඡඤ්‌ඤෙව රථෙසභ>
    text <1837>
      text <කෙසග්‌ගහණමුක්‌ඛෙපා භූම්‍යා ච පරිසුම්‌භනා>
      text <දත්‌වා ච නොපක්‌කමති බහුදුක්‌ඛං අනප්‌පකං>
      text <වෙධබ්‍යං කටුකං ලොකෙ ගච්‌ඡඤ්‌ඤෙව රථෙසභ>
    text <1838>
      text <සුකච්‌ඡවී වෙධවෙරා දත්‌වා සුභගමානිනො>
      text <අකාමං පරිකඩ්‌ඪන්‌ති උලූකඤ්‌ඤෙව වායසා>
      text <වෙධබ්‍යං කටුකං ලොකෙ ගච්‌ඡඤ්‌ඤෙව රථෙසභ>
    text <1839>
      text <අපි ඤාතිකුලෙ ඵීතෙ කංසපජ්‌ජොතනෙ වසං>
      text <නෙවාභිවාක්‍යං න ලභෙ භාතූහි සඛිනීහිපි>
      text <වෙධබ්‍යං කටුකං ලොකෙ ගච්‌ඡඤ්‌ඤෙව රථෙසභ>
    text <1840>
      text <නග්‌ගා නදී අනූදකා නග්‌ගං රට්‌ඨං අරාජකං>
      text <ඉත්‌ථීපි විධවා නග්‌ගා යස්‌සාපි දස භාතරො>
      text <වෙධබ්‍යං කටුකං ලොකෙ ගච්‌ඡඤ්‌ඤෙව රථෙසභ>
    text <1841>
      text <ධජො රථස්‌ස පඤ්‌ඤාණං ධූමො පඤ්‌ඤාණමග්‌ගිනො>
      text <රාජා රථස්‌ස පඤ්‌ඤාණං භත්‌තා පඤ්‌ඤාණමිත්‌ථියා>
      text <වෙධබ්‍යං කටුකං ලොකෙ ගච්‌ඡඤ්‌ඤෙව රථෙසභ>
    text <1842>
      text <යා දලිද්‌දී දලිද්‌දස්‌ස අඩ්‌ඪා අඩ්‌ඪස්‌ස කිත්‌තිමං>
      text <තං වෙ දෙවා පසංසන්‌ති දුක්‌කරඤ්‌හි කරොති සා>
    text <1843>
      text <සාමිකං අනුබන්‌ධිස්‌සං සදා කාසායවාසිනී>
      text <පථබ්‍යාපි අභිජ්‌ජන්‌ත්‍යා වෙධබ්‍යං කටුකිත්‌ථියා>
    text <1844>
      text <අපි සාගරපරියන්‌තං බහුවිත්‌තධරං මහිං>
      text <නානාරතනපරිපූරං නිච්‌ඡෙ වෙස්‌සන්‌තරං විනා>
    text <1845>
      text <කථං නු තාසං හදයං සුඛරා වත ඉත්‌ථියො>
      text <යා සාමිකෙ දුක්‌ඛිතම්‌හි සුඛමිච්‌ඡන්‌ති අත්‌තනො>
    text <1846>
      text <නික්‌ඛමන්‌තෙ මහාරාජෙ සිවීනං රට්‌ඨවඩ්‌ඪනෙ>
      text <තමහං අනුබන්‌ධිස්‌සං සබ්‌බකාමදදො හි මෙ>
    text <1847>
      text <තමබ්‍රවි මහාරාජා මද්‌දිං සබ්‌බඞ්‌ගසොභනං>
      text <ඉමෙ තෙ දහරා පුත්‌තා ජාලී කණ්‌හාජිනා චුභො>
      text <නික්‌ඛිප්‌ප ලක්‌ඛණෙ ගච්‌ඡ මයං තෙ පොසයාමසෙ>
    text <1848>
      text <තමබ්‍රවි රාජපුත්‌තී මද්‌දී සබ්‌බඞ්‌ගසොභනා>
      text <පියා මෙ පුත්‌තකා දෙව ජාලී කණ්‌හාජිනා චුභො>
      text <ත්‍යම්‌හං තත්‌ථ රමෙස්‌සන්‌ති අරඤ්‌ඤෙ ජීවසොකිනං>
    text <1849>
      text <තමබ්‍රවි මහාරාජා සිවීනං රට්‌ඨවඩ්‌ඪනො>
      text <සාලීනං ඔදනං භුත්‌වා සුචිං මංසූපසෙචනං>
      text <රුක්‌ඛඵලානි භුඤ්‌ජන්‌තා කථං කාහන්‌ති දාරකා>
    text <1850>
      text <භුත්‌වා සතපලෙ කංසෙ සොවණ්‌ණෙ සතරාජිකෙ>
      text <රුක්‌ඛපත්‌තෙසු භුඤ්‌ජන්‌තා කථං කාහන්‌ති දාරකා>
    text <1851>
      text <කාසියානි ච ධාරෙත්‌වා ඛොමකොටුම්‌බරානි ච>
      text <කුසචීරානි ධාරෙන්‌තා කථං කාහන්‌ති දාරකා>
    text <1852>
      text <වය්‌හාහි පරියායිත්‌වා සිවිකාය රථෙන ච>
      text <පත්‌තිකා පරිධාවන්‌තා කථං කාහන්‌ති දාරකා>
    text <1853>
      text <කූටාගාරෙ සයිත්‌වාන නිවාතෙ ඵුසිතග්‌ගළෙ>
      text <සයන්‌තා රුක්‌ඛමූලස්‌මිං කථං කාහන්‌ති දාරකා>
    text <1854>
      text <පල්‌ලඞ්‌කෙසු සයිත්‌වාන ගොනකෙ චිත්‌තසන්‌ථතෙ>
      text <සයන්‌තා තිණසන්‌ථාරෙ කථං කාහන්‌ති දාරකා>
    text <1855>
      text <ගන්‌ධකෙන විලිම්‌පිත්‌වා අගරුචන්‌දනෙන ච>
      text <රජොජල්‌ලානි ධාරෙන්‌තා කථං කාහන්‌ති දාරකා>
    text <1856>
      text <චාමරමොරහත්‌ථෙහි බීජිතඞ්‌ගා සුඛෙධිතා>
      text <ඵුට්‌ඨා ඩංසෙහි මකසෙහි කථං කාහන්‌ති දාරකා>
    text <1857>
      text <තමබ්‍රවි රාජපුත්‌තී මද්‌දී සබ්‌බඞ්‌ගසොභනා>
      text <මා දෙව පරිදෙවෙසි මා ච ත්‌වං විමනො අහු>
      text <යථා මයං භවිස්‌සාම තථා හෙස්‌සන්‌ති දාරකා>
    text <1858>
      text <ඉදං වත්‌වාන පක්‌කාමි මද්‌දී සබ්‌බඞ්‌ගසොභනා>
      text <සිවිමග්‌ගෙන අන්‌වෙසි පුත්‌තෙ ආදාය ලක්‌ඛණා>
    text <1859>
      text <තතො වෙස්‌සන්‌තරො රාජා දානං දත්‌වාන ඛත්‌තියො>
      text <පිතු මාතු ච වන්‌දිත්‌වා කත්‌වා ච නං පදක්‌ඛිණං>
    text <1860>
      text <චතුවාහිං රථං යුත්‌තං සීඝමාරුය්‌හ සන්‌දනං>
      text <ආදාය පුත්‌තදාරඤ්‌ච වඞ්‌කං පායාසි පබ්‌බතං>
    text <1861>
      text <තතො වෙස්‌සන්‌තරො රාජා යෙනාසි බහුකො ජනො>
      text <ආමන්‌ත ඛො තං ගච්‌ඡාම අරොගා හොන්‌තු ඤාතයො>
    text <1862>
      text <ඉඞ්‌ඝ මද්‌දි නිසාමෙහි රම්‌මරූපංව දිස්‌සති>
      text <ආවාසං සිවිසෙට්‌ඨස්‌ස පෙත්‌තිකං භවනං මම>
    text <1863>
      text <තං බ්‍රාහ්‌මණා අන්‌වගමුං තෙ නං අස්‌සෙ අයාචිසුං>
      text <යාචිතො පටිපාදෙසි චතුන්‌නං චතුරො හයෙ>
    text <1864>
      text <ඉඞ්‌ඝ මද්‌දි නිසාමෙහි චිත්‌තරූපංව දිස්‌සති>
      text <මිගරොහිච්‌චවණ්‌ණෙන දක්‌ඛිණස්‌සා වහන්‌ති මං>
    text <1865>
      text <අථෙත්‌ථ පඤ්‌චමො ආගා සො තං රථමයාචථ>
      text <තස්‌ස තං යාචිතොදාසි න චස්‌සුපහතො මනො>
    text <1866>
      text <තතො වෙස්‌සන්‌තරො රාජා ඔරොපෙත්‌වා සකං ජනං>
      text <අස්‌සාසයි අස්‌සරථං බ්‍රාහ්‌මණස්‌ස ධනෙසිනො>
    text <1867>
      text <ත්‌වං මද්‌දි කණ්‌හං ගණ්‌හාහි ලහු එසා කනිට්‌ඨිකා>
      text <අහං ජාලිං ගහෙස්‌සාමි ගරුකො භාතිකො හි සො>
    text <1868>
      text <රාජා කුමාරමාදාය රාජපුත්‌තී ච දාරිකං>
      text <සම්‌මොදමානා පක්‌කාමුං අඤ්‌ඤමඤ්‌ඤං පියංවදා>
    stand <දානකණ්‌ඩං නාම>
  text <වනපවෙසනං>
    text <1869>
      text <යදි කෙචි මනුජා එන්‌ති අනුමග්‌ගෙ පටිපථෙ>
      text <මග්‌ගං තෙ පටිපුච්‌ඡාම කුහිං වඞ්‌කතපබ්‌බතො>
    text <1870>
      text <තෙ තත්‌ථ අම්‌හෙ පස්‌සිත්‌වා කලුනං පරිදෙවයුං>
      text <දුක්‌ඛං තෙ පටිවෙදෙන්‌ති දූරෙ වඞ්‌කතපබ්‌බතො>
    text <1871>
      text <යදි පස්‌සන්‌ති පවනෙ දාරකා ඵලිනෙ දුමෙ>
      text <තෙසං ඵලානං හෙතුම්‌හි උපරොදන්‌ති දාරකා>
    text <1872>
      text <රොදන්‌තෙ දාරකෙ දිස්‌වා උබ්‌බිද්‌ධා විපුලා දුමා>
      text <සයමෙවොනමිත්‌වාන උපගච්‌ඡන්‌ති දාරකෙ>
    text <1873>
      text <ඉදං අච්‌ඡෙරකං දිස්‌වා අබ්‌භුතං ලොමහංසනං>
      text <සාධුකාරං පවත්‌තෙසි මද්‌දී සබ්‌බඞ්‌ගසොභනා>
    text <1874>
      text <අච්‌ඡෙරං වත ලොකස්‌මිං අබ්‌භුතං ලොමහංසනං>
      text <වෙස්‌සන්‌තරස්‌ස තෙජෙන සයමෙවොනතා දුමා>
    text <1875>
      text <සඞ්‌ඛිපිංසු පථං යක්‌ඛා අනුකම්‌පාය දාරකෙ>
      text <නික්‌ඛන්‌තදිවසෙනෙව චෙතරට්‌ඨං උපාගමුං>
    text <1876>
      text <තෙ ගන්‌ත්‌වා දීඝමද්‌ධානං චෙතරට්‌ඨං උපාගමුං>
      text <ඉද්‌ධං ඵීතං ජනපදං බහුමංසසුරොදනං>
    text <1877>
      text <චෙතියො පරිවාරිංසු දිස්‌වා ලක්‌ඛණමාගතං>
      text <සුඛුමාලී වත අය්‍යා පත්‌තිකා පරිධාවති>
    text <1878>
      text <වය්‌හාහි පරියායිත්‌වා සිවිකාය රථෙන ච>
      text <සාජ්‌ජ මද්‌දී අරඤ්‌ඤස්‌මිං පත්‌තිකා පරිධාවති>
    text <1879>
      text <තං දිස්‌වා චෙතපාමොක්‌ඛා රොදමානා උපාගමුං>
      text <කච්‌චි නු දෙව කුසලං කච්‌චි දෙව අනාමයං>
      text <කච්‌චි පිතා අරොගො තෙ සිවීනඤ්‌ච අනාමයං>
    text <1880>
      text <කො තෙ බලං මහාරාජ කො නු තෙ රථමණ්‌ඩලං>
      text <අනස්‌සකො අරථකො දීඝමද්‌ධානමාගතො>
      text <කච්‌චාමිත්‌තෙහි පකතො අනුප්‌පත්‌තොසිමං දිසං>
    text <1881>
      text <කුසලඤ්‌චෙව මෙ සම්‌ම අථො සම්‌ම අනාමයං>
      text <අථො පිතා අරොගො මෙ සිවීනඤ්‌ච අනාමයං>
    text <1882>
      text <අහඤ්‌හි කුඤ්‌ජරං දජ්‌ජං ඊසාදන්‌තං උරූළ්‌හවං>
      text <ඛෙත්‌තඤ්‌ඤුං සබ්‌බයුද්‌ධානං සබ්‌බසෙතං ගජුත්‌තමං>
    text <1883>
      text <පණ්‌ඩුකම්‌බලසඤ්‌ඡන්‌නං පභින්‌නං සත්‌තුමද්‌දනං>
      text <දන්‌තිං සවාළබීජනිං සෙතං කෙලාසසාදිසං>
    text <1884>
      text <සසෙතච්‌ඡත්‌තං සඋපාධෙය්‍යං සාථප්‌පනං සහත්‌ථිපං>
      text <අග්‌ගයානං රාජවාහිං බ්‍රාහ්‌මණානං අදාසහං>
    text <1885>
      text <තස්‌මිං මෙ සිවයො කුද්‌ධා පිතා චුපහතොමනො>
      text <අවරුද්‌ධසි මං රාජා වඞ්‌කං ගච්‌ඡාමි පබ්‌බතං>
      text <ඔකාසං සම්‌මා ජානාථ වනෙ යත්‌ථ වසාමසෙ>
    text <1886>
      text <ස්‌වාගතං තෙ මහාරාජ අථො තෙ අදුරාගතං>
      text <ඉස්‌සරොසි අනුප්‌පත්‌තො යං ඉධත්‌ථි පවෙදය>
    text <1887>
      text <සාකං භිසං මධුං මංසං සුද්‌ධං සාලිනමොදනං>
      text <පරිභුඤ්‌ජ මහාරාජ පාහුනො නොසි ආගතො>
    text <1888>
      text <පටිග්‌ගහිතං යං දින්‌නං සබ්‌බස්‌ස අග්‌ඝියං කතං>
      text <අවරුද්‌ධසි මං රාජා වඞ්‌කං ගච්‌ඡාමි පබ්‌බතං>
      text <ඔකාසං සම්‌මා ජානාථ වනෙ යත්‌ථ වසාමසෙ>
    text <1889>
      text <ඉධෙව තාව අච්‌ඡස්‌සු චෙතරට්‌ඨෙ රථෙසභ>
      text <යාව චෙතා ගමිස්‌සන්‌ති රඤ්‌ඤො සන්‌තික යාචිතුං>
    text <1890>
      text <නිජ්‌ඣාපෙතුං මහාරාජං සිවීනං රට්‌ඨවඩ්‌ඪනං>
      text <තං තං චෙතා පුරක්‌ඛත්‌වා පතීතා ලද්‌ධපච්‌චයා>
      text <පරිවාරෙත්‌වාන ගච්‌ඡන්‌ති එවං ජානාහි ඛත්‌තිය>
    text <1891>
      text <මා වො රුච්‌චිත්‌ථ ගමනං රඤ්‌ඤො සන්‌තික යාචිතුං>
      text <නිජ්‌ඣාපෙතුං මහාරාජං රාජාපි තත්‌ථ නිස්‌සරො>
    text <1892>
      text <අච්‌චුග්‌ගතා හි සිවයො බලග්‌ගා නෙගමා ච යෙ>
      text <තෙ විධංසෙතුමිච්‌ඡන්‌ති රාජානං මම කාරණා>
    text <1893>
      text <සචෙ එසා පවත්‌තෙත්‌ථ රට්‌ඨස්‌මිං රට්‌ඨවඩ්‌ඪන>
      text <ඉධෙව රජ්‌ජං කාරෙහි චෙතෙහි පරිවාරිතො>
    text <1894>
      text <ඉද්‌ධං ඵීතඤ්‌චිදං රට්‌ඨං ඉද්‌ධො ජනපදො මහා>
      text <මතිං කරොහි ත්‌වං දෙව රජ්‌ජස්‌ස මනුසාසිතුං>
    text <1895>
      text <න මෙ ඡන්‌දො මති අත්‌ථි රජ්‌ජස්‌ස අනුසාසිතුං>
      text <පබ්‌බාජිතස්‌ස රට්‌ඨස්‌මා චෙතපුත්‌තා සුණාථ මෙ>
    text <1896>
      text <අතුට්‌ඨා සිවයො ආසුං බලග්‌ගා නෙගමා ච යෙ>
      text <පබ්‌බාජිතස්‌ස රට්‌ඨස්‌මා චෙතා රජ්‌ජෙභිසෙචයුං>
    text <1897>
      text <අසම්‌මොදියම්‌පි වො අස්‌ස අච්‌චන්‌තං මම කාරණා>
      text <සිවීහි භණ්‌ඩනඤ්‌චාපි විග්‌ගහො මෙ න රුච්‌චති>
    text <1898>
      text <අථස්‌ස භණ්‌ඩනං ඝොරං සම්‌පහාරො අනප්‌පකො>
      text <එකස්‌ස කාරණා මය්‌හං හිංසෙය්‍ය බහුකො ජනො>
    text <1899>
      text <පටිග්‌ගහිතං යං දින්‌නං සබ්‌බස්‌ස අග්‌ඝියං කතං>
      text <අවරුද්‌ධසි මං රාජා වඞ්‌කං ගච්‌ඡාමි පබ්‌බතං>
      text <ඔකාසං සම්‌මා ජානාථ වනෙ යත්‌ථ වසාමසෙ>
    text <1900>
      text <තග්‌ඝ තෙ මයමක්‌ඛාම යථාපි කුසලා තථා>
      text <රාජිසී යත්‌ථ සම්‌මන්‌ති ආහුතග්‌ගී සමාහිතා>
    text <1901>
      text <එස සෙලො මහාරාජ පබ්‌බතො ගන්‌ධමාදනො>
      text <යත්‌ථ ත්‌වං සහ පුත්‌තෙහි සහ භරියාය චච්‌ඡසි>
    text <1902>
      text <තං චෙතා අනුසාසිංසු අස්‌සුනෙත්‌තා රුදංමුඛා>
      text <ඉතො ගච්‌ඡ මහාරාජ උජුං යෙනුත්‌තරා මුඛො>
    text <1903>
      text <අථ දක්‌ඛිසි භද්‌දන්‌තෙ වෙපුල්‌ලං නාම පබ්‌බතං>
      text <නානාදුමගණාකිණ්‌ණං සීතච්‌ඡායං මනොරමං>
    text <1904>
      text <තමතික්‌කම්‌ම භද්‌දන්‌තෙ අථ දක්‌ඛිසි ආපගං>
      text <නදිං කෙතුමතිං නාම ගම්‌භීරං ගිරිගබ්‌භරං>
    text <1905>
      text <පුථුලොමමච්‌ඡාකිණ්‌ණං සුපතිත්‌ථං මහොදකං>
      text <තත්‌ථ න්‌හත්‌වා පිවිත්‌වා ච අස්‌සාසෙත්‌වා සපුත්‌තකෙ>
    text <1906>
      text <අථ දක්‌ඛිසි භද්‌දන්‌තෙ නිග්‍රොධං මධුපිප්‌ඵලං>
      text <රම්‌මකෙ සිඛරෙ ජාතං සීතච්‌ඡායං මනොරමං>
    text <1907>
      text <අථ දක්‌ඛිසි භද්‌දන්‌තෙ නාළිකං නාම පබ්‌බතං>
      text <නානාදිජගණාකිණ්‌ණං සෙලං කිම්‌පුරිසායුතං>
    text <1908>
      text <තස්‌ස උත්‌තරපුබ්‌බෙන මුචලින්‌දො නාම සො සරො>
      text <පුණ්‌ඩරීකෙහි සඤ්‌ඡන්‌නො සෙතසොගන්‌ධිකෙහි ච>
    text <1909>
      text <සො වනං මෙඝසඞ්‌කාසං ධුවං හරිතසද්‌දලං>
      text <සීහොවාමිසපෙක්‌ඛීව වනසණ්‌ඩං විගාහය>
      text <පුප්‌ඵරුක්‌ඛෙහි සඤ්‌ඡන්‌නං ඵලරුක්‌ඛෙහි චූභයං>
    text <1910>
      text <තත්‌ථ බින්‌දුස්‌සරා වග්‌ගූ නානාවණ්‌ණා බහූ දිජා>
      text <කූජන්‌තමුපකූජන්‌ති උතුසංපුප්‌ඵිතෙ දුමෙ>
    text <1911>
      text <ගන්‌ත්‌වා ගිරිවිදුග්‌ගානං නදීනං පභවානි ච>
      text <සො අද්‌දස පොක්‌ඛරණිං කරඤ්‌ජකකුධායුතං>
    text <1912>
      text <පුථුලොමමච්‌ඡාකිණ්‌ණං සුපතිත්‌ථං මහොදකං>
      text <සමඤ්‌ච චතුරංසඤ්‌ච සාදුං අප්‌පටිගන්‌ධියං>
    text <1913>
      text <තස්‌සා උත්‌තරපුබ්‌බෙන පණ්‌ණසාලං අමාපය>
      text <පණ්‌ණසාලං අමාපෙත්‌වා උඤ්‌ඡාචරියාය ඊහථ>
    stand <වනපවෙසනං නාම>
  text <ජූජකපබ්‌බං>
    text <1914>
      text <අහු වාසී කලිඞ්‌ගෙසු ජූජකො නාම බ්‍රාහ්‌මණො>
      text <තස්‌සාසි දහරා භරියා නාමෙනාමිත්‌තතාපනා>
    text <1915>
      text <තා නං තත්‌ථ ගතාවොචුං නදිං උදකහාරියා>
      text <ථියො නං පරිභාසිංසු සමාගන්‌ත්‌වා කුතූහලා>
    text <1916>
      text <අමිත්‌තා නූන තෙ මාතා අමිත්‌තො නූන තෙ පිතා>
      text <යෙ තං ජිණ්‌ණස්‌ස පාදංසු එවං දහරියං සතිං>
    text <1917>
      text <අහිතං වත තෙ ඤාතී මන්‌තයිංසු රහොගතා>
      text <යෙ තං ජිණ්‌ණස්‌ස පාදංසු එවං දහරියං සතිං>
    text <1918>
      text <අමිත්‌තා වත තෙ ඤාතී මන්‌තයිංසු රහොගතා>
      text <යෙ තං ජිණ්‌ණස්‌ස පාදංසු එවං දහරියං සතිං>
    text <1919>
      text <දුක්‌කටං වත තෙ ඤාතී මන්‌තයිංසු රහොගතා>
      text <යෙ තං ජිණ්‌ණස්‌ස පාදංසු එවං දහරියං සතිං>
    text <1920>
      text <පාපකං වත තෙ ඤාතී මන්‌තයිංසු රහොගතා>
      text <යෙ තං ජිණ්‌ණස්‌ස පාදංසු එවං දහරියං සතිං>
    text <1921>
      text <අමනාපං වත තෙ ඤාතී මන්‌තයිංසු රහොගතා>
      text <යෙ තං ජිණ්‌ණස්‌ස පාදංසු එවං දහරියං සතිං>
    text <1922>
      text <අමනාපවාසං වසි ජිණ්‌ණෙන පතිනා සහ>
      text <යා ත්‌වං වසසි ජිණ්‌ණස්‌ස මතං තෙ ජීවිතා වරං>
    text <1923>
      text <න හි නූන තුය්‌හං කල්‍යාණි පිතා මාතා ච සොභනෙ>
      text <අඤ්‌ඤං භත්‌තාරං වින්‌දිංසු යෙ තං ජිණ්‌ණස්‌ස පාදංසු>
      text <එවං දහරියං සතිං>
    text <1924>
      text <දුයිට්‌ඨං තෙ නවමියං අකතං අග්‌ගිහුත්‌තකං>
      text <යෙ තං ජිණ්‌ණස්‌ස පාදංසු එවං දහරියං සතිං>
    text <1925>
      text <සමණෙ බ්‍රාහ්‌මණෙ නූන බ්‍රාහ්‌මණචරියපරායණෙ>
      text <සා ත්‌වං ලොකෙ අභිසපි සීලවන්‌තෙ බහුස්‌සුතෙ>
      text <යා ත්‌වං වසසි ජිණ්‌ණස්‌ස එවං දහරියා සතී>
    text <1926>
      text <න දුක්‌ඛං අහිනා දට්‌ඨං න දුක්‌ඛං සත්‌තියා හතං>
      text <තඤ්‌ච දුක්‌ඛඤ්‌ච තිබ්‌බඤ්‌ච යං පස්‌සෙ ජිණ්‌ණකං පතිං>
    text <1927>
      text <නත්‌ථි ඛිඩ්‌ඩා නත්‌ථි රති ජිණ්‌ණෙන පතිනා සහ>
      text <නත්‌ථි අල්‌ලාපසල්‌ලාපො ජග්‌ඝිතුම්‌පි න සොභති>
    text <1928>
      text <යදා ච දහරො දහරා මන්‌තයන්‌ති රහොගතා>
      text <සබ්‌බෙසං සොකා නස්‌සන්‌ති යෙ කෙචි හදයස්‌සිතා>
    text <1929>
      text <දහරා ත්‌වං රූපවතී පුරිසානංභිපත්‌ථිතා>
      text <ගච්‌ඡ ඤාතිකුලෙ අච්‌ඡ කිං ජිණ්‌ණො රමයිස්‌සති>
    text <1930>
      text <න තෙ බ්‍රාහ්‌මණ ගච්‌ඡාමි නදිං උදකහාරියා>
      text <ථියො මං පරිභාසන්‌ති තයා ජිණ්‌ණෙන බ්‍රාහ්‌මණ>
    text <1931>
      text <මා මෙ ත්‌වං අකරා කම්‌මං මා මෙ උදකමාහරි>
      text <අහං උදකමාහිස්‌සං මා භොති කුපිතා අහු>
    text <1932>
      text <නාහං තම්‌හි කුලෙ ජාතා යං ත්‌වං උදකමාහරෙ>
      text <එවං බ්‍රාහ්‌මණ ජානාහි න තෙ වච්‌ඡාමහං ඝරෙ>
    text <1933>
      text <සචෙ මෙ දාසං දාසිං වා නානයිස්‌සසි බ්‍රාහ්‌මණ>
      text <එවං බ්‍රාහ්‌මණ ජානාහි න තෙ වච්‌ඡාමි සන්‌තිකෙ>
    text <1934>
      text <නත්‌ථි මෙ සිප්‌පඨානං වා ධනං ධඤ්‌ඤඤ්‌ච බ්‍රාහ්‌මණි>
      text <කුතොහං දාසං දාසිං වා ආනයිස්‌සාමි භොතියා>
      text <අහං භොතිං උපට්‌ඨිස්‌සං මා භොති කුපිතා අහු>
    text <1935>
      text <එහි තෙ අහමක්‌ඛිස්‌සං යථා මෙ වචනං සුතං>
      text <එස වෙස්‌සන්‌තරො රාජා වඞ්‌කෙ වසති පබ්‌බතෙ>
    text <1936>
      text <තං ත්‌වං ගන්‌ත්‌වාන යාචස්‌සු දාසං දාසිඤ්‌ච බ්‍රාහ්‌මණ>
      text <සො තෙ දස්‌සති යාචිතො දාසං දාසිඤ්‌ච ඛත්‌තියො>
    text <1937>
      text <ජිණ්‌ණොහමස්‌මි දුබ්‌බලො දීඝො චද්‌ධා සුදුග්‌ගමො>
      text <මා භොති පටිදෙවෙසි මා ච ත්‌වං විමනා අහු>
      text <අහං භොතිං උපට්‌ඨිස්‌සං මා භොති කුපිතා අහු>
    text <1938>
      text <යථා අගන්‌ත්‌වා සඞ්‌ගාමං අයුද්‌ධොව පරාජිතො>
      text <එවමෙව තුවං බ්‍රහ්‌මෙ අගන්‌ත්‌වාව පරාජිතො>
    text <1939>
      text <සචෙ මෙ දාසං දාසිං වා නානයිස්‌සසි බ්‍රාහ්‌මණ>
      text <එවං බ්‍රාහ්‌මණ ජානාහි න තෙ වච්‌ඡාමහං ඝරෙ>
      text <අමනාපං තෙ කරිස්‌සාමි තං තෙ දුක්‌ඛං භවිස්‌සති>
    text <1940>
      text <නක්‌ඛත්‌තෙ උතුපුබ්‌බෙසු යදා මං දක්‌ඛිසිලඞ්‌කතං>
      text <අඤ්‌ඤෙහි සද්‌ධිං රමමානං තං තෙ දුක්‌ඛං භවිස්‌සති>
    text <1941>
      text <අදස්‌සනෙන මය්‌හං තෙ ජිණ්‌ණස්‌ස පරිදෙවතො>
      text <භිය්‍යො වඞ්‌කා ච පලිතා බහූ හෙස්‌සන්‌ති බ්‍රාහ්‌මණ>
    text <1942>
      text <තතො සො බ්‍රාහ්‌මණො භීතො බ්‍රාහ්‌මණියා වසානුගො>
      text <අට්‌ටිතො කාමරාගෙන බ්‍රාහ්‌මණිං එතදබ්‍රවි>
    text <1943>
      text <පාථෙය්‍යං මෙ කරොහි ත්‌වං සංකුල්‍යා සගුළානි ච>
      text <මධුපිණ්‌ඩිකා ච සුකතායො සත්‌තුභත්‌තඤ්‌ච බ්‍රාහ්‌මණි>
    text <1944>
      text <ආනයිස්‌සං මෙථුනකෙ උභො දාසකුමාරකෙ>
      text <තෙ තං පරිචරිස්‌සන්‌ති රත්‌තින්‌දිවමතන්‌දිතා>
    text <1945>
      text <ඉදං වත්‌වා බ්‍රහ්‌මබන්‌ධු පටිමුඤ්‌චි උපාහනා>
      text <තතො සො මන්‌තයිත්‌වාන භරියං කත්‌වා පදක්‌ඛිණං>
    text <1946>
      text <පක්‌කාමි සො රුණ්‌ණමුඛො බ්‍රාහ්‌මණො සහිතබ්‌බතො>
      text <සිවීනං නගරං ඵීතං දාසපරියෙසනං චරං>
    text <1947>
      text <සො තත්‌ථ ගන්‌ත්‌වා අවච යෙ තත්‌ථාසුං සමාගතා>
      text <කුහිං වෙස්‌සන්‌තරො රාජා කත්‌ථ පස්‌සෙමු ඛත්‌තියං>
    text <1948>
      text <තෙ ජනා තං අවචිංසු යෙ තත්‌ථාසුං සමාගතා>
      text <තුම්‌හෙහි බ්‍රහ්‌මෙ පකතො අතිදානෙන ඛත්‌තියො>
      text <පබ්‌බාජිතො සකා රට්‌ඨා වඞ්‌කෙ වසති පබ්‌බතෙ>
    text <1949>
      text <තුම්‌හෙහි බ්‍රහ්‌මෙ පකතො අතිදානෙන ඛත්‌තියො>
      text <ආදාය පුත්‌තදාරඤ්‌ච වඞ්‌කෙ වසති පබ්‌බතෙ>
    text <1950>
      text <සො චොදිතො බ්‍රාහ්‌මණියා බ්‍රාහ්‌මණො කාමගිද්‌ධිමා>
      text <අඝං තං පටිසෙවිත්‌ථ වනෙ වාළමිගාකිණ්‌ණෙ>
      text <ඛග්‌ගදීපිනිසෙවිතෙ>
    text <1951>
      text <ආදාය බෙළුවං දණ්‌ඩං අග්‌ගිහුත්‌තං කමණ්‌ඩලුං>
      text <සො පාවිසි බ්‍රහාරඤ්‌ඤං යත්‌ථ අස්‌සොසි කාමදං>
    text <1952>
      text <තං පවිට්‌ඨං බ්‍රහාරඤ්‌ඤං කොකා නං පරිවාරයුං>
      text <වික්‌කන්‌දි සො විප්‌පනට්‌ඨො දූරෙ පන්‌ථා අපක්‌කමි>
    text <1953>
      text <තතො සො බ්‍රාහ්‌මණො ගන්‌ත්‌වා භොගලුද්‌ධො අසඤ්‌ඤතො>
      text <වඞ්‌කස්‌සොරොහණෙ නට්‌ඨෙ ඉමා ගාථා අභාසථ>
    text <1954>
      text <කො රාජපුත්‌තං නිසභං ජයන්‌තමපරාජිතං>
      text <භයෙ ඛෙමස්‌ස දාතාරං කො මෙ වෙස්‌සන්‌තරං විදූ>
    text <1955>
      text <යො යාචතං පතිට්‌ඨාසි භූතානං ධරණීරිව>
      text <ධරණූපමං මහාරාජං කො මෙ වෙස්‌සන්‌තරං විදූ>
    text <1956>
      text <යො යාචතං ගතී ආසි සවන්‌තීනංව සාගරො>
      text <සාගරූපමං මහාරාජං කො මෙ වෙස්‌සන්‌තරං විදූ>
    text <1957>
      text <කල්‍යාණතිත්‌ථං සුචිමං සීතූදකං මනොරමං>
      text <පුණ්‌ඩරීකෙහි සඤ්‌ඡන්‌නං යුත්‌තං කිඤ්‌ජක්‌ඛරෙණුනා>
      text <රහදූපමං මහාරාජං කො මෙ වෙස්‌සන්‌තරං විදූ>
    text <1958>
      text <අස්‌සත්‌ථංව පථෙ ජාතං සීතච්‌ඡායං මනොරමං>
      text <සන්‌තානං විසමෙතාරං කිලන්‌තානං පටිග්‌ගහං>
      text <තථූපමං මහාරාජං කො මෙ වෙස්‌සන්‌තරං විදූ>
    text <1959>
      text <නිග්‍රොධංව පථෙ ජාතං සීතච්‌ඡායං මනොරමං>
      text <සන්‌තානං විසමෙතාරං කිලන්‌තානං පටිග්‌ගහං>
      text <තථූපමං මහාරාජං කො මෙ වෙස්‌සන්‌තරං විදූ>
    text <1960>
      text <අම්‌බං ඉව පථෙ ජාතං සීතච්‌ඡායං මනොරමං>
      text <සන්‌තානං විසමෙතාරං කිලන්‌තානං පටිග්‌ගහං>
      text <තථූපමං මහාරාජං කො මෙ වෙස්‌සන්‌තරං විදූ>
    text <1961>
      text <සාලං ඉව පථෙ ජාතං සීතච්‌ඡායං මනොරමං>
      text <සන්‌තානං විසමෙතාරං කිලන්‌තානං පටිග්‌ගහං>
      text <තථූපමං මහාරාජං කො මෙ වෙස්‌සන්‌තරං විදූ>
    text <1962>
      text <දුමං ඉව පථෙ ජාතං සීතච්‌ඡායං මනොරමං>
      text <සන්‌තානං විසමෙතාරං කිලන්‌තානං පටිග්‌ගහං>
      text <තථූපමං මහාරාජං කො මෙ වෙස්‌සන්‌තරං විදූ>
    text <1963>
      text <එවඤ්‌ච මෙ විලපතො පවිට්‌ඨස්‌ස බ්‍රහාවනෙ>
      text <අහං ජානන්‌ති යො වජ්‌ජා නන්‌දිං සො ජනයෙ මම>
    text <1964>
      text <එවඤ්‌ච මෙ විලපතො පවිට්‌ඨස්‌ස බ්‍රහාවනෙ>
      text <අහං ජානන්‌ති යො වජ්‌ජා තාය සො එකවාචාය>
      text <පසවෙ පුඤ්‌ඤං අනප්‌පකං>
    text <1965>
      text <තස්‌ස චෙතො පටිස්‌සොසි අරඤ්‌ඤෙ ලුද්‌දකො චරං>
      text <තුම්‌හෙහි බ්‍රහ්‌මෙ පකතො අතිදානෙන ඛත්‌තියො>
      text <පබ්‌බාජිතො සකා රට්‌ඨා වඞ්‌කෙ වසති පබ්‌බතෙ>
    text <1966>
      text <තුම්‌හෙහි බ්‍රහ්‌මෙ පකතො අතිදානෙන ඛත්‌තියො>
      text <ආදාය පුත්‌තදාරඤ්‌ච වඞ්‌කෙ වසති පබ්‌බතෙ>
    text <1967>
      text <අකිච්‌චකාරී දුම්‌මෙධො රට්‌ඨා පවනමාගතො>
      text <රාජපුත්‌තං ගවෙසන්‌තො බකො මච්‌ඡමිවොදකෙ>
    text <1968>
      text <තස්‌ස ත්‍යාහං න දස්‌සාමි ජීවිතං ඉධ බ්‍රාහ්‌මණ>
      text <අයඤ්‌හි තෙ මයා නුන්‌නො සරො පිස්‌සති ලොහිතං>
    text <1969>
      text <සිරො තෙ වජ්‌ඣයිත්‌වාන හදයං ඡෙත්‌වා සබන්‌ධනං>
      text <පන්‌ථසකුණං යජිස්‌සාමි තුය්‌හං මංසෙන බ්‍රාහ්‌මණ>
    text <1970>
      text <තුය්‌හං මංසෙන මෙදෙන මත්‌ථකෙන ච බ්‍රාහ්‌මණ>
      text <ආහුතිං පග්‌ගහෙස්‌සාමි ඡෙත්‌වාන හදයං තව>
    text <1971>
      text <තං මෙ සුයිට්‌ඨං සුහුතං තුය්‌හං මංසෙන බ්‍රාහ්‌මණ>
      text <න ච ත්‌වං රාජපුත්‌තස්‌ස භරියං පුත්‌තෙ ච නෙස්‌සසි>
    text <1972>
      text <අවජ්‌ඣො බ්‍රාහ්‌මණො දූතො චෙතපුත්‌ත සුණොහි මෙ>
      text <තස්‌මා හි දූතං න හන්‌ති එස ධම්‌මො සනන්‌තනො>
    text <1973>
      text <නිජ්‌ඣත්‌තා සිවයො සබ්‌බෙ පිතා නං දට්‌ඨුමිච්‌ඡති>
      text <මාතා ච දුබ්‌බලා තස්‌ස අචිරා චක්‌ඛූනි ජීයරෙ>
    text <1974>
      text <තෙසාහං පහිතො දූතො චෙතපුත්‌ත සුණොහි මෙ>
      text <රාජපුත්‌තං නයිස්‌සාමි යදි ජානාසි සංස මෙ>
      text <පියස්‌ස මෙ පියො දූතො පුණ්‌ණපත්‌තං දදාමි තෙ>
    text <1975>
      text <ඉමඤ්‌ච මධුනො තුම්‌බං මිගසත්‌ථිඤ්‌ච බ්‍රාහ්‌මණ>
      text <තඤ්‌ච තෙ දෙසමක්‌ඛිස්‌සං යත්‌ථ සම්‌මති කාමදො>
    stand <ජූජකපබ්‌බං නාම>
  text <චූළවනවණ්‌ණනා>
    text <1976>
      text <එස සෙලො මහාබ්‍රහ්‌මෙ පබ්‌බතො ගන්‌ධමාදනො>
      text <යත්‌ථ වෙස්‌සන්‌තරො රාජා සහ පුත්‌තෙහි සම්‌මති>
    text <1977>
      text <ධාරෙන්‌තො බ්‍රාහ්‌මණවණ්‌ණං ආසදඤ්‌ච මසං ජටං>
      text <චම්‌මවාසී ඡමා සෙති ජාතවෙදං නමස්‌සති>
    text <1978>
      text <එතෙ නීලා පදිස්‌සන්‌ති නානාඵලධරා දුමා>
      text <උග්‌ගතා අබ්‌භකූටාව නීලා අඤ්‌ජනපබ්‌බතා>
    text <1979>
      text <ධවස්‌සකණ්‌ණා ඛදිරා සාලා ඵන්‌දනමාලුවා>
      text <සම්‌පවෙධන්‌ති වාතෙන සකිං පීතාව මාණවා>
    text <1980>
      text <උපරි දුමපරියායෙසු සඞ්‌ගීතියොව සුය්‍යරෙ>
      text <නජ්‌ජුහා කොකිලසඞ්‌ඝා සම්‌පතන්‌ති දුමා දුමං>
    text <1981>
      text <අව්‌හයන්‌තෙව ගච්‌ඡන්‌තං සාඛාපත්‌තසමීරිතා>
      text <රමයන්‌තෙව ආගන්‌තං මොදයන්‌ති නිවාසිනං>
      text <යත්‌ථ වෙස්‌සන්‌තරො රාජා සහ පුත්‌තෙහි සම්‌මති>
    text <1982>
      text <ධාරෙන්‌තො බ්‍රාහ්‌මණවණ්‌ණං ආසදඤ්‌ච මසං ජටං>
      text <චම්‌මවාසී ඡමා සෙති ජාතවෙදං නමස්‌සති>
    text <1983>
      text <අම්‌බා කපිත්‌ථා පනසා සාලා ජම්‌බූ විභීතකා>
      text <හරීතකී ආමලකා අස්‌සත්‌ථා බදරානි ච>
    text <1984>
      text <චාරුතිම්‌බරුක්‌ඛා චෙත්‌ථ නිග්‍රොධා ච කපිත්‌ථනා>
      text <මධුමධුකා ථෙවන්‌ති නීචෙ පක්‌කා චුදුම්‌බරා>
    text <1985>
      text <පාරෙවතා භවෙය්‍යා ච මුද්‌දිකා ච මධුත්‌ථිකා>
      text <මධුං අනෙලකං තත්‌ථ සකමාදාය භුඤ්‌ජරෙ>
    text <1986>
      text <අඤ්‌ඤෙත්‌ථ පුප්‌ඵිතා අම්‌බා අඤ්‌ඤෙ තිට්‌ඨන්‌ති දොවිලා>
      text <අඤ්‌ඤෙ ආමා ච පක්‌කා ච භෙකවණ්‌ණා තදූභයං>
    text <1987>
      text <අථෙත්‌ථ හෙට්‌ඨා පුරිසො අම්‌බපක්‌කානි ගණ්‌හති>
      text <ආමානි චෙව පක්‌කානි වණ්‌ණගන්‌ධරසුත්‌තමෙ>
    text <1988>
      text <අතෙව මෙ අච්‌ඡරියං හිඞ්‌කාරො පටිභාති මං>
      text <දෙවානමිව ආවාසො සොභති නන්‌දනූපමො>
    text <1989>
      text <විභෙදිකා නාළිකෙරා ඛජ්‌ජුරීනං බ්‍රහාවනෙ>
      text <මාලාව ගන්‌ථිතා ඨන්‌ති ධජග්‌ගානෙව දිස්‌සරෙ>
      text <නානාවණ්‌ණෙහි පුප්‌ඵෙති නභං තාරාචිතාමිව>
    text <1990>
      text <කුටජී කුට්‌ඨතගරා පාටලියො ච පුප්‌ඵිතා>
      text <පුන්‌නාගා ගිරිපුන්‌නාගා කොවිළාරා ච පුප්‌ඵිතා>
    text <1991>
      text <උද්‌දාලකා සොමරුක්‌ඛා අගරුඵල්‌ලියා බහූ>
      text <පුත්‌තජීවා ච කකුධා අසනා චෙත්‌ථ පුප්‌ඵිතා>
    text <1992>
      text <කුටජා සලළා නීපා කොසම්‌බා ලබුජා ධවා>
      text <සාලා ච පුප්‌ඵිතා තත්‌ථ පලාලඛලසන්‌නිභා>
    text <1993>
      text <තස්‌සාවිදූරෙ පොක්‌ඛරණී භූමිභාගෙ මනොරමෙ>
      text <පදුමුප්‌පලසඤ්‌ඡන්‌නා දෙවානමිව නන්‌දනෙ>
    text <1994>
      text <අථෙත්‌ථ පුප්‌ඵරසමත්‌තා කොකිලා මඤ්‌ජුභාණිකා>
      text <අභිනාදෙන්‌ති පවනං උතුසම්‌පුප්‌ඵිතෙ දුමෙ>
    text <1995>
      text <භස්‌සන්‌ති මකරන්‌දෙහි පොක්‌ඛරෙ පොක්‌ඛරෙ මධූ>
      text <අථෙත්‌ථ වාතා වායන්‌ති දක්‌ඛිණා අථ පච්‌ඡිමා>
      text <පදුමකිඤ්‌ජක්‌ඛරෙණූහි ඔකිණ්‌ණො හොති අස්‌සමො>
    text <1996>
      text <ථූලා සිඞ්‌ඝාටකා චෙත්‌ථ සංසාදියා පසාදියා>
      text <මච්‌ඡකච්‌ඡපබ්‍යාවිද්‌ධා බහූ චෙත්‌ථ මුපයානකා>
      text <මධුං භිසෙහි සවති ඛිරසප්‌පිමුළාලිභි>
    text <1997>
      text <සුරභී තං වනං වාති නානාගන්‌ධසමොදිතං>
      text <සම්‌මද්‌දතෙව ගන්‌ධෙන පුප්‌ඵසාඛාහි තං වනං>
      text <භමරා පුප්‌ඵගන්‌ධෙන සමන්‌තා මභිනාදිතා>
    text <1998>
      text <අථෙත්‌ථ සකුණා සන්‌ති නානාවණ්‌ණා බහූ දිජා>
      text <මොදන්‌ති සහ භරියාහි අඤ්‌ඤමඤ්‌ඤං පකූජිනො>
    text <1999>
      text <නන්‌දිකා ජීවපුත්‌තා ච ජීවපුත්‌තා පියා ච නො>
      text <පියා පුත්‌තා පියා නන්‌දා දිජා පොක්‌ඛරණීඝරා>
    text <2000>
      text <මාලාව ගන්‌ථිතා ඨන්‌ති ධජග්‌ගානෙව දිස්‌සරෙ>
      text <නානාවණ්‌ණෙහි පුප්‌ඵෙහි කුසලෙහෙව සුගන්‌ථිතා>
      text <යත්‌ථ වෙස්‌සන්‌තරො රාජා සහ පුත්‌තෙහි සම්‌මති>
    text <2001>
      text <ධාරෙන්‌තො බ්‍රාහ්‌මණවණ්‌ණං ආසදඤ්‌ච මසං ජටං>
      text <චම්‌මවාසී ඡමා සෙති ජාතවෙදං නමස්‌සති>
    text <2002>
      text <ඉදඤ්‌ච මෙ සත්‌තුභත්‌තං මධුනා පටිසංයුතං>
      text <මධුපිණ්‌ඩිකා ච සුකතායො සත්‌තුභත්‌තං දදාමි තෙ>
    text <2003>
      text <තුය්‌හෙව සම්‌බලං හොතු නාහං ඉච්‌ඡාමි සම්‌බලං>
      text <ඉතොපි බ්‍රහ්‌මෙ ගණ්‌හාහි ගච්‌ඡ බ්‍රහ්‌මෙ යථාසුඛං>
    text <2004>
      text <අයං එකපදී එති උජුං ගච්‌ඡති අස්‌සමං>
      text <ඉසීපි අච්‌චුතො තත්‌ථ පඞ්‌කදන්‌තො රජස්‌සිරො>
      text <ධාරෙන්‌තො බ්‍රාහ්‌මණවණ්‌ණං ආසදඤ්‌ච මසං ජටං>
    text <2005>
      text <චම්‌මවාසී ඡමා සෙති ජාතවෙදං නමස්‌සති>
      text <තං ත්‌වං ගන්‌ත්‌වාන පුච්‌ඡස්‌සු සො තෙ මග්‌ගං පවක්‌ඛති>
    text <2006>
      text <ඉදං සුත්‌වා බ්‍රහ්‌මබන්‌ධු චෙතං කත්‌වා පදක්‌ඛිණං>
      text <උදග්‌ගචිත්‌තො පක්‌කාමි යෙනාසි අච්‌චුතො ඉසි>
    stand <චූළවනවණ්‌ණනා>
  text <මහාවනවණ්‌ණනා>
    text <2007>
      text <ගච්‌ඡන්‌තො සො භාරද්‌වාජො අද්‌දස්‌ස අච්‌චුතං ඉසිං>
      text <දිස්‌වාන තං භාරද්‌වාජො සම්‌මොදි ඉසිනා සහ>
    text <2008>
      text <කච්‌චි නු භොතො කුසලං කච්‌චි භොතො අනාමයං>
      text <කච්‌චි උඤ්‌ඡෙන යාපෙසි කච්‌චි මූලඵලා බහූ>
    text <2009>
      text <කච්‌චි ඩංසා මකසා ච අප්‌පමෙව සරීසපා>
      text <වනෙ වාළමිගාකිණ්‌ණෙ කච්‌චි හිංසා න විජ්‌ජති>
    text <2010>
      text <කුසලඤ්‌චෙව මෙ බ්‍රහ්‌මෙ අථො බ්‍රහ්‌මෙ අනාමයං>
      text <අථො උඤ්‌ඡෙන යාපෙමි අථො මූලඵලා බහූ>
    text <2011>
      text <අථො ඩංසා මකසා ච අප්‌පමෙව සරීසපා>
      text <වනෙ වාළමිගාකිණ්‌ණෙ හිංසා මය්‌හං න විජ්‌ජති>
    text <2012>
      text <බහූනි වස්‌සපූගානි අස්‌සමෙ වසතො මම>
      text <නාභිජානාමි උප්‌පන්‌නං ආබාධං අමනොරමං>
    text <2013>
      text <ස්‌වාගතං තෙ මහාබ්‍රහ්‌මෙ අථො තෙ අදුරාගතං>
      text <අන්‌තො පවිස භද්‌දන්‌තෙ පාදෙ පක්‌ඛාලයස්‌සු තෙ>
    text <2014>
      text <තින්‌දුකානි පියාලානි මධුකෙ කාසුමාරියො>
      text <ඵලානි ඛුද්‌දකප්‌පානි භුඤ්‌ජ බ්‍රහ්‌මෙ වරං වරං>
    text <2015>
      text <ඉදම්‌පි පානීයං සීතං ආභතං ගිරිගබ්‌භරා>
      text <තතො පිව මහාබ්‍රහ්‌මෙ සචෙ ත්‌වං අභිකඞ්‌ඛසි>
    text <2016>
      text <පටිග්‌ගහිතං යං දින්‌නං සබ්‌බස්‌ස අග්‌ඝියං කතං>
      text <සඤ්‌ජයස්‌ස සකං පුත්‌තං සිවීහි විප්‌පවාසිතං>
      text <තමහං දස්‌සනමාගතො යදි ජානාසි සංස මෙ>
      text <>
    text <2017>
      text <න භවං එති පුඤ්‌ඤත්‌ථං සිවිරාජස්‌ස දස්‌සනං>
      text <මඤ්‌ඤෙ භවං පත්‌ථයති රඤ්‌ඤො භරියං පතිබ්‌බතං>
      text <මඤ්‌ඤෙ කණ්‌හාජිනං දාසිං ජාලිං දාසඤ්‌ච ඉච්‌ඡසි>
    text <2018>
      text <අථ වා තයො මාතාපුත්‌තෙ අරඤ්‌ඤා නෙතුමාගතො>
      text <න තස්‌ස භොගා විජ්‌ජන්‌ති ධනං ධඤ්‌ඤඤ්‌ච බ්‍රාහ්‌මණ>
    text <2019>
      text <අකුද්‌ධරූපොහං භොතො නාහං යාචිතුමාගතො>
      text <සාධු දස්‌සනමරියානං සන්‌නිවාසො සදා සුඛො>
    text <2020>
      text <අදිට්‌ඨපුබ්‌බො සිවිරාජා සිවීහි විප්‌පවාසිතො>
      text <තමහං දස්‌සනමාගතො යදි ජානාසි සංස මෙ>
    text <2021>
      text <එස සෙලො මහාබ්‍රහ්‌මෙ පබ්‌බතො ගන්‌ධමාදනො>
      text <යත්‌ථ වෙස්‌සන්‌තරො රාජා සහ පුත්‌තෙහි සම්‌මති>
    text <2022>
      text <ධාරෙන්‌තො බ්‍රාහ්‌මණවණ්‌ණං ආසදඤ්‌ච මසං ජටං>
      text <චම්‌මවාසී ඡමා සෙති ජාතවෙදං නමස්‌සති>
    text <2023>
      text <එතෙ නීලා පදිස්‌සන්‌ති නානාඵලධරා දුමා>
      text <උග්‌ගතා අබ්‌භකූටාව නීලා අඤ්‌ජනපබ්‌බතා>
    text <2024>
      text <ධවස්‌සකණ්‌ණා ඛදිරා සාලා ඵන්‌දනමාලුවා>
      text <සම්‌පවෙධන්‌ති වාතෙන සකිං පීතාව මාණවා>
    text <2025>
      text <උපරි දුමපරියායෙසු සඞ්‌ගීතියොව සුය්‍යරෙ>
      text <නජ්‌ජුහා කොකිලසඞ්‌ඝා සම්‌පතන්‌ති දුමා දුමං>
    text <2026>
      text <අව්‌හයන්‌තෙව ගච්‌ඡන්‌තං සාඛාපත්‌තසමීරිතා>
      text <රමයන්‌තෙව ආගන්‌තං මොදයන්‌ති නිවාසිනං>
      text <යත්‌ථ වෙස්‌සන්‌තරො රාජා සහ පුත්‌තෙහි සම්‌මති>
    text <2027>
      text <ධාරෙන්‌තො බ්‍රාහ්‌මණවණ්‌ණං ආසදඤ්‌ච මසං ජටං>
      text <චම්‌මවාසී ඡමා සෙති ජාතවෙදං නමස්‌සති>
    text <2028>
      text <කරෙරිමාලා විතතා භූමිභාගෙ මනොරමෙ>
      text <සද්‌දලාහරිතා භූමි න තත්‌ථුද්‌ධංසතෙ රජො>
    text <2029>
      text <මයූරගීවසඞ්‌කාසා තූලඵස්‌සසමූපමා>
      text <තිණානි නාතිවත්‌තන්‌ති සමන්‌තා චතුරඞ්‌ගුලා>
    text <2030>
      text <අම්‌බා ජම්‌බූ කපිත්‌ථා ච නීචෙ පක්‌කා චුදුම්‌බරා>
      text <පරිභොගෙහි රුක්‌ඛෙහි වනං තං රතිවඩ්‌ඪනං>
    text <2031>
      text <වෙළුරියවණ්‌ණසන්‌නිභං මච්‌ඡගුම්‌බනිසෙවිතං>
      text <සුචිං සුගන්‌ධං සලිලං ආපො තත්‌ථපි සන්‌දති>
    text <2032>
      text <තස්‌සාවිදූරෙ පොක්‌ඛරණී භූමිභාගෙ මනොරමෙ>
      text <පදුමුප්‌පලසඤ්‌ඡන්‌නා දෙවානමිව නන්‌දනෙ>
    text <2033>
      text <තීණි උප්‌පලජාතානි තස්‌මිං සරසි බ්‍රාහ්‌මණ>
      text <විචිත්‌තං නීලානෙකානි සෙතා ලොහිතකානි ච>
    text <2034>
      text <ඛොමාව තත්‌ථ පදුමා සෙතසොගන්‌ධිකෙහි ච>
      text <කලම්‌බකෙහි සඤ්‌ඡන්‌නො මුචලින්‌දො නාම සො සරො>
    text <2035>
      text <අථෙත්‌ථ පදුමා ඵුල්‌ලා අපරියන්‌තාව දිස්‌සරෙ>
      text <ගිම්‌හා හෙමන්‌තිකා ඵුල්‌ලා ජණ්‌ණුතග්‌ඝා උපත්‌ථරා>
    text <2036>
      text <සුරභී සම්‌පවායන්‌ති විචිත්‌තපුප්‌ඵසන්‌ථතා>
      text <භමරා පුප්‌ඵගන්‌ධෙන සමන්‌තා මභිනාදිතා>
    text <2037>
      text <අථෙත්‌ථ උදකන්‌තස්‌මිං රුක්‌ඛා තිට්‌ඨන්‌ති බ්‍රාහ්‌මණ>
      text <කදම්‌බා පාටලී ඵුල්‌ලා කොවිළාරා ච පුප්‌ඵිතා>
    text <2038>
      text <අඞ්‌කොලා කච්‌ඡිකාරා ච පාරිජඤ්‌ඤා ච පුප්‌ඵිතා>
      text <වාරණා වයනා රුක්‌ඛා මුචලින්‌දමුභතො සරං>
    text <2039>
      text <සිරීසා සෙතපාරිසා සාධු වායන්‌ති පද්‌මකා>
      text <නිග්‌ගුණ්‌ඩී සිරීනිග්‌ගුණ්‌ඩී අසනා චෙත්‌ථ පුප්‌ඵිතා>
    text <2040>
      text <පඞ්‌ගුරා බහුලා සෙලා සොභඤ්‌ජනා ච පුප්‌ඵිතා>
      text <කෙතකා කණිකාරා ච කනවෙරා ච පුප්‌ඵිතා>
    text <2041>
      text <අජ්‌ජුනා අජ්‌ජුකණ්‌ණා ච මහානාමා ච පුප්‌ඵිතා>
      text <සුපුප්‌ඵිතග්‌ගා තිට්‌ඨන්‌ති පජ්‌ජලන්‌තෙව කිංසුකා>
    text <2042>
      text <සෙතපණ්‌ණී සත්‌තපණ්‌ණා කදලියො කුසුම්‌භරා>
      text <ධනුතක්‌කාරී පුප්‌ඵෙහි සීසපාවරණානි ච>
    text <2043>
      text <අච්‌ඡිවා සල්‌ලවා රුක්‌ඛා සල්‌ලකියො ච පුප්‌ඵිතා>
      text <සෙතගෙරු ච තගරා මංසිකුට්‌ඨා කුලාවරා>
    text <2044>
      text <දහරා රුක්‌ඛා ච වුද්‌ධා ච අකුටිලා චෙත්‌ථ පුප්‌ඵිතා>
      text <අස්‌සමං උභතො ඨන්‌ති අග්‍යාගාරං සමන්‌තතො>
    text <2045>
      text <අථෙත්‌ථ උදකන්‌තස්‌මිං බහුජාතො ඵණිජ්‌ජකො>
      text <මුග්‌ගතියො කරතියො සෙවාලසීසකා බහූ>
    text <2046>
      text <උද්‌දාපවත්‌තං උල්‌ලුළිතං මක්‌ඛිකා හිඞ්‌ගුජාලිකා>
      text <දාසිමකඤ්‌ජකො චෙත්‌ථ බහූ නීචෙකළම්‌බකා>
    text <2047>
      text <එලම්‌ඵුරකසඤ්‌ඡන්‌නා රුක්‌ඛා තිට්‌ඨන්‌ති බ්‍රාහ්‌මණ>
      text <සත්‌තාහං ධාරියමානානං ගන්‌ධො තෙසං න ඡිජ්‌ජති>
    text <2048>
      text <උභතො සරං මුචලින්‌දං පුප්‌ඵා තිට්‌ඨන්‌ති සොභනා>
      text <ඉන්‌දීවරෙහි සඤ්‌ඡන්‌නං වනං තං උපසොභති>
    text <2049>
      text <අඩ්‌ඪමාසං ධාරියමානානං ගන්‌ධො තෙසං න ඡිජ්‌ජති>
      text <නීලපුප්‌ඵී සෙතවාරී පුප්‌ඵිතා ගිරිකණ්‌ණිකා>
      text <කලෙරුක්‌ඛෙහි සඤ්‌ඡන්‌නං වනං තං තුලසීහි ච>
    text <2050>
      text <සම්‌මද්‌දතෙව ගන්‌ධෙන පුප්‌ඵසාඛාහි තං වනං>
      text <භමරා පුප්‌ඵගන්‌ධෙන සමන්‌තා මභිනාදිතා>
    text <2051>
      text <තීණි කක්‌කාරුජාතානි තස්‌මිං සරසි බ්‍රාහ්‌මණ>
      text <කුම්‌භමත්‌තානි චෙකානි මුරජමත්‌තානි තා උභො>
    text <2052>
      text <අථෙත්‌ථ සාසපො බහුකො නාදියො හරිතායුතො>
      text <අසී තාලාව තිට්‌ඨන්‌ති ඡෙජ්‌ජා ඉන්‌දීවරා බහූ>
    text <2053>
      text <අප්‌ඵොටා සුරියවල්‌ලී ච කාළීයා මධුගන්‌ධියා>
      text <අසොකා මුදයන්‌තී ච වල්‌ලිභො ඛුද්‌දපුප්‌ඵියො>
    text <2054>
      text <කොරණ්‌ඩකා අනොජා ච පුප්‌ඵිතා නාගමල්‌ලිකා>
      text <රුක්‌ඛමාරුය්‌හ තිට්‌ඨන්‌ති ඵුල්‌ලා කිංසුකවල්‌ලියො>
    text <2055>
      text <කටෙරුහා ච වාසන්‌තී යූථිකා මධුගන්‌ධියා>
      text <නිලියා සුමනා භණ්‌ඩී සොභති පදුමුත්‌තරො>
    text <2056>
      text <පාටලී සමුද්‌දකප්‌පාසී කණිකාරා ච පුප්‌ඵිතා>
      text <හෙමජාලාව දිස්‌සන්‌ති රුචිරග්‌ගි සිඛූපමා>
    text <2057>
      text <යානි තානි ච පුප්‌ඵානි ථලජානුදකානි ච>
      text <සබ්‌බානි තත්‌ථ දිස්‌සන්‌ති එවං රම්‌මො මහොදධි>
    text <2058>
      text <අථස්‌සා පොක්‌ඛරණියා බහුකා වාරිගොචරා>
      text <රොහිතා නළපී සිඞ්‌ගූ කුම්‌භිලා මකරා සුසූ>
    text <2059>
      text <මධු ච මධුලට්‌ඨි ච තාලිසා ච පියඞ්‌ගුකා>
      text <කුටන්‌දජා භද්‌දමුත්‌තා සෙතපුප්‌ඵා ච ලොලුපා>
    text <2060>
      text <සුරභී ච රුක්‌ඛා තගරා බහුකා තුඞ්‌ගවණ්‌ටකා>
      text <පද්‌මකා නරදා කුට්‌ඨා ඣාමකා ච හරෙණුකා>
    text <2061>
      text <හලිද්‌දකා ගන්‌ධසිලා හිරිවෙරා ච ගුග්‌ගුලා>
      text <විභෙදිකා චොරකා කුට්‌ඨා කප්‌පුරා ච කලිඞ්‌ගුකා>
    text <2062>
      text <අථෙත්‌ථ සීහබ්‍යග්‌ඝා ච පුරිසාලූ ච හත්‌ථියො>
      text <එණෙය්‍යා පසදා චෙව රොහිච්‌චා සරභා මිගා>
    text <2063>
      text <කොට්‌ඨසුණා සුණොපි ච තුලියා නළසන්‌නිභා>
      text <චාමරී චලනී ලඞ්‌ඝී ඣාපිතා මක්‌කටා පිචු>
    text <2064>
      text <කක්‌කටා කටමායා ච ඉක්‌කා ගොණසිරා බහූ>
      text <ඛග්‌ගා වරාහා නකුලා කාළකෙත්‌ථ බහූතසො>
    text <2065>
      text <මහිංසා සොණසිඞ්‌ගාලා පම්‌පකා ච සමන්‌තතො>
      text <ආකුච්‌ඡා පචලාකා ච චිත්‍රකා චාපි දීපියො>
    text <2066>
      text <පෙලකා ච විඝාසාදා සීහා ගොගණිසාදකා>
      text <අට්‌ඨපාදා ච මොරා ච භස්‌සරා ච කුකුත්‌ථකා>
    text <2067>
      text <චඞ්‌කොරා කුක්‌කුටා නාගා අඤ්‌ඤමඤ්‌ඤං පකූජිනො>
      text <බකා බලාකා නජ්‌ජුහා දින්‌දිභා කුඤ්‌ජවාජිතා>
    text <2068>
      text <බ්‍යග්‌ඝිනසා ලොහපිට්‌ඨා පම්‌මකා ජීවජීවකා>
      text <කපිඤ්‌ජරා තිත්‌තිරායො කුලා ච පටිකුත්‌ථකා>
    text <2069>
      text <මන්‌දාලකා චෙලකෙටු භණ්‌ඩුතිත්‌තිරනාමකා>
      text <චෙලාවකා පිඞ්‌ගලායො ගොටකා අඞ්‌ගහෙතුකා>
    text <2070>
      text <කරවියා ච සග්‌ගා ච උහුඞ්‌කාරා ච කුක්‌කුහා>
      text <නානාදිජගණාකිණ්‌ණං නානාසරනිකූජිතං>
    text <2071>
      text <අථෙත්‌ථ සකුණා සන්‌ති නීලකා මඤ්‌ජුභාණිකා>
      text <මොදන්‌ති සහ භරියාහි අඤ්‌ඤමඤ්‌ඤං පකූජිනො>
    text <2072>
      text <අථෙත්‌ථ සකුණා සන්‌ති දිජා මඤ්‌ජුස්‌සරා සිතා>
      text <සෙතච්‌ඡිකුටා භද්‍රක්‌ඛා අණ්‌ඩජා චිත්‍රපෙඛුණා>
    text <2073>
      text <අථෙත්‌ථ සකුණා සන්‌ති දිජා මඤ්‌ජුස්‌සරා සිතා>
      text <සිඛණ්‌ඩී නීලගීවාහි අඤ්‌ඤමඤ්‌ඤං පකූජිනො>
    text <2074>
      text <කුකුත්‌ථකා කුළීරකා කොට්‌ඨා පොක්‌ඛරසාතකා>
      text <කාලාමෙය්‍යා බලියක්‌ඛා කදම්‌බා සුවසාළිකා>
    text <2075>
      text <හලිද්‌දා ලොහිතා සෙතා අථෙත්‌ථ නලකා බහූ>
      text <වාරණා භිඞ්‌ගරාජා ච කදම්‌බා සුවකොකිලා>
    text <2076>
      text <උක්‌කුසා කුරරා හංසා ආටා පරිවදෙන්‌තිකා>
      text <පාකහංසා අතිබලා නජ්‌ජුහා ජීවජීවකා>
    text <2077>
      text <පාරෙවතා රවිහංසා චක්‌කවාකා නදීචරා>
      text <වාරණාභිරුදා රම්‌මා උභො කාලූපකූජිනො>
    text <2078>
      text <අථෙත්‌ථ සකුණා සන්‌ති නානාවණ්‌ණා බහූ දිජා>
      text <මොදන්‌ති සහ භරියාහි අඤ්‌ඤමඤ්‌ඤං පකූජිනො>
    text <2079>
      text <අථෙත්‌ථ සකුණා සන්‌ති නානාවණ්‌ණා බහූ දිජා>
      text <සබ්‌බෙ මඤ්‌ජූ නිකූජන්‌ති මුචලින්‌දමුභතොසරං>
    text <2080>
      text <අථෙත්‌ථ සකුණා සන්‌ති කරවියා නාම තෙ දිජා>
      text <මොදන්‌ති සහ භරියාහි අඤ්‌ඤමඤ්‌ඤං පකූජිනො>
    text <2081>
      text <අථෙත්‌ථ සකුණා සන්‌ති කරවියා නාම තෙ දිජා>
      text <සබ්‌බෙ මඤ්‌ජූ නිකූජන්‌ති මුචලින්‌දමුභතොසරං>
    text <2082>
      text <එණෙය්‍යපසදාකිණ්‌ණං නාගසංසෙවිතං වනං>
      text <නානාලතාහි සඤ්‌ඡන්‌නං කදලීමිගසෙවිතං>
    text <2083>
      text <අථෙත්‌ථ සාසපො බහුකො නීවාරො වරකො බහු>
      text <සාලි අකට්‌ඨපාකො ච උච්‌ඡු තත්‌ථ අනප්‌පකො>
    text <2084>
      text <අයං එකපදී එති උජුං ගච්‌ඡති අස්‌සමං>
      text <ඛුදං පිපාසං අරතිං තත්‌ථ පත්‌තො න වින්‌දති>
      text <යත්‌ථ වෙස්‌සන්‌තරො රාජා සහ පුත්‌තෙහි සම්‌මති>
    text <2085>
      text <ධාරෙන්‌තො බ්‍රාහ්‌මණවණ්‌ණං ආසදඤ්‌ච මසං ජටං>
      text <චම්‌මවාසී ඡමා සෙති ජාතවෙදං නමස්‌සති>
    text <2086>
      text <ඉදං සුත්‌වා බ්‍රහ්‌මබන්‌ධු ඉසිං කත්‌වා පදක්‌ඛිණං>
      text <උදග්‌ගචිත්‌තො පක්‌කාමි යත්‌ථ වෙස්‌සන්‌තරො අහු>
    stand <මහාවනවණ්‌ණනා>
  text <දාරකපබ්‌බං>
    text <2087>
      text <උට්‌ඨෙහි ජාලි පතිට්‌ඨ පොරාණං විය දිස්‌සති>
      text <බ්‍රාහ්‌මණං විය පස්‌සාමි නන්‌දියො මාභිකීරරෙ>
    text <2088>
      text <අහම්‌පි තාත පස්‌සාමි යො සො බ්‍රහ්‌මාව දිස්‌සති>
      text <අද්‌ධිකො විය ආයාති අතිථී නො භවිස්‌සති>
    text <2089>
      text <කච්‌චි නු භොතො කුසලං කච්‌චි භොතො අනාමයං>
      text <කච්‌චි උඤ්‌ඡෙන යාපෙථ කච්‌චි මූලඵලා බහූ>
    text <2090>
      text <කච්‌චි ඩංසා මකසා ච අප්‌පමෙව සරීසපා>
      text <වනෙ වාළමිගාකිණ්‌ණෙ කච්‌චි හිංසා න විජ්‌ජති>
    text <2091>
      text <කුසලඤ්‌චෙව නො බ්‍රහ්‌මෙ අථො බ්‍රහ්‌මෙ අනාමයං>
      text <අථො උඤ්‌ඡෙන යාපෙම අථො මූලඵලා බහූ>
    text <2092>
      text <අථො ඩංසා මකසා ච අප්‌පමෙව සරීසපා>
      text <වනෙ වාළමිගාකිණ්‌ණෙ හිංසා අම්‌හං න විජ්‌ජති>
    text <2093>
      text <සත්‌ත නො මාසෙ වසතං අරඤ්‌ඤෙ ජීවසොකිනං>
      text <ඉදම්‌පි පඨමං පස්‌සාම බ්‍රාහ්‌මණං දෙවවණ්‌ණිනං>
      text <ආදාය වෙළුවං දණ්‌ඩං අග්‌ගිහුත්‌තං කමණ්‌ඩලුං>
    text <2094>
      text <ස්‌වාගතං තෙ මහාබ්‍රහ්‌මෙ අථො තෙ අදුරාගතං>
      text <අන්‌තො පවිස භද්‌දන්‌තෙ පාදෙ පක්‌ඛාලයස්‌සු තෙ>
    text <2095>
      text <තින්‌දුකානි පියාලානි මධුකෙ කාසුමාරියො>
      text <ඵලානි ඛුද්‌දකප්‌පානි භුඤ්‌ජ බ්‍රහ්‌මෙ වරං වරං>
    text <2096>
      text <ඉදම්‌පි පානීයං සීතං ආභතං ගිරිගබ්‌භරා>
      text <තතො පිව මහාබ්‍රහ්‌මෙ සචෙ ත්‌වං අභිකඞ්‌ඛසි>
    text <2097>
      text <අථ ත්‌වං කෙන වණ්‌ණෙන කෙන වා පන හෙතුනා>
      text <අනුප්‌පත්‌තො බ්‍රහාරඤ්‌ඤං තං මෙ අක්‌ඛාහි පුච්‌ඡිතො>
    text <2098>
      text <යථා වාරිවහො පූරො සබ්‌බකාලං න ඛීයති>
      text <එවං තං යාචිතාගච්‌ඡිං පුත්‌තෙ මෙ දෙහි යාචිතො>
    text <2099>
      text <දදාමි න විකම්‌පාමි ඉස්‌සරො නය බ්‍රාහ්‌මණ>
      text <පාතො ගතා රාජපුත්‌තී සායං උඤ්‌ඡාතො එහිති>
    text <2100>
      text <එකරත්‌තිං වසිත්‌වාන පාතො ගච්‌ඡසි බ්‍රාහ්‌මණ>
      text <තස්‌සා න්‌හාතෙ උපඝාතෙ අථ නෙ මාලධාරිනෙ>
    text <2101>
      text <එකරත්‌තිං වසිත්‌වාන පාතො ගච්‌ඡසි බ්‍රාහ්‌මණ>
      text <නානාපුප්‌ඵෙහි සඤ්‌ඡන්‌නෙ නානාගන්‌ධෙහි භූසිතෙ>
      text <නානාමූලඵලාකිණ්‌ණෙ ගච්‌ඡ ස්‌වාදාය බ්‍රාහ්‌මණ>
    text <2102>
      text <න වාසමභිරොචාමි ගමනං මය්‌හ රුච්‌චති>
      text <අන්‌තරායොපි මෙ අස්‌ස ගච්‌ඡඤ්‌ඤෙව රථෙසභ>
    text <2103>
      text <න හෙතා යාචයොගී නං අන්‌තරායස්‌ස කාරියා>
      text <ඉත්‌ථියො මන්‌තං ජානන්‌ති සබ්‌බං ගණ්‌හන්‌ති වාමතො>
    text <2104>
      text <සද්‌ධාය දානං දදතො මාසං අදක්‌ඛි මාතරං>
      text <අන්‌තරායම්‌පි සා කයිරා ගච්‌ඡඤ්‌ඤෙව රථෙසභ>
    text <2105>
      text <ආමන්‌තයස්‌සු තෙ පුත්‌තෙ මා තෙ මාතරමද්‌දසුං>
      text <සද්‌ධාය දානං දදතො එවං පුඤ්‌ඤං පවඩ්‌ඪති>
    text <2106>
      text <ආමන්‌තයස්‌සු තෙ පුත්‌තෙ මා තෙ මාතරමද්‌දසුං>
      text <මාදිසස්‌ස ධනං දත්‌වා රාජ සග්‌ගං ගමිස්‌සසි>
    text <2107>
      text <සචෙ ත්‌වං නිච්‌ඡසෙ දට්‌ඨුං මම භරියං පතිබ්‌බතං>
      text <අය්‍යකස්‌සපි දස්‌සෙහි ජාලිං කණ්‌හාජිනං චුභො>
    text <2108>
      text <ඉමෙ කුමාරෙ දිස්‌වාන මඤ්‌ජුකෙ පියභාණිනෙ>
      text <පතීතො සුමනො විත්‌තො බහුං දස්‌සති තෙ ධනං>
    text <2109>
      text <අච්‌ඡෙදනස්‌ස භායාමි රාජපුත්‌ත සුණොහි මෙ>
      text <රාජදණ්‌ඩාය මං දජ්‌ජා වික්‌කිණෙය්‍ය හනෙය්‍ය වා>
      text <ජිනො ධනඤ්‌ච දාසෙ ච ගාරය්‌හස්‌ස බ්‍රහ්‌මබන්‌ධුයා>
    text <2110>
      text <ඉමෙ කුමාරෙ දිස්‌වාන මඤ්‌ජුකෙ පියභාණිනෙ>
      text <ධම්‌මෙ ඨිතො මහාරාජා සිවීනං රට්‌ඨවඩ්‌ඪනො>
      text <ලද්‌ධා පීතිසොමනස්‌සං බහුං දස්‌සති තෙ ධනං>
    text <2111>
      text <නාහං තම්‌පි කරිස්‌සාමි යං මං ත්‌වං අනුසාසසි>
      text <දාරකෙව අහං නෙස්‌සං බ්‍රාහ්‌මණ්‍යා පරිචාරකෙ>
    text <2112>
      text <තතො කුමාරා බ්‍යථිතා සුත්‌වා ලුද්‌දස්‌ස භාසිතං>
      text <තෙන තෙන පධාවිංසු ජාලී කණ්‌හාජිනා චුභො>
    text <2113>
      text <එහි තාත පියපුත්‌ත පූරෙථ මම පාරමිං>
      text <හදයං මෙභිසිඤ්‌චෙථ කරොථ වචනං මම>
    text <2114>
      text <යානා නාවා ච මෙ හොථ අචලා භවසාගරෙ>
      text <ජාතිපාරං තරිස්‌සාමි සන්‌තාරෙස්‌සං සදෙවකං>
    text <2115>
      text <එහි අම්‌ම පියධීති පූරෙථ මම පාරමිං>
      text <හදයං මෙභිසිඤ්‌චෙථ කරොථ වචනං මම>
    text <2116>
      text <යානා නාවා ච මෙ හොථ අචලා භවසාගරෙ>
      text <ජාතිපාරං තරිස්‌සාමි උද්‌ධරිස්‌සං සදෙවකං>
    text <2117>
      text <තතො කුමාරෙ ආදාය ජාලිං කණ්‌හාජිනං චුභො>
      text <බ්‍රාහ්‌මණස්‌ස අදා දානං සිවීනං රට්‌ඨවඩ්‌ඪනො>
    text <2118>
      text <තතො කුමාරෙ ආදාය ජාලිං කණ්‌හාජිනං චුභො>
      text <බ්‍රාහ්‌මණස්‌ස අදා විත්‌තො පුත්‌තකෙ දානමුත්‌තමං>
    text <2119>
      text <තදාසි යං භිංසනකං තදාසි ලොමහංසනං>
      text <යං කුමාරෙ පදින්‌නම්‌හි මෙදනී සම්‌පකම්‌පථ>
    text <2120>
      text <තදාසි යං භිංසනකං තදාසි ලොමහංසනං>
      text <යං පඤ්‌ජලිකතො රාජා කුමාරෙ සුඛවච්‌ඡිතෙ>
      text <බ්‍රාහ්‌මණස්‌ස අදා දානං සිවීනං රට්‌ඨවඩ්‌ඪනො>
    text <2121>
      text <තතො සො බ්‍රාහ්‌මණො ලුද්‌දො ලතං දන්‌තෙහි ඡින්‌දිය>
      text <ලතාය හත්‌ථෙ බන්‌ධිත්‌වා ලතාය අනුමජ්‌ජථ>
    text <2122>
      text <තතො සො රජ්‌ජුමාදාය දණ්‌ඩඤ්‌චාදාය බ්‍රාහ්‌මණො>
      text <ආකොටයන්‌තො තෙ නෙති සිවිරාජස්‌ස පෙක්‌ඛතො>
    text <2123>
      text <තතො කුමාරා පක්‌කාමුං බ්‍රාහ්‌මණස්‌ස පමුඤ්‌චිය>
      text <අස්‌සුපුණ්‌ණෙහි නෙත්‌තෙහි පිතරං සො උදික්‌ඛති>
    text <2124>
      text <වෙධමස්‌සත්‌ථපත්‌තංව පිතු පාදානි වන්‌දති>
      text <පිතු පාදානි වන්‌දිත්‌වා ඉදං වචනමබ්‍රවි>
    text <2125>
      text <අම්‌මා ච තාත නික්‌ඛන්‌තා ත්‌වඤ්‌ච නො තාත දස්‌සසි>
      text <යාව අම්‌මම්‌පි පස්‌සෙමු අථ නො තාත දස්‌සසි>
    text <2126>
      text <අම්‌මා ච තාත නික්‌ඛන්‌තා ත්‌වඤ්‌ච නො තාත දස්‌සසි>
      text <මා නො ත්‌වං තාත අදදා යාව අම්‌මාපි එතු නො>
      text <තදායං බ්‍රාහ්‌මණො කාමං වික්‌කිණාතු හනාතු වා>
    text <2127>
      text <බලඞ්‌කපාදො අන්‌ධනඛො අථො ඔවද්‌ධපිණ්‌ඩිකො>
      text <දීඝුත්‌තරොට්‌ඨො චපලො කළාරො භග්‌ගනාසකො>
    text <2128>
      text <කුම්‌භොදරො භග්‌ගපිට්‌ඨි අථො විසමචක්‌ඛුකො>
      text <ලොහමස්‌සු හරිතකෙසො වලීනං තිලකාහතො>
    text <2129>
      text <පිඞ්‌ගලො ච විනතො ච විකටො ච බ්‍රහා ඛරො>
      text <අජිනානි ච සන්‌නද්‌ධො අමනුස්‌සො භයානකො>
    text <2130>
      text <මනුස්‌සො උදාහු යක්‌ඛො මංසලොහිතභොජනො>
      text <ගාමා අරඤ්‌ඤමාගම්‌ම ධනං තං තාත යාචති>
    text <2131>
      text <නීයමානෙ පිසාචෙන කිං නු තාත උදික්‌ඛසි>
      text <අස්‌මා නූන තෙ හදයං ආයසං දළ්‌හබන්‌ධනං>
    text <2132>
      text <යො නො බද්‌ධෙ න ජානාසි බ්‍රාහ්‌මණෙන ධනෙසිනා>
    text <අච්‌චායිකෙන ලුද්‌දෙන යො නො ගාවොව සුම්‌භති>
    text <2133>
      text <ඉධෙව අච්‌ඡතං කණ්‌හා න සා ජානාති කිස්‌මිඤ්‌චි>
      text <මිගීව ඛීරසම්‌මත්‌තා යූථා හීනා පකන්‌දති>
    text <2134>
      text <න මෙ ඉදං තථා දුක්‌ඛං ලබ්‌භා හි පුමුනා ඉදං>
      text <යඤ්‌ච අම්‌මං න පස්‌සාමි තං මෙ දුක්‌ඛතරං ඉතො>
    text <2135>
      text <න මෙ ඉදං තථා දුක්‌ඛං ලබ්‌භා හි පුමුනා ඉදං>
      text <යඤ්‌ච තාතං න පස්‌සාමි තං මෙ දුක්‌ඛතරං ඉතො>
    text <2136>
      text <සා නූන කපණා අම්‌මා චිරරත්‌තාය රුච්‌ඡති>
      text <කණ්‌හාජිනං අපස්‌සන්‌තී කුමාරිං චාරුදස්‌සනිං>
    text <2137>
      text <සො නූන කපණො තාතො චිරරත්‌තාය රුච්‌ඡති>
      text <කණ්‌හාජිනං අපස්‌සන්‌තො කුමාරිං චාරුදස්‌සනිං>
    text <2138>
      text <සා නූන කපණා අම්‌මා චිරං රුච්‌ඡති අස්‌සමෙ>
      text <කණ්‌හාජිනං අපස්‌සන්‌තී කුමාරිං චාරුදස්‌සනිං>
    text <2139>
      text <සො නූන කපණො තාතො චිරං රුච්‌ඡති අස්‌සමෙ>
      text <කණ්‌හාජිනං අපස්‌සන්‌තො කුමාරිං චාරුදස්‌සනිං>
    text <2140>
      text <සා නූන කපණා අම්‌මා චිරරත්‌තාය රුච්‌ඡති>
      text <අඩ්‌ඪරත්‌තෙ ව රත්‌තෙ වා නදීව අවසුච්‌ඡති>
    text <2141>
      text <සො නූන කපණො තාතො චිරරත්‌තාය රුච්‌ඡති>
      text <අඩ්‌ඪරත්‌තෙ ව රත්‌තෙ වා නදීව අවසුච්‌ඡති>
    text <2142>
      text <ඉමෙ තෙ ජම්‌බුකා රුක්‌ඛා වෙදිසා සින්‌දුවාරකා>
      text <විවිධානි රුක්‌ඛජාතානි තානි අජ්‌ජ ජහාමසෙ>
    text <2143>
      text <අස්‌සත්‌ථා පනසා චෙමෙ නිග්‍රොධා ච කපිත්‌ථනා>
      text <විවිධානි ඵලජාතානි තානි අජ්‌ජ ජහාමසෙ>
    text <2144>
      text <ඉමෙ තිට්‌ඨන්‌ති ආරාමා අයං සීතූදකා නදී>
      text <යත්‌ථස්‌සු පුබ්‌බෙ කීළාම තානි අජ්‌ජ ජහාමසෙ>
    text <2145>
      text <විවිධානි පුප්‌ඵජාතානි අස්‌මිං උපරිපබ්‌බතෙ>
      text <යානස්‌සු පුබ්‌බෙ ධාරෙම තානි අජ්‌ජ ජහාමසෙ>
    text <2146>
      text <විවිධානි ඵලජාතානි අස්‌මිං උපරිපබ්‌බතෙ>
      text <යානස්‌සු පුබ්‌බෙ භුඤ්‌ජාම තානි අජ්‌ජ ජහාමසෙ>
    text <2147>
      text <ඉමෙ නො හත්‌ථිකා අස්‌සා බලිබද්‌දා ච නො ඉමෙ>
      text <යෙහිස්‌සු පුබ්‌බෙ කීළාම තානි අජ්‌ජ ජහාමසෙ>
    text <2148>
      text <නීයමානා කුමාරා තෙ පිතරං එතදබ්‍රවුං>
      text <අම්‌මං ආරොග්‍යං වජ්‌ජාසි ත්‌වඤ්‌ච තාත සුඛී භව>
    text <2149>
      text <ඉමෙ නො හත්‌ථිකා අස්‌සා බලිබද්‌දා ච නො ඉමෙ>
      text <තානි අම්‌මාය දජ්‌ජෙසි සොකං තෙහි විනෙස්‌සති>
    text <2150>
      text <ඉමෙ නො හත්‌ථිකා අස්‌සා බලිබද්‌දා ච නො ඉමෙ>
      text <තානි අම්‌මා උදික්‌ඛන්‌තී සොකං පටිවිනෙස්‌සති>
    text <2151>
      text <තතො වෙස්‌සන්‌තරො රාජා දානං දත්‌වාන ඛත්‌තියො>
      text <පණ්‌ණසාලං පවිසිත්‌වා කලුනං පරිදෙවයි>
    text <2152>
      text <කං න්‌වජ්‌ජ ඡාතා තසිතා උපරුච්‌ඡන්‌ති දාරකා>
      text <සායං සංවෙසනාකාලෙ කො නෙ දස්‌සති භොජනං>
    text <2153>
      text <කං න්‌වජ්‌ජ ඡාතා තසිතා උපරුච්‌ඡන්‌ති දාරකා>
      text <සායං සංවෙසනාකාලෙ අම්‌මා ඡාතම්‌හ දෙථ නො>
    text <2154>
      text <කථං නු පථං ගච්‌ඡන්‌ති පත්‌තිකා අනුපාහනා>
      text <සන්‌තා සූනෙහි පාදෙහි කො නෙ හත්‌ථෙ ගහෙස්‌සති>
    text <2155>
      text <කථං නු සො න ලජ්‌ජෙය්‍ය සම්‌මුඛා පහරං මම>
      text <අදූසකානං පුත්‌තානං අලජ්‌ජී වත බ්‍රාහ්‌මණො>
    text <2156>
      text <යොපි මෙ දාසිදාසස්‌ස අඤ්‌ඤො වා පන පෙසියො>
      text <තස්‌සාපි සුවිහීනස්‌ස කො ලජ්‌ජී පහරිස්‌සති>
    text <2157>
      text <වාරිජස්‌සෙව මෙ සතො බද්‌ධස්‌ස කුමිනාමුඛෙ>
      text <අක්‌කොසති පහරති පියෙ පුත්‌තෙ අපස්‌සතො>
    text <2158>
      text <අදු චාපං ගහෙත්‌වාන ඛග්‌ගං බන්‌ධිය වාමතො>
      text <ආනෙස්‌සාමි සකෙ පුත්‌තෙ පුත්‌තානඤ්‌හි වධො දුඛො>
    text <2159>
      text <අට්‌ඨානමෙතං දුක්‌ඛරූපං යං කුමාරා විහඤ්‌ඤරෙ>
      text <සතඤ්‌ච ධම්‌මමඤ්‌ඤාය කො දත්‌වා අනුතප්‌පති>
    text <2160>
      text <සච්‌චං කිරෙවමාහංසු නරා එකච්‌චියා ඉධ>
      text <යස්‌ස නත්‌ථි සකා මාතා යථා නත්‌ථි තථෙව සො>
    text <2161>
      text <එහි කණ්‌හෙ මරිස්‌සාම නත්‌ථත්‌ථො ජීවිතෙන නො>
      text <දින්‌නම්‌හාති ජනින්‌දෙන බ්‍රාහ්‌මණස්‌ස ධනෙසිනො>
    text <අච්‌චායිකස්‌ස ලුද්‌දස්‌ස යො නො ගාවොව සුම්‌භති>
    text <2162>
      text <ඉමෙ තෙ ජම්‌බුකා රුක්‌ඛා වෙදිසා සින්‌දුවාරකා>
      text <විවිධානි රුක්‌ඛජාතානි තානි කණ්‌හෙ ජහාමසෙ>
    text <2163>
      text <අස්‌සත්‌ථා පනසා චෙමෙ නිග්‍රොධා ච කපිත්‌ථනා>
      text <විවිධානි ඵලජාතානි තානි කණ්‌හෙ ජහාමසෙ>
    text <2164>
      text <ඉමෙ තිට්‌ඨන්‌ති ආරාමා අයං සීතූදකා නදී>
      text <යත්‌ථස්‌සු පුබ්‌බෙ කීළාම තානි කණ්‌හෙ ජහාමසෙ>
    text <2165>
      text <විවිධානි පුප්‌ඵජාතානි අස්‌මිං උපරිපබ්‌බතෙ>
      text <යානස්‌සු පුබ්‌බෙ ධාරෙම තානි කණ්‌හෙ ජහාමසෙ>
    text <2166>
      text <විවිධානි ඵලජාතානි අස්‌මිං උපරිපබ්‌බතෙ>
      text <යානස්‌සු පුබ්‌බෙ භුඤ්‌ජාම තානි කණ්‌හෙ ජහාමසෙ>
    text <2167>
      text <ඉමෙ නො හත්‌ථිකා අස්‌සා බලිබද්‌දා ච නො ඉමෙ>
      text <යෙහිස්‌සු පුබ්‌බෙ කීළාම තානි කණ්‌හෙ ජහාමසෙ>
    text <2168>
      text <නීයමානා කුමාරා තෙ බ්‍රාහ්‌මණස්‌ස පමුඤ්‌චිය>
      text <තෙන තෙන පධාවිංසු ජාලී කණ්‌හාජිනා චුභො>
    text <2169>
      text <තතො සො රජ්‌ජුමාදාය දණ්‌ඩඤ්‌චාදාය බ්‍රාහ්‌මණො>
      text <ආකොටයන්‌තො තෙ නෙති සිවිරාජස්‌ස පෙක්‌ඛතො>
    text <2170>
      text <තං තං කණ්‌හාජිනාවොච අයං මං තාත බ්‍රාහ්‌මණො>
      text <ලට්‌ඨියා පටිකොටෙති ඝරෙ ජාතංව දාසියං>
    text <2171>
      text <න චායං බ්‍රාහ්‌මණො තාත ධම්‌මිකා හොන්‌ති බ්‍රාහ්‌මණා>
      text <යක්‌ඛො බ්‍රාහ්‌මණවණ්‌ණෙන ඛාදිතුං තාත නෙති නො>
      text <නීයමානෙ පිසාචෙන කිං නු තාත උදික්‌ඛසි>
    text <2172>
      text <ඉමෙ නො පාදකා දුක්‌ඛා දීඝො චද්‌ධා සුදුග්‌ගමො>
      text <නීචෙ චොලම්‌බතෙ සූරියො බ්‍රාහ්‌මණො ච ධාරෙති නො>
    text <2173>
      text <ඔකන්‌දාමසෙ භූතානි පබ්‌බතානි වනානි ච>
      text <සරස්‌ස සිරසා වන්‌දාම සුපතිත්‌ථෙ ච ආපකෙ>
    text <2174>
      text <තිණලතානි ඔසධ්‍යො පබ්‌බතානි වනානි ච>
      text <අම්‌මං ආරොග්‍යං වජ්‌ජාථ අයං නො නෙති බ්‍රාහ්‌මණො>
    text <2175>
      text <වජ්‌ජන්‌තු භොන්‌තො අම්‌මඤ්‌ච මද්‌දිං අස්‌මාක මාතරං>
      text <සචෙ අනුපතිතුකාමාසි ඛිප්‌පං අනුපතියාසි නො>
    text <2176>
      text <අයං එකපදී එති උජුං ගච්‌ඡති අස්‌සමං>
      text <තමෙවානුපතෙය්‍යාසි අපි පස්‌සෙසි නෙ ලහුං>
    text <2177>
      text <අහො වත රෙ ජටිනී වනමූලඵලහාරිකෙ>
      text <සුඤ්‌ඤං දිස්‌වාන අස්‌සමං තං තෙ දුක්‌ඛං භවිස්‌සති>
    text <2178>
      text <අතිවෙලං නු අම්‌මාය උඤ්‌ඡා ලද්‌ධො අනප්‌පකො>
      text <යා නො බද්‌ධෙ න ජානාසි බ්‍රාහ්‌මණෙන ධනෙසිනා>
    text <2179>
      text <අච්‌චායිකෙන ලුද්‌දෙන යො නො ගාවොව සුම්‌භති>
      text <අපජ්‌ජ අම්‌මං පස්‌සෙමු සායං උඤ්‌ඡාතො ආගතං>
    text <2180>
      text <දජ්‌ජා අම්‌මා බ්‍රාහ්‌මණස්‌ස ඵලං ඛුද්‌දෙන මිස්‌සිතං>
      text <තදායං අසිතො ධාතො න බාළ්‌හං ධාරයෙය්‍ය නො>
    text <2181>
      text <සූනා ච වත නො පාදා බාළ්‌හං ධාරෙති බ්‍රාහ්‌මණො>
      text <ඉති තත්‌ථ විලපිංසු කුමාරා මාතුගිද්‌ධිනො>
    stand <දාරකපබ්‌බං නාම>
  text <මද්‌දීපබ්‌බං>
    text <2182>
      text <තෙසං ලාලප්‌පිතං සුත්‌වා තයො වාළා වනෙ මිගා>
      text <සීහො බ්‍යග්‌ඝො ච දීපි ච ඉදං වචනමබ්‍රවුං>
    text <2183>
      text <මා හෙව නො රාජපුත්‌තී සායං උඤ්‌ඡාතො ආගමා>
      text <මා හෙවම්‌හාක නිබ්‌භොගෙ හෙඨයිත්‌ථ වනෙ මිගා>
    text <2184>
      text <සීහො ච නං විහෙඨෙය්‍ය බ්‍යග්‌ඝො දීපි ච ලක්‌ඛණං>
      text <නෙව ජාලීකුමාරස්‌ස කුතො කණ්‌හාජිනා සියා>
      text <උභයෙනෙව ජීයෙථ පතිං පුත්‌තෙ ච ලක්‌ඛණා>
    text <2185>
      text <ඛණිත්‌තිකං මෙ පතිතං දක්‌ඛිණක්‌ඛි ච ඵන්‌දති>
      text <අඵලා ඵලිනො රුක්‌ඛා සබ්‌බා මුය්‌හන්‌ති මෙ දිසා>
    text <2186>
      text <තස්‌සා සායන්‌හකාලස්‌මිං අස්‌සමාගමනං පති>
      text <අත්‌ථඞ්‌ගතම්‌හි සූරියෙ වාළා පන්‌ථෙ උපට්‌ඨහුං>
    text <2187>
      text <නීචෙ චොලම්‌බතෙ සූරියො දූරෙ ච වත අස්‌සමො>
      text <යඤ්‌ච නෙසං ඉතො හස්‌සං තං තෙ භුඤ්‌ජෙය්‍යු භොජනං>
    text <2188>
      text <සො නූන ඛත්‌තියො එකො පණ්‌ණසාලාය අච්‌ඡති>
      text <තොසෙන්‌තො දාරකෙ ඡාතෙ මමං දිස්‌වා අනායතිං>
    text <2189>
      text <තෙ නූන පුත්‌තකා මය්‌හං කපණාය වරාකියා>
      text <සායං සංවෙසනාකාලෙ ඛීරපීතාව අච්‌ඡරෙ>
    text <2190>
      text <තෙ නූන පුත්‌තකා මය්‌හං කපණාය වරාකියා>
      text <සායං සංවෙසනාකාලෙ වාරිපීතාව අච්‌ඡරෙ>
    text <2191>
      text <තෙ නූන පුත්‌තකා මය්‌හං කපණාය වරාකියා>
      text <පච්‌චුග්‌ගතා මං තිට්‌ඨන්‌ති වච්‌ඡා බාලාව මාතරං>
    text <2192>
      text <තෙ නූන පුත්‌තකා මය්‌හං කපණාය වරාකියා>
      text <පච්‌චුග්‌ගතා මං තිට්‌ඨන්‌ති හංසාවුපරිපල්‌ලලෙ>
    text <2193>
      text <තෙ නූන පුත්‌තකා මය්‌හං කපණාය වරාකියා>
      text <පච්‌චුග්‌ගතා මං තිට්‌ඨන්‌ති අස්‌සමස්‌සාවිදූරතො>
    text <2194>
      text <එකායනො එකපථො සරා සොබ්‌භා ච පස්‌සතො>
      text <අඤ්‌ඤං මග්‌ගං න පස්‌සාමි යෙන ගච්‌ඡෙය්‍ය අස්‌සමං>
    text <2195>
      text <මිගා නමත්‌ථු රාජානො කානනස්‌මිං මහබ්‌බලා>
      text <ධම්‌මෙන භාතරො හොථ මග්‌ගං මෙ දෙථ යාචිතා>
    text <2196>
      text <අවරුද්‌ධස්‌සාහං භරියා රාජපුත්‌තස්‌ස සිරීමතො>
      text <තං චාහං නාතිමඤ්‌ඤාමි රාමං සීතාවනුබ්‌බතා>
    text <2197>
      text <තුම්‌හෙ ච පුත්‌තෙ පස්‌සථ සායං සංවෙසනං පති>
      text <අහඤ්‌ච පුත්‌තෙ පස්‌සෙය්‍යං ජාලිං කණ්‌හාජිනං චුභො>
    text <2198>
      text <බහුං චිදං මූලඵලං භක්‌ඛො චායං අනප්‌පකො>
      text <තතො උපඩ්‌ඪං දස්‌සාමි මග්‌ගං මෙ දෙථ යාචිතා>
    text <2199>
      text <රාජපුත්‌තී ච නො මාතා රාජපුත්‌තො ච නො පිතා>
      text <ධම්‌මෙන භාතරො හොථ මග්‌ගං මෙ දෙථ යාචිතා>
    text <2200>
      text <තස්‌සා ලාලප්‌පමානාය බහුං කාරුඤ්‌ඤසඤ්‌හිතං>
      text <සුත්‌වා නෙලපතිං වාචං වාළා පන්‌ථා අපක්‌කමුං>
    text <2201>
      text <ඉමම්‌හි නං පදෙසම්‌හි පුත්‌තකා පංසුකුණ්‌ඨිතා>
      text <පච්‌චුග්‌ගතා මං තිට්‌ඨන්‌ති වච්‌ඡා බාලාව මාතරං>
    text <2202>
      text <ඉමම්‌හි නං පදෙසම්‌හි පුත්‌තකා පංසුකුණ්‌ඨිතා>
      text <පච්‌චුග්‌ගතා මං තිට්‌ඨන්‌ති හංසාවුපරිපල්‌ලලෙ>
    text <2203>
      text <ඉමම්‌හි නං පදෙසම්‌හි පුත්‌තකා පංසුකුණ්‌ඨිතා>
      text <පච්‌චුග්‌ගතා මං තිට්‌ඨන්‌ති අස්‌සමස්‌සාවිදූරතො>
    text <2204>
      text <ද්‌වෙ මිගා විය උක්‌කණ්‌ණා සමන්‌තා මභිධාවිනො>
      text <ආනන්‌දිනො පමුදිතා වග්‌ගමානාව කම්‌පරෙ>
      text <ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො>
    text <2205>
      text <ඡකලීව මිගී ඡාපං පක්‌ඛී මුත්‌තාව පඤ්‌ජරා>
      text <ඔහාය පුත්‌තෙ නික්‌ඛමිං සීහීවාමිසගිද්‌ධිනී>
      text <ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො>
    text <2206>
      text <ඉදං නෙසං පදක්‌කන්‌තං නාගානමිව පබ්‌බතෙ>
      text <චිතකා පරිකිණ්‌ණායො අස්‌සමස්‌සාවිදූරතො>
      text <ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො>
    text <2207>
      text <වාලිකායපි ඔකිණ්‌ණා පුත්‌තකා පංසුකුණ්‌ඨිතා>
      text <සමන්‌තා මභිධාවන්‌ති තෙ න පස්‌සාමි දාරකෙ>
    text <2208>
      text <යෙ මං පුරෙ පච්‌චුට්‌ඨෙන්‌ති අරඤ්‌ඤා දූරමායතිං>
      text <ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො>
    text <2209>
      text <ඡකලිංව මිගිං ඡාපා පච්‌චුග්‌ගන්‌තුන මාතරං>
      text <දූරෙ මං පවිලොකෙන්‌ති තෙ න පස්‌සාමි දාරකෙ>
    text <2210>
      text <ඉදං නෙසං කීළානකං පතිතං පණ්‌ඩුබෙළුවං>
      text <ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො>
    text <2211>
      text <ථනා ච මය්‌හිමෙ පූරා උරො ච සම්‌පදාලති>
      text <ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො>
    text <2212>
      text <උච්‌ඡඞ්‌ගෙකො විචිනාති ථනමෙකාවලම්‌බති>
      text <ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො>
    text <2213>
      text <යස්‌සු සායන්‌හසමයං පුත්‌තකා පංසුකුණ්‌ඨිතා>
    text <උච්‌ඡඞ්‌ගෙ මෙ විවත්‌තන්‌ති තෙ න පස්‌සාමි දාරකෙ>
    text <2214>
      text <අයං සො අස්‌සමො පුබ්‌බෙ සමජ්‌ජො පටිභාති මං>
      text <ත්‍යජ්‌ජ පුත්‌තෙ අපස්‌සන්‌ත්‍යා භමතෙ විය අස්‌සමො>
    text <2215>
      text <කිමිදං අප්‌පසද්‌දොව අස්‌සමො පටිභාති මං>
      text <කාකොලාපි න වස්‌සන්‌ති මතා මෙ නූන දාරකා>
    text <2216>
      text <කිමිදං අප්‌පසද්‌දොව අස්‌සමො පටිභාති මං>
      text <සකුණාපි න වස්‌සන්‌ති මතා මෙ නූන දාරකා>
    text <2217>
      text <කිමිදං තුණ්‌හිභූතොසි අපි රත්‌තෙව මෙ මනො>
      text <කාකොලාපි න වස්‌සන්‌ති මතා මෙ නූන දාරකා>
    text <2218>
      text <කිමිදං තුණ්‌හිභූතොසි අපි රත්‌තෙව මෙ මනො>
      text <සකුණාපි න වස්‌සන්‌ති මතා මෙ නූන දාරකා>
    text <2219>
      text <කච්‌චි නු මෙ අය්‍යපුත්‌ත මිගා ඛාදිංසු දාරකෙ>
      text <අරඤ්‌ඤෙ ඉරිණෙ විවනෙ කෙන නීතා මෙ දාරකා>
    text <2220>
      text <අදු තෙ පහිතා දූතා අදු සුත්‌තා පියංවදා>
      text <අදු බහි නො නික්‌ඛන්‌තා ඛිඩ්‌ඩාසු පසුතා නු තෙ>
    text <2221>
      text <නෙවාසං කෙසා දිස්‌සන්‌ති හත්‌ථපාදා ච ජාලිනො>
      text <සකුණානඤ්‌ච ඔපාතො කෙන නීතා මෙ දාරකා>
    text <2222>
      text <ඉදං තතො දුක්‌ඛතරං සල්‌ලවිද්‌ධො යථා වණො>
      text <ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො>
    text <2223>
      text <ඉදම්‌පි දුතියං සල්‌ලං කම්‌පෙති හදයං මම>
      text <යඤ්‌ච පුත්‌තෙ න පස්‌සාමි ත්‌වඤ්‌ච මං නාභිභාසසි>
    text <2224>
      text <අජ්‌ජෙව මෙ ඉමං රත්‌තිං රාජපුත්‌ත න සංසසි>
      text <මඤ්‌ඤෙ ඔක්‌කන්‌තසන්‌තං මං පාතො දක්‌ඛිසි නො මතං>
    text <2225>
      text <නූන මද්‌දී වරාරොහා රාජපුත්‌තී යසස්‌සිනී>
      text <පාතො ගතාසි උඤ්‌ඡාය කිමිදං සායමාගතා>
    text <2226>
      text <නනු ත්‌වං සද්‌දමස්‌සොසි යෙ සරං පාතුමාගතා>
      text <සීහස්‌සපි නදන්‌තස්‌ස බ්‍යග්‌ඝස්‌ස ච නිකුජ්‌ජිතං>
    text <2227>
      text <අහු පුබ්‌බනිමිත්‌තං මෙ විචරන්‌ත්‍යා බ්‍රහාවනෙ>
      text <ඛණිත්‌තො මෙ හත්‌ථා පතිතො උග්‌ගීවඤ්‌චාපි අංසතො>
    text <2228>
      text <තදාහං බ්‍යථිතා භීතා පුථු කත්‌වාන පඤ්‌ජලිං>
      text <සබ්‌බදිසා නමස්‌සිස්‌සං අපි සොත්‌ථි ඉතො සියා>
    text <2229>
      text <මා හෙව නො රාජපුත්‌තො හතො සීහෙන දීපිනා>
      text <දාරකා වා පරාමට්‌ඨා අච්‌ඡකොකතරච්‌ඡිහි>
    text <2230>
      text <සීහො බ්‍යග්‌ඝො ච දීපි ච තයො වාළා වනෙ මිගා>
      text <තෙ මං පරියාවරුං මග්‌ගං තෙන සායම්‌හි ආගතා>
    text <2231>
      text <අහං පතිඤ්‌ච පුත්‌තෙ ච ආචෙරමිව මාණවො>
      text <අනුට්‌ඨිතා දිවාරත්‌තිං ජටිනී බ්‍රහ්‌මචාරිනී>
    text <2232>
      text <අජිනානි පරිදහිත්‌වා වනමූලඵලහාරියා>
      text <විචරාමි දිවාරත්‌තිං තුම්‌හං කාමා හි පුත්‌තකා>
    text <2233>
      text <අහං සුවණ්‌ණහලිද්‌දිං ආභතං පණ්‌ඩුබෙළුවං>
      text <රුක්‌ඛපක්‌කානි චාහාසිං ඉමෙ වො පුත්‌ත කීළනා>
    text <2234>
      text <ඉමං මූලාළිවත්‌තකං සාලුකං චිඤ්‌චභෙදකං>
      text <භුඤ්‌ජ ඛුද්‌දෙහි සංයුත්‌තං සහ පුත්‌තෙහි ඛත්‌තිය>
    text <2235>
      text <පදුමං ජාලිනො දෙහි කුමුදඤ්‌ච කුමාරියා>
      text <මාලිනෙ පස්‌ස නච්‌චන්‌තෙ සිවි පුත්‌තානි අව්‌හය>
    text <2236>
      text <තතො කණ්‌හාජිනායපි නිසාමෙහි රථෙසභ>
      text <මඤ්‌ජුස්‌සරාය වග්‌ගුයා අස්‌සමං උපයන්‌තියා>
    text <2237>
      text <සමානසුඛදුක්‌ඛම්‌හා රට්‌ඨා පබ්‌බාජිතා උභො>
      text <අපි සිවි පුත්‌තෙ පස්‌සෙසි ජාලිං කණ්‌හාජිනං චුභො>
    text <2238>
      text <සමණෙ බ්‍රාහ්‌මණෙ නූන බ්‍රහ්‌මචරියපරායණෙ>
      text <අහං ලොකෙ අභිස්‌සපිං සීලවන්‌තෙ බහුස්‌සුතෙ>
      text <ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො>
    text <2239>
      text <ඉමෙ තෙ ජම්‌බුකා රුක්‌ඛා වෙදිසා සින්‌දුවාරකා>
      text <විවිධානි රුක්‌ඛජාතානි තෙ කුමාරා න දිස්‌සරෙ>
    text <2240>
      text <අස්‌සත්‌ථා පනසා චෙමෙ නිග්‍රොධා ච කපිත්‌ථනා>
      text <විවිධානි ඵලජාතානි තෙ කුමාරා න දිස්‌සරෙ>
    text <2241>
      text <ඉමෙ තිට්‌ඨන්‌ති ආරාමා අයං සීතූදකා නදී>
      text <යත්‌ථස්‌සු පුබ්‌බෙ කීළිංසු තෙ කුමාරා න දිස්‌සරෙ>
    text <2242>
      text <විවිධානි පුප්‌ඵජාතානි අස්‌මිං උපරිපබ්‌බතෙ>
      text <යානස්‌සු පුබ්‌බෙ ධාරිංසු තෙ කුමාරා න දිස්‌සරෙ>
    text <2243>
      text <විවිධානි ඵලජාතානි අස්‌මිං උපරිපබ්‌බතෙ>
      text <යානස්‌සු පුබ්‌බෙ භුඤ්‌ජිංසු තෙ කුමාරා න දිස්‌සරෙ>
    text <2244>
      text <ඉමෙ තෙ හත්‌ථිකා අස්‌සා බලිබද්‌දා ච තෙ ඉමෙ>
      text <යෙහිස්‌සු පුබ්‌බෙ කීළිංසු තෙ කුමාරා න දිස්‌සරෙ>
    text <2245>
      text <ඉමෙ සාමා සසොලූකා බහුකා කදලීමිගා>
      text <යෙහිස්‌සු පුබ්‌බෙ කීළිංසු තෙ කුමාරා න දිස්‌සරෙ>
    text <2246>
      text <ඉමෙ හංසා ච කොඤ්‌චා ච මයූරා චිත්‍රපෙඛුණා>
      text <යෙහිස්‌සු පුබ්‌බෙ කීළිංසු තෙ කුමාරා න දිස්‌සරෙ>
    text <2247>
      text <ඉමා තා වනගුම්‌බායො පුප්‌ඵිතා සබ්‌බකාලිකා>
      text <යත්‌ථස්‌සු පුබ්‌බෙ කීළිංසු තෙ කුමාරා න දිස්‌සරෙ>
    text <2248>
      text <ඉමා තා පොක්‌ඛරණී රම්‌මා චක්‌කවාකූපකූජිතා>
      text <මන්‌දාලකෙහි සඤ්‌ඡන්‌නා පදුමුප්‌පලකෙහි ච>
      text <යත්‌ථස්‌සු පුබ්‌බෙ කීළිංසු තෙ කුමාරා න දිස්‌සරෙ>
    text <2249>
      text <න තෙ කට්‌ඨානි භින්‌නානි න තෙ උදකමාහතං>
      text <අග්‌ගිපි තෙ න හාපිතො කිං නු මන්‌දොව ඣායසි>
    text <2250>
      text <පියො පියෙන සඞ්‌ගම්‌ම සමො මෙ බ්‍යපහඤ්‌ඤති>
      text <ත්‍යජ්‌ජ පුත්‌තෙ න පස්‌සාමි ජාලිං කණ්‌හාජිනං චුභො>
    text <2251>
      text <න ඛො නො දෙව පස්‌සාමි යෙන තෙ නීහතා මතා>
      text <කාකොලාපි න වස්‌සන්‌ති මතා මෙ නූන දාරකා>
    text <2252>
      text <න ඛො නො දෙව පස්‌සාමි යෙන තෙ නීහතා මතා>
      text <සකුණාපි න වස්‌සන්‌ති මතා මෙ නූන දාරකා>
    text <2253>
      text <සා තත්‌ථ පරිදෙවිත්‌වා පබ්‌බතානි වනානි ච>
      text <පුනදෙවස්‌සමං ගන්‌ත්‌වා රොදි සාමිකසන්‌තිකෙ>
    text <2254>
      text <න ඛො නො දෙව පස්‌සාමි යෙන තෙ නීහතා මතා>
      text <කාකොලාපි න වස්‌සන්‌ති මතා මෙ නූන දාරකා>
    text <2255>
      text <න ඛො නො දෙව පස්‌සාමි යෙන තෙ නීහතා මතා>
      text <සකුණාපි න වස්‌සන්‌ති මතා මෙ නූන දාරකා>
    text <2256>
      text <න ඛො නො දෙව පස්‌සාමි යෙන තෙ නීහතා මතා>
      text <විචරන්‌ති රුක්‌ඛමූලෙසු පබ්‌බතෙසු ගුහාසු ච>
    text <2257>
      text <ඉති මද්‌දී වරාරොහා රාජපුත්‌තී යසස්‌සිනී>
      text <බාහා පග්‌ගය්‌හ කන්‌දිත්‌වා තත්‌ථෙව පතිතා ඡමා>
    text <2258>
      text <තමජ්‌ඣපත්‌තං රාජපුත්‌තිං උදකෙනාභිසිඤ්‌චථ>
      text <අස්‌සත්‌ථං නං විදිත්‌වාන අථ නං එතදබ්‍රවි>
    text <2259>
      text <ආදියෙනෙව තෙ මද්‌දි දුක්‌ඛං නක්‌ඛාතුමිච්‌ඡිසං>
      text <දලිද්‌දො යාචකො වුඩ්‌ඪො බ්‍රාහ්‌මණො ඝරමාගතො>
    text <2260>
      text <තස්‌ස දින්‌නා මයා පුත්‌තා මද්‌දි මා භායි අස්‌සස>
      text <මං පස්‌ස මද්‌දි මා පුත්‌තෙ මා බාළ්‌හං පරිදෙවසි>
    text <ලච්‌ඡාම පුත්‌තෙ ජීවන්‌තා අරොගා ච භවාමසෙ>
    text <2261>
      text <පුත්‌තෙ පසුඤ්‌ච ධඤ්‌ඤඤ්‌ච යඤ්‌ච අඤ්‌ඤං ඝරෙ ධනං>
      text <දජ්‌ජා සප්‌පුරිසො දානං දිස්‌වා යාචකමාගතං>
      text <අනුමොදාහි මෙ මද්‌දි පුත්‌තකෙ දානමුත්‌තමං>
    text <2262>
      text <අනුමොදාමි තෙ දෙව පුත්‌තකෙ දානමුත්‌තමං>
      text <දත්‌වා චිත්‌තං පසාදෙහි භිය්‍යො දානං දදො භව>
    text <2263>
      text <යො ත්‌වං මච්‌ඡෙරභූතෙසු මනුස්‌සෙසු ජනාධිප>
      text <බ්‍රාහ්‌මණස්‌ස අදා දානං සිවීනං රට්‌ඨවඩ්‌ඪනො>
    text <2264>
      text <නින්‌නාදිතා තෙ පථවී සද්‌දො තෙ තිදිවඞ්‌ගතො>
      text <සමන්‌තා විජ්‌ජුතා ආගුං ගිරීනංව පතිස්‌සුතා>
    text <2265>
      text <තස්‌ස තෙ අනුමොදන්‌ති උභො නාරදපබ්‌බතා>
      text <ඉන්‌දො ච බ්‍රහ්‌මා පජාපති සොමො යමො වෙස්‌සවණො>
      text <සබ්‌බෙ දෙවානුමොදන්‌ති තාවතිංසා සඉන්‌දකා>
    text <2266>
      text <ඉති මද්‌දී වරාරොහා රාජපුත්‌තී යසස්‌සිනී>
      text <වෙස්‌සන්‌තරස්‌ස අනුමොදි පුත්‌තකෙ දානමුත්‌තමං>
    stand <මද්‌දීපබ්‌බං නාම>
  text <සක්‌කපබ්‌බං>
    text <2267>
      text <තතො රත්‍යා විවසානෙ සූරියස්‌සුග්‌ගමනං පති>
      text <සක්‌කො බ්‍රාහ්‌මණවණ්‌ණෙන පාතො තෙසං අදිස්‌සථ>
    text <2268>
      text <කච්‌චි නු භොතො කුසලං කච්‌චි භොතො අනාමයං>
      text <කච්‌චි උඤ්‌ඡෙන යාපෙථ කච්‌චි මූලඵලා බහූ>
    text <2269>
      text <කච්‌චි ඩංසා මකසා ච අප්‌පමෙව සරීසපා>
      text <වනෙ වාළමිගාකිණ්‌ණෙ කච්‌චි හිංසා න විජ්‌ජති>
    text <2270>
      text <කුසලඤ්‌චෙව නො බ්‍රහ්‌මෙ අථො බ්‍රහ්‌මෙ අනාමයං>
      text <අථො උඤ්‌ඡෙන යාපෙම අථො මූලඵලා බහූ>
    text <2271>
      text <අථො ඩංසා මකසා ච අප්‌පමෙව සරීසපා>
      text <වනෙ වාළමිගාකිණ්‌ණෙ හිංසා මය්‌හං න විජ්‌ජති>
    text <2272>
      text <සත්‌ත නො මාසෙ වසතං අරඤ්‌ඤෙ ජීවසොකිනං>
      text <ඉදං දුතියං පස්‌සාම බ්‍රාහ්‌මණං දෙවවණ්‌ණිනං>
      text <ආදාය වෙළුවං දණ්‌ඩං ධාරෙන්‌තං අජිනක්‌ඛිපං>
    text <2273>
      text <ස්‌වාගතං තෙ මහාබ්‍රහ්‌මෙ අථො මෙ අදුරාගතං>
      text <අන්‌තො පවිස භද්‌දන්‌තෙ පාදෙ පක්‌ඛාලයස්‌සු තෙ>
    text <2274>
      text <තින්‌දුකානි පියාලානි මධුකෙ කාසුමාරියො>
      text <ඵලානි ඛුද්‌දකප්‌පානි භුඤ්‌ජ බ්‍රහ්‌මෙ වරං වරං>
    text <2275>
      text <ඉදම්‌පි පානීයං සීතං ආභතං ගිරිගබ්‌භරා>
      text <තතො පිව මහාබ්‍රහ්‌මෙ සචෙ ත්‌වං අභිකඞ්‌ඛසි>
    text <2276>
      text <අථ ත්‌වං කෙන වණ්‌ණෙන කෙන වා පන හෙතුනා>
      text <අනුප්‌පත්‌තො බ්‍රහාරඤ්‌ඤං තං මෙ අක්‌ඛාහි පුච්‌ඡිතො>
    text <2277>
      text <යථා වාරිවහො පූරො සබ්‌බකාලං න ඛීයති>
      text <එවං තං යාචිතාගච්‌ඡිං භරියං මෙ දෙහි යාචිතො>
    text <2278>
      text <දදාමි න විකම්‌පාමි යං මං යාචසි බ්‍රාහ්‌මණ>
      text <සන්‌තං නප්‌පටිගුය්‌හාමි දානෙ මෙ රමතී මනො>
    text <2279>
      text <මද්‌දිං හත්‌ථෙ ගහෙත්‌වාන උදකස්‌ස කමණ්‌ඩලුං>
      text <බ්‍රාහ්‌මණස්‌ස අදා දානං සිවීනං රට්‌ඨවඩ්‌ඪනො>
    text <2280>
      text <තදාසි යං භිංසනකං තදාසි ලොමහංසනං>
      text <මද්‌දිං පරිචජන්‌තස්‌ස මෙදනී සම්‌පකම්‌පථ>
    text <2281>
      text <නෙව සා මද්‌දී භාකුටි න සන්‌ධීයති න රොදති>
      text <පෙක්‌ඛතෙවස්‌ස තුණ්‌හී සා එසො ජානාති යං වරං>
    text <2282>
      text <කොමාරී යස්‌සාහං භරියා සාමිකො මම ඉස්‌සරො>
      text <යස්‌සිච්‌ඡෙ තස්‌ස මං දජ්‌ජා වික්‌කිණෙය්‍ය හනෙය්‍ය වා>
    text <2283>
      text <තෙසං සඞ්‌කප්‌පමඤ්‌ඤාය දෙවින්‌දො එතදබ්‍රවි>
      text <සබ්‌බෙ ජිතා තෙ පච්‌චූහා යෙ දිබ්‌බා යෙ ච මානුසා>
    text <2284>
      text <නින්‌නාදිතා තෙ පථවී සද්‌දො තෙ තිදිවඞ්‌ගතො>
      text <සමන්‌තා විජ්‌ජුතා ආගුං ගිරීනංව පතිස්‌සුතා>
    text <2285>
      text <තස්‌ස තෙ අනුමොදන්‌ති උභො නාරදපබ්‌බතා>
      text <ඉන්‌දො ච බ්‍රහ්‌මා පජාපති සොමො යමො වෙස්‌සවණො>
      text <සබ්‌බෙ දෙවානුමොදන්‌ති දුක්‌කරඤ්‌හි කරොති සො>
    text <2286>
      text <දුද්‌දදං දදමානානං දුක්‌කරං කම්‌ම කුබ්‌බතං>
      text <අසන්‌තො නානුකුබ්‌බන්‌ති සතං ධම්‌මො දුරන්‌නයො>
    text <2287>
      text <තස්‌මා සතඤ්‌ච අසතං නානා හොති ඉතො ගති>
      text <අසන්‌තො නිරයං යන්‌ති සන්‌තො සග්‌ගපරායණා>
    text <2288>
      text <යමෙතං කුමාරෙ අදා භරියං අදා වනෙ වසං>
      text <බ්‍රහ්‌මයානමනොක්‌කම්‌ම සග්‌ගෙ තෙ තං විපච්‌චතු>
    text <2289>
      text <දදාමි භොතො භරියං මද්‌දිං සබ්‌බඞ්‌ගසොභනං>
      text <ත්‌වඤ්‌චෙව මද්‌දියා ඡන්‌නො මද්‌දී ච පතිනා සහ>
    text <2290>
      text <යථා පයො ච සඞ්‌ඛො ච උභො සමානවණ්‌ණිනො>
      text <එවං තුවඤ්‌ච මද්‌දී ච සමානමනචෙතසා>
    text <2291>
      text <අවරුද්‌ධෙත්‌ථ අරඤ්‌ඤස්‌මිං උභො සම්‌මථ අස්‌සමෙ>
      text <ඛත්‌තියා ගොත්‌තසම්‌පන්‌නා සුජාතා මාතුපෙත්‌තිතො>
      text <යථා පුඤ්‌ඤානි කයිරාථ දදන්‌තා අපරාපරං>
    text <2292>
      text <සක්‌කොහමස්‌මි දෙවින්‌දො ආගතොස්‌මි තවන්‌තිකෙ>
      text <වරං වරස්‌සු රාජිසි වරෙ අට්‌ඨ දදාමි තෙ>
    text <2293>
      text <වරං චෙ මෙ අදො සක්‌ක සබ්‌බභූතානමිස්‌සර>
      text <පිතා මං අනුමොදෙය්‍ය ඉතො පත්‌තං සකං ඝරං>
      text <ආසනෙන නිමන්‌තෙය්‍ය පඨමෙතං වරං වරෙ>
    text <2294>
      text <පුරිසස්‌ස වධං න රොචෙය්‍යං අපි කිබ්‌බිසකාරකං>
      text <වජ්‌ඣං වධම්‌හා මොචෙය්‍යං දුතියෙතං වරං වරෙ>
    text <2295>
      text <යෙ වුඩ්‌ඪා යෙ ච දහරා යෙ ච මජ්‌ඣිමපොරිසා>
      text <මමෙව උපජීවෙය්‍යුං තතියෙතං වරං වරෙ>
    text <2296>
      text <පරදාරං න ගච්‌ඡෙය්‍යං සදාරපසුතො සියං>
      text <ථීනං වසං න ගච්‌ඡෙය්‍යං චතුත්‌ථෙතං වරං වරෙ>
    text <2297>
      text <පුත්‌තො මෙ සක්‌ක ජායෙථ සො ච දීඝායුකො සියා>
      text <ධම්‌මෙන ජිනෙ පථවිං පඤ්‌චමෙතං වරං වරෙ>
    text <2298>
      text <තතො රත්‍යා විවසානෙ සූරියස්‌සුග්‌ගමනං පති>
      text <දිබ්‌බා භක්‌ඛා පාතුභවෙය්‍යුං ඡට්‌ඨමෙතං වරං වරෙ>
    text <2299>
      text <දදතො මෙ න ඛීයෙථ දත්‌වා නානුතපෙය්‍යහං>
      text <දදං චිත්‌තං පසාදෙය්‍යං සත්‌තමෙතං වරං වරෙ>
    text <2300>
      text <ඉතො විමුච්‌චමානාහං සග්‌ගගාමී විසෙසගූ>
      text <අනිවත්‌ති තතො අස්‌සං අට්‌ඨමෙතං වරං වරෙ>
    text <2301>
      text <තස්‌ස තං වචනං සුත්‌වා දෙවින්‌දො එතදබ්‍රවි>
      text <අචිරං වත තෙ තතො පිතා තං දට්‌ඨුමෙස්‌සති>
    text <2302>
      text <ඉදං වත්‌වාන මඝවා දෙවරාජා සුජම්‌පති>
      text <වෙස්‌සන්‌තරෙ වරං දත්‌වා සග්‌ගකායං අපක්‌කමි>
    stand <සක්‌කපබ්‌බං නාම>
  text <මහාරාජපබ්‌බං>
    text <2303>
      text <කස්‌සෙතං මුඛමාභාති හෙමං වුත්‌තත්‌තමග්‌ගිනා>
      text <නික්‌ඛංව ජාතරූපස්‌ස උක්‌කාමුඛපහංසිතං>
    text <2304>
      text <උභො සදිසපච්‌චඞ්‌ගා උභො සදිසලක්‌ඛණා>
      text <ජාලිස්‌ස සදිසො එකො එකා කණ්‌හාජිනා යථා>
    text <2305>
      text <සීහා බිලාව නික්‌ඛන්‌තා උභො සම්‌පතිරූපකා>
      text <ජාතරූපමයායෙව ඉමෙ දිස්‌සන්‌ති දාරකා>
    text <2306>
      text <කුතො නු භවං භාරද්‌වාජ ඉමෙ ආනෙසි දාරකෙ>
      text <අජ්‌ජ රට්‌ඨං අනුප්‌පත්‌තො කුහිං ගච්‌ඡසි බ්‍රාහ්‌මණ>
    text <2307>
      text <මය්‌හං තෙ දාරකා දෙව දින්‌නා විත්‌තෙන සඤ්‌ජය>
      text <අජ්‌ජ පන්‌නරසා රත්‌ති යතො ලද්‌ධා මෙ දාරකා>
    text <2308>
      text <කෙන වා වාචපෙය්‍යෙන සම්‌මාඤායෙන සද්‌දහෙ>
      text <කො තෙතං දානමදදා පුත්‌තකෙ දානමුත්‌තමං>
    text <2309>
      text <යො යාචතං පතිට්‌ඨාසි භූතානං ධරණීරිව>
      text <සො මෙ වෙස්‌සන්‌තරො රාජා පුත්‌තෙදාසි වනෙ වසං>
    text <2310>
      text <යො යාචතං ගතී ආසි සවන්‌තීනංව සාගරො>
      text <සො මෙ වෙස්‌සන්‌තරො රාජා පුත්‌තෙදාසි වනෙ වසං>
    text <2311>
      text <දුක්‌කටං වත භො රඤ්‌ඤා සද්‌ධෙන ඝරමෙසිනා>
      text <කථං නු පුත්‌තකෙ දජ්‌ජා අරඤ්‌ඤෙ අවරුද්‌ධකො>
    text <2312>
      text <ඉමං භොන්‌තො නිසාමෙථ යාවන්‌තෙත්‌ථ සමාගතා>
      text <කථං වෙස්‌සන්‌තරො රාජා පුත්‌තෙදාසි වනෙ වසං>
    text <2313>
      text <දාසිං දාසං ච සො දජ්‌ජා අස්‌සං චස්‌සතරීරථං>
      text <හත්‌ථිඤ්‌ච කුඤ්‌ජරං දජ්‌ජ කථං සො දජ්‌ජ දාරකෙ>
    text <2314>
      text <යස්‌ස නස්‌ස ඝරෙ දාසො අස්‌සො චස්‌සතරීරථො>
      text <හත්‌ථී ච කුඤ්‌ජරො නාගො කිං සො දජ්‌ජා පිතාමහ>
    text <2315>
      text <දානමස්‌ස පසංසාම න ච නින්‌දාම පුත්‌තකා>
      text <කථං නු හදයං ආසි තුම්‌හෙ දත්‌වා වනිබ්‌බකෙ>
    text <2316>
      text <දුක්‌ඛස්‌ස හදයං ආසි අථො උණ්‌හම්‌පි පස්‌සසි>
      text <රොහිනීහෙව තම්‌බක්‌ඛී පිතා අස්‌සූනි වත්‌තයි>
    text <2317>
      text <යං තං කණ්‌හාජිනාවොච අයං මං තාත බ්‍රාහ්‌මණො>
      text <ලට්‌ඨියා පටිකොටෙති ඝරෙ ජාතංව දාසියං>
    text <2318>
      text <න චායං බ්‍රාහ්‌මණො තාත ධම්‌මිකා හොන්‌ති බ්‍රාහ්‌මණා>
      text <යක්‌ඛො බ්‍රාහ්‌මණවණ්‌ණෙන ඛාදිතුං තාත නෙති නො>
      text <නීයමානෙ පිසාචෙන කින්‌නු තාත උදික්‌ඛසි>
    text <2319>
      text <රාජපුත්‌තී ච වො මාතා රාජපුත්‌තො ච වො පිතා>
      text <පුබ්‌බෙ මෙ අඞ්‌ගමාරුය්‌හ කිං නු තිට්‌ඨථ ආරකා>
    text <2320>
      text <රාජපුත්‌තී ච නො මාතා රාජපුත්‌තො ච නො පිතා>
      text <දාසා මයං බ්‍රාහ්‌මණස්‌ස තස්‌මා තිට්‌ඨාම ආරකා>
    text <2321>
      text <මා සම්‌මෙවං අවචුත්‌ථ ඩය්‌හතෙ හදයං මම>
      text <චිතකායංව මෙ කායො ආසනෙ න සුඛං ලභෙ>
    text <2322>
      text <මා සම්‌මෙවං අවචුත්‌ථ භිය්‍යො සොකං ජනෙථ මං>
      text <නික්‌කිණිස්‌සාමි දබ්‌බෙන න වො දාසා භවිස්‌සථ>
    text <2323>
      text <කිමග්‌ඝියඤ්‌හි වො තාත බ්‍රාහ්‌මණස්‌ස පිතා අදා>
      text <යථාභූතං මෙ අක්‌ඛාථ පටිපාදෙන්‌තු බ්‍රාහ්‌මණං>
    text <2324>
      text <සහස්‌සග්‌ඝඤ්‌හි මං තාත බ්‍රාහ්‌මණස්‌ස පිතා අදා>
      text <අථ කණ්‌හාජිනං කඤ්‌ඤං හත්‌ථිනා ච සතෙන ච>
    text <2325>
      text <උට්‌ඨෙහි කත්‌තෙ තරමානො බ්‍රාහ්‌මණස්‌ස අවාකර>
      text <දාසිසතං දාසසතං ගවං හත්‌ථුසභං සතං>
      text <ජාතරූපසහස්‌සඤ්‌ච පුත්‌තානං දෙහි නික්‌කයං>
    text <2326>
      text <තතො කත්‌තා තරමානො බ්‍රාහ්‌මණස්‌ස අවාකරි>
      text <දාසිසතං දාසසතං ගවං හත්‌ථුසභං සතං>
      text <ජාතරූපසහස්‌සඤ්‌ච පුත්‌තානංදාසි නික්‌කයං>
    text <2327>
      text <නික්‌කිණිත්‌වා නහාපෙත්‌වා භොජයිත්‌වාන දාරකෙ>
      text <සමලඞ්‌කරිත්‌වා භණ්‌ඩෙන උච්‌ඡඞ්‌ගෙ උපවෙසයුං>
    text <2328>
      text <සීසං න්‌හාතෙ සුචිවත්‌ථෙ සබ්‌බාභරණභූසිතෙ>
      text <රාජා අඞ්‌කෙ කරිත්‌වාන අය්‍යකො පරිපුච්‌ඡථ>
    text <2329>
      text <කුණ්‌ඩලෙ ඝුසිතෙ මාලෙ සබ්‌බාභරණභූසිතෙ>
      text <රාජා අඞ්‌කෙ කරිත්‌වාන ඉදං වචනමබ්‍රවි>
    text <2330>
      text <කච්‌චි උභො අරොගා තෙ ජාලි මාතාපිතා තව>
      text <කච්‌චි උඤ්‌ඡෙන යාපෙථ කච්‌චි මූලඵලා බහූ>
    text <2331>
      text <කච්‌චි ඩංසා මකසා ච අප්‌පමෙව සරීසපා>
      text <වනෙ වාළමිගාකිණ්‌ණෙ කච්‌චි හිංසා න විජ්‌ජති>
    text <2332>
      text <අථො උභො අරොගා මෙ දෙව මාතාපිතා මම>
      text <අථො උඤ්‌ඡෙන යාපෙන්‌ති අථො මූලඵලා බහූ>
    text <2333>
      text <අථො ඩංසා මකසා ච අප්‌පමෙව සරීසපා>
      text <වනෙ වාළමිගාකිණ්‌ණෙ හිංසා නෙසං න විජ්‌ජති>
    text <2334>
      text <ඛණන්‌තාලුකලම්‌බානි බිලානි තක්‌කලානි ච>
      text <කොලං භල්‌ලාතකං බෙල්‌ලං සා නො ආහත්‌ව පොසති>
    text <2335>
      text <යඤ්‌චෙව සා ආහරති වනමූලඵලහාරියා>
      text <තං නො සබ්‌බෙ සමාගන්‌ත්‌වා රත්‌තිං භුඤ්‌ජාම නො දිවා>
    text <2336>
      text <අම්‌මාව නො කිසා පණ්‌ඩු ආහරන්‌තී දුමප්‌ඵලං>
      text <වාතාතපෙන සුඛුමාලී පදුමං හත්‌ථගතාමිව>
    text <2337>
      text <අම්‌මාය පතනූකෙසා විචරන්‌ත්‍යා බ්‍රහාවනෙ>
      text <වනෙ වාළමිගාකිණ්‌ණෙ ඛග්‌ගදීපිනිසෙවිතෙ>
    text <2338>
      text <කෙසෙසු ජටං බන්‌ධිත්‌වා කච්‌ඡෙ ජල්‌ලමධාරයි>
      text <චම්‌මවාසී ඡමා සෙති ජාතවෙදං නමස්‌සති>
    text <2339>
      text <පුත්‌තා පියා මනුස්‌සානං ලොකස්‌මිං උදපජ්‌ජිසුං>
      text <න හි නූනම්‌හාකං අය්‍යස්‌ස පුත්‌තෙ ස්‌නෙහො අජායථ>
    text <2340>
      text <දුක්‌කටඤ්‌ච හි නො පුත්‌ත භූනහච්‌චං කතං මයා>
      text <යොහං සිවීනං වචනා පබ්‌බාජෙසිමදූසකං>
    text <2341>
      text <යං මෙ කිඤ්‌චි ඉධ අත්‌ථි ධනං ධඤ්‌ඤඤ්‌ච විජ්‌ජති>
      text <එතු වෙස්‌සන්‌තරො රාජා සිවිරට්‌ඨෙ පසාසතු>
    text <2342>
      text <න දෙව මය්‌හං වචනා එහිති සිවිසුත්‌තමො>
      text <සයමෙව දෙවො ගන්‌ත්‌වා සිඤ්‌ච භොගෙහි අත්‍රජං>
    text <2343>
      text <තතො සෙනාපතිං රාජා සජ්‌ජයො අජ්‌ඣභාසථ>
      text <හත්‌ථී අස්‌සා රථා පත්‌තී සෙනා සන්‌නාහයන්‌තු නං>
      text <නෙගමා ච මං අන්‌වෙන්‌තු බ්‍රාහ්‌මණා ච පුරොහිතා>
    text <2344>
      text <තතො සට්‌ඨිසහස්‌සානි යොධිනො චාරුදස්‌සනා>
      text <ඛිප්‌පමායන්‌තු සන්‌නද්‌ධා නානාවණ්‌ණෙහිලඞ්‌කතා>
    text <2345>
      text <නීලවත්‌ථධරා නෙකෙ පීතානෙකෙ නිවාසිතා>
      text <අඤ්‌ඤෙ ලොහිතඋණ්‌හීසා සුද්‌ධානෙකෙ නිවාසිතා>
      text <ඛිප්‌පමායන්‌තු සන්‌නද්‌ධා නානාවණ්‌ණෙහිලඞ්‌කතා>
    text <2346>
      text <හිමවා යථා ගන්‌ධධරො පබ්‌බතො ගන්‌ධමාදනො>
      text <නානාරුක්‌ඛෙහි සඤ්‌ඡන්‌නො මහාභූතගණාලයො>
    text <2347>
      text <ඔසධෙහි ච දිබ්‌බෙහි දිසා භාති පවාති ච>
      text <ඛිප්‌පමායන්‌තු සන්‌නද්‌ධා දිසා භන්‌තු පවන්‌තු ච>
    text <2348>
      text <තතො නාගසහස්‌සානි යොජයන්‌තු චතුද්‌දස>
      text <සුවණ්‌ණකච්‌ඡා මාතඞ්‌ගා හෙමකප්‌පනවාසසා>
    text <2349>
      text <ආරූළ්‌හා ගාමණීයෙහි තොමරඞ්‌කුසපාණිභි>
      text <ඛිප්‌පමායන්‌තු සන්‌නද්‌ධා හත්‌ථික්‌ඛන්‌ධෙහි දස්‌සිතා>
    text <2350>
      text <තතො අස්‌සසහස්‌සානි යොජයන්‌තු චතුද්‌දස>
      text <ආජානීයාව ජාතියා සින්‌ධවා සීඝවාහනා>
    text <2351>
      text <ආරූළ්‌හා ගාමණීයෙහි ඉල්‌ලියාචාපධාරිභි>
      text <ඛිප්‌පමායන්‌තු සන්‌නද්‌ධා අස්‌සපිට්‌ඨෙ අලඞ්‌කතා>
    text <2352>
      text <තතො රථසහස්‌සානි යොජයන්‌තු චතුද්‌දස>
      text <අයොසුකතනෙමියො සුවණ්‌ණචිතපක්‌ඛරෙ>
    text <2353>
      text <ආරොපෙන්‌තු ධජෙ තත්‌ථ චම්‌මානි කවචානි ච>
      text <විප්‌පාලෙන්‌තු ච චාපානි දළ්‌හධම්‌මා පහාරිනො>
      text <ඛිප්‌පමායන්‌තු සන්‌නද්‌ධා රථෙසු රථජීවිනො>
    text <2354>
      text <ලාජාඔලොපියා පුප්‌ඵා මාලාගන්‌ධවිලෙපනා>
      text <අග්‌ඝියානි ච තිට්‌ඨන්‌තු යෙන මග්‌ගෙන එහිති>
    text <2355>
      text <ගාමෙ ගාමෙ සතං කුම්‌භා මෙරයස්‌ස සුරාය ච>
      text <මග්‌ගම්‌හි පතිතිට්‌ඨන්‌තු යෙන මග්‌ගෙන එහිති>
    text <2356>
      text <මංසා පූවා සඞ්‌කුලියො කුම්‌මාසා මච්‌ඡසංයුතා>
      text <මග්‌ගම්‌හි පතිතිට්‌ඨන්‌තු යෙන මග්‌ගෙන එහිති>
    text <2357>
      text <සප්‌පි තෙලං දධි ඛීරං කඞ්‌ගුබීජා බහූ සුරා>
      text <මග්‌ගම්‌හි පතිතිට්‌ඨන්‌තු යෙන මග්‌ගෙන එහිති>
    text <2358>
      text <ආළාරිකා ච සූදා ච නටනට්‌ටකගායිනො>
      text <පාණිස්‌සරා කුම්‌භථූණියො මන්‌දකා සොකජ්‌ඣායිකා>
    text <2359>
      text <ආහඤ්‌ඤන්‌තු සබ්‌බවීණා භෙරියො දින්‌දිමානි ච>
      text <ඛරමුඛානි ධමෙන්‌තු නදන්‌තු එකපොක්‌ඛරා>
    text <2360>
      text <මුදිඞ්‌ගා පණවා සඞ්‌ඛා ගොධා පරිවදෙන්‌තිකා>
      text <දින්‌දිමානි ච හඤ්‌ඤන්‌තු කුතුම්‌ප දින්‌දිමානි ච>
    text <2361>
      text <සා සෙනා මහතී ආසි උය්‍යුත්‌තා සිවිවාහිනී>
      text <ජාලිනා මග්‌ගනායෙන වඞ්‌කං පායාසි පබ්‌බතං>
    text <2362>
      text <කොඤ්‌චං නදති මාතඞ්‌ගො කුඤ්‌ජරො සට්‌ඨිහායනො>
    text <කච්‌ඡාය බද්‌ධමානාය කොඤ්‌චං නදති වාරණො>
    text <2363>
      text <ආජානීයා හසියන්‌ති නෙමිඝොසො අජායථ>
      text <අබ්‌භං රජො අච්‌ඡාදෙසි උය්‍යුත්‌තා සිවිවාහිනී>
    text <2364>
      text <සා සෙනා මහතී ආසි උය්‍යුත්‌තා හාරහාරිනී>
      text <ජාලිනා මග්‌ගනායෙන වඞ්‌කං පායාසි පබ්‌බතං>
    text <2365>
      text <තෙ පාවිංසු බ්‍රහාරඤ්‌ඤං බහුසාඛං මහොදකං>
      text <පුප්‌ඵරුක්‌ඛෙහි සඤ්‌ඡන්‌නං ඵලරුක්‌ඛෙහි චූභයං>
    text <2366>
      text <තත්‌ථ බින්‌දුස්‌සරා වග්‌ගූ නානාවණ්‌ණා බහූ දිජා>
      text <කූජන්‌තමුපකූජන්‌ති උතුසම්‌පුප්‌ඵිතෙ දුමෙ>
    text <2367>
      text <තෙ ගන්‌ත්‌වා දීඝමද්‌ධානං අහොරත්‌තානමච්‌චයෙ>
      text <පදෙසං තං උපාගච්‌ඡුං යත්‌ථ වෙස්‌සන්‌තරො අහු>
    stand <මහාරාජපබ්‌බං නාම>
  text <ඡඛත්‌තියකම්‌මං>
    text <2368>
      text <තෙසං සුත්‌වාන නිග්‌ඝොසං භීතො වෙස්‌සන්‌තරො අහු>
      text <පබ්‌බතං අභිරුහිත්‌වා භීතො සෙනං උදික්‌ඛති>
    text <2369>
      text <ඉඞ්‌ඝ මද්‌දි නිසාමෙහි නිග්‌ඝොසො යාදිසො වනෙ>
      text <ආජානීයා හසියන්‌ති ධජග්‌ගානි ච දිස්‌සරෙ>
    text <2370>
      text <ඉමෙ නූන අරඤ්‌ඤස්‌මිං මිගසඞ්‌ඝානි ලුද්‌දකා>
      text <වාගුරාහි පරික්‌ඛිප්‌ප සොබ්‌භං පාතෙත්‌වා තාවදෙ>
      text <වික්‌කොසමානා තිබ්‌බාහි හන්‌ති නෙසං වරං වරං>
    text <2371>
      text <යථා මයං අදූසකා අරඤ්‌ඤෙ අවරුද්‌ධකා>
      text <අමිත්‌තහත්‌ථත්‌තං ගතා පස්‌ස දුබ්‌බලඝාතකං>
    text <2372>
      text <අමිත්‌තා නප්‌පසාහෙය්‍යුං අග්‌ගීව උදකණ්‌ණවෙ>
      text <තදෙව ත්‌වං විචින්‌තෙහි අපි සොත්‌ථි ඉතො සියා>
    text <2373>
      text <තතො වෙස්‌සන්‌තරො රාජා ඔරොහිත්‌වාන පබ්‌බතා>
      text <නිසීදි පණ්‌ණසාලායං දළ්‌හං කත්‌වාන මානසං>
    text <2374>
      text <නිවත්‌තයිත්‌වාන රථං වුට්‌ඨපෙත්‌වාන සෙනියො>
      text <එකං අරඤ්‌ඤෙ විහරන්‌තං පිතා පුත්‌තං උපාගමි>
    text <2375>
      text <හත්‌ථික්‌ඛන්‌ධතො ඔරුය්‌හ එකංසො පඤ්‌ජලීකතො>
      text <පරිකිණ්‌ණො අමච්‌චෙහි පුත්‌තං සිඤ්‌චිතුමාගමි>
    text <2376>
      text <තත්‌ථද්‌දස කුමාරං සො රම්‌මරූපං සමාහිතං>
      text <නිසින්‌නං පණ්‌ණසාලායං ඣායන්‌තං අකුතොභයං>
    text <2377>
      text <තඤ්‌ච දිස්‌වාන ආයන්‌තං පිතරං පුත්‌තගිද්‌ධිනං>
      text <වෙස්‌සන්‌තරො ච මද්‌දී ච පච්‌චුග්‌ගන්‌ත්‌වා අවන්‌දිසුං>
    text <2378>
      text <මද්‌දී ච සිරසා පාදෙ සසුරස්‌සාභිවාදයි>
      text <මද්‌දී අහඤ්‌හි තෙ දෙව පාදෙ වන්‌දාමි තෙ සුණ්‌හා>
      text <තෙසු තත්‌ථ පලිසජ්‌ජ පාණිනා පරිමජ්‌ජථ>
    text <2379>
      text <කච්‌චි වො කුසලං පුත්‌ත කච්‌චි පුත්‌ත අනාමයං>
      text <කච්‌චි උඤ්‌ඡෙන යාපෙථ කච්‌චි මූලඵලා බහූ>
    text <2380>
      text <කච්‌චි ඩංසා මකසා ච අප්‌පමෙව සරීසපා>
      text <වනෙ වාළමිගාකිණ්‌ණෙ කච්‌චි හිංසා න විජ්‌ජති>
    text <2381>
      text <අත්‌ථි නො ජීවිකා දෙව සා ච යාදිසකීදිසා>
      text <කසිරා ජීවිකා හොම උඤ්‌ඡාචරියාය ජීවිතං>
    text <2382>
      text <අනිද්‌ධිනං මහාරාජ දමෙතස්‌සංව සාරථි>
      text <ත්‍යම්‌හා අනිද්‌ධිකා දන්‌තා අසමිද්‌ධි දමෙති නො>
    text <2383>
      text <අපි නො කිසානි මංසානි පිතු මාතු අදස්‌සනා>
      text <අවරුද්‌ධානං මහාරාජ අරඤ්‌ඤෙ ජීවසොකිනං>
    text <2384>
      text <යෙපි තෙ සිවිසෙට්‌ඨස්‌ස දායාදාපත්‌තමානසා>
      text <ජාලී කණ්‌හාජිනා චුභො බ්‍රාහ්‌මණස්‌ස වසානුගා>
      text <අච්‌චායිකස්‌ස ලුද්‌දස්‌ස යො නෙ ගාවොව සුම්‌භති>
    text <2385>
      text <තෙ රාජපුත්‌තියා පුත්‌තෙ යදි ජානාථ සංසථ>
      text <පරියාපුණාථ නො ඛිප්‌පං සප්‌පදට්‌ඨංව මාණවං>
    text <2386>
      text <උභො කුමාරා නික්‌කීතා ජාලී කණ්‌හාජිනා චුභො>
      text <බ්‍රාහ්‌මණස්‌ස ධනං දත්‌වා පුත්‌ත මා භායි අස්‌සස>
    text <2387>
      text <කච්‌චි නු තාත කුසලං කච්‌චි තාත අනාමයං>
      text <කච්‌චි නු තාත මෙ මාතු චක්‌ඛු න පරිහායති>
    text <2388>
      text <කුසලඤ්‌චෙව මෙ පුත්‌ත අථො පුත්‌ත අනාමයං>
      text <අථො ච පුත්‌ත තෙ මාතු චක්‌ඛු න පරිහායති>
    text <2389>
      text <කච්‌චි අරොගං යොග්‌ගං තෙ කච්‌චි වහති වාහනං>
      text <කච්‌චි ඵීතො ජනපදො කච්‌චි වුට්‌ඨි න ඡිජ්‌ජති>
    text <2390>
      text <අථො අරොගං යොග්‌ගං මෙ අථො වහති වාහනං>
      text <අථො ඵීතො ජනපදො අථො වුට්‌ඨි න ඡිජ්‌ජති>
    text <2391>
      text <ඉච්‌චෙවං මන්‌තයන්‌තානං මාතා නෙසං අදිස්‌සථ>
      text <රාජපුත්‌තී ගිරිද්‌වාරෙ පත්‌තිකා අනුපාහනා>
    text <2392>
      text <තඤ්‌ච දිස්‌වාන ආයන්‌තං මාතරං පුත්‌තගිද්‌ධිනිං>
      text <වෙස්‌සන්‌තරො ච මද්‌දී ච පච්‌චුග්‌ගන්‌ත්‌වා අවන්‌දිසුං>
    text <2393>
      text <මද්‌දී ච සිරසා පාදෙ සස්‌සුයා අභිවාදයි>
      text <මද්‌දී අහඤ්‌හි තෙ අය්‍යෙ පාදෙ වන්‌දාමි තෙ සුණ්‌හා>
    text <2394>
      text <මද්‌දිඤ්‌ච පුත්‌තකා දිස්‌වා දූරතො සොත්‌ථිමාගතා>
      text <කන්‌දන්‌තා මභිධාවිංසු වච්‌ඡබාලාව මාතරං>
    text <2395>
      text <මද්‌දී ච පුත්‌තකෙ දිස්‌වා දූරතො සොත්‌ථිමාගතෙ>
      text <වාරුණීව පවෙධෙන්‌තී ථනධාරාභිසිඤ්‌චථ>
    text <2396>
      text <සමාගතානං ඤාතීනං මහාඝොසො අජායථ>
      text <පබ්‌බතා සමනාදිංසු මහී පකම්‌පිතා අහු>
    text <2397>
      text <වුට්‌ඨිධාරං පවත්‌තෙන්‌තො දෙවො පාවස්‌සි තාවදෙ>
      text <අථ වෙස්‌සන්‌තරො රාජා ඤාතීහි සමගච්‌ඡථ>
    text <2398>
      text <නත්‌තාරො සුණිසා පුත්‌තො රාජා දෙවී ච එකතො>
      text <යදා සමාගතා ආසුං තදාසි ලොමහංසනං>
    text <2399>
      text <පඤ්‌ජලිකා තස්‌ස යාචන්‌ති රොදන්‌තා භෙරවෙ වනෙ>
      text <වෙස්‌සන්‌තරඤ්‌ච මද්‌දිඤ්‌ච සබ්‌බෙ රට්‌ඨා සමාගතා>
      text <ත්‌වං නොසි ඉස්‌සරො රාජා රජ්‌ජං කාරෙථ නො උභො>
    stand <ඡඛත්‌තියකම්‌මං නාම>
    text <2400>
      text <ධම්‌මෙන රජ්‌ජං කාරෙන්‌තං රට්‌ඨා පබ්‌බාජයිත්‌ථ මං>
      text <ත්‌වඤ්‌ච ජානපදා චෙව නෙගමා ච සමාගතා>
    text <2401>
      text <දුක්‌කටඤ්‌ච හි නො පුත්‌ත භූනහච්‌චං කතං මයා>
      text <යොහං සිවීනං වචනා පබ්‌බාජෙසිමදූසකං>
    text <2402>
      text <යෙන කෙනචි වණ්‌ණෙන පිතු දුක්‌ඛං උදබ්‌බහෙ>
      text <මාතු භගිනියා චාපි අපි පාණෙහි අත්‌තනො>
    text <2403>
      text <තතො වෙස්‌සන්‌තරො රාජා රජොජල්‌ලං පවාහයි>
      text <රජොජල්‌ලං පවාහෙත්‌වා සඞ්‌ඛවණ්‌ණං අධාරයි>
    text <2404>
      text <සීසං න්‌හාතො සුචිවත්‌ථො සබ්‌බාභරණභූසිතො>
      text <පච්‌චයං නාගමාරුය්‌හ ඛග්‌ගං බන්‌ධි පරන්‌තපං>
    text <2405>
      text <තතො සට්‌ඨිසහස්‌සානි යොධිනො චාරුදස්‌සනා>
      text <සහජාතා පකිරිංසු නන්‌දයන්‌තා රථෙසභං>
    text <2406>
      text <තතො මද්‌දිම්‌පි න්‌හාපෙසුං සිවිකඤ්‌ඤා සමාගතා>
      text <වෙස්‌සන්‌තරො තං පාලෙතු ජාලී කණ්‌හාජිනා චුභො>
      text <අථොපි තං මහාරාජා සඤ්‌ජයො අභිරක්‌ඛතු>
    text <2407>
      text <ඉදඤ්‌ච පච්‌චයං ලද්‌ධා පුබ්‌බෙ සංක්‌ලෙසමත්‌තනො>
      text <ආනන්‌දියං ආචරිංසු රමණීයෙ ගිරිබ්‌බජෙ>
    text <2408>
      text <ඉදඤ්‌ච පච්‌චයං ලද්‌ධා පුබ්‌බෙ සංක්‌ලෙසමත්‌තනො>
      text <ආනන්‌දි විත්‌තා සුමනා පුත්‌තෙ සඞ්‌ගම්‌ම ලක්‌ඛණා>
    text <2409>
      text <ඉදඤ්‌ච පච්‌චයං ලද්‌ධා පුබ්‌බෙ සංක්‌ලෙසමත්‌තනො>
      text <ආනන්‌දි විත්‌තා පතීතා සහ පුත්‌තෙහි ලක්‌ඛණා>
    text <2410>
      text <එකභත්‌තා පුරෙ ආසිං නිච්‌චං ථණ්‌ඩිලසායිනී>
      text <ඉති මෙතං වතං ආසි තුම්‌හං කාමා හි පුත්‌තකා>
    text <2411>
      text <තං මෙ වතං සමිද්‌ධජ්‌ජ තුම්‌හෙ සඞ්‌ගම්‌ම පුත්‌තකා>
      text <මාතුජම්‌පි තං පාලෙතු පිතුජම්‌පි ච පුත්‌තක>
      text <අථොපි තං මහාරාජා සඤ්‌ජයො අභිරක්‌ඛතු>
    text <2412>
      text <යං කිඤ්‌චිත්‌ථි කතං පුඤ්‌ඤං මය්‌හඤ්‌චෙව පිතුච්‌ච තෙ>
      text <සබ්‌බෙන තෙන කුසලෙන අජරො අමරො භව>
    text <2413>
      text <කප්‌පාසිකඤ්‌ච කොසෙය්‍යං ඛොමකොටුම්‌බරානි ච>
      text <සස්‌සු සුණ්‌හාය පාහෙසි යෙහි මද්‌දී අසොභථ>
    text <2414>
      text <තතො හෙමඤ්‌ච කායූරං ගීවෙය්‍යං රතනාමයං>
      text <සස්‌සු සුණ්‌හාය පාහෙසි යෙහි මද්‌දී අසොභථ>
    text <2415>
      text <තතො හෙමඤ්‌ච කායූරං අඞ්‌ගදං මණිමෙඛලං>
      text <සස්‌සු සුණ්‌හාය පාහෙසි යෙහි මද්‌දී අසොභථ>
    text <2416>
      text <උණ්‌ණතං මුඛඵුල්‌ලඤ්‌ච නානාරත්‌තෙ ච මාණිකෙ>
      text <සස්‌සු සුණ්‌හාය පාහෙසි යෙහි මද්‌දී අසොභථ>
    text <2417>
      text <උග්‌ගත්‌ථනං ගිඞ්‌ගමකං මෙඛලං පාටිපාදකං>
      text <සස්‌සු සුණ්‌හාය පාහෙසි යෙහි මද්‌දී අසොභථ>
    text <2418>
      text <සුත්‌තඤ්‌ච සුත්‌තවජ්‌ජඤ්‌ච උපනිජ්‌ඣාය සෙය්‍යසි>
      text <අසොභථ රාජපුත්‌තී දෙවකඤ්‌ඤාව නන්‌දනෙ>
    text <2419>
      text <සීසං න්‌හාතා සුචිවත්‌ථා සබ්‌බාලඞ්‌කාරභූසිතා>
      text <අසොභථ රාජපුත්‌තී තාවතිංසෙව අච්‌ඡරා>
    text <2420>
      text <කදලීව වාතච්‌ඡුපිතා ජාතා චිත්‌තලතාවනෙ>
      text <දන්‌තාවරණසම්‌පන්‌නා රාජපුත්‌තී අසොභථ>
    text <2421>
      text <සකුණී මානුසිනීව ජාතා චිත්‌තපත්‌තා පතී>
      text <නිග්‍රොධපක්‌කබිම්‌බොට්‌ඨී රාජපුත්‌තී අසොභථ>
    text <2422>
      text <තස්‌සා ච නාගමානෙසුං නාතිබද්‌ධංව කුඤ්‌ජරං>
      text <සත්‌තික්‌ඛමං සරක්‌ඛමං ඊසාදන්‌තං උරූළ්‌හවං>
    text <2423>
      text <සා මද්‌දී නාගමාරුහි නාතිබද්‌ධංව කුඤ්‌ජරං>
      text <සත්‌තික්‌ඛමං සරක්‌ඛමං ඊසාදන්‌තං උරූළ්‌හවං>
    text <2424>
      text <සබ්‌බම්‌හි තංඅරඤ්‌ඤම්‌හි යාවන්‌තෙත්‌ථ මිගා අහුං>
      text <වෙස්‌සන්‌තරස්‌ස තෙජෙන නඤ්‌ඤමඤ්‌ඤං විහෙඨයුං>
    text <2425>
      text <සබ්‌බම්‌හි තංඅරඤ්‌ඤම්‌හි යාවන්‌තෙත්‌ථ දිජා අහුං>
      text <වෙස්‌සන්‌තරස්‌ස තෙජෙන නඤ්‌ඤමඤ්‌ඤං විහෙඨයුං>
    text <2426>
      text <සබ්‌බම්‌හි තංඅරඤ්‌ඤම්‌හි යාවන්‌තෙත්‌ථ මිගා අහුං>
      text <එකජ්‌ඣං සන්‌නිපාතිංසු වෙස්‌සන්‌තරෙ පයාතම්‌හි>
      text <සිවීනං රට්‌ඨවඩ්‌ඪනෙ>
    text <2427>
      text <සබ්‌බම්‌හි තංඅරඤ්‌ඤම්‌හි යාවන්‌තෙත්‌ථ දිජා අහුං>
      text <එකජ්‌ඣං සන්‌නිපාතිංසු වෙස්‌සන්‌තරෙ පයාතම්‌හි>
      text <සිවීනං රට්‌ඨවඩ්‌ඪනෙ>
    text <2428>
      text <සබ්‌බම්‌හි තංඅරඤ්‌ඤම්‌හි යාවන්‌තෙත්‌ථ මිගා අහුං>
      text <නාස්‌සු මඤ්‌ජූ නිකූජිංසු වෙස්‌සන්‌තරෙ පයාතම්‌හි>
      text <සිවීනං රට්‌ඨවඩ්‌ඪනෙ>
    text <2429>
      text <සබ්‌බම්‌හි තංඅරඤ්‌ඤම්‌හි යාවන්‌තෙත්‌ථ දිජා අහුං>
      text <නාස්‌සු මඤ්‌ජූ නිකූජිංසු වෙස්‌සන්‌තරෙ පයාතම්‌හි>
      text <සිවීනං රට්‌ඨවඩ්‌ඪනෙ>
    text <2430>
      text <පටියත්‌තො රාජමග්‌ගො විචිත්‌තො පුප්‌ඵසන්‌ථතො>
      text <වසි වෙස්‌සන්‌තරො යත්‌ථ යාවතාව ජෙතුත්‌තරා>
    text <2431>
      text <තතො සට්‌ඨිසහස්‌සානි යොධිනො චාරුදස්‌සනා>
      text <සමන්‌තා පරිකිරිංසු වෙස්‌සන්‌තරෙ පයාතම්‌හි>
      text <සිවීනං රට්‌ඨවඩ්‌ඪනෙ>
    text <2432>
      text <ඔරොධා ච කුමාරා ච වෙසියානා ච බ්‍රාහ්‌මණා>
      text <සමන්‌තා පරිකිරිංසු වෙස්‌සන්‌තරෙ පයාතම්‌හි>
      text <සිවීනං රට්‌ඨවඩ්‌ඪනෙ>
    text <2433>
      text <හත්‌ථාරොහා අනීකට්‌ඨා රථිකා පත්‌තිකාරකා>
      text <සමන්‌තා පරිකිරිංසු වෙස්‌සන්‌තරෙ පයාතම්‌හි>
      text <සිවීනං රට්‌ඨවඩ්‌ඪනෙ>
    text <2434>
      text <සමාගතා ජානපදා නෙගමා ච සමාගතා>
      text <සමන්‌තා පරිකිරිංසු වෙස්‌සන්‌තරෙ පයාතම්‌හි>
      text <සිවීනං රට්‌ඨවඩ්‌ඪනෙ>
    text <2435>
      text <කරොටියා චම්‌මධරා ඉල්‌ලීහත්‌ථා සුවම්‌මිනො>
      text <පුරතො පටිපජ්‌ජිංසු වෙස්‌සන්‌තරෙ පයාතම්‌හි>
      text <සිවීනං රට්‌ඨවඩ්‌ඪනෙ>
    text <2436>
      text <තෙ පාවිසුං පුරං රම්‌මං මහාපාකාරතොරණං>
      text <උපෙතං අන්‌නපානෙහි නච්‌චගීතෙහි චූභයං>
    text <2437>
      text <විත්‌තා ජානපදා ආසුං නෙගමා ච සමාගතා>
      text <අනුප්‌පත්‌තෙ කුමාරම්‌හි සිවීනං රට්‌ඨවඩ්‌ඪනෙ>
    text <2438>
      text <චෙලුක්‌ඛෙපො අවත්‌තිත්‌ථ ආගතෙ ධනදායකෙ>
      text <නන්‌දිං පවෙසි නගරෙ බන්‌ධනා මොක්‌ඛො අඝොසථ>
    text <2439>
      text <ජාතරූපමයං වස්‌සං දෙවො පාවස්‌සි තාවදෙ>
      text <වෙස්‌සන්‌තරෙ පවිට්‌ඨම්‌හි සිවීනං රට්‌ඨවඩ්‌ඪනෙ>
    text <2440>
      text <තතො වෙස්‌සන්‌තරො රාජා දානං දත්‌වාන ඛත්‌තියො>
      text <කායස්‌ස භෙදා සප්‌පඤ්‌ඤො සග්‌ගං සො උපපජ්‌ජථාති>
    stand <වෙස්‌සන්‌තරජාතකං දසමං>
    stand <මහානිපාත නිට්‌ඨිතා>
    stand <ජාතකපාළි නිට්‌ඨිතා>
