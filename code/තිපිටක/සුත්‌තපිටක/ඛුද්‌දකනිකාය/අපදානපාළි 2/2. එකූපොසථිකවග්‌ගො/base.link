text <එකූපොසථිකවග්‌ගො>
  text <එකූපොසථිකාථෙරීඅපදානං>
    text <1>
      text <නගරෙ බන්‌ධුමතියා බන්‌ධුමා නාම ඛත්‌තියො>
      text <දිවසෙ පුණ්‌ණමාය සො උපවසි උපොසථං>
    text <2>
      text <අහං තෙන සමයෙන කුම්‌භදාසී අහං තහිං>
      text <දිස්‌වා සරාජකං සෙනං එවාහං චින්‌තයිං තදා>
    text <3>
      text <රාජාපි රජ්‌ජං ඡඩ්‌ඩෙත්‌වා උපවසි උපොසථං>
      text <සඵලං නූන තං කම්‌මං ජනකායො පමොදිතො>
    text <4>
      text <යොනිසො පච්‌චවෙක්‌ඛිත්‌වා දුග්‌ගච්‌චඤ්‌ච දලිද්‌දතං>
      text <මානසං සම්‌පහංසිත්‌වා උපවසිං උපොසථං>
    text <5>
      text <අහං උපොසථං කත්‌වා සම්‌මාසම්‌බුද්‌ධසාසනෙ>
      text <තෙන කම්‌මෙන සුකතෙන තාවතිංසමගච්‌ඡහං>
    text <6>
      text <තත්‌ථ මෙ සුකතං බ්‍යම්‌හං උබ්‌භයොජනමුග්‌ගතං>
      text <කූටාගාරවරූපෙතං මහාසනසුභූසිතං>
    text <7>
      text <අච්‌ඡරා සතසහස්‌සා උපතිට්‌ඨන්‌ති මං සදා>
      text <අඤ්‌ඤෙ දෙවෙ අතික්‌කම්‌ම අතිරොචාමි සබ්‌බදා>
    text <8>
      text <චතුසට්‌ඨි දෙවරාජූනං මහෙසිත්‌තමකාරයිං>
      text <තෙසට්‌ඨි චක්‌කවත්‌තීනං මහෙසිත්‌තමකාරයිං>
    text <9>
      text <සුවණ්‌ණවණ්‌ණා හුත්‌වාන භවෙසු සංසරාමහං>
      text <සබ්‌බත්‌ථ පවරා හොමි උපොසථස්‌සිදං ඵලං>
    text <10>
      text <හත්‌ථියානං අස්‌සයානං රථයානඤ්‌ච සීවිකං>
      text <ලභාමි සබ්‌බමෙවෙතං උපොසථස්‌සිදං ඵලං>
    text <11>
      text <සොණ්‌ණමයං රූපිමයං අථොපි ඵලිකාමයං>
      text <ලොහිතඞ්‌ගමයඤ්‌චෙව සබ්‌බං පටිලභාමහං>
    text <12>
      text <කොසෙය්‍යකම්‌බලියානි ඛොමකප්‌පාසිකානි ච>
      text <මහග්‌ඝානි ච වත්‌ථානි සබ්‌බං පටිලභාමහං>
    text <13>
      text <අන්‌නං පානං ඛාදනීයං වත්‌ථසෙනාසනානි ච>
      text <සබ්‌බමෙතං පටිලභෙ උපොසථස්‌සිදං ඵලං>
    text <14>
      text <වරගන්‌ධඤ්‌ච මාලඤ්‌ච චුණ්‌ණකඤ්‌ච විලෙපනං>
      text <සබ්‌බමෙතං පටිලභෙ උපොසථස්‌සිදං ඵලං>
    text <15>
      text <කූටාගාරඤ්‌ච පාසාදං මණ්‌ඩපං හම්‌මියං ගුහං>
      text <සබ්‌බමෙතං පටිලභෙ උපොසථස්‌සිදං ඵලං>
    text <16>
      text <ජාතියා සත්‌තවස්‌සාහං පබ්‌බජිං අනගාරියං>
      text <අඩ්‌ඪමාසෙ අසම්‌පත්‌තෙ අරහත්‌තමපාපුණිං>
    text <17>
      text <කිලෙසා ඣාපිතා මය්‌හං භවා සබ්‌බෙ සමූහතා>
      text <සබ්‌බාසවපරික්‌ඛීණා නත්‌ථි දානි පුනබ්‌භවො>
    text <18>
      text <එකනවුතිතො කප්‌පෙ යං කම්‌මමකරිං තදා>
      text <දුග්‌ගතිං නාභිජානාමි උපොසථස්‌සිදං ඵලං>
    text <19>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <20>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <21>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <ඉත්‌ථං සුදං එකූපොසථිකා භික්‌ඛුනී ඉමා ගාථායො අභාසිත්‌ථාති>
    stand <එකූපොසථිකාථෙරියාපදානං පඨමං>
  text <සළලපුප්‌ඵිකාථෙරීඅපදානං>
    text <22>
      text <චන්‌දභාගානදීතීරෙ අහොසිං කින්‌නරී තදා>
      text <අද්‌දසාහං දෙවදෙවං චඞ්‌කමන්‌තං නරාසභං>
    text <23>
      text <ඔචිනිත්‌වාන සළලං බුද්‌ධසෙට්‌ඨස්‌සදාසහං>
      text <උපසිඞ්‌ඝි මහාවීරො සළලං දෙවගන්‌ධිකං>
    text <24>
      text <පටිග්‌ගහෙත්‌වා සම්‌බුද්‌ධො විපස්‌සී ලොකනායකො>
      text <උපසිඞ්‌ඝි මහාවීරො පෙක්‌ඛමානාය මෙ තදා>
    text <25>
      text <අඤ්‌ජලිං පග්‌ගහෙත්‌වාන වන්‌දිත්‌වා ද්‌විපදුත්‌තමං>
      text <සකං චිත්‌තං පසාදෙත්‌වා තතො පබ්‌බතමාරුහිං>
    text <26>
      text <එකනවුතිතො කප්‌පෙ යං පුප්‌ඵමදදිං තදා>
      text <දුග්‌ගතිං නාභිජානාමි බුද්‌ධපූජායිදං ඵලං>
    text <27>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <28>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <29>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <ඉත්‌ථං සුදං සළලපුප්‌ඵිකා භික්‌ඛුනී ඉමා ගාථායො අභාසිත්‌ථාති>
    stand <සළලපුප්‌ඵිකාථෙරියාපදානං දුතියං>
  text <මොදකදායිකාථෙරීඅපදානං>
    text <30>
      text <නගරෙ බන්‌ධුමතියා කුම්‌භදාසී අහොසහං>
      text <මම භාගං ගහෙත්‌වාන ගච්‌ඡං උදකහාරිකා>
    text <31>
      text <පන්‌ථම්‌හි සමණං දිස්‌වා සන්‌තචිත්‌තං සමාහතං>
      text <පසන්‌නචිත්‌තා සුමනා මොදකෙ තීණිදාසහං>
    text <32>
      text <තෙන කම්‌මෙන සුකතෙන චෙතනාපණිධීහි ච>
      text <එකනවුතිකප්‌පානි විනිපාතං නගච්‌ඡහං>
    text <33>
      text <සම්‌පත්‌ති තං කරිත්‌වාන සබ්‌බං අනුභවිං අහං>
      text <මොදකෙ තීණි දත්‌වාන පත්‌තාහං අචලං පදං>
    text <34>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <35>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <36>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <ඉත්‌ථං සුදං මොදකදායිකා භික්‌ඛුනී ඉමා ගාථායො අභාසිත්‌ථාති>
    stand <මොදකදායිකාථෙරියාපදානං තතියං>
  text <එකාසනදායිකාථෙරීඅපදානං>
    text <37>
      text <නගරෙ හංසවතියා අහොසිං බාලිකා තදා>
      text <මාතා ච මෙ පිතා චෙව කම්‌මන්‌තං අගමංසු තෙ>
    text <38>
      text <මජ්‌ඣන්‌හිකම්‌හි සූරියෙ අද්‌දසං සමණං අහං>
      text <වීථියා අනුගච්‌ඡන්‌තං ආසනං පඤ්‌ඤපෙසහං>
    text <39>
      text <ගොනකාවිකතිකාහි පඤ්‌ඤපෙත්‌වා මමාසනං>
      text <පසන්‌නචිත්‌තා සුමනා ඉදං වචනමබ්‍රවිං>
    text <40>
      text <සන්‌තත්‌තා කුථිතා භූමි සූරො මජ්‌ඣන්‌හිකෙ ඨිතො>
      text <මාලුතා ච න වායන්‌ති කාලො චෙවෙත්‌ථ මෙහිති>
    text <41>
      text <පඤ්‌ඤත්‌තමාසනමිදං තවත්‌ථාය මහාමුනි>
      text <අනුකම්‌පං උපාදාය නිසීද මම ආසනෙ>
    text <42>
      text <නිසීදි තත්‌ථ සමණො සුදන්‌තො සුද්‌ධමානසො>
      text <තස්‌ස පත්‌තං ගහෙත්‌වාන යථාරන්‌ධං අදාසහං>
    text <43>
      text <තෙන කම්‌මෙන සුකතෙන චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <44>
      text <තත්‌ථ මෙ සුකතං බ්‍යම්‌හං ආසනෙන සුනිම්‌මිතං>
      text <සට්‌ඨියොජනමුබ්‌බෙධං තිංසයොජනවිත්‌ථතං>
    text <45>
      text <සොණ්‌ණමයා මණිමයා අථොපි ඵලිකාමයා>
      text <ලොහිතඞ්‌ගමයා චෙව පල්‌ලඞ්‌කා විවිධා මම>
    text <46>
      text <තූලිකා විකතිකාහි කට්‌ටිස්‌සචිත්‌තකාහි ච>
      text <උද්‌දඑකන්‌තලොමී ච පල්‌ලඞ්‌කා මෙ සුසණ්‌ඨිතා>
    text <47>
      text <යදා ඉච්‌ඡාමි ගමනං හාසඛිඩ්‌ඩසමප්‌පිතා>
      text <සහ පල්‌ලඞ්‌කසෙට්‌ඨෙන ගච්‌ඡාමි මම පත්‌ථිතං>
    text <48>
      text <අසීති දෙවරාජූනං මහෙසිත්‌තමකාරයිං>
      text <සත්‌තති චක්‌කවත්‌තීනං මහෙසිත්‌තමකාරයිං>
    text <49>
      text <භවාභවෙ සංසරන්‌තී මහාභොගං ලභාමහං>
      text <භොගෙ මෙ ඌනතා නත්‌ථි එකාසනස්‌සිදං ඵලං>
    text <50>
      text <දුවෙ භවෙ සංසරාමි දෙවත්‌තෙ අථ මානුසෙ>
      text <අඤ්‌ඤෙ භවෙ න ජානාමි එකාසනස්‌සිදං ඵලං>
    text <51>
      text <දුවෙ කුලෙ පජායාමි ඛත්‌තියෙ චාපි බ්‍රාහ්‌මණෙ>
      text <උච්‌චාකුලීනා සබ්‌බත්‌ථ එකාසනස්‌සිදං ඵලං>
    text <52>
      text <දොමනස්‌සං න ජානාමි චිත්‌තසන්‌තාපනං මම>
      text <වෙවණ්‌ණියං න ජානාමි එකාසනස්‌සිදං ඵලං>
    text <53>
      text <ධාතියො මං උපට්‌ඨන්‌ති ඛුජ්‌ජා චෙලාපිකා බහූ>
      text <අඞ්‌කෙන අඞ්‌කං ගච්‌ඡාමි එකාසනස්‌සිදං ඵලං>
    text <54>
      text <අඤ්‌ඤා න්‌හාපෙන්‌ති භොජෙන්‌ති අඤ්‌ඤා රමෙන්‌ති මං සදා>
      text <අඤ්‌ඤා ගන්‌ධං විලිම්‌පන්‌ති එකාසනස්‌සිදං ඵලං>
    text <55>
      text <මණ්‌ඩපෙ රුක්‌ඛමූලෙ වා සුඤ්‌ඤාගාරෙ වසන්‌තියා>
      text <මම සඞ්‌කප්‌පමඤ්‌ඤාය පල්‌ලඞ්‌කො උපතිට්‌ඨති>
    text <56>
      text <අයං පච්‌ඡිමකො මය්‌හං චරිමො වත්‌තතෙ භවො>
      text <අජ්‌ජාපි රජ්‌ජං ඡඩ්‌ඩෙත්‌වා පබ්‌බජිං අනගාරියං>
    text <57>
      text <සතසහස්‌සිතො කප්‌පෙ යං දානමදදිං තදා>
      text <දුග්‌ගතිං නාභිජානාමි එකාසනස්‌සිදං ඵලං>
    text <58>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <59>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <60>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <ඉත්‌ථං සුදං එකාසනදායිකා භික්‌ඛුනී ඉමා ගාථායො අභාසිත්‌ථාති>
    stand <එකාසනදායිකාථෙරියාපදානං චතුත්‌ථං>
  text <පඤ්‌චදීපදායිකාථෙරීඅපදානං>
    text <61>
      text <නගරෙ හංසවතියා චාරිකී ආසහං තදා>
      text <ආරාමෙන ච ආරාමං චරාමි කුසලත්‌ථිකා>
    text <62>
      text <කාළපක්‌ඛම්‌හි දිවසෙ අද්‌දසං බොධිමුත්‌තමං>
      text <තත්‌ථ චිත්‌තං පසාදෙත්‌වා බොධිමූලෙ නිසීදහං>
    text <63>
      text <ගරුචිත්‌තං උපට්‌ඨෙත්‌වා සිරෙ කත්‌වාන අඤ්‌ජලිං>
      text <සොමනස්‌සං පවෙදෙත්‌වා එවං චින්‌තෙසි තාවදෙ>
    text <64>
      text <යදි බුද්‌ධො අමිතගුණො අසමප්‌පටිපුග්‌ගලො>
      text <දස්‌සෙතු පාටිහීරං මෙ බොධි ඔභාසතු අයං>
    text <65>
      text <සහ ආවජ්‌ජිතෙ මය්‌හං බොධි පජ්‌ජලි තාවදෙ>
      text <සබ්‌බසොණ්‌ණමයා ආසි දිසා සබ්‌බා විරොචති>
    text <66>
      text <සත්‌තරත්‌තින්‌දිවං තත්‌ථ බොධිමූලෙ නිසීදහං>
      text <සත්‌තමෙ දිවසෙ පත්‌තෙ දීපපූජං අකාසහං>
    text <67>
      text <ආසනං පරිවාරෙත්‌වා පඤ්‌ච දීපානි පජ්‌ජලුං>
      text <යාව උදෙති සූරියො දීපා මෙ පජ්‌ජලුං තදා>
    text <68>
      text <තෙන කම්‌මෙන සුකතෙන චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <69>
      text <තත්‌ථ මෙ සුකතං බ්‍යම්‌හං පඤ්‌චදීපාති වුච්‌චති>
      text <සට්‌ඨියොජනමුබ්‌බෙධං තිංසයොජනවිත්‌ථතං>
    text <70>
      text <අසඞ්‌ඛියානි දීපානි පරිවාරෙ ජලිංසු මෙ>
      text <යාවතා දෙවභවනං දීපාලොකෙන ජොතති>
    text <71>
      text <පරම්‌මුඛා නිසීදිත්‌වා යදි ඉච්‌ඡාමි පස්‌සිතුං>
      text <උද්‌ධං අධො ච තිරියං සබ්‌බං පස්‌සාමි චක්‌ඛුනා>
    text <72>
      text <යාවතා අභිකඞ්‌ඛාමි දට්‌ඨුං සුගතදුග්‌ගතෙ>
      text <තත්‌ථ ආවරණං නත්‌ථි රුක්‌ඛෙසු පබ්‌බතෙසු වා>
    text <73>
      text <අසීති දෙවරාජූනං මහෙසිත්‌තමකාරයිං>
      text <සතානං චක්‌කවත්‌තීනං මහෙසිත්‌තමකාරයිං>
    text <74>
      text <යං යං යොනුපපජ්‌ජාමි දෙවත්‌තං අථ මානුසං>
      text <දීපසතසහස්‌සානි පරිවාරෙ ජලන්‌ති මෙ>
    text <75>
      text <දෙවලොකා චවිත්‌වාන උප්‌පජ්‌ජිං මාතුකුච්‌ඡියං>
      text <මාතුකුච්‌ඡිගතා සන්‌තී අක්‌ඛි මෙ න නිමීලති>
    text <76>
      text <දීපසතසහස්‌සානි පුඤ්‌ඤකම්‌මසමඞ්‌ගිතා>
      text <ජලන්‌ති සූතිකාගෙහෙ පඤ්‌චදීපානිදං ඵලං>
    text <77>
      text <පච්‌ඡිමෙ භවෙ සම්‌පත්‌තෙ මානසං විනිවත්‌තයිං>
      text <අජරාමතං සීතිභාවං නිබ්‌බානං ඵස්‌සයිං අහං>
    text <78>
      text <ජාතියා සත්‌තවස්‌සාහං අරහත්‌තමපාපුණිං>
      text <උපසම්‌පාදයී බුද්‌ධො ගුණමඤ්‌ඤාය ගොතමො>
    text <79>
      text <මණ්‌ඩපෙ රුක්‌ඛමූලෙ වා සුඤ්‌ඤාගාරෙ වසන්‌තියා>
      text <සදා පජ්‌ජලතෙ දීපං පඤ්‌චදීපානිදං ඵලං>
    text <80>
      text <දිබ්‌බචක්‌ඛු විසුද්‌ධං මෙ සමාධිකුසලා අහං>
      text <අභිඤ්‌ඤාපාරමිප්‌පත්‌තා පඤ්‌චදීපානිදං ඵලං>
    text <81>
      text <සබ්‌බවොසිතවොසානා කතකිච්‌චා අනාසවා>
      text <පඤ්‌චදීපා මහාවීර පාදෙ වන්‌දාමි චක්‌ඛුම>
    text <82>
      text <සතසහස්‌සිතො කප්‌පෙ යං දීපමදදිං තදා>
      text <දුග්‌ගතිං නාභිජානාමි පඤ්‌චදීපානිදං ඵලං>
    text <83>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <84>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <85>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <ඉත්‌ථං සුදං පඤ්‌චදීපදායිකා භික්‌ඛුනී ඉමා ගාථායො අභාසිත්‌ථාති>
    stand <පඤ්‌චදීපදායිකාථෙරියාපදානං පඤ්‌චමං>
  text <නළමාලිකාථෙරීඅපදානං>
    text <86>
      text <චන්‌දභාගානදීතීරෙ අහොසිං කින්‌නරී තදා>
      text <අද්‌දසං විරජං බුද්‌ධං සයම්‌භුං අපරාජිතං>
    text <87>
      text <පසන්‌නචිත්‌තා සුමනා වෙදජාතා කතඤ්‌ජලී>
      text <නළමාලං ගහෙත්‌වාන සයම්‌භුං අභිපූජයිං>
    text <88>
      text <තෙන කම්‌මෙන සුකතෙන චෙතනාපණිධීහි ච>
      text <ජහිත්‌වා කින්‌නරීදෙහං තාවතිංසමගච්‌ඡහං>
    text <89>
      text <ඡත්‌තිංසදෙවරාජූනං මහෙසිත්‌තමකාරයිං>
      text <මනසා පත්‌ථිතං මය්‌හං නිබ්‌බත්‌තති යථිච්‌ඡිතං>
    text <90>
      text <දසන්‌නං චක්‌කවත්‌තීනං මහෙසිත්‌තමකාරයිං>
      text <ඔචිතත්‌තාව හුත්‌වාන සංසරාමි භවෙස්‌වහං>
    text <91>
      text <කුසලං විජ්‌ජතෙ මය්‌හං පබ්‌බජිං අනගාරියං>
      text <පූජාරහා අහං අජ්‌ජ සක්‍යපුත්‌තස්‌ස සාසනෙ>
    text <92>
      text <විසුද්‌ධමනසා අජ්‌ජ අපෙතමනපාපිකා>
      text <සබ්‌බාසවපරික්‌ඛීණා නත්‌ථි දානි පුනබ්‌භවො>
    text <93>
      text <චතුන්‌නවුතිතො කප්‌පෙ යං බුද්‌ධමභිපූජයිං>
      text <දුග්‌ගතිං නාභිජානාමි නළමාලායිදං ඵලං>
    text <94>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <95>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <96>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <ඉත්‌ථං සුදං නළමාලිකා භික්‌ඛුනී ඉමා ගාථායො අභාසිත්‌ථාති>
    stand <නළමාලිකාථෙරියාපදානං ඡට්‌ඨං>
  text <මහාපජාපතිගොතමීථෙරීඅපදානං>
    text <97>
      text <එකදා ලොකපජ්‌ජොතො වෙසාලියං මහාවනෙ>
      text <කූටාගාරෙ සුසාලායං වසතෙ නරසාරථි>
    text <98>
      text <තදා ජිනස්‌ස මාතුච්‌ඡා මහාගොතමි භික්‌ඛුනී>
      text <තහිං කතෙ පුරෙ රම්‌මෙ වසී භික්‌ඛුනුපස්‌සයෙ>
    text <99>
      text <භික්‌ඛුනීහි විමුත්‌තාහි සතෙහි සහ පඤ්‌චහි>
      text <රහොගතාය තස්‌සෙවං චිතස්‌සාසි විතක්‌කිතං>
    text <100>
      text <බුද්‌ධස්‌ස පරිනිබ්‌බානං සාවකග්‌ගයුගස්‌ස වා>
      text <රාහුලානන්‌දනන්‌දානං නාහං ලච්‌ඡාමි පස්‌සිතුං>
    text <101>
      text <බුද්‌ධස්‌ස පරිනිබ්‌බානා සාවකග්‌ගයුගස්‌ස වා>
      text <මහාකස්‌සපනන්‌දානං ආනන්‌දරාහුලාන ච>
    text <102>
      text <පටිකච්‌චායුසඞ්‌ඛාරං ඔසජ්‌ජිත්‌වාන නිබ්‌බුතිං>
      text <ගච්‌ඡෙය්‍යං ලොකනාථෙන අනුඤ්‌ඤාතා මහෙසිනා>
    text <103>
      text <තථා පඤ්‌චසතානම්‌පි භික්‌ඛුනීනං විතක්‌කිතං>
      text <ආසි ඛෙමාදිකානම්‌පි එතදෙව විතක්‌කිතං>
    text <104>
      text <භූමිචාලො තදා ආසි නාදිතා දෙවදුන්‌දුභී>
      text <උපස්‌සයාධිවත්‌ථායො දෙවතා සොකපීළිතා>
    text <105>
      text <විලපන්‌තා සුකරුණං තත්‌ථස්‌සූනි පවත්‌තයුං>
      text <මිත්‌තා භික්‌ඛුනියො තාහි උපගන්‌ත්‌වාන ගොතමිං>
    text <106>
      text <නිපච්‌ච සිරසා පාදෙ ඉදං වචනමබ්‍රවුං>
      text <තත්‌ථ තොයලවාසිත්‌තා මයමය්‍යෙ රහොගතා>
    text <107>
      text <සා චලා චලිතා භූමි නාදිතා දෙවදුන්‌දුභී>
      text <පරිදෙවා ච සුය්‍යන්‌තෙ කිමත්‌ථං නූන ගොතමී>
    text <108>
      text <තදා අවොච සා සබ්‌බං යථාපරිවිතක්‌කිතං>
      text <තායොපි සබ්‌බා ආහංසු යථාපරිවිතක්‌කිතං>
    text <109>
      text <යදි තෙ රුචිතං අය්‍යෙ නිබ්‌බානං පරමං සිවං>
      text <නිබ්‌බායිස්‌සාම සබ්‌බාපි බුද්‌ධානුඤ්‌ඤාය සුබ්‌බතෙ>
    text <110>
      text <මයං සහාව නික්‌ඛන්‌තා ඝරාපි ච භවාපි ච>
      text <සහායෙව ගමිස්‌සාම නිබ්‌බානං පදමුත්‌තමං>
    text <111>
      text <නිබ්‌බානාය වජන්‌තීනං කිං වක්‌ඛාමීති සා වදං>
      text <සහ සබ්‌බාහි නිග්‌ගඤ්‌ඡි භික්‌ඛුනීනිලයා තදා>
    text <112>
      text <උපස්‌සයෙ යාධිවත්‌ථා දෙවතා තා ඛමන්‌තු මෙ>
      text <භික්‌ඛුනීනිලයස්‌සෙදං පච්‌ඡිමං දස්‌සනං මම>
    text <113>
      text <න ජරා මච්‌චු වා යත්‌ථ අප්‌පියෙහි සමාගමො>
      text <පියෙහි න වියොගොත්‌ථි තං වජිස්‌සං අසඞ්‌ඛතං>
    text <114>
      text <අවීතරාගා තං සුත්‌වා වචනං සුගතොරසා>
      text <සොකට්‌ටා පරිදෙවිංසු අහො නො අප්‌පපුඤ්‌ඤතා>
    text <115>
      text <භික්‌ඛුනීනිලයො සුඤ්‌ඤො භූතො තාහි විනා අයං>
      text <පභාතෙ විය තාරායො න දිස්‌සන්‌ති ජිනොරසා>
    text <116>
      text <නිබ්‌බානං ගොතමී යාති සතෙහි සහ පඤ්‌චහි>
      text <නදීසතෙහිව සහ ගඞ්‌ගා පඤ්‌චහි සාගරං>
    text <117>
      text <රථියාය වජන්‌තියො දිස්‌වා සද්‌ධා උපාසිකා>
      text <ඝරා නික්‌ඛම්‌ම පාදෙසු නිපච්‌ච ඉදමබ්‍රවුං>
    text <118>
      text <පසීදස්‌සු මහාභොගෙ අනාථායො විහාය නො>
      text <තයා න යුත්‌තා නිබ්‌බාතුං ඉච්‌ඡට්‌ටා විලපිංසු තා>
    text <119>
      text <තාසං සොකපහානත්‌ථං අවොච මධුරං ගිරං>
      text <රුදිතෙන අලං පුත්‌තා හාසකාලොයමජ්‌ජ වො>
    text <120>
      text <පරිඤ්‌ඤාතං මයා දුක්‌ඛං දුක්‌ඛහෙතු විවජ්‌ජිතො>
      text <නිරොධො මෙ සච්‌ඡිකතො මග්‌ගො චාපි සුභාවිතො>
    stand <පඨමං භාණවාරං>
    text <121>
      text <පරිචිණ්‌ණො මයා සත්‌ථා කතං බුද්‌ධස්‌ස සාසනං>
      text <ඔහිතො ගරුකො භාරො භවනෙත්‌ති සමූහතා>
    text <122>
      text <යස්‌සත්‌ථාය පබ්‌බජිතා අගාරස්‌මානගාරියං>
      text <සො මෙ අත්‌ථො අනුප්‌පත්‌තො සබ්‌බසංයොජනක්‌ඛයො>
    text <123>
      text <බුද්‌ධො තස්‌ස ච සද්‌ධම්‌මො අනූනො යාව තිට්‌ඨති>
      text <නිබ්‌බාතුං තාව කාලො මෙ මා මං සොචථ පුත්‌තිකා>
    text <124>
      text <කොණ්‌ඩඤ්‌ඤානන්‌දනන්‌දාදී තිට්‌ඨන්‌ති රාහුලො ජිනො>
      text <සුඛිතො සහිතො සඞ්‌ඝො හතදබ්‌බා ච තිත්‌ථියා>
    text <125>
      text <ඔක්‌කාකවංසස්‌ස යසො උස්‌සිතො මාරමද්‌දනො>
      text <නනු සම්‌පති කාලො මෙ නිබ්‌බානත්‌ථාය පුත්‌තිකා>
    text <126>
      text <චිරප්‌පභුති යං මය්‌හං පත්‌ථිතං අජ්‌ජ සිජ්‌ඣතෙ>
      text <ආනන්‌දභෙරිකාලොයං කිං වො අස්‌සූහි පුත්‌තිකා>
    text <127>
      text <සචෙ මයි දයා අත්‌ථි යදි චත්‌ථි කතඤ්‌ඤුතා>
      text <සද්‌ධම්‌මට්‌ඨිතියා සබ්‌බා කරොථ වීරියං දළ්‌හං>
    text <128>
      text <ථීනං අදාසි පබ්‌බජ්‌ජං සම්‌බුද්‌ධො යාචිතො මයා>
      text <තස්‌මා යථාහං නන්‌දිස්‌සං තථා තමනුතිට්‌ඨථ>
    text <129>
      text <තා එවමනුසාසිත්‌වා භික්‌ඛුනීහි පුරක්‌ඛතා>
      text <උපෙච්‌ච බුද්‌ධං වන්‌දිත්‌වා ඉදං වචනමබ්‍රවි>
    text <130>
      text <අහං සුගත තෙ මාතා ත්‌වඤ්‌ච වීර පිතා මම>
      text <සද්‌ධම්‌මසුඛද නාථ තයා ජාතාම්‌හි ගොතම>
    text <131>
      text <සංවද්‌ධිතොයං සුගත රූපකායො මයා තව>
      text <අනින්‌දිතො ධම්‌මකායො මම සංවද්‌ධිතො තයා>
    text <132>
      text <මුහුත්‌තං තණ්‌හාසමණං ඛීරං ත්‌වං පායිතො මයා>
      text <තයාහං සන්‌තමච්‌චන්‌තං ධම්‌මඛීරඤ්‌හි පායිතා>
    text <133>
      text <බන්‌ධනාරක්‌ඛනෙ මය්‌හං අණණො ත්‌වං මහාමුනෙ>
      text <පුත්‌තකාමා ථියො යාචං ලභන්‌ති තාදිසං සුතං>
    text <134>
      text <මන්‌ධාතාදිනරින්‌දානං යා මාතා සා භවණ්‌ණවෙ>
      text <නිමුග්‌ගාහං තයා පුත්‌ත තාරිතා භවසාගරා>
    text <135>
      text <රඤ්‌ඤො මාතා මහෙසීති සුලභං නාමමිත්‌ථිනං>
      text <බුද්‌ධමාතාති යං නාමං එතං පරමදුල්‌ලභං>
    text <136>
      text <තඤ්‌ච ලද්‌ධං මහාවීර පණිධානං මමං තයා>
      text <අණුකං වා මහන්‌තං වා තං සබ්‌බං පූරිතං මයා>
    text <137>
      text <පරිනිබ්‌බාතුමිච්‌ඡාමි විහායෙමං කළෙවරං>
      text <අනුජානාහි මෙ වීර දුක්‌ඛන්‌තකර නායක>
    text <138>
      text <චක්‌කඞ්‌කුසධජාකිණ්‌ණෙ පාදෙ කමලකොමලෙ>
      text <පසාරෙහි පණාමං තෙ කරිස්‌සං පුත්‌තඋත්‌තමෙ>
    text <139>
      text <සුවණ්‌ණරාසිසඞ්‌කාසං සරීරං කුරු පාකටං>
      text <කත්‌වා දෙහං සුදිට්‌ඨං තෙ සන්‌තිං ගච්‌ඡාමි නායක>
    text <140>
      text <ද්‌වත්‌තිංසලක්‌ඛණූපෙතං සුප්‌පභාලඞ්‌කතං තනුං>
      text <සඤ්‌ඣාඝනාව බාලක්‌කං මාතුච්‌ඡං දස්‌සයී ජිනො>
    text <141>
      text <ඵුල්‌ලාරවින්‌දසංකාසෙ තරුණාදිච්‌චසප්‌පභෙ>
      text <චක්‌කඞ්‌කිතෙ පාදතලෙ තතො සා සිරසා පති>
    text <142>
      text <පණමාමි නරාදිච්‌ච ආදිච්‌චකුලකෙතුකං>
      text <පච්‌ඡිමෙ මරණෙ මය්‌හං න තං ඉක්‌ඛාමහං පුනො>
    text <143>
      text <ඉත්‌ථියො නාම ලොකග්‌ග සබ්‌බදොසාකරා මතා>
      text <යදි කො චත්‌ථි දොසො මෙ ඛමස්‌සු කරුණාකර>
    text <144>
      text <ඉත්‌ථිකානඤ්‌ච පබ්‌බජ්‌ජං හං තං යාචිං පුනප්‌පුනං>
      text <තත්‌ථ චෙ අත්‌ථි දොසො මෙ තං ඛමස්‌සු නරාසභ>
    text <145>
      text <මයා භික්‌ඛුනියො වීර තවානුඤ්‌ඤාය සාසිතා>
      text <තත්‍ර චෙ අත්‌ථි දුන්‌නීතං තං ඛමස්‌සු ඛමාධිප>
    text <146>
      text <අක්‌ඛන්‌තෙ නාම ඛන්‌තබ්‌බං කිං භවෙ ගුණභූසනෙ>
      text <කිමුත්‌තරං තෙ වක්‌ඛාමි නිබ්‌බානාය වජන්‌තියා>
    text <147>
      text <සුද්‌ධෙ අනූනෙ මම භික්‌ඛුසඞ්‌ඝෙ ලොකා ඉතො නිස්‌සරිතුං ඛමන්‌තෙ>
      text <පභාතකාලෙ බ්‍යසනඞ්‌ගතානං දිස්‌වාන නිය්‍යාතිව චන්‌දලෙඛා>
    text <148>
      text <තදෙතරා භික්‌ඛුනියො ජිනග්‌ගං තාරාව චන්‌දානුගතා සුමෙරුං>
      text <පදක්‌ඛිණං කච්‌ච නිපච්‌ච පාදෙ ඨිතා මුඛන්‌තං සමුදික්‌ඛමානා>
    text <149>
      text <න තිත්‌තිපුබ්‌බං තව දස්‌සනෙන චක්‌ඛුං න සොතං තව භාසිතෙන>
      text <චිත්‌තං මමං කෙවලමෙකමෙව පප්‌පුය්‍ය තං ධම්‌මරසෙන තිත්‌ති>
    text <150>
      text <නදතො පරිසායං තෙ වාදිතබ්‌බපහාරිනො>
      text <යෙ තෙ දක්‌ඛන්‌ති වදනං ධඤ්‌ඤා තෙ නරපුඞ්‌ගව>
    text <151>
      text <දීඝඞ්‌ගුලී තම්‌බනඛෙ සුභෙ ආයතපණ්‌හිකෙ>
      text <යෙ පාදෙ පණමිස්‌සන්‌ති තෙපි ධඤ්‌ඤා ගුණන්‌ධර>
    text <152>
      text <මධුරානි පහට්‌ඨානි දොසග්‌ඝානි හිතානි ච>
      text <යෙ තෙ වාක්‍යානි සුය්‍යන්‌ති තෙපි ධඤ්‌ඤා නරුත්‌තම>
    text <153>
      text <ධඤ්‌ඤාහං තෙ මහාවීර පාදපූජනතප්‌පරා>
      text <තිණ්‌ණසංසාරකන්‌තාරා සුවාක්‍යෙන සිරීමතො>
    text <154>
      text <තතො සා අනුසාවෙත්‌වා භික්‌ඛුසඞ්‌ඝම්‌පි සුබ්‌බතා>
      text <රාහුලානන්‌දනන්‌දෙ ච වන්‌දිත්‌වා ඉදමබ්‍රවි>
    text <155>
      text <ආසීවිසාලයසමෙ රොගාවාසෙ කළෙවරෙ>
      text <නිබ්‌බින්‌දා දුක්‌ඛසඞ්‌ඝාටෙ ජරාමරණගොචරෙ>
    text <156>
      text <නානාකලිමලාකිණ්‌ණෙ පරායත්‌තෙ නිරීහකෙ>
      text <තෙන නිබ්‌බාතුමිච්‌ඡාමි අනුමඤ්‌ඤථ පුත්‌තකා>
    text <157>
      text <නන්‌දො රාහුලභද්‌දො ච වීතසොකා නිරාසවා>
      text <ඨිතාචලට්‌ඨිති ථිරා ධම්‌මතමනුචින්‌තයුං>
    text <158>
      text <ධිරත්‌ථු සඞ්‌ඛතං ලොලං අසාරං කදලූපමං>
      text <මායාමරීචිසදිසං ඉතරං අනවට්‌ඨිතං>
    text <159>
      text <යත්‌ථ නාම ජිනස්‌සායං මාතුච්‌ඡා බුද්‌ධපොසිකා>
      text <ගොතමී නිධනං යාති අනිච්‌චං සබ්‌බසඞ්‌ඛතං>
    text <160>
      text <ආනන්‌දො ච තදා සෙඛො සොකට්‌ටො ජිනවච්‌ඡලො>
      text <තත්‌ථස්‌සූනි කරොන්‌තො සො කරුණං පරිදෙවති>
    text <161>
      text <හා සන්‌තිං ගොතමී යාති නූන බුද්‌ධොපි නිබ්‌බුතිං>
      text <ගච්‌ඡති න චිරෙනෙව අග්‌ගිරිව නිරින්‌ධනො>
    text <162>
      text <එවං විලාපමානං තං ආනන්‌දං ආහ ගොතමී>
      text <සුතසාගරගම්‌භීර බුද්‌ධොපට්‌ඨානතප්‌පර>
    text <163>
      text <න යුත්‌තං සොචිතුං පුත්‌ත හාසකාලෙ උපට්‌ඨිතෙ>
      text <තයා මෙ සරණං පුත්‌ත නිබ්‌බානං තමුපාගතං>
    text <164>
      text <තයා තාත සමජ්‌ඣිට්‌ඨො පබ්‌බජ්‌ජං අනුජානි නො>
      text <මා පුත්‌ත විමනො හොහි සඵලො තෙ පරිස්‌සමො>
    text <165>
      text <යං න දිට්‌ඨං පුරාණෙහි තිත්‌ථිකාචරියෙහිපි>
      text <තං පදං සුකුමාරීහි සත්‌තවස්‌සාහි වෙදිතං>
    text <166>
      text <බුද්‌ධසාසනපාලෙත පච්‌ඡිමං දස්‌සනං තව>
      text <තත්‌ථ ගච්‌ඡාමහං පුත්‌ත ගතො යත්‌ථ න දිස්‌සතෙ>
    text <167>
      text <කදාචි ධම්‌මං දෙසෙන්‌තො ඛිපී ලොකග්‌ගනායකො>
      text <තදාහං ආසීසවාචං අවොචං අනුකම්‌පිකා>
    text <168>
      text <චිරං ජීව මහාවීර කප්‌පං තිට්‌ඨ මහාමුනෙ>
      text <සබ්‌බලොකස්‌ස අත්‌ථාය භවස්‌සු අජරාමරො>
    text <169>
      text <තං තථාවාදිනිං බුද්‌ධො මමං සො එතදබ්‍රවි>
      text <න හෙවං වන්‌දියා බුද්‌ධා යථා වන්‌දසි ගොතමී>
    text <170>
      text <කථං චරහි සබ්‌බඤ්‌ඤූ වන්‌දිතබ්‌බා තථාගතා>
      text <කථං අවන්‌දියා බුද්‌ධා තං මෙ අක්‌ඛාහි පුච්‌ඡිතො>
    text <171>
      text <ආරද්‌ධවීරියෙ පහිතත්‌තෙ නිච්‌චං දළ්‌හපරක්‌කමෙ>
      text <සමග්‌ගෙ සාවකෙ පස්‌ස එතං බුද්‌ධානවන්‌දනං>
    text <172>
      text <තතො උපස්‌සයං ගන්‌ත්‌වා එකිකාහං විචින්‌තයිං>
      text <සමග්‌ගපරිසං නාථො රොධෙසි තිභවන්‌තගො>
    text <173>
      text <හන්‌දාහං පරිනිබ්‌බිස්‌සං මා විපත්‌තිතමද්‌දසං>
      text <එවාහං චින්‌තයිත්‌වාන දිස්‌වාන ඉසිසත්‌තමං>
    text <174>
      text <පරිනිබ්‌බානකාලං මෙ ආරොචෙසිං විනායකං>
      text <තතො සො සමනුඤ්‌ඤාසි කාලං ජානාහි ගොතමී>
    text <175>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <176>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <177>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <178>
      text <ථීනං ධම්‌මාභිසමයෙ යෙ බාලා විමතිං ගතා>
      text <තෙසං දිට්‌ඨිප්‌පහානත්‌ථං ඉද්‌ධිං දස්‌සෙහි ගොතමී>
    text <179>
      text <තදා නිපච්‌ච සම්‌බුද්‌ධං උප්‌පතිත්‌වාන අම්‌බරං>
      text <ඉද්‌ධී අනෙකා දස්‌සෙසි බුද්‌ධානුඤ්‌ඤාය ගොතමී>
    text <180>
      text <එකිකා බහුධා ආසි බහුකා චෙතිකා තථා>
      text <ආවිභාවං තිරොභාවං තිරොකුට්‌ටං තිරොනගං>
    text <181>
      text <අසජ්‌ජමානා අගමා භූමියම්‌පි නිමුජ්‌ජථ>
      text <අභිජ්‌ජමානෙ උදකෙ අගඤ්‌ඡි මහියා යථා>
    text <182>
      text <සකුණීව තථාකාසෙ පල්‌ලඞ්‌කෙන කමී තදා>
      text <වසං වත්‌තෙසි කායෙන යාව බ්‍රහ්‌මනිවෙසනං>
    text <183>
      text <සිනෙරුං දණ්‌ඩං කත්‌වාන ඡත්‌තං කත්‌වා මහාමහිං>
      text <සමූලං පරිවත්‌තෙත්‌වා ධාරයං චඞ්‌කමී නභෙ>
    text <184>
      text <ඡස්‌සූරොදයකාලෙව ලොකඤ්‌චාකාසි ධූමිකං>
      text <යුගන්‌තෙ විය ලොකං සා ජාලාමාලාකුලං අකා>
    text <185>
      text <මුචලින්‌දං මහාසෙලං මෙරුමූලනදන්‌තරෙ>
      text <සාසපාරිව සබ්‌බානි එකෙනග්‌ගහි මුට්‌ඨිනා>
    text <186>
      text <අඞ්‌ගුලග්‌ගෙන ඡාදෙසි භාකරං සනිසාකරං>
      text <චන්‌දසූරසහස්‌සානි ආවෙළමිව ධාරයි>
    text <187>
      text <චතුසාගරතොයානි ධාරයී එකපාණිනා>
      text <යුගන්‌තජලදාකාරං මහාවස්‌සං පවස්‌සථ>
    text <188>
      text <චක්‌කවත්‌තිං සපරිසං මාපයී සා නභත්‌තලෙ>
      text <ගරුළං ද්‌විරදං සීහං විනදන්‌තං පදස්‌සයි>
    text <189>
      text <එකිකා අභිනිම්‌මිත්‌වා අප්‌පමෙය්‍යං භික්‌ඛුනීගණං>
      text <පුන අන්‌තරධාපෙත්‌වා එකිකා මුනිමබ්‍රවි>
    text <190>
      text <මාතුච්‌ඡා තෙ මහාවීර තව සාසනකාරිකා>
      text <අනුප්‌පත්‌තා සකං අත්‌ථං පාදෙ වන්‌දාමි චක්‌ඛුම>
    text <191>
      text <දස්‌සෙත්‌වා විවිධා ඉද්‌ධී ඔරොහිත්‌වා නභත්‌තලා>
      text <වන්‌දිත්‌වා ලොකපජ්‌ජොතං එකමන්‌තං නිසීදි සා>
    text <192>
      text <සා වීසවස්‌සසතිකා ජාතියාහං මහාමුනෙ>
      text <අලමෙත්‌තාවතා වීර නිබ්‌බායිස්‌සාමි නායක>
    text <193>
      text <තදාතිවිම්‌හිතා සබ්‌බා පරිසා සා කතඤ්‌ජලී>
      text <අවොචය්‍යෙ කථං ආසි අතුලිද්‌ධිපරක්‌කමා>
    text <194>
      text <පදුමුත්‌තරො නාම ජිනො සබ්‌බධම්‌මෙසු චක්‌ඛුමා>
      text <ඉතො සතසහස්‌සම්‌හි කප්‌පෙ උප්‌පජ්‌ජි නායකො>
    text <195>
      text <තදාහං හංසවතියං ජාතාමච්‌චකුලෙ අහුං>
      text <සබ්‌බොපකාරසම්‌පන්‌නෙ ඉද්‌ධෙ ඵීතෙ මහද්‌ධනෙ>
    text <196>
      text <කදාචි පිතුනා සද්‌ධිං දාසිගණපුරක්‌ඛතා>
      text <මහතා පරිවාරෙන තං උපෙච්‌ච නරාසභං>
    text <197>
      text <වාසවං විය වස්‌සන්‌තං ධම්‌මමෙඝං අනාසවං>
      text <සරදාදිච්‌චසදිසං රංසිජාලසමුජ්‌ජලං>
    text <198>
      text <දිස්‌වා චිත්‌තං පසාදෙත්‌වා සුත්‌වා චස්‌ස සුභාසිතං>
      text <මාතුච්‌ඡං භික්‌ඛුනිං අග්‌ගෙ ඨපෙන්‌තං නරනායකං>
    text <199>
      text <සුත්‌වා දත්‌වා මහාදානං සත්‌තාහං තස්‌ස තාදිනො>
      text <සසඞ්‌ඝස්‌ස නරග්‌ගස්‌ස පච්‌චයානි බහූනි ච>
    text <200>
      text <නිපච්‌ච පාදමූලම්‌හි තං ඨානමභිපත්‌ථයිං>
      text <තතො මහාපරිසතිං අවොච ඉසිසත්‌තමො>
    text <201>
      text <යා සසඞ්‌ඝං අභොජෙසි සත්‌තාහං ලොකනායකං>
      text <තමහං කිත්‌තයිස්‌සාමි සුණාථ මම භාසතො>
    text <202>
      text <සතසහස්‌සිතො කප්‌පෙ ඔක්‌කාකකුලසම්‌භවො>
      text <ගොතමො නාම ගොත්‌තෙන සත්‌ථා ලොකෙ භවිස්‌සති>
    text <203>
      text <තස්‌ස ධම්‌මෙසු දායාදා ඔරසා ධම්‌මනිම්‌මිතා>
      text <ගොතමී නාම නාමෙන හෙස්‌සති සත්‌ථු සාවිකා>
    text <204>
      text <තස්‌ස බුද්‌ධස්‌ස මාතුච්‌ඡා ජීවිතාපාදිකා අයං>
      text <රත්‌තඤ්‌ඤූනඤ්‌ච අග්‌ගත්‌තං භික්‌ඛුනීනං ලභිස්‌සති>
    text <205>
      text <තං සුත්‌වාන පමොදිත්‌වා යාවජීවං තදා ජිනං>
      text <පච්‌චයෙහි උපට්‌ඨිත්‌වා තතො කාලඞ්‌කතා අහං>
    text <206>
      text <තාවතිංසෙසු දෙවෙසු සබ්‌බකාමසමිද්‌ධිසු>
      text <නිබ්‌බත්‌තා දසහඞ්‌ගෙහි අඤ්‌ඤෙ අභිභවිං අහං>
    text <207>
      text <රූපසද්‌දෙහි ගන්‌ධෙහි රසෙහි ඵුසනෙහි ච>
      text <ආයුනාපි ච වණ්‌ණෙන සුඛෙන යසසාපි ච>
    text <208>
      text <තථෙවාධිපතෙය්‍යෙන අධිගය්‌හ විරොචහං>
      text <අහොසිං අමරින්‌දස්‌ස මහෙසී දයිතා තහිං>
    text <209>
      text <සංසාරෙ සංසරන්‌තීහං කම්‌මවායුසමෙරිතා>
      text <කාසිස්‌ස රඤ්‌ඤො විසයෙ අජායිං දාසගාමකෙ>
    text <210>
      text <පඤ්‌චදාසසතානූනා නිවසන්‌ති තහිං තදා>
      text <සබ්‌බෙසං තත්‌ථ යො ජෙට්‌ඨො තස්‌ස ජායා අහොසහං>
    text <211>
      text <සයම්‌භුනො පඤ්‌චසතා ගාමං පිණ්‌ඩාය පාවිසුං>
      text <තෙ දිස්‌වාන අහං තුට්‌ඨා සහ සබ්‌බාහි ඉත්‌ථිභි>
    text <212>
      text <පූගා හුත්‌වාව සබ්‌බායො චතුමාසෙ උපට්‌ඨහුං>
      text <තිචීවරානි දත්‌වාන සංසරිම්‌හ සසාමිකා>
    text <213>
      text <තතො චුතා සබ්‌බාපි තා තාවතිංසගතා මයං>
      text <පච්‌ඡිමෙ ච භවෙ දානි ජාතා දෙවදහෙ පුරෙ>
    text <214>
      text <පිතා අඤ්‌ජනසක්‌කො මෙ මාතා මම සුලක්‌ඛණා>
      text <තතො කපිලවත්‌ථුස්‌මිං සුද්‌ධොදනඝරං ගතා>
    text <215>
      text <සෙසා සක්‍යකුලෙ ජාතා සක්‍යානං ඝරමාගමුං>
      text <අහං විසිට්‌ඨා සබ්‌බාසං ජිනස්‌සාපාදිකා අහුං>
    text <216>
      text <මම පුත්‌තොභිනික්‌ඛම්‌ම බුද්‌ධො ආසි විනායකො>
      text <පච්‌ඡාහං පබ්‌බජිත්‌වාන සතෙහි සහ පඤ්‌චහි>
    text <217>
      text <සාකියානීහි ධීරාහි සහ සන්‌තිසුඛං ඵුසිං>
      text <යෙ තදා පුබ්‌බජාතියං අම්‌හාකං ආසු සාමිනො>
    text <218>
      text <සහපුඤ්‌ඤස්‌ස කත්‌තාරො මහාසමයකාරකා>
      text <ඵුසිංසු අරහත්‌තං තෙ සුගතෙනානුකම්‌පිතා>
    text <219>
      text <තදෙතරා භික්‌ඛුනියො ආරුහිංසු නභත්‌තලං>
      text <සංගතා විය තාරායො විරොචිංසු මහිද්‌ධිකා>
    text <220>
      text <ඉද්‌ධී අනෙකා දස්‌සෙසුං පිළන්‌ධවිකතිං යථා>
      text <කම්‌මාරො කනකස්‌සෙව කම්‌මඤ්‌ඤස්‌ස සුසික්‌ඛිතො>
    text <221>
      text <දස්‌සෙත්‌වා පාටිහීරානි විචිත්‌තානි බහූනි ච>
      text <තොසෙත්‌වා වාදිපවරං මුනිං සපරිසං තදා>
    text <222>
      text <ඔරොහිත්‌වාන ගගනා වන්‌දිත්‌වා ඉසිසත්‌තමං>
      text <අනුඤ්‌ඤාතා නරග්‌ගෙන යථාඨානෙ නිසීදිසුං>
    text <223>
      text <අහොනුකම්‌පිකා අම්‌හං සබ්‌බාසං චිර ගොතමී>
      text <වාසිතා තව පුඤ්‌ඤෙහි පත්‌තා නො ආසවක්‌ඛයං>
    text <224>
      text <කිලෙසා ඣාපිතා අම්‌හං භවා සබ්‌බෙ සමූහතා>
      text <නාගීව බන්‌ධනං ඡෙත්‌වා විහරාම අනාසවා>
    text <225>
      text <ස්‌වාගතං වත නො ආසි බුද්‌ධසෙට්‌ඨස්‌ස සන්‌තිකෙ>
      text <තිස්‌සො විජ්‌ජා අනුප්‌පත්‌තා කතං බුද්‌ධස්‌ස සාසනං>
    text <226>
      text <පටිසම්‌භිදා චතස්‌සො විමොක්‌ඛාපි ච අට්‌ඨිමෙ>
      text <ඡළභිඤ්‌ඤා සච්‌ඡිකතා කතං බුද්‌ධස්‌ස සාසනං>
    text <227>
      text <ඉද්‌ධීසු ච වසී හොම දිබ්‌බාය සොතධාතුයා>
      text <චෙතොපරියඤාණස්‌ස වසී හොම මහාමුනෙ>
    text <228>
      text <පුබ්‌බෙනිවාසං ජානාම දිබ්‌බචක්‌ඛු විසොධිතං>
      text <සබ්‌බාසවපරික්‌ඛීණා නත්‌ථි දානි පුනබ්‌භවො>
    text <229>
      text <අත්‌ථෙ ධම්‌මෙ ච නෙරුත්‌තෙ පටිභානෙ ච විජ්‌ජති>
      text <ඤාණං අම්‌හං මහාවීර උප්‌පන්‌නං තව සන්‌තිකෙ>
    text <230>
      text <අස්‌මාභි පරිචිණ්‌ණොසි මෙත්‌තචිත්‌තාහි නායක>
      text <අනුජානාහි සබ්‌බාසං නිබ්‌බානාය මහාමුනෙ>
    text <231>
      text <නිබ්‌බායිස්‌සාම ඉච්‌චෙවං කිං වක්‌ඛාමි වදන්‌තියො>
      text <යස්‌ස දානි ච වො කාලං මඤ්‌ඤථාති ජිනොබ්‍රවි>
    text <232>
      text <ගොතමීආදිකා තායො තදා භික්‌ඛුනියො ජිනං>
      text <වන්‌දිත්‌වා ආසනා තම්‌හා වුට්‌ඨාය අගමිංසු තා>
    text <233>
      text <මහතා ජනකායෙන සහ ලොකග්‌ගනායකො>
      text <අනුසංයායී සො වීරො මාතුච්‌ඡං යාවකොට්‌ඨකං>
    text <234>
      text <තදා නිපති පාදෙසු ගොතමී ලොකබන්‌ධුනො>
      text <සහෙව තාහි සබ්‌බාහි පච්‌ඡිමං පාදවන්‌දනං>
    text <235>
      text <ඉදං පච්‌ඡිමකං මය්‌හං ලොකනාථස්‌ස දස්‌සනං>
      text <න පුනො අමතාකාරං පස්‌සිස්‌සාමි මුඛං තව>
    text <236>
      text <න ච මෙ වන්‌දනං වීර තව පාදෙ සුකොමලෙ>
      text <සම්‌ඵුසිස්‌සති ලොකග්‌ග අජ්‌ජ ගච්‌ඡාමි නිබ්‌බුතිං>
    text <237>
      text <රූපෙන කිං තවානෙන දිට්‌ඨෙ ධම්‌මෙ යථාතථෙ>
      text <සබ්‌බං සඞ්‌ඛතමෙවෙතං අනස්‌සාසිකමිත්‌තරං>
    text <238>
      text <සා සහ තාහි ගන්‌ත්‌වාන භික්‌ඛුනුපස්‌සයං සකං>
      text <අඩ්‌ඪපල්‌ලඞ්‌කමාභුජ්‌ජ නිසීදි පරමාසනෙ>
    text <239>
      text <තදා උපාසිකා තත්‌ථ බුද්‌ධසාසනවච්‌ඡලා>
      text <තස්‌සා පවත්‌තිං සුත්‌වාන උපෙසුං පාදවන්‌දිකා>
    text <240>
      text <කරෙහි උරං පහන්‌තා ඡින්‌නමූලා යථා ලතා>
      text <රොදන්‌තා කරුණං රවං සොකට්‌ටා භූමිපාතිතා>
    text <241>
      text <මා නො සරණදෙ නාථෙ විහාය ගමි නිබ්‌බුතිං>
      text <නිපතිත්‌වාන යාචාම සබ්‌බායො සිරසා මයං>
    text <242>
      text <යා පධානතමා තාසං සද්‌ධා පඤ්‌ඤා උපාසිකා>
      text <තස්‌සා සීසං පමජ්‌ජන්‌තී ඉදං වචනමබ්‍රවි>
    text <243>
      text <අලං පුත්‌තා විසාදෙන මාරපාසානුවත්‌තිනා>
      text <අනිච්‌චං සඞ්‌ඛතං සබ්‌බං වියොගන්‌තං චලාචලං>
    text <244>
      text <තතො සා තා විසජ්‌ජිත්‌වා පඨමං ඣානමුත්‌තමං>
      text <දුතියඤ්‌ච තතියඤ්‌ච සමාපජ්‌ජි චතුත්‌ථකං>
    text <245>
      text <ආකාසායතනඤ්‌චෙව විඤ්‌ඤාණායතනං තථා>
      text <ආකිඤ්‌චං නෙවසඤ්‌ඤඤ්‌ච සමාපජ්‌ජි යථාක්‌කමං>
    text <246>
      text <පටිලොමෙන ඣානානි සමාපජ්‌ජිත්‌ථ ගොතමී>
      text <යාවතා පඨමං ඣානං තතො යාවචතුත්‌ථකං>
    text <247>
      text <තතො වුට්‌ඨාය නිබ්‌බායි දීපච්‌චීව නිරාසවා>
      text <භූමිචාලො මහා ආසි නභසා විජ්‌ජුතා පති>
    text <248>
      text <පනාදිතා දුන්‌දුභියො පරිදෙවිංසු දෙවතා>
      text <පුප්‌ඵවුට්‌ඨී ච ගගනා අභිවස්‌සථ මෙදනිං>
    text <249>
      text <කම්‌පිතො මෙරුරාජාපි රඞ්‌ගමජ්‌ඣෙ යථා නටො>
      text <සොකෙන චාතිදීනොව විරවො ආසි සාගරො>
    text <250>
      text <දෙවා නාගාසුරා බ්‍රහ්‌මා සංවිග්‌ගාහිංසු තඞ්‌ඛණෙ>
      text <අනිච්‌චා වත සඞ්‌ඛාරා යථායං විලයං ගතා>
    text <251>
      text <යා චෙ මං පරිවාරිංසු සත්‌ථු සාසනකාරිකා>
      text <තායොපි අනුපාදානා දීපච්‌චි විය නිබ්‌බුතා>
    text <252>
      text <හා යොගා විප්‌පයොගන්‌තා හානිච්‌චං සබ්‌බසඞ්‌ඛතං>
      text <හා ජීවිතං විනාසන්‌තං ඉච්‌චාසි පරිදෙවනා>
    text <253>
      text <තතො දෙවා ච බ්‍රහ්‌මා ච ලොකධම්‌මානුවත්‌තනං>
      text <කාලානුරූපං කුබ්‌බන්‌ති උපෙත්‌වා ඉසිසත්‌තමං>
    text <254>
      text <තදා ආමන්‌තයී සත්‌ථා ආනන්‌දං සුතසාගරං>
      text <ගච්‌ඡානන්‌ද නිවෙදෙහි භික්‌ඛූනං මාතු නිබ්‌බුතිං>
    text <255>
      text <තදානන්‌දො නිරානන්‌දො අස්‌සුනා පුණ්‌ණලොචනො>
      text <ගග්‌ගරෙන සරෙනාහ සමාගච්‌ඡන්‌තු භික්‌ඛවො>
    text <256>
      text <පුබ්‌බදක්‌ඛිණපච්‌ඡාසු උත්‌තරාය ච සන්‌තිකෙ>
      text <සුණන්‌තු භාසිතං මය්‌හං භික්‌ඛවො සුගතොරසා>
    text <257>
      text <යා වඩ්‌ඪයි පයත්‌තෙන සරීරං පච්‌ඡිමං මුනෙ>
      text <සා ගොතමී ගතා සන්‌තිං තාරාව සූරියොදයෙ>
    text <258>
      text <බුද්‌ධමාතාති පඤ්‌ඤත්‌තිං ඨපයිත්‌වා ගතාසමං>
      text <න යත්‌ථ පඤ්‌චනෙත්‌තොපි ගතිං දක්‌ඛති නායකො>
    text <259>
      text <යස්‌සත්‌ථි සුගතෙ සද්‌ධා යො ච පියො මහාමුනෙ>
      text <බුද්‌ධමාතුස්‌ස සක්‌කාරං කරොතු සුගතොරසො>
    text <260>
      text <සුදූරට්‌ඨාපි තං සුත්‌වා සීඝමාගච්‌ඡු භික්‌ඛවො>
      text <කෙචි බුද්‌ධානුභාවෙන කෙචි ඉද්‌ධීසු කොවිදා>
    text <261>
      text <කූටාගාරවරෙ රම්‌මෙ සබ්‌බසොණ්‌ණමයෙ සුභෙ>
      text <මඤ්‌චකං සමාරොපෙසුං යත්‌ථ සුත්‌තාසි ගොතමී>
    text <262>
      text <චත්‌තාරො ලොකපාලා තෙ අංසෙහි සමධාරයුං>
      text <සෙසා සක්‌කාදිකා දෙවා කූටාගාරෙ සමග්‌ගහුං>
    text <263>
      text <කූටාගාරානි සබ්‌බානි ආසුං පඤ්‌චසතානිපි>
      text <සරදාදිච්‌චවණ්‌ණානි විස්‌සකම්‌මකතානි හි>
    text <264>
      text <සබ්‌බා තාපි භික්‌ඛුනියො ආසුං මඤ්‌චෙසු සායිතා>
      text <දෙවානං ඛන්‌ධමාරුළ්‌හා නිය්‍යන්‌ති අනුපුබ්‌බසො>
    text <265>
      text <සබ්‌බසො ඡාදිතං ආසි විතානෙන නභත්‌තලං>
      text <සතාරා චන්‌දසූරා ච ලඤ්‌ඡිතා කනකාමයා>
    text <266>
      text <පටාකා උස්‌සිතානෙකා විතතා පුප්‌ඵකඤ්‌චුකා>
      text <ඔගතාකාසපදුමා මහියා පුප්‌ඵමුග්‌ගතං>
    text <267>
      text <දස්‌සන්‌ති චන්‌දසූරියා පජ්‌ජලන්‌ති ච තාරකා>
      text <මජ්‌ඣං ගතොපි චාදිච්‌චො න තාපෙසි සසී යථා>
    text <268>
      text <දෙවා දිබ්‌බෙහි ගන්‌ධෙහි මාලෙහි සුරභීහි ච>
      text <වාදිතෙහි ච නච්‌චෙහි සඞ්‌ගීතීහි ච පූජයුං>
    text <269>
      text <නාගාසුරා ච බ්‍රහ්‌මානො යථාසත්‌ති යථාබලං>
      text <පූජයිංසු ච නිය්‍යන්‌තිං නිබ්‌බුතං බුද්‌ධමාතරං>
    text <270>
      text <සබ්‌බායො පුරතො නීතා නිබ්‌බුතා සුගතොරසා>
      text <ගොතමී නිය්‍යතෙ පච්‌ඡා සක්‌කතා බුද්‌ධපොසිකා>
    text <271>
      text <පුරතො දෙවමනුජා සනාගාසුරබ්‍රහ්‌මකා>
      text <පච්‌ඡා සසාවකො බුද්‌ධො පූජත්‌ථං යාති මාතුයා>
    text <272>
      text <බුද්‌ධස්‌ස පරිනිබ්‌බානං නෙදිසං ආසි යාදිසං>
      text <ගොතමීපරිනිබ්‌බානං අතෙවච්‌ඡරියං අහු>
    text <273>
      text <බුද්‌ධො බුද්‌ධස්‌ස නිබ්‌බානෙ නොපටියාදි භික්‌ඛවො>
      text <බුද්‌ධො ගොතමිනිබ්‌බානෙ සාරිපුත්‌තාදිකා තථා>
    text <274>
      text <චිතකානි කරිත්‌වාන සබ්‌බගන්‌ධමයානි තෙ>
      text <ගන්‌ධචුණ්‌ණපකිණ්‌ණානි ඣාපයිංසු ච තා තහිං>
    text <275>
      text <සෙසභාගානි ඩය්‌හිංසු අට්‌ඨී සෙසානි සබ්‌බසො>
      text <ආනන්‌දො ච තදාවොච සංවෙගජනකං වචො>
    text <276>
      text <ගොතමී නිධනං යාතා ඩය්‌හඤ්‌චස්‌සා සරීරකං>
      text <සඞ්‌කෙතං බුද්‌ධනිබ්‌බානං න චිරෙන භවිස්‌සති>
    text <277>
      text <තතො ගොතමිධාතූනි තස්‌සා පත්‌තගතානි සො>
      text <උපනාමෙසි නාථස්‌ස ආනන්‌දො බුද්‌ධචොදිතො>
    text <278>
      text <පාණිනා තානි පග්‌ගය්‌හ අවොච ඉසිසත්‌තමො>
      text <මහතො සාරවන්‌තස්‌ස යථා රුක්‌ඛස්‌ස තිට්‌ඨතො>
    text <279>
      text <යො සො මහත්‌තරො ඛන්‌ධො පලුජ්‌ජෙය්‍ය අනිච්‌චතා>
      text <තථා භික්‌ඛුනිසඞ්‌ඝස්‌ස ගොතමී පරිනිබ්‌බුතා>
    text <280>
      text <අහො අච්‌ඡරියං මය්‌හං නිබ්‌බුතායපි මාතුයා>
      text <සරීරමත්‌තසෙසාය නත්‌ථි සොකපරිද්‌දවො>
    text <281>
      text <න සොචියා පරෙසං සා තිණ්‌ණසංසාරසාගරා>
      text <පරිවජ්‌ජිතසන්‌තාපා සීතිභූතා සුනිබ්‌බුතා>
    text <282>
      text <පණ්‌ඩිතාසි මහාපඤ්‌ඤා පුථුපඤ්‌ඤා තථෙව ච>
      text <රත්‌තඤ්‌ඤූ භික්‌ඛුනීනං සා එවං ධාරෙථ භික්‌ඛවො>
    text <283>
      text <ඉද්‌ධීසු ච වසී ආසි දිබ්‌බාය සොතධාතුයා>
      text <චෙතොපරියඤාණස්‌ස වසී ආසි ච ගොතමී>
    text <284>
      text <පුබ්‌බෙනිවාසමඤ්‌ඤාසි දිබ්‌බචක්‌ඛු විසොධිතං>
      text <සබ්‌බාසවපරික්‌ඛීණා නත්‌ථි තස්‌සා පුනබ්‌භවො>
    text <285>
      text <අත්‌ථධම්‌මනිරුත්‌තීසු පටිභානෙ තථෙව ච>
      text <පරිසුද්‌ධං අහු ඤාණං තස්‌මා සොචනියා න සා>
    text <286>
      text <අයොඝනහතස්‌සෙව ජලතො ජාතවෙදස්‌ස>
      text <අනුපුබ්‌බූපසන්‌තස්‌ස යථා න ඤායතෙ ගති>
    text <287>
      text <එවං සම්‌මා විමුත්‌තානං කාමබන්‌ධොඝතාරිනං>
      text <පඤ්‌ඤාපෙතුං ගති නත්‌ථි පත්‌තානං අචලං සුඛං>
    text <288>
      text <අත්‌තදීපා තතො හොථ සතිපට්‌ඨානගොචරා>
      text <භාවෙත්‌වා සත්‌තබොජ්‌ඣඞ්‌ගෙ දුක්‌ඛස්‌සන්‌තං කරිස්‌සථ>
    text <ඉත්‌ථං සුදං මහාපජාපතිගොතමී ඉමා ගාථායො අභාසිත්‌ථාති>
    stand <මහාපජාපතිගොතමීථෙරියාපදානං සත්‌තමං>
  text <ඛෙමාථෙරීඅපදානං>
    text <289>
      text <පදුමුත්‌තරො නාම ජිනො සබ්‌බධම්‌මෙසු චක්‌ඛුමා>
      text <ඉතො සතසහස්‌සම්‌හි කප්‌පෙ උප්‌පජ්‌ජි නායකො>
    text <290>
      text <තදාහං හංසවතියං ජාතා සෙට්‌ඨිකුලෙ අහුං>
      text <නානාරතනපජ්‌ජොතෙ මහාසුඛසමප්‌පිතා>
    text <291>
      text <උපෙත්‌වා තං මහාවීරං අස්‌සොසිං ධම්‌මදෙසනං>
      text <තතො ජාතප්‌පසාදාහං උපෙමි සරණං ජිනං>
    text <292>
      text <මාතරං පිතරං චාහං ආයාචිත්‌වා විනායකං>
      text <නිමන්‌තයිත්‌වා සත්‌තාහං භොජයිං සහසාවකං>
    text <293>
      text <අතික්‌කන්‌තෙ ච සත්‌තාහෙ මහාපඤ්‌ඤානමුත්‌තමං>
      text <භික්‌ඛුනිං එතදග්‌ගම්‌හි ඨපෙසි නරසාරථි>
    text <294>
      text <තං සුත්‌වා මුදිතා හුත්‌වා පුනො තස්‌ස මහෙසිනො>
      text <කාරං කත්‌වාන තං ඨානං පණිපච්‌ච පණීදහිං>
    text <295>
      text <තතො මම ජිනො ආහ සිජ්‌ඣතං පණිධී තව>
      text <සසඞ්‌ඝෙ මෙ කතං කාරං අප්‌පමෙය්‍යඵලං තයා>
    text <296>
      text <සතසහස්‌සිතො කප්‌පෙ ඔක්‌කාකකුලසම්‌භවො>
      text <ගොතමො නාම ගොත්‌තෙන සත්‌ථා ලොකෙ භවිස්‌සති>
    text <297>
      text <තස්‌ස ධම්‌මෙසු දායාදා ඔරසා ධම්‌මනිම්‌මිතා>
      text <එතදග්‌ගමනුප්‌පත්‌තා ඛෙමා නාම භවිස්‌සති>
    text <298>
      text <තෙන කම්‌මෙන සුකතෙන චෙතනාපණිධීහි ච>
      text <ජහිත්‌වා මානුසං දෙහං තාවතිංසූපගා අහං>
    text <299>
      text <තතො චුතා යාමමගං තතොහං තුසිතං ගතා>
      text <තතො ච නිම්‌මානරතිං වසවත්‌තිපුරං තතො>
    text <300>
      text <යත්‌ථ යත්‌ථූපපජ්‌ජාමි තස්‌ස කම්‌මස්‌ස වාහසා>
      text <තත්‌ථ තත්‌ථෙව රාජූනං මහෙසිත්‌තමකාරයිං>
    text <301>
      text <තතො චුතා මනුස්‌සත්‌තෙ රාජූනං චක්‌කවත්‌තිනං>
      text <මණ්‌ඩලීනඤ්‌ච රාජූනං මහෙසිත්‌තමකාරයිං>
    text <302>
      text <සම්‌පත්‌තිං අනුභොත්‌වාන දෙවෙසු මනුජෙසු ච>
      text <සබ්‌බත්‌ථ සුඛිතා හුත්‌වා නෙකකප්‌පෙසු සංසරිං>
    text <303>
      text <එකනවුතිතො කප්‌පෙ විපස්‌සී ලොකනායකො>
      text <උප්‌පජ්‌ජි චාරුදස්‌සනො සබ්‌බධම්‌මවිපස්‌සකො>
    text <304>
      text <තමහං ලොකනායකං උපෙත්‌වා නරසාරථිං>
      text <ධම්‌මං භණිතං සුත්‌වාන පබ්‌බජිං අනගාරියං>
    text <305>
      text <දසවස්‌සසහස්‌සානි තස්‌ස වීරස්‌ස සාසනෙ>
      text <බ්‍රහ්‌මචරියං චරිත්‌වාන යුත්‌තයොගා බහුස්‌සුතා>
    text <306>
      text <පච්‌චයාකාරකුසලා චතුසච්‌චවිසාරදා>
      text <නිපුණා චිත්‌තකථිකා සත්‌ථුසාසනකාරිකා>
    text <307>
      text <තතො චුතාහං තුසිතං උපපන්‌නා යසස්‌සිනී>
      text <අභිභොමි තහිං අඤ්‌ඤෙ බ්‍රහ්‌මචාරීඵලෙනහං>
    text <308>
      text <යත්‌ථ යත්‌ථූපපන්‌නාහං මහාභොගා මහද්‌ධනා>
      text <මෙධාවිනී සීලවතී විනීතපරිසාපි ච>
    text <309>
      text <භවාමි තෙන කම්‌මෙන යොගෙන ජිනසාසනෙ>
      text <සබ්‌බා සම්‌පත්‌තියො මය්‌හං සුලභා මනසො පියා>
    text <310>
      text <යොපි මෙ භවතෙ භත්‌තා යත්‌ථ යත්‌ථ ගතායපි>
      text <විමානෙති න මං කොචි පටිපත්‌තිබලෙන මෙ>
    text <311>
      text <ඉමම්‌හි භද්‌දකෙ කප්‌පෙ බ්‍රහ්‌මබන්‌ධු මහායසො>
      text <නාමෙන කොණාගමනො උප්‌පජ්‌ජි වදතං වරො>
    text <312>
      text <තදා හි බාරාණසියං සුසමිද්‌ධකුලප්‌පජා>
      text <ධනඤ්‌ජානී සුමෙධා ච අහම්‌පි ච තයො ජනා>
    text <313>
      text <සඞ්‌ඝාරාමමදාසිම්‌හ දානසහායිකා පුරෙ>
      text <සඞ්‌ඝස්‌ස ච විහාරම්‌පි උද්‌දිස්‌ස කාරිකා මයං>
    text <314>
      text <තතො චුතා මයං සබ්‌බා තාවතිංසූපගා අහුං>
      text <යසසා අග්‌ගතං පත්‌තා මනුස්‌සෙසු තථෙව ච>
    text <315>
      text <ඉමස්‌මිංයෙව කප්‌පම්‌හි බ්‍රහ්‌මබන්‌ධු මහායසො>
      text <කස්‌සපො නාම ගොත්‌තෙන උප්‌පජ්‌ජි වදතං වරො>
    text <316>
      text <උපට්‌ඨාකො මහෙසිස්‌ස තදා ආසි නරිස්‌සරො>
      text <කාසිරාජා කිකී නාම බාරාණසිපුරුත්‌තමෙ>
    text <317>
      text <තස්‌සාසිං ජෙට්‌ඨිකා ධීතා සමණී ඉති විස්‌සුතා>
      text <ධම්‌මං සුත්‌වා ජිනග්‌ගස්‌ස පබ්‌බජ්‌ජං සමරොචයිං>
    text <318>
      text <අනුජානි න නො තාතො අගාරෙව තදා මයං>
      text <වීසවස්‌සසහස්‌සානි විචරිම්‌හ අතන්‌දිතා>
    text <319>
      text <කොමාරිබ්‍රහ්‌මචරියං රාජකඤ්‌ඤා සුඛෙධිතා>
      text <බුද්‌ධොපට්‌ඨානනිරතා මුදිතා සත්‌ත ධීතරො>
    text <320>
      text <සමණී සමණගුත්‌තා ච භික්‌ඛුනී භික්‌ඛුදායිකා>
      text <ධම්‌මා චෙව සුධම්‌මා ච සත්‌තමී සඞ්‌ඝදායිකා>
    text <321>
      text <අහං උප්‌පලවණ්‌ණා ච පටාචාරා ච කුණ්‌ඩලා>
      text <කිසාගොතමී ධම්‌මදින්‌නා විසාඛා හොති සත්‌තමී>
    text <322>
      text <කදාචි සො නරාදිච්‌චො ධම්‌මං දෙසෙසි අබ්‌භුතං>
      text <මහානිදානසුත්‌තන්‌තං සුත්‌වා තං පරියාපුණිං>
    text <323>
      text <තෙහි කම්‌මෙහි සුකතෙහි චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <324>
      text <පච්‌ඡිමෙ ච භවෙ දානි සාකලාය පුරුත්‌තමෙ>
      text <රඤ්‌ඤො මද්‌දස්‌ස ධීතාම්‌හි මනාපා දයිතා පියා>
    text <325>
      text <සහ මෙ ජාතමත්‌තම්‌හි ඛෙමං තම්‌හි පුරෙ අහු>
      text <තතො ඛෙමාති නාමං මෙ ගුණතො උපපජ්‌ජථ>
    text <326>
      text <යදාහං යොබ්‌බනං පත්‌තා රූපලාවඤ්‌ඤභූසිතා>
      text <තදා අදාසි මං තාතො බිම්‌බිසාරස්‌ස රාජිනො>
    text <327>
      text <තස්‌සාහං සුප්‌පියා ආසිං රූපකෙ ලායනෙ රතා>
      text <රූපානං දොසවාදීති න උපෙසිං මහාදයං>
    text <328>
      text <බිම්‌බිසාරො තදා රාජා මමානුග්‌ගහබුද්‌ධියා>
      text <වණ්‌ණයිත්‌වා වෙළුවනං ගායකෙ ගාපයී මමං>
    text <329>
      text <රම්‌මං වෙළුවනං යෙන න දිට්‌ඨං සුගතාලයං>
      text <න තෙන නන්‌දනං දිට්‌ඨං ඉති මඤ්‌ඤාමසෙ මයං>
    text <330>
      text <යෙන වෙළුවනං දිට්‌ඨං නරනන්‌දනනන්‌දනං>
      text <සුදිට්‌ඨං නන්‌දනං තෙන අමරින්‌දසුනන්‌දනං>
    text <331>
      text <විහාය නන්‌දනං දෙවා ඔතරිත්‌වා මහීතලං>
      text <රම්‌මං වෙළුවනං දිස්‌වා න තප්‌පන්‌ති සුවිම්‌හිතා>
    text <332>
      text <රාජපුඤ්‌ඤෙන නිබ්‌බත්‌තං බුද්‌ධපුඤ්‌ඤෙන භූසිතං>
      text <කො වත්‌තා තස්‌ස නිස්‌සෙසං වනස්‌ස ගුණසඤ්‌චයං>
    text <333>
      text <තං සුත්‌වා වනසමිද්‌ධං මම සොතමනොහරං>
      text <දට්‌ඨුකාමා තමුය්‍යානං රඤ්‌ඤො ආරොචයිං තදා>
    text <334>
      text <මහතා පරිවාරෙන තදා ච සො මහීපති>
      text <මං පෙසෙසි තමුය්‍යානං දස්‌සනාය සමුස්‌සුකං>
    text <335>
      text <ගච්‌ඡ පස්‌ස මහාභොගෙ වනං නෙත්‌තරසායනං>
      text <යං සදා භාති සිරියා සුගතාභානුරඤ්‌ජිතං>
    text <336>
      text <යදා ච පිණ්‌ඩාය මුනි ගිරිබ්‌බජපුරුත්‌තමං>
      text <පවිට්‌ඨොහං තදායෙව වනං දට්‌ඨුමුපාගමිං>
    text <337>
      text <තදා තං ඵුල්‌ලවිපිනං නානාභමරකූජිතං>
      text <කොකිලාගීතසහිතං මයූරගණනච්‌චිතං>
    text <338>
      text <අප්‌පසද්‌දමනාකිණ්‌ණං නානාචඞ්‌කමභූසිතං>
      text <කුටිමණ්‌ඩපසඞ්‌කිණ්‌ණං යොගීවරවිරාජිතං>
    text <339>
      text <විචරන්‌තී අමඤ්‌ඤිස්‌සං සඵලං නයනං මම>
      text <තත්‌ථාපි තරුණං භික්‌ඛුං යුත්‌තං දිස්‌වා විචින්‌තයිං>
    text <340>
      text <ඊදිසෙ විපිනෙ රම්‌මෙ ඨිතොයං නවයොබ්‌බනෙ>
      text <වසන්‌තමිව කන්‌තෙන රූපෙන ච සමන්‌විතො>
    text <341>
      text <නිසින්‌නො රුක්‌ඛමූලම්‌හි මුණ්‌ඩො සඞ්‌ඝාටිපාරුතො>
      text <ඣායතෙ වතයං භික්‌ඛු හිත්‌වා විසයජං රතිං>
    text <342>
      text <නනු නාම ගහට්‌ඨෙන කාමං භුත්‌වා යථාසුඛං>
      text <පච්‌ඡා ජිණ්‌ණෙන ධම්‌මොයං චරිතබ්‌බො සුභද්‌දකො>
    text <343>
      text <සුඤ්‌ඤකන්‌ති විදිත්‌වාන ගන්‌ධගෙහං ජිනාලයං>
      text <උපෙත්‌වා ජිනමද්‌දක්‌ඛං උදයන්‌තංව භාකරං>
    text <344>
      text <එකකං සුඛමාසීනං බීජමානං වරිත්‌ථියා>
      text <දිස්‌වානෙවං විචින්‌තෙසිං නායං ලූඛො නරාසභො>
    text <345>
      text <සා කඤ්‌ඤා කනකාභාසා පදුමානනලොචනා>
      text <බිම්‌බොට්‌ඨී කුන්‌දදසනා මනොනෙත්‌තරසායනා>
    text <346>
      text <හෙමදොලාභසවනා කලිකාකාරසුත්‌ථනී>
      text <වෙදිමජ්‌ඣාව සුස්‌සොණී රම්‌භොරු චාරුභූසනා>
    text <347>
      text <රත්‌තංසකුපසංබ්‍යානා නීලමට්‌ඨනිවාසනා>
      text <අතප්‌පනෙය්‍යරූපෙන හාසභාවසමන්‌විතා>
    text <348>
      text <දිස්‌වා තමෙවං චින්‌තෙසිං අහොයමභිරූපිනී>
      text <න මයානෙන නෙත්‌තෙන දිට්‌ඨපුබ්‌බා කුදාචනං>
    text <349>
      text <තතො ජරාභිභූතා සා විවණ්‌ණා විකතානනා>
      text <භින්‌නදන්‌තා සෙතසිරා සලාලා වදනාසුචි>
    text <350>
      text <සඞ්‌ඛිත්‌තකණ්‌ණා සෙතක්‌ඛී ලම්‌බාසුභපයොධරා>
      text <වලිවිතතසබ්‌බඞ්‌ගී සිරාවිතතදෙහිනී>
    text <351>
      text <නතඞ්‌ගා දණ්‌ඩදුතියා උප්‌ඵාසුලිකතා කිසා>
      text <පවෙධමානා පතිතා නිස්‌සසන්‌තී මුහුං මුහුං>
    text <352>
      text <තතො මෙ ආසි සංවෙගො අබ්‌භුතො ලොමහංසනො>
      text <ධිරත්‌ථු රූපං අසුචිං රමන්‌තෙ යත්‌ථ බාලිසා>
    text <353>
      text <තදා මහාකාරුණිකො දිස්‌වා සංවිග්‌ගමානසං>
      text <උදග්‌ගචිත්‌තො සුගතො ඉමා ගාථා අභාසථ>
    text <354>
      text <ආතුරං අසුචිං පූතිං පස්‌ස ඛෙමෙ සමුස්‌සයං>
      text <උග්‌ඝරන්‌තං පග්‌ඝරන්‌තං බාලානං අභිනන්‌දිතං>
    text <355>
      text <අසුභාය චිත්‌තං භාවෙහි එකග්‌ගං සුසමාහිතං>
      text <සති කායගතා ත්‍යත්‌ථු නිබ්‌බිදා බහුලා භව>
    text <356>
      text <යථා ඉදං තථා එතං යථා එතං තථා ඉදං>
      text <අජ්‌ඣත්‌තඤ්‌ච බහිද්‌ධා ච කායෙ ඡන්‌දං විරාජය>
    text <357>
      text <අනිමිත්‌තඤ්‌ච භාවෙහි මානානුසයමුජ්‌ජහ>
      text <තතො මානාභිසමයා උපසන්‌තා චරිස්‌සසි>
    text <358>
      text <යෙ රාගරත්‌තානුපතන්‌ති සොතං සයං කතං මක්‌කටකොව ජාලං>
      text <එතම්‌පි ඡෙත්‌වාන පරිබ්‌බජන්‌ති න පෙක්‌ඛිනො කාමසුඛං පහාය>
    text <359>
      text <තතො කල්‌ලිතචිත්‌තං මං ඤත්‌වාන නරසාරථි>
      text <මහානිදානං දෙසෙසි සුත්‌තන්‌තං විනයාය මෙ>
    text <360>
      text <සුත්‌වා සුත්‌තන්‌තසෙට්‌ඨං තං පුබ්‌බසඤ්‌ඤමනුස්‌සරිං>
      text <තත්‌ථ ඨිතාවහං සන්‌තී ධම්‌මචක්‌ඛුං විසොධයිං>
    text <361>
      text <නිපතිත්‌වා මහෙසිස්‌ස පාදමූලම්‌හි තාවදෙ>
      text <අච්‌චයං දෙසනත්‌ථාය ඉදං වචනමබ්‍රවිං>
    text <362>
      text <නමො තෙ සබ්‌බදස්‌සාවී නමො තෙ කරුණාකර>
      text <නමො තෙ තිණ්‌ණසංසාර නමො තෙ අමතං දද>
    text <363>
      text <දිට්‌ඨිගහනපක්‌ඛන්‌දා කාමරාගවිමොහිතා>
      text <තයා සම්‌මා උපායෙන විනීතා විනයෙ රතා>
    text <364>
      text <අදස්‌සනෙන විභොගා තාදිසානං මහෙසිනං>
      text <අනුභොන්‌ති මහාදුක්‌ඛං සත්‌තා සංසාරසාගරෙ>
    text <365>
      text <යදාහං ලොකසරණං අරණං අරණන්‌තගුං>
      text <නාද්‌දසාමි අදූරට්‌ඨං දෙසයාමි තමච්‌චයං>
    text <366>
      text <මහාහිතං වරදදං අහිතොති විසඞ්‌කිතා>
      text <නොපෙසිං රූපනිරතා දෙසයාමි තමච්‌චයං>
    text <367>
      text <තදා මධුරනිග්‌ඝොසො මහාකාරුණිකො ජිනො>
      text <අවොච තිට්‌ඨ ඛෙමෙති සිඤ්‌චන්‌තො අමතෙන මං>
    text <368>
      text <තදා පණම්‍ය සිරසා කත්‌වා ච නං පදක්‌ඛිණං>
      text <ගන්‌ත්‌වා දිස්‌වා නරපතිං ඉදං වචනමබ්‍රවිං>
    text <369>
      text <අහො සම්‌මා උපායො තෙ චින්‌තිතොයමරින්‌දම>
      text <වනදස්‌සනකාමාය දිට්‌ඨො නිබ්‌බානතො මුනි>
    text <370>
      text <යදි තෙ රුච්‌චතෙ රාජ සාසනෙ තස්‌ස තාදිනො>
      text <පබ්‌බජිස්‌සාමි රූපෙහං නිබ්‌බින්‌නා මුනිවාණිනා>
    stand <දුතියං භාණවාරං>
    text <371>
      text <අඤ්‌ජලිං පග්‌ගහෙත්‌වාන තදාහ ස මහීපති>
      text <අනුජානාමි තෙ භද්‌දෙ පබ්‌බජ්‌ජා තව සිජ්‌ඣතු>
    text <372>
      text <පබ්‌බජිත්‌වා තදා චාහං අද්‌ධමාසෙ උපට්‌ඨිතෙ>
      text <දීපොදයඤ්‌ච භෙදඤ්‌ච දිස්‌වා සංවිග්‌ගමානසා>
    text <373>
      text <නිබ්‌බින්‌නා සබ්‌බසඞ්‌ඛාරෙ පච්‌චයාකාරකොවිදා>
      text <චතුරොඝෙ අතික්‌කම්‌ම අරහත්‌තමපාපුණිං>
    text <374>
      text <ඉද්‌ධීසු ච වසී ආසිං දිබ්‌බාය සොතධාතුයා>
      text <චෙතොපරියඤාණස්‌ස වසී චාපි භවාමහං>
    text <375>
      text <පුබ්‌බෙනිවාසං ජානාමි දිබ්‌බචක්‌ඛු විසොධිතං>
      text <සබ්‌බාසවපරික්‌ඛීණා නත්‌ථි දානි පුනබ්‌භවො>
    text <376>
      text <අත්‌ථධම්‌මනිරුත්‌තීසු පටිභානෙ තථෙව ච>
      text <පරිසුද්‌ධං මම ඤාණං උප්‌පන්‌නං බුද්‌ධසාසනෙ>
    text <377>
      text <කුසලාහං විසුද්‌ධීසු කථාවත්‌ථුවිසාරදා>
      text <අභිධම්‌මනයඤ්‌ඤූ ච වසිප්‌පත්‌තාම්‌හි සාසනෙ>
    text <378>
      text <තතො තොරණවත්‌ථුස්‌මිං රඤ්‌ඤා කොසලසාමිනා>
      text <පුච්‌ඡිතා නිපුණෙ පඤ්‌හෙ බ්‍යාකරොන්‌තී යථාතථං>
    text <379>
      text <තදා ස රාජා සුගතං උපසඞ්‌කම්‌ම පුච්‌ඡථ>
      text <තථෙව බුද්‌ධො බ්‍යාකාසි යථා තෙ බ්‍යාකතා මයා>
    text <380>
      text <ජිනො තස්‌මිං ගුණෙ තුට්‌ඨො එතදග්‌ගෙ ඨපෙසි මං>
      text <මහාපඤ්‌ඤානමග්‌ගාති භික්‌ඛුනීනං නරුත්‌තමො>
    text <381>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <382>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <383>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <ඉත්‌ථං සුදං ඛෙමා භික්‌ඛුනී ඉමා ගාථායො අභාසිත්‌ථාති>
    stand <ඛෙමාථෙරියාපදානං අට්‌ඨමං>
  text <උප්‌පලවණ්‌ණාථෙරීඅපදානං>
    text <384>
      text <භික්‌ඛුනී උප්‌පලවණ්‌ණා ඉද්‌ධියා පාරමිං ගතා>
      text <වන්‌දිත්‌වා සත්‌ථුනො පාදෙ ඉදං වචනමබ්‍රවි>
    text <385>
      text <නිත්‌ථිණ්‌ණා ජාතිසංසාරං පත්‌තාහං අචලං පදං>
      text <සබ්‌බදුක්‌ඛං මයා ඛීණං ආරොචෙමි මහාමුනි>
    text <386>
      text <යාවතා පරිසා අත්‌ථි පසන්‌නා ජිනසාසනෙ>
      text <යස්‌සා ච මෙපරාධොත්‌ථි ඛමන්‌තු ජිනසම්‌මුඛා>
    text <387>
      text <සංසාරෙ සංසරන්‌තියා ඛලිතං මෙ සචෙ භවෙ>
      text <ආරොචෙමි මහාවීර අපරාධං ඛමස්‌සු තං>
    text <388>
      text <ඉද්‌ධිඤ්‌චාපි නිදස්‌සෙහි මම සාසනකාරිකෙ>
      text <චතස්‌සො පරිසා අජ්‌ජ කඞ්‌ඛං ඡින්‌දාහි යාවතා>
    text <389>
      text <ධීතා තුය්‌හං මහාවීර පඤ්‌ඤවන්‌ත ජුතින්‌ධර>
      text <බහුඤ්‌ච දුක්‌කරං කම්‌මං කතං මෙ අතිදුක්‌කරං>
    text <390>
      text <උප්‌පලස්‌සෙව මෙ වණ්‌ණො නාමෙනුප්‌පලනාමිකා>
      text <සාවිකා තෙ මහාවීර පාදෙ වන්‌දාමි චක්‌ඛුම>
    text <391>
      text <රාහුලො ච අහඤ්‌චෙව නෙකජාතිසතෙ බහූ>
      text <එකස්‌මිං සම්‌භවෙ ජාතා සමානඡන්‌දමානසා>
    text <392>
      text <නිබ්‌බත්‌ති එකතො හොති ජාතියාපි ච එකතො>
      text <පච්‌ඡිමෙ භවෙ සම්‌පත්‌තෙ උභොපි නානාසම්‌භවා>
    text <393>
      text <පුත්‌තො ච රාහුලො නාම ධීතා උප්‌පලසව්‌හයා>
      text <පස්‌ස වීර මමං ඉද්‌ධිං බලං දස්‌සෙමි සත්‌ථුනො>
    text <394>
      text <මහාසමුද්‌දෙ චතුරො පක්‌ඛිපි හත්‌ථපාතියං>
      text <තෙලං හත්‌ථගතඤ්‌චෙව ඛිඩ්‌ඩො කොමාරකො යථා>
    text <395>
      text <උබ්‌බත්‌තයිත්‌වා පථවිං පක්‌ඛිපි හත්‌ථපාතියං>
      text <චිත්‌තං මුඤ්‌ජං යථා නාම ලුඤ්‌චි කොමාරකො යුවා>
    text <396>
      text <චක්‌කවාළසමං පාණිං ඡාදයිත්‌වාන මත්‌ථකෙ>
      text <වස්‌සාපෙත්‌වාන ඵුසිතං නානාවණ්‌ණං පුනප්‌පුනං>
    text <397>
      text <භූමිං උදුක්‌ඛලං කත්‌වා ධඤ්‌ඤං කත්‌වාන සක්‌ඛරං>
      text <සිනෙරුං මුසලං කත්‌වා මද්‌දි කොමාරිකා යථා>
    text <398>
      text <ධීතාහං බුද්‌ධසෙට්‌ඨස්‌ස නාමෙනුප්‌පලසව්‌හයා>
      text <අභිඤ්‌ඤාසු වසීභූතා තව සාසනකාරිකා>
    text <399>
      text <නානාවිකුබ්‌බනං කත්‌වා දස්‌සෙත්‌වා ලොකනායකං>
      text <නාමගොත්‌තඤ්‌ච සාවෙත්‌වා පාදෙ වන්‌දාමි චක්‌ඛුම>
    text <400>
      text <ඉද්‌ධීසු ච වසී හොමි දිබ්‌බාය සොතධාතුයා>
      text <චෙතොපරියඤාණස්‌ස වසී හොමි මහාමුනෙ>
    text <401>
      text <පුබ්‌බෙනිවාසං ජානාමි දිබ්‌බචක්‌ඛු විසොධිතං>
      text <සබ්‌බාසවපරික්‌ඛීණා නත්‌ථි දානි පුනබ්‌භවො>
    text <402>
      text <අත්‌ථධම්‌මනිරුත්‌තීසු පටිභානෙ තථෙව ච>
      text <ඤාණං මෙ විමලං සුද්‌ධං සභාවෙන මහෙසිනො>
    text <403>
      text <පුරිමානං ජිනග්‌ගානං සඞ්‌ගමං තෙ නිදස්‌සිතං>
      text <අධිකාරං බහුං මය්‌හං තුය්‌හත්‌ථාය මහාමුනි>
    text <404>
      text <යං මයා පූරිතං කම්‌මං කුසලං සර මෙ මුනි>
      text <තවත්‌ථාය මහාවීර පුඤ්‌ඤං උපචිතං මයා>
    text <405>
      text <අභබ්‌බට්‌ඨානෙ වජ්‌ජෙත්‌වා වාරයන්‌තී අනාචරං>
      text <තවත්‌ථාය මහාවීර චත්‌තං මෙ ජීවිතුත්‌තමං>
    text <406>
      text <දසකොටිසහස්‌සානි අදාසිං මම ජීවිතං>
      text <පරිච්‌චත්‌තා ච මෙ හොමි තවත්‌ථාය මහාමුනි>
    text <407>
      text <තදාතිවිම්‌හිතා සබ්‌බා සිරසාව කතඤ්‌ජලී>
      text <අවොචය්‍යෙ කථං ආසි අතුලිද්‌ධිපරක්‌කමා>
    text <408>
      text <සතසහස්‌සිතො කප්‌පෙ නාගකඤ්‌ඤා අහං තදා>
      text <විමලා නාම නාමෙන කඤ්‌ඤානං සාධුසම්‌මතා>
    text <409>
      text <මහොරගො මහානාගො පසන්‌නො ජිනසාසනෙ>
      text <පදුමුත්‌තරං මහාතෙජං නිමන්‌තෙසි සසාවකං>
    text <410>
      text <රතනමයං මණ්‌ඩපං පල්‌ලඞ්‌කං රතනාමයං>
      text <රතනං වාලුකාකිණ්‌ණං උපභොගං රතනාමයං>
    text <411>
      text <මග්‌ගඤ්‌ච පටියාදෙසි රතනද්‌ධජභූසිතං>
      text <පච්‌චුග්‌ගන්‌ත්‌වාන සම්‌බුද්‌ධං වජ්‌ජන්‌තො තූරියෙහි සො>
    text <412>
      text <පරිසාහි ච චතූහි පරිවුතො ලොකනායකො>
      text <මහොරගස්‌ස භවනෙ නිසීදි පරමාසනෙ>
    text <413>
      text <අන්‌නං පානං ඛාදනීයං භොජනඤ්‌ච මහාරහං>
      text <වරං වරඤ්‌ච පාදාසි නාගරාජා මහායසං>
    text <414>
      text <භුඤ්‌ජිත්‌වාන සම්‌බුද්‌ධො පත්‌තං ධොවිත්‌වා යොනිසො>
      text <අනුමොදනීයංකාසි නාගකඤ්‌ඤා මහිද්‌ධිකා>
    text <415>
      text <සබ්‌බඤ්‌ඤුං ඵුල්‌ලිතං දිස්‌වා නාගකඤ්‌ඤා මහායසං>
      text <පසන්‌නං සත්‌ථුනො චිත්‌තං සුනිබන්‌ධඤ්‌ච මානසං>
    text <416>
      text <මමඤ්‌ච චිත්‌තමඤ්‌ඤාය ජලජුත්‌තමනාමකො>
      text <තස්‌මිං ඛණෙ මහාවීරො භික්‌ඛුනිං දස්‌සයිද්‌ධියා>
    text <417>
      text <ඉද්‌ධී අනෙකා දස්‌සෙසි භික්‌ඛුනී සා විසාරදා>
      text <පමොදිතා වෙදජාතා සත්‌ථාරං ඉදමබ්‍රවි>
    text <418>
      text <අද්‌දසාහං ඉමං ඉද්‌ධිං සුමනං ඉතරායපි>
      text <කථං අහොසි සා වීර ඉද්‌ධියා සුවිසාරදා>
    text <419>
      text <ඔරසා මුඛතො ජාතා ධීතා මම මහිද්‌ධිකා>
      text <මමානුසාසනිකරා ඉද්‌ධියා සුවිසාරදා>
    text <420>
      text <බුද්‌ධස්‌ස වචනං සුත්‌වා එවං පත්‌ථෙසහං තදා>
      text <අහම්‌පි තාදිසා හොමි ඉද්‌ධියා සුවිසාරදා>
    text <421>
      text <පමොදිතාහං සුමනා පත්‌ථෙ උත්‌තමමානසා>
      text <අනාගතම්‌හි අද්‌ධානෙ ඊදිසා හොමි නායක>
    text <422>
      text <මණිමයම්‌හි පල්‌ලඞ්‌කෙ මණ්‌ඩපම්‌හි පභස්‌සරෙ>
      text <අන්‌නපානෙන තප්‌පෙත්‌වා සසඞ්‌ඝං ලොකනායකං>
    text <423>
      text <නාගානං පවරං පුප්‌ඵං අරුණං නාම උප්‌පලං>
      text <වණ්‌ණං මෙ ඊදිසං හොතු පූජෙසිං ලොකනායකං>
    text <424>
      text <තෙන කම්‌මෙන සුකතෙන චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <425>
      text <තතො චුතාහං මනුජෙ උපපන්‌නා සයම්‌භුනො>
      text <උප්‌පලෙහි පටිච්‌ඡන්‌නං පිණ්‌ඩපාතමදාසහං>
    text <426>
      text <එකනවුතිතො කප්‌පෙ විපස්‌සී නාම නායකො>
      text <උප්‌පජ්‌ජි චාරුදස්‌සනො සබ්‌බධම්‌මෙසු චක්‌ඛුමා>
    text <427>
      text <සෙට්‌ඨිධීතා තදා හුත්‌වා බාරාණසිපුරුත්‌තමෙ>
      text <නිමන්‌තෙත්‌වාන සම්‌බුද්‌ධං සසඞ්‌ඝං ලොකනායකං>
    text <428>
      text <මහාදානං දදිත්‌වාන උප්‌පලෙහි විනායකං>
      text <පූජයිත්‌වා චෙතසාව වණ්‌ණසොභං අපත්‌ථයිං>
    text <429>
      text <ඉමම්‌හි භද්‌දකෙ කප්‌පෙ බ්‍රහ්‌මබන්‌ධු මහායසො>
      text <කස්‌සපො නාම ගොත්‌තෙන උප්‌පජ්‌ජි වදතං වරො>
    text <430>
      text <උපට්‌ඨාකො මහෙසිස්‌ස තදා ආසි නරිස්‌සරො>
      text <කාසිරාජා කිකී නාම බාරාණසිපුරුත්‌තමෙ>
    text <431>
      text <තස්‌සාසිං දුතියා ධීතා සමණගුත්‌තසව්‌හයා>
      text <ධම්‌මං සුත්‌වා ජිනග්‌ගස්‌ස පබ්‌බජ්‌ජං සමරොචයිං>
    text <432>
      text <අනුජානි න නො තාතො අගාරෙව තදා මයං>
      text <වීසවස්‌සසහස්‌සානි විචරිම්‌හ අතන්‌දිතා>
    text <433>
      text <කොමාරිබ්‍රහ්‌මචරියං රාජකඤ්‌ඤා සුඛෙධිතා>
      text <බුද්‌ධොපට්‌ඨානනිරතා මුදිතා සත්‌තධීතරො>
    text <434>
      text <සමණී සමණගුත්‌තා ච භික්‌ඛුනී භික්‌ඛුදායිකා>
      text <ධම්‌මා චෙව සුධම්‌මා ච සත්‌තමී සඞ්‌ඝදායිකා>
    text <435>
      text <අහං ඛෙමා ච සප්‌පඤ්‌ඤා පටාචාරා ච කුණ්‌ඩලා>
      text <කිසාගොතමී ධම්‌මදින්‌නා විසාඛා හොති සත්‌තමී>
    text <436>
      text <තෙහි කම්‌මෙහි සුකතෙහි චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <437>
      text <තතො චුතා මනුස්‌සෙසු උපපන්‌නා මහාකුලෙ>
      text <පීතං මට්‌ඨං වරං දුස්‌සං අදං අරහතො අහං>
    text <438>
      text <තතො චුතාරිට්‌ඨපුරෙ ජාතා විප්‌පකුලෙ අහං>
      text <ධීතා තිරිටිවච්‌ඡස්‌ස උම්‌මාදන්‌තී මනොහරා>
    text <439>
      text <තතො චුතා ජනපදෙ කුලෙ අඤ්‌ඤතරෙ අහං>
      text <පසූතා නාතිඵීතම්‌හි සාලිං ගොපෙමහං තදා>
    text <440>
      text <දිස්‌වා පච්‌චෙකසම්‌බුද්‌ධං පඤ්‌චලාජාසතානිහං>
      text <දත්‌වා පදුමච්‌ඡන්‌නානි පඤ්‌ච පුත්‌තසතානිහං>
    text <441>
      text <පත්‌ථයිං තෙපි පත්‌ථෙසුං මධුං දත්‌වා සයම්‌භුනො>
      text <තතො චුතා අරඤ්‌ඤෙහං අජායිං පදුමොදරෙ>
    text <442>
      text <කාසිරඤ්‌ඤො මහෙසීහං හුත්‌වා සක්‌කතපූජිතා>
      text <අජනිං රාජපුත්‌තානං අනූනං සතපඤ්‌චකං>
    text <443>
      text <යදා තෙ යොබ්‌බනප්‌පත්‌තා කීළන්‌තා ජලකීළිතං>
      text <දිස්‌වා ඔපත්‌තපදුමං ආසුං පච්‌චෙකනායකා>
    text <444>
      text <සාහං තෙහි විනාභූතා සුතවීරෙහි සොකිනී>
      text <චුතා ඉසිගිලිපස්‌සෙ ගාමකම්‌හි අජායිහං>
    text <445>
      text <යදා බුද්‌ධා සුතමතී සුතානං භත්‌තුනොපි ච>
      text <යාගුං ආදාය ගච්‌ඡන්‌තී අට්‌ඨ පච්‌චෙකනායකෙ>
    text <446>
      text <භික්‌ඛාය ගාමං ගච්‌ඡන්‌තෙ දිස්‌වා පුත්‌තෙ අනුස්‌සරිං>
      text <ඛීරධාරා විනිග්‌ගච්‌ඡි තදා මෙ පුත්‌තපෙමසා>
    text <447>
      text <තතො තෙසං අදං යාගුං පසන්‌නා සෙහි පාණිභි>
      text <තතො චුතාහං තිදසං නන්‌දනං උපපජ්‌ජහං>
    text <448>
      text <අනුභොත්‌වා සුඛං දුක්‌ඛං සංසරිත්‌වා භවාභවෙ>
      text <තවත්‌ථාය මහාවීර පරිච්‌චත්‌තඤ්‌ච ජීවිතං>
    text <449>
      text <එවං බහුවිධං දුක්‌ඛං සම්‌පත්‌තී ච බහුබ්‌බිධා>
      text <පච්‌ඡිමෙ භවෙ සම්‌පත්‌තෙ ජාතා සාවත්‌ථියං පුරෙ>
    text <450>
      text <මහාධනසෙට්‌ඨිකුලෙ සුඛිතෙ සජ්‌ජිතෙ තථා>
      text <නානාරතනපජ්‌ජොතෙ සබ්‌බකාමසමිද්‌ධිනෙ>
    text <451>
      text <සක්‌කතා පූජිතා චෙව මානිතාපචිතා තථා>
      text <රූපසීරිමනුප්‌පත්‌තා කුලෙසු අතිසක්‌කතා>
    text <452>
      text <අතීව පත්‌ථිතා චාසිං රූපභොගසිරීහි ච>
      text <පත්‌ථිතා සෙට්‌ඨිපුත්‌තෙහි අනෙකෙහි සතෙහිපි>
    text <453>
      text <අගාරං පජහිත්‌වාන පබ්‌බජිං අනගාරියං>
      text <අඩ්‌ඪමාසෙ අසම්‌පත්‌තෙ චතුසච්‌චමපාපුණිං>
    text <454>
      text <ඉද්‌ධියා අභිනිම්‌මිත්‌වා චතුරස්‌සං රථං අහං>
      text <බුද්‌ධස්‌ස පාදෙ වන්‌දිස්‌සං ලොකනාථස්‌ස තාදිනො>
    text <455>
      text <සුපුප්‌ඵිතග්‌ගං උපගම්‌ම පාදපං එකා තුවං තිට්‌ඨසි සාලමූලෙ>
      text <න චාපි තෙ දුතියො අත්‌ථි කොචි බාලෙ න ත්‌වං භායසි ධුත්‌තකානං>
    text <456>
      text <සතං සහස්‌සානිපි ධුත්‌තකානං සමාගතා එදිසකා භවෙය්‍යුං>
      text <ලොමං න ඉඤ්‌ජෙ න සම්‌පවෙධෙ කිං මෙ තුවං මාර කරිස්‌සසෙකො>
    text <457>
      text <එසා අන්‌තරධායාමි කුච්‌ඡිං වා පවිසාමි තෙ>
      text <භමුකන්‌තරිකායම්‌පි තිට්‌ඨන්‌තිං මං න දක්‌ඛසි>
    text <458>
      text <චිත්‌තස්‌මිං වසීභූතාම්‌හි ඉද්‌ධිපාදා සුභාවිතා>
      text <සබ්‌බබන්‌ධනමුත්‌තාම්‌හි න තං භායාමි ආවුසො>
    text <459>
      text <සත්‌තිසූලූපමා කාමා ඛන්‌ධාසං අධිකුට්‌ටනා>
      text <යං ත්‌වං කාමරතිං බ්‍රූසි අරතී දානි සා මම>
    text <460>
      text <සබ්‌බත්‌ථ විහතා නන්‌දී තමොඛන්‌ධො පදාලිතො>
      text <එවං ජානාහි පාපිම නිහතො ත්‌වමසි අන්‌තක>
    text <461>
      text <ජිනො තම්‌හි ගුණෙ තුට්‌ඨො එතදග්‌ගෙ ඨපෙසි මං>
      text <අග්‌ගා ඉද්‌ධිමතීනන්‌ති පරිසාසු විනායකො>
    text <462>
      text <පරිචිණ්‌ණො මයා සත්‌ථා කතං බුද්‌ධස්‌ස සාසනං>
      text <ඔහිතො ගරුකො භාරො භවනෙත්‌ති සමූහතා>
    text <463>
      text <යස්‌සත්‌ථාය පබ්‌බජිතා අගාරස්‌මානගාරියං>
      text <සො මෙ අත්‌ථො අනුප්‌පත්‌තො සබ්‌බසංයොජනක්‌ඛයො>
    text <464>
      text <චීවරං පිණ්‌ඩපාතඤ්‌ච පච්‌චයං සයනාසනං>
      text <ඛණෙන උපනාමෙන්‌ති සහස්‌සානි සමන්‌තතො>
    text <465>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <466>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <467>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <ඉත්‌ථං සුදං උප්‌පලවණ්‌ණා භික්‌ඛුනී ඉමා ගාථායො අභාසිත්‌ථාති>
    stand <උප්‌පලවණ්‌ණාථෙරියාපදානං නවමං>
  text <පටාචාරාථෙරීඅපදානං>
    text <468>
      text <පදුමුත්‌තරො නාම ජිනො සබ්‌බධම්‌මාන පාරගූ>
      text <ඉතො සතසහස්‌සම්‌හි කප්‌පෙ උප්‌පජ්‌ජි නායකො>
    text <469>
      text <තදාහං හංසවතියං ජාතා සෙට්‌ඨිකුලෙ අහුං>
      text <නානාරතනපජ්‌ජොතෙ මහාසුඛසමප්‌පිතා>
    text <470>
      text <උපෙත්‌වා තං මහාවීරං අස්‌සොසිං ධම්‌මදෙසනං>
      text <තතො ජාතපසාදාහං උපෙසිං සරණං ජිනං>
    text <471>
      text <තතො විනයධාරීනං අග්‌ගං වණ්‌ණෙසි නායකො>
      text <භික්‌ඛුනිං ලජ්‌ජිනිං තාදිං කප්‌පාකප්‌පවිසාරදං>
    text <472>
      text <තදා මුදිතචිත්‌තාහං තං ඨානමභිකඞ්‌ඛිනී>
      text <නිමන්‌තෙත්‌වා දසබලං සසඞ්‌ඝං ලොකනායකං>
    text <473>
      text <භොජයිත්‌වාන සත්‌තාහං දදිත්‌වාව තිචීවරං>
      text <නිපච්‌ච සිරසා පාදෙ ඉදං වචනමබ්‍රවිං>
    text <474>
      text <යා තයා වණ්‌ණිතා වීර ඉතො අට්‌ඨමකෙ මුනි>
      text <තාදිසාහං භවිස්‌සාමි යදි සිජ්‌ඣති නායක>
    text <475>
      text <තදා අවොච මං සත්‌ථා භද්‌දෙ මා භායි අස්‌සස>
      text <අනාගතම්‌හි අද්‌ධානෙ ලච්‌ඡසෙ තං මනොරථං>
    text <476>
      text <සතසහස්‌සිතො කප්‌පෙ ඔක්‌කාකකුලසම්‌භවො>
      text <ගොතමො නාම ගොත්‌තෙන සත්‌ථා ලොකෙ භවිස්‌සති>
    text <477>
      text <තස්‌ස ධම්‌මෙසු දායාදා ඔරසා ධම්‌මනිම්‌මිතා>
      text <පටාචාරාති නාමෙන හෙස්‌සති සත්‌ථු සාවිකා>
    text <478>
      text <තදාහං මුදිතා හුත්‌වා යාවජීවං තදා ජිනං>
      text <මෙත්‌තචිත්‌තා පරිචරිං සසඞ්‌ඝං ලොකනායකං>
    text <479>
      text <තෙන කම්‌මෙන සුකතෙන චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <480>
      text <ඉමම්‌හි භද්‌දකෙ කප්‌පෙ බ්‍රහ්‌මබන්‌ධු මහායසො>
      text <කස්‌සපො නාම ගොත්‌තෙන උප්‌පජ්‌ජි වදතං වරො>
    text <481>
      text <උපට්‌ඨාකො මහෙසිස්‌ස තදා ආසි නරිස්‌සරො>
      text <කාසිරාජා කිකී නාම බාරාණසිපුරුත්‌තමෙ>
    text <482>
      text <තස්‌සාසිං තතියා ධීතා භික්‌ඛුනී ඉති විස්‌සුතා>
      text <ධම්‌මං සුත්‌වා ජිනග්‌ගස්‌ස පබ්‌බජ්‌ජං සමරොචයිං>
    text <483>
      text <අනුජානි න නො තාතො අගාරෙව තදා මයං>
      text <වීසවස්‌සසහස්‌සානි විචරිම්‌හ අතන්‌දිතා>
    text <484>
      text <කොමාරිබ්‍රහ්‌මචරියං රාජකඤ්‌ඤා සුඛෙධිතා>
      text <බුද්‌ධොපට්‌ඨානනිරතා මුදිතා සත්‌තධීතරො>
    text <485>
      text <සමණී සමණගුත්‌තා ච භික්‌ඛුනී භික්‌ඛුදායිකා>
      text <ධම්‌මා චෙව සුධම්‌මා ච සත්‌තමී සඞ්‌ඝදායිකා>
    text <486>
      text <අහං උප්‌පලවණ්‌ණා ච ඛෙමා භද්‌දා ච භික්‌ඛුනී>
      text <කිසාගොතමී ධම්‌මදින්‌නා විසාඛා හොති සත්‌තමී>
    text <487>
      text <තෙහි කම්‌මෙහි සුකතෙහි චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <488>
      text <පච්‌ඡිමෙ ච භවෙ දානි ජාතා සෙට්‌ඨිකුලෙ අහං>
      text <සාවත්‌ථියං පුරවරෙ ඉද්‌ධෙ ඵීතෙ මහද්‌ධනෙ>
    text <489>
      text <යදා ච යොබ්‌බනූපෙතා විතක්‌කවසගා අහං>
      text <නරං ජාරපතිං දිස්‌වා තෙන සද්‌ධිං අගච්‌ඡහං>
    text <490>
      text <එකපුත්‌තපසූතාහං දුතියො කුච්‌ඡියා මමං>
      text <තදාහං මාතාපිතරො ඔක්‌ඛාමීති සුනිච්‌ඡිතා>
    text <491>
      text <නාරොචෙසිං පතිං මය්‌හං තදා තම්‌හි පවාසිතෙ>
      text <එකිකා නිග්‌ගතා ගෙහා ගන්‌තුං සාවත්‌ථිමුත්‌තමං>
    text <492>
      text <තතො මෙ සාමි ආගන්‌ත්‌වා සම්‌භාවෙසි පථෙ මමං>
      text <තදා මෙ කම්‌මජා වාතා උප්‌පන්‌නා අතිදාරුණා>
    text <493>
      text <උට්‌ඨිතො ච මහාමෙඝො පසූතිසමයෙ මම>
      text <දබ්‌බත්‌ථාය තදා ගන්‌ත්‌වා සාමි සප්‌පෙන මාරිතො>
    text <494>
      text <තදා විජාතදුක්‌ඛෙන අනාථා කපණා අහං>
      text <කුන්‌නදිං පූරිතං දිස්‌වා ගච්‌ඡන්‌තී සකුලාලයං>
    text <495>
      text <බාලං ආදාය අතරිං පාරකූලෙ ච එකකං>
      text <සායෙත්‌වා බාලකං පුත්‌තං ඉතරං තරණායහං>
    text <496>
      text <නිවත්‌තා උක්‌කුසො හාසි තරුණං විලපන්‌තකං>
      text <ඉතරඤ්‌ච වහී සොතො සාහං සොකසමප්‌පිතා>
    text <497>
      text <සාවත්‌ථිනගරං ගන්‌ත්‌වා අස්‌සොසිං සජනෙ මතෙ>
      text <තදා අවොචං සොකට්‌ටා මහාසොකසමප්‌පිතා>
    text <498>
      text <උභො පුත්‌තා කාලඞ්‌කතා පන්‌ථෙ මය්‌හං පතී මතො>
      text <මාතා පිතා ච භාතා ච එකචිතම්‌හි ඩය්‌හරෙ>
    text <499>
      text <තදා කිසා ච පණ්‌ඩු ච අනාථා දීනමානසා>
      text <ඉතො තතො භමන්‌තීහං අද්‌දසං නරසාරථිං>
    text <500>
      text <තතො අවොච මං සත්‌ථා පුත්‌තෙ මා සොචි අස්‌සස>
      text <අත්‌තානං තෙ ගවෙසස්‌සු කිං නිරත්‌ථං විහඤ්‌ඤසි>
    text <501>
      text <න සන්‌ති පුත්‌තා තාණාය න ඤාතී නපි බන්‌ධවා>
      text <අන්‌තකෙනාධිපන්‌නස්‌ස නත්‌ථි ඤාතීසු තාණතා>
    text <502>
      text <තං සුත්‌වා මුනිනො වාක්‍යං පඨමං ඵලමජ්‌ඣගං>
      text <පබ්‌බජිත්‌වාන නචිරං අරහත්‌තමපාපුණිං>
    text <503>
      text <ඉද්‌ධීසු ච වසී හොමි දිබ්‌බාය සොතධාතුයා>
      text <පරචිත්‌තානි ජානාමි සත්‌ථුසාසනකාරිකා>
    text <504>
      text <පුබ්‌බෙනිවාසං ජානාමි දිබ්‌බචක්‌ඛු විසොධිතං>
      text <ඛෙපෙත්‌වා ආසවෙ සබ්‌බෙ විසුද්‌ධාසිං සුනිම්‌මලා>
    text <505>
      text <තතොහං විනයං සබ්‌බං සන්‌තිකෙ සබ්‌බදස්‌සිනො>
      text <උග්‌ගහිං සබ්‌බවිත්‌ථාරං බ්‍යාහරිඤ්‌ච යථාතථං>
    text <506>
      text <ජිනො තස්‌මිං ගුණෙ තුට්‌ඨො එතදග්‌ගෙ ඨපෙසි මං>
      text <අග්‌ගා විනයධාරීනං පටාචාරාව එකිකා>
    text <507>
      text <පරිචිණ්‌ණො මයා සත්‌ථා කතං බුද්‌ධස්‌ස සාසනං>
      text <ඔහිතො ගරුකො භාරො භවනෙත්‌ති සමූහතා>
    text <508>
      text <යස්‌සත්‌ථාය පබ්‌බජිතා අගාරස්‌මානගාරියං>
      text <සො මෙ අත්‌ථො අනුප්‌පත්‌තො සබ්‌බසංයොජනක්‌ඛයො>
    text <509>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <510>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <511>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
      text <එකූපොසථිකා චෙව සළලා චාථ මොදකා>
      text <එකාසනා පඤ්‌චදීපා නළමාලී ච ගොතමී>
      text <ඛෙමා උප්‌පලවණ්‌ණා ච පටාචාරා ච භික්‌ඛුනී>
      text <ගාථා සතානි පඤ්‌චෙව නව චාපි තදුත්‌තරි>
    text <ඉත්‌ථං සුදං පටාචාරා භික්‌ඛුනී ඉමා ගාථායො අභාසිත්‌ථාති>
    stand <පටාචාරාථෙරියාපදානං දසමං>
    stand <එකූපොසථිකවග්‌ගො දුතියො>
    text <තස්‌සුද්‌දානං>
