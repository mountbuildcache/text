text <කුණ්‌ඩලකෙසීවග්‌ගො>
  text <කුණ්‌ඩලකෙසාථෙරීඅපදානං>
    text <1>
      text <පදුමුත්‌තරො නාම ජිනො සබ්‌බධම්‌මාන පාරගූ>
      text <ඉතො සතසහස්‌සම්‌හි කප්‌පෙ උප්‌පජ්‌ජි නායකො>
    text <2>
      text <තදාහං හංසවතියං ජාතා සෙට්‌ඨිකුලෙ අහුං>
      text <නානාරතනපජ්‌ජොතෙ මහාසුඛසමප්‌පිතා>
    text <3>
      text <උපෙත්‌වා තං මහාවීරං අස්‌සොසිං ධම්‌මදෙසනං>
      text <තතො ජාතප්‌පසාදාහං උපෙසිං සරණං ජිනං>
    text <4>
      text <තදා මහාකාරුණිකො පදුමුත්‌තරනාමකො>
      text <ඛිප්‌පාභිඤ්‌ඤානමග්‌ගන්‌ති ඨපෙසි භික්‌ඛුනිං සුභං>
    text <5>
      text <තං සුත්‌වා මුදිතා හුත්‌වා දානං දත්‌වා මහෙසිනො>
      text <නිපච්‌ච සිරසා පාදෙ තං ඨානමභිපත්‌ථයිං>
    text <6>
      text <අනුමොදි මහාවීරො භද්‌දෙ යං තෙභිපත්‌ථිතං>
      text <සමිජ්‌ඣිස්‌සති තං සබ්‌බං සුඛිනී හොහි නිබ්‌බුතා>
    text <7>
      text <සතසහස්‌සිතො කප්‌පෙ ඔක්‌කාකකුලසම්‌භවො>
      text <ගොතමො නාම ගොත්‌තෙන සත්‌ථා ලොකෙ භවිස්‌සති>
    text <8>
      text <තස්‌ස ධම්‌මෙසු දායාදා ඔරසා ධම්‌මනිම්‌මිතා>
      text <භද්‌දාකුණ්‌ඩලකෙසාති හෙස්‌සති සත්‌ථු සාවිකා>
    text <9>
      text <තෙන කම්‌මෙන සුකතෙන චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <10>
      text <තතො චුතා යාමමගං තතොහං තුසිතං ගතා>
      text <තතො ච නිම්‌මානරතිං වසවත්‌තිපුරං තතො>
    text <11>
      text <යත්‌ථ යත්‌ථූපපජ්‌ජාමි තස්‌ස කම්‌මස්‌ස වාහසා>
      text <තත්‌ථ තත්‌ථෙව රාජූනං මහෙසිත්‌තමකාරයිං>
    text <12>
      text <තතො චුතා මනුස්‌සෙසු රාජූනං චක්‌කවත්‌තිනං>
      text <මණ්‌ඩලීනඤ්‌ච රාජූනං මහෙසිත්‌තමකාරයිං>
    text <13>
      text <සම්‌පත්‌තිං අනුභොත්‌වාන දෙවෙසු මානුසෙසු ච>
      text <සබ්‌බත්‌ථ සුඛිතා හුත්‌වා නෙකකප්‌පෙසු සංසරිං>
    text <14>
      text <ඉමම්‌හි භද්‌දකෙ කප්‌පෙ බ්‍රහ්‌මබන්‌ධු මහායසො>
      text <කස්‌සපො නාම ගොත්‌තෙන උප්‌පජ්‌ජි වදතං වරො>
    text <15>
      text <උපට්‌ඨාකො මහෙසිස්‌ස තදා ආසි නරිස්‌සරො>
      text <කාසිරාජා කිකී නාම බාරාණසිපුරුත්‌තමෙ>
    text <16>
      text <තස්‌ස ධීතා චතුත්‌ථාසිං භික්‌ඛුදායීති විස්‌සුතා>
      text <ධම්‌මං සුත්‌වා ජිනග්‌ගස්‌ස පබ්‌බජ්‌ජං සමරොචයිං>
    text <17>
      text <අනුජානි න නො තාතො අගාරෙව තදා මයං>
      text <වීසවස්‌සසහස්‌සානි විචරිම්‌හ අතන්‌දිතා>
    text <18>
      text <කොමාරිබ්‍රහ්‌මචරියං රාජකඤ්‌ඤා සුඛෙධිතා>
      text <බුද්‌ධොපට්‌ඨානනිරතා මුදිතා සත්‌ත ධීතරො>
    text <19>
      text <සමණී සමණගුත්‌තා ච භික්‌ඛුනී භික්‌ඛුදායිකා>
      text <ධම්‌මා චෙව සුධම්‌මා ච සත්‌තමී සඞ්‌ඝදායිකා>
    text <20>
      text <ඛෙමා උප්‌පලවණ්‌ණා ච පටාචාරා අහං තදා>
      text <කිසාගොතමී ධම්‌මදින්‌නා විසාඛා හොති සත්‌තමී>
    text <21>
      text <තෙහි කම්‌මෙහි සුකතෙහි චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <22>
      text <පච්‌ඡිමෙ ච භවෙ දානි ගිරිබ්‌බජපුරුත්‌තමෙ>
      text <ජාතා සෙට්‌ඨිකුලෙ ඵීතෙ යදාහං යොබ්‌බනෙ ඨිතා>
    text <23>
      text <චොරං වධත්‌ථං නීයන්‌තං දිස්‌වා රත්‌තා තහිං අහං>
      text <පිතා මෙ තං සහස්‌සෙන මොචයිත්‌වා වධා තතො>
    text <24>
      text <අදාසි තස්‌ස මං තාතො විදිත්‌වාන මනං මම>
      text <තස්‌සාහමාසිං විසට්‌ඨා අතීව දයිතා හිතා>
    text <25>
      text <සො මෙ භූසනලොභෙන බලිමජ්‌ඣාසයො දිසො>
      text <චොරප්‌පපාතං නෙත්‌වාන පබ්‌බතං චෙතයී වධං>
    text <26>
      text <තදාහං පණමිත්‌වාන සත්‌තුකං සුකතඤ්‌ජලී>
      text <රක්‌ඛන්‌තී අත්‌තනො පාණං ඉදං වචනමබ්‍රවිං>
    text <27>
      text <ඉදං සුවණ්‌ණකෙයූරං මුත්‌තා වෙළුරියා බහූ>
      text <සබ්‌බං හරස්‌සු භද්‌දන්‌තෙ මඤ්‌ච දාසීති සාවය>
    text <28>
      text <ඔරොපයස්‌සු කල්‍යාණී මා බාළ්‌හං පරිදෙවසි>
      text <න චාහං අභිජානාමි අහන්‌ත්‌වා ධනමාභතං>
    text <29>
      text <යතො සරාමි අත්‌තානං යතො පත්‌තොස්‌මි විඤ්‌ඤුතං>
      text <න චාහං අභිජානාමි අඤ්‌ඤං පියතරං තයා>
    text <30>
      text <එහි තං උපගූහිස්‌සං කත්‌වාන තං පදක්‌ඛිණං>
      text <න ච දානි පුනො අත්‌ථි මම තුය්‌හඤ්‌ච සඞ්‌ගමො>
    text <31>
      text <න හි සබ්‌බෙසු ඨානෙසු පුරිසො හොති පණ්‌ඩිතො>
      text <ඉත්‌ථීපි පණ්‌ඩිතා හොති තත්‌ථ තත්‌ථ විචක්‌ඛණා>
    text <32>
      text <න හි සබ්‌බෙසු ඨානෙසු පුරිසො හොති පණ්‌ඩිතො>
      text <ඉත්‌ථීපි පණ්‌ඩිතා හොති ලහුං අත්‌ථවිචින්‌තිකා>
    text <33>
      text <ලහුඤ්‌ච වත ඛිප්‌පඤ්‌ච නිකට්‌ඨෙ සමචෙතයිං>
      text <මිගං උණ්‌ණා යථා එවං තදාහං සත්‌තුකං වධිං>
    text <34>
      text <යො ච උප්‌පතිතං අත්‌ථං න ඛිප්‌පමනුබුජ්‌ඣති>
      text <සො හඤ්‌ඤතෙ මන්‌දමති චොරොව ගිරිගබ්‌භරෙ>
    text <35>
      text <යො ච උප්‌පතිතං අත්‌ථං ඛිප්‌පමෙව නිබොධති>
      text <මුච්‌චතෙ සත්‌තුසම්‌බාධා තදාහං සත්‌තුකා යථා>
    text <36>
      text <තදාහං පාතයිත්‌වාන ගිරිදුග්‌ගම්‌හි සත්‌තුකං>
      text <සන්‌තිකං සෙතවත්‌ථානං උපෙත්‌වා පබ්‌බජිං අහං>
    text <37>
      text <සණ්‌ඩාසෙන ච කෙසෙ මෙ ලුඤ්‌චිත්‌වා සබ්‌බසො තදා>
      text <පබ්‌බජිත්‌වාන සමයං ආචික්‌ඛිංසු නිරන්‌තරං>
    text <38>
      text <තතො තං උග්‌ගහෙත්‌වාහං නිසීදිත්‌වාන එකිකා>
      text <සමයං තං විචින්‌තෙසිං සුවානො මානුසං කරං>
    text <39>
      text <ඡින්‌නං ගය්‌හ සමීපෙ මෙ පාතයිත්‌වා අපක්‌කමි>
      text <දිස්‌වා නිමිත්‌තමලභිං හත්‌ථං තං පුළවාකුලං>
    text <40>
      text <තතො උට්‌ඨාය සංවිග්‌ගා අපුච්‌ඡිං සහධම්‌මිකෙ>
      text <තෙ අවොචුං විජානන්‌ති තං අත්‌ථං සක්‍යභික්‌ඛවො>
    text <41>
      text <සාහං තමත්‌ථං පුච්‌ඡිස්‌සං උපෙත්‌වා බුද්‌ධසාවකෙ>
      text <තෙ මමාදාය ගච්‌ඡිංසු බුද්‌ධසෙට්‌ඨස්‌ස සන්‌තිකං>
    text <42>
      text <සො මෙ ධම්‌මමදෙසෙසි ඛන්‌ධායතනධාතුයො>
      text <අසුභානිච්‌චදුක්‌ඛාති අනත්‌තාති ච නායකො>
    text <43>
      text <තස්‌ස ධම්‌මං සුණිත්‌වාහං ධම්‌මචක්‌ඛුං විසොධයිං>
      text <තතො විඤ්‌ඤාතසද්‌ධම්‌මා පබ්‌බජ්‌ජං උපසම්‌පදං>
    text <44>
      text <ආයාචිතො තදා ආහ එහි භද්‌දෙති නායකො>
      text <තදාහං උපසම්‌පන්‌නා පරිත්‌තං තොයමද්‌දසං>
    text <45>
      text <පාදපක්‌ඛාලනෙනාහං ඤත්‌වා සඋදයබ්‌බයං>
      text <තථා සබ්‌බෙපි සඞ්‌ඛාරෙ ඊදිසං චින්‌තයිං තදා>
    text <46>
      text <තතො චිත්‌තං විමුච්‌චි මෙ අනුපාදාය සබ්‌බසො>
      text <ඛිප්‌පාභිඤ්‌ඤානමග්‌ගං මෙ තදා පඤ්‌ඤාපයී ජිනො>
    text <47>
      text <ඉද්‌ධීසු ච වසී හොමි දිබ්‌බාය සොතධාතුයා>
      text <පරචිත්‌තානි ජානාමි සත්‌ථුසාසනකාරිකා>
    text <48>
      text <පුබ්‌බෙනිවාසං ජානාමි දිබ්‌බචක්‌ඛු විසොධිතං>
      text <ඛෙපෙත්‌වා ආසවෙ සබ්‌බෙ විසුද්‌ධාසිං සුනිම්‌මලා>
    text <49>
      text <පරිචිණ්‌ණො මයා සත්‌ථා කතං බුද්‌ධස්‌ස සාසනං>
      text <ඔහිතො ගරුකො භාරො භවනෙත්‌ති සමූහතා>
    text <50>
      text <යස්‌සත්‌ථාය පබ්‌බජිතා අගාරස්‌මානගාරියං>
      text <සො මෙ අත්‌ථො අනුප්‌පත්‌තො සබ්‌බසංයොජනක්‌ඛයො>
    text <51>
      text <අත්‌ථධම්‌මනිරුත්‌තීසු පටිභානෙ තථෙව ච>
      text <ඤාණං මෙ විමලං සුද්‌ධං බුද්‌ධසෙට්‌ඨස්‌ස සාසනෙ>
    text <52>
      text <කිලෙසා ඣාපිතා මය්‌හං භවා සබ්‌බෙ සමූහතා>
      text <නාගීව බන්‌ධනං ඡෙත්‌වා විහරාමි අනාසවා>
    text <53>
      text <ස්‌වාගතං වත මෙ ආසි මම බුද්‌ධස්‌ස සන්‌තිකෙ>
      text <තිස්‌සො විජ්‌ජා අනුප්‌පත්‌තා කතං බුද්‌ධස්‌ස සාසනං>
    text <54>
      text <පටිසම්‌භිදා චතස්‌සො විමොක්‌ඛාපි ච අට්‌ඨිමෙ>
      text <ඡළභිඤ්‌ඤා සච්‌ඡිකතා කතං බුද්‌ධස්‌ස සාසනං>
    text <ඉත්‌ථං සුදං භද්‌දාකුණ්‌ඩලකෙසා භික්‌ඛුනී ඉමා ගාථායො අභාසිත්‌ථාති>
    stand <කුණ්‌ඩලකෙසාථෙරියාපදානං පඨමං>
  text <කිසාගොතමීථෙරීඅපදානං>
    text <55>
      text <පදුමුත්‌තරො නාම ජිනො සබ්‌බධම්‌මාන පාරගූ>
      text <ඉතො සතසහස්‌සම්‌හි කප්‌පෙ උප්‌පජ්‌ජි නායකො>
    text <56>
      text <තදාහං හංසවතියං ජාතා අඤ්‌ඤතරෙ කුලෙ>
      text <උපෙත්‌වා තං නරවරං සරණං සමුපාගමිං>
    text <57>
      text <ධම්‌මඤ්‌ච තස්‌ස අස්‌සොසිං චතුසච්‌චූපසඤ්‌හිතං>
      text <මධුරං පරමස්‌සාදං වට්‌ටසන්‌තිසුඛාවහං>
    text <58>
      text <තදා ච භික්‌ඛුනිං වීරො ලූඛචීවරධාරිනිං>
      text <ඨපෙන්‌තො එතදග්‌ගම්‌හි වණ්‌ණයී පුරිසුත්‌තමො>
    text <59>
      text <ජනෙත්‌වානප්‌පකං පීතිං සුත්‌වා භික්‌ඛුනියා ගුණෙ>
      text <කාරං කත්‌වාන බුද්‌ධස්‌ස යථාසත්‌ති යථාබලං>
    text <60>
      text <නිපච්‌ච මුනිවරං තං තං ඨානමභිපත්‌ථයිං>
      text <තදානුමොදි සම්‌බුද්‌ධො ඨානලාභාය නායකො>
    text <61>
      text <සතසහස්‌සිතො කප්‌පෙ ඔක්‌කාකකුලසම්‌භවො>
      text <ගොතමො නාම ගොත්‌තෙන සත්‌ථා ලොකෙ භවිස්‌සති>
    text <62>
      text <තස්‌ස ධම්‌මෙසු දායාදා ඔරසා ධම්‌මනිම්‌මිතා>
      text <කිසාගොතමී නාමෙන හෙස්‌සති සත්‌ථු සාවිකා>
    text <63>
      text <තං සුත්‌වා මුදිතා හුත්‌වා යාවජීවං තදා ජිනං>
      text <මෙත්‌තචිත්‌තා පරිචරිං පච්‌චයෙහි විනායකං>
    text <64>
      text <තෙන කම්‌මෙන සුකතෙන චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <65>
      text <ඉමම්‌හි භද්‌දකෙ කප්‌පෙ බ්‍රහ්‌මබන්‌ධු මහායසො>
      text <කස්‌සපො නාම ගොත්‌තෙන උප්‌පජ්‌ජි වදතං වරො>
    text <66>
      text <උපට්‌ඨාකො මහෙසිස්‌ස තදා ආසි නරිස්‌සරො>
      text <කාසිරාජා කිකී නාම බාරාණසිපුරුත්‌තමෙ>
    text <67>
      text <පඤ්‌චමී තස්‌ස ධීතාසිං ධම්‌මා නාමෙන විස්‌සුතා>
      text <ධම්‌මං සුත්‌වා ජිනග්‌ගස්‌ස පබ්‌බජ්‌ජං සමරොචයිං>
    text <68>
      text <අනුජානි න නො තාතො අගාරෙව තදා මයං>
      text <වීසවස්‌සසහස්‌සානි විචරිම්‌හ අතන්‌දිතා>
    text <69>
      text <කොමාරිබ්‍රහ්‌මචරියං රාජකඤ්‌ඤා සුඛෙධිතා>
      text <බුද්‌ධොපට්‌ඨානනිරතා මුදිතා සත්‌ත ධීතරො>
    text <70>
      text <සමණී සමණගුත්‌තා ච භික්‌ඛුනී භික්‌ඛුදායිකා>
      text <ධම්‌මා චෙව සුධම්‌මා ච සත්‌තමී සඞ්‌ඝදායිකා>
    text <71>
      text <ඛෙමා උප්‌පලවණ්‌ණා ච පටාචාරා ච කුණ්‌ඩලා>
      text <අහඤ්‌ච ධම්‌මදින්‌නා ච විසාඛා හොති සත්‌තමී>
    text <72>
      text <තෙහි කම්‌මෙහි සුකතෙහි චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <73>
      text <පච්‌ඡිමෙ ච භවෙ දානි ජාතා සෙට්‌ඨිකුලෙ අහං>
      text <දුග්‌ගතෙ අධනෙ නට්‌ඨෙ ගතා ච සධනං කුලං>
    text <74>
      text <පතිං ඨපෙත්‌වා සෙසා මෙ දෙස්‌සන්‌ති අධනා ඉති>
      text <යදා ච පසූතා ආසිං සබ්‌බෙසං දයිතා තදා>
    text <75>
      text <යදා සො තරුණො භද්‌දො කොමලකො සුඛෙධිතො>
      text <සපාණමිව කන්‌තො මෙ තදා යමවසං ගතො>
    text <76>
      text <සොකට්‌ටා දීනවදනා අස්‌සුනෙත්‌තා රුදම්‌මුඛා>
      text <මතං කුණපමාදාය විලපන්‌තී ගමාමහං>
    text <77>
      text <තදා එකෙන සන්‌දිට්‌ඨා උපෙත්‌වාභිසක්‌කුත්‌තමං>
      text <අවොචං දෙහි භෙසජ්‌ජං පුත්‌තසඤ්‌ජීවනන්‌ති භො>
    text <78>
      text <න විජ්‌ජන්‌තෙ මතා යස්‌මිං ගෙහෙ සිද්‌ධත්‌ථකං තතො>
      text <ආහරාති ජිනො ආහ විනයොපායකොවිදො>
    text <79>
      text <තදා ගමිත්‌වා සාවත්‌ථිං න ලභිං තාදිසං ඝරං>
      text <කුතො සිද්‌ධත්‌ථකං තස්‌මා තතො ලද්‌ධා සතිං අහං>
    text <80>
      text <කුණපං ඡඩ්‌ඩයිත්‌වාන උපෙසිං ලොකනායකං>
      text <දූරතොව මමං දිස්‌වා අවොච මධුරස්‌සරො>
    text <81>
      text <යො ච වස්‌සසතං ජීවෙ අපස්‌සං උදයබ්‌බයං>
      text <එකාහං ජීවිතං සෙය්‍යො පස්‌සතො උදයබ්‌බයං>
    text <82>
      text <න ගාමධම්‌මො නිගමස්‌ස ධම්‌මො න චාපියං එකකුලස්‌ස ධම්‌මො>
      text <සබ්‌බස්‌ස ලොකස්‌ස සදෙවකස්‌ස එසෙව ධම්‌මො යදිදං අනිච්‌චතා>
    text <83>
      text <සාහං සුත්‌වානිමා ගාථා ධම්‌මචක්‌ඛුං විසොධයිං>
      text <තතො විඤ්‌ඤාතසද්‌ධම්‌මා පබ්‌බජිං අනගාරියං>
    text <84>
      text <තථා පබ්‌බජිතා සන්‌තී යුඤ්‌ජන්‌තී ජිනසාසනෙ>
      text <න චිරෙනෙව කාලෙන අරහත්‌තමපාපුණිං>
    text <85>
      text <ඉද්‌ධීසු ච වසී හොමි දිබ්‌බාය සොතධාතුයා>
      text <පරචිත්‌තානි ජානාමි සත්‌ථුසාසනකාරිකා>
    text <86>
      text <පුබ්‌බෙනිවාසං ජානාමි දිබ්‌බචක්‌ඛු විසොධිතං>
      text <ඛෙපෙත්‌වා ආසවෙ සබ්‌බෙ විසුද්‌ධාසිං සුනිම්‌මලා>
    text <87>
      text <පරිචිණ්‌ණො මයා සත්‌ථා කතං බුද්‌ධස්‌ස සාසනං>
      text <ඔහිතො ගරුකො භාරො භවනෙත්‌ති සමූහතා>
    text <88>
      text <යස්‌සත්‌ථාය පබ්‌බජිතා අගාරස්‌මානගාරියං>
      text <සො මෙ අත්‌ථො අනුප්‌පත්‌තො සබ්‌බසංයොජනක්‌ඛයො>
    text <89>
      text <අත්‌ථධම්‌මනිරුත්‌තීසු පටිභානෙ තථෙව ච>
      text <ඤාණං මෙ විමලං සුද්‌ධං බුද්‌ධසෙට්‌ඨස්‌ස වාහසා>
    text <90>
      text <සඞ්‌කාරකූටා ආහිත්‌වා සුසානා රථියාපි ච>
      text <තතො සඞ්‌ඝාටිකං කත්‌වා ලූඛං ධාරෙමි චීවරං>
    text <91>
      text <ජිනො තස්‌මිං ගුණෙ තුට්‌ඨො ලූඛචීවරධාරණෙ>
      text <ඨපෙසි එතදග්‌ගම්‌හි පරිසාසු විනායකො>
    text <92>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <93>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <94>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <ඉත්‌ථං සුදං කිසාගොතමී භික්‌ඛුනී ඉමා ගාථායො අභාසිත්‌ථාති>
    stand <කිසාගොතමීථෙරියාපදානං දුතියං>
  text <ධම්‌මදින්‌නාථෙරීඅපදානං>
    text <95>
      text <පදුමුත්‌තරො නාම ජිනො සබ්‌බධම්‌මාන පාරගූ>
      text <ඉතො සතසහස්‌සම්‌හි කප්‌පෙ උප්‌පජ්‌ජි නායකො>
    text <96>
      text <තදාහං හංසවතියං කුලෙ අඤ්‌ඤතරෙ අහුං>
      text <පරකම්‌මකාරී ආසිං නිපකා සීලසංවුතා>
    text <97>
      text <පදුමුත්‌තරබුද්‌ධස්‌ස සුජාතො අග්‌ගසාවකො>
      text <විහාරා අභිනික්‌ඛම්‌ම පිණ්‌ඩපාතාය ගච්‌ඡති>
    text <98>
      text <ඝටං ගහෙත්‌වා ගච්‌ඡන්‌තී තදා උදකහාරිකා>
      text <තං දිස්‌වා අදදං පූපං පසන්‌නා සෙහි පාණිභි>
    text <99>
      text <පටිග්‌ගහෙත්‌වා තත්‌ථෙව නිසින්‌නො පරිභුඤ්‌ජි සො>
      text <තතො නෙත්‌වාන තං ගෙහං අදාසිං තස්‌ස භොජනං>
    text <100>
      text <තතො මෙ අය්‍යකො තුට්‌ඨො අකරී සුණිසං සකං>
      text <සස්‌සුයා සහ ගන්‌ත්‌වාන සම්‌බුද්‌ධං අභිවාදයිං>
    text <101>
      text <තදා සො ධම්‌මකථිකං භික්‌ඛුනිං පරිකිත්‌තයං>
      text <ඨපෙසි එතදග්‌ගම්‌හි තං සුත්‌වා මුදිතා අහං>
    text <102>
      text <නිමන්‌තයිත්‌වා සුගතං සසඞ්‌ඝං ලොකනායකං>
      text <මහාදානං දදිත්‌වාන තං ඨානමභිපත්‌ථයිං>
    text <103>
      text <තතො මං සුගතො ආහ ඝනනින්‌නාදසුස්‌සරො>
      text <මමුපට්‌ඨානනිරතෙ සසඞ්‌ඝපරිවෙසිකෙ>
    text <104>
      text <සද්‌ධම්‌මස්‌සවනෙ යුත්‌තෙ ගුණවද්‌ධිතමානසෙ>
      text <භද්‌දෙ භවස්‌සු මුදිතා ලච්‌ඡසෙ පණිධීඵලං>
    text <105>
      text <සතසහස්‌සිතො කප්‌පෙ ඔක්‌කාකකුලසම්‌භවො>
      text <ගොතමො නාම ගොත්‌තෙන සත්‌ථා ලොකෙ භවිස්‌සති>
    text <106>
      text <තස්‌ස ධම්‌මෙසු දායාදා ඔරසා ධම්‌මනිම්‌මිතා>
      text <ධම්‌මදින්‌නාති නාමෙන හෙස්‌සති සත්‌ථු සාවිකා>
    text <107>
      text <තං සුත්‌වා මුදිතා හුත්‌වා යාවජීවං මහාමුනිං>
      text <මෙත්‌තචිත්‌තා පරිචරිං පච්‌චයෙහි විනායකං>
    text <108>
      text <තෙන කම්‌මෙන සුකතෙන චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <109>
      text <ඉමම්‌හි භද්‌දකෙ කප්‌පෙ බ්‍රහ්‌මබන්‌ධු මහායසො>
      text <කස්‌සපො නාම ගොත්‌තෙන උප්‌පජ්‌ජි වදතං වරො>
    text <110>
      text <උපට්‌ඨාකො මහෙසිස්‌ස තදා ආසි නරිස්‌සරො>
      text <කාසිරාජා කිකී නාම බාරාණසිපුරුත්‌තමෙ>
    text <111>
      text <ඡට්‌ඨා තස්‌සාසහං ධීතා සුධම්‌මා ඉති විස්‌සුතා>
      text <ධම්‌මං සුත්‌වා ජිනග්‌ගස්‌ස පබ්‌බජ්‌ජං සමරොචයිං>
    text <112>
      text <අනුජානි න නො තාතො අගාරෙව තදා මයං>
      text <වීසවස්‌සසහස්‌සානි විචරිම්‌හ අතන්‌දිතා>
    stand <තතියං භාණවාරං>
    text <113>
      text <කොමාරිබ්‍රහ්‌මචරියං රාජකඤ්‌ඤා සුඛෙධිතා>
      text <බුද්‌ධොපට්‌ඨානනිරතා මුදිතා සත්‌ත ධීතරො>
    text <114>
      text <සමණී සමණගුත්‌තා ච භික්‌ඛුනී භික්‌ඛුදායිකා>
      text <ධම්‌මා චෙව සුධම්‌මා ච සත්‌තමී සඞ්‌ඝදායිකා>
    text <115>
      text <ඛෙමා උප්‌පලවණ්‌ණා ච පටාචාරා ච කුණ්‌ඩලා>
      text <ගොතමී ච අහඤ්‌චෙව විසාඛා හොති සත්‌තමී>
    text <116>
      text <තෙහි කම්‌මෙහි සුකතෙහි චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <117>
      text <පච්‌ඡිමෙ ච භවෙ දානි ගිරිබ්‌බජපුරුත්‌තමෙ>
      text <ජාතා සෙට්‌ඨිකුලෙ ඵීතෙ සබ්‌බකාමසමිද්‌ධිනෙ>
    text <118>
      text <යදා රූපගුණූපෙතා පඨමෙ යොබ්‌බනෙ ඨිතා>
      text <තදා පරකුලං ගන්‌ත්‌වා වසිං සුඛසමප්‌පිතා>
    text <119>
      text <උපෙත්‌වා ලොකසරණං සුණිත්‌වා ධම්‌මදෙසනං>
      text <අනාගාමිඵලං පත්‌තො සාමිකො මෙ සුබුද්‌ධිමා>
    text <120>
      text <තදාහං අනුජානෙත්‌වා පබ්‌බජිං අනගාරියං>
      text <න චිරෙනෙව කාලෙන අරහත්‌තමපාපුණිං>
    text <121>
      text <තදා උපාසකො සො මං උපගන්‌ත්‌වා අපුච්‌ඡථ>
      text <ගම්‌භීරෙ නිපුණෙ පඤ්‌හෙ තෙ සබ්‌බෙ බ්‍යාකරිං අහං>
    text <122>
      text <ජිනො තස්‌මිං ගුණෙ තුට්‌ඨො එතදග්‌ගෙ ඨපෙසි මං>
      text <භික්‌ඛුනිං ධම්‌මකථිකං නාඤ්‌ඤං පස්‌සාමි එදිසිං>
    text <123>
      text <ධම්‌මදින්‌නා යථා ධීරා එවං ධාරෙථ භික්‌ඛවො>
      text <එවාහං පණ්‌ඩිතා හොමි නායකෙනානුකම්‌පිතා>
    text <124>
      text <පරිචිණ්‌ණො මයා සත්‌ථා කතං බුද්‌ධස්‌ස සාසනං>
      text <ඔහිතො ගරුකො භාරො භවනෙත්‌ති සමූහතා>
    text <125>
      text <යස්‌සත්‌ථාය පබ්‌බජිතා අගාරස්‌මානගාරියං>
      text <>
    text <සො මෙ අත්‌ථො අනුප්‌පත්‌තො සබ්‌බසංයොජනක්‌ඛයො>
    text <126>
      text <ඉද්‌ධීසු ච වසී හොමි දිබ්‌බාය සොතධාතුයා>
      text <පරචිත්‌තානි ජානාමි සත්‌ථුසාසනකාරිකා>
    text <127>
      text <පුබ්‌බෙනිවාසං ජානාමි දිබ්‌බචක්‌ඛු විසොධිතං>
      text <ඛෙපෙත්‌වා ආසවෙ සබ්‌බෙ විසුද්‌ධාසිං සුනිම්‌මලා>
    text <128>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <129>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <130>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <ඉත්‌ථං සුදං ධම්‌මදින්‌නා භික්‌ඛුනී ඉමා ගාථායො අභාසිත්‌ථාති>
    stand <ධම්‌මදින්‌නාථෙරියාපදානං තතියං>
  text <සකුලාථෙරීඅපදානං>
    text <131>
      text <පදුමුත්‌තරො නාම ජිනො සබ්‌බධම්‌මාන පාරගූ>
      text <ඉතො සතසහස්‌සම්‌හි කප්‌පෙ උප්‌පජ්‌ජි නායකො>
    text <132>
      text <හිතාය සබ්‌බසත්‌තානං සුඛාය වදතං වරො>
      text <අත්‌ථාය පුරිසාජඤ්‌ඤො පටිපන්‌නො සදෙවකෙ>
    text <133>
      text <යසග්‌ගපත්‌තො සිරිමා කිත්‌තිවණ්‌ණගතො ජිනො>
      text <පූජිතො සබ්‌බලොකස්‌ස දිසාසබ්‌බාසු විස්‌සුතො>
    text <134>
      text <උත්‌තිණ්‌ණවිචිකිච්‌ඡො සො වීතිවත්‌තකථංකථො>
      text <සම්‌පුණ්‌ණමනසඞ්‌කප්‌පො පත්‌තො සම්‌බොධිමුත්‌තමං>
    text <135>
      text <අනුප්‌පන්‌නස්‌ස මග්‌ගස්‌ස උප්‌පාදෙතා නරුත්‌තමො>
      text <අනක්‌ඛාතඤ්‌ච අක්‌ඛාසි අසඤ්‌ජාතඤ්‌ච සඤ්‌ජනී>
    text <136>
      text <මග්‌ගඤ්‌ඤූ ච මග්‌ගවිදූ මග්‌ගක්‌ඛායී නරාසභො>
      text <මග්‌ගස්‌ස කුසලො සත්‌ථා සාරථීනං වරුත්‌තමො>
    text <137>
      text <මහාකාරුණිකො සත්‌ථා ධම්‌මං දෙසෙසි නායකො>
      text <නිමුග්‌ගෙ කාමපඞ්‌කම්‌හි සමුද්‌ධරති පාණිනෙ>
    text <138>
      text <තදාහං හංසවතියං ජාතා ඛත්‌තියනන්‌දනා>
      text <සුරූපා සධනා චාපි දයිතා ච සිරීමතී>
    text <139>
      text <ආනන්‌දස්‌ස මහාරඤ්‌ඤො ධීතා පරමසොභණා>
      text <වෙමාතා භගිනී චාපි පදුමුත්‌තරනාමිනො>
    text <140>
      text <රාජකඤ්‌ඤාහි සහිතා සබ්‌බාභරණභූසිතා>
      text <උපාගම්‌ම මහාවීරං අස්‌සොසිං ධම්‌මදෙසනං>
    text <141>
      text <තදා හි සො ලොකගරු භික්‌ඛුනිං දිබ්‌බචක්‌ඛුකං>
      text <කිත්‌තයං පරිසාමජ්‌ඣෙ අග්‌ගට්‌ඨානෙ ඨපෙසි තං>
    text <142>
      text <සුණිත්‌වා තමහං හට්‌ඨා දානං දත්‌වාන සත්‌ථුනො>
      text <පූජිත්‌වාන ච සම්‌බුද්‌ධං දිබ්‌බචක්‌ඛුං අපත්‌ථයිං>
    text <143>
      text <තතො අවොච මං සත්‌ථා නන්‌දෙ ලච්‌ඡසි පත්‌ථිතං>
      text <පදීපධම්‌මදානානං ඵලමෙතං සුනිච්‌ඡිතං>
    text <144>
      text <සතසහස්‌සිතො කප්‌පෙ ඔක්‌කාකකුලසම්‌භවො>
      text <ගොතමො නාම ගොත්‌තෙන සත්‌ථා ලොකෙ භවිස්‌සති>
    text <145>
      text <තස්‌ස ධම්‌මෙසු දායාදා ඔරසා ධම්‌මනිම්‌මිතා>
      text <සකුලා නාම නාමෙන හෙස්‌සති සත්‌ථු සාවිකා>
    text <146>
      text <තෙන කම්‌මෙන සුකතෙන චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <147>
      text <ඉමම්‌හි භද්‌දකෙ කප්‌පෙ බ්‍රහ්‌මබන්‌ධු මහායසො>
      text <කස්‌සපො නාම ගොත්‌තෙන උප්‌පජ්‌ජි වදතං වරො>
    text <148>
      text <පරිබ්‌බාජකිනී ආසිං තදාහං එකචාරිනී>
      text <භික්‌ඛාය විචරිත්‌වාන අලභිං තෙලමත්‌තකං>
    text <149>
      text <තෙන දීපං පදීපෙත්‌වා උපට්‌ඨිං සබ්‌බසංවරිං>
      text <චෙතියං ද්‌විපදග්‌ගස්‌ස විප්‌පසන්‌නෙන චෙතසා>
    text <150>
      text <තෙන කම්‌මෙන සුකතෙන චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <151>
      text <යත්‌ථ යත්‌ථූපපජ්‌ජාමි තස්‌ස කම්‌මස්‌ස වාහසා>
      text <පජ්‌ජලන්‌ති මහාදීපා තත්‌ථ තත්‌ථ ගතාය මෙ>
    text <152>
      text <තිරොකුට්‌ටං තිරොසෙලං සමතිග්‌ගය්‌හ පබ්‌බතං>
      text <පස්‌සාමහං යදිච්‌ඡාමි දීපදානස්‌සිදං ඵලං>
    text <153>
      text <විසුද්‌ධනයනා හොමි යසසා ච ජලාමහං>
      text <සද්‌ධාපඤ්‌ඤාවතී චෙව දීපදානස්‌සිදං ඵලං>
    text <154>
      text <පච්‌ඡිමෙ ච භවෙ දානි ජාතා විප්‌පකුලෙ අහං>
      text <පහූතධනධඤ්‌ඤම්‌හි මුදිතෙ රාජපූජිතෙ>
    text <155>
      text <අහං සබ්‌බඞ්‌ගසම්‌පන්‌නා සබ්‌බාභරණභූසිතා>
      text <පුරප්‌පවෙසෙ සුගතං වාතපානෙ ඨිතා අහං>
    text <156>
      text <දිස්‌වා ජලන්‌තං යසසා දෙවමනුස්‌සසක්‌කතං>
      text <අනුබ්‍යඤ්‌ජනසම්‌පන්‌නං ලක්‌ඛණෙහි විභූසිතං>
    text <157>
      text <උදග්‌ගචිත්‌තා සුමනා පබ්‌බජ්‌ජං සමරොචයිං>
      text <න චිරෙනෙව කාලෙන අරහත්‌තමපාපුණිං>
    text <158>
      text <ඉද්‌ධීසු ච වසී හොමි දිබ්‌බාය සොතධාතුයා>
      text <පරචිත්‌තානි ජානාමි සත්‌ථුසාසනකාරිකා>
    text <159>
      text <පුබ්‌බෙනිවාසං ජානාමි දිබ්‌බචක්‌ඛු විසොධිතං>
      text <ඛෙපෙත්‌වා ආසවෙ සබ්‌බෙ විසුද්‌ධාසිං සුනිම්‌මලා>
    text <160>
      text <පරිචිණ්‌ණො මයා සත්‌ථා කතං බුද්‌ධස්‌ස සාසනං>
      text <ඔහිතො ගරුකො භාරො භවනෙත්‌ති සමූහතා>
    text <161>
      text <යස්‌සත්‌ථාය පබ්‌බජිතා අගාරස්‌මානගාරියං>
      text <සො මෙ අත්‌ථො අනුප්‌පත්‌තො සබ්‌බසංයොජනක්‌ඛයො>
    text <162>
      text <තතො මහාකාරුණිකො එතදග්‌ගෙ ඨපෙසි මං>
      text <දිබ්‌බචක්‌ඛුකානං අග්‌ගා සකුලාති නරුත්‌තමො>
    text <163>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <164>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <165>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <ඉත්‌ථං සුදං සකුලා භික්‌ඛුනී ඉමා ගාථායො අභාසිත්‌ථාති>
    stand <සකුලාථෙරියාපදානං චතුත්‌ථං>
  text <නන්‌දාථෙරීඅපදානං>
    text <166>
      text <පදුමුත්‌තරො නාම ජිනො සබ්‌බධම්‌මාන පාරගූ>
      text <ඉතො සතසහස්‌සම්‌හි කප්‌පෙ උප්‌පජ්‌ජි නායකො>
    text <167>
      text <ඔවාදකො විඤ්‌ඤාපකො තාරකො සබ්‌බපාණිනං>
      text <දෙසනාකුසලො බුද්‌ධො තාරෙසි ජනතං බහුං>
    text <168>
      text <අනුකම්‌පකො කාරුණිකො හිතෙසී සබ්‌බපාණිනං>
      text <සම්‌පත්‌තෙ තිත්‌ථියෙ සබ්‌බෙ පඤ්‌චසීලෙ පතිට්‌ඨපි>
    text <169>
      text <එවං නිරාකුලං ආසි සුඤ්‌ඤතං තිත්‌ථියෙහි ච>
      text <විචිත්‌තං අරහන්‌තෙහි වසීභූතෙහි තාදිභි>
    text <170>
      text <රතනානට්‌ඨපඤ්‌ඤාසං උග්‌ගතොව මහාමුනි>
      text <කඤ්‌චනග්‌ඝියසඞ්‌කාසො බාත්‌තිංසවරලක්‌ඛණො>
    text <171>
      text <වස්‌සසතසහස්‌සානි ආයු විජ්‌ජති තාවදෙ>
      text <තාවතා තිට්‌ඨමානො සො තාරෙසි ජනතං බහුං>
    text <172>
      text <තදාහං හංසවතියං ජාතා සෙට්‌ඨිකුලෙ අහුං>
      text <නානාරතනපජ්‌ජොතෙ මහාසුඛසමප්‌පිතා>
    text <173>
      text <උපෙත්‌වා තං මහාවීරං අස්‌සොසිං ධම්‌මදෙසනං>
      text <අමතං පරමස්‌සාදං පරමත්‌ථනිවෙදකං>
    text <174>
      text <තදා නිමන්‌තයිත්‌වාන සසඞ්‌ඝං ලොකනායකං>
      text <දත්‌වා තස්‌ස මහාදානං පසන්‌නා සෙහි පාණිභි>
    text <175>
      text <ඣායිනීනං භික්‌ඛුනීනං අග්‌ගට්‌ඨානමපත්‌ථයිං>
      text <නිපච්‌ච සිරසා ධීරං සසඞ්‌ඝං ලොකනායකං>
    text <176>
      text <තදා අදන්‌තදමකො තිලොකසරණො පභූ>
      text <බ්‍යාකාසි නරසාරථි ලච්‌ඡසෙ තං සුපත්‌ථිතං>
    text <177>
      text <සතසහස්‌සිතො කප්‌පෙ ඔක්‌කාකකුලසම්‌භවො>
      text <ගොතමො නාම ගොත්‌තෙන සත්‌ථා ලොකෙ භවිස්‌සති>
    text <178>
      text <තස්‌ස ධම්‌මෙසු දායාදා ඔරසා ධම්‌මනිම්‌මිතා>
      text <නන්‌දාති නාම නාමෙන හෙස්‌සති සත්‌ථු සාවිකා>
    text <179>
      text <තං සුත්‌වා මුදිතා හුත්‌වා යාවජීවං තදා ජිනං>
      text <මෙත්‌තචිත්‌තා පරිචරිං පච්‌චයෙහි විනායකං>
    text <180>
      text <තෙන කම්‌මෙන සුකතෙන චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <181>
      text <තතො චුතා යාමමගං තතොහං තුසිතං ගතා>
      text <තතො ච නිම්‌මානරතිං වසවත්‌තිපුරං තතො>
    text <182>
      text <යත්‌ථ යත්‌ථූපපජ්‌ජාමි තස්‌ස කම්‌මස්‌ස වාහසා>
      text <තත්‌ථ තත්‌ථෙව රාජූනං මහෙසිත්‌තමකාරයිං>
    text <183>
      text <තතො චුතා මනුස්‌සත්‌තෙ රාජානං චක්‌කවත්‌තිනං>
      text <මණ්‌ඩලීනඤ්‌ච රාජූනං මහෙසිත්‌තමකාරයිං>
    text <184>
      text <සම්‌පත්‌තිං අනුභොත්‌වාන දෙවෙසු මනුජෙසු ච>
      text <සබ්‌බත්‌ථ සුඛිතා හුත්‌වා නෙකකප්‌පෙසු සංසරිං>
    text <185>
      text <පච්‌ඡිමෙ භවෙ සම්‌පත්‌තෙ සුරම්‌මෙ කපිලව්‌හයෙ>
      text <රඤ්‌ඤො සුද්‌ධොදනස්‌සාහං ධීතා ආසිං අනින්‌දිතා>
    text <186>
      text <සිරියා රූපිනිං දිස්‌වා නන්‌දිතං ආසි තං කුලං>
      text <තෙන නන්‌දාති මෙ නාමං සුන්‌දරං පවරං අහු>
    text <187>
      text <යුවතීනඤ්‌ච සබ්‌බාසං කල්‍යාණීති ච විස්‌සුතා>
      text <තස්‌මිම්‌පි නගරෙ රම්‌මෙ ඨපෙත්‌වා තං යසොධරං>
    text <188>
      text <ජෙට්‌ඨො භාතා තිලොකග්‌ගො පච්‌ඡිමො අරහා තථා>
      text <එකාකිනී ගහට්‌ඨාහං මාතරා පරිචොදිතා>
    text <189>
      text <සාකියම්‌හි කුලෙ ජාතා පුත්‌තෙ බුද්‌ධානුජා තුවං>
      text <නන්‌දෙනපි විනා භූතා අගාරෙ කිං නු අච්‌ඡසි>
    text <190>
      text <ජරාවසානං යොබ්‌බඤ්‌ඤං රූපං අසුචිසම්‌මතං>
      text <රොගන්‌තමපිචාරොග්‍යං ජීවිතං මරණන්‌තිකං>
    text <191>
      text <ඉදම්‌පි තෙ සුභං රූපං සසීකන්‌තං මනොහරං>
      text <භූසනානං අලඞ්‌කාරං සිරිසඞ්‌ඝාටසන්‌නිභං>
    text <192>
      text <පුඤ්‌ජිතං ලොකසාරංව නයනානං රසායනං>
      text <පුඤ්‌ඤානං කිත්‌තිජනනං උක්‌කාකකුලනන්‌දනං>
    text <193>
      text <න චිරෙනෙව කාලෙන ජරා සමධිසෙස්‌සති>
      text <විහාය ගෙහං කාරුඤ්‌ඤෙ චර ධම්‌මමනින්‌දිතෙ>
    text <194>
      text <සුත්‌වාහං මාතු වචනං පබ්‌බජිං අනගාරියං>
      text <දෙහෙන න තු චිත්‌තෙන රූපයොබ්‌බනලාළිතා>
    text <195>
      text <මහතා ච පයත්‌තෙන ඣානජ්‌ඣෙන පරං මම>
      text <කාතුඤ්‌ච වදතෙ මාතා න චාහං තත්‌ථ උස්‌සුකා>
    text <196>
      text <තතො මහාකාරුණිකො දිස්‌වා මං කාමලාලසං>
      text <නිබ්‌බින්‌දනත්‌ථං රූපස්‌මිං මම චක්‌ඛුපථෙ ජිනො>
    text <197>
      text <සකෙන ආනුභාවෙන ඉත්‌ථිං මාපෙසි සොභිනිං>
      text <දස්‌සනීයං සුරුචිරං මමතොපි සුරූපිනිං>
    text <198>
      text <තමහං විම්‌හිතා දිස්‌වා අතිවිම්‌හිතදෙහිනිං>
      text <චින්‌තයිං සඵලං මෙති නෙත්‌තලාභඤ්‌ච මානුසං>
    text <199>
      text <තමහං එහි සුභගෙ යෙනත්‌ථො තං වදෙහි මෙ>
      text <කුලං තෙ නාමගොත්‌තඤ්‌ච වද මෙ යදි තෙ පියං>
    text <200>
      text <න වඤ්‌චකාලො සුභගෙ උච්‌ඡඞ්‌ගෙ මං නිවාසය>
      text <සීදන්‌තීව මමඞ්‌ගානි පසුප්‌පය මුහුත්‌තකං>
    text <201>
      text <තතො සීසං මමඞ්‌කෙ සා කත්‌වා සයි සුලොචනා>
      text <තස්‌සා නලාටෙ පතිතා ලුද්‌ධා පරමදාරුණා>
    text <202>
      text <සහ තස්‌සා නිපාතෙන පිළකා උපපජ්‌ජථ>
      text <පග්‌ඝරිංසු පභින්‌නා ච කුණපා පුබ්‌බලොහිතා>
    text <203>
      text <පභින්‌නං වදනඤ්‌චාපි කුණපං පූතිගන්‌ධනං>
      text <උද්‌ධුමාතං විනිලඤ්‌ච පුබ්‌බඤ්‌චාපි සරීරකං>
    text <204>
      text <සා පවෙදිතසබ්‌බඞ්‌ගී නිස්‌සසන්‌තී මුහුං මුහුං>
      text <වෙදයන්‌තී සකං දුක්‌ඛං කරුණං පරිදෙවයි>
    text <205>
      text <දුක්‌ඛෙන දුක්‌ඛිතා හොමි ඵුසයන්‌ති ච වෙදනා>
      text <මහාදුක්‌ඛෙ නිමුග්‌ගම්‌හි සරණං හොහි මෙ සඛී>
    text <206>
      text <කුහිං වදනසොභං තෙ කුහිං තෙ තුඞ්‌ගනාසිකා>
      text <තම්‌බබිම්‌බවරොට්‌ඨං තෙ වදනං තෙ කුහිං ගතං>
    text <207>
      text <කුහිං සසීනිභං වණ්‌ණං කම්‌බුගීවා කුහිං ගතා>
      text <දොළාලොලාව තෙ කණ්‌ණා වෙවණ්‌ණං සමුපාගතා>
    text <208>
      text <මකුළඛාරකාකාරා කලිකාව පයොධරා>
      text <පභින්‌නා පූතිකුණපා දුට්‌ඨගන්‌ධිත්‌තමාගතා>
    text <209>
      text <වෙදිමජ්‌ඣාව සුස්‌සොණී සූනාව නීතකිබ්‌බිසා>
      text <ජාතා අමෙජ්‌ඣභරිතා අහො රූපමසස්‌සතං>
    text <210>
      text <සබ්‌බං සරීරසඤ්‌ජාතං පූතිගන්‌ධං භයානකං>
      text <සුසානමිව බීභච්‌ඡං රමන්‌තෙ යත්‌ථ බාලිසා>
    text <211>
      text <තදා මහාකාරුණිකො භාතා මෙ ලොකනායකො>
      text <දිස්‌වා සංවිග්‌ගචිත්‌තං මං ඉමා ගාථා අභාසථ>
    text <212>
      text <ආතුරං කුණපං පූතිං පස්‌ස නන්‌දෙ සමුස්‌සයං>
      text <අසුභාය චිත්‌තං භාවෙහි එකග්‌ගං සුසමාහිතං>
    text <213>
      text <යථා ඉදං තථා එතං යථා එතං තථා ඉදං>
      text <දුග්‌ගන්‌ධං පූතිකං වාති බාලානං අභිනන්‌දිතං>
    text <214>
      text <එවමෙතං අවෙක්‌ඛන්‌තී රත්‌තින්‌දිවමතන්‌දිතා>
      text <තතො සකාය පඤ්‌ඤාය අභිනිබ්‌බිජ්‌ඣ දක්‌ඛසි>
    text <215>
      text <තතොහං අතිසංවිග්‌ගා සුත්‌වා ගාථා සුභාසිතා>
      text <තත්‍රට්‌ඨිතාවහං සන්‌තී අරහත්‌තමපාපුණිං>
    text <216>
      text <යත්‌ථ යත්‌ථ නිසින්‌නාහං සදා ඣානපරායනා>
      text <ජිනො තස්‌මිං ගුණෙ තුට්‌ඨො එතදග්‌ගෙ ඨපෙසි මං>
    text <217>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <218>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <219>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <ඉත්‌ථං සුදං නන්‌දා භික්‌ඛුනී ජනපදකල්‍යාණී ඉමා ගාථායො අභාසිත්‌ථාති>
    stand <නන්‌දාථෙරියාපදානං පඤ්‌චමං>
  text <සොණාථෙරීඅපදානං>
    text <220>
      text <පදුමුත්‌තරො නාම ජිනො සබ්‌බධම්‌මාන පාරගූ>
      text <ඉතො සතසහස්‌සම්‌හි කප්‌පෙ උප්‌පජ්‌ජි නායකො>
    text <221>
      text <තදා සෙට්‌ඨිකුලෙ ජාතා සුඛිතා පූජිතා පියා>
      text <උපෙත්‌වා තං මුනිවරං අස්‌සොසිං මධුරං වචං>
    text <222>
      text <ආරද්‌ධවීරියානග්‌ගං වණ්‌ණෙසි භික්‌ඛුනිං ජිනො>
      text <තං සුත්‌වා මුදිතා හුත්‌වා කාරං කත්‌වාන සත්‌ථුනො>
    text <223>
      text <අභිවාදිය සම්‌බුද්‌ධං ඨානං තං පත්‌ථයිං තදා>
      text <අනුමොදි මහාවීරො සිජ්‌ඣතං පණිධී තව>
    text <224>
      text <සතසහස්‌සිතො කප්‌පෙ ඔක්‌කාකකුලසම්‌භවො>
      text <ගොතමො නාම ගොත්‌තෙන සත්‌ථා ලොකෙ භවිස්‌සති>
    text <225>
      text <තස්‌ස ධම්‌මෙසු දායාදා ඔරසා ධම්‌මනිම්‌මිතා>
      text <සොණාති නාම නාමෙන හෙස්‌සති සත්‌ථු සාවිකා>
    text <226>
      text <තං සුත්‌වා මුදිතා හුත්‌වා යාවජීවං තදා ජිනං>
      text <මෙත්‌තචිත්‌තා පරිචරිං පච්‌චයෙහි විනායකං>
    text <227>
      text <තෙන කම්‌මෙන සුකතෙන චෙතනාපණිධීහි ච>
      text <ජහිත්‌වා මානුසං දෙහං තාවතිංසමගච්‌ඡහං>
    text <228>
      text <පච්‌ඡිමෙ ච භවෙ දානි ජාතා සෙට්‌ඨිකුලෙ අහං>
      text <සාවත්‌ථියං පුරවරෙ ඉද්‌ධෙ ඵීතෙ මහද්‌ධනෙ>
    text <229>
      text <යදා ච යොබ්‌බනප්‌පත්‌තා ගන්‌ත්‌වා පතිකුලං අහං>
      text <දස පුත්‌තානි අජනිං සුරූපානි විසෙසතො>
    text <230>
      text <සුඛෙධිතා ච තෙ සබ්‌බෙ ජනනෙත්‌තමනොහරා>
      text <අමිත්‌තානම්‌පි රුචිතා මම පගෙව තෙ පියා>
    text <231>
      text <තතො මය්‌හං අකාමාය දසපුත්‌තපුරක්‌ඛතො>
      text <පබ්‌බජිත්‌ථ ස මෙ භත්‌තා දෙවදෙවස්‌ස සාසනෙ>
    text <232>
      text <තදෙකිකා විචින්‌තෙසිං ජීවිතෙනාලමත්‌ථු මෙ>
      text <චත්‌තාය පතිපුත්‌තෙහි වුඩ්‌ඪාය ච වරාකියා>
    text <233>
      text <අහම්‌පි තත්‌ථ ගච්‌ඡිස්‌සං සම්‌පත්‌තො යත්‌ථ මෙ පති>
      text <එවාහං චින්‌තයිත්‌වාන පබ්‌බජිං අනගාරියං>
    text <234>
      text <තතො ච මං භික්‌ඛුනියො එකං භික්‌ඛුනුපස්‌සයෙ>
      text <විහාය ගච්‌ඡුමොවාදං තාපෙහි උදකං ඉති>
    text <235>
      text <තදා උදකමාහිත්‌වා ඔකිරිත්‌වාන කුම්‌භියා>
      text <චුල්‌ලෙ ඨපෙත්‌වා ආසීනා තතො චිත්‌තං සමාදහිං>
    text <236>
      text <ඛන්‌ධෙ අනිච්‌චතො දිස්‌වා දුක්‌ඛතො ච අනත්‌තතො>
      text <ඛෙපෙත්‌වා ආසවෙ සබ්‌බෙ අරහත්‌තමපාපුණිං>
    text <237>
      text <තදාගන්‌ත්‌වා භික්‌ඛුනියො උණ්‌හොදකමපුච්‌ඡිසුං>
      text <තෙජොධාතුමධිට්‌ඨාය ඛිප්‌පං සන්‌තාපයිං ජලං>
    text <238>
      text <විම්‌හිතා තා ජිනවරං එතමත්‌ථමසාවයුං>
      text <තං සුත්‌වා මුදිතො නාථො ඉමං ගාථං අභාසථ>
    text <239>
      text <යො ච වස්‌සසතං ජීවෙ කුසීතො හීනවීරියො>
      text <එකාහං ජීවිතං සෙය්‍යො වීරියමාරභතො දළ්‌හං>
    text <240>
      text <ආරාධිතො මහාවීරො මයා සුප්‌පටිපත්‌තියා>
      text <ආරද්‌ධවීරියානග්‌ගං මමාහ ස මහාමුනි>
    text <241>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <242>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <243>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <ඉත්‌ථං සුදං සොණා භික්‌ඛුනී ඉමා ගාථායො අභාසිත්‌ථාති>
    stand <සොණාථෙරියාපදානං ඡට්‌ඨං>
  text <භද්‌දකාපිලානීථෙරීඅපදානං>
    text <244>
      text <පදුමුත්‌තරො නාම ජිනො සබ්‌බධම්‌මාන පාරගූ>
      text <ඉතො සතසහස්‌සම්‌හි කප්‌පෙ උප්‌පජ්‌ජි නායකො>
    text <245>
      text <තදාහු හංසවතියං විදෙහො නාම නාමතො>
      text <සෙට්‌ඨී පහූතරතනො තස්‌ස ජායා අහොසහං>
    text <246>
      text <කදාචි සො නරාදිච්‌චං උපෙච්‌ච සපරිජ්‌ජනො>
      text <ධම්‌මමස්‌සොසි බුද්‌ධස්‌ස සබ්‌බදුක්‌ඛභයප්‌පහං>
    text <247>
      text <සාවකං ධුතවාදානං අග්‌ගං කිත්‌තෙසි නායකො>
      text <සුත්‌වා සත්‌තාහිකං දානං දත්‌වා බුද්‌ධස්‌ස තාදිනො>
    text <248>
      text <නිපච්‌ච සිරසා පාදෙ තං ඨානමභිපත්‌ථයිං>
      text <ස හාසයන්‌තො පරිසං තදා හි නරපුඞ්‌ගවො>
    text <249>
      text <සෙට්‌ඨිනො අනුකම්‌පාය ඉමා ගාථා අභාසථ>
      text <ලච්‌ඡසෙ පත්‌ථිතං ඨානං නිබ්‌බුතො හොහි පුත්‌තක>
    text <250>
      text <සතසහස්‌සිතො කප්‌පෙ ඔක්‌කාකකුලසම්‌භවො>
      text <ගොතමො නාම ගොත්‌තෙන සත්‌ථා ලොකෙ භවිස්‌සති>
    text <251>
      text <තස්‌ස ධම්‌මෙසු දායාදො ඔරසො ධම්‌මනිම්‌මිතො>
      text <කස්‌සපො නාම ගොත්‌තෙන හෙස්‌සති සත්‌ථු සාවකො>
    text <252>
      text <තං සුත්‌වා මුදිතො හුත්‌වා යාවජීවං තදා ජිනං>
      text <මෙත්‌තචිත්‌තො පරිචරි පච්‌චයෙහි විනායකං>
    text <253>
      text <සාසනං ජොතයිත්‌වාන සො මද්‌දිත්‌වා කුතිත්‌ථියෙ>
      text <වෙනෙය්‍යං විනයිත්‌වා ච නිබ්‌බුතො සො සසාවකො>
    text <254>
      text <නිබ්‌බුතෙ තම්‌හි ලොකග්‌ගෙ පූජනත්‌ථාය සත්‌ථුනො>
      text <ඤාතිමිත්‌තෙ සමානෙත්‌වා සහ තෙහි අකාරයි>
    text <255>
      text <සත්‌තයොජනිකං ථූපං උබ්‌බිද්‌ධං රතනාමයං>
      text <ජලන්‌තං සතරංසිංව සාලරාජංව ඵුල්‌ලිතං>
    text <256>
      text <සත්‌තසතසහස්‌සානි පාතියො තත්‌ථ කාරයි>
      text <නළග්‌ගී විය ජොතන්‌තී රතනෙහෙව සත්‌තහි>
    text <257>
      text <ගන්‌ධතෙලෙන පූරෙත්‌වා දීපානුජ්‌ජලයී තහිං>
      text <පූජනත්‌ථාය මහෙසිස්‌ස සබ්‌බභූතානුකම්‌පිනො>
    text <258>
      text <සත්‌තසතසහස්‌සානි පුණ්‌ණකුම්‌භානි කාරයි>
      text <රතනෙහෙව පුණ්‌ණානි පූජනත්‌ථාය මහෙසිනො>
    text <259>
      text <මජ්‌ඣෙ අට්‌ඨට්‌ඨකුම්‌භීනං උස්‌සිතා කඤ්‌චනග්‌ඝියො>
      text <අතිරොචන්‌ති වණ්‌ණෙන සරදෙව දිවාකරො>
    text <260>
      text <චතුද්‌වාරෙසු සොභන්‌ති තොරණා රතනාමයා>
      text <උස්‌සිතා ඵලකා රම්‌මා සොභන්‌ති රතනාමයා>
    text <261>
      text <විරොචන්‌ති පරික්‌ඛිත්‌තා අවටංසා සුනිම්‌මිතා>
      text <උස්‌සිතානි පටාකානි රතනානි විරොචරෙ>
    text <262>
      text <සුරත්‌තං සුකතං චිත්‌තං චෙතියං රතනාමයං>
      text <අතිරොචති වණ්‌ණෙන සසඤ්‌ඣොව දිවාකරො>
    text <263>
      text <ථූපස්‌ස වෙදියො තිස්‌සො හරිතාලෙන පූරයි>
      text <එකං මනොසිලායෙකං අඤ්‌ජනෙන ච එකිකං>
    text <264>
      text <පූජං එතාදිසං රම්‌මං කාරෙත්‌වා වරවාදිනො>
      text <අදාසි දානං සඞ්‌ඝස්‌ස යාවජීවං යථාබලං>
    text <265>
      text <සහාව සෙට්‌ඨිනා තෙන තානි පුඤ්‌ඤානි සබ්‌බසො>
      text <යාවජීවං කරිත්‌වාන සහාව සුගතිං ගතා>
    text <266>
      text <සම්‌පත්‌තියොනුභොත්‌වාන දෙවත්‌තෙ අථ මානුසෙ>
      text <ඡායා විය සරීරෙන සහ තෙනෙව සංසරිං>
    text <267>
      text <එකනවුතිතො කප්‌පෙ විපස්‌සී නාම නායකො>
      text <උප්‌පජ්‌ජි චාරුදස්‌සනො සබ්‌බධම්‌මවිපස්‌සකො>
    text <268>
      text <තදායං බන්‌ධුමතියං බ්‍රාහ්‌මණො සාධුසම්‌මතො>
      text <අඩ්‌ඪො සන්‌තො ගුණෙනාපි ධනෙන ච සුදුග්‌ගතො>
    text <269>
      text <තදාපි තස්‌සාහං ආසිං බ්‍රාහ්‌මණී සමචෙතසා>
      text <කදාචි සො දිජවරො සඞ්‌ගමෙසි මහාමුනිං>
    text <270>
      text <නිසින්‌නං ජනකායම්‌හි දෙසෙන්‌තං අමතං පදං>
      text <සුත්‌වා ධම්‌මං පමුදිතො අදාසි එකසාටකං>
    text <271>
      text <ඝරමෙකෙන වත්‌ථෙන ගන්‌ත්‌වානෙතං ස මබ්‍රවි>
      text <අනුමොද මහාපුඤ්‌ඤං දින්‌නං බුද්‌ධස්‌ස සාටකං>
    text <272>
      text <තදාහං අඤ්‌ජලිං කත්‌වා අනුමොදිං සුපීණිතා>
      text <සුදින්‌නො සාටකො සාමි බුද්‌ධසෙට්‌ඨස්‌ස තාදිනො>
    text <273>
      text <සුඛිතො සජ්‌ජිතො හුත්‌වා සංසරන්‌තො භවාභවෙ>
      text <බාරාණසිපුරෙ රම්‌මෙ රාජා ආසි මහීපති>
    text <274>
      text <තදා තස්‌ස මහෙසීහං ඉත්‌ථිගුම්‌බස්‌ස උත්‌තමා>
      text <තස්‌සාති දයිතා ආසිං පුබ්‌බස්‌නෙහෙන භත්‌තුනො>
    text <275>
      text <පිණ්‌ඩාය විචරන්‌තෙ තෙ අට්‌ඨ පච්‌චෙකනායකෙ>
      text <දිස්‌වා පමුදිතො හුත්‌වා දත්‌වා පිණ්‌ඩං මහාරහං>
    text <276>
      text <පුනො නිමන්‌තයිත්‌වාන කත්‌වා රතනමණ්‌ඩපං>
      text <කම්‌මාරෙහි කතං පත්‌තං සොවණ්‌ණං වත තත්‌තකං>
    text <277>
      text <සමානෙත්‌වාන තෙ සබ්‌බෙ තෙසං දානමදාසි සො>
      text <සොණ්‌ණාසනෙ පවිට්‌ඨානං පසන්‌නො සෙහි පාණිභි>
    text <278>
      text <තම්‌පි දානං සහාදාසිං කාසිරාජෙනහං තදා>
      text <පුනාහං බාරාණසියං ජාතා කාසිකගාමකෙ>
    text <279>
      text <කුටුම්‌බිකකුලෙ ඵීතෙ සුඛිතො සො සභාතුකො>
      text <ජෙට්‌ඨස්‌ස භාතුනො ජායා අහොසිං සුපතිබ්‌බතා>
    text <280>
      text <පච්‌චෙකබුද්‌ධං දිස්‌වාන කනියස්‌ස මම භත්‌තුනො>
      text <භාගන්‌නං තස්‌ස දත්‌වාන ආගතෙ තම්‌හි පාවදිං>
    text <281>
      text <නාභිනන්‌දිත්‌ථ සො දානං තතො තස්‌ස අදාසහං>
      text <උඛා ආනිය තං අන්‌නං පුනො තස්‌සෙව සො අදා>
    text <282>
      text <තදන්‌නං ඡඩ්‌ඩයිත්‌වාන දුට්‌ඨා බුද්‌ධස්‌සහං තදා>
      text <පත්‌තං කලලපුණ්‌ණං තං අදාසිං තස්‌ස තාදිනො>
    text <283>
      text <දානෙ ච ගහණෙ චෙව අපචෙ පදුසෙපි ච>
      text <සමචිත්‌තමුඛං දිස්‌වා තදාහං සංවිජිං භුසං>
    text <284>
      text <පුනො පත්‌තං ගහෙත්‌වාන සොධයිත්‌වා සුගන්‌ධිනා>
      text <පසන්‌නචිත්‌තා පූරෙත්‌වා සඝතං සක්‌කරං අදං>
    text <285>
      text <යත්‌ථ යත්‌ථූපපජ්‌ජාමි සුරූපා හොමි දානතො>
      text <බුද්‌ධස්‌ස අපකාරෙන දුග්‌ගන්‌ධා වදනෙන ච>
    text <286>
      text <පුන කස්‌සපවීරස්‌ස නිධායන්‌තම්‌හි චෙතියෙ>
      text <සොවණ්‌ණං ඉට්‌ඨකං වරං අදාසිං මුදිතා අහං>
    text <287>
      text <චතුජ්‌ජාතෙන ගන්‌ධෙන නිචයිත්‌වා තමිට්‌ඨකං>
      text <මුත්‌තා දුග්‌ගන්‌ධදොසම්‌හා සබ්‌බඞ්‌ගසුසමාගතා>
    text <288>
      text <සත්‌තපාතිසහස්‌සානි රතනෙහෙව සත්‌තහි>
      text <කාරෙත්‌වා ඝතපූරානි වට්‌ටීනි ච සහස්‌සසො>
    text <289>
      text <පක්‌ඛිපිත්‌වා පදීපෙත්‌වා ඨපයිං සත්‌තපන්‌තියො>
      text <පූජනත්‌ථං ලොකනාථස්‌ස විප්‌පසන්‌නෙන චෙතසා>
    text <290>
      text <තදාපි තම්‌හි පුඤ්‌ඤම්‌හි භාගිනීයි විසෙසතො>
      text <පුන කාසීසු සඤ්‌ජාතො සුමිත්‌තා ඉති විස්‌සුතො>
    text <291>
      text <තස්‌සාහං භරියා ආසිං සුඛිතා සජ්‌ජිතා පියා>
      text <තදා පච්‌චෙකමුනිනො අදාසිං ඝනවෙඨනං>
    text <292>
      text <තස්‌සාපි භාගිනී ආසිං මොදිත්‌වා දානමුත්‌තමං>
      text <පුනාපි කාසිරට්‌ඨම්‌හි ජාතො කොලියජාතියා>
    text <293>
      text <තදා කොලියපුත්‌තානං සතෙහි සහ පඤ්‌චහි>
      text <පඤ්‌චපච්‌චෙකබුද්‌ධානං සතානි සමුපට්‌ඨහි>
    text <294>
      text <තෙමාසං තප්‌පයිත්‌වාන අදාසි ච තිචීවරෙ>
      text <ජායා තස්‌ස තදා ආසිං පුඤ්‌ඤකම්‌මපථානුගා>
    text <295>
      text <තතො චුතො අහු රාජා නන්‌දො නාම මහායසො>
      text <තස්‌සාපි මහෙසී ආසිං සබ්‌බකාමසමිද්‌ධිනී>
    text <296>
      text <තදා රාජා භවිත්‌වාන බ්‍රහ්‌මදත්‌තො මහීපති>
      text <පදුමවතීපුත්‌තානං පච්‌චෙකමුනිනං තදා>
    text <297>
      text <සතානි පඤ්‌චනූනානි යාවජීවං උපට්‌ඨහිං>
      text <රාජුය්‍යානෙ නිවාසෙත්‌වා නිබ්‌බුතානි ච පූජයිං>
    text <298>
      text <චෙතියානි ච කාරෙත්‌වා පබ්‌බජිත්‌වා උභො මයං>
      text <භාවෙත්‌වා අප්‌පමඤ්‌ඤායො බ්‍රහ්‌මලොකං අගම්‌හසෙ>
    text <299>
      text <තතො චුතො මහාතිත්‌ථෙ සුජාතො පිප්‌ඵලායනො>
      text <මාතා සුමනදෙවීති කොසිගොත්‌තො දිජො පිතා>
    text <300>
      text <අහං මද්‌දෙ ජනපදෙ සාකලාය පුරුත්‌තමෙ>
      text <කප්‌පිලස්‌ස දිජස්‌සාසිං ධීතා මාතා සුචීමති>
    text <301>
      text <ඝනකඤ්‌චනබිම්‌බෙන නිම්‌මිනිත්‌වාන මං පිතා>
      text <අදා කස්‌සපධීරස්‌ස කාමෙහි වජ්‌ජිතස්‌සමං>
    text <302>
      text <කදාචි සො කාරුණිකො ගන්‌ත්‌වා කම්‌මන්‌තපෙක්‌ඛකො>
      text <කාකාදිකෙහි ඛජ්‌ජන්‌තෙ පාණෙ දිස්‌වාන සංවිජි>
    text <303>
      text <ඝරෙවාහං තිලෙ ජාතෙ දිස්‌වානාතපතාපනෙ>
      text <කිමි කාකෙහි ඛජ්‌ජන්‌තෙ සංවෙගමලභිං තදා>
    text <304>
      text <තදා සො පබ්‌බජී ධීරො අහං තමනුපබ්‌බජිං>
      text <පඤ්‌චවස්‌සානි නිවසිං පරිබ්‌බාජවතෙ අහං>
    text <305>
      text <යදා පබ්‌බජිතා ආසි ගොතමී ජිනපොසිකා>
      text <තදාහං තමුපගන්‌ත්‌වා බුද්‌ධෙන අනුසාසිතා>
    text <306>
      text <න චිරෙනෙව කාලෙන අරහත්‌තමපාපුණිං>
      text <අහො කල්‍යාණමිත්‌තත්‌තං කස්‌සපස්‌ස සිරීමතො>
    text <307>
      text <සුතො බුද්‌ධස්‌ස දායාදො කස්‌සපො සුසමාහිතො>
      text <පුබ්‌බෙනිවාසං යො වෙදි සග්‌ගාපායඤ්‌ච පස්‌සති>
    text <308>
      text <අථො ජාතික්‌ඛයං පත්‌තො අභිඤ්‌ඤාවොසිතො මුනි>
      text <එතාහි තීහි විජ්‌ජාහි තෙවිජ්‌ජො හොති බ්‍රාහ්‌මණො>
    text <309>
      text <තථෙව භද්‌දකාපිලානී තෙවිජ්‌ජා මච්‌චුහායිනී>
      text <ධාරෙති අන්‌තිමං දෙහං ජිත්‌වා මාරං සවාහනං>
    text <310>
      text <දිස්‌වා ආදීනවං ලොකෙ උභො පබ්‌බජිතා මයං>
      text <ත්‍යම්‌හ ඛීණාසවා දන්‌තා සීතිභූතාම්‌හ නිබ්‌බුතා>
    text <311>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <312>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <313>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <ඉත්‌ථං සුදං භද්‌දකාපිලානී භික්‌ඛුනී ඉමා ගාථායො අභාසිත්‌ථාති>
    stand <භද්‌දකාපිලානීථෙරියාපදානං සත්‌තමං>
  text <යසොධරාථෙරීඅපදානං>
    text <314>
      text <එකස්‌මිං සමයෙ රම්‌මෙ ඉද්‌ධෙ රාජගහෙ පුරෙ>
      text <පබ්‌භාරම්‌හි වරෙකම්‌හි වසන්‌තෙ නරනායකෙ>
    text <315>
      text <වසන්‌තියා තම්‌හි නගරෙ රම්‌මෙ භික්‌ඛුනුපස්‌සයෙ>
      text <යසොධරාභික්‌ඛුනියා එවං ආසි විතක්‌කිතං>
    text <316>
      text <සුද්‌ධොදනො මහාරාජා ගොතමී ච පජාපතී>
      text <අභිඤ්‌ඤාතා මහාථෙරා ථෙරියො ච මහිද්‌ධිකා>
    text <317>
      text <සන්‌තිං ගතාව ආසුං තෙ දීපච්‌චීව නිරාසවා>
      text <ලොකනාථෙ ධරන්‌තෙව අහම්‌පි ච සිවං පදං>
    text <318>
      text <ගමිස්‌සාමීති චින්‌තෙත්‌වා පස්‌සන්‌තී ආයුමත්‌තනො>
      text <පස්‌සිත්‌වා ආයුසඞ්‌ඛාරං තදහෙව ඛයං ගතං>
    text <319>
      text <පත්‌තචීවරමාදාය නික්‌ඛමිත්‌වා සකස්‌සමා>
      text <පුරක්‌ඛතා භික්‌ඛුනීභි සතෙහි සහස්‌සෙහි සා>
    text <320>
      text <මහිද්‌ධිකා මහාපඤ්‌ඤා සම්‌බුද්‌ධං උපසඞ්‌කමි>
      text <සම්‌බුද්‌ධං අභිවාදෙත්‌වා සත්‌ථුනො චක්‌කලක්‌ඛණෙ>
      text <නිසින්‌නා එකමන්‌තම්‌හි ඉදං වචනමබ්‍රවි>
    text <321>
      text <අට්‌ඨසත්‌තතිවස්‌සාහං පච්‌ඡිමො වත්‌තතෙ වයො>
      text <පබ්‌භාරම්‌හි අනුප්‌පත්‌තා ආරොචෙමි මහාමුනි>
    text <322>
      text <පරිපක්‌කො වයො මය්‌හං පරිත්‌තං මම ජීවිතං>
      text <පහාය වො ගමිස්‌සාමි කතං මෙ සරණමත්‌තනො>
    text <323>
      text <වයම්‌හි පච්‌ඡිමෙ කාලෙ මරණං උපරුද්‌ධති>
      text <අජ්‌ජරත්‌තිං මහාවීර පාපුණිස්‌සාමි නිබ්‌බුතිං>
    text <324>
      text <නත්‌ථි ජාති ජරා බ්‍යාධි මරණඤ්‌ච මහාමුනෙ>
      text <අජරාමරණං පුරං ගමිස්‌සාමි අසඞ්‌ඛතං>
    text <325>
      text <යාවතා පරිසා නාම සමුපාසන්‌ති සත්‌ථුනො>
      text <අපරාධමජානන්‌තී ඛමන්‌තං සම්‌මුඛා මුනෙ>
    text <326>
      text <සංසරිත්‌වා ච සංසාරෙ ඛලිතඤ්‌චෙ මමං තයි>
      text <ආරොචෙමි මහාවීර අපරාධං ඛමස්‌සු මෙ>
    text <327>
      text <සුත්‌වාන වචනං තස්‌සා මුනින්‌දො ඉදමබ්‍රවි>
      text <කිමුත්‌තරං තෙ වක්‌ඛාමි නිබ්‌බානාය වජන්‌තියා>
    text <328>
      text <ඉද්‌ධිඤ්‌චාපි නිදස්‌සෙහි මම සාසනකාරිකෙ>
      text <පරිසානඤ්‌ච සබ්‌බාසං කඞ්‌ඛං ඡින්‌දස්‌සු යාවතා>
    text <329>
      text <සුත්‌වා තං මුනිනො වාචං භික්‌ඛුනී සා යසොධරා>
      text <වන්‌දිත්‌වා මුනිරාජං තං ඉදං වචනමබ්‍රවි>
    text <330>
      text <යසොධරා අහං වීර අගාරෙ තෙ පජාපති>
      text <සාකියම්‌හි කුලෙ ජාතා ඉත්‌ථිඅඞ්‌ගෙ පතිට්‌ඨිතා>
    text <331>
      text <ථීනං සතසහස්‌සානං නවුතීනං ඡදුත්‌තරි>
      text <අගාරෙ තෙ අහං වීර පාමොක්‌ඛා සබ්‌බා ඉස්‌සරා>
    text <332>
      text <රූපාචාරගුණූපෙතා යොබ්‌බනට්‌ඨා පියංවදා>
      text <සබ්‌බා මං අපචායන්‌ති දෙවතා විය මානුසා>
    text <333>
      text <කඤ්‌ඤාසතසහස්‌සපමුඛා සක්‍යපුත්‌තනිවෙසනෙ>
      text <සමානසුඛදුක්‌ඛතා දෙවතා විය නන්‌දනෙ>
    text <334>
      text <කාමධාතුමතික්‌කම්‌ම සණ්‌ඨිතා රූපධාතුයා>
      text <රූපෙන සදිසා නත්‌ථි ඨපෙත්‌වා ලොකනායකං>
    text <335>
      text <සම්‌බුද්‌ධං අභිවාදෙත්‌වා ඉද්‌ධිං දස්‌සෙසි සත්‌ථුනො>
      text <නෙකා නානාවිධාකාරා මහාඉද්‌ධීපි දස්‌සයී>
    text <336>
      text <චක්‌කවාළසමං කායං සීසං උත්‌තරතො කුරු>
      text <උභො පක්‌ඛා දුවෙ දීපා ජම්‌බුදීපං සරීරතො>
    text <337>
      text <දක්‌ඛිණඤ්‌ච සරං පිඤ්‌ඡං නානාසාඛා තු පත්‌තකා>
      text <චන්‌දඤ්‌ච සූරියඤ්‌චක්‌ඛි මෙරුපබ්‌බතතො සිඛං>
    text <338>
      text <චක්‌කවාලගිරිං තුණ්‌ඩං ජම්‌බුරුක්‌ඛං සමූලකං>
      text <බීජමානා උපාගන්‌ත්‌වා වන්‌දන්‌තී ලොකනායකං>
    text <339>
      text <හත්‌ථිවණ්‌ණං තථෙවස්‌සං පබ්‌බතං ජලධිං තථා>
      text <චන්‌දිමං සූරියං මෙරුං සක්‌කවණ්‌ණඤ්‌ච දස්‌සයි>
    text <340>
      text <යසොධරා අහං වීර පාදෙ වන්‌දාමි චක්‌ඛුම>
      text <සහස්‌සලොකධාතූනං ඵුල්‌ලපද්‌මෙන ඡාදයි>
    text <341>
      text <බ්‍රහ්‌මවණ්‌ණඤ්‌ච මාපෙත්‌වා ධම්‌මං දෙසෙසි සුඤ්‌ඤතං>
      text <යසොධරා අහං වීර පාදෙ වන්‌දාමි චක්‌ඛුම>
    text <342>
      text <ඉද්‌ධීසු ච වසී හොමි දිබ්‌බාය සොතධාතුයා>
      text <චෙතොපරියඤාණස්‌ස වසී හොමි මහාමුනි>
    text <343>
      text <පුබ්‌බෙනිවාසං ජානාමි දිබ්‌බචක්‌ඛු විසොධිතං>
      text <සබ්‌බාසවපරික්‌ඛීණා නත්‌ථි දානි පුනබ්‌භවො>
    text <344>
      text <අත්‌ථධම්‌මනිරුත්‌තීසු පටිභානෙ තථෙව ච>
      text <ඤාණං මය්‌හං මහාවීර උප්‌පන්‌නං තව සන්‌තිකෙ>
    text <345>
      text <පුබ්‌බානං ලොකනාථානං සඞ්‌ගමං තෙ නිදස්‌සිතං>
      text <අධිකාරං බහුං මය්‌හං තුය්‌හත්‌ථාය මහාමුනෙ>
    text <346>
      text <යං මය්‌හං පූරිතං කම්‌මං කුසලං සරසෙ මුනෙ>
      text <තුය්‌හත්‌ථාය මහාවීර පුඤ්‌ඤං උපචිතං මයා>
    text <347>
      text <අභබ්‌බට්‌ඨානෙ වජ්‌ජෙත්‌වා වාරයිත්‌වා අනාචරං>
      text <තුය්‌හත්‌ථාය මහාවීර සඤ්‌චත්‌තං ජීවිතං මයා>
    text <348>
      text <නෙකකොටිසහස්‌සානි භරියත්‌ථායදාසි මං>
      text <න තත්‌ථ විමනා හොමි තුය්‌හත්‌ථාය මහාමුනි>
    text <349>
      text <නෙකකොටිසහස්‌සානි උපකාරායදාසි මං>
      text <න තත්‌ථ විමනා හොමි තුය්‌හත්‌ථාය මහාමුනි>
    text <350>
      text <නෙකකොටිසහස්‌සානි භොජනත්‌ථායදාසි මං>
      text <න තත්‌ථ විමනා හොමි තුය්‌හත්‌ථාය මහාමුනි>
    text <351>
      text <නෙකකොටිසහස්‌සානි ජීවිතානි පරිච්‌චජිං>
      text <භයමොක්‌ඛං කරිස්‌සන්‌ති දදාමි මම ජීවිතං>
    text <352>
      text <අඞ්‌ගගතෙ අලඞ්‌කාරෙ වත්‌ථෙ නානාවිධෙ බහූ>
      text <ඉත්‌ථිමණ්‌ඩෙ න ගූහාමි තුය්‌හත්‌ථාය මහාමුනි>
    text <353>
      text <ධනධඤ්‌ඤපරිච්‌චාගං ගාමානි නිගමානි ච>
      text <ඛෙත්‌තං පුත්‌තා ච ධීතා ච පරිච්‌චත්‌තා මහාමුනි>
    text <354>
      text <හත්‌ථී අස්‌සා ගවා චාපි දාසියො පරිචාරිකා>
      text <තුය්‌හත්‌ථාය මහාවීර පරිච්‌චත්‌තා අසඞ්‌ඛියා>
    text <355>
      text <යං මය්‌හං පටිමන්‌තෙසි දානං දස්‌සාමි යාචකෙ>
      text <විමනං මෙ න පස්‌සාමි දදතො දානමුත්‌තමං>
    text <356>
      text <නානාවිධං බහුං දුක්‌ඛං සංසාරෙ ච බහුබ්‌බිධෙ>
      text <තුය්‌හත්‌ථාය මහාවීර අනුභුත්‌තං අසඞ්‌ඛියං>
    text <357>
      text <සුඛප්‌පත්‌තානුමොදාමි න ච දුක්‌ඛෙසු දුම්‌මනා>
      text <සබ්‌බත්‌ථ තුලිතා හොමි තුය්‌හත්‌ථාය මහාමුනි>
    text <358>
      text <අනුමග්‌ගෙන සම්‌බුද්‌ධො යං ධම්‌මං අභිනීහරි>
      text <අනුභොත්‌වා සුඛං දුක්‌ඛං පත්‌තො බොධිං මහාමුනි>
    text <359>
      text <බ්‍රහ්‌මදෙවඤ්‌ච සම්‌බුද්‌ධං ගොතමං ලොකනායකං>
      text <අඤ්‌ඤෙසං ලොකනාථානං සඞ්‌ගමං තෙ බහුං මයා>
    text <360>
      text <අධිකාරං බහුං මය්‌හං තුය්‌හත්‌ථාය මහාමුනි>
      text <ගවෙසතො බුද්‌ධධම්‌මෙ අහං තෙ පරිචාරිකා>
    text <361>
      text <කප්‌පෙ ච සතසහස්‌සෙ චතුරො ච අසඞ්‌ඛියෙ>
      text <දීපඞ්‌කරො මහාවීරො උප්‌පජ්‌ජි ලොකනායකො>
    text <362>
      text <පච්‌චන්‌තදෙසවිසයෙ නිමන්‌තෙත්‌වා තථාගතං>
      text <තස්‌ස ආගමනං මග්‌ගං සොධෙන්‌ති තුට්‌ඨමානසා>
    text <363>
      text <තෙන කාලෙන සො ආසි සුමෙධො නාම බ්‍රාහ්‌මණො>
      text <මග්‌ගඤ්‌ච පටියාදෙසි ආයතො සබ්‌බදස්‌සිනො>
    text <364>
      text <තෙන කාලෙනහං ආසිං කඤ්‌ඤා බ්‍රාහ්‌මණසම්‌භවා>
      text <සුමිත්‌තානාම නාමෙන උපගච්‌ඡිං සමාගමං>
    text <365>
      text <අට්‌ඨ උප්‌පලහත්‌ථානි පූජනත්‌ථාය සත්‌ථුනො>
      text <ආදාය ජනසංමජ්‌ඣෙ අද්‌දසං ඉසි මුග්‌ගතං>
    text <366>
      text <චිරානුගතං දයිතං අතික්‌කන්‌තං මනොහරං>
      text <දිස්‌වා තදා අමඤ්‌ඤිස්‌සං සඵලං ජීවිතං මම>
    text <367>
      text <පරක්‌කමං තං සඵලං අද්‌දසං ඉසිනො තදා>
      text <පුබ්‌බකම්‌මෙන සම්‌බුද්‌ධෙ චිත්‌තඤ්‌චාපි පසීදි මෙ>
    text <368>
      text <භිය්‍යො චිත්‌තං පසාදෙසිං ඉසෙ උග්‌ගතමානසෙ>
      text <දෙය්‍යං අඤ්‌ඤං න පස්‌සාමි දෙමි පුප්‌ඵානි තෙ ඉසි>
    text <369>
      text <පඤ්‌චහත්‌ථා තව හොන්‌තු තයො හොන්‌තු මමං ඉසෙ>
      text <තෙන සද්‌ධිං සමා හොන්‌තු බොධත්‌ථාය තවං ඉසෙ>
    stand <චතුත්‌ථං භාණවාරං>
    text <370>
      text <ඉසි ගහෙත්‌වා පුප්‌ඵානි ආගච්‌ඡන්‌තං මහායසං>
      text <පූජෙසි ජනසංමජ්‌ඣෙ බොධත්‌ථාය මහාඉසි>
    text <371>
      text <පස්‌සිත්‌වා ජනසංමජ්‌ඣෙ දීපඞ්‌කරො මහාමුනි>
      text <වියාකාසි මහාවීරො ඉසි මුග්‌ගතමානසං>
    text <372>
      text <අපරිමෙය්‍යෙ ඉතො කප්‌පෙ දීපඞ්‌කරො මහාමුනි>
      text <මම කම්‌මං වියාකාසි උජුභාවං මහාමුනි>
    text <373>
      text <සමචිත්‌තා සමකම්‌මා සමකාරී භවිස්‌සති>
      text <පියා හෙස්‌සති කම්‌මෙන තුය්‌හත්‌ථාය මහාඉසි>
    text <374>
      text <සුදස්‌සනා සුපියා ච මනාපා පියවාදිනී>
      text <තස්‌ස ධම්‌මෙසු දායාදා විහරිස්‌සති ඉද්‌ධිකා>
    text <375>
      text <යථාපි භණ්‌ඩසාමුග්‌ගං අනුරක්‌ඛති සාමිනො>
      text <එවං කුසලධම්‌මානං අනුරක්‌ඛිස්‌සතෙ අයං>
    text <376>
      text <තස්‌ස තෙ අනුකම්‌පන්‌තී පූරයිස්‌සති පාරමී>
      text <සීහොව පඤ්‌ජරං භෙත්‌වා පාපුණිස්‌සති බොධියං>
    text <377>
      text <අපරිමෙය්‍යෙ ඉතො කප්‌පෙ යං මං බුද්‌ධො වියාකරී>
      text <තං වාචං අනුමොදෙන්‌තී එවංකාරී භවිං අහං>
    text <378>
      text <තස්‌ස කම්‌මස්‌ස සුකතස්‌ස තත්‌ථ චිත්‌තං පසාදයිං>
      text <දෙවමනුස්‌සකං යොනිං අනුභොත්‌වා අසඞ්‌ඛියං>
    text <379>
      text <සුඛදුක්‌ඛෙනුභොත්‌වාහං දෙවෙසු මානුසෙසු ච>
      text <පච්‌ඡිමෙ භවෙ සම්‌පත්‌තෙ අජායිං සාකියෙ කුලෙ>
    text <380>
      text <රූපවතී භොගවතී යසසීලවතී තතො>
      text <සබ්‌බඞ්‌ගසම්‌පදා හොමි කුලෙසු අභිසක්‌කතා>
    text <381>
      text <ලාභං සිලොකං සක්‌කාරං ලොකධම්‌මසමාගමං>
      text <චිත්‌තඤ්‌ච දුක්‌ඛිතං නත්‌ථි වසාමි අකුතොභයා>
    text <382>
      text <වුත්‌තඤ්‌හෙතං භගවතා රඤ්‌ඤො අන්‌තෙපුරෙ තදා>
      text <ඛත්‌තියානං පුරෙ වීර උපකාරඤ්‌ච නිද්‌දිසි>
    text <383>
      text <උපකාරා ච යා නාරී යා ච නාරී සුඛෙ දුඛෙ>
      text <අත්‌ථක්‌ඛායී ච යා නාරී යා ච නාරීනුකම්‌පිකා>
    text <384>
      text <පඤ්‌චකොටිසතා බුද්‌ධා නවකොටිසතානි ච>
      text <එතෙසං දෙවදෙවානං මහාදානං පවත්‌තයිං>
    text <385>
      text <අධිකාරං මහා මය්‌හං ධම්‌මරාජ සුණොහි මෙ>
      text <එකාදසකොටිසතා බුද්‌ධා ද්‌වාදස කොටියො>
    text <386>
      text <එතෙසං දෙවදෙවානං මහාදානං පවත්‌තයිං>
      text <අධිකාරං මහා මය්‌හං ධම්‌මරාජ සුණොහි මෙ>
    text <387>
      text <වීසකොටිසතා බුද්‌ධා තිංසකොටිසතානි ච>
      text <එතෙසං දෙවදෙවානං මහාදානං පවත්‌තයිං>
    text <388>
      text <අධිකාරං මහා මය්‌හං ධම්‌මරාජ සුණොහි මෙ>
      text <චත්‌තාලීසකොටිසතා පඤ්‌ඤාස කොටිසතානි ච>
    text <389>
      text <එතෙසං දෙවදෙවානං මහාදානං පවත්‌තයිං>
      text <අධිකාරං මහා මය්‌හං ධම්‌මරාජ සුණොහි මෙ>
    text <390>
      text <සට්‌ඨිකොටිසතා බුද්‌ධා සත්‌තතිකොටිසතානි ච>
      text <එතෙසං දෙවදෙවානං මහාදානං පවත්‌තයිං>
    text <391>
      text <අධිකාරං මහා මය්‌හං ධම්‌මරාජ සුණොහි මෙ>
      text <අසීතිකොටිසතා බුද්‌ධා නවුතිකොටිසතානි ච>
    text <392>
      text <එතෙසං දෙවදෙවානං මහාදානං පවත්‌තයිං>
      text <අධිකාරං මහා මය්‌හං ධම්‌මරාජ සුණොහි මෙ>
    text <393>
      text <කොටිසතසහස්‌සානි හොන්‌ති ලොකග්‌ගනායකා>
      text <එතෙසං දෙවදෙවානං මහාදානං පවත්‌තයිං>
    text <394>
      text <අධිකාරං මහා මය්‌හං ධම්‌මරාජ සුණොහි මෙ>
      text <නවකොටිසහස්‌සානි අපරෙ ලොකනායකා>
    text <395>
      text <එතෙසං දෙවදෙවානං මහාදානං පවත්‌තයිං>
      text <අධිකාරං මහා මය්‌හං ධම්‌මරාජ සුණොහි මෙ>
    text <396>
      text <කොටිසතසහස්‌සානි පඤ්‌චාසීතිමහෙසිනං>
      text <පඤ්‌චාසීතිකොටිසතා සත්‌තතිංසා ච කොටියො>
    text <397>
      text <එතෙසං දෙවදෙවානං මහාදානං පවත්‌තයිං>
      text <අධිකාරං මහා මය්‌හං ධම්‌මරාජ සුණොහි මෙ>
    text <398>
      text <පච්‌චෙකබුද්‌ධා වීතරාගා අට්‌ඨට්‌ඨමකකොටියො>
      text <අධිකාරං මහා මය්‌හං ධම්‌මරාජ සුණොහි මෙ>
    text <399>
      text <ඛීණාසවා වීතමලා අසඞ්‌ඛියා බුද්‌ධසාවකා>
      text <අධිකාරං මහා මය්‌හං ධම්‌මරාජ සුණොහි මෙ>
    text <400>
      text <එවං ධම්‌මෙ සුචිණ්‌ණානං සදා ධම්‌මස්‌ස චාරිනං>
      text <ධම්‌මචාරී සුඛං සෙති අස්‌මිං ලොකෙ පරම්‌හි ච>
    text <401>
      text <ධම්‌මං චරෙ සුචරිතං න නං දුච්‌චරිතං චරෙ>
      text <ධම්‌මචාරී සුඛං සෙති අස්‌මිං ලොකෙ පරම්‌හි ච>
    text <402>
      text <නිබ්‌බින්‌දිත්‌වාන සංසාරෙ පබ්‌බජිං අනගාරියං>
      text <සහස්‌සපරිවාරෙන පබ්‌බජිත්‌වා අකිඤ්‌චනා>
    text <403>
      text <අගාරං විජහිත්‌වාන පබ්‌බජිං අනගාරියං>
      text <අඩ්‌ඪමාසෙ අසම්‌පත්‌තෙ චතුසච්‌චමපාපුණිං>
    text <404>
      text <චීවරං පිණ්‌ඩපාතඤ්‌ච පච්‌චයං සයනාසනං>
      text <උපනෙන්‌ති බහූ ජනා සාගරෙයෙව ඌමියො>
    text <405>
      text <කිලෙසා ඣාපිතා මය්‌හං…පෙ … විහරාමි අනාසවා>
    text <406>
      text <ස්‌වාගතං වත මෙ ආසි…පෙ … කතං බුද්‌ධස්‌ස සාසනං>
    text <407>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <408>
      text <එවං බහුවිධං දුක්‌ඛං සම්‌පත්‌තී ච බහුබ්‌බිධා>
      text <විසුද්‌ධිභාවං සම්‌පත්‌තා ලභාමි සබ්‌බසම්‌පදා>
    text <409>
      text <යා දදාති සකත්‌තානං පුඤ්‌ඤත්‌ථාය මහෙසිනො>
      text <සහායසම්‌පදා හොන්‌ති නිබ්‌බානපදමසඞ්‌ඛතං>
    text <410>
      text <පරික්‌ඛීණං අතීතඤ්‌ච පච්‌චුප්‌පන්‌නං අනාගතං>
      text <සබ්‌බකම්‌මං මමං ඛීණං පාදෙ වන්‌දාමි චක්‌ඛුම>
    text <ඉත්‌ථං සුදං යසොධරා භික්‌ඛුනී භගවතො සම්‌මුඛා ඉමා ගාථායො අභාසිත්‌ථාති>
    stand <යසොධරාථෙරියාපදානං අට්‌ඨමං>
  text <යසොධරාපමුඛදසභික්‌ඛුනීසහස්‌සඅපදානං>
    text <411>
      text <කප්‌පෙ ච සතසහස්‌සෙ චතුරො ච අසඞ්‌ඛියෙ>
      text <දීපඞ්‌කරො නාම ජිනො උප්‌පජ්‌ජි ලොකනායකො>
    text <412>
      text <දීපඞ්‌කරො මහාවීරො වියාකාසි විනායකො>
      text <සුමෙධඤ්‌ච සුමිත්‌තඤ්‌ච සමානසුඛදුක්‌ඛතං>
    text <413>
      text <සදෙවකඤ්‌ච පස්‌සන්‌තො විචරන්‌තො සදෙවකං>
      text <තෙසං පකිත්‌තනෙ අම්‌හෙ උපගම්‌ම සමාගමං>
    text <414>
      text <අම්‌හං සබ්‌බපති හොහි අනාගතසමාගමෙ>
      text <සබ්‌බාව තුය්‌හං භරියා මනාපා පියවාදිකා>
    text <415>
      text <දානං සීලමයං සබ්‌බං භාවනා ච සුභාවිතා>
      text <දීඝරත්‌තඤ්‌ච නො සබ්‌බං පරිච්‌චත්‌තං මහාමුනෙ>
    text <416>
      text <ගන්‌ධං විලෙපනං මාලං දීපඤ්‌ච රතනාමයං>
      text <යංකිඤ්‌චි පත්‌ථිතං සබ්‌බං පරිච්‌චත්‌තං මහාමුනි>
    text <417>
      text <අඤ්‌ඤං වාපි කතං කම්‌මං පරිභොගඤ්‌ච මානුසං>
      text <දීඝරත්‌තඤ්‌හි නො සබ්‌බං පරිච්‌චත්‌තං මහාමුනි>
    text <418>
      text <අනෙකජාතිසංසාරං බහුං පුඤ්‌ඤම්‌පි නො කතං>
      text <ඉස්‌සරමනුභොත්‌වාන සංසරිත්‌වා භවාභවෙ>
    text <419>
      text <පච්‌ඡිමෙ භවෙ සම්‌පත්‌තෙ සක්‍යපුත්‌තනිවෙසනෙ>
      text <නානාකුලූපපන්‌නායො අච්‌ඡරා කාමවණ්‌ණිනී>
    text <420>
      text <ලාභග්‌ගෙන යසං පත්‌තා පූජිතා සබ්‌බසක්‌කතා>
      text <ලාභියො අන්‌නපානානං සදා සම්‌මානිතා මයං>
    text <421>
      text <අගාරං පජහිත්‌වාන පබ්‌බජිම්‌හනගාරියං>
      text <අඩ්‌ඪමාසෙ අසම්‌පත්‌තෙ සබ්‌බා පත්‌තාම්‌හ නිබ්‌බුතිං>
    text <422>
      text <ලාභියො අන්‌නපානානං වත්‌ථසෙනාසනානි ච>
      text <උපෙන්‌ති පච්‌චයා සබ්‌බෙ සදා සක්‌කතපූජිතා>
    text <423>
      text <කිලෙසා ඣාපිතා අම්‌හං…පෙ … විහරාම අනාසවා>
    text <424>
      text <ස්‌වාගතං වත නො ආසි…පෙ … කතං බුද්‌ධස්‌ස සාසනං>
    text <425>
      text <පටිසම්‌භිදා චතස්‌සො…පෙ … කතං බුද්‌ධස්‌ස සාසනං>
    text <ඉත්‌ථං සුදං යසොධරාපමුඛානි දසභික්‌ඛුනීසහස්‌සානි භගවතො සම්‌මුඛා ඉමා ගාථායො අභාසිත්‌ථාති>
    stand <යසොධරාපමුඛදසභික්‌ඛුනීසහස්‌සාපදානං නවමං>
  text <යසොධරාපමුඛඅට්‌ඨාරසභික්‌ඛුනීසහස්‌සඅපදානං>
    text <426>
      text <අට්‌ඨාරසසහස්‌සානි භික්‌ඛුනී සක්‍යසම්‌භවා>
      text <යසොධරාපමුඛානි සම්‌බුද්‌ධං උපසඞ්‌කමුං>
    text <427>
      text <අට්‌ඨාරසසහස්‌සානි සබ්‌බා හොන්‌ති මහිද්‌ධිකා>
      text <වන්‌දන්‌තී මුනිනො පාදෙ ආරොචෙන්‌ති යථාබලං>
    text <428>
      text <ජාති ඛීණා ජරා බ්‍යාධි මරණඤ්‌ච මහාමුනි>
      text <අනාසවං පදං සන්‌තං අමතං යාම නායක>
    text <429>
      text <ඛලිතඤ්‌චෙ පුරෙ අත්‌ථි සබ්‌බාසම්‌පි මහාමුනි>
      text <අපරාධමජානන්‌තී ඛම අම්‌හං විනායක>
    text <430>
      text <ඉද්‌ධිඤ්‌චාපි නිදස්‌සෙථ මම සාසනකාරිකා>
      text <පරිසානඤ්‌ච සබ්‌බාසං කඞ්‌ඛං ඡින්‌දථ යාවතා>
    text <431>
      text <යසොධරා මහාවීර මනාපා පියදස්‌සනා>
      text <සබ්‌බා තුය්‌හං මහාවීර අගාරස්‌මිං පජාපති>
    text <432>
      text <ථීනං සතසහස්‌සානං නවුතීනං ඡදුත්‌තරි>
      text <අගාරෙ තෙ මයං වීර පාමොක්‌ඛා සබ්‌බා ඉස්‌සරා>
    text <433>
      text <රූපාචාරගුණූපෙතා යොබ්‌බනට්‌ඨා පියංවදා>
      text <සබ්‌බා නො අපචායන්‌ති දෙවතා විය මානුසා>
    text <434>
      text <අට්‌ඨාරසසහස්‌සානි සබ්‌බා සාකියසම්‌භවා>
      text <යසොධරාසහස්‌සානි පාමොක්‌ඛා ඉස්‌සරා තදා>
    text <435>
      text <කාමධාතුමතික්‌කම්‌ම සණ්‌ඨිතා රූපධාතුයා>
      text <රූපෙන සදිසා නත්‌ථි සහස්‌සානං මහාමුනි>
    text <436>
      text <සම්‌බුද්‌ධං අභිවාදෙත්‌වා ඉද්‌ධිං දස්‌සංසු සත්‌ථුනො>
      text <නෙකා නානාවිධාකාරා මහාඉද්‌ධීපි දස්‌සයුං>
    text <437>
      text <චක්‌කවාළසමං කායං සීසං උත්‌තරතො කුරු>
      text <උභො පක්‌ඛා දුවෙ දීපා ජම්‌බුදීපං සරීරතො>
    text <438>
      text <දක්‌ඛිණඤ්‌ච සරං පිඤ්‌ඡං නානාසාඛා තු පත්‌තකා>
      text <චන්‌දඤ්‌ච සූරියඤ්‌චක්‌ඛි මෙරුපබ්‌බතතො සිඛං>
    text <439>
      text <චක්‌කවාළගිරිං තුණ්‌ඩං ජම්‌බුරුක්‌ඛං සමූලකං>
      text <බීජමානා උපාගන්‌ත්‌වා වන්‌දන්‌තී ලොකනායකං>
    text <440>
      text <හත්‌ථිවණ්‌ණං තථෙවස්‌සං පබ්‌බතං ජලධිං තථා>
      text <චන්‌දඤ්‌ච සූරියං මෙරුං සක්‌කවණ්‌ණඤ්‌ච දස්‌සයුං>
    text <441>
      text <යසොධරා මයං වීර පාදෙ වන්‌දාම චක්‌ඛුම>
      text <තව චිරපභාවෙන නිප්‌ඵන්‌නා නරනායක>
    text <442>
      text <ඉද්‌ධීසු ච වසී හොම දිබ්‌බාය සොතධාතුයා>
      text <චෙතොපරියඤාණස්‌ස වසී හොම මහාමුනෙ>
    text <443>
      text <පුබ්‌බෙනිවාසං ජානාම දිබ්‌බචක්‌ඛු විසොධිතං>
      text <සබ්‌බාසවපරික්‌ඛීණා නත්‌ථි දානි පුනබ්‌භවො>
    text <444>
      text <අත්‌ථධම්‌මනිරුත්‌තීසු පටිභානෙ තථෙව ච>
      text <ඤාණං අම්‌හං මහාවීර උප්‌පන්‌නං තව සන්‌තිකෙ>
    text <445>
      text <පුබ්‌බානං ලොකනාථානං සඞ්‌ගමං නො නිදස්‌සිතං>
      text <අධිකාරා බහූ අම්‌හං තුය්‌හත්‌ථාය මහාමුනෙ>
    text <446>
      text <යං අම්‌හං පූරිතං කම්‌මං කුසලං සරසෙ මුනෙ>
      text <තුය්‌හත්‌ථාය මහාවීර පුඤ්‌ඤානුපචිතානි නො>
    text <447>
      text <අභබ්‌බට්‌ඨානෙ වජ්‌ජෙත්‌වා වාරයිම්‌හ අනාචරං>
      text <තුය්‌හත්‌ථාය මහාවීර චත්‌තානි ජීවිතානි නො>
    text <448>
      text <නෙකකොටිසහස්‌සානි භරියත්‌ථායදාසි නො>
      text <න තත්‌ථ විමනා හොම තුය්‌හත්‌ථාය මහාමුනෙ>
    text <449>
      text <නෙකකොටිසහස්‌සානි උපකාරායදාසි නො>
      text <න තත්‌ථ විමනා හොම තුය්‌හත්‌ථාය මහාමුනෙ>
    text <450>
      text <නෙකකොටිසහස්‌සානි භොජනත්‌ථායදාසි නො>
      text <න තත්‌ථ විමනා හොම තුය්‌හත්‌ථාය මහාමුනෙ>
    text <451>
      text <නෙකකොටිසහස්‌සානි ජීවිතානි චජිම්‌හසෙ>
      text <භයමොක්‌ඛං කරිස්‌සාම ජීවිතානි චජිම්‌හසෙ>
    text <452>
      text <අඞ්‌ගගතෙ අලඞ්‌කාරෙ වත්‌ථෙ නානාවිධෙ බහූ>
      text <ඉත්‌ථිභණ්‌ඩෙ න ගූහාම තුය්‌හත්‌ථාය මහාමුනෙ>
    text <453>
      text <ධනධඤ්‌ඤපරිච්‌චාගං ගාමානි නිගමානි ච>
      text <ඛෙත්‌තං පුත්‌තා ච ධීතා ච පරිච්‌චත්‌තා මහාමුනෙ>
    text <454>
      text <හත්‌ථී අස්‌සා ගවා චාපි දාසියො පරිචාරිකා>
      text <තුය්‌හත්‌ථාය මහාවීර පරිච්‌චත්‌තං අසඞ්‌ඛියං>
    text <455>
      text <යං අම්‌හෙ පටිමන්‌තෙසි දානං දස්‌සාම යාචකෙ>
      text <විමනං නො න පස්‌සාම දදතො දානමුත්‌තමං>
    text <456>
      text <නානාවිධං බහුං දුක්‌ඛං සංසාරෙ ච බහුබ්‌බිධෙ>
      text <තුය්‌හත්‌ථාය මහාවීර අනුභුත්‌තං අසඞ්‌ඛියං>
    text <457>
      text <සුඛප්‌පත්‌තානුමොදාම න ච දුක්‌ඛෙසු දුම්‌මනා>
      text <සබ්‌බත්‌ථ තුලිතා හොම තුය්‌හත්‌ථාය මහාමුනෙ>
    text <458>
      text <අනුමග්‌ගෙන සම්‌බුද්‌ධො යං ධම්‌මං අභිනීහරි>
      text <අනුභොත්‌වා සුඛං දුක්‌ඛං පත්‌තො බොධිං මහාමුනෙ>
    text <459>
      text <බ්‍රහ්‌මදෙවඤ්‌ච සම්‌බුද්‌ධං ගොතමං ලොකනායකං>
      text <අඤ්‌ඤෙසං ලොකනාථානං සඞ්‌ගමං තෙහි නො බහූ>
    text <460>
      text <අධිකාරං බහුං අම්‌හෙ තුය්‌හත්‌ථාය මහාමුනෙ>
      text <ගවෙසතො බුද්‌ධධම්‌මෙ මයං තෙ පරිචාරිකා>
    text <461>
      text <කප්‌පෙ ච සතසහස්‌සෙ චතුරො ච අසඞ්‌ඛියෙ>
      text <දීපඞ්‌කරො මහාවීරො උප්‌පජ්‌ජි ලොකනායකො>
    text <462>
      text <පච්‌චන්‌තදෙසවිසයෙ නිමන්‌තෙත්‌වා තථාගතං>
      text <තස්‌ස ආගමනං මග්‌ගං සොධෙන්‌ති තුට්‌ඨමානසා>
    text <463>
      text <තෙන කාලෙන සො ආසි සුමෙධො නාම බ්‍රාහ්‌මණො>
      text <මග්‌ගඤ්‌ච පටියාදෙසි ආයතො සබ්‌බදස්‌සිනො>
    text <464>
      text <තෙන කාලෙන අහුම්‌හ සබ්‌බා බ්‍රාහ්‌මණසම්‌භවා>
      text <ථලූදජානි පුප්‌ඵානි ආහරිම්‌හ සමාගමං>
    text <465>
      text <තස්‌මිං සො සමයෙ බුද්‌ධො දීපඞ්‌කරො මහායසො>
      text <වියාකාසි මහාවීරො ඉසිමුග්‌ගතමානසං>
    text <466>
      text <චලතී රවතී පුථවී සඞ්‌කම්‌පති සදෙවකෙ>
      text <තස්‌ස කම්‌මං පකිත්‌තෙන්‌තෙ ඉසිමුග්‌ගතමානසං>
    text <467>
      text <දෙවකඤ්‌ඤා මනුස්‌සා ච මයඤ්‌චාපි සදෙවකා>
      text <නානාපූජනීයං භණ්‌ඩං පූජයිත්‌වාන පත්‌ථයුං>
    text <468>
      text <තෙසං බුද්‌ධො වියාකාසි ජොතිදීප සනාමකො>
      text <අජ්‌ජ යෙ පත්‌ථිතා අත්‌ථි තෙ භවිස්‌සන්‌ති සම්‌මුඛා>
    text <469>
      text <අපරිමෙය්‍යෙ ඉතො කප්‌පෙ යං නො බුද්‌ධො වියාකරි>
      text <තං වාචමනුමොදෙන්‌තා එවංකාරී අහුම්‌හ නො>
    text <470>
      text <තස්‌ස කම්‌මස්‌ස සුකතස්‌ස තස්‌ස චිත්‌තං පසාදයුං>
      text <දෙවමානුසිකං යොනිං අනුභොත්‌වා අසඞ්‌ඛියං>
    text <471>
      text <සුඛදුක්‌ඛෙනුභොත්‌වාන දෙවෙසු මානුසෙසු ච>
      text <පච්‌ඡිමෙ භවෙ සම්‌පත්‌තෙ ජාතාම්‌හ සාකියෙ කුලෙ>
    text <472>
      text <රූපවතී භොගවතී යසසීලවතී තතො>
      text <සබ්‌බඞ්‌ගසම්‌පදා හොම කුලෙසු අභිසක්‌කතා>
    text <473>
      text <ලාභං සිලොකං සක්‌කාරං ලොකධම්‌මසමාගමං>
      text <චිත්‌තඤ්‌ච දුක්‌ඛිතං නත්‌ථි වසාම අකුතොභයා>
    text <474>
      text <වුත්‌තඤ්‌හෙතං භගවතා රඤ්‌ඤො අන්‌තෙපුරෙ තදා>
      text <ඛත්‌තියානං පුරෙ වීර උපකාරඤ්‌ච නිද්‌දිසි>
    text <475>
      text <උපකාරා ච යා නාරී යා ච නාරී සුඛෙ දුඛෙ>
      text <අත්‌ථක්‌ඛායී ච යා නාරී යා ච නාරීනුකම්‌පිකා>
    text <476>
      text <ධම්‌මං චරෙ සුචරිතං න නං දුච්‌චරිතං චරෙ>
      text <ධම්‌මචාරී සුඛං සෙති අස්‌මිං ලොකෙ පරම්‌හි ච>
    text <477>
      text <අගාරං විජහිත්‌වාන පබ්‌බජිම්‌හනගාරියං>
      text <අඩ්‌ඪමාසෙ අසම්‌පත්‌තෙ චතුසච්‌චං ඵුසිම්‌හ නො>
    text <478>
      text <චීවරං පිණ්‌ඩපාතඤ්‌ච පච්‌චයං සයනාසනං>
      text <උපනෙන්‌ති බහූ අම්‌හෙ සාගරස්‌සෙව ඌමියො>
    text <479>
      text <කිලෙසා ඣාපිතා අම්‌හං භවා සබ්‌බෙ සමූහතා>
      text <නාගීව බන්‌ධනං ඡෙත්‌වා විහරාම අනාසවා>
    text <480>
      text <ස්‌වාගතං වත නො ආසි මම බුද්‌ධස්‌ස සන්‌තිකෙ>
      text <තිස්‌සො විජ්‌ජා අනුප්‌පත්‌තා කතං බුද්‌ධස්‌ස සාසනං>
    text <481>
      text <පටිසම්‌භිදා චතස්‌සො විමොක්‌ඛාපි ච අට්‌ඨිමෙ>
      text <ඡළභිඤ්‌ඤා සච්‌ඡිකතා කතං බුද්‌ධස්‌ස සාසනං>
    text <482>
      text <එවං බහුවිධං දුක්‌ඛං සම්‌පත්‌තී ච බහුබ්‌බිධා>
      text <විසුද්‌ධභාවං සම්‌පත්‌තා ලභාම සබ්‌බසම්‌පදා>
    text <483>
      text <යා දදන්‌ති සකත්‌තානං පුඤ්‌ඤත්‌ථාය මහෙසිනො>
      text <සහායසම්‌පදා හොන්‌ති නිබ්‌බානපදමසඞ්‌ඛතං>
    text <484>
      text <පරික්‌ඛීණං අතීතඤ්‌ච පච්‌චුප්‌පන්‌නං අනාගතං>
      text <සබ්‌බකම්‌මම්‌පි නො ඛීණං පාදෙ වන්‌දාම චක්‌ඛුම>
    text <485>
      text <නිබ්‌බානාය වදන්‌තීනං කිං වො වක්‌ඛාම උත්‌තරි>
      text <සන්‌තසඞ්‌ඛතදොසඤ්‌හි පප්‌පොථ අමතං පදං>
      text <කුණ්‌ඩලා ගොතමී චෙව ධම්‌මදින්‌නා ච සකුලා>
      text <වරනන්‌දා ච සොණා ච කාපිලානී යසොධරා>
      text <දසසහස්‌සභික්‌ඛුනී අට්‌ඨාරසසහස්‌සකා>
      text <ගාථාසතානි චත්‌තාරි ඡ ච සත්‌තතිමෙව ච>
    text <ඉත්‌ථං සුදං යසොධරාපමුඛානි අට්‌ඨාරසභික්‌ඛුනීසහස්‌සානි භගවතො සම්‌මුඛා ඉමා ගාථායො අභාසිත්‌ථාති>
    stand <යසොධරාපමුඛඅට්‌ඨාරසභික්‌ඛුනීසහස්‌සාපදානං දසමං>
    stand <කුණ්‌ඩලකෙසීවග්‌ගො තතියො>
    text <තස්‌සුද්‌දානං>
