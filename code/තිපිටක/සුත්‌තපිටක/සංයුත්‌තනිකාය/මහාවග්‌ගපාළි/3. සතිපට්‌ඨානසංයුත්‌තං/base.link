text <සතිපට්‌ඨානසංයුත්‌තං>
  text <අම්‌බපාලිවග්‌ගො>
    text <අම්‌බපාලිසුත්‌තං>
      text <367>, <එවං මෙ සුතං එකං සමයං භගවා වෙසාලියං විහරති අම්‌බපාලිවනෙ තත්‍ර ඛො භගවා භික්‌ඛූ ආමන්‌තෙසි භික්‌ඛවොති භදන්‌තෙති තෙ භික්‌ඛූ භගවතො පච්‌චස්‌සොසුං භගවා එතදවොච>
      text <එකායනො අයං භික්‌ඛවෙ මග්‌ගො සත්‌තානං විසුද්‌ධියා සොකපරිදෙවානං සමතික්‌කමාය දුක්‌ඛදොමනස්‌සානං අත්‌ථඞ්‌ගමාය ඤායස්‌ස අධිගමාය නිබ්‌බානස්‌ස සච්‌ඡිකිරියාය යදිදං චත්‌තාරො සතිපට්‌ඨානා කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු වෙදනානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං චිත්‌තෙ චිත්‌තානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං එකායනො අයං භික්‌ඛවෙ මග්‌ගො සත්‌තානං විසුද්‌ධියා සොකපරිදෙවානං සමතික්‌කමාය දුක්‌ඛදොමනස්‌සානං අත්‌ථඞ්‌ගමාය ඤායස්‌ස අධිගමාය නිබ්‌බානස්‌ස සච්‌ඡිකිරියාය යදිදං චත්‌තාරො සතිපට්‌ඨානාති>
      text <ඉදමවොච භගවා අත්‌තමනා තෙ භික්‌ඛූ භගවතො භාසිතං අභිනන්‌දුන්‌ති පඨමං>
    text <සතිසුත්‌තං>
      text <368>, <එකං සමයං භගවා වෙසාලියං විහරති අම්‌බපාලිවනෙ තත්‍ර ඛො භගවා භික්‌ඛූ ආමන්‌තෙසි භික්‌ඛවොති භදන්‌තෙති තෙ භික්‌ඛූ භගවතො පච්‌චස්‌සොසුං භගවා එතදවොච>
      text <සතො භික්‌ඛවෙ භික්‌ඛු විහරෙය්‍ය සම්‌පජානො අයං වො අම්‌හාකං අනුසාසනී කථඤ්‌ච භික්‌ඛවෙ භික්‌ඛු සතො හොති ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං එවං ඛො භික්‌ඛවෙ භික්‌ඛු සතො හොති>
      text <කථඤ්‌ච භික්‌ඛවෙ භික්‌ඛු සම්‌පජානො හොති ඉධ භික්‌ඛවෙ භික්‌ඛු අභික්‌කන්‌තෙ පටික්‌කන්‌තෙ සම්‌පජානකාරී හොති ආලොකිතෙ විලොකිතෙ සම්‌පජානකාරී හොති සමිඤ්‌ජිතෙ පසාරිතෙ සම්‌පජානකාරී හොති සඞ්‌ඝාටිපත්‌තචීවරධාරණෙ සම්‌පජානකාරී හොති අසිතෙ පීතෙ ඛායිතෙ සායිතෙ සම්‌පජානකාරී හොති උච්‌චාරපස්‌සාවකම්‌මෙ සම්‌පජානකාරී හොති ගතෙ ඨිතෙ නිසින්‌නෙ සුත්‌තෙ ජාගරිතෙ භාසිතෙ තුණ්‌හීභාවෙ සම්‌පජානකාරී හොති එවං ඛො භික්‌ඛවෙ භික්‌ඛු සම්‌පජානකාරී හොති සතො භික්‌ඛවෙ භික්‌ඛු විහරෙය්‍ය සම්‌පජානො අයං වො අම්‌හාකං අනුසාසනීති දුතියං>
    text <භික්‌ඛුසුත්‌තං>
      text <369>, <එකං සමයං භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ අථ ඛො අඤ්‌ඤතරො භික්‌ඛු යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො සො භික්‌ඛු භගවන්‌තං එතදවොච සාධු මෙ භන්‌තෙ භගවා සංඛිත්‌තෙන ධම්‌මං දෙසෙතු යමහං භගවතො ධම්‌මං සුත්‌වා එකො වූපකට්‌ඨො අප්‌පමත්‌තො ආතාපී පහිතත්‌තො විහරෙය්‍යන්‌ති එවමෙව පනිධෙකච්‌චෙ මොඝපුරිසා මඤ්‌චෙව අජ්‌ඣෙසන්‌ති ධම්‌මෙ ච භාසිතෙ මමෙව අනුබන්‌ධිතබ්‌බං මඤ්‌ඤන්‌තීති දෙසෙතු මෙ භන්‌තෙ භගවා සංඛිත්‌තෙන ධම්‌මං දෙසෙතු සුගතො සංඛිත්‌තෙන ධම්‌මං අප්‌පෙව නාමාහං භගවතො භාසිතස්‌ස අත්‌ථං ජානෙය්‍යං අප්‌පෙව නාමාහං භගවතො භාසිතස්‌ස දායාදො අස්‌සන්‌ති තස්‌මාතිහ ත්‌වං භික්‌ඛු ආදිමෙව විසොධෙහි කුසලෙසු ධම්‌මෙසු කො චාදි කුසලානං ධම්‌මානං සීලඤ්‌ච සුවිසුද්‌ධං දිට්‌ඨි ච උජුකා යතො ඛො තෙ භික්‌ඛු සීලඤ්‌ච සුවිසුද්‌ධං භවිස්‌සති දිට්‌ඨි ච උජුකා තතො ත්‌වං භික්‌ඛු සීලං නිස්‌සාය සීලෙ පතිට්‌ඨාය චත්‌තාරො සතිපට්‌ඨානෙ තිවිධෙන භාවෙය්‍යාසි>
      text <කතමෙ චත්‌තාරො ඉධ ත්‌වං භික්‌ඛු අජ්‌ඣත්‌තං වා කායෙ කායානුපස්‌සී විහරාහි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං බහිද්‌ධා වා කායෙ කායානුපස්‌සී විහරාහි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං අජ්‌ඣත්‌තබහිද්‌ධා වා කායෙ කායානුපස්‌සී විහරාහි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං අජ්‌ඣත්‌තං වා වෙදනාසු…පෙ … බහිද්‌ධා වා වෙදනාසු…පෙ … අජ්‌ඣත්‌තබහිද්‌ධා වා වෙදනාසු වෙදනානුපස්‌සී විහරාහි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං අජ්‌ඣත්‌තං වා චිත්‌තෙ…පෙ … බහිද්‌ධා වා චිත්‌තෙ…පෙ … අජ්‌ඣත්‌තබහිද්‌ධා වා චිත්‌තෙ චිත්‌තානුපස්‌සී විහරාහි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං අජ්‌ඣත්‌තං වා ධම්‌මෙසු…පෙ … බහිද්‌ධා වා ධම්‌මෙසු…පෙ … අජ්‌ඣත්‌තබහිද්‌ධා වා ධම්‌මෙසු ධම්‌මානුපස්‌සී විහරාහි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං යතො ඛො ත්‌වං භික්‌ඛු සීලං නිස්‌සාය සීලෙ පතිට්‌ඨාය ඉමෙ චත්‌තාරො සතිපට්‌ඨානෙ එවං තිවිධෙන භාවෙස්‌සසි තතො තුය්‌හං භික්‌ඛු යා රත්‌ති වා දිවසො වා ආගමිස්‌සති වුද්‌ධියෙව පාටිකඞ්‌ඛා කුසලෙසු ධම්‌මෙසු නො පරිහානීති>
      text <අථ ඛො සො භික්‌ඛු භගවතො භාසිතං අභිනන්‌දිත්‌වා අනුමොදිත්‌වා උට්‌ඨායාසනා භගවන්‌තං අභිවාදෙත්‌වා පදක්‌ඛිණං කත්‌වා පක්‌කාමි අථ ඛො සො භික්‌ඛු එකො වූපකට්‌ඨො අප්‌පමත්‌තො ආතාපී පහිතත්‌තො විහරන්‌තො නචිරස්‌සෙව යස්‌සත්‌ථාය කුලපුත්‌තා සම්‌මදෙව අගාරස්‌මා අනගාරියං පබ්‌බජන්‌ති තදනුත්‌තරං බ්‍රහ්‌මචරියපරියොසානං දිට්‌ඨෙව ධම්‌මෙ සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරති ඛීණා ජාති වුසිතං බ්‍රහ්‌මචරියං කතං කරණීයං නාපරං ඉත්‌ථත්‌තායාති අබ්‌භඤ්‌ඤාසි අඤ්‌ඤතරො ච පන සො භික්‌ඛු අරහතං අහොසීති තතියං>
    text <සාලසුත්‌තං>
      text <370>, <එකං සමයං භගවා කොසලෙසු විහරති සාලාය බ්‍රාහ්‌මණගාමෙ තත්‍ර ඛො භගවා භික්‌ඛූ ආමන්‌තෙසි…පෙ … එතදවොච>
      text <යෙ තෙ භික්‌ඛවෙ භික්‌ඛූ නවා අචිරපබ්‌බජිතා අධුනාගතා ඉමං ධම්‌මවිනයං තෙ වො භික්‌ඛවෙ භික්‌ඛූ චතුන්‌නං සතිපට්‌ඨානානං භාවනාය සමාදපෙතබ්‌බා නිවෙසෙතබ්‌බා පතිට්‌ඨාපෙතබ්‌බා කතමෙසං චතුන්‌නං එථ තුම්‌හෙ ආවුසො කායෙ කායානුපස්‌සිනො විහරථ ආතාපිනො සම්‌පජානා එකොදිභූතා විප්‌පසන්‌නචිත්‌තා සමාහිතා එකග්‌ගචිත්‌තා කායස්‌ස යථාභූතං ඤාණාය වෙදනාසු වෙදනානුපස්‌සිනො විහරථ ආතාපිනො සම්‌පජානා එකොදිභූතා විප්‌පසන්‌නචිත්‌තා සමාහිතා එකග්‌ගචිත්‌තා වෙදනානං යථාභූතං ඤාණාය චිත්‌තෙ චිත්‌තානුපස්‌සිනො විහරථ ආතාපිනො සම්‌පජානා එකොදිභූතා විප්‌පසන්‌නචිත්‌තා සමාහිතා එකග්‌ගචිත්‌තා චිත්‌තස්‌ස යථාභූතං ඤාණාය ධම්‌මෙසු ධම්‌මානුපස්‌සිනො විහරථ ආතාපිනො සම්‌පජානා එකොදිභූතා විප්‌පසන්‌නචිත්‌තා සමාහිතා එකග්‌ගචිත්‌තා ධම්‌මානං යථාභූතං ඤාණාය යෙපි තෙ භික්‌ඛවෙ භික්‌ඛූ සෙඛා අප්‌පත්‌තමානසා අනුත්‌තරං යොගක්‌ඛෙමං පත්‌ථයමානා විහරන්‌ති තෙපි කායෙ කායානුපස්‌සිනො විහරන්‌ති ආතාපිනො සම්‌පජානා එකොදිභූතා විප්‌පසන්‌නචිත්‌තා සමාහිතා එකග්‌ගචිත්‌තා කායස්‌ස පරිඤ්‌ඤාය වෙදනාසු වෙදනානුපස්‌සිනො විහරන්‌ති ආතාපිනො සම්‌පජානා එකොදිභූතා විප්‌පසන්‌නචිත්‌තා සමාහිතා එකග්‌ගචිත්‌තා වෙදනානං පරිඤ්‌ඤාය චිත්‌තෙ චිත්‌තානුපස්‌සිනො විහරන්‌ති ආතාපිනො සම්‌පජානා එකොදිභූතා විප්‌පසන්‌නචිත්‌තා සමාහිතා එකග්‌ගචිත්‌තා චිත්‌තස්‌ස පරිඤ්‌ඤාය ධම්‌මෙසු ධම්‌මානුපස්‌සිනො විහරන්‌ති ආතාපිනො සම්‌පජානා එකොදිභූතා විප්‌පසන්‌නචිත්‌තා සමාහිතා එකග්‌ගචිත්‌තා ධම්‌මානං පරිඤ්‌ඤාය>
      text <යෙපි තෙ භික්‌ඛවෙ භික්‌ඛූ අරහන්‌තො ඛීණාසවා වුසිතවන්‌තො කතකරණීයා ඔහිතභාරා අනුප්‌පත්‌තසදත්‌ථා පරික්‌ඛීණභවසංයොජනා සම්‌මදඤ්‌ඤා විමුත්‌තා තෙපි කායෙ කායානුපස්‌සිනො විහරන්‌ති ආතාපිනො සම්‌පජානා එකොදිභූතා විප්‌පසන්‌නචිත්‌තා සමාහිතා එකග්‌ගචිත්‌තා කායෙන විසංයුත්‌තා වෙදනාසු වෙදනානුපස්‌සිනො විහරන්‌ති ආතාපිනො සම්‌පජානා එකොදිභූතා විප්‌පසන්‌නචිත්‌තා සමාහිතා එකග්‌ගචිත්‌තා වෙදනාහි විසංයුත්‌තා චිත්‌තෙ චිත්‌තානුපස්‌සිනො විහරන්‌ති ආතාපිනො සම්‌පජානා එකොදිභූතා විප්‌පසන්‌නචිත්‌තා සමාහිතා එකග්‌ගචිත්‌තා චිත්‌තෙන විසංයුත්‌තා ධම්‌මෙසු ධම්‌මානුපස්‌සිනො විහරන්‌ති ආතාපිනො සම්‌පජානා එකොදිභූතා විප්‌පසන්‌නචිත්‌තා සමාහිතා එකග්‌ගචිත්‌තා ධම්‌මෙහි විසංයුත්‌තා>
      text <යෙපි තෙ භික්‌ඛවෙ භික්‌ඛූ නවා අචිරපබ්‌බජිතා අධුනාගතා ඉමං ධම්‌මවිනයං තෙ වො භික්‌ඛවෙ භික්‌ඛූ ඉමෙසං චතුන්‌නං සතිපට්‌ඨානානං භාවනාය සමාදපෙතබ්‌බා නිවෙසෙතබ්‌බා පතිට්‌ඨාපෙතබ්‌බාති චතුත්‌ථං>
    text <අකුසලරාසිසුත්‌තං>
      text <371>, <සාවත්‌ථිනිදානං තත්‍ර ඛො භගවා එතදවොච අකුසලරාසීති භික්‌ඛවෙ වදමානො පඤ්‌ච නීවරණෙ සම්‌මා වදමානො වදෙය්‍ය කෙවලො හායං භික්‌ඛවෙ අකුසලරාසි යදිදං පඤ්‌ච නීවරණා කතමෙ පඤ්‌ච කාමච්‌ඡන්‌දනීවරණං බ්‍යාපාදනීවරණං ථිනමිද්‌ධනීවරණං උද්‌ධච්‌චකුක්‌කුච්‌චනීවරණං විචිකිච්‌ඡානීවරණං අකුසලරාසීති භික්‌ඛවෙ වදමානො ඉමෙ පඤ්‌ච නීවරණෙ සම්‌මා වදමානො වදෙය්‍ය කෙවලො හායං භික්‌ඛවෙ අකුසලරාසි යදිදං පඤ්‌ච නීවරණා>
      text <කුසලරාසීති භික්‌ඛවෙ වදමානො චත්‌තාරො සතිපට්‌ඨානෙ සම්‌මා වදමානො වදෙය්‍ය කෙවලො හායං භික්‌ඛවෙ කුසලරාසි යදිදං චත්‌තාරො සතිපට්‌ඨානා කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං කුසලරාසීති භික්‌ඛවෙ වදමානො ඉමෙ චත්‌තාරො සතිපට්‌ඨානෙ සම්‌මා වදමානො වදෙය්‍ය කෙවලො හායං භික්‌ඛවෙ කුසලරාසි යදිදං චත්‌තාරො සතිපට්‌ඨානාති පඤ්‌චමං>
    text <සකුණග්‌ඝිසුත්‌තං>
      text <372>, <භූතපුබ්‌බං භික්‌ඛවෙ සකුණග්‌ඝි ලාපං සකුණං සහසා අජ්‌ඣප්‌පත්‌තා අග්‌ගහෙසි අථ ඛො භික්‌ඛවෙ ලාපො සකුණො සකුණග්‌ඝියා හරියමානො එවං පරිදෙවසි මයමෙවම්‌හ අලක්‌ඛිකා මයං අප්‌පපුඤ්‌ඤා යෙ මයං අගොචරෙ චරිම්‌හ පරවිසයෙ සචෙජ්‌ජ මයං ගොචරෙ චරෙය්‍යාම සකෙ පෙත්‌තිකෙ විසයෙ න ම්‍යායං සකුණග්‌ඝි අලං අභවිස්‌ස යදිදං යුද්‌ධායාති කො පන තෙ ලාප ගොචරො සකො පෙත්‌තිකො විසයොති යදිදං නඞ්‌ගලකට්‌ඨකරණං ලෙඩ්‌ඩුට්‌ඨානන්‌ති අථ ඛො භික්‌ඛවෙ සකුණග්‌ඝි සකෙ බලෙ අපත්‌ථද්‌ධා සකෙ බලෙ අසංවදමානා ලාපං සකුණං පමුඤ්‌චි ගච්‌ඡ ඛො ත්‌වං ලාප තත්‍රපි මෙ ගන්‌ත්‌වා න මොක්‌ඛසීති>
      text <අථ ඛො භික්‌ඛවෙ ලාපො සකුණො නඞ්‌ගලකට්‌ඨකරණං ලෙඩ්‌ඩුට්‌ඨානං ගන්‌ත්‌වා මහන්‌තං ලෙඩ්‌ඩුං අභිරුහිත්‌වා සකුණග්‌ඝිං වදමානො අට්‌ඨාසි එහි ඛො දානි මෙ සකුණග්‌ඝි එහි ඛො දානි මෙ සකුණග්‌ඝීති අථ ඛො සා භික්‌ඛවෙ සකුණග්‌ඝි සකෙ බලෙ අපත්‌ථද්‌ධා සකෙ බලෙ අසංවදමානා උභො පක්‌ඛෙ සන්‌නය්‌හ ලාපං සකුණං සහසා අජ්‌ඣප්‌පත්‌තා යදා ඛො භික්‌ඛවෙ අඤ්‌ඤාසි ලාපො සකුණො බහුආගතො ඛො ම්‍යායං සකුණග්‌ඝීති අථ තස්‌සෙව ලෙඩ්‌ඩුස්‌ස අන්‌තරං පච්‌චුපාදි අථ ඛො භික්‌ඛවෙ සකුණග්‌ඝි තත්‌ථෙව උරං පච්‌චතාළෙසි එවඤ්‌හි තං භික්‌ඛවෙ හොති යො අගොචරෙ චරති පරවිසයෙ>
      text <තස්‌මාතිහ භික්‌ඛවෙ මා අගොචරෙ චරිත්‌ථ පරවිසයෙ අගොචරෙ භික්‌ඛවෙ චරතං පරවිසයෙ ලච්‌ඡති මාරො ඔතාරං ලච්‌ඡති මාරො ආරම්‌මණං කො ච භික්‌ඛවෙ භික්‌ඛුනො අගොචරො පරවිසයො යදිදං පඤ්‌ච කාමගුණා කතමෙ පඤ්‌ච චක්‌ඛුවිඤ්‌ඤෙය්‍යා රූපා ඉට්‌ඨා කන්‌තා මනාපා පියරූපා කාමූපසංහිතා රජනීයා සොතවිඤ්‌ඤෙය්‍යා සද්‌දා…පෙ … ඝානවිඤ්‌ඤෙය්‍යා ගන්‌ධා… ජිව්‌හාවිඤ්‌ඤෙය්‍යා රසා… කායවිඤ්‌ඤෙය්‍යා ඵොට්‌ඨබ්‌බා ඉට්‌ඨා කන්‌තා මනාපා පියරූපා කාමූපසංහිතා රජනීයා අයං භික්‌ඛවෙ භික්‌ඛුනො අගොචරො පරවිසයො>
      text <ගොචරෙ භික්‌ඛවෙ චරථ සකෙ පෙත්‌තිකෙ විසයෙ ගොචරෙ භික්‌ඛවෙ චරතං සකෙ පෙත්‌තිකෙ විසයෙ න ලච්‌ඡති මාරො ඔතාරං න ලච්‌ඡති මාරො ආරම්‌මණං කො ච භික්‌ඛවෙ භික්‌ඛුනො ගොචරො සකො පෙත්‌තිකො විසයො යදිදං චත්‌තාරො සතිපට්‌ඨානා කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං අයං භික්‌ඛවෙ භික්‌ඛුනො ගොචරො සකො පෙත්‌තිකො විසයොති ඡට්‌ඨං>
    text <මක්‌කටසුත්‌තං>
      text <373>, <අත්‌ථි භික්‌ඛවෙ හිමවතො පබ්‌බතරාජස්‌ස දුග්‌ගා විසමා දෙසා යත්‌ථ නෙව මක්‌කටානං චාරී න මනුස්‌සානං අත්‌ථි භික්‌ඛවෙ හිමවතො පබ්‌බතරාජස්‌ස දුග්‌ගා විසමා දෙසා යත්‌ථ මක්‌කටානඤ්‌හි ඛො චාරී න මනුස්‌සානං අත්‌ථි භික්‌ඛවෙ හිමවතො පබ්‌බතරාජස්‌ස සමා භූමිභාගා රමණීයා යත්‌ථ මක්‌කටානඤ්‌චෙව චාරී මනුස්‌සානඤ්‌ච තත්‍ර භික්‌ඛවෙ ලුද්‌දා මක්‌කටවීථීසු ලෙපං ඔඩ්‌ඩෙන්‌ති මක්‌කටානං බාධනාය>
      text <තත්‍ර භික්‌ඛවෙ යෙ තෙ මක්‌කටා අබාලජාතිකා අලොලජාතිකා තෙ තං ලෙපං දිස්‌වා ආරකා පරිවජ්‌ජන්‌ති යො පන සො හොති මක්‌කටො බාලජාතිකො ලොලජාතිකො සො තං ලෙපං උපසඞ්‌කමිත්‌වා හත්‌ථෙන ගණ්‌හාති සො තත්‌ථ බජ්‌ඣති හත්‌ථං මොචෙස්‌සාමීති දුතියෙන හත්‌ථෙන ගණ්‌හාති සො තත්‌ථ බජ්‌ඣති උභො හත්‌ථෙ මොචෙස්‌සාමීති පාදෙන ගණ්‌හාති සො තත්‌ථ බජ්‌ඣති උභො හත්‌ථෙ මොචෙස්‌සාමි පාදඤ්‌චාති දුතියෙන පාදෙන ගණ්‌හාති සො තත්‌ථ බජ්‌ඣති උභො හත්‌ථෙ මොචෙස්‌සාමි පාදෙ චාති තුණ්‌ඩෙන ගණ්‌හාති සො තත්‌ථ බජ්‌ඣති එවඤ්‌හි සො භික්‌ඛවෙ මක්‌කටො පඤ්‌චොඩ්‌ඩිතො ථුනං සෙති අනයං ආපන්‌නො බ්‍යසනං ආපන්‌නො යථාකාමකරණීයො ලුද්‌දස්‌ස තමෙනං භික්‌ඛවෙ ලුද්‌දො විජ්‌ඣිත්‌වා තස්‌මිංයෙව කට්‌ඨකතඞ්‌ගාරෙ අවස්‌සජ්‌ජෙත්‌වා යෙන කාමං පක්‌කමති එවං සො තං භික්‌ඛවෙ හොති යො අගොචරෙ චරති පරවිසයෙ>
      text <තස්‌මාතිහ භික්‌ඛවෙ මා අගොචරෙ චරිත්‌ථ පරවිසයෙ අගොචරෙ භික්‌ඛවෙ චරතං පරවිසයෙ ලච්‌ඡති මාරො ඔතාරං ලච්‌ඡති මාරො ආරම්‌මණං කො ච භික්‌ඛවෙ භික්‌ඛුනො අගොචරො පරවිසයො යදිදං පඤ්‌ච කාමගුණා කතමෙ පඤ්‌ච චක්‌ඛුවිඤ්‌ඤෙය්‍යා රූපා ඉට්‌ඨා කන්‌තා මනාපා පියරූපා කාමූපසංහිතා රජනීයා සොතවිඤ්‌ඤෙය්‍යා සද්‌දා…පෙ … ඝානවිඤ්‌ඤෙය්‍යා ගන්‌ධා… ජිව්‌හාවිඤ්‌ඤෙය්‍යා රසා… කායවිඤ්‌ඤෙය්‍යා ඵොට්‌ඨබ්‌බා ඉට්‌ඨා කන්‌තා මනාපා පියරූපා කාමූපසංහිතා රජනීයා අයං භික්‌ඛවෙ භික්‌ඛුනො අගොචරො පරවිසයො>
      text <ගොචරෙ භික්‌ඛවෙ චරථ සකෙ පෙත්‌තිකෙ විසයෙ ගොචරෙ භික්‌ඛවෙ චරතං සකෙ පෙත්‌තිකෙ විසයෙ න ලච්‌ඡති මාරො ඔතාරං න ලච්‌ඡති මාරො ආරම්‌මණං කො ච භික්‌ඛවෙ භික්‌ඛුනො ගොචරො සකො පෙත්‌තිකො විසයො යදිදං චත්‌තාරො සතිපට්‌ඨානා කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං අයං භික්‌ඛවෙ භික්‌ඛුනො ගොචරො සකො පෙත්‌තිකො විසයොති සත්‌තමං>
    text <සූදසුත්‌තං>
      text <374>, <සෙය්‍යථාපි භික්‌ඛවෙ බාලො අබ්‍යත්‌තො අකුසලො සූදො රාජානං වා රාජමහාමත්‌තං වා නානච්‌චයෙහි සූපෙහි පච්‌චුපට්‌ඨිතො අස්‌ස අම්‌බිලග්‌ගෙහිපි තිත්‌තකග්‌ගෙහිපි කටුකග්‌ගෙහිපි මධුරග්‌ගෙහිපි ඛාරිකෙහිපි අඛාරිකෙහිපි ලොණිකෙහිපි අලොණිකෙහිපි>
      text <ස ඛො සො භික්‌ඛවෙ බාලො අබ්‍යත්‌තො අකුසලො සූදො සකස්‌ස භත්‌තු නිමිත්‌තං න උග්‌ගණ්‌හාති ඉදං වා මෙ අජ්‌ජ භත්‌තු සූපෙය්‍යං රුච්‌චති ඉමස්‌ස වා අභිහරති ඉමස්‌ස වා බහුං ගණ්‌හාති ඉමස්‌ස වා වණ්‌ණං භාසති අම්‌බිලග්‌ගං වා මෙ අජ්‌ජ භත්‌තු සූපෙය්‍යං රුච්‌චති අම්‌බිලග්‌ගස්‌ස වා අභිහරති අම්‌බිලග්‌ගස්‌ස වා බහුං ගණ්‌හාති අම්‌බිලග්‌ගස්‌ස වා වණ්‌ණං භාසති තිත්‌තකග්‌ගං වා මෙ අජ්‌ජ… කටුකග්‌ගං වා මෙ අජ්‌ජ… මධුරග්‌ගං වා මෙ අජ්‌ජ… ඛාරිකං වා මෙ අජ්‌ජ… අඛාරිකං වා මෙ අජ්‌ජ… ලොණිකං වා මෙ අජ්‌ජ… අලොණිකං වා මෙ අජ්‌ජ භත්‌තු සූපෙය්‍යං රුච්‌චති අලොණිකස්‌ස වා අභිහරති අලොණිකස්‌ස වා බහුං ගණ්‌හාති අලොණිකස්‌ස වා වණ්‌ණං භාසතීති>
      text <ස ඛො සො භික්‌ඛවෙ බාලො අබ්‍යත්‌තො අකුසලො සූදො න චෙව ලාභී හොති අච්‌ඡාදනස්‌ස න ලාභී වෙතනස්‌ස න ලාභී අභිහාරානං තං කිස්‌ස හෙතු තථා හි සො භික්‌ඛවෙ බාලො අබ්‍යත්‌තො අකුසලො සූදො සකස්‌ස භත්‌තු නිමිත්‌තං න උග්‌ගණ්‌හාති එවමෙව ඛො භික්‌ඛවෙ ඉධෙකච්‌චො බාලො අබ්‍යත්‌තො අකුසලො භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස කායෙ කායානුපස්‌සිනො විහරතො චිත්‌තං න සමාධියති උපක්‌කිලෙසා න පහීයන්‌ති සො තං නිමිත්‌තං න උග්‌ගණ්‌හාති වෙදනාසු වෙදනානුපස්‌සී විහරති…පෙ … චිත්‌තෙ චිත්‌තානුපස්‌සී විහරති …පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස ධම්‌මෙසු ධම්‌මානුපස්‌සිනො විහරතො චිත්‌තං න සමාධියති උපක්‌කිලෙසා න පහීයන්‌ති සො තං නිමිත්‌තං න උග්‌ගණ්‌හාති>
      text <ස ඛො සො භික්‌ඛවෙ බාලො අබ්‍යත්‌තො අකුසලො භික්‌ඛු න චෙව ලාභී හොති දිට්‌ඨෙව ධම්‌මෙ සුඛවිහාරානං න ලාභී සතිසම්‌පජඤ්‌ඤස්‌ස තං කිස්‌ස හෙතු තථා හි සො භික්‌ඛවෙ බාලො අබ්‍යත්‌තො අකුසලො භික්‌ඛු සකස්‌ස චිත්‌තස්‌ස නිමිත්‌තං න උග්‌ගණ්‌හාති>
      text <සෙය්‍යථාපි භික්‌ඛවෙ පණ්‌ඩිතො බ්‍යත්‌තො කුසලො සූදො රාජානං වා රාජමහාමත්‌තං වා නානච්‌චයෙහි සූපෙහි පච්‌චුපට්‌ඨිතො අස්‌ස අම්‌බිලග්‌ගෙහිපි තිත්‌තකග්‌ගෙහිපි කටුකග්‌ගෙහිපි මධුරග්‌ගෙහිපි ඛාරිකෙහිපි අඛාරිකෙහිපි ලොණිකෙහිපි අලොණිකෙහිපි>
      text <ස ඛො සො භික්‌ඛවෙ පණ්‌ඩිතො බ්‍යත්‌තො කුසලො සූදො සකස්‌ස භත්‌තු නිමිත්‌තං උග්‌ගණ්‌හාති ඉදං වා මෙ අජ්‌ජ භත්‌තු සූපෙය්‍යං රුච්‌චති ඉමස්‌ස වා අභිහරති ඉමස්‌ස වා බහුං ගණ්‌හාති ඉමස්‌ස වා වණ්‌ණං භාසති අම්‌බිලග්‌ගං වා මෙ අජ්‌ජ භත්‌තු සූපෙය්‍යං රුච්‌චති අම්‌බිලග්‌ගස්‌ස වා අභිහරති අම්‌බිලග්‌ගස්‌ස වා බහුං ගණ්‌හාති අම්‌බිලග්‌ගස්‌ස වා වණ්‌ණං භාසති තිත්‌තකග්‌ගං වා මෙ අජ්‌ජ… කටුකග්‌ගං වා මෙ අජ්‌ජ… මධුරග්‌ගං වා මෙ අජ්‌ජ… ඛාරිකං වා මෙ අජ්‌ජ… අඛාරිකං වා මෙ අජ්‌ජ… ලොණිකං වා මෙ අජ්‌ජ… අලොණිකං වා මෙ අජ්‌ජ භත්‌තු සූපෙය්‍යං රුච්‌චති අලොණිකස්‌ස වා අභිහරති අලොණිකස්‌ස වා බහුං ගණ්‌හාති අලොණිකස්‌ස වා වණ්‌ණං භාසතීති>
      text <ස ඛො සො භික්‌ඛවෙ පණ්‌ඩිතො බ්‍යත්‌තො කුසලො සූදො ලාභී චෙව හොති අච්‌ඡාදනස්‌ස ලාභී වෙතනස්‌ස ලාභී අභිහාරානං තං කිස්‌ස හෙතු තථා හි සො භික්‌ඛවෙ පණ්‌ඩිතො බ්‍යත්‌තො කුසලො සූදො සකස්‌ස භත්‌තු නිමිත්‌තං උග්‌ගණ්‌හාති එවමෙව ඛො භික්‌ඛවෙ ඉධෙකච්‌චො පණ්‌ඩිතො බ්‍යත්‌තො කුසලො භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස කායෙ කායානුපස්‌සිනො විහරතො චිත්‌තං සමාධියති උපක්‌කිලෙසා පහීයන්‌ති සො තං නිමිත්‌තං උග්‌ගණ්‌හාති වෙදනාසු වෙදනානුපස්‌සී විහරති…පෙ … චිත්‌තෙ චිත්‌තානුපස්‌සී විහරති…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස ධම්‌මෙසු ධම්‌මානුපස්‌සිනො විහරතො චිත්‌තං සමාධියති උපක්‌කිලෙසා පහීයන්‌ති සො තං නිමිත්‌තං උග්‌ගණ්‌හාති>
      text <ස ඛො සො භික්‌ඛවෙ පණ්‌ඩිතො බ්‍යත්‌තො කුසලො භික්‌ඛු ලාභී චෙව හොති දිට්‌ඨෙව ධම්‌මෙ සුඛවිහාරානං ලාභී හොති සතිසම්‌පජඤ්‌ඤස්‌ස තං කිස්‌ස හෙතු තථා හි සො භික්‌ඛවෙ පණ්‌ඩිතො බ්‍යත්‌තො කුසලො භික්‌ඛු සකස්‌ස චිත්‌තස්‌ස නිමිත්‌තං උග්‌ගණ්‌හාතීති අට්‌ඨමං>
    text <ගිලානසුත්‌තං>
      text <375>, <එවං මෙ සුතං එකං සමයං භගවා වෙසාලියං විහරති වෙළුවගාමකෙ තත්‍ර ඛො භගවා භික්‌ඛූ ආමන්‌තෙසි එථ තුම්‌හෙ භික්‌ඛවෙ සමන්‌තා වෙසාලියා යථාමිත්‌තං යථාසන්‌දිට්‌ඨං යථාසම්‌භත්‌තං වස්‌සං උපෙථ ඉධෙවාහං වෙළුවගාමකෙ වස්‌සං උපගච්‌ඡාමීති එවං භන්‌තෙති ඛො තෙ භික්‌ඛූ භගවතො පටිස්‌සුත්‌වා සමන්‌තා වෙසාලියා යථාමිත්‌තං යථාසන්‌දිට්‌ඨං යථාසම්‌භත්‌තං වස්‌සං උපගච්‌ඡුං භගවා පන තත්‌ථෙව වෙළුවගාමකෙ වස්‌සං උපගච්‌ඡි>
      text <අථ ඛො භගවතො වස්‌සූපගතස්‌ස ඛරො ආබාධො උප්‌පජ්‌ජි බාළ්‌හා වෙදනා වත්‌තන්‌ති මාරණන්‌තිකා තත්‍ර සුදං භගවා සතො සම්‌පජානො අධිවාසෙසි අවිහඤ්‌ඤමානො අථ ඛො භගවතො එතදහොසි න ඛො මෙ තං පතිරූපං යොහං අනාමන්‌තෙත්‌වා උපට්‌ඨාකෙ අනපලොකෙත්‌වා භික්‌ඛුසඞ්‌ඝං පරිනිබ්‌බායෙය්‍යං යංනූනාහං ඉමං ආබාධං වීරියෙන පටිපණාමෙත්‌වා ජීවිතසඞ්‌ඛාරං අධිට්‌ඨාය විහරෙය්‍යන්‌ති අථ ඛො භගවා තං ආබාධං වීරියෙන පටිපණාමෙත්‌වා ජීවිතසඞ්‌ඛාරං අධිට්‌ඨාය විහාසි අථ ඛො භගවතො සො ආබාධො පටිප්‌පස්‌සම්‌භි>
      text <අථ ඛො භගවා ගිලානා වුට්‌ඨිතො අචිරවුට්‌ඨිතො ගෙලඤ්‌ඤා විහාරා නික්‌ඛමිත්‌වා විහාරපච්‌ඡායායං පඤ්‌ඤත්‌තෙ ආසනෙ නිසීදි අථ ඛො ආයස්‌මා ආනන්‌දො යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො ආයස්‌මා ආනන්‌දො භගවන්‌තං එතදවොච දිට්‌ඨො මෙ භන්‌තෙ භගවතො ඵාසු දිට්‌ඨං භන්‌තෙ භගවතො ඛමනීයං දිට්‌ඨං භන්‌තෙ භගවතො යාපනීයං අපි ච මෙ භන්‌තෙ මධුරකජාතො විය කායො දිසාපි මෙ න පක්‌ඛායන්‌ති ධම්‌මාපි මං නප්‌පටිභන්‌ති භගවතො ගෙලඤ්‌ඤෙන අපි ච මෙ භන්‌තෙ අහොසි කාචිදෙව අස්‌සාසමත්‌තා න තාව භගවා පරිනිබ්‌බායිස්‌සති න යාව භගවා භික්‌ඛුසඞ්‌ඝං ආරබ්‌භ කිඤ්‌චිදෙව උදාහරතීති>
      text <කිං පන දානි ආනන්‌ද භික්‌ඛුසඞ්‌ඝො මයි පච්‌චාසීසති දෙසිතො ආනන්‌ද මයා ධම්‌මො අනන්‌තරං අබාහිරං කරිත්‌වා නත්‌ථානන්‌ද තථාගතස්‌ස ධම්‌මෙසු ආචරියමුට්‌ඨි යස්‌ස නූන ආනන්‌ද එවමස්‌ස අහං භික්‌ඛුසඞ්‌ඝං පරිහරිස්‌සාමීති වා මමුද්‌දෙසිකො භික්‌ඛුසඞ්‌ඝොති වා සො නූන ආනන්‌ද භික්‌ඛුසඞ්‌ඝං ආරබ්‌භ කිඤ්‌චිදෙව උදාහරෙය්‍ය තථාගතස්‌ස ඛො ආනන්‌ද න එවං හොති අහං භික්‌ඛුසඞ්‌ඝං පරිහරිස්‌සාමීති වා මමුද්‌දෙසිකො භික්‌ඛුසඞ්‌ඝොති වා ස කිං ආනන්‌ද තථාගතො භික්‌ඛුසඞ්‌ඝං ආරබ්‌භ කිඤ්‌චිදෙව උදාහරිස්‌සති එතරහි ඛො පනාහං ආනන්‌ද ජිණ්‌ණො වුද්‌ධො මහල්‌ලකො අද්‌ධගතො වයොඅනුප්‌පත්‌තො ආසීතිකො මෙ වයො වත්‌තති සෙය්‍යථාපි ආනන්‌ද ජජ්‌ජරසකටං වෙළමිස්‌සකෙන යාපෙති එවමෙව ඛො ආනන්‌ද වෙධමිස්‌සකෙන මඤ්‌ඤෙ තථාගතස්‌ස කායො යාපෙති>
      text <යස්‌මිං ආනන්‌ද සමයෙ තථාගතො සබ්‌බනිමිත්‌තානං අමනසිකාරා එකච්‌චානං වෙදනානං නිරොධා අනිමිත්‌තං චෙතොසමාධිං උපසම්‌පජ්‌ජ විහරති ඵාසුතරො ආනන්‌ද තස්‌මිං සමයෙ තථාගතස්‌ස කායො හොති තස්‌මාතිහානන්‌ද අත්‌තදීපා විහරථ අත්‌තසරණා අනඤ්‌ඤසරණා ධම්‌මදීපා ධම්‌මසරණා අනඤ්‌ඤසරණා>
      text <කථඤ්‌චානන්‌ද භික්‌ඛු අත්‌තදීපො විහරති අත්‌තසරණො අනඤ්‌ඤසරණො ධම්‌මදීපො ධම්‌මසරණො අනඤ්‌ඤසරණො ඉධානන්‌ද භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං එවං ඛො ආනන්‌ද භික්‌ඛු අත්‌තදීපො විහරති අත්‌තසරණො අනඤ්‌ඤසරණො ධම්‌මදීපො ධම්‌මසරණො අනඤ්‌ඤසරණො යෙ හි කෙචි ආනන්‌ද එතරහි වා මමච්‌චයෙ වා අත්‌තදීපා විහරිස්‌සන්‌ති අත්‌තසරණා අනඤ්‌ඤසරණා ධම්‌මදීපා ධම්‌මසරණා අනඤ්‌ඤසරණා තමතග්‌ගෙ මෙතෙ ආනන්‌ද භික්‌ඛූ භවිස්‌සන්‌ති යෙ කෙචි සික්‌ඛාකාමාති නවමං>
    text <භික්‌ඛුනුපස්‌සයසුත්‌තං>
      text <376>, <අථ ඛො ආයස්‌මා ආනන්‌දො පුබ්‌බණ්‌හසමයං නිවාසෙත්‌වා පත්‌තචීවරමාදාය යෙන අඤ්‌ඤතරො භික්‌ඛුනුපස්‌සයො තෙනුපසඞ්‌කමි උපසඞ්‌කමිත්‌වා පඤ්‌ඤත්‌තෙ ආසනෙ නිසීදි අථ ඛො සම්‌බහුලා භික්‌ඛුනියො යෙනායස්‌මා ආනන්‌දො තෙනුපසඞ්‌කමිංසු උපසඞ්‌කමිත්‌වා ආයස්‌මන්‌තං ආනන්‌දං අභිවාදෙත්‌වා එකමන්‌තං නිසීදිංසු එකමන්‌තං නිසින්‌නා ඛො තා භික්‌ඛුනියො ආයස්‌මන්‌තං ආනන්‌දං එතදවොචුං>
      text <ඉධ භන්‌තෙ ආනන්‌ද සම්‌බහුලා භික්‌ඛුනියො චතූසු සතිපට්‌ඨානෙසු සුප්‌පතිට්‌ඨිතචිත්‌තා විහරන්‌තියො උළාරං පුබ්‌බෙනාපරං විසෙසං සඤ්‌ජානන්‌තීති එවමෙතං භගිනියො එවමෙතං භගිනියො යො හි කොචි භගිනියො භික්‌ඛු වා භික්‌ඛුනී වා චතූසු සතිපට්‌ඨානෙසු සුප්‌පතිට්‌ඨිතචිත්‌තො විහරති තස්‌සෙතං පාටිකඞ්‌ඛං උළාරං පුබ්‌බෙනාපරං විසෙසං සඤ්‌ජානිස්‌සතීති>
      text <අථ ඛො ආයස්‌මා ආනන්‌දො තා භික්‌ඛුනියො ධම්‌මියා කථාය සන්‌දස්‌සෙත්‌වා සමාදපෙත්‌වා සමුත්‌තෙජෙත්‌වා සම්‌පහංසෙත්‌වා උට්‌ඨායාසනා පක්‌කාමි අථ ඛො ආයස්‌මා ආනන්‌දො සාවත්‌ථියං පිණ්‌ඩාය චරිත්‌වා පච්‌ඡාභත්‌තං පිණ්‌ඩපාතපටික්‌කන්‌තො යෙන භගවා තෙනුපසඞ්‌කමිං උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදිං එකමන්‌තං නිසින්‌නො ඛො ආයස්‌මා ආනන්‌දො භගවන්‌තං එතදවොච>
      text <ඉධාහං භන්‌තෙ පුබ්‌බණ්‌හසමයං නිවාසෙත්‌වා පත්‌තචීවරමාදාය යෙන අඤ්‌ඤතරො භික්‌ඛුනුපස්‌සයො තෙනුපසඞ්‌කමිං උපසඞ්‌කමිත්‌වා පඤ්‌ඤත්‌තෙ ආසනෙ නිසීදිං අථ ඛො භන්‌තෙ සම්‌බහුලා භික්‌ඛුනියො යෙනාහං තෙනුපසඞ්‌කමිංසු උපසඞ්‌කමිත්‌වා මං අභිවාදෙත්‌වා එකමන්‌තං නිසීදිංසු එකමන්‌තං නිසින්‌නා ඛො භන්‌තෙ තා භික්‌ඛුනියො මං එතදවොචුං ඉධ භන්‌තෙ ආනන්‌ද සම්‌බහුලා භික්‌ඛුනියො චතූසු සතිපට්‌ඨානෙසු සුප්‌පතිට්‌ඨිතචිත්‌තා විහරන්‌තියො උළාරං පුබ්‌බෙනාපරං විසෙසං සඤ්‌ජානන්‌තීති එවං වුත්‌තාහං භන්‌තෙ තා භික්‌ඛුනියො එතදවොචං එවමෙතං භගිනියො එවමෙතං භගිනියො යො හි කොචි භගිනියො භික්‌ඛු වා භික්‌ඛුනී වා චතූසු සතිපට්‌ඨානෙසු සුප්‌පතිට්‌ඨිතචිත්‌තො විහරති තස්‌සෙතං පාටිකඞ්‌ඛං උළාරං පුබ්‌බෙනාපරං විසෙසං සඤ්‌ජානිස්‌සතීති>
      text <එවමෙතං ආනන්‌ද එවමෙතං ආනන්‌ද යො හි කොචි ආනන්‌ද භික්‌ඛු වා භික්‌ඛුනී වා චතූසු සතිපට්‌ඨානෙසු සුප්‌පතිට්‌ඨිතචිත්‌තො විහරති තස්‌සෙතං පාටිකඞ්‌ඛං උළාරං පුබ්‌බෙනාපරං විසෙසං සඤ්‌ජානිස්‌සති>
      text <කතමෙසු චතූසු ඉධානන්‌ද භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස කායෙ කායානුපස්‌සිනො විහරතො කායාරම්‌මණො වා උප්‌පජ්‌ජති කායස්‌මිං පරිළාහො චෙතසො වා ලීනත්‌තං බහිද්‌ධා වා චිත්‌තං වික්‌ඛිපති තෙනානන්‌ද භික්‌ඛුනා කිස්‌මිඤ්‌චිදෙව පසාදනීයෙ නිමිත්‌තෙ චිත්‌තං පණිදහිතබ්‌බං තස්‌ස කිස්‌මිඤ්‌චිදෙව පසාදනීයෙ නිමිත්‌තෙ චිත්‌තං පණිදහතො පාමොජ්‌ජං ජායති පමුදිතස්‌ස පීති ජායති පීතිමනස්‌ස කායො පස්‌සම්‌භති පස්‌සද්‌ධකායො සුඛං වෙදයති සුඛිනො චිත්‌තං සමාධියති සො ඉති පටිසඤ්‌චික්‌ඛති යස්‌ස ඛ්‌වාහං අත්‌ථාය චිත්‌තං පණිදහිං සො මෙ අත්‌ථො අභිනිප්‌ඵන්‌නො හන්‌ද දානි පටිසංහරාමීති සො පටිසංහරති චෙව න ච විතක්‌කෙති න ච විචාරෙති අවිතක්‌කොම්‌හි අවිචාරො අජ්‌ඣත්‌තං සතිමා සුඛමස්‌මීති පජානාති>
      text <පුන චපරං ආනන්‌ද භික්‌ඛු වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස ධම්‌මෙසු ධම්‌මානුපස්‌සිනො විහරතො ධම්‌මාරම්‌මණො වා උප්‌පජ්‌ජති කායස්‌මිං පරිළාහො චෙතසො වා ලීනත්‌තං බහිද්‌ධා වා චිත්‌තං වික්‌ඛිපති තෙනානන්‌ද භික්‌ඛුනා කිස්‌මිඤ්‌චිදෙව පසාදනීයෙ නිමිත්‌තෙ චිත්‌තං පණිදහිතබ්‌බං තස්‌ස කිස්‌මිඤ්‌චිදෙව පසාදනීයෙ නිමිත්‌තෙ චිත්‌තං පණිදහතො පාමොජ්‌ජං ජායති පමුදිතස්‌ස පීති ජායති පීතිමනස්‌ස කායො පස්‌සම්‌භති පස්‌සද්‌ධකායො සුඛං වෙදයති සුඛිනො චිත්‌තං සමාධියති සො ඉති පටිසඤ්‌චික්‌ඛති යස්‌ස ඛ්‌වාහං අත්‌ථාය චිත්‌තං පණිදහිං සො මෙ අත්‌ථො අභිනිප්‌ඵන්‌නො හන්‌ද දානි පටිසංහරාමීති සො පටිසංහරති චෙව න ච විතක්‌කෙති න ච විචාරෙති අවිතක්‌කොම්‌හි අවිචාරො අජ්‌ඣත්‌තං සතිමා සුඛමස්‌මීති පජානාති එවං ඛො ආනන්‌ද පණිධාය භාවනා හොති>
      text <කථඤ්‌චානන්‌ද අප්‌පණිධාය භාවනා හොති බහිද්‌ධා ආනන්‌ද භික්‌ඛු චිත්‌තං අප්‌පණිධාය අප්‌පණිහිතං මෙ බහිද්‌ධා චිත්‌තන්‌ති පජානාති අථ පච්‌ඡාපුරෙ අසංඛිත්‌තං විමුත්‌තං අප්‌පණිහිතන්‌ති පජානාති අථ ච පන කායෙ කායානුපස්‌සී විහරාමි ආතාපී සම්‌පජානො සතිමා සුඛමස්‌මීති පජානාති බහිද්‌ධා ආනන්‌ද භික්‌ඛු චිත්‌තං අප්‌පණිධාය අප්‌පණිහිතං මෙ බහිද්‌ධා චිත්‌තන්‌ති පජානාති අථ පච්‌ඡාපුරෙ අසංඛිත්‌තං විමුත්‌තං අප්‌පණිහිතන්‌ති පජානාති අථ ච පන වෙදනාසු වෙදනානුපස්‌සී විහරාමි ආතාපී සම්‌පජානො සතිමා සුඛමස්‌මීති පජානාති බහිද්‌ධා ආනන්‌ද භික්‌ඛු චිත්‌තං අප්‌පණිධාය අප්‌පණිහිතං මෙ බහිද්‌ධා චිත්‌තන්‌ති පජානාති අථ පච්‌ඡාපුරෙ අසංඛිත්‌තං විමුත්‌තං අප්‌පණිහිතන්‌ති පජානාති අථ ච පන චිත්‌තෙ චිත්‌තානුපස්‌සී විහරාමි ආතාපී සම්‌පජානො සතිමා සුඛමස්‌මීති පජානාති බහිද්‌ධා ආනන්‌ද භික්‌ඛු චිත්‌තං අප්‌පණිධාය අප්‌පණිහිතං මෙ බහිද්‌ධා චිත්‌තන්‌ති පජානාති අථ පච්‌ඡාපුරෙ අසංඛිත්‌තං විමුත්‌තං අප්‌පණිහිතන්‌ති පජානාති අථ ච පන ධම්‌මෙසු ධම්‌මානුපස්‌සී විහරාමි ආතාපී සම්‌පජානො සතිමා සුඛමස්‌මීති පජානාති එවං ඛො ආනන්‌ද අප්‌පණිධාය භාවනා හොති>
      text <ඉති ඛො ආනන්‌ද දෙසිතා මයා පණිධාය භාවනා දෙසිතා අප්‌පණිධාය භාවනා යං ආනන්‌ද සත්‌ථාරා කරණීයං සාවකානං හිතෙසිනා අනුකම්‌පකෙන අනුකම්‌පං උපාදාය කතං වො තං මයා එතානි ආනන්‌ද රුක්‌ඛමූලානි එතානි සුඤ්‌ඤාගාරානි ඣායථානන්‌ද මා පමාදත්‌ථ මා පච්‌ඡා විප්‌පටිසාරිනො අහුවත්‌ථ අයං වො අම්‌හාකං අනුසාසනීති>
      text <ඉදමවොච භගවා අත්‌තමනො ආයස්‌මා ආනන්‌දො භගවතො භාසිතං අභිනන්‌දීති දසමං>
      stand <අම්‌බපාලිවග්‌ගො පඨමො>
      text <තස්‌සුද්‌දානං>
      block
        text <අම්‌බපාලි සතො භික්‌ඛු සාලා කුසලරාසි ච>
        text <සකුණග්‌ධි මක්‌කටො සූදො ගිලානො භික්‌ඛුනුපස්‌සයොති>
        text <එකායනං ජාතිඛයන්‌තදස්‌සී මග්‌ගං පජානාති හිතානුකම්‌පී>
        text <එතෙන මග්‌ගෙන තරිංසු පුබ්‌බෙ තරිස්‌සන්‌ති යෙ ච තරන්‌ති ඔඝන්‌ති අට්‌ඨමං>
        text <මහාපුරිසො නාලන්‌දං චුන්‌දො චෙලඤ්‌ච බාහියො>
        text <උත්‌තියො අරියො බ්‍රහ්‌මා සෙදකං ජනපදෙන චාති>
        text <සීලං ඨිති පරිහානං සුද්‌ධං බ්‍රාහ්‌මණපදෙසං>
        text <සමත්‌තං ලොකො සිරිවඩ්‌ඪො මානදින්‌නෙන තෙ දසාති>
        text <අනනුස්‌සුතං විරාගො විරද්‌ධො භාවනා සති>
        text <අඤ්‌ඤා ඡන්‌දං පරිඤ්‌ඤාය භාවනා විභඞ්‌ගෙන චාති>
        text <එකායනං ජාතිඛයන්‌තදස්‌සී මග්‌ගං පජානාති හිතානුකම්‌පී>
        text <එතෙන මග්‌ගෙන තරිංසු පුබ්‌බෙ තරිස්‌සන්‌ති යෙ ච තරන්‌ති ඔඝන්‌ති තතියං>
        text <අමතං සමුදයො මග්‌ගො සති කුසලරාසි ච>
        text <පාතිමොක්‌ඛං දුච්‌චරිතං මිත්‌තවෙදනා ආසවෙන චාති>
        text <ඡ පාචීනතො නින්‌නා ඡ නින්‌නා ච සමුද්‌දතො>
        text <එතෙ ද්‌වෙ ඡ ද්‌වාදස හොන්‌ති වග්‌ගො තෙන පවුච්‌චතීති>
        text <තථාගතං පදං කූටං මූලං සාරො ච වස්‌සිකං>
        text <රාජා චන්‌දිමසූරියා වත්‌ථෙන දසමං පදන්‌ති>
        text <බලං බීජඤ්‌ච නාගො ච රුක්‌ඛො කුම්‌භෙන සූකියා>
        text <ආකාසෙන ච ද්‌වෙ මෙඝා නාවා ආගන්‌තුකා නදීති>
        text <එසනා විධා ආසවො භවො ච දුක්‌ඛතා තිස්‌සො>
        text <ඛිලං මලඤ්‌ච නීඝො ච වෙදනා තණ්‌හා තසිනාය චාති>
        text <ඔඝො යොගො උපාදානං ගන්‌ථා අනුසයෙන ච>
        text <කාමගුණා නීවරණා ඛන්‌ධා ඔරුද්‌ධම්‌භාගියාති>
  text <නාලන්‌දවග්‌ගො>
    text <මහාපුරිසසුත්‌තං>
      text <377>, <සාවත්‌ථිනිදානං අථ ඛො ආයස්‌මා සාරිපුත්‌තො යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො ආයස්‌මා සාරිපුත්‌තො භගවන්‌තං එතදවොච මහාපුරිසො මහාපුරිසොති භන්‌තෙ වුච්‌චති කිත්‌තාවතා නු ඛො භන්‌තෙ මහාපුරිසො හොතීති විමුත්‌තචිත්‌තත්‌තා ඛ්‌වාහං සාරිපුත්‌ත මහාපුරිසොති වදාමි අවිමුත්‌තචිත්‌තත්‌තා නො මහාපුරිසොති වදාමි>
      text <කථඤ්‌ච සාරිපුත්‌ත විමුත්‌තචිත්‌තො හොති ඉධ සාරිපුත්‌ත භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස කායෙ කායානුපස්‌සිනො විහරතො චිත්‌තං විරජ්‌ජති විමුච්‌චති අනුපාදාය ආසවෙහි වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස ධම්‌මෙසු ධම්‌මානුපස්‌සිනො විහරතො චිත්‌තං විරජ්‌ජති විමුච්‌චති අනුපාදාය ආසවෙහි එවං ඛො සාරිපුත්‌ත විමුත්‌තචිත්‌තො හොති විමුත්‌තචිත්‌තත්‌තා ඛ්‌වාහං සාරිපුත්‌ත මහාපුරිසොති වදාමි අවිමුත්‌තචිත්‌තත්‌තා නො මහාපුරිසොති වදාමීති පඨමං>
    text <නාලන්‌දසුත්‌තං>
      text <378>, <එකං සමයං භගවා නාලන්‌දායං විහරති පාවාරිකම්‌බවනෙ අථ ඛො ආයස්‌මා සාරිපුත්‌තො යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො ආයස්‌මා සාරිපුත්‌තො භගවන්‌තං එතදවොච එවංපසන්‌නො අහං භන්‌තෙ භගවති න චාහු න ච භවිස්‌සති න චෙතරහි විජ්‌ජති අඤ්‌ඤො සමණො වා බ්‍රාහ්‌මණො වා භගවතා භිය්‍යොභිඤ්‌ඤතරො යදිදං සම්‌බොධියන්‌ති උළාරා ඛො ත්‍යායං සාරිපුත්‌ත ආසභී වාචා භාසිතා එකංසො ගහිතො සීහනාදො නදිතො එවංපසන්‌නො අහං භන්‌තෙ භගවති න චාහු න ච භවිස්‌සති න චෙතරහි විජ්‌ජති අඤ්‌ඤො සමණො වා බ්‍රාහ්‌මණො වා භගවතා භිය්‍යොභිඤ්‌ඤතරො යදිදං සම්‌බොධියන්‌ති>
      text <කිං නු තෙ සාරිපුත්‌ත යෙ තෙ අහෙසුං අතීතමද්‌ධානං අරහන්‌තො සම්‌මාසම්‌බුද්‌ධා සබ්‌බෙ තෙ භගවන්‌තො චෙතසා චෙතො පරිච්‌ච විදිතා එවංසීලා තෙ භගවන්‌තො අහෙසුං ඉති වා එවංධම්‌මා තෙ භගවන්‌තො අහෙසුං ඉති වා එවංපඤ්‌ඤා තෙ භගවන්‌තො අහෙසුං ඉති වා එවංවිහාරිනො තෙ භගවන්‌තො අහෙසුං ඉති වා එවංවිමුත්‌තා තෙ භගවන්‌තො අහෙසුං ඉති වාති නො හෙතං භන්‌තෙ>
      text <කිං පන තෙ සාරිපුත්‌ත යෙ තෙ භවිස්‌සන්‌ති අනාගතමද්‌ධානං අරහන්‌තො සම්‌මාසම්‌බුද්‌ධා සබ්‌බෙ තෙ භගවන්‌තො චෙතසා චෙතො පරිච්‌ච විදිතා එවංසීලා තෙ භගවන්‌තො භවිස්‌සන්‌ති ඉති වා එවංධම්‌මා තෙ භගවන්‌තො භවිස්‌සන්‌ති ඉති වා එවංපඤ්‌ඤා තෙ භගවන්‌තො භවිස්‌සන්‌ති ඉති වා එවංවිහාරිනො තෙ භගවන්‌තො භවිස්‌සන්‌ති ඉති වා එවංවිමුත්‌තා තෙ භගවන්‌තො භවිස්‌සන්‌ති ඉති වාති නො හෙතං භන්‌තෙ>
      text <කිං පන ත්‍යාහං සාරිපුත්‌ත එතරහි අරහං සම්‌මාසම්‌බුද්‌ධො චෙතසා චෙතො පරිච්‌ච විදිතො එවංසීලො භගවා ඉති වා එවංධම්‌මො භගවා ඉති වා එවංපඤ්‌ඤො භගවා ඉති වා එවංවිහාරී භගවා ඉති වා එවංවිමුත්‌තො භගවා ඉති වාති නො හෙතං භන්‌තෙ>
      text <එත්‌ථ ච තෙ සාරිපුත්‌ත අතීතානාගතපච්‌චුප්‌පන්‌නෙසු අරහන්‌තෙසු සම්‌මාසම්‌බුද්‌ධෙසු චෙතොපරියඤාණං නත්‌ථි අථ කිඤ්‌චරහි ත්‍යායං සාරිපුත්‌ත උළාරා ආසභී වාචා භාසිතා එකංසො ගහිතො සීහනාදො නදිතො එවංපසන්‌නො අහං භන්‌තෙ භගවති න චාහු න ච භවිස්‌සති න චෙතරහි විජ්‌ජති අඤ්‌ඤො සමණො වා බ්‍රාහ්‌මණො වා භගවතා භිය්‍යොභිඤ්‌ඤතරො යදිදං සම්‌බොධියන්‌ති>
      text <න ඛො මෙ භන්‌තෙ අතීතානාගතපච්‌චුප්‌පන්‌නෙසු අරහන්‌තෙසු සම්‌මාසම්‌බුද්‌ධෙසු චෙතොපරියඤාණං අත්‌ථි අපි ච මෙ ධම්‌මන්‌වයො විදිතො සෙය්‍යථාපි භන්‌තෙ රඤ්‌ඤො පච්‌චන්‌තිමං නගරං දළ්‌හුද්‌ධාපං දළ්‌හපාකාරතොරණං එකද්‌වාරං තත්‍රස්‌ස දොවාරිකො පණ්‌ඩිතො බ්‍යත්‌තො මෙධාවී අඤ්‌ඤාතානං නිවාරෙතා ඤාතානං පවෙසෙතා සො තස්‌ස නගරස්‌ස සමන්‌තා අනුපරියායපථං අනුක්‌කමමානො න පස්‌සෙය්‍ය පාකාරසන්‌ධිං වා පාකාරවිවරං වා අන්‌තමසො බිළාරනික්‌ඛමනමත්‌තම්‌පි තස්‌ස එවමස්‌ස යෙ ඛො කෙචි ඔළාරිකා පාණා ඉමං නගරං පවිසන්‌ති වා නික්‌ඛමන්‌ති වා සබ්‌බෙ තෙ ඉමිනාව ද්‌වාරෙන පවිසන්‌ති වා නික්‌ඛමන්‌ති වාති එවමෙව ඛො මෙ භන්‌තෙ ධම්‌මන්‌වයො විදිතො යෙපි තෙ භන්‌තෙ අහෙසුං අතීතමද්‌ධානං අරහන්‌තො සම්‌මාසම්‌බුද්‌ධා සබ්‌බෙ තෙ භගවන්‌තො පඤ්‌ච නීවරණෙ පහාය චෙතසො උපක්‌කිලෙසෙ පඤ්‌ඤාය දුබ්‌බලීකරණෙ චතූසු සතිපට්‌ඨානෙසු සුප්‌පතිට්‌ඨිතචිත්‌තා සත්‌ත බොජ්‌ඣඞ්‌ගෙ යථාභූතං භාවෙත්‌වා අනුත්‌තරං සම්‌මාසම්‌බොධිං අභිසම්‌බුජ්‌ඣිංසු යෙපි තෙ භන්‌තෙ භවිස්‌සන්‌ති අනාගතමද්‌ධානං අරහන්‌තො සම්‌මාසම්‌බුද්‌ධා සබ්‌බෙ තෙ භගවන්‌තො පඤ්‌ච නීවරණෙ පහාය චෙතසො උපක්‌කිලෙසෙ පඤ්‌ඤාය දුබ්‌බලීකරණෙ චතූසු සතිපට්‌ඨානෙසු සුප්‌පතිට්‌ඨිතචිත්‌තා සත්‌ත බොජ්‌ඣඞ්‌ගෙ යථාභූතං භාවෙත්‌වා අනුත්‌තරං සම්‌මාසම්‌බොධිං අභිසම්‌බුජ්‌ඣිස්‌සන්‌ති භගවාපි භන්‌තෙ එතරහි අරහං සම්‌මාසම්‌බුද්‌ධො පඤ්‌ච නීවරණෙ පහාය චෙතසො උපක්‌කිලෙසෙ පඤ්‌ඤාය දුබ්‌බලීකරණෙ චතූසු සතිපට්‌ඨානෙසු සුප්‌පතිට්‌ඨිතචිත්‌තො සත්‌ත බොජ්‌ඣඞ්‌ගෙ යථාභූතං භාවෙත්‌වා අනුත්‌තරං සම්‌මාසම්‌බොධිං අභිසම්‌බුද්‌ධොති>
      text <සාධු සාධු සාරිපුත්‌ත තස්‌මාතිහ ත්‌වං සාරිපුත්‌ත ඉමං ධම්‌මපරියායං අභික්‌ඛණං භාසෙය්‍යාසි භික්‌ඛූනං භික්‌ඛුනීනං උපාසකානං උපාසිකානං යෙසම්‌පි හි සාරිපුත්‌ත මොඝපුරිසානං භවිස්‌සති තථාගතෙ කඞ්‌ඛා වා විමති වා තෙසම්‌පිමං ධම්‌මපරියායං සුත්‌වා යා තථාගතෙ කඞ්‌ඛා වා විමති වා සා පහීයිස්‌සතීති දුතියං>
    text <චුන්‌දසුත්‌තං>
      text <379>, <එකං සමයං භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ තෙන ඛො පන සමයෙන ආයස්‌මා සාරිපුත්‌තො මගධෙසු විහරති නාලකගාමකෙ ආබාධිකො දුක්‌ඛිතො බාළ්‌හගිලානො චුන්‌දො ච සමණුද්‌දෙසො ආයස්‌මතො සාරිපුත්‌තස්‌ස උපට්‌ඨාකො හොති>
      text <අථ ඛො ආයස්‌මා සාරිපුත්‌තො තෙනෙව ආබාධෙන පරිනිබ්‌බායි අථ ඛො චුන්‌දො සමණුද්‌දෙසො ආයස්‌මතො සාරිපුත්‌තස්‌ස පත්‌තචීවරමාදාය යෙන සාවත්‌ථි ජෙතවනං අනාථපිණ්‌ඩිකස්‌ස ආරාමො යෙනායස්‌මා ආනන්‌දො තෙනුපසඞ්‌කමි උපසඞ්‌කමිත්‌වා ආයස්‌මන්‌තං ආනන්‌දං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො චුන්‌දො සමණුද්‌දෙසො ආයස්‌මන්‌තං ආනන්‌දං එතදවොච ආයස්‌මා භන්‌තෙ සාරිපුත්‌තො පරිනිබ්‌බුතො ඉදමස්‌ස පත්‌තචීවරන්‌ති>
      text <අත්‌ථි ඛො ඉදං ආවුසො චුන්‌ද කථාපාභතං භගවන්‌තං දස්‌සනාය ආයාමාවුසො චුන්‌ද යෙන භගවා තෙනුපසඞ්‌කමිස්‌සාම උපසඞ්‌කමිත්‌වා භගවතො එතමත්‌ථං ආරොචෙස්‌සාමාති එවං භන්‌තෙති ඛො චුන්‌දො සමණුද්‌දෙසො ආයස්‌මතො ආනන්‌දස්‌ස පච්‌චස්‌සොසි>
      text <අථ ඛො ආයස්‌මා ච ආනන්‌දො චුන්‌දො ච සමණුද්‌දෙසො යෙන භගවා තෙනුපසඞ්‌කමිංසු උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදිංසු එකමන්‌තං නිසින්‌නො ඛො ආයස්‌මා ආනන්‌දො භගවන්‌තං එතදවොච අයං භන්‌තෙ චුන්‌දො සමණුද්‌දෙසො එවමාහ ආයස්‌මා භන්‌තෙ සාරිපුත්‌තො පරිනිබ්‌බුතො ඉදමස්‌ස පත්‌තචීවරන්‌ති අපි ච මෙ භන්‌තෙ මධුරකජාතො විය කායො දිසාපි මෙ න පක්‌ඛායන්‌ති ධම්‌මාපි මං නප්‌පටිභන්‌ති ආයස්‌මා සාරිපුත්‌තො පරිනිබ්‌බුතොති සුත්‌වා>
      text <කිං නු ඛො තෙ ආනන්‌ද සාරිපුත්‌තො සීලක්‌ඛන්‌ධං වා ආදාය පරිනිබ්‌බුතො සමාධික්‌ඛන්‌ධං වා ආදාය පරිනිබ්‌බුතො පඤ්‌ඤාක්‌ඛන්‌ධං වා ආදාය පරිනිබ්‌බුතො විමුත්‌තික්‌ඛන්‌ධං වා ආදාය පරිනිබ්‌බුතො විමුත්‌තිඤාණදස්‌සනක්‌ඛන්‌ධං වා ආදාය පරිනිබ්‌බුතොති න ච ඛො මෙ භන්‌තෙ ආයස්‌මා සාරිපුත්‌තො සීලක්‌ඛන්‌ධං වා ආදාය පරිනිබ්‌බුතො සමාධික්‌ඛන්‌ධං වා…පෙ … පඤ්‌ඤාක්‌ඛන්‌ධං වා… විමුත්‌තික්‌ඛන්‌ධං වා… විමුත්‌තිඤාණදස්‌සනක්‌ඛන්‌ධං වා ආදාය පරිනිබ්‌බුතො අපි ච මෙ භන්‌තෙ ආයස්‌මා සාරිපුත්‌තො ඔවාදකො අහොසි ඔතිණ්‌ණො විඤ්‌ඤාපකො සන්‌දස්‌සකො සමාදපකො සමුත්‌තෙජකො සම්‌පහංසකො අකිලාසු ධම්‌මදෙසනාය අනුග්‌ගාහකො සබ්‍රහ්‌මචාරීනං තං මයං ආයස්‌මතො සාරිපුත්‌තස්‌ස ධම්‌මොජං ධම්‌මභොගං ධම්‌මානුග්‌ගහං අනුස්‌සරාමාති>
      text <නනු තං ආනන්‌ද මයා පටිකච්‌චෙව අක්‌ඛාතං සබ්‌බෙහි පියෙහි මනාපෙහි නානාභාවො විනාභාවො අඤ්‌ඤථාභාවො තං කුතෙත්‌ථ ආනන්‌ද ලබ්‌භා යං තං ජාතං භූතං සඞ්‌ඛතං පලොකධම්‌මං තං වත මා පලුජ්‌ජීති නෙතං ඨානං විජ්‌ජති සෙය්‍යථාපි ආනන්‌ද මහතො රුක්‌ඛස්‌ස තිට්‌ඨතො සාරවතො යො මහන්‌තතරො ඛන්‌ධො සො පලුජ්‌ජෙය්‍ය එවමෙව ඛො ආනන්‌ද මහතො භික්‌ඛුසඞ්‌ඝස්‌ස තිට්‌ඨතො සාරවතො සාරිපුත්‌තො පරිනිබ්‌බුතො තං කුතෙත්‌ථ ආනන්‌ද ලබ්‌භා යං තං ජාතං භූතං සඞ්‌ඛතං පලොකධම්‌මං තං වත මා පලුජ්‌ජීති නෙතං ඨානං විජ්‌ජති තස්‌මාතිහානන්‌ද අත්‌තදීපා විහරථ අත්‌තසරණා අනඤ්‌ඤසරණා ධම්‌මදීපා ධම්‌මසරණා අනඤ්‌ඤසරණා>
      text <කථඤ්‌චානන්‌ද භික්‌ඛු අත්‌තදීපො විහරති අත්‌තසරණො අනඤ්‌ඤසරණො ධම්‌මදීපො ධම්‌මසරණො අනඤ්‌ඤසරණො ඉධානන්‌ද භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං එවං ඛො ආනන්‌ද භික්‌ඛු අත්‌තදීපො විහරති අත්‌තසරණො අනඤ්‌ඤසරණො ධම්‌මදීපො ධම්‌මසරණො අනඤ්‌ඤසරණො යෙ හි කෙචි ආනන්‌ද එතරහි වා මමච්‌චයෙ වා අත්‌තදීපා විහරිස්‌සන්‌ති අත්‌තසරණා අනඤ්‌ඤසරණා ධම්‌මදීපා ධම්‌මසරණා අනඤ්‌ඤසරණා තමතග්‌ගෙ මෙතෙ ආනන්‌ද භික්‌ඛූ භවිස්‌සන්‌ති යෙ කෙචි සික්‌ඛාකාමාති තතියං>
    text <උක්‌කචෙලසුත්‌තං>
      text <380>, <එකං සමයං භගවා වජ්‌ජීසු විහරති උක්‌කචෙලායං ගඞ්‌ගාය නදියා තීරෙ මහතා භික්‌ඛුසඞ්‌ඝෙන සද්‌ධිං අචිරපරිනිබ්‌බුතෙසු සාරිපුත්‌තමොග්‌ගල්‌ලානෙසු තෙන ඛො පන සමයෙන භගවා භික්‌ඛුසඞ්‌ඝපරිවුතො අජ්‌ඣොකාසෙ නිසින්‌නො හොති>
      text <අථ ඛො භගවා තුණ්‌හීභූතං භික්‌ඛුසඞ්‌ඝං අනුවිලොකෙත්‌වා භික්‌ඛූ ආමන්‌තෙසි අපි ම්‍යායං භික්‌ඛවෙ පරිසා සුඤ්‌ඤා විය ඛායති පරිනිබ්‌බුතෙසු සාරිපුත්‌තමොග්‌ගල්‌ලානෙසු අසුඤ්‌ඤා මෙ භික්‌ඛවෙ පරිසා හොති අනපෙක්‌ඛා තස්‌සං දිසායං හොති යස්‌සං දිසායං සාරිපුත්‌තමොග්‌ගල්‌ලානා විහරන්‌ති යෙ හි තෙ භික්‌ඛවෙ අහෙසුං අතීතමද්‌ධානං අරහන්‌තො සම්‌මාසම්‌බුද්‌ධා තෙසම්‌පි භගවන්‌තානං එතප්‌පරමංයෙව සාවකයුගං අහොසි සෙය්‍යථාපි මය්‌හං සාරිපුත්‌තමොග්‌ගල්‌ලානා යෙපි තෙ භික්‌ඛවෙ භවිස්‌සන්‌ති අනාගතමද්‌ධානං අරහන්‌තො සම්‌මාසම්‌බුද්‌ධා තෙසම්‌පි භගවන්‌තානං එතප්‌පරමංයෙව සාවකයුගං භවිස්‌සති සෙය්‍යථාපි මය්‌හං සාරිපුත්‌තමොග්‌ගල්‌ලානා අච්‌ඡරියං භික්‌ඛවෙ සාවකානං අබ්‌භුතං භික්‌ඛවෙ සාවකානං සත්‌ථු ච නාම සාසනකරා භවිස්‌සන්‌ති ඔවාදප්‌පටිකරා චතුන්‌නඤ්‌ච පරිසානං පියා භවිස්‌සන්‌ති මනාපා ගරුභාවනීයා ච අච්‌ඡරියං භික්‌ඛවෙ තථාගතස්‌ස අබ්‌භුතං භික්‌ඛවෙ තථාගතස්‌ස එවරූපෙපි නාම සාවකයුගෙ පරිනිබ්‌බුතෙ නත්‌ථි තථාගතස්‌ස සොකො වා පරිදෙවො වා තං කුතෙත්‌ථ භික්‌ඛවෙ ලබ්‌භා යං තං ජාතං භූතං සඞ්‌ඛතං පලොකධම්‌මං තං වත මා පලුජ්‌ජීති නෙතං ඨානං විජ්‌ජති සෙය්‍යථාපි භික්‌ඛවෙ මහතො රුක්‌ඛස්‌ස තිට්‌ඨතො සාරවතො යෙ මහන්‌තතරා ඛන්‌ධා තෙ පලුජ්‌ජෙය්‍යුං එවමෙව ඛො භික්‌ඛවෙ මහතො භික්‌ඛුසඞ්‌ඝස්‌ස තිට්‌ඨතො සාරවතො සාරිපුත්‌තමොග්‌ගල්‌ලානා පරිනිබ්‌බුතා තං කුතෙත්‌ථ භික්‌ඛවෙ ලබ්‌භා යං තං ජාතං භූතං සඞ්‌ඛතං පලොකධම්‌මං තං වත මා පලුජ්‌ජීති නෙතං ඨානං විජ්‌ජති තස්‌මාතිහ භික්‌ඛවෙ අත්‌තදීපා විහරථ අත්‌තසරණා අනඤ්‌ඤසරණා ධම්‌මදීපා ධම්‌මසරණා අනඤ්‌ඤසරණා>
      text <කථඤ්‌ච භික්‌ඛවෙ භික්‌ඛු අත්‌තදීපො විහරති අත්‌තසරණො අනඤ්‌ඤසරණො ධම්‌මදීපො ධම්‌මසරණො අනඤ්‌ඤසරණො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං එවං ඛො භික්‌ඛවෙ භික්‌ඛු අත්‌තදීපො විහරති අත්‌තසරණො අනඤ්‌ඤසරණො ධම්‌මදීපො ධම්‌මසරණො අනඤ්‌ඤසරණො යෙ හි කෙචි භික්‌ඛවෙ එතරහි වා මමච්‌චයෙ වා අත්‌තදීපා විහරිස්‌සන්‌ති අත්‌තසරණා අනඤ්‌ඤසරණා ධම්‌මදීපා ධම්‌මසරණා අනඤ්‌ඤසරණා තමතග්‌ගෙ මෙතෙ භික්‌ඛවෙ භික්‌ඛූ භවිස්‌සන්‌ති යෙ කෙචි සික්‌ඛාකාමාති චතුත්‌ථං>
    text <බාහියසුත්‌තං>
      text <381>, <සාවත්‌ථිනිදානං අථ ඛො ආයස්‌මා බාහියො යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො ආයස්‌මා බාහියො භගවන්‌තං එතදවොච සාධු මෙ භන්‌තෙ භගවා සංඛිත්‌තෙන ධම්‌මං දෙසෙතු යමහං භගවතො ධම්‌මං සුත්‌වා එකො වූපකට්‌ඨො අප්‌පමත්‌තො ආතාපී පහිතත්‌තො විහරෙය්‍යන්‌ති තස්‌මාතිහ ත්‌වං බාහිය ආදිමෙව විසොධෙහි කුසලෙසු ධම්‌මෙසු කො චාදි කුසලානං ධම්‌මානං සීලඤ්‌ච සුවිසුද්‌ධං දිට්‌ඨි ච උජුකා යතො ච ඛො තෙ බාහිය සීලඤ්‌ච සුවිසුද්‌ධං භවිස්‌සති දිට්‌ඨි ච උජුකා තතො ත්‌වං බාහිය සීලං නිස්‌සාය සීලෙ පතිට්‌ඨාය චත්‌තාරො සතිපට්‌ඨානෙ භාවෙය්‍යාසි>
      text <කතමෙ චත්‌තාරො ඉධ ත්‌වං බාහිය කායෙ කායානුපස්‌සී විහරාහි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරාහි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං යතො ඛො ත්‌වං බාහිය සීලං නිස්‌සාය සීලෙ පතිට්‌ඨාය ඉමෙ චත්‌තාරො සතිපට්‌ඨානෙ එවං භාවෙස්‌සසි තතො තුය්‌හං බාහිය යා රත්‌ති වා දිවසො වා ආගමිස්‌සති වුද්‌ධියෙව පාටිකඞ්‌ඛා කුසලෙසු ධම්‌මෙසු නො පරිහානීති>
      text <අථ ඛො ආයස්‌මා බාහියො භගවතො භාසිතං අභිනන්‌දිත්‌වා අනුමොදිත්‌වා උට්‌ඨායාසනා භගවන්‌තං අභිවාදෙත්‌වා පදක්‌ඛිණං කත්‌වා පක්‌කාමි අථ ඛො ආයස්‌මා බාහියො එකො වූපකට්‌ඨො අප්‌පමත්‌තො ආතාපී පහිතත්‌තො විහරන්‌තො නචිරස්‌සෙව යස්‌සත්‌ථාය කුලපුත්‌තා සම්‌මදෙව අගාරස්‌මා අනගාරියං පබ්‌බජන්‌ති තදනුත්‌තරං බ්‍රහ්‌මචරියපරියොසානං දිට්‌ඨෙව ධම්‌මෙ සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහාසි ඛීණා ජාති වුසිතං බ්‍රහ්‌මචරියං කතං කරණීයං නාපරං ඉත්‌ථත්‌තායාති අබ්‌භඤ්‌ඤාසි අඤ්‌ඤතරො ච පනායස්‌මා බාහියො අරහතං අහොසීති පඤ්‌චමං>
    text <උත්‌තියසුත්‌තං>
      text <382>, <සාවත්‌ථිනිදානං අථ ඛො ආයස්‌මා උත්‌තියො යෙන භගවා තෙනුපසඞ්‌කමි…පෙ … එකමන්‌තං නිසින්‌නො ඛො ආයස්‌මා උත්‌තියො භගවන්‌තං එතදවොච සාධු මෙ භන්‌තෙ භගවා සංඛිත්‌තෙන ධම්‌මං දෙසෙතු යමහං භගවතො ධම්‌මං සුත්‌වා එකො වූපකට්‌ඨො අප්‌පමත්‌තො ආතාපී පහිතත්‌තො විහරෙය්‍යන්‌ති තස්‌මාතිහ ත්‌වං උත්‌තිය ආදිමෙව විසොධෙහි කුසලෙසු ධම්‌මෙසු කො චාදි කුසලානං ධම්‌මානං සීලඤ්‌ච සුවිසුද්‌ධං දිට්‌ඨි ච උජුකා යතො ච ඛො තෙ උත්‌තිය සීලඤ්‌ච සුවිසුද්‌ධං භවිස්‌සති දිට්‌ඨි ච උජුකා තතො ත්‌වං උත්‌තිය සීලං නිස්‌සාය සීලෙ පතිට්‌ඨාය චත්‌තාරො සතිපට්‌ඨානෙ භාවෙය්‍යාසි>
      text <කතමෙ චත්‌තාරො ඉධ ත්‌වං උත්‌තිය කායෙ කායානුපස්‌සී විහරාහි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරාහි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං යතො ඛො ත්‌වං උත්‌තිය සීලං නිස්‌සාය සීලෙ පතිට්‌ඨාය ඉමෙ චත්‌තාරො සතිපට්‌ඨානෙ එවං භාවෙස්‌සසි තතො ත්‌වං උත්‌තිය ගමිස්‌සසි මච්‌චුධෙය්‍යස්‌ස පාරන්‌ති>
      text <අථ ඛො ආයස්‌මා උත්‌තියො භගවතො භාසිතං අභිනන්‌දිත්‌වා අනුමොදිත්‌වා උට්‌ඨායාසනා භගවන්‌තං අභිවාදෙත්‌වා පදක්‌ඛිණං කත්‌වා පක්‌කාමි අථ ඛො ආයස්‌මා උත්‌තියො එකො වූපකට්‌ඨො අප්‌පමත්‌තො ආතාපී පහිතත්‌තො විහරන්‌තො නචිරස්‌සෙව යස්‌සත්‌ථාය කුලපුත්‌තා සම්‌මදෙව අගාරස්‌මා අනගාරියං පබ්‌බජන්‌ති තදනුත්‌තරං බ්‍රහ්‌මචරියපරියොසානං දිට්‌ඨෙව ධම්‌මෙ සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහාසි ඛීණා ජාති වුසිතං බ්‍රහ්‌මචරියං කතං කරණීයං නාපරං ඉත්‌ථත්‌තායාති අබ්‌භඤ්‌ඤාසි අඤ්‌ඤතරො ච පනායස්‌මා උත්‌තියො අරහතං අහොසීති ඡට්‌ඨං>
    text <අරියසුත්‌තං>
      text <383>, <චත්‌තාරොමෙ භික්‌ඛවෙ සතිපට්‌ඨානා භාවිතා බහුලීකතා අරියා නිය්‍යානිකා නිය්‍යන්‌ති තක්‌කරස්‌ස සම්‌මා දුක්‌ඛක්‌ඛයාය කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉමෙ ඛො භික්‌ඛවෙ චත්‌තාරො සතිපට්‌ඨානා භාවිතා බහුලීකතා අරියා නිය්‍යානිකා නිය්‍යන්‌ති තක්‌කරස්‌ස සම්‌මා දුක්‌ඛක්‌ඛයායාති සත්‌තමං>
    text <බ්‍රහ්‌මසුත්‌තං>
      text <384>, <එකං සමයං භගවා උරුවෙලායං විහරති නජ්‌ජා නෙරඤ්‌ජරාය තීරෙ අජපාලනිග්‍රොධෙ පඨමාභිසම්‌බුද්‌ධො අථ ඛො භගවතො රහොගතස්‌ස පටිසල්‌ලීනස්‌ස එවං චෙතසො පරිවිතක්‌කො උදපාදි එකායනො අයං මග්‌ගො සත්‌තානං විසුද්‌ධියා සොකපරිදෙවානං සමතික්‌කමාය දුක්‌ඛදොමනස්‌සානං අත්‌ථඞ්‌ගමාය ඤායස්‌ස අධිගමාය නිබ්‌බානස්‌ස සච්‌ඡිකිරියාය යදිදං චත්‌තාරො සතිපට්‌ඨානා>
      text <කතමෙ චත්‌තාරො කායෙ වා භික්‌ඛු කායානුපස්‌සී විහරෙය්‍ය ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු වා භික්‌ඛු…පෙ … චිත්‌තෙ වා භික්‌ඛු…පෙ … ධම්‌මෙසු වා භික්‌ඛු ධම්‌මානුපස්‌සී විහරෙය්‍ය ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං එකායනො අයං මග්‌ගො සත්‌තානං විසුද්‌ධියා සොකපරිදෙවානං සමතික්‌කමාය දුක්‌ඛදොමනස්‌සානං අත්‌ථඞ්‌ගමාය ඤායස්‌ස අධිගමාය නිබ්‌බානස්‌ස සච්‌ඡිකිරියාය යදිදං චත්‌තාරො සතිපට්‌ඨානාති>
      text <අථ ඛො බ්‍රහ්‌මා සහම්‌පති භගවතො චෙතසා චෙතොපරිවිතක්‌කමඤ්‌ඤාය සෙය්‍යථාපි නාම බලවා පුරිසො සමිඤ්‌ජිතං වා බාහං පසාරෙය්‍ය පසාරිතං වා බාහං සමිඤ්‌ජෙය්‍ය එවමෙව බ්‍රහ්‌මලොකෙ අන්‌තරහිතො භගවතො පුරතො පාතුරහොසි අථ ඛො බ්‍රහ්‌මා සහම්‌පති එකංසං උත්‌තරාසඞ්‌ගං කරිත්‌වා යෙන භගවා තෙනඤ්‌ජලිං පණාමෙත්‌වා භගවන්‌තං එතදවොච එවමෙතං භගවා එවමෙතං සුගත එකායනො අයං භන්‌තෙ මග්‌ගො සත්‌තානං විසුද්‌ධියා සොකපරිදෙවානං සමතික්‌කමාය දුක්‌ඛදොමනස්‌සානං අත්‌ථඞ්‌ගමාය ඤායස්‌ස අධිගමාය නිබ්‌බානස්‌ස සච්‌ඡිකිරියාය යදිදං චත්‌තාරො සතිපට්‌ඨානා>
      text <කතමෙ චත්‌තාරො කායෙ වා භන්‌තෙ භික්‌ඛු කායානුපස්‌සී විහරෙය්‍ය ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු වා භන්‌තෙ භික්‌ඛු…පෙ … චිත්‌තෙ වා භන්‌තෙ භික්‌ඛු…පෙ … ධම්‌මෙසු වා භන්‌තෙ භික්‌ඛු ධම්‌මානුපස්‌සී විහරෙය්‍ය ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං එකායනො අයං භන්‌තෙ මග්‌ගො සත්‌තානං විසුද්‌ධියා සොකපරිදෙවානං සමතික්‌කමාය දුක්‌ඛදොමනස්‌සානං අත්‌ථඞ්‌ගමාය ඤායස්‌ස අධිගමාය නිබ්‌බානස්‌ස සච්‌ඡිකිරියාය යදිදං චත්‌තාරො සතිපට්‌ඨානාති>
      text <ඉදමවොච බ්‍රහ්‌මා සහම්‌පති ඉදං වත්‌වා අථාපරං එතදවොච>
    text <සෙදකසුත්‌තං>
      text <385>, <එකං සමයං භගවා සුම්‌භෙසු විහරති සෙදකං නාම සුම්‌භානං නිගමො තත්‍ර ඛො භගවා භික්‌ඛූ ආමන්‌තෙසි භූතපුබ්‌බං භික්‌ඛවෙ චණ්‌ඩාලවංසිකො චණ්‌ඩාලවංසං උස්‌සාපෙත්‌වා මෙදකථාලිකං අන්‌තෙවාසිං ආමන්‌තෙසි එහි ත්‌වං සම්‌ම මෙදකථාලිකෙ චණ්‌ඩාලවංසං අභිරුහිත්‌වා මම උපරිඛන්‌ධෙ තිට්‌ඨාහීති එවං ආචරියාති ඛො භික්‌ඛවෙ මෙදකථාලිකා අන්‌තෙවාසී චණ්‌ඩාලවංසිකස්‌ස පටිස්‌සුත්‌වා චණ්‌ඩාලවංසං අභිරුහිත්‌වා ආචරියස්‌ස උපරිඛන්‌ධෙ අට්‌ඨාසි අථ ඛො භික්‌ඛවෙ චණ්‌ඩාලවංසිකො මෙදකථාලිකං අන්‌තෙවාසිං එතදවොච ත්‌වං සම්‌ම මෙදකථාලිකෙ මමං රක්‌ඛ අහං තං රක්‌ඛිස්‌සාමි එවං මයං අඤ්‌ඤමඤ්‌ඤං ගුත්‌තා අඤ්‌ඤමඤ්‌ඤං රක්‌ඛිතා සිප්‌පානි චෙව දස්‌සෙස්‌සාම ලාභඤ්‌ච ලච්‌ඡාම සොත්‌ථිනා ච චණ්‌ඩාලවංසා ඔරොහිස්‌සාමාති එවං වුත්‌තෙ භික්‌ඛවෙ මෙදකථාලිකා අන්‌තෙවාසී චණ්‌ඩාලවංසිකං එතදවොච න ඛො පනෙතං ආචරිය එවං භවිස්‌සති ත්‌වං ආචරිය අත්‌තානං රක්‌ඛ අහං අත්‌තානං රක්‌ඛිස්‌සාමි එවං මයං අත්‌තගුත්‌තා අත්‌තරක්‌ඛිතා සිප්‌පානි චෙව දස්‌සෙස්‌සාම ලාභඤ්‌ච ලච්‌ඡාම සොත්‌ථිනා ච චණ්‌ඩාලවංසා ඔරොහිස්‌සාමාති සො තත්‌ථ ඤායොති භගවා එතදවොච යථා මෙදකථාලිකා අන්‌තෙවාසී ආචරියං අවොච අත්‌තානං භික්‌ඛවෙ රක්‌ඛිස්‌සාමීති සතිපට්‌ඨානං සෙවිතබ්‌බං පරං රක්‌ඛිස්‌සාමීති සතිපට්‌ඨානං සෙවිතබ්‌බං අත්‌තානං භික්‌ඛවෙ රක්‌ඛන්‌තො පරං රක්‌ඛති පරං රක්‌ඛන්‌තො අත්‌තානං රක්‌ඛති>
      text <කථඤ්‌ච භික්‌ඛවෙ අත්‌තානං රක්‌ඛන්‌තො පරං රක්‌ඛති ආසෙවනාය භාවනාය බහුලීකම්‌මෙන එවං ඛො භික්‌ඛවෙ අත්‌තානං රක්‌ඛන්‌තො පරං රක්‌ඛති කථඤ්‌ච භික්‌ඛවෙ පරං රක්‌ඛන්‌තො අත්‌තානං රක්‌ඛති ඛන්‌තියා අවිහිංසාය මෙත්‌තචිත්‌තතාය අනුදයතාය එවං ඛො භික්‌ඛවෙ පරං රක්‌ඛන්‌තො අත්‌තානං රක්‌ඛති අත්‌තානං භික්‌ඛවෙ රක්‌ඛිස්‌සාමීති සතිපට්‌ඨානං සෙවිතබ්‌බං පරං රක්‌ඛිස්‌සාමීති සතිපට්‌ඨානං සෙවිතබ්‌බං අත්‌තානං භික්‌ඛවෙ රක්‌ඛන්‌තො පරං රක්‌ඛති පරං රක්‌ඛන්‌තො අත්‌තානං රක්‌ඛතීති නවමං>
    text <ජනපදකල්‍යාණීසුත්‌තං>
      text <386>, <එවං මෙ සුතං එකං සමයං භගවා සුම්‌භෙසු විහරති සෙදකං නාම සුම්‌භානං නිගමො තත්‍ර ඛො භගවා භික්‌ඛූ ආමන්‌තෙසි භික්‌ඛවොති භදන්‌තෙති තෙ භික්‌ඛූ භගවතො පච්‌චස්‌සොසුං භගවා එතදවොච>
      text <සෙය්‍යථාපි භික්‌ඛවෙ ජනපදකල්‍යාණී ජනපදකල්‍යාණීති ඛො භික්‌ඛවෙ මහාජනකායො සන්‌නිපතෙය්‍ය සා ඛො පනස්‌ස ජනපදකල්‍යාණී පරමපාසාවිනී නච්‌චෙ පරමපාසාවිනී ගීතෙ ජනපදකල්‍යාණී නච්‌චති ගායතීති ඛො භික්‌ඛවෙ භිය්‍යොසොමත්‌තාය මහාජනකායො සන්‌නිපතෙය්‍ය අථ පුරිසො ආගච්‌ඡෙය්‍ය ජීවිතුකාමො අමරිතුකාමො සුඛකාමො දුක්‌ඛප්‌පටිකූලො තමෙනං එවං වදෙය්‍ය අයං තෙ අම්‌භො පුරිස සමතිත්‌තිකො තෙලපත්‌තො අන්‌තරෙන ච මහාසමජ්‌ජං අන්‌තරෙන ච ජනපදකල්‍යාණියා පරිහරිතබ්‌බො පුරිසො ච තෙ උක්‌ඛිත්‌තාසිකො පිට්‌ඨිතො පිට්‌ඨිතො අනුබන්‌ධිස්‌සති යත්‌ථෙව නං ථොකම්‌පි ඡඩ්‌ඩෙස්‌සති තත්‌ථෙව තෙ සිරො පාතෙස්‌සතීති තං කිං මඤ්‌ඤථ භික්‌ඛවෙ අපි නු සො පුරිසො අමුං තෙලපත්‌තං අමනසිකරිත්‌වා බහිද්‌ධා පමාදං ආහරෙය්‍යාති නො හෙතං භන්‌තෙ>
      text <උපමා ඛො ම්‍යායං භික්‌ඛවෙ කතා අත්‌ථස්‌ස විඤ්‌ඤාපනාය අයං චෙවෙත්‌ථ අත්‌ථො සමතිත්‌තිකො තෙලපත්‌තොති ඛො භික්‌ඛවෙ කායගතාය එතං සතියා අධිවචනං තස්‌මාතිහ භික්‌ඛවෙ එවං සික්‌ඛිතබ්‌බං කායගතා සති නො භාවිතා භවිස්‌සති බහුලීකතා යානීකතා වත්‌ථුකතා අනුට්‌ඨිතා පරිචිතා සුසමාරද්‌ධාති එවඤ්‌හි ඛො භික්‌ඛවෙ සික්‌ඛිතබ්‌බන්‌ති දසමං>
      stand <නාලන්‌දවග්‌ගො දුතියො>
      text <තස්‌සුද්‌දානං>
  text <සීලට්‌ඨිතිවග්‌ගො>
    text <සීලසුත්‌තං>
      text <387>, <එවං මෙ සුතං එකං සමයං ආයස්‌මා ච ආනන්‌දො ආයස්‌මා ච භද්‌දො පාටලිපුත්‌තෙ විහරන්‌ති කුක්‌කුටාරාමෙ අථ ඛො ආයස්‌මා භද්‌දො සායන්‌හසමයං පටිසල්‌ලානා වුට්‌ඨිතො යෙනායස්‌මා ආනන්‌දො තෙනුපසඞ්‌කමි උපසඞ්‌කමිත්‌වා ආයස්‌මතා ආනන්‌දෙන සද්‌ධිං සම්‌මොදි සම්‌මොදනීයං කථං සාරණීයං වීතිසාරෙත්‌වා එකමන්‌තං නිසීදි එකමන්‌තං නිසින්‌නො ඛො ආයස්‌මා භද්‌දො ආයස්‌මන්‌තං ආනන්‌දං එතදවොච යානිමානි ආවුසො ආනන්‌ද කුසලානි සීලානි වුත්‌තානි භගවතා ඉමානි කුසලානි සීලානි කිමත්‌ථියානි වුත්‌තානි භගවතාති>
      text <සාධු සාධු ආවුසො භද්‌ද භද්‌දකො ඛො තෙ ආවුසො භද්‌ද උම්‌මඞ්‌ගො භද්‌දකං පටිභානං කල්‍යාණී පරිපුච්‌ඡා එවඤ්‌හි ත්‌වං ආවුසො භද්‌ද පුච්‌ඡසි යානිමානි ආවුසො ආනන්‌ද කුසලානි සීලානි වුත්‌තානි භගවතා ඉමානි කුසලානි සීලානි කිමත්‌ථියානි වුත්‌තානි භගවතාති එවමාවුසොති යානිමානි ආවුසො භද්‌ද කුසලානි සීලානි වුත්‌තානි භගවතා ඉමානි කුසලානි සීලානි යාවදෙව චතුන්‌නං සතිපට්‌ඨානානං භාවනාය වුත්‌තානි භගවතා>
      text <කතමෙසං චතුන්‌නං ඉධාවුසො භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං යානිමානි ආවුසො භද්‌ද කුසලානි සීලානි වුත්‌තානි භගවතා ඉමානි කුසලානි සීලානි යාවදෙව ඉමෙසං චතුන්‌නං සතිපට්‌ඨානානං භාවනාය වුත්‌තානි භගවතාති පඨමං>
    text <චිරට්‌ඨිතිසුත්‌තං>
      text <388>, <තංයෙව නිදානං එකමන්‌තං නිසින්‌නො ඛො ආයස්‌මා භද්‌දො ආයස්‌මන්‌තං ආනන්‌දං එතදවොච කො නු ඛො ආවුසො ආනන්‌ද හෙතු කො පච්‌චයො යෙන තථාගතෙ පරිනිබ්‌බුතෙ සද්‌ධම්‌මො න චිරට්‌ඨිතිකො හොති කො පනාවුසො ආනන්‌ද හෙතු කො පච්‌චයො යෙන තථාගතෙ පරිනිබ්‌බුතෙ සද්‌ධම්‌මො චිරට්‌ඨිතිකො හොතීති>
      text <සාධු සාධු ආවුසො භද්‌ද භද්‌දකො ඛො තෙ ආවුසො භද්‌ද උම්‌මඞ්‌ගො භද්‌දකං පටිභානං කල්‍යාණී පරිපුච්‌ඡා එවඤ්‌හි ත්‌වං ආවුසො භද්‌ද පුච්‌ඡසි කො නු ඛො ආවුසො ආනන්‌ද හෙතු කො පච්‌චයො යෙන තථාගතෙ පරිනිබ්‌බුතෙ සද්‌ධම්‌මො න චිරට්‌ඨිතිකො හොති කො පනාවුසො ආනන්‌ද හෙතු කො පච්‌චයො යෙන තථාගතෙ පරිනිබ්‌බුතෙ සද්‌ධම්‌මො චිරට්‌ඨිතිකො හොතීති එවමාවුසොති චතුන්‌නං ඛො ආවුසො සතිපට්‌ඨානානං අභාවිතත්‌තා අබහුලීකතත්‌තා තථාගතෙ පරිනිබ්‌බුතෙ සද්‌ධම්‌මො න චිරට්‌ඨිතිකො හොති චතුන්‌නඤ්‌ච ඛො ආවුසො සතිපට්‌ඨානානං භාවිතත්‌තා බහුලීකතත්‌තා තථාගතෙ පරිනිබ්‌බුතෙ සද්‌ධම්‌මො චිරට්‌ඨිතිකො හොති>
      text <කතමෙසං චතුන්‌නං ඉධාවුසො භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉමෙසං ඛො ආවුසො චතුන්‌නං සතිපට්‌ඨානානං අභාවිතත්‌තා අබහුලීකතත්‌තා තථාගතෙ පරිනිබ්‌බුතෙ සද්‌ධම්‌මො න චිරට්‌ඨිතිකො හොති ඉමෙසඤ්‌ච ඛො ආවුසො චතුන්‌නං සතිපට්‌ඨානානං භාවිතත්‌තා බහුලීකතත්‌තා තථාගතෙ පරිනිබ්‌බුතෙ සද්‌ධම්‌මො චිරට්‌ඨිතිකො හොතීති දුතියං>
    text <පරිහානසුත්‌තං>
      text <389>, <එකං සමයං ආයස්‌මා ච ආනන්‌දො ආයස්‌මා ච භද්‌දො පාටලිපුත්‌තෙ විහරන්‌ති කුක්‌කුටාරාමෙ අථ ඛො ආයස්‌මා භද්‌දො සායන්‌හසමයං පටිසල්‌ලානා වුට්‌ඨිතො යෙනායස්‌මා ආනන්‌දො තෙනුපසඞ්‌කමි උපසඞ්‌කමිත්‌වා ආයස්‌මතා ආනන්‌දෙන සද්‌ධිං සම්‌මොදි සම්‌මොදනීයං කථං සාරණීයං වීතිසාරෙත්‌වා එකමන්‌තං නිසීදි එකමන්‌තං නිසින්‌නො ඛො ආයස්‌මා භද්‌දො ආයස්‌මන්‌තං ආනන්‌දං එතදවොච කො නු ඛො ආවුසො ආනන්‌ද හෙතු කො පච්‌චයො යෙන සද්‌ධම්‌මපරිහානං හොති කො නු ඛො ආවුසො ආනන්‌ද හෙතු කො පච්‌චයො යෙන සද්‌ධම්‌මඅපරිහානං හොතීති>
      text <සාධු සාධු ආවුසො භද්‌ද භද්‌දකො ඛො තෙ ආවුසො භද්‌ද උම්‌මඞ්‌ගො භද්‌දකං පටිභානං කල්‍යාණී පරිපුච්‌ඡා එවඤ්‌හි ත්‌වං ආවුසො භද්‌ද පුච්‌ඡසි කො නු ඛො ආවුසො ආනන්‌ද හෙතු කො පච්‌චයො යෙන සද්‌ධම්‌මපරිහානං හොති කො පනාවුසො ආනන්‌ද හෙතු කො පච්‌චයො යෙන සද්‌ධම්‌මඅපරිහානං හොතීති එවමාවුසොති චතුන්‌නං ඛො ආවුසො සතිපට්‌ඨානානං අභාවිතත්‌තා අබහුලීකතත්‌තා සද්‌ධම්‌මපරිහානං හොති චතුන්‌නඤ්‌ච ඛො ආවුසො සතිපට්‌ඨානානං භාවිතත්‌තා බහුලීකතත්‌තා සද්‌ධම්‌මඅපරිහානං හොති>
      text <කතමෙසං චතුන්‌නං ඉධාවුසො භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉමෙසං ඛො ආවුසො චතුන්‌නං සතිපට්‌ඨානානං අභාවිතත්‌තා අබහුලීකතත්‌තා සද්‌ධම්‌මපරිහානං හොති ඉමෙසඤ්‌ච ඛො ආවුසො චතුන්‌නං සතිපට්‌ඨානානං භාවිතත්‌තා බහුලීකතත්‌තා සද්‌ධම්‌මඅපරිහානං හොතීති තතියං>
    text <සුද්‌ධසුත්‌තං>
      text <390>, <සාවත්‌ථිනිදානං චත්‌තාරොමෙ භික්‌ඛවෙ සතිපට්‌ඨානා කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු …පෙ … චිත්‌තෙ …පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉමෙ ඛො භික්‌ඛවෙ චත්‌තාරො සතිපට්‌ඨානාති චතුත්‌ථං>
    text <අඤ්‌ඤතරබ්‍රාහ්‌මණසුත්‌තං>
      text <391>, <එවං මෙ සුතං එකං සමයං භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ අථ ඛො අඤ්‌ඤතරො බ්‍රාහ්‌මණො යෙන භගවා තෙනුපසඞ්‌කමි උපසඞ්‌කමිත්‌වා භගවතා සද්‌ධිං සම්‌මොදි සම්‌මොදනීයං කථං සාරණීයං වීතිසාරෙත්‌වා එකමන්‌තං නිසීදි එකමන්‌තං නිසින්‌නො ඛො සො බ්‍රාහ්‌මණො භගවන්‌තං එතදවොච කො නු ඛො භො ගොතම හෙතු කො පච්‌චයො යෙන තථාගතෙ පරිනිබ්‌බුතෙ සද්‌ධම්‌මො න චිරට්‌ඨිතිකො හොති කො පන භො ගොතම හෙතු කො පච්‌චයො යෙන තථාගතෙ පරිනිබ්‌බුතෙ සද්‌ධම්‌මො චිරට්‌ඨිතිකො හොතීති>
      text <චතුන්‌නං ඛො බ්‍රාහ්‌මණ සතිපට්‌ඨානානං අභාවිතත්‌තා අබහුලීකතත්‌තා තථාගතෙ පරිනිබ්‌බුතෙ සද්‌ධම්‌මො න චිරට්‌ඨිතිකො හොති චතුන්‌නඤ්‌ච ඛො බ්‍රාහ්‌මණ සතිපට්‌ඨානානං භාවිතත්‌තා බහුලීකතත්‌තා තථාගතෙ පරිනිබ්‌බුතෙ සද්‌ධම්‌මො චිරට්‌ඨිතිකො හොති>
      text <කතමෙසං චතුන්‌නං ඉධ බ්‍රාහ්‌මණ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉමෙසං ඛො බ්‍රාහ්‌මණ චතුන්‌නං සතිපට්‌ඨානානං අභාවිතත්‌තා අබහුලීකතත්‌තා තථාගතෙ පරිනිබ්‌බුතෙ සද්‌ධම්‌මො න චිරට්‌ඨිතිකො හොති ඉමෙසඤ්‌ච ඛො බ්‍රාහ්‌මණ චතුන්‌නං සතිපට්‌ඨානානං භාවිතත්‌තා බහුලීකතත්‌තා තථාගතෙ පරිනිබ්‌බුතෙ සද්‌ධම්‌මො චිරට්‌ඨිතිකො හොතීති>
      text <එවං වුත්‌තෙ සො බ්‍රාහ්‌මණො භගවන්‌තං එතදවොච අභික්‌කන්‌තං භො ගොතම…පෙ … උපාසකං මං භවං ගොතමො ධාරෙතු අජ්‌ජතග්‌ගෙ පාණුපෙතං සරණං ගතන්‌ති පඤ්‌චමං>
    text <පදෙසසුත්‌තං>
      text <392>, <එකං සමයං ආයස්‌මා ච සාරිපුත්‌තො ආයස්‌මා ච මහාමොග්‌ගල්‌ලානො ආයස්‌මා ච අනුරුද්‌ධො සාකෙතෙ විහරන්‌ති කණ්‌ඩකීවනෙ අථ ඛො ආයස්‌මා ච සාරිපුත්‌තො ආයස්‌මා ච මහාමොග්‌ගල්‌ලානො සායන්‌හසමයං පටිසල්‌ලානා වුට්‌ඨිතා යෙනායස්‌මා අනිරුද්‌ධො තෙනුපසඞ්‌කමිංසු උපසඞ්‌කමිත්‌වා ආයස්‌මතා අනුරුද්‌ධෙන සද්‌ධිං සම්‌මොදිංසු සම්‌මොදනීයං කථං සාරණීයං වීතිසාරෙත්‌වා එකමන්‌තං නිසීදිංසු එකමන්‌තං නිසින්‌නො ඛො ආයස්‌මා සාරිපුත්‌තො ආයස්‌මන්‌තං අනුරුද්‌ධං එතදවොච සෙඛො සෙඛොති ආවුසො අනුරුද්‌ධ වුච්‌චති කිත්‌තාවතා නු ඛො ආවුසො සෙඛො හොතීති චතුන්‌නං ඛො ආවුසො සතිපට්‌ඨානානං පදෙසං භාවිතත්‌තා සෙඛො හොති>
      text <කතමෙසං චතුන්‌නං ඉධාවුසො භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉමෙසං ඛො ආවුසො චතුන්‌නං සතිපට්‌ඨානානං පදෙසං භාවිතත්‌තා සෙඛො හොතීති ඡට්‌ඨං>
    text <සමත්‌තසුත්‌තං>
      text <393>, <තංයෙව නිදානං එකමන්‌තං නිසින්‌නො ඛො ආයස්‌මා සාරිපුත්‌තො ආයස්‌මන්‌තං අනුරුද්‌ධං එතදවොච අසෙඛො අසෙඛොති ආවුසො අනුරුද්‌ධ වුච්‌චති කිත්‌තාවතා නු ඛො ආවුසො අසෙඛො හොතීති චතුන්‌නං ඛො ආවුසො සතිපට්‌ඨානානං සමත්‌තං භාවිතත්‌තා අසෙඛො හොති>
      text <කතමෙසං චතුන්‌නං ඉධාවුසො භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉමෙසං ඛො ආවුසො චතුන්‌නං සතිපට්‌ඨානානං සමත්‌තං භාවිතත්‌තා අසෙඛො හොතීති සත්‌තමං>
    text <ලොකසුත්‌තං>
      text <394>, <තංයෙව නිදානං එකමන්‌තං නිසින්‌නො ඛො ආයස්‌මා සාරිපුත්‌තො ආයස්‌මන්‌තං අනුරුද්‌ධං එතදවොච කතමෙසං ආවුසො අනුරුද්‌ධ ධම්‌මානං භාවිතත්‌තා බහුලීකතත්‌තා මහාභිඤ්‌ඤතං පත්‌තොති චතුන්‌නං ආවුසො සතිපට්‌ඨානානං භාවිතත්‌තා බහුලීකතත්‌තා මහාභිඤ්‌ඤතං පත්‌තො>
      text <කතමෙසං චතුන්‌නං ඉධාහං ආවුසො කායෙ කායානුපස්‌සී විහරාමි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරාමි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉමෙසං ඛ්‌වාහං ආවුසො චතුන්‌නං සතිපට්‌ඨානානං භාවිතත්‌තා බහුලීකතත්‌තා මහාභිඤ්‌ඤතං පත්‌තො ඉමෙසඤ්‌ච පනාහං ආවුසො චතුන්‌නං සතිපට්‌ඨානානං භාවිතත්‌තා බහුලීකතත්‌තා සහස්‌සං ලොකං අභිජානාමීති අට්‌ඨමං>
    text <සිරිවඩ්‌ඪසුත්‌තං>
      text <395>, <එකං සමයං ආයස්‌මා ආනන්‌දො රාජගහෙ විහරති වෙළුවනෙ කලන්‌දකනිවාපෙ තෙන ඛො පන සමයෙන සිරිවඩ්‌ඪො ගහපති ආබාධිකො හොති දුක්‌ඛිතො බාළ්‌හගිලානො අථ ඛො සිරිවඩ්‌ඪො ගහපති අඤ්‌ඤතරං පුරිසං ආමන්‌තෙසි එහි ත්‌වං අම්‌භො පුරිස යෙනායස්‌මා ආනන්‌දො තෙනුපසඞ්‌කම උපසඞ්‌කමිත්‌වා මම වචනෙන ආයස්‌මතො ආනන්‌දස්‌ස පාදෙ සිරසා වන්‌ද සිරිවඩ්‌ඪො භන්‌තෙ ගහපති ආබාධිකො දුක්‌ඛිතො බාළ්‌හගිලානො සො ආයස්‌මතො ආනන්‌දස්‌ස පාදෙ සිරසා වන්‌දතීති එවඤ්‌ච වදෙහි සාධු කිර භන්‌තෙ ආයස්‌මා ආනන්‌දො යෙන සිරිවඩ්‌ඪස්‌ස ගහපතිස්‌ස නිවෙසනං තෙනුපසඞ්‌කමතු අනුකම්‌පං උපාදායාති එවං භන්‌තෙති ඛො සො පුරිසො සිරිවඩ්‌ඪස්‌ස ගහපතිස්‌ස පටිස්‌සුත්‌වා යෙනායස්‌මා ආනන්‌දො තෙනුපසඞ්‌කමි උපසඞ්‌කමිත්‌වා ආයස්‌මන්‌තං ආනන්‌දං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො සො පුරිසො ආයස්‌මන්‌තං ආනන්‌දං එතදවොච සිරිවඩ්‌ඪො භන්‌තෙ ගහපති ආබාධිකො දුක්‌ඛිතො බාළ්‌හගිලානො සො ආයස්‌මතො ආනන්‌දස්‌ස පාදෙ සිරසා වන්‌දති එවඤ්‌ච වදෙති සාධු කිර භන්‌තෙ ආයස්‌මා ආනන්‌දො යෙන සිරිවඩ්‌ඪස්‌ස ගහපතිස්‌ස නිවෙසනං තෙනුපසඞ්‌කමතු අනුකම්‌පං උපාදායාති අධිවාසෙසි ඛො ආයස්‌මා ආනන්‌දො තුණ්‌හීභාවෙන>
      text <අථ ඛො ආයස්‌මා ආනන්‌දො පුබ්‌බණ්‌හසමයං නිවාසෙත්‌වා පත්‌තචීවරමාදාය යෙන සිරිවඩ්‌ඪස්‌ස ගහපතිස්‌ස නිවෙසනං තෙනුපසඞ්‌කමි උපසඞ්‌කමිත්‌වා පඤ්‌ඤත්‌තෙ ආසනෙ නිසීදි නිසජ්‌ජ ඛො ආයස්‌මා ආනන්‌දො සිරිවඩ්‌ඪං ගහපතිං එතදවොච කච්‌චි තෙ ගහපති ඛමනීයං කච්‌චි යාපනීයං කච්‌චි දුක්‌ඛා වෙදනා පටික්‌කමන්‌ති නො අභික්‌කමන්‌ති පටික්‌කමොසානං පඤ්‌ඤායති නො අභික්‌කමොති න මෙ භන්‌තෙ ඛමනීයං න යාපනීයං බාළ්‌හා මෙ දුක්‌ඛා වෙදනා අභික්‌කමන්‌ති නො පටික්‌කමන්‌ති අභික්‌කමොසානං පඤ්‌ඤායති නො පටික්‌කමොති>
      text <තස්‌මාතිහ තෙ ගහපති එවං සික්‌ඛිතබ්‌බං කායෙ කායානුපස්‌සී විහරිස්‌සාමි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරිස්‌සාමි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සන්‌ති එවඤ්‌හි තෙ ගහපති සික්‌ඛිතබ්‌බන්‌ති>
      text <යෙමෙ භන්‌තෙ භගවතා චත්‌තාරො සතිපට්‌ඨානා දෙසිතා සංවිජ්‌ජන්‌ති තෙ ධම්‌මා මයි අහඤ්‌ච තෙසු ධම්‌මෙසු සන්‌දිස්‌සාමි අහඤ්‌හි භන්‌තෙ කායෙ කායානුපස්‌සී විහරාමි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරාමි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං යානි චිමානි භන්‌තෙ භගවතා පඤ්‌චොරම්‌භාගියානි සංයොජනානි දෙසිතානි නාහං භන්‌තෙ තෙසං කිඤ්‌චි අත්‌තනි අප්‌පහීනං සමනුපස්‌සාමීති ලාභා තෙ ගහපති සුලද්‌ධං තෙ ගහපති අනාගාමිඵලං තයා ගහපති බ්‍යාකතන්‌ති නවමං>
    text <මානදින්‌නසුත්‌තං>
      text <396>, <තංයෙව නිදානං තෙන ඛො පන සමයෙන මානදින්‌නො ගහපති ආබාධිකො හොති දුක්‌ඛිතො බාළ්‌හගිලානො අථ ඛො මානදින්‌නො ගහපති අඤ්‌ඤතරං පුරිසං ආමන්‌තෙසි එහි ත්‌වං අම්‌භො පුරිස…පෙ … න මෙ භන්‌තෙ ඛමනීයං න යාපනීයං බාළ්‌හා මෙ දුක්‌ඛා වෙදනා අභික්‌කමන්‌ති නො පටික්‌කමන්‌ති අභික්‌කමොසානං පඤ්‌ඤායති නො පටික්‌කමොති එවරූපාය චාහං භන්‌තෙ දුක්‌ඛාය වෙදනාය ඵුට්‌ඨො සමානො කායෙ කායානුපස්‌සී විහරාමි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරාමි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං යානි චිමානි භන්‌තෙ භගවතා පඤ්‌චොරම්‌භාගියානි සංයොජනානි දෙසිතානි නාහං භන්‌තෙ තෙසං කිඤ්‌චි අත්‌තනි අප්‌පහීනං සමනුපස්‌සාමීති ලාභා තෙ ගහපති සුලද්‌ධං තෙ ගහපති අනාගාමිඵලං තයා ගහපති බ්‍යාකතන්‌ති දසමං>
      stand <සීලට්‌ඨිතිවග්‌ගො තතියො>
      text <තස්‌සුද්‌දානං>
  text <අනනුස්‌සුතවග්‌ගො>
    text <අනනුස්‌සුතසුත්‌තං>
      text <397>, <සාවත්‌ථිනිදානං අයං කායෙ කායානුපස්‌සනාති මෙ භික්‌ඛවෙ පුබ්‌බෙ අනනුස්‌සුතෙසු ධම්‌මෙසු චක්‌ඛුං උදපාදි ඤාණං උදපාදි පඤ්‌ඤා උදපාදි විජ්‌ජා උදපාදි ආලොකො උදපාදි සා ඛො පනායං කායෙ කායානුපස්‌සනා භාවෙතබ්‌බාති මෙ භික්‌ඛවෙ…පෙ … භාවිතාති මෙ භික්‌ඛවෙ පුබ්‌බෙ අනනුස්‌සුතෙසු ධම්‌මෙසු චක්‌ඛුං උදපාදි ඤාණං උදපාදි පඤ්‌ඤා උදපාදි විජ්‌ජා උදපාදි ආලොකො උදපාදි>
      text <අයං වෙදනාසු වෙදනානුපස්‌සනාති මෙ භික්‌ඛවෙ පුබ්‌බෙ අනනුස්‌සුතෙසු ධම්‌මෙසු චක්‌ඛුං උදපාදි ඤාණං උදපාදි පඤ්‌ඤා උදපාදි විජ්‌ජා උදපාදි ආලොකො උදපාදි සා ඛො පනායං වෙදනාසු වෙදනානුපස්‌සනා භාවෙතබ්‌බාති මෙ භික්‌ඛවෙ…පෙ … භාවිතාති මෙ භික්‌ඛවෙ පුබ්‌බෙ අනනුස්‌සුතෙසු ධම්‌මෙසු චක්‌ඛුං උදපාදි ඤාණං උදපාදි පඤ්‌ඤා උදපාදි විජ්‌ජා උදපාදි ආලොකො උදපාදි>
      text <අයං චිත්‌තෙ චිත්‌තානුපස්‌සනාති මෙ භික්‌ඛවෙ පුබ්‌බෙ අනනුස්‌සුතෙසු ධම්‌මෙසු චක්‌ඛුං උදපාදි ඤාණං උදපාදි පඤ්‌ඤා උදපාදි විජ්‌ජා උදපාදි ආලොකො උදපාදි සා ඛො පනායං චිත්‌තෙ චිත්‌තානුපස්‌සනා භාවෙතබ්‌බාති මෙ භික්‌ඛවෙ…පෙ … භාවිතාති මෙ භික්‌ඛවෙ පුබ්‌බෙ අනනුස්‌සුතෙසු ධම්‌මෙසු චක්‌ඛුං උදපාදි ඤාණං උදපාදි පඤ්‌ඤා උදපාදි විජ්‌ජා උදපාදි ආලොකො උදපාදි>
      text <අයං ධම්‌මෙසු ධම්‌මානුපස්‌සනාති මෙ භික්‌ඛවෙ පුබ්‌බෙ අනනුස්‌සුතෙසු ධම්‌මෙසු චක්‌ඛුං උදපාදි ඤාණං උදපාදි පඤ්‌ඤා උදපාදි විජ්‌ජා උදපාදි ආලොකො උදපාදි සා ඛො පනායං ධම්‌මෙසු ධම්‌මානුපස්‌සනා භාවෙතබ්‌බාති මෙ භික්‌ඛවෙ…පෙ … භාවිතාති මෙ භික්‌ඛවෙ පුබ්‌බෙ අනනුස්‌සුතෙසු ධම්‌මෙසු චක්‌ඛුං උදපාදි ඤාණං උදපාදි පඤ්‌ඤා උදපාදි විජ්‌ජා උදපාදි ආලොකො උදපාදීති පඨමං>
    text <විරාගසුත්‌තං>
      text <398>, <චත්‌තාරොමෙ භික්‌ඛවෙ සතිපට්‌ඨානා භාවිතා බහුලීකතා එකන්‌තනිබ්‌බිදාය විරාගාය නිරොධාය උපසමාය අභිඤ්‌ඤාය සම්‌බොධාය නිබ්‌බානාය සංවත්‌තන්‌ති>
      text <කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉමෙ ඛො භික්‌ඛවෙ චත්‌තාරො සතිපට්‌ඨානා භාවිතා බහුලීකතා එකන්‌තනිබ්‌බිදාය විරාගාය නිරොධාය උපසමාය අභිඤ්‌ඤාය සම්‌බොධාය නිබ්‌බානාය සංවත්‌තන්‌තීති දුතියං>
    text <විරද්‌ධසුත්‌තං>
      text <399>, <යෙසං කෙසඤ්‌චි භික්‌ඛවෙ චත්‌තාරො සතිපට්‌ඨානා විරද්‌ධා විරද්‌ධො තෙසං අරියො මග්‌ගො සම්‌මා දුක්‌ඛක්‌ඛයගාමී යෙසං කෙසඤ්‌චි භික්‌ඛවෙ චත්‌තාරො සතිපට්‌ඨානා ආරද්‌ධා ආරද්‌ධො තෙසං අරියො මග්‌ගො සම්‌මා දුක්‌ඛක්‌ඛයගාමී>
      text <කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං යෙසං කෙසඤ්‌චි භික්‌ඛවෙ ඉමෙ චත්‌තාරො සතිපට්‌ඨානා විරද්‌ධා විරද්‌ධො තෙසං අරියො මග්‌ගො සම්‌මා දුක්‌ඛක්‌ඛයගාමී යෙසං කෙසඤ්‌චි භික්‌ඛවෙ ඉමෙ චත්‌තාරො සතිපට්‌ඨානා ආරද්‌ධා ආරද්‌ධො තෙසං අරියො මග්‌ගො සම්‌මා දුක්‌ඛක්‌ඛයගාමීති තතියං>
    text <භාවිතසුත්‌තං>
      text <400>, <චත්‌තාරොමෙ භික්‌ඛවෙ සතිපට්‌ඨානා භාවිතා බහුලීකතා අපාරා පාරං ගමනාය සංවත්‌තන්‌ති>
      text <කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉමෙ ඛො භික්‌ඛවෙ චත්‌තාරො සතිපට්‌ඨානා භාවිතා බහුලීකතා අපාරා පාරං ගමනාය සංවත්‌තන්‌තීති චතුත්‌ථං>
    text <සතිසුත්‌තං>
      text <401>, <සාවත්‌ථිනිදානං සතො භික්‌ඛවෙ භික්‌ඛු විහරෙය්‍ය සම්‌පජානො අයං වො අම්‌හාකං අනුසාසනී>
      text <කථඤ්‌ච භික්‌ඛවෙ භික්‌ඛු සතො හොති ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං එවං ඛො භික්‌ඛවෙ භික්‌ඛු සතො හොති>
      text <කථඤ්‌ච භික්‌ඛවෙ භික්‌ඛු සම්‌පජානො හොති ඉධ භික්‌ඛවෙ භික්‌ඛුනො විදිතා වෙදනා උප්‌පජ්‌ජන්‌ති විදිතා උපට්‌ඨහන්‌ති විදිතා අබ්‌භත්‌ථං ගච්‌ඡන්‌ති විදිතා විතක්‌කා උප්‌පජ්‌ජන්‌ති විදිතා උපට්‌ඨහන්‌ති විදිතා අබ්‌භත්‌ථං ගච්‌ඡන්‌ති විදිතා සඤ්‌ඤා උප්‌පජ්‌ජන්‌ති විදිතා උපට්‌ඨහන්‌ති විදිතා අබ්‌භත්‌ථං ගච්‌ඡන්‌ති එවං ඛො භික්‌ඛවෙ භික්‌ඛු සම්‌පජානො හොති සතො භික්‌ඛවෙ භික්‌ඛු විහරෙය්‍ය සම්‌පජානො අයං වො අම්‌හාකං අනුසාසනීති පඤ්‌චමං>
    text <අඤ්‌ඤාසුත්‌තං>
      text <402>, <චත්‌තාරොමෙ භික්‌ඛවෙ සතිපට්‌ඨානා කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉමෙ ඛො භික්‌ඛවෙ චත්‌තාරො සතිපට්‌ඨානා ඉමෙසං ඛො භික්‌ඛවෙ චතුන්‌නං සතිපට්‌ඨානානං භාවිතත්‌තා බහුලීකතත්‌තා ද්‌වින්‌නං ඵලානං අඤ්‌ඤතරං ඵලං පාටිකඞ්‌ඛං දිට්‌ඨෙව ධම්‌මෙ අඤ්‌ඤා සති වා උපාදිසෙසෙ අනාගාමිතාති ඡට්‌ඨං>
    text <ඡන්‌දසුත්‌තං>
      text <403>, <චත්‌තාරොමෙ භික්‌ඛවෙ සතිපට්‌ඨානා කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස කායෙ කායානුපස්‌සිනො විහරතො යො කායස්‌මිං ඡන්‌දො සො පහීයති ඡන්‌දස්‌ස පහානා අමතං සච්‌ඡිකතං හොති>
      text <වෙදනාසු වෙදනානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස වෙදනාසු වෙදනානුපස්‌සිනො විහරතො යො වෙදනාසු ඡන්‌දො සො පහීයති ඡන්‌දස්‌ස පහානා අමතං සච්‌ඡිකතං හොති>
      text <චිත්‌තෙ චිත්‌තානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස චිත්‌තෙ චිත්‌තානුපස්‌සිනො විහරතො යො චිත්‌තම්‌හි ඡන්‌දො සො පහීයති ඡන්‌දස්‌ස පහානා අමතං සච්‌ඡිකතං හොති>
      text <ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස ධම්‌මෙසු ධම්‌මානුපස්‌සිනො විහරතො යො ධම්‌මෙසු ඡන්‌දො සො පහීයති ඡන්‌දස්‌ස පහානා අමතං සච්‌ඡිකතං හොතීති සත්‌තමං>
    text <පරිඤ්‌ඤාතසුත්‌තං>
      text <404>, <චත්‌තාරොමෙ භික්‌ඛවෙ සතිපට්‌ඨානා කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස කායෙ කායානුපස්‌සිනො විහරතො කායො පරිඤ්‌ඤාතො හොති කායස්‌ස පරිඤ්‌ඤාතත්‌තා අමතං සච්‌ඡිකතං හොති>
      text <වෙදනාසු වෙදනානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස වෙදනාසු වෙදනානුපස්‌සිනො විහරතො වෙදනා පරිඤ්‌ඤාතා හොන්‌ති වෙදනානං පරිඤ්‌ඤාතත්‌තා අමතං සච්‌ඡිකතං හොති>
      text <චිත්‌තෙ චිත්‌තානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස චිත්‌තෙ චිත්‌තානුපස්‌සිනො විහරතො චිත්‌තං පරිඤ්‌ඤාතං හොති චිත්‌තස්‌ස පරිඤ්‌ඤාතත්‌තා අමතං සච්‌ඡිකතං හොති>
      text <ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං තස්‌ස ධම්‌මෙසු ධම්‌මානුපස්‌සිනො විහරතො ධම්‌මා පරිඤ්‌ඤාතා හොන්‌ති ධම්‌මානං පරිඤ්‌ඤාතත්‌තා අමතං සච්‌ඡිකතං හොතීති අට්‌ඨමං>
    text <භාවනාසුත්‌තං>
      text <405>, <චතුන්‌නං භික්‌ඛවෙ සතිපට්‌ඨානානං භාවනං දෙසෙස්‌සාමි තං සුණාථ කතමා භික්‌ඛවෙ චතුන්‌නං සතිපට්‌ඨානානං භාවනා ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං අයං ඛො භික්‌ඛවෙ චතුන්‌නං සතිපට්‌ඨානානං භාවනාති නවමං>
    text <විභඞ්‌ගසුත්‌තං>
      text <406>, <සතිපට්‌ඨානඤ්‌ච වො භික්‌ඛවෙ දෙසෙස්‌සාමි සතිපට්‌ඨානභාවනඤ්‌ච සතිපට්‌ඨානභාවනාගාමිනිඤ්‌ච පටිපදං තං සුණාථ කතමඤ්‌ච භික්‌ඛවෙ සතිපට්‌ඨානං ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු වෙදනානුපස්‌සී විහරති…පෙ … චිත්‌තෙ චිත්‌තානුපස්‌සී විහරති…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉදං වුච්‌චති භික්‌ඛවෙ සතිපට්‌ඨානං>
      text <කතමා ච භික්‌ඛවෙ සතිපට්‌ඨානභාවනා ඉධ භික්‌ඛවෙ භික්‌ඛු සමුදයධම්‌මානුපස්‌සී කායස්‌මිං විහරති වයධම්‌මානුපස්‌සී කායස්‌මිං විහරති සමුදයවයධම්‌මානුපස්‌සී කායස්‌මිං විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං සමුදයධම්‌මානුපස්‌සී වෙදනාසු විහරති…පෙ … සමුදයධම්‌මානුපස්‌සී චිත්‌තෙ විහරති… සමුදයධම්‌මානුපස්‌සී ධම්‌මෙසු විහරති වයධම්‌මානුපස්‌සී ධම්‌මෙසු විහරති සමුදයවයධම්‌මානුපස්‌සී ධම්‌මෙසු විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං අයං වුච්‌චති භික්‌ඛවෙ සතිපට්‌ඨානභාවනා>
      text <කතමා ච භික්‌ඛවෙ සතිපට්‌ඨානභාවනාගාමිනී පටිපදා අයමෙව අරියො අට්‌ඨඞ්‌ගිකො මග්‌ගො සෙය්‍යථිදං සම්‌මාදිට්‌ඨි සම්‌මාසඞ්‌කප්‌පො සම්‌මාවාචා සම්‌මාකම්‌මන්‌තො සම්‌මාආජීවො සම්‌මාවායාමො සම්‌මාසති සම්‌මාසමාධි අයං වුච්‌චති භික්‌ඛවෙ සතිපට්‌ඨානභාවනාගාමිනී පටිපදාති දසමං>
      stand <අනනුස්‌සුතවග්‌ගො චතුත්‌ථො>
      text <තස්‌සුද්‌දානං>
  text <අමතවග්‌ගො>
    text <අමතසුත්‌තං>
      text <407>, <සාවත්‌ථිනිදානං චතූසු භික්‌ඛවෙ සතිපට්‌ඨානෙසු සුප්‌පතිට්‌ඨිතචිත්‌තා විහරථ මා වො අමතං පනස්‌ස කතමෙසු චතූසු ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉමෙසු භික්‌ඛවෙ චතූසු සතිපට්‌ඨානෙසු සුප්‌පතිට්‌ඨිතචිත්‌තා විහරථ මා වො අමතං පනස්‌සාති පඨමං>
    text <සමුදයසුත්‌තං>
      text <408>, <චතුන්‌නං භික්‌ඛවෙ සතිපට්‌ඨානානං සමුදයඤ්‌ච අත්‌ථඞ්‌ගමඤ්‌ච දෙසෙස්‌සාමි තං සුණාථ කො ච භික්‌ඛවෙ කායස්‌ස සමුදයො ආහාරසමුදයා කායස්‌ස සමුදයො ආහාරනිරොධා කායස්‌ස අත්‌ථඞ්‌ගමො ඵස්‌සසමුදයා වෙදනානං සමුදයො ඵස්‌සනිරොධා වෙදනානං අත්‌ථඞ්‌ගමො නාමරූපසමුදයා චිත්‌තස්‌ස සමුදයො නාමරූපනිරොධා චිත්‌තස්‌ස අත්‌ථඞ්‌ගමො මනසිකාරසමුදයා ධම්‌මානං සමුදයො මනසිකාරනිරොධා ධම්‌මානං අත්‌ථඞ්‌ගමොති දුතියං>
    text <මග්‌ගසුත්‌තං>
      text <409>, <සාවත්‌ථිනිදානං තත්‍ර ඛො භගවා භික්‌ඛූ ආමන්‌තෙසි එකමිදාහං භික්‌ඛවෙ සමයං උරුවෙලායං විහරාමි නජ්‌ජා නෙරඤ්‌ජරාය තීරෙ අජපාලනිග්‍රොධෙ පඨමාභිසම්‌බුද්‌ධො තස්‌ස මය්‌හං භික්‌ඛවෙ රහොගතස්‌ස පටිසල්‌ලීනස්‌ස එවං චෙතසො පරිවිතක්‌කො උදපාදි එකායනො අයං මග්‌ගො සත්‌තානං විසුද්‌ධියා සොකපරිදෙවානං සමතික්‌කමාය දුක්‌ඛදොමනස්‌සානං අත්‌ථඞ්‌ගමාය ඤායස්‌ස අධිගමාය නිබ්‌බානස්‌ස සච්‌ඡිකිරියාය යදිදං චත්‌තාරො සතිපට්‌ඨානා>
      text <කතමෙ චත්‌තාරො කායෙ වා භික්‌ඛු කායානුපස්‌සී විහරෙය්‍ය ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු වා භික්‌ඛු වෙදනානුපස්‌සී විහරෙය්‍ය…පෙ … චිත්‌තෙ වා භික්‌ඛු චිත්‌තානුපස්‌සී විහරෙය්‍ය…පෙ … ධම්‌මෙසු වා භික්‌ඛු ධම්‌මානුපස්‌සී විහරෙය්‍ය ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං එකායනො අයං මග්‌ගො සත්‌තානං විසුද්‌ධියා සොකපරිදෙවානං සමතික්‌කමාය දුක්‌ඛදොමනස්‌සානං අත්‌ථඞ්‌ගමාය ඤායස්‌ස අධිගමාය නිබ්‌බානස්‌ස සච්‌ඡිකිරියාය යදිදං චත්‌තාරො සතිපට්‌ඨානාති>
      text <අථ ඛො භික්‌ඛවෙ බ්‍රහ්‌මා සහම්‌පති මම චෙතසා චෙතොපරිවිතක්‌කමඤ්‌ඤාය සෙය්‍යථාපි නාම බලවා පුරිසො සමිඤ්‌ජිතං වා බාහං පසාරෙය්‍ය පසාරිතං වා බාහං සමිඤ්‌ජෙය්‍ය එවමෙව බ්‍රහ්‌මලොකෙ අන්‌තරහිතො මම පුරතො පාතුරහොසි අථ ඛො භික්‌ඛවෙ බ්‍රහ්‌මා සහම්‌පති එකංසං උත්‌තරාසඞ්‌ගං කරිත්‌වා යෙනාහං තෙනඤ්‌ජලිං පණාමෙත්‌වා මං එතදවොච එවමෙතං භගවා එවමෙතං සුගත එකායනො අයං භන්‌තෙ මග්‌ගො සත්‌තානං විසුද්‌ධියා සොකපරිදෙවානං සමතික්‌කමාය දුක්‌ඛදොමනස්‌සානං අත්‌ථඞ්‌ගමාය ඤායස්‌ස අධිගමාය නිබ්‌බානස්‌ස සච්‌ඡිකිරියාය යදිදං චත්‌තාරො සතිපට්‌ඨානා>
      text <කතමෙ චත්‌තාරො කායෙ වා භන්‌තෙ භික්‌ඛු කායානුපස්‌සී විහරෙය්‍ය ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු වා…පෙ … චිත්‌තෙ වා …පෙ … ධම්‌මෙසු වා භන්‌තෙ භික්‌ඛු ධම්‌මානුපස්‌සී විහරෙය්‍ය ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං එකායනො අයං භන්‌තෙ මග්‌ගො සත්‌තානං විසුද්‌ධියා සොකපරිදෙවානං සමතික්‌කමාය දුක්‌ඛදොමනස්‌සානං අත්‌ථඞ්‌ගමාය ඤායස්‌ස අධිගමාය නිබ්‌බානස්‌ස සච්‌ඡිකිරියාය යදිදං චත්‌තාරො සතිපට්‌ඨානාති>
      text <ඉදමවොච භික්‌ඛවෙ බ්‍රහ්‌මා සහම්‌පති ඉදං වත්‌වා අථාපරං එතදවොච>
    text <සතිසුත්‌තං>
      text <410>, <සතො භික්‌ඛවෙ භික්‌ඛු විහරෙය්‍ය අයං වො අම්‌හාකං අනුසාසනී කථඤ්‌ච භික්‌ඛවෙ භික්‌ඛු සතො හොති ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං එවං ඛො භික්‌ඛවෙ භික්‌ඛු සතො හොති සතො භික්‌ඛවෙ භික්‌ඛු විහරෙය්‍ය අයං වො අම්‌හාකං අනුසාසනීති චතුත්‌ථං>
    text <කුසලරාසිසුත්‌තං>
      text <411>, <කුසලරාසීති භික්‌ඛවෙ වදමානො චත්‌තාරො සතිපට්‌ඨානෙ සම්‌මා වදමානො වදෙය්‍ය කෙවලො හායං භික්‌ඛවෙ කුසලරාසි යදිදං චත්‌තාරො සතිපට්‌ඨානා>
      text <කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … චිත්‌තානුපස්‌සී…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං කුසලරාසීති භික්‌ඛවෙ වදමානො ඉමෙ චත්‌තාරො සතිපට්‌ඨානෙ සම්‌මා වදමානො වදෙය්‍ය කෙවලො හායං භික්‌ඛවෙ කුසලරාසි යදිදං චත්‌තාරො සතිපට්‌ඨානාති පඤ්‌චමං>
    text <පාතිමොක්‌ඛසංවරසුත්‌තං>
      text <412>, <අථ ඛො අඤ්‌ඤතරො භික්‌ඛු යෙන භගවා තෙනුපසඞ්‌කමි…පෙ … එකමන්‌තං නිසින්‌නො ඛො සො භික්‌ඛු භගවන්‌තං එතදවොච>
      text <සාධු මෙ භන්‌තෙ භගවා සංඛිත්‌තෙන ධම්‌මං දෙසෙතු යමහං භගවතො ධම්‌මං සුත්‌වා එකො වූපකට්‌ඨො අප්‌පමත්‌තො ආතාපී පහිතත්‌තො විහරෙය්‍යන්‌ති තස්‌මාතිහ ත්‌වං භික්‌ඛු ආදිමෙව විසොධෙහි කුසලෙසු ධම්‌මෙසු කො චාදි කුසලානං ධම්‌මානං ඉධ ත්‌වං භික්‌ඛු පාතිමොක්‌ඛසංවරසංවුතො විහරාහි ආචාරගොචරසම්‌පන්‌නො අණුමත්‌තෙසු වජ්‌ජෙසු භයදස්‌සාවී සමාදාය සික්‌ඛස්‌සු සික්‌ඛාපදෙසු යතො ඛො ත්‌වං භික්‌ඛු පාතිමොක්‌ඛසංවරසංවුතො විහරිස්‌සසි ආචාරගොචරසම්‌පන්‌නො අණුමත්‌තෙසු වජ්‌ජෙසු භයදස්‌සාවී සමාදාය සික්‌ඛිස්‌සු සික්‌ඛාපදෙසු තතො ත්‌වං භික්‌ඛු සීලං නිස්‌සාය සීලෙ පතිට්‌ඨාය චත්‌තාරො සතිපට්‌ඨානෙ භාවෙය්‍යාසි>
      text <කතමෙ චත්‌තාරො ඉධ ත්‌වං භික්‌ඛු කායෙ කායානුපස්‌සී විහරාහි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරාහි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං යතො ඛො ත්‌වං භික්‌ඛු සීලං නිස්‌සාය සීලෙ පතිට්‌ඨාය ඉමෙ චත්‌තාරො සතිපට්‌ඨානෙ එවං භාවෙස්‌සසි තතො තුය්‌හං භික්‌ඛු යා රත්‌ති වා දිවසො වා ආගමිස්‌සති වුද්‌ධියෙව පාටිකඞ්‌ඛා කුසලෙසු ධම්‌මෙසු නො පරිහානීති>
      text <අථ ඛො සො භික්‌ඛු භගවතො භාසිතං අභිනන්‌දිත්‌වා අනුමොදිත්‌වා උට්‌ඨායාසනා භගවන්‌තං අභිවාදෙත්‌වා පදක්‌ඛිණං කත්‌වා පක්‌කාමි අථ ඛො සො භික්‌ඛු එකො වූපකට්‌ඨො අප්‌පමත්‌තො ආතාපී පහිතත්‌තො විහරන්‌තො නචිරස්‌සෙව යස්‌සත්‌ථාය කුලපුත්‌තා සම්‌මදෙව අගාරස්‌මා අනගාරියං පබ්‌බජන්‌ති තදනුත්‌තරං බ්‍රහ්‌මචරියපරියොසානං දිට්‌ඨෙව ධම්‌මෙ සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරති ඛීණා ජාති වුසිතං බ්‍රහ්‌මචරියං කතං කරණීයං නාපරං ඉත්‌ථත්‌තායාති අබ්‌භඤ්‌ඤාසි අඤ්‌ඤතරො ච පන සො භික්‌ඛු අරහතං අහොසීති ඡට්‌ඨං>
    text <දුච්‌චරිතසුත්‌තං>
      text <413>, <අථ ඛො අඤ්‌ඤතරො භික්‌ඛු යෙන භගවා තෙනුපසඞ්‌කමි…පෙ … සාධු මෙ භන්‌තෙ භගවා සංඛිත්‌තෙන ධම්‌මං දෙසෙතු යමහං භගවතො ධම්‌මං සුත්‌වා එකො වූපකට්‌ඨො අප්‌පමත්‌තො ආතාපී පහිතත්‌තො විහරෙය්‍යන්‌ති තස්‌මාතිහ ත්‌වං භික්‌ඛු ආදිමෙව විසොධෙහි කුසලෙසු ධම්‌මෙසු කො චාදි කුසලානං ධම්‌මානං ඉධ ත්‌වං භික්‌ඛු කායදුච්‌චරිතං පහාය කායසුචරිතං භාවෙස්‌සසි වචීදුච්‌චරිතං පහාය වචීසුචරිතං භාවෙස්‌සසි මනොදුච්‌චරිතං පහාය මනොසුචරිතං භාවෙස්‌සසි යතො ඛො ත්‌වං භික්‌ඛු කායදුච්‌චරිතං පහාය කායසුචරිතං භාවෙස්‌සසි වචීදුච්‌චරිතං පහාය වචීසුචරිතං භාවෙස්‌සසි මනොදුච්‌චරිතං පහාය මනොසුචරිතං භාවෙස්‌සසි තතො ත්‌වං භික්‌ඛු සීලං නිස්‌සාය සීලෙ පතිට්‌ඨාය චත්‌තාරො සතිපට්‌ඨානෙ භාවෙය්‍යාසි>
      text <කතමෙ චත්‌තාරො ඉධ ත්‌වං භික්‌ඛු කායෙ කායානුපස්‌සී විහරාහි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරාහි ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං යතො ඛො ත්‌වං භික්‌ඛු සීලං නිස්‌සාය සීලෙ පතිට්‌ඨාය ඉමෙ චත්‌තාරො සතිපට්‌ඨානෙ එවං භාවෙස්‌සසි තතො තුය්‌හං භික්‌ඛු යා රත්‌ති වා දිවසො වා ආගමිස්‌සති වුද්‌ධියෙව පාටිකඞ්‌ඛා කුසලෙසු ධම්‌මෙසු නො පරිහානීති…පෙ … අඤ්‌ඤතරො ච පන සො භික්‌ඛු අරහතං අහොසීති සත්‌තමං>
    text <මිත්‌තසුත්‌තං>
      text <414>, <යෙ භික්‌ඛවෙ අනුකම්‌පෙය්‍යාථ යෙ ච ඛො සොතබ්‌බං මඤ්‌ඤෙය්‍යුං මිත්‌තා වා අමච්‌චා වා ඤාතී වා සාලොහිතා වා තෙ වො භික්‌ඛවෙ චතුන්‌නං සතිපට්‌ඨානානං භාවනාය සමාදපෙතබ්‌බා නිවෙසෙතබ්‌බා පතිට්‌ඨාපෙතබ්‌බා>
      text <කතමෙසං චතුන්‌නං ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං යෙ භික්‌ඛවෙ අනුකම්‌පෙය්‍යාථ යෙ ච සොතබ්‌බං මඤ්‌ඤෙය්‍යුං මිත්‌තා වා අමච්‌චා වා ඤාතී වා සාලොහිතා වා තෙ වො භික්‌ඛවෙ ඉමෙසං චතුන්‌නං සතිපට්‌ඨානානං භාවනාය සමාදපෙතබ්‌බා නිවෙසෙතබ්‌බා පතිට්‌ඨාපෙතබ්‌බාති අට්‌ඨමං>
    text <වෙදනාසුත්‌තං>
      text <415>, <තිස්‌සො ඉමා භික්‌ඛවෙ වෙදනා කතමා තිස්‌සො සුඛා වෙදනා දුක්‌ඛා වෙදනා අදුක්‌ඛමසුඛා වෙදනා ඉමා ඛො භික්‌ඛවෙ තිස්‌සො වෙදනා ඉමාසං ඛො භික්‌ඛවෙ තිස්‌සන්‌නං වෙදනානං පරිඤ්‌ඤාය චත්‌තාරො සතිපට්‌ඨානා භාවෙතබ්‌බා>
      text <කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉමාසං ඛො භික්‌ඛවෙ තිස්‌සන්‌නං වෙදනානං පරිඤ්‌ඤාය ඉමෙ චත්‌තාරො සතිපට්‌ඨානා භාවෙතබ්‌බාති නවමං>
    text <ආසවසුත්‌තං>
      text <416>, <තයොමෙ භික්‌ඛවෙ ආසවා කතමෙ තයො කාමාසවො භවාසවො අවිජ්‌ජාසවො ඉමෙ ඛො භික්‌ඛවෙ තයො ආසවා ඉමෙසං ඛො භික්‌ඛවෙ තිණ්‌ණන්‌නං ආසවානං පහානාය චත්‌තාරො සතිපට්‌ඨානා භාවෙතබ්‌බා>
      text <කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉමෙසං ඛො භික්‌ඛවෙ තිණ්‌ණන්‌නං ආසවානං පහානාය ඉමෙ චත්‌තාරො සතිපට්‌ඨානා භාවෙතබ්‌බාති දසමං>
      stand <අමතවග්‌ගො පඤ්‌චමො>
      text <තස්‌සුද්‌දානං>
  text <ගඞ්‌ගාපෙය්‍යාලවග්‌ගො>
    text <- ගඞ්‌ගානදීආදිසුත්‌තද්‌වාදසකං>
      text <417-428>, <සෙය්‍යථාපි භික්‌ඛවෙ ගඞ්‌ගා නදී පාචීනනින්‌නා පාචීනපොණා පාචීනපබ්‌භාරා එවමෙව ඛො භික්‌ඛවෙ භික්‌ඛු චත්‌තාරො සතිපට්‌ඨානෙ භාවෙන්‌තො චත්‌තාරො සතිපට්‌ඨානෙ බහුලීකරොන්‌තො නිබ්‌බානනින්‌නො හොති නිබ්‌බානපොණො නිබ්‌බානපබ්‌භාරො>
      text <කථඤ්‌ච භික්‌ඛවෙ භික්‌ඛු චත්‌තාරො සතිපට්‌ඨානෙ භාවෙන්‌තො චත්‌තාරො සතිපට්‌ඨානෙ බහුලීකරොන්‌තො නිබ්‌බානනින්‌නො හොති නිබ්‌බානපොණො නිබ්‌බානපබ්‌භාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු …පෙ … චිත්‌තෙ …පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං එවං ඛො භික්‌ඛවෙ භික්‌ඛු චත්‌තාරො සතිපට්‌ඨානෙ භාවෙන්‌තො චත්‌තාරො සතිපට්‌ඨානෙ බහුලීකරොන්‌තො නිබ්‌බානනින්‌නො හොති නිබ්‌බානපොණො නිබ්‌බානපබ්‌භාරොති විත්‌ථාරෙතබ්‌බං>
      stand <ගඞ්‌ගාපෙය්‍යාලවග්‌ගො ඡට්‌ඨො>
      text <තස්‌සුද්‌දානං>
  text <අප්‌පමාදවග්‌ගො>
    text <- තථාගතාදිසුත්‌තදසකං>
      text <429-438>, <යාවතා භික්‌ඛවෙ සත්‌තා අපදා වා ද්‌විපදා වා චතුප්‌පදා වා බහුප්‌පදා වාති විත්‌ථාරෙතබ්‌බං>
      stand <අප්‌පමාදවග්‌ගො සත්‌තමො>
      text <තස්‌සුද්‌දානං>
  text <බලකරණීයවග්‌ගො>
    text <- බලාදිසුත්‌තද්‌වාදසකං>
      text <439-450>, <සෙය්‍යථාපි භික්‌ඛවෙ යෙ කෙචි බලකරණීයා කම්‌මන්‌තා කරීයන්‌තීති විත්‌ථාරෙතබ්‌බං>
      stand <බලකරණීයවග්‌ගො අට්‌ඨමො>
      text <තස්‌සුද්‌දානං>
  text <එසනාවග්‌ගො>
    text <- එසනාදිසුත්‌තදසකං>
      text <451-460>, <තිස්‌සො ඉමා භික්‌ඛවෙ එසනා කතමා තිස්‌සො කාමෙසනා භවෙසනා බ්‍රහ්‌මචරියෙසනාති විත්‌ථාරෙතබ්‌බං>
      stand <එසනාවග්‌ගො නවමො>
      text <තස්‌සුද්‌දානං>
  text <ඔඝවග්‌ගො>
    text <- උද්‌ධම්‌භාගියාදිසුත්‌තදසකං>
      text <461-470>, <පඤ්‌චිමානි භික්‌ඛවෙ උද්‌ධම්‌භාගියානි සංයොජනානි කතමානි පඤ්‌ච රූපරාගො අරූපරාගො මානො උද්‌ධච්‌චං අවිජ්‌ජා ඉමානි ඛො භික්‌ඛවෙ පඤ්‌චුද්‌ධම්‌භාගියානි සංයොජනානි ඉමෙසං ඛො භික්‌ඛවෙ පඤ්‌චන්‌නං උද්‌ධම්‌භාගියානං සංයොජනානං අභිඤ්‌ඤාය පරිඤ්‌ඤාය පරික්‌ඛයාය පහානාය චත්‌තාරො සතිපට්‌ඨානා භාවෙතබ්‌බා>
      text <කතමෙ චත්‌තාරො ඉධ භික්‌ඛවෙ භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු…පෙ … චිත්‌තෙ…පෙ … ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ඉමෙසං ඛො භික්‌ඛවෙ පඤ්‌චන්‌නං උද්‌ධම්‌භාගියානං සංයොජනානං අභිඤ්‌ඤාය පරිඤ්‌ඤාය පරික්‌ඛයාය පහානාය ඉමෙ චත්‌තාරො සතිපට්‌ඨානා භාවෙතබ්‌බාති>
      text <යථා මග්‌ගසංයුත්‌තං තථා සතිපට්‌ඨානසංයුත්‌තං විත්‌ථාරෙතබ්‌බං>
      stand <ඔඝවග්‌ගො දසමො>
      text <තස්‌සුද්‌දානං>
      stand <සතිපට්‌ඨානසංයුත්‌තං තතියං>
