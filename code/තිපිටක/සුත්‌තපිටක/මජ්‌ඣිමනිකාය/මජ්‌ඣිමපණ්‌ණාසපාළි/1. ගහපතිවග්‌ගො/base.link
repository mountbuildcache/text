text <ගහපතිවග්‌ගො>
  stand <නමො තස්‌ස භගවතො අරහතො සම්‌මාසම්‌බුද්‌ධස්‌සමජ්‌ඣිමනිකායෙ>
  text <කන්‌දරකසුත්‌තං>
    text <1>, <එවං මෙ සුතං එකං සමයං භගවා චම්‌පායං විහරති ගග්‌ගරාය පොක්‌ඛරණියා තීරෙ මහතා භික්‌ඛුසඞ්‌ඝෙන සද්‌ධිං අථ ඛො පෙස්‌සො ච හත්‌ථාරොහපුත්‌තො කන්‌දරකො ච පරිබ්‌බාජකො යෙන භගවා තෙනුපසඞ්‌කමිංසු උපසඞ්‌කමිත්‌වා පෙස්‌සො හත්‌ථාරොහපුත්‌තො භගවන්‌තං අභිවාදෙත්‌වා එකමන්‌තං නිසීදි කන්‌දරකො පන පරිබ්‌බාජකො භගවතා සද්‌ධිං සම්‌මොදි සම්‌මොදනීයං කථං සාරණීයං වීතිසාරෙත්‌වා එකමන්‌තං අට්‌ඨාසි එකමන්‌තං ඨිතො ඛො කන්‌දරකො පරිබ්‌බාජකො තුණ්‌හීභූතං තුණ්‌හීභූතං භික්‌ඛුසඞ්‌ඝං අනුවිලොකෙත්‌වා භගවන්‌තං එතදවොච අච්‌ඡරියං භො ගොතම අබ්‌භුතං භො ගොතම යාවඤ්‌චිදං භොතා ගොතමෙන සම්‌මා භික්‌ඛුසඞ්‌ඝො පටිපාදිතො යෙපි තෙ භො ගොතම අහෙසුං අතීතමද්‌ධානං අරහන්‌තො සම්‌මාසම්‌බුද්‌ධා තෙපි භගවන්‌තො එතපරමංයෙව සම්‌මා භික්‌ඛුසඞ්‌ඝං පටිපාදෙසුං සෙය්‍යථාපි එතරහි භොතා ගොතමෙන සම්‌මා භික්‌ඛුසඞ්‌ඝො පටිපාදිතො යෙපි තෙ භො ගොතම භවිස්‌සන්‌ති අනාගතමද්‌ධානං අරහන්‌තො සම්‌මාසම්‌බුද්‌ධා තෙපි භගවන්‌තො එතපරමංයෙව සම්‌මා භික්‌ඛුසඞ්‌ඝං පටිපාදෙස්‌සන්‌ති සෙය්‍යථාපි එතරහි භොතා ගොතමෙන සම්‌මා භික්‌ඛුසඞ්‌ඝො පටිපාදිතොති>
    text <2>, <එවමෙතං කන්‌දරක එවමෙතං කන්‌දරක යෙපි තෙ කන්‌දරක අහෙසුං අතීතමද්‌ධානං අරහන්‌තො සම්‌මාසම්‌බුද්‌ධා තෙපි භගවන්‌තො එතපරමංයෙව සම්‌මා භික්‌ඛුසඞ්‌ඝං පටිපාදෙසුං සෙය්‍යථාපි එතරහි මයා සම්‌මා භික්‌ඛුසඞ්‌ඝො පටිපාදිතො යෙපි තෙ කන්‌දරක භවිස්‌සන්‌ති අනාගතමද්‌ධානං අරහන්‌තො සම්‌මාසම්‌බුද්‌ධා තෙපි භගවන්‌තො එතපරමංයෙව සම්‌මා භික්‌ඛුසඞ්‌ඝං පටිපාදෙස්‌සන්‌ති සෙය්‍යථාපි එතරහි මයා සම්‌මා භික්‌ඛුසඞ්‌ඝො පටිපාදිතො>
    text <සන්‌ති හි කන්‌දරක භික්‌ඛූ ඉමස්‌මිං භික්‌ඛුසඞ්‌ඝෙ අරහන්‌තො ඛීණාසවා වුසිතවන්‌තො කතකරණීයා ඔහිතභාරා අනුප්‌පත්‌තසදත්‌ථා පරික්‌ඛීණභවසංයොජනා සම්‌මදඤ්‌ඤා විමුත්‌තා සන්‌ති හි කන්‌දරක භික්‌ඛූ ඉමස්‌මිං භික්‌ඛුසඞ්‌ඝෙ සෙක්‌ඛා සන්‌තතසීලා සන්‌තතවුත්‌තිනො නිපකා නිපකවුත්‌තිනො තෙ චතූසු සතිපට්‌ඨානෙසු සුප්‌පතිට්‌ඨිතචිත්‌තා විහරන්‌ති කතමෙසු චතූසු ඉධ කන්‌දරක භික්‌ඛු කායෙ කායානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං වෙදනාසු වෙදනානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං චිත්‌තෙ චිත්‌තානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සං ධම්‌මෙසු ධම්‌මානුපස්‌සී විහරති ආතාපී සම්‌පජානො සතිමා විනෙය්‍ය ලොකෙ අභිජ්‌ඣාදොමනස්‌සන්‌ති>
    text <3>, <එවං වුත්‌තෙ පෙස්‌සො හත්‌ථාරොහපුත්‌තො භගවන්‌තං එතදවොච අච්‌ඡරියං භන්‌තෙ අබ්‌භුතං භන්‌තෙ යාව සුපඤ්‌ඤත්‌තා චිමෙ භන්‌තෙ භගවතා චත්‌තාරො සතිපට්‌ඨානා සත්‌තානං විසුද්‌ධියා සොකපරිදෙවානං සමතික්‌කමාය දුක්‌ඛදොමනස්‌සානං අත්‌ථඞ්‌ගමාය ඤායස්‌ස අධිගමාය නිබ්‌බානස්‌ස සච්‌ඡිකිරියාය මයම්‌පි හි භන්‌තෙ ගිහී ඔදාතවසනා කාලෙන කාලං ඉමෙසු චතූසු සතිපට්‌ඨානෙසු සුප්‌පතිට්‌ඨිතචිත්‌තා විහරාම ඉධ මයං භන්‌තෙ කායෙ කායානුපස්‌සිනො විහරාම ආතාපිනො සම්‌පජානා සතිමන්‌තො විනෙය්‍ය ලොකෙ අභිජ්‌ඣාදොමනස්‌සං වෙදනාසු වෙදනානුපස්‌සිනො විහරාම ආතාපිනො සම්‌පජානා සතිමන්‌තො විනෙය්‍ය ලොකෙ අභිජ්‌ඣාදොමනස්‌සං චිත්‌තෙ චිත්‌තානුපස්‌සිනො විහරාම ආතාපිනො සම්‌පජානා සතිමන්‌තො විනෙය්‍ය ලොකෙ අභිජ්‌ඣාදොමනස්‌සං ධම්‌මෙසු ධම්‌මානුපස්‌සිනො විහරාම ආතාපිනො සම්‌පජානා සතිමන්‌තො විනෙය්‍ය ලොකෙ අභිජ්‌ඣාදොමනස්‌සං අච්‌ඡරියං භන්‌තෙ අබ්‌භුතං භන්‌තෙ යාවඤ්‌චිදං භන්‌තෙ භගවා එවං මනුස්‌සගහනෙ එවං මනුස්‌සකසටෙ එවං මනුස්‌සසාඨෙය්‍යෙ වත්‌තමානෙ සත්‌තානං හිතාහිතං ජානාති ගහනඤ්‌හෙතං භන්‌තෙ යදිදං මනුස්‌සා උත්‌තානකඤ්‌හෙතං භන්‌තෙ යදිදං පසවො අහඤ්‌හි භන්‌තෙ පහොමි හත්‌ථිදම්‌මං සාරෙතුං යාවතකෙන අන්‌තරෙන චම්‌පං ගතාගතං කරිස්‌සති සබ්‌බානි තානි සාඨෙය්‍යානි කූටෙය්‍යානි වඞ්‌කෙය්‍යානි ජිම්‌හෙය්‍යානි පාතුකරිස්‌සති අම්‌හාකං පන භන්‌තෙ දාසාති වා පෙස්‌සාති වා කම්‌මකරාති වා අඤ්‌ඤථාව කායෙන සමුදාචරන්‌ති අඤ්‌ඤථාව වාචාය අඤ්‌ඤථාව නෙසං චිත්‌තං හොති අච්‌ඡරියං භන්‌තෙ අබ්‌භුතං භන්‌තෙ යාවඤ්‌චිදං භන්‌තෙ භගවා එවං මනුස්‌සගහනෙ එවං මනුස්‌සකසටෙ එවං මනුස්‌සසාඨෙය්‍යෙ වත්‌තමානෙ සත්‌තානං හිතාහිතං ජානාති ගහනඤ්‌හෙතං භන්‌තෙ යදිදං මනුස්‌සා උත්‌තානකඤ්‌හෙතං භන්‌තෙ යදිදං පසවොති>
    text <4>, <එවමෙතං පෙස්‌ස එවමෙතං පෙස්‌ස ගහනඤ්‌හෙතං පෙස්‌ස යදිදං මනුස්‌සා උත්‌තානකඤ්‌හෙතං පෙස්‌ස යදිදං පසවො චත්‌තාරොමෙ පෙස්‌ස පුග්‌ගලා සන්‌තො සංවිජ්‌ජමානා ලොකස්‌මිං කතමෙ චත්‌තාරො ඉධ පෙස්‌ස එකච්‌චො පුග්‌ගලො අත්‌තන්‌තපො හොති අත්‌තපරිතාපනානුයොගමනුයුත්‌තො ඉධ පන පෙස්‌ස එකච්‌චො පුග්‌ගලො පරන්‌තපො හොති පරපරිතාපනානුයොගමනුයුත්‌තො ඉධ පන පෙස්‌ස එකච්‌චො පුග්‌ගලො අත්‌තන්‌තපො ච හොති අත්‌තපරිතාපනානුයොගමනුයුත්‌තො පරන්‌තපො ච පරපරිතාපනානුයොගමනුයුත්‌තො ඉධ පන පෙස්‌ස එකච්‌චො පුග්‌ගලො නෙවත්‌තන්‌තපො හොති නාත්‌තපරිතාපනානුයොගමනුයුත්‌තො න පරන්‌තපො න පරපරිතාපනානුයොගමනුයුත්‌තො සො අනත්‌තන්‌තපො අපරන්‌තපො දිට්‌ඨෙව ධම්‌මෙ නිච්‌ඡාතො නිබ්‌බුතො සීතීභූතො සුඛප්‌පටිසංවෙදී බ්‍රහ්‌මභූතෙන අත්‌තනා විහරති ඉමෙසං පෙස්‌ස චතුන්‌නං පුග්‌ගලානං කතමො තෙ පුග්‌ගලො චිත්‌තං ආරාධෙතීති>
    text <ය්‌වායං භන්‌තෙ පුග්‌ගලො අත්‌තන්‌තපො අත්‌තපරිතාපනානුයොගමනුයුත්‌තො අයං මෙ පුග්‌ගලො චිත්‌තං නාරාධෙති යොපායං භන්‌තෙ පුග්‌ගලො පරන්‌තපො පරපරිතාපනානුයොගමනුයුත්‌තො අයම්‌පි මෙ පුග්‌ගලො චිත්‌තං නාරාධෙති යොපායං භන්‌තෙ පුග්‌ගලො අත්‌තන්‌තපො ච අත්‌තපරිතාපනානුයොගමනුයුත්‌තො පරන්‌තපො ච පරපරිතාපනානුයොගමනුයුත්‌තො අයම්‌පි මෙ පුග්‌ගලො චිත්‌තං නාරාධෙති යො ච ඛො අයං භන්‌තෙ පුග්‌ගලො නෙවත්‌තන්‌තපො නාත්‌තපරිතාපනානුයොගමනුයුත්‌තො න පරන්‌තපො න පරපරිතාපනානුයොගමනුයුත්‌තො සො අනත්‌තන්‌තපො අපරන්‌තපො දිට්‌ඨෙව ධම්‌මෙ නිච්‌ඡාතො නිබ්‌බුතො සීතීභූතො සුඛප්‌පටිසංවෙදී බ්‍රහ්‌මභූතෙන අත්‌තනා විහරති අයමෙව මෙ පුග්‌ගලො චිත්‌තං ආරාධෙතීති>
    text <5>, <කස්‌මා පන තෙ පෙස්‌ස ඉමෙ තයො පුග්‌ගලා චිත්‌තං නාරාධෙන්‌තීති ය්‌වායං භන්‌තෙ පුග්‌ගලො අත්‌තන්‌තපො අත්‌තපරිතාපනානුයොගමනුයුත්‌තො සො අත්‌තානං සුඛකාමං දුක්‌ඛපටික්‌කූලං ආතාපෙති පරිතාපෙති ඉමිනා මෙ අයං පුග්‌ගලො චිත්‌තං නාරාධෙති යොපායං භන්‌තෙ පුග්‌ගලො පරන්‌තපො පරපරිතාපනානුයොගමනුයුත්‌තො සො පරං සුඛකාමං දුක්‌ඛපටික්‌කූලං ආතාපෙති පරිතාපෙති ඉමිනා මෙ අයං පුග්‌ගලො චිත්‌තං නාරාධෙති යොපායං භන්‌තෙ පුග්‌ගලො අත්‌තන්‌තපො ච අත්‌තපරිතාපනානුයොගමනුයුත්‌තො පරන්‌තපො ච පරපරිතාපනානුයොගමනුයුත්‌තො සො අත්‌තානඤ්‌ච පරඤ්‌ච සුඛකාමං දුක්‌ඛපටික්‌කූලං ආතාපෙති පරිතාපෙති ඉමිනා මෙ අයං පුග්‌ගලො චිත්‌තං නාරාධෙති යො ච ඛො අයං භන්‌තෙ පුග්‌ගලො නෙවත්‌තන්‌තපො නාත්‌තපරිතාපනානුයොගමනුයුත්‌තො න පරන්‌තපො න පරපරිතාපනානුයොගමනුයුත්‌තො සො අනත්‌තන්‌තපො අපරන්‌තපො දිට්‌ඨෙව ධම්‌මෙ නිච්‌ඡාතො නිබ්‌බුතො සීතීභූතො සුඛප්‌පටිසංවෙදී බ්‍රහ්‌මභූතෙන අත්‌තනා විහරති සො අත්‌තානඤ්‌ච පරඤ්‌ච සුඛකාමං දුක්‌ඛපටික්‌කූලං නෙව ආතාපෙති න පරිතාපෙති ඉමිනා මෙ අයං පුග්‌ගලො චිත්‌තං ආරාධෙති හන්‌ද ච දානි මයං භන්‌තෙ ගච්‌ඡාම බහුකිච්‌චා මයං බහුකරණීයාති යස්‌සදානි ත්‌වං පෙස්‌ස කාලං මඤ්‌ඤසීති අථ ඛො පෙස්‌සො හත්‌ථාරොහපුත්‌තො භගවතො භාසිතං අභිනන්‌දිත්‌වා අනුමොදිත්‌වා උට්‌ඨායාසනා භගවන්‌තං අභිවාදෙත්‌වා පදක්‌ඛිණං කත්‌වා පක්‌කාමි>
    text <6>, <අථ ඛො භගවා අචිරපක්‌කන්‌තෙ පෙස්‌සෙ හත්‌ථාරොහපුත්‌තෙ භික්‌ඛූ ආමන්‌තෙසි පණ්‌ඩිතො භික්‌ඛවෙ පෙස්‌සො හත්‌ථාරොහපුත්‌තො මහාපඤ්‌ඤො භික්‌ඛවෙ පෙස්‌සො හත්‌ථාරොහපුත්‌තො සචෙ භික්‌ඛවෙ පෙස්‌සො හත්‌ථාරොහපුත්‌තො මුහුත්‌තං නිසීදෙය්‍ය යාවස්‌සාහං ඉමෙ චත්‌තාරො පුග්‌ගලෙ විත්‌ථාරෙන විභජිස්‌සාමි මහතා අත්‌ථෙන සංයුත්‌තො අභවිස්‌ස අපි ච භික්‌ඛවෙ එත්‌තාවතාපි පෙස්‌සො හත්‌ථාරොහපුත්‌තො මහතා අත්‌ථෙන සංයුත්‌තොති එතස්‌ස භගවා කාලො එතස්‌ස සුගත කාලො යං භගවා ඉමෙ චත්‌තාරො පුග්‌ගලෙ විත්‌ථාරෙන විභජෙය්‍ය භගවතො සුත්‌වා භික්‌ඛූ ධාරෙස්‌සන්‌තීති තෙන හි භික්‌ඛවෙ සුණාථ සාධුකං මනසි කරොථ භාසිස්‌සාමීති එවං භන්‌තෙති ඛො තෙ භික්‌ඛූ භගවතො පච්‌චස්‌සොසුං භගවා එතදවොච>
    text <7>, <කතමො ච භික්‌ඛවෙ පුග්‌ගලො අත්‌තන්‌තපො අත්‌තපරිතාපනානුයොගමනුයුත්‌තො ඉධ භික්‌ඛවෙ එකච්‌චො පුග්‌ගලො අචෙලකො හොති මුත්‌තාචාරො හත්‌ථාපලෙඛනො නඑහිභද්‌දන්‌තිකො නතිට්‌ඨභද්‌දන්‌තිකො නාභිහටං න උද්‌දිස්‌සකතං න නිමන්‌තනං සාදියති සො න කුම්‌භිමුඛා පටිග්‌ගණ්‌හාති න කළොපිමුඛා පටිග්‌ගණ්‌හාති න එළකමන්‌තරං න දණ්‌ඩමන්‌තරං න මුසලමන්‌තරං න ද්‌වින්‌නං භුඤ්‌ජමානානං න ගබ්‌භිනියා න පායමානාය න පුරිසන්‌තරගතාය න සඞ්‌කිත්‌තීසු න යත්‌ථ සා උපට්‌ඨිතො හොති න යත්‌ථ මක්‌ඛිකා සණ්‌ඩසණ්‌ඩචාරිනී න මච්‌ඡං න මංසං න සුරං න මෙරයං න ථුසොදකං පිවති සො එකාගාරිකො වා හොති එකාලොපිකො ද්‌වාගාරිකො වා හොති ද්‌වාලොපිකො…පෙ … සත්‌තාගාරිකො වා හොති සත්‌තාලොපිකො එකිස්‌සාපි දත්‌තියා යාපෙති ද්‌වීහිපි දත්‌තීහි යාපෙති…පෙ … සත්‌තහිපි දත්‌තීහි යාපෙති එකාහිකම්‌පි ආහාරං ආහාරෙති ද්‌වීහිකම්‌පි ආහාරං ආහාරෙති…පෙ … සත්‌තාහිකම්‌පි ආහාරං ආහාරෙති ඉති එවරූපං අඩ්‌ඪමාසිකං පරියායභත්‌තභොජනානුයොගමනුයුත්‌තො විහරති සො සාකභක්‌ඛො වා හොති සාමාකභක්‌ඛො වා හොති නීවාරභක්‌ඛො වා හොති දද්‌දුලභක්‌ඛො වා හොති හටභක්‌ඛො වා හොති කණභක්‌ඛො වා හොති ආචාමභක්‌ඛො වා හොති පිඤ්‌ඤාකභක්‌ඛො වා හොති තිණභක්‌ඛො වා හොති ගොමයභක්‌ඛො වා හොති වනමූලඵලාහාරො යාපෙති පවත්‌තඵලභොජී සො සාණානිපි ධාරෙති මසාණානිපි ධාරෙති ඡවදුස්‌සානිපි ධාරෙති පංසුකූලානිපි ධාරෙති තිරීටානිපි ධාරෙති අජිනම්‌පි ධාරෙති අජිනක්‌ඛිපම්‌පි ධාරෙති කුසචීරම්‌පි ධාරෙති වාකචීරම්‌පි ධාරෙති ඵලකචීරම්‌පි ධාරෙති කෙසකම්‌බලම්‌පි ධාරෙති වාළකම්‌බලම්‌පි ධාරෙති උලූකපක්‌ඛම්‌පි ධාරෙති කෙසමස්‌සුලොචකොපි හොති කෙසමස්‌සුලොචනානුයොගමනුයුත්‌තො උබ්‌භට්‌ඨකොපි හොති ආසනපටික්‌ඛිත්‌තො උක්‌කුටිකොපි හොති උක්‌කුටිකප්‌පධානමනුයුත්‌තො කණ්‌ටකාපස්‌සයිකොපි හොති කණ්‌ටකාපස්‌සයෙ සෙය්‍යං කප්‌පෙති සායතතියකම්‌පි උදකොරොහනානුයොගමනුයුත්‌තො විහරති ඉති එවරූපං අනෙකවිහිතං කායස්‌ස ආතාපනපරිතාපනානුයොගමනුයුත්‌තො විහරති අයං වුච්‌චති භික්‌ඛවෙ පුග්‌ගලො අත්‌තන්‌තපො අත්‌තපරිතාපනානුයොගමනුයුත්‌තො>
    text <8>, <කතමො ච භික්‌ඛවෙ පුග්‌ගලො පරන්‌තපො පරපරිතාපනානුයොගමනුයුත්‌තො ඉධ භික්‌ඛවෙ එකච්‌චො පුග්‌ගලො ඔරබ්‌භිකො හොති සූකරිකො සාකුණිකො මාගවිකො ලුද්‌දො මච්‌ඡඝාතකො චොරො චොරඝාතකො ගොඝාතකො බන්‌ධනාගාරිකො යෙ වා පනඤ්‌ඤෙපි කෙචි කුරූරකම්‌මන්‌තා අයං වුච්‌චති භික්‌ඛවෙ පුග්‌ගලො පරන්‌තපො පරපරිතාපනානුයොගමනුයුත්‌තො>
    text <9>, <කතමො ච භික්‌ඛවෙ පුග්‌ගලො අත්‌තන්‌තපො ච අත්‌තපරිතාපනානුයොගමනුයුත්‌තො පරන්‌තපො ච පරපරිතාපනානුයොගමනුයුත්‌තො ඉධ භික්‌ඛවෙ එකච්‌චො පුග්‌ගලො රාජා වා හොති ඛත්‌තියො මුද්‌ධාවසිත්‌තො බ්‍රාහ්‌මණො වා මහාසාලො සො පුරත්‌ථිමෙන නගරස්‌ස නවං සන්‌ථාගාරං කාරාපෙත්‌වා කෙසමස්‌සුං ඔහාරෙත්‌වා ඛරාජිනං නිවාසෙත්‌වා සප්‌පිතෙලෙන කායං අබ්‌භඤ්‌ජිත්‌වා මගවිසාණෙන පිට්‌ඨිං කණ්‌ඩුවමානො නවං සන්‌ථාගාරං පවිසති සද්‌ධිං මහෙසියා බ්‍රාහ්‌මණෙන ච පුරොහිතෙන සො තත්‌ථ අනන්‌තරහිතාය භූමියා හරිතුපලිත්‌තාය සෙය්‍යං කප්‌පෙති එකිස්‌සාය ගාවියා සරූපවච්‌ඡාය යං එකස්‌මිං ථනෙ ඛීරං හොති තෙන රාජා යාපෙති යං දුතියස්‌මිං ථනෙ ඛීරං හොති තෙන මහෙසී යාපෙති යං තතියස්‌මිං ථනෙ ඛීරං හොති තෙන බ්‍රාහ්‌මණො පුරොහිතො යාපෙති යං චතුත්‌ථස්‌මිං ථනෙ ඛීරං හොති තෙන අග්‌ගිං ජුහති අවසෙසෙන වච්‌ඡකො යාපෙති සො එවමාහ එත්‌තකා උසභා හඤ්‌ඤන්‌තු යඤ්‌ඤත්‌ථාය එත්‌තකා වච්‌ඡතරා හඤ්‌ඤන්‌තු යඤ්‌ඤත්‌ථාය එත්‌තකා වච්‌ඡතරියො හඤ්‌ඤන්‌තු යඤ්‌ඤත්‌ථාය එත්‌තකා අජා හඤ්‌ඤන්‌තු යඤ්‌ඤත්‌ථාය එත්‌තකා උරබ්‌භා හඤ්‌ඤන්‌තු යඤ්‌ඤත්‌ථාය එත්‌තකා අස්‌සා හඤ්‌ඤන්‌තු යඤ්‌ඤත්‌ථාය එත්‌තකා රුක්‌ඛා ඡිජ්‌ජන්‌තු යූපත්‌ථාය එත්‌තකා දබ්‌භා ලූයන්‌තු බරිහිසත්‌ථායාති යෙපිස්‌ස තෙ හොන්‌ති දාසාති වා පෙස්‌සාති වා කම්‌මකරාති වා තෙපි දණ්‌ඩතජ්‌ජිතා භයතජ්‌ජිතා අස්‌සුමුඛා රුදමානා පරිකම්‌මානි කරොන්‌ති අයං වුච්‌චති භික්‌ඛවෙ පුග්‌ගලො අත්‌තන්‌තපො ච අත්‌තපරිතාපනානුයොගමනුයුත්‌තො පරන්‌තපො ච පරපරිතාපනානුයොගමනුයුත්‌තො>
    text <10>, <කතමො ච භික්‌ඛවෙ පුග්‌ගලො නෙවත්‌තන්‌තපො නාත්‌තපරිතාපනානුයොගමනුයුත්‌තො න පරන්‌තපො න පරපරිතාපනානුයොගමනුයුත්‌තො සො අනත්‌තන්‌තපො අපරන්‌තපො දිට්‌ඨෙව ධම්‌මෙ නිච්‌ඡාතො නිබ්‌බුතො සීතීභූතො සුඛප්‌පටිසංවෙදී බ්‍රහ්‌මභූතෙන අත්‌තනා විහරති ඉධ භික්‌ඛවෙ තථාගතො ලොකෙ උප්‌පජ්‌ජති අරහං සම්‌මාසම්‌බුද්‌ධො විජ්‌ජාචරණසම්‌පන්‌නො සුගතො ලොකවිදූ අනුත්‌තරො පුරිසදම්‌මසාරථි සත්‌ථා දෙවමනුස්‌සානං බුද්‌ධො භගවා සො ඉමං ලොකං සදෙවකං සමාරකං සබ්‍රහ්‌මකං සස්‌සමණබ්‍රාහ්‌මණිං පජං සදෙවමනුස්‌සං සයං අභිඤ්‌ඤා සච්‌ඡිකත්‌වා පවෙදෙති සො ධම්‌මං දෙසෙති ආදිකල්‍යාණං මජ්‌ඣෙකල්‍යාණං පරියොසානකල්‍යාණං සාත්‌ථං සබ්‍යඤ්‌ජනං කෙවලපරිපුණ්‌ණං පරිසුද්‌ධං බ්‍රහ්‌මචරියං පකාසෙති තං ධම්‌මං සුණාති ගහපති වා ගහපතිපුත්‌තො වා අඤ්‌ඤතරස්‌මිං වා කුලෙ පච්‌චාජාතො සො තං ධම්‌මං සුත්‌වා තථාගතෙ සද්‌ධං පටිලභති සො තෙන සද්‌ධාපටිලාභෙන සමන්‌නාගතො ඉති පටිසඤ්‌චික්‌ඛති සම්‌බාධො ඝරාවාසො රජාපථො අබ්‌භොකාසො පබ්‌බජ්‌ජා නයිදං සුකරං අගාරං අජ්‌ඣාවසතා එකන්‌තපරිපුණ්‌ණං එකන්‌තපරිසුද්‌ධං සඞ්‌ඛලිඛිතං බ්‍රහ්‌මචරියං චරිතුං යංනූනාහං කෙසමස්‌සුං ඔහාරෙත්‌වා කාසායානි වත්‌ථානි අච්‌ඡාදෙත්‌වා අගාරස්‌මා අනගාරියං පබ්‌බජෙය්‍යන්‌ති සො අපරෙන සමයෙන අප්‌පං වා භොගක්‌ඛන්‌ධං පහාය මහන්‌තං වා භොගක්‌ඛන්‌ධං පහාය අප්‌පං වා ඤාතිපරිවට්‌ටං පහාය මහන්‌තං වා ඤාතිපරිවට්‌ටං පහාය කෙසමස්‌සුං ඔහාරෙත්‌වා කාසායානි වත්‌ථානි අච්‌ඡාදෙත්‌වා අගාරස්‌මා අනගාරියං පබ්‌බජති>
    text <11>, <සො එවං පබ්‌බජිතො සමානො භික්‌ඛූනං සික්‌ඛාසාජීවසමාපන්‌නො පාණාතිපාතං පහාය පාණාතිපාතා පටිවිරතො හොති නිහිතදණ්‌ඩො නිහිතසත්‌ථො ලජ්‌ජී දයාපන්‌නො සබ්‌බපාණභූතහිතානුකම්‌පී විහරති අදින්‌නාදානං පහාය අදින්‌නාදානා පටිවිරතො හොති දින්‌නාදායී දින්‌නපාටිකඞ්‌ඛී අථෙනෙන සුචිභූතෙන අත්‌තනා විහරති අබ්‍රහ්‌මචරියං පහාය බ්‍රහ්‌මචාරී හොති ආරාචාරී විරතො මෙථුනා ගාමධම්‌මා මුසාවාදං පහාය මුසාවාදා පටිවිරතො හොති සච්‌චවාදී සච්‌චසන්‌ධො ථෙතො පච්‌චයිකො අවිසංවාදකො ලොකස්‌ස පිසුණං වාචං පහාය පිසුණාය වාචාය පටිවිරතො හොති ඉතො සුත්‌වා න අමුත්‍ර අක්‌ඛාතා ඉමෙසං භෙදාය අමුත්‍ර වා සුත්‌වා න ඉමෙසං අක්‌ඛාතා අමූසං භෙදාය ඉති භින්‌නානං වා සන්‌ධාතා සහිතානං වා අනුප්‌පදාතා සමග්‌ගාරාමො සමග්‌ගරතො සමග්‌ගනන්‌දී සමග්‌ගකරණිං වාචං භාසිතා හොති ඵරුසං වාචං පහාය ඵරුසාය වාචාය පටිවිරතො හොති යා සා වාචා නෙලා කණ්‌ණසුඛා පෙමනීයා හදයඞ්‌ගමා පොරී බහුජනකන්‌තා බහුජනමනාපා තථාරූපිං වාචං භාසිතා හොති සම්‌ඵප්‌පලාපං පහාය සම්‌ඵප්‌පලාපා පටිවිරතො හොති කාලවාදී භූතවාදී අත්‌ථවාදී ධම්‌මවාදී විනයවාදී නිධානවතිං වාචං භාසිතා කාලෙන සාපදෙසං පරියන්‌තවතිං අත්‌ථසංහිතං සො බීජගාමභූතගාමසමාරම්‌භා පටිවිරතො හොති එකභත්‌තිකො හොති රත්‌තූපරතො විරතො විකාලභොජනා නච්‌චගීතවාදිතවිසූකදස්‌සනා පටිවිරතො හොති මාලාගන්‌ධවිලෙපනධාරණමණ්‌ඩනවිභූසනට්‌ඨානා පටිවිරතො හොති උච්‌චාසයනමහාසයනා පටිවිරතො හොති ජාතරූපරජතපටිග්‌ගහණා පටිවිරතො හොති ආමකධඤ්‌ඤපටිග්‌ගහණා පටිවිරතො හොති ආමකමංසපටිග්‌ගහණා පටිවිරතො හොති ඉත්‌ථිකුමාරිකපටිග්‌ගහණා පටිවිරතො හොති දාසිදාසපටිග්‌ගහණා පටිවිරතො හොති අජෙළකපටිග්‌ගහණා පටිවිරතො හොති කුක්‌කුටසූකරපටිග්‌ගහණා පටිවිරතො හොති හත්‌ථිගවස්‌සවළවපටිග්‌ගහණා පටිවිරතො හොති ඛෙත්‌තවත්‌ථුපටිග්‌ගහණා පටිවිරතො හොති දූතෙය්‍යපහිණගමනානුයොගා පටිවිරතො හොති කයවික්‌කයා පටිවිරතො හොති තුලාකූටකංසකූටමානකූටා පටිවිරතො හොති උක්‌කොටනවඤ්‌චනනිකතිසාචියොගා පටිවිරතො හොති ඡෙදනවධබන්‌ධනවිපරාමොසආලොපසහසාකාරා පටිවිරතො හොති>
    text <සො සන්‌තුට්‌ඨො හොති කායපරිහාරිකෙන චීවරෙන කුච්‌ඡිපරිහාරිකෙන පිණ්‌ඩපාතෙන සො යෙන යෙනෙව පක්‌කමති සමාදායෙව පක්‌කමති සෙය්‍යථාපි නාම පක්‌ඛී සකුණො යෙන යෙනෙව ඩෙති සපත්‌තභාරොව ඩෙති එවමෙව භික්‌ඛු සන්‌තුට්‌ඨො හොති කායපරිහාරිකෙන චීවරෙන කුච්‌ඡිපරිහාරිකෙන පිණ්‌ඩපාතෙන සො යෙන යෙනෙව පක්‌කමති සමාදායෙව පක්‌කමති සො ඉමිනා අරියෙන සීලක්‌ඛන්‌ධෙන සමන්‌නාගතො අජ්‌ඣත්‌තං අනවජ්‌ජසුඛං පටිසංවෙදෙති>
    text <12>, <සො චක්‌ඛුනා රූපං දිස්‌වා න නිමිත්‌තග්‌ගාහී හොති නානුබ්‍යඤ්‌ජනග්‌ගාහී යත්‌වාධිකරණමෙනං චක්‌ඛුන්‌ද්‍රියං අසංවුතං විහරන්‌තං අභිජ්‌ඣාදොමනස්‌සා පාපකා අකුසලා ධම්‌මා අන්‌වාස්‌සවෙය්‍යුං තස්‌ස සංවරාය පටිපජ්‌ජති රක්‌ඛති චක්‌ඛුන්‌ද්‍රියං චක්‌ඛුන්‌ද්‍රියෙ සංවරං ආපජ්‌ජති සොතෙන සද්‌දං සුත්‌වා…පෙ … ඝානෙන ගන්‌ධං ඝායිත්‌වා…පෙ … ජිව්‌හාය රසං සායිත්‌වා…පෙ … කායෙන ඵොට්‌ඨබ්‌බං ඵුසිත්‌වා…පෙ … මනසා ධම්‌මං විඤ්‌ඤාය න නිමිත්‌තග්‌ගාහී හොති නානුබ්‍යඤ්‌ජනග්‌ගාහී යත්‌වාධිකරණමෙනං මනින්‌ද්‍රියං අසංවුතං විහරන්‌තං අභිජ්‌ඣාදොමනස්‌සා පාපකා අකුසලා ධම්‌මා අන්‌වාස්‌සවෙය්‍යුං තස්‌ස සංවරාය පටිපජ්‌ජති රක්‌ඛති මනින්‌ද්‍රියං මනින්‌ද්‍රියෙ සංවරං ආපජ්‌ජති සො ඉමිනා අරියෙන ඉන්‌ද්‍රියසංවරෙන සමන්‌නාගතො අජ්‌ඣත්‌තං අබ්‍යාසෙකසුඛං පටිසංවෙදෙති>
    text <සො අභික්‌කන්‌තෙ පටික්‌කන්‌තෙ සම්‌පජානකාරී හොති ආලොකිතෙ විලොකිතෙ සම්‌පජානකාරී හොති සමිඤ්‌ජිතෙ පසාරිතෙ සම්‌පජානකාරී හොති සඞ්‌ඝාටිපත්‌තචීවරධාරණෙ සම්‌පජානකාරී හොති අසිතෙ පීතෙ ඛායිතෙ සායිතෙ සම්‌පජානකාරී හොති උච්‌චාරපස්‌සාවකම්‌මෙ සම්‌පජානකාරී හොති ගතෙ ඨිතෙ නිසින්‌නෙ සුත්‌තෙ ජාගරිතෙ භාසිතෙ තුණ්‌හීභාවෙ සම්‌පජානකාරී හොති>
    text <13>, <සො ඉමිනා ච අරියෙන සීලක්‌ඛන්‌ධෙන සමන්‌නාගතො ඉමාය ච අරියාය සන්‌තුට්‌ඨියා සමන්‌නාගතො ඉමිනා ච අරියෙන ඉන්‌ද්‍රියසංවරෙන සමන්‌නාගතො ඉමිනා ච අරියෙන සතිසම්‌පජඤ්‌ඤෙන සමන්‌නාගතො විවිත්‌තං සෙනාසනං භජති අරඤ්‌ඤං රුක්‌ඛමූලං පබ්‌බතං කන්‌දරං ගිරිගුහං සුසානං වනපත්‌ථං අබ්‌භොකාසං පලාලපුඤ්‌ජං සො පච්‌ඡාභත්‌තං පිණ්‌ඩපාතපටික්‌කන්‌තො නිසීදති පල්‌ලඞ්‌කං ආභුජිත්‌වා උජුං කායං පණිධාය පරිමුඛං සතිං උපට්‌ඨපෙත්‌වා සො අභිජ්‌ඣං ලොකෙ පහාය විගතාභිජ්‌ඣෙන චෙතසා විහරති අභිජ්‌ඣාය චිත්‌තං පරිසොධෙති බ්‍යාපාදපදොසං පහාය අබ්‍යාපන්‌නචිත්‌තො විහරති සබ්‌බපාණභූතහිතානුකම්‌පී බ්‍යාපාදපදොසා චිත්‌තං පරිසොධෙති ථීනමිද්‌ධං පහාය විගතථීනමිද්‌ධො විහරති ආලොකසඤ්‌ඤී සතො සම්‌පජානො ථීනමිද්‌ධා චිත්‌තං පරිසොධෙති උද්‌ධච්‌චකුක්‌කුච්‌චං පහාය අනුද්‌ධතො විහරති අජ්‌ඣත්‌තං වූපසන්‌තචිත්‌තො උද්‌ධච්‌චකුක්‌කුච්‌චා චිත්‌තං පරිසොධෙති විචිකිච්‌ඡං පහාය තිණ්‌ණවිචිකිච්‌ඡො විහරති අකථංකථී කුසලෙසු ධම්‌මෙසු විචිකිච්‌ඡාය චිත්‌තං පරිසොධෙති>
    text <සො ඉමෙ පඤ්‌ච නීවරණෙ පහාය චෙතසො උපක්‌කිලෙසෙ පඤ්‌ඤාය දුබ්‌බලීකරණෙ විවිච්‌චෙව කාමෙහි විවිච්‌ච අකුසලෙහි ධම්‌මෙහි සවිතක්‌කං සවිචාරං විවෙකජං පීතිසුඛං පඨමං ඣානං උපසම්‌පජ්‌ජ විහරති විතක්‌කවිචාරානං වූපසමා අජ්‌ඣත්‌තං සම්‌පසාදනං චෙතසො එකොදිභාවං අවිතක්‌කං අවිචාරං සමාධිජං පීතිසුඛං දුතියං ඣානං උපසම්‌පජ්‌ජ විහරති පීතියා ච විරාගා උපෙක්‌ඛකො ච විහරති සතො ච සම්‌පජානො සුඛඤ්‌ච කායෙන පටිසංවෙදෙති යං තං අරියා ආචික්‌ඛන්‌ති උපෙක්‌ඛකො සතිමා සුඛවිහාරීති තතියං ඣානං උපසම්‌පජ්‌ජ විහරති සුඛස්‌ස ච පහානා දුක්‌ඛස්‌ස ච පහානා පුබ්‌බෙව සොමනස්‌සදොමනස්‌සානං අත්‌ථඞ්‌ගමා අදුක්‌ඛමසුඛං උපෙක්‌ඛාසතිපාරිසුද්‌ධිං චතුත්‌ථං ඣානං උපසම්‌පජ්‌ජ විහරති>
    text <14>, <සො එවං සමාහිතෙ චිත්‌තෙ පරිසුද්‌ධෙ පරියොදාතෙ අනඞ්‌ගණෙ විගතූපක්‌කිලෙසෙ මුදුභූතෙ කම්‌මනියෙ ඨිතෙ ආනෙඤ්‌ජප්‌පත්‌තෙ පුබ්‌බෙනිවාසානුස්‌සතිඤාණාය චිත්‌තං අභිනින්‌නාමෙති සො අනෙකවිහිතං පුබ්‌බෙනිවාසං අනුස්‌සරති සෙය්‍යථිදං එකම්‌පි ජාතිං ද්‌වෙපි ජාතියො තිස්‌සොපි ජාතියො චතස්‌සොපි ජාතියො පඤ්‌චපි ජාතියො දසපි ජාතියො වීසම්‌පි ජාතියො තිංසම්‌පි ජාතියො චත්‌තාලීසම්‌පි ජාතියො පඤ්‌ඤාසම්‌පි ජාතියො ජාතිසතම්‌පි ජාතිසහස්‌සම්‌පි ජාතිසතසහස්‌සම්‌පි අනෙකෙපි සංවට්‌ටකප්‌පෙ අනෙකෙපි විවට්‌ටකප්‌පෙ අනෙකෙපි සංවට්‌ටවිවට්‌ටකප්‌පෙ අමුත්‍රාසිං එවංනාමො එවංගොත්‌තො එවංවණ්‌ණො එවමාහාරො එවංසුඛදුක්‌ඛප්‌පටිසංවෙදී එවමායුපරියන්‌තො සො තතො චුතො අමුත්‍ර උදපාදිං තත්‍රාපාසිං එවංනාමො එවංගොත්‌තො එවංවණ්‌ණො එවමාහාරො එවංසුඛදුක්‌ඛප්‌පටිසංවෙදී එවමායුපරියන්‌තො සො තතො චුතො ඉධූපපන්‌නොති ඉති සාකාරං සඋද්‌දෙසං අනෙකවිහිතං පුබ්‌බෙනිවාසං අනුස්‌සරති>
    text <15>, <සො එවං සමාහිතෙ චිත්‌තෙ පරිසුද්‌ධෙ පරියොදාතෙ අනඞ්‌ගණෙ විගතූපක්‌කිලෙසෙ මුදුභූතෙ කම්‌මනියෙ ඨිතෙ ආනෙඤ්‌ජප්‌පත්‌තෙ සත්‌තානං චුතූපපාතඤාණාය චිත්‌තං අභිනින්‌නාමෙති සො දිබ්‌බෙන චක්‌ඛුනා විසුද්‌ධෙන අතික්‌කන්‌තමානුසකෙන සත්‌තෙ පස්‌සති චවමානෙ උපපජ්‌ජමානෙ හීනෙ පණීතෙ සුවණ්‌ණෙ දුබ්‌බණ්‌ණෙ සුගතෙ දුග්‌ගතෙ යථාකම්‌මූපගෙ සත්‌තෙ පජානාති ඉමෙ වත භොන්‌තො සත්‌තා කායදුච්‌චරිතෙන සමන්‌නාගතා වචීදුච්‌චරිතෙන සමන්‌නාගතා මනොදුච්‌චරිතෙන සමන්‌නාගතා අරියානං උපවාදකා මිච්‌ඡාදිට්‌ඨිකා මිච්‌ඡාදිට්‌ඨිකම්‌මසමාදානා තෙ කායස්‌ස භෙදා පරං මරණා අපායං දුග්‌ගතිං විනිපාතං නිරයං උපපන්‌නා ඉමෙ වා පන භොන්‌තො සත්‌තා කායසුචරිතෙන සමන්‌නාගතා වචීසුචරිතෙන සමන්‌නාගතා මනොසුචරිතෙන සමන්‌නාගතා අරියානං අනුපවාදකා සම්‌මාදිට්‌ඨිකා සම්‌මාදිට්‌ඨිකම්‌මසමාදානා තෙ කායස්‌ස භෙදා පරං මරණා සුගතිං සග්‌ගං ලොකං උපපන්‌නාති ඉති දිබ්‌බෙන චක්‌ඛුනා විසුද්‌ධෙන අතික්‌කන්‌තමානුසකෙන සත්‌තෙ පස්‌සති චවමානෙ උපපජ්‌ජමානෙ හීනෙ පණීතෙ සුවණ්‌ණෙ දුබ්‌බණ්‌ණෙ සුගතෙ දුග්‌ගතෙ යථාකම්‌මූපගෙ සත්‌තෙ පජානාති>
    text <16>, <සො එවං සමාහිතෙ චිත්‌තෙ පරිසුද්‌ධෙ පරියොදාතෙ අනඞ්‌ගණෙ විගතූපක්‌කිලෙසෙ මුදුභූතෙ කම්‌මනියෙ ඨිතෙ ආනෙඤ්‌ජප්‌පත්‌තෙ ආසවානං ඛයඤාණාය චිත්‌තං අභිනින්‌නාමෙති සො ඉදං දුක්‌ඛන්‌ති යථාභූතං පජානාති අයං දුක්‌ඛසමුදයොති යථාභූතං පජානාති අයං දුක්‌ඛනිරොධොති යථාභූතං පජානාති අයං දුක්‌ඛනිරොධගාමිනී පටිපදාති යථාභූතං පජානාති ඉමෙ ආසවාති යථාභූතං පජානාති අයං ආසවසමුදයොති යථාභූතං පජානාති අයං ආසවනිරොධොති යථාභූතං පජානාති අයං ආසවනිරොධගාමිනී පටිපදාති යථාභූතං පජානාති තස්‌ස එවං ජානතො එවං පස්‌සතො කාමාසවාපි චිත්‌තං විමුච්‌චති භවාසවාපි චිත්‌තං විමුච්‌චති අවිජ්‌ජාසවාපි චිත්‌තං විමුච්‌චති විමුත්‌තස්‌මිං විමුත්‌තමිති ඤාණං හොති ඛීණා ජාති වුසිතං බ්‍රහ්‌මචරියං කතං කරණීයං නාපරං ඉත්‌ථත්‌තායාති පජානාති අයං වුච්‌චති භික්‌ඛවෙ පුග්‌ගලො නෙවත්‌තන්‌තපො නාත්‌තපරිතාපනානුයොගමනුයුත්‌තො න පරන්‌තපො න පරපරිතාපනානුයොගමනුයුත්‌තො සො අත්‌තන්‌තපො අපරන්‌තපො දිට්‌ඨෙව ධම්‌මෙ නිච්‌ඡාතො නිබ්‌බුතො සීතීභූතො සුඛප්‌පටිසංවෙදී බ්‍රහ්‌මභූතෙන අත්‌තනා විහරතීති>
    text <ඉදමවොච භගවා අත්‌තමනා තෙ භික්‌ඛූ භගවතො භාසිතං අභිනන්‌දුන්‌ති>
    stand <කන්‌දරකසුත්‌තං නිට්‌ඨිතං පඨමං>
  text <අට්‌ඨකනාගරසුත්‌තං>
    text <17>, <එවං මෙ සුතං එකං සමයං ආයස්‌මා ආනන්‌දො වෙසාලියං විහරති බෙලුවගාමකෙ තෙන ඛො පන සමයෙන දසමො ගහපති අට්‌ඨකනාගරො පාටලිපුත්‌තං අනුප්‌පත්‌තො හොති කෙනචිදෙව කරණීයෙන අථ ඛො දසමො ගහපති අට්‌ඨකනාගරො යෙන කුක්‌කුටාරාමො යෙන අඤ්‌ඤතරො භික්‌ඛු තෙනුපසඞ්‌කමි උපසඞ්‌කමිත්‌වා තං භික්‌ඛුං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො දසමො ගහපති අට්‌ඨකනාගරො තං භික්‌ඛුං එතදවොච කහං නු ඛො භන්‌තෙ ආයස්‌මා ආනන්‌දො එතරහි විහරති දස්‌සනකාමා හි මයං තං ආයස්‌මන්‌තං ආනන්‌දන්‌ති එසො ගහපති ආයස්‌මා ආනන්‌දො වෙසාලියං විහරති බෙලුවගාමකෙති අථ ඛො දසමො ගහපති අට්‌ඨකනාගරො පාටලිපුත්‌තෙ තං කරණීයං තීරෙත්‌වා යෙන වෙසාලී යෙන බෙලුවගාමකො යෙනායස්‌මා ආනන්‌දො තෙනුපසඞ්‌කමි උපසඞ්‌කමිත්‌වා ආයස්‌මන්‌තං ආනන්‌දං අභිවාදෙත්‌වා එකමන්‌තං නිසීදි>
    text <18>, <එකමන්‌තං නිසින්‌නො ඛො දසමො ගහපති අට්‌ඨකනාගරො ආයස්‌මන්‌තං ආනන්‌දං එතදවොච අත්‌ථි නු ඛො භන්‌තෙ ආනන්‌ද තෙන භගවතා ජානතා පස්‌සතා අරහතා සම්‌මාසම්‌බුද්‌ධෙන එකධම්‌මො අක්‌ඛාතො යත්‌ථ භික්‌ඛුනො අප්‌පමත්‌තස්‌ස ආතාපිනො පහිතත්‌තස්‌ස විහරතො අවිමුත්‌තඤ්‌චෙව චිත්‌තං විමුච්‌චති අපරික්‌ඛීණා ච ආසවා පරික්‌ඛයං ගච්‌ඡන්‌ති අනනුප්‌පත්‌තඤ්‌ච අනුත්‌තරං යොගක්‌ඛෙමං අනුපාපුණාතීති>
    text <අත්‌ථි ඛො ගහපති තෙන භගවතා ජානතා පස්‌සතා අරහතා සම්‌මාසම්‌බුද්‌ධෙන එකධම්‌මො අක්‌ඛාතො යත්‌ථ භික්‌ඛුනො අප්‌පමත්‌තස්‌ස ආතාපිනො පහිතත්‌තස්‌ස විහරතො අවිමුත්‌තඤ්‌චෙව චිත්‌තං විමුච්‌චති අපරික්‌ඛීණා ච ආසවා පරික්‌ඛයං ගච්‌ඡන්‌ති අනනුප්‌පත්‌තඤ්‌ච අනුත්‌තරං යොගක්‌ඛෙමං අනුපාපුණාතීති>
    text <කතමො පන භන්‌තෙ ආනන්‌ද තෙන භගවතා ජානතා පස්‌සතා අරහතා සම්‌මාසම්‌බුද්‌ධෙන එකධම්‌මො අක්‌ඛාතො යත්‌ථ භික්‌ඛුනො අප්‌පමත්‌තස්‌ස ආතාපිනො පහිතත්‌තස්‌ස විහරතො අවිමුත්‌තඤ්‌චෙව චිත්‌තං විමුච්‌චති අපරික්‌ඛීණා ච ආසවා පරික්‌ඛයං ගච්‌ඡන්‌ති අනනුප්‌පත්‌තඤ්‌ච අනුත්‌තරං යොගක්‌ඛෙමං අනුපාපුණාතීති>
    text <19>, <ඉධ ගහපති භික්‌ඛු විවිච්‌චෙව කාමෙහි විවිච්‌ච අකුසලෙහි ධම්‌මෙහි සවිතක්‌කං සවිචාරං විවෙකජං පීතිසුඛං පඨමං ඣානං උපසම්‌පජ්‌ජ විහරති සො ඉති පටිසඤ්‌චික්‌ඛති ඉදම්‌පි පඨමං ඣානං අභිසඞ්‌ඛතං අභිසඤ්‌චෙතයිතං යං ඛො පන කිඤ්‌චි අභිසඞ්‌ඛතං අභිසඤ්‌චෙතයිතං තදනිච්‌චං නිරොධධම්‌මන්‌ති පජානාති සො තත්‌ථ ඨිතො ආසවානං ඛයං පාපුණාති නො චෙ ආසවානං ඛයං පාපුණාති තෙනෙව ධම්‌මරාගෙන තාය ධම්‌මනන්‌දියා පඤ්‌චන්‌නං ඔරම්‌භාගියානං සංයොජනානං පරික්‌ඛයා ඔපපාතිකො හොති තත්‌ථ පරිනිබ්‌බායී අනාවත්‌තිධම්‌මො තස්‌මා ලොකා අයම්‌පි ඛො ගහපති තෙන භගවතා ජානතා පස්‌සතා අරහතා සම්‌මාසම්‌බුද්‌ධෙන එකධම්‌මො අක්‌ඛාතො යත්‌ථ භික්‌ඛුනො අප්‌පමත්‌තස්‌ස ආතාපිනො පහිතත්‌තස්‌ස විහරතො අවිමුත්‌තඤ්‌චෙව චිත්‌තං විමුච්‌චති අපරික්‌ඛීණා ච ආසවා පරික්‌ඛයං ගච්‌ඡන්‌ති අනනුප්‌පත්‌තඤ්‌ච අනුත්‌තරං යොගක්‌ඛෙමං අනුපාපුණාති>
    text <20>, <පුන චපරං ගහපති භික්‌ඛු විතක්‌කවිචාරානං වූපසමා අජ්‌ඣත්‌තං සම්‌පසාදනං…පෙ … දුතියං ඣානං උපසම්‌පජ්‌ජ විහරති සො ඉති පටිසඤ්‌චික්‌ඛති ඉදම්‌පි ඛො දුතියං ඣානං අභිසඞ්‌ඛතං අභිසඤ්‌චෙතයිතං… අනුත්‌තරං යොගක්‌ඛෙමං අනුපාපුණාති>
    text <පුන චපරං ගහපති භික්‌ඛු පීතියා ච විරාගා…පෙ … තතියං ඣානං උපසම්‌පජ්‌ජ විහරති සො ඉති පටිසඤ්‌චික්‌ඛති ඉදම්‌පි ඛො තතියං ඣානං අභිසඞ්‌ඛතං අභිසඤ්‌චෙතයිතං…පෙ … අනුත්‌තරං යොගක්‌ඛෙමං අනුපාපුණාති>
    text <පුන චපරං ගහපති භික්‌ඛු සුඛස්‌ස ච පහානා …පෙ … චතුත්‌ථං ඣානං උපසම්‌පජ්‌ජ විහරති සො ඉති පටිසඤ්‌චික්‌ඛති ඉදම්‌පි ඛො චතුත්‌ථං ඣානං අභිසඞ්‌ඛතං අභිසඤ්‌චෙතයිතං… අනුත්‌තරං යොගක්‌ඛෙමං අනුපාපුණාති>
    text <පුන චපරං ගහපති භික්‌ඛු මෙත්‌තාසහගතෙන චෙතසා එකං දිසං ඵරිත්‌වා විහරති තථා දුතියං තථා තතියං තථා චතුත්‌ථං ඉති උද්‌ධමධො තිරියං සබ්‌බධි සබ්‌බත්‌තතාය සබ්‌බාවන්‌තං ලොකං මෙත්‌තාසහගතෙන චෙතසා විපුලෙන මහග්‌ගතෙන අප්‌පමාණෙන අවෙරෙන අබ්‍යාබජ්‌ඣෙන ඵරිත්‌වා විහරති සො ඉති පටිසඤ්‌චික්‌ඛති අයම්‌පි ඛො මෙත්‌තාචෙතොවිමුත්‌ති අභිසඞ්‌ඛතා අභිසඤ්‌චෙතයිතා යං ඛො පන කිඤ්‌චි අභිසඞ්‌ඛතං අභිසඤ්‌චෙතයිතං තදනිච්‌චං නිරොධධම්‌මන්‌ති පජානාති සො තත්‌ථ ඨිතො…පෙ … අනුත්‌තරං යොගක්‌ඛෙමං අනුපාපුණාති>
    text <පුන චපරං ගහපති භික්‌ඛු කරුණාසහගතෙන චෙතසා…පෙ … මුදිතාසහගතෙන චෙතසා…පෙ … උපෙක්‌ඛාසහගතෙන චෙතසා එකං දිසං ඵරිත්‌වා විහරති තථා දුතියං තථා තතියං තථා චතුත්‌ථං ඉති උද්‌ධමධො තිරියං සබ්‌බධි සබ්‌බත්‌තතාය සබ්‌බාවන්‌තං ලොකං උපෙක්‌ඛාසහගතෙන චෙතසා විපුලෙන මහග්‌ගතෙන අප්‌පමාණෙන අවෙරෙන අබ්‍යාබජ්‌ඣෙන ඵරිත්‌වා විහරති සො ඉති පටිසඤ්‌චික්‌ඛති අයම්‌පි ඛො උපෙක්‌ඛාචෙතොවිමුත්‌ති අභිසඞ්‌ඛතා අභිසඤ්‌චෙතයිතා යං ඛො පන කිඤ්‌චි අභිසඞ්‌ඛතං අභිසඤ්‌චෙතයිතං තදනිච්‌චං නිරොධධම්‌මන්‌ති පජානාති සො තත්‌ථ ඨිතො… අනුත්‌තරං යොගක්‌ඛෙමං අනුපාපුණාති>
    text <පුන චපරං ගහපති භික්‌ඛු සබ්‌බසො රූපසඤ්‌ඤානං සමතික්‌කමා පටිඝසඤ්‌ඤානං අත්‌ථඞ්‌ගමා නානත්‌තසඤ්‌ඤානං අමනසිකාරා අනන්‌තො ආකාසොති ආකාසානඤ්‌චායතනං උපසම්‌පජ්‌ජ විහරති සො ඉති පටිසඤ්‌චික්‌ඛති අයම්‌පි ඛො ආකාසානඤ්‌චායතනසමාපත්‌ති අභිසඞ්‌ඛතා අභිසඤ්‌චෙතයිතා යං ඛො පන කිඤ්‌චි අභිසඞ්‌ඛතං අභිසඤ්‌චෙතයිතං තදනිච්‌චං නිරොධධම්‌මන්‌ති පජානාති සො තත්‌ථ ඨිතො…පෙ … අනුත්‌තරං යොගක්‌ඛෙමං අනුපාපුණාති>
    text <පුන චපරං ගහපති භික්‌ඛු සබ්‌බසො ආකාසානඤ්‌චායතනං සමතික්‌කම්‌ම අනන්‌තං විඤ්‌ඤාණන්‌ති විඤ්‌ඤාණඤ්‌චායතනං උපසම්‌පජ්‌ජ විහරති සො ඉති පටිසඤ්‌චික්‌ඛති අයම්‌පි ඛො විඤ්‌ඤාණඤ්‌චායතනසමාපත්‌ති අභිසඞ්‌ඛතා අභිසඤ්‌චෙතයිතා යං ඛො පන කිඤ්‌චි අභිසඞ්‌ඛතං අභිසඤ්‌චෙතයිතං තදනිච්‌චං නිරොධධම්‌මන්‌ති පජානාති සො තත්‌ථ ඨිතො…පෙ … අනුත්‌තරං යොගක්‌ඛෙමං අනුපාපුණාති>
    text <පුන චපරං ගහපති භික්‌ඛු සබ්‌බසො විඤ්‌ඤාණඤ්‌චායතනං සමතික්‌කම්‌ම නත්‌ථි කිඤ්‌චීති ආකිඤ්‌චඤ්‌ඤායතනං උපසම්‌පජ්‌ජ විහරති සො ඉති පටිසඤ්‌චික්‌ඛති අයම්‌පි ඛො ආකිඤ්‌චඤ්‌ඤායතනසමාපත්‌ති අභිසඞ්‌ඛතා අභිසඤ්‌චෙතයිතා යං ඛො පන කිඤ්‌චි අභිසඞ්‌ඛතං අභිසඤ්‌චෙතයිතං තදනිච්‌චං නිරොධධම්‌මන්‌ති පජානාති සො තත්‌ථ ඨිතො ආසවානං ඛයං පාපුණාති නො චෙ ආසවානං ඛයං පාපුණාති තෙනෙව ධම්‌මරාගෙන තාය ධම්‌මනන්‌දියා පඤ්‌චන්‌නං ඔරම්‌භාගියානං සංයොජනානං පරික්‌ඛයා ඔපපාතිකො හොති තත්‌ථ පරිනිබ්‌බායී අනාවත්‌තිධම්‌මො තස්‌මා ලොකා අයම්‌පි ඛො ගහපති තෙන භගවතා ජානතා පස්‌සතා අරහතා සම්‌මාසම්‌බුද්‌ධෙන එකධම්‌මො අක්‌ඛාතො යත්‌ථ භික්‌ඛුනො අප්‌පමත්‌තස්‌ස ආතාපිනො පහිතත්‌තස්‌ස විහරතො අවිමුත්‌තඤ්‌චෙව චිත්‌තං විමුච්‌චති අපරික්‌ඛීණා ච ආසවා පරික්‌ඛයං ගච්‌ඡන්‌ති අනනුප්‌පත්‌තඤ්‌ච අනුත්‌තරං යොගක්‌ඛෙමං අනුපාපුණාතීති>
    text <21>, <එවං වුත්‌තෙ දසමො ගහපති අට්‌ඨකනාගරො ආයස්‌මන්‌තං ආනන්‌දං එතදවොච සෙය්‍යථාපි භන්‌තෙ ආනන්‌ද පුරිසො එකංව නිධිමුඛං ගවෙසන්‌තො සකිදෙව එකාදස නිධිමුඛානි අධිගච්‌ඡෙය්‍ය එවමෙව ඛො අහං භන්‌තෙ එකං අමතද්‌වාරං ගවෙසන්‌තො සකිදෙව එකාදස අමතද්‌වාරානි අලත්‌ථං භාවනාය සෙය්‍යථාපි භන්‌තෙ පුරිසස්‌ස අගාරං එකාදසද්‌වාරං සො තස්‌මිං අගාරෙ ආදිත්‌තෙ එකමෙකෙනපි ද්‌වාරෙන සක්‌කුණෙය්‍ය අත්‌තානං සොත්‌ථිං කාතුං එවමෙව ඛො අහං භන්‌තෙ ඉමෙසං එකාදසන්‌නං අමතද්‌වාරානං එකමෙකෙනපි අමතද්‌වාරෙන සක්‌කුණිස්‌සාමි අත්‌තානං සොත්‌ථිං කාතුං ඉමෙහි නාම භන්‌තෙ අඤ්‌ඤතිත්‌ථියා ආචරියස්‌ස ආචරියධනං පරියෙසිස්‌සන්‌ති කිමඞ්‌ගං පනාහං ආයස්‌මතො ආනන්‌දස්‌ස පූජං න කරිස්‌සාමීති අථ ඛො දසමො ගහපති අට්‌ඨකනාගරො පාටලිපුත්‌තකඤ්‌ච වෙසාලිකඤ්‌ච භික්‌ඛුසඞ්‌ඝං සන්‌නිපාතෙත්‌වා පණීතෙන ඛාදනීයෙන භොජනීයෙන සහත්‌ථා සන්‌තප්‌පෙසි සම්‌පවාරෙසි එකමෙකඤ්‌ච භික්‌ඛුං පච්‌චෙකං දුස්‌සයුගෙන අච්‌ඡාදෙසි ආයස්‌මන්‌තඤ්‌ච ආනන්‌දං තිචීවරෙන අච්‌ඡාදෙසි ආයස්‌මතො ච ආනන්‌දස්‌ස පඤ්‌චසතවිහාරං කාරාපෙසීති>
    stand <අට්‌ඨකනාගරසුත්‌තං නිට්‌ඨිතං දුතියං>
  text <සෙඛසුත්‌තං>
    text <22>, <එවං මෙ සුතං එකං සමයං භගවා සක්‌කෙසු විහරති කපිලවත්‌ථුස්‌මිං නිග්‍රොධාරාමෙ තෙන ඛො පන සමයෙන කාපිලවත්‌ථවානං සක්‍යානං නවං සන්‌ථාගාරං අචිරකාරිතං හොති අනජ්‌ඣාවුට්‌ඨං සමණෙන වා බ්‍රාහ්‌මණෙන වා කෙනචි වා මනුස්‌සභූතෙන අථ ඛො කාපිලවත්‌ථවා සක්‍යා යෙන භගවා තෙනුපසඞ්‌කමිංසු උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදිංසු එකමන්‌තං නිසින්‌නා ඛො කාපිලවත්‌ථවා සක්‍යා භගවන්‌තං එතදවොචුං ඉධ භන්‌තෙ කාපිලවත්‌ථවානං සක්‍යානං නවං සන්‌ථාගාරං අචිරකාරිතං අනජ්‌ඣාවුට්‌ඨං සමණෙන වා බ්‍රාහ්‌මණෙන වා කෙනචි වා මනුස්‌සභූතෙන තං භන්‌තෙ භගවා පඨමං පරිභුඤ්‌ජතු භගවතා පඨමං පරිභුත්‌තං පච්‌ඡා කාපිලවත්‌ථවා සක්‍යා පරිභුඤ්‌ජිස්‌සන්‌ති තදස්‌ස කාපිලවත්‌ථවානං සක්‍යානං දීඝරත්‌තං හිතාය සුඛායාති අධිවාසෙසි භගවා තුණ්‌හීභාවෙන අථ ඛො කාපිලවත්‌ථවා සක්‍යා භගවතො අධිවාසනං විදිත්‌වා උට්‌ඨායාසනා භගවන්‌තං අභිවාදෙත්‌වා පදක්‌ඛිණං කත්‌වා යෙන නවං සන්‌ථාගාරං තෙනුපසඞ්‌කමිංසු උපසඞ්‌කමිත්‌වා සබ්‌බසන්‌ථරිං සන්‌ථාගාරං සන්‌ථරිත්‌වා ආසනානි පඤ්‌ඤපෙත්‌වා උදකමණිකං උපට්‌ඨපෙත්‌වා තෙලප්‌පදීපං ආරොපෙත්‌වා යෙන භගවා තෙනුපසඞ්‌කමිංසු උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං අට්‌ඨංසු එකමන්‌තං ඨිතා ඛො කාපිලවත්‌ථවා සක්‍යා භගවන්‌තං එතදවොචුං සබ්‌බසන්‌ථරිං සන්‌ථතං භන්‌තෙ සන්‌ථාගාරං ආසනානි පඤ්‌ඤත්‌තානි උදකමණිකො උපට්‌ඨාපිතො තෙලප්‌පදීපො ආරොපිතො යස්‌සදානි භන්‌තෙ භගවා කාලං මඤ්‌ඤතීති අථ ඛො භගවා නිවාසෙත්‌වා පත්‌තචීවරමාදාය සද්‌ධිං භික්‌ඛුසඞ්‌ඝෙන යෙන සන්‌ථාගාරං තෙනුපසඞ්‌කමි උපසඞ්‌කමිත්‌වා පාදෙ පක්‌ඛාලෙත්‌වා සන්‌ථාගාරං පවිසිත්‌වා මජ්‌ඣිමං ථම්‌භං නිස්‌සාය පුරත්‌ථාභිමුඛො නිසීදි භික්‌ඛුසඞ්‌ඝොපි ඛො පාදෙ පක්‌ඛාලෙත්‌වා සන්‌ථාගාරං පවිසිත්‌වා පච්‌ඡිමං භිත්‌තිං නිස්‌සාය පුරත්‌ථාභිමුඛො නිසීදි භගවන්‌තංයෙව පුරක්‌ඛත්‌වා කාපිලවත්‌ථවාපි ඛො සක්‍යා පාදෙ පක්‌ඛාලෙත්‌වා සන්‌ථාගාරං පවිසිත්‌වා පුරත්‌ථිමං භිත්‌තිං නිස්‌සාය පච්‌ඡිමාභිමුඛා නිසීදිංසු භගවන්‌තංයෙව පුරක්‌ඛත්‌වා අථ ඛො භගවා කාපිලවත්‌ථවෙ සක්‍යෙ බහුදෙව රත්‌තිං ධම්‌මියා කථාය සන්‌දස්‌සෙත්‌වා සමාදපෙත්‌වා සමුත්‌තෙජෙත්‌වා සම්‌පහංසෙත්‌වා ආයස්‌මන්‌තං ආනන්‌දං ආමන්‌තෙසි පටිභාතු තං ආනන්‌ද කාපිලවත්‌ථවානං සක්‍යානං සෙඛො පාටිපදො පිට්‌ඨි මෙ ආගිලායති තමහං ආයමිස්‌සාමීති එවං භන්‌තෙති ඛො ආයස්‌මා ආනන්‌දො භගවතො පච්‌චස්‌සොසි අථ ඛො භගවා චතුග්‌ගුණං සඞ්‌ඝාටිං පඤ්‌ඤාපෙත්‌වා දක්‌ඛිණෙන පස්‌සෙන සීහසෙය්‍යං කප්‌පෙසි පාදෙ පාදං අච්‌චාධාය සතො සම්‌පජානො උට්‌ඨානසඤ්‌ඤං මනසි කරිත්‌වා>
    text <23>, <අථ ඛො ආයස්‌මා ආනන්‌දො මහානාමං සක්‌කං ආමන්‌තෙසි ඉධ මහානාම අරියසාවකො සීලසම්‌පන්‌නො හොති ඉන්‌ද්‍රියෙසු ගුත්‌තද්‌වාරො හොති භොජනෙ මත්‌තඤ්‌ඤූ හොති ජාගරියං අනුයුත්‌තො හොති සත්‌තහි සද්‌ධම්‌මෙහි සමන්‌නාගතො හොති චතුන්‌නං ඣානානං ආභිචෙතසිකානං දිට්‌ඨධම්‌මසුඛවිහාරානං නිකාමලාභී හොති අකිච්‌ඡලාභී අකසිරලාභී>
    text <24>, <කථඤ්‌ච මහානාම අරියසාවකො සීලසම්‌පන්‌නො හොති ඉධ මහානාම අරියසාවකො සීලවා හොති පාතිමොක්‌ඛසංවරසංවුතො විහරති ආචාරගොචරසම්‌පන්‌නො අණුමත්‌තෙසු වජ්‌ජෙසු භයදස්‌සාවී සමාදාය සික්‌ඛති සික්‌ඛාපදෙසු එවං ඛො මහානාම අරියසාවකො සීලසම්‌පන්‌නො හොති>
    text <කථඤ්‌ච මහානාම අරියසාවකො ඉන්‌ද්‍රියෙසු ගුත්‌තද්‌වාරො හොති ඉධ මහානාම අරියසාවකො චක්‌ඛුනා රූපං දිස්‌වා න නිමිත්‌තග්‌ගාහී හොති නානුබ්‍යඤ්‌ජනග්‌ගාහී යත්‌වාධිකරණමෙනං චක්‌ඛුන්‌ද්‍රියං අසංවුතං විහරන්‌තං අභිජ්‌ඣාදොමනස්‌සා පාපකා අකුසලා ධම්‌මා අන්‌වාස්‌සවෙය්‍යුං තස්‌ස සංවරාය පටිපජ්‌ජති රක්‌ඛති චක්‌ඛුන්‌ද්‍රියං චක්‌ඛුන්‌ද්‍රියෙ සංවරං ආපජ්‌ජති සොතෙන සද්‌දං සුත්‌වා…පෙ … ඝානෙන ගන්‌ධං ඝායිත්‌වා…පෙ … ජිව්‌හාය රසං සායිත්‌වා…පෙ … කායෙන ඵොට්‌ඨබ්‌බං ඵුසිත්‌වා…පෙ … මනසා ධම්‌මං විඤ්‌ඤාය න නිමිත්‌තග්‌ගාහී හොති නානුබ්‍යඤ්‌ජනග්‌ගාහී යත්‌වාධිකරණමෙනං මනින්‌ද්‍රියං අසංවුතං විහරන්‌තං අභිජ්‌ඣාදොමනස්‌සා පාපකා අකුසලා ධම්‌මා අන්‌වාස්‌සවෙය්‍යුං තස්‌ස සංවරාය පටිපජ්‌ජති රක්‌ඛති මනින්‌ද්‍රියං මනින්‌ද්‍රියෙ සංවරං ආපජ්‌ජති එවං ඛො මහානාම අරියසාවකො ඉන්‌ද්‍රියෙසු ගුත්‌තද්‌වාරො හොති>
    text <කථඤ්‌ච මහානාම අරියසාවකො භොජනෙ මත්‌තඤ්‌ඤූ හොති ඉධ මහානාම අරියසාවකො පටිසඞ්‌ඛා යොනිසො ආහාරං ආහාරෙති නෙව දවාය න මදාය න මණ්‌ඩනාය න විභූසනාය යාවදෙව ඉමස්‌ස කායස්‌ස ඨිතියා යාපනාය විහිංසූපරතියා බ්‍රහ්‌මචරියානුග්‌ගහාය ඉති පුරාණඤ්‌ච වෙදනං පටිහඞ්‌ඛාමි නවඤ්‌ච වෙදනං න උප්‌පාදෙස්‌සාමි යාත්‍රා ච මෙ භවිස්‌සති අනවජ්‌ජතා ච ඵාසුවිහාරො චාති එවං ඛො මහානාම අරියසාවකො භොජනෙ මත්‌තඤ්‌ඤූ හොති>
    text <කථඤ්‌ච මහානාම අරියසාවකො ජාගරියං අනුයුත්‌තො හොති ඉධ මහානාම අරියසාවකො දිවසං චඞ්‌කමෙන නිසජ්‌ජාය ආවරණීයෙහි ධම්‌මෙහි චිත්‌තං පරිසොධෙති රත්‌තියා පඨමං යාමං චඞ්‌කමෙන නිසජ්‌ජාය ආවරණීයෙහි ධම්‌මෙහි චිත්‌තං පරිසොධෙති රත්‌තියා මජ්‌ඣිමං යාමං දක්‌ඛිණෙන පස්‌සෙන සීහසෙය්‍යං කප්‌පෙති පාදෙ පාදං අච්‌චාධාය සතො සම්‌පජානො උට්‌ඨානසඤ්‌ඤං මනසි කරිත්‌වා රත්‌තියා පච්‌ඡිමං යාමං පච්‌චුට්‌ඨාය චඞ්‌කමෙන නිසජ්‌ජාය ආවරණීයෙහි ධම්‌මෙහි චිත්‌තං පරිසොධෙති එවං ඛො මහානාම අරියසාවකො ජාගරියං අනුයුත්‌තො හොති>
    text <25>, <කථඤ්‌ච මහානාම අරියසාවකො සත්‌තහි සද්‌ධම්‌මෙහි සමන්‌නාගතො හොති ඉධ මහානාම අරියසාවකො සද්‌ධො හොති සද්‌දහති තථාගතස්‌ස බොධිං ඉතිපි සො භගවා අරහං සම්‌මාසම්‌බුද්‌ධො විජ්‌ජාචරණසම්‌පන්‌නො සුගතො ලොකවිදූ අනුත්‌තරො පුරිසදම්‌මසාරථි සත්‌ථා දෙවමනුස්‌සානං බුද්‌ධො භගවාති හිරිමා හොති හිරීයති කායදුච්‌චරිතෙන වචීදුච්‌චරිතෙන මනොදුච්‌චරිතෙන හිරීයති පාපකානං අකුසලානං ධම්‌මානං සමාපත්‌තියා ඔත්‌තප්‌පී හොති ඔත්‌තප්‌පති කායදුච්‌චරිතෙන වචීදුච්‌චරිතෙන මනොදුච්‌චරිතෙන ඔත්‌තප්‌පති පාපකානං අකුසලානං ධම්‌මානං සමාපත්‌තියා බහුස්‌සුතො හොති සුතධරො සුතසන්‌නිචයො යෙ තෙ ධම්‌මා ආදිකල්‍යාණා මජ්‌ඣෙකල්‍යාණා පරියොසානකල්‍යාණා සාත්‌ථා සබ්‍යඤ්‌ජනා කෙවලපරිපුණ්‌ණං පරිසුද්‌ධං බ්‍රහ්‌මචරියං අභිවදන්‌ති තථාරූපාස්‌ස ධම්‌මා බහුස්‌සුතා හොන්‌ති ධාතා වචසා පරිචිතා මනසානුපෙක්‌ඛිතා දිට්‌ඨියා සුප්‌පටිවිද්‌ධා ආරද්‌ධවීරියො විහරති අකුසලානං ධම්‌මානං පහානාය කුසලානං ධම්‌මානං උපසම්‌පදාය ථාමවා දළ්‌හපරක්‌කමො අනික්‌ඛිත්‌තධුරො කුසලෙසු ධම්‌මෙසු සතිමා හොති පරමෙන සතිනෙපක්‌කෙන සමන්‌නාගතො චිරකතම්‌පි චිරභාසිතම්‌පි සරිතා අනුස්‌සරිතා පඤ්‌ඤවා හොති උදයත්‌ථගාමිනියා පඤ්‌ඤාය සමන්‌නාගතො අරියාය නිබ්‌බෙධිකාය සම්‌මා දුක්‌ඛක්‌ඛයගාමිනියා එවං ඛො මහානාම අරියසාවකො සත්‌තහි සද්‌ධම්‌මෙහි සමන්‌නාගතො හොති>
    text <26>, <කථඤ්‌ච මහානාම අරියසාවකො චතුන්‌නං ඣානානං ආභිචෙතසිකානං දිට්‌ඨධම්‌මසුඛවිහාරානං නිකාමලාභී හොති අකිච්‌ඡලාභී අකසිරලාභී ඉධ මහානාම අරියසාවකො විවිච්‌චෙව කාමෙහි විවිච්‌ච අකුසලෙහි ධම්‌මෙහි සවිතක්‌කං සවිචාරං විවෙකජං පීතිසුඛං පඨමං ඣානං උපසම්‌පජ්‌ජ විහරති විතක්‌කවිචාරානං වූපසමා අජ්‌ඣත්‌තං සම්‌පසාදනං…පෙ … දුතියං ඣානං උපසම්‌පජ්‌ජ විහරති පීතියා ච විරාගා…පෙ … තතියං ඣානං උපසම්‌පජ්‌ජ විහරති සුඛස්‌ස ච පහානා දුක්‌ඛස්‌ස ච පහානා පුබ්‌බෙව සොමනස්‌සදොමනස්‌සානං අත්‌ථඞ්‌ගමා…පෙ … චතුත්‌ථං ඣානං උපසම්‌පජ්‌ජ විහරති එවං ඛො මහානාම අරියසාවකො චතුන්‌නං ඣානානං ආභිචෙතසිකානං දිට්‌ඨධම්‌මසුඛවිහාරානං නිකාමලාභී හොති අකිච්‌ඡලාභී අකසිරලාභී>
    text <27>, <යතො ඛො මහානාම අරියසාවකො එවං සීලසම්‌පන්‌නො හොති එවං ඉන්‌ද්‍රියෙසු ගුත්‌තද්‌වාරො හොති එවං භොජනෙ මත්‌තඤ්‌ඤූ හොති එවං ජාගරියං අනුයුත්‌තො හොති එවං සත්‌තහි සද්‌ධම්‌මෙහි සමන්‌නාගතො හොති එවං චතුන්‌නං ඣානානං ආභිචෙතසිකානං දිට්‌ඨධම්‌මසුඛවිහාරානං නිකාමලාභී හොති අකිච්‌ඡලාභී අකසිරලාභී අයං වුච්‌චති මහානාම අරියසාවකො සෙඛො පාටිපදො අපුච්‌චණ්‌ඩතාය සමාපන්‌නො භබ්‌බො අභිනිබ්‌භිදාය භබ්‌බො සම්‌බොධාය භබ්‌බො අනුත්‌තරස්‌ස යොගක්‌ඛෙමස්‌ස අධිගමාය සෙය්‍යථාපි මහානාම කුක්‌කුටියා අණ්‌ඩානි අට්‌ඨ වා දස වා ද්‌වාදස වා තානාස්‌සු කුක්‌කුටියා සම්‌මා අධිසයිතානි සම්‌මා පරිසෙදිතානි සම්‌මා පරිභාවිතානි කිඤ්‌චාපි තස්‌සා කුක්‌කුටියා න එවං ඉච්‌ඡා උප්‌පජ්‌ජෙය්‍ය අහො වතිමෙ කුක්‌කුටපොතකා පාදනඛසිඛාය වා මුඛතුණ්‌ඩකෙන වා අණ්‌ඩකොසං පදාලෙත්‌වා සොත්‌ථිනා අභිනිබ්‌භිජ්‌ජෙය්‍යුන්‌ති අථ ඛො භබ්‌බාව තෙ කුක්‌කුටපොතකා පාදනඛසිඛාය වා මුඛතුණ්‌ඩකෙන වා අණ්‌ඩකොසං පදාලෙත්‌වා සොත්‌ථිනා අභිනිබ්‌භිජ්‌ජිතුං එවමෙව ඛො මහානාම යතො අරියසාවකො එවං සීලසම්‌පන්‌නො හොති එවං ඉන්‌ද්‍රියෙසු ගුත්‌තද්‌වාරො හොති එවං භොජනෙ මත්‌තඤ්‌ඤූ හොති එවං ජාගරියං අනුයුත්‌තො හොති එවං සත්‌තහි සද්‌ධම්‌මෙහි සමන්‌නාගතො හොති එවං චතුන්‌නං ඣානානං ආභිචෙතසිකානං දිට්‌ඨධම්‌මසුඛවිහාරානං නිකාමලාභී හොති අකිච්‌ඡලාභී අකසිරලාභී අයං වුච්‌චති මහානාම අරියසාවකො සෙඛො පාටිපදො අපුච්‌චණ්‌ඩතාය සමාපන්‌නො භබ්‌බො අභිනිබ්‌භිදාය භබ්‌බො සම්‌බොධාය භබ්‌බො අනුත්‌තරස්‌ස යොගක්‌ඛෙමස්‌ස අධිගමාය>
    text <28>, <ස ඛො සො මහානාම අරියසාවකො ඉමංයෙව අනුත්‌තරං උපෙක්‌ඛාසතිපාරිසුද්‌ධිං ආගම්‌ම අනෙකවිහිතං පුබ්‌බෙනිවාසං අනුස්‌සරති සෙය්‍යථිදං එකම්‌පි ජාතිං ද්‌වෙපි ජාතියො…පෙ … ඉති සාකාරං සඋද්‌දෙසං අනෙකවිහිතං පුබ්‌බෙනිවාසං අනුස්‌සරති අයමස්‌ස පඨමාභිනිබ්‌භිදා හොති කුක්‌කුටච්‌ඡාපකස්‌සෙව අණ්‌ඩකොසම්‌හා>
    text <ස ඛො සො මහානාම අරියසාවකො ඉමංයෙ අනුත්‌තරං උපෙක්‌ඛාසතිපාරිසුද්‌ධිං ආගම්‌ම දිබ්‌බෙන චක්‌ඛුනා විසුද්‌ධෙන අතික්‌කන්‌තමානුසකෙන සත්‌තෙ පස්‌සති චවමානෙ උපපජ්‌ජමානෙ හීනෙ පණීතෙ සුවණ්‌ණෙ දුබ්‌බණ්‌ණෙ සුගතෙ දුග්‌ගතෙ…පෙ … යථාකම්‌මූපගෙ සත්‌තෙ පජානාති අයමස්‌ස දුතියාභිනිබ්‌භිදා හොති කුක්‌කුටච්‌ඡාපකස්‌සෙව අණ්‌ඩකොසම්‌හා>
    text <ස ඛො සො මහානාම අරියසාවකො ඉමංයෙව අනුත්‌තරං උපෙක්‌ඛාසතිපාරිසුද්‌ධිං ආගම්‌ම ආසවානං ඛයා අනාසවං චෙතොවිමුත්‌තිං පඤ්‌ඤාවිමුත්‌තිං දිට්‌ඨෙව ධම්‌මෙ සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරති අයමස්‌ස තතියාභිනිබ්‌භිදා හොති කුක්‌කුටච්‌ඡාපකස්‌සෙව අණ්‌ඩකොසම්‌හා>
    text <29>, <යම්‌පි මහානාම අරියසාවකො සීලසම්‌පන්‌නො හොති ඉදම්‌පිස්‌ස හොති චරණස්‌මිං යම්‌පි මහානාම අරියසාවකො ඉන්‌ද්‍රියෙසු ගුත්‌තද්‌වාරො හොති ඉදම්‌පිස්‌ස හොති චරණස්‌මිං යම්‌පි මහානාම අරියසාවකො භොජනෙ මත්‌තඤ්‌ඤූ හොති ඉදම්‌පිස්‌ස හොති චරණස්‌මිං යම්‌පි මහානාම අරියසාවකො ජාගරියං අනුයුත්‌තො හොති ඉදම්‌පිස්‌ස හොති චරණස්‌මිං යම්‌පි මහානාම අරියසාවකො සත්‌තහි සද්‌ධම්‌මෙහි සමන්‌නාගතො හොති ඉදම්‌පිස්‌ස හොති චරණස්‌මිං යම්‌පි මහානාම අරියසාවකො චතුන්‌නං ඣානානං ආභිචෙතසිකානං දිට්‌ඨධම්‌මසුඛවිහාරානං නිකාමලාභී හොති අකිච්‌ඡලාභී අකසිරලාභී ඉදම්‌පිස්‌ස හොති චරණස්‌මිං>
    text <යඤ්‌ච ඛො මහානාම අරියසාවකො අනෙකවිහිතං පුබ්‌බෙනිවාසං අනුස්‌සරති සෙය්‍යථිදං එකම්‌පි ජාතිං ද්‌වෙපි ජාතියො…පෙ … ඉති සාකාරං සඋද්‌දෙසං අනෙකවිහිතං පුබ්‌බෙනිවාසං අනුස්‌සරති ඉදම්‌පිස්‌ස හොති විජ්‌ජාය යම්‌පි මහානාම අරියසාවකො දිබ්‌බෙන චක්‌ඛුනා විසුද්‌ධෙන අතික්‌කන්‌තමානුසකෙන සත්‌තෙ පස්‌සති චවමානෙ උපපජ්‌ජමානෙ හීනෙ පණීතෙ සුවණ්‌ණෙ දුබ්‌බණ්‌ණෙ සුගතෙ දුග්‌ගතෙ…පෙ … යථාකම්‌මූපගෙ සත්‌තෙ පජානාති ඉදම්‌පිස්‌ස හොති විජ්‌ජාය යම්‌පි මහානාම අරියසාවකො ආසවානං ඛයා අනාසවං චෙතොවිමුත්‌තිං පඤ්‌ඤාවිමුත්‌තිං දිට්‌ඨෙව ධම්‌මෙ සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරති ඉදම්‌පිස්‌ස හොති විජ්‌ජාය>
    text <අයං වුච්‌චති මහානාම අරියසාවකො විජ්‌ජාසම්‌පන්‌නො ඉතිපි චරණසම්‌පන්‌නො ඉතිපි විජ්‌ජාචරණසම්‌පන්‌නො ඉතිපි>
    text <30>, <බ්‍රහ්‌මුනාපෙසා මහානාම සනඞ්‌කුමාරෙන ගාථා භාසිතා>
    block
      text <ඛත්‌තියො සෙට්‌ඨො ජනෙතස්‌මිං යෙ ගොත්‌තපටිසාරිනො>
      text <විජ්‌ජාචරණසම්‌පන්‌නො සො සෙට්‌ඨො දෙවමානුසෙති>
    text <සා ඛො පනෙසා මහානාම බ්‍රහ්‌මුනා සනඞ්‌කුමාරෙන ගාථා සුගීතා නො දුග්‌ගීතා සුභාසිතා නො දුබ්‌භාසිතා අත්‌ථසංහිතා නො අනත්‌ථසංහිතා අනුමතා භගවතාති>
    text <අථ ඛො භගවා උට්‌ඨහිත්‌වා ආයස්‌මන්‌තං ආනන්‌දං ආමන්‌තෙසි සාධු සාධු ආනන්‌ද සාධු ඛො ත්‌වං ආනන්‌ද කාපිලවත්‌ථවානං සක්‍යානං සෙඛං පාටිපදං අභාසීති>
    text <ඉදමවොචායස්‌මා ආනන්‌දො සමනුඤ්‌ඤො සත්‌ථා අහොසි අත්‌තමනා කාපිලවත්‌ථවා සක්‍යා ආයස්‌මතො ආනන්‌දස්‌ස භාසිතං අභිනන්‌දුන්‌ති>
    stand <සෙඛසුත්‌තං නිට්‌ඨිතං තතියං>
  text <පොතලියසුත්‌තං>
    text <31>, <එවං මෙ සුතං එකං සමයං භගවා අඞ්‌ගුත්‌තරාපෙසු විහරති ආපණං නාම අඞ්‌ගුත්‌තරාපානං නිගමො අථ ඛො භගවා පුබ්‌බණ්‌හසමයං නිවාසෙත්‌වා පත්‌තචීවරමාදාය ආපණං පිණ්‌ඩාය පාවිසි ආපණෙ පිණ්‌ඩාය චරිත්‌වා පච්‌ඡාභත්‌තං පිණ්‌ඩපාතපටික්‌කන්‌තො යෙනඤ්‌ඤතරො වනසණ්‌ඩො තෙනුපසඞ්‌කමි දිවාවිහාරාය තං වනසණ්‌ඩං අජ්‌ඣොගාහෙත්‌වා අඤ්‌ඤතරස්‌මිං රුක්‌ඛමූලෙ දිවාවිහාරං නිසීදි පොතලියොපි ඛො ගහපති සම්‌පන්‌නනිවාසනපාවුරණො ඡත්‌තුපාහනාහි ජඞ්‌ඝාවිහාරං අනුචඞ්‌කමමානො අනුවිචරමානො යෙන සො වනසණ්‌ඩො තෙනුපසඞ්‌කමි උපසඞ්‌කමිත්‌වා තං වනසණ්‌ඩං අජ්‌ඣොගාහෙත්‌වා යෙන භගවා තෙනුපසඞ්‌කමි උපසඞ්‌කමිත්‌වා භගවතා සද්‌ධිං සම්‌මොදි සම්‌මොදනීයං කථං සාරණීයං වීතිසාරෙත්‌වා එකමන්‌තං අට්‌ඨාසි එකමන්‌තං ඨිතං ඛො පොතලියං ගහපතිං භගවා එතදවොච සංවිජ්‌ජන්‌ති ඛො ගහපති ආසනානි සචෙ ආකඞ්‌ඛසි නිසීදාති එවං වුත්‌තෙ පොතලියො ගහපති ගහපතිවාදෙන මං සමණො ගොතමො සමුදාචරතීති කුපිතො අනත්‌තමනො තුණ්‌හී අහොසි දුතියම්‌පි ඛො භගවා…පෙ … තතියම්‌පි ඛො භගවා පොතලියං ගහපතිං එතදවොච සංවිජ්‌ජන්‌ති ඛො ගහපති ආසනානි සචෙ ආකඞ්‌ඛසි නිසීදාති එවං වුත්‌තෙ පොතලියො ගහපති ගහපතිවාදෙන මං සමණො ගොතමො සමුදාචරතීති කුපිතො අනත්‌තමනො භගවන්‌තං එතදවොච තයිදං භො ගොතම නච්‌ඡන්‌නං තයිදං නප්‌පතිරූපං යං මං ත්‌වං ගහපතිවාදෙන සමුදාචරසීති තෙ හි තෙ ගහපති ආකාරා තෙ ලිඞ්‌ගා තෙ නිමිත්‌තා යථා තං ගහපතිස්‌සාති තථා හි පන මෙ භො ගොතම සබ්‌බෙ කම්‌මන්‌තා පටික්‌ඛිත්‌තා සබ්‌බෙ වොහාරා සමුච්‌ඡින්‌නාති යථා කථං පන තෙ ගහපති සබ්‌බෙ කම්‌මන්‌තා පටික්‌ඛිත්‌තා සබ්‌බෙ වොහාරා සමුච්‌ඡින්‌නාති ඉධ මෙ භො ගොතම යං අහොසි ධනං වා ධඤ්‌ඤං වා රජතං වා ජාතරූපං වා සබ්‌බං තං පුත්‌තානං දායජ්‌ජං නිය්‍යාතං තත්‌ථාහං අනොවාදී අනුපවාදී ඝාසච්‌ඡාදනපරමො විහරාමි එවං ඛො මෙ භො ගොතම සබ්‌බෙ කම්‌මන්‌තා පටික්‌ඛිත්‌තා සබ්‌බෙ වොහාරා සමුච්‌ඡින්‌නාති අඤ්‌ඤථා ඛො ත්‌වං ගහපති වොහාරසමුච්‌ඡෙදං වදසි අඤ්‌ඤථා ච පන අරියස්‌ස විනයෙ වොහාරසමුච්‌ඡෙදො හොතීති යථා කථං පන භන්‌තෙ අරියස්‌ස විනයෙ වොහාරසමුච්‌ඡෙදො හොති සාධු මෙ භන්‌තෙ භගවා තථා ධම්‌මං දෙසෙතු යථා අරියස්‌ස විනයෙ වොහාරසමුච්‌ඡෙදො හොතීති තෙන හි ගහපති සුණාහි සාධුකං මනසි කරොහි භාසිස්‌සාමීති එවං භන්‌තෙති ඛො පොතලියො ගහපති භගවතො පච්‌චස්‌සොසි>
    text <32>, <භගවා එතදවොච අට්‌ඨ ඛො ඉමෙ ගහපති ධම්‌මා අරියස්‌ස විනයෙ වොහාරසමුච්‌ඡෙදාය සංවත්‌තන්‌ති කතමෙ අට්‌ඨ අපාණාතිපාතං නිස්‌සාය පාණාතිපාතො පහාතබ්‌බො දින්‌නාදානං නිස්‌සාය අදින්‌නාදානං පහාතබ්‌බං සච්‌චවාචං නිස්‌සාය මුසාවාදො පහාතබ්‌බො අපිසුණං වාචං නිස්‌සාය පිසුණා වාචා පහාතබ්‌බා අගිද්‌ධිලොභං නිස්‌සාය ගිද්‌ධිලොභො පහාතබ්‌බො අනින්‌දාරොසං නිස්‌සාය නින්‌දාරොසො පහාතබ්‌බො අක්‌කොධූපායාසං නිස්‌සාය කොධූපායාසො පහාතබ්‌බො අනතිමානං නිස්‌සාය අතිමානො පහාතබ්‌බො ඉමෙ ඛො ගහපති අට්‌ඨ ධම්‌මා සංඛිත්‌තෙන වුත්‌තා විත්‌ථාරෙන අවිභත්‌තා අරියස්‌ස විනයෙ වොහාරසමුච්‌ඡෙදාය සංවත්‌තන්‌තීති යෙ මෙ භන්‌තෙ භගවතා අට්‌ඨ ධම්‌මා සංඛිත්‌තෙන වුත්‌තා විත්‌ථාරෙන අවිභත්‌තා අරියස්‌ස විනයෙ වොහාරසමුච්‌ඡෙදාය සංවත්‌තන්‌ති සාධු මෙ භන්‌තෙ භගවා ඉමෙ අට්‌ඨ ධම්‌මෙ විත්‌ථාරෙන විභජතු අනුකම්‌පං උපාදායාති තෙන හි ගහපති සුණාහි සාධුකං මනසි කරොහි භාසිස්‌සාමීති එවං භන්‌තෙති ඛො පොතලියො ගහපති භගවතො පච්‌චස්‌සොසි භගවා එතදවොච>
    text <33>, <අපාණාතිපාතං නිස්‌සාය පාණාතිපාතො පහාතබ්‌බොති ඉති ඛො පනෙතං වුත්‌තං කිඤ්‌චෙතං පටිච්‌ච වුත්‌තං ඉධ ගහපති අරියසාවකො ඉති පටිසඤ්‌චික්‌ඛති යෙසං ඛො අහං සංයොජනානං හෙතු පාණාතිපාතී අස්‌සං තෙසාහං සංයොජනානං පහානාය සමුච්‌ඡෙදාය පටිපන්‌නො අහඤ්‌චෙව ඛො පන පාණාතිපාතී අස්‌සං අත්‌තාපි මං උපවදෙය්‍ය පාණාතිපාතපච්‌චයා අනුවිච්‌චාපි මං විඤ්‌ඤූ ගරහෙය්‍යුං පාණාතිපාතපච්‌චයා කායස්‌ස භෙදා පරං මරණා දුග්‌ගති පාටිකඞ්‌ඛා පාණාතිපාතපච්‌චයා එතදෙව ඛො පන සංයොජනං එතං නීවරණං යදිදං පාණාතිපාතො යෙ ච පාණාතිපාතපච්‌චයා උප්‌පජ්‌ජෙය්‍යුං ආසවා විඝාතපරිළාහා පාණාතිපාතා පටිවිරතස්‌ස එවංස තෙ ආසවා විඝාතපරිළාහා න හොන්‌ති අපාණාතිපාතං නිස්‌සාය පාණාතිපාතො පහාතබ්‌බොති ඉති යන්‌තං වුත්‌තං ඉදමෙතං පටිච්‌ච වුත්‌තං>
    text <34>, <දින්‌නාදානං නිස්‌සාය අදින්‌නාදානං පහාතබ්‌බන්‌ති ඉති ඛො පනෙතං වුත්‌තං කිඤ්‌චෙතං පටිච්‌ච වුත්‌තං ඉධ ගහපති අරියසාවකො ඉති පටිසඤ්‌චික්‌ඛති යෙසං ඛො අහං සංයොජනානං හෙතු අදින්‌නාදායී අස්‌සං තෙසාහං සංයොජනානං පහානාය සමුච්‌ඡෙදාය පටිපන්‌නො අහඤ්‌චෙව ඛො පන අදින්‌නාදායී අස්‌සං අත්‌තාපි මං උපවදෙය්‍ය අදින්‌නාදානපච්‌චයා අනුවිච්‌චාපි මං විඤ්‌ඤූ ගරහෙය්‍යුං අදින්‌නාදානපච්‌චයා කායස්‌ස භෙදා පරං මරණා දුග්‌ගති පාටිකඞ්‌ඛා අදින්‌නාදානපච්‌චයා එතදෙව ඛො පන සංයොජනං එතං නීවරණං යදිදං අදින්‌නාදානං යෙ ච අදින්‌නාදානපච්‌චයා උප්‌පජ්‌ජෙය්‍යුං ආසවා විඝාතපරිළාහා අදින්‌නාදානා පටිවිරතස්‌ස එවංස තෙ ආසවා විඝාතපරිළාහා න හොන්‌ති දින්‌නාදානං නිස්‌සාය අදින්‌නාදානං පහාතබ්‌බන්‌ති ඉති යන්‌තං වුත්‌තං ඉදමෙතං පටිච්‌ච වුත්‌තං>
    text <35>, <සච්‌චවාචං නිස්‌සාය මුසාවාදො පහාතබ්‌බොති ඉති ඛො පනෙතං වුත්‌තං කිඤ්‌චෙතං පටිච්‌ච වුත්‌තං ඉධ ගහපති අරියසාවකො ඉති පටිසඤ්‌චික්‌ඛති යෙසං ඛො අහං සංයොජනානං හෙතු මුසාවාදී අස්‌සං තෙසාහං සංයොජනානං පහානාය සමුච්‌ඡෙදාය පටිපන්‌නො අහඤ්‌චෙව ඛො පන මුසාවාදී අස්‌සං අත්‌තාපි මං උපවදෙය්‍ය මුසාවාදපච්‌චයා අනුවිච්‌චාපි මං විඤ්‌ඤූ ගරහෙය්‍යුං මුසාවාදපච්‌චයා කායස්‌ස භෙදා පරං මරණා දුග්‌ගති පාටිකඞ්‌ඛා මුසාවාදපච්‌චයා එතදෙව ඛො පන සංයොජනං එතං නීවරණං යදිදං මුසාවාදො යෙ ච මුසාවාදපච්‌චයා උප්‌පජ්‌ජෙය්‍යුං ආසවා විඝාතපරිළාහා මුසාවාදා පටිවිරතස්‌ස එවංස තෙ ආසවා විඝාතපරිළාහා න හොන්‌ති සච්‌චවාචං නිස්‌සාය මුසාවාදො පහාතබ්‌බොති ඉති යන්‌තං වුත්‌තං ඉදමෙතං පටිච්‌ච වුත්‌තං>
    text <36>, <අපිසුණං වාචං නිස්‌සාය පිසුණා වාචා පහාතබ්‌බාති ඉති ඛො පනෙතං වුත්‌තං කිඤ්‌චෙතං පටිච්‌ච වුත්‌තං ඉධ ගහපති අරියසාවකො ඉති පටිසඤ්‌චික්‌ඛති යෙසං ඛො අහං සංයොජනානං හෙතු පිසුණවාචො අස්‌සං තෙසාහං සංයොජනානං පහානාය සමුච්‌ඡෙදාය පටිපන්‌නො අහඤ්‌චෙව ඛො පන පිසුණවාචො අස්‌සං අත්‌තාපි මං උපවදෙය්‍ය පිසුණවාචාපච්‌චයා අනුවිච්‌චාපි මං විඤ්‌ඤූ ගරහෙය්‍යුං පිසුණවාචාපච්‌චයා කායස්‌ස භෙදා පරං මරණා දුග්‌ගති පාටිකඞ්‌ඛා පිසුණවාචාපච්‌චයා එතදෙව ඛො පන සංයොජනං එතං නීවරණං යදිදං පිසුණා වාචා යෙ ච පිසුණවාචාපච්‌චයා උප්‌පජ්‌ජෙය්‍යුං ආසවා විඝාතපරිළාහා පිසුණාය වාචාය පටිවිරතස්‌ස එවංස තෙ ආසවා විඝාතපරිළාහා න හොන්‌ති අපිසුණං වාචං නිස්‌සාය පිසුණා වාචා පහාතබ්‌බාති ඉති යන්‌තං වුත්‌තං ඉදමෙතං පටිච්‌ච වුත්‌තං>
    text <37>, <අගිද්‌ධිලොභං නිස්‌සාය ගිද්‌ධිලොභො පහාතබ්‌බොති ඉති ඛො පනෙතං වුත්‌තං කිඤ්‌චෙතං පටිච්‌ච වුත්‌තං ඉධ ගහපති අරියසාවකො ඉති පටිසඤ්‌චික්‌ඛති යෙසං ඛො අහං සංයොජනානං හෙතු ගිද්‌ධිලොභී අස්‌සං තෙසාහං සංයොජනානං පහානාය සමුච්‌ඡෙදාය පටිපන්‌නො අහඤ්‌චෙව ඛො පන ගිද්‌ධිලොභී අස්‌සං අත්‌තාපි මං උපවදෙය්‍ය ගිද්‌ධිලොභපච්‌චයා අනුවිච්‌චාපි මං විඤ්‌ඤූ ගරහෙය්‍යුං ගිද්‌ධිලොභපච්‌චයා කායස්‌ස භෙදා පරං මරණා දුග්‌ගති පාටිකඞ්‌ඛා ගිද්‌ධිලොභපච්‌චයා එතදෙව ඛො පන සංයොජනං එතං නීවරණං යදිදං ගිද්‌ධිලොභො යෙ ච ගිද්‌ධිලොභපච්‌චයා උප්‌පජ්‌ජෙය්‍යුං ආසවා විඝාතපරිළාහා ගිද්‌ධිලොභා පටිවිරතස්‌ස එවංස තෙ ආසවා විඝාතපරිළාහා න හොන්‌ති අගිද්‌ධිලොභං නිස්‌සාය ගිද්‌ධිලොභො පහාතබ්‌බොති ඉති යන්‌තං වුත්‌තං ඉදමෙතං පටිච්‌ච වුත්‌තං>
    text <38>, <අනින්‌දාරොසං නිස්‌සාය නින්‌දාරොසො පහාතබ්‌බොති ඉති ඛො පනෙතං වුත්‌තං කිඤ්‌චෙතං පටිච්‌ච වුත්‌තං ඉධ ගහපති අරියසාවකො ඉති පටිසඤ්‌චික්‌ඛති යෙසං ඛො අහං සංයොජනානං හෙතු නින්‌දාරොසී අස්‌සං තෙසාහං සංයොජනානං පහානාය සමුච්‌ඡෙදාය පටිපන්‌නො අහඤ්‌චෙව ඛො පන නින්‌දාරොසී අස්‌සං අත්‌තාපි මං උපවදෙය්‍ය නින්‌දාරොසපච්‌චයා අනුවිච්‌චාපි මං විඤ්‌ඤූ ගරහෙය්‍යුං නින්‌දාරොසපච්‌චයා කායස්‌ස භෙදා පරං මරණා දුග්‌ගති පාටිකඞ්‌ඛා නින්‌දාරොසපච්‌චයා එතදෙව ඛො පන සංයොජනං එතං නීවරණං යදිදං නින්‌දාරොසො යෙ ච නින්‌දාරොසපච්‌චයා උප්‌පජ්‌ජෙය්‍යුං ආසවා විඝාතපරිළාහා අනින්‌දාරොසිස්‌ස එවංස තෙ ආසවා විඝාතපරිළාහා න හොන්‌ති අනින්‌දාරොසං නිස්‌සාය නින්‌දාරොසො පහාතබ්‌බොති ඉති යන්‌තං වුත්‌තං ඉදමෙතං පටිච්‌ච වුත්‌තං>
    text <39>, <අක්‌කොධූපායාසං නිස්‌සාය කොධූපායාසො පහාතබ්‌බොති ඉති ඛො පනෙතං වුත්‌තං කිඤ්‌චෙතං පටිච්‌ච වුත්‌තං ඉධ ගහපති අරියසාවකො ඉති පටිසඤ්‌චික්‌ඛති යෙසං ඛො අහං සංයොජනානං හෙතු කොධූපායාසී අස්‌සං තෙසාහං සංයොජනානං පහානාය සමුච්‌ඡෙදාය පටිපන්‌නො අහඤ්‌චෙව ඛො පන කොධූපායාසී අස්‌සං අත්‌තාපි මං උපවදෙය්‍ය කොධූපායාසපච්‌චයා අනුවිච්‌චාපි මං විඤ්‌ඤූ ගරහෙය්‍යුං කොධූපායාසපච්‌චයා කායස්‌ස භෙදා පරං මරණා දුග්‌ගති පාටිකඞ්‌ඛා කොධූපායාසපච්‌චයා එතදෙව ඛො පන සංයොජනං එතං නීවරණං යදිදං කොධූපායාසො යෙ ච කොධූපායාසපච්‌චයා උප්‌පජ්‌ජෙය්‍යුං ආසවා විඝාතපරිළාහා අක්‌කොධූපායාසිස්‌ස එවංස තෙ ආසවා විඝාතපරිළාහා න හොන්‌ති අක්‌කොධූපායාසං නිස්‌සාය කොධූපායාසො පහාතබ්‌බොති ඉති යන්‌තං වුත්‌තං ඉදමෙතං පටිච්‌ච වුත්‌තං>
    text <40>, <අනතිමානං නිස්‌සාය අතිමානො පහාතබ්‌බොති ඉති ඛො පනෙතං වුත්‌තං කිඤ්‌චෙතං පටිච්‌ච වුත්‌තං ඉධ ගහපති අරියසාවකො ඉති පටිසඤ්‌චික්‌ඛති යෙසං ඛො අහං සංයොජනානං හෙතු අතිමානී අස්‌සං තෙසාහං සංයොජනානං පහානාය සමුච්‌ඡෙදාය පටිපන්‌නො අහඤ්‌චෙව ඛො පන අතිමානී අස්‌සං අත්‌තාපි මං උපවදෙය්‍ය අතිමානපච්‌චයා අනුවිච්‌චාපි මං විඤ්‌ඤූ ගරහෙය්‍යුං අතිමානපච්‌චයා කායස්‌ස භෙදා පරං මරණා දුග්‌ගති පාටිකඞ්‌ඛා අතිමානපච්‌චයා එතදෙව ඛො පන සංයොජනං එතං නීවරණං යදිදං අතිමානො යෙ ච අතිමානපච්‌චයා උප්‌පජ්‌ජෙය්‍යුං ආසවා විඝාතපරිළාහා අනතිමානිස්‌ස එවංස තෙ ආසවා විඝාතපරිළාහා න හොන්‌ති අනතිමානං නිස්‌සාය අතිමානො පහාතබ්‌බොති ඉති යන්‌තං වුත්‌තං ඉදමෙතං පටිච්‌ච වුත්‌තං>
    text <41>, <ඉමෙ ඛො ගහපති අට්‌ඨ ධම්‌මා සංඛිත්‌තෙන වුත්‌තා විත්‌ථාරෙන විභත්‌තා යෙ අරියස්‌ස විනයෙ වොහාරසමුච්‌ඡෙදාය සංවත්‌තන්‌ති න ත්‌වෙව තාව අරියස්‌ස විනයෙ සබ්‌බෙන සබ්‌බං සබ්‌බථා සබ්‌බං වොහාරසමුච්‌ඡෙදො හොතීති>
    text <යථා කථං පන භන්‌තෙ අරියස්‌ස විනයෙ සබ්‌බෙන සබ්‌බං සබ්‌බථා සබ්‌බං වොහාරසමුච්‌ඡෙදො හොති සාධු මෙ භන්‌තෙ භගවා තථා ධම්‌මං දෙසෙතු යථා අරියස්‌ස විනයෙ සබ්‌බෙන සබ්‌බං සබ්‌බථා සබ්‌බං වොහාරසමුච්‌ඡෙදො හොතීති තෙන හි ගහපති සුණාහි සාධුකං මනසි කරොහි භාසිස්‌සාමීති එවං භන්‌තෙති ඛො පොතලියො ගහපති භගවතො පච්‌චස්‌සොසි භගවා එතදවොච>
  text <කාමාදීනවකථා>
    text <42>, <සෙය්‍යථාපි ගහපති කුක්‌කුරො ජිඝච්‌ඡාදුබ්‌බල්‍යපරෙතො ගොඝාතකසූනං පච්‌චුපට්‌ඨිතො අස්‌ස තමෙනං දක්‌ඛො ගොඝාතකො වා ගොඝාතකන්‌තෙවාසී වා අට්‌ඨිකඞ්‌කලං සුනික්‌කන්‌තං නික්‌කන්‌තං නිම්‌මංසං ලොහිතමක්‌ඛිතං උපසුම්‌භෙය්‍ය තං කිං මඤ්‌ඤසි ගහපති අපි නු ඛො සො කුක්‌කුරො අමුං අට්‌ඨිකඞ්‌කලං සුනික්‌කන්‌තං නික්‌කන්‌තං නිම්‌මංසං ලොහිතමක්‌ඛිතං පලෙහන්‌තො ජිඝච්‌ඡාදුබ්‌බල්‍යං පටිවිනෙය්‍යාති>
    text <නො හෙතං භන්‌තෙ>
    text <තං කිස්‌ස හෙතු>
    text <අදුඤ්‌හි භන්‌තෙ අට්‌ඨිකඞ්‌කලං සුනික්‌කන්‌තං නික්‌කන්‌තං නිම්‌මංසං ලොහිතමක්‌ඛිතං යාවදෙව පන සො කුක්‌කුරො කිලමථස්‌ස විඝාතස්‌ස භාගී අස්‌සාති එවමෙව ඛො ගහපති අරියසාවකො ඉති පටිසඤ්‌චික්‌ඛති අට්‌ඨිකඞ්‌කලූපමා කාමා වුත්‌තා භගවතා බහුදුක්‌ඛා බහුපායාසා ආදීනවො එත්‌ථ භිය්‍යොති එවමෙතං යථාභූතං සම්‌මප්‌පඤ්‌ඤාය දිස්‌වා යායං උපෙක්‌ඛා නානත්‌තා නානත්‌තසිතා තං අභිනිවජ්‌ජෙත්‌වා යායං උපෙක්‌ඛා එකත්‌තා එකත්‌තසිතා යත්‌ථ සබ්‌බසො ලොකාමිසූපාදානා අපරිසෙසා නිරුජ්‌ඣන්‌ති තමෙවූපෙක්‌ඛං භාවෙති>
    text <43>, <සෙය්‍යථාපි ගහපති ගිජ්‌ඣො වා කඞ්‌කො වා කුලලො වා මංසපෙසිං ආදාය උඩ්‌ඩීයෙය්‍ය තමෙනං ගිජ්‌ඣාපි කඞ්‌කාපි කුලලාපි අනුපතිත්‌වා අනුපතිත්‌වා විතච්‌ඡෙය්‍යුං විස්‌සජ්‌ජෙය්‍යුං තං කිං මඤ්‌ඤසි ගහපති සචෙ සො ගිජ්‌ඣො වා කඞ්‌කො වා කුලලො වා තං මංසපෙසිං න ඛිප්‌පමෙව පටිනිස්‌සජ්‌ජෙය්‍ය සො තතොනිදානං මරණං වා නිගච්‌ඡෙය්‍ය මරණමත්‌තං වා දුක්‌ඛන්‌ති>
    text <එවං භන්‌තෙ>
    text <එවමෙව ඛො ගහපති අරියසාවකො ඉති පටිසඤ්‌චික්‌ඛති මංසපෙසූපමා කාමා වුත්‌තා භගවතා බහුදුක්‌ඛා බහුපායාසා ආදීනවො එත්‌ථ භිය්‍යොති එවමෙතං යථාභූතං සම්‌මප්‌පඤ්‌ඤාය දිස්‌වා යායං උපෙක්‌ඛා නානත්‌තා නානත්‌තසිතා තං අභිනිවජ්‌ජෙත්‌වා යායං උපෙක්‌ඛා එකත්‌තා එකත්‌තසිතා යත්‌ථ සබ්‌බසො ලොකාමිසූපාදානා අපරිසෙසා නිරුජ්‌ඣන්‌ති තමෙවූපෙක්‌ඛං භාවෙති>
    text <44>, <සෙය්‍යථාපි ගහපති පුරිසො ආදිත්‌තං තිණුක්‌කං ආදාය පටිවාතං ගච්‌ඡෙය්‍ය තං කිං මඤ්‌ඤසි ගහපති සචෙ සො පුරිසො තං ආදිත්‌තං තිණුක්‌කං න ඛිප්‌පමෙව පටිනිස්‌සජ්‌ජෙය්‍ය තස්‌ස සා ආදිත්‌තා තිණුක්‌කා හත්‌ථං වා දහෙය්‍ය බාහුං වා දහෙය්‍ය අඤ්‌ඤතරං වා අඤ්‌ඤතරං වා අඞ්‌ගපච්‌චඞ්‌ගං දහෙය්‍ය සො තතොනිදානං මරණං වා නිගච්‌ඡෙය්‍ය මරණමත්‌තං වා දුක්‌ඛන්‌ති>
    text <එවං භන්‌තෙ>
    text <එවමෙව ඛො ගහපති අරියසාවකො ඉති පටිසඤ්‌චික්‌ඛති තිණුක්‌කූපමා කාමා වුත්‌තා භගවතා බහුදුක්‌ඛා බහුපායාසා ආදීනවො එත්‌ථ භිය්‍යොති එවමෙතං යථාභූතං සම්‌මප්‌පඤ්‌ඤාය දිස්‌වා…පෙ … තමෙවූපෙක්‌ඛං භාවෙති>
    text <45>, <සෙය්‍යථාපි ගහපති අඞ්‌ගාරකාසු සාධිකපොරිසා පූරා අඞ්‌ගාරානං වීතච්‌චිකානං වීතධූමානං අථ පුරිසො ආගච්‌ඡෙය්‍ය ජීවිතුකාමො අමරිතුකාමො සුඛකාමො දුක්‌ඛප්‌පටික්‌කූලො තමෙනං ද්‌වෙ බලවන්‌තො පුරිසා නානාබාහාසු ගහෙත්‌වා අඞ්‌ගාරකාසුං උපකඩ්‌ඪෙය්‍යුං තං කිං මඤ්‌ඤසි ගහපති අපි නු සො පුරිසො ඉතිචිතිචෙව කායං සන්‌නාමෙය්‍යාති>
    text <එවං භන්‌තෙ>
    text <තං කිස්‌ස හෙතු>
    text <විදිතඤ්‌හි භන්‌තෙ තස්‌ස පුරිසස්‌ස ඉමඤ්‌චාහං අඞ්‌ගාරකාසුං පපතිස්‌සාමි තතොනිදානං මරණං වා නිගච්‌ඡිස්‌සාමි මරණමත්‌තං වා දුක්‌ඛන්‌ති එවමෙව ඛො ගහපති අරියසාවකො ඉති පටිසඤ්‌චික්‌ඛති අඞ්‌ගාරකාසූපමා කාමා වුත්‌තා භගවතා බහුදුක්‌ඛා බහුපායාසා ආදීනවො එත්‌ථ භිය්‍යොති එවමෙතං යථාභූතං සම්‌මප්‌පඤ්‌ඤාය දිස්‌වා…පෙ … තමෙවූපෙක්‌ඛං භාවෙති>
    text <46>, <සෙය්‍යථාපි ගහපති පුරිසො සුපිනකං පස්‌සෙය්‍ය ආරාමරාමණෙය්‍යකං වනරාමණෙය්‍යකං භූමිරාමණෙය්‍යකං පොක්‌ඛරණිරාමණෙය්‍යකං සො පටිබුද්‌ධො න කිඤ්‌චි පටිපස්‌සෙය්‍ය එවමෙව ඛො ගහපති අරියසාවකො ඉති පටිසඤ්‌චික්‌ඛති සුපිනකූපමා කාමා වුත්‌තා භගවතා බහුදුක්‌ඛා බහුපායාසා ආදීනවො එත්‌ථ භිය්‍යොති…පෙ … තමෙවූපෙක්‌ඛං භාවෙති>
    text <47>, <සෙය්‍යථාපි ගහපති පුරිසො යාචිතකං භොගං යාචිත්‌වා යානං වා පොරිසෙය්‍යං පවරමණිකුණ්‌ඩලං සො තෙහි යාචිතකෙහි භොගෙහි පුරක්‌ඛතො පරිවුතො අන්‌තරාපණං පටිපජ්‌ජෙය්‍ය තමෙනං ජනො දිස්‌වා එවං වදෙය්‍ය භොගී වත භො පුරිසො එවං කිර භොගිනො භොගානි භුඤ්‌ජන්‌තීති තමෙනං සාමිකා යත්‌ථ යත්‌ථෙව පස්‌සෙය්‍යුං තත්‌ථ තත්‌ථෙව සානි හරෙය්‍යුං තං කිං මඤ්‌ඤසි ගහපති අලං නු ඛො තස්‌ස පුරිසස්‌ස අඤ්‌ඤථත්‌තායාති>
    text <එවං භන්‌තෙ>
    text <තං කිස්‌ස හෙතු>
    text <සාමිනො හි භන්‌තෙ සානි හරන්‌තීති එවමෙව ඛො ගහපති අරියසාවකො ඉති පටිසඤ්‌චික්‌ඛති යාචිතකූපමා කාමා වුත්‌තා භගවතා බහුදුක්‌ඛා බහුපායාසා ආදීනවො එත්‌ථ භිය්‍යොති…පෙ … තමෙවූපෙක්‌ඛං භාවෙති>
    text <48>, <සෙය්‍යථාපි ගහපති ගාමස්‌ස වා නිගමස්‌ස වා අවිදූරෙ තිබ්‌බො වනසණ්‌ඩො තත්‍රස්‌ස රුක්‌ඛො සම්‌පන්‌නඵලො ච උපපන්‌නඵලො ච න චස්‌සු කානිචි ඵලානි භූමියං පතිතානි අථ පුරිසො ආගච්‌ඡෙය්‍ය ඵලත්‌ථිකො ඵලගවෙසී ඵලපරියෙසනං චරමානො සො තං වනසණ්‌ඩං අජ්‌ඣොගාහෙත්‌වා තං රුක්‌ඛං පස්‌සෙය්‍ය සම්‌පන්‌නඵලඤ්‌ච උපපන්‌නඵලඤ්‌ච තස්‌ස එවමස්‌ස අයං ඛො රුක්‌ඛො සම්‌පන්‌නඵලො ච උපපන්‌නඵලො ච නත්‌ථි ච කානිචි ඵලානි භූමියං පතිතානි ජානාමි ඛො පනාහං රුක්‌ඛං ආරොහිතුං යංනූනාහං ඉමං රුක්‌ඛං ආරොහිත්‌වා යාවදත්‌ථඤ්‌ච ඛාදෙය්‍යං උච්‌ඡඞ්‌ගඤ්‌ච පූරෙය්‍යන්‌ති සො තං රුක්‌ඛං ආරොහිත්‌වා යාවදත්‌ථඤ්‌ච ඛාදෙය්‍ය උච්‌ඡඞ්‌ගඤ්‌ච පූරෙය්‍ය අථ දුතියො පුරිසො ආගච්‌ඡෙය්‍ය ඵලත්‌ථිකො ඵලගවෙසී ඵලපරියෙසනං චරමානො තිණ්‌හං කුඨාරිං ආදාය සො තං වනසණ්‌ඩං අජ්‌ඣොගාහෙත්‌වා තං රුක්‌ඛං පස්‌සෙය්‍ය සම්‌පන්‌නඵලඤ්‌ච උපපන්‌නඵලඤ්‌ච තස්‌ස එවමස්‌ස අයං ඛො රුක්‌ඛො සම්‌පන්‌නඵලො ච උපපන්‌නඵලො ච නත්‌ථි ච කානිචි ඵලානි භූමියං පතිතානි න ඛො පනාහං ජානාමි රුක්‌ඛං ආරොහිතුං යංනූනාහං ඉමං රුක්‌ඛං මූලතො ඡෙත්‌වා යාවදත්‌ථඤ්‌ච ඛාදෙය්‍යං උච්‌ඡඞ්‌ගඤ්‌ච පූරෙය්‍යන්‌ති සො තං රුක්‌ඛං මූලතොව ඡින්‌දෙය්‍ය තං කිං මඤ්‌ඤසි ගහපති අමුකො යො සො පුරිසො පඨමං රුක්‌ඛං ආරූළ්‌හො සචෙ සො න ඛිප්‌පමෙව ඔරොහෙය්‍ය තස්‌ස සො රුක්‌ඛො පපතන්‌තො හත්‌ථං වා භඤ්‌ජෙය්‍ය පාදං වා භඤ්‌ජෙය්‍ය අඤ්‌ඤතරං වා අඤ්‌ඤතරං වා අඞ්‌ගපච්‌චඞ්‌ගං භඤ්‌ජෙය්‍ය සො තතොනිදානං මරණං වා නිගච්‌ඡෙය්‍ය මරණමත්‌තං වා දුක්‌ඛන්‌ති>
    text <එවං භන්‌තෙ>
    text <එවමෙව ඛො ගහපති අරියසාවකො ඉති පටිසඤ්‌චික්‌ඛති රුක්‌ඛඵලූපමා කාමා වුත්‌තා භගවතා බහුදුක්‌ඛා බහුපායාසා ආදීනවො එත්‌ථ භිය්‍යොති එවමෙතං යථාභූතං සම්‌මප්‌පඤ්‌ඤාය දිස්‌වා යායං උපෙක්‌ඛා නානත්‌තා නානත්‌තසිතා තං අභිනිවජ්‌ජෙත්‌වා යායං උපෙක්‌ඛා එකත්‌තා එකත්‌තසිතා යත්‌ථ සබ්‌බසො ලොකාමිසූපාදානා අපරිසෙසා නිරුජ්‌ඣන්‌ති තමෙවූපෙක්‌ඛං භාවෙති>
    text <49>, <ස ඛො සො ගහපති අරියසාවකො ඉමංයෙව අනුත්‌තරං උපෙක්‌ඛාසතිපාරිසුද්‌ධිං ආගම්‌ම අනෙකවිහිතං පුබ්‌බෙනිවාසං අනුස්‌සරති සෙය්‍යථිදං එකම්‌පි ජාතිං ද්‌වෙපි ජාතියො…පෙ … ඉති සාකාරං සඋද්‌දෙසං අනෙකවිහිතං පුබ්‌බෙනිවාසං අනුස්‌සරති>
    text <ස ඛො සො ගහපති අරියසාවකො ඉමංයෙව අනුත්‌තරං උපෙක්‌ඛාසතිපාරිසුද්‌ධිං ආගම්‌ම දිබ්‌බෙන චක්‌ඛුනා විසුද්‌ධෙන අතික්‌කන්‌තමානුසකෙන සත්‌තෙ පස්‌සති චවමානෙ උපපජ්‌ජමානෙ හීනෙ පණීතෙ සුවණ්‌ණෙ දුබ්‌බණ්‌ණෙ සුගතෙ දුග්‌ගතෙ…පෙ … යථාකම්‌මූපගෙ සත්‌තෙ පජානාති>
    text <ස ඛො සො ගහපති අරියසාවකො ඉමංයෙව අනුත්‌තරං උපෙක්‌ඛාසතිපාරිසුද්‌ධිං ආගම්‌ම ආසවානං ඛයා අනාසවං චෙතොවිමුත්‌තිං පඤ්‌ඤාවිමුත්‌තිං දිට්‌ඨෙව ධම්‌මෙ සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරති එත්‌තාවතා ඛො ගහපති අරියස්‌ස විනයෙ සබ්‌බෙන සබ්‌බං සබ්‌බථා සබ්‌බං වොහාරසමුච්‌ඡෙදො හොති>
    text <50>, <තං කිං මඤ්‌ඤසි ගහපති යථා අරියස්‌ස විනයෙ සබ්‌බෙන සබ්‌බං සබ්‌බථා සබ්‌බං වොහාරසමුච්‌ඡෙදො හොති අපි නු ත්‌වං එවරූපං වොහාරසමුච්‌ඡෙදං අත්‌තනි සමනුපස්‌සසීති කො චාහං භන්‌තෙ කො ච අරියස්‌ස විනයෙ සබ්‌බෙන සබ්‌බං සබ්‌බථා සබ්‌බං වොහාරසමුච්‌ඡෙදො ආරකා අහං භන්‌තෙ අරියස්‌ස විනයෙ සබ්‌බෙන සබ්‌බං සබ්‌බථා සබ්‌බං වොහාරසමුච්‌ඡෙදා මයඤ්‌හි භන්‌තෙ පුබ්‌බෙ අඤ්‌ඤතිත්‌ථියෙ පරිබ්‌බාජකෙ අනාජානීයෙව සමානෙ ආජානීයාති අමඤ්‌ඤිම්‌හ අනාජානීයෙව සමානෙ ආජානීයභොජනං භොජිම්‌හ අනාජානීයෙව සමානෙ ආජානීයඨානෙ ඨපිම්‌හ භික්‌ඛූ පන මයං භන්‌තෙ ආජානීයෙව සමානෙ අනාජානීයාති අමඤ්‌ඤිම්‌හ ආජානීයෙව සමානෙ අනාජානීයභොජනං භොජිම්‌හ ආජානීයෙව සමානෙ අනාජානීයඨානෙ ඨපිම්‌හ ඉදානි පන මයං භන්‌තෙ අඤ්‌ඤතිත්‌ථියෙ පරිබ්‌බාජකෙ අනාජානීයෙව සමානෙ අනාජානීයාති ජානිස්‌සාම අනාජානීයෙව සමානෙ අනාජානීයභොජනං භොජෙස්‌සාම අනාජානීයෙව සමානෙ අනාජානීයඨානෙ ඨපෙස්‌සාම භික්‌ඛූ පන මයං භන්‌තෙ ආජානීයෙව සමානෙ ආජානීයාති ජානිස්‌සාම ආජානීයෙව සමානෙ ආජානීයභොජනං භොජෙස්‌සාම ආජානීයෙව සමානෙ ආජානීයඨානෙ ඨපෙස්‌සාම අජනෙසි වත මෙ භන්‌තෙ භගවා සමණෙසු සමණප්‌පෙමං සමණෙසු සමණප්‌පසාදං සමණෙසු සමණගාරවං අභික්‌කන්‌තං භන්‌තෙ අභික්‌කන්‌තං භන්‌තෙ සෙය්‍යථාපි භන්‌තෙ නික්‌කුජ්‌ජිතං වා උක්‌කුජ්‌ජෙය්‍ය පටිච්‌ඡන්‌නං වා විවරෙය්‍ය මූළ්‌හස්‌ස වා මග්‌ගං ආචික්‌ඛෙය්‍ය අන්‌ධකාරෙ වා තෙලපජ්‌ජොතං ධාරෙය්‍ය චක්‌ඛුමන්‌තො රූපානි දක්‌ඛන්‌තීති එවමෙවං ඛො භන්‌තෙ භගවතා අනෙකපරියායෙන ධම්‌මො පකාසිතො එසාහං භන්‌තෙ භගවන්‌තං සරණං ගච්‌ඡාමි ධම්‌මඤ්‌ච භික්‌ඛුසඞ්‌ඝඤ්‌ච උපාසකං මං භගවා ධාරෙතු අජ්‌ජතග්‌ගෙ පාණුපෙතං සරණං ගතන්‌ති>
    stand <පොතලියසුත්‌තං නිට්‌ඨිතං චතුත්‌ථං>
  text <ජීවකසුත්‌තං>
    text <51>, <එවං මෙ සුතං එකං සමයං භගවා රාජගහෙ විහරති ජීවකස්‌ස කොමාරභච්‌චස්‌ස අම්‌බවනෙ අථ ඛො ජීවකො කොමාරභච්‌චො යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො ජීවකො කොමාරභච්‌චො භගවන්‌තං එතදවොච සුතං මෙතං භන්‌තෙ සමණං ගොතමං උද්‌දිස්‌ස පාණං ආරභන්‌ති තං සමණො ගොතමො ජානං උද්‌දිස්‌සකතං මංසං පරිභුඤ්‌ජති පටිච්‌චකම්‌මන්‌ති යෙ තෙ භන්‌තෙ එවමාහංසු සමණං ගොතමං උද්‌දිස්‌ස පාණං ආරභන්‌ති තං සමණො ගොතමො ජානං උද්‌දිස්‌සකතං මංසං පරිභුඤ්‌ජති පටිච්‌චකම්‌මන්‌ති කච්‌චි තෙ භන්‌තෙ භගවතො වුත්‌තවාදිනො න ච භගවන්‌තං අභූතෙන අබ්‌භාචික්‌ඛන්‌ති ධම්‌මස්‌ස චානුධම්‌මං බ්‍යාකරොන්‌ති න ච කොචි සහධම්‌මිකො වාදානුවාදො ගාරය්‌හං ඨානං ආගච්‌ඡතීති>
    text <52>, <යෙ තෙ ජීවක එවමාහංසු සමණං ගොතමං උද්‌දිස්‌ස පාණං ආරභන්‌ති තං සමණො ගොතමො ජානං උද්‌දිස්‌සකතං මංසං පරිභුඤ්‌ජති පටිච්‌චකම්‌මන්‌ති න මෙ තෙ වුත්‌තවාදිනො අබ්‌භාචික්‌ඛන්‌ති ච මං තෙ අසතා අභූතෙන තීහි ඛො අහං ජීවක ඨානෙහි මංසං අපරිභොගන්‌ති වදාමි දිට්‌ඨං සුතං පරිසඞ්‌කිතං ඉමෙහි ඛො අහං ජීවක තීහි ඨානෙහි මංසං අපරිභොගන්‌ති වදාමි තීහි ඛො අහං ජීවක ඨානෙහි මංසං පරිභොගන්‌ති වදාමි අදිට්‌ඨං අසුතං අපරිසඞ්‌කිතං ඉමෙහි ඛො අහං ජීවක තීහි ඨානෙහි මංසං පරිභොගන්‌ති වදාමි>
    text <53>, <ඉධ ජීවක භික්‌ඛු අඤ්‌ඤතරං ගාමං වා නිගමං වා උපනිස්‌සාය විහරති සො මෙත්‌තාසහගතෙන චෙතසා එකං දිසං ඵරිත්‌වා විහරති තථා දුතියං තථා තතියං තථා චතුත්‌ථං ඉති උද්‌ධමධො තිරියං සබ්‌බධි සබ්‌බත්‌තතාය සබ්‌බාවන්‌තං ලොකං මෙත්‌තාසහගතෙන චෙතසා විපුලෙන මහග්‌ගතෙන අප්‌පමාණෙන අවෙරෙන අබ්‍යාබජ්‌ඣෙන ඵරිත්‌වා විහරති තමෙනං ගහපති වා ගහපතිපුත්‌තො වා උපසඞ්‌කමිත්‌වා ස්‌වාතනාය භත්‌තෙන නිමන්‌තෙති ආකඞ්‌ඛමානොව ජීවක භික්‌ඛු අධිවාසෙති සො තස්‌සා රත්‌තියා අච්‌චයෙන පුබ්‌බණ්‌හසමයං නිවාසෙත්‌වා පත්‌තචීවරමාදාය යෙන තස්‌ස ගහපතිස්‌ස වා ගහපතිපුත්‌තස්‌ස වා නිවෙසනං තෙනුපසඞ්‌කමති උපසඞ්‌කමිත්‌වා පඤ්‌ඤත්‌තෙ ආසනෙ නිසීදති තමෙනං සො ගහපති වා ගහපතිපුත්‌තො වා පණීතෙන පිණ්‌ඩපාතෙන පරිවිසති තස්‌ස න එවං හොති සාධු වත මායං ගහපති වා ගහපතිපුත්‌තො වා පණීතෙන පිණ්‌ඩපාතෙන පරිවිසෙය්‍යාති අහො වත මායං ගහපති වා ගහපතිපුත්‌තො වා ආයතිම්‌පි එවරූපෙන පණීතෙන පිණ්‌ඩපාතෙන පරිවිසෙය්‍යාති එවම්‌පිස්‌ස න හොති සො තං පිණ්‌ඩපාතං අගථිතො අමුච්‌ඡිතො අනජ්‌ඣොපන්‌නො ආදීනවදස්‌සාවී නිස්‌සරණපඤ්‌ඤො පරිභුඤ්‌ජති තං කිං මඤ්‌ඤසි ජීවක අපි නු සො භික්‌ඛු තස්‌මිං සමයෙ අත්‌තබ්‍යාබාධාය වා චෙතෙති පරබ්‍යාබාධාය වා චෙතෙති උභයබ්‍යාබාධාය වා චෙතෙතීති>
    text <නො හෙතං භන්‌තෙ>
    text <නනු සො ජීවක භික්‌ඛු තස්‌මිං සමයෙ අනවජ්‌ජංයෙව ආහාරං ආහාරෙතීති>
    text <එවං භන්‌තෙ සුතං මෙතං භන්‌තෙ බ්‍රහ්‌මා මෙත්‌තාවිහාරීති තං මෙ ඉදං භන්‌තෙ භගවා සක්‌ඛිදිට්‌ඨො භගවා හි භන්‌තෙ මෙත්‌තාවිහාරීති යෙන ඛො ජීවක රාගෙන යෙන දොසෙන යෙන මොහෙන බ්‍යාපාදවා අස්‌ස සො රාගො සො දොසො සො මොහො තථාගතස්‌ස පහීනො උච්‌ඡින්‌නමූලො තාලාවත්‌ථුකතො අනභාවංකතො ආයතිං අනුප්‌පාදධම්‌මො සචෙ ඛො තෙ ජීවක ඉදං සන්‌ධාය භාසිතං අනුජානාමි තෙ එතන්‌ති එතදෙව ඛො පන මෙ භන්‌තෙ සන්‌ධාය භාසිතං>
    text <54>, <ඉධ ජීවක භික්‌ඛු අඤ්‌ඤතරං ගාමං වා නිගමං වා උපනිස්‌සාය විහරති සො කරුණාසහගතෙන චෙතසා…පෙ … මුදිතාසහගතෙන චෙතසා…පෙ … උපෙක්‌ඛාසහගතෙන චෙතසා එකං දිසං ඵරිත්‌වා විහරති තථා දුතියං තථා තතියං තථා චතුත්‌ථං ඉති උද්‌ධමධො තිරියං සබ්‌බධි සබ්‌බත්‌තතාය සබ්‌බාවන්‌තං ලොකං උපෙක්‌ඛාසහගතෙන චෙතසා විපුලෙන මහග්‌ගතෙන අප්‌පමාණෙන අවෙරෙන අබ්‍යාබජ්‌ඣෙන ඵරිත්‌වා විහරති තමෙනං ගහපති වා ගහපතිපුත්‌තො වා උපසඞ්‌කමිත්‌වා ස්‌වාතනාය භත්‌තෙන නිමන්‌තෙති ආකඞ්‌ඛමානොව ජීවක භික්‌ඛු අධිවාසෙති සො තස්‌සා රත්‌තියා අච්‌චයෙන පුබ්‌බණ්‌හසමයං නිවාසෙත්‌වා පත්‌තචීවරමාදාය යෙන ගහපතිස්‌ස වා ගහපතිපුත්‌තස්‌ස වා නිවෙසනං තෙනුපසඞ්‌කමති උපසඞ්‌කමිත්‌වා පඤ්‌ඤත්‌තෙ ආසනෙ නිසීදති තමෙනං සො ගහපති වා ගහපතිපුත්‌තො වා පණීතෙන පිණ්‌ඩපාතෙන පරිවිසති තස්‌ස න එවං හොති සාධු වත මායං ගහපති වා ගහපතිපුත්‌තො වා පණීතෙන පිණ්‌ඩපාතෙන පරිවිසෙය්‍යාති අහො වත මායං ගහපති වා ගහපතිපුත්‌තො වා ආයතිම්‌පි එවරූපෙන පණීතෙන පිණ්‌ඩපාතෙන පරිවිසෙය්‍යාති එවම්‌පිස්‌ස න හොති සො තං පිණ්‌ඩපාතං අගථිතො අමුච්‌ඡිතො අනජ්‌ඣොපන්‌නො ආදීනවදස්‌සාවී නිස්‌සරණපඤ්‌ඤො පරිභුඤ්‌ජති තං කිං මඤ්‌ඤසි ජීවක අපි නු සො භික්‌ඛු තස්‌මිං සමයෙ අත්‌තබ්‍යාබාධාය වා චෙතෙති පරබ්‍යාබාධාය වා චෙතෙති උභයබ්‍යාබාධාය වා චෙතෙතීති>
    text <නො හෙතං භන්‌තෙ>
    text <නනු සො ජීවක භික්‌ඛු තස්‌මිං සමයෙ අනවජ්‌ජංයෙව ආහාරං ආහාරෙතීති>
    text <එවං භන්‌තෙ සුතං මෙතං භන්‌තෙ බ්‍රහ්‌මා උපෙක්‌ඛාවිහාරීති තං මෙ ඉදං භන්‌තෙ භගවා සක්‌ඛිදිට්‌ඨො භගවා හි භන්‌තෙ උපෙක්‌ඛාවිහාරීති යෙන ඛො ජීවක රාගෙන යෙන දොසෙන යෙන මොහෙන විහෙසවා අස්‌ස අරතිවා අස්‌ස පටිඝවා අස්‌ස සො රාගො සො දොසො සො මොහො තථාගතස්‌ස පහීනො උච්‌ඡින්‌නමූලො තාලාවත්‌ථුකතො අනභාවංකතො ආයතිං අනුප්‌පාදධම්‌මො සචෙ ඛො තෙ ජීවක ඉදං සන්‌ධාය භාසිතං අනුජානාමි තෙ එතන්‌ති එතදෙව ඛො පන මෙ භන්‌තෙ සන්‌ධාය භාසිතං>
    text <55>, <යො ඛො ජීවක තථාගතං වා තථාගතසාවකං වා උද්‌දිස්‌ස පාණං ආරභති සො පඤ්‌චහි ඨානෙහි බහුං අපුඤ්‌ඤං පසවති යම්‌පි සො ගහපති එවමාහ ගච්‌ඡථ අමුකං නාම පාණං ආනෙථාති ඉමිනා පඨමෙන ඨානෙන බහුං අපුඤ්‌ඤං පසවති යම්‌පි සො පාණො ගලප්‌පවෙඨකෙන ආනීයමානො දුක්‌ඛං දොමනස්‌සං පටිසංවෙදෙති ඉමිනා දුතියෙන ඨානෙන බහුං අපුඤ්‌ඤං පසවති යම්‌පි සො එවමාහ ගච්‌ඡථ ඉමං පාණං ආරභථාති ඉමිනා තතියෙන ඨානෙන බහුං අපුඤ්‌ඤං පසවති යම්‌පි සො පාණො ආරභියමානො දුක්‌ඛං දොමනස්‌සං පටිසංවෙදෙති ඉමිනා චතුත්‌ථෙන ඨානෙන බහුං අපුඤ්‌ඤං පසවති යම්‌පි සො තථාගතං වා තථාගතසාවකං වා අකප්‌පියෙන ආසාදෙති ඉමිනා පඤ්‌චමෙන ඨානෙන බහුං අපුඤ්‌ඤං පසවති යො ඛො ජීවක තථාගතං වා තථාගතසාවකං වා උද්‌දිස්‌ස පාණං ආරභති සො ඉමෙහි පඤ්‌චහි ඨානෙහි බහුං අපුඤ්‌ඤං පසවතීති>
    text <එවං වුත්‌තෙ ජීවකො කොමාරභච්‌චො භගවන්‌තං එතදවොච අච්‌ඡරියං භන්‌තෙ අබ්‌භුතං භන්‌තෙ කප්‌පියං වත භන්‌තෙ භික්‌ඛූ ආහාරං ආහාරෙන්‌ති අනවජ්‌ජං වත භන්‌තෙ භික්‌ඛූ ආහාරං ආහාරෙන්‌ති අභික්‌කන්‌තං භන්‌තෙ අභික්‌කන්‌තං භන්‌තෙ…පෙ … උපාසකං මං භගවා ධාරෙතු අජ්‌ජතග්‌ගෙ පාණුපෙතං සරණං ගතන්‌ති>
    stand <ජීවකසුත්‌තං නිට්‌ඨිතං පඤ්‌චමං>
  text <උපාලිසුත්‌තං>
    text <56>, <එවං මෙ සුතං එකං සමයං භගවා නාළන්‌දායං විහරති පාවාරිකම්‌බවනෙ තෙන ඛො පන සමයෙන නිගණ්‌ඨො නාටපුත්‌තො නාළන්‌දායං පටිවසති මහතියා නිගණ්‌ඨපරිසාය සද්‌ධිං අථ ඛො දීඝතපස්‌සී නිගණ්‌ඨො නාළන්‌දායං පිණ්‌ඩාය චරිත්‌වා පච්‌ඡාභත්‌තං පිණ්‌ඩපාතපටික්‌කන්‌තො යෙන පාවාරිකම්‌බවනං යෙන භගවා තෙනුපසඞ්‌කමි උපසඞ්‌කමිත්‌වා භගවතා සද්‌ධිං සම්‌මොදි සම්‌මොදනීයං කථං සාරණීයං වීතිසාරෙත්‌වා එකමන්‌තං අට්‌ඨාසි එකමන්‌තං ඨිතං ඛො දීඝතපස්‌සිං නිගණ්‌ඨං භගවා එතදවොච සංවිජ්‌ජන්‌ති ඛො තපස්‌සි ආසනානි සචෙ ආකඞ්‌ඛසි නිසීදාති එවං වුත්‌තෙ දීඝතපස්‌සී නිගණ්‌ඨො අඤ්‌ඤතරං නීචං ආසනං ගහෙත්‌වා එකමන්‌තං නිසීදි එකමන්‌තං නිසින්‌නං ඛො දීඝතපස්‌සිං නිගණ්‌ඨං භගවා එතදවොච කති පන තපස්‌සි නිගණ්‌ඨො නාටපුත්‌තො කම්‌මානි පඤ්‌ඤපෙති පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියාති>
    text <න ඛො ආවුසො ගොතම ආචිණ්‌ණං නිගණ්‌ඨස්‌ස නාටපුත්‌තස්‌ස කම්‌මං කම්‌මන්‌ති පඤ්‌ඤපෙතුං දණ්‌ඩං දණ්‌ඩන්‌ති ඛො ආවුසො ගොතම ආචිණ්‌ණං නිගණ්‌ඨස්‌ස නාටපුත්‌තස්‌ස පඤ්‌ඤපෙතුන්‌ති>
    text <කති පන තපස්‌සි නිගණ්‌ඨො නාටපුත්‌තො දණ්‌ඩානි පඤ්‌ඤපෙති පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියාති>
    text <තීණි ඛො ආවුසො ගොතම නිගණ්‌ඨො නාටපුත්‌තො දණ්‌ඩානි පඤ්‌ඤපෙති පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියාති සෙය්‍යථිදං කායදණ්‌ඩං වචීදණ්‌ඩං මනොදණ්‌ඩන්‌ති>
    text <කිං පන තපස්‌සි අඤ්‌ඤදෙව කායදණ්‌ඩං අඤ්‌ඤං වචීදණ්‌ඩං අඤ්‌ඤං මනොදණ්‌ඩන්‌ති>
    text <අඤ්‌ඤදෙව ආවුසො ගොතම කායදණ්‌ඩං අඤ්‌ඤං වචීදණ්‌ඩං අඤ්‌ඤං මනොදණ්‌ඩන්‌ති>
    text <ඉමෙසං පන තපස්‌සි තිණ්‌ණං දණ්‌ඩානං එවං පටිවිභත්‌තානං එවං පටිවිසිට්‌ඨානං කතමං දණ්‌ඩං නිගණ්‌ඨො නාටපුත්‌තො මහාසාවජ්‌ජතරං පඤ්‌ඤපෙති පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියා යදි වා කායදණ්‌ඩං යදි වා වචීදණ්‌ඩං යදි වා මනොදණ්‌ඩන්‌ති>
    text <ඉමෙසං ඛො ආවුසො ගොතම තිණ්‌ණං දණ්‌ඩානං එවං පටිවිභත්‌තානං එවං පටිවිසිට්‌ඨානං කායදණ්‌ඩං නිගණ්‌ඨො නාටපුත්‌තො මහාසාවජ්‌ජතරං පඤ්‌ඤපෙති පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියා නො තථා වචීදණ්‌ඩං නො තථා මනොදණ්‌ඩන්‌ති>
    text <කායදණ්‌ඩන්‌ති තපස්‌සි වදෙසි>
    text <කායදණ්‌ඩන්‌ති ආවුසො ගොතම වදාමි>
    text <කායදණ්‌ඩන්‌ති තපස්‌සි වදෙසි>
    text <කායදණ්‌ඩන්‌ති ආවුසො ගොතම වදාමි>
    text <කායදණ්‌ඩන්‌ති තපස්‌සි වදෙසි>
    text <කායදණ්‌ඩන්‌ති ආවුසො ගොතම වදාමීති>
    text <ඉතිහ භගවා දීඝතපස්‌සිං නිගණ්‌ඨං ඉමස්‌මිං කථාවත්‌ථුස්‌මිං යාවතතියකං පතිට්‌ඨාපෙසි>
    text <57>, <එවං වුත්‌තෙ දීඝතපස්‌සී නිගණ්‌ඨො භගවන්‌තං එතදවොච ත්‌වං පනාවුසො ගොතම කති දණ්‌ඩානි පඤ්‌ඤපෙසි පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියාති>
    text <න ඛො තපස්‌සි ආචිණ්‌ණං තථාගතස්‌ස දණ්‌ඩං දණ්‌ඩන්‌ති පඤ්‌ඤපෙතුං කම්‌මං කම්‌මන්‌ති ඛො තපස්‌සි ආචිණ්‌ණං තථාගතස්‌ස පඤ්‌ඤපෙතුන්‌ති>
    text <ත්‌වං පනාවුසො ගොතම කති කම්‌මානි පඤ්‌ඤපෙසි පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියාති>
    text <තීණි ඛො අහං තපස්‌සි කම්‌මානි පඤ්‌ඤපෙමි පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියා සෙය්‍යථිදං කායකම්‌මං වචීකම්‌මං මනොකම්‌මන්‌ති>
    text <කිං පනාවුසො ගොතම අඤ්‌ඤදෙව කායකම්‌මං අඤ්‌ඤං වචීකම්‌මං අඤ්‌ඤං මනොකම්‌මන්‌ති>
    text <අඤ්‌ඤදෙව තපස්‌සි කායකම්‌මං අඤ්‌ඤං වචීකම්‌මං අඤ්‌ඤං මනොකම්‌මන්‌ති>
    text <ඉමෙසං පනාවුසො ගොතම තිණ්‌ණං කම්‌මානං එවං පටිවිභත්‌තානං එවං පටිවිසිට්‌ඨානං කතමං කම්‌මං මහාසාවජ්‌ජතරං පඤ්‌ඤපෙසි පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියා යදි වා කායකම්‌මං යදි වා වචීකම්‌මං යදි වා මනොකම්‌මන්‌ති>
    text <ඉමෙසං ඛො අහං තපස්‌සි තිණ්‌ණං කම්‌මානං එවං පටිවිභත්‌තානං එවං පටිවිසිට්‌ඨානං මනොකම්‌මං මහාසාවජ්‌ජතරං පඤ්‌ඤපෙමි පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියා නො තථා කායකම්‌මං නො තථා වචීකම්‌මන්‌ති>
    text <මනොකම්‌මන්‌ති ආවුසො ගොතම වදෙසි>
    text <මනොකම්‌මන්‌ති තපස්‌සි වදාමි>
    text <මනොකම්‌මන්‌ති ආවුසො ගොතම වදෙසි>
    text <මනොකම්‌මන්‌ති තපස්‌සි වදාමි>
    text <මනොකම්‌මන්‌ති ආවුසො ගොතම වදෙසි>
    text <මනොකම්‌මන්‌ති තපස්‌සි වදාමීති>
    text <ඉතිහ දීඝතපස්‌සී නිගණ්‌ඨො භගවන්‌තං ඉමස්‌මිං කථාවත්‌ථුස්‌මිං යාවතතියකං පතිට්‌ඨාපෙත්‌වා උට්‌ඨායාසනා යෙන නිගණ්‌ඨො නාටපුත්‌තො තෙනුපසඞ්‌කමි>
    text <58>, <තෙන ඛො පන සමයෙන නිගණ්‌ඨො නාටපුත්‌තො මහතියා ගිහිපරිසාය සද්‌ධිං නිසින්‌නො හොති බාලකිනියා පරිසාය උපාලිපමුඛාය අද්‌දසා ඛො නිගණ්‌ඨො නාටපුත්‌තො දීඝතපස්‌සිං නිගණ්‌ඨං දූරතොව ආගච්‌ඡන්‌තං දිස්‌වාන දීඝතපස්‌සිං නිගණ්‌ඨං එතදවොච හන්‌ද කුතො නු ත්‌වං තපස්‌සි ආගච්‌ඡසි දිවා දිවස්‌සාති ඉතො හි ඛො අහං භන්‌තෙ ආගච්‌ඡාමි සමණස්‌ස ගොතමස්‌ස සන්‌තිකාති අහු පන තෙ තපස්‌සි සමණෙන ගොතමෙන සද්‌ධිං කොචිදෙව කථාසල්‌ලාපොති අහු ඛො මෙ භන්‌තෙ සමණෙන ගොතමෙන සද්‌ධිං කොචිදෙව කථාසල්‌ලාපොති යථා කථං පන තෙ තපස්‌සි අහු සමණෙන ගොතමෙන සද්‌ධිං කොචිදෙව කථාසල්‌ලාපොති අථ ඛො දීඝතපස්‌සී නිගණ්‌ඨො යාවතකො අහොසි භගවතා සද්‌ධිං කථාසල්‌ලාපො තං සබ්‌බං නිගණ්‌ඨස්‌ස නාටපුත්‌තස්‌ස ආරොචෙසි එවං වුත්‌තෙ නිගණ්‌ඨො නාටපුත්‌තො දීඝතපස්‌සිං නිගණ්‌ඨං එතදවොච සාධු සාධු තපස්‌සි යථා තං සුතවතා සාවකෙන සම්‌මදෙව සත්‌ථුසාසනං ආජානන්‌තෙන එවමෙව දීඝතපස්‌සිනා නිගණ්‌ඨෙන සමණස්‌ස ගොතමස්‌ස බ්‍යාකතං කිඤ්‌හි සොභති ඡවො මනොදණ්‌ඩො ඉමස්‌ස එවං ඔළාරිකස්‌ස කායදණ්‌ඩස්‌ස උපනිධාය අථ ඛො කායදණ්‌ඩොව මහාසාවජ්‌ජතරො පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියා නො තථා වචීදණ්‌ඩො නො තථා මනොදණ්‌ඩොති>
    text <59>, <එවං වුත්‌තෙ උපාලි ගහපති නිගණ්‌ඨං නාටපුත්‌තං එතදවොච සාධු සාධු භන්‌තෙ දීඝතපස්‌සී යථා තං සුතවතා සාවකෙන සම්‌මදෙව සත්‌ථුසාසනං ආජානන්‌තෙන එවමෙවං භදන්‌තෙන තපස්‌සිනා සමණස්‌ස ගොතමස්‌ස බ්‍යාකතං කිඤ්‌හි සොභති ඡවො මනොදණ්‌ඩො ඉමස්‌ස එවං ඔළාරිකස්‌ස කායදණ්‌ඩස්‌ස උපනිධාය අථ ඛො කායදණ්‌ඩොව මහාසාවජ්‌ජතරො පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියා නො තථා වචීදණ්‌ඩො නො තථා මනොදණ්‌ඩො හන්‌ද චාහං භන්‌තෙ ගච්‌ඡාමි සමණස්‌ස ගොතමස්‌ස ඉමස්‌මිං කථාවත්‌ථුස්‌මිං වාදං ආරොපෙස්‌සාමි සචෙ මෙ සමණො ගොතමො තථා පතිට්‌ඨහිස්‌සති යථා භදන්‌තෙන තපස්‌සිනා පතිට්‌ඨාපිතං සෙය්‍යථාපි නාම බලවා පුරිසො දීඝලොමිකං එළකං ලොමෙසු ගහෙත්‌වා ආකඩ්‌ඪෙය්‍ය පරිකඩ්‌ඪෙය්‍ය සම්‌පරිකඩ්‌ඪෙය්‍ය එවමෙවාහං සමණං ගොතමං වාදෙන වාදං ආකඩ්‌ඪිස්‌සාමි පරිකඩ්‌ඪිස්‌සාමි සම්‌පරිකඩ්‌ඪිස්‌සාමි සෙය්‍යථාපි නාම බලවා සොණ්‌ඩිකාකම්‌මකාරො මහන්‌තං සොණ්‌ඩිකාකිලඤ්‌ජං ගම්‌භීරෙ උදකරහදෙ පක්‌ඛිපිත්‌වා කණ්‌ණෙ ගහෙත්‌වා ආකඩ්‌ඪෙය්‍ය පරිකඩ්‌ඪෙය්‍ය සම්‌පරිකඩ්‌ඪෙය්‍ය එවමෙවාහං සමණං ගොතමං වාදෙන වාදං ආකඩ්‌ඪිස්‌සාමි පරිකඩ්‌ඪිස්‌සාමි සම්‌පරිකඩ්‌ඪිස්‌සාමි සෙය්‍යථාපි නාම බලවා සොණ්‌ඩිකාධුත්‌තො වාලං කණ්‌ණෙ ගහෙත්‌වා ඔධුනෙය්‍ය නිද්‌ධුනෙය්‍ය නිප්‌ඵොටෙය්‍ය එවමෙවාහං සමණං ගොතමං වාදෙන වාදං ඔධුනිස්‌සාමි නිද්‌ධුනිස්‌සාමි නිප්‌ඵොටෙස්‌සාමි සෙය්‍යථාපි නාම කුඤ්‌ජරො සට්‌ඨිහායනො ගම්‌භීරං පොක්‌ඛරණිං ඔගාහෙත්‌වා සාණධොවිකං නාම කීළිතජාතං කීළති එවමෙවාහං සමණං ගොතමං සාණධොවිකං මඤ්‌ඤෙ කීළිතජාතං කීළිස්‌සාමි හන්‌ද චාහං භන්‌තෙ ගච්‌ඡාමි සමණස්‌ස ගොතමස්‌ස ඉමස්‌මිං කථාවත්‌ථුස්‌මිං වාදං ආරොපෙස්‌සාමීති ගච්‌ඡ ත්‌වං ගහපති සමණස්‌ස ගොතමස්‌ස ඉමස්‌මිං කථාවත්‌ථුස්‌මිං වාදං ආරොපෙහි අහං වා හි ගහපති සමණස්‌ස ගොතමස්‌ස වාදං ආරොපෙය්‍යං දීඝතපස්‌සී වා නිගණ්‌ඨො ත්‌වං වාති>
    text <60>, <එවං වුත්‌තෙ දීඝතපස්‌සී නිගණ්‌ඨො නිගණ්‌ඨං නාටපුත්‌තං එතදවොච න ඛො මෙතං භන්‌තෙ රුච්‌චති යං උපාලි ගහපති සමණස්‌ස ගොතමස්‌ස වාදං ආරොපෙය්‍ය සමණො හි භන්‌තෙ ගොතමො මායාවී ආවට්‌ටනිං මායං ජානාති යාය අඤ්‌ඤතිත්‌ථියානං සාවකෙ ආවට්‌ටෙතීති අට්‌ඨානං ඛො එතං තපස්‌සි අනවකාසො යං උපාලි ගහපති සමණස්‌ස ගොතමස්‌ස සාවකත්‌තං උපගච්‌ඡෙය්‍ය ඨානඤ්‌ච ඛො එතං විජ්‌ජති යං සමණො ගොතමො උපාලිස්‌ස ගහපතිස්‌ස සාවකත්‌තං උපගච්‌ඡෙය්‍ය ගච්‌ඡ ත්‌වං ගහපති සමණස්‌ස ගොතමස්‌ස ඉමස්‌මිං කථාවත්‌ථුස්‌මිං වාදං ආරොපෙහි අහං වා හි ගහපති සමණස්‌ස ගොතමස්‌ස වාදං ආරොපෙය්‍යං දීඝතපස්‌සී වා නිගණ්‌ඨො ත්‌වං වාති දුතියම්‌පි ඛො දීඝතපස්‌සී…පෙ … තතියම්‌පි ඛො දීඝතපස්‌සී නිගණ්‌ඨො නිගණ්‌ඨං නාටපුත්‌තං එතදවොච න ඛො මෙතං භන්‌තෙ රුච්‌චති යං උපාලි ගහපති සමණස්‌ස ගොතමස්‌ස වාදං ආරොපෙය්‍ය සමණො හි භන්‌තෙ ගොතමො මායාවී ආවට්‌ටනිං මායං ජානාති යාය අඤ්‌ඤතිත්‌ථියානං සාවකෙ ආවට්‌ටෙතීති අට්‌ඨානං ඛො එතං තපස්‌සි අනවකාසො යං උපාලි ගහපති සමණස්‌ස ගොතමස්‌ස සාවකත්‌තං උපගච්‌ඡෙය්‍ය ඨානඤ්‌ච ඛො එතං විජ්‌ජති යං සමණො ගොතමො උපාලිස්‌ස ගහපතිස්‌ස සාවකත්‌තං උපගච්‌ඡෙය්‍ය ගච්‌ඡ ත්‌වං ගහපති සමණස්‌ස ගොතමස්‌ස ඉමස්‌මිං කථාවත්‌ථුස්‌මිං වාදං ආරොපෙහි අහං වා හි ගහපති සමණස්‌ස ගොතමස්‌ස වාදං ආරොපෙය්‍යං දීඝතපස්‌සී වා නිගණ්‌ඨො ත්‌වං වාති එවං භන්‌තෙති ඛො උපාලි ගහපති නිගණ්‌ඨස්‌ස නාටපුත්‌තස්‌ස පටිස්‌සුත්‌වා උට්‌ඨායාසනා නිගණ්‌ඨං නාටපුත්‌තං අභිවාදෙත්‌වා පදක්‌ඛිණං කත්‌වා යෙන පාවාරිකම්‌බවනං යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො උපාලි ගහපති භගවන්‌තං එතදවොච ආගමා නු ඛ්‌විධ භන්‌තෙ දීඝතපස්‌සී නිගණ්‌ඨොති>
    text <ආගමා ඛ්‌විධ ගහපති දීඝතපස්‌සී නිගණ්‌ඨොති>
    text <අහු ඛො පන තෙ භන්‌තෙ දීඝතපස්‌සිනා නිගණ්‌ඨෙන සද්‌ධිං කොචිදෙව කථාසල්‌ලාපොති>
    text <අහු ඛො මෙ ගහපති දීඝතපස්‌සිනා නිගණ්‌ඨෙන සද්‌ධිං කොචිදෙව කථාසල්‌ලාපොති>
    text <යථා කථං පන තෙ භන්‌තෙ අහු දීඝතපස්‌සිනා නිගණ්‌ඨෙන සද්‌ධිං කොචිදෙව කථාසල්‌ලාපොති>
    text <අථ ඛො භගවා යාවතකො අහොසි දීඝතපස්‌සිනා නිගණ්‌ඨෙන සද්‌ධිං කථාසල්‌ලාපො තං සබ්‌බං උපාලිස්‌ස ගහපතිස්‌ස ආරොචෙසි>
    text <61>, <එවං වුත්‌තෙ උපාලි ගහපති භගවන්‌තං එතදවොච සාධු සාධු භන්‌තෙ තපස්‌සී යථා තං සුතවතා සාවකෙන සම්‌මදෙව සත්‌ථුසාසනං ආජානන්‌තෙන එවමෙවං දීඝතපස්‌සිනා නිගණ්‌ඨෙන භගවතො බ්‍යාකතං කිඤ්‌හි සොභති ඡවො මනොදණ්‌ඩො ඉමස්‌ස එවං ඔළාරිකස්‌ස කායදණ්‌ඩස්‌ස උපනිධාය අථ ඛො කායදණ්‌ඩොව මහාසාවජ්‌ජතරො පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියා නො තථා වචීදණ්‌ඩො නො තථා මනොදණ්‌ඩොති සචෙ ඛො ත්‌වං ගහපති සච්‌චෙ පතිට්‌ඨාය මන්‌තෙය්‍යාසි සියා නො එත්‌ථ කථාසල්‌ලාපොති සච්‌චෙ අහං භන්‌තෙ පතිට්‌ඨාය මන්‌තෙස්‌සාමි හොතු නො එත්‌ථ කථාසල්‌ලාපොති>
    text <62>, <තං කිං මඤ්‌ඤසි ගහපති ඉධස්‌ස නිගණ්‌ඨො ආබාධිකො දුක්‌ඛිතො බාළ්‌හගිලානො සීතොදකපටික්‌ඛිත්‌තො උණ්‌හොදකපටිසෙවී සො සීතොදකං අලභමානො කාලඞ්‌කරෙය්‍ය ඉමස්‌ස පන ගහපති නිගණ්‌ඨො නාටපුත්‌තො කත්‌ථූපපත්‌තිං පඤ්‌ඤපෙතීති>
    text <අත්‌ථි භන්‌තෙ මනොසත්‌තා නාම දෙවා තත්‌ථ සො උපපජ්‌ජති>
    text <තං කිස්‌ස හෙතු>
    text <අසු හි භන්‌තෙ මනොපටිබද්‌ධො කාලඞ්‌කරොතීති>
    text <මනසි කරොහි ගහපති මනසි කරිත්‌වා ඛො ගහපති බ්‍යාකරොහි න ඛො තෙ සන්‌ධියති පුරිමෙන වා පච්‌ඡිමං පච්‌ඡිමෙන වා පුරිමං භාසිතා ඛො පන තෙ ගහපති එසා වාචා සච්‌චෙ අහං භන්‌තෙ පතිට්‌ඨාය මන්‌තෙස්‌සාමි හොතු නො එත්‌ථ කථාසල්‌ලාපොති කිඤ්‌චාපි භන්‌තෙ භගවා එවමාහ අථ ඛො කායදණ්‌ඩොව මහාසාවජ්‌ජතරො පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියා නො තථා වචීදණ්‌ඩො නො තථා මනොදණ්‌ඩොති>
    text <63>, <තං කිං මඤ්‌ඤසි ගහපති ඉධස්‌ස නිගණ්‌ඨො නාටපුත්‌තො චාතුයාමසංවරසංවුතො සබ්‌බවාරිවාරිතො සබ්‌බවාරියුත්‌තො සබ්‌බවාරිධුතො සබ්‌බවාරිඵුටො සො අභික්‌කමන්‌තො පටික්‌කමන්‌තො බහූ ඛුද්‌දකෙ පාණෙ සඞ්‌ඝාතං ආපාදෙති ඉමස්‌ස පන ගහපති නිගණ්‌ඨො නාටපුත්‌තො කං විපාකං පඤ්‌ඤපෙතීති>
    text <අසඤ්‌චෙතනිකං භන්‌තෙ නිගණ්‌ඨො නාටපුත්‌තො නො මහාසාවජ්‌ජං පඤ්‌ඤපෙතීති>
    text <සචෙ පන ගහපති චෙතෙතීති>
    text <මහාසාවජ්‌ජං භන්‌තෙ හොතීති>
    text <චෙතනං පන ගහපති නිගණ්‌ඨො නාටපුත්‌තො කිස්‌මිං පඤ්‌ඤපෙතීති>
    text <මනොදණ්‌ඩස්‌මිං භන්‌තෙති>
    text <මනසි කරොහි ගහපති මනසි කරිත්‌වා ඛො ගහපති බ්‍යාකරොහි න ඛො තෙ සන්‌ධියති පුරිමෙන වා පච්‌ඡිමං පච්‌ඡිමෙන වා පුරිමං භාසිතා ඛො පන තෙ ගහපති එසා වාචා සච්‌චෙ අහං භන්‌තෙ පතිට්‌ඨාය මන්‌තෙස්‌සාමි හොතු නො එත්‌ථ කථාසල්‌ලාපොති කිඤ්‌චාපි භන්‌තෙ භගවා එවමාහ අථ ඛො කායදණ්‌ඩොව මහාසාවජ්‌ජතරො පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියා නො තථා වචීදණ්‌ඩො නො තථා මනොදණ්‌ඩොති>
    text <64>, <තං කිං මඤ්‌ඤසි ගහපති අයං නාළන්‌දා ඉද්‌ධා චෙව ඵීතා ච බහුජනා ආකිණ්‌ණමනුස්‌සාති>
    text <එවං භන්‌තෙ අයං නාළන්‌දා ඉද්‌ධා චෙව ඵීතා ච බහුජනා ආකිණ්‌ණමනුස්‌සාති>
    text <තං කිං මඤ්‌ඤසි ගහපති ඉධ පුරිසො ආගච්‌ඡෙය්‍ය උක්‌ඛිත්‌තාසිකො සො එවං වදෙය්‍ය අහං යාවතිකා ඉමිස්‌සා නාළන්‌දාය පාණා තෙ එකෙන ඛණෙන එකෙන මුහුත්‌තෙන එකං මංසඛලං එකං මංසපුඤ්‌ජං කරිස්‌සාමීති තං කිං මඤ්‌ඤසි ගහපති පහොති නු ඛො සො පුරිසො යාවතිකා ඉමිස්‌සා නාළන්‌දාය පාණා තෙ එකෙන ඛණෙන එකෙන මුහුත්‌තෙන එකං මංසඛලං එකං මංසපුඤ්‌ජං කාතුන්‌ති>
    text <දසපි භන්‌තෙ පුරිසා වීසම්‌පි භන්‌තෙ පුරිසා තිංසම්‌පි භන්‌තෙ පුරිසා චත්‌තාරීසම්‌පි භන්‌තෙ පුරිසා පඤ්‌ඤාසම්‌පි භන්‌තෙ පුරිසා නප්‌පහොන්‌ති යාවතිකා ඉමිස්‌සා නාළන්‌දාය පාණා තෙ එකෙන ඛණෙන එකෙන මුහුත්‌තෙන එකං මංසඛලං එකං මංසපුඤ්‌ජං කාතුං කිඤ්‌හි සොභති එකො ඡවො පුරිසොති>
    text <තං කිං මඤ්‌ඤසි ගහපති ඉධ ආගච්‌ඡෙය්‍ය සමණො වා බ්‍රාහ්‌මණො වා ඉද්‌ධිමා චෙතොවසිප්‌පත්‌තො සො එවං වදෙය්‍ය අහං ඉමං නාළන්‌දං එකෙන මනොපදොසෙන භස්‌මං කරිස්‌සාමීති තං කිං මඤ්‌ඤසි ගහපති පහොති නු ඛො සො සමණො වා බ්‍රාහ්‌මණො වා ඉද්‌ධිමා චෙතොවසිප්‌පත්‌තො ඉමං නාළන්‌දං එකෙන මනොපදොසෙන භස්‌මං කාතුන්‌ති>
    text <දසපි භන්‌තෙ නාළන්‌දා වීසම්‌පි නාළන්‌දා තිංසම්‌පි නාළන්‌දා චත්‌තාරීසම්‌පි නාළන්‌දා පඤ්‌ඤාසම්‌පි නාළන්‌දා පහොති සො සමණො වා බ්‍රාහ්‌මණො වා ඉද්‌ධිමා චෙතොවසිප්‌පත්‌තො එකෙන මනොපදොසෙන භස්‌මං කාතුං කිඤ්‌හි සොභති එකා ඡවා නාළන්‌දාති>
    text <මනසි කරොහි ගහපති මනසි කරිත්‌වා ඛො ගහපති බ්‍යාකරොහි න ඛො තෙ සන්‌ධියති පුරිමෙන වා පච්‌ඡිමං පච්‌ඡිමෙන වා පුරිමං භාසිතා ඛො පන තෙ ගහපති එසා වාචා සච්‌චෙ අහං භන්‌තෙ පතිට්‌ඨාය මන්‌තෙස්‌සාමි හොතු නො එත්‌ථ කථාසල්‌ලාපොති>
    text <කිඤ්‌චාපි භන්‌තෙ භගවා එවමාහ අථ ඛො කායදණ්‌ඩොව මහාසාවජ්‌ජතරො පාපස්‌ස කම්‌මස්‌ස කිරියාය පාපස්‌ස කම්‌මස්‌ස පවත්‌තියා නො තථා වචීදණ්‌ඩො නො තථා මනොදණ්‌ඩොති>
    text <65>, <තං කිං මඤ්‌ඤසි ගහපති සුතං තෙ දණ්‌ඩකීරඤ්‌ඤං කාලිඞ්‌ගාරඤ්‌ඤං මජ්‌ඣාරඤ්‌ඤං මාතඞ්‌ගාරඤ්‌ඤං අරඤ්‌ඤං අරඤ්‌ඤභූතන්‌ති>
    text <එවං භන්‌තෙ සුතං මෙ දණ්‌ඩකීරඤ්‌ඤං කාලිඞ්‌ගාරඤ්‌ඤං මජ්‌ඣාරඤ්‌ඤං මාතඞ්‌ගාරඤ්‌ඤං අරඤ්‌ඤං අරඤ්‌ඤභූතන්‌ති>
    text <තං කිං මඤ්‌ඤසි ගහපති කින්‌ති තෙ සුතං කෙන තං දණ්‌ඩකීරඤ්‌ඤං කාලිඞ්‌ගාරඤ්‌ඤං මජ්‌ඣාරඤ්‌ඤං මාතඞ්‌ගාරඤ්‌ඤං අරඤ්‌ඤං අරඤ්‌ඤභූතන්‌ති>
    text <සුතං මෙතං භන්‌තෙ ඉසීනං මනොපදොසෙන තං දණ්‌ඩකීරඤ්‌ඤං කාලිඞ්‌ගාරඤ්‌ඤං මජ්‌ඣාරඤ්‌ඤං මාතඞ්‌ගාරඤ්‌ඤං අරඤ්‌ඤං අරඤ්‌ඤභූතන්‌ති>
    text <මනසි කරොහි ගහපති මනසි කරිත්‌වා ඛො ගහපති බ්‍යාකරොහි න ඛො තෙ සන්‌ධියති පුරිමෙන වා පච්‌ඡිමං පච්‌ඡිමෙන වා පුරිමං භාසිතා ඛො පන තෙ ගහපති එසා වාචා සච්‌චෙ අහං භන්‌තෙ පතිට්‌ඨාය මන්‌තෙස්‌සාමි හොතු නො එත්‌ථ කථාසල්‌ලාපොති>
    text <66>, <පුරිමෙනෙවාහං භන්‌තෙ ඔපම්‌මෙන භගවතො අත්‌තමනො අභිරද්‌ධො අපි චාහං ඉමානි භගවතො විචිත්‍රානි පඤ්‌හපටිභානානි සොතුකාමො එවාහං භගවන්‌තං පච්‌චනීකං කාතබ්‌බං අමඤ්‌ඤිස්‌සං අභික්‌කන්‌තං භන්‌තෙ අභික්‌කන්‌තං භන්‌තෙ සෙය්‍යථාපි භන්‌තෙ නික්‌කුජ්‌ජිතං වා උක්‌කුජ්‌ජෙය්‍ය පටිච්‌ඡන්‌නං වා විවරෙය්‍ය මූළ්‌හස්‌ස වා මග්‌ගං ආචික්‌ඛෙය්‍ය අන්‌ධකාරෙ වා තෙලපජ්‌ජොතං ධාරෙය්‍ය චක්‌ඛුමන්‌තො රූපානි දක්‌ඛන්‌තීති එවමෙවං භගවතා අනෙකපරියායෙන ධම්‌මො පකාසිතො එසාහං භන්‌තෙ භගවන්‌තං සරණං ගච්‌ඡාමි ධම්‌මඤ්‌ච භික්‌ඛුසඞ්‌ඝඤ්‌ච උපාසකං මං භගවා ධාරෙතු අජ්‌ජතග්‌ගෙ පාණුපෙතං සරණං ගතන්‌ති>
    text <67>, <අනුවිච්‌චකාරං ඛො ගහපති කරොහි අනුවිච්‌චකාරො තුම්‌හාදිසානං ඤාතමනුස්‌සානං සාධු හොතීති ඉමිනාපාහං භන්‌තෙ භගවතො භිය්‍යොසොමත්‌තාය අත්‌තමනො අභිරද්‌ධො යං මං භගවා එවමාහ අනුවිච්‌චකාරං ඛො ගහපති කරොහි අනුවිච්‌චකාරො තුම්‌හාදිසානං ඤාතමනුස්‌සානං සාධු හොතීති මඤ්‌හි භන්‌තෙ අඤ්‌ඤතිත්‌ථියා සාවකං ලභිත්‌වා කෙවලකප්‌පං නාළන්‌දං පටාකං පරිහරෙය්‍යුං උපාලි අම්‌හාකං ගහපති සාවකත්‌තං උපගතොති අථ ච පන මං භගවා එවමාහ අනුවිච්‌චකාරං ඛො ගහපති කරොහි අනුවිච්‌චකාරො තුම්‌හාදිසානං ඤාතමනුස්‌සානං සාධු හොතීති එසාහං භන්‌තෙ දුතියම්‌පි භගවන්‌තං සරණං ගච්‌ඡාමි ධම්‌මඤ්‌ච භික්‌ඛුසඞ්‌ඝඤ්‌ච උපාසකං මං භගවා ධාරෙතු අජ්‌ජතග්‌ගෙ පාණුපෙතං සරණං ගතන්‌ති>
    text <68>, <දීඝරත්‌තං ඛො තෙ ගහපති නිගණ්‌ඨානං ඔපානභූතං කුලං යෙන නෙසං උපගතානං පිණ්‌ඩකං දාතබ්‌බං මඤ්‌ඤෙය්‍යාසීති ඉමිනාපාහං භන්‌තෙ භගවතො භිය්‍යොසොමත්‌තාය අත්‌තමනො අභිරද්‌ධො යං මං භගවා එවමාහ දීඝරත්‌තං ඛො තෙ ගහපති නිගණ්‌ඨානං ඔපානභූතං කුලං යෙන නෙසං උපගතානං පිණ්‌ඩකං දාතබ්‌බං මඤ්‌ඤෙය්‍යාසීති සුතං මෙතං භන්‌තෙ සමණො ගොතමො එවමාහ මය්‌හමෙව දානං දාතබ්‌බං නාඤ්‌ඤෙසං දානං දාතබ්‌බං මය්‌හමෙව සාවකානං දානං දාතබ්‌බං නාඤ්‌ඤෙසං සාවකානං දානං දාතබ්‌බං මය්‌හමෙව දින්‌නං මහප්‌ඵලං නාඤ්‌ඤෙසං දින්‌නං මහප්‌ඵලං මය්‌හමෙව සාවකානං දින්‌නං මහප්‌ඵලං නාඤ්‌ඤෙසං සාවකානං දින්‌නං මහප්‌ඵලන්‌ති අථ ච පන මං භගවා නිගණ්‌ඨෙසුපි දානෙ සමාදපෙති අපි ච භන්‌තෙ මයමෙත්‌ථ කාලං ජානිස්‌සාම එසාහං භන්‌තෙ තතියම්‌පි භගවන්‌තං සරණං ගච්‌ඡාමි ධම්‌මඤ්‌ච භික්‌ඛුසඞ්‌ඝඤ්‌ච උපාසකං මං භගවා ධාරෙතු අජ්‌ජතග්‌ගෙ පාණුපෙතං සරණං ගතන්‌ති>
    text <69>, <අථ ඛො භගවා උපාලිස්‌ස ගහපතිස්‌ස අනුපුබ්‌බිං කථං කථෙසි සෙය්‍යථිදං දානකථං සීලකථං සග්‌ගකථං කාමානං ආදීනවං ඔකාරං සංකිලෙසං නෙක්‌ඛම්‌මෙ ආනිසංසං පකාසෙසි යදා භගවා අඤ්‌ඤාසි උපාලිං ගහපතිං කල්‌ලචිත්‌තං මුදුචිත්‌තං විනීවරණචිත්‌තං උදග්‌ගචිත්‌තං පසන්‌නචිත්‌තං අථ යා බුද්‌ධානං සාමුක්‌කංසිකා ධම්‌මදෙසනා තං පකාසෙසි දුක්‌ඛං සමුදයං නිරොධං මග්‌ගං සෙය්‍යථාපි නාම සුද්‌ධං වත්‌ථං අපගතකාළකං සම්‌මදෙව රජනං පටිග්‌ගණ්‌හෙය්‍ය එවමෙව උපාලිස්‌ස ගහපතිස්‌ස තස්‌මිංයෙව ආසනෙ විරජං වීතමලං ධම්‌මචක්‌ඛුං උදපාදි යං කිඤ්‌චි සමුදයධම්‌මං සබ්‌බං තං නිරොධධම්‌මන්‌ති අථ ඛො උපාලි ගහපති දිට්‌ඨධම්‌මො පත්‌තධම්‌මො විදිතධම්‌මො පරියොගාළ්‌හධම්‌මො තිණ්‌ණවිචිකිච්‌ඡො විගතකථංකථො වෙසාරජ්‌ජප්‌පත්‌තො අපරප්‌පච්‌චයො සත්‌ථුසාසනෙ භගවන්‌තං එතදවොච හන්‌ද ච දානි මයං භන්‌තෙ ගච්‌ඡාම බහුකිච්‌චා මයං බහුකරණීයාති යස්‌සදානි ත්‌වං ගහපති කාලං මඤ්‌ඤසීති>
    text <70>, <අථ ඛො උපාලි ගහපති භගවතො භාසිතං අභිනන්‌දිත්‌වා අනුමොදිත්‌වා උට්‌ඨායාසනා භගවන්‌තං අභිවාදෙත්‌වා පදක්‌ඛිණං කත්‌වා යෙන සකං නිවෙසනං තෙනුපසඞ්‌කමි උපසඞ්‌කමිත්‌වා දොවාරිකං ආමන්‌තෙසි අජ්‌ජතග්‌ගෙ සම්‌ම දොවාරික ආවරාමි ද්‌වාරං නිගණ්‌ඨානං නිගණ්‌ඨීනං අනාවටං ද්‌වාරං භගවතො භික්‌ඛූනං භික්‌ඛුනීනං උපාසකානං උපාසිකානං සචෙ කොචි නිගණ්‌ඨො ආගච්‌ඡති තමෙනං ත්‌වං එවං වදෙය්‍යාසි තිට්‌ඨ භන්‌තෙ මා පාවිසි අජ්‌ජතග්‌ගෙ උපාලි ගහපති සමණස්‌ස ගොතමස්‌ස සාවකත්‌තං උපගතො ආවටං ද්‌වාරං නිගණ්‌ඨානං නිගණ්‌ඨීනං අනාවටං ද්‌වාරං භගවතො භික්‌ඛූනං භික්‌ඛුනීනං උපාසකානං උපාසිකානං සචෙ තෙ භන්‌තෙ පිණ්‌ඩකෙන අත්‌ථො එත්‌ථෙව තිට්‌ඨ එත්‌ථෙව තෙ ආහරිස්‌සන්‌තීති එවං භන්‌තෙති ඛො දොවාරිකො උපාලිස්‌ස ගහපතිස්‌ස පච්‌චස්‌සොසි>
    text <71>, <අස්‌සොසි ඛො දීඝතපස්‌සී නිගණ්‌ඨො උපාලි කිර ගහපති සමණස්‌ස ගොතමස්‌ස සාවකත්‌තං උපගතොති අථ ඛො දීඝතපස්‌සී නිගණ්‌ඨො යෙන නිගණ්‌ඨො නාටපුත්‌තො තෙනුපසඞ්‌කමි උපසඞ්‌කමිත්‌වා නිගණ්‌ඨං නාටපුත්‌තං එතදවොච සුතං මෙතං භන්‌තෙ උපාලි කිර ගහපති සමණස්‌ස ගොතමස්‌ස සාවකත්‌තං උපගතොති අට්‌ඨානං ඛො එතං තපස්‌සි අනවකාසො යං උපාලි ගහපති සමණස්‌ස ගොතමස්‌ස සාවකත්‌තං උපගච්‌ඡෙය්‍ය ඨානඤ්‌ච ඛො එතං විජ්‌ජති යං සමණො ගොතමො උපාලිස්‌ස ගහපතිස්‌ස සාවකත්‌තං උපගච්‌ඡෙය්‍යාති දුතියම්‌පි ඛො දීඝතපස්‌සී නිගණ්‌ඨො…පෙ … තතියම්‌පි ඛො දීඝතපස්‌සී නිගණ්‌ඨො නිගණ්‌ඨං නාටපුත්‌තං එතදවොච සුතං මෙතං භන්‌තෙ …පෙ … උපාලිස්‌ස ගහපතිස්‌ස සාවකත්‌තං උපගච්‌ඡෙය්‍යාති හන්‌දාහං භන්‌තෙ ගච්‌ඡාමි යාව ජානාමි යදි වා උපාලි ගහපති සමණස්‌ස ගොතමස්‌ස සාවකත්‌තං උපගතො යදි වා නොති ගච්‌ඡ ත්‌වං තපස්‌සි ජානාහි යදි වා උපාලි ගහපති සමණස්‌ස ගොතමස්‌ස සාවකත්‌තං උපගතො යදි වා නොති>
    text <72>, <අථ ඛො දීඝතපස්‌සී නිගණ්‌ඨො යෙන උපාලිස්‌ස ගහපතිස්‌ස නිවෙසනං තෙනුපසඞ්‌කමි අද්‌දසා ඛො දොවාරිකො දීඝතපස්‌සිං නිගණ්‌ඨං දූරතොව ආගච්‌ඡන්‌තං දිස්‌වාන දීඝතපස්‌සිං නිගණ්‌ඨං එතදවොච තිට්‌ඨ භන්‌තෙ මා පාවිසි අජ්‌ජතග්‌ගෙ උපාලි ගහපති සමණස්‌ස ගොතමස්‌ස සාවකත්‌තං උපගතො ආවටං ද්‌වාරං නිගණ්‌ඨානං නිගණ්‌ඨීනං අනාවටං ද්‌වාරං භගවතො භික්‌ඛූනං භික්‌ඛුනීනං උපාසකානං උපාසිකානං සචෙ තෙ භන්‌තෙ පිණ්‌ඩකෙන අත්‌ථො එත්‌ථෙව තිට්‌ඨ එත්‌ථෙව තෙ ආහරිස්‌සන්‌තීති න මෙ ආවුසො පිණ්‌ඩකෙන අත්‌ථොති වත්‌වා තතො පටිනිවත්‌තිත්‌වා යෙන නිගණ්‌ඨො නාටපුත්‌තො තෙනුපසඞ්‌කමි උපසඞ්‌කමිත්‌වා නිගණ්‌ඨං නාටපුත්‌තං එතදවොච සච්‌චංයෙව ඛො භන්‌තෙ යං උපාලි ගහපති සමණස්‌ස ගොතමස්‌ස සාවකත්‌තං උපගතො එතං ඛො තෙ අහං භන්‌තෙ නාලත්‌ථං න ඛො මෙ භන්‌තෙ රුච්‌චති යං උපාලි ගහපති සමණස්‌ස ගොතමස්‌ස වාදං ආරොපෙය්‍ය සමණො හි භන්‌තෙ ගොතමො මායාවී ආවට්‌ටනිං මායං ජානාති යාය අඤ්‌ඤතිත්‌ථියානං සාවකෙ ආවට්‌ටෙතීති ආවට්‌ටො ඛො තෙ භන්‌තෙ උපාලි ගහපති සමණෙන ගොතමෙන ආවට්‌ටනියා මායායාති අට්‌ඨානං ඛො එතං තපස්‌සි අනවකාසො යං උපාලි ගහපති සමණස්‌ස ගොතමස්‌ස සාවකත්‌තං උපගච්‌ඡෙය්‍ය ඨානඤ්‌ච ඛො එතං විජ්‌ජති යං සමණො ගොතමො උපාලිස්‌ස ගහපතිස්‌ස සාවකත්‌තං උපගච්‌ඡෙය්‍යාති දුතියම්‌පි ඛො දීඝතපස්‌සී නිගණ්‌ඨො නිගණ්‌ඨං නාටපුත්‌තං එතදවොච සච්‌චංයෙව භන්‌තෙ…පෙ … උපාලිස්‌ස ගහපතිස්‌ස සාවකත්‌තං උපගච්‌ඡෙය්‍යාති තතියම්‌පි ඛො දීඝතපස්‌සී නිගණ්‌ඨො නිගණ්‌ඨං නාටපුත්‌තං එතදවොච සච්‌චංයෙව ඛො භන්‌තෙ…පෙ … උපාලිස්‌ස ගහපතිස්‌ස සාවකත්‌තං උපගච්‌ඡෙය්‍යාති හන්‌ද චාහං තපස්‌සි ගච්‌ඡාමි යාව චාහං සාමංයෙව ජානාමි යදි වා උපාලි ගහපති සමණස්‌ස ගොතමස්‌ස සාවකත්‌තං උපගතො යදි වා නොති>
    text <අථ ඛො නිගණ්‌ඨො නාටපුත්‌තො මහතියා නිගණ්‌ඨපරිසාය සද්‌ධිං යෙන උපාලිස්‌ස ගහපතිස්‌ස නිවෙසනං තෙනුපසඞ්‌කමි අද්‌දසා ඛො දොවාරිකො නිගණ්‌ඨං නාටපුත්‌තං දූරතොව ආගච්‌ඡන්‌තං දිස්‌වාන නිගණ්‌ඨං නාටපුත්‌තං එතදවොච තිට්‌ඨ භන්‌තෙ මා පාවිසි අජ්‌ජතග්‌ගෙ උපාලි ගහපති සමණස්‌ස ගොතමස්‌ස සාවකත්‌තං උපගතො ආවටං ද්‌වාරං නිගණ්‌ඨානං නිගණ්‌ඨීනං අනාවටං ද්‌වාරං භගවතො භික්‌ඛූනං භික්‌ඛුනීනං උපාසකානං උපාසිකානං සචෙ තෙ භන්‌තෙ පිණ්‌ඩකෙන අත්‌ථො එත්‌ථෙව තිට්‌ඨ එත්‌ථෙව තෙ ආහරිස්‌සන්‌තීති තෙන හි සම්‌ම දොවාරික යෙන උපාලි ගහපති තෙනුපසඞ්‌කම උපසඞ්‌කමිත්‌වා උපාලිං ගහපතිං එවං වදෙහි නිගණ්‌ඨො භන්‌තෙ නාටපුත්‌තො මහතියා නිගණ්‌ඨපරිසාය සද්‌ධිං බහිද්‌වාරකොට්‌ඨකෙ ඨිතො සො තෙ දස්‌සනකාමොති එවං භන්‌තෙති ඛො දොවාරිකො නිගණ්‌ඨස්‌ස නාටපුත්‌තස්‌ස පටිස්‌සුත්‌වා යෙන උපාලි ගහපති තෙනුපසඞ්‌කමි උපසඞ්‌කමිත්‌වා උපාලිං ගහපතිං එතදවොච නිගණ්‌ඨො භන්‌තෙ නාටපුත්‌තො මහතියා නිගණ්‌ඨපරිසාය සද්‌ධිං බහිද්‌වාරකොට්‌ඨකෙ ඨිතො සො තෙ දස්‌සනකාමොති තෙන හි සම්‌ම දොවාරික මජ්‌ඣිමාය ද්‌වාරසාලාය ආසනානි පඤ්‌ඤපෙහීති එවං භන්‌තෙති ඛො දොවාරිකො උපාලිස්‌ස ගහපතිස්‌ස පටිස්‌සුත්‌වා මජ්‌ඣිමාය ද්‌වාරසාලාය ආසනානි පඤ්‌ඤපෙත්‌වා යෙන උපාලි ගහපති තෙනුපසඞ්‌කමි උපසඞ්‌කමිත්‌වා උපාලිං ගහපතිං එතදවොච පඤ්‌ඤත්‌තානි ඛො භන්‌තෙ මජ්‌ඣිමාය ද්‌වාරසාලාය ආසනානි යස්‌සදානි කාලං මඤ්‌ඤසීති>
    text <73>, <අථ ඛො උපාලි ගහපති යෙන මජ්‌ඣිමා ද්‌වාරසාලා තෙනුපසඞ්‌කමි උපසඞ්‌කමිත්‌වා යං තත්‌ථ ආසනං අග්‌ගඤ්‌ච සෙට්‌ඨඤ්‌ච උත්‌තමඤ්‌ච පණීතඤ්‌ච තත්‌ථ සාමං නිසීදිත්‌වා දොවාරිකං ආමන්‌තෙසි තෙන හි සම්‌ම දොවාරික යෙන නිගණ්‌ඨො නාටපුත්‌තො තෙනුපසඞ්‌කම උපසඞ්‌කමිත්‌වා නිගණ්‌ඨං නාටපුත්‌තං එවං වදෙහි උපාලි භන්‌තෙ ගහපති එවමාහ පවිස කිර භන්‌තෙ සචෙ ආකඞ්‌ඛසීති එවං භන්‌තෙති ඛො දොවාරිකො උපාලිස්‌ස ගහපතිස්‌ස පටිස්‌සුත්‌වා යෙන නිගණ්‌ඨො නාටපුත්‌තො තෙනුපසඞ්‌කමි උපසඞ්‌කමිත්‌වා නිගණ්‌ඨං නාටපුත්‌තං එතදවොච උපාලි භන්‌තෙ ගහපති එවමාහ පවිස කිර භන්‌තෙ සචෙ ආකඞ්‌ඛසීති අථ ඛො නිගණ්‌ඨො නාටපුත්‌තො මහතියා නිගණ්‌ඨපරිසාය සද්‌ධිං යෙන මජ්‌ඣිමා ද්‌වාරසාලා තෙනුපසඞ්‌කමි අථ ඛො උපාලි ගහපති යං සුදං පුබ්‌බෙ යතො පස්‌සති නිගණ්‌ඨං නාටපුත්‌තං දූරතොව ආගච්‌ඡන්‌තං දිස්‌වාන තතො පච්‌චුග්‌ගන්‌ත්‌වා යං තත්‌ථ ආසනං අග්‌ගඤ්‌ච සෙට්‌ඨඤ්‌ච උත්‌තමඤ්‌ච පණීතඤ්‌ච තං උත්‌තරාසඞ්‌ගෙන සම්‌මජ්‌ජිත්‌වා පරිග්‌ගහෙත්‌වා නිසීදාපෙති සො දානි යං තත්‌ථ ආසනං අග්‌ගඤ්‌ච සෙට්‌ඨඤ්‌ච උත්‌තමඤ්‌ච පණීතඤ්‌ච තත්‌ථ සාමං නිසීදිත්‌වා නිගණ්‌ඨං නාටපුත්‌තං එතදවොච සංවිජ්‌ජන්‌ති ඛො භන්‌තෙ ආසනානි සචෙ ආකඞ්‌ඛසි නිසීදාති එවං වුත්‌තෙ නිගණ්‌ඨො නාටපුත්‌තො උපාලිං ගහපතිං එතදවොච උම්‌මත්‌තොසි ත්‌වං ගහපති දත්‌තොසි ත්‌වං ගහපති ගච්‌ඡාමහං භන්‌තෙ සමණස්‌ස ගොතමස්‌ස වාදං ආරොපෙස්‌සාමීති ගන්‌ත්‌වා මහතාසි වාදසඞ්‌ඝාටෙන පටිමුක්‌කො ආගතො සෙය්‍යථාපි ගහපති පුරිසො අණ්‌ඩහාරකො ගන්‌ත්‌වා උබ්‌භතෙහි අණ්‌ඩෙහි ආගච්‌ඡෙය්‍ය සෙය්‍යථා වා පන ගහපති පුරිසො අක්‌ඛිකහාරකො ගන්‌ත්‌වා උබ්‌භතෙහි අක්‌ඛීහි ආගච්‌ඡෙය්‍ය එවමෙව ඛො ත්‌වං ගහපති ගච්‌ඡාමහං භන්‌තෙ සමණස්‌ස ගොතමස්‌ස වාදං ආරොපෙස්‌සාමීති ගන්‌ත්‌වා මහතාසි වාදසඞ්‌ඝාටෙන පටිමුක්‌කො ආගතො ආවට්‌ටොසි ඛො ත්‌වං ගහපති සමණෙන ගොතමෙන ආවට්‌ටනියා මායායාති>
    text <74>, <භද්‌දිකා භන්‌තෙ ආවට්‌ටනී මායා කල්‍යාණී භන්‌තෙ ආවට්‌ටනී මායා පියා මෙ භන්‌තෙ ඤාතිසාලොහිතා ඉමාය ආවට්‌ටනියා ආවට්‌ටෙය්‍යුං පියානම්‌පි මෙ අස්‌ස ඤාතිසාලොහිතානං දීඝරත්‌තං හිතාය සුඛාය සබ්‌බෙ චෙපි භන්‌තෙ ඛත්‌තියා ඉමාය ආවට්‌ටනියා ආවට්‌ටෙය්‍යුං සබ්‌බෙසානම්‌පිස්‌ස ඛත්‌තියානං දීඝරත්‌තං හිතාය සුඛාය සබ්‌බෙ චෙපි භන්‌තෙ බ්‍රාහ්‌මණා…පෙ … වෙස්‌සා…පෙ … සුද්‌දා ඉමාය ආවට්‌ටනියා ආවට්‌ටෙය්‍යුං සබ්‌බෙසානම්‌පිස්‌ස සුද්‌දානං දීඝරත්‌තං හිතාය සුඛාය සදෙවකො චෙපි භන්‌තෙ ලොකො සමාරකො සබ්‍රහ්‌මකො සස්‌සමණබ්‍රාහ්‌මණී පජා සදෙවමනුස්‌සා ඉමාය ආවට්‌ටනියා ආවට්‌ටෙය්‍යුං සදෙවකස්‌සපිස්‌ස ලොකස්‌ස සමාරකස්‌ස සබ්‍රහ්‌මකස්‌ස සස්‌සමණබ්‍රාහ්‌මණියා පජාය සදෙවමනුස්‌සාය දීඝරත්‌තං හිතාය සුඛායාති තෙන හි භන්‌තෙ උපමං තෙ කරිස්‌සාමි උපමාය පිධෙකච්‌චෙ විඤ්‌ඤූ පුරිසා භාසිතස්‌ස අත්‌ථං ආජානන්‌ති>
    text <75>, <භූතපුබ්‌බං භන්‌තෙ අඤ්‌ඤතරස්‌ස බ්‍රාහ්‌මණස්‌ස ජිණ්‌ණස්‌ස වුඩ්‌ඪස්‌ස මහල්‌ලකස්‌ස දහරා මාණවිකා පජාපතී අහොසි ගබ්‌භිනී උපවිජඤ්‌ඤා අථ ඛො භන්‌තෙ සා මාණවිකා තං බ්‍රාහ්‌මණං එතදවොච ගච්‌ඡ ත්‌වං බ්‍රාහ්‌මණ ආපණා මක්‌කටච්‌ඡාපකං කිණිත්‌වා ආනෙහි යො මෙ කුමාරකස්‌ස කීළාපනකො භවිස්‌සතීති එවං වුත්‌තෙ සො බ්‍රාහ්‌මණො තං මාණවිකං එතදවොච ආගමෙහි තාව භොති යාව විජායති සචෙ ත්‌වං භොති කුමාරකං විජායිස්‌සසි තස්‌සා තෙ අහං ආපණා මක්‌කටච්‌ඡාපකං කිණිත්‌වා ආනෙස්‌සාමි යො තෙ කුමාරකස්‌ස කීළාපනකො භවිස්‌සති සචෙ පන ත්‌වං භොති කුමාරිකං විජායිස්‌සසි තස්‌සා තෙ අහං ආපණා මක්‌කටච්‌ඡාපිකං කිණිත්‌වා ආනෙස්‌සාමි යා තෙ කුමාරිකාය කීළාපනිකා භවිස්‌සතීති දුතියම්‌පි ඛො භන්‌තෙ සා මාණවිකා…පෙ … තතියම්‌පි ඛො භන්‌තෙ සා මාණවිකා තං බ්‍රාහ්‌මණං එතදවොච ගච්‌ඡ ත්‌වං බ්‍රාහ්‌මණ ආපණා මක්‌කටච්‌ඡාපකං කිණිත්‌වා ආනෙහි යො මෙ කුමාරකස්‌ස කීළාපනකො භවිස්‌සතීති අථ ඛො භන්‌තෙ සො බ්‍රාහ්‌මණො තස්‌සා මාණවිකාය සාරත්‌තො පටිබද්‌ධචිත්‌තො ආපණා මක්‌කටච්‌ඡාපකං කිණිත්‌වා ආනෙත්‌වා තං මාණවිකං එතදවොච අයං තෙ භොති ආපණා මක්‌කටච්‌ඡාපකො කිණිත්‌වා ආනීතො යො තෙ කුමාරකස්‌ස කීළාපනකො භවිස්‌සතීති එවං වුත්‌තෙ භන්‌තෙ සා මාණවිකා තං බ්‍රාහ්‌මණං එතදවොච ගච්‌ඡ ත්‌වං බ්‍රාහ්‌මණ ඉමං මක්‌කටච්‌ඡාපකං ආදාය යෙන රත්‌තපාණි රජතපුත්‌තො තෙනුපසඞ්‌කම උපසඞ්‌කමිත්‌වා රත්‌තපාණිං රජකපුත්‌තං එවං වදෙහි ඉච්‌ඡාමහං සම්‌ම රත්‌තපාණි ඉමං මක්‌කටච්‌ඡාපකං පීතාවලෙපනං නාම රඞ්‌ගජාතං රජිතං ආකොටිතපච්‌චාකොටිතං උභතොභාගවිමට්‌ඨන්‌ති>
    text <අථ ඛො භන්‌තෙ සො බ්‍රාහ්‌මණො තස්‌සා මාණවිකාය සාරත්‌තො පටිබද්‌ධචිත්‌තො තං මක්‌කටච්‌ඡාපකං ආදාය යෙන රත්‌තපාණි රජකපුත්‌තො තෙනුපසඞ්‌කමි උපසඞ්‌කමිත්‌වා රත්‌තපාණිං රජකපුත්‌තං එතදවොච ඉච්‌ඡාමහං සම්‌ම රත්‌තපාණි ඉමං මක්‌කටච්‌ඡාපකං පීතාවලෙපනං නාම රඞ්‌ගජාතං රජිතං ආකොටිතපච්‌චාකොටිතං උභතොභාගවිමට්‌ඨන්‌ති එවං වුත්‌තෙ භන්‌තෙ රත්‌තපාණි රජකපුත්‌තො තං බ්‍රාහ්‌මණං එතදවොච අයං ඛො තෙ මක්‌කටච්‌ඡාපකො රඞ්‌ගක්‌ඛමො හි ඛො නො ආකොටනක්‌ඛමො නො විමජ්‌ජනක්‌ඛමොති එවමෙව ඛො භන්‌තෙ බාලානං නිගණ්‌ඨානං වාදො රඞ්‌ගක්‌ඛමො හි ඛො බාලානං නො පණ්‌ඩිතානං නො අනුයොගක්‌ඛමො නො විමජ්‌ජනක්‌ඛමො අථ ඛො භන්‌තෙ සො බ්‍රාහ්‌මණො අපරෙන සමයෙන නවං දුස්‌සයුගං ආදාය යෙන රත්‌තපාණි රජකපුත්‌තො තෙනුපසඞ්‌කමි උපසඞ්‌කමිත්‌වා රත්‌තපාණිං රජකපුත්‌තං එතදවොච ඉච්‌ඡාමහං සම්‌ම රත්‌තපාණි ඉමං නවං දුස්‌සයුගං පීතාවලෙපනං නාම රඞ්‌ගජාතං රජිතං ආකොටිතපච්‌චාකොටිතං උභතොභාගවිමට්‌ඨන්‌ති එවං වුත්‌තෙ භන්‌තෙ රත්‌තපාණි රජකපුත්‌තො තං බ්‍රාහ්‌මණං එතදවොච ඉදං ඛො තෙ භන්‌තෙ නවං දුස්‌සයුගං රඞ්‌ගක්‌ඛමඤ්‌චෙව ආකොටනක්‌ඛමඤ්‌ච විමජ්‌ජනක්‌ඛමඤ්‌චාති එවමෙව ඛො භන්‌තෙ තස්‌ස භගවතො වාදො අරහතො සම්‌මාසම්‌බුද්‌ධස්‌ස රඞ්‌ගක්‌ඛමො චෙව පණ්‌ඩිතානං නො බාලානං අනුයොගක්‌ඛමො ච විමජ්‌ජනක්‌ඛමො චාති>
    text <සරාජිකා ඛො ගහපති පරිසා එවං ජානාති උපාලි ගහපති නිගණ්‌ඨස්‌ස නාටපුත්‌තස්‌ස සාවකොති කස්‌ස තං ගහපති සාවකං ධාරෙමාති එවං වුත්‌තෙ උපාලි ගහපති උට්‌ඨායාසනා එකංසං උත්‌තරාසඞ්‌ගං කරිත්‌වා යෙන භගවා තෙනඤ්‌ජලිං පණාමෙත්‌වා නිගණ්‌ඨං නාටපුත්‌තං එතදවොච තෙන හි භන්‌තෙ සුණොහි යස්‌සාහං සාවකොති>
    text <76>
      text <ධීරස්‌ස විගතමොහස්‌ස පභින්‌නඛීලස්‌ස විජිතවිජයස්‌ස>
      text <අනීඝස්‌ස සුසමචිත්‌තස්‌ස වුද්‌ධසීලස්‌ස සාධුපඤ්‌ඤස්‌ස>
      text <වෙසමන්‌තරස්‌ස විමලස්‌ස භගවතො තස්‌ස සාවකොහමස්‌මි>
      text <අකථංකථිස්‌ස තුසිතස්‌ස වන්‌තලොකාමිසස්‌ස මුදිතස්‌ස>
      text <කතසමණස්‌ස මනුජස්‌ස අන්‌තිමසාරීරස්‌ස නරස්‌ස>
      text <අනොපමස්‌ස විරජස්‌ස භගවතො තස්‌ස සාවකොහමස්‌මි>
      text <අසංසයස්‌ස කුසලස්‌ස වෙනයිකස්‌ස සාරථිවරස්‌ස>
      text <අනුත්‌තරස්‌ස රුචිරධම්‌මස්‌ස නික්‌කඞ්‌ඛස්‌ස පභාසකස්‌ස>
      text <මානච්‌ඡිදස්‌ස වීරස්‌ස භගවතො තස්‌ස සාවකොහමස්‌මි>
      text <නිසභස්‌ස අප්‌පමෙය්‍යස්‌ස ගම්‌භීරස්‌ස මොනපත්‌තස්‌ස>
      text <ඛෙමඞ්‌කරස්‌ස වෙදස්‌ස ධම්‌මට්‌ඨස්‌ස සංවුතත්‌තස්‌ස>
      text <සඞ්‌ගාතිගස්‌ස මුත්‌තස්‌ස භගවතො තස්‌ස සාවකොහමස්‌මි>
      text <නාගස්‌ස පන්‌තසෙනස්‌ස ඛීණසංයොජනස්‌ස මුත්‌තස්‌ස>
      text <පටිමන්‌තකස්‌ස ධොනස්‌ස පන්‌නධජස්‌ස වීතරාගස්‌ස>
      text <දන්‌තස්‌ස නිප්‌පපඤ්‌චස්‌ස භගවතො තස්‌ස සාවකොහමස්‌මි>
      text <ඉසිසත්‌තමස්‌ස අකුහස්‌ස තෙවිජ්‌ජස්‌ස බ්‍රහ්‌මපත්‌තස්‌ස>
      text <න්‌හාතකස්‌ස පදකස්‌ස පස්‌සද්‌ධස්‌ස විදිතවෙදස්‌ස>
      text <පුරින්‌දදස්‌ස සක්‌කස්‌ස භගවතො තස්‌ස සාවකොහමස්‌මි>
      text <අරියස්‌ස භාවිතත්‌තස්‌ස පත්‌තිපත්‌තස්‌ස වෙය්‍යාකරණස්‌ස>
      text <සතිමතො විපස්‌සිස්‌ස අනභිනතස්‌ස නො අපනතස්‌ස>
      text <අනෙජස්‌ස වසිප්‌පත්‌තස්‌ස භගවතො තස්‌ස සාවකොහමස්‌මි>
      text <සමුග්‌ගතස්‌ස ඣායිස්‌ස අනනුගතන්‌තරස්‌ස සුද්‌ධස්‌ස>
      text <අසිතස්‌ස හිතස්‌ස පවිවිත්‌තස්‌ස අග්‌ගප්‌පත්‌තස්‌ස>
      text <තිණ්‌ණස්‌ස තාරයන්‌තස්‌ස භගවතො තස්‌ස සාවකොහමස්‌මි>
      text <සන්‌තස්‌ස භූරිපඤ්‌ඤස්‌ස මහාපඤ්‌ඤස්‌ස වීතලොභස්‌ස>
      text <තථාගතස්‌ස සුගතස්‌ස අප්‌පටිපුග්‌ගලස්‌ස අසමස්‌ස>
      text <විසාරදස්‌ස නිපුණස්‌ස භගවතො තස්‌ස සාවකොහමස්‌මි>
      text <තණ්‌හච්‌ඡිදස්‌ස බුද්‌ධස්‌ස වීතධූමස්‌ස අනුපලිත්‌තස්‌ස>
      text <ආහුනෙය්‍යස්‌ස යක්‌ඛස්‌ස උත්‌තමපුග්‌ගලස්‌ස අතුලස්‌ස>
      text <මහතො යසග්‌ගපත්‌තස්‌ස භගවතො තස්‌ස සාවකොහමස්‌මීති>
      text <කන්‌දරනාගරසෙඛවතො ච පොතලියො පුන ජීවකභච්‌චො>
      text <උපාලිදමථො කුක්‌කුරඅභයො බහුවෙදනීයාපණ්‌ණකතො දසමො>
    text <77>, <කදා සඤ්‌ඤූළ්‌හා පන තෙ ගහපති ඉමෙ සමණස්‌ස ගොතමස්‌ස වණ්‌ණාති සෙය්‍යථාපි භන්‌තෙ නානාපුප්‌ඵානං මහාපුප්‌ඵරාසි තමෙනං දක්‌ඛො මාලාකාරො වා මාලාකාරන්‌තෙවාසී වා විචිත්‌තං මාලං ගන්‌ථෙය්‍ය එවමෙව ඛො භන්‌තෙ සො භගවා අනෙකවණ්‌ණො අනෙකසතවණ්‌ණො කො හි භන්‌තෙ වණ්‌ණාරහස්‌ස වණ්‌ණං න කරිස්‌සතීති අථ ඛො නිගණ්‌ඨස්‌ස නාටපුත්‌තස්‌ස භගවතො සක්‌කාරං අසහමානස්‌ස තත්‌ථෙව උණ්‌හං ලොහිතං මුඛතො උග්‌ගච්‌ඡීති>
    stand <උපාලිසුත්‌තං නිට්‌ඨිතං ඡට්‌ඨං>
  text <කුක්‌කුරවතිකසුත්‌තං>
    text <78>, <එවං මෙ සුතං එකං සමයං භගවා කොලියෙසු විහරති හලිද්‌දවසනං නාම කොලියානං නිගමො අථ ඛො පුණ්‌ණො ච කොලියපුත්‌තො ගොවතිකො අචෙලො ච සෙනියො කුක්‌කුරවතිකො යෙන භගවා තෙනුපසඞ්‌කමිංසු උපසඞ්‌කමිත්‌වා පුණ්‌ණො කොලියපුත්‌තො ගොවතිකො භගවන්‌තං අභිවාදෙත්‌වා එකමන්‌තං නිසීදි අචෙලො පන සෙනියො කුක්‌කුරවතිකො භගවතා සද්‌ධිං සම්‌මොදි සම්‌මොදනීයං කථං සාරණීයං වීතිසාරෙත්‌වා කුක්‌කුරොව පලිකුජ්‌ජිත්‌වා එකමන්‌තං නිසීදි එකමන්‌තං නිසින්‌නො ඛො පුණ්‌ණො කොලියපුත්‌තො ගොවතිකො භගවන්‌තං එතදවොච අයං භන්‌තෙ අචෙලො සෙනියො කුක්‌කුරවතිකො දුක්‌කරකාරකො ඡමානික්‌ඛිත්‌තං භොජනං භුඤ්‌ජති තස්‌ස තං කුක්‌කුරවතං දීඝරත්‌තං සමත්‌තං සමාදින්‌නං තස්‌ස කා ගති කො අභිසම්‌පරායොති අලං පුණ්‌ණ තිට්‌ඨතෙතං මා මං එතං පුච්‌ඡීති දුතියම්‌පි ඛො පුණ්‌ණො කොලියපුත්‌තො ගොවතිකො…පෙ … තතියම්‌පි ඛො පුණ්‌ණො කොලියපුත්‌තො ගොවතිකො භගවන්‌තං එතදවොච අයං භන්‌තෙ අචෙලො සෙනියො කුක්‌කුරවතිකො දුක්‌කරකාරකො ඡමානික්‌ඛිත්‌තං භොජනං භුඤ්‌ජති තස්‌ස තං කුක්‌කුරවතං දීඝරත්‌තං සමත්‌තං සමාදින්‌නං තස්‌ස කා ගති කො අභිසම්‌පරායොති>
    text <79>, <අද්‌ධා ඛො තෙ අහං පුණ්‌ණ න ලභාමි අලං පුණ්‌ණ තිට්‌ඨතෙතං මා මං එතං පුච්‌ඡීති අපි ච ත්‍යාහං බ්‍යාකරිස්‌සාමි ඉධ පුණ්‌ණ එකච්‌චො කුක්‌කුරවතං භාවෙති පරිපුණ්‌ණං අබ්‌බොකිණ්‌ණං කුක්‌කුරසීලං භාවෙති පරිපුණ්‌ණං අබ්‌බොකිණ්‌ණං කුක්‌කුරචිත්‌තං භාවෙති පරිපුණ්‌ණං අබ්‌බොකිණ්‌ණං කුක්‌කුරාකප්‌පං භාවෙති පරිපුණ්‌ණං අබ්‌බොකිණ්‌ණං සො කුක්‌කුරවතං භාවෙත්‌වා පරිපුණ්‌ණං අබ්‌බොකිණ්‌ණං කුක්‌කුරසීලං භාවෙත්‌වා පරිපුණ්‌ණං අබ්‌බොකිණ්‌ණං කුක්‌කුරචිත්‌තං භාවෙත්‌වා පරිපුණ්‌ණං අබ්‌බොකිණ්‌ණං කුක්‌කුරාකප්‌පං භාවෙත්‌වා පරිපුණ්‌ණං අබ්‌බොකිණ්‌ණං කායස්‌ස භෙදා පරං මරණා කුක්‌කුරානං සහබ්‍යතං උපපජ්‌ජති සචෙ ඛො පනස්‌ස එවංදිට්‌ඨි හොති ඉමිනාහං සීලෙන වා වතෙන වා තපෙන වා බ්‍රහ්‌මචරියෙන වා දෙවො වා භවිස්‌සාමි දෙවඤ්‌ඤතරො වාති සාස්‌ස හොති මිච්‌ඡාදිට්‌ඨි මිච්‌ඡාදිට්‌ඨිස්‌ස ඛො අහං පුණ්‌ණ ද්‌වින්‌නං ගතීනං අඤ්‌ඤතරං ගතිං වදාමි නිරයං වා තිරච්‌ඡානයොනිං වා ඉති ඛො පුණ්‌ණ සම්‌පජ්‌ජමානං කුක්‌කුරවතං කුක්‌කුරානං සහබ්‍යතං උපනෙති විපජ්‌ජමානං නිරයන්‌ති එවං වුත්‌තෙ අචෙලො සෙනියො කුක්‌කුරවතිකො පරොදි අස්‌සූනි පවත්‌තෙසි>
    text <අථ ඛො භගවා පුණ්‌ණං කොලියපුත්‌තං ගොවතිකං එතදවොච එතං ඛො තෙ අහං පුණ්‌ණ නාලත්‌ථං අලං පුණ්‌ණ තිට්‌ඨතෙතං මා මං එතං පුච්‌ඡීති නාහං භන්‌තෙ එතං රොදාමි යං මං භගවා එවමාහ අපි ච මෙ ඉදං භන්‌තෙ කුක්‌කුරවතං දීඝරත්‌තං සමත්‌තං සමාදින්‌නං අයං භන්‌තෙ පුණ්‌ණො කොලියපුත්‌තො ගොවතිකො තස්‌ස තං ගොවතං දීඝරත්‌තං සමත්‌තං සමාදින්‌නං තස්‌ස කා ගති කො අභිසම්‌පරායොති අලං සෙනිය තිට්‌ඨතෙතං මා මං එතං පුච්‌ඡීති දුතියම්‌පි ඛො අචෙලො සෙනියො…පෙ … තතියම්‌පි ඛො අචෙලො සෙනියො කුක්‌කුරවතිකො භගවන්‌තං එතදවොච අයං භන්‌තෙ පුණ්‌ණො කොලියපුත්‌තො ගොවතිකො තස්‌ස තං ගොවතං දීඝරත්‌තං සමත්‌තං සමාදින්‌නං තස්‌ස කා ගති කො අභිසම්‌පරායොති>
    text <80>, <අද්‌ධා ඛො තෙ අහං සෙනිය න ලභාමි අලං සෙනිය තිට්‌ඨතෙතං මා මං එතං පුච්‌ඡීති අපි ච ත්‍යාහං බ්‍යාකරිස්‌සාමි ඉධ සෙනිය එකච්‌චො ගොවතං භාවෙති පරිපුණ්‌ණං අබ්‌බොකිණ්‌ණං ගොසීලං භාවෙති පරිපුණ්‌ණං අබ්‌බොකිණ්‌ණං ගොචිත්‌තං භාවෙති පරිපුණ්‌ණං අබ්‌බොකිණ්‌ණං ගවාකප්‌පං භාවෙති පරිපුණ්‌ණං අබ්‌බොකිණ්‌ණං සො ගොවතං භාවෙත්‌වා පරිපුණ්‌ණං අබ්‌බොකිණ්‌ණං ගොසීලං භාවෙත්‌වා පරිපුණ්‌ණං අබ්‌බොකිණ්‌ණං ගොචිත්‌තං භාවෙත්‌වා පරිපුණ්‌ණං අබ්‌බොකිණ්‌ණං ගවාකප්‌පං භාවෙත්‌වා පරිපුණ්‌ණං අබ්‌බොකිණ්‌ණං කායස්‌ස භෙදා පරං මරණා ගුන්‌නං සහබ්‍යතං උපපජ්‌ජති සචෙ ඛො පනස්‌ස එවංදිට්‌ඨි හොති ඉමිනාහං සීලෙන වා වතෙන වා තපෙන වා බ්‍රහ්‌මචරියෙන වා දෙවො වා භවිස්‌සාමි දෙවඤ්‌ඤතරො වාති සාස්‌ස හොති මිච්‌ඡාදිට්‌ඨි මිච්‌ඡාදිට්‌ඨිස්‌ස ඛො අහං සෙනිය ද්‌වින්‌නං ගතීනං අඤ්‌ඤතරං ගතිං වදාමි නිරයං වා තිරච්‌ඡානයොනිං වා ඉති ඛො සෙනිය සම්‌පජ්‌ජමානං ගොවතං ගුන්‌නං සහබ්‍යතං උපනෙති විපජ්‌ජමානං නිරයන්‌ති එවං වුත්‌තෙ පුණ්‌ණො කොලියපුත්‌තො ගොවතිකො පරොදි අස්‌සූනි පවත්‌තෙසි>
    text <අථ ඛො භගවා අචෙලං සෙනියං කුක්‌කුරවතිකං එතදවොච එතං ඛො තෙ අහං සෙනිය නාලත්‌ථං අලං සෙනිය තිට්‌ඨතෙතං මා මං එතං පුච්‌ඡීති නාහං භන්‌තෙ එතං රොදාමි යං මං භගවා එවමාහ අපි ච මෙ ඉදං භන්‌තෙ ගොවතං දීඝරත්‌තං සමත්‌තං සමාදින්‌නං එවං පසන්‌නො අහං භන්‌තෙ භගවති පහොති භගවා තථා ධම්‌මං දෙසෙතුං යථා අහං චෙවිමං ගොවතං පජහෙය්‍යං අයඤ්‌චෙව අචෙලො සෙනියො කුක්‌කුරවතිකො තං කුක්‌කුරවතං පජහෙය්‍යාති තෙන හි පුණ්‌ණ සුණාහි සාධුකං මනසි කරොහි භාසිස්‌සාමීති එවං භන්‌තෙති ඛො පුණ්‌ණො කොලියපුත්‌තො ගොවතිකො භගවතො පච්‌චස්‌සොසි භගවා එතදවොච>
    text <81>, <චත්‌තාරිමානි පුණ්‌ණ කම්‌මානි මයා සයං අභිඤ්‌ඤා සච්‌ඡිකත්‌වා පවෙදිතානි කතමානි චත්‌තාරි අත්‌ථි පුණ්‌ණ කම්‌මං කණ්‌හං කණ්‌හවිපාකං අත්‌ථි පුණ්‌ණ කම්‌මං සුක්‌කං සුක්‌කවිපාකං අත්‌ථි පුණ්‌ණ කම්‌මං කණ්‌හසුක්‌කං කණ්‌හසුක්‌කවිපාකං අත්‌ථි පුණ්‌ණ කම්‌මං අකණ්‌හං අසුක්‌කං අකණ්‌හඅසුක්‌කවිපාකං කම්‌මක්‌ඛයාය සංවත්‌තති>
    text <කතමඤ්‌ච පුණ්‌ණ කම්‌මං කණ්‌හං කණ්‌හවිපාකං ඉධ පුණ්‌ණ එකච්‌චො සබ්‍යාබජ්‌ඣං කායසඞ්‌ඛාරං අභිසඞ්‌ඛරොති සබ්‍යාබජ්‌ඣං වචීසඞ්‌ඛාරං අභිසඞ්‌ඛරොති සබ්‍යාබජ්‌ඣං මනොසඞ්‌ඛාරං අභිසඞ්‌ඛරොති සො සබ්‍යාබජ්‌ඣං කායසඞ්‌ඛාරං අභිසඞ්‌ඛරිත්‌වා සබ්‍යාබජ්‌ඣං වචීසඞ්‌ඛාරං අභිසඞ්‌ඛරිත්‌වා සබ්‍යාබජ්‌ඣං මනොසඞ්‌ඛාරං අභිසඞ්‌ඛරිත්‌වා සබ්‍යාබජ්‌ඣං ලොකං උපපජ්‌ජති තමෙනං සබ්‍යාබජ්‌ඣං ලොකං උපපන්‌නං සමානං සබ්‍යාබජ්‌ඣා ඵස්‌සා ඵුසන්‌ති සො සබ්‍යාබජ්‌ඣෙහි ඵස්‌සෙහි ඵුට්‌ඨො සමානො සබ්‍යාබජ්‌ඣං වෙදනං වෙදෙති එකන්‌තදුක්‌ඛං සෙය්‍යථාපි සත්‌තා නෙරයිකා ඉති ඛො පුණ්‌ණ භූතා භූතස්‌ස උපපත්‌ති හොති යං කරොති තෙන උපපජ්‌ජති උපපන්‌නමෙනං ඵස්‌සා ඵුසන්‌ති එවංපාහං පුණ්‌ණ කම්‌මදායාදා සත්‌තාති වදාමි ඉදං වුච්‌චති පුණ්‌ණ කම්‌මං කණ්‌හං කණ්‌හවිපාකං>
    text <කතමඤ්‌ච පුණ්‌ණ කම්‌මං සුක්‌කං සුක්‌කවිපාකං ඉධ පුණ්‌ණ එකච්‌චො අබ්‍යාබජ්‌ඣං කායසඞ්‌ඛාරං අභිසඞ්‌ඛරොති අබ්‍යාබජ්‌ඣං වචීසඞ්‌ඛාරං අභිසඞ්‌ඛරොති අබ්‍යාබජ්‌ඣං මනොසඞ්‌ඛාරං අභිසඞ්‌ඛරොති සො අබ්‍යාබජ්‌ඣං කායසඞ්‌ඛාරං අභිසඞ්‌ඛරිත්‌වා අබ්‍යාබජ්‌ඣං වචීසඞ්‌ඛාරං අභිසඞ්‌ඛරිත්‌වා අබ්‍යාබජ්‌ඣං මනොසඞ්‌ඛාරං අභිසඞ්‌ඛරිත්‌වා අබ්‍යාබජ්‌ඣං ලොකං උපපජ්‌ජති තමෙනං අබ්‍යාබජ්‌ඣං ලොකං උපපන්‌නං සමානං අබ්‍යාබජ්‌ඣා ඵස්‌සා ඵුසන්‌ති සො අබ්‍යාබජ්‌ඣෙහි ඵස්‌සෙහි ඵුට්‌ඨො සමානො අබ්‍යාබජ්‌ඣං වෙදනං වෙදෙති එකන්‌තසුඛං සෙය්‍යථාපි දෙවා සුභකිණ්‌හා ඉති ඛො පුණ්‌ණ භූතා භූතස්‌ස උපපත්‌ති හොති යං කරොති තෙන උපපජ්‌ජති උපපන්‌නමෙනං ඵස්‌සා ඵුසන්‌ති එවංපාහං පුණ්‌ණ කම්‌මදායාදා සත්‌තාති වදාමි ඉදං වුච්‌චති පුණ්‌ණ කම්‌මං සුක්‌කං සුක්‌කවිපාකං>
    text <කතමඤ්‌ච පුණ්‌ණ කම්‌මං කණ්‌හසුක්‌කං කණ්‌හසුක්‌කවිපාකං ඉධ පුණ්‌ණ එකච්‌චො සබ්‍යාබජ්‌ඣම්‌පි අබ්‍යාබජ්‌ඣම්‌පි කායසඞ්‌ඛාරං අභිසඞ්‌ඛරොති සබ්‍යාබජ්‌ඣම්‌පි අබ්‍යාබජ්‌ඣම්‌පි වචීසඞ්‌ඛාරං අභිසඞ්‌ඛරොති සබ්‍යාබජ්‌ඣම්‌පි අබ්‍යාබජ්‌ඣම්‌පි මනොසඞ්‌ඛාරං අභිසඞ්‌ඛරොති සො සබ්‍යාබජ්‌ඣම්‌පි අබ්‍යාබජ්‌ඣම්‌පි කායසඞ්‌ඛාරං අභිසඞ්‌ඛරිත්‌වා සබ්‍යාබජ්‌ඣම්‌පි අබ්‍යාබජ්‌ඣම්‌පි වචීසඞ්‌ඛාරං අභිඞ්‌ඛරිත්‌වා සබ්‍යාබජ්‌ඣම්‌පි අබ්‍යාබජ්‌ඣම්‌පි මනොසඞ්‌ඛාරං අභිසඞ්‌ඛරිත්‌වා සබ්‍යාබජ්‌ඣම්‌පි අබ්‍යාබජ්‌ඣම්‌පි ලොකං උපපජ්‌ජති තමෙනං සබ්‍යාබජ්‌ඣම්‌පි අබ්‍යාබජ්‌ඣම්‌පි ලොකං උපපන්‌නං සමානං සබ්‍යාබජ්‌ඣාපි අබ්‍යාබජ්‌ඣාපි ඵස්‌සා ඵුසන්‌ති සො සබ්‍යාබජ්‌ඣෙහිපි අබ්‍යාබජ්‌ඣෙහිපි ඵස්‌සෙහි ඵුට්‌ඨො සමානො සබ්‍යාබජ්‌ඣම්‌පි අබ්‍යාබජ්‌ඣම්‌පි වෙදනං වෙදෙති වොකිණ්‌ණසුඛදුක්‌ඛං සෙය්‍යථාපි මනුස්‌සා එකච්‌චෙ ච දෙවා එකච්‌චෙ ච විනිපාතිකා ඉති ඛො පුණ්‌ණ භූතා භූතස්‌ස උපපත්‌ති හොති යං කරොති තෙන උපපජ්‌ජති උපපන්‌නමෙනං ඵස්‌සා ඵුසන්‌ති එවංපාහං පුණ්‌ණ කම්‌මදායාදා සත්‌තාති වදාමි ඉදං වුච්‌චති පුණ්‌ණ කම්‌මං කණ්‌හසුක්‌කං කණ්‌හසුක්‌කවිපාකං>
    text <කතමඤ්‌ච පුණ්‌ණ කම්‌මං අකණ්‌හං අසුක්‌කං අකණ්‌හඅසුක්‌කවිපාකං කම්‌මක්‌ඛයාය සංවත්‌තති තත්‍ර පුණ්‌ණ යමිදං කම්‌මං කණ්‌හං කණ්‌හවිපාකං තස්‌ස පහානාය යා චෙතනා යමිදං කම්‌මං සුක්‌කං සුක්‌කවිපාකං තස්‌ස පහානාය යා චෙතනා යමිදං කම්‌මං කණ්‌හසුක්‌කං කණ්‌හසුක්‌කවිපාකං තස්‌ස පහානාය යා චෙතනා ඉදං වුච්‌චති පුණ්‌ණ කම්‌මං අකණ්‌හං අසුක්‌කං අකණ්‌හඅසුක්‌කවිපාකං කම්‌මක්‌ඛයාය සංවත්‌තතීති ඉමානි ඛො පුණ්‌ණ චත්‌තාරි කම්‌මානි මයා සයං අභිඤ්‌ඤා සච්‌ඡිකත්‌වා පවෙදිතානීති>
    text <82>, <එවං වුත්‌තෙ පුණ්‌ණො කොලියපුත්‌තො ගොවතිකො භගවන්‌තං එතදවොච අභික්‌කන්‌තං භන්‌තෙ අභික්‌කන්‌තං භන්‌තෙ සෙය්‍යථාපි භන්‌තෙ…පෙ … උපාසකං මං භගවා ධාරෙතු අජ්‌ජතග්‌ගෙ පාණුපෙතං සරණං ගතන්‌ති අචෙලො පන සෙනියො කුක්‌කුරවතිකො භගවන්‌තං එතදවොච අභික්‌කන්‌තං භන්‌තෙ අභික්‌කන්‌තං භන්‌තෙ සෙය්‍යථාපි භන්‌තෙ…පෙ … පකාසිතො එසාහං භන්‌තෙ භගවන්‌තං සරණං ගච්‌ඡාමි ධම්‌මඤ්‌ච භික්‌ඛුසඞ්‌ඝඤ්‌ච ලභෙය්‍යාහං භන්‌තෙ භගවතො සන්‌තිකෙ පබ්‌බජ්‌ජං ලභෙය්‍යං උපසම්‌පදන්‌ති යො ඛො සෙනිය අඤ්‌ඤතිත්‌ථියපුබ්‌බො ඉමස්‌මිං ධම්‌මවිනයෙ ආකඞ්‌ඛති පබ්‌බජ්‌ජං ආකඞ්‌ඛති උපසම්‌පදං සො චත්‌තාරො මාසෙ පරිවසති චතුන්‌නං මාසානං අච්‌චයෙන ආරද්‌ධචිත්‌තා භික්‌ඛූ පබ්‌බාජෙන්‌ති උපසම්‌පාදෙන්‌ති භික්‌ඛුභාවාය අපි ච මෙත්‌ථ පුග්‌ගලවෙමත්‌තතා විදිතාති>
    text <සචෙ භන්‌තෙ අඤ්‌ඤතිත්‌ථියපුබ්‌බා ඉමස්‌මිං ධම්‌මවිනයෙ ආකඞ්‌ඛන්‌තා පබ්‌බජ්‌ජං ආකඞ්‌ඛන්‌තා උපසම්‌පදං තෙ චත්‌තාරො මාසෙ පරිවසන්‌ති චතුන්‌නං මාසානං අච්‌චයෙන ආරද්‌ධචිත්‌තා භික්‌ඛූ පබ්‌බාජෙන්‌ති උපසම්‌පාදෙන්‌ති භික්‌ඛුභාවාය අහං චත්‌තාරි වස්‌සානි පරිවසිස්‌සාමි චතුන්‌නං වස්‌සානං අච්‌චයෙන ආරද්‌ධචිත්‌තා භික්‌ඛූ පබ්‌බාජෙන්‌තු උපසම්‌පාදෙන්‌තු භික්‌ඛුභාවායාති අලත්‌ථ ඛො අචෙලො සෙනියො කුක්‌කුරවතිකො භගවතො සන්‌තිකෙ පබ්‌බජ්‌ජං අලත්‌ථ උපසම්‌පදං අචිරූපසම්‌පන්‌නො ඛො පනායස්‌මා සෙනියො එකො වූපකට්‌ඨො අප්‌පමත්‌තො ආතාපී පහිතත්‌තො විහරන්‌තො නචිරස්‌සෙව යස්‌සත්‌ථාය කුලපුත්‌තා සම්‌මදෙව අගාරස්‌මා අනගාරියං පබ්‌බජන්‌ති තදනුත්‌තරං බ්‍රහ්‌මචරියපරියොසානං දිට්‌ඨෙව ධම්‌මෙ සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහාසි ඛීණා ජාති වුසිතං බ්‍රහ්‌මචරියං කතං කරණීයං නාපරං ඉත්‌ථත්‌තායාති අබ්‌භඤ්‌ඤාසි අඤ්‌ඤතරො ඛො පනායස්‌මා සෙනියො අරහතං අහොසීති>
    stand <කුක්‌කුරවතිකසුත්‌තං නිට්‌ඨිතං සත්‌තමං>
  text <අභයරාජකුමාරසුත්‌තං>
    text <83>, <එවං මෙ සුතං එකං සමයං භගවා රාජගහෙ විහරති වෙළුවනෙ කලන්‌දකනිවාපෙ අථ ඛො අභයො රාජකුමාරො යෙන නිගණ්‌ඨො නාටපුත්‌තො තෙනුපසඞ්‌කමි උපසඞ්‌කමිත්‌වා නිගණ්‌ඨං නාටපුත්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නං ඛො අභයං රාජකුමාරං නිගණ්‌ඨො නාටපුත්‌තො එතදවොච එහි ත්‌වං රාජකුමාර සමණස්‌ස ගොතමස්‌ස වාදං ආරොපෙහි එවං තෙ කල්‍යාණො කිත්‌තිසද්‌දො අබ්‌භුග්‌ගච්‌ඡිස්‌සති අභයෙන රාජකුමාරෙන සමණස්‌ස ගොතමස්‌ස එවං මහිද්‌ධිකස්‌ස එවං මහානුභාවස්‌ස වාදො ආරොපිතොති යථා කථං පනාහං භන්‌තෙ සමණස්‌ස ගොතමස්‌ස එවං මහිද්‌ධිකස්‌ස එවං මහානුභාවස්‌ස වාදං ආරොපෙස්‌සාමීති එහි ත්‌වං රාජකුමාර යෙන සමණො ගොතමො තෙනුපසඞ්‌කම උපසඞ්‌කමිත්‌වා සමණං ගොතමං එවං වදෙහි භාසෙය්‍ය නු ඛො භන්‌තෙ තථාගතො තං වාචං යා සා වාචා පරෙසං අප්‌පියා අමනාපාති සචෙ තෙ සමණො ගොතමො එවං පුට්‌ඨො එවං බ්‍යාකරොති භාසෙය්‍ය රාජකුමාර තථාගතො තං වාචං යා සා වාචා පරෙසං අප්‌පියා අමනාපාති තමෙනං ත්‌වං එවං වදෙය්‍යාසි අථ කිඤ්‌චරහි තෙ භන්‌තෙ පුථුජ්‌ජනෙන නානාකරණං පුථුජ්‌ජනොපි හි තං වාචං භාසෙය්‍ය යා සා වාචා පරෙසං අප්‌පියා අමනාපාති සචෙ පන තෙ සමණො ගොතමො එවං පුට්‌ඨො එවං බ්‍යාකරොති න රාජකුමාර තථාගතො තං වාචං භාසෙය්‍ය යා සා වාචා පරෙසං අප්‌පියා අමනාපාති තමෙනං ත්‌වං එවං වදෙය්‍යාසි අථ කිඤ්‌චරහි තෙ භන්‌තෙ දෙවදත්‌තො බ්‍යාකතො ආපායිකො දෙවදත්‌තො නෙරයිකො දෙවදත්‌තො කප්‌පට්‌ඨො දෙවදත්‌තො අතෙකිච්‌ඡො දෙවදත්‌තොති තාය ච පන තෙ වාචාය දෙවදත්‌තො කුපිතො අහොසි අනත්‌තමනොති ඉමං ඛො තෙ රාජකුමාර සමණො ගොතමො උභතොකොටිකං පඤ්‌හං පුට්‌ඨො සමානො නෙව සක්‌ඛිති උග්‌ගිලිතුං න සක්‌ඛිති ඔගිලිතුං සෙය්‍යථාපි නාම පුරිසස්‌ස අයොසිඞ්‌ඝාටකං කණ්‌ඨෙ විලග්‌ගං සො නෙව සක්‌කුණෙය්‍ය උග්‌ගිලිතුං න සක්‌කුණෙය්‍ය ඔගිලිතුං එවමෙව ඛො තෙ රාජකුමාර සමණො ගොතමො ඉමං උභතොකොටිකං පඤ්‌හං පුට්‌ඨො සමානො නෙව සක්‌ඛිති උග්‌ගිලිතුං න සක්‌ඛිති ඔගිලිතුන්‌ති එවං භන්‌තෙති ඛො අභයො රාජකුමාරො නිගණ්‌ඨස්‌ස නාටපුත්‌තස්‌ස පටිස්‌සුත්‌වා උට්‌ඨායාසනා නිගණ්‌ඨං නාටපුත්‌තං අභිවාදෙත්‌වා පදක්‌ඛිණං කත්‌වා යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි>
    text <84>, <එකමන්‌තං නිසින්‌නස්‌ස ඛො අභයස්‌ස රාජකුමාරස්‌ස සූරියං උල්‌ලොකෙත්‌වා එතදහොසි අකාලො ඛො අජ්‌ජ භගවතො වාදං ආරොපෙතුං ස්‌වෙ දානාහං සකෙ නිවෙසනෙ භගවතො වාදං ආරොපෙස්‌සාමීති භගවන්‌තං එතදවොච අධිවාසෙතු මෙ භන්‌තෙ භගවා ස්‌වාතනාය අත්‌තචතුත්‌ථො භත්‌තන්‌ති අධිවාසෙසි භගවා තුණ්‌හීභාවෙන අථ ඛො අභයො රාජකුමාරො භගවතො අධිවාසනං විදිත්‌වා උට්‌ඨායාසනා භගවන්‌තං අභිවාදෙත්‌වා පදක්‌ඛිණං කත්‌වා පක්‌කාමි අථ ඛො භගවා තස්‌සා රත්‌තියා අච්‌චයෙන පුබ්‌බණ්‌හසමයං නිවාසෙත්‌වා පත්‌තචීවරමාදාය යෙන අභයස්‌ස රාජකුමාරස්‌ස නිවෙසනං තෙනුපසඞ්‌කමි උපසඞ්‌කමිත්‌වා පඤ්‌ඤත්‌තෙ ආසනෙ නිසීදි අථ ඛො අභයො රාජකුමාරො භගවන්‌තං පණීතෙන ඛාදනීයෙන භොජනීයෙන සහත්‌ථා සන්‌තප්‌පෙසි සම්‌පවාරෙසි අථ ඛො අභයො රාජකුමාරො භගවන්‌තං භුත්‌තාවිං ඔනීතපත්‌තපාණිං අඤ්‌ඤතරං නීචං ආසනං ගහෙත්‌වා එකමන්‌තං නිසීදි>
    text <85>, <එකමන්‌තං නිසින්‌නො ඛො අභයො රාජකුමාරො භගවන්‌තං එතදවොච භාසෙය්‍ය නු ඛො භන්‌තෙ තථාගතො තං වාචං යා සා වාචා පරෙසං අප්‌පියා අමනාපාති න ඛ්‌වෙත්‌ථ රාජකුමාර එකංසෙනාති එත්‌ථ භන්‌තෙ අනස්‌සුං නිගණ්‌ඨාති කිං පන ත්‌වං රාජකුමාර එවං වදෙසි එත්‌ථ භන්‌තෙ අනස්‌සුං නිගණ්‌ඨාති ඉධාහං භන්‌තෙ යෙන නිගණ්‌ඨො නාටපුත්‌තො තෙනුපසඞ්‌කමි උපසඞ්‌කමිත්‌වා නිගණ්‌ඨං නාටපුත්‌තං අභිවාදෙත්‌වා එකමන්‌තං නිසීදිං එකමන්‌තං නිසින්‌නං ඛො මං භන්‌තෙ නිගණ්‌ඨො නාටපුත්‌තො එතදවොච එහි ත්‌වං රාජකුමාර සමණස්‌ස ගොතමස්‌ස වාදං ආරොපෙහි එවං තෙ කල්‍යාණො කිත්‌තිසද්‌දො අබ්‌භුග්‌ගච්‌ඡිස්‌සති අභයෙන රාජකුමාරෙන සමණස්‌ස ගොතමස්‌ස එවං මහිද්‌ධිකස්‌ස එවං මහානුභාවස්‌ස වාදො ආරොපිතොති එවං වුත්‌තෙ අහං භන්‌තෙ නිගණ්‌ඨං නාටපුත්‌තං එතදවොචං යථා කථං පනාහං භන්‌තෙ සමණස්‌ස ගොතමස්‌ස එවං මහිද්‌ධිකස්‌ස එවං මහානුභාවස්‌ස වාදං ආරොපෙස්‌සාමීති එහි ත්‌වං රාජකුමාර යෙන සමණො ගොතමො තෙනුපසඞ්‌කම උපසඞ්‌කමිත්‌වා සමණං ගොතමං එවං වදෙහි භාසෙය්‍ය නු ඛො භන්‌තෙ තථාගතො තං වාචං යා සා වාචා පරෙසං අප්‌පියා අමනාපාති සචෙ තෙ සමණො ගොතමො එවං පුට්‌ඨො එවං බ්‍යාකරොති භාසෙය්‍ය රාජකුමාර තථාගතො තං වාචං යා සා වාචා පරෙසං අප්‌පියා අමනාපාති තමෙනං ත්‌වං එවං වදෙය්‍යාසි අථ කිඤ්‌චරහි තෙ භන්‌තෙ පුථුජ්‌ජනෙන නානාකරණං පුථුජ්‌ජනොපි හි තං වාචං භාසෙය්‍ය යා සා වාචා පරෙසං අප්‌පියා අමනාපාති සචෙ පන තෙ සමණො ගොතමො එවං පුට්‌ඨො එවං බ්‍යාකරොති න රාජකුමාර තථාගතො තං වාචං භාසෙය්‍ය යා සා වාචා පරෙසං අප්‌පියා අමනාපාති තමෙනං ත්‌වං එවං වදෙය්‍යාසි අථ කිඤ්‌චරහි තෙ භන්‌තෙ දෙවදත්‌තො බ්‍යාකතො ආපායිකො දෙවදත්‌තො නෙරයිකො දෙවදත්‌තො කප්‌පට්‌ඨො දෙවදත්‌තො අතෙකිච්‌ඡො දෙවදත්‌තොති තාය ච පන තෙ වාචාය දෙවදත්‌තො කුපිතො අහොසි අනත්‌තමනොති ඉමං ඛො තෙ රාජකුමාර සමණො ගොතමො උභතොකොටිකං පඤ්‌හං පුට්‌ඨො සමානො නෙව සක්‌ඛිති උග්‌ගිලිතුං න සක්‌ඛිති ඔගිලිතුං සෙය්‍යථාපි නාම පුරිසස්‌ස අයොසිඞ්‌ඝාටකං කණ්‌ඨෙ විලග්‌ගං සො නෙව සක්‌කුණෙය්‍ය උග්‌ගිලිතුං න සක්‌කුණෙය්‍ය ඔගිලිතුං එවමෙව ඛො තෙ රාජකුමාර සමණො ගොතමො ඉමං උභතොකොටිකං පඤ්‌හං පුට්‌ඨො සමානො නෙව සක්‌ඛිති උග්‌ගිලිතුං න සක්‌ඛිති ඔගිලිතුන්‌ති>
    text <86>, <තෙන ඛො පන සමයෙන දහරො කුමාරො මන්‌දො උත්‌තානසෙය්‍යකො අභයස්‌ස රාජකුමාරස්‌ස අඞ්‌කෙ නිසින්‌නො හොති අථ ඛො භගවා අභයං රාජකුමාරං එතදවොච තං කිං මඤ්‌ඤසි රාජකුමාර සචායං කුමාරො තුය්‌හං වා පමාදමන්‌වාය ධාතියා වා පමාදමන්‌වාය කට්‌ඨං වා කඨලං වා මුඛෙ ආහරෙය්‍ය කින්‌ති නං කරෙය්‍යාසීති ආහරෙය්‍යස්‌සාහං භන්‌තෙ සචෙ භන්‌තෙ න සක්‌කුණෙය්‍යං ආදිකෙනෙව ආහත්‌තුං වාමෙන හත්‌ථෙන සීසං පරිග්‌ගහෙත්‌වා දක්‌ඛිණෙන හත්‌ථෙන වඞ්‌කඞ්‌ගුලිං කරිත්‌වා සලොහිතම්‌පි ආහරෙය්‍යං තං කිස්‌ස හෙතු අත්‌ථි මෙ භන්‌තෙ කුමාරෙ අනුකම්‌පාති එවමෙව ඛො රාජකුමාර යං තථාගතො වාචං ජානාති අභූතං අතච්‌ඡං අනත්‌ථසංහිතං සා ච පරෙසං අප්‌පියා අමනාපා න තං තථාගතො වාචං භාසති යම්‌පි තථාගතො වාචං ජානාති භූතං තච්‌ඡං අනත්‌ථසංහිතං සා ච පරෙසං අප්‌පියා අමනාපා තම්‌පි තථාගතො වාචං න භාසති යඤ්‌ච ඛො තථාගතො වාචං ජානාති භූතං තච්‌ඡං අත්‌ථසංහිතං සා ච පරෙසං අප්‌පියා අමනාපා තත්‍ර කාලඤ්‌ඤූ තථාගතො හොති තස්‌සා වාචාය වෙය්‍යාකරණාය යං තථාගතො වාචං ජානාති අභූතං අතච්‌ඡං අනත්‌ථසංහිතං සා ච පරෙසං පියා මනාපා න තං තථාගතො වාචං භාසති යම්‌පි තථාගතො වාචං ජානාති භූතං තච්‌ඡං අනත්‌ථසංහිතං සා ච පරෙසං පියා මනාපා තම්‌පි තථාගතො වාචං න භාසති යඤ්‌ච තථාගතො වාචං ජානාති භූතං තච්‌ඡං අත්‌ථසංහිතං සා ච පරෙසං පියා මනාපා තත්‍ර කාලඤ්‌ඤූ තථාගතො හොති තස්‌සා වාචාය වෙය්‍යාකරණාය තං කිස්‌ස හෙතු අත්‌ථි රාජකුමාර තථාගතස්‌ස සත්‌තෙසු අනුකම්‌පාති>
    text <87>, <යෙමෙ භන්‌තෙ ඛත්‌තියපණ්‌ඩිතාපි බ්‍රාහ්‌මණපණ්‌ඩිතාපි ගහපතිපණ්‌ඩිතාපි සමණපණ්‌ඩිතාපි පඤ්‌හං අභිසඞ්‌ඛරිත්‌වා තථාගතං උපසඞ්‌කමිත්‌වා පුච්‌ඡන්‌ති පුබ්‌බෙව නු ඛො එතං භන්‌තෙ භගවතො චෙතසො පරිවිතක්‌කිතං හොති යෙ මං උපසඞ්‌කමිත්‌වා එවං පුච්‌ඡිස්‌සන්‌ති තෙසාහං එවං පුට්‌ඨො එවං බ්‍යාකරිස්‌සාමීති උදාහු ඨානසොවෙතං තථාගතං පටිභාතීති>
    text <තෙන හි රාජකුමාර තඤ්‌ඤෙවෙත්‌ථ පටිපුච්‌ඡිස්‌සාමි යථා තෙ ඛමෙය්‍ය තථා නං බ්‍යාකරෙය්‍යාසි තං කිං මඤ්‌ඤසි රාජකුමාර කුසලො ත්‌වං රථස්‌ස අඞ්‌ගපච්‌චඞ්‌ගානන්‌ති>
    text <එවං භන්‌තෙ කුසලො අහං රථස්‌ස අඞ්‌ගපච්‌චඞ්‌ගානන්‌ති>
    text <තං කිං මඤ්‌ඤසි රාජකුමාර යෙ තං උපසඞ්‌කමිත්‌වා එවං පුච්‌ඡෙය්‍යුං කිං නාමිදං රථස්‌ස අඞ්‌ගපච්‌චඞ්‌ගන්‌ති පුබ්‌බෙව නු ඛො තෙ එතං චෙතසො පරිවිතක්‌කිතං අස්‌ස යෙ මං උපසඞ්‌කමිත්‌වා එවං පුච්‌ඡිස්‌සන්‌ති තෙසාහං එවං පුට්‌ඨො එවං බ්‍යාකරිස්‌සාමීති උදාහු ඨානසොවෙතං පටිභාසෙය්‍යාති>
    text <අහඤ්‌හි භන්‌තෙ රථිකො සඤ්‌ඤාතො කුසලො රථස්‌ස අඞ්‌ගපච්‌චඞ්‌ගානං සබ්‌බානි මෙ රථස්‌ස අඞ්‌ගපච්‌චඞ්‌ගානි සුවිදිතානි ඨානසොවෙතං මං පටිභාසෙය්‍යාති>
    text <එවමෙව ඛො රාජකුමාර යෙ තෙ ඛත්‌තියපණ්‌ඩිතාපි බ්‍රාහ්‌මණපණ්‌ඩිතාපි ගහපතිපණ්‌ඩිතාපි සමණපණ්‌ඩිතාපි පඤ්‌හං අභිසඞ්‌ඛරිත්‌වා තථාගතං උපසඞ්‌කමිත්‌වා පුච්‌ඡන්‌ති ඨානසොවෙතං තථාගතං පටිභාති තං කිස්‌ස හෙතු සා හි රාජකුමාර තථාගතස්‌ස ධම්‌මධාතු සුප්‌පටිවිද්‌ධා යස්‌සා ධම්‌මධාතුයා සුප්‌පටිවිද්‌ධත්‌තා ඨානසොවෙතං තථාගතං පටිභාතීති>
    text <එවං වුත්‌තෙ අභයො රාජකුමාරො භගවන්‌තං එතදවොච අභික්‌කන්‌තං භන්‌තෙ අභික්‌කන්‌තං භන්‌තෙ…පෙ … අජ්‌ජතග්‌ගෙ පාණුපෙතං සරණං ගතන්‌ති>
    stand <අභයරාජකුමාරසුත්‌තං නිට්‌ඨිතං අට්‌ඨමං>
  text <බහුවෙදනීයසුත්‌තං>
    text <88>, <එවං මෙ සුතං එකං සමයං භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ අථ ඛො පඤ්‌චකඞ්‌ගො ථපති යෙනායස්‌මා උදායී තෙනුපසඞ්‌කමි උපසඞ්‌කමිත්‌වා ආයස්‌මන්‌තං උදායිං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො පඤ්‌චකඞ්‌ගො ථපති ආයස්‌මන්‌තං උදායිං එතදවොච කති නු ඛො භන්‌තෙ උදායි වෙදනා වුත්‌තා භගවතාති තිස්‌සො ඛො ථපති වෙදනා වුත්‌තා භගවතා සුඛා වෙදනා දුක්‌ඛා වෙදනා අදුක්‌ඛමසුඛා වෙදනා ඉමා ඛො ථපති තිස්‌සො වෙදනා වුත්‌තා භගවතාති එවං වුත්‌තෙ පඤ්‌චකඞ්‌ගො ථපති ආයස්‌මන්‌තං උදායිං එතදවොච න ඛො භන්‌තෙ උදායි තිස්‌සො වෙදනා වුත්‌තා භගවතා ද්‌වෙ වෙදනා වුත්‌තා භගවතා සුඛා වෙදනා දුක්‌ඛා වෙදනා යායං භන්‌තෙ අදුක්‌ඛමසුඛා වෙදනා සන්‌තස්‌මිං එසා පණීතෙ සුඛෙ වුත්‌තා භගවතාති දුතියම්‌පි ඛො ආයස්‌මා උදායී පඤ්‌චකඞ්‌ගං ථපතිං එතදවොච න ඛො ගහපති ද්‌වෙ වෙදනා වුත්‌තා භගවතා තිස්‌සො වෙදනා වුත්‌තා භගවතා සුඛා වෙදනා දුක්‌ඛා වෙදනා අදුක්‌ඛමසුඛා වෙදනා ඉමා ඛො ථපති තිස්‌සො වෙදනා වුත්‌තා භගවතාති දුතියම්‌පි ඛො පඤ්‌චකඞ්‌ගො ථපති ආයස්‌මන්‌තං උදායිං එතදවොච න ඛො භන්‌තෙ උදායි තිස්‌සො වෙදනා වුත්‌තා භගවතා ද්‌වෙ වෙදනා වුත්‌තා භගවතා සුඛා වෙදනා දුක්‌ඛා වෙදනා යායං භන්‌තෙ අදුක්‌ඛමසුඛා වෙදනා සන්‌තස්‌මිං එසා පණීතෙ සුඛෙ වුත්‌තා භගවතාති තතියම්‌පි ඛො ආයස්‌මා උදායී පඤ්‌චකඞ්‌ගං ථපතිං එතදවොච න ඛො ථපති ද්‌වෙ වෙදනා වුත්‌තා භගවතා තිස්‌සො වෙදනා වුත්‌තා භගවතා සුඛා වෙදනා දුක්‌ඛා වෙදනා අදුක්‌ඛමසුඛා වෙදනා ඉමා ඛො ථපති තිස්‌සො වෙදනා වුත්‌තා භගවතාති තතියම්‌පි ඛො පඤ්‌චකඞ්‌ගො ථපති ආයස්‌මන්‌තං උදායිං එතදවොච න ඛො භන්‌තෙ උදායි තිස්‌සො වෙදනා වුත්‌තා භගවතා ද්‌වෙ වෙදනා වුත්‌තා භගවතා සුඛා වෙදනා දුක්‌ඛා වෙදනා යායං භන්‌තෙ අදුක්‌ඛමසුඛා වෙදනා සන්‌තස්‌මිං එසා පණීතෙ සුඛෙ වුත්‌තා භගවතාති නෙව ඛො සක්‌ඛි ආයස්‌මා උදායී පඤ්‌චකඞ්‌ගං ථපතිං සඤ්‌ඤාපෙතුං න පනාසක්‌ඛි පඤ්‌චකඞ්‌ගො ථපති ආයස්‌මන්‌තං උදායිං සඤ්‌ඤාපෙතුං>
    text <89>, <අස්‌සොසි ඛො ආයස්‌මා ආනන්‌දො ආයස්‌මතො උදායිස්‌ස පඤ්‌චකඞ්‌ගෙන ථපතිනා සද්‌ධිං ඉමං කථාසල්‌ලාපං අථ ඛො ආයස්‌මා ආනන්‌දො යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො ආයස්‌මා ආනන්‌දො යාවතකො අහොසි ආයස්‌මතො උදායිස්‌ස පඤ්‌චකඞ්‌ගෙන ථපතිනා සද්‌ධිං කථාසල්‌ලාපො තං සබ්‌බං භගවතො ආරොචෙසි එවං වුත්‌තෙ භගවා ආයස්‌මන්‌තං ආනන්‌දං එතදවොච සන්‌තඤ්‌ඤෙව ඛො ආනන්‌ද පරියායං පඤ්‌චකඞ්‌ගො ථපති උදායිස්‌ස නාබ්‌භනුමොදි සන්‌තඤ්‌ඤෙව ච පන පරියායං උදායී පඤ්‌චකඞ්‌ගස්‌ස ථපතිස්‌ස නාබ්‌භනුමොදි ද්‌වෙපානන්‌ද වෙදනා වුත්‌තා මයා පරියායෙන තිස්‌සොපි වෙදනා වුත්‌තා මයා පරියායෙන පඤ්‌චපි වෙදනා වුත්‌තා මයා පරියායෙන ඡපි වෙදනා වුත්‌තා මයා පරියායෙන අට්‌ඨාරසපි වෙදනා වුත්‌තා මයා පරියායෙන ඡත්‌තිංසපි වෙදනා වුත්‌තා මයා පරියායෙන අට්‌ඨසතම්‌පි වෙදනා වුත්‌තා මයා පරියායෙන එවං පරියායදෙසිතො ඛො ආනන්‌ද මයා ධම්‌මො එවං පරියායදෙසිතෙ ඛො ආනන්‌ද මයා ධම්‌මෙ යෙ අඤ්‌ඤමඤ්‌ඤස්‌ස සුභාසිතං සුලපිතං න සමනුජානිස්‌සන්‌ති න සමනුමඤ්‌ඤිස්‌සන්‌ති න සමනුමොදිස්‌සන්‌ති තෙසමෙතං පාටිකඞ්‌ඛං භණ්‌ඩනජාතා කලහජාතා විවාදාපන්‌නා අඤ්‌ඤමඤ්‌ඤං මුඛසත්‌තීහි විතුදන්‌තා විහරිස්‌සන්‌ති එවං පරියායදෙසිතො ඛො ආනන්‌ද මයා ධම්‌මො එවං පරියායදෙසිතෙ ඛො ආනන්‌ද මයා ධම්‌මෙ යෙ අඤ්‌ඤමඤ්‌ඤස්‌ස සුභාසිතං සුලපිතං සමනුජානිස්‌සන්‌ති සමනුමඤ්‌ඤිස්‌සන්‌ති සමනුමොදිස්‌සන්‌ති තෙසමෙතං පාටිකඞ්‌ඛං සමග්‌ගා සම්‌මොදමානා අවිවදමානා ඛීරොදකීභූතා අඤ්‌ඤමඤ්‌ඤං පියචක්‌ඛූහි සම්‌පස්‌සන්‌තා විහරිස්‌සන්‌ති>
    text <90>, <පඤ්‌ච ඛො ඉමෙ ආනන්‌ද කාමගුණා කතමෙ පඤ්‌ච චක්‌ඛුවිඤ්‌ඤෙය්‍යා රූපා ඉට්‌ඨා කන්‌තා මනාපා පියරූපා කාමූපසංහිතා රජනීයා සොතවිඤ්‌ඤෙය්‍යා සද්‌දා…පෙ … ඝානවිඤ්‌ඤෙය්‍යා ගන්‌ධා…පෙ … ජිව්‌හාවිඤ්‌ඤෙය්‍යා රසා…පෙ … කායවිඤ්‌ඤෙය්‍යා ඵොට්‌ඨබ්‌බා ඉට්‌ඨා කන්‌තා මනාපා පියරූපා කාමූපසංහිතා රජනීයා ඉමෙ ඛො ආනන්‌ද පඤ්‌ච කාමගුණා යං ඛො ආනන්‌ද ඉමෙ පඤ්‌ච කාමගුණෙ පටිච්‌ච උප්‌පජ්‌ජති සුඛං සොමනස්‌සං ඉදං වුච්‌චති කාමසුඛං>
    text <යො ඛො ආනන්‌ද එවං වදෙය්‍ය එතපරමං සත්‌තා සුඛං සොමනස්‌සං පටිසංවෙදෙන්‌තීති ඉදමස්‌ස නානුජානාමි තං කිස්‌ස හෙතු අත්‌ථානන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච කතමඤ්‌චානන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච ඉධානන්‌ද භික්‌ඛු විවිච්‌චෙව කාමෙහි විවිච්‌ච අකුසලෙහි ධම්‌මෙහි සවිතක්‌කං සවිචාරං විවෙකජං පීතිසුඛං පඨමං ඣානං උපසම්‌පජ්‌ජ විහරති ඉදං ඛො ආනන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච>
    text <යො ඛො ආනන්‌ද එවං වදෙය්‍ය එතපරමං සත්‌තා සුඛං සොමනස්‌සං පටිසංවෙදෙන්‌තීති ඉදමස්‌ස නානුජානාමි තං කිස්‌ස හෙතු අත්‌ථානන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච කතමඤ්‌චානන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච ඉධානන්‌ද භික්‌ඛු විතක්‌කවිචාරානං වූපසමා…පෙ … දුතියං ඣානං උපසම්‌පජ්‌ජ විහරති ඉදං ඛො ආනන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච>
    text <යො ඛො ආනන්‌ද එවං වදෙය්‍ය…පෙ … කතමඤ්‌චානන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච ඉධානන්‌ද භික්‌ඛු පීතියා ච විරාගා…පෙ … තතියං ඣානං උපසම්‌පජ්‌ජ විහරති ඉදං ඛො ආනන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච>
    text <යො ඛො ආනන්‌ද එවං වදෙය්‍ය…පෙ … කතමඤ්‌චානන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච ඉධානන්‌ද භික්‌ඛු සුඛස්‌ස ච පහානා…පෙ … චතුත්‌ථං ඣානං උපසම්‌පජ්‌ජ විහරති ඉදං ඛො ආනන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච>
    text <යො ඛො ආනන්‌ද එවං වදෙය්‍ය…පෙ … කතමඤ්‌චානන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච ඉධානන්‌ද භික්‌ඛු සබ්‌බසො රූපසඤ්‌ඤානං සමතික්‌කමා පටිඝසඤ්‌ඤානං අත්‌ථඞ්‌ගමා නානත්‌තසඤ්‌ඤානං අමනසිකාරා අනන්‌තො ආකාසොති ආකාසානඤ්‌චායතනං උපසම්‌පජ්‌ජ විහරති ඉදං ඛො ආනන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච>
    text <යො ඛො ආනන්‌ද එවං වදෙය්‍ය…පෙ … කතමඤ්‌චානන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච ඉධානන්‌ද භික්‌ඛු සබ්‌බසො ආකාසානඤ්‌චායතනං සමතික්‌කම්‌ම අනන්‌තං විඤ්‌ඤාණන්‌ති විඤ්‌ඤාණඤ්‌චායතනං උපසම්‌පජ්‌ජ විහරති ඉදං ඛො ආනන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච>
    text <යො ඛො ආනන්‌ද එවං වදෙය්‍ය…පෙ … කතමඤ්‌චානන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච ඉධානන්‌ද භික්‌ඛු සබ්‌බසො විඤ්‌ඤාණඤ්‌චායතනං සමතික්‌කම්‌ම නත්‌ථි කිඤ්‌චීති ආකිඤ්‌චඤ්‌ඤායතනං උපසම්‌පජ්‌ජ විහරති ඉදං ඛො ආනන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච>
    text <යො ඛො ආනන්‌ද එවං වදෙය්‍ය…පෙ … කතමඤ්‌චානන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච ඉධානන්‌ද භික්‌ඛු සබ්‌බසො ආකිඤ්‌චඤ්‌ඤායතනං සමතික්‌කම්‌ම නෙවසඤ්‌ඤානාසඤ්‌ඤායතනං උපසම්‌පජ්‌ජ විහරති ඉදං ඛො ආනන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච>
    text <යො ඛො ආනන්‌ද එවං වදෙය්‍ය එතපරමං සත්‌තා සුඛං සොමනස්‌සං පටිසංවෙදෙන්‌තීති ඉදමස්‌ස නානුජානාමි තං කිස්‌ස හෙතු අත්‌ථානන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච කතමඤ්‌චානන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච ඉධානන්‌ද භික්‌ඛු සබ්‌බසො නෙවසඤ්‌ඤානාසඤ්‌ඤායතනං සමතික්‌කම්‌ම සඤ්‌ඤාවෙදයිතනිරොධං උපසම්‌පජ්‌ජ විහරති ඉදං ඛො ආනන්‌ද එතම්‌හා සුඛා අඤ්‌ඤං සුඛං අභික්‌කන්‌තතරඤ්‌ච පණීතතරඤ්‌ච>
    text <91>, <ඨානං ඛො පනෙතං ආනන්‌ද විජ්‌ජති යං අඤ්‌ඤතිත්‌ථියා පරිබ්‌බාජකා එවං වදෙය්‍යුං සඤ්‌ඤාවෙදයිතනිරොධං සමණො ගොතමො ආහ තඤ්‌ච සුඛස්‌මිං පඤ්‌ඤපෙති තයිදං කිංසු තයිදං කථංසූති එවංවාදිනො ආනන්‌ද අඤ්‌ඤතිත්‌ථියා පරිබ්‌බාජකා එවමස්‌සු වචනීයා න ඛො ආවුසො භගවා සුඛංයෙව වෙදනං සන්‌ධාය සුඛස්‌මිං පඤ්‌ඤපෙති අපි ච ආවුසො යත්‌ථ යත්‌ථ සුඛං උපලබ්‌භති යහිං යහිං තං තං තථාගතො සුඛස්‌මිං පඤ්‌ඤපෙතීති>
    text <ඉදමවොච භගවා අත්‌තමනො ආයස්‌මා ආනන්‌දො භගවතො භාසිතං අභිනන්‌දීති>
    stand <බහුවෙදනීයසුත්‌තං නිට්‌ඨිතං නවමං>
  text <අපණ්‌ණකසුත්‌තං>
    text <92>, <එවං මෙ සුතං එකං සමයං භගවා කොසලෙසු චාරිකං චරමානො මහතා භික්‌ඛුසඞ්‌ඝෙන සද්‌ධිං යෙන සාලා නාම කොසලානං බ්‍රාහ්‌මණගාමො තදවසරි අස්‌සොසුං ඛො සාලෙය්‍යකා බ්‍රාහ්‌මණගහපතිකා සමණො ඛලු භො ගොතමො සක්‍යපුත්‌තො සක්‍යකුලා පබ්‌බජිතො කොසලෙසු චාරිකං චරමානො මහතා භික්‌ඛුසඞ්‌ඝෙන සද්‌ධිං සාලං අනුප්‌පත්‌තො තං ඛො පන භවන්‌තං ගොතමං එවං කල්‍යාණො කිත්‌තිසද්‌දො අබ්‌භුග්‌ගතො ඉතිපි සො භගවා අරහං සම්‌මාසම්‌බුද්‌ධො විජ්‌ජාචරණසම්‌පන්‌නො සුගතො ලොකවිදූ අනුත්‌තරො පුරිසදම්‌මසාරථි සත්‌ථා දෙවමනුස්‌සානං බුද්‌ධො භගවාති සො ඉමං ලොකං සදෙවකං සමාරකං සබ්‍රහ්‌මකං සස්‌සමණබ්‍රාහ්‌මණිං පජං සදෙවමනුස්‌සං සයං අභිඤ්‌ඤා සච්‌ඡිකත්‌වා පවෙදෙති සො ධම්‌මං දෙසෙති ආදිකල්‍යාණං මජ්‌ඣෙකල්‍යාණං පරියොසානකල්‍යාණං සාත්‌ථං සබ්‍යඤ්‌ජනං කෙවලපරිපුණ්‌ණං පරිසුද්‌ධං බ්‍රහ්‌මචරියං පකාසෙති සාධු ඛො පන තථාරූපානං අරහතං දස්‌සනං හොතීති අථ ඛො සාලෙය්‍යකා බ්‍රාහ්‌මණගහපතිකා යෙන භගවා තෙනුපසඞ්‌කමිංසු උපසඞ්‌කමිත්‌වා අප්‌පෙකච්‌චෙ භගවන්‌තං අභිවාදෙත්‌වා එකමන්‌තං නිසීදිංසු අප්‌පෙකච්‌චෙ භගවතා සද්‌ධිං සම්‌මොදිංසු සම්‌මොදනීයං කථං සාරණීයං වීතිසාරෙත්‌වා එකමන්‌තං නිසීදිංසු අප්‌පෙකච්‌චෙ යෙන භගවා තෙනඤ්‌ජලිං පණාමෙත්‌වා එකමන්‌තං නිසීදිංසු අප්‌පෙකච්‌චෙ භගවතො සන්‌තිකෙ නාමගොත්‌තං සාවෙත්‌වා එකමන්‌තං නිසීදිංසු අප්‌පෙකච්‌චෙ තුණ්‌හීභූතා එකමන්‌තං නිසීදිංසු>
    text <93>, <එකමන්‌තං නිසින්‌නෙ ඛො සාලෙය්‍යකෙ බ්‍රාහ්‌මණගහපතිකෙ භගවා එතදවොච අත්‌ථි පන වො ගහපතයො කොචි මනාපො සත්‌ථා යස්‌මිං වො ආකාරවතී සද්‌ධා පටිලද්‌ධාති නත්‌ථි ඛො නො භන්‌තෙ කොචි මනාපො සත්‌ථා යස්‌මිං නො ආකාරවතී සද්‌ධා පටිලද්‌ධාති මනාපං වො ගහපතයො සත්‌ථාරං අලභන්‌තෙහි අයං අපණ්‌ණකො ධම්‌මො සමාදාය වත්‌තිතබ්‌බො අපණ්‌ණකො හි ගහපතයො ධම්‌මො සමත්‌තො සමාදින්‌නො සො වො භවිස්‌සති දීඝරත්‌තං හිතාය සුඛාය කතමො ච ගහපතයො අපණ්‌ණකො ධම්‌මො>
    text <94>, <සන්‌ති ගහපතයො එකෙ සමණබ්‍රාහ්‌මණා එවංවාදිනො එවංදිට්‌ඨිනො නත්‌ථි දින්‌නං නත්‌ථි යිට්‌ඨං නත්‌ථි හුතං නත්‌ථි සුකතදුක්‌කටානං කම්‌මානං ඵලං විපාකො නත්‌ථි අයං ලොකො නත්‌ථි පරො ලොකො නත්‌ථි මාතා නත්‌ථි පිතා නත්‌ථි සත්‌තා ඔපපාතිකා නත්‌ථි ලොකෙ සමණබ්‍රාහ්‌මණා සම්‌මග්‌ගතා සම්‌මා පටිපන්‌නා යෙ ඉමඤ්‌ච ලොකං පරඤ්‌ච ලොකං සයං අභිඤ්‌ඤා සච්‌ඡිකත්‌වා පවෙදෙන්‌තීති තෙසංයෙව ඛො ගහපතයො සමණබ්‍රාහ්‌මණානං එකෙ සමණබ්‍රාහ්‌මණා උජුවිපච්‌චනීකවාදා තෙ එවමාහංසු අත්‌ථි දින්‌නං අත්‌ථි යිට්‌ඨං අත්‌ථි හුතං අත්‌ථි සුකතදුක්‌කටානං කම්‌මානං ඵලං විපාකො අත්‌ථි අයං ලොකො අත්‌ථි පරො ලොකො අත්‌ථි මාතා අත්‌ථි පිතා අත්‌ථි සත්‌තා ඔපපාතිකා අත්‌ථි ලොකෙ සමණබ්‍රාහ්‌මණා සම්‌මග්‌ගතා සම්‌මා පටිපන්‌නා යෙ ඉමඤ්‌ච ලොකං පරඤ්‌ච ලොකං සයං අභිඤ්‌ඤා සච්‌ඡිකත්‌වා පවෙදෙන්‌තීති තං කිං මඤ්‌ඤථ ගහපතයො නනුමෙ සමණබ්‍රාහ්‌මණා අඤ්‌ඤමඤ්‌ඤස්‌ස උජුවිපච්‌චනීකවාදාති එවං භන්‌තෙ>
    text <95>, <තත්‍ර ගහපතයො යෙ තෙ සමණබ්‍රාහ්‌මණා එවංවාදිනො එවංදිට්‌ඨිනො නත්‌ථි දින්‌නං නත්‌ථි යිට්‌ඨං…පෙ … යෙ ඉමඤ්‌ච ලොකං පරඤ්‌ච ලොකං සයං අභිඤ්‌ඤා සච්‌ඡිකත්‌වා පවෙදෙන්‌තීති තෙසමෙතං පාටිකඞ්‌ඛං යමිදං කායසුචරිතං වචීසුචරිතං මනොසුචරිතං ඉමෙ තයො කුසලෙ ධම්‌මෙ අභිනිවජ්‌ජෙත්‌වා යමිදං කායදුච්‌චරිතං වචීදුච්‌චරිතං මනොදුච්‌චරිතං ඉමෙ තයො අකුසලෙ ධම්‌මෙ සමාදාය වත්‌තිස්‌සන්‌ති තං කිස්‌ස හෙතු න හි තෙ භොන්‌තො සමණබ්‍රාහ්‌මණා පස්‌සන්‌ති අකුසලානං ධම්‌මානං ආදීනවං ඔකාරං සංකිලෙසං කුසලානං ධම්‌මානං නෙක්‌ඛම්‌මෙ ආනිසංසං වොදානපක්‌ඛං සන්‌තංයෙව පන පරං ලොකං නත්‌ථි පරො ලොකො තිස්‌ස දිට්‌ඨි හොති සාස්‌ස හොති මිච්‌ඡාදිට්‌ඨි සන්‌තංයෙව ඛො පන පරං ලොකං නත්‌ථි පරො ලොකොති සඞ්‌කප්‌පෙති ස්‌වාස්‌ස හොති මිච්‌ඡාසඞ්‌කප්‌පො සන්‌තංයෙව ඛො පන පරං ලොකං නත්‌ථි පරො ලොකොති වාචං භාසති සාස්‌ස හොති මිච්‌ඡාවාචා සන්‌තංයෙව ඛො පන පරං ලොකං නත්‌ථි පරො ලොකොති ආහ යෙ තෙ අරහන්‌තො පරලොකවිදුනො තෙසමයං පච්‌චනීකං කරොති සන්‌තංයෙව ඛො පන පරං ලොකං නත්‌ථි පරො ලොකොති පරං සඤ්‌ඤාපෙති සාස්‌ස හොති අසද්‌ධම්‌මසඤ්‌ඤත්‌ති තාය ච පන අසද්‌ධම්‌මසඤ්‌ඤත්‌තියා අත්‌තානුක්‌කංසෙති පරං වම්‌භෙති ඉති පුබ්‌බෙව ඛො පනස්‌ස සුසීල්‍යං පහීනං හොති දුස්‌සීල්‍යං පච්‌චුපට්‌ඨිතං අයඤ්‌ච මිච්‌ඡාදිට්‌ඨි මිච්‌ඡාසඞ්‌කප්‌පො මිච්‌ඡාවාචා අරියානං පච්‌චනීකතා අසද්‌ධම්‌මසඤ්‌ඤත්‌ති අත්‌තුක්‌කංසනා පරවම්‌භනා එවමස්‌සිමෙ අනෙකෙ පාපකා අකුසලා ධම්‌මා සම්‌භවන්‌ති මිච්‌ඡාදිට්‌ඨිපච්‌චයා>
    text <තත්‍ර ගහපතයො විඤ්‌ඤූ පුරිසො ඉති පටිසඤ්‌චික්‌ඛති සචෙ ඛො නත්‌ථි පරො ලොකො එවමයං භවං පුරිසපුග්‌ගලො කායස්‌ස භෙදා සොත්‌ථිමත්‌තානං කරිස්‌සති සචෙ ඛො අත්‌ථි පරො ලොකො එවමයං භවං පුරිසපුග්‌ගලො කායස්‌ස භෙදා පරං මරණා අපායං දුග්‌ගතිං විනිපාතං නිරයං උපපජ්‌ජිස්‌සති කාමං ඛො පන මාහු පරො ලොකො හොතු නෙසං භවතං සමණබ්‍රාහ්‌මණානං සච්‌චං වචනං අථ ච පනායං භවං පුරිසපුග්‌ගලො දිට්‌ඨෙව ධම්‌මෙ විඤ්‌ඤූනං ගාරය්‌හො දුස්‌සීලො පුරිසපුග්‌ගලො මිච්‌ඡාදිට්‌ඨි නත්‌ථිකවාදොති සචෙ ඛො අත්‌ථෙව පරො ලොකො එවං ඉමස්‌ස භොතො පුරිසපුග්‌ගලස්‌ස උභයත්‌ථ කලිග්‌ගහො යඤ්‌ච දිට්‌ඨෙව ධම්‌මෙ විඤ්‌ඤූනං ගාරය්‌හො යඤ්‌ච කායස්‌ස භෙදා පරං මරණා අපායං දුග්‌ගතිං විනිපාතං නිරයං උපපජ්‌ජිස්‌සති එවමස්‌සායං අපණ්‌ණකො ධම්‌මො දුස්‌සමත්‌තො සමාදින්‌නො එකංසං ඵරිත්‌වා තිට්‌ඨති රිඤ්‌චති කුසලං ඨානං>
    text <96>, <තත්‍ර ගහපතයො යෙ තෙ සමණබ්‍රාහ්‌මණා එවංවාදිනො එවංදිට්‌ඨිනො අත්‌ථි දින්‌නං…පෙ … යෙ ඉමඤ්‌ච ලොකං පරඤ්‌ච ලොකං සයං අභිඤ්‌ඤා සච්‌ඡිකත්‌වා පවෙදෙන්‌තීති තෙසමෙතං පාටිකඞ්‌ඛං යමිදං කායදුච්‌චරිතං වචීදුච්‌චරිතං මනොදුච්‌චරිතං ඉමෙ තයො අකුසලෙ ධම්‌මෙ අභිනිවජ්‌ජෙත්‌වා යමිදං කායසුචරිතං වචීසුචරිතං මනොසුචරිතං ඉමෙ තයො කුසලෙ ධම්‌මෙ සමාදාය වත්‌තිස්‌සන්‌ති තං කිස්‌ස හෙතු පස්‌සන්‌ති හි තෙ භොන්‌තො සමණබ්‍රාහ්‌මණා අකුසලානං ධම්‌මානං ආදීනවං ඔකාරං සංකිලෙසං කුසලානං ධම්‌මානං නෙක්‌ඛම්‌මෙ ආනිසංසං වොදානපක්‌ඛං සන්‌තංයෙව ඛො පන පරං ලොකං අත්‌ථි පරො ලොකො තිස්‌ස දිට්‌ඨි හොති සාස්‌ස හොති සම්‌මාදිට්‌ඨි සන්‌තංයෙව ඛො පන පරං ලොකං අත්‌ථි පරො ලොකොති සඞ්‌කප්‌පෙති ස්‌වාස්‌ස හොති සම්‌මාසඞ්‌කප්‌පො සන්‌තංයෙව ඛො පන පරං ලොකං අත්‌ථි පරො ලොකොති වාචං භාසති සාස්‌ස හොති සම්‌මාවාචා සන්‌තංයෙව ඛො පන පරං ලොකං අත්‌ථි පරො ලොකොති ආහ යෙ තෙ අරහන්‌තො පරලොකවිදුනො තෙසමයං න පච්‌චනීකං කරොති සන්‌තංයෙව ඛො පන පරං ලොකං අත්‌ථි පරො ලොකොති පරං සඤ්‌ඤාපෙති සාස්‌ස හොති සද්‌ධම්‌මසඤ්‌ඤත්‌ති තාය ච පන සද්‌ධම්‌මසඤ්‌ඤත්‌තියා නෙවත්‌තානුක්‌කංසෙති න පරං වම්‌භෙති ඉති පුබ්‌බෙව ඛො පනස්‌ස දුස්‌සීල්‍යං පහීනං හොති සුසීල්‍යං පච්‌චුපට්‌ඨිතං අයඤ්‌ච සම්‌මාදිට්‌ඨි සම්‌මාසඞ්‌කප්‌පො සම්‌මාවාචා අරියානං අපච්‌චනීකතා සද්‌ධම්‌මසඤ්‌ඤත්‌ති අනත්‌තුක්‌කංසනා අපරවම්‌භනා එවමස්‌සිමෙ අනෙකෙ කුසලා ධම්‌මා සම්‌භවන්‌ති සම්‌මාදිට්‌ඨිපච්‌චයා>
    text <තත්‍ර ගහපතයො විඤ්‌ඤූ පුරිසො ඉති පටිසඤ්‌චික්‌ඛති සචෙ ඛො අත්‌ථි පරො ලොකො එවමයං භවං පුරිසපුග්‌ගලො කායස්‌ස භෙදා පරං මරණා සුගතිං සග්‌ගං ලොකං උපපජ්‌ජිස්‌සති කාමං ඛො පන මාහු පරො ලොකො හොතු නෙසං භවතං සමණබ්‍රාහ්‌මණානං සච්‌චං වචනං අථ ච පනායං භවං පුරිසපුග්‌ගලො දිට්‌ඨෙව ධම්‌මෙ විඤ්‌ඤූනං පාසංසො සීලවා පුරිසපුග්‌ගලො සම්‌මාදිට්‌ඨි අත්‌ථිකවාදොති සචෙ ඛො අත්‌ථෙව පරො ලොකො එවං ඉමස්‌ස භොතො පුරිසපුග්‌ගලස්‌ස උභයත්‌ථ කටග්‌ගහො යඤ්‌ච දිට්‌ඨෙව ධම්‌මෙ විඤ්‌ඤූනං පාසංසො යඤ්‌ච කායස්‌ස භෙදා පරං මරණා සුගතිං සග්‌ගං ලොකං උපපජ්‌ජිස්‌සති එවමස්‌සායං අපණ්‌ණකො ධම්‌මො සුසමත්‌තො සමාදින්‌නො උභයංසං ඵරිත්‌වා තිට්‌ඨති රිඤ්‌චති අකුසලං ඨානං>
    text <97>, <සන්‌ති ගහපතයො එකෙ සමණබ්‍රාහ්‌මණා එවංවාදිනො එවංදිට්‌ඨිනො කරොතො කාරයතො ඡින්‌දතො ඡෙදාපයතො පචතො පාචාපයතො සොචයතො සොචාපයතො කිලමතො කිලමාපයතො ඵන්‌දතො ඵන්‌දාපයතො පාණමතිපාතයතො අදින්‌නං ආදියතො සන්‌ධිං ඡින්‌දතො නිල්‌ලොපං හරතො එකාගාරිකං කරොතො පරිපන්‌ථෙ තිට්‌ඨතො පරදාරං ගච්‌ඡතො මුසා භණතො කරොතො න කරීයති පාපං ඛුරපරියන්‌තෙන චෙපි චක්‌කෙන යො ඉමිස්‌සා පථවියා පාණෙ එකං මංසඛලං එකං මංසපුඤ්‌ජං කරෙය්‍ය නත්‌ථි තතොනිදානං පාපං නත්‌ථි පාපස්‌ස ආගමො දක්‌ඛිණඤ්‌චෙපි ගඞ්‌ගාය තීරං ගච්‌ඡෙය්‍ය හනන්‌තො ඝාතෙන්‌තො ඡින්‌දන්‌තො ඡෙදාපෙන්‌තො පචන්‌තො පාචෙන්‌තො නත්‌ථි තතොනිදානං පාපං නත්‌ථි පාපස්‌ස ආගමො උත්‌තරඤ්‌චෙපි ගඞ්‌ගාය තීරං ගච්‌ඡෙය්‍ය දදන්‌තො දාපෙන්‌තො යජන්‌තො යජාපෙන්‌තො නත්‌ථි තතොනිදානං පුඤ්‌ඤං නත්‌ථි පුඤ්‌ඤස්‌ස ආගමො දානෙන දමෙන සංයමෙන සච්‌චවජ්‌ජෙන නත්‌ථි පුඤ්‌ඤං නත්‌ථි පුඤ්‌ඤස්‌ස ආගමොති තෙසංයෙව ඛො ගහපතයො සමණබ්‍රාහ්‌මණානං එකෙ සමණබ්‍රාහ්‌මණා උජුවිපච්‌චනීකවාදා තෙ එවමාහංසු කරොතො කාරයතො ඡින්‌දතො ඡෙදාපයතො පචතො පාචාපයතො සොචයතො සොචාපයතො කිලමතො කිලමාපයතො ඵන්‌දතො ඵන්‌දාපයතො පාණමතිපාතයතො අදින්‌නං ආදියතො සන්‌ධිං ඡින්‌දතො නිල්‌ලොපං හරතො එකාගාරිකං කරොතො පරිපන්‌ථෙ තිට්‌ඨතො පරදාරං ගච්‌ඡතො මුසා භණතො කරොතො කරීයති පාපං ඛුරපරියන්‌තෙන චෙපි චක්‌කෙන යො ඉමිස්‌සා පථවියා පාණෙ එකං මංසඛලං එකං මංසපුඤ්‌ජං කරෙය්‍ය අත්‌ථි තතොනිදානං පාපං අත්‌ථි පාපස්‌ස ආගමො දක්‌ඛිණඤ්‌චෙපි ගඞ්‌ගාය තීරං ගච්‌ඡෙය්‍ය හනන්‌තො ඝාතෙන්‌තො ඡින්‌දන්‌තො ඡෙදාපෙන්‌තො පචන්‌තො පාචෙන්‌තො අත්‌ථි තතොනිදානං පාපං අත්‌ථි පාපස්‌ස ආගමො උත්‌තරඤ්‌චෙපි ගඞ්‌ගාය තීරං ගච්‌ඡෙය්‍ය දදන්‌තො දාපෙන්‌තො යජන්‌තො යජාපෙන්‌තො අත්‌ථි තතොනිදානං පුඤ්‌ඤං අත්‌ථි පුඤ්‌ඤස්‌ස ආගමො දානෙන දමෙන සංයමෙන සච්‌චවජ්‌ජෙන අත්‌ථි පුඤ්‌ඤං අත්‌ථි පුඤ්‌ඤස්‌ස ආගමොති තං කිං මඤ්‌ඤථ ගහපතයො නනුමෙ සමණබ්‍රාහ්‌මණා අඤ්‌ඤමඤ්‌ඤස්‌ස උජුවිපච්‌චනීකවාදාති එවං භන්‌තෙ>
    text <98>, <තත්‍ර ගහපතයො යෙ තෙ සමණබ්‍රාහ්‌මණා එවංවාදිනො එවංදිට්‌ඨිනො කරොතො කාරයතො ඡින්‌දතො ඡෙදාපයතො පචතො පාචාපයතො සොචයතො සොචාපයතො කිලමතො කිලමාපයතො ඵන්‌දතො ඵන්‌දාපයතො පාණමතිපාතයතො අදින්‌නං ආදියතො සන්‌ධිං ඡින්‌දතො නිල්‌ලොපං හරතො එකාගාරිකං කරොතො පරිපන්‌ථෙ තිට්‌ඨතො පරදාරං ගච්‌ඡතො මුසා භණතො කරොතො න කරීයති පාපං ඛුරපරියන්‌තෙන චෙපි චක්‌කෙන යො ඉමිස්‌සා පථවියා පාණෙ එකං මංසඛලං එකං මංසපුඤ්‌ජං කරෙය්‍ය නත්‌ථි තතොනිදානං පාපං නත්‌ථි පාපස්‌ස ආගමො දක්‌ඛිණඤ්‌චෙපි ගඞ්‌ගාය තීරං ගච්‌ඡෙය්‍ය හනන්‌තො ඝාතෙන්‌තො…පෙ … දානෙන දමෙන සංයමෙන සච්‌චවජ්‌ජෙන නත්‌ථි පුඤ්‌ඤං නත්‌ථි පුඤ්‌ඤස්‌ස ආගමොති තෙසමෙතං පාටිකඞ්‌ඛං යමිදං කායසුචරිතං වචීසුචරිතං මනොසුචරිතං ඉමෙ තයො කුසලෙ ධම්‌මෙ අභිනිවජ්‌ජෙත්‌වා යමිදං කායදුච්‌චරිතං වචීදුච්‌චරිතං මනොදුච්‌චරිතං ඉමෙ තයො අකුසලෙ ධම්‌මෙ සමාදාය වත්‌තිස්‌සන්‌ති තං කිස්‌ස හෙතු න හි තෙ භොන්‌තො සමණබ්‍රාහ්‌මණා පස්‌සන්‌ති අකුසලානං ධම්‌මානං ආදීනවං ඔකාරං සංකිලෙසං කුසලානං ධම්‌මානං නෙක්‌ඛම්‌මෙ ආනිසංසං වොදානපක්‌ඛං සන්‌තංයෙව ඛො පන කිරියං නත්‌ථි කිරියා තිස්‌ස දිට්‌ඨි හොති සාස්‌ස හොති මිච්‌ඡාදිට්‌ඨි සන්‌තංයෙව ඛො පන කිරියං නත්‌ථි කිරියාති සඞ්‌කප්‌පෙති ස්‌වාස්‌ස හොති මිච්‌ඡාසඞ්‌කප්‌පො සන්‌තංයෙව ඛො පන කිරියං නත්‌ථි කිරියාති වාචං භාසති සාස්‌ස හොති මිච්‌ඡාවාචා සන්‌තංයෙව ඛො පන කිරියං නත්‌ථි කිරියාති ආහ යෙ තෙ අරහන්‌තො කිරියවාදා තෙසමයං පච්‌චනීකං කරොති සන්‌තංයෙව ඛො පන කිරියං නත්‌ථි කිරියාති පරං සඤ්‌ඤාපෙති සාස්‌ස හොති අසද්‌ධම්‌මසඤ්‌ඤත්‌ති තාය ච පන අසද්‌ධම්‌මසඤ්‌ඤත්‌තියා අත්‌තානුක්‌කංසෙති පරං වම්‌භෙති ඉති පුබ්‌බෙව ඛො පනස්‌ස සුසීල්‍යං පහීනං හොති දුස්‌සීල්‍යං පච්‌චුපට්‌ඨිතං අයඤ්‌ච මිච්‌ඡාදිට්‌ඨි මිච්‌ඡාසඞ්‌කප්‌පො මිච්‌ඡාවාචා අරියානං පච්‌චනීකතා අසද්‌ධම්‌මසඤ්‌ඤත්‌ති අත්‌තුක්‌කංසනා පරවම්‌භනා එවමස්‌සිමෙ අනෙකෙ පාපකා අකුසලා ධම්‌මා සම්‌භවන්‌ති මිච්‌ඡාදිට්‌ඨිපච්‌චයා>
    text <තත්‍ර ගහපතයො විඤ්‌ඤූ පුරිසො ඉති පටිසඤ්‌චික්‌ඛති සචෙ ඛො නත්‌ථි කිරියා එවමයං භවං පුරිසපුග්‌ගලො කායස්‌ස භෙදා සොත්‌ථිමත්‌තානං කරිස්‌සති සචෙ ඛො අත්‌ථි කිරියා එවමයං භවං පුරිසපුග්‌ගලො කායස්‌ස භෙදා පරං මරණා අපායං දුග්‌ගතිං විනිපාතං නිරයං උපපජ්‌ජිස්‌සති කාමං ඛො පන මාහු කිරියා හොතු නෙසං භවතං සමණබ්‍රාහ්‌මණානං සච්‌චං වචනං අථ ච පනායං භවං පුරිසපුග්‌ගලො දිට්‌ඨෙව ධම්‌මෙ විඤ්‌ඤූනං ගාරය්‌හො දුස්‌සීලො පුරිසපුග්‌ගලො මිච්‌ඡාදිට්‌ඨි අකිරියවාදොති සචෙ ඛො අත්‌ථෙව කිරියා එවං ඉමස්‌ස භොතො පුරිසපුග්‌ගලස්‌ස උභයත්‌ථ කලිග්‌ගහො යඤ්‌ච දිට්‌ඨෙව ධම්‌මෙ විඤ්‌ඤූනං ගාරය්‌හො යඤ්‌ච කායස්‌ස භෙදා පරං මරණා අපායං දුග්‌ගතිං විනිපාතං නිරයං උපපජ්‌ජිස්‌සති එවමස්‌සායං අපණ්‌ණකො ධම්‌මො දුස්‌සමත්‌තො සමාදින්‌නො එකංසං ඵරිත්‌වා තිට්‌ඨති රිඤ්‌චති කුසලං ඨානං>
    text <99>, <තත්‍ර ගහපතයො යෙ තෙ සමණබ්‍රාහ්‌මණා එවංවාදිනො එවංදිට්‌ඨිනො කරොතො කාරයතො ඡින්‌දතො ඡෙදාපයතො පචතො පාචාපයතො සොචයතො සොචාපයතො කිලමතො කිලමාපයතො ඵන්‌දතො ඵන්‌දාපයතො පාණමතිපාතයතො අදින්‌නං ආදියතො සන්‌ධිං ඡින්‌දතො නිල්‌ලොපං හරතො එකාගාරිකං කරොතො පරිපන්‌ථෙ තිට්‌ඨතො පරදාරං ගච්‌ඡතො මුසා භණතො කරොතො කරීයති පාපං ඛුරපරියන්‌තෙන චෙපි චක්‌කෙන යො ඉමිස්‌සා පථවියා පාණෙ එකං මංසඛලං එකං මංසපුඤ්‌ජං කරෙය්‍ය අත්‌ථි තතොනිදානං පාපං අත්‌ථි පාපස්‌ස ආගමො දක්‌ඛිණඤ්‌චෙපි ගඞ්‌ගාය තීරං ගච්‌ඡෙය්‍ය හනන්‌තො ඝාතෙන්‌තො ඡින්‌දන්‌තො ඡෙදාපෙන්‌තො පචන්‌තො පාචෙන්‌තො අත්‌ථි තතොනිදානං පාපං අත්‌ථි පාපස්‌ස ආගමො උත්‌තරඤ්‌චෙපි ගඞ්‌ගාය තීරං ගච්‌ඡෙය්‍ය දදන්‌තො දාපෙන්‌තො යජන්‌තො යජාපෙන්‌තො අත්‌ථි තතොනිදානං පුඤ්‌ඤං අත්‌ථි පුඤ්‌ඤස්‌ස ආගමො දානෙන දමෙන සංයමෙන සච්‌චවජ්‌ජෙන අත්‌ථි පුඤ්‌ඤං අත්‌ථි පුඤ්‌ඤස්‌ස ආගමොති තෙසමෙතං පාටිකඞ්‌ඛං යමිදං කායදුච්‌චරිතං වචීදුච්‌චරිතං මනොදුච්‌චරිතං ඉමෙ තයො අකුසලෙ ධම්‌මෙ අභිනිවජ්‌ජෙත්‌වා යමිදං කායසුචරිතං වචීසුචරිතං මනොසුචරිතං ඉමෙ තයො කුසලෙ ධම්‌මෙ සමාදාය වත්‌තිස්‌සන්‌ති තං කිස්‌ස හෙතු පස්‌සන්‌ති හි තෙ භොන්‌තො සමණබ්‍රාහ්‌මණා අකුසලානං ධම්‌මානං ආදීනවං ඔකාරං සංකිලෙසං කුසලානං ධම්‌මානං නෙක්‌ඛම්‌මෙ ආනිසංසං වොදානපක්‌ඛං සන්‌තංයෙව ඛො පන කිරියං අත්‌ථි කිරියා තිස්‌ස දිට්‌ඨි හොති සාස්‌ස හොති සම්‌මාදිට්‌ඨි සන්‌තංයෙව ඛො පන කිරියං අත්‌ථි කිරියාති සඞ්‌කප්‌පෙති ස්‌වාස්‌ස හොති සම්‌මාසඞ්‌කප්‌පො සන්‌තංයෙව ඛො පන කිරියං අත්‌ථි කිරියාති වාචං භාසති සාස්‌ස හොති සම්‌මාවාචා සන්‌තංයෙව ඛො පන කිරියං අත්‌ථි කිරියාති ආහ යෙ තෙ අරහන්‌තො කිරියවාදා තෙසමයං න පච්‌චනීකං කරොති සන්‌තංයෙව ඛො පන කිරියං අත්‌ථි කිරියාති පරං සඤ්‌ඤාපෙති සාස්‌ස හොති සද්‌ධම්‌මසඤ්‌ඤත්‌ති තාය ච පන සද්‌ධම්‌මසඤ්‌ඤත්‌තියා නෙවත්‌තානුක්‌කංසෙති න පරං වම්‌භෙති ඉති පුබ්‌බෙව ඛො පනස්‌ස දුස්‌සීල්‍යං පහීනං හොති සුසීල්‍යං පච්‌චුපට්‌ඨිතං අයඤ්‌ච සම්‌මාදිට්‌ඨි සම්‌මාසඞ්‌කප්‌පො සම්‌මාවාචා අරියානං අපච්‌චනීකතා සද්‌ධම්‌මසඤ්‌ඤත්‌ති අනත්‌තුක්‌කංසනා අපරවම්‌භනා එවමස්‌සිමෙ අනෙකෙ කුසලා ධම්‌මා සම්‌භවන්‌ති සම්‌මාදිට්‌ඨිපච්‌චයා>
    text <තත්‍ර ගහපතයො විඤ්‌ඤූ පුරිසො ඉති පටිසඤ්‌චික්‌ඛති සචෙ ඛො අත්‌ථි කිරියා එවමයං භවං පුරිසපුග්‌ගලො කායස්‌ස භෙදා පරං මරණා සුගතිං සග්‌ගං ලොකං උපපජ්‌ජිස්‌සති කාමං ඛො පන මාහු කිරියා හොතු නෙසං භවතං සමණබ්‍රාහ්‌මණානං සච්‌චං වචනං අථ ච පනායං භවං පුරිසපුග්‌ගලො දිට්‌ඨෙව ධම්‌මෙ විඤ්‌ඤූනං පාසංසො සීලවා පුරිසපුග්‌ගලො සම්‌මාදිට්‌ඨි කිරියවාදොති සචෙ ඛො අත්‌ථෙව කිරියා එවං ඉමස්‌ස භොතො පුරිසපුග්‌ගලස්‌ස උභයත්‌ථ කටග්‌ගහො යඤ්‌ච දිට්‌ඨෙව ධම්‌මෙ විඤ්‌ඤූනං පාසංසො යඤ්‌ච කායස්‌ස භෙදා පරං මරණා සුගතිං සග්‌ගං ලොකං උපපජ්‌ජිස්‌සති එවමස්‌සායං අපණ්‌ණකො ධම්‌මො සුසමත්‌තො සමාදින්‌නො උභයංසං ඵරිත්‌වා තිට්‌ඨති රිඤ්‌චති අකුසලං ඨානං>
    text <100>, <සන්‌ති ගහපතයො එකෙ සමණබ්‍රාහ්‌මණා එවංවාදිනො එවංදිට්‌ඨිනො නත්‌ථි හෙතු නත්‌ථි පච්‌චයො සත්‌තානං සංකිලෙසාය අහෙතූ අප්‌පච්‌චයා සත්‌තා සංකිලිස්‌සන්‌ති නත්‌ථි හෙතු නත්‌ථි පච්‌චයො සත්‌තානං විසුද්‌ධියා අහෙතූ අප්‌පච්‌චයා සත්‌තා විසුජ්‌ඣන්‌ති නත්‌ථි බලං නත්‌ථි වීරියං නත්‌ථි පුරිසථාමො නත්‌ථි පුරිසපරක්‌කමො සබ්‌බෙ සත්‌තා සබ්‌බෙ පාණා සබ්‌බෙ භූතා සබ්‌බෙ ජීවා අවසා අබලා අවීරියා නියතිසංගතිභාවපරිණතා ඡස්‌වෙවාභිජාතීසු සුඛදුක්‌ඛං පටිසංවෙදෙන්‌තීති තෙසංයෙව ඛො ගහපතයො සමණබ්‍රාහ්‌මණානං එකෙ සමණබ්‍රාහ්‌මණා උජුවිපච්‌චනීකවාදා තෙ එවමාහංසු අත්‌ථි හෙතු අත්‌ථි පච්‌චයො සත්‌තානං සංකිලෙසාය සහෙතූ සප්‌පච්‌චයා සත්‌තා සංකිලිස්‌සන්‌ති අත්‌ථි හෙතු අත්‌ථි පච්‌චයො සත්‌තානං විසුද්‌ධියා සහෙතූ සප්‌පච්‌චයා සත්‌තා විසුජ්‌ඣන්‌ති අත්‌ථි බලං අත්‌ථි වීරියං අත්‌ථි පුරිසථාමො අත්‌ථි පුරිසපරක්‌කමො න සබ්‌බෙ සත්‌තා සබ්‌බෙ පාණා සබ්‌බෙ භූතා සබ්‌බෙ ජීවා අවසා අබලා අවීරියා නියතිසංගතිභාවපරිණතා ඡස්‌වෙවාභිජාතීසු සුඛදුක්‌ඛං පටිසංවෙදෙන්‌තීති තං කිං මඤ්‌ඤථ ගහපතයො නනුමෙ සමණබ්‍රාහ්‌මණා අඤ්‌ඤමඤ්‌ඤස්‌ස උජුවිපච්‌චනීකවාදාති එවං භන්‌තෙ>
    text <101>, <තත්‍ර ගහපතයො යෙ තෙ සමණබ්‍රාහ්‌මණා එවංවාදිනො එවංදිට්‌ඨිනො නත්‌ථි හෙතු නත්‌ථි පච්‌චයො සත්‌තානං සංකිලෙසාය අහෙතූ අප්‌පච්‌චයා සත්‌තා සංකිලිස්‌සන්‌ති නත්‌ථි හෙතු නත්‌ථි පච්‌චයො සත්‌තානං විසුද්‌ධියා අහෙතූ අප්‌පච්‌චයා සත්‌තා විසුජ්‌ඣන්‌ති නත්‌ථි බලං නත්‌ථි වීරියං නත්‌ථි පුරිසථාමො නත්‌ථි පුරිසපරක්‌කමො සබ්‌බෙ සත්‌තා සබ්‌බෙ පාණා සබ්‌බෙ භූතා සබ්‌බෙ ජීවා අවසා අබලා අවීරියා නියතිසංගතිභාවපරිණතා ඡස්‌වෙවාභිජාතීසු සුඛදුක්‌ඛං පටිසංවෙදෙන්‌තීති තෙසමෙතං පාටිකඞ්‌ඛං යමිදං කායසුචරිතං වචීසුචරිතං මනොසුචරිතං ඉමෙ තයො කුසලෙ ධම්‌මෙ අභිනිවජ්‌ජෙත්‌වා යමිදං කායදුච්‌චරිතං වචීදුච්‌චරිතං මනොදුච්‌චරිතං ඉමෙ තයො අකුසලෙ ධම්‌මෙ සමාදාය වත්‌තිස්‌සන්‌ති තං කිස්‌ස හෙතු න හි තෙ භොන්‌තො සමණබ්‍රාහ්‌මණා පස්‌සන්‌ති අකුසලානං ධම්‌මානං ආදීනවං ඔකාරං සංකිලෙසං කුසලානං ධම්‌මානං නෙක්‌ඛම්‌මෙ ආනිසංසං වොදානපක්‌ඛං සන්‌තංයෙව ඛො පන හෙතුං නත්‌ථි හෙතූ තිස්‌ස දිට්‌ඨි හොති සාස්‌ස හොති මිච්‌ඡාදිට්‌ඨි සන්‌තංයෙව ඛො පන හෙතුං නත්‌ථි හෙතූති සඞ්‌කප්‌පෙති ස්‌වාස්‌ස හොති මිච්‌ඡාසඞ්‌කප්‌පො සන්‌තංයෙව ඛො පන හෙතුං නත්‌ථි හෙතූති වාචං භාසති සාස්‌ස හොති මිච්‌ඡාවාචා සන්‌තංයෙව ඛො පන හෙතුං නත්‌ථි හෙතූති ආහ යෙ තෙ අරහන්‌තො හෙතුවාදා තෙසමයං පච්‌චනීකං කරොති සන්‌තංයෙව ඛො පන හෙතුං නත්‌ථි හෙතූති පරං සඤ්‌ඤාපෙති සාස්‌ස හොති අසද්‌ධම්‌මසඤ්‌ඤත්‌ති තාය ච පන අසද්‌ධම්‌මසඤ්‌ඤත්‌තියා අත්‌තානුක්‌කංසෙති පරං වම්‌භෙති ඉති පුබ්‌බෙව ඛො පනස්‌ස සුසීල්‍යං පහීනං හොති දුස්‌සීල්‍යං පච්‌චුපට්‌ඨිතං අයඤ්‌ච මිච්‌ඡාදිට්‌ඨි මිච්‌ඡාසඞ්‌කප්‌පො මිච්‌ඡාවාචා අරියානං පච්‌චනීකතා අසද්‌ධම්‌මසඤ්‌ඤත්‌ති අත්‌තානුක්‌කංසනා පරවම්‌භනා එවමස්‌සිමෙ අනෙකෙ පාපකා අකුසලා ධම්‌මා සම්‌භවන්‌ති මිච්‌ඡාදිට්‌ඨිපච්‌චයා>
    text <තත්‍ර ගහපතයො විඤ්‌ඤූ පුරිසො ඉති පටිසඤ්‌චික්‌ඛති සචෙ ඛො නත්‌ථි හෙතු එවමයං භවං පුරිසපුග්‌ගලො කායස්‌ස භෙදා පරං මරණා සොත්‌ථිමත්‌තානං කරිස්‌සති සචෙ ඛො අත්‌ථි හෙතු එවමයං භවං පුරිසපුග්‌ගලො කායස්‌ස භෙදා පරං මරණා අපායං දුග්‌ගතිං විනිපාතං නිරයං උපපජ්‌ජිස්‌සති කාමං ඛො පන මාහු හෙතු හොතු නෙසං භවතං සමණබ්‍රාහ්‌මණානං සච්‌චං වචනං අථ ච පනායං භවං පුරිසපුග්‌ගලො දිට්‌ඨෙව ධම්‌මෙ විඤ්‌ඤූනං ගාරය්‌හො දුස්‌සීලො පුරිසපුග්‌ගලො මිච්‌ඡාදිට්‌ඨි අහෙතුකවාදොති සචෙ ඛො අත්‌ථෙව හෙතු එවං ඉමස්‌ස භොතො පුරිසපුග්‌ගලස්‌ස උභයත්‌ථ කලිග්‌ගහො යඤ්‌ච දිට්‌ඨෙව ධම්‌මෙ විඤ්‌ඤූනං ගාරය්‌හො යඤ්‌ච කායස්‌ස භෙදා පරං මරණා අපායං දුග්‌ගතිං විනිපාතං නිරයං උපපජ්‌ජිස්‌සති එවමස්‌සායං අපණ්‌ණකො ධම්‌මො දුස්‌සමත්‌තො සමාදින්‌නො එකංසං ඵරිත්‌වා තිට්‌ඨති රිඤ්‌චති කුසලං ඨානං>
    text <102>, <තත්‍ර ගහපතයො යෙ තෙ සමණබ්‍රාහ්‌මණා එවංවාදිනො එවංදිට්‌ඨිනො අත්‌ථි හෙතු අත්‌ථි පච්‌චයො සත්‌තානං සංකිලෙසාය සහෙතූ සප්‌පච්‌චයා සත්‌තා සංකිලිස්‌සන්‌ති අත්‌ථි හෙතු අත්‌ථි පච්‌චයො සත්‌තානං විසුද්‌ධියා සහෙතූ සප්‌පච්‌චයා සත්‌තා විසුජ්‌ඣන්‌ති අත්‌ථි බලං අත්‌ථි වීරියං අත්‌ථි පුරිසථාමො අත්‌ථි පුරිසපරක්‌කමො න සබ්‌බෙ සත්‌තා සබ්‌බෙ පාණා සබ්‌බෙ භූතා සබ්‌බෙ ජීවා අවසා අබලා අවීරියා නියතිසංගතිභාවපරිණතා ඡස්‌වෙවාභිජාතීසු සුඛදුක්‌ඛං පටිසංවෙදෙන්‌තීති තෙසමෙතං පාටිකඞ්‌ඛං යමිදං කායදුච්‌චරිතං වචීදුච්‌චරිතං මනොදුච්‌චරිතං ඉමෙ තයො අකුසලෙ ධම්‌මෙ අභිනිවජ්‌ජෙත්‌වා යමිදං කායසුචරිතං වචීසුචරිතං මනොසුචරිතං ඉමෙ තයො කුසලෙ ධම්‌මෙ සමාදාය වත්‌තිස්‌සන්‌ති තං කිස්‌ස හෙතු පස්‌සන්‌ති හි තෙ භොන්‌තො සමණබ්‍රාහ්‌මණා අකුසලානං ධම්‌මානං ආදීනවං ඔකාරං සංකිලෙසං කුසලානං ධම්‌මානං නෙක්‌ඛම්‌මෙ ආනිසංසං වොදානපක්‌ඛං සන්‌තංයෙව ඛො පන හෙතුං අත්‌ථි හෙතූ තිස්‌ස දිට්‌ඨි හොති සාස්‌ස හොති සම්‌මාදිට්‌ඨි සන්‌තංයෙව ඛො පන හෙතුං අත්‌ථි හෙතූති සඞ්‌කප්‌පෙති ස්‌වාස්‌ස හොති සම්‌මාසඞ්‌කප්‌පො සන්‌තංයෙව ඛො පන හෙතුං අත්‌ථි හෙතූති වාචං භාසති සාස්‌ස හොති සම්‌මාවාචා සන්‌තංයෙව ඛො පන හෙතුං අත්‌ථි හෙතූති ආහ යෙ තෙ අරහන්‌තො හෙතුවාදා තෙසමයං න පච්‌චනීකං කරොති සන්‌තංයෙව ඛො පන හෙතුං අත්‌ථි හෙතූති පරං සඤ්‌ඤාපෙති සාස්‌ස හොති සද්‌ධම්‌මසඤ්‌ඤත්‌ති තාය ච පන සද්‌ධම්‌මසඤ්‌ඤත්‌තියා නෙවත්‌තානුක්‌කංසෙති න පරං වම්‌භෙති ඉති පුබ්‌බෙව ඛො පනස්‌ස දුස්‌සීල්‍යං පහීනං හොති සුසීල්‍යං පච්‌චුපට්‌ඨිතං අයඤ්‌ච සම්‌මාදිට්‌ඨි සම්‌මාසඞ්‌කප්‌පො සම්‌මාවාචා අරියානං අපච්‌චනීකතා සද්‌ධම්‌මසඤ්‌ඤත්‌ති අනත්‌තුක්‌කංසනා අපරවම්‌භනා එවමස්‌සිමෙ අනෙකෙ කුසලා ධම්‌මා සම්‌භවන්‌ති සම්‌මාදිට්‌ඨිපච්‌චයා>
    text <තත්‍ර ගහපතයො විඤ්‌ඤූ පුරිසො ඉති පටිසඤ්‌චික්‌ඛති සචෙ ඛො අත්‌ථි හෙතු එවමයං භවං පුරිසපුග්‌ගලො කායස්‌ස භෙදා පරං මරණා සුගතිං සග්‌ගං ලොකං උපපජ්‌ජිස්‌සති කාමං ඛො පන මාහු හෙතු හොතු නෙසං භවතං සමණබ්‍රාහ්‌මණානං සච්‌චං වචනං අථ ච පනායං භවං පුරිසපුග්‌ගලො දිට්‌ඨෙව ධම්‌මෙ විඤ්‌ඤූනං පාසංසො සීලවා පුරිසපුග්‌ගලො සම්‌මාදිට්‌ඨි හෙතුවාදොති සචෙ ඛො අත්‌ථි හෙතු එවං ඉමස්‌ස භොතො පුරිසපුග්‌ගලස්‌ස උභයත්‌ථ කටග්‌ගහො යඤ්‌ච දිට්‌ඨෙව ධම්‌මෙ විඤ්‌ඤූනං පාසංසො යඤ්‌ච කායස්‌ස භෙදා පරං මරණා සුගතිං සග්‌ගං ලොකං උපපජ්‌ජිස්‌සති එවමස්‌සායං අපණ්‌ණකො ධම්‌මො සුසමත්‌තො සමාදින්‌නො උභයංසං ඵරිත්‌වා තිට්‌ඨති රිඤ්‌චති අකුසලං ඨානං>
    text <103>, <සන්‌ති ගහපතයො එකෙ සමණබ්‍රාහ්‌මණා එවංවාදිනො එවංදිට්‌ඨිනො නත්‌ථි සබ්‌බසො ආරුප්‌පාති තෙසංයෙව ඛො ගහපතයො සමණබ්‍රාහ්‌මණානං එකෙ සමණබ්‍රාහ්‌මණා උජුවිපච්‌චනීකවාදා තෙ එවමාහංසු අත්‌ථි සබ්‌බසො ආරුප්‌පාති තං කිං මඤ්‌ඤථ ගහපතයො නනුමෙ සමණබ්‍රාහ්‌මණා අඤ්‌ඤමඤ්‌ඤස්‌ස උජුවිපච්‌චනීකවාදාති එවං භන්‌තෙ තත්‍ර ගහපතයො විඤ්‌ඤූ පුරිසො ඉති පටිසඤ්‌චික්‌ඛති යෙ ඛො තෙ භොන්‌තො සමණබ්‍රාහ්‌මණා එවංවාදිනො එවංදිට්‌ඨිනො නත්‌ථි සබ්‌බසො ආරුප්‌පාති ඉදං මෙ අදිට්‌ඨං යෙපි තෙ භොන්‌තො සමණබ්‍රාහ්‌මණා එවංවාදිනො එවංදිට්‌ඨිනො අත්‌ථි සබ්‌බසො ආරුප්‌පාති ඉදං මෙ අවිදිතං අහඤ්‌චෙව ඛො පන අජානන්‌තො අපස්‌සන්‌තො එකංසෙන ආදාය වොහරෙය්‍යං ඉදමෙව සච්‌චං මොඝමඤ්‌ඤන්‌ති න මෙතං අස්‌ස පතිරූපං යෙ ඛො තෙ භොන්‌තො සමණබ්‍රාහ්‌මණා එවංවාදිනො එවංදිට්‌ඨිනො නත්‌ථි සබ්‌බසො ආරුප්‌පාති සචෙ තෙසං භවතං සමණබ්‍රාහ්‌මණානං සච්‌චං වචනං ඨානමෙතං විජ්‌ජති යෙ තෙ දෙවා රූපිනො මනොමයා අපණ්‌ණකං මෙ තත්‍රූපපත්‌ති භවිස්‌සති යෙ පන තෙ භොන්‌තො සමණබ්‍රාහ්‌මණා එවංවාදිනො එවංදිට්‌ඨිනො අත්‌ථි සබ්‌බසො ආරුප්‌පාති සචෙ තෙසං භවතං සමණබ්‍රාහ්‌මණානං සච්‌චං වචනං ඨානමෙතං විජ්‌ජති යෙ තෙ දෙවා අරූපිනො සඤ්‌ඤාමයා අපණ්‌ණකං මෙ තත්‍රූපපත්‌ති භවිස්‌සති දිස්‌සන්‌ති ඛො පන රූපාධිකරණං දණ්‌ඩාදාන-සත්‌ථාදාන-කලහ-විග්‌ගහ-විවාද-තුවංතුවං-පෙසුඤ්‌ඤ-මුසාවාදා නත්‌ථි ඛො පනෙතං සබ්‌බසො අරූපෙති සො ඉති පටිසඞ්‌ඛාය රූපානංයෙව නිබ්‌බිදාය විරාගාය නිරොධාය පටිපන්‌නො හොති>
    text <104>, <සන්‌ති ගහපතයො එකෙ සමණබ්‍රාහ්‌මණා එවංවාදිනො එවංදිට්‌ඨිනො නත්‌ථි සබ්‌බසො භවනිරොධොති තෙසංයෙව ඛො ගහපතයො සමණබ්‍රාහ්‌මණානං එකෙ සමණබ්‍රාහ්‌මණා උජුවිපච්‌චනීකවාදා තෙ එවමාහංසු අත්‌ථි සබ්‌බසො භවනිරොධොති තං කිං මඤ්‌ඤථ ගහපතයො නනුමෙ සමණබ්‍රාහ්‌මණා අඤ්‌ඤමඤ්‌ඤස්‌ස උජුවිපච්‌චනීකවාදාති එවං භන්‌තෙ තත්‍ර ගහපතයො විඤ්‌ඤූ පුරිසො ඉති පටිසඤ්‌චික්‌ඛති යෙ ඛො තෙ භොන්‌තො සමණබ්‍රාහ්‌මණා එවංවාදිනො එවංදිට්‌ඨිනො නත්‌ථි සබ්‌බසො භවනිරොධොති ඉදං මෙ අදිට්‌ඨං යෙපි තෙ භොන්‌තො සමණබ්‍රාහ්‌මණා එවංවාදිනො එවංදිට්‌ඨිනො අත්‌ථි සබ්‌බසො භවනිරොධොති ඉදං මෙ අවිදිතං අහඤ්‌චෙව ඛො පන අජානන්‌තො අපස්‌සන්‌තො එකංසෙන ආදාය වොහරෙය්‍යං ඉදමෙව සච්‌චං මොඝමඤ්‌ඤන්‌ති න මෙතං අස්‌ස පතිරූපං යෙ ඛො තෙ භොන්‌තො සමණබ්‍රාහ්‌මණා එවංවාදිනො එවංදිට්‌ඨිනො නත්‌ථි සබ්‌බසො භවනිරොධොති සචෙ තෙසං භවතං සමණබ්‍රාහ්‌මණානං සච්‌චං වචනං ඨානමෙතං විජ්‌ජති යෙ තෙ දෙවා අරූපිනො සඤ්‌ඤාමයා අපණ්‌ණකං මෙ තත්‍රූපපත්‌ති භවිස්‌සති යෙ පන තෙ භොන්‌තො සමණබ්‍රාහ්‌මණා එවංවාදිනො එවංදිට්‌ඨිනො අත්‌ථි සබ්‌බසො භවනිරොධොති සචෙ තෙසං භවතං සමණබ්‍රාහ්‌මණානං සච්‌චං වචනං ඨානමෙතං විජ්‌ජති යං දිට්‌ඨෙව ධම්‌මෙ පරිනිබ්‌බායිස්‌සාමි යෙ ඛො තෙ භොන්‌තො සමණබ්‍රාහ්‌මණා එවංවාදිනො එවංදිට්‌ඨිනො නත්‌ථි සබ්‌බසො භවනිරොධොති තෙසමයං දිට්‌ඨි සාරාගාය සන්‌තිකෙ සංයොගාය සන්‌තිකෙ අභිනන්‌දනාය සන්‌තිකෙ අජ්‌ඣොසානාය සන්‌තිකෙ උපාදානාය සන්‌තිකෙ යෙ පන තෙ භොන්‌තො සමණබ්‍රාහ්‌මණා එවංවාදිනො එවංදිට්‌ඨිනො අත්‌ථි සබ්‌බසො භවනිරොධොති තෙසමයං දිට්‌ඨි අසාරාගාය සන්‌තිකෙ අසංයොගාය සන්‌තිකෙ අනභිනන්‌දනාය සන්‌තිකෙ අනජ්‌ඣොසානාය සන්‌තිකෙ අනුපාදානාය සන්‌තිකෙති සො ඉති පටිසඞ්‌ඛාය භවානංයෙව නිබ්‌බිදාය විරාගාය නිරොධාය පටිපන්‌නො හොති>
    text <105>, <චත්‌තාරොමෙ ගහපතයො පුග්‌ගලා සන්‌තො සංවිජ්‌ජමානා ලොකස්‌මිං කතමෙ චත්‌තාරො ඉධ ගහපතයො එකච්‌චො පුග්‌ගලො අත්‌තන්‌තපො හොති අත්‌තපරිතාපනානුයොගමනුයුත්‌තො ඉධ ගහපතයො එකච්‌චො පුග්‌ගලො පරන්‌තපො හොති පරපරිතාපනානුයොගමනුයුත්‌තො ඉධ ගහපතයො එකච්‌චො පුග්‌ගලො අත්‌තන්‌තපො ච හොති අත්‌තපරිතාපනානුයොගමනුයුත්‌තො පරන්‌තපො ච පරපරිතාපනානුයොගමනුයුත්‌තො ඉධ ගහපතයො එකච්‌චො පුග්‌ගලො නෙවත්‌තන්‌තපො හොති නාත්‌තපරිතාපනානුයොගමනුයුත්‌තො න පරන්‌තපො න පරපරිතාපනානුයොගමනුයුත්‌තො සො අනත්‌තන්‌තපො අපරන්‌තපො දිට්‌ඨෙව ධම්‌මෙ නිච්‌ඡාතො නිබ්‌බුතො සීතීභූතො සුඛප්‌පටිසංවෙදී බ්‍රහ්‌මභූතෙන අත්‌තනා විහරති>
    text <106>, <කතමො ච ගහපතයො පුග්‌ගලො අත්‌තන්‌තපො අත්‌තපරිතාපනානුයොගමනුයුත්‌තො ඉධ ගහපතයො එකච්‌චො පුග්‌ගලො අචෙලකො හොති මුත්‌තාචාරො හත්‌ථාපලෙඛනො…පෙ … ඉති එවරූපං අනෙකවිහිතං කායස්‌ස ආතාපනපරිතාපනානුයොගමනුයුත්‌තො විහරති අයං වුච්‌චති ගහපතයො පුග්‌ගලො අත්‌තන්‌තපො අත්‌තපරිතාපනානුයොගමනුයුත්‌තො>
    text <කතමො ච ගහපතයො පුග්‌ගලො පරන්‌තපො පරපරිතාපනානුයොගමනුයුත්‌තො ඉධ ගහපතයො එකච්‌චො පුග්‌ගලො ඔරබ්‌භිකො හොති සූකරිකො…පෙ … යෙ වා පනඤ්‌ඤෙපි කෙචි කුරූරකම්‌මන්‌තා අයං වුච්‌චති ගහපතයො පුග්‌ගලො පරන්‌තපො පරපරිතාපනානුයොගමනුයුත්‌තො>
    text <කතමො ච ගහපතයො පුග්‌ගලො අත්‌තන්‌තපො ච අත්‌තපරිතාපනානුයොගමනුයුත්‌තො පරන්‌තපො ච පරපරිතාපනානුයොගමනුයුත්‌තො ඉධ ගහපතයො එකච්‌චො පුග්‌ගලො රාජා වා හොති ඛත්‌තියො මුද්‌ධාවසිත්‌තො…පෙ … තෙපි දණ්‌ඩතජ්‌ජිතා භයතජ්‌ජිතා අස්‌සුමුඛා රුදමානා පරිකම්‌මානි කරොන්‌ති අයං වුච්‌චති ගහපතයො පුග්‌ගලො අත්‌තන්‌තපො ච අත්‌තපරිතාපනානුයොගමනුයුත්‌තො පරන්‌තපො ච පරපරිතාපනානුයොගමනුයුත්‌තො>
    text <කතමො ච ගහපතයො පුග්‌ගලො නෙවත්‌තන්‌තපො නාත්‌තපරිතාපනානුයොගමනුයුත්‌තො න පරන්‌තපො න පරපරිතාපනානුයොගමනුයුත්‌තො සො අනත්‌තන්‌තපො අපරන්‌තපො දිට්‌ඨෙව ධම්‌මෙ නිච්‌ඡාතො නිබ්‌බුතො සීතීභූතො සුඛප්‌පටිසංවෙදී බ්‍රහ්‌මභූතෙන අත්‌තනා විහරති ඉධ ගහපතයො තථාගතො ලොකෙ උප්‌පජ්‌ජති අරහං සම්‌මාසම්‌බුද්‌ධො…පෙ … සො ඉමෙ පඤ්‌ච නීවරණෙ පහාය චෙතසො උපක්‌කිලෙසෙ පඤ්‌ඤාය දුබ්‌බලීකරණෙ විවිච්‌චෙව කාමෙහි විවිච්‌ච අකුසලෙහි ධම්‌මෙහි සවිතක්‌කං සවිචාරං විවෙකජං පීතිසුඛං පඨමං ඣානං උපසම්‌පජ්‌ජ විහරති විතක්‌කවිචාරානං වූපසමා අජ්‌ඣත්‌තං සම්‌පසාදනං චෙතසො එකොදිභාවං අවිතක්‌කං අවිචාරං සමාධිජං පීතිසුඛං දුතියං ඣානං…පෙ … තතියං ඣානං… චතුත්‌ථං ඣානං උපසම්‌පජ්‌ජ විහරති>
    text <සො එවං සමාහිතෙ චිත්‌තෙ පරිසුද්‌ධෙ පරියොදාතෙ අනඞ්‌ගණෙ විගතූපක්‌කිලෙසෙ මුදුභූතෙ කම්‌මනියෙ ඨිතෙ ආනෙඤ්‌ජප්‌පත්‌තෙ පුබ්‌බෙනිවාසානුස්‌සතිඤාණාය චිත්‌තං අභිනින්‌නාමෙති සො අනෙකවිහිතං පුබ්‌බෙනිවාසං අනුස්‌සරති සෙය්‍යථිදං එකම්‌පි ජාතිං ද්‌වෙපි ජාතියො…පෙ … ඉති සාකාරං සඋද්‌දෙසං අනෙකවිහිතං පුබ්‌බෙනිවාසං අනුස්‌සරති සො එවං සමාහිතෙ චිත්‌තෙ පරිසුද්‌ධෙ පරියොදාතෙ අනඞ්‌ගණෙ විගතූපක්‌කිලෙසෙ මුදුභූතෙ කම්‌මනියෙ ඨිතෙ ආනෙඤ්‌ජප්‌පත්‌තෙ සත්‌තානං චුතූපපාතඤාණාය චිත්‌තං අභිනින්‌නාමෙති සො දිබ්‌බෙන චක්‌ඛුනා විසුද්‌ධෙන අතික්‌කන්‌තමානුසකෙන සත්‌තෙ පස්‌සති චවමානෙ උපපජ්‌ජමානෙ හීනෙ පණීතෙ සුවණ්‌ණෙ දුබ්‌බණ්‌ණෙ සුගතෙ දුග්‌ගතෙ…පෙ … යථාකම්‌මූපගෙ සත්‌තෙ පජානාති සො එවං සමාහිතෙ චිත්‌තෙ පරිසුද්‌ධෙ පරියොදාතෙ අනඞ්‌ගණෙ විගතූපක්‌කිලෙසෙ මුදුභූතෙ කම්‌මනියෙ ඨිතෙ ආනෙඤ්‌ජප්‌පත්‌තෙ ආසවානං ඛයඤාණාය චිත්‌තං අභිනින්‌නාමෙති සො ඉදං දුක්‌ඛන්‌ති යථාභූතං පජානාති…පෙ … අයං ආසවනිරොධගාමිනී පටිපදාති යථාභූතං පජානාති තස්‌ස එවං ජානතො එවං පස්‌සතො කාමාසවාපි චිත්‌තං විමුච්‌චති භවාසවාපි චිත්‌තං විමුච්‌චති අවිජ්‌ජාසවාපි චිත්‌තං විමුච්‌චති විමුත්‌තස්‌මිං විමුත්‌තමිති ඤාණං හොති ඛීණා ජාති වුසිතං බ්‍රහ්‌මචරියං කතං කරණීයං නාපරං ඉත්‌ථත්‌තායාති පජානාති අයං වුච්‌චති ගහපතයො පුග්‌ගලො නෙවත්‌තන්‌තපො නාත්‌තපරිතාපනානුයොගමනුයුත්‌තො න පරන්‌තපො න පරපරිතාපනානුයොගමනුයුත්‌තො සො අනත්‌තන්‌තපො අපරන්‌තපො දිට්‌ඨෙව ධම්‌මෙ නිච්‌ඡාතො නිබ්‌බුතො සීතීභූතො සුඛප්‌පටිසංවෙදී බ්‍රහ්‌මභූතෙන අත්‌තනා විහරතීති>
    text <එවං වුත්‌තෙ සාලෙය්‍යකා බ්‍රාහ්‌මණගහපතිකා භගවන්‌තං එතදවොචුං අභික්‌කන්‌තං භො ගොතම අභික්‌කන්‌තං භො ගොතම සෙය්‍යථාපි භො ගොතම නික්‌කුජ්‌ජිතං වා උක්‌කුජ්‌ජෙය්‍ය පටිච්‌ඡන්‌නං වා විවරෙය්‍ය මූළ්‌හස්‌ස වා මග්‌ගං ආචික්‌ඛෙය්‍ය අන්‌ධකාරෙ වා තෙලපජ්‌ජොතං ධාරෙය්‍ය චක්‌ඛුමන්‌තො රූපානි දක්‌ඛන්‌තීති එවමෙවං භොතා ගොතමෙන අනෙකපරියායෙන ධම්‌මො පකාසිතො එතෙ මයං භවන්‌තං ගොතමං සරණං ගච්‌ඡාම ධම්‌මඤ්‌ච භික්‌ඛුසඞ්‌ඝඤ්‌ච උපාසකෙ නො භවං ගොතමො ධාරෙතු අජ්‌ජතග්‌ගෙ පාණුපෙතං සරණං ගතෙති>
    stand <අපණ්‌ණකසුත්‌තං නිට්‌ඨිතං දසමං>
    stand <ගහපතිවග්‌ගො නිට්‌ඨිතො පඨමො>
    text <තස්‌සුද්‌දානං>
