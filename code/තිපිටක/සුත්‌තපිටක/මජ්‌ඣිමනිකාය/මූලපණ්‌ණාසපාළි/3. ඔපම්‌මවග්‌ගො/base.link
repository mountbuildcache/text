text <ඔපම්‌මවග්‌ගො>
  text <කකචූපමසුත්‌තං>
    text <222>, <එවං මෙ සුතං එකං සමයං භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ තෙන ඛො පන සමයෙන ආයස්‌මා මොළියඵග්‌ගුනො භික්‌ඛුනීහි සද්‌ධිං අතිවෙලං සංසට්‌ඨො විහරති එවං සංසට්‌ඨො ආයස්‌මා මොළියඵග්‌ගුනො භික්‌ඛුනීහි සද්‌ධිං විහරති සචෙ කොචි භික්‌ඛු ආයස්‌මතො මොළියඵග්‌ගුනස්‌ස සම්‌මුඛා තාසං භික්‌ඛුනීනං අවණ්‌ණං භාසති තෙනායස්‌මා මොළියඵග්‌ගුනො කුපිතො අනත්‌තමනො අධිකරණම්‌පි කරොති සචෙ පන කොචි භික්‌ඛු තාසං භික්‌ඛුනීනං සම්‌මුඛා ආයස්‌මතො මොළියඵග්‌ගුනස්‌ස අවණ්‌ණං භාසති තෙන තා භික්‌ඛුනියො කුපිතා අනත්‌තමනා අධිකරණම්‌පි කරොන්‌ති එවං සංසට්‌ඨො ආයස්‌මා මොළියඵග්‌ගුනො භික්‌ඛුනීහි සද්‌ධිං විහරති අථ ඛො අඤ්‌ඤතරො භික්‌ඛු යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො සො භික්‌ඛු භගවන්‌තං එතදවොච ආයස්‌මා භන්‌තෙ මොළියඵග්‌ගුනො භික්‌ඛුනීහි සද්‌ධිං අතිවෙලං සංසට්‌ඨො විහරති එවං සංසට්‌ඨො භන්‌තෙ ආයස්‌මා මොළියඵග්‌ගුනො භික්‌ඛුනීහි සද්‌ධිං විහරති සචෙ කොචි භික්‌ඛු ආයස්‌මතො මොළියඵග්‌ගුනස්‌ස සම්‌මුඛා තාසං භික්‌ඛුනීනං අවණ්‌ණං භාසති තෙනායස්‌මා මොළියඵග්‌ගුනො කුපිතො අනත්‌තමනො අධිකරණම්‌පි කරොති සචෙ පන කොචි භික්‌ඛු තාසං භික්‌ඛුනීනං සම්‌මුඛා ආයස්‌මතො මොළියඵග්‌ගුනස්‌ස අවණ්‌ණං භාසති තෙන තා භික්‌ඛුනියො කුපිතා අනත්‌තමනා අධිකරණම්‌පි කරොන්‌ති එවං සංසට්‌ඨො භන්‌තෙ ආයස්‌මා මොළියඵග්‌ගුනො භික්‌ඛුනීහි සද්‌ධිං විහරතීති>
    text <223>, <අථ ඛො භගවා අඤ්‌ඤතරං භික්‌ඛුං ආමන්‌තෙසි එහි ත්‌වං භික්‌ඛු මම වචනෙන මොළියඵග්‌ගුනං භික්‌ඛුං ආමන්‌තෙහි සත්‌ථා තං ආවුසො ඵග්‌ගුන ආමන්‌තෙතීති එවං භන්‌තෙති ඛො සො භික්‌ඛු භගවතො පටිස්‌සුත්‌වා යෙනායස්‌මා මොළියඵග්‌ගුනො තෙනුපසඞ්‌කමි උපසඞ්‌කමිත්‌වා ආයස්‌මන්‌තං මොළියඵග්‌ගුනං එතදවොච සත්‌ථා තං ආවුසො ඵග්‌ගුන ආමන්‌තෙතීති එවමාවුසොති ඛො ආයස්‌මා මොළියඵග්‌ගුනො තස්‌ස භික්‌ඛුනො පටිස්‌සුත්‌වා යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නං ඛො ආයස්‌මන්‌තං මොළියඵග්‌ගුනං භගවා එතදවොච>
    text <සච්‌චං කිර ත්‌වං ඵග්‌ගුන භික්‌ඛුනීහි සද්‌ධිං අතිවෙලං සංසට්‌ඨො විහරසි එවං සංසට්‌ඨො කිර ත්‌වං ඵග්‌ගුන භික්‌ඛුනීහි සද්‌ධිං විහරසි සචෙ කොචි භික්‌ඛු තුය්‌හං සම්‌මුඛා තාසං භික්‌ඛුනීනං අවණ්‌ණං භාසති තෙන ත්‌වං කුපිතො අනත්‌තමනො අධිකරණම්‌පි කරොසි සචෙ පන කොචි භික්‌ඛු තාසං භික්‌ඛුනීනං සම්‌මුඛා තුය්‌හං අවණ්‌ණං භාසති තෙන තා භික්‌ඛුනියො කුපිතා අනත්‌තමනා අධිකරණම්‌පි කරොන්‌ති එවං සංසට්‌ඨො කිර ත්‌වං ඵග්‌ගුන භික්‌ඛුනීහි සද්‌ධිං විහරසීති එවං භන්‌තෙති නනු ත්‌වං ඵග්‌ගුන කුලපුත්‌තො සද්‌ධා අගාරස්‌මා අනගාරියං පබ්‌බජිතොති එවං භන්‌තෙති>
    text <224>, <න ඛො තෙ එතං ඵග්‌ගුන පතිරූපං කුලපුත්‌තස්‌ස සද්‌ධා අගාරස්‌මා අනගාරියං පබ්‌බජිතස්‌ස යං ත්‌වං භික්‌ඛුනීහි සද්‌ධිං අතිවෙලං සංසට්‌ඨො විහරෙය්‍යාසි තස්‌මාතිහ ඵග්‌ගුන තව චෙපි කොචි සම්‌මුඛා තාසං භික්‌ඛුනීනං අවණ්‌ණං භාසෙය්‍ය තත්‍රාපි ත්‌වං ඵග්‌ගුන යෙ ගෙහසිතා ඡන්‌දා යෙ ගෙහසිතා විතක්‌කා තෙ පජහෙය්‍යාසි තත්‍රාපි තෙ ඵග්‌ගුන එවං සික්‌ඛිතබ්‌බං න චෙව මෙ චිත්‌තං විපරිණතං භවිස්‌සති න ච පාපිකං වාචං නිච්‌ඡාරෙස්‌සාමි හිතානුකම්‌පී ච විහරිස්‌සාමි මෙත්‌තචිත්‌තො න දොසන්‌තරොති එවඤ්‌හි තෙ ඵග්‌ගුන සික්‌ඛිතබ්‌බං>
    text <තස්‌මාතිහ ඵග්‌ගුන තව චෙපි කොචි සම්‌මුඛා තාසං භික්‌ඛුනීනං පාණිනා පහාරං දදෙය්‍ය ලෙඩ්‌ඩුනා පහාරං දදෙය්‍ය දණ්‌ඩෙන පහාරං දදෙය්‍ය සත්‌ථෙන පහාරං දදෙය්‍ය තත්‍රාපි ත්‌වං ඵග්‌ගුන යෙ ගෙහසිතා ඡන්‌දා යෙ ගෙහසිතා විතක්‌කා තෙ පජහෙය්‍යාසි තත්‍රාපි තෙ ඵග්‌ගුන එවං සික්‌ඛිතබ්‌බං න චෙව මෙ චිත්‌තං විපරිණතං භවිස්‌සති න ච පාපිකං වාචං නිච්‌ඡාරෙස්‌සාමි හිතානුකම්‌පී ච විහරිස්‌සාමි මෙත්‌තචිත්‌තො න දොසන්‌තරොති එවඤ්‌හි තෙ ඵග්‌ගුන සික්‌ඛිතබ්‌බං>
    text <තස්‌මාතිහ ඵග්‌ගුන තව චෙපි කොචි සම්‌මුඛා අවණ්‌ණං භාසෙය්‍ය තත්‍රාපි ත්‌වං ඵග්‌ගුන යෙ ගෙහසිතා ඡන්‌දා යෙ ගෙහසිතා විතක්‌කා තෙ පජහෙය්‍යාසි තත්‍රාපි තෙ ඵග්‌ගුන එවං සික්‌ඛිතබ්‌බං න චෙව මෙ චිත්‌තං විපරිණතං භවිස්‌සති න ච පාපිකං වාචං නිච්‌ඡාරෙස්‌සාමි හිතානුකම්‌පී ච විහරිස්‌සාමි මෙත්‌තචිත්‌තො න දොසන්‌තරොති එවඤ්‌හි තෙ ඵග්‌ගුන සික්‌ඛිතබ්‌බං>
    text <තස්‌මාතිහ ඵග්‌ගුන තව චෙපි කොචි පාණිනා පහාරං දදෙය්‍ය ලෙඩ්‌ඩුනා පහාරං දදෙය්‍ය දණ්‌ඩෙන පහාරං දදෙය්‍ය සත්‌ථෙන පහාරං දදෙය්‍ය තත්‍රාපි ත්‌වං ඵග්‌ගුන යෙ ගෙහසිතා ඡන්‌දා යෙ ගෙහසිතා විතක්‌කා තෙ පජහෙය්‍යාසි තත්‍රාපි තෙ ඵග්‌ගුන එවං සික්‌ඛිතබ්‌බං න චෙව මෙ චිත්‌තං විපරිණතං භවිස්‌සති න ච පාපිකං වාචං නිච්‌ඡාරෙස්‌සාමි හිතානුකම්‌පී ච විහරිස්‌සාමි මෙත්‌තචිත්‌තො න දොසන්‌තරොති එවඤ්‌හි තෙ ඵග්‌ගුන සික්‌ඛිතබ්‌බන්‌ති>
    text <225>, <අථ ඛො භගවා භික්‌ඛූ ආමන්‌තෙසි ආරාධයිංසු වත මෙ භික්‌ඛවෙ භික්‌ඛූ එකං සමයං චිත්‌තං ඉධාහං භික්‌ඛවෙ භික්‌ඛූ ආමන්‌තෙසිං අහං ඛො භික්‌ඛවෙ එකාසනභොජනං භුඤ්‌ජාමි එකාසනභොජනං ඛො අහං භික්‌ඛවෙ භුඤ්‌ජමානො අප්‌පාබාධතඤ්‌ච සඤ්‌ජානාමි අප්‌පාතඞ්‌කතඤ්‌ච ලහුට්‌ඨානඤ්‌ච බලඤ්‌ච ඵාසුවිහාරඤ්‌ච එථ තුම්‌හෙපි භික්‌ඛවෙ එකාසනභොජනං භුඤ්‌ජථ එකාසනභොජනං ඛො භික්‌ඛවෙ තුම්‌හෙපි භුඤ්‌ජමානා අප්‌පාබාධතඤ්‌ච සඤ්‌ජානිස්‌සථ අප්‌පාතඞ්‌කතඤ්‌ච ලහුට්‌ඨානඤ්‌ච බලඤ්‌ච ඵාසුවිහාරඤ්‌චාති න මෙ භික්‌ඛවෙ තෙසු භික්‌ඛූසු අනුසාසනී කරණීයා අහොසි සතුප්‌පාදකරණීයමෙව මෙ භික්‌ඛවෙ තෙසු භික්‌ඛූසු අහොසි>
    text <සෙය්‍යථාපි භික්‌ඛවෙ සුභූමියං චතුමහාපථෙ ආජඤ්‌ඤරථො යුත්‌තො අස්‌ස ඨිතො ඔධස්‌තපතොදො තමෙනං දක්‌ඛො යොග්‌ගාචරියො අස්‌සදම්‌මසාරථි අභිරුහිත්‌වා වාමෙන හත්‌ථෙන රස්‌මියො ගහෙත්‌වා දක්‌ඛිණෙන හත්‌ථෙන පතොදං ගහෙත්‌වා යෙනිච්‌ඡකං යදිච්‌ඡකං සාරෙය්‍යපි පච්‌චාසාරෙය්‍යපි එවමෙව ඛො භික්‌ඛවෙ න මෙ තෙසු භික්‌ඛූසු අනුසාසනී කරණීයා අහොසි සතුප්‌පාදකරණීයමෙව මෙ භික්‌ඛවෙ තෙසු භික්‌ඛූසු අහොසි තස්‌මාතිහ භික්‌ඛවෙ තුම්‌හෙපි අකුසලං පජහථ කුසලෙසු ධම්‌මෙසු ආයොගං කරොථ එවඤ්‌හි තුම්‌හෙපි ඉමස්‌මිං ධම්‌මවිනයෙ වුද්‌ධිං විරූළ්‌හිං වෙපුල්‌ලං ආපජ්‌ජිස්‌සථ>
    text <සෙය්‍යථාපි භික්‌ඛවෙ ගාමස්‌ස වා නිගමස්‌ස වා අවිදූරෙ මහන්‌තං සාලවනං තඤ්‌චස්‌ස එළණ්‌ඩෙහි සඤ්‌ඡන්‌නං තස්‌ස කොචිදෙව පුරිසො උප්‌පජ්‌ජෙය්‍ය අත්‌ථකාමො හිතකාමො යොගක්‌ඛෙමකාමො සො යා තා සාලලට්‌ඨියො කුටිලා ඔජාපහරණියො තා ඡෙත්‌වා බහිද්‌ධා නීහරෙය්‍ය අන්‌තොවනං සුවිසොධිතං විසොධෙය්‍ය යා පන තා සාලලට්‌ඨියො උජුකා සුජාතා තා සම්‌මා පරිහරෙය්‍ය එවඤ්‌හෙතං භික්‌ඛවෙ සාලවනං අපරෙන සමයෙන වුද්‌ධිං විරූළ්‌හිං වෙපුල්‌ලං ආපජ්‌ජෙය්‍ය එවමෙව ඛො භික්‌ඛවෙ තුම්‌හෙපි අකුසලං පජහථ කුසලෙසු ධම්‌මෙසු ආයොගං කරොථ එවඤ්‌හි තුම්‌හෙපි ඉමස්‌මිං ධම්‌මවිනයෙ වුද්‌ධිං විරූළ්‌හිං වෙපුල්‌ලං ආපජ්‌ජිස්‌සථ>
    text <226>, <භූතපුබ්‌බං භික්‌ඛවෙ ඉමිස්‌සායෙව සාවත්‌ථියා වෙදෙහිකා නාම ගහපතානී අහොසි වෙදෙහිකාය භික්‌ඛවෙ ගහපතානියා එවං කල්‍යාණො කිත්‌තිසද්‌දො අබ්‌භුග්‌ගතො සොරතා වෙදෙහිකා ගහපතානී නිවාතා වෙදෙහිකා ගහපතානී උපසන්‌තා වෙදෙහිකා ගහපතානීති වෙදෙහිකාය ඛො පන භික්‌ඛවෙ ගහපතානියා කාළී නාම දාසී අහොසි දක්‌ඛා අනලසා සුසංවිහිතකම්‌මන්‌තා>
    text <අථ ඛො භික්‌ඛවෙ කාළියා දාසියා එතදහොසි මය්‌හං ඛො අය්‍යාය එවං කල්‍යාණො කිත්‌තිසද්‌දො අබ්‌භුග්‌ගතො සොරතා වෙදෙහිකා ගහපතානී නිවාතා වෙදෙහිකා ගහපතානී උපසන්‌තා වෙදෙහිකා ගහපතානීති කිං නු ඛො මෙ අය්‍යා සන්‌තංයෙව නු ඛො අජ්‌ඣත්‌තං කොපං න පාතුකරොති උදාහු අසන්‌තං උදාහු මය්‌හමෙවෙතෙ කම්‌මන්‌තා සුසංවිහිතා යෙන මෙ අය්‍යා සන්‌තංයෙව අජ්‌ඣත්‌තං කොපං න පාතුකරොති නො අසන්‌තං යංනූනාහං අය්‍යං වීමංසෙය්‍යන්‌ති අථ ඛො භික්‌ඛවෙ කාළී දාසී දිවා උට්‌ඨාසි අථ ඛො භික්‌ඛවෙ වෙදෙහිකා ගහපතානී කාළිං දාසිං එතදවොච හෙ ජෙ කාළීති කිං අය්‍යෙති කිං ජෙ දිවා උට්‌ඨාසීති න ඛ්‌වය්‍යෙ කිඤ්‌චීති නො වත රෙ කිඤ්‌චි පාපි දාසි දිවා උට්‌ඨාසීති කුපිතා අනත්‌තමනා භාකුටිං අකාසි අථ ඛො භික්‌ඛවෙ කාළියා දාසියා එතදහොසි සන්‌තංයෙව ඛො මෙ අය්‍යා අජ්‌ඣත්‌තං කොපං න පාතුකරොති නො අසන්‌තං මය්‌හමෙවෙතෙ කම්‌මන්‌තා සුසංවිහිතා යෙන මෙ අය්‍යා සන්‌තංයෙව අජ්‌ඣත්‌තං කොපං න පාතුකරොති නො අසන්‌තං යංනූනාහං භිය්‍යොසොමත්‌තාය අය්‍යං වීමංසෙය්‍යන්‌ති>
    text <අථ ඛො භික්‌ඛවෙ කාළී දාසී දිවාතරංයෙව උට්‌ඨාසි අථ ඛො භික්‌ඛවෙ වෙදෙහිකා ගහපතානී කාළිං දාසිං එතදවොච හෙ ජෙ කාළීති කිං අය්‍යෙති කිං ජෙ දිවාතරං උට්‌ඨාසීති න ඛ්‌වය්‍යෙ කිඤ්‌චීති නො වත රෙ කිඤ්‌චි පාපි දාසි දිවාතරං උට්‌ඨාසීති කුපිතා අනත්‌තමනා අනත්‌තමනවාචං නිච්‌ඡාරෙසි අථ ඛො භික්‌ඛවෙ කාළියා දාසියා එතදහොසි සන්‌තංයෙව ඛො මෙ අය්‍යා අජ්‌ඣත්‌තං කොපං න පාතුකරොති නො අසන්‌තං මය්‌හමෙවෙතෙ කම්‌මන්‌තා සුසංවිහිතා යෙන මෙ අය්‍යා සන්‌තංයෙව අජ්‌ඣත්‌තං කොපං න පාතුකරොති නො අසන්‌තං යංනූනාහං භිය්‍යොසොමත්‌තාය අය්‍යං වීමංසෙය්‍යන්‌ති>
    text <අථ ඛො භික්‌ඛවෙ කාළී දාසී දිවාතරංයෙව උට්‌ඨාසි අථ ඛො භික්‌ඛවෙ වෙදෙහිකා ගහපතානී කාළිං දාසිං එතදවොච හෙ ජෙ කාළීති කිං අය්‍යෙති කිං ජෙ දිවා උට්‌ඨාසීති න ඛ්‌වය්‍යෙ කිඤ්‌චීති නො වත රෙ කිඤ්‌චි පාපි දාසි දිවා උට්‌ඨාසීති කුපිතා අනත්‌තමනා අග්‌ගළසූචිං ගහෙත්‌වා සීසෙ පහාරං අදාසි සීසං වොභින්‌දි අථ ඛො භික්‌ඛවෙ කාළී දාසී භින්‌නෙන සීසෙන ලොහිතෙන ගලන්‌තෙන පටිවිස්‌සකානං උජ්‌ඣාපෙසි පස්‌සථය්‍යෙ සොරතාය කම්‌මං පස්‌සථය්‍යෙ නිවාතාය කම්‌මං පස්‌සථය්‍යෙ උපසන්‌තාය කම්‌මං කථඤ්‌හි නාම එකදාසිකාය දිවා උට්‌ඨාසීති කුපිතා අනත්‌තමනා අග්‌ගළසූචිං ගහෙත්‌වා සීසෙ පහාරං දස්‌සති සීසං වොභින්‌දිස්‌සතීති>
    text <අථ ඛො භික්‌ඛවෙ වෙදෙහිකාය ගහපතානියා අපරෙන සමයෙන එවං පාපකො කිත්‌තිසද්‌දො අබ්‌භුග්‌ගච්‌ඡි චණ්‌ඩී වෙදෙහිකා ගහපතානී අනිවාතා වෙදෙහිකා ගහපතානී අනුපසන්‌තා වෙදෙහිකා ගහපතානීති>
    text <එවමෙව ඛො භික්‌ඛවෙ ඉධෙකච්‌චො භික්‌ඛු තාවදෙව සොරතසොරතො හොති නිවාතනිවාතො හොති උපසන්‌තූපසන්‌තො හොති යාව න අමනාපා වචනපථා ඵුසන්‌ති යතො ච භික්‌ඛවෙ භික්‌ඛුං අමනාපා වචනපථා ඵුසන්‌ති අථ භික්‌ඛු සොරතොති වෙදිතබ්‌බො නිවාතොති වෙදිතබ්‌බො උපසන්‌තොති වෙදිතබ්‌බො නාහං තං භික්‌ඛවෙ භික්‌ඛුං සුවචොති වදාමි යො චීවරපිණ්‌ඩපාතසෙනාසනගිලානප්‌පච්‌චයභෙසජ්‌ජපරික්‌ඛාරහෙතු සුවචො හොති සොවචස්‌සතං ආපජ්‌ජති තං කිස්‌ස හෙතු තඤ්‌හි සො භික්‌ඛවෙ භික්‌ඛු චීවරපිණ්‌ඩපාතසෙනාසනගිලානප්‌පච්‌චයභෙසජ්‌ජපරික්‌ඛාරං අලභමානො න සුවචො හොති න සොවචස්‌සතං ආපජ්‌ජති යො ච ඛො භික්‌ඛවෙ භික්‌ඛු ධම්‌මංයෙව සක්‌කරොන්‌තො ධම්‌මං ගරුං කරොන්‌තො ධම්‌මං මානෙන්‌තො ධම්‌මං පූජෙන්‌තො ධම්‌මං අපචායමානො සුවචො හොති සොවචස්‌සතං ආපජ්‌ජති තමහං සුවචොති වදාමි තස්‌මාතිහ භික්‌ඛවෙ ධම්‌මංයෙව සක්‌කරොන්‌තා ධම්‌මං ගරුං කරොන්‌තා ධම්‌මං මානෙන්‌තා ධම්‌මං පූජෙන්‌තා ධම්‌මං අපචායමානා සුවචා භවිස්‌සාම සොවචස්‌සතං ආපජ්‌ජිස්‌සාමාති එවඤ්‌හි වො භික්‌ඛවෙ සික්‌ඛිතබ්‌බං>
    text <227>, <පඤ්‌චිමෙ භික්‌ඛවෙ වචනපථා යෙහි වො පරෙ වදමානා වදෙය්‍යුං කාලෙන වා අකාලෙන වා භූතෙන වා අභූතෙන වා සණ්‌හෙන වා ඵරුසෙන වා අත්‌ථසංහිතෙන වා අනත්‌ථසංහිතෙන වා මෙත්‌තචිත්‌තා වා දොසන්‌තරා වා කාලෙන වා භික්‌ඛවෙ පරෙ වදමානා වදෙය්‍යුං අකාලෙන වා භූතෙන වා භික්‌ඛවෙ පරෙ වදමානා වදෙය්‍යුං අභූතෙන වා සණ්‌හෙන වා භික්‌ඛවෙ පරෙ වදමානා වදෙය්‍යුං ඵරුසෙන වා අත්‌ථසංහිතෙන වා භික්‌ඛවෙ පරෙ වදමානා වදෙය්‍යුං අනත්‌ථසංහිතෙන වා මෙත්‌තචිත්‌තා වා භික්‌ඛවෙ පරෙ වදමානා වදෙය්‍යුං දොසන්‌තරා වා තත්‍රාපි වො භික්‌ඛවෙ එවං සික්‌ඛිතබ්‌බං න චෙව නො චිත්‌තං විපරිණතං භවිස්‌සති න ච පාපිකං වාචං නිච්‌ඡාරෙස්‌සාම හිතානුකම්‌පී ච විහරිස්‌සාම මෙත්‌තචිත්‌තා න දොසන්‌තරා තඤ්‌ච පුග්‌ගලං මෙත්‌තාසහගතෙන චෙතසා ඵරිත්‌වා විහරිස්‌සාම තදාරම්‌මණඤ්‌ච සබ්‌බාවන්‌තං ලොකං මෙත්‌තාසහගතෙන චිත්‌තෙන විපුලෙන මහග්‌ගතෙන අප්‌පමාණෙන අවෙරෙන අබ්‍යාබජ්‌ඣෙන ඵරිත්‌වා විහරිස්‌සාමාති එවඤ්‌හි වො භික්‌ඛවෙ සික්‌ඛිතබ්‌බං>
    text <228>, <සෙය්‍යථාපි භික්‌ඛවෙ පුරිසො ආගච්‌ඡෙය්‍ය කුදාලපිටකං ආදාය සො එවං වදෙය්‍ය අහං ඉමං මහාපථවිං අපථවිං කරිස්‌සාමීති සො තත්‍ර තත්‍ර විඛණෙය්‍ය තත්‍ර තත්‍ර විකිරෙය්‍ය තත්‍ර තත්‍ර ඔට්‌ඨුභෙය්‍ය තත්‍ර තත්‍ර ඔමුත්‌තෙය්‍ය අපථවී භවසි අපථවී භවසීති තං කිං මඤ්‌ඤථ භික්‌ඛවෙ අපි නු සො පුරිසො ඉමං මහාපථවිං අපථවිං කරෙය්‍යාති නො හෙතං භන්‌තෙ තං කිස්‌ස හෙතු අයඤ්‌හි භන්‌තෙ මහාපථවී ගම්‌භීරා අප්‌පමෙය්‍යා සා න සුකරා අපථවී කාතුං යාවදෙව ච පන සො පුරිසො කිලමථස්‌ස විඝාතස්‌ස භාගී අස්‌සාති එවමෙව ඛො භික්‌ඛවෙ පඤ්‌චිමෙ වචනපථා යෙහි වො පරෙ වදමානා වදෙය්‍යුං කාලෙන වා අකාලෙන වා භූතෙන වා අභූතෙන වා සණ්‌හෙන වා ඵරුසෙන වා අත්‌ථසංහිතෙන වා අනත්‌ථසංහිතෙන වා මෙත්‌තචිත්‌තා වා දොසන්‌තරා වා කාලෙන වා භික්‌ඛවෙ පරෙ වදමානා වදෙය්‍යුං අකාලෙන වා භූතෙන වා භික්‌ඛවෙ පරෙ වදමානා වදෙය්‍යුං අභූතෙන වා සණ්‌හෙන වා භික්‌ඛවෙ පරෙ වදමානා වදෙය්‍යුං ඵරුසෙන වා අත්‌ථසංහිතෙන වා භික්‌ඛවෙ පරෙ වදමානා වදෙය්‍යුං අනත්‌ථසංහිතෙන වා මෙත්‌තචිත්‌තා වා භික්‌ඛවෙ පරෙ වදමානා වදෙය්‍යුං දොසන්‌තරා වා තත්‍රාපි වො භික්‌ඛවෙ එවං සික්‌ඛිතබ්‌බං න චෙව නො චිත්‌තං විපරිණතං භවිස්‌සති න ච පාපිකං වාචං නිච්‌ඡාරෙස්‌සාම හිතානුකම්‌පී ච විහරිස්‌සාම මෙත්‌තචිත්‌තා න දොසන්‌තරා තඤ්‌ච පුග්‌ගලං මෙත්‌තාසහගතෙන චෙතසා ඵරිත්‌වා විහරිස්‌සාම තදාරම්‌මණඤ්‌ච සබ්‌බාවන්‌තං ලොකං පථවිසමෙන චෙතසා විපුලෙන මහග්‌ගතෙන අප්‌පමාණෙන අවෙරෙන අබ්‍යාබජ්‌ඣෙන ඵරිත්‌වා විහරිස්‌සාමාති එවඤ්‌හි වො භික්‌ඛවෙ සික්‌ඛිතබ්‌බං>
    text <229>, <සෙය්‍යථාපි භික්‌ඛවෙ පුරිසො ආගච්‌ඡෙය්‍ය ලාඛං වා හලිද්‌දිං වා නීලං වා මඤ්‌ජිට්‌ඨං වා ආදාය සො එවං වදෙය්‍ය අහං ඉමස්‌මිං ආකාසෙ රූපං ලිඛිස්‌සාමි රූපපාතුභාවං කරිස්‌සාමීති තං කිං මඤ්‌ඤථ භික්‌ඛවෙ අපි නු සො පුරිසො ඉමස්‌මිං ආකාසෙ රූපං ලිඛෙය්‍ය රූපපාතුභාවං කරෙය්‍යාති නො හෙතං භන්‌තෙ තං කිස්‌ස හෙතු අයඤ්‌හි භන්‌තෙ ආකාසො අරූපී අනිදස්‌සනො තත්‌ථ න සුකරං රූපං ලිඛිතුං රූපපාතුභාවං කාතුං යාවදෙව ච පන සො පුරිසො කිලමථස්‌ස විඝාතස්‌ස භාගී අස්‌සාති එවමෙව ඛො භික්‌ඛවෙ පඤ්‌චිමෙ වචනපථා යෙහි වො පරෙ වදමානා වදෙය්‍යුං කාලෙන වා අකාලෙන වා …පෙ … න චෙව… තදාරම්‌මණඤ්‌ච සබ්‌බාවන්‌තං ලොකං ආකාසසමෙන චෙතසා විපුලෙන මහග්‌ගතෙන අප්‌පමාණෙන අවෙරෙන අබ්‍යාබජ්‌ඣෙන ඵරිත්‌වා විහරිස්‌සාමාති එවඤ්‌හි වො භික්‌ඛවෙ සික්‌ඛිතබ්‌බං>
    text <230>, <සෙය්‍යථාපි භික්‌ඛවෙ පුරිසො ආගච්‌ඡෙය්‍ය ආදිත්‌තං තිණුක්‌කං ආදාය සො එවං වදෙය්‍ය අහං ඉමාය ආදිත්‌තාය තිණුක්‌කාය ගඞ්‌ගං නදිං සන්‌තාපෙස්‌සාමි සංපරිතාපෙස්‌සාමීති තං කිං මඤ්‌ඤථ භික්‌ඛවෙ අපි නු සො පුරිසො ආදිත්‌තාය තිණුක්‌කාය ගඞ්‌ගං නදිං සන්‌තාපෙය්‍ය සංපරිතාපෙය්‍යාති නො හෙතං භන්‌තෙ තං කිස්‌ස හෙතු ගඞ්‌ගා හි භන්‌තෙ නදී ගම්‌භීරා අප්‌පමෙය්‍යා සා න සුකරා ආදිත්‌තාය තිණුක්‌කාය සන්‌තාපෙතුං සංපරිතාපෙතුං යාවදෙව ච පන සො පුරිසො කිලමථස්‌ස විඝාතස්‌ස භාගී අස්‌සාති එවමෙව ඛො භික්‌ඛවෙ පඤ්‌චිමෙ වචනපථා යෙහි වො පරෙ වදමානා වදෙය්‍යුං කාලෙන වා අකාලෙන වා…පෙ … න චෙව… තදාරම්‌මණඤ්‌ච සබ්‌බාවන්‌තං ලොකං ගඞ්‌ගාසමෙන චෙතසා විපුලෙන මහග්‌ගතෙන අප්‌පමාණෙන අවෙරෙන අබ්‍යාබජ්‌ඣෙන ඵරිත්‌වා විහරිස්‌සාමාති එවඤ්‌හි වො භික්‌ඛවෙ සික්‌ඛිතබ්‌බං>
    text <231>, <සෙය්‍යථාපි භික්‌ඛවෙ බිළාරභස්‌තා මද්‌දිතා සුමද්‌දිතා සුපරිමද්‌දිතා මුදුකා තූලිනී ඡින්‌නසස්‌සරා ඡින්‌නභබ්‌භරා අථ පුරිසො ආගච්‌ඡෙය්‍ය කට්‌ඨං වා කථලං වා ආදාය සො එවං වදෙය්‍ය අහං ඉමං බිළාරභස්‌තං මද්‌දිතං සුමද්‌දිතං සුපරිමද්‌දිතං මුදුකං තූලිනිං ඡින්‌නසස්‌සරං ඡින්‌නභබ්‌භරං කට්‌ඨෙන වා කථලෙන වා සරසරං කරිස්‌සාමි භරභරං කරිස්‌සාමීති තං කිං මඤ්‌ඤථ භික්‌ඛවෙ අපි නු සො පුරිසො අමුං බිළාරභස්‌තං මද්‌දිතං සුමද්‌දිතං සුපරිමද්‌දිතං මුදුකං තූලිනිං ඡින්‌නසස්‌සරං ඡින්‌නභබ්‌භරං කට්‌ඨෙන වා කථලෙන වා සරසරං කරෙය්‍ය භරභරං කරෙය්‍යාති නො හෙතං භන්‌තෙ තං කිස්‌ස හෙතු අමු හි භන්‌තෙ බිළාරභස්‌තා මද්‌දිතා සුමද්‌දිතා සුපරිමද්‌දිතා මුදුකා තූලිනී ඡින්‌නසස්‌සරා ඡින්‌නභබ්‌භරා සා න සුකරා කට්‌ඨෙන වා කථලෙන වා සරසරං කාතුං භරභරං කාතුං යාවදෙව ච පන සො පුරිසො කිලමථස්‌ස විඝාතස්‌ස භාගී අස්‌සාති එවමෙව ඛො භික්‌ඛවෙ පඤ්‌චිමෙ වචනපථා යෙහි වො පරෙ වදමානා වදෙය්‍යුං කාලෙන වා අකාලෙන වා භූතෙන වා අභූතෙන වා සණ්‌හෙන වා ඵරුසෙන වා අත්‌ථසංහිතෙන වා අනත්‌ථසංහිතෙන වා මෙත්‌තචිත්‌තා වා දොසන්‌තරා වා කාලෙන වා භික්‌ඛවෙ පරෙ වදමානා වදෙය්‍යුං අකාලෙන වා භූතෙන වා භික්‌ඛවෙ පරෙ වදමානා වදෙය්‍යුං අභූතෙන වා සණ්‌හෙන වා භික්‌ඛවෙ පරෙ වදමානා වදෙය්‍යුං ඵරුසෙන වා අත්‌ථසංහිතෙන වා භික්‌ඛවෙ පරෙ වදමානා වදෙය්‍යුං අනත්‌ථසංහිතෙන වා මෙත්‌තචිත්‌තා වා භික්‌ඛවෙ පරෙ වදමානා වදෙය්‍යුං දොසන්‌තරා වා තත්‍රාපි වො භික්‌ඛවෙ එවං සික්‌ඛිතබ්‌බං න චෙව නො චිත්‌තං විපරිණතං භවිස්‌සති න ච පාපිකං වාචං නිච්‌ඡාරෙස්‌සාම හිතානුකම්‌පී ච විහරිස්‌සාම මෙත්‌තචිත්‌තා න දොසන්‌තරා තඤ්‌ච පුග්‌ගලං මෙත්‌තාසහගතෙන චෙතසා ඵරිත්‌වා විහරිස්‌සාම තදාරම්‌මණඤ්‌ච සබ්‌බාවන්‌තං ලොකං බිළාරභස්‌තාසමෙන චෙතසා විපුලෙන මහග්‌ගතෙන අප්‌පමාණෙන අවෙරෙන අබ්‍යාබජ්‌ඣෙන ඵරිත්‌වා විහරිස්‌සාමාති එවඤ්‌හි වො භික්‌ඛවෙ සික්‌ඛිතබ්‌බං>
    text <232>, <උභතොදණ්‌ඩකෙන චෙපි භික්‌ඛවෙ කකචෙන චොරා ඔචරකා අඞ්‌ගමඞ්‌ගානි ඔකන්‌තෙය්‍යුං තත්‍රාපි යො මනො පදූසෙය්‍ය න මෙ සො තෙන සාසනකරො තත්‍රාපි වො භික්‌ඛවෙ එවං සික්‌ඛිතබ්‌බං න චෙව නො චිත්‌තං විපරිණතං භවිස්‌සති න ච පාපිකං වාචං නිච්‌ඡාරෙස්‌සාම හිතානුකම්‌පී ච විහරිස්‌සාම මෙත්‌තචිත්‌තා න දොසන්‌තරා තඤ්‌ච පුග්‌ගලං මෙත්‌තාසහගතෙන චෙතසා ඵරිත්‌වා විහරිස්‌සාම තදාරම්‌මණඤ්‌ච සබ්‌බාවන්‌තං ලොකං මෙත්‌තාසහගතෙන චෙතසා විපුලෙන මහග්‌ගතෙන අප්‌පමාණෙන අවෙරෙන අබ්‍යාබජ්‌ඣෙන ඵරිත්‌වා විහරිස්‌සාමාති එවඤ්‌හි වො භික්‌ඛවෙ සික්‌ඛිතබ්‌බං>
    text <233>, <ඉමඤ්‌ච තුම්‌හෙ භික්‌ඛවෙ කකචූපමං ඔවාදං අභික්‌ඛණං මනසි කරෙය්‍යාථ පස්‌සථ නො තුම්‌හෙ භික්‌ඛවෙ තං වචනපථං අණුං වා ථූලං වා යං තුම්‌හෙ නාධිවාසෙය්‍යාථාති නො හෙතං භන්‌තෙ තස්‌මාතිහ භික්‌ඛවෙ ඉමං කකචූපමං ඔවාදං අභික්‌ඛණං මනසිකරොථ තං වො භවිස්‌සති දීඝරත්‌තං හිතාය සුඛායාති>
    text <ඉදමවොච භගවා අත්‌තමනා තෙ භික්‌ඛූ භගවතො භාසිතං අභිනන්‌දුන්‌ති>
    stand <කකචූපමසුත්‌තං නිට්‌ඨිතං පඨමං>
  text <අලගද්‌දූපමසුත්‌තං>
    text <234>, <එවං මෙ සුතං එකං සමයං භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ තෙන ඛො පන සමයෙන අරිට්‌ඨස්‌ස නාම භික්‌ඛුනො ගද්‌ධබාධිපුබ්‌බස්‌ස එවරූපං පාපකං දිට්‌ඨිගතං උප්‌පන්‌නං හොති තථාහං භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති අස්‌සොසුං ඛො සම්‌බහුලා භික්‌ඛූ අරිට්‌ඨස්‌ස කිර නාම භික්‌ඛුනො ගද්‌ධබාධිපුබ්‌බස්‌ස එවරූපං පාපකං දිට්‌ඨිගතං උප්‌පන්‌නං තථාහං භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති අථ ඛො තෙ භික්‌ඛූ යෙන අරිට්‌ඨො භික්‌ඛු ගද්‌ධබාධිපුබ්‌බො තෙනුපසඞ්‌කමිංසු උපසඞ්‌කමිත්‌වා අරිට්‌ඨං භික්‌ඛුං ගද්‌ධබාධිපුබ්‌බං එතදවොචුං සච්‌චං කිර තෙ ආවුසො අරිට්‌ඨ එවරූපං පාපකං දිට්‌ඨිගතං උප්‌පන්‌නං තථාහං භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති එවංබ්‍යාඛො අහං ආවුසො භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති>
    text <අථ ඛො තෙපි භික්‌ඛූ අරිට්‌ඨං භික්‌ඛුං ගද්‌ධබාධිපුබ්‌බං එතස්‌මා පාපකා දිට්‌ඨිගතා විවෙචෙතුකාමා සමනුයුඤ්‌ජන්‌ති සමනුගාහන්‌ති සමනුභාසන්‌ති මා හෙවං ආවුසො අරිට්‌ඨ අවච මා භගවන්‌තං අබ්‌භාචික්‌ඛි න හි සාධු භගවතො අබ්‌භක්‌ඛානං න හි භගවා එවං වදෙය්‍ය අනෙකපරියායෙනාවුසො අරිට්‌ඨ අන්‌තරායිකා ධම්‌මා අන්‌තරායිකා වුත්‌තා භගවතා අලඤ්‌ච පන තෙ පටිසෙවතො අන්‌තරායාය අප්‌පස්‌සාදා කාමා වුත්‌තා භගවතා බහුදුක්‌ඛා බහුපායාසා ආදීනවො එත්‌ථ භිය්‍යො අට්‌ඨිකඞ්‌කලූපමා කාමා වුත්‌තා භගවතා…පෙ … මංසපෙසූපමා කාමා වුත්‌තා භගවතා… තිණුක්‌කූපමා කාමා වුත්‌තා භගවතා… අඞ්‌ගාරකාසූපමා කාමා වුත්‌තා භගවතා… සුපිනකූපමා කාමා වුත්‌තා භගවතා… යාචිතකූපමා කාමා වුත්‌තා භගවතා… රුක්‌ඛඵලූපමා කාමා වුත්‌තා භගවතා… අසිසූනූපමා කාමා වුත්‌තා භගවතා… සත්‌තිසූලූපමා කාමා වුත්‌තා භගවතා… සප්‌පසිරූපමා කාමා වුත්‌තා භගවතා බහුදුක්‌ඛා බහුපායාසා ආදීනවො එත්‌ථ භිය්‍යොති එවම්‌පි ඛො අරිට්‌ඨො භික්‌ඛු ගද්‌ධබාධිපුබ්‌බො තෙහි භික්‌ඛූහි සමනුයුඤ්‌ජියමානො සමනුගාහියමානො සමනුභාසියමානො තදෙව පාපකං දිට්‌ඨිගතං ථාමසා පරාමාසා අභිනිවිස්‌ස වොහරති එවංබ්‍යාඛො අහං ආවුසො භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති>
    text <235>, <යතො ඛො තෙ භික්‌ඛූ නාසක්‌ඛිංසු අරිට්‌ඨං භික්‌ඛුං ගද්‌ධබාධිපුබ්‌බං එතස්‌මා පාපකා දිට්‌ඨිගතා විවෙචෙතුං අථ ඛො තෙ භික්‌ඛූ යෙන භගවා තෙනුපසඞ්‌කමිංසු උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදිංසු එකමන්‌තං නිසින්‌නා ඛො තෙ භික්‌ඛූ භගවන්‌තං එතදවොචුං අරිට්‌ඨස්‌ස නාම භන්‌තෙ භික්‌ඛුනො ගද්‌ධබාධිපුබ්‌බස්‌ස එවරූපං පාපකං දිට්‌ඨිගතං උප්‌පන්‌නං තථාහං භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති අස්‌සුම්‌හ ඛො මයං භන්‌තෙ අරිට්‌ඨස්‌ස කිර නාම භික්‌ඛුනො ගද්‌ධබාධිපුබ්‌බස්‌ස එවරූපං පාපකං දිට්‌ඨිගතං උප්‌පන්‌නං තථාහං භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති අථ ඛො මයං භන්‌තෙ යෙන අරිට්‌ඨො භික්‌ඛු ගද්‌ධබාධිපුබ්‌බො තෙනුපසඞ්‌කමිම්‌හ උපසඞ්‌කමිත්‌වා අරිට්‌ඨං භික්‌ඛුං ගද්‌ධබාධිපුබ්‌බං එතදවොචුම්‌හ සච්‌චං කිර තෙ ආවුසො අරිට්‌ඨ එවරූපං පාපකං දිට්‌ඨිගතං උප්‌පන්‌නං තථාහං භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති>
    text <එවං වුත්‌තෙ භන්‌තෙ අරිට්‌ඨො භික්‌ඛු ගද්‌ධබාධිපුබ්‌බො අම්‌හෙ එතදවොච එවංබ්‍යාඛො අහං ආවුසො භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති අථ ඛො මයං භන්‌තෙ අරිට්‌ඨං භික්‌ඛුං ගද්‌ධබාධිපුබ්‌බං එතස්‌මා පාපකා දිට්‌ඨිගතා විවෙචෙතුකාමා සමනුයුඤ්‌ජිම්‌හ සමනුගාහිම්‌හ සමනුභාසිම්‌හ මා හෙවං ආවුසො අරිට්‌ඨ අවච මා භගවන්‌තං අබ්‌භාචික්‌ඛි න හි සාධු භගවතො අබ්‌භක්‌ඛානං න හි භගවා එවං වදෙය්‍ය අනෙකපරියායෙනාවුසො අරිට්‌ඨ අන්‌තරායිකා ධම්‌මා අන්‌තරායිකා වුත්‌තා භගවතා අලඤ්‌ච පන තෙ පටිසෙවතො අන්‌තරායාය අප්‌පස්‌සාදා කාමා වුත්‌තා භගවතා බහුදුක්‌ඛා බහුපායාසා ආදීනවො එත්‌ථ භිය්‍යො අට්‌ඨිකඞ්‌කලූපමා කාමා වුත්‌තා භගවතා…පෙ … සප්‌පසිරූපමා කාමා වුත්‌තා භගවතා බහුදුක්‌ඛා බහුපායාසා ආදීනවො එත්‌ථ භිය්‍යොති එවම්‌පි ඛො භන්‌තෙ අරිට්‌ඨො භික්‌ඛු ගද්‌ධබාධිපුබ්‌බො අම්‌හෙහි සමනුයුඤ්‌ජියමානො සමනුගාහියමානො සමනුභාසියමානො තදෙව පාපකං දිට්‌ඨිගතං ථාමසා පරාමාසා අභිනිවිස්‌ස වොහරති එවංබ්‍යාඛො අහං ආවුසො භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති යතො ඛො මයං භන්‌තෙ නාසක්‌ඛිම්‌හ අරිට්‌ඨං භික්‌ඛුං ගද්‌ධබාධිපුබ්‌බං එතස්‌මා පාපකා දිට්‌ඨිගතා විවෙචෙතුං අථ මයං එතමත්‌ථං භගවතො ආරොචෙමාති>
    text <236>, <අථ ඛො භගවා අඤ්‌ඤතරං භික්‌ඛුං ආමන්‌තෙසි එහි ත්‌වං භික්‌ඛු මම වචනෙන අරිට්‌ඨං භික්‌ඛුං ගද්‌ධබාධිපුබ්‌බං ආමන්‌තෙහි සත්‌ථා තං ආවුසො අරිට්‌ඨ ආමන්‌තෙතීති එවං භන්‌තෙති ඛො සො භික්‌ඛු භගවතො පටිස්‌සුත්‌වා යෙන අරිට්‌ඨො භික්‌ඛු ගද්‌ධබාධිපුබ්‌බො තෙනුපසඞ්‌කමි උපසඞ්‌කමිත්‌වා අරිට්‌ඨං භික්‌ඛුං ගද්‌ධබාධිපුබ්‌බං එතදවොච සත්‌ථා තං ආවුසො අරිට්‌ඨ ආමන්‌තෙතීති එවමාවුසොති ඛො අරිට්‌ඨො භික්‌ඛු ගද්‌ධබාධිපුබ්‌බො තස්‌ස භික්‌ඛුනො පටිස්‌සුත්‌වා යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නං ඛො අරිට්‌ඨං භික්‌ඛුං ගද්‌ධබාධිපුබ්‌බං භගවා එතදවොච සච්‌චං කිර තෙ අරිට්‌ඨ එවරූපං පාපකං දිට්‌ඨිගතං උප්‌පන්‌නං තථාහං භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති>
    text <එවංබ්‍යාඛො අහං භන්‌තෙ භගවතා ධම්‌මං දෙසිතං ආජානාමි යථා යෙමෙ අන්‌තරායිකා ධම්‌මා වුත්‌තා භගවතා තෙ පටිසෙවතො නාලං අන්‌තරායායාති කස්‌ස ඛො නාම ත්‌වං මොඝපුරිස මයා එවං ධම්‌මං දෙසිතං ආජානාසි නනු මයා මොඝපුරිස අනෙකපරියායෙන අන්‌තරායිකා ධම්‌මා අන්‌තරායිකා වුත්‌තා අලඤ්‌ච පන තෙ පටිසෙවතො අන්‌තරායාය අප්‌පස්‌සාදා කාමා වුත්‌තා මයා බහුදුක්‌ඛා බහුපායාසා ආදීනවො එත්‌ථ භිය්‍යො අට්‌ඨිකඞ්‌කලූපමා කාමා වුත්‌තා මයා… මංසපෙසූපමා කාමා වුත්‌තා මයා… තිණුක්‌කූපමා කාමා වුත්‌තා මයා… අඞ්‌ගාරකාසූපමා කාමා වුත්‌තා මයා… සුපිනකූපමා කාමා වුත්‌තා මයා… යාචිතකූපමා කාමා වුත්‌තා මයා… රුක්‌ඛඵලූපමා කාමා වුත්‌තා මයා… අසිසූනූපමා කාමා වුත්‌තා මයා… සත්‌තිසූලූපමා කාමා වුත්‌තා මයා… සප්‌පසිරූපමා කාමා වුත්‌තා මයා බහුදුක්‌ඛා බහුපායාසා ආදීනවො එත්‌ථ භිය්‍යො අථ ච පන ත්‌වං මොඝපුරිස අත්‌තනා දුග්‌ගහිතෙන අම්‌හෙ චෙව අබ්‌භාචික්‌ඛසි අත්‌තානඤ්‌ච ඛනසි බහුඤ්‌ච අපුඤ්‌ඤං පසවසි තඤ්‌හි තෙ මොඝපුරිස භවිස්‌සති දීඝරත්‌තං අහිතාය දුක්‌ඛායාති>
    text <අථ ඛො භගවා භික්‌ඛූ ආමන්‌තෙසි තං කිං මඤ්‌ඤථ භික්‌ඛවෙ අපි නායං අරිට්‌ඨො භික්‌ඛු ගද්‌ධබාධිපුබ්‌බො උස්‌මීකතොපි ඉමස්‌මිං ධම්‌මවිනයෙති කිඤ්‌හි සියා භන්‌තෙ නො හෙතං භන්‌තෙති එවං වුත්‌තෙ අරිට්‌ඨො භික්‌ඛු ගද්‌ධබාධිපුබ්‌බො තුණ්‌හීභූතො මඞ්‌කුභූතො පත්‌තක්‌ඛන්‌ධො අධොමුඛො පජ්‌ඣායන්‌තො අප්‌පටිභානො නිසීදි අථ ඛො භගවා අරිට්‌ඨං භික්‌ඛුං ගද්‌ධබාධිපුබ්‌බං තුණ්‌හීභූතං මඞ්‌කුභූතං පත්‌තක්‌ඛන්‌ධං අධොමුඛං පජ්‌ඣායන්‌තං අප්‌පටිභානං විදිත්‌වා අරිට්‌ඨං භික්‌ඛුං ගද්‌ධබාධිපුබ්‌බං එතදවොච පඤ්‌ඤායිස්‌සසි ඛො ත්‌වං මොඝපුරිස එතෙන සකෙන පාපකෙන දිට්‌ඨිගතෙන ඉධාහං භික්‌ඛූ පටිපුච්‌ඡිස්‌සාමීති>
    text <237>, <අථ ඛො භගවා භික්‌ඛූ ආමන්‌තෙසි තුම්‌හෙපි මෙ භික්‌ඛවෙ එවං ධම්‌මං දෙසිතං ආජානාථ යථායං අරිට්‌ඨො භික්‌ඛු ගද්‌ධබාධිපුබ්‌බො අත්‌තනා දුග්‌ගහිතෙන අම්‌හෙ චෙව අබ්‌භාචික්‌ඛති අත්‌තානඤ්‌ච ඛනති බහුඤ්‌ච අපුඤ්‌ඤං පසවතීති නො හෙතං භන්‌තෙ අනෙකපරියායෙන හි නො භන්‌තෙ අන්‌තරායිකා ධම්‌මා අන්‌තරායිකා වුත්‌තා භගවතා අලඤ්‌ච පන තෙ පටිසෙවතො අන්‌තරායාය අප්‌පස්‌සාදා කාමා වුත්‌තා භගවතා බහුදුක්‌ඛා බහුපායාසා ආදීනවො එත්‌ථ භිය්‍යො අට්‌ඨිකඞ්‌කලූපමා කාමා වුත්‌තා භගවතා…පෙ … සප්‌පසිරූපමා කාමා වුත්‌තා භගවතා බහුදුක්‌ඛා බහුපායාසා ආදීනවො එත්‌ථ භිය්‍යොති සාධු සාධු භික්‌ඛවෙ සාධු ඛො මෙ තුම්‌හෙ භික්‌ඛවෙ එවං ධම්‌මං දෙසිතං ආජානාථ අනෙකපරියායෙන හි ඛො භික්‌ඛවෙ අන්‌තරායිකා ධම්‌මා වුත්‌තා මයා අලඤ්‌ච පන තෙ පටිසෙවතො අන්‌තරායාය අප්‌පස්‌සාදා කාමා වුත්‌තා මයා බහුදුක්‌ඛා බහුපායාසා ආදීනවො එත්‌ථ භිය්‍යො අට්‌ඨිකඞ්‌කලූපමා කාමා වුත්‌තා මයා…පෙ … සප්‌පසිරූපමා කාමා වුත්‌තා මයා බහුදුක්‌ඛා බහුපායාසා ආදීනවො එත්‌ථ භිය්‍යො අථ ච පනායං අරිට්‌ඨො භික්‌ඛු ගද්‌ධබාධිපුබ්‌බො අත්‌තනා දුග්‌ගහිතෙන අම්‌හෙ චෙව අබ්‌භාචික්‌ඛති අත්‌තානඤ්‌ච ඛනති බහුඤ්‌ච අපුඤ්‌ඤං පසවති තඤ්‌හි තස්‌ස මොඝපුරිසස්‌ස භවිස්‌සති දීඝරත්‌තං අහිතාය දුක්‌ඛාය සො වත භික්‌ඛවෙ අඤ්‌ඤත්‍රෙව කාමෙහි අඤ්‌ඤත්‍ර කාමසඤ්‌ඤාය අඤ්‌ඤත්‍ර කාමවිතක්‌කෙහි කාමෙ පටිසෙවිස්‌සතීති නෙතං ඨානං විජ්‌ජති>
    text <238>, <ඉධ භික්‌ඛවෙ එකච්‌චෙ මොඝපුරිසා ධම්‌මං පරියාපුණන්‌ති සුත්‌තං ගෙය්‍යං වෙය්‍යාකරණං ගාථං උදානං ඉතිවුත්‌තකං ජාතකං අබ්‌භුතධම්‌මං වෙදල්‌ලං තෙ තං ධම්‌මං පරියාපුණිත්‌වා තෙසං ධම්‌මානං පඤ්‌ඤාය අත්‌ථං න උපපරික්‌ඛන්‌ති තෙසං තෙ ධම්‌මා පඤ්‌ඤාය අත්‌ථං අනුපපරික්‌ඛතං න නිජ්‌ඣානං ඛමන්‌ති තෙ උපාරම්‌භානිසංසා චෙව ධම්‌මං පරියාපුණන්‌ති ඉතිවාදප්‌පමොක්‌ඛානිසංසා ච යස්‌ස චත්‌ථාය ධම්‌මං පරියාපුණන්‌ති තඤ්‌චස්‌ස අත්‌ථං නානුභොන්‌ති තෙසං තෙ ධම්‌මා දුග්‌ගහිතා දීඝරත්‌තං අහිතාය දුක්‌ඛාය සංවත්‌තන්‌ති තං කිස්‌ස හෙතු දුග්‌ගහිතත්‌තා භික්‌ඛවෙ ධම්‌මානං>
    text <සෙය්‍යථාපි භික්‌ඛවෙ පුරිසො අලගද්‌දත්‌ථිකො අලගද්‌දගවෙසී අලගද්‌දපරියෙසනං චරමානො සො පස්‌සෙය්‍ය මහන්‌තං අලගද්‌දං තමෙනං භොගෙ වා නඞ්‌ගුට්‌ඨෙ වා ගණ්‌හෙය්‍ය තස්‌ස සො අලගද්‌දො පටිපරිවත්‌තිත්‌වා හත්‌ථෙ වා බාහාය වා අඤ්‌ඤතරස්‌මිං වා අඞ්‌ගපච්‌චඞ්‌ගෙ ඩංසෙය්‍ය සො තතොනිදානං මරණං වා නිගච්‌ඡෙය්‍ය මරණමත්‌තං වා දුක්‌ඛං තං කිස්‌ස හෙතු දුග්‌ගහිතත්‌තා භික්‌ඛවෙ අලගද්‌දස්‌ස එවමෙව ඛො භික්‌ඛවෙ ඉධෙකච්‌චෙ මොඝපුරිසා ධම්‌මං පරියාපුණන්‌ති සුත්‌තං ගෙය්‍යං වෙය්‍යාකරණං ගාථං උදානං ඉතිවුත්‌තකං ජාතකං අබ්‌භුතධම්‌මං වෙදල්‌ලං තෙ තං ධම්‌මං පරියාපුණිත්‌වා තෙසං ධම්‌මානං පඤ්‌ඤාය අත්‌ථං න උපපරික්‌ඛන්‌ති තෙසං තෙ ධම්‌මා පඤ්‌ඤාය අත්‌ථං අනුපපරික්‌ඛතං න නිජ්‌ඣානං ඛමන්‌ති තෙ උපාරම්‌භානිසංසා චෙව ධම්‌මං පරියාපුණන්‌ති ඉතිවාදප්‌පමොක්‌ඛානිසංසා ච යස්‌ස චත්‌ථාය ධම්‌මං පරියාපුණන්‌ති තඤ්‌චස්‌ස අත්‌ථං නානුභොන්‌ති තෙසං තෙ ධම්‌මා දුග්‌ගහිතා දීඝරත්‌තං අහිතාය දුක්‌ඛාය සංවත්‌තන්‌ති තං කිස්‌ස හෙතු දුග්‌ගහිතත්‌තා භික්‌ඛවෙ ධම්‌මානං>
    text <239>, <ඉධ පන භික්‌ඛවෙ එකච්‌චෙ කුලපුත්‌තා ධම්‌මං පරියාපුණන්‌ති සුත්‌තං ගෙය්‍යං වෙය්‍යාකරණං ගාථං උදානං ඉතිවුත්‌තකං ජාතකං අබ්‌භුතධම්‌මං වෙදල්‌ලං තෙ තං ධම්‌මං පරියාපුණිත්‌වා තෙසං ධම්‌මානං පඤ්‌ඤාය අත්‌ථං උපපරික්‌ඛන්‌ති තෙසං තෙ ධම්‌මා පඤ්‌ඤාය අත්‌ථං උපපරික්‌ඛතං නිජ්‌ඣානං ඛමන්‌ති තෙ න චෙව උපාරම්‌භානිසංසා ධම්‌මං පරියාපුණන්‌ති න ඉතිවාදප්‌පමොක්‌ඛානිසංසා ච යස්‌ස චත්‌ථාය ධම්‌මං පරියාපුණන්‌ති තඤ්‌චස්‌ස අත්‌ථං අනුභොන්‌ති තෙසං තෙ ධම්‌මා සුග්‌ගහිතා දීඝරත්‌තං හිතාය සුඛාය සංවත්‌තන්‌ති තං කිස්‌ස හෙතු සුග්‌ගහිතත්‌තා භික්‌ඛවෙ ධම්‌මානං>
    text <සෙය්‍යථාපි භික්‌ඛවෙ පුරිසො අලගද්‌දත්‌ථිකො අලගද්‌දගවෙසී අලගද්‌දපරියෙසනං චරමානො සො පස්‌සෙය්‍ය මහන්‌තං අලගද්‌දං තමෙනං අජපදෙන දණ්‌ඩෙන සුනිග්‌ගහිතං නිග්‌ගණ්‌හෙය්‍ය අජපදෙන දණ්‌ඩෙන සුනිග්‌ගහිතං නිග්‌ගහිත්‌වා ගීවාය සුග්‌ගහිතං ගණ්‌හෙය්‍ය කිඤ්‌චාපි සො භික්‌ඛවෙ අලගද්‌දො තස්‌ස පුරිසස්‌ස හත්‌ථං වා බාහං වා අඤ්‌ඤතරං වා අඞ්‌ගපච්‌චඞ්‌ගං භොගෙහි පලිවෙඨෙය්‍ය අථ ඛො සො නෙව තතොනිදානං මරණං වා නිගච්‌ඡෙය්‍ය මරණමත්‌තං වා දුක්‌ඛං තං කිස්‌ස හෙතු සුග්‌ගහිතත්‌තා භික්‌ඛවෙ අලගද්‌දස්‌ස එවමෙව ඛො භික්‌ඛවෙ ඉධෙකච්‌චෙ කුලපුත්‌තා ධම්‌මං පරියාපුණන්‌ති සුත්‌තං ගෙය්‍යං වෙය්‍යාකරණං ගාථං උදානං ඉතිවුත්‌තකං ජාතකං අබ්‌භුතධම්‌මං වෙදල්‌ලං තෙ තං ධම්‌මං පරියාපුණිත්‌වා තෙසං ධම්‌මානං පඤ්‌ඤාය අත්‌ථං උපපරික්‌ඛන්‌ති තෙසං තෙ ධම්‌මා පඤ්‌ඤාය අත්‌ථං උපපරික්‌ඛතං නිජ්‌ඣානං ඛමන්‌ති තෙ න චෙව උපාරම්‌භානිසංසා ධම්‌මං පරියාපුණන්‌ති න ඉතිවාදප්‌පමොක්‌ඛානිසංසා ච යස්‌ස චත්‌ථාය ධම්‌මං පරියාපුණන්‌ති තඤ්‌චස්‌ස අත්‌ථං අනුභොන්‌ති තෙසං තෙ ධම්‌මා සුග්‌ගහිතා දීඝරත්‌තං අත්‌ථාය හිතාය සුඛාය සංවත්‌තන්‌ති තං කිස්‌ස හෙතු සුග්‌ගහිතත්‌තා භික්‌ඛවෙ ධම්‌මානං තස්‌මාතිහ භික්‌ඛවෙ යස්‌ස මෙ භාසිතස්‌ස අත්‌ථං ආජානෙය්‍යාථ තථා නං ධාරෙය්‍යාථ යස්‌ස ච පන මෙ භාසිතස්‌ස අත්‌ථං න ආජානෙය්‍යාථ අහං වො තත්‌ථ පටිපුච්‌ඡිතබ්‌බො යෙ වා පනාස්‌සු වියත්‌තා භික්‌ඛූ>
    text <240>, <කුල්‌ලූපමං වො භික්‌ඛවෙ ධම්‌මං දෙසෙස්‌සාමි නිත්‌ථරණත්‌ථාය නො ගහණත්‌ථාය තං සුණාථ සාධුකං මනසිකරොථ භාසිස්‌සාමීති එවං භන්‌තෙති ඛො තෙ භික්‌ඛූ භගවතො පච්‌චස්‌සොසුං භගවා එතදවොච සෙය්‍යථාපි භික්‌ඛවෙ පුරිසො අද්‌ධානමග්‌ගප්‌පටිපන්‌නො සො පස්‌සෙය්‍ය මහන්‌තං උදකණ්‌ණවං ඔරිමං තීරං සාසඞ්‌කං සප්‌පටිභයං පාරිමං තීරං ඛෙමං අප්‌පටිභයං න චස්‌ස නාවා සන්‌තාරණී උත්‌තරසෙතු වා අපාරා පාරං ගමනාය තස්‌ස එවමස්‌ස අයං ඛො මහාඋදකණ්‌ණවො ඔරිමං තීරං සාසඞ්‌කං සප්‌පටිභයං පාරිමං තීරං ඛෙමං අප්‌පටිභයං නත්‌ථි ච නාවා සන්‌තාරණී උත්‌තරසෙතු වා අපාරා පාරං ගමනාය යංනූනාහං තිණකට්‌ඨසාඛාපලාසං සංකඩ්‌ඪිත්‌වා කුල්‌ලං බන්‌ධිත්‌වා තං කුල්‌ලං නිස්‌සාය හත්‌ථෙහි ච පාදෙහි ච වායමමානො සොත්‌ථිනා පාරං උත්‌තරෙය්‍යන්‌ති අථ ඛො සො භික්‌ඛවෙ පුරිසො තිණකට්‌ඨසාඛාපලාසං සංකඩ්‌ඪිත්‌වා කුල්‌ලං බන්‌ධිත්‌වා තං කුල්‌ලං නිස්‌සාය හත්‌ථෙහි ච පාදෙහි ච වායමමානො සොත්‌ථිනා පාරං උත්‌තරෙය්‍ය තස්‌ස පුරිසස්‌ස උත්‌තිණ්‌ණස්‌ස පාරඞ්‌ගතස්‌ස එවමස්‌ස බහුකාරො ඛො මෙ අයං කුල්‌ලො ඉමාහං කුල්‌ලං නිස්‌සාය හත්‌ථෙහි ච පාදෙහි ච වායමමානො සොත්‌ථිනා පාරං උත්‌තිණ්‌ණො යංනූනාහං ඉමං කුල්‌ලං සීසෙ වා ආරොපෙත්‌වා ඛන්‌ධෙ වා උච්‌චාරෙත්‌වා යෙන කාමං පක්‌කමෙය්‍යන්‌ති තං කිං මඤ්‌ඤථ භික්‌ඛවෙ අපි නු සො පුරිසො එවංකාරී තස්‌මිං කුල්‌ලෙ කිච්‌චකාරී අස්‌සාති නො හෙතං භන්‌තෙ කථංකාරී ච සො භික්‌ඛවෙ පුරිසො තස්‌මිං කුල්‌ලෙ කිච්‌චකාරී අස්‌ස ඉධ භික්‌ඛවෙ තස්‌ස පුරිසස්‌ස උත්‌තිණ්‌ණස්‌ස පාරඞ්‌ගතස්‌ස එවමස්‌ස බහුකාරො ඛො මෙ අයං කුල්‌ලො ඉමාහං කුල්‌ලං නිස්‌සාය හත්‌ථෙහි ච පාදෙහි ච වායමමානො සොත්‌ථිනා පාරං උත්‌තිණ්‌ණො යංනූනාහං ඉමං කුල්‌ලං ථලෙ වා උස්‌සාදෙත්‌වා උදකෙ වා ඔපිලාපෙත්‌වා යෙන කාමං පක්‌කමෙය්‍යන්‌ති එවංකාරී ඛො සො භික්‌ඛවෙ පුරිසො තස්‌මිං කුල්‌ලෙ කිච්‌චකාරී අස්‌ස එවමෙව ඛො භික්‌ඛවෙ කුල්‌ලූපමො මයා ධම්‌මො දෙසිතො නිත්‌ථරණත්‌ථාය නො ගහණත්‌ථාය කුල්‌ලූපමං වො භික්‌ඛවෙ ධම්‌මං දෙසිතං ආජානන්‌තෙහි ධම්‌මාපි වො පහාතබ්‌බා පගෙව අධම්‌මා>
    text <241>, <ඡයිමානි භික්‌ඛවෙ දිට්‌ඨිට්‌ඨානානි කතමානි ඡ ඉධ භික්‌ඛවෙ අස්‌සුතවා පුථුජ්‌ජනො අරියානං අදස්‌සාවී අරියධම්‌මස්‌ස අකොවිදො අරියධම්‌මෙ අවිනීතො සප්‌පුරිසානං අදස්‌සාවී සප්‌පුරිසධම්‌මස්‌ස අකොවිදො සප්‌පුරිසධම්‌මෙ අවිනීතො රූපං එතං මම එසොහමස්‌මි එසො මෙ අත්‌තාති සමනුපස්‌සති වෙදනං එතං මම එසොහමස්‌මි එසො මෙ අත්‌තාති සමනුපස්‌සති සඤ්‌ඤං එතං මම එසොහමස්‌මි එසො මෙ අත්‌තාති සමනුපස්‌සති සඞ්‌ඛාරෙ එතං මම එසොහමස්‌මි එසො මෙ අත්‌තාති සමනුපස්‌සති යම්‌පි තං දිට්‌ඨං සුතං මුතං විඤ්‌ඤාතං පත්‌තං පරියෙසිතං අනුවිචරිතං මනසා තම්‌පි එතං මම එසොහමස්‌මි එසො මෙ අත්‌තාති සමනුපස්‌සති යම්‌පි තං දිට්‌ඨිට්‌ඨානං සො ලොකො සො අත්‌තා සො පෙච්‌ච භවිස්‌සාමි නිච්‌චො ධුවො සස්‌සතො අවිපරිණාමධම්‌මො සස්‌සතිසමං තථෙව ඨස්‌සාමීති තම්‌පි එතං මම එසොහමස්‌මි එසො මෙ අත්‌තාති සමනුපස්‌සති සුතවා ච ඛො භික්‌ඛවෙ අරියසාවකො අරියානං දස්‌සාවී අරියධම්‌මස්‌ස කොවිදො අරියධම්‌මෙ සුවිනීතො සප්‌පුරිසානං දස්‌සාවී සප්‌පුරිසධම්‌මස්‌ස කොවිදො සප්‌පුරිසධම්‌මෙ සුවිනීතො රූපං නෙතං මම නෙසොහමස්‌මි න මෙසො අත්‌තාති සමනුපස්‌සති වෙදනං නෙතං මම නෙසොහමස්‌මි න මෙසො අත්‌තාති සමනුපස්‌සති සඤ්‌ඤං නෙතං මම නෙසොහමස්‌මි න මෙසො අත්‌තාති සමනුපස්‌සති සඞ්‌ඛාරෙ නෙතං මම නෙසොහමස්‌මි න මෙසො අත්‌තාති සමනුපස්‌සති යම්‌පි තං දිට්‌ඨං සුතං මුතං විඤ්‌ඤාතං පත්‌තං පරියෙසිතං අනුවිචරිතං මනසා තම්‌පි නෙතං මම නෙසොහමස්‌මි න මෙසො අත්‌තාති සමනුපස්‌සති යම්‌පි තං දිට්‌ඨිට්‌ඨානං සො ලොකො සො අත්‌තා සො පෙච්‌ච භවිස්‌සාමි නිච්‌චො ධුවො සස්‌සතො අවිපරිණාමධම්‌මො සස්‌සතිසමං තථෙව ඨස්‌සාමීති තම්‌පි නෙතං මම නෙසොහමස්‌මි න මෙසො අත්‌තාති සමනුපස්‌සති සො එවං සමනුපස්‌සන්‌තො අසති න පරිතස්‌සතීති>
    text <242>, <එවං වුත්‌තෙ අඤ්‌ඤතරො භික්‌ඛු භගවන්‌තං එතදවොච සියා නු ඛො භන්‌තෙ බහිද්‌ධා අසති පරිතස්‌සනාති සියා භික්‌ඛූති භගවා අවොච ඉධ භික්‌ඛු එකච්‌චස්‌ස එවං හොති අහු වත මෙ තං වත මෙ නත්‌ථි සියා වත මෙ තං වතාහං න ලභාමීති සො සොචති කිලමති පරිදෙවති උරත්‌තාළිං කන්‌දති සම්‌මොහං ආපජ්‌ජති එවං ඛො භික්‌ඛු බහිද්‌ධා අසති පරිතස්‌සනා හොතීති>
    text <සියා පන භන්‌තෙ බහිද්‌ධා අසති අපරිතස්‌සනාති සියා භික්‌ඛූති භගවා අවොච ඉධ භික්‌ඛු එකච්‌චස්‌ස න එවං හොති අහු වත මෙ තං වත මෙ නත්‌ථි සියා වත මෙ තං වතාහං න ලභාමීති සො න සොචති න කිලමති න පරිදෙවති න උරත්‌තාළිං කන්‌දති න සම්‌මොහං ආපජ්‌ජති එවං ඛො භික්‌ඛු බහිද්‌ධා අසති අපරිතස්‌සනා හොතීති>
    text <සියා නු ඛො භන්‌තෙ අජ්‌ඣත්‌තං අසති පරිතස්‌සනාති සියා භික්‌ඛූති භගවා අවොච ඉධ භික්‌ඛු එකච්‌චස්‌ස එවං දිට්‌ඨි හොති සො ලොකො සො අත්‌තා සො පෙච්‌ච භවිස්‌සාමි නිච්‌චො ධුවො සස්‌සතො අවිපරිණාමධම්‌මො සස්‌සතිසමං තථෙව ඨස්‌සාමීති සො සුණාති තථාගතස්‌ස වා තථාගතසාවකස්‌ස වා සබ්‌බෙසං දිට්‌ඨිට්‌ඨානාධිට්‌ඨානපරියුට්‌ඨානාභිනිවෙසානුසයානං සමුග්‌ඝාතාය සබ්‌බසඞ්‌ඛාරසමථාය සබ්‌බූපධිපටිනිස්‌සග්‌ගාය තණ්‌හාක්‌ඛයාය විරාගාය නිරොධාය නිබ්‌බානාය ධම්‌මං දෙසෙන්‌තස්‌ස තස්‌ස එවං හොති උච්‌ඡිජ්‌ජිස්‌සාමි නාමස්‌සු විනස්‌සිස්‌සාමි නාමස්‌සු නස්‌සු නාම භවිස්‌සාමීති සො සොචති කිලමති පරිදෙවති උරත්‌තාළිං කන්‌දති සම්‌මොහං ආපජ්‌ජති එවං ඛො භික්‌ඛු අජ්‌ඣත්‌තං අසති පරිතස්‌සනා හොතීති>
    text <සියා පන භන්‌තෙ අජ්‌ඣත්‌තං අසති අපරිතස්‌සනාති සියා භික්‌ඛූති භගවා අවොච ඉධ භික්‌ඛු එකච්‌චස්‌ස න එවං දිට්‌ඨි හොති සො ලොකො සො අත්‌තා සො පෙච්‌ච භවිස්‌සාමි නිච්‌චො ධුවො සස්‌සතො අවිපරිණාමධම්‌මො සස්‌සතිසමං තථෙව ඨස්‌සාමීති සො සුණාති තථාගතස්‌ස වා තථාගතසාවකස්‌ස වා සබ්‌බෙසං දිට්‌ඨිට්‌ඨානාධිට්‌ඨානපරියුට්‌ඨානාභිනිවෙසානුසයානං සමුග්‌ඝාතාය සබ්‌බසඞ්‌ඛාරසමථාය සබ්‌බූපධිපටිනිස්‌සග්‌ගාය තණ්‌හාක්‌ඛයාය විරාගාය නිරොධාය නිබ්‌බානාය ධම්‌මං දෙසෙන්‌තස්‌ස තස්‌ස න එවං හොති උච්‌ඡිජ්‌ජිස්‌සාමි නාමස්‌සු විනස්‌සිස්‌සාමි නාමස්‌සු නස්‌සු නාම භවිස්‌සාමීති සො න සොචති න කිලමති න පරිදෙවති න උරත්‌තාළිං කන්‌දති න සම්‌මොහං ආපජ්‌ජති එවං ඛො භික්‌ඛු අජ්‌ඣත්‌තං අසති අපරිතස්‌සනා හොති>
    text <243>, <තං භික්‌ඛවෙ පරිග්‌ගහං පරිග්‌ගණ්‌හෙය්‍යාථ ය්‌වාස්‌ස පරිග්‌ගහො නිච්‌චො ධුවො සස්‌සතො අවිපරිණාමධම්‌මො සස්‌සතිසමං තථෙව තිට්‌ඨෙය්‍ය පස්‌සථ නො තුම්‌හෙ භික්‌ඛවෙ තං පරිග්‌ගහං ය්‌වාස්‌ස පරිග්‌ගහො නිච්‌චො ධුවො සස්‌සතො අවිපරිණාමධම්‌මො සස්‌සතිසමං තථෙව තිට්‌ඨෙය්‍යාති නො හෙතං භන්‌තෙ සාධු භික්‌ඛවෙ අහම්‌පි ඛො තං භික්‌ඛවෙ පරිග්‌ගහං න සමනුපස්‌සාමි ය්‌වාස්‌ස පරිග්‌ගහො නිච්‌චො ධුවො සස්‌සතො අවිපරිණාමධම්‌මො සස්‌සතිසමං තථෙව තිට්‌ඨෙය්‍ය>
    text <තං භික්‌ඛවෙ අත්‌තවාදුපාදානං උපාදියෙථ යංස අත්‌තවාදුපාදානං උපාදියතො න උප්‌පජ්‌ජෙය්‍යුං සොකපරිදෙවදුක්‌ඛදොමනස්‌සුපායාසා පස්‌සථ නො තුම්‌හෙ භික්‌ඛවෙ තං අත්‌තවාදුපාදානං යංස අත්‌තවාදුපාදානං උපාදියතො න උප්‌පජ්‌ජෙය්‍යුං සොකපරිදෙවදුක්‌ඛදොමනස්‌සුපායාසාති නො හෙතං භන්‌තෙ සාධු භික්‌ඛවෙ අහම්‌පි ඛො තං භික්‌ඛවෙ අත්‌තවාදුපාදානං න සමනුපස්‌සාමි යංස අත්‌තවාදුපාදානං උපාදියතො න උප්‌පජ්‌ජෙය්‍යුං සොකපරිදෙවදුක්‌ඛදොමනස්‌සුපායාසා>
    text <තං භික්‌ඛවෙ දිට්‌ඨිනිස්‌සයං නිස්‌සයෙථ යංස දිට්‌ඨිනිස්‌සයං නිස්‌සයතො න උප්‌පජ්‌ජෙය්‍යුං සොකපරිදෙවදුක්‌ඛදොමනස්‌සුපායාසා පස්‌සථ නො තුම්‌හෙ භික්‌ඛවෙ තං දිට්‌ඨිනිස්‌සයං යංස දිට්‌ඨිනිස්‌සයං නිස්‌සයතො න උප්‌පජ්‌ජෙය්‍යුං සොකපරිදෙවදුක්‌ඛදොමනස්‌සුපායාසාති නො හෙතං භන්‌තෙ සාධු භික්‌ඛවෙ අහම්‌පි ඛො තං භික්‌ඛවෙ දිට්‌ඨිනිස්‌සයං න සමනුපස්‌සාමි යංස දිට්‌ඨිනිස්‌සයං නිස්‌සයතො න උප්‌පජ්‌ජෙය්‍යුං සොකපරිදෙවදුක්‌ඛදොමනස්‌සුපායාසා>
    text <244>, <අත්‌තනි වා භික්‌ඛවෙ සති අත්‌තනියං මෙ ති අස්‌සාති>
    text <එවං භන්‌තෙ>
    text <අත්‌තනියෙ වා භික්‌ඛවෙ සති අත්‌තා මෙ ති අස්‌සාති එවං භන්‌තෙ>
    text <අත්‌තනි ච භික්‌ඛවෙ අත්‌තනියෙ ච සච්‌චතො ථෙතතො අනුපලබ්‌භමානෙ යම්‌පි තං දිට්‌ඨිට්‌ඨානං සො ලොකො සො අත්‌තා සො පෙච්‌ච භවිස්‌සාමි නිච්‌චො ධුවො සස්‌සතො අවිපරිණාමධම්‌මො සස්‌සතිසමං තථෙව ඨස්‌සාමීති නනායං භික්‌ඛවෙ කෙවලො පරිපූරො බාලධම්‌මොති>
    text <කිඤ්‌හි නො සියා භන්‌තෙ කෙවලො හි භන්‌තෙ පරිපූරො බාලධම්‌මොති>
    text <තං කිං මඤ්‌ඤථ භික්‌ඛවෙ රූපං නිච්‌චං වා අනිච්‌චං වාති>
    text <අනිච්‌චං භන්‌තෙ>
    text <යං පනානිච්‌චං දුක්‌ඛං වා තං සුඛං වාති>
    text <දුක්‌ඛං භන්‌තෙ>
    text <යං පනානිච්‌චං දුක්‌ඛං විපරිණාමධම්‌මං කල්‌ලං නු තං සමනුපස්‌සිතුං එතං මම එසොහමස්‌මි එසො මෙ අත්‌තාති>
    text <නො හෙතං භන්‌තෙ>
    text <තං කිං මඤ්‌ඤථ භික්‌ඛවෙ වෙදනා…පෙ … සඤ්‌ඤා… සඞ්‌ඛාරා… විඤ්‌ඤාණං නිච්‌චං වා අනිච්‌චං වාති>
    text <අනිච්‌චං භන්‌තෙ>
    text <යං පනානිච්‌චං දුක්‌ඛං වා තං සුඛං වාති>
    text <දුක්‌ඛං භන්‌තෙ>
    text <යං පනානිච්‌චං දුක්‌ඛං විපරිණාමධම්‌මං කල්‌ලං නු තං සමනුපස්‌සිතුං එතං මම එසොහමස්‌මි එසො මෙ අත්‌තාති>
    text <නො හෙතං භන්‌තෙ>
    text <තස්‌මාතිහ භික්‌ඛවෙ යං කිඤ්‌චි රූපං අතීතානාගතපච්‌චුප්‌පන්‌නං අජ්‌ඣත්‌තං වා බහිද්‌ධා වා ඔළාරිකං වා සුඛුමං වා හීනං වා පණීතං වා යං දූරෙ සන්‌තිකෙ වා සබ්‌බං රූපං නෙතං මම නෙසොහමස්‌මි න මෙසො අත්‌තාති එවමෙතං යථාභූතං සම්‌මප්‌පඤ්‌ඤාය දට්‌ඨබ්‌බං යා කාචි වෙදනා…පෙ … යා කාචි සඤ්‌ඤා… යෙ කෙචි සඞ්‌ඛාරා… යං කිඤ්‌චි විඤ්‌ඤාණං අතීතානාගතපච්‌චුප්‌පන්‌නං අජ්‌ඣත්‌තං වා බහිද්‌ධා වා ඔළාරිකං වා සුඛුමං වා හීනං වා පණීතං වා යං දූරෙ සන්‌තිකෙ වා සබ්‌බං විඤ්‌ඤාණං නෙතං මම නෙසොහමස්‌මි න මෙසො අත්‌තාති එවමෙතං යථාභූතං සම්‌මප්‌පඤ්‌ඤාය දට්‌ඨබ්‌බං>
    text <245>, <එවං පස්‌සං භික්‌ඛවෙ සුතවා අරියසාවකො රූපස්‌මිං නිබ්‌බින්‌දති වෙදනාය නිබ්‌බින්‌දති සඤ්‌ඤාය නිබ්‌බින්‌දති සඞ්‌ඛාරෙසු නිබ්‌බින්‌දති විඤ්‌ඤාණස්‌මිං නිබ්‌බින්‌දති නිබ්‌බිදා විරජ්‌ජති විරාගා විමුච්‌චති විමුත්‌තස්‌මිං විමුත්‌තමිති ඤාණං හොති ඛීණා ජාති වුසිතං බ්‍රහ්‌මචරියං කතං කරණීයං නාපරං ඉත්‌ථත්‌තායාති පජානාති අයං වුච්‌චති භික්‌ඛවෙ භික්‌ඛු උක්‌ඛිත්‌තපලිඝො ඉතිපි සංකිණ්‌ණපරික්‌ඛො ඉතිපි අබ්‌බූළ්‌හෙසිකො ඉතිපි නිරග්‌ගළො ඉතිපි අරියො පන්‌නද්‌ධජො පන්‌නභාරො විසංයුත්‌තො ඉතිපි>
    text <කථඤ්‌ච භික්‌ඛවෙ භික්‌ඛු උක්‌ඛිත්‌තපලිඝො හොති ඉධ භික්‌ඛවෙ භික්‌ඛුනො අවිජ්‌ජා පහීනා හොති උච්‌ඡින්‌නමූලා තාලාවත්‌ථුකතා අනභාවංකතා ආයතිං අනුප්‌පාදධම්‌මා එවං ඛො භික්‌ඛවෙ භික්‌ඛු උක්‌ඛිත්‌තපලිඝො හොති>
    text <කථඤ්‌ච භික්‌ඛවෙ භික්‌ඛු සංකිණ්‌ණපරික්‌ඛො හොති ඉධ භික්‌ඛවෙ භික්‌ඛුනො පොනොබ්‌භවිකො ජාතිසංසාරො පහීනො හොති උච්‌ඡින්‌නමූලො තාලාවත්‌ථුකතො අනභාවංකතො ආයතිං අනුප්‌පාදධම්‌මො එවං ඛො භික්‌ඛවෙ භික්‌ඛු සංකිණ්‌ණපරික්‌ඛො හොති>
    text <කථඤ්‌ච භික්‌ඛවෙ භික්‌ඛු අබ්‌බූළ්‌හෙසිකො හොති ඉධ භික්‌ඛවෙ භික්‌ඛුනො තණ්‌හා පහීනා හොති උච්‌ඡින්‌නමූලා තාලාවත්‌ථුකතා අනභාවංකතා ආයතිං අනුප්‌පාදධම්‌මා එවං ඛො භික්‌ඛවෙ භික්‌ඛු අබ්‌බූළ්‌හෙසිකො හොති>
    text <කථඤ්‌ච භික්‌ඛවෙ භික්‌ඛු නිරග්‌ගළො හොති ඉධ භික්‌ඛවෙ භික්‌ඛුනො පඤ්‌ච ඔරම්‌භාගියානි සංයොජනානි පහීනානි හොන්‌ති උච්‌ඡින්‌නමූලානි තාලාවත්‌ථුකතානි අනභාවංකතානි ආයතිං අනුප්‌පාදධම්‌මානි එවං ඛො භික්‌ඛවෙ භික්‌ඛු නිරග්‌ගළො හොති>
    text <කථඤ්‌ච භික්‌ඛවෙ භික්‌ඛු අරියො පන්‌නද්‌ධජො පන්‌නභාරො විසංයුත්‌තො හොති ඉධ භික්‌ඛවෙ භික්‌ඛුනො අස්‌මිමානො පහීනො හොති උච්‌ඡින්‌නමූලො තාලාවත්‌ථුකතො අනභාවංකතො ආයතිං අනුප්‌පාදධම්‌මො එවං ඛො භික්‌ඛවෙ භික්‌ඛු අරියො පන්‌නද්‌ධජො පන්‌නභාරො විසංයුත්‌තො හොති>
    text <246>, <එවං විමුත්‌තචිත්‌තං ඛො භික්‌ඛවෙ භික්‌ඛුං සඉන්‌දා දෙවා සබ්‍රහ්‌මකා සපජාපතිකා අන්‌වෙසං නාධිගච්‌ඡන්‌ති ඉදං නිස්‌සිතං තථාගතස්‌ස විඤ්‌ඤාණන්‌ති තං කිස්‌ස හෙතු දිට්‌ඨෙවාහං භික්‌ඛවෙ ධම්‌මෙ තථාගතං අනනුවිජ්‌ජොති වදාමි එවංවාදිං ඛො මං භික්‌ඛවෙ එවමක්‌ඛායිං එකෙ සමණබ්‍රාහ්‌මණා අසතා තුච්‌ඡා මුසා අභූතෙන අබ්‌භාචික්‌ඛන්‌ති වෙනයිකො සමණො ගොතමො සතො සත්‌තස්‌ස උච්‌ඡෙදං විනාසං විභවං පඤ්‌ඤාපෙතීති යථා චාහං න භික්‌ඛවෙ යථා චාහං න වදාමි තථා මං තෙ භොන්‌තො සමණබ්‍රාහ්‌මණා අසතා තුච්‌ඡා මුසා අභූතෙන අබ්‌භාචික්‌ඛන්‌ති වෙනයිකො සමණො ගොතමො සතො සත්‌තස්‌ස උච්‌ඡෙදං විනාසං විභවං පඤ්‌ඤාපෙතීති පුබ්‌බෙ චාහං භික්‌ඛවෙ එතරහි ච දුක්‌ඛඤ්‌චෙව පඤ්‌ඤාපෙමි දුක්‌ඛස්‌ස ච නිරොධං තත්‍ර චෙ භික්‌ඛවෙ පරෙ තථාගතං අක්‌කොසන්‌ති පරිභාසන්‌ති රොසෙන්‌ති විහෙසෙන්‌ති තත්‍ර භික්‌ඛවෙ තථාගතස්‌ස න හොති ආඝාතො න අප්‌පච්‌චයො න චෙතසො අනභිරද්‌ධි>
    text <තත්‍ර චෙ භික්‌ඛවෙ පරෙ තථාගතං සක්‌කරොන්‌ති ගරුං කරොන්‌ති මානෙන්‌ති පූජෙන්‌ති තත්‍ර භික්‌ඛවෙ තථාගතස්‌ස න හොති ආනන්‌දො න සොමනස්‌සං න චෙතසො උප්‌පිලාවිතත්‌තං තත්‍ර චෙ භික්‌ඛවෙ පරෙ වා තථාගතං සක්‌කරොන්‌ති ගරුං කරොන්‌ති මානෙන්‌ති පූජෙන්‌ති තත්‍ර භික්‌ඛවෙ තථාගතස්‌ස එවං හොති යං ඛො ඉදං පුබ්‌බෙ පරිඤ්‌ඤාතං තත්‌ථ මෙ එවරූපා කාරා කරීයන්‌තීති තස්‌මාතිහ භික්‌ඛවෙ තුම්‌හෙ චෙපි පරෙ අක්‌කොසෙය්‍යුං පරිභාසෙය්‍යුං රොසෙය්‍යුං විහෙසෙය්‍යුං තත්‍ර තුම්‌හෙ හි න ආඝාතො න අප්‌පච්‌චයො න චෙතසො අනභිරද්‌ධි කරණීයා තස්‌මාතිහ භික්‌ඛවෙ තුම්‌හෙ චෙපි පරෙ සක්‌කරෙය්‍යුං ගරුං කරෙය්‍යුං මානෙය්‍යුං පූජෙය්‍යුං තත්‍ර තුම්‌හෙහි න ආනන්‌දො න සොමනස්‌සං න චෙතසො උප්‌පිලාවිතත්‌තං කරණීයං තස්‌මාතිහ භික්‌ඛවෙ තුම්‌හෙ චෙපි පරෙ සක්‌කරෙය්‍යුං ගරුං කරෙය්‍යුං මානෙය්‍යුං පූජෙය්‍යුං තත්‍ර තුම්‌හාකං එවමස්‌ස යං ඛො ඉදං පුබ්‌බෙ පරිඤ්‌ඤාතං තත්‌ථ මෙ එවරූපා කාරා කරීයන්‌තීති>
    text <247>, <තස්‌මාතිහ භික්‌ඛවෙ යං න තුම්‌හාකං තං පජහථ තං වො පහීනං දීඝරත්‌තං හිතාය සුඛාය භවිස්‌සති කිඤ්‌ච භික්‌ඛවෙ න තුම්‌හාකං රූපං භික්‌ඛවෙ න තුම්‌හාකං තං පජහථ තං වො පහීනං දීඝරත්‌තං හිතාය සුඛාය භවිස්‌සති වෙදනා භික්‌ඛවෙ න තුම්‌හාකං තං පජහථ සා වො පහීනා දීඝරත්‌තං හිතාය සුඛාය භවිස්‌සති සඤ්‌ඤා භික්‌ඛවෙ න තුම්‌හාකං තං පජහථ සා වො පහීනා දීඝරත්‌තං හිතාය සුඛාය භවිස්‌සති සඞ්‌ඛාරා භික්‌ඛවෙ න තුම්‌හාකං තෙ පජහථ තෙ වො පහීනා දීඝරත්‌තං හිතාය සුඛාය භවිස්‌සන්‌ති විඤ්‌ඤාණං භික්‌ඛවෙ න තුම්‌හාකං තං පජහථ තං වො පහීනං දීඝරත්‌තං හිතාය සුඛාය භවිස්‌සති තං කිං මඤ්‌ඤථ භික්‌ඛවෙ යං ඉමස්‌මිං ජෙතවනෙ තිණකට්‌ඨසාඛාපලාසං තං ජනො හරෙය්‍ය වා දහෙය්‍ය වා යථාපච්‌චයං වා කරෙය්‍ය අපි නු තුම්‌හාකං එවමස්‌ස අම්‌හෙ ජනො හරති වා දහති වා යථාපච්‌චයං වා කරොතීති නො හෙතං භන්‌තෙ තං කිස්‌ස හෙතු න හි නො එතං භන්‌තෙ අත්‌තා වා අත්‌තනියං වාති එවමෙව ඛො භික්‌ඛවෙ යං න තුම්‌හාකං තං පජහථ තං වො පහීනං දීඝරත්‌තං හිතාය සුඛාය භවිස්‌සති කිඤ්‌ච භික්‌ඛවෙ න තුම්‌හාකං රූපං භික්‌ඛවෙ න තුම්‌හාකං තං පජහථ තං වො පහීනං දීඝරත්‌තං හිතාය සුඛාය භවිස්‌සති වෙදනා භික්‌ඛවෙ…පෙ … සඤ්‌ඤා භික්‌ඛවෙ… සඞ්‌ඛාරා භික්‌ඛවෙ…පෙ … විඤ්‌ඤාණං භික්‌ඛවෙ න තුම්‌හාකං තං පජහථ තං වො පහීනං දීඝරත්‌තං හිතාය සුඛාය භවිස්‌සති>
    text <248>, <එවං ස්‌වාක්‌ඛාතො භික්‌ඛවෙ මයා ධම්‌මො උත්‌තානො විවටො පකාසිතො ඡින්‌නපිලොතිකො එවං ස්‌වාක්‌ඛාතෙ භික්‌ඛවෙ මයා ධම්‌මෙ උත්‌තානෙ විවටෙ පකාසිතෙ ඡින්‌නපිලොතිකෙ යෙ තෙ භික්‌ඛූ අරහන්‌තො ඛීණාසවා වුසිතවන්‌තො කතකරණීයා ඔහිතභාරා අනුප්‌පත්‌තසදත්‌ථා පරික්‌ඛීණභවසංයොජනා සම්‌මදඤ්‌ඤා විමුත්‌තා වට්‌ටං තෙසං නත්‌ථි පඤ්‌ඤාපනාය එවං ස්‌වාක්‌ඛාතො භික්‌ඛවෙ මයා ධම්‌මො උත්‌තානො විවටො පකාසිතො ඡින්‌නපිලොතිකො එවං ස්‌වාක්‌ඛාතෙ භික්‌ඛවෙ මයා ධම්‌මෙ උත්‌තානෙ විවටෙ පකාසිතෙ ඡින්‌නපිලොතිකෙ යෙසං භික්‌ඛූනං පඤ්‌චොරම්‌භාගියානි සංයොජනානි පහීනානි සබ්‌බෙ තෙ ඔපපාතිකා තත්‌ථ පරිනිබ්‌බායිනො අනාවත්‌තිධම්‌මා තස්‌මා ලොකා එවං ස්‌වාක්‌ඛාතො භික්‌ඛවෙ මයා ධම්‌මො උත්‌තානො විවටො පකාසිතො ඡින්‌නපිලොතිකො එවං ස්‌වාක්‌ඛාතෙ භික්‌ඛවෙ මයා ධම්‌මෙ උත්‌තානෙ විවටෙ පකාසිතෙ ඡින්‌නපිලොතිකෙ යෙසං භික්‌ඛූනං තීණි සංයොජනානි පහීනානි රාගදොසමොහා තනුභූතා සබ්‌බෙ තෙ සකදාගාමිනො සකිදෙව ඉමං ලොකං ආගන්‌ත්‌වා දුක්‌ඛස්‌සන්‌තං කරිස්‌සන්‌ති එවං ස්‌වාක්‌ඛාතො භික්‌ඛවෙ මයා ධම්‌මො උත්‌තානො විවටො පකාසිතො ඡින්‌නපිලොතිකො එවං ස්‌වාක්‌ඛාතෙ භික්‌ඛවෙ මයා ධම්‌මෙ උත්‌තානෙ විවටෙ පකාසිතෙ ඡින්‌නපිලොතිකෙ යෙසං භික්‌ඛූනං තීණි සංයොජනානි පහීනානි සබ්‌බෙ තෙ සොතාපන්‌නා අවිනිපාතධම්‌මා නියතා සම්‌බොධිපරායනා එවං ස්‌වාක්‌ඛාතො භික්‌ඛවෙ මයා ධම්‌මො උත්‌තානො විවටො පකාසිතො ඡින්‌නපිලොතිකො එවං ස්‌වාක්‌ඛාතෙ භික්‌ඛවෙ මයා ධම්‌මෙ උත්‌තානෙ විවටෙ පකාසිතෙ ඡින්‌නපිලොතිකෙ යෙ තෙ භික්‌ඛූ ධම්‌මානුසාරිනො සද්‌ධානුසාරිනො සබ්‌බෙ තෙ සම්‌බොධිපරායනා එවං ස්‌වාක්‌ඛාතො භික්‌ඛවෙ මයා ධම්‌මො උත්‌තානො විවටො පකාසිතො ඡින්‌නපිලොතිකො එවං ස්‌වාක්‌ඛාතෙ භික්‌ඛවෙ මයා ධම්‌මෙ උත්‌තානෙ විවටෙ පකාසිතෙ ඡින්‌නපිලොතිකෙ යෙසං මයි සද්‌ධාමත්‌තං පෙමමත්‌තං සබ්‌බෙ තෙ සග්‌ගපරායනාති>
    text <ඉදමවොච භගවා අත්‌තමනා තෙ භික්‌ඛූ භගවතො භාසිතං අභිනන්‌දුන්‌ති>
    stand <අලගද්‌දූපමසුත්‌තං නිට්‌ඨිතං දුතියං>
  text <වම්‌මිකසුත්‌තං>
    text <249>, <එවං මෙ සුතං එකං සමයං භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ තෙන ඛො පන සමයෙන ආයස්‌මා කුමාරකස්‌සපො අන්‌ධවනෙ විහරති අථ ඛො අඤ්‌ඤතරා දෙවතා අභික්‌කන්‌තාය රත්‌තියා අභික්‌කන්‌තවණ්‌ණා කෙවලකප්‌පං අන්‌ධවනං ඔභාසෙත්‌වා යෙනායස්‌මා කුමාරකස්‌සපො තෙනුපසඞ්‌කමි උපසඞ්‌කමිත්‌වා එකමන්‌තං අට්‌ඨාසි එකමන්‌තං ඨිතා ඛො සා දෙවතා ආයස්‌මන්‌තං කුමාරකස්‌සපං එතදවොච>
    text <භික්‌ඛු භික්‌ඛු අයං වම්‌මිකො රත්‌තිං ධූමායති දිවා පජ්‌ජලති බ්‍රාහ්‌මණො එවමාහ අභික්‌ඛණ සුමෙධ සත්‌ථං ආදායාති අභික්‌ඛණන්‌තො සුමෙධො සත්‌ථං ආදාය අද්‌දස ලඞ්‌ගිං ලඞ්‌ගී භදන්‌තෙති බ්‍රාහ්‌මණො එවමාහ උක්‌ඛිප ලඞ්‌ගිං අභික්‌ඛණ සුමෙධ සත්‌ථං ආදායාති අභික්‌ඛණන්‌තො සුමෙධො සත්‌ථං ආදාය අද්‌දස උද්‌ධුමායිකං උද්‌ධුමායිකා භදන්‌තෙති බ්‍රාහ්‌මණො එවමාහ උක්‌ඛිප උද්‌ධුමායිකං අභික්‌ඛණ සුමෙධ සත්‌ථං ආදායාති අභික්‌ඛණන්‌තො සුමෙධො සත්‌ථං ආදාය අද්‌දස ද්‌විධාපථං ද්‌විධාපථො භදන්‌තෙති බ්‍රාහ්‌මණො එවමාහ උක්‌ඛිප ද්‌විධාපථං අභික්‌ඛණ සුමෙධ සත්‌ථං ආදායාති අභික්‌ඛණන්‌තො සුමෙධො සත්‌ථං ආදාය අද්‌දස චඞ්‌ගවාරං චඞ්‌ගවාරො භදන්‌තෙති බ්‍රාහ්‌මණො එවමාහ උක්‌ඛිප චඞ්‌ගවාරං අභික්‌ඛණ සුමෙධ සත්‌ථං ආදායාති අභික්‌ඛණන්‌තො සුමෙධො සත්‌ථං ආදාය අද්‌දස කුම්‌මං කුම්‌මො භදන්‌තෙති බ්‍රාහ්‌මණො එවමාහ උක්‌ඛිප කුම්‌මං අභික්‌ඛණ සුමෙධ සත්‌ථං ආදායාති අභික්‌ඛණන්‌තො සුමෙධො සත්‌ථං ආදාය අද්‌දස අසිසූනං අසිසූනා භදන්‌තෙති බ්‍රාහ්‌මණො එවමාහ උක්‌ඛිප අසිසූනං අභික්‌ඛණ සුමෙධ සත්‌ථං ආදායාති අභික්‌ඛණන්‌තො සුමෙධො සත්‌ථං ආදාය අද්‌දස මංසපෙසිං මංසපෙසි භදන්‌තෙති බ්‍රාහ්‌මණො එවමාහ උක්‌ඛිප මංසපෙසිං අභික්‌ඛණ සුමෙධ සත්‌ථං ආදායාති අභික්‌ඛණන්‌තො සුමෙධො සත්‌ථං ආදාය අද්‌දස නාගං නාගො භදන්‌තෙති බ්‍රාහ්‌මණො එවමාහ තිට්‌ඨතු නාගො මා නාගං ඝට්‌ටෙසි නමො කරොහි නාගස්‌සාති>
    text <ඉමෙ ඛො ත්‌වං භික්‌ඛු පඤ්‌හෙ භගවන්‌තං උපසඞ්‌කමිත්‌වා පුච්‌ඡෙය්‍යාසි යථා ච තෙ භගවා බ්‍යාකරොති තථා නං ධාරෙය්‍යාසි නාහං තං භික්‌ඛු පස්‌සාමි සදෙවකෙ ලොකෙ සමාරකෙ සබ්‍රහ්‌මකෙ සස්‌සමණබ්‍රාහ්‌මණියා පජාය සදෙවමනුස්‌සාය යො ඉමෙසං පඤ්‌හානං වෙය්‍යාකරණෙන චිත්‌තං ආරාධෙය්‍ය අඤ්‌ඤත්‍ර තථාගතෙන වා තථාගතසාවකෙන වා ඉතො වා පන සුත්‌වාති ඉදමවොච සා දෙවතා ඉදං වත්‌වා තත්‌ථෙවන්‌තරධායි>
    text <250>, <අථ ඛො ආයස්‌මා කුමාරකස්‌සපො තස්‌සා රත්‌තියා අච්‌චයෙන යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නො ඛො ආයස්‌මා කුමාරකස්‌සපො භගවන්‌තං එතදවොච ඉමං භන්‌තෙ රත්‌තිං අඤ්‌ඤතරා දෙවතා අභික්‌කන්‌තාය රත්‌තියා අභික්‌කන්‌තවණ්‌ණා කෙවලකප්‌පං අන්‌ධවනං ඔභාසෙත්‌වා යෙනාහං තෙනුපසඞ්‌කමි උපසඞ්‌කමිත්‌වා එකමන්‌තං අට්‌ඨාසි එකමන්‌තං ඨිතා ඛො භන්‌තෙ සා දෙවතා මං එතදවොච භික්‌ඛු භික්‌ඛු අයං වම්‌මිකො රත්‌තිං ධූමායති දිවා පජ්‌ජලති බ්‍රාහ්‌මණො එවමාහ අභික්‌ඛණ සුමෙධ සත්‌ථං ආදායාති අභික්‌ඛණන්‌තො සුමෙධො සත්‌ථං ආදාය…පෙ … ඉතො වා පන සුත්‌වාති ඉදමවොච භන්‌තෙ සා දෙවතා ඉදං වත්‌වා තත්‌ථෙවන්‌තරධායි කො නු ඛො භන්‌තෙ වම්‌මිකො කා රත්‌තිං ධූමායනා කා දිවා පජ්‌ජලනා කො බ්‍රාහ්‌මණො කො සුමෙධො කිං සත්‌ථං කිං අභික්‌ඛණං කා ලඞ්‌ගී කා උද්‌ධුමායිකා කො ද්‌විධාපථො කිං චඞ්‌ගවාරං කො කුම්‌මො කා අසිසූනා කා මංසපෙසි කො නාගොති>
    text <251>, <වම්‌මිකොති ඛො භික්‌ඛු ඉමස්‌සෙතං චාතුමහාභූතිකස්‌ස කායස්‌ස අධිවචනං මාතාපෙත්‌තිකසම්‌භවස්‌ස ඔදනකුම්‌මාසූපචයස්‌ස අනිච්‌චුච්‌ඡාදන-පරිමද්‌දනභෙදන-විද්‌ධංසන-ධම්‌මස්‌ස>
    text <යං ඛො භික්‌ඛු දිවා කම්‌මන්‌තෙ ආරබ්‌භ රත්‌තිං අනුවිතක්‌කෙති අනුවිචාරෙති අයං රත්‌තිං ධූමායනා යං ඛො භික්‌ඛු රත්‌තිං අනුවිතක්‌කෙත්‌වා අනුවිචාරෙත්‌වා දිවා කම්‌මන්‌තෙ පයොජෙති කායෙන වාචාය මනසා අයං දිවා පජ්‌ජලනා>
    text <බ්‍රාහ්‌මණොති ඛො භික්‌ඛු තථාගතස්‌සෙතං අධිවචනං අරහතො සම්‌මාසම්‌බුද්‌ධස්‌ස සුමෙධොති ඛො භික්‌ඛු සෙක්‌ඛස්‌සෙතං භික්‌ඛුනො අධිවචනං>
    text <සත්‌ථන්‌ති ඛො භික්‌ඛු අරියායෙතං පඤ්‌ඤාය අධිවචනං අභික්‌ඛණන්‌ති ඛො භික්‌ඛු වීරියාරම්‌භස්‌සෙතං අධිවචනං>
    text <ලඞ්‌ගීති ඛො භික්‌ඛු අවිජ්‌ජායෙතං අධිවචනං උක්‌ඛිප ලඞ්‌ගිං පජහ අවිජ්‌ජං අභික්‌ඛණ සුමෙධ සත්‌ථං ආදායාති අයමෙතස්‌ස අත්‌ථො>
    text <උද්‌ධුමායිකාති ඛො භික්‌ඛු කොධූපායාසස්‌සෙතං අධිවචනං උක්‌ඛිප උද්‌ධුමායිකං පජහ කොධූපායාසං අභික්‌ඛණ සුමෙධ සත්‌ථං ආදායාති අයමෙතස්‌ස අත්‌ථො>
    text <ද්‌විධාපථොති ඛො භික්‌ඛු විචිකිච්‌ඡායෙතං අධිවචනං උක්‌ඛිප ද්‌විධාපථං පජහ විචිකිච්‌ඡං අභික්‌ඛණ සුමෙධ සත්‌ථං ආදායාති අයමෙතස්‌ස අත්‌ථො>
    text <චඞ්‌ගවාරන්‌ති ඛො භික්‌ඛු පඤ්‌චන්‌නෙතං නීවරණානං අධිවචනං සෙය්‍යථිදං කාමච්‌ඡන්‌දනීවරණස්‌ස බ්‍යාපාදනීවරණස්‌ස ථීනමිද්‌ධනීවරණස්‌ස උද්‌ධච්‌චකුක්‌කුච්‌චනීවරණස්‌ස විචිකිච්‌ඡානීවරණස්‌ස උක්‌ඛිප චඞ්‌ගවාරං පජහ පඤ්‌ච නීවරණෙ අභික්‌ඛණ සුමෙධ සත්‌ථං ආදායාති අයමෙතස්‌ස අත්‌ථො>
    text <කුම්‌මොති ඛො භික්‌ඛු පඤ්‌චන්‌නෙතං උපාදානක්‌ඛන්‌ධානං අධිවචනං සෙය්‍යථිදං රූපුපාදානක්‌ඛන්‌ධස්‌ස වෙදනුපාදානක්‌ඛන්‌ධස්‌ස සඤ්‌ඤුපාදානක්‌ඛන්‌ධස්‌ස සඞ්‌ඛාරුපාදානක්‌ඛන්‌ධස්‌ස විඤ්‌ඤාණුපාදානක්‌ඛන්‌ධස්‌ස උක්‌ඛිප කුම්‌මං පජහ පඤ්‌චුපාදානක්‌ඛන්‌ධෙ අභික්‌ඛණ සුමෙධ සත්‌ථං ආදායාති අයමෙතස්‌ස අත්‌ථො>
    text <අසිසූනාති ඛො භික්‌ඛු පඤ්‌චන්‌නෙතං කාමගුණානං අධිවචනං චක්‌ඛුවිඤ්‌ඤෙය්‍යානං රූපානං ඉට්‌ඨානං කන්‌තානං මනාපානං පියරූපානං කාමූපසංහිතානං රජනීයානං සොතවිඤ්‌ඤෙය්‍යානං සද්‌දානං…පෙ … ඝානවිඤ්‌ඤෙය්‍යානං ගන්‌ධානං…පෙ … ජිව්‌හාවිඤ්‌ඤෙය්‍යානං රසානං…පෙ … කායවිඤ්‌ඤෙය්‍යානං ඵොට්‌ඨබ්‌බානං ඉට්‌ඨානං කන්‌තානං මනාපානං පියරූපානං කාමූපසංහිතානං රජනීයානං උක්‌ඛිප අසිසූනං පජහ පඤ්‌ච කාමගුණෙ අභික්‌ඛණ සුමෙධ සත්‌ථං ආදායාති අයමෙතස්‌ස අත්‌ථො>
    text <මංසපෙසීති ඛො භික්‌ඛු නන්‌දීරාගස්‌සෙතං අධිවචනං උක්‌ඛිප මංසපෙසිං පජහ නන්‌දීරාගං අභික්‌ඛණ සුමෙධ සත්‌ථං ආදායාති අයමෙතස්‌ස අත්‌ථො>
    text <නාගොති ඛො භික්‌ඛු ඛීණාසවස්‌සෙතං භික්‌ඛුනො අධිවචනං තිට්‌ඨතු නාගො මා නාගං ඝට්‌ටෙසි නමො කරොහි නාගස්‌සාති අයමෙතස්‌ස අත්‌ථොති>
    text <ඉදමවොච භගවා අත්‌තමනො ආයස්‌මා කුමාරකස්‌සපො භගවතො භාසිතං අභිනන්‌දීති>
    stand <වම්‌මිකසුත්‌තං නිට්‌ඨිතං තතියං>
  text <රථවිනීතසුත්‌තං>
    text <252>, <එවං මෙ සුතං එකං සමයං භගවා රාජගහෙ විහරති වෙළුවනෙ කලන්‌දකනිවාපෙ අථ ඛො සම්‌බහුලා ජාතිභූමකා භික්‌ඛූ ජාතිභූමියං වස්‌සංවුට්‌ඨා යෙන භගවා තෙනුපසඞ්‌කමිංසු උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදිංසු එකමන්‌තං නිසින්‌නෙ ඛො තෙ භික්‌ඛූ භගවා එතදවොච>
    text <කො නු ඛො භික්‌ඛවෙ ජාතිභූමියං ජාතිභූමකානං භික්‌ඛූනං සබ්‍රහ්‌මචාරීනං එවං සම්‌භාවිතො අත්‌තනා ච අප්‌පිච්‌ඡො අප්‌පිච්‌ඡකථඤ්‌ච භික්‌ඛූනං කත්‌තා අත්‌තනා ච සන්‌තුට්‌ඨො සන්‌තුට්‌ඨිකථඤ්‌ච භික්‌ඛූනං කත්‌තා අත්‌තනා ච පවිවිත්‌තො පවිවෙකකථඤ්‌ච භික්‌ඛූනං කත්‌තා අත්‌තනා ච අසංසට්‌ඨො අසංසග්‌ගකථඤ්‌ච භික්‌ඛූනං කත්‌තා අත්‌තනා ච ආරද්‌ධවීරියො වීරියාරම්‌භකථඤ්‌ච භික්‌ඛූනං කත්‌තා අත්‌තනා ච සීලසම්‌පන්‌නො සීලසම්‌පදාකථඤ්‌ච භික්‌ඛූනං කත්‌තා අත්‌තනා ච සමාධිසම්‌පන්‌නො සමාධිසම්‌පදාකථඤ්‌ච භික්‌ඛූනං කත්‌තා අත්‌තනා ච පඤ්‌ඤාසම්‌පන්‌නො පඤ්‌ඤාසම්‌පදාකථඤ්‌ච භික්‌ඛූනං කත්‌තා අත්‌තනා ච විමුත්‌තිසම්‌පන්‌නො විමුත්‌තිසම්‌පදාකථඤ්‌ච භික්‌ඛූනං කත්‌තා අත්‌තනා ච විමුත්‌තිඤාණදස්‌සනසම්‌පන්‌නො විමුත්‌තිඤාණදස්‌සනසම්‌පදාකථඤ්‌ච භික්‌ඛූනං කත්‌තා ඔවාදකො විඤ්‌ඤාපකො සන්‌දස්‌සකො සමාදපකො සමුත්‌තෙජකො සම්‌පහංසකො සබ්‍රහ්‌මචාරීනන්‌ති පුණ්‌ණො නාම භන්‌තෙ ආයස්‌මා මන්‌තාණිපුත්‌තො ජාතිභූමියං ජාතිභූමකානං භික්‌ඛූනං සබ්‍රහ්‌මචාරීනං එවං සම්‌භාවිතො අත්‌තනා ච අප්‌පිච්‌ඡො අප්‌පිච්‌ඡකථඤ්‌ච භික්‌ඛූනං කත්‌තා අත්‌තනා ච සන්‌තුට්‌ඨො…පෙ … ඔවාදකො විඤ්‌ඤාපකො සන්‌දස්‌සකො සමාදපකො සමුත්‌තෙජකො සම්‌පහංසකො සබ්‍රහ්‌මචාරීනන්‌ති>
    text <253>, <තෙන ඛො පන සමයෙන ආයස්‌මා සාරිපුත්‌තො භගවතො අවිදූරෙ නිසින්‌නො හොති අථ ඛො ආයස්‌මතො සාරිපුත්‌තස්‌ස එතදහොසි ලාභා ආයස්‌මතො පුණ්‌ණස්‌ස මන්‌තාණිපුත්‌තස්‌ස සුලද්‌ධලාභා ආයස්‌මතො පුණ්‌ණස්‌ස මන්‌තාණිපුත්‌තස්‌ස යස්‌ස විඤ්‌ඤූ සබ්‍රහ්‌මචාරී සත්‌ථු සම්‌මුඛා අනුමස්‌ස අනුමස්‌ස වණ්‌ණං භාසන්‌ති තඤ්‌ච සත්‌ථා අබ්‌භනුමොදති අප්‌පෙව නාම මයම්‌පි කදාචි කරහචි ආයස්‌මතා පුණ්‌ණෙන මන්‌තාණිපුත්‌තෙන සද්‌ධිං සමාගච්‌ඡෙය්‍යාම අප්‌පෙව නාම සියා කොචිදෙව කථාසල්‌ලාපොති>
    text <254>, <අථ ඛො භගවා රාජගහෙ යථාභිරන්‌තං විහරිත්‌වා යෙන සාවත්‌ථි තෙන චාරිකං පක්‌කාමි අනුපුබ්‌බෙන චාරිකං චරමානො යෙන සාවත්‌ථි තදවසරි තත්‍ර සුදං භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ අස්‌සොසි ඛො ආයස්‌මා පුණ්‌ණො මන්‌තාණිපුත්‌තො භගවා කිර සාවත්‌ථිං අනුප්‌පත්‌තො සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙති>
    text <255>, <අථ ඛො ආයස්‌මා පුණ්‌ණො මන්‌තාණිපුත්‌තො සෙනාසනං සංසාමෙත්‌වා පත්‌තචීවරමාදාය යෙන සාවත්‌ථි තෙන චාරිකං පක්‌කාමි අනුපුබ්‌බෙන චාරිකං චරමානො යෙන සාවත්‌ථි ජෙතවනං අනාථපිණ්‌ඩිකස්‌ස ආරාමො යෙන භගවා තෙනුපසඞ්‌කමි උපසඞ්‌කමිත්‌වා භගවන්‌තං අභිවාදෙත්‌වා එකමන්‌තං නිසීදි එකමන්‌තං නිසින්‌නං ඛො ආයස්‌මන්‌තං පුණ්‌ණං මන්‌තාණිපුත්‌තං භගවා ධම්‌මියා කථාය සන්‌දස්‌සෙසි සමාදපෙසි සමුත්‌තෙජෙසි සම්‌පහංසෙසි අථ ඛො ආයස්‌මා පුණ්‌ණො මන්‌තාණිපුත්‌තො භගවතා ධම්‌මියා කථාය සන්‌දස්‌සිතො සමාදපිතො සමුත්‌තෙජිතො සම්‌පහංසිතො භගවතො භාසිතං අභිනන්‌දිත්‌වා අනුමොදිත්‌වා උට්‌ඨායාසනා භගවන්‌තං අභිවාදෙත්‌වා පදක්‌ඛිණං කත්‌වා යෙන අන්‌ධවනං තෙනුපසඞ්‌කමි දිවාවිහාරාය>
    text <256>, <අථ ඛො අඤ්‌ඤතරො භික්‌ඛු යෙනායස්‌මා සාරිපුත්‌තො තෙනුපසඞ්‌කමි උපසඞ්‌කමිත්‌වා ආයස්‌මන්‌තං සාරිපුත්‌තං එතදවොච යස්‌ස ඛො ත්‌වං ආවුසො සාරිපුත්‌ත පුණ්‌ණස්‌ස නාම භික්‌ඛුනො මන්‌තාණිපුත්‌තස්‌ස අභිණ්‌හං කිත්‌තයමානො අහොසි සො භගවතා ධම්‌මියා කථාය සන්‌දස්‌සිතො සමාදපිතො සමුත්‌තෙජිතො සම්‌පහංසිතො භගවතො භාසිතං අභිනන්‌දිත්‌වා අනුමොදිත්‌වා උට්‌ඨායාසනා භගවන්‌තං අභිවාදෙත්‌වා පදක්‌ඛිණං කත්‌වා යෙන අන්‌ධවනං තෙන පක්‌කන්‌තො දිවාවිහාරායාති>
    text <අථ ඛො ආයස්‌මා සාරිපුත්‌තො තරමානරූපො නිසීදනං ආදාය ආයස්‌මන්‌තං පුණ්‌ණං මන්‌තාණිපුත්‌තං පිට්‌ඨිතො පිට්‌ඨිතො අනුබන්‌ධි සීසානුලොකී අථ ඛො ආයස්‌මා පුණ්‌ණො මන්‌තාණිපුත්‌තො අන්‌ධවනං අජ්‌ඣොගාහෙත්‌වා අඤ්‌ඤතරස්‌මිං රුක්‌ඛමූලෙ දිවාවිහාරං නිසීදි ආයස්‌මාපි ඛො සාරිපුත්‌තො අන්‌ධවනං අජ්‌ඣොගාහෙත්‌වා අඤ්‌ඤතරස්‌මිං රුක්‌ඛමූලෙ දිවාවිහාරං නිසීදි>
    text <අථ ඛො ආයස්‌මා සාරිපුත්‌තො සායන්‌හසමයං පටිසල්‌ලානා වුට්‌ඨිතො යෙනායස්‌මා පුණ්‌ණො මන්‌තාණිපුත්‌තො තෙනුපසඞ්‌කමි උපසඞ්‌කමිත්‌වා ආයස්‌මතා පුණ්‌ණෙන මන්‌තාණිපුත්‌තෙන සද්‌ධිං සම්‌මොදි සම්‌මොදනීයං කථං සාරණීයං වීතිසාරෙත්‌වා එකමන්‌තං නිසීදි එකමන්‌තං නිසින්‌නො ඛො ආයස්‌මා සාරිපුත්‌තො ආයස්‌මන්‌තං පුණ්‌ණං මන්‌තාණිපුත්‌තං එතදවොච>
    text <257>, <භගවති නො ආවුසො බ්‍රහ්‌මචරියං වුස්‌සතීති>
    text <එවමාවුසොති>
    text <කිං නු ඛො ආවුසො සීලවිසුද්‌ධත්‌ථං භගවති බ්‍රහ්‌මචරියං වුස්‌සතීති>
    text <නො හිදං ආවුසො>
    text <කිං පනාවුසො චිත්‌තවිසුද්‌ධත්‌ථං භගවති බ්‍රහ්‌මචරියං වුස්‌සතීති>
    text <නො හිදං ආවුසො>
    text <කිං නු ඛො ආවුසො දිට්‌ඨිවිසුද්‌ධත්‌ථං භගවති බ්‍රහ්‌මචරියං වුස්‌සතීති>
    text <නො හිදං ආවුසො>
    text <කිං පනාවුසො කඞ්‌ඛාවිතරණවිසුද්‌ධත්‌ථං භගවති බ්‍රහ්‌මචරියං වුස්‌සතීති>
    text <නො හිදං ආවුසො>
    text <කිං නු ඛො ආවුසො මග්‌ගාමග්‌ගඤාණදස්‌සනවිසුද්‌ධත්‌ථං භගවති බ්‍රහ්‌මචරියං වුස්‌සතීති>
    text <නො හිදං ආවුසො>
    text <කිං පනාවුසො පටිපදාඤාණදස්‌සනවිසුද්‌ධත්‌ථං භගවති බ්‍රහ්‌මචරියං වුස්‌සතීති>
    text <නො හිදං ආවුසො>
    text <කිං නු ඛො ආවුසො ඤාණදස්‌සනවිසුද්‌ධත්‌ථං භගවති බ්‍රහ්‌මචරියං වුස්‌සතීති>
    text <නො හිදං ආවුසො>
    text <කිං නු ඛො ආවුසො සීලවිසුද්‌ධත්‌ථං භගවති බ්‍රහ්‌මචරියං වුස්‌සතීති ඉති පුට්‌ඨො සමානො නො හිදං ආවුසොති වදෙසි කිං පනාවුසො චිත්‌තවිසුද්‌ධත්‌ථං භගවති බ්‍රහ්‌මචරියං වුස්‌සතීති ඉති පුට්‌ඨො සමානො නො හිදං ආවුසොති වදෙසි කිං නු ඛො ආවුසො දිට්‌ඨිවිසුද්‌ධත්‌ථං…පෙ … කඞ්‌ඛාවිතරණවිසුද්‌ධත්‌ථං…පෙ … මග්‌ගාමග්‌ගඤාණදස්‌සනවිසුද්‌ධත්‌ථං…පෙ … පටිපදාඤාණදස්‌සනවිසුද්‌ධත්‌ථං…පෙ … කිං නු ඛො ආවුසො ඤාණදස්‌සනවිසුද්‌ධත්‌ථං භගවති බ්‍රහ්‌මචරියං වුස්‌සතීති ඉති පුට්‌ඨො සමානො නො හිදං ආවුසොති වදෙසි කිමත්‌ථං චරහාවුසො භගවති බ්‍රහ්‌මචරියං වුස්‌සතීති අනුපාදාපරිනිබ්‌බානත්‌ථං ඛො ආවුසො භගවති බ්‍රහ්‌මචරියං වුස්‌සතීති>
    text <කිං නු ඛො ආවුසො සීලවිසුද්‌ධි අනුපාදාපරිනිබ්‌බානන්‌ති>
    text <නො හිදං ආවුසො>
    text <කිං පනාවුසො චිත්‌තවිසුද්‌ධි අනුපාදාපරිනිබ්‌බානන්‌ති>
    text <නො හිදං ආවුසො>
    text <කිං නු ඛො ආවුසො දිට්‌ඨිවිසුද්‌ධි අනුපාදාපරිනිබ්‌බානන්‌ති>
    text <නො හිදං ආවුසො>
    text <කිං පනාවුසො කඞ්‌ඛාවිතරණවිසුද්‌ධි අනුපාදාපරිනිබ්‌බානන්‌ති>
    text <නො හිදං ආවුසො>
    text <කිං නු ඛො ආවුසො මග්‌ගාමග්‌ගඤාණදස්‌සනවිසුද්‌ධි අනුපාදාපරිනිබ්‌බානන්‌ති>
    text <නො හිදං ආවුසො>
    text <කිං පනාවුසො පටිපදාඤාණදස්‌සනවිසුද්‌ධි අනුපාදාපරිනිබ්‌බානන්‌ති>
    text <නො හිදං ආවුසො>
    text <කිං නු ඛො ආවුසො ඤාණදස්‌සනවිසුද්‌ධි අනුපාදාපරිනිබ්‌බානන්‌ති>
    text <නො හිදං ආවුසො>
    text <කිං පනාවුසො අඤ්‌ඤත්‍ර ඉමෙහි ධම්‌මෙහි අනුපාදාපරිනිබ්‌බානන්‌ති>
    text <නො හිදං ආවුසො>
    text <කිං නු ඛො ආවුසො සීලවිසුද්‌ධි අනුපාදාපරිනිබ්‌බානන්‌ති ඉති පුට්‌ඨො සමානො නො හිදං ආවුසොති වදෙසි කිං පනාවුසො චිත්‌තවිසුද්‌ධි අනුපාදාපරිනිබ්‌බානන්‌ති ඉති පුට්‌ඨො සමානො නො හිදං ආවුසොති වදෙසි කිං නු ඛො ආවුසො දිට්‌ඨිවිසුද්‌ධි අනුපාදාපරිනිබ්‌බානන්‌ති…පෙ … කඞ්‌ඛාවිතරණවිසුද්‌ධි… මග්‌ගාමග්‌ගඤාණදස්‌සනවිසුද්‌ධි… පටිපදාඤාණදස්‌සනවිසුද්‌ධි… කිං නු ඛො ආවුසො ඤාණදස්‌සනවිසුද්‌ධි අනුපාදාපරිනිබ්‌බානන්‌ති ඉති පුට්‌ඨො සමානො නො හිදං ආවුසොති වදෙසි කිං පනාවුසො අඤ්‌ඤත්‍ර ඉමෙහි ධම්‌මෙහි අනුපාදාපරිනිබ්‌බානන්‌ති ඉති පුට්‌ඨො සමානො නො හිදං ආවුසොති වදෙසි යථාකථං පනාවුසො ඉමස්‌ස භාසිතස්‌ස අත්‌ථො දට්‌ඨබ්‌බොති>
    text <258>, <සීලවිසුද්‌ධිං චෙ ආවුසො භගවා අනුපාදාපරිනිබ්‌බානං පඤ්‌ඤපෙය්‍ය සඋපාදානංයෙව සමානං අනුපාදාපරිනිබ්‌බානං පඤ්‌ඤපෙය්‍ය චිත්‌තවිසුද්‌ධිං චෙ ආවුසො භගවා අනුපාදාපරිනිබ්‌බානං පඤ්‌ඤපෙය්‍ය සඋපාදානංයෙව සමානං අනුපාදාපරිනිබ්‌බානං පඤ්‌ඤපෙය්‍ය දිට්‌ඨිවිසුද්‌ධිං චෙ ආවුසො භගවා අනුපාදාපරිනිබ්‌බානං පඤ්‌ඤපෙය්‍ය සඋපාදානංයෙව සමානං අනුපාදාපරිනිබ්‌බානං පඤ්‌ඤපෙය්‍ය කඞ්‌ඛාවිතරණවිසුද්‌ධිං චෙ ආවුසො භගවා අනුපාදාපරිනිබ්‌බානං පඤ්‌ඤපෙය්‍ය සඋපාදානංයෙව සමානං අනුපාදාපරිනිබ්‌බානං පඤ්‌ඤපෙය්‍ය මග්‌ගාමග්‌ගඤාණදස්‌සනවිසුද්‌ධිං චෙ ආවුසො භගවා අනුපාදාපරිනිබ්‌බානං පඤ්‌ඤපෙය්‍ය සඋපාදානංයෙව සමානං අනුපාදාපරිනිබ්‌බානං පඤ්‌ඤපෙය්‍ය පටිපදාඤාණදස්‌සනවිසුද්‌ධිං චෙ ආවුසො භගවා අනුපාදාපරිනිබ්‌බානං පඤ්‌ඤපෙය්‍ය සඋපාදානංයෙව සමානං අනුපාදාපරිනිබ්‌බානං පඤ්‌ඤපෙය්‍ය ඤාණදස්‌සනවිසුද්‌ධිං චෙ ආවුසො භගවා අනුපාදාපරිනිබ්‌බානං පඤ්‌ඤපෙය්‍ය සඋපාදානංයෙව සමානං අනුපාදාපරිනිබ්‌බානං පඤ්‌ඤපෙය්‍ය අඤ්‌ඤත්‍ර චෙ ආවුසො ඉමෙහි ධම්‌මෙහි අනුපාදාපරිනිබ්‌බානං අභවිස්‌ස පුථුජ්‌ජනො පරිනිබ්‌බායෙය්‍ය පුථුජ්‌ජනො හි ආවුසො අඤ්‌ඤත්‍ර ඉමෙහි ධම්‌මෙහි තෙන හාවුසො උපමං තෙ කරිස්‌සාමි උපමායපිධෙකච්‌චෙ විඤ්‌ඤූ පුරිසා භාසිතස්‌ස අත්‌ථං ආජානන්‌ති>
    text <259>, <සෙය්‍යථාපි ආවුසො රඤ්‌ඤො පසෙනදිස්‌ස කොසලස්‌ස සාවත්‌ථියං පටිවසන්‌තස්‌ස සාකෙතෙ කිඤ්‌චිදෙව අච්‌චායිකං කරණීයං උප්‌පජ්‌ජෙය්‍ය තස්‌ස අන්‌තරා ච සාවත්‌ථිං අන්‌තරා ච සාකෙතං සත්‌ත රථවිනීතානි උපට්‌ඨපෙය්‍යුං අථ ඛො ආවුසො රාජා පසෙනදි කොසලො සාවත්‌ථියා නික්‌ඛමිත්‌වා අන්‌තෙපුරද්‌වාරා පඨමං රථවිනීතං අභිරුහෙය්‍ය පඨමෙන රථවිනීතෙන දුතියං රථවිනීතං පාපුණෙය්‍ය පඨමං රථවිනීතං විස්‌සජ්‌ජෙය්‍ය දුතියං රථවිනීතං අභිරුහෙය්‍ය දුතියෙන රථවිනීතෙන තතියං රථවිනීතං පාපුණෙය්‍ය දුතියං රථවිනීතං විස්‌සජ්‌ජෙය්‍ය තතියං රථවිනීතං අභිරුහෙය්‍ය තතියෙන රථවිනීතෙන චතුත්‌ථං රථවිනීතං පාපුණෙය්‍ය තතියං රථවිනීතං විස්‌සජ්‌ජෙය්‍ය චතුත්‌ථං රථවිනීතං අභිරුහෙය්‍ය චතුත්‌ථෙන රථවිනීතෙන පඤ්‌චමං රථවිනීතං පාපුණෙය්‍ය චතුත්‌ථං රථවිනීතං විස්‌සජ්‌ජෙය්‍ය පඤ්‌චමං රථවිනීතං අභිරුහෙය්‍ය පඤ්‌චමෙන රථවිනීතෙන ඡට්‌ඨං රථවිනීතං පාපුණෙය්‍ය පඤ්‌චමං රථවිනීතං විස්‌සජ්‌ජෙය්‍ය ඡට්‌ඨං රථවිනීතං අභිරුහෙය්‍ය ඡට්‌ඨෙන රථවිනීතෙන සත්‌තමං රථවිනීතං පාපුණෙය්‍ය ඡට්‌ඨං රථවිනීතං විස්‌සජ්‌ජෙය්‍ය සත්‌තමං රථවිනීතං අභිරුහෙය්‍ය සත්‌තමෙන රථවිනීතෙන සාකෙතං අනුපාපුණෙය්‍ය අන්‌තෙපුරද්‌වාරං තමෙනං අන්‌තෙපුරද්‌වාරගතං සමානං මිත්‌තාමච්‌චා ඤාතිසාලොහිතා එවං පුච්‌ඡෙය්‍යුං ඉමිනා ත්‌වං මහාරාජ රථවිනීතෙන සාවත්‌ථියා සාකෙතං අනුප්‌පත්‌තො අන්‌තෙපුරද්‌වාරන්‌ති කථං බ්‍යාකරමානො නු ඛො ආවුසො රාජා පසෙනදි කොසලො සම්‌මා බ්‍යාකරමානො බ්‍යාකරෙය්‍යාති>
    text <එවං බ්‍යාකරමානො ඛො ආවුසො රාජා පසෙනදි කොසලො සම්‌මා බ්‍යාකරමානො බ්‍යාකරෙය්‍ය ඉධ මෙ සාවත්‌ථියං පටිවසන්‌තස්‌ස සාකෙතෙ කිඤ්‌චිදෙව අච්‌චායිකං කරණීයං උප්‌පජ්‌ජි තස්‌ස මෙ අන්‌තරා ච සාවත්‌ථිං අන්‌තරා ච සාකෙතං සත්‌ත රථවිනීතානි උපට්‌ඨපෙසුං අථ ඛ්‌වාහං සාවත්‌ථියා නික්‌ඛමිත්‌වා අන්‌තෙපුරද්‌වාරා පඨමං රථවිනීතං අභිරුහිං පඨමෙන රථවිනීතෙන දුතියං රථවිනීතං පාපුණිං පඨමං රථවිනීතං විස්‌සජ්‌ජිං දුතියං රථවිනීතං අභිරුහිං දුතියෙන රථවිනීතෙන තතියං රථවිනීතං පාපුණිං දුතියං රථවිනීතං විස්‌සජ්‌ජිං තතියං රථවිනීතං අභිරුහිං තතියෙන රථවිනීතෙන චතුත්‌ථං රථවිනීතං පාපුණිං තතියං රථවිනීතං විස්‌සජ්‌ජිං චතුත්‌ථං රථවිනීතං අභිරුහිං චතුත්‌ථෙන රථවිනීතෙන පඤ්‌චමං රථවිනීතං පාපුණිං චතුත්‌ථං රථවිනීතං විස්‌සජ්‌ජිං පඤ්‌චමං රථවිනීතං අභිරුහිං පඤ්‌චමෙන රථවිනීතෙන ඡට්‌ඨං රථවිනීතං පාපුණිං පඤ්‌චමං රථවිනීතං විස්‌සජ්‌ජිං ඡට්‌ඨං රථවිනීතං අභිරුහිං ඡට්‌ඨෙන රථවිනීතෙන සත්‌තමං රථවිනීතං පාපුණිං ඡට්‌ඨං රථවිනීතං විස්‌සජ්‌ජිං සත්‌තමං රථවිනීතං අභිරුහිං සත්‌තමෙන රථවිනීතෙන සාකෙතං අනුප්‌පත්‌තො අන්‌තෙපුරද්‌වාරන්‌ති එවං බ්‍යාකරමානො ඛො ආවුසො රාජා පසෙනදි කොසලො සම්‌මා බ්‍යාකරමානො බ්‍යාකරෙය්‍යාති>
    text <එවමෙව ඛො ආවුසො සීලවිසුද්‌ධි යාවදෙව චිත්‌තවිසුද්‌ධත්‌ථා චිත්‌තවිසුද්‌ධි යාවදෙව දිට්‌ඨිවිසුද්‌ධත්‌ථා දිට්‌ඨිවිසුද්‌ධි යාවදෙව කඞ්‌ඛාවිතරණවිසුද්‌ධත්‌ථා කඞ්‌ඛාවිතරණවිසුද්‌ධි යාවදෙව මග්‌ගාමග්‌ගඤාණදස්‌සනවිසුද්‌ධත්‌ථා මග්‌ගාමග්‌ගඤාණදස්‌සනවිසුද්‌ධි යාවදෙව පටිපදාඤාණදස්‌සනවිසුද්‌ධත්‌ථා පටිපදාඤාණදස්‌සනවිසුද්‌ධි යාවදෙව ඤාණදස්‌සනවිසුද්‌ධත්‌ථා ඤාණදස්‌සනවිසුද්‌ධි යාවදෙව අනුපාදාපරිනිබ්‌බානත්‌ථා අනුපාදාපරිනිබ්‌බානත්‌ථං ඛො ආවුසො භගවති බ්‍රහ්‌මචරියං වුස්‌සතීති>
    text <260>, <එවං වුත්‌තෙ ආයස්‌මා සාරිපුත්‌තො ආයස්‌මන්‌තං පුණ්‌ණං මන්‌තාණිපුත්‌තං එතදවොච කොනාමො ආයස්‌මා කථඤ්‌ච පනායස්‌මන්‌තං සබ්‍රහ්‌මචාරී ජානන්‌තීති පුණ්‌ණොති ඛො මෙ ආවුසො නාමං මන්‌තාණිපුත්‌තොති ච පන මං සබ්‍රහ්‌මචාරී ජානන්‌තීති අච්‌ඡරියං ආවුසො අබ්‌භුතං ආවුසො යථා තං සුතවතා සාවකෙන සම්‌මදෙව සත්‌ථුසාසනං ආජානන්‌තෙන එවමෙව ආයස්‌මතා පුණ්‌ණෙන මන්‌තාණිපුත්‌තෙන ගම්‌භීරා ගම්‌භීරපඤ්‌හා අනුමස්‌ස අනුමස්‌ස බ්‍යාකතා ලාභා සබ්‍රහ්‌මචාරීනං සුලද්‌ධලාභා සබ්‍රහ්‌මචාරීනං යෙ ආයස්‌මන්‌තං පුණ්‌ණං මන්‌තාණිපුත්‌තං ලභන්‌ති දස්‌සනාය ලභන්‌ති පයිරූපාසනාය චෙලණ්‌ඩුකෙන චෙපි සබ්‍රහ්‌මචාරී ආයස්‌මන්‌තං පුණ්‌ණං මන්‌තාණිපුත්‌තං මුද්‌ධනා පරිහරන්‌තා ලභෙය්‍යුං දස්‌සනාය ලභෙය්‍යුං පයිරූපාසනාය තෙසම්‌පි ලාභා තෙසම්‌පි සුලද්‌ධං අම්‌හාකම්‌පි ලාභා අම්‌හාකම්‌පි සුලද්‌ධං යෙ මයං ආයස්‌මන්‌තං පුණ්‌ණං මන්‌තාණිපුත්‌තං ලභාම දස්‌සනාය ලභාම පයිරූපාසනායාති>
    text <එවං වුත්‌තෙ ආයස්‌මා පුණ්‌ණො මන්‌තාණිපුත්‌තො ආයස්‌මන්‌තං සාරිපුත්‌තං එතදවොච කො නාමො ආයස්‌මා කථඤ්‌ච පනායස්‌මන්‌තං සබ්‍රහ්‌මචාරී ජානන්‌තීති උපතිස්‌සොති ඛො මෙ ආවුසො නාමං සාරිපුත්‌තොති ච පන මං සබ්‍රහ්‌මචාරී ජානන්‌තීති සත්‌ථුකප්‌පෙන වත කිර භො සාවකෙන සද්‌ධිං මන්‌තයමානා න ජානිම්‌හ ආයස්‌මා සාරිපුත්‌තොති සචෙ හි මයං ජානෙය්‍යාම ආයස්‌මා සාරිපුත්‌තොති එත්‌තකම්‌පි නො නප්‌පටිභාසෙය්‍ය අච්‌ඡරියං ආවුසො අබ්‌භුතං ආවුසො යථා තං සුතවතා සාවකෙන සම්‌මදෙව සත්‌ථුසාසනං ආජානන්‌තෙන එවමෙව ආයස්‌මතා සාරිපුත්‌තෙන ගම්‌භීරා ගම්‌භීරපඤ්‌හා අනුමස්‌ස අනුමස්‌ස පුච්‌ඡිතා ලාභා සබ්‍රහ්‌මචාරීනං සුලද්‌ධලාභා සබ්‍රහ්‌මචාරීනං යෙ ආයස්‌මන්‌තං සාරිපුත්‌තං ලභන්‌ති දස්‌සනාය ලභන්‌ති පයිරූපාසනාය චෙලණ්‌ඩුකෙන චෙපි සබ්‍රහ්‌මචාරී ආයස්‌මන්‌තං සාරිපුත්‌තං මුද්‌ධනා පරිහරන්‌තා ලභෙය්‍යුං දස්‌සනාය ලභෙය්‍යුං පයිරූපාසනාය තෙසම්‌පි ලාභා තෙසම්‌පි සුලද්‌ධං අම්‌හාකම්‌පි ලාභා අම්‌හාකම්‌පි සුලද්‌ධං යෙ මයං ආයස්‌මන්‌තං සාරිපුත්‌තං ලභාම දස්‌සනාය ලභාම පයිරූපාසනායාති>
    text <ඉතිහ තෙ උභොපි මහානාගා අඤ්‌ඤමඤ්‌ඤස්‌ස සුභාසිතං සමනුමොදිංසූති>
    stand <රථවිනීතසුත්‌තං නිට්‌ඨිතං චතුත්‌ථං>
  text <නිවාපසුත්‌තං>
    text <261>, <එවං මෙ සුතං එකං සමයං භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ තත්‍ර ඛො භගවා භික්‌ඛූ ආමන්‌තෙසි භික්‌ඛවොති භදන්‌තෙති තෙ භික්‌ඛූ භගවතො පච්‌චස්‌සොසුං භගවා එතදවොච>
    text <න භික්‌ඛවෙ නෙවාපිකො නිවාපං නිවපති මිගජාතානං ඉමං මෙ නිවාපං නිවුත්‌තං මිගජාතා පරිභුඤ්‌ජන්‌තා දීඝායුකා වණ්‌ණවන්‌තො චිරං දීඝමද්‌ධානං යාපෙන්‌තූති එවඤ්‌ච ඛො භික්‌ඛවෙ නෙවාපිකො නිවාපං නිවපති මිගජාතානං ඉමං මෙ නිවාපං නිවුත්‌තං මිගජාතා අනුපඛජ්‌ජ මුච්‌ඡිතා භොජනානි භුඤ්‌ජිස්‌සන්‌ති අනුපඛජ්‌ජ මුච්‌ඡිතා භොජනානි භුඤ්‌ජමානා මදං ආපජ්‌ජිස්‌සන්‌ති මත්‌තා සමානා පමාදං ආපජ්‌ජිස්‌සන්‌ති පමත්‌තා සමානා යථාකාමකරණීයා භවිස්‌සන්‌ති ඉමස්‌මිං නිවාපෙති>
    text <262>, <තත්‍ර භික්‌ඛවෙ පඨමා මිගජාතා අමුං නිවාපං නිවුත්‌තං නෙවාපිකස්‌ස අනුපඛජ්‌ජ මුච්‌ඡිතා භොජනානි භුඤ්‌ජිංසු තෙ තත්‌ථ අනුපඛජ්‌ජ මුච්‌ඡිතා භොජනානි භුඤ්‌ජමානා මදං ආපජ්‌ජිංසු මත්‌තා සමානා පමාදං ආපජ්‌ජිංසු පමත්‌තා සමානා යථාකාමකරණීයා අහෙසුං නෙවාපිකස්‌ස අමුස්‌මිං නිවාපෙ එවඤ්‌හි තෙ භික්‌ඛවෙ පඨමා මිගජාතා න පරිමුච්‌චිංසු නෙවාපිකස්‌ස ඉද්‌ධානුභාවා>
    text <263>, <තත්‍ර භික්‌ඛවෙ දුතියා මිගජාතා එවං සමචින්‌තෙසුං යෙ ඛො තෙ පඨමා මිගජාතා අමුං නිවාපං නිවුත්‌තං නෙවාපිකස්‌ස අනුපඛජ්‌ජ මුච්‌ඡිතා භොජනානි භුඤ්‌ජිංසු තෙ තත්‌ථ අනුපඛජ්‌ජ මුච්‌ඡිතා භොජනානි භුඤ්‌ජමානා මදං ආපජ්‌ජිංසු මත්‌තා සමානා පමාදං ආපජ්‌ජිංසු පමත්‌තා සමානා යථාකාමකරණීයා අහෙසුං නෙවාපිකස්‌ස අමුස්‌මිං නිවාපෙ එවඤ්‌හි තෙ පඨමා මිගජාතා න පරිමුච්‌චිංසු නෙවාපිකස්‌ස ඉද්‌ධානුභාවා යංනූන මයං සබ්‌බසො නිවාපභොජනා පටිවිරමෙය්‍යාම භයභොගා පටිවිරතා අරඤ්‌ඤායතනානි අජ්‌ඣොගාහෙත්‌වා විහරෙය්‍යාමාති තෙ සබ්‌බසො නිවාපභොජනා පටිවිරමිංසු භයභොගා පටිවිරතා අරඤ්‌ඤායතනානි අජ්‌ඣොගාහෙත්‌වා විහරිංසු තෙසං ගිම්‌හානං පච්‌ඡිමෙ මාසෙ තිණොදකසඞ්‌ඛයෙ අධිමත්‌තකසිමානං පත්‌තො කායො හොති තෙසං අධිමත්‌තකසිමානං පත්‌තකායානං බලවීරියං පරිහායි බලවීරියෙ පරිහීනෙ තමෙව නිවාපං නිවුත්‌තං නෙවාපිකස්‌ස පච්‌චාගමිංසු තෙ තත්‌ථ අනුපඛජ්‌ජ මුච්‌ඡිතා භොජනානි භුඤ්‌ජිංසු තෙ තත්‌ථ අනුපඛජ්‌ජ මුච්‌ඡිතා භොජනානි භුඤ්‌ජමානා මදං ආපජ්‌ජිංසු මත්‌තා සමානා පමාදං ආපජ්‌ජිංසු පමත්‌තා සමානා යථාකාමකරණීයා අහෙසුං නෙවාපිකස්‌ස අමුස්‌මිං නිවාපෙ එවඤ්‌හි තෙ භික්‌ඛවෙ දුතියාපි මිගජාතා න පරිමුච්‌චිංසු නෙවාපිකස්‌ස ඉද්‌ධානුභාවා>
    text <264>, <තත්‍ර භික්‌ඛවෙ තතියා මිගජාතා එවං සමචින්‌තෙසුං යෙ ඛො තෙ පඨමා මිගජාතා අමුං නිවාපං නිවුත්‌තං නෙවාපිකස්‌ස…පෙ … එවඤ්‌හි තෙ පඨමා මිගජාතා න පරිමුච්‌චිංසු නෙවාපිකස්‌ස ඉද්‌ධානුභාවා යෙපි තෙ දුතියා මිගජාතා එවං සමචින්‌තෙසුං යෙ ඛො තෙ පඨමා මිගජාතා අමුං නිවාපං නිවුත්‌තං නෙවාපිකස්‌ස…පෙ … එවඤ්‌හි තෙ පඨමා මිගජාතා න පරිමුච්‌චිංසු නෙවාපිකස්‌ස ඉද්‌ධානුභාවා යංනූන මයං සබ්‌බසො නිවාපභොජනා පටිවිරමෙය්‍යාම භයභොගා පටිවිරතා අරඤ්‌ඤායතනානි අජ්‌ඣොගාහෙත්‌වා විහරෙය්‍යාමාති තෙ සබ්‌බසො නිවාපභොජනා පටිවිරමිංසු භයභොගා පටිවිරතා අරඤ්‌ඤායතනානි අජ්‌ඣොගාහෙත්‌වා විහරිංසු තෙසං ගිම්‌හානං පච්‌ඡිමෙ මාසෙ තිණොදකසඞ්‌ඛයෙ අධිමත්‌තකසිමානං පත්‌තො කායො හොති තෙසං අධිමත්‌තකසිමානං පත්‌තකායානං බලවීරියං පරිහායි බලවීරියෙ පරිහීනෙ තමෙව නිවාපං නිවුත්‌තං නෙවාපිකස්‌ස පච්‌චාගමිංසු තෙ තත්‌ථ අනුපඛජ්‌ජ මුච්‌ඡිතා භොජනානි භුඤ්‌ජිංසු තෙ තත්‌ථ අනුපඛජ්‌ජ මුච්‌ඡිතා භොජනානි භුඤ්‌ජමානා මදං ආපජ්‌ජිංසු මත්‌තා සමානා පමාදං ආපජ්‌ජිංසු පමත්‌තා සමානා යථාකාමකරණීයා අහෙසුං නෙවාපිකස්‌ස අමුස්‌මිං නිවාපෙ එවඤ්‌හි තෙ දුතියාපි මිගජාතා න පරිමුච්‌චිංසු නෙවාපිකස්‌ස ඉද්‌ධානුභාවා යංනූන මයං අමුං නිවාපං නිවුත්‌තං නෙවාපිකස්‌ස උපනිස්‌සාය ආසයං කප්‌පෙය්‍යාම තත්‍රාසයං කප්‌පෙත්‌වා අමුං නිවාපං නිවුත්‌තං නෙවාපිකස්‌ස අනනුපඛජ්‌ජ අමුච්‌ඡිතා භොජනානි භුඤ්‌ජිස්‌සාම අනනුපඛජ්‌ජ අමුච්‌ඡිතා භොජනානි භුඤ්‌ජමානා න මදං ආපජ්‌ජිස්‌සාම අමත්‌තා සමානා න පමාදං ආපජ්‌ජිස්‌සාම අප්‌පමත්‌තා සමානා න යථාකාමකරණීයා භවිස්‌සාම නෙවාපිකස්‌ස අමුස්‌මිං නිවාපෙති තෙ අමුං නිවාපං නිවුත්‌තං නෙවාපිකස්‌ස උපනිස්‌සාය ආසයං කප්‌පයිංසු තත්‍රාසයං කප්‌පෙත්‌වා අමුං නිවාපං නිවුත්‌තං නෙවාපිකස්‌ස අනනුපඛජ්‌ජ අමුච්‌ඡිතා භොජනානි භුඤ්‌ජිංසු තෙ තත්‌ථ අනනුපඛජ්‌ජ අමුච්‌ඡිතා භොජනානි භුඤ්‌ජමානා න මදං ආපජ්‌ජිංසු අමත්‌තා සමානා න පමාදං ආපජ්‌ජිංසු අප්‌පමත්‌තා සමානා න යථාකාමකරණීයා අහෙසුං නෙවාපිකස්‌ස අමුස්‌මිං නිවාපෙ>
    text <තත්‍ර භික්‌ඛවෙ නෙවාපිකස්‌ස ච නෙවාපිකපරිසාය ච එතදහොසි සඨාස්‌සුනාමිමෙ තතියා මිගජාතා කෙතබිනො ඉද්‌ධිමන්‌තාස්‌සුනාමිමෙ තතියා මිගජාතා පරජනා ඉමඤ්‌ච නාම නිවාපං නිවුත්‌තං පරිභුඤ්‌ජන්‌ති න ච නෙසං ජානාම ආගතිං වා ගතිං වා යංනූන මයං ඉමං නිවාපං නිවුත්‌තං මහතීහි දණ්‌ඩවාකරාහි සමන්‌තා සප්‌පදෙසං අනුපරිවාරෙය්‍යාම අප්‌පෙව නාම තතියානං මිගජාතානං ආසයං පස්‌සෙය්‍යාම යත්‌ථ තෙ ගාහං ගච්‌ඡෙය්‍යුන්‌ති තෙ අමුං නිවාපං නිවුත්‌තං මහතීහි දණ්‌ඩවාකරාහි සමන්‌තා සප්‌පදෙසං අනුපරිවාරෙසුං අද්‌දසංසු ඛො භික්‌ඛවෙ නෙවාපිකො ච නෙවාපිකපරිසා ච තතියානං මිගජාතානං ආසයං යත්‌ථ තෙ ගාහං අගමංසු එවඤ්‌හි තෙ භික්‌ඛවෙ තතියාපි මිගජාතා න පරිමුච්‌චිංසු නෙවාපිකස්‌ස ඉද්‌ධානුභාවා>
    text <265>, <තත්‍ර භික්‌ඛවෙ චතුත්‌ථා මිගජාතා එවං සමචින්‌තෙසුං යෙ ඛො තෙ පඨමා මිගජාතා…පෙ … එවඤ්‌හි තෙ පඨමා මිගජාතා න පරිමුච්‌චිංසු නෙවාපිකස්‌ස ඉද්‌ධානුභාවා යෙපි තෙ දුතියා මිගජාතා එවං සමචින්‌තෙසුං යෙ ඛො තෙ පඨමා මිගජාතා…පෙ … එවඤ්‌හි තෙ පඨමා මිගජාතා න පරිමුච්‌චිංසු නෙවාපිකස්‌ස ඉද්‌ධානුභාවා යංනූන මයං සබ්‌බසො නිවාපභොජනා පටිවිරමෙය්‍යාම භයභොගා පටිවිරතා අරඤ්‌ඤායතනානි අජ්‌ඣොගාහෙත්‌වා විහරෙය්‍යාමාති තෙ සබ්‌බසො නිවාපභොජනා පටිවිරමිංසු…පෙ … එවඤ්‌හි තෙ දුතියාපි මිගජාතා න පරිමුච්‌චිංසු නෙවාපිකස්‌ස ඉද්‌ධානුභාවා යෙපි තෙ තතියා මිගජාතා එවං සමචින්‌තෙසුං යෙ ඛො තෙ පඨමා මිගජාතා…පෙ … එවඤ්‌හි තෙ පඨමා මිගජාතා න පරිමුච්‌චිංසු නෙවාපිකස්‌ස ඉද්‌ධානුභාවා යෙපි තෙ දුතියා මිගජාතා එවං සමචින්‌තෙසුං යෙ ඛො තෙ පඨමා මිගජාතා…පෙ … එවඤ්‌හි තෙ පඨමා මිගජාතා න පරිමුච්‌චිංසු නෙවාපිකස්‌ස ඉද්‌ධානුභාවා යංනූන මයං සබ්‌බසො නිවාපභොජනා පටිවිරමෙය්‍යාම භයභොගා පටිවිරතා අරඤ්‌ඤායතනානි අජ්‌ඣොගාහෙත්‌වා විහරෙය්‍යාමාති තෙ සබ්‌බසො නිවාපභොජනා පටිවිරමිංසු…පෙ … එවඤ්‌හි තෙ දුතියාපි මිගජාතා න පරිමුච්‌චිංසු නෙවාපිකස්‌ස ඉද්‌ධානුභාවා යංනූන මයං අමුං නිවාපං නිවුත්‌තං නෙවාපිකස්‌ස උපනිස්‌සාය ආසයං කප්‌පෙය්‍යාම තත්‍රාසයං කප්‌පෙත්‌වා අමුං නිවාපං නිවුත්‌තං නෙවාපිකස්‌ස අනනුපඛජ්‌ජ අමුච්‌ඡිතා භොජනානි භුඤ්‌ජිස්‌සාම අනනුපඛජ්‌ජ අමුච්‌ඡිතා භොජනානි භුඤ්‌ජමානා න මදං ආපජ්‌ජිස්‌සාම අමත්‌තා සමානා න පමාදං ආපජ්‌ජිස්‌සාම අප්‌පමත්‌තා සමානා න යථාකාමකරණීයා භවිස්‌සාම නෙවාපිකස්‌ස අමුස්‌මිං නිවාපෙති තෙ අමුං නිවාපං නිවුත්‌තං නෙවාපිකස්‌ස උපනිස්‌සාය ආසයං කප්‌පයිංසු තත්‍රාසයං කප්‌පෙත්‌වා අමුං නිවාපං නිවුත්‌තං නෙවාපිකස්‌ස අනනුපඛජ්‌ජ අමුච්‌ඡිතා භොජනානි භුඤ්‌ජිංසු තෙ තත්‌ථ අනනුපඛජ්‌ජ අමුච්‌ඡිතා භොජනානි භුඤ්‌ජමානා න මදං ආපජ්‌ජිංසු අමත්‌තා සමානා න පමාදං ආපජ්‌ජිංසු අප්‌පමත්‌තා සමානා න යථාකාමකරණීයා අහෙසුං නෙවාපිකස්‌ස අමුස්‌මිං නිවාපෙ>
    text <තත්‍ර නෙවාපිකස්‌ස ච නෙවාපිකපරිසාය ච එතදහොසි සඨාස්‌සුනාමිමෙ තතියා මිගජාතා කෙතබිනො ඉද්‌ධිමන්‌තාස්‌සුනාමිමෙ තතියා මිගජාතා පරජනා ඉමඤ්‌ච නාම නිවාපං නිවුත්‌තං පරිභුඤ්‌ජන්‌ති න ච නෙසං ජානාම ආගතිං වා ගතිං වා යංනූන මයං ඉමං නිවාපං නිවුත්‌තං මහතීති දණ්‌ඩවාකරාහි සමන්‌තා සප්‌පදෙසං අනුපරිවාරෙය්‍යාම අප්‌පෙව නාම තතියානං මිගජාතානං ආසයං පස්‌සෙය්‍යාම යත්‌ථ තෙ ගාහං ගච්‌ඡෙය්‍යුන්‌ති තෙ අමුං නිවාපං නිවුත්‌තං මහතීති දණ්‌ඩවාකරාහි සමන්‌තා සප්‌පදෙසං අනුපරිවාරෙසුං අද්‌දසංසු ඛො නෙවාපිකො ච නෙවාපිකපරිසා ච තතියානං මිගජාතානං ආසයං යත්‌ථ තෙ ගාහං අගමංසු එවඤ්‌හි තෙ තතියාපි මිගජාතා න පරිමුච්‌චිංසු නෙවාපිකස්‌ස ඉද්‌ධානුභාවා යංනූන මයං යත්‌ථ අගති නෙවාපිකස්‌ස ච නෙවාපිකපරිසාය ච තත්‍රාසයං කප්‌පෙය්‍යාම තත්‍රාසයං කප්‌පෙත්‌වා අමුං නිවාපං නිවුත්‌තං නෙවාපිකස්‌ස අනනුපඛජ්‌ජ අමුච්‌ඡිතා භොජනානි භුඤ්‌ජිස්‌සාම අනනුපඛජ්‌ජ අමුච්‌ඡිතා භොජනානි භුඤ්‌ජමානා න මදං ආපජ්‌ජිස්‌සාම අමත්‌තා සමානා න පමාදං ආපජ්‌ජිස්‌සාම අප්‌පමත්‌තා සමානා න යථාකාමකරණීයා භවිස්‌සාම නෙවාපිකස්‌ස අමුස්‌මිං නිවාපෙති තෙ යත්‌ථ අගති නෙවාපිකස්‌ස ච නෙවාපිකපරිසාය ච තත්‍රාසයං කප්‌පයිංසු තත්‍රාසයං කප්‌පෙත්‌වා අමුං නිවාපං නිවුත්‌තං නෙවාපිකස්‌ස අනනුපඛජ්‌ජ අමුච්‌ඡිතා භොජනානි භුඤ්‌ජිංසු තෙ තත්‌ථ අනනුපඛජ්‌ජ අමුච්‌ඡිතා භොජනානි භුඤ්‌ජමානා න මදං ආපජ්‌ජිංසු අමත්‌තා සමානා න පමාදං ආපජ්‌ජිංසු අප්‌පමත්‌තා සමානා න යථාකාමකරණීයා අහෙසුං නෙවාපිකස්‌ස අමුස්‌මිං නිවාපෙ>
    text <තත්‍ර භික්‌ඛවෙ නෙවාපිකස්‌ස ච නෙවාපිකපරිසාය ච එතදහොසි සඨාස්‌සුනාමිමෙ චතුත්‌ථා මිගජාතා කෙතබිනො ඉද්‌ධිමන්‌තාස්‌සුනාමිමෙ චතුත්‌ථා මිගජාතා පරජනා ඉමඤ්‌ච නාම නිවාපං නිවුත්‌තං පරිභුඤ්‌ජන්‌ති න ච නෙසං ජානාම ආගතිං වා ගතිං වා යංනූන මයං ඉමං නිවාපං නිවුත්‌තං මහතීහි දණ්‌ඩවාකරාහි සමන්‌තා සප්‌පදෙසං අනුපරිවාරෙය්‍යාම අප්‌පෙව නාම චතුත්‌ථානං මිගජාතානං ආසයං පස්‌සෙය්‍යාම යත්‌ථ තෙ ගාහං ගච්‌ඡෙය්‍යුන්‌ති තෙ අමුං නිවාපං නිවුත්‌තං මහතීහි දණ්‌ඩවාකරාහි සමන්‌තා සප්‌පදෙසං අනුපරිවාරෙසුං නෙව ඛො භික්‌ඛවෙ අද්‌දසංසු නෙවාපිකො ච නෙවාපිකපරිසා ච චතුත්‌ථානං මිගජාතානං ආසයං යත්‌ථ තෙ ගාහං ගච්‌ඡෙය්‍යුං තත්‍ර භික්‌ඛවෙ නෙවාපිකස්‌ස ච නෙවාපිකපරිසාය ච එතදහොසි සචෙ ඛො මයං චතුත්‌ථෙ මිගජාතෙ ඝට්‌ටෙස්‌සාම තෙ ඝට්‌ටිතා අඤ්‌ඤෙ ඝට්‌ටිස්‌සන්‌ති තෙ ඝට්‌ටිතා අඤ්‌ඤෙ ඝට්‌ටිස්‌සන්‌ති එවං ඉමං නිවාපං නිවුත්‌තං සබ්‌බසො මිගජාතා පරිමුඤ්‌චිස්‌සන්‌ති යංනූන මයං චතුත්‌ථෙ මිගජාතෙ අජ්‌ඣුපෙක්‌ඛෙය්‍යාමාති අජ්‌ඣුපෙක්‌ඛිංසු ඛො භික්‌ඛවෙ නෙවාපිකො ච නෙවාපිකපරිසා ච චතුත්‌ථෙ මිගජාතෙ එවඤ්‌හි තෙ භික්‌ඛවෙ චතුත්‌ථා මිගජාතා පරිමුච්‌චිංසු නෙවාපිකස්‌ස ඉද්‌ධානුභාවා>
    text <266>, <උපමා ඛො මෙ අයං භික්‌ඛවෙ කතා අත්‌ථස්‌ස විඤ්‌ඤාපනාය අයං චෙවෙත්‌ථ අත්‌ථො නිවාපොති ඛො භික්‌ඛවෙ පඤ්‌චන්‌නෙතං කාමගුණානං අධිවචනං නෙවාපිකොති ඛො භික්‌ඛවෙ මාරස්‌සෙතං පාපිමතො අධිවචනං නෙවාපිකපරිසාති ඛො භික්‌ඛවෙ මාරපරිසායෙතං අධිවචනං මිගජාතාති ඛො භික්‌ඛවෙ සමණබ්‍රාහ්‌මණානමෙතං අධිවචනං>
    text <267>, <තත්‍ර භික්‌ඛවෙ පඨමා සමණබ්‍රාහ්‌මණා අමුං නිවාපං නිවුත්‌තං මාරස්‌ස අමූනි ච ලොකාමිසානි අනුපඛජ්‌ජ මුච්‌ඡිතා භොජනානි භුඤ්‌ජිංසු තෙ තත්‌ථ අනුපඛජ්‌ජ මුච්‌ඡිතා භොජනානි භුඤ්‌ජමානා මදං ආපජ්‌ජිංසු මත්‌තා සමානා පමාදං ආපජ්‌ජිංසු පමත්‌තා සමානා යථාකාමකරණීයා අහෙසුං මාරස්‌ස අමුස්‌මිං නිවාපෙ අමුස්‌මිඤ්‌ච ලොකාමිසෙ එවඤ්‌හි තෙ භික්‌ඛවෙ පඨමා සමණබ්‍රාහ්‌මණා න පරිමුච්‌චිංසු මාරස්‌ස ඉද්‌ධානුභාවා සෙය්‍යථාපි තෙ භික්‌ඛවෙ පඨමා මිගජාතා තථූපමෙ අහං ඉමෙ පඨමෙ සමණබ්‍රාහ්‌මණෙ වදාමි>
    text <268>, <තත්‍ර භික්‌ඛවෙ දුතියා සමණබ්‍රාහ්‌මණා එවං සමචින්‌තෙසුං යෙ ඛො තෙ පඨමා සමණබ්‍රාහ්‌මණා අමුං නිවාපං නිවුත්‌තං මාරස්‌ස අමූනි ච ලොකාමිසානි අනුපඛජ්‌ජ මුච්‌ඡිතා භොජනානි භුඤ්‌ජිංසු තෙ තත්‌ථ අනුපඛජ්‌ජ මුච්‌ඡිතා භොජනානි භුඤ්‌ජමානා මදං ආපජ්‌ජිංසු මත්‌තා සමානා පමාදං ආපජ්‌ජිංසු පමත්‌තා සමානා යථාකාමකරණීයා අහෙසුං මාරස්‌ස අමුස්‌මිං නිවාපෙ අමුස්‌මිඤ්‌ච ලොකාමිසෙ එවඤ්‌හි තෙ පඨමා සමණබ්‍රාහ්‌මණා න පරිමුච්‌චිංසු මාරස්‌ස ඉද්‌ධානුභාවා යංනූන මයං සබ්‌බසො නිවාපභොජනා ලොකාමිසා පටිවිරමෙය්‍යාම භයභොගා පටිවිරතා අරඤ්‌ඤායතනානි අජ්‌ඣොගාහෙත්‌වා විහරෙය්‍යාමාති තෙ සබ්‌බසො නිවාපභොජනා ලොකාමිසා පටිවිරමිංසු භයභොගා පටිවිරතා අරඤ්‌ඤායතනානි අජ්‌ඣොගාහෙත්‌වා විහරෙය්‍යාමාති තෙ සබ්‌බසො නිවාපභොජනා ලොකාමිසා පටිවිරමිංසු භයභොගා පටිවිරතා අරඤ්‌ඤායතනානි අජ්‌ඣොගාහෙත්‌වා විහරිංසු තෙ තත්‌ථ සාකභක්‌ඛාපි අහෙසුං සාමාකභක්‌ඛාපි අහෙසුං නීවාරභක්‌ඛාපි අහෙසුං දද්‌දුලභක්‌ඛාපි අහෙසුං හටභක්‌ඛාපි අහෙසුං කණභක්‌ඛාපි අහෙසුං ආචාමභක්‌ඛාපි අහෙසුං පිඤ්‌ඤාකභක්‌ඛාපි අහෙසුං තිණභක්‌ඛාපි අහෙසුං ගොමයභක්‌ඛාපි අහෙසුං වනමූලඵලාහාරා යාපෙසුං පවත්‌තඵලභොජී>
    text <තෙසං ගිම්‌හානං පච්‌ඡිමෙ මාසෙ තිණොදකසඞ්‌ඛයෙ අධිමත්‌තකසිමානං පත්‌තො කායො හොති තෙසං අධිමත්‌තකසිමානං පත්‌තකායානං බලවීරියං පරිහායි බලවීරියෙ පරිහීනෙ චෙතොවිමුත්‌ති පරිහායි චෙතොවිමුත්‌තියා පරිහීනාය තමෙව නිවාපං නිවුත්‌තං මාරස්‌ස පච්‌චාගමිංසු තානි ච ලොකාමිසානි තෙ තත්‌ථ අනුපඛජ්‌ජ මුච්‌ඡිතා භොජනානි භුඤ්‌ජිංසු තෙ තත්‌ථ අනුපඛජ්‌ජ මුච්‌ඡිතා භොජනානි භුඤ්‌ජමානා මදං ආපජ්‌ජිංසු මත්‌තා සමානා පමාදං ආපජ්‌ජිංසු පමත්‌තා සමානා යථාකාමකරණීයා අහෙසුං මාරස්‌ස අමුස්‌මිං නිවාපෙ අමුස්‌මිඤ්‌ච ලොකාමිසෙ එවඤ්‌හි තෙ භික්‌ඛවෙ දුතියාපි සමණබ්‍රාහ්‌මණා න පරිමුච්‌චිංසු මාරස්‌ස ඉද්‌ධානුභාවා සෙය්‍යථාපි තෙ භික්‌ඛවෙ දුතියා මිගජාතා තථූපමෙ අහං ඉමෙ දුතියෙ සමණබ්‍රාහ්‌මණෙ වදාමි>
    text <269>, <තත්‍ර භික්‌ඛවෙ තතියා සමණබ්‍රාහ්‌මණා එවං සමචින්‌තෙසුං යෙ ඛො තෙ පඨමා සමණබ්‍රාහ්‌මණා අමුං නිවාපං නිවුත්‌තං මාරස්‌ස අමූනි ච ලොකාමිසානි…පෙ … එවඤ්‌හි තෙ පඨමා සමණබ්‍රාහ්‌මණා න පරිමුච්‌චිංසු මාරස්‌ස ඉද්‌ධානුභාවා යෙපි තෙ දුතියා සමණබ්‍රාහ්‌මණා එවං සමචින්‌තෙසුං යෙ ඛො තෙ පඨමා සමණබ්‍රාහ්‌මණා අමුං නිවාපං නිවුත්‌තං මාරස්‌ස අමූනි ච ලොකාමිසානි…පෙ … එවඤ්‌හි තෙ පඨමා සමණබ්‍රාහ්‌මණා න පරිමුච්‌චිංසු මාරස්‌ස ඉද්‌ධානුභාවා යංනූන මයං සබ්‌බසො නිවාපභොජනා ලොකාමිසා පටිවිරමෙය්‍යාම භයභොගා පටිවිරතා අරඤ්‌ඤායතනානි අජ්‌ඣොගාහෙත්‌වා විහරෙය්‍යාමාති තෙ සබ්‌බසො නිවාපභොජනා ලොකාමිසා පටිවිරමිංසු භයභොගා පටිවිරතා අරඤ්‌ඤායතනානි අජ්‌ඣොගාහෙත්‌වා විහරිංසු තෙ තත්‌ථ සාකභක්‌ඛාපි අහෙසුං…පෙ … පවත්‌තඵලභොජී තෙසං ගිම්‌හානං පච්‌ඡිමෙ මාසෙ තිණොදකසඞ්‌ඛයෙ අධිමත්‌තකසිමානං පත්‌තො කායො හොති තෙසං අධිමත්‌තකසිමානං පත්‌තකායානං බලවීරියං පරිහායි බලවීරියෙ පරිහීනෙ චෙතොවිමුත්‌ති පරිහායි චෙතොවිමුත්‌තියා පරිහීනාය තමෙව නිවාපං නිවුත්‌තං මාරස්‌ස පච්‌චාගමිංසු තානි ච ලොකාමිසානි තෙ තත්‌ථ අනුපඛජ්‌ජ මුච්‌ඡිතා භොජනානි භුඤ්‌ජිංසු තෙ තත්‌ථ අනුපඛජ්‌ජ මුච්‌ඡිතා භොජනානි භුඤ්‌ජමානා මදං ආපජ්‌ජිංසු මත්‌තා සමානා පමාදං ආපජ්‌ජිංසු පමත්‌තා සමානා යථාකාමකරණීයා අහෙසුං මාරස්‌ස අමුස්‌මිං නිවාපෙ අමුස්‌මිඤ්‌ච ලොකාමිසෙ එවඤ්‌හි තෙ දුතියාපි සමණබ්‍රාහ්‌මණා න පරිමුච්‌චිංසු මාරස්‌ස ඉද්‌ධානුභාවා යංනූන මයං අමුං නිවාපං නිවුත්‌තං මාරස්‌ස අමූනි ච ලොකාමිසානි උපනිස්‌සාය ආසයං කප්‌පෙය්‍යාම තත්‍රාසයං කප්‌පෙත්‌වා අමුං නිවාපං නිවුත්‌තං මාරස්‌ස අමූනි ච ලොකාමිසානි අනනුපඛජ්‌ජ අමුච්‌ඡිතා භොජනානි භුඤ්‌ජිස්‌සාම අනනුපඛජ්‌ජ අමුච්‌ඡිතා භොජනානි භුඤ්‌ජමානා න මදං ආපජ්‌ජිස්‌සාම අමත්‌තා සමානා න පමාදං ආපජ්‌ජිස්‌සාම අප්‌පමත්‌තා සමානා න යථාකාමකරණීයා භවිස්‌සාම මාරස්‌ස අමුස්‌මිං නිවාපෙ අමුස්‌මිඤ්‌ච ලොකාමිසෙති>
    text <තෙ අමුං නිවාපං නිවුත්‌තං මාරස්‌ස අමූනි ච ලොකාමිසානි උපනිස්‌සාය ආසයං කප්‌පයිංසු තත්‍රාසයං කප්‌පෙත්‌වා අමුං නිවාපං නිවුත්‌තං මාරස්‌ස අමූනි ච ලොකාමිසානි අනනුපඛජ්‌ජ අමුච්‌ඡිතා භොජනානි භුඤ්‌ජිංසු තෙ තත්‌ථ අනනුපඛජ්‌ජ අමුච්‌ඡිතා භොජනානි භුඤ්‌ජමානා න මදං ආපජ්‌ජිංසු අමත්‌තා සමානා න පමාදං ආපජ්‌ජිංසු අප්‌පමත්‌තා සමානා න යථාකාමකරණීයා අහෙසුං මාරස්‌ස අමුස්‌මිං නිවාපෙ අමුස්‌මිඤ්‌ච ලොකාමිසෙ අපි ච ඛො එවංදිට්‌ඨිකා අහෙසුං සස්‌සතො ලොකො ඉතිපි අසස්‌සතො ලොකො ඉතිපි අන්‌තවා ලොකො ඉතිපි අනන්‌තවා ලොකො ඉතිපි තං ජීවං තං සරීරං ඉතිපි අඤ්‌ඤං ජීවං අඤ්‌ඤං සරීරං ඉතිපි හොති තථාගතො පරං මරණා ඉතිපි න හොති තථාගතො පරං මරණා ඉතිපි හොති ච න ච හොති තථාගතො පරං මරණා ඉතිපි නෙව හොති න න හොති තථාගතො පරං මරණා ඉතිපි එවඤ්‌හි තෙ භික්‌ඛවෙ තතියාපි සමණබ්‍රාහ්‌මණා න පරිමුච්‌චිංසු මාරස්‌ස ඉද්‌ධානුභාවා සෙය්‍යථාපි තෙ භික්‌ඛවෙ තතියා මිගජාතා තථූපමෙ අහං ඉමෙ තතියෙ සමණබ්‍රාහ්‌මණෙ වදාමි>
    text <270>, <තත්‍ර භික්‌ඛවෙ චතුත්‌ථා සමණබ්‍රාහ්‌මණා එවං සමචින්‌තෙසුං යෙ ඛො තෙ පඨමා සමණබ්‍රාහ්‌මණා අමුං නිවාපං නිවුත්‌තං මාරස්‌ස…පෙ … එවඤ්‌හි තෙ පඨමා සමණබ්‍රාහ්‌මණා න පරිමුච්‌චිංසු මාරස්‌ස ඉද්‌ධානුභාවා යෙපි තෙ දුතියා සමණබ්‍රාහ්‌මණා එවං සමචින්‌තෙසුං යෙ ඛො තෙ පඨමා සමණබ්‍රාහ්‌මණා…පෙ … එවඤ්‌හි තෙ පඨමා සමණබ්‍රාහ්‌මණා න පරිමුච්‌චිංසු මාරස්‌ස ඉද්‌ධානුභාවා යංනූන මයං සබ්‌බසො නිවාපභොජනා ලොකාමිසා පටිවිරමෙය්‍යාම භයභොගා පටිවිරතා අරඤ්‌ඤායතනානි අජ්‌ඣොගාහෙත්‌වා විහරෙය්‍යාමාති තෙ සබ්‌බසො නිවාපභොජනා ලොකාමිසා පටිවිරමිංසු…පෙ … එවඤ්‌හි තෙ දුතියාපි සමණබ්‍රාහ්‌මණා න පරිමුච්‌චිංසු මාරස්‌ස ඉද්‌ධානුභාවා යෙපි තෙ තතියා සමණබ්‍රාහ්‌මණා එවං සමචින්‌තෙසුං යෙ ඛො තෙ පඨමා සමණබ්‍රාහ්‌මණා …පෙ … එවඤ්‌හි තෙ පඨමා සමණබ්‍රාහ්‌මණා න පරිමුච්‌චිංසු මාරස්‌ස ඉද්‌ධානුභාවා යෙපි තෙ දුතියා සමණබ්‍රාහ්‌මණා එවං සමචින්‌තෙසුං යෙ ඛො තෙ පඨමා සමණබ්‍රාහ්‌මණා…පෙ … එවඤ්‌හි තෙ පඨමා සමණබ්‍රාහ්‌මණා න පරිමුච්‌චිංසු මාරස්‌ස ඉද්‌ධානුභාවා යංනූන මයං සබ්‌බසො නිවාපභොජනා ලොකාමිසා පටිවිරමෙය්‍යාම භයභොගා පටිවිරතා අරඤ්‌ඤායතනානි අජ්‌ඣොගාහෙත්‌වා විහරෙය්‍යාමාති තෙ සබ්‌බසො නිවාපභොජනා ලොකාමිසා පටිවිරමිංසු…පෙ … එවඤ්‌හි තෙ දුතියාපි සමණබ්‍රාහ්‌මණා න පරිමුච්‌චිංසු මාරස්‌ස ඉද්‌ධානුභාවා යංනූන මයං අමුං නිවාපං නිවුත්‌තං මාරස්‌ස අමූනි ච ලොකාමිසානි උපනිස්‌සාය ආසයං කප්‌පෙය්‍යාම තත්‍රාසයං කප්‌පෙත්‌වා අමුං නිවාපං නිවුත්‌තං මාරස්‌ස අමූනි ච ලොකාමිසානි අනනුපඛජ්‌ජ අමුච්‌ඡිතා භොජනානි භුඤ්‌ජිස්‌සාම අනනුපඛජ්‌ජ අමුච්‌ඡිතා භොජනානි භුඤ්‌ජමානා න මදං ආපජ්‌ජිස්‌සාම අමත්‌තා සමානා න පමාදං ආපජ්‌ජිස්‌සාම අප්‌පමත්‌තා සමානා න යථාකාමකරණීයා භවිස්‌සාම මාරස්‌ස අමුස්‌මිං නිවාපෙ අමුස්‌මිඤ්‌ච ලොකාමිසෙති>
    text <තෙ අමුං නිවාපං නිවුත්‌තං මාරස්‌ස අමූනි ච ලොකාමිසානි උපනිස්‌සාය ආසයං කප්‌පයිංසු තත්‍රාසයං කප්‌පෙත්‌වා අමුං නිවාපං නිවුත්‌තං මාරස්‌ස අමූනි ච ලොකාමිසානි අනනුපඛජ්‌ජ අමුච්‌ඡිතා භොජනානි භුඤ්‌ජිංසු තෙ තත්‌ථ අනනුපඛජ්‌ජ අමුච්‌ඡිතා භොජනානි භුඤ්‌ජමානා න මදං ආපජ්‌ජිංසු අමත්‌තා සමානා න පමාදං ආපජ්‌ජිංසු අප්‌පමත්‌තා සමානා න යථාකාමකරණීයා අහෙසුං මාරස්‌ස අමුස්‌මිං නිවාපෙ අමුස්‌මිඤ්‌ච ලොකාමිසෙ අපි ච ඛො එවංදිට්‌ඨිකා අහෙසුං සස්‌සතො ලොකො ඉතිපි…පෙ … නෙව හොති න න හොති තථාගතො පරං මරණා ඉතිපි එවඤ්‌හි තෙ තතියාපි සමණබ්‍රාහ්‌මණා න පරිමුච්‌චිංසු මාරස්‌ස ඉද්‌ධානුභාවා යංනූන මයං යත්‌ථ අගති මාරස්‌ස ච මාරපරිසාය ච තත්‍රාසයං කප්‌පෙයාම තත්‍රාසයං කප්‌පෙත්‌වා අමුං නිවාපං නිවුත්‌තං මාරස්‌ස අමූනි ච ලොකාමිසානි අනනුපඛජ්‌ජ අමුච්‌ඡිතා භොජනානි භුඤ්‌ජිස්‌සාම අනනුපඛජ්‌ජ අමුච්‌ඡිතා භොජනානි භුඤ්‌ජමානා න මදං ආපජ්‌ජිස්‌සාම අමත්‌තා සමානා න පමාදං ආපජ්‌ජිස්‌සාම අප්‌පමත්‌තා සමානා න යථාකාමකරණීයා භවිස්‌සාම මාරස්‌ස අමුස්‌මිං නිවාපෙ අමුස්‌මිඤ්‌ච ලොකාමිසෙති>
    text <තෙ යත්‌ථ අගති මාරස්‌ස ච මාරපරිසාය ච තත්‍රාසයං කප්‌පයිංසු තත්‍රාසයං කප්‌පෙත්‌වා අමුං නිවාපං නිවුත්‌තං මාරස්‌ස අමූනි ච ලොකාමිසානි අනනුපඛජ්‌ජ අමුච්‌ඡිතා භොජනානි භුඤ්‌ජිංසු තෙ තත්‌ථ අනනුපඛජ්‌ජ අමුච්‌ඡිතා භොජනානි භුඤ්‌ජමානා න මදං ආපජ්‌ජිංසු අමත්‌තා සමානා න පමාදං ආපජ්‌ජිංසු අප්‌පමත්‌තා සමානා න යථාකාමකරණීයා අහෙසුං මාරස්‌ස අමුස්‌මිං නිවාපෙ අමුස්‌මිඤ්‌ච ලොකාමිසෙ එවඤ්‌හි තෙ භික්‌ඛවෙ චතුත්‌ථා සමණබ්‍රාහ්‌මණා පරිමුච්‌චිංසු මාරස්‌ස ඉද්‌ධානුභාවා සෙය්‍යථාපි තෙ භික්‌ඛවෙ චතුත්‌ථා මිගජාතා තථූපමෙ අහං ඉමෙ චතුත්‌ථෙ සමණබ්‍රාහ්‌මණෙ වදාමි>
    text <271>, <කථඤ්‌ච භික්‌ඛවෙ අගති මාරස්‌ස ච මාරපරිසාය ච ඉධ භික්‌ඛවෙ භික්‌ඛු විවිච්‌චෙව කාමෙහි විවිච්‌ච අකුසලෙහි ධම්‌මෙහි සවිතක්‌කං සවිචාරං විවෙකජං පීතිසුඛං පඨමං ඣානං උපසම්‌පජ්‌ජ විහරති අයං වුච්‌චති භික්‌ඛවෙ භික්‌ඛු අන්‌ධමකාසි මාරං අපදං වධිත්‌වා මාරචක්‌ඛුං අදස්‌සනං ගතො පාපිමතො>
    text <පුන චපරං භික්‌ඛවෙ භික්‌ඛු විතක්‌කවිචාරානං වූපසමා අජ්‌ඣත්‌තං සම්‌පසාදනං චෙතසො එකොදිභාවං අවිතක්‌කං අවිචාරං සමාධිජං පීතිසුඛං දුතියං ඣානං උපසම්‌පජ්‌ජ විහරති අයං වුච්‌චති භික්‌ඛවෙ…පෙ … පාපිමතො>
    text <පුන චපරං භික්‌ඛවෙ භික්‌ඛු පීතියා ච විරාගා උපෙක්‌ඛකො ච විහරති සතො ච සම්‌පජානො සුඛඤ්‌ච කායෙන පටිසංවෙදෙති යං තං අරියා ආචික්‌ඛන්‌ති උපෙක්‌ඛකො සතිමා සුඛවිහාරීති තතියං ඣානං උපසම්‌පජ්‌ජ විහරති අයං වුච්‌චති භික්‌ඛවෙ…පෙ … පාපිමතො>
    text <පුන චපරං භික්‌ඛවෙ භික්‌ඛු සුඛස්‌ස ච පහානා දුක්‌ඛස්‌ස ච පහානා පුබ්‌බෙව සොමනස්‌සදොමනස්‌සානං අත්‌ථඞ්‌ගමා අදුක්‌ඛමසුඛං උපෙක්‌ඛාසතිපාරිසුද්‌ධිං චතුත්‌ථං ඣානං උපසම්‌පජ්‌ජ විහරති අයං වුච්‌චති භික්‌ඛවෙ…පෙ … පාපිමතො>
    text <පුන චපරං භික්‌ඛවෙ භික්‌ඛු සබ්‌බසො රූපසඤ්‌ඤානං සමතික්‌කමා පටිඝසඤ්‌ඤානං අත්‌ථඞ්‌ගමා නානත්‌තසඤ්‌ඤානං අමනසිකාරා අනන්‌තො ආකාසොති ආකාසානඤ්‌චායතනං උපසම්‌පජ්‌ජ විහරති අයං වුච්‌චති භික්‌ඛවෙ…පෙ … පාපිමතො>
    text <පුන චපරං භික්‌ඛවෙ භික්‌ඛු සබ්‌බසො ආකාසානඤ්‌චායතනං සමතික්‌කම්‌ම අනන්‌තං විඤ්‌ඤාණන්‌ති විඤ්‌ඤාණඤ්‌චායතනං උපසම්‌පජ්‌ජ විහරති අයං වුච්‌චති භික්‌ඛවෙ…පෙ … පාපිමතො>
    text <පුන චපරං භික්‌ඛවෙ භික්‌ඛු සබ්‌බසො විඤ්‌ඤාණඤ්‌චායතනං සමතික්‌කම්‌ම නත්‌ථි කිඤ්‌චීති ආකිඤ්‌චඤ්‌ඤායතනං උපසම්‌පජ්‌ජ විහරති අයං වුච්‌චති භික්‌ඛවෙ…පෙ … පාපිමතො>
    text <පුන චපරං භික්‌ඛවෙ භික්‌ඛු සබ්‌බසො ආකිඤ්‌චඤ්‌ඤායතනං සමතික්‌කම්‌ම නෙවසඤ්‌ඤානාසඤ්‌ඤායතනං උපසම්‌පජ්‌ජ විහරති අයං වුච්‌චති භික්‌ඛවෙ…පෙ … පාපිමතො>
    text <පුන චපරං භික්‌ඛවෙ භික්‌ඛු සබ්‌බසො නෙවසඤ්‌ඤානාසඤ්‌ඤායතනං සමතික්‌කම්‌ම සඤ්‌ඤාවෙදයිතනිරොධං උපසම්‌පජ්‌ජ විහරති පඤ්‌ඤාය චස්‌ස දිස්‌වා ආසවා පරික්‌ඛීණා හොන්‌ති අයං වුච්‌චති භික්‌ඛවෙ භික්‌ඛු අන්‌ධමකාසි මාරං අපදං වධිත්‌වා මාරචක්‌ඛුං අදස්‌සනං ගතො පාපිමතො තිණ්‌ණො ලොකෙ විසත්‌තිකන්‌ති>
    text <ඉදමවොච භගවා අත්‌තමනා තෙ භික්‌ඛූ භගවතො භාසිතං අභිනන්‌දුන්‌ති>
    stand <නිවාපසුත්‌තං නිට්‌ඨිතං පඤ්‌චමං>
  text <පාසරාසිසුත්‌තං>
    text <272>, <එවං මෙ සුතං එකං සමයං භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ අථ ඛො භගවා පුබ්‌බණ්‌හසමයං නිවාසෙත්‌වා පත්‌තචීවරමාදාය සාවත්‌ථිං පිණ්‌ඩාය පාවිසි අථ ඛො සම්‌බහුලා භික්‌ඛූ යෙනායස්‌මා ආනන්‌දො තෙනුපසඞ්‌කමිංසු උපසඞ්‌කමිත්‌වා ආයස්‌මන්‌තං ආනන්‌දං එතදවොචුං චිරස්‌සුතා නො ආවුසො ආනන්‌ද භගවතො සම්‌මුඛා ධම්‌මී කථා සාධු මයං ආවුසො ආනන්‌ද ලභෙය්‍යාම භගවතො සම්‌මුඛා ධම්‌මිං කථං සවනායාති තෙන හායස්‌මන්‌තො යෙන රම්‌මකස්‌ස බ්‍රාහ්‌මණස්‌ස අස්‌සමො තෙනුපසඞ්‌කමථ අප්‌පෙව නාම ලභෙය්‍යාථ භගවතො සම්‌මුඛා ධම්‌මිං කථං සවනායාති එවමාවුසොති ඛො තෙ භික්‌ඛූ ආයස්‌මතො ආනන්‌දස්‌ස පච්‌චස්‌සොසුං>
    text <අථ ඛො භගවා සාවත්‌ථියං පිණ්‌ඩාය චරිත්‌වා පච්‌ඡාභත්‌තං පිණ්‌ඩපාතපටික්‌කන්‌තො ආයස්‌මන්‌තං ආනන්‌දං ආමන්‌තෙසි ආයාමානන්‌ද යෙන පුබ්‌බාරාමො මිගාරමාතුපාසාදො තෙනුපසඞ්‌කමිස්‌සාම දිවාවිහාරායාති එවං භන්‌තෙති ඛො ආයස්‌මා ආනන්‌දො භගවතො පච්‌චස්‌සොසි අථ ඛො භගවා ආයස්‌මතා ආනන්‌දෙන සද්‌ධිං යෙන පුබ්‌බාරාමො මිගාරමාතුපාසාදො තෙනුපසඞ්‌කමි දිවාවිහාරාය අථ ඛො භගවා සායන්‌හසමයං පටිසල්‌ලානා වුට්‌ඨිතො ආයස්‌මන්‌තං ආනන්‌දං ආමන්‌තෙසි ආයාමානන්‌ද යෙන පුබ්‌බකොට්‌ඨකො තෙනුපසඞ්‌කමිස්‌සාම ගත්‌තානි පරිසිඤ්‌චිතුන්‌ති එවං භන්‌තෙති ඛො ආයස්‌මා ආනන්‌දො භගවතො පච්‌චස්‌සොසි>
    text <273>, <අථ ඛො භගවා ආයස්‌මතා ආනන්‌දෙන සද්‌ධිං යෙන පුබ්‌බකොට්‌ඨකො තෙනුපසඞ්‌කමි ගත්‌තානි පරිසිඤ්‌චිතුං පුබ්‌බකොට්‌ඨකෙ ගත්‌තානි පරිසිඤ්‌චිත්‌වා පච්‌චුත්‌තරිත්‌වා එකචීවරො අට්‌ඨාසි ගත්‌තානි පුබ්‌බාපයමානො අථ ඛො ආයස්‌මා ආනන්‌දො භගවන්‌තං එතදවොච අයං භන්‌තෙ රම්‌මකස්‌ස බ්‍රාහ්‌මණස්‌ස අස්‌සමො අවිදූරෙ රමණීයො භන්‌තෙ රම්‌මකස්‌ස බ්‍රාහ්‌මණස්‌ස අස්‌සමො පාසාදිකො භන්‌තෙ රම්‌මකස්‌ස බ්‍රාහ්‌මණස්‌ස අස්‌සමො සාධු භන්‌තෙ භගවා යෙන රම්‌මකස්‌ස බ්‍රාහ්‌මණස්‌ස අස්‌සමො තෙනුපසඞ්‌කමතු අනුකම්‌පං උපාදායාති අධිවාසෙසි භගවා තුණ්‌හීභාවෙන>
    text <අථ ඛො භගවා යෙන රම්‌මකස්‌ස බ්‍රාහ්‌මණස්‌ස අස්‌සමො තෙනුපසඞ්‌කමි තෙන ඛො පන සමයෙන සම්‌බහුලා භික්‌ඛූ රම්‌මකස්‌ස බ්‍රාහ්‌මණස්‌ස අස්‌සමෙ ධම්‌මියා කථාය සන්‌නිසින්‌නා හොන්‌ති අථ ඛො භගවා බහිද්‌වාරකොට්‌ඨකෙ අට්‌ඨාසි කථාපරියොසානං ආගමයමානො අථ ඛො භගවා කථාපරියොසානං විදිත්‌වා උක්‌කාසිත්‌වා අග්‌ගළං ආකොටෙසි විවරිංසු ඛො තෙ භික්‌ඛූ භගවතො ද්‌වාරං අථ ඛො භගවා රම්‌මකස්‌ස බ්‍රාහ්‌මණස්‌ස අස්‌සමං පවිසිත්‌වා පඤ්‌ඤත්‌තෙ ආසනෙ නිසීදි නිසජ්‌ජ ඛො භගවා භික්‌ඛූ ආමන්‌තෙසි කායනුත්‌ථ භික්‌ඛවෙ එතරහි කථාය සන්‌නිසින්‌නා කා ච පන වො අන්‌තරාකථා විප්‌පකතාති භගවන්‌තමෙව ඛො නො භන්‌තෙ ආරබ්‌භ ධම්‌මී කථා විප්‌පකතා අථ භගවා අනුප්‌පත්‌තොති සාධු භික්‌ඛවෙ එතං ඛො භික්‌ඛවෙ තුම්‌හාකං පතිරූපං කුලපුත්‌තානං සද්‌ධා අගාරස්‌මා අනගාරියං පබ්‌බජිතානං යං තුම්‌හෙ ධම්‌මියා කථාය සන්‌නිසීදෙය්‍යාථ සන්‌නිපතිතානං වො භික්‌ඛවෙ ද්‌වයං කරණීයං ධම්‌මී වා කථා අරියො වා තුණ්‌හීභාවො>
    text <274>, <ද්‌වෙමා භික්‌ඛවෙ පරියෙසනා අරියා ච පරියෙසනා අනරියා ච පරියෙසනා>
    text <කතමා ච භික්‌ඛවෙ අනරියා පරියෙසනා ඉධ භික්‌ඛවෙ එකච්‌චො අත්‌තනා ජාතිධම්‌මො සමානො ජාතිධම්‌මංයෙව පරියෙසති අත්‌තනා ජරාධම්‌මො සමානො ජරාධම්‌මංයෙව පරියෙසති අත්‌තනා බ්‍යාධිධම්‌මො සමානො බ්‍යාධිධම්‌මංයෙව පරියෙසති අත්‌තනා මරණධම්‌මො සමානො මරණධම්‌මංයෙව පරියෙසති අත්‌තනා සොකධම්‌මො සමානො සොකධම්‌මංයෙව පරියෙසති අත්‌තනා සංකිලෙසධම්‌මො සමානො සංකිලෙසධම්‌මංයෙව පරියෙසති>
    text <කිඤ්‌ච භික්‌ඛවෙ ජාතිධම්‌මං වදෙථ පුත්‌තභරියං භික්‌ඛවෙ ජාතිධම්‌මං දාසිදාසං ජාතිධම්‌මං අජෙළකං ජාතිධම්‌මං කුක්‌කුටසූකරං ජාතිධම්‌මං හත්‌ථිගවාස්‌සවළවං ජාතිධම්‌මං ජාතරූපරජතං ජාතිධම්‌මං ජාතිධම්‌මා හෙතෙ භික්‌ඛවෙ උපධයො එත්‌ථායං ගථිතො මුච්‌ඡිතො අජ්‌ඣාපන්‌නො අත්‌තනා ජාතිධම්‌මො සමානො ජාතිධම්‌මංයෙව පරියෙසති>
    text <කිඤ්‌ච භික්‌ඛවෙ ජරාධම්‌මං වදෙථ පුත්‌තභරියං භික්‌ඛවෙ ජරාධම්‌මං දාසිදාසං ජරාධම්‌මං අජෙළකං ජරාධම්‌මං කුක්‌කුටසූකරං ජරාධම්‌මං හත්‌ථිගවාස්‌සවළවං ජරාධම්‌මං ජාතරූපරජතං ජරාධම්‌මං ජරාධම්‌මා හෙතෙ භික්‌ඛවෙ උපධයො එත්‌ථායං ගථිතො මුච්‌ඡිතො අජ්‌ඣාපන්‌නො අත්‌තනා ජරාධම්‌මො සමානො ජරාධම්‌මංයෙව පරියෙසති>
    text <කිඤ්‌ච භික්‌ඛවෙ බ්‍යාධිධම්‌මං වදෙථ පුත්‌තභරියං භික්‌ඛවෙ බ්‍යාධිධම්‌මං දාසිදාසං බ්‍යාධිධම්‌මං අජෙළකං බ්‍යාධිධම්‌මං කුක්‌කුටසූකරං බ්‍යාධිධම්‌මං හත්‌ථිගවාස්‌සවළවං බ්‍යාධිධම්‌මං බ්‍යාධිධම්‌මා හෙතෙ භික්‌ඛවෙ උපධයො එත්‌ථායං ගථිතො මුච්‌ඡිතො අජ්‌ඣාපන්‌නො අත්‌තනා බ්‍යාධිධම්‌මො සමානො බ්‍යාධිධම්‌මංයෙව පරියෙසති>
    text <කිඤ්‌ච භික්‌ඛවෙ මරණධම්‌මං වදෙථ පුත්‌තභරියං භික්‌ඛවෙ මරණධම්‌මං දාසිදාසං මරණධම්‌මං අජෙළකං මරණධම්‌මං කුක්‌කුටසූකරං මරණධම්‌මං හත්‌ථිගවාස්‌සවළවං මරණධම්‌මං මරණධම්‌මා හෙතෙ භික්‌ඛවෙ උපධයො එත්‌ථායං ගථිතො මුච්‌ඡිතො අජ්‌ඣාපන්‌නො අත්‌තනා මරණධම්‌මො සමානො මරණධම්‌මංයෙව පරියෙසති>
    text <කිඤ්‌ච භික්‌ඛවෙ සොකධම්‌මං වදෙථ පුත්‌තභරියං භික්‌ඛවෙ සොකධම්‌මං දාසිදාසං සොකධම්‌මං අජෙළකං සොකධම්‌මං කුක්‌කුටසූකරං සොකධම්‌මං හත්‌ථිගවාස්‌සවළවං සොකධම්‌මං සොකධම්‌මා හෙතෙ භික්‌ඛවෙ උපධයො එත්‌ථායං ගථිතො මුච්‌ඡිතො අජ්‌ඣාපන්‌නො අත්‌තනා සොකධම්‌මො සමානො සොකධම්‌මංයෙව පරියෙසති>
    text <කිඤ්‌ච භික්‌ඛවෙ සංකිලෙසධම්‌මං වදෙථ පුත්‌තභරියං භික්‌ඛවෙ සංකිලෙසධම්‌මං දාසිදාසං සංකිලෙසධම්‌මං අජෙළකං සංකිලෙසධම්‌මං කුක්‌කුටසූකරං සංකිලෙසධම්‌මං හත්‌ථිගවාස්‌සවළවං සංකිලෙසධම්‌මං ජාතරූපරජතං සංකිලෙසධම්‌මං සංකිලෙසධම්‌මා හෙතෙ භික්‌ඛවෙ උපධයො එත්‌ථායං ගථිතො මුච්‌ඡිතො අජ්‌ඣාපන්‌නො අත්‌තනා සංකිලෙසධම්‌මො සමානො සංකිලෙසධම්‌මංයෙව පරියෙසති අයං භික්‌ඛවෙ අනරියා පරියෙසනා>
    text <275>, <කතමා ච භික්‌ඛවෙ අරියා පරියෙසනා ඉධ භික්‌ඛවෙ එකච්‌චො අත්‌තනා ජාතිධම්‌මො සමානො ජාතිධම්‌මෙ ආදීනවං විදිත්‌වා අජාතං අනුත්‌තරං යොගක්‌ඛෙමං නිබ්‌බානං පරියෙසති අත්‌තනා ජරාධම්‌මො සමානො ජරාධම්‌මෙ ආදීනවං විදිත්‌වා අජරං අනුත්‌තරං යොගක්‌ඛෙමං නිබ්‌බානං පරියෙසති අත්‌තනා බ්‍යාධිධම්‌මො සමානො බ්‍යාධිධම්‌මෙ ආදීනවං විදිත්‌වා අබ්‍යාධිං අනුත්‌තරං යොගක්‌ඛෙමං නිබ්‌බානං පරියෙසති අත්‌තනා මරණධම්‌මො සමානො මරණධම්‌මෙ ආදීනවං විදිත්‌වා අමතං අනුත්‌තරං යොගක්‌ඛෙමං නිබ්‌බානං පරියෙසති අත්‌තනා සොකධම්‌මො සමානො සොකධම්‌මෙ ආදීනවං විදිත්‌වා අසොකං අනුත්‌තරං යොගක්‌ඛෙමං නිබ්‌බානං පරියෙසති අත්‌තනා සංකිලෙසධම්‌මො සමානො සංකිලෙසධම්‌මෙ ආදීනවං විදිත්‌වා අසංකිලිට්‌ඨං අනුත්‌තරං යොගක්‌ඛෙමං නිබ්‌බානං පරියෙසති අයං භික්‌ඛවෙ අරියා පරියෙසනා>
    text <276>, <අහම්‌පි සුදං භික්‌ඛවෙ පුබ්‌බෙව සම්‌බොධා අනභිසම්‌බුද්‌ධො බොධිසත්‌තොව සමානො අත්‌තනා ජාතිධම්‌මො සමානො ජාතිධම්‌මංයෙව පරියෙසාමි අත්‌තනා ජරාධම්‌මො සමානො ජරාධම්‌මංයෙව පරියෙසාමි අත්‌තනා බ්‍යාධිධම්‌මො සමානො බ්‍යාධිධම්‌මංයෙව පරියෙසාමි අත්‌තනා මරණධම්‌මො සමානො මරණධම්‌මංයෙව පරියෙසාමි අත්‌තනා සොකධම්‌මො සමානො සොකධම්‌මංයෙව පරියෙසාමි අත්‌තනා සංකිලෙසධම්‌මො සමානො සංකිලෙසධම්‌මංයෙව පරියෙසාමි තස්‌ස මය්‌හං භික්‌ඛවෙ එතදහොසි කිං නු ඛො අහං අත්‌තනා ජාතිධම්‌මො සමානො ජාතිධම්‌මංයෙව පරියෙසාමි අත්‌තනා ජරාධම්‌මො සමානො…පෙ … බ්‍යාධිධම්‌මො සමානො… මරණධම්‌මො සමානො… සොකධම්‌මො සමානො… අත්‌තනා සංකිලෙසධම්‌මො සමානො සංකිලෙසධම්‌මංයෙව පරියෙසාමි යංනූනාහං අත්‌තනා ජාතිධම්‌මො සමානො ජාතිධම්‌මෙ ආදීනවං විදිත්‌වා අජාතං අනුත්‌තරං යොගක්‌ඛෙමං නිබ්‌බානං පරියෙසෙය්‍යං අත්‌තනා ජරාධම්‌මො සමානො ජරාධම්‌මෙ ආදීනවං විදිත්‌වා අජරං අනුත්‌තරං යොගක්‌ඛෙමං නිබ්‌බානං පරියෙසෙය්‍යං අත්‌තනා බ්‍යාධිධම්‌මො සමානො බ්‍යාධිධම්‌මෙ ආදීනවං විදිත්‌වා අබ්‍යාධිං අනුත්‌තරං යොගක්‌ඛෙමං නිබ්‌බානං පරියෙසෙය්‍යං අත්‌තනා මරණධම්‌මො සමානො මරණධම්‌මෙ ආදීනවං විදිත්‌වා අමතං අනුත්‌තරං යොගක්‌ඛෙමං නිබ්‌බානං පරියෙසෙය්‍යං අත්‌තනා සොකධම්‌මො සමානො සොකධම්‌මෙ ආදීනවං විදිත්‌වා අසොකං අනුත්‌තරං යොගක්‌ඛෙමං නිබ්‌බානං පරියෙසෙය්‍යං අත්‌තනා සංකිලෙසධම්‌මො සමානො සංකිලෙසධම්‌මෙ ආදීනවං විදිත්‌වා අසංකිලිට්‌ඨං අනුත්‌තරං යොගක්‌ඛෙමං නිබ්‌බානං පරියෙසෙය්‍යන්‌ති>
    text <277>, <සො ඛො අහං භික්‌ඛවෙ අපරෙන සමයෙන දහරොව සමානො සුසුකාළකෙසො භද්‍රෙන යොබ්‌බනෙන සමන්‌නාගතො පඨමෙන වයසා අකාමකානං මාතාපිතූනං අස්‌සුමුඛානං රුදන්‌තානං කෙසමස්‌සුං ඔහාරෙත්‌වා කාසායානි වත්‌ථානි අච්‌ඡාදෙත්‌වා අගාරස්‌මා අනගාරියං පබ්‌බජිං සො එවං පබ්‌බජිතො සමානො කිං කුසලගවෙසී අනුත්‌තරං සන්‌තිවරපදං පරියෙසමානො යෙන ආළාරො කාලාමො තෙනුපසඞ්‌කමිං උපසඞ්‌කමිත්‌වා ආළාරං කාලාමං එතදවොචං ඉච්‌ඡාමහං ආවුසො කාලාම ඉමස්‌මිං ධම්‌මවිනයෙ බ්‍රහ්‌මචරියං චරිතුන්‌ති එවං වුත්‌තෙ භික්‌ඛවෙ ආළාරො කාලාමො මං එතදවොච විහරතායස්‌මා තාදිසො අයං ධම්‌මො යත්‌ථ විඤ්‌ඤූ පුරිසො නචිරස්‌සෙව සකං ආචරියකං සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරෙය්‍යාති සො ඛො අහං භික්‌ඛවෙ නචිරස්‌සෙව ඛිප්‌පමෙව තං ධම්‌මං පරියාපුණිං සො ඛො අහං භික්‌ඛවෙ තාවතකෙනෙව ඔට්‌ඨපහතමත්‌තෙන ලපිතලාපනමත්‌තෙන ඤාණවාදඤ්‌ච වදාමි ථෙරවාදඤ්‌ච ජානාමි පස්‌සාමීති ච පටිජානාමි අහඤ්‌චෙව අඤ්‌ඤෙ ච තස්‌ස මය්‌හං භික්‌ඛවෙ එතදහොසි න ඛො ආළාරො කාලාමො ඉමං ධම්‌මං කෙවලං සද්‌ධාමත්‌තකෙන සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරාමීති පවෙදෙති අද්‌ධා ආළාරො කාලාමො ඉමං ධම්‌මං ජානං පස්‌සං විහරතීති>
    text <අථ ඛ්‌වාහං භික්‌ඛවෙ යෙන ආළාරො කාලාමො තෙනුපසඞ්‌කමිං උපසඞ්‌කමිත්‌වා ආළාරං කාලාමං එතදවොචං කිත්‌තාවතා නො ආවුසො කාලාම ඉමං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරාමීති පවෙදෙසීති එවං වුත්‌තෙ භික්‌ඛවෙ ආළාරො කාලාමො ආකිඤ්‌චඤ්‌ඤායතනං පවෙදෙසි තස්‌ස මය්‌හං භික්‌ඛවෙ එතදහොසි න ඛො ආළාරස්‌සෙව කාලාමස්‌ස අත්‌ථි සද්‌ධා මය්‌හංපත්‌ථි සද්‌ධා න ඛො ආළාරස්‌සෙව කාලාමස්‌ස අත්‌ථි වීරියං මය්‌හංපත්‌ථි වීරියං න ඛො ආළාරස්‌සෙව කාලාමස්‌ස අත්‌ථි සති මය්‌හංපත්‌ථි සති න ඛො ආළාරස්‌සෙව කාලාමස්‌ස අත්‌ථි සමාධි මය්‌හංපත්‌ථි සමාධි න ඛො ආළාරස්‌සෙව කාලාමස්‌ස අත්‌ථි පඤ්‌ඤා මය්‌හංපත්‌ථි පඤ්‌ඤා යංනූනාහං යං ධම්‌මං ආළාරො කාලාමො සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරාමීති පවෙදෙති තස්‌ස ධම්‌මස්‌ස සච්‌ඡිකිරියාය පදහෙය්‍යන්‌ති සො ඛො අහං භික්‌ඛවෙ නචිරස්‌සෙව ඛිප්‌පමෙව තං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහාසිං>
    text <අථ ඛ්‌වාහං භික්‌ඛවෙ යෙන ආළාරො කාලාමො තෙනුපසඞ්‌කමිං උපසඞ්‌කමිත්‌වා ආළාරං කාලාමං එතදවොචං>
    text <එත්‌තාවතා නො ආවුසො කාලාම ඉමං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ පවෙදෙසීති>
    text <එත්‌තාවතා ඛො අහං ආවුසො ඉමං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ පවෙදෙමීති>
    text <අහම්‌පි ඛො ආවුසො එත්‌තාවතා ඉමං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරාමීති>
    text <ලාභා නො ආවුසො සුලද්‌ධං නො ආවුසො යෙ මයං ආයස්‌මන්‌තං තාදිසං සබ්‍රහ්‌මචාරිං පස්‌සාම ඉති යාහං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ පවෙදෙමි තං ත්‌වං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරසි යං ත්‌වං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරසි තමහං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ පවෙදෙමි ඉති යාහං ධම්‌මං ජානාමි තං ත්‌වං ධම්‌මං ජානාසි යං ත්‌වං ධම්‌මං ජානාසි තමහං ධම්‌මං ජානාමි ඉති යාදිසො අහං තාදිසො තුවං යාදිසො තුවං තාදිසො අහං එහි දානි ආවුසො උභොව සන්‌තා ඉමං ගණං පරිහරාමාති ඉති ඛො භික්‌ඛවෙ ආළාරො කාලාමො ආචරියො මෙ සමානො අත්‌තනො අන්‌තෙවාසිං මං සමානං අත්‌තනා සමසමං ඨපෙසි උළාරාය ච මං පූජාය පූජෙසි තස්‌ස මය්‌හං භික්‌ඛවෙ එතදහොසි නායං ධම්‌මො නිබ්‌බිදාය න විරාගාය න නිරොධාය න උපසමාය න අභිඤ්‌ඤාය න සම්‌බොධාය න නිබ්‌බානාය සංවත්‌තති යාවදෙව ආකිඤ්‌චඤ්‌ඤායතනූපපත්‌තියාති සො ඛො අහං භික්‌ඛවෙ තං ධම්‌මං අනලඞ්‌කරිත්‌වා තස්‌මා ධම්‌මා නිබ්‌බිජ්‌ජ අපක්‌කමිං>
    text <278>, <සො ඛො අහං භික්‌ඛවෙ කිං කුසලගවෙසී අනුත්‌තරං සන්‌තිවරපදං පරියෙසමානො යෙන උදකො රාමපුත්‌තො තෙනුපසඞ්‌කමිං උපසඞ්‌කමිත්‌වා උදකං රාමපුත්‌තං එතදවොචං ඉච්‌ඡාමහං ආවුසො ඉමස්‌මිං ධම්‌මවිනයෙ බ්‍රහ්‌මචරියං චරිතුන්‌ති එවං වුත්‌තෙ භික්‌ඛවෙ උදකො රාමපුත්‌තො මං එතදවොච විහරතායස්‌මා තාදිසො අයං ධම්‌මො යත්‌ථ විඤ්‌ඤූ පුරිසො නචිරස්‌සෙව සකං ආචරියකං සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරෙය්‍යාති සො ඛො අහං භික්‌ඛවෙ නචිරස්‌සෙව ඛිප්‌පමෙව තං ධම්‌මං පරියාපුණිං සො ඛො අහං භික්‌ඛවෙ තාවතකෙනෙව ඔට්‌ඨපහතමත්‌තෙන ලපිතලාපනමත්‌තෙන ඤාණවාදඤ්‌ච වදාමි ථෙරවාදඤ්‌ච ජානාමි පස්‌සාමීති ච පටිජානාමි අහඤ්‌චෙව අඤ්‌ඤෙ ච තස්‌ස මය්‌හං භික්‌ඛවෙ එතදහොසි න ඛො රාමො ඉමං ධම්‌මං කෙවලං සද්‌ධාමත්‌තකෙන සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරාමීති පවෙදෙසි අද්‌ධා රාමො ඉමං ධම්‌මං ජානං පස්‌සං විහාසීති>
    text <අථ ඛ්‌වාහං භික්‌ඛවෙ යෙන උදකො රාමපුත්‌තො තෙනුපසඞ්‌කමිං උපසඞ්‌කමිත්‌වා උදකං රාමපුත්‌තං එතදවොචං කිත්‌තාවතා නො ආවුසො රාමො ඉමං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරාමීති පවෙදෙසීති එවං වුත්‌තෙ භික්‌ඛවෙ උදකො රාමපුත්‌තො නෙවසඤ්‌ඤානාසඤ්‌ඤායතනං පවෙදෙසි තස්‌ස මය්‌හං භික්‌ඛවෙ එතදහොසි න ඛො රාමස්‌සෙව අහොසි සද්‌ධා මය්‌හංපත්‌ථි සද්‌ධා න ඛො රාමස්‌සෙව අහොසි වීරියං මය්‌හංපත්‌ථි වීරියං න ඛො රාමස්‌සෙව අහොසි සති මය්‌හංපත්‌ථි සති න ඛො රාමස්‌සෙව අහොසි සමාධි මය්‌හංපත්‌ථි සමාධි න ඛො රාමස්‌සෙව අහොසි පඤ්‌ඤා මය්‌හංපත්‌ථි පඤ්‌ඤා යංනූනාහං යං ධම්‌මං රාමො සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරාමීති පවෙදෙසි තස්‌ස ධම්‌මස්‌ස සච්‌ඡිකිරියාය පදහෙය්‍යන්‌ති සො ඛො අහං භික්‌ඛවෙ නචිරස්‌සෙව ඛිප්‌පමෙව තං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහාසිං>
    text <අථ ඛ්‌වාහං භික්‌ඛවෙ යෙන උදකො රාමපුත්‌තො තෙනුපසඞ්‌කමිං උපසඞ්‌කමිත්‌වා උදකං රාමපුත්‌තං එතදවොචං>
    text <එත්‌තාවතා නො ආවුසො රාමො ඉමං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ පවෙදෙසීති>
    text <එත්‌තාවතා ඛො ආවුසො රාමො ඉමං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ පවෙදෙසීති>
    text <අහම්‌පි ඛො ආවුසො එත්‌තාවතා ඉමං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරාමීති>
    text <ලාභා නො ආවුසො සුලද්‌ධං නො ආවුසො යෙ මයං ආයස්‌මන්‌තං තාදිසං සබ්‍රහ්‌මචාරිං පස්‌සාම ඉති යං ධම්‌මං රාමො සයං අභිඤ්‌ඤා සච්‌ඡිකත්‌වා උපසම්‌පජ්‌ජ පවෙදෙසි තං ත්‌වං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරසි යං ත්‌වං ධම්‌මං සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරසි තං ධම්‌මං රාමො සයං අභිඤ්‌ඤා සච්‌ඡිකත්‌වා උපසම්‌පජ්‌ජ පවෙදෙසි ඉති යං ධම්‌මං රාමො අභිඤ්‌ඤාසි තං ත්‌වං ධම්‌මං ජානාසි යං ත්‌වං ධම්‌මං ජානාසි තං ධම්‌මං රාමො අභිඤ්‌ඤාසි ඉති යාදිසො රාමො අහොසි තාදිසො තුවං යාදිසො තුවං තාදිසො රාමො අහොසි එහි දානි ආවුසො තුවං ඉමං ගණං පරිහරාති ඉති ඛො භික්‌ඛවෙ උදකො රාමපුත්‌තො සබ්‍රහ්‌මචාරී මෙ සමානො ආචරියට්‌ඨානෙ මං ඨපෙසි උළාරාය ච මං පූජාය පූජෙසි තස්‌ස මය්‌හං භික්‌ඛවෙ එතදහොසි නායං ධම්‌මො නිබ්‌බිදාය න විරාගාය න නිරොධාය න උපසමාය න අභිඤ්‌ඤාය න සම්‌බොධාය න නිබ්‌බානාය සංවත්‌තති යාවදෙව නෙවසඤ්‌ඤානාසඤ්‌ඤායතනූපපත්‌තියාති සො ඛො අහං භික්‌ඛවෙ තං ධම්‌මං අනලඞ්‌කරිත්‌වා තස්‌මා ධම්‌මා නිබ්‌බිජ්‌ජ අපක්‌කමිං>
    text <279>, <සො ඛො අහං භික්‌ඛවෙ කිං කුසලගවෙසී අනුත්‌තරං සන්‌තිවරපදං පරියෙසමානො මගධෙසු අනුපුබ්‌බෙන චාරිකං චරමානො යෙන උරුවෙලා සෙනානිගමො තදවසරිං තත්‌ථද්‌දසං රමණීයං භූමිභාගං පාසාදිකඤ්‌ච වනසණ්‌ඩං නදිඤ්‌ච සන්‌දන්‌තිං සෙතකං සුපතිත්‌ථං රමණීයං සමන්‌තා ච ගොචරගාමං තස්‌ස මය්‌හං භික්‌ඛවෙ එතදහොසි රමණීයො වත භො භූමිභාගො පාසාදිකො ච වනසණ්‌ඩො නදී ච සන්‌දති සෙතකා සුපතිත්‌ථා රමණීයා සමන්‌තා ච ගොචරගාමො අලං වතිදං කුලපුත්‌තස්‌ස පධානත්‌ථිකස්‌ස පධානායාති සො ඛො අහං භික්‌ඛවෙ තත්‌ථෙව නිසීදිං අලමිදං පධානායාති>
    text <280>, <සො ඛො අහං භික්‌ඛවෙ අත්‌තනා ජාතිධම්‌මො සමානො ජාතිධම්‌මෙ ආදීනවං විදිත්‌වා අජාතං අනුත්‌තරං යොගක්‌ඛෙමං නිබ්‌බානං පරියෙසමානො අජාතං අනුත්‌තරං යොගක්‌ඛෙමං නිබ්‌බානං අජ්‌ඣගමං අත්‌තනා ජරාධම්‌මො සමානො ජරාධම්‌මෙ ආදීනවං විදිත්‌වා අජරං අනුත්‌තරං යොගක්‌ඛෙමං නිබ්‌බානං පරියෙසමානො අජරං අනුත්‌තරං යොගක්‌ඛෙමං නිබ්‌බානං අජ්‌ඣගමං අත්‌තනා බ්‍යාධිධම්‌මො සමානො බ්‍යාධිධම්‌මෙ ආදීනවං විදිත්‌වා අබ්‍යාධිං අනුත්‌තරං යොගක්‌ඛෙමං නිබ්‌බානං පරියෙසමානො අබ්‍යාධිං අනුත්‌තරං යොගක්‌ඛෙමං නිබ්‌බානං අජ්‌ඣගමං අත්‌තනා මරණධම්‌මො සමානො මරණධම්‌මෙ ආදීනවං විදිත්‌වා අමතං අනුත්‌තරං යොගක්‌ඛෙමං නිබ්‌බානං අජ්‌ඣගමං අත්‌තනා සොකධම්‌මො සමානො සොකධම්‌මෙ ආදීනවං විදිත්‌වා අසොකං අනුත්‌තරං යොගක්‌ඛෙමං නිබ්‌බානං අජ්‌ඣගමං අත්‌තනා සංකිලෙසධම්‌මො සමානො සංකිලෙසධම්‌මෙ ආදීනවං විදිත්‌වා අසංකිලිට්‌ඨං අනුත්‌තරං යොගක්‌ඛෙමං නිබ්‌බානං පරියෙසමානො අසංකිලිට්‌ඨං අනුත්‌තරං යොගක්‌ඛෙමං නිබ්‌බානං අජ්‌ඣගමං ඤාණඤ්‌ච පන මෙ දස්‌සනං උදපාදි අකුප්‌පා මෙ විමුත්‌ති අයමන්‌තිමා ජාති නත්‌ථි දානි පුනබ්‌භවොති>
    text <281>, <තස්‌ස මය්‌හං භික්‌ඛවෙ එතදහොසි අධිගතො ඛො ම්‍යායං ධම්‌මො ගම්‌භීරො දුද්‌දසො දුරනුබොධො සන්‌තො පණීතො අතක්‌කාවචරො නිපුණො පණ්‌ඩිතවෙදනීයො ආලයරාමා ඛො පනායං පජා ආලයරතා ආලයසම්‌මුදිතා ආලයරාමා ඛො පනායං පජා ආලයරතාය ආලයසම්‌මුදිතාය දුද්‌දසං ඉදං ඨානං යදිදං ඉදප්‌පච්‌චයතා පටිච්‌චසමුප්‌පාදො ඉදම්‌පි ඛො ඨානං දුද්‌දසං යදිදං සබ්‌බසඞ්‌ඛාරසමථො සබ්‌බූපධිපටිනිස්‌සග්‌ගො තණ්‌හාක්‌ඛයො විරාගො නිරොධො නිබ්‌බානං අහඤ්‌චෙව ඛො පන ධම්‌මං දෙසෙය්‍යං පරෙ ච මෙ න ආජානෙය්‍යුං සො මමස්‌ස කිලමථො සා මමස්‌ස විහෙසාති අපිස්‌සු මං භික්‌ඛවෙ ඉමා අනච්‌ඡරියා ගාථායො පටිභංසු පුබ්‌බෙ අස්‌සුතපුබ්‌බා>
    block
      text <කිච්‌ඡෙන මෙ අධිගතං හලං දානි පකාසිතුං>
      text <රාගදොසපරෙතෙහි නායං ධම්‌මො සුසම්‌බුධො>
      text <පටිසොතගාමිං නිපුණං ගම්‌භීරං දුද්‌දසං අණුං>
      text <රාගරත්‌තා න දක්‌ඛන්‌ති තමොඛන්‌ධෙන ආවුටාති>
      text <පාතුරහොසි මගධෙසු පුබ්‌බෙ>
      text <ධම්‌මො අසුද්‌ධො සමලෙහි චින්‌තිතො>
      text <අපාපුරෙතං අමතස්‌ස ද්‌වාරං>
      text <සුණන්‌තු ධම්‌මං විමලෙනානුබුද්‌ධං>
      text <සෙලෙ යථා පබ්‌බතමුද්‌ධනිට්‌ඨිතො>
      text <යථාපි පස්‌සෙ ජනතං සමන්‌තතො>
      text <තථූපමං ධම්‌මමයං සුමෙධ>
      text <පාසාදමාරුය්‌හ සමන්‌තචක්‌ඛු>
      text <සොකාවතිණ්‌ණං ජනතමපෙතසොකො>
      text <අවෙක්‌ඛස්‌සු ජාතිජරාභිභූතං>
      text <උට්‌ඨෙහි වීර විජිතසඞ්‌ගාම>
      text <සත්‌ථවාහ අණණ විචර ලොකෙ>
      text <දෙසස්‌සු භගවා ධම්‌මං>
      text <අඤ්‌ඤාතාරො භවිස්‌සන්‌තීති>
      text <අපාරුතා තෙසං අමතස්‌ස ද්‌වාරා>
      text <යෙ සොතවන්‌තො පමුඤ්‌චන්‌තු සද්‌ධං>
      text <විහිංසසඤ්‌ඤී පගුණං න භාසිං>
      text <ධම්‌මං පණීතං මනුජෙසු බ්‍රහ්‌මෙති>
      text <සබ්‌බාභිභූ සබ්‌බවිදූහමස්‌මි සබ්‌බෙසු ධම්‌මෙසු අනූපලිත්‌තො>
      text <සබ්‌බඤ්‌ජහො තණ්‌හාක්‌ඛයෙ විමුත්‌තො සයං අභිඤ්‌ඤාය කමුද්‌දිසෙය්‍යං>
      text <න මෙ ආචරියො අත්‌ථි සදිසො මෙ න විජ්‌ජති>
      text <සදෙවකස්‌මිං ලොකස්‌මිං නත්‌ථි මෙ පටිපුග්‌ගලො>
      text <අහඤ්‌හි අරහා ලොකෙ අහං සත්‌ථා අනුත්‌තරො>
      text <එකොම්‌හි සම්‌මාසම්‌බුද්‌ධො සීතිභූතොස්‌මි නිබ්‌බුතො>
      text <ධම්‌මචක්‌කං පවත්‌තෙතුං ගච්‌ඡාමි කාසිනං පුරං>
      text <අන්‌ධීභූතස්‌මිං ලොකස්‌මිං ආහඤ්‌ඡං අමතදුන්‌දුභින්‌ති>
      text <මාදිසා වෙ ජිනා හොන්‌ති යෙ පත්‌තා ආසවක්‌ඛයං>
      text <ජිතා මෙ පාපකා ධම්‌මා තස්‌මාහමුපක ජිනොති>
      text <මොළියඵග්‌ගුනරිට්‌ඨඤ්‌ච නාමො අන්‌ධවනෙ කථිපුණ්‌ණං නිවාපො>
      text <රාසිකණෙරුමහාගජනාමො සාරූපමො පුන පිඞ්‌ගලකොච්‌ඡො>
    text <282>, <ඉතිහ මෙ භික්‌ඛවෙ පටිසඤ්‌චික්‌ඛතො අප්‌පොස්‌සුක්‌කතාය චිත්‌තං නමති නො ධම්‌මදෙසනාය අථ ඛො භික්‌ඛවෙ බ්‍රහ්‌මුනො සහම්‌පතිස්‌ස මම චෙතසා චෙතොපරිවිතක්‌කමඤ්‌ඤාය එතදහොසි නස්‌සති වත භො ලොකො විනස්‌සති වත භො ලොකො යත්‍ර හි නාම තථාගතස්‌ස අරහතො සම්‌මාසම්‌බුද්‌ධස්‌ස අප්‌පොස්‌සුක්‌කතාය චිත්‌තං නමති නො ධම්‌මදෙසනායාති අථ ඛො භික්‌ඛවෙ බ්‍රහ්‌මා සහම්‌පති සෙය්‍යථාපි නාම බලවා පුරිසො සමිඤ්‌ජිතං වා බාහං පසාරෙය්‍ය පසාරිතං වා බාහං සමිඤ්‌ජෙය්‍ය එවමෙව බ්‍රහ්‌මලොකෙ අන්‌තරහිතො මම පුරතො පාතුරහොසි අථ ඛො භික්‌ඛවෙ බ්‍රහ්‌මා සහම්‌පති එකංසං උත්‌තරාසඞ්‌ගං කරිත්‌වා යෙනාහං තෙනඤ්‌ජලිං පණාමෙත්‌වා මං එතදවොච දෙසෙතු භන්‌තෙ භගවා ධම්‌මං දෙසෙතු සුගතො ධම්‌මං සන්‌ති සත්‌තා අප්‌පරජක්‌ඛජාතිකා අස්‌සවනතා ධම්‌මස්‌ස පරිහායන්‌ති භවිස්‌සන්‌ති ධම්‌මස්‌ස අඤ්‌ඤාතාරොති ඉදමවොච භික්‌ඛවෙ බ්‍රහ්‌මා සහම්‌පති ඉදං වත්‌වා අථාපරං එතදවොච>
    text <283>, <අථ ඛො අහං භික්‌ඛවෙ බ්‍රහ්‌මුනො ච අජ්‌ඣෙසනං විදිත්‌වා සත්‌තෙසු ච කාරුඤ්‌ඤතං පටිච්‌ච බුද්‌ධචක්‌ඛුනා ලොකං වොලොකෙසිං අද්‌දසං ඛො අහං භික්‌ඛවෙ බුද්‌ධචක්‌ඛුනා ලොකං වොලොකෙන්‌තො සත්‌තෙ අප්‌පරජක්‌ඛෙ මහාරජක්‌ඛෙ තික්‌ඛින්‌ද්‍රියෙ මුදින්‌ද්‍රියෙ ස්‌වාකාරෙ ද්‌වාකාරෙ සුවිඤ්‌ඤාපයෙ දුවිඤ්‌ඤාපයෙ අප්‌පෙකච්‌චෙ පරලොකවජ්‌ජභයදස්‌සාවිනෙ විහරන්‌තෙ අප්‌පෙකච්‌චෙ න පරලොකවජ්‌ජභයදස්‌සාවිනෙ විහරන්‌තෙ සෙය්‍යථාපි නාම උප්‌පලිනියං වා පදුමිනියං වා පුණ්‌ඩරීකිනියං වා අප්‌පෙකච්‌චානි උප්‌පලානි වා පදුමානි වා පුණ්‌ඩරීකානි වා උදකෙ ජාතානි උදකෙ සංවඩ්‌ඪානි උදකානුග්‌ගතානි අන්‌තොනිමුග්‌ගපොසීනි අප්‌පෙකච්‌චානි උප්‌පලානි වා පදුමානි වා පුණ්‌ඩරීකානි වා උදකෙ ජාතානි උදකෙ සංවඩ්‌ඪානි උදකානුග්‌ගතානි සමොදකං ඨිතානි අප්‌පෙකච්‌චානි උප්‌පලානි වා පදුමානි වා පුණ්‌ඩරීකානි වා උදකෙ ජාතානි උදකෙ සංවඩ්‌ඪානි උදකං අච්‌චුග්‌ගම්‌ම ඨිතානි අනුපලිත්‌තානි උදකෙන එවමෙව ඛො අහං භික්‌ඛවෙ බුද්‌ධචක්‌ඛුනා ලොකං වොලොකෙන්‌තො අද්‌දසං සත්‌තෙ අප්‌පරජක්‌ඛෙ මහාරජක්‌ඛෙ තික්‌ඛින්‌ද්‍රියෙ මුදින්‌ද්‍රියෙ ස්‌වාකාරෙ ද්‌වාකාරෙ සුවිඤ්‌ඤාපයෙ දුවිඤ්‌ඤාපයෙ අප්‌පෙකච්‌චෙ පරලොකවජ්‌ජභයදස්‌සාවිනෙ විහරන්‌තෙ අප්‌පෙකච්‌චෙ න පරලොකවජ්‌ජභයදස්‌සාවිනෙ විහරන්‌තෙ අථ ඛ්‌වාහං භික්‌ඛවෙ බ්‍රහ්‌මානං සහම්‌පතිං ගාථාය පච්‌චභාසිං>
    text <අථ ඛො භික්‌ඛවෙ බ්‍රහ්‌මා සහම්‌පති කතාවකාසො ඛොම්‌හි භගවතා ධම්‌මදෙසනායාති මං අභිවාදෙත්‌වා පදක්‌ඛිණං කත්‌වා තත්‌ථෙවන්‌තරධායි>
    text <284>, <තස්‌ස මය්‌හං භික්‌ඛවෙ එතදහොසි කස්‌ස නු ඛො අහං පඨමං ධම්‌මං දෙසෙය්‍යං කො ඉමං ධම්‌මං ඛිප්‌පමෙව ආජානිස්‌සතීති තස්‌ස මය්‌හං භික්‌ඛවෙ එතදහොසි අයං ඛො ආළාරො කාලාමො පණ්‌ඩිතො වියත්‌තො මෙධාවී දීඝරත්‌තං අප්‌පරජක්‌ඛජාතිකො යංනූනාහං ආළාරස්‌ස කාලාමස්‌ස පඨමං ධම්‌මං දෙසෙය්‍යං සො ඉමං ධම්‌මං ඛිප්‌පමෙව ආජානිස්‌සතීති අථ ඛො මං භික්‌ඛවෙ දෙවතා උපසඞ්‌කමිත්‌වා එතදවොච සත්‌තාහකාලඞ්‌කතො භන්‌තෙ ආළාරො කාලාමොති ඤාණඤ්‌ච පන මෙ දස්‌සනං උදපාදි සත්‌තාහකාලඞ්‌කතො ආළාරො කාලාමොති තස්‌ස මය්‌හං භික්‌ඛවෙ එතදහොසි මහාජානියො ඛො ආළාරො කාලාමො සචෙ හි සො ඉමං ධම්‌මං සුණෙය්‍ය ඛිප්‌පමෙව ආජානෙය්‍යාති>
    text <තස්‌ස මය්‌හං භික්‌ඛවෙ එතදහොසි කස්‌ස නු ඛො අහං පඨමං ධම්‌මං දෙසෙය්‍යං කො ඉමං ධම්‌මං ඛිප්‌පමෙව ආජානිස්‌සතීති තස්‌ස මය්‌හං භික්‌ඛවෙ එතදහොසි අයං ඛො උදකො රාමපුත්‌තො පණ්‌ඩිතො වියත්‌තො මෙධාවී දීඝරත්‌තං අප්‌පරජක්‌ඛජාතිකො යංනූනාහං උදකස්‌ස රාමපුත්‌තස්‌ස පඨමං ධම්‌මං දෙසෙය්‍යං සො ඉමං ධම්‌මං ඛිප්‌පමෙව ආජානිස්‌සතීති අථ ඛො මං භික්‌ඛවෙ දෙවතා උපසඞ්‌කමිත්‌වා එතදවොච අභිදොසකාලඞ්‌කතො භන්‌තෙ උදකො රාමපුත්‌තොති ඤාණඤ්‌ච පන මෙ දස්‌සනං උදපාදි අභිදොසකාලඞ්‌කතො උදකො රාමපුත්‌තොති තස්‌ස මය්‌හං භික්‌ඛවෙ එතදහොසි මහාජානියො ඛො උදකො රාමපුත්‌තො සචෙ හි සො ඉමං ධම්‌මං සුණෙය්‍ය ඛිප්‌පමෙව ආජානෙය්‍යාති>
    text <තස්‌ස මය්‌හං භික්‌ඛවෙ එතදහොසි කස්‌ස නු ඛො අහං පඨමං ධම්‌මං දෙසෙය්‍යං කො ඉමං ධම්‌මං ඛිප්‌පමෙව ආජානිස්‌සතීති තස්‌ස මය්‌හං භික්‌ඛවෙ එතදහොසි බහුකාරා ඛො මෙ පඤ්‌චවග්‌ගියා භික්‌ඛූ යෙ මං පධානපහිතත්‌තං උපට්‌ඨහිංසු යංනූනාහං පඤ්‌චවග්‌ගියානං භික්‌ඛූනං පඨමං ධම්‌මං දෙසෙය්‍යන්‌ති තස්‌ස මය්‌හං භික්‌ඛවෙ එතදහොසි කහං නු ඛො එතරහි පඤ්‌චවග්‌ගියා භික්‌ඛූ විහරන්‌තීති අද්‌දසං ඛො අහං භික්‌ඛවෙ දිබ්‌බෙන චක්‌ඛුනා විසුද්‌ධෙන අතික්‌කන්‌තමානුසකෙන පඤ්‌චවග්‌ගියෙ භික්‌ඛූ බාරාණසියං විහරන්‌තෙ ඉසිපතනෙ මිගදායෙ අථ ඛ්‌වාහං භික්‌ඛවෙ උරුවෙලායං යථාභිරන්‌තං විහරිත්‌වා යෙන බාරාණසී තෙන චාරිකං පක්‌කමිං>
    text <285>, <අද්‌දසා ඛො මං භික්‌ඛවෙ උපකො ආජීවකො අන්‌තරා ච ගයං අන්‌තරා ච බොධිං අද්‌ධානමග්‌ගප්‌පටිපන්‌නං දිස්‌වාන මං එතදවොච විප්‌පසන්‌නානි ඛො තෙ ආවුසො ඉන්‌ද්‍රියානි පරිසුද්‌ධො ඡවිවණ්‌ණො පරියොදාතො කංසි ත්‌වං ආවුසො උද්‌දිස්‌ස පබ්‌බජිතො කො වා තෙ සත්‌ථා කස්‌ස වා ත්‌වං ධම්‌මං රොචෙසීති එවං වුත්‌තෙ අහං භික්‌ඛවෙ උපකං ආජීවකං ගාථාහි අජ්‌ඣභාසිං>
    text <යථා ඛො ත්‌වං ආවුසො පටිජානාසි අරහසි අනන්‌තජිනොති>
    text <එවං වුත්‌තෙ භික්‌ඛවෙ උපකො ආජීවකො හුපෙය්‍යපාවුසොති වත්‌වා සීසං ඔකම්‌පෙත්‌වා උම්‌මග්‌ගං ගහෙත්‌වා පක්‌කාමි>
    text <286>, <අථ ඛ්‌වාහං භික්‌ඛවෙ අනුපුබ්‌බෙන චාරිකං චරමානො යෙන බාරාණසී ඉසිපතනං මිගදායො යෙන පඤ්‌චවග්‌ගියා භික්‌ඛූ තෙනුපසඞ්‌කමිං අද්‌දසංසු ඛො මං භික්‌ඛවෙ පඤ්‌චවග්‌ගියා භික්‌ඛූ දූරතො ආගච්‌ඡන්‌තං දිස්‌වාන අඤ්‌ඤමඤ්‌ඤං සණ්‌ඨපෙසුං අයං ඛො ආවුසො සමණො ගොතමො ආගච්‌ඡති බාහුල්‌ලිකො පධානවිබ්‌භන්‌තො ආවත්‌තො බාහුල්‌ලාය සො නෙව අභිවාදෙතබ්‌බො න පච්‌චුට්‌ඨාතබ්‌බො නාස්‌ස පත්‌තචීවරං පටිග්‌ගහෙතබ්‌බං අපි ච ඛො ආසනං ඨපෙතබ්‌බං සචෙ ආකඞ්‌ඛිස්‌සති නිසීදිස්‌සතීති යථා යථා ඛො අහං භික්‌ඛවෙ උපසඞ්‌කමිං තථා තථා පඤ්‌චවග්‌ගියා භික්‌ඛූ නාසක්‌ඛිංසු සකාය කතිකාය සණ්‌ඨාතුං අප්‌පෙකච්‌චෙ මං පච්‌චුග්‌ගන්‌ත්‌වා පත්‌තචීවරං පටිග්‌ගහෙසුං අප්‌පෙකච්‌චෙ ආසනං පඤ්‌ඤපෙසුං අප්‌පෙකච්‌චෙ පාදොදකං උපට්‌ඨපෙසුං අපි ච ඛො මං නාමෙන ච ආවුසොවාදෙන ච සමුදාචරන්‌ති>
    text <එවං වුත්‌තෙ අහං භික්‌ඛවෙ පඤ්‌චවග්‌ගියෙ භික්‌ඛූ එතදවොචං මා භික්‌ඛවෙ තථාගතං නාමෙන ච ආවුසොවාදෙන ච සමුදාචරථ අරහං භික්‌ඛවෙ තථාගතො සම්‌මාසම්‌බුද්‌ධො ඔදහථ භික්‌ඛවෙ සොතං අමතමධිගතං අහමනුසාසාමි අහං ධම්‌මං දෙසෙමි යථානුසිට්‌ඨං තථා පටිපජ්‌ජමානා නචිරස්‌සෙව යස්‌සත්‌ථාය කුලපුත්‌තා සම්‌මදෙව අගාරස්‌මා අනගාරියං පබ්‌බජන්‌ති තදනුත්‌තරං බ්‍රහ්‌මචරියපරියොසානං දිට්‌ඨෙව ධම්‌මෙ සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරිස්‌සථාති එවං වුත්‌තෙ භික්‌ඛවෙ පඤ්‌චවග්‌ගියා භික්‌ඛූ මං එතදවොචුං තායපි ඛො ත්‌වං ආවුසො ගොතම ඉරියාය තාය පටිපදාය තාය දුක්‌කරකාරිකාය නාජ්‌ඣගමා උත්‌තරිමනුස්‌සධම්‌මා අලමරියඤාණදස්‌සනවිසෙසං කිං පන ත්‌වං එතරහි බාහුල්‌ලිකො පධානවිබ්‌භන්‌තො ආවත්‌තො බාහුල්‌ලාය අධිගමිස්‌සසි උත්‌තරිමනුස්‌සධම්‌මා අලමරියඤාණදස්‌සනවිසෙසන්‌ති එවං වුත්‌තෙ අහං භික්‌ඛවෙ පඤ්‌චවග්‌ගියෙ භික්‌ඛූ එතදවොචං න භික්‌ඛවෙ තථාගතො බාහුල්‌ලිකො න පධානවිබ්‌භන්‌තො න ආවත්‌තො බාහුල්‌ලාය අරහං භික්‌ඛවෙ තථාගතො සම්‌මාසම්‌බුද්‌ධො ඔදහථ භික්‌ඛවෙ සොතං අමතමධිගතං අහමනුසාසාමි අහං ධම්‌මං දෙසෙමි යථානුසිට්‌ඨං තථා පටිපජ්‌ජමානා නචිරස්‌සෙව යස්‌සත්‌ථාය කුලපුත්‌තා සම්‌මදෙව අගාරස්‌මා අනගාරියං පබ්‌බජන්‌ති තදනුත්‌තරං බ්‍රහ්‌මචරියපරියොසානං දිට්‌ඨෙව ධම්‌මෙ සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරිස්‌සථාති දුතියම්‌පි ඛො භික්‌ඛවෙ පඤ්‌චවග්‌ගියා භික්‌ඛූ මං එතදවොචුං තායපි ඛො ත්‌වං ආවුසො ගොතම ඉරියාය තාය පටිපදාය තාය දුක්‌කරකාරිකාය නාජ්‌ඣගමා උත්‌තරිමනුස්‌සධම්‌මා අලමරියඤාණදස්‌සනවිසෙසං කිං පන ත්‌වං එතරහි බාහුල්‌ලිකො පධානවිබ්‌භන්‌තො ආවත්‌තො බාහුල්‌ලාය අධිගමිස්‌සසි උත්‌තරිමනුස්‌සධම්‌මා අලමරියඤාණදස්‌සනවිසෙසන්‌ති දුතියම්‌පි ඛො අහං භික්‌ඛවෙ පඤ්‌චවග්‌ගියෙ භික්‌ඛූ එතදවොචං න භික්‌ඛවෙ තථාගතො බාහුල්‌ලිකො…පෙ … උපසම්‌පජ්‌ජ විහරිස්‌සථාති තතියම්‌පි ඛො භික්‌ඛවෙ පඤ්‌චවග්‌ගියා භික්‌ඛූ මං එතදවොචුං තායපි ඛො ත්‌වං ආවුසො ගොතම ඉරියාය තාය පටිපදාය තාය දුක්‌කරකාරිකාය නාජ්‌ඣගමා උත්‌තරිමනුස්‌සධම්‌මා අලමරියඤාණදස්‌සනවිසෙසං කිං පන ත්‌වං එතරහි බාහුල්‌ලිකො පධානවිබ්‌භන්‌තො ආවත්‌තො බාහුල්‌ලාය අධිගමිස්‌සසි උත්‌තරිමනුස්‌සධම්‌මා අලමරියඤාණදස්‌සනවිසෙසන්‌ති>
    text <එවං වුත්‌තෙ අහං භික්‌ඛවෙ පඤ්‌චවග්‌ගියෙ භික්‌ඛූ එතදවොචං අභිජානාථ මෙ නො තුම්‌හෙ භික්‌ඛවෙ ඉතො පුබ්‌බෙ එවරූපං පභාවිතමෙතන්‌ති නො හෙතං භන්‌තෙ අරහං භික්‌ඛවෙ තථාගතො සම්‌මාසම්‌බුද්‌ධො ඔදහථ භික්‌ඛවෙ සොතං අමතමධිගතං අහමනුසාසාමි අහං ධම්‌මං දෙසෙමි යථානුසිට්‌ඨං තථා පටිපජ්‌ජමානා නචිරස්‌සෙව යස්‌සත්‌ථාය කුලපුත්‌තා සම්‌මදෙව අගාරස්‌මා අනගාරියං පබ්‌බජන්‌ති තදනුත්‌තරං බ්‍රහ්‌මචරියපරියොසානං දිට්‌ඨෙව ධම්‌මෙ සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරිස්‌සථාති>
    text <අසක්‌ඛිං ඛො අහං භික්‌ඛවෙ පඤ්‌චවග්‌ගියෙ භික්‌ඛූ සඤ්‌ඤාපෙතුං ද්‌වෙපි සුදං භික්‌ඛවෙ භික්‌ඛූ ඔවදාමි තයො භික්‌ඛූ පිණ්‌ඩාය චරන්‌ති යං තයො භික්‌ඛූ පිණ්‌ඩාය චරිත්‌වා ආහරන්‌ති තෙන ඡබ්‌බග්‌ගියා යාපෙම තයොපි සුදං භික්‌ඛවෙ භික්‌ඛූ ඔවදාමි ද්‌වෙ භික්‌ඛූ පිණ්‌ඩාය චරන්‌ති යං ද්‌වෙ භික්‌ඛූ පිණ්‌ඩාය චරිත්‌වා ආහරන්‌ති තෙන ඡබ්‌බග්‌ගියා යාපෙම අථ ඛො භික්‌ඛවෙ පඤ්‌චවග්‌ගියා භික්‌ඛූ මයා එවං ඔවදියමානා එවං අනුසාසියමානා අත්‌තනා ජාතිධම්‌මා සමානා ජාතිධම්‌මෙ ආදීනවං විදිත්‌වා අජාතං අනුත්‌තරං යොගක්‌ඛෙමං නිබ්‌බානං පරියෙසමානා අජාතං අනුත්‌තරං යොගක්‌ඛෙමං නිබ්‌බානං අජ්‌ඣගමංසු අත්‌තනා ජරාධම්‌මා සමානා ජරාධම්‌මෙ ආදීනවං විදිත්‌වා අජරං අනුත්‌තරං යොගක්‌ඛෙමං නිබ්‌බානං පරියෙසමානා අජරං අනුත්‌තරං යොගක්‌ඛෙමං නිබ්‌බානං අජ්‌ඣගමංසු අත්‌තනා බ්‍යාධිධම්‌මා සමානා…පෙ … අත්‌තනා මරණධම්‌මා සමානා… අත්‌තනා සොකධම්‌මා සමානා… අත්‌තනා සංකිලෙසධම්‌මා සමානා සංකිලෙසධම්‌මෙ ආදීනවං විදිත්‌වා අසංකිලිට්‌ඨං අනුත්‌තරං යොගක්‌ඛෙමං නිබ්‌බානං පරියෙසමානා අසංකිලිට්‌ඨං අනුත්‌තරං යොගක්‌ඛෙමං නිබ්‌බානං අජ්‌ඣගමංසු ඤාණඤ්‌ච පන නෙසං දස්‌සනං උදපාදි අකුප්‌පා නො විමුත්‌ති අයමන්‌තිමා ජාති නත්‌ථි දානි පුනබ්‌භවොති>
    text <287>, <පඤ්‌චිමෙ භික්‌ඛවෙ කාමගුණා කතමෙ පඤ්‌ච චක්‌ඛුවිඤ්‌ඤෙය්‍යා රූපා ඉට්‌ඨා කන්‌තා මනාපා පියරූපා කාමූපසංහිතා රජනීයා සොතවිඤ්‌ඤෙය්‍යා සද්‌දා…පෙ … ඝානවිඤ්‌ඤෙය්‍යා ගන්‌ධා… ජිව්‌හාවිඤ්‌ඤෙය්‍යා රසා… කායවිඤ්‌ඤෙය්‍යා ඵොට්‌ඨබ්‌බා ඉට්‌ඨා කන්‌තා මනාපා පියරූපා කාමූපසංහිතා රජනීයා ඉමෙ ඛො භික්‌ඛවෙ පඤ්‌ච කාමගුණා යෙ හි කෙචි භික්‌ඛවෙ සමණා වා බ්‍රාහ්‌මණා වා ඉමෙ පඤ්‌ච කාමගුණෙ ගථිතා මුච්‌ඡිතා අජ්‌ඣොපන්‌නා අනාදීනවදස්‌සාවිනො අනිස්‌සරණපඤ්‌ඤා පරිභුඤ්‌ජන්‌ති තෙ එවමස්‌සු වෙදිතබ්‌බා අනයමාපන්‌නා බ්‍යසනමාපන්‌නා යථාකාමකරණීයා පාපිමතො සෙය්‍යථාපි භික්‌ඛවෙ ආරඤ්‌ඤකො මගො බද්‌ධො පාසරාසිං අධිසයෙය්‍ය සො එවමස්‌ස වෙදිතබ්‌බො අනයමාපන්‌නො බ්‍යසනමාපන්‌නො යථාකාමකරණීයො ලුද්‌දස්‌ස ආගච්‌ඡන්‌තෙ ච පන ලුද්‌දෙ යෙන කාමං න පක්‌කමිස්‌සතීති එවමෙව ඛො භික්‌ඛවෙ යෙ හි කෙචි සමණා වා බ්‍රාහ්‌මණා වා ඉමෙ පඤ්‌ච කාමගුණෙ ගථිතා මුච්‌ඡිතා අජ්‌ඣොපන්‌නා අනාදීනවදස්‌සාවිනො අනිස්‌සරණපඤ්‌ඤා පරිභුඤ්‌ජන්‌ති තෙ එවමස්‌සු වෙදිතබ්‌බා අනයමාපන්‌නා බ්‍යසනමාපන්‌නා යථාකාමකරණීයා පාපිමතො යෙ ච ඛො කෙචි භික්‌ඛවෙ සමණා වා බ්‍රාහ්‌මණා වා ඉමෙ පඤ්‌ච කාමගුණෙ අගථිතා අමුච්‌ඡිතා අනජ්‌ඣොපන්‌නා ආදීනවදස්‌සාවිනො නිස්‌සරණපඤ්‌ඤා පරිභුඤ්‌ජන්‌ති තෙ එවමස්‌සු වෙදිතබ්‌බා න අනයමාපන්‌නා න බ්‍යසනමාපන්‌නා න යථාකාමකරණීයා පාපිමතො>
    text <සෙය්‍යථාපි භික්‌ඛවෙ ආරඤ්‌ඤකො මගො අබද්‌ධො පාසරාසිං අධිසයෙය්‍ය සො එවමස්‌ස වෙදිතබ්‌බො න අනයමාපන්‌නො න බ්‍යසනමාපන්‌නො න යථාකාමකරණීයො ලුද්‌දස්‌ස ආගච්‌ඡන්‌තෙ ච පන ලුද්‌දෙ යෙන කාමං පක්‌කමිස්‌සතීති එවමෙව ඛො භික්‌ඛවෙ යෙ හි කෙචි සමණා වා බ්‍රාහ්‌මණා වා ඉමෙ පඤ්‌ච කාමගුණෙ අගථිතා අමුච්‌ඡිතා අනජ්‌ඣොපන්‌නා ආදීනවදස්‌සාවිනො නිස්‌සරණපඤ්‌ඤා පරිභුඤ්‌ජන්‌ති තෙ එවමස්‌සු වෙදිතබ්‌බා න අනයමාපන්‌නා න බ්‍යසනමාපන්‌නා න යථාකාමකරණීයා පාපිමතො>
    text <සෙය්‍යථාපි භික්‌ඛවෙ ආරඤ්‌ඤකො මගො අරඤ්‌ඤෙ පවනෙ චරමානො විස්‌සත්‌ථො ගච්‌ඡති විස්‌සත්‌ථො තිට්‌ඨති විස්‌සත්‌ථො නිසීදති විස්‌සත්‌ථො සෙය්‍යං කප්‌පෙති තං කිස්‌ස හෙතු අනාපාථගතො භික්‌ඛවෙ ලුද්‌දස්‌ස එවමෙව ඛො භික්‌ඛවෙ භික්‌ඛු විවිච්‌චෙව කාමෙහි විවිච්‌ච අකුසලෙහි ධම්‌මෙහි සවිතක්‌කං සවිචාරං විවෙකජං පීතිසුඛං පඨමං ඣානං උපසම්‌පජ්‌ජ විහරති අයං වුච්‌චති භික්‌ඛවෙ භික්‌ඛු අන්‌ධමකාසි මාරං අපදං වධිත්‌වා මාරචක්‌ඛුං අදස්‌සනං ගතො පාපිමතො>
    text <පුන චපරං භික්‌ඛවෙ භික්‌ඛු විතක්‌කවිචාරානං වූපසමා අජ්‌ඣත්‌තං සම්‌පසාදනං චෙතසො එකොදිභාවං අවිතක්‌කං අවිචාරං සමාධිජං පීතිසුඛං දුතියං ඣානං උපසම්‌පජ්‌ජ විහරති අයං වුච්‌චති භික්‌ඛවෙ…පෙ … පාපිමතො>
    text <පුන චපරං භික්‌ඛවෙ භික්‌ඛු පීතියා ච විරාගා උපෙක්‌ඛකො ච විහරති සතො ච සම්‌පජානො සුඛඤ්‌ච කායෙන පටිසංවෙදෙති යං තං අරියා ආචික්‌ඛන්‌ති උපෙක්‌ඛකො සතිමා සුඛවිහාරීති තතියං ඣානං උපසම්‌පජ්‌ජ විහරති අයං වුච්‌චති භික්‌ඛවෙ…පෙ … පාපිමතො>
    text <පුන චපරං භික්‌ඛවෙ භික්‌ඛු සුඛස්‌ස ච පහානා දුක්‌ඛස්‌ස ච පහානා පුබ්‌බෙව සොමනස්‌සදොමනස්‌සානං අත්‌ථඞ්‌ගමා අදුක්‌ඛමසුඛං උපෙක්‌ඛාසතිපාරිසුද්‌ධිං චතුත්‌ථං ඣානං උපසම්‌පජ්‌ජ විහරති අයං වුච්‌චති භික්‌ඛවෙ…පෙ … පාපිමතො>
    text <පුන චපරං භික්‌ඛවෙ භික්‌ඛු සබ්‌බසො රූපසඤ්‌ඤානං සමතික්‌කමා පටිඝසඤ්‌ඤානං අත්‌ථඞ්‌ගමා නානත්‌තසඤ්‌ඤානං අමනසිකාරා අනන්‌තො ආකාසොති ආකාසානඤ්‌චායතනං උපසම්‌පජ්‌ජ විහරති අයං වුච්‌චති භික්‌ඛවෙ…පෙ … පාපිමතො>
    text <පුන චපරං භික්‌ඛවෙ භික්‌ඛු සබ්‌බසො ආකාසානඤ්‌චායතනං සමතික්‌කම්‌ම අනන්‌තං විඤ්‌ඤාණන්‌ති විඤ්‌ඤාණඤ්‌චායතනං උපසම්‌පජ්‌ජ විහරති අයං වුච්‌චති භික්‌ඛවෙ…පෙ … පාපිමතො>
    text <පුන චපරං භික්‌ඛවෙ භික්‌ඛු සබ්‌බසො විඤ්‌ඤාණඤ්‌චායතනං සමතික්‌කම්‌ම නත්‌ථි කිඤ්‌චීති ආකිඤ්‌චඤ්‌ඤායතනං උපසම්‌පජ්‌ජ විහරති අයං වුච්‌චති භික්‌ඛවෙ…පෙ … පාපිමතො>
    text <පුන චපරං භික්‌ඛවෙ භික්‌ඛු සබ්‌බසො ආකිඤ්‌චඤ්‌ඤායතනං සමතික්‌කම්‌ම නෙවසඤ්‌ඤානාසඤ්‌ඤායතනං උපසම්‌පජ්‌ජ විහරති අයං වුච්‌චති භික්‌ඛවෙ…පෙ … පාපිමතො>
    text <පුන චපරං භික්‌ඛවෙ භික්‌ඛු සබ්‌බසො නෙවසඤ්‌ඤානාසඤ්‌ඤායතනං සමතික්‌කම්‌ම සඤ්‌ඤාවෙදයිතනිරොධං උපසම්‌පජ්‌ජ විහරති පඤ්‌ඤාය චස්‌ස දිස්‌වා ආසවා පරික්‌ඛීණා හොන්‌ති අයං වුච්‌චති භික්‌ඛවෙ භික්‌ඛු අන්‌ධමකාසි මාරං අපදං වධිත්‌වා මාරචක්‌ඛුං අදස්‌සනං ගතො පාපිමතො තිණ්‌ණො ලොකෙ විසත්‌තිකං විස්‌සත්‌ථො ගච්‌ඡති විස්‌සත්‌ථො තිට්‌ඨති විස්‌සත්‌ථො නිසීදති විස්‌සත්‌ථො සෙය්‍යං කප්‌පෙති තං කිස්‌ස හෙතු අනාපාථගතො භික්‌ඛවෙ පාපිමතොති>
    text <ඉදමවොච භගවා අත්‌තමනා තෙ භික්‌ඛූ භගවතො භාසිතං අභිනන්‌දුන්‌ති>
    stand <පාසරාසිසුත්‌තං නිට්‌ඨිතං ඡට්‌ඨං>
  text <චූළහත්‌ථිපදොපමසුත්‌තං>
    text <288>, <එවං මෙ සුතං එකං සමයං භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ තෙන ඛො පන සමයෙන ජාණුස්‌සොණි බ්‍රාහ්‌මණො සබ්‌බසෙතෙන වළවාභිරථෙන සාවත්‌ථියා නිය්‍යාති දිවාදිවස්‌ස අද්‌දසා ඛො ජාණුස්‌සොණි බ්‍රාහ්‌මණො පිලොතිකං පරිබ්‌බාජකං දූරතොව ආගච්‌ඡන්‌තං දිස්‌වාන පිලොතිකං පරිබ්‌බාජකං එතදවොච>
    text <හන්‌ද කුතො නු භවං වච්‌ඡායනො ආගච්‌ඡති දිවාදිවස්‌සාති>
    text <ඉතො හි ඛො අහං භො ආගච්‌ඡාමි සමණස්‌ස ගොතමස්‌ස සන්‌තිකාති>
    text <තං කිං මඤ්‌ඤති භවං වච්‌ඡායනො සමණස්‌ස ගොතමස්‌ස පඤ්‌ඤාවෙය්‍යත්‌තියං>
    text <පණ්‌ඩිතො මඤ්‌ඤෙති>
    text <කො චාහං භො කො ච සමණස්‌ස ගොතමස්‌ස පඤ්‌ඤාවෙය්‍යත්‌තියං ජානිස්‌සාමි සොපි නූනස්‌ස තාදිසොව යො සමණස්‌ස ගොතමස්‌ස පඤ්‌ඤාවෙය්‍යත්‌තියං ජානෙය්‍යාති>
    text <උළාරාය ඛලු භවං වච්‌ඡායනො සමණං ගොතමං පසංසාය පසංසතීති>
    text <කො චාහං භො කො ච සමණං ගොතමං පසංසිස්‌සාමි>
    text <පසත්‌ථපසත්‌ථොව සො භවං ගොතමො සෙට්‌ඨො දෙවමනුස්‌සානන්‌ති>
    text <කං පන භවං වච්‌ඡායනො අත්‌ථවසං සම්‌පස්‌සමානො සමණෙ ගොතමෙ එවං අභිප්‌පසන්‌නොති>
    text <සෙය්‍යථාපි භො කුසලො නාගවනිකො නාගවනං පවිසෙය්‍ය සො පස්‌සෙය්‍ය නාගවනෙ මහන්‌තං හත්‌ථිපදං දීඝතො ච ආයතං තිරියඤ්‌ච විත්‌ථතං සො නිට්‌ඨං ගච්‌ඡෙය්‍ය මහා වත භො නාගොති එවමෙව ඛො අහං භො යතො අද්‌දසං සමණෙ ගොතමෙ චත්‌තාරි පදානි අථාහං නිට්‌ඨමගමං සම්‌මාසම්‌බුද්‌ධො භගවා ස්‌වාක්‌ඛාතො භගවතා ධම්‌මො සුප්‌පටිපන්‌නො භගවතො සාවකසඞ්‌ඝොති>
    text <289>, <කතමානි චත්‌තාරි ඉධාහං භො පස්‌සාමි එකච්‌චෙ ඛත්‌තියපණ්‌ඩිතෙ නිපුණෙ කතපරප්‌පවාදෙ වාලවෙධිරූපෙ තෙ භින්‌දන්‌තා මඤ්‌ඤෙ චරන්‌ති පඤ්‌ඤාගතෙන දිට්‌ඨිගතානි තෙ සුණන්‌ති සමණො ඛලු භො ගොතමො අමුකං නාම ගාමං වා නිගමං වා ඔසරිස්‌සතීති තෙ පඤ්‌හං අභිසඞ්‌ඛරොන්‌ති ඉමං මයං පඤ්‌හං සමණං ගොතමං උපසඞ්‌කමිත්‌වා පුච්‌ඡිස්‌සාම එවං චෙ නො පුට්‌ඨො එවං බ්‍යාකරිස්‌සති එවමස්‌ස මයං වාදං ආරොපෙස්‌සාම එවං චෙපි නො පුට්‌ඨො එවං බ්‍යාකරිස්‌සති එවම්‌පිස්‌ස මයං වාදං ආරොපෙස්‌සාමාති තෙ සුණන්‌ති සමණො ඛලු භො ගොතමො අමුකං නාම ගාමං වා නිගමං වා ඔසටොති තෙ යෙන සමණො ගොතමො තෙනුපසඞ්‌කමන්‌ති තෙ සමණො ගොතමො ධම්‌මියා කථාය සන්‌දස්‌සෙති සමාදපෙති සමුත්‌තෙජෙති සම්‌පහංසෙති තෙ සමණෙන ගොතමෙන ධම්‌මියා කථාය සන්‌දස්‌සිතා සමාදපිතා සමුත්‌තෙජිතා සම්‌පහංසිතා න චෙව සමණං ගොතමං පඤ්‌හං පුච්‌ඡන්‌ති කුතොස්‌ස වාදං ආරොපෙස්‌සන්‌ති අඤ්‌ඤදත්‌ථු සමණස්‌සෙව ගොතමස්‌ස සාවකා සම්‌පජ්‌ජන්‌ති යදාහං භො සමණෙ ගොතමෙ ඉමං පඨමං පදං අද්‌දසං අථාහං නිට්‌ඨමගමං සම්‌මාසම්‌බුද්‌ධො භගවා ස්‌වාක්‌ඛාතො භගවතා ධම්‌මො සුප්‌පටිපන්‌නො භගවතො සාවකසඞ්‌ඝොති>
    text <පුන චපරාහං භො පස්‌සාමි ඉධෙකච්‌චෙ බ්‍රාහ්‌මණපණ්‌ඩිතෙ…පෙ … ගහපතිපණ්‌ඩිතෙ…පෙ … සමණපණ්‌ඩිතෙ නිපුණෙ කතපරප්‌පවාදෙ වාලවෙධිරූපෙ තෙ භින්‌දන්‌තා මඤ්‌ඤෙ චරන්‌ති පඤ්‌ඤාගතෙන දිට්‌ඨිගතානි තෙ සුණන්‌ති සමණො ඛලු භො ගොතමො අමුකං නාම ගාමං වා නිගමං වා ඔසරිස්‌සතීති තෙ පඤ්‌හං අභිසඞ්‌ඛරොන්‌ති ඉමං මයං පඤ්‌හං සමණං ගොතමං උපසඞ්‌කමිත්‌වා පුච්‌ඡිස්‌සාම එවං චෙ නො පුට්‌ඨො එවං බ්‍යාකරිස්‌සති එවමස්‌ස මයං වාදං ආරොපෙස්‌සාම එවං චෙපි නො පුට්‌ඨො එවං බ්‍යාකරිස්‌සති එවංපිස්‌ස මයං වාදං ආරොපෙස්‌සාමාති තෙ සුණන්‌ති සමණො ඛලු භො ගොතමො අමුකං නාම ගාමං වා නිගමං වා ඔසටොති තෙ යෙන සමණො ගොතමො තෙනුපසඞ්‌කමන්‌ති තෙ සමණො ගොතමො ධම්‌මියා කථාය සන්‌දස්‌සෙති සමාදපෙති සමුත්‌තෙජෙති සම්‌පහංසෙති තෙ සමණෙන ගොතමෙන ධම්‌මියා කථාය සන්‌දස්‌සිතා සමාදපිතා සමුත්‌තෙජිතා සම්‌පහංසිතා න චෙව සමණං ගොතමං පඤ්‌හං පුච්‌ඡන්‌ති කුතොස්‌ස වාදං ආරොපෙස්‌සන්‌ති අඤ්‌ඤදත්‌ථු සමණංයෙව ගොතමං ඔකාසං යාචන්‌ති අගාරස්‌මා අනගාරියං පබ්‌බජ්‌ජාය තෙ සමණො ගොතමො පබ්‌බාජෙති තෙ තත්‌ථ පබ්‌බජිතා සමානා වූපකට්‌ඨා අප්‌පමත්‌තා ආතාපිනො පහිතත්‌තා විහරන්‌තා නචිරස්‌සෙව යස්‌සත්‌ථාය කුලපුත්‌තා සම්‌මදෙව අගාරස්‌මා අනගාරියං පබ්‌බජන්‌ති තදනුත්‌තරං බ්‍රහ්‌මචරියපරියොසානං දිට්‌ඨෙව ධම්‌මෙ සයං අභිඤ්‌ඤා සච්‌ඡිකත්‌වා උපසම්‌පජ්‌ජ විහරන්‌ති තෙ එවමාහංසු මනං වත භො අනස්‌සාම මනං වත භො පනස්‌සාම මයඤ්‌හි පුබ්‌බෙ අස්‌සමණාව සමානා සමණම්‌හාති පටිජානිම්‌හ අබ්‍රාහ්‌මණාව සමානා බ්‍රාහ්‌මණම්‌හාති පටිජානිම්‌හ අනරහන්‌තොව සමානා අරහන්‌තම්‌හාති පටිජානිම්‌හ ඉදානි ඛොම්‌හ සමණා ඉදානි ඛොම්‌හ බ්‍රාහ්‌මණා ඉදානි ඛොම්‌හ අරහන්‌තොති යදාහං භො සමණෙ ගොතමෙ ඉමං චතුත්‌ථං පදං අද්‌දසං අථාහං නිට්‌ඨමගමං සම්‌මාසම්‌බුද්‌ධො භගවා ස්‌වාක්‌ඛාතො භගවතා ධම්‌මො සුප්‌පටිපන්‌නො භගවතො සාවකසඞ්‌ඝොති>
    text <යතො ඛො අහං භො සමණෙ ගොතමෙ ඉමානි චත්‌තාරි පදානි අද්‌දසං අථාහං නිට්‌ඨමගමං සම්‌මාසම්‌බුද්‌ධො භගවා ස්‌වාක්‌ඛාතො භගවතා ධම්‌මො සුප්‌පටිපන්‌නො භගවතො සාවකසඞ්‌ඝොති>
    text <290>, <එවං වුත්‌තෙ ජාණුස්‌සොණි බ්‍රාහ්‌මණො සබ්‌බසෙතා වළවාභිරථා ඔරොහිත්‌වා එකංසං උත්‌තරාසඞ්‌ගං කරිත්‌වා යෙන භගවා තෙනඤ්‌ජලිං පණාමෙත්‌වා තික්‌ඛත්‌තුං උදානං උදානෙසි නමො තස්‌ස භගවතො අරහතො සම්‌මාසම්‌බුද්‌ධස්‌ස නමො තස්‌ස භගවතො අරහතො සම්‌මාසම්‌බුද්‌ධස්‌ස නමො තස්‌ස භගවතො අරහතො සම්‌මාසම්‌බුද්‌ධස්‌ස අප්‌පෙව නාම මයම්‌පි කදාචි කරහචි තෙන භොතා ගොතමෙන සද්‌ධිං සමාගච්‌ඡෙය්‍යාම අප්‌පෙව නාම සියා කොචිදෙව කථාසල්‌ලාපොති අථ ඛො ජාණුස්‌සොණි බ්‍රාහ්‌මණො යෙන භගවා තෙනුපසඞ්‌කමි උපසඞ්‌කමිත්‌වා භගවතා සද්‌ධිං සම්‌මොදි සම්‌මොදනීයං කථං සාරණීයං වීතිසාරෙත්‌වා එකමන්‌තං නිසීදි එකමන්‌තං නිසින්‌නො ඛො ජාණුස්‌සොණි බ්‍රාහ්‌මණො යාවතකො අහොසි පිලොතිකෙන පරිබ්‌බාජකෙන සද්‌ධිං කථාසල්‌ලාපො තං සබ්‌බං භගවතො ආරොචෙසි එවං වුත්‌තෙ භගවා ජාණුස්‌සොණිං බ්‍රාහ්‌මණං එතදවොච න ඛො බ්‍රාහ්‌මණ එත්‌තාවතා හත්‌ථිපදොපමො විත්‌ථාරෙන පරිපූරො හොති අපි ච බ්‍රාහ්‌මණ යථා හත්‌ථිපදොපමො විත්‌ථාරෙන පරිපූරො හොති තං සුණාහි සාධුකං මනසි කරොහි භාසිස්‌සාමීති එවං භොති ඛො ජාණුස්‌සොණි බ්‍රාහ්‌මණො භගවතො පච්‌චස්‌සොසි භගවා එතදවොච>
    text <291>, <සෙය්‍යථාපි බ්‍රාහ්‌මණ නාගවනිකො නාගවනං පවිසෙය්‍ය සො පස්‌සෙය්‍ය නාගවනෙ මහන්‌තං හත්‌ථිපදං දීඝතො ච ආයතං තිරියඤ්‌ච විත්‌ථතං යො හොති කුසලො නාගවනිකො නෙව තාව නිට්‌ඨං ගච්‌ඡති මහා වත භො නාගොති තං කිස්‌ස හෙතු සන්‌ති හි බ්‍රාහ්‌මණ නාගවනෙ වාමනිකා නාම හත්‌ථිනියො මහාපදා තාසං පෙතං පදං අස්‌සාති>
    text <සො තමනුගච්‌ඡති තමනුගච්‌ඡන්‌තො පස්‌සති නාගවනෙ මහන්‌තං හත්‌ථිපදං දීඝතො ච ආයතං තිරියඤ්‌ච විත්‌ථතං උච්‌චා ච නිසෙවිතං යො හොති කුසලො නාගවනිකො නෙව තාව නිට්‌ඨං ගච්‌ඡති මහා වත භො නාගොති තං කිස්‌ස හෙතු සන්‌ති හි බ්‍රාහ්‌මණ නාගවනෙ උච්‌චා කාළාරිකා නාම හත්‌ථිනියො මහාපදා තාසං පෙතං පදං අස්‌සාති>
    text <සො තමනුගච්‌ඡති තමනුගච්‌ඡන්‌තො පස්‌සති නාගවනෙ මහන්‌තං හත්‌ථිපදං දීඝතො ච ආයතං තිරියඤ්‌ච විත්‌ථතං උච්‌චා ච නිසෙවිතං උච්‌චා ච දන්‌තෙහි ආරඤ්‌ජිතානි යො හොති කුසලො නාගවනිකො නෙව තාව නිට්‌ඨං ගච්‌ඡති මහා වත භො නාගොති තං කිස්‌ස හෙතු සන්‌ති හි බ්‍රාහ්‌මණ නාගවනෙ උච්‌චා කණෙරුකා නාම හත්‌ථිනියො මහාපදා තාසං පෙතං පදං අස්‌සාති>
    text <සො තමනුගච්‌ඡති තමනුගච්‌ඡන්‌තො පස්‌සති නාගවනෙ මහන්‌තං හත්‌ථිපදං දීඝතො ච ආයතං තිරියඤ්‌ච විත්‌ථතං උච්‌චා ච නිසෙවිතං උච්‌චා ච දන්‌තෙහි ආරඤ්‌ජිතානි උච්‌චා ච සාඛාභඞ්‌ගං තඤ්‌ච නාගං පස්‌සති රුක්‌ඛමූලගතං වා අබ්‌භොකාසගතං වා ගච්‌ඡන්‌තං වා තිට්‌ඨන්‌තං වා නිසින්‌නං වා නිපන්‌නං වා සො නිට්‌ඨං ගච්‌ඡති අයමෙව සො මහානාගොති>
    text <එවමෙව ඛො බ්‍රාහ්‌මණ ඉධ තථාගතො ලොකෙ උප්‌පජ්‌ජති අරහං සම්‌මාසම්‌බුද්‌ධො විජ්‌ජාචරණසම්‌පන්‌නො සුගතො ලොකවිදූ අනුත්‌තරො පුරිසදම්‌මසාරථි සත්‌ථා දෙවමනුස්‌සානං බුද්‌ධො භගවා සො ඉමං ලොකං සදෙවකං සමාරකං සබ්‍රහ්‌මකං සස්‌සමණබ්‍රාහ්‌මණිං පජං සදෙවමනුස්‌සං සයං අභිඤ්‌ඤා සච්‌ඡිකත්‌වා පවෙදෙති සො ධම්‌මං දෙසෙති ආදිකල්‍යාණං මජ්‌ඣෙකල්‍යාණං පරියොසානකල්‍යාණං සාත්‌ථං සබ්‍යඤ්‌ජනං කෙවලපරිපුණ්‌ණං පරිසුද්‌ධං බ්‍රහ්‌මචරියං පකාසෙති තං ධම්‌මං සුණාති ගහපති වා ගහපතිපුත්‌තො වා අඤ්‌ඤතරස්‌මිං වා කුලෙ පච්‌චාජාතො සො තං ධම්‌මං සුත්‌වා තථාගතෙ සද්‌ධං පටිලභති සො තෙන සද්‌ධාපටිලාභෙන සමන්‌නාගතො ඉති පටිසඤ්‌චික්‌ඛති සම්‌බාධො ඝරාවාසො රජොපථො අබ්‌භොකාසො පබ්‌බජ්‌ජා නයිදං සුකරං අගාරං අජ්‌ඣාවසතා එකන්‌තපරිපුණ්‌ණං එකන්‌තපරිසුද්‌ධං සඞ්‌ඛලිඛිතං බ්‍රහ්‌මචරියං චරිතුං යංනූනාහං කෙසමස්‌සුං ඔහාරෙත්‌වා කාසායානි වත්‌ථානි අච්‌ඡාදෙත්‌වා අගාරස්‌මා අනගාරියං පබ්‌බජෙය්‍යන්‌ති සො අපරෙන සමයෙන අප්‌පං වා භොගක්‌ඛන්‌ධං පහාය මහන්‌තං වා භොගක්‌ඛන්‌ධං පහාය අප්‌පං වා ඤාතිපරිවට්‌ටං පහාය මහන්‌තං වා ඤාතිපරිවට්‌ටං පහාය කෙසමස්‌සුං ඔහාරෙත්‌වා කාසායානි වත්‌ථානි අච්‌ඡාදෙත්‌වා අගාරස්‌මා අනගාරියං පබ්‌බජති>
    text <292>, <සො එවං පබ්‌බජිතො සමානො භික්‌ඛූනං සික්‌ඛාසාජීවසමාපන්‌නො පාණාතිපාතං පහාය පාණාතිපාතා පටිවිරතො හොති නිහිතදණ්‌ඩො නිහිතසත්‌ථො ලජ්‌ජී දයාපන්‌නො සබ්‌බපාණභූතහිතානුකම්‌පී විහරති>
    text <අදින්‌නාදානං පහාය අදින්‌නාදානා පටිවිරතො හොති දින්‌නාදායී දින්‌නපාටිකඞ්‌ඛී අථෙනෙන සුචිභූතෙන අත්‌තනා විහරති>
    text <අබ්‍රහ්‌මචරියං පහාය බ්‍රහ්‌මචාරී හොති ආරාචාරී විරතො මෙථුනා ගාමධම්‌මා>
    text <මුසාවාදං පහාය මුසාවාදා පටිවිරතො හොති සච්‌චවාදී සච්‌චසන්‌ධො ථෙතො පච්‌චයිකො අවිසංවාදකො ලොකස්‌ස>
    text <පිසුණං වාචං පහාය පිසුණාය වාචාය පටිවිරතො හොති ඉතො සුත්‌වා න අමුත්‍ර අක්‌ඛාතා ඉමෙසං භෙදාය අමුත්‍ර වා සුත්‌වා න ඉමෙසං අක්‌ඛාතා අමූසං භෙදාය ඉති භින්‌නානං වා සන්‌ධාතා සහිතානං වා අනුප්‌පදාතා සමග්‌ගාරාමො සමග්‌ගරතො සමග්‌ගනන්‌දී සමග්‌ගකරණිං වාචං භාසිතා හොති>
    text <ඵරුසං වාචං පහාය ඵරුසාය වාචාය පටිවිරතො හොති යා සා වාචා නෙලා කණ්‌ණසුඛා පෙමනීයා හදයඞ්‌ගමා පොරී බහුජනකන්‌තා බහුජනමනාපා තථාරූපිං වාචං භාසිතා හොති>
    text <සම්‌ඵප්‌පලාපං පහාය සම්‌ඵප්‌පලාපා පටිවිරතො හොති කාලවාදී භූතවාදී අත්‌ථවාදී ධම්‌මවාදී විනයවාදී නිධානවතිං වාචං භාසිතා කාලෙන සාපදෙසං පරියන්‌තවතිං අත්‌ථසංහිතං>
    text <293>, <සො බීජගාමභූතගාමසමාරම්‌භා පටිවිරතො හොති එකභත්‌තිකො හොති රත්‌තූපරතො විරතො විකාලභොජනා නච්‌චගීතවාදිතවිසූකදස්‌සනා පටිවිරතො හොති මාලාගන්‌ධවිලෙපනධාරණමණ්‌ඩනවිභූසනට්‌ඨානා පටිවිරතො හොති උච්‌චාසයනමහාසයනා පටිවිරතො හොති ජාතරූපරජතපටිග්‌ගහණා පටිවිරතො හොති ආමකධඤ්‌ඤපටිග්‌ගහණා පටිවිරතො හොති ආමකමංසපටිග්‌ගහණා පටිවිරතො හොති ඉත්‌ථිකුමාරිකපටිග්‌ගහණා පටිවිරතො හොති දාසිදාසපටිග්‌ගහණා පටිවිරතො හොති අජෙළකපටිග්‌ගහණා පටිවිරතො හොති කුක්‌කුටසූකරපටිග්‌ගහණා පටිවිරතො හොති හත්‌ථිගවාස්‌සවළවාපටිග්‌ගහණා පටිවිරතො හොති ඛෙත්‌තවත්‌ථුපටිග්‌ගහණා පටිවිරතො හොති දූතෙය්‍යපහිණගමනානුයොගා පටිවිරතො හොති කයවික්‌කයා පටිවිරතො හොති තුලාකූටකංසකූටමානකූටා පටිවිරතො හොති උක්‌කොටනවඤ්‌චනනිකතිසාචියොගා පටිවිරතො හොති ඡෙදනවධබන්‌ධනවිපරාමොසආලොපසහසාකාරා පටිවිරතො හොති>
    text <294>, <සො සන්‌තුට්‌ඨො හොති කායපරිහාරිකෙන චීවරෙන කුච්‌ඡිපරිහාරිකෙන පිණ්‌ඩපාතෙන සො යෙන යෙනෙව පක්‌කමති සමාදායෙව පක්‌කමති සෙය්‍යථාපි නාම පක්‌ඛී සකුණො යෙන යෙනෙව ඩෙති සපත්‌තභාරොව ඩෙති එවමෙව භික්‌ඛු සන්‌තුට්‌ඨො හොති කායපරිහාරිකෙන චීවරෙන කුච්‌ඡිපරිහාරිකෙන පිණ්‌ඩපාතෙන සො යෙන යෙනෙව පක්‌කමති සමාදායෙව පක්‌කමති සො ඉමිනා අරියෙන සීලක්‌ඛන්‌ධෙන සමන්‌නාගතො අජ්‌ඣත්‌තං අනවජ්‌ජසුඛං පටිසංවෙදෙති>
    text <295>, <සො චක්‌ඛුනා රූපං දිස්‌වා න නිමිත්‌තග්‌ගාහී හොති නානුබ්‍යඤ්‌ජනග්‌ගාහී යත්‌වාධිකරණමෙනං චක්‌ඛුන්‌ද්‍රියං අසංවුතං විහරන්‌තං අභිජ්‌ඣාදොමනස්‌සා පාපකා අකුසලා ධම්‌මා අන්‌වාස්‌සවෙය්‍යුං තස්‌ස සංවරාය පටිපජ්‌ජති රක්‌ඛති චක්‌ඛුන්‌ද්‍රියං චක්‌ඛුන්‌ද්‍රියෙ සංවරං ආපජ්‌ජති සොතෙන සද්‌දං සුත්‌වා…පෙ … ඝානෙන ගන්‌ධං ඝායිත්‌වා… ජිව්‌හාය රසං සායිත්‌වා… කායෙන ඵොට්‌ඨබ්‌බං ඵුසිත්‌වා… මනසා ධම්‌මං විඤ්‌ඤාය න නිමිත්‌තග්‌ගාහී හොති නානුබ්‍යඤ්‌ජනග්‌ගාහී යත්‌වාධිකරණමෙනං මනින්‌ද්‍රියං අසංවුතං විහරන්‌තං අභිජ්‌ඣාදොමනස්‌සා පාපකා අකුසලා ධම්‌මා අන්‌වාස්‌සවෙය්‍යුං තස්‌ස සංවරාය පටිපජ්‌ජති රක්‌ඛති මනින්‌ද්‍රියං මනින්‌ද්‍රියෙ සංවරං ආපජ්‌ජති සො ඉමිනා අරියෙන ඉන්‌ද්‍රියසංවරෙන සමන්‌නාගතො අජ්‌ඣත්‌තං අබ්‍යාසෙකසුඛං පටිසංවෙදෙති>
    text <සො අභික්‌කන්‌තෙ පටික්‌කන්‌තෙ සම්‌පජානකාරී හොති ආලොකිතෙ විලොකිතෙ සම්‌පජානකාරී හොති සමිඤ්‌ජිතෙ පසාරිතෙ සම්‌පජානකාරී හොති සංඝාටිපත්‌තචීවරධාරණෙ සම්‌පජානකාරී හොති අසිතෙ පීතෙ ඛායිතෙ සායිතෙ සම්‌පජානකාරී හොති උච්‌චාරපස්‌සාවකම්‌මෙ සම්‌පජානකාරී හොති ගතෙ ඨිතෙ නිසින්‌නෙ සුත්‌තෙ ජාගරිතෙ භාසිතෙ තුණ්‌හීභාවෙ සම්‌පජානකාරී හොති>
    text <296>, <සො ඉමිනා ච අරියෙන සීලක්‌ඛන්‌ධෙන සමන්‌නාගතො ඉමාය ච අරියාය සන්‌තුට්‌ඨියා සමන්‌නාගතො ඉමිනා ච අරියෙන ඉන්‌ද්‍රියසංවරෙන සමන්‌නාගතො ඉමිනා ච අරියෙන සතිසම්‌පජඤ්‌ඤෙන සමන්‌නාගතො විවිත්‌තං සෙනාසනං භජති අරඤ්‌ඤං රුක්‌ඛමූලං පබ්‌බතං කන්‌දරං ගිරිගුහං සුසානං වනපත්‌ථං අබ්‌භොකාසං පලාලපුඤ්‌ජං සො පච්‌ඡාභත්‌තං පිණ්‌ඩපාතපටික්‌කන්‌තො නිසීදති පල්‌ලඞ්‌කං ආභුජිත්‌වා උජුං කායං පණිධාය පරිමුඛං සතිං උපට්‌ඨපෙත්‌වා සො අභිජ්‌ඣං ලොකෙ පහාය විගතාභිජ්‌ඣෙන චෙතසා විහරති අභිජ්‌ඣාය චිත්‌තං පරිසොධෙති බ්‍යාපාදප්‌පදොසං පහාය අබ්‍යාපන්‌නචිත්‌තො විහරති සබ්‌බපාණභූතහිතානුකම්‌පී බ්‍යාපාදප්‌පදොසා චිත්‌තං පරිසොධෙති ථිනමිද්‌ධං පහාය විගතථිනමිද්‌ධො විහරති ආලොකසඤ්‌ඤී සතො සම්‌පජානො ථිනමිද්‌ධා චිත්‌තං පරිසොධෙති උද්‌ධච්‌චකුක්‌කුච්‌චං පහාය අනුද්‌ධතො විහරති අජ්‌ඣත්‌තං වූපසන්‌තචිත්‌තො උද්‌ධච්‌චකුක්‌කුච්‌චා චිත්‌තං පරිසොධෙති විචිකිච්‌ඡං පහාය තිණ්‌ණවිචිකිච්‌ඡො විහරති අකථංකථී කුසලෙසු ධම්‌මෙසු විචිකිච්‌ඡාය චිත්‌තං පරිසොධෙති>
    text <297>, <සො ඉමෙ පඤ්‌ච නීවරණෙ පහාය චෙතසො උපක්‌කිලෙසෙ පඤ්‌ඤාය දුබ්‌බලීකරණෙ විවිච්‌චෙව කාමෙහි විවිච්‌ච අකුසලෙහි ධම්‌මෙහි සවිතක්‌කං සවිචාරං විවෙකජං පීතිසුඛං පඨමං ඣානං උපසම්‌පජ්‌ජ විහරති ඉදම්‌පි වුච්‌චති බ්‍රාහ්‌මණ තථාගතපදං ඉතිපි තථාගතනිසෙවිතං ඉතිපි තථාගතාරඤ්‌ජිතං ඉතිපි න ත්‌වෙව තාව අරියසාවකො නිට්‌ඨං ගච්‌ඡති සම්‌මාසම්‌බුද්‌ධො භගවා ස්‌වාක්‌ඛාතො භගවතා ධම්‌මො සුප්‌පටිපන්‌නො භගවතො සාවකසඞ්‌ඝොති>
    text <පුන චපරං බ්‍රාහ්‌මණ භික්‌ඛු විතක්‌කවිචාරානං වූපසමා අජ්‌ඣත්‌තං සම්‌පසාදනං චෙතසො එකොදිභාවං අවිතක්‌කං අවිචාරං සමාධිජං පීතිසුඛං දුතියං ඣානං උපසම්‌පජ්‌ජ විහරති ඉදම්‌පි වුච්‌චති බ්‍රාහ්‌මණ…පෙ … සුප්‌පටිපන්‌නො භගවතො සාවකසඞ්‌ඝොති>
    text <පුන චපරං බ්‍රාහ්‌මණ භික්‌ඛු පීතියා ච විරාගා උපෙක්‌ඛකො ච විහරති සතො ච සම්‌පජානො සුඛඤ්‌ච කායෙන පටිසංවෙදෙති යං තං අරියා ආචික්‌ඛන්‌ති උපෙක්‌ඛකො සතිමා සුඛවිහාරීති තතියං ඣානං උපසම්‌පජ්‌ජ විහරති ඉදම්‌පි වුච්‌චති බ්‍රාහ්‌මණ…පෙ … සුප්‌පටිපන්‌නො භගවතො සාවකසඞ්‌ඝොති>
    text <පුන චපරං බ්‍රාහ්‌මණ භික්‌ඛු සුඛස්‌ස ච පහානා දුක්‌ඛස්‌ස ච පහානා පුබ්‌බෙව සොමනස්‌සදොමනස්‌සානං අත්‌ථඞ්‌ගමා අදුක්‌ඛමසුඛං උපෙක්‌ඛාසතිපාරිසුද්‌ධිං චතුත්‌ථං ඣානං උපසම්‌පජ්‌ජ විහරති ඉදම්‌පි වුච්‌චති බ්‍රාහ්‌මණ තථාගතපදං ඉතිපි තථාගතනිසෙවිතං ඉතිපි තථාගතාරඤ්‌ජිතං ඉතිපි න ත්‌වෙව තාව අරියසාවකො නිට්‌ඨං ගච්‌ඡති සම්‌මාසම්‌බුද්‌ධො භගවා ස්‌වාක්‌ඛාතො භගවතා ධම්‌මො සුප්‌පටිපන්‌නො භගවතො සාවකසඞ්‌ඝොති>
    text <298>, <සො එවං සමාහිතෙ චිත්‌තෙ පරිසුද්‌ධෙ පරියොදාතෙ අනඞ්‌ගණෙ විගතූපක්‌කිලෙසෙ මුදුභූතෙ කම්‌මනියෙ ඨිතෙ ආනෙඤ්‌ජප්‌පත්‌තෙ පුබ්‌බෙනිවාසානුස්‌සතිඤාණාය චිත්‌තං අභිනින්‌නාමෙති සො අනෙකවිහිතං පුබ්‌බෙනිවාසං අනුස්‌සරති සෙය්‍යථිදං එකම්‌පි ජාතිං ද්‌වෙපි ජාතියො…පෙ … ඉති සාකාරං සඋද්‌දෙසං අනෙකවිහිතං පුබ්‌බෙනිවාසං අනුස්‌සරති ඉදම්‌පි වුච්‌චති බ්‍රාහ්‌මණ තථාගතපදං ඉතිපි තථාගතනිසෙවිතං ඉතිපි තථාගතාරඤ්‌ජිතං ඉතිපි න ත්‌වෙව තාව අරියසාවකො නිට්‌ඨං ගච්‌ඡති සම්‌මාසම්‌බුද්‌ධො භගවා ස්‌වාක්‌ඛාතො භගවතා ධම්‌මො සුප්‌පටිපන්‌නො භගවතො සාවකසඞ්‌ඝොති>
    text <සො එවං සමාහිතෙ චිත්‌තෙ පරිසුද්‌ධෙ පරියොදාතෙ අනඞ්‌ගණෙ විගතූපක්‌කිලෙසෙ මුදුභූතෙ කම්‌මනියෙ ඨිතෙ ආනෙඤ්‌ජප්‌පත්‌තෙ සත්‌තානං චුතූපපාතඤාණාය චිත්‌තං අභිනින්‌නාමෙති සො දිබ්‌බෙන චක්‌ඛුනා විසුද්‌ධෙන අතික්‌කන්‌තමානුසකෙන…පෙ … යථාකම්‌මූපගෙ සත්‌තෙ පජානාති ඉදම්‌පි වුච්‌චති බ්‍රාහ්‌මණ තථාගතපදං ඉතිපි තථාගතනිසෙවිතං ඉතිපි තථාගතාරඤ්‌ජිතං ඉතිපි න ත්‌වෙව තාව අරියසාවකො නිට්‌ඨං ගච්‌ඡති සම්‌මාසම්‌බුද්‌ධො භගවා ස්‌වාක්‌ඛාතො භගවතා ධම්‌මො සුප්‌පටිපන්‌නො භගවතො සාවකසඞ්‌ඝොති>
    text <299>, <සො එවං සමාහිතෙ චිත්‌තෙ පරිසුද්‌ධෙ පරියොදාතෙ අනඞ්‌ගණෙ විගතූපක්‌කිලෙසෙ මුදුභූතෙ කම්‌මනියෙ ඨිතෙ ආනෙඤ්‌ජප්‌පත්‌තෙ ආසවානං ඛයඤාණාය චිත්‌තං අභිනින්‌නාමෙති සො ඉදං දුක්‌ඛන්‌ති යථාභූතං පජානාති අයං දුක්‌ඛසමුදයොති යථාභූතං පජානාති අයං දුක්‌ඛනිරොධොති යථාභූතං පජානාති අයං දුක්‌ඛනිරොධගාමිනී පටිපදාති යථාභූතං පජානාති ඉමෙ ආසවාති යථාභූතං පජානාති අයං ආසවසමුදයොති යථාභූතං පජානාති අයං ආසවනිරොධොති යථාභූතං පජානාති අයං ආසවනිරොධගාමිනී පටිපදාති යථාභූතං පජානාති ඉදම්‌පි වුච්‌චති බ්‍රාහ්‌මණ තථාගතපදං ඉතිපි තථාගතනිසෙවිතං ඉතිපි තථාගතාරඤ්‌ජිතං ඉතිපි න ත්‌වෙව තාව අරියසාවකො නිට්‌ඨං ගතො හොති අපි ච ඛො නිට්‌ඨං ගච්‌ඡති සම්‌මාසම්‌බුද්‌ධො භගවා ස්‌වාක්‌ඛාතො භගවතා ධම්‌මො සුප්‌පටිපන්‌නො භගවතො සාවකසඞ්‌ඝොති>
    text <තස්‌ස එවං ජානතො එවං පස්‌සතො කාමාසවාපි චිත්‌තං විමුච්‌චති භවාසවාපි චිත්‌තං විමුච්‌චති අවිජ්‌ජාසවාපි චිත්‌තං විමුච්‌චති විමුත්‌තස්‌මිං විමුත්‌තමිති ඤාණං හොති ඛීණා ජාති වුසිතං බ්‍රහ්‌මචරියං කතං කරණීයං නාපරං ඉත්‌ථත්‌තායාති පජානාති ඉදම්‌පි වුච්‌චති බ්‍රාහ්‌මණ තථාගතපදං ඉතිපි තථාගතනිසෙවිතං ඉතිපි තථාගතාරඤ්‌ජිතං ඉතිපි එත්‌තාවතා ඛො බ්‍රාහ්‌මණ අරියසාවකො නිට්‌ඨං ගතො හොති සම්‌මාසම්‌බුද්‌ධො භගවා ස්‌වාක්‌ඛාතො භගවතා ධම්‌මො සුප්‌පටිපන්‌නො භගවතො සාවකසඞ්‌ඝොති එත්‌තාවතා ඛො බ්‍රාහ්‌මණ හත්‌ථිපදොපමො විත්‌ථාරෙන පරිපූරො හොතීති>
    text <එවං වුත්‌තෙ ජාණුස්‌සොණි බ්‍රාහ්‌මණො භගවන්‌තං එතදවොච අභික්‌කන්‌තං භො ගොතම අභික්‌කන්‌තං භො ගොතම සෙය්‍යථාපි භො ගොතම නික්‌කුජ්‌ජිතං වා උක්‌කුජ්‌ජෙය්‍ය පටිච්‌ඡන්‌නං වා විවරෙය්‍ය මූළ්‌හස්‌ස වා මග්‌ගං ආචික්‌ඛෙය්‍ය අන්‌ධකාරෙ වා තෙලපජ්‌ජොතං ධාරෙය්‍ය චක්‌ඛුමන්‌තො රූපානි දක්‌ඛන්‌තීති එවමෙවං භොතා ගොතමෙන අනෙකපරියායෙන ධම්‌මො පකාසිතො එසාහං භවන්‌තං ගොතමං සරණං ගච්‌ඡාමි ධම්‌මඤ්‌ච භික්‌ඛුසඞ්‌ඝඤ්‌ච උපාසකං මං භවං ගොතමො ධාරෙතු අජ්‌ජතග්‌ගෙ පාණුපෙතං සරණං ගතන්‌ති>
    stand <චූළහත්‌ථිපදොපමසුත්‌තං නිට්‌ඨිතං සත්‌තමං>
  text <මහාහත්‌ථිපදොපමසුත්‌තං>
    text <300>, <එවං මෙ සුතං එකං සමයං භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ තත්‍ර ඛො ආයස්‌මා සාරිපුත්‌තො භික්‌ඛූ ආමන්‌තෙසි ආවුසො භික්‌ඛවෙති ආවුසොති ඛො තෙ භික්‌ඛූ ආයස්‌මතො සාරිපුත්‌තස්‌ස පච්‌චස්‌සොසුං ආයස්‌මා සාරිපුත්‌තො එතදවොච සෙය්‍යථාපි ආවුසො යානි කානිචි ජඞ්‌ගලානං පාණානං පදජාතානි සබ්‌බානි තානි හත්‌ථිපදෙ සමොධානං ගච්‌ඡන්‌ති හත්‌ථිපදං තෙසං අග්‌ගමක්‌ඛායති යදිදං මහන්‌තත්‌තෙන එවමෙව ඛො ආවුසො යෙ කෙචි කුසලා ධම්‌මා සබ්‌බෙතෙ චතූසු අරියසච්‌චෙසු සඞ්‌ගහං ගච්‌ඡන්‌ති කතමෙසු චතූසු දුක්‌ඛෙ අරියසච්‌චෙ දුක්‌ඛසමුදයෙ අරියසච්‌චෙ දුක්‌ඛනිරොධෙ අරියසච්‌චෙ දුක්‌ඛනිරොධගාමිනියා පටිපදාය අරියසච්‌චෙ>
    text <301>, <කතමඤ්‌චාවුසො දුක්‌ඛං අරියසච්‌චං ජාතිපි දුක්‌ඛා ජරාපි දුක්‌ඛා මරණම්‌පි දුක්‌ඛං සොකපරිදෙවදුක්‌ඛදොමනස්‌සුපායාසාපි දුක්‌ඛා යම්‌පිච්‌ඡං න ලභති තම්‌පි දුක්‌ඛං සංඛිත්‌තෙන පඤ්‌චුපාදානක්‌ඛන්‌ධා දුක්‌ඛා කතමෙ චාවුසො පඤ්‌චුපාදානක්‌ඛන්‌ධා සෙය්‍යථිදං රූපුපාදානක්‌ඛන්‌ධො වෙදනුපාදානක්‌ඛන්‌ධො සඤ්‌ඤුපාදානක්‌ඛන්‌ධො සඞ්‌ඛාරුපාදානක්‌ඛන්‌ධො විඤ්‌ඤාණුපාදානක්‌ඛන්‌ධො>
    text <කතමො චාවුසො රූපුපාදානක්‌ඛන්‌ධො චත්‌තාරි ච මහාභූතානි චතුන්‌නඤ්‌ච මහාභූතානං උපාදාය රූපං>
    text <කතමා චාවුසො චත්‌තාරො මහාභූතා පථවීධාතු ආපොධාතු තෙජොධාතු වායොධාතු>
    text <302>, <කතමා චාවුසො පථවීධාතු පථවීධාතු සියා අජ්‌ඣත්‌තිකා සියා බාහිරා කතමා චාවුසො අජ්‌ඣත්‌තිකා පථවීධාතු යං අජ්‌ඣත්‌තං පච්‌චත්‌තං කක්‌ඛළං ඛරිගතං උපාදින්‌නං සෙය්‍යථිදං කෙසා ලොමා නඛා දන්‌තා තචො මංසං න්‌හාරු අට්‌ඨි අට්‌ඨිමිඤ්‌ජං වක්‌කං හදයං යකනං කිලොමකං පිහකං පප්‌ඵාසං අන්‌තං අන්‌තගුණං උදරියං කරීසං යං වා පනඤ්‌ඤම්‌පි කිඤ්‌චි අජ්‌ඣත්‌තං පච්‌චත්‌තං කක්‌ඛළං ඛරිගතං උපාදින්‌නං අයං වුච්‌චතාවුසො අජ්‌ඣත්‌තිකා පථවීධාතු යා චෙව ඛො පන අජ්‌ඣත්‌තිකා පථවීධාතු යා ච බාහිරා පථවීධාතු පථවීධාතුරෙවෙසා තං නෙතං මම නෙසොහමස්‌මි න මෙසො අත්‌තාති එවමෙතං යථාභූතං සම්‌මප්‌පඤ්‌ඤාය දට්‌ඨබ්‌බං එවමෙතං යථාභූතං සම්‌මප්‌පඤ්‌ඤාය දිස්‌වා පථවීධාතුයා නිබ්‌බින්‌දති පථවීධාතුයා චිත්‌තං විරාජෙති>
    text <හොති ඛො සො ආවුසො සමයො යං බාහිරා ආපොධාතු පකුප්‌පති අන්‌තරහිතා තස්‌මිං සමයෙ බාහිරා පථවීධාතු හොති තස්‌සා හි නාම ආවුසො බාහිරාය පථවීධාතුයා තාව මහල්‌ලිකාය අනිච්‌චතා පඤ්‌ඤායිස්‌සති ඛයධම්‌මතා පඤ්‌ඤායිස්‌සති වයධම්‌මතා පඤ්‌ඤායිස්‌සති විපරිණාමධම්‌මතා පඤ්‌ඤායිස්‌සති කිං පනිමස්‌ස මත්‌තට්‌ඨකස්‌ස කායස්‌ස තණ්‌හුපාදින්‌නස්‌ස අහන්‌ති වා මමන්‌ති වා අස්‌මීති වා අථ ඛ්‌වාස්‌ස නොතෙවෙත්‌ථ හොති>
    text <තඤ්‌චෙ ආවුසො භික්‌ඛුං පරෙ අක්‌කොසන්‌ති පරිභාසන්‌ති රොසෙන්‌ති විහෙසෙන්‌ති සො එවං පජානාති උප්‌පන්‌නා ඛො මෙ අයං සොතසම්‌ඵස්‌සජා දුක්‌ඛවෙදනා සා ච ඛො පටිච්‌ච නො අපටිච්‌ච කිං පටිච්‌ච ඵස්‌සං පටිච්‌ච සො ඵස්‌සො අනිච්‌චොති පස්‌සති වෙදනා අනිච්‌චාති පස්‌සති සඤ්‌ඤා අනිච්‌චාති පස්‌සති සඞ්‌ඛාරා අනිච්‌චාති පස්‌සති විඤ්‌ඤාණං අනිච්‌චන්‌ති පස්‌සති තස්‌ස ධාතාරම්‌මණමෙව චිත්‌තං පක්‌ඛන්‌දති පසීදති සන්‌තිට්‌ඨති අධිමුච්‌චති>
    text <තඤ්‌චෙ ආවුසො භික්‌ඛුං පරෙ අනිට්‌ඨෙහි අකන්‌තෙහි අමනාපෙහි සමුදාචරන්‌ති පාණිසම්‌ඵස්‌සෙනපි ලෙඩ්‌ඩුසම්‌ඵස්‌සෙනපි දණ්‌ඩසම්‌ඵස්‌සෙනපි සත්‌ථසම්‌ඵස්‌සෙනපි සො එවං පජානාති තථාභූතො ඛො අයං කායො යථාභූතස්‌මිං කායෙ පාණිසම්‌ඵස්‌සාපි කමන්‌ති ලෙඩ්‌ඩුසම්‌ඵස්‌සාපි කමන්‌ති දණ්‌ඩසම්‌ඵස්‌සාපි කමන්‌ති සත්‌ථසම්‌ඵස්‌සාපි කමන්‌ති වුත්‌තං ඛො පනෙතං භගවතා කකචූපමොවාදෙ උභතොදණ්‌ඩකෙන චෙපි භික්‌ඛවෙ කකචෙන චොරා ඔචරකා අඞ්‌ගමඞ්‌ගානි ඔකන්‌තෙය්‍යුං තත්‍රාපි යො මනො පදූසෙය්‍ය න මෙ සො තෙන සාසනකරොති ආරද්‌ධං ඛො පන මෙ වීරියං භවිස්‌සති අසල්‌ලීනං උපට්‌ඨිතා සති අසම්‌මුට්‌ඨා පස්‌සද්‌ධො කායො අසාරද්‌ධො සමාහිතං චිත්‌තං එකග්‌ගං කාමං දානි ඉමස්‌මිං කායෙ පාණිසම්‌ඵස්‌සාපි කමන්‌තු ලෙඩ්‌ඩුසම්‌ඵස්‌සාපි කමන්‌තු දණ්‌ඩසම්‌ඵස්‌සාපි කමන්‌තු සත්‌ථසම්‌ඵස්‌සාපි කමන්‌තු කරීයති හිදං බුද්‌ධානං සාසනන්‌ති>
    text <තස්‌ස චෙ ආවුසො භික්‌ඛුනො එවං බුද්‌ධං අනුස්‌සරතො එවං ධම්‌මං අනුස්‌සරතො එවං සඞ්‌ඝං අනුස්‌සරතො උපෙක්‌ඛා කුසලනිස්‌සිතා න සණ්‌ඨාති සො තෙන සංවිජ්‌ජති සංවෙගං ආපජ්‌ජති අලාභා වත මෙ න වත මෙ ලාභා දුල්‌ලද්‌ධං වත මෙ න වත මෙ සුලද්‌ධං යස්‌ස මෙ එවං බුද්‌ධං අනුස්‌සරතො එවං ධම්‌මං අනුස්‌සරතො එවං සඞ්‌ඝං අනුස්‌සරතො උපෙක්‌ඛා කුසලනිස්‌සිතා න සණ්‌ඨාතීති සෙය්‍යථාපි ආවුසො සුණිසා සසුරං දිස්‌වා සංවිජ්‌ජති සංවෙගං ආපජ්‌ජති එවමෙව ඛො ආවුසො තස්‌ස චෙ භික්‌ඛුනො එවං බුද්‌ධං අනුස්‌සරතො එවං ධම්‌මං අනුස්‌සරතො එවං සඞ්‌ඝං අනුස්‌සරතො උපෙක්‌ඛා කුසලනිස්‌සිතා න සණ්‌ඨාති සො තෙන සංවිජ්‌ජති සංවෙගං ආපජ්‌ජති අලාභා වත මෙ න වත මෙ ලාභා දුල්‌ලද්‌ධං වත මෙ න වත මෙ සුලද්‌ධං යස්‌ස මෙ එවං බුද්‌ධං අනුස්‌සරතො එවං ධම්‌මං අනුස්‌සරතො එවං සඞ්‌ඝං අනුස්‌සරතො උපෙක්‌ඛා කුසලනිස්‌සිතා න සණ්‌ඨාතීති තස්‌ස චෙ ආවුසො භික්‌ඛුනො එවං බුද්‌ධං අනුස්‌සරතො එවං ධම්‌මං අනුස්‌සරතො එවං සඞ්‌ඝං අනුස්‌සරතො උපෙක්‌ඛා කුසලනිස්‌සිතා සණ්‌ඨාති සො තෙන අත්‌තමනො හොති එත්‌තාවතාපි ඛො ආවුසො භික්‌ඛුනො බහුකතං හොති>
    text <303>, <කතමා චාවුසො ආපොධාතු ආපොධාතු සියා අජ්‌ඣත්‌තිකා සියා බාහිරා කතමා චාවුසො අජ්‌ඣත්‌තිකා ආපොධාතු යං අජ්‌ඣත්‌තං පච්‌චත්‌තං ආපො ආපොගතං උපාදින්‌නං සෙය්‍යථිදං පිත්‌තං සෙම්‌හං පුබ්‌බො ලොහිතං සෙදො මෙදො අස්‌සු වසා ඛෙළො සිඞ්‌ඝාණිකා ලසිකා මුත්‌තං යං වා පනඤ්‌ඤම්‌පි කිඤ්‌චි අජ්‌ඣත්‌තං පච්‌චත්‌තං ආපො ආපොගතං උපාදින්‌නං අයං වුච්‌චතාවුසො අජ්‌ඣත්‌තිකා ආපොධාතු යා චෙව ඛො පන අජ්‌ඣත්‌තිකා ආපොධාතු යා ච බාහිරා ආපොධාතු ආපොධාතුරෙවෙසා තං නෙතං මම නෙසොහමස්‌මි න මෙසො අත්‌තාති එවමෙතං යථාභූතං සම්‌මප්‌පඤ්‌ඤාය දට්‌ඨබ්‌බං එවමෙතං යථාභූතං සම්‌මප්‌පඤ්‌ඤාය දිස්‌වා ආපොධාතුයා නිබ්‌බින්‌දති ආපොධාතුයා චිත්‌තං විරාජෙති>
    text <හොති ඛො සො ආවුසො සමයො යං බාහිරා ආපොධාතු පකුප්‌පති සා ගාමම්‌පි වහති නිගමම්‌පි වහති නගරම්‌පි වහති ජනපදම්‌පි වහති ජනපදපදෙසම්‌පි වහති හොති ඛො සො ආවුසො සමයො යං මහාසමුද්‌දෙ යොජනසතිකානිපි උදකානි ඔගච්‌ඡන්‌ති ද්‌වියොජනසතිකානිපි උදකානි ඔගච්‌ඡන්‌ති තියොජනසතිකානිපි උදකානි ඔගච්‌ඡන්‌ති චතුයොජනසතිකානිපි උදකානි ඔගච්‌ඡන්‌ති පඤ්‌චයොජනසතිකානිපි උදකානි ඔගච්‌ඡන්‌ති ඡයොජනසතිකානිපි උදකානි ඔගච්‌ඡන්‌ති සත්‌තයොජනසතිකානිපි උදකානි ඔගච්‌ඡන්‌ති හොති ඛො සො ආවුසො සමයො යං මහාසමුද්‌දෙ සත්‌තතාලම්‌පි උදකං සණ්‌ඨාති ඡත්‌තාලම්‌පි උදකං සණ්‌ඨාති පඤ්‌චතාලම්‌පි උදකං සණ්‌ඨාති චතුත්‌තාලම්‌පි උදකං සණ්‌ඨාති තිතාලම්‌පි උදකං සණ්‌ඨාති ද්‌විතාලම්‌පි උදකං සණ්‌ඨාති තාලමත්‌තම්‌පි උදකං සණ්‌ඨාති හොති ඛො සො ආවුසො සමයො යං මහාසමුද්‌දෙ සත්‌තපොරිසම්‌පි උදකං සණ්‌ඨාති ඡප්‌පොරිසම්‌පි උදකං සණ්‌ඨාති පඤ්‌චපොරිසම්‌පි උදකං සණ්‌ඨාති චතුප්‌පොරිසම්‌පි උදකං සණ්‌ඨාති තිපොරිසම්‌පි උදකං සණ්‌ඨාති ද්‌විපොරිසම්‌පි උදකං සණ්‌ඨාති පොරිසමත්‌තම්‌පි උදකං සණ්‌ඨාති හොති ඛො සො ආවුසො සමයො යං මහාසමුද්‌දෙ අඩ්‌ඪපොරිසම්‌පි උදකං සණ්‌ඨාති කටිමත්‌තම්‌පි උදකං සණ්‌ඨාති ජාණුකමත්‌තම්‌පි උදකං සණ්‌ඨාති ගොප්‌ඵකමත්‌තම්‌පි උදකං සණ්‌ඨාති හොති ඛො සො ආවුසො සමයො යං මහාසමුද්‌දෙ අඞ්‌ගුලිපබ්‌බතෙමනමත්‌තම්‌පි උදකං න හොති තස්‌සා හි නාම ආවුසො බාහිරාය ආපොධාතුයා තාව මහල්‌ලිකාය අනිච්‌චතා පඤ්‌ඤායිස්‌සති ඛයධම්‌මතා පඤ්‌ඤායිස්‌සති වයධම්‌මතා පඤ්‌ඤායිස්‌සති විපරිණාමධම්‌මතා පඤ්‌ඤායිස්‌සති කිං පනිමස්‌ස මත්‌තට්‌ඨකස්‌ස කායස්‌ස තණ්‌හුපාදින්‌නස්‌ස අහන්‌ති වා මමන්‌ති වා අස්‌මීති වා අථ ඛ්‌වාස්‌ස නොතෙවෙත්‌ථ හොති…පෙ … තස්‌ස චෙ ආවුසො භික්‌ඛුනො එවං බුද්‌ධං අනුස්‌සරතො එවං ධම්‌මං අනුස්‌සරතො එවං සඞ්‌ඝං අනුස්‌සරතො උපෙක්‌ඛා කුසලනිස්‌සිතා සණ්‌ඨාති සො තෙන අත්‌තමනො හොති එත්‌තාවතාපි ඛො ආවුසො භික්‌ඛුනො බහුකතං හොති>
    text <304>, <කතමා චාවුසො තෙජොධාතු තෙජොධාතු සියා අජ්‌ඣත්‌තිකා සියා බාහිරා කතමා චාවුසො අජ්‌ඣත්‌තිකා තෙජොධාතු යං අජ්‌ඣත්‌තං පච්‌චත්‌තං තෙජො තෙජොගතං උපාදින්‌නං සෙය්‍යථිදං යෙන ච සන්‌තප්‌පති යෙන ච ජීරීයති යෙන ච පරිඩය්‌හති යෙන ච අසිතපීතඛායිතසායිතං සම්‌මා පරිණාමං ගච්‌ඡති යං වා පනඤ්‌ඤම්‌පි කිඤ්‌චි අජ්‌ඣත්‌තං පච්‌චත්‌තං තෙජො තෙජොගතං උපාදින්‌නං අයං වුච්‌චතාවුසො අජ්‌ඣත්‌තිකා තෙජොධාතු යා චෙව ඛො පන අජ්‌ඣත්‌තිකා තෙජොධාතු යා ච බාහිරා තෙජොධාතු තෙජොධාතුරෙවෙසා තං නෙතං මම නෙසොහමස්‌මි න මෙසො අත්‌තාති එවමෙතං යථාභූතං සම්‌මප්‌පඤ්‌ඤාය දට්‌ඨබ්‌බං එවමෙතං යථාභූතං සම්‌මප්‌පඤ්‌ඤාය දිස්‌වා තෙජොධාතුයා නිබ්‌බින්‌දති තෙජොධාතුයා චිත්‌තං විරාජෙති>
    text <හොති ඛො සො ආවුසො සමයො යං බාහිරා තෙජොධාතු පකුප්‌පති සා ගාමම්‌පි දහති නිගමම්‌පි දහති නගරම්‌පි දහති ජනපදම්‌පි දහති ජනපදපදෙසම්‌පි දහති සා හරිතන්‌තං වා පන්‌ථන්‌තං වා සෙලන්‌තං වා උදකන්‌තං වා රමණීයං වා භූමිභාගං ආගම්‌ම අනාහාරා නිබ්‌බායති හොති ඛො සො ආවුසො සමයො යං කුක්‌කුටපත්‌තෙනපි න්‌හාරුදද්‌දුලෙනපි අග්‌ගිං ගවෙසන්‌ති තස්‌සා හි නාම ආවුසො බාහිරාය තෙජොධාතුයා තාව මහල්‌ලිකාය අනිච්‌චතා පඤ්‌ඤායිස්‌සති ඛයධම්‌මතා පඤ්‌ඤායිස්‌සති වයධම්‌මතා පඤ්‌ඤායිස්‌සති විපරිණාමධම්‌මතා පඤ්‌ඤායිස්‌සති කිං පනිමස්‌ස මත්‌තට්‌ඨකස්‌ස කායස්‌ස තණ්‌හුපාදින්‌නස්‌ස අහන්‌ති වා මමන්‌ති වා අස්‌මීති වා අථ ඛ්‌වාස්‌ස නොතෙවෙත්‌ථ හොති…පෙ … තස්‌ස චෙ ආවුසො භික්‌ඛුනො එවං බුද්‌ධං අනුස්‌සරතො එවං ධම්‌මං අනුස්‌සරතො එවං සඞ්‌ඝං අනුස්‌සරතො උපෙක්‌ඛා කුසලනිස්‌සිතා සණ්‌ඨාති සො තෙන අත්‌තමනො හොති එත්‌තාවතාපි ඛො ආවුසො භික්‌ඛුනො බහුකතං හොති>
    text <305>, <කතමා චාවුසො වායොධාතු වායොධාතු සියා අජ්‌ඣත්‌තිකා සියා බාහිරා කතමා චාවුසො අජ්‌ඣත්‌තිකා වායොධාතු යං අජ්‌ඣත්‌තං පච්‌චත්‌තං වායො වායොගතං උපාදින්‌නං සෙය්‍යථිදං උද්‌ධඞ්‌ගමා වාතා අධොගමා වාතා කුච්‌ඡිසයා වාතා කොට්‌ඨාසයා වාතා අඞ්‌ගමඞ්‌ගානුසාරිනො වාතා අස්‌සාසො පස්‌සාසො ඉති යං වා පනඤ්‌ඤම්‌පි කිඤ්‌චි අජ්‌ඣත්‌තං පච්‌චත්‌තං වායො වායොගතං උපාදින්‌නං අයං වුච්‌චතාවුසො අජ්‌ඣත්‌තිකා වායොධාතු යා චෙව ඛො පන අජ්‌ඣත්‌තිකා වායොධාතු යා ච බාහිරා වායොධාතු වායොධාතුරෙවෙසා තං නෙතං මම නෙසොහමස්‌මි න මෙසො අත්‌තාති එවමෙතං යථාභූතං සම්‌මප්‌පඤ්‌ඤාය දට්‌ඨබ්‌බං එවමෙතං යථාභූතං සම්‌මප්‌පඤ්‌ඤාය දිස්‌වා වායොධාතුයා නිබ්‌බින්‌දති වායොධාතුයා චිත්‌තං විරාජෙති>
    text <හොති ඛො සො ආවුසො සමයො යං බාහිරා වායොධාතු පකුප්‌පති සා ගාමම්‌පි වහති නිගමම්‌පි වහති නගරම්‌පි වහති ජනපදම්‌පි වහති ජනපදපදෙසම්‌පි වහති හොති ඛො සො ආවුසො සමයො යං ගිම්‌හානං පච්‌ඡිමෙ මාසෙ තාලවණ්‌ටෙනපි විධූපනෙනපි වාතං පරියෙසන්‌ති ඔස්‌සවනෙපි තිණානි න ඉච්‌ඡන්‌ති තස්‌සා හි නාම ආවුසො බාහිරාය වායොධාතුයා තාව මහල්‌ලිකාය අනිච්‌චතා පඤ්‌ඤායිස්‌සති ඛයධම්‌මතා පඤ්‌ඤායිස්‌සති වයධම්‌මතා පඤ්‌ඤායිස්‌සති විපරිණාමධම්‌මතා පඤ්‌ඤායිස්‌සති කිං පනිමස්‌ස මත්‌තට්‌ඨකස්‌ස කායස්‌ස තණ්‌හුපාදින්‌නස්‌ස අහන්‌ති වා මමන්‌ති වා අස්‌මීති වා අථ ඛ්‌වාස්‌ස නොතෙවෙත්‌ථ හොති>
    text <තඤ්‌චෙ ආවුසො භික්‌ඛුං පරෙ අක්‌කොසන්‌ති පරිභාසන්‌ති රොසෙන්‌ති විහෙසෙන්‌ති සො එවං පජානාති උප්‌පන්‌නා ඛො මෙ අයං සොතසම්‌ඵස්‌සජා දුක්‌ඛා වෙදනා සා ච ඛො පටිච්‌ච නො අපටිච්‌ච කිං පටිච්‌ච ඵස්‌සං පටිච්‌ච සොපි ඵස්‌සො අනිච්‌චොති පස්‌සති වෙදනා අනිච්‌චාති පස්‌සති සඤ්‌ඤා අනිච්‌චාති පස්‌සති සඞ්‌ඛාරා අනිච්‌චාති පස්‌සති විඤ්‌ඤාණං අනිච්‌චන්‌ති පස්‌සති තස්‌ස ධාතාරම්‌මණමෙව චිත්‌තං පක්‌ඛන්‌දති පසීදති සන්‌තිට්‌ඨති අධිමුච්‌චති>
    text <තඤ්‌චෙ ආවුසො භික්‌ඛුං පරෙ අනිට්‌ඨෙහි අකන්‌තෙහි අමනාපෙහි සමුදාචරන්‌ති පාණිසම්‌ඵස්‌සෙනපි ලෙඩ්‌ඩුසම්‌ඵස්‌සෙනපි දණ්‌ඩසම්‌ඵස්‌සෙනපි සත්‌ථසම්‌ඵස්‌සෙනපි සො එවං පජානාති තථාභූතො ඛො අයං කායො යථාභූතස්‌මිං කායෙ පාණිසම්‌ඵස්‌සාපි කමන්‌ති ලෙඩ්‌ඩුසම්‌ඵස්‌සාපි කමන්‌ති දණ්‌ඩසම්‌ඵස්‌සාපි කමන්‌ති සත්‌ථසම්‌ඵස්‌සාපි කමන්‌ති වුත්‌තං ඛො පනෙතං භගවතා කකචූපමොවාදෙ උභතොදණ්‌ඩකෙන චෙපි භික්‌ඛවෙ කකචෙන චොරා ඔචරකා අඞ්‌ගමඞ්‌ගානි ඔකන්‌තෙය්‍යුං තත්‍රාපි යො මනො පදූසෙය්‍ය න මෙ සො තෙන සාසනකරොති ආරද්‌ධං ඛො පන මෙ වීරියං භවිස්‌සති අසල්‌ලීනං උපට්‌ඨිතා සති අසම්‌මුට්‌ඨා පස්‌සද්‌ධො කායො අසාරද්‌ධො සමාහිතං චිත්‌තං එකග්‌ගං කාමං දානි ඉමස්‌මිං කායෙ පාණිසම්‌ඵස්‌සාපි කමන්‌තු ලෙඩ්‌ඩුසම්‌ඵස්‌සාපි කමන්‌තු දණ්‌ඩසම්‌ඵස්‌සාපි කමන්‌තු සත්‌ථසම්‌ඵස්‌සාපි කමන්‌තු කරීයති හිදං බුද්‌ධානං සාසනන්‌ති>
    text <තස්‌ස චෙ ආවුසො භික්‌ඛුනො එවං බුද්‌ධං අනුස්‌සරතො එවං ධම්‌මං අනුස්‌සරතො එවං සඞ්‌ඝං අනුස්‌සරතො උපෙක්‌ඛා කුසලනිස්‌සිතා න සණ්‌ඨාති සො තෙන සංවිජ්‌ජති සංවෙගං ආපජ්‌ජති අලාභා වත මෙ න වත මෙ ලාභා දුල්‌ලද්‌ධං වත මෙ න වත මෙ සුලද්‌ධං යස්‌ස මෙ එවං බුද්‌ධං අනුස්‌සරතො එවං ධම්‌මං අනුස්‌සරතො එවං සඞ්‌ඝං අනුස්‌සරතො උපෙක්‌ඛා කුසලනිස්‌සිතා න සණ්‌ඨාතීති සෙය්‍යථාපි ආවුසො සුණිසා සසුරං දිස්‌වා සංවිජ්‌ජති සංවෙගං ආපජ්‌ජති එවමෙව ඛො ආවුසො තස්‌ස චෙ භික්‌ඛුනො එවං බුද්‌ධං අනුස්‌සරතො එවං ධම්‌මං අනුස්‌සරතො එවං සඞ්‌ඝං අනුස්‌සරතො උපෙක්‌ඛා කුසලනිස්‌සිතා න සණ්‌ඨාති සො තෙන සංවිජ්‌ජති සංවෙගං ආපජ්‌ජති අලාභා වත මෙ න වත මෙ ලාභා දුල්‌ලද්‌ධං වත මෙ න වත මෙ සුලද්‌ධං යස්‌ස මෙ එවං බුද්‌ධං අනුස්‌සරතො එවං ධම්‌මං අනුස්‌සරතො එවං සඞ්‌ඝං අනුස්‌සරතො උපෙක්‌ඛා කුසලනිස්‌සිතා න සණ්‌ඨාතීති තස්‌ස චෙ ආවුසො භික්‌ඛුනො එවං බුද්‌ධං අනුස්‌සරතො එවං ධම්‌මං අනුස්‌සරතො එවං සඞ්‌ඝං අනුස්‌සරතො උපෙක්‌ඛා කුසලනිස්‌සිතා සණ්‌ඨාති සො තෙන අත්‌තමනො හොති එත්‌තාවතාපි ඛො ආවුසො භික්‌ඛුනො බහුකතං හොති>
    text <306>, <සෙය්‍යථාපි ආවුසො කට්‌ඨඤ්‌ච පටිච්‌ච වල්‌ලිඤ්‌ච පටිච්‌ච තිණඤ්‌ච පටිච්‌ච මත්‌තිකඤ්‌ච පටිච්‌ච ආකාසො පරිවාරිතො අගාරං ත්‌වෙව සඞ්‌ඛං ගච්‌ඡති එවමෙව ඛො ආවුසො අට්‌ඨිඤ්‌ච පටිච්‌ච න්‌හාරුඤ්‌ච පටිච්‌ච මංසඤ්‌ච පටිච්‌ච චම්‌මඤ්‌ච පටිච්‌ච ආකාසො පරිවාරිතො රූපං ත්‌වෙව සඞ්‌ඛං ගච්‌ඡති අජ්‌ඣත්‌තිකඤ්‌චෙව ආවුසො චක්‌ඛුං අපරිභින්‌නං හොති බාහිරා ච රූපා න ආපාථං ආගච්‌ඡන්‌ති නො ච තජ්‌ජො සමන්‌නාහාරො හොති නෙව තාව තජ්‌ජස්‌ස විඤ්‌ඤාණභාගස්‌ස පාතුභාවො හොති අජ්‌ඣත්‌තිකඤ්‌චෙව ආවුසො චක්‌ඛුං අපරිභින්‌නං හොති බාහිරා ච රූපා ආපාථං ආගච්‌ඡන්‌ති නො ච තජ්‌ජො සමන්‌නාහාරො හොති නෙව තාව තජ්‌ජස්‌ස විඤ්‌ඤාණභාගස්‌ස පාතුභාවො හොති යතො ච ඛො ආවුසො අජ්‌ඣත්‌තිකඤ්‌චෙව චක්‌ඛුං අපරිභින්‌නං හොති බාහිරා ච රූපා ආපාථං ආගච්‌ඡන්‌ති තජ්‌ජො ච සමන්‌නාහාරො හොති එවං තජ්‌ජස්‌ස විඤ්‌ඤාණභාගස්‌ස පාතුභාවො හොති යං තථාභූතස්‌ස රූපං තං රූපුපාදානක්‌ඛන්‌ධෙ සඞ්‌ගහං ගච්‌ඡති යා තථාභූතස්‌ස වෙදනා සා වෙදනුපාදානක්‌ඛන්‌ධෙ සඞ්‌ගහං ගච්‌ඡති යා තථාභූතස්‌ස සඤ්‌ඤා සා සඤ්‌ඤුපාදානක්‌ඛන්‌ධෙ සඞ්‌ගහං ගච්‌ඡති යෙ තථාභූතස්‌ස සඞ්‌ඛාරා තෙ සඞ්‌ඛාරුපාදානක්‌ඛන්‌ධෙ සඞ්‌ගහං ගච්‌ඡන්‌ති යං තථාභූතස්‌ස විඤ්‌ඤාණං තං විඤ්‌ඤාණුපාදානක්‌ඛන්‌ධෙ සඞ්‌ගහං ගච්‌ඡති>
    text <සො එවං පජානාති එවඤ්‌හි කිර ඉමෙසං පඤ්‌චන්‌නං උපාදානක්‌ඛන්‌ධානං සඞ්‌ගහො සන්‌නිපාතො සමවායො හොති වුත්‌තං ඛො පනෙතං භගවතා යො පටිච්‌චසමුප්‌පාදං පස්‌සති සො ධම්‌මං පස්‌සති යො ධම්‌මං පස්‌සති සො පටිච්‌චසමුප්‌පාදං පස්‌සතීති පටිච්‌චසමුප්‌පන්‌නා ඛො පනිමෙ යදිදං පඤ්‌චුපාදානක්‌ඛන්‌ධා යො ඉමෙසු පඤ්‌චසු උපාදානක්‌ඛන්‌ධෙසු ඡන්‌දො ආලයො අනුනයො අජ්‌ඣොසානං සො දුක්‌ඛසමුදයො යො ඉමෙසු පඤ්‌චසු උපාදානක්‌ඛන්‌ධෙසු ඡන්‌දරාගවිනයො ඡන්‌දරාගප්‌පහානං සො දුක්‌ඛනිරොධොති එත්‌තාවතාපි ඛො ආවුසො භික්‌ඛුනො බහුකතං හොති>
    text <අජ්‌ඣත්‌තිකඤ්‌චෙව ආවුසො සොතං අපරිභින්‌නං හොති…පෙ … ඝානං අපරිභින්‌නං හොති… ජිව්‌හා අපරිභින්‌නා හොති… කායො අපරිභින්‌නො හොති… මනො අපරිභින්‌නො හොති බාහිරා ච ධම්‌මා න ආපාථං ආගච්‌ඡන්‌ති නො ච තජ්‌ජො සමන්‌නාහාරො හොති නෙව තාව තජ්‌ජස්‌ස විඤ්‌ඤාණභාගස්‌ස පාතුභාවො හොති අජ්‌ඣත්‌තිකො චෙව ආවුසො මනො අපරිභින්‌නො හොති බාහිරා ච ධම්‌මා ආපාථං ආගච්‌ඡන්‌ති නො ච තජ්‌ජො සමන්‌නාහාරො හොති නෙව තාව තජ්‌ජස්‌ස විඤ්‌ඤාණභාගස්‌ස පාතුභාවො හොති යතො ච ඛො ආවුසො අජ්‌ඣත්‌තිකො චෙව මනො අපරිභින්‌නො හොති බාහිරා ච ධම්‌මා ආපාථං ආගච්‌ඡන්‌ති තජ්‌ජො ච සමන්‌නාහාරො හොති එවං තජ්‌ජස්‌ස විඤ්‌ඤාණභාගස්‌ස පාතුභාවො හොති යං තථාභූතස්‌ස රූපං තං රූපුපාදානක්‌ඛන්‌ධෙ සඞ්‌ගහං ගච්‌ඡති යා තථාභූතස්‌ස වෙදනා සා වෙදනුපාදානක්‌ඛන්‌ධෙ සඞ්‌ගහං ගච්‌ඡති යා තථාභූතස්‌ස සඤ්‌ඤා සා සඤ්‌ඤුපාදානක්‌ඛන්‌ධෙ සඞ්‌ගහං ගච්‌ඡති යෙ තථාභූතස්‌ස සඞ්‌ඛාරා තෙ සඞ්‌ඛාරුපාදානක්‌ඛන්‌ධෙ සඞ්‌ගහං ගච්‌ඡන්‌ති යං තථාභූතස්‌ස විඤ්‌ඤාණං තං විඤ්‌ඤාණුපාදානක්‌ඛන්‌ධෙ සඞ්‌ගහං ගච්‌ඡති සො එවං පජානාති එවඤ්‌හි කිර ඉමෙසං පඤ්‌චන්‌නං උපාදානක්‌ඛන්‌ධානං සඞ්‌ගහො සන්‌නිපාතො සමවායො හොති වුත්‌තං ඛො පනෙතං භගවතා යො පටිච්‌චසමුප්‌පාදං පස්‌සති සො ධම්‌මං පස්‌සති යො ධම්‌මං පස්‌සති සො පටිච්‌චසමුප්‌පාදං පස්‌සතීති පටිච්‌චසමුප්‌පන්‌නා ඛො පනිමෙ යදිදං පඤ්‌චුපාදානක්‌ඛන්‌ධා යො ඉමෙසු පඤ්‌චසු උපාදානක්‌ඛන්‌ධෙසු ඡන්‌දො ආලයො අනුනයො අජ්‌ඣොසානං සො දුක්‌ඛසමුදයො යො ඉමෙසු පඤ්‌චසු උපාදානක්‌ඛන්‌ධෙසු ඡන්‌දරාගවිනයො ඡන්‌දරාගප්‌පහානං සො දුක්‌ඛනිරොධොති එත්‌තාවතාපි ඛො ආවුසො භික්‌ඛුනො බහුකතං හොතීති>
    text <ඉදමවොච ආයස්‌මා සාරිපුත්‌තො අත්‌තමනා තෙ භික්‌ඛූ ආයස්‌මතො සාරිපුත්‌තස්‌ස භාසිතං අභිනන්‌දුන්‌ති>
    stand <මහාහත්‌ථිපදොපමසුත්‌තං නිට්‌ඨිතං අට්‌ඨමං>
  text <මහාසාරොපමසුත්‌තං>
    text <307>, <එවං මෙ සුතං එකං සමයං භගවා රාජගහෙ විහරති ගිජ්‌ඣකූටෙ පබ්‌බතෙ අචිරපක්‌කන්‌තෙ දෙවදත්‌තෙ තත්‍ර ඛො භගවා දෙවදත්‌තං ආරබ්‌භ භික්‌ඛූ ආමන්‌තෙසි>
    text <ඉධ භික්‌ඛවෙ එකච්‌චො කුලපුත්‌තො සද්‌ධා අගාරස්‌මා අනගාරියං පබ්‌බජිතො හොති ඔතිණ්‌ණොම්‌හි ජාතියා ජරාය මරණෙන සොකෙහි පරිදෙවෙහි දුක්‌ඛෙහි දොමනස්‌සෙහි උපායාසෙහි දුක්‌ඛොතිණ්‌ණො දුක්‌ඛපරෙතො අප්‌පෙව නාම ඉමස්‌ස කෙවලස්‌ස දුක්‌ඛක්‌ඛන්‌ධස්‌ස අන්‌තකිරියා පඤ්‌ඤායෙථාති සො එවං පබ්‌බජිතො සමානො ලාභසක්‌කාරසිලොකං අභිනිබ්‌බත්‌තෙති සො තෙන ලාභසක්‌කාරසිලොකෙන අත්‌තමනො හොති පරිපුණ්‌ණසඞ්‌කප්‌පො සො තෙන ලාභසක්‌කාරසිලොකෙන අත්‌තානුක්‌කංසෙති පරං වම්‌භෙති අහමස්‌මි ලාභසක්‌කාරසිලොකවා ඉමෙ පනඤ්‌ඤෙ භික්‌ඛූ අප්‌පඤ්‌ඤාතා අප්‌පෙසක්‌ඛාති සො තෙන ලාභසක්‌කාරසිලොකෙන මජ්‌ජති පමජ්‌ජති පමාදං ආපජ්‌ජති පමත්‌තො සමානො දුක්‌ඛං විහරති>
    text <සෙය්‍යථාපි භික්‌ඛවෙ පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං අතික්‌කම්‌ම ඵෙග්‌ගුං අතික්‌කම්‌ම තචං අතික්‌කම්‌ම පපටිකං සාඛාපලාසං ඡෙත්‌වා ආදාය පක්‌කමෙය්‍ය සාරන්‌ති මඤ්‌ඤමානො තමෙනං චක්‌ඛුමා පුරිසො දිස්‌වා එවං වදෙය්‍ය න වතායං භවං පුරිසො අඤ්‌ඤාසි සාරං න අඤ්‌ඤාසි ඵෙග්‌ගුං න අඤ්‌ඤාසි තචං න අඤ්‌ඤාසි පපටිකං න අඤ්‌ඤාසි සාඛාපලාසං තථා හයං භවං පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං අතික්‌කම්‌ම ඵෙග්‌ගුං අතික්‌කම්‌ම තචං අතික්‌කම්‌ම පපටිකං සාඛාපලාසං ඡෙත්‌වා ආදාය පක්‌කන්‌තො සාරන්‌ති මඤ්‌ඤමානො යඤ්‌චස්‌ස සාරෙන සාරකරණීයං තඤ්‌චස්‌ස අත්‌ථං නානුභවිස්‌සතීති එවමෙව ඛො භික්‌ඛවෙ ඉධෙකච්‌චො කුලපුත්‌තො සද්‌ධා අගාරස්‌මා අනගාරියං පබ්‌බජිතො හොති ඔතිණ්‌ණොම්‌හි ජාතියා ජරාය මරණෙන සොකෙහි පරිදෙවෙහි දුක්‌ඛෙහි දොමනස්‌සෙහි උපායාසෙහි දුක්‌ඛොතිණ්‌ණො දුක්‌ඛපරෙතො අප්‌පෙව නාම ඉමස්‌ස කෙවලස්‌ස අන්‌තකිරියා පඤ්‌ඤායෙථාති සො එවං පබ්‌බජිතො සමානො ලාභසක්‌කාරසිලොකං අභිනිබ්‌බත්‌තෙති සො තෙන ලාභසක්‌කාරසිලොකෙන අත්‌තමනො හොති පරිපුණ්‌ණසඞ්‌කප්‌පො සො තෙන ලාභසක්‌කාරසිලොකෙන අත්‌තානුක්‌කංසෙති පරං වම්‌භෙති අහමස්‌මි ලාභසක්‌කාරසිලොකවා ඉමෙ පනඤ්‌ඤෙ භික්‌ඛූ අප්‌පඤ්‌ඤාතා අප්‌පෙසක්‌ඛාති සො තෙන ලාභසක්‌කාරසිලොකෙන මජ්‌ජති පමජ්‌ජති පමාදං ආපජ්‌ජති පමත්‌තො සමානො දුක්‌ඛං විහරති අයං වුච්‌චති භික්‌ඛවෙ භික්‌ඛු සාඛාපලාසං අග්‌ගහෙසි බ්‍රහ්‌මචරියස්‌ස තෙන ච වොසානං ආපාදි>
    text <308>, <ඉධ පන භික්‌ඛවෙ එකච්‌චො කුලපුත්‌තො සද්‌ධා අගාරස්‌මා අනගාරියං පබ්‌බජිතො හොති ඔතිණ්‌ණොම්‌හි ජාතියා ජරාය මරණෙන සොකෙහි පරිදෙවෙහි දුක්‌ඛෙහි දොමනස්‌සෙහි උපායාසෙහි දුක්‌ඛොතිණ්‌ණො දුක්‌ඛපරෙතො අප්‌පෙව නාම ඉමස්‌ස කෙවලස්‌ස දුක්‌ඛක්‌ඛන්‌ධස්‌ස අන්‌තකිරියා පඤ්‌ඤායෙථාති සො එවං පබ්‌බජිතො සමානො ලාභසක්‌කාරසිලොකං අභිනිබ්‌බත්‌තෙති සො තෙන ලාභසක්‌කාරසිලොකෙන න අත්‌තමනො හොති න පරිපුණ්‌ණසඞ්‌කප්‌පො සො තෙන ලාභසක්‌කාරසිලොකෙන න අත්‌තානුක්‌කංසෙති න පරං වම්‌භෙති සො තෙන ලාභසක්‌කාරසිලොකෙන න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො සීලසම්‌පදං ආරාධෙති සො තාය සීලසම්‌පදාය අත්‌තමනො හොති පරිපුණ්‌ණසඞ්‌කප්‌පො සො තාය සීලසම්‌පදාය අත්‌තානුක්‌කංසෙති පරං වම්‌භෙති අහමස්‌මි සීලවා කල්‍යාණධම්‌මො ඉමෙ පනඤ්‌ඤෙ භික්‌ඛූ දුස්‌සීලා පාපධම්‌මාති සො තාය සීලසම්‌පදාය මජ්‌ජති පමජ්‌ජති පමාදං ආපජ්‌ජති පමත්‌තො සමානො දුක්‌ඛං විහරති>
    text <සෙය්‍යථාපි භික්‌ඛවෙ පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං අතික්‌කම්‌ම ඵෙග්‌ගුං අතික්‌කම්‌ම තචං පපටිකං ඡෙත්‌වා ආදාය පක්‌කමෙය්‍ය සාරන්‌ති මඤ්‌ඤමානො තමෙනං චක්‌ඛුමා පුරිසො දිස්‌වා එවං වදෙය්‍ය න වතායං භවං පුරිසො අඤ්‌ඤාසි සාරං න අඤ්‌ඤාසි ඵෙග්‌ගුං න අඤ්‌ඤාසි තචං න අඤ්‌ඤාසි පපටිකං න අඤ්‌ඤාසි සාඛාපලාසං තථා හයං භවං පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං අතික්‌කම්‌ම ඵෙග්‌ගුං අතික්‌කම්‌ම තචං පපටිකං ඡෙත්‌වා ආදාය පක්‌කන්‌තො සාරන්‌ති මඤ්‌ඤමානො යඤ්‌චස්‌ස සාරෙන සාරකරණීයං තඤ්‌චස්‌ස අත්‌ථං නානුභවිස්‌සතීති>
    text <එවමෙව ඛො භික්‌ඛවෙ ඉධෙකච්‌චො කුලපුත්‌තො සද්‌ධා අගාරස්‌මා අනගාරියං පබ්‌බජිතො හොති ඔතිණ්‌ණොම්‌හි ජාතියා ජරාය මරණෙන සොකෙහි පරිදෙවෙහි දුක්‌ඛෙහි දොමනස්‌සෙහි උපායාසෙහි දුක්‌ඛොතිණ්‌ණො දුක්‌ඛපරෙතො අප්‌පෙව නාම ඉමස්‌ස කෙවලස්‌ස දුක්‌ඛක්‌ඛන්‌ධස්‌ස අන්‌තකිරියා පඤ්‌ඤායෙථාති සො එවං පබ්‌බජිතො සමානො ලාභසක්‌කාරසිලොකං අභිනිබ්‌බත්‌තෙති සො තෙන ලාභසක්‌කාරසිලොකෙන න අත්‌තමනො හොති න පරිපුණ්‌ණසඞ්‌කප්‌පො සො තෙන ලාභසක්‌කාරසිලොකෙන න අත්‌තානුක්‌කංසෙති න පරං වම්‌භෙති සො තෙන ලාභසක්‌කාරසිලොකෙන න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො සීලසම්‌පදං ආරාධෙති සො තාය සීලසම්‌පදාය අත්‌තමනො හොති පරිපුණ්‌ණසඞ්‌කප්‌පො සො තාය සීලසම්‌පදාය අත්‌තානුක්‌කංසෙති පරං වම්‌භෙති අහමස්‌මි සීලවා කල්‍යාණධම්‌මො ඉමෙ පනඤ්‌ඤෙ භික්‌ඛූ දුස්‌සීලා පාපධම්‌මාති සො තාය සීලසම්‌පදාය මජ්‌ජති පමජ්‌ජති පමාදං ආපජ්‌ජති පමත්‌තො සමානො දුක්‌ඛං විහරති අයං වුච්‌චති භික්‌ඛවෙ භික්‌ඛු පපටිකං අග්‌ගහෙසි බ්‍රහ්‌මචරියස්‌ස තෙන ච වොසානං ආපාදි>
    text <309>, <ඉධ පන භික්‌ඛවෙ එකච්‌චො කුලපුත්‌තො සද්‌ධා අගාරස්‌මා අනගාරියං පබ්‌බජිතො හොති ඔතිණ්‌ණොම්‌හි ජාතියා ජරාය මරණෙන සොකෙහි පරිදෙවෙහි දුක්‌ඛෙහි දොමනස්‌සෙහි උපායාසෙහි දුක්‌ඛොතිණ්‌ණො දුක්‌ඛපරෙතො අප්‌පෙව නාම ඉමස්‌ස කෙවලස්‌ස දුක්‌ඛක්‌ඛන්‌ධස්‌ස අන්‌තකිරියා පඤ්‌ඤායෙථාති සො එවං පබ්‌බජිතො සමානො ලාභසක්‌කාරසිලොකං අභිනිබ්‌බත්‌තෙති සො තෙන ලාභසක්‌කාරසිලොකෙන න අත්‌තමනො හොති න පරිපුණ්‌ණසඞ්‌කප්‌පො සො තෙන ලාභසක්‌කාරසිලොකෙන න අත්‌තානුක්‌කංසෙති න පරං වම්‌භෙති සො තෙන ලාභසක්‌කාරසිලොකෙන න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො සීලසම්‌පදං ආරාධෙති සො තාය සීලසම්‌පදාය අත්‌තමනො හොති නො ච ඛො පරිපුණ්‌ණසඞ්‌කප්‌පො සො තාය සීලසම්‌පදාය න අත්‌තානුක්‌කංසෙති න පරං වම්‌භෙති සො තාය සීලසම්‌පදාය න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො සමාධිසම්‌පදං ආරාධෙති සො තාය සමාධිසම්‌පදාය අත්‌තමනො හොති පරිපුණ්‌ණසඞ්‌කප්‌පො සො තාය සමාධිසම්‌පදාය අත්‌තානුක්‌කංසෙති පරං වම්‌භෙති අහමස්‌මි සමාහිතො එකග්‌ගචිත්‌තො ඉමෙ පනඤ්‌ඤෙ භික්‌ඛූ අසමාහිතා විබ්‌භන්‌තචිත්‌තාති සො තාය සමාධිසම්‌පදාය මජ්‌ජති පමජ්‌ජති පමාදං ආපජ්‌ජති පමත්‌තො සමානො දුක්‌ඛං විහරති>
    text <සෙය්‍යථාපි භික්‌ඛවෙ පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං අතික්‌කම්‌ම ඵෙග්‌ගුං තචං ඡෙත්‌වා ආදාය පක්‌කමෙය්‍ය සාරන්‌ති මඤ්‌ඤමානො තමෙනං චක්‌ඛුමා පුරිසො දිස්‌වා එවං වදෙය්‍ය න වතායං භවං පුරිසො අඤ්‌ඤාසි සාරං න අඤ්‌ඤාසි ඵෙග්‌ගුං න අඤ්‌ඤාසි තචං න අඤ්‌ඤාසි පපටිකං න අඤ්‌ඤාසි සාඛාපලාසං තථා හයං භවං පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං අතික්‌කම්‌ම ඵෙග්‌ගුං තචං ඡෙත්‌වා ආදාය පක්‌කන්‌තො සාරන්‌ති මඤ්‌ඤමානො යඤ්‌චස්‌ස සාරෙන සාරකරණීයං තඤ්‌චස්‌ස අත්‌ථං නානුභවිස්‌සතීති>
    text <එවමෙව ඛො භික්‌ඛවෙ ඉධෙකච්‌චො කුලපුත්‌තො සද්‌ධා අගාරස්‌මා අනගාරියං පබ්‌බජිතො හොති ඔතිණ්‌ණොම්‌හි ජාතියා ජරාය මරණෙන සොකෙහි පරිදෙවෙහි දුක්‌ඛෙහි දොමනස්‌සෙහි උපායාසෙහි දුක්‌ඛොතිණ්‌ණො දුක්‌ඛපරෙතො අප්‌පෙව නාම ඉමස්‌ස කෙවලස්‌ස දුක්‌ඛක්‌ඛන්‌ධස්‌ස අන්‌තකිරියා පඤ්‌ඤායෙථාති සො එවං පබ්‌බජිතො සමානො ලාභසක්‌කාරසිලොකං අභිනිබ්‌බත්‌තෙති සො තෙන ලාභසක්‌කාරසිලොකෙන න අත්‌තමනො හොති න පරිපුණ්‌ණසඞ්‌කප්‌පො සො තෙන ලාභසක්‌කාරසිලොකෙන න අත්‌තානුක්‌කංසෙති න පරං වම්‌භෙති සො තෙන ලාභසක්‌කාරසිලොකෙන න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො සීලසම්‌පදං ආරාධෙති සො තාය සීලසම්‌පදාය අත්‌තමනො හොති නො ච ඛො පරිපුණ්‌ණසඞ්‌කප්‌පො සො තාය සීලසම්‌පදාය න අත්‌තානුක්‌කංසෙති න පරං වම්‌භෙති සො තාය සීලසම්‌පදාය න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො සමාධිසම්‌පදං ආරාධෙති සො තාය සමාධිසම්‌පදාය අත්‌තමනො හොති පරිපුණ්‌ණසඞ්‌කප්‌පො සො තාය සමාධිසම්‌පදාය අත්‌තානුක්‌කංසෙති පරං වම්‌භෙති අහමස්‌මි සමාහිතො එකග්‌ගචිත්‌තො ඉමෙ පනඤ්‌ඤෙ භික්‌ඛූ අසමාහිතා විබ්‌භන්‌තචිත්‌තාති සො තාය සමාධිසම්‌පදාය මජ්‌ජති පමජ්‌ජති පමාදං ආපජ්‌ජති පමත්‌තො සමානො දුක්‌ඛං විහරති අයං වුච්‌චති භික්‌ඛවෙ භික්‌ඛු තචං අග්‌ගහෙසි බ්‍රහ්‌මචරියස්‌ස තෙන ච වොසානං ආපාදි>
    text <310>, <ඉධ පන භික්‌ඛවෙ එකච්‌චො කුලපුත්‌තො සද්‌ධා අගාරස්‌මා අනගාරියං පබ්‌බජිතො හොති ඔතිණ්‌ණොම්‌හි ජාතියා ජරාය මරණෙන සොකෙහි පරිදෙවෙහි දුක්‌ඛෙහි දොමනස්‌සෙහි උපායාසෙහි දුක්‌ඛොතිණ්‌ණො දුක්‌ඛපරෙතො අප්‌පෙව නාම ඉමස්‌ස කෙවලස්‌ස දුක්‌ඛක්‌ඛන්‌ධස්‌ස අන්‌තකිරියා පඤ්‌ඤායෙථාති සො එවං පබ්‌බජිතො සමානො ලාභසක්‌කාරසිලොකං අභිනිබ්‌බත්‌තෙති සො තෙන ලාභසක්‌කාරසිලොකෙන න අත්‌තමනො හොති න පරිපුණ්‌ණසඞ්‌කප්‌පො සො තෙන ලාභසක්‌කාරසිලොකෙන න අත්‌තානුක්‌කංසෙති න පරං වම්‌භෙති සො තෙන ලාභසක්‌කාරසිලොකෙන න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො සීලසම්‌පදං ආරාධෙති සො තාය සීලසම්‌පදාය අත්‌තමනො හොති නො ච ඛො පරිපුණ්‌ණසඞ්‌කප්‌පො සො තාය සීලසම්‌පදාය න අත්‌තානුක්‌කංසෙති න පරං වම්‌භෙති සො තාය සීලසම්‌පදාය න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො සමාධිසම්‌පදං ආරාධෙති සො තාය සමාධිසම්‌පදාය අත්‌තමනො හොති නො ච ඛො පරිපුණ්‌ණසඞ්‌කප්‌පො සො තාය සමාධිසම්‌පදාය න අත්‌තානුක්‌කංසෙති න පරං වම්‌භෙති සො තාය සමාධිසම්‌පදාය න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො ඤාණදස්‌සනං ආරාධෙති සො තෙන ඤාණදස්‌සනෙන අත්‌තමනො හොති පරිපුණ්‌ණසඞ්‌කප්‌පො සො තෙන ඤාණදස්‌සනෙන අත්‌තානුක්‌කංසෙති පරං වම්‌භෙති අහමස්‌මි ජානං පස්‌සං විහරාමි ඉමෙ පනඤ්‌ඤෙ භික්‌ඛූ අජානං අපස්‌සං විහරන්‌තීති සො තෙන ඤාණදස්‌සනෙන මජ්‌ජති පමජ්‌ජති පමාදං ආපජ්‌ජති පමත්‌තො සමානො දුක්‌ඛං විහරති>
    text <සෙය්‍යථාපි භික්‌ඛවෙ පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං ඵෙග්‌ගුං ඡෙත්‌වා ආදාය පක්‌කමෙය්‍ය සාරන්‌ති මඤ්‌ඤමානො තමෙනං චක්‌ඛුමා පුරිසො දිස්‌වා එවං වදෙය්‍ය න වතායං භවං පුරිසො අඤ්‌ඤාසි සාරං න අඤ්‌ඤාසි ඵෙග්‌ගුං න අඤ්‌ඤාසි තචං න අඤ්‌ඤාසි පපටිකං න අඤ්‌ඤාසි සාඛාපලාසං තථා හයං භවං පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං ඵෙග්‌ගුං ඡෙත්‌වා ආදාය පක්‌කන්‌තො සාරන්‌ති මඤ්‌ඤමානො යඤ්‌චස්‌ස සාරෙන සාරකරණීයං තඤ්‌චස්‌ස අත්‌ථං නානුභවිස්‌සතීති එවමෙව ඛො භික්‌ඛවෙ ඉධෙකච්‌චො කුලපුත්‌තො සද්‌ධා අගාරස්‌මා අනගාරියං පබ්‌බජිතො හොති ඔතිණ්‌ණොම්‌හි ජාතියා ජරාය මරණෙන සොකෙහි පරිදෙවෙහි දුක්‌ඛෙහි දොමනස්‌සෙහි උපායාසෙහි දුක්‌ඛොතිණ්‌ණො දුක්‌ඛපරෙතො අප්‌පෙව නාම ඉමස්‌ස කෙවලස්‌ස දුක්‌ඛක්‌ඛන්‌ධස්‌ස අන්‌තකිරියා පඤ්‌ඤායෙථාති සො එවං පබ්‌බජිතො සමානො ලාභසක්‌කාරසිලොකං අභිනිබ්‌බත්‌තෙති සො තෙන ලාභසක්‌කාරසිලොකෙන න අත්‌තමනො හොති න පරිපුණ්‌ණසඞ්‌කප්‌පො සො තෙන ලාභසක්‌කාරසිලොකෙන න අත්‌තානුක්‌කංසෙති න පරං වම්‌භෙති සො තෙන ලාභසක්‌කාරසිලොකෙන න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො සීලසම්‌පදං ආරාධෙති සො තාය සීලසම්‌පදාය අත්‌තමනො හොති නො ච ඛො පරිපුණ්‌ණසඞ්‌කප්‌පො සො තාය සීලසම්‌පදාය න අත්‌තානුක්‌කංසෙති න පරං වම්‌භෙති සො තාය සීලසම්‌පදාය න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො සමාධිසම්‌පදං ආරාධෙති සො තාය සමාධිසම්‌පදාය අත්‌තමනො හොති නො ච ඛො පරිපුණ්‌ණසඞ්‌කප්‌පො සො තාය සමාධිසම්‌පදාය න අත්‌තානුක්‌කංසෙති න පරං වම්‌භෙති සො තාය සමාධිසම්‌පදාය න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො ඤාණදස්‌සනං ආරාධෙති සො තෙන ඤාණදස්‌සනෙන අත්‌තමනො හොති පරිපුණ්‌ණසඞ්‌කප්‌පො සො තෙන ඤාණදස්‌සනෙන අත්‌තානුක්‌කංසෙති පරං වම්‌භෙති අහමස්‌මි ජානං පස්‌සං විහරාමි ඉමෙ පනඤ්‌ඤෙ භික්‌ඛූ අජානං අපස්‌සං විහරන්‌තීති සො තෙන ඤාණදස්‌සනෙන මජ්‌ජති පමජ්‌ජති පමාදං ආපජ්‌ජති පමත්‌තො සමානො දුක්‌ඛං විහරති අයං වුච්‌චති භික්‌ඛවෙ භික්‌ඛු ඵෙග්‌ගුං අග්‌ගහෙසි බ්‍රහ්‌මචරියස්‌ස තෙන ච වොසානං ආපාදි>
    text <311>, <ඉධ පන භික්‌ඛවෙ එකච්‌චො කුලපුත්‌තො සද්‌ධා අගාරස්‌මා අනගාරියං පබ්‌බජිතො හොති ඔතිණ්‌ණොම්‌හි ජාතියා ජරාය මරණෙන සොකෙහි පරිදෙවෙහි දුක්‌ඛෙහි දොමනස්‌සෙහි උපායාසෙහි දුක්‌ඛොතිණ්‌ණො දුක්‌ඛපරෙතො අප්‌පෙව නාම ඉමස්‌ස කෙවලස්‌ස දුක්‌ඛක්‌ඛන්‌ධස්‌ස අන්‌තකිරියා පඤ්‌ඤායෙථාති සො එවං පබ්‌බජිතො සමානො ලාභසක්‌කාරසිලොකං අභිනිබ්‌බත්‌තෙති සො තෙන ලාභසක්‌කාරසිලොකෙන න අත්‌තමනො හොති න පරිපුණ්‌ණසඞ්‌කප්‌පො සො තෙන ලාභසක්‌කාරසිලොකෙන න අත්‌තානුක්‌කංසෙති න පරං වම්‌භෙති සො තෙන ලාභසක්‌කාරසිලොකෙන න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො සීලසම්‌පදං ආරාධෙති සො තාය සීලසම්‌පදාය අත්‌තමනො හොති නො ච ඛො පරිපුණ්‌ණසඞ්‌කප්‌පො සො තාය සීලසම්‌පදාය න අත්‌තානුක්‌කංසෙති න පරං වම්‌භෙති සො තාය සීලසම්‌පදාය න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො සමාධිසම්‌පදං ආරාධෙති සො තාය සමාධිසම්‌පදාය අත්‌තමනො හොති නො ච ඛො පරිපුණ්‌ණසඞ්‌කප්‌පො සො තාය සමාධිසම්‌පදාය න අත්‌තානුක්‌කංසෙති න පරං වම්‌භෙති සො තාය සමාධිසම්‌පදාය න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො ඤාණදස්‌සනං ආරාධෙති සො තෙන ඤාණදස්‌සනෙන අත්‌තමනො හොති නො ච ඛො පරිපුණ්‌ණසඞ්‌කප්‌පො සො තෙන ඤාණදස්‌සනෙන න අත්‌තානුක්‌කංසෙති න පරං වම්‌භෙති සො තෙන ඤාණදස්‌සනෙන න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො අසමයවිමොක්‌ඛං ආරාධෙති අට්‌ඨානමෙතං භික්‌ඛවෙ අනවකාසො යං සො භික්‌ඛු තාය අසමයවිමුත්‌තියා පරිහායෙථ>
    text <සෙය්‍යථාපි භික්‌ඛවෙ පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො සාරඤ්‌ඤෙව ඡෙත්‌වා ආදාය පක්‌කමෙය්‍ය සාරන්‌ති ජානමානො තමෙනං චක්‌ඛුමා පුරිසො දිස්‌වා එවං වදෙය්‍ය අඤ්‌ඤාසි වතායං භවං පුරිසො සාරං අඤ්‌ඤාසි ඵෙග්‌ගුං අඤ්‌ඤාසි තචං අඤ්‌ඤාසි පපටිකං අඤ්‌ඤාසි සාඛාපලාසං තථා හයං භවං පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො සාරඤ්‌ඤෙව ඡෙත්‌වා ආදාය පක්‌කන්‌තො සාරන්‌ති ජානමානො යඤ්‌චස්‌ස සාරෙන සාරකරණීයං තඤ්‌චස්‌ස අත්‌ථං අනුභවිස්‌සතීති>
    text <එවමෙව ඛො භික්‌ඛවෙ ඉධෙකච්‌චො කුලපුත්‌තො සද්‌ධා අගාරස්‌මා අනගාරියං පබ්‌බජිතො හොති ඔතිණ්‌ණොම්‌හි ජාතියා ජරාය මරණෙන සොකෙහි පරිදෙවෙහි දුක්‌ඛෙහි දොමනස්‌සෙහි උපායාසෙහි දුක්‌ඛොතිණ්‌ණො දුක්‌ඛපරෙතො අප්‌පෙව නාම ඉමස්‌ස කෙවලස්‌ස දුක්‌ඛක්‌ඛන්‌ධස්‌ස අන්‌තකිරියා පඤ්‌ඤායෙථාති සො එවං පබ්‌බජිතො සමානො ලාභසක්‌කාරසිලොකං අභිනිබ්‌බත්‌තෙති සො තෙන ලාභසක්‌කාරසිලොකෙන න අත්‌තමනො හොති න පරිපුණ්‌ණසඞ්‌කප්‌පො සො තෙන ලාභසක්‌කාරසිලොකෙන න අත්‌තානුක්‌කංසෙති න පරං වම්‌භෙති සො තෙන ලාභසක්‌කාරසිලොකෙන න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො සීලසම්‌පදං ආරාධෙති සො තාය සීලසම්‌පදාය අත්‌තමනො හොති නො ච ඛො පරිපුණ්‌ණසඞ්‌කප්‌පො සො තාය සීලසම්‌පදාය න අත්‌තානුක්‌කංසෙති න පරං වම්‌භෙති සො තාය සීලසම්‌පදාය න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො සමාධිසම්‌පදං ආරාධෙති සො තාය සමාධිසම්‌පදාය අත්‌තමනො හොති නො ච ඛො පරිපුණ්‌ණසඞ්‌කප්‌පො සො තාය සමාධිසම්‌පදාය න අත්‌තානුක්‌කංසෙති න පරං වම්‌භෙති සො තාය සමාධිසම්‌පදාය න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො ඤාණදස්‌සනං ආරාධෙති සො තෙන ඤාණදස්‌සනෙන අත්‌තමනො හොති නො ච ඛො පරිපුණ්‌ණසඞ්‌කප්‌පො සො තෙන ඤාණදස්‌සනෙන න අත්‌තානුක්‌කංසෙති න පරං වම්‌භෙති සො තෙන ඤාණදස්‌සනෙන න මජ්‌ජති නප්‌පමජ්‌ජති න පමාදං ආපජ්‌ජති අප්‌පමත්‌තො සමානො අසමයවිමොක්‌ඛං ආරාධෙති අට්‌ඨානමෙතං භික්‌ඛවෙ අනවකාසො යං සො භික්‌ඛු තාය අසමයවිමුත්‌තියා පරිහායෙථ>
    text <ඉති ඛො භික්‌ඛවෙ නයිදං බ්‍රහ්‌මචරියං ලාභසක්‌කාරසිලොකානිසංසං න සීලසම්‌පදානිසංසං න සමාධිසම්‌පදානිසංසං න ඤාණදස්‌සනානිසංසං යා ච ඛො අයං භික්‌ඛවෙ අකුප්‌පා චෙතොවිමුත්‌ති එතදත්‌ථමිදං භික්‌ඛවෙ බ්‍රහ්‌මචරියං එතං සාරං එතං පරියොසානන්‌ති>
    text <ඉදමවොච භගවා අත්‌තමනා තෙ භික්‌ඛූ භගවතො භාසිතං අභිනන්‌දුන්‌ති>
    stand <මහාසාරොපමසුත්‌තං නිට්‌ඨිතං නවමං>
  text <චූළසාරොපමසුත්‌තං>
    text <312>, <එවං මෙ සුතං එකං සමයං භගවා සාවත්‌ථියං විහරති ජෙතවනෙ අනාථපිණ්‌ඩිකස්‌ස ආරාමෙ අථ ඛො පිඞ්‌ගලකොච්‌ඡො බ්‍රාහ්‌මණො යෙන භගවා තෙනුපසඞ්‌කමි උපසඞ්‌කමිත්‌වා භගවතා සද්‌ධිං සම්‌මොදි සම්‌මොදනීයං කථං සාරණීයං වීතිසාරෙත්‌වා එකමන්‌තං නිසීදි එකමන්‌තං නිසින්‌නො ඛො පිඞ්‌ගලකොච්‌ඡො බ්‍රාහ්‌මණො භගවන්‌තං එතදවොච යෙමෙ භො ගොතම සමණබ්‍රාහ්‌මණා සඞ්‌ඝිනො ගණිනො ගණාචරියා ඤාතා යසස්‌සිනො තිත්‌ථකරා සාධුසම්‌මතා බහුජනස්‌ස සෙය්‍යථිදං පූරණො කස්‌සපො මක්‌ඛලි ගොසාලො අජිතො කෙසකම්‌බලො පකුධො කච්‌චායනො සඤ්‌චයො බෙලට්‌ඨපුත්‌තො නිගණ්‌ඨො නාටපුත්‌තො සබ්‌බෙතෙ සකාය පටිඤ්‌ඤාය අබ්‌භඤ්‌ඤංසු සබ්‌බෙව නාබ්‌භඤ්‌ඤංසු උදාහු එකච්‌චෙ අබ්‌භඤ්‌ඤංසු එකච්‌චෙ නාබ්‌භඤ්‌ඤංසූති අලං බ්‍රාහ්‌මණ තිට්‌ඨතෙතං සබ්‌බෙතෙ සකාය පටිඤ්‌ඤාය අබ්‌භඤ්‌ඤංසු සබ්‌බෙව නාබ්‌භඤ්‌ඤංසු උදාහු එකච්‌චෙ අබ්‌භඤ්‌ඤංසු එකච්‌චෙ නාබ්‌භඤ්‌ඤංසූති ධම්‌මං තෙ බ්‍රාහ්‌මණ දෙසෙස්‌සාමි තං සුණාහි සාධුකං මනසි කරොහි භාසිස්‌සාමීති එවං භොති ඛො පිඞ්‌ගලකොච්‌ඡො බ්‍රාහ්‌මණො භගවතො පච්‌චස්‌සොසි භගවා එතදවොච>
    text <313>, <සෙය්‍යථාපි බ්‍රාහ්‌මණ පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං අතික්‌කම්‌ම ඵෙග්‌ගුං අතික්‌කම්‌ම තචං අතික්‌කම්‌ම පපටිකං සාඛාපලාසං ඡෙත්‌වා ආදාය පක්‌කමෙය්‍ය සාරන්‌ති මඤ්‌ඤමානො තමෙනං චක්‌ඛුමා පුරිසො දිස්‌වා එවං වදෙය්‍ය න වතායං භවං පුරිසො අඤ්‌ඤාසි සාරං න අඤ්‌ඤාසි ඵෙග්‌ගුං න අඤ්‌ඤාසි තචං න අඤ්‌ඤාසි පපටිකං න අඤ්‌ඤාසි සාඛාපලාසං තථා හයං භවං පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං අතික්‌කම්‌ම ඵෙග්‌ගුං අතික්‌කම්‌ම තචං අතික්‌කම්‌ම පපටිකං සාඛාපලාසං ඡෙත්‌වා ආදාය පක්‌කන්‌තො සාරන්‌ති මඤ්‌ඤමානො යඤ්‌චස්‌ස සාරෙන සාරකරණීයං තඤ්‌චස්‌ස අත්‌ථං නානුභවිස්‌සතීති>
    text <314>, <සෙය්‍යථාපි වා පන බ්‍රාහ්‌මණ පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං අතික්‌කම්‌ම ඵෙග්‌ගුං අතික්‌කම්‌ම තචං පපටිකං ඡෙත්‌වා ආදාය පක්‌කමෙය්‍ය සාරන්‌ති මඤ්‌ඤමානො තමෙනං චක්‌ඛුමා පුරිසො දිස්‌වා එවං වදෙය්‍ය න වතායං භවං පුරිසො අඤ්‌ඤාසි සාරං න අඤ්‌ඤාසි ඵෙග්‌ගුං න අඤ්‌ඤාසි තචං න අඤ්‌ඤාසි පපටිකං න අඤ්‌ඤාසි සාඛාපලාසං තථා හයං භවං පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං අතික්‌කම්‌ම ඵෙග්‌ගුං අතික්‌කම්‌ම තචං පපටිකං ඡෙත්‌වා ආදාය පක්‌කන්‌තො සාරන්‌ති මඤ්‌ඤමානො යඤ්‌චස්‌ස සාරෙන සාරකරණීයං තඤ්‌චස්‌ස අත්‌ථං නානුභවිස්‌සතීති>
    text <315>, <සෙය්‍යථාපි වා පන බ්‍රාහ්‌මණ පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං අතික්‌කම්‌ම ඵෙග්‌ගුං තචං ඡෙත්‌වා ආදාය පක්‌කමෙය්‍ය සාරන්‌ති මඤ්‌ඤමානො තමෙනං චක්‌ඛුමා පුරිසො දිස්‌වා එවං වදෙය්‍ය න වතායං භවං පුරිසො අඤ්‌ඤාසි සාරං න අඤ්‌ඤාසි ඵෙග්‌ගුං න අඤ්‌ඤාසි තචං න අඤ්‌ඤාසි පපටිකං න අඤ්‌ඤාසි සාඛාපලාසං තථා හයං භවං පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං අතික්‌කම්‌ම ඵෙග්‌ගුං තචං ඡෙත්‌වා ආදාය පක්‌කන්‌තො සාරන්‌ති මඤ්‌ඤමානො යඤ්‌චස්‌ස සාරෙන සාරකරණීයං තඤ්‌චස්‌ස අත්‌ථං නානුභවිස්‌සතීති>
    text <316>, <සෙය්‍යථාපි වා පන බ්‍රාහ්‌මණ පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං ඵෙග්‌ගුං ඡෙත්‌වා ආදාය පක්‌කමෙය්‍ය සාරන්‌ති මඤ්‌ඤමානො තමෙනං චක්‌ඛුමා පුරිසො දිස්‌වා එවං වදෙය්‍ය න වතායං භවං පුරිසො අඤ්‌ඤාසි සාරං න අඤ්‌ඤාසි ඵෙග්‌ගුං න අඤ්‌ඤාසි තචං න අඤ්‌ඤාසි පපටිකං න අඤ්‌ඤාසි සාඛාපලාසං තථා හයං භවං පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං ඵෙග්‌ගුං ඡෙත්‌වා ආදාය පක්‌කන්‌තො සාරන්‌ති මඤ්‌ඤමානො යඤ්‌චස්‌ස සාරෙන සාරකරණීයං තඤ්‌චස්‌ස අත්‌ථං නානුභවිස්‌සතීති>
    text <317>, <සෙය්‍යථාපි වා පන බ්‍රාහ්‌මණ පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො සාරඤ්‌ඤෙව ඡෙත්‌වා ආදාය පක්‌කමෙය්‍ය සාරන්‌ති ජානමානො තමෙනං චක්‌ඛුමා පුරිසො දිස්‌වා එවං වදෙය්‍ය අඤ්‌ඤාසි වතායං භවං පුරිසො සාරං අඤ්‌ඤාසි ඵෙග්‌ගුං අඤ්‌ඤාසි තචං අඤ්‌ඤාසි පපටිකං අඤ්‌ඤාසි සාඛාපලාසං තථා හයං භවං පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො සාරඤ්‌ඤෙව ඡෙත්‌වා ආදාය පක්‌කන්‌තො සාරන්‌ති ජානමානො යඤ්‌චස්‌ස සාරෙන සාරකරණීයං තඤ්‌චස්‌ස අත්‌ථං අනුභවිස්‌සතීති>
    text <318>, <එවමෙව ඛො බ්‍රාහ්‌මණ ඉධෙකච්‌චො පුග්‌ගලො සද්‌ධා අගාරස්‌මා අනගාරියං පබ්‌බජිතො හොති ඔතිණ්‌ණොම්‌හි ජාතියා ජරාය මරණෙන සොකෙහි පරිදෙවෙහි දුක්‌ඛෙහි දොමනස්‌සෙහි උපායාසෙහි දුක්‌ඛොතිණ්‌ණො දුක්‌ඛපරෙතො අප්‌පෙව නාම ඉමස්‌ස කෙවලස්‌ස දුක්‌ඛක්‌ඛන්‌ධස්‌ස අන්‌තකිරියා පඤ්‌ඤායෙථාති සො එවං පබ්‌බජිතො සමානො ලාභසක්‌කාරසිලොකං අභිනිබ්‌බත්‌තෙති සො තෙන ලාභසක්‌කාරසිලොකෙන අත්‌තමනො හොති පරිපුණ්‌ණසඞ්‌කප්‌පො සො තෙන ලාභසක්‌කාරසිලොකෙන අත්‌තානුක්‌කංසෙති පරං වම්‌භෙති අහමස්‌මි ලාභසක්‌කාරසිලොකවා ඉමෙ පනඤ්‌ඤෙ භික්‌ඛූ අප්‌පඤ්‌ඤාතා අප්‌පෙසක්‌ඛාති ලාභසක්‌කාරසිලොකෙන ච යෙ අඤ්‌ඤෙ ධම්‌මා උත්‌තරිතරා ච පණීතතරා ච තෙසං ධම්‌මානං සච්‌ඡිකිරියාය න ඡන්‌දං ජනෙති න වායමති ඔලීනවුත්‌තිකො ච හොති සාථලිකො සෙය්‍යථාපි සො බ්‍රාහ්‌මණ පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං අතික්‌කම්‌ම ඵෙග්‌ගුං අතික්‌කම්‌ම තචං අතික්‌කම්‌ම පපටිකං සාඛාපලාසං ඡෙත්‌වා ආදාය පක්‌කන්‌තො සාරන්‌ති මඤ්‌ඤමානො යඤ්‌චස්‌ස සාරෙන සාරකරණීයං තඤ්‌චස්‌ස අත්‌ථං නානුභවිස්‌සති තථූපමාහං බ්‍රාහ්‌මණ ඉමං පුග්‌ගලං වදාමි>
    text <319>, <ඉධ පන බ්‍රාහ්‌මණ එකච්‌චො පුග්‌ගලො සද්‌ධා අගාරස්‌මා අනගාරියං පබ්‌බජිතො හොති ඔතිණ්‌ණොම්‌හි ජාතියා ජරාය මරණෙන සොකෙහි පරිදෙවෙහි දුක්‌ඛෙහි දොමනස්‌සෙහි උපායාසෙහි දුක්‌ඛොතිණ්‌ණො දුක්‌ඛපරෙතො අප්‌පෙව නාම ඉමස්‌ස කෙවලස්‌ස දුක්‌ඛක්‌ඛන්‌ධස්‌ස අන්‌තකිරියා පඤ්‌ඤායෙථාති සො එවං පබ්‌බජිතො සමානො ලාභසක්‌කාරසිලොකං අභිනිබ්‌බත්‌තෙති සො තෙන ලාභසක්‌කාරසිලොකෙන න අත්‌තමනො හොති න පරිපුණ්‌ණසඞ්‌කප්‌පො සො තෙන ලාභසක්‌කාරසිලොකෙන න අත්‌තානුක්‌කංසෙති න පරං වම්‌භෙති ලාභසක්‌කාරසිලොකෙන ච යෙ අඤ්‌ඤෙ ධම්‌මා උත්‌තරිතරා ච පණීතතරා ච තෙසං ධම්‌මානං සච්‌ඡිකිරියාය ඡන්‌දං ජනෙති වායමති අනොලීනවුත්‌තිකො ච හොති අසාථලිකො සො සීලසම්‌පදං ආරාධෙති සො තාය සීලසම්‌පදාය අත්‌තමනො හොති පරිපුණ්‌ණසඞ්‌කප්‌පො සො තාය සීලසම්‌පදාය අත්‌තානුක්‌කංසෙති පරං වම්‌භෙති අහමස්‌මි සීලවා කල්‍යාණධම්‌මො ඉමෙ පනඤ්‌ඤෙ භික්‌ඛූ දුස්‌සීලා පාපධම්‌මාති සීලසම්‌පදාය ච යෙ අඤ්‌ඤෙ ධම්‌මා උත්‌තරිතරා ච පණීතතරා ච තෙසං ධම්‌මානං සච්‌ඡිකිරියාය න ඡන්‌දං ජනෙති න වායමති ඔලීනවුත්‌තිකො ච හොති සාථලිකො සෙය්‍යථාපි සො බ්‍රාහ්‌මණ පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං අතික්‌කම්‌ම ඵෙග්‌ගුං අතික්‌කම්‌ම තචං පපටිකං ඡෙත්‌වා ආදාය පක්‌කන්‌තො සාරන්‌ති මඤ්‌ඤමානො යඤ්‌චස්‌ස සාරෙන සාරකරණීයං තඤ්‌චස්‌ස අත්‌ථං නානුභවිස්‌සති තථූපමාහං බ්‍රාහ්‌මණ ඉමං පුග්‌ගලං වදාමි>
    text <320>, <ඉධ පන බ්‍රාහ්‌මණ එකච්‌චො පුග්‌ගලො සද්‌ධා අගාරස්‌මා අනගාරියං පබ්‌බජිතො හොති ඔතිණ්‌ණොම්‌හි ජාතියා ජරාය මරණෙන සොකෙහි පරිදෙවෙහි දුක්‌ඛෙහි දොමනස්‌සෙහි උපායාසෙහි දුක්‌ඛොතිණ්‌ණො දුක්‌ඛපරෙතො අප්‌පෙව නාම ඉමස්‌ස කෙවලස්‌ස දුක්‌ඛක්‌ඛන්‌ධස්‌ස අන්‌තකිරියා පඤ්‌ඤායෙථාති සො එවං පබ්‌බජිතො සමානො ලාභසක්‌කාරසිලොකං අභිනිබ්‌බත්‌තෙති සො තෙන ලාභසක්‌කාරසිලොකෙන න අත්‌තමනො හොති න පරිපුණ්‌ණසඞ්‌කප්‌පො සො තෙන ලාභසක්‌කාරසිලොකෙන න අත්‌තානුක්‌කංසෙති න පරං වම්‌භෙති ලාභසක්‌කාරසිලොකෙන ච යෙ අඤ්‌ඤෙ ධම්‌මා උත්‌තරිතරා ච පණීතතරා ච තෙසං ධම්‌මානං සච්‌ඡිකිරියාය ඡන්‌දං ජනෙති වායමති අනොලීනවුත්‌තිකො ච හොති අසාථලිකො සො සීලසම්‌පදං ආරාධෙති සො තාය සීලසම්‌පදාය අත්‌තමනො හොති නො ච ඛො පරිපුණ්‌ණසඞ්‌කප්‌පො සො තාය සීලසම්‌පදාය න අත්‌තානුක්‌කංසෙති න පරං වම්‌භෙති සීලසම්‌පදාය ච යෙ අඤ්‌ඤෙ ධම්‌මා උත්‌තරිතරා ච පණීතතරා ච තෙසං ධම්‌මානං සච්‌ඡිකිරියාය ඡන්‌දං ජනෙති වායමති අනොලීනවුත්‌තිකො ච හොති අසාථලිකො සො සමාධිසම්‌පදං ආරාධෙති සො තාය සමාධිසම්‌පදාය අත්‌තමනො හොති පරිපුණ්‌ණසඞ්‌කප්‌පො සො තාය සමාධිසම්‌පදාය අත්‌තානුක්‌කංසෙති පරං වම්‌භෙති අහමස්‌මි සමාහිතො එකග්‌ගචිත්‌තො ඉමෙ පනඤ්‌ඤෙ භික්‌ඛූ අසමාහිතා විබ්‌භන්‌තචිත්‌තාති සමාධිසම්‌පදාය ච යෙ අඤ්‌ඤෙ ධම්‌මා උත්‌තරිතරා ච පණීතතරා ච තෙසං ධම්‌මානං සච්‌ඡිකිරියාය න ඡන්‌දං ජනෙති න වායමති ඔලීනවුත්‌තිකො ච හොති සාථලිකො සෙය්‍යථාපි සො බ්‍රාහ්‌මණ පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං අතික්‌කම්‌ම ඵෙග්‌ගුං තචං ඡෙත්‌වා ආදාය පක්‌කන්‌තො සාරන්‌ති මඤ්‌ඤමානො යඤ්‌චස්‌ස සාරෙන සාරකරණීයං තඤ්‌චස්‌ස අත්‌ථං නානුභවිස්‌සති තථූපමාහං බ්‍රාහ්‌මණ ඉමං පුග්‌ගලං වදාමි>
    text <321>, <ඉධ පන බ්‍රාහ්‌මණ එකච්‌චො පුග්‌ගලො සද්‌ධා අගාරස්‌මා අනගාරියං පබ්‌බජිතො හොති ඔතිණ්‌ණොම්‌හි ජාතියා ජරාය මරණෙන…පෙ … අන්‌තකිරියා පඤ්‌ඤායෙථාති සො එවං පබ්‌බජිතො සමානො ලාභසක්‌කාරසිලොකං අභිනිබ්‌බත්‌තෙති සො තෙන ලාභසක්‌කාරසිලොකෙන න අත්‌තමනො හොති න පරිපුණ්‌ණසඞ්‌කප්‌පො සො තෙන ලාභසක්‌කාරසිලොකෙන න අත්‌තානුක්‌කංසෙති න පරං වම්‌භෙති ලාභසක්‌කාරසිලොකෙන ච යෙ අඤ්‌ඤෙ ධම්‌මා උත්‌තරිතරා ච පණීතතරා ච තෙසං ධම්‌මානං සච්‌ඡිකිරියාය ඡන්‌දං ජනෙති වායමති අනොලීනවුත්‌තිකො ච හොති අසාථලිකො සො සීලසම්‌පදං ආරාධෙති සො තාය සීලසම්‌පදාය අත්‌තමනො හොති නො ච ඛො පරිපුණ්‌ණසඞ්‌කප්‌පො සො තාය සීලසම්‌පදාය න අත්‌තානුක්‌කංසෙති න පරං වම්‌භෙති සීලසම්‌පදාය ච යෙ අඤ්‌ඤෙ ධම්‌මා උත්‌තරිතරා ච පණීතතරා ච තෙසං ධම්‌මානං සච්‌ඡිකිරියාය ඡන්‌දං ජනෙති වායමති අනොලීනවුත්‌තිකො ච හොති අසාථලිකො සො සමාධිසම්‌පදං ආරාධෙති සො තාය සමාධිසම්‌පදාය අත්‌තමනො හොති නො ච ඛො පරිපුණ්‌ණසඞ්‌කප්‌පො සො තාය සමාධිසම්‌පදාය න අත්‌තානුක්‌කංසෙති න පරං වම්‌භෙති සමාධිසම්‌පදාය ච යෙ අඤ්‌ඤෙ ධම්‌මා උත්‌තරිතරා ච පණීතතරා ච තෙසං ධම්‌මානං සච්‌ඡිකිරියාය ඡන්‌දං ජනෙති වායමති අනොලීනවුත්‌තිකො ච හොති අසාථලිකො සො ඤාණදස්‌සනං ආරාධෙති සො තෙන ඤාණදස්‌සනෙන අත්‌තමනො හොති පරිපුණ්‌ණසඞ්‌කප්‌පො සො තෙන ඤාණදස්‌සනෙන අත්‌තානුක්‌කංසෙති පරං වම්‌භෙති අහමස්‌මි ජානං පස්‌සං විහරාමි ඉමෙ පනඤ්‌ඤෙ භික්‌ඛූ අජානං අපස්‌සං විහරන්‌තීති ඤාණදස්‌සනෙන ච යෙ අඤ්‌ඤෙ ධම්‌මා උත්‌තරිතරා ච පණීතතරා ච තෙසං ධම්‌මානං සච්‌ඡිකිරියාය න ඡන්‌දං ජනෙති න වායමති ඔලීනවුත්‌තිකො ච හොති සාථලිකො සෙය්‍යථාපි සො බ්‍රාහ්‌මණ පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො අතික්‌කම්‌මෙව සාරං ඵෙග්‌ගුං ඡෙත්‌වා ආදාය පක්‌කන්‌තො සාරන්‌ති මඤ්‌ඤමානො යඤ්‌චස්‌ස සාරෙන සාරකරණීයං තඤ්‌චස්‌ස අත්‌ථං නානුභවිස්‌සති තථූපමාහං බ්‍රාහ්‌මණ ඉමං පුග්‌ගලං වදාමි>
    text <322>, <ඉධ පන බ්‍රාහ්‌මණ එකච්‌චො පුග්‌ගලො සද්‌ධා අගාරස්‌මා අනගාරියං පබ්‌බජිතො හොති ඔතිණ්‌ණොම්‌හි ජාතියා ජරාය මරණෙන සොකෙහි පරිදෙවෙහි දුක්‌ඛෙහි දොමනස්‌සෙහි උපායාසෙහි දුක්‌ඛොතිණ්‌ණො දුක්‌ඛපරෙතො අප්‌පෙව නාම ඉමස්‌ස කෙවලස්‌ස දුක්‌ඛක්‌ඛන්‌ධස්‌ස අන්‌තකිරියා පඤ්‌ඤායෙථාති සො එවං පබ්‌බජිතො සමානො ලාභසක්‌කාරසිලොකං අභිනිබ්‌බත්‌තෙති සො තෙන ලාභසක්‌කාරසිලොකෙන න අත්‌තමනො හොති න පරිපුණ්‌ණසඞ්‌කප්‌පො සො තෙන ලාභසක්‌කාරසිලොකෙන න අත්‌තානුක්‌කංසෙති න පරං වම්‌භෙති ලාභසක්‌කාරසිලොකෙන ච යෙ අඤ්‌ඤෙ ධම්‌මා උත්‌තරිතරා ච පණීතතරා ච තෙසං ධම්‌මානං සච්‌ඡිකිරියාය ඡන්‌දං ජනෙති වායමති අනොලීනවුත්‌තිකො ච හොති අසාථලිකො සො සීලසම්‌පදං ආරාධෙති සො තාය සීලසම්‌පදාය අත්‌තමනො හොති නො ච ඛො පරිපුණ්‌ණසඞ්‌කප්‌පො සො තාය සීලසම්‌පදාය න අත්‌තානුක්‌කංසෙති න පරං වම්‌භෙති සීලසම්‌පදාය ච යෙ අඤ්‌ඤෙ ධම්‌මා උත්‌තරිතරා ච පණීතතරා ච තෙසං ධම්‌මානං සච්‌ඡිකිරියාය ඡන්‌දං ජනෙති වායමති අනොලීනවුත්‌තිකො ච හොති අසාථලිකො සො සමාධිසම්‌පදං ආරාධෙති සො තාය සමාධිසම්‌පදාය අත්‌තමනො හොති නො ච ඛො පරිපුණ්‌ණසඞ්‌කප්‌පො සො තාය සමාධිසම්‌පදාය න අත්‌තානුක්‌කංසෙති න පරං වම්‌භෙති සමාධිසම්‌පදාය ච යෙ අඤ්‌ඤෙ ධම්‌මා උත්‌තරිතරා ච පණීතතරා ච තෙසං ධම්‌මානං සච්‌ඡිකිරියාය ඡන්‌දං ජනෙති වායමති අනොලීනවුත්‌තිකො ච හොති අසාථලිකො සො ඤාණදස්‌සනං ආරාධෙති සො තෙන ඤාණදස්‌සනෙන අත්‌තමනො හොති නො ච ඛො පරිපුණ්‌ණසඞ්‌කප්‌පො සො තෙන ඤාණදස්‌සනෙන න අත්‌තානුක්‌කංසෙති න පරං වම්‌භෙති ඤාණදස්‌සනෙන ච යෙ අඤ්‌ඤෙ ධම්‌මා උත්‌තරිතරා ච පණීතතරා ච තෙසං ධම්‌මානං සච්‌ඡිකිරියාය ඡන්‌දං ජනෙති වායමති අනොලීනවුත්‌තිකො ච හොති අසාථලිකො>
    text <323>, <කතමෙ ච බ්‍රාහ්‌මණ ධම්‌මා ඤාණදස්‌සනෙන උත්‌තරිතරා ච පණීතතරා ච ඉධ බ්‍රාහ්‌මණ භික්‌ඛු විවිච්‌චෙව කාමෙහි විවිච්‌ච අකුසලෙහි ධම්‌මෙහි සවිතක්‌කං සවිචාරං විවෙකජං පීතිසුඛං පඨමං ඣානං උපසම්‌පජ්‌ජ විහරති අයම්‌පි ඛො බ්‍රාහ්‌මණ ධම්‌මො ඤාණදස්‌සනෙන උත්‌තරිතරො ච පණීතතරො ච>
    text <පුන චපරං බ්‍රාහ්‌මණ භික්‌ඛු විතක්‌කවිචාරානං වූපසමා අජ්‌ඣත්‌තං සම්‌පසාදනං චෙතසො එකොදිභාවං අවිතක්‌කං අවිචාරං සමාධිජං පීතිසුඛං දුතියං ඣානං උපසම්‌පජ්‌ජ විහරති අයම්‌පි ඛො බ්‍රාහ්‌මණ ධම්‌මො ඤාණදස්‌සනෙන උත්‌තරිතරො ච පණීතතරො ච>
    text <පුන චපරං බ්‍රාහ්‌මණ භික්‌ඛු පීතියා ච විරාගා උපෙක්‌ඛකො ච විහරති සතො ච සම්‌පජානො සුඛඤ්‌ච කායෙන පටිසංවෙදෙති යං තං අරියා ආචික්‌ඛන්‌ති උපෙක්‌ඛකො සතිමා සුඛවිහාරීති තතියං ඣානං උපසම්‌පජ්‌ජ විහරති අයම්‌පි ඛො බ්‍රාහ්‌මණ ධම්‌මො ඤාණදස්‌සනෙන උත්‌තරිතරො ච පණීතතරො ච>
    text <පුන චපරං බ්‍රාහ්‌මණ භික්‌ඛු සුඛස්‌ස ච පහානා දුක්‌ඛස්‌ස ච පහානා පුබ්‌බෙව සොමනස්‌සදොමනස්‌සානං අත්‌ථඞ්‌ගමා අදුක්‌ඛමසුඛං උපෙක්‌ඛාසතිපාරිසුද්‌ධිං චතුත්‌ථං ඣානං උපසම්‌පජ්‌ජ විහරති අයම්‌පි ඛො බ්‍රාහ්‌මණ ධම්‌මො ඤාණදස්‌සනෙන උත්‌තරිතරො ච පණීතතරො ච>
    text <පුන චපරං බ්‍රාහ්‌මණ භික්‌ඛු සබ්‌බසො රූපසඤ්‌ඤානං සමතික්‌කමා පටිඝසඤ්‌ඤානං අත්‌ථඞ්‌ගමා නානත්‌තසඤ්‌ඤානං අමනසිකාරා අනන්‌තො ආකාසොති ආකාසානඤ්‌චායතනං උපසම්‌පජ්‌ජ විහරති අයම්‌පි ඛො බ්‍රාහ්‌මණ ධම්‌මො ඤාණදස්‌සනෙන උත්‌තරිතරො ච පණීතතරො ච>
    text <පුන චපරං බ්‍රාහ්‌මණ භික්‌ඛු සබ්‌බසො ආකාසානඤ්‌චායතනං සමතික්‌කම්‌ම අනන්‌තං විඤ්‌ඤාණන්‌ති විඤ්‌ඤාණඤ්‌චායතනං උපසම්‌පජ්‌ජ විහරති අයම්‌පි ඛො බ්‍රාහ්‌මණ ධම්‌මො ඤාණදස්‌සනෙන උත්‌තරිතරො ච පණීතතරො ච>
    text <පුන චපරං බ්‍රාහ්‌මණ භික්‌ඛු සබ්‌බසො විඤ්‌ඤාණඤ්‌චායතනං සමතික්‌කම්‌ම නත්‌ථි කිඤ්‌චීති ආකිඤ්‌චඤ්‌ඤායතනං උපසම්‌පජ්‌ජ විහරති අයම්‌පි ඛො බ්‍රාහ්‌මණ ධම්‌මො ඤාණදස්‌සනෙන උත්‌තරිතරො ච පණීතතරො ච>
    text <පුන චපරං බ්‍රාහ්‌මණ භික්‌ඛු සබ්‌බසො ආකිඤ්‌චඤ්‌ඤායතනං සමතික්‌කම්‌ම නෙවසඤ්‌ඤානාසඤ්‌ඤායතනං උපසම්‌පජ්‌ජ විහරති අයම්‌පි ඛො බ්‍රාහ්‌මණ ධම්‌මො ඤාණදස්‌සනෙන උත්‌තරිතරො ච පණීතතරො ච>
    text <පුන චපරං බ්‍රාහ්‌මණ භික්‌ඛු සබ්‌බසො නෙවසඤ්‌ඤානාසඤ්‌ඤායතනං සමතික්‌කම්‌ම සඤ්‌ඤාවෙදයිතනිරොධං උපසම්‌පජ්‌ජ විහරති පඤ්‌ඤාය චස්‌ස දිස්‌වා ආසවා පරික්‌ඛීණා හොන්‌ති අයම්‌පි ඛො බ්‍රාහ්‌මණ ධම්‌මො ඤාණදස්‌සනෙන උත්‌තරිතරො ච පණීතතරො ච ඉමෙ ඛො බ්‍රාහ්‌මණ ධම්‌මා ඤාණදස්‌සනෙන උත්‌තරිතරා ච පණීතතරා ච>
    text <324>, <සෙය්‍යථාපි සො බ්‍රාහ්‌මණ පුරිසො සාරත්‌ථිකො සාරගවෙසී සාරපරියෙසනං චරමානො මහතො රුක්‌ඛස්‌ස තිට්‌ඨතො සාරවතො සාරංයෙව ඡෙත්‌වා ආදාය පක්‌කන්‌තො සාරන්‌ති ජානමානො යඤ්‌චස්‌ස සාරෙන සාරකරණීයං තඤ්‌චස්‌ස අත්‌ථං අනුභවිස්‌සති තථූපමාහං බ්‍රාහ්‌මණ ඉමං පුග්‌ගලං වදාමි>
    text <ඉති ඛො බ්‍රාහ්‌මණ නයිදං බ්‍රහ්‌මචරියං ලාභසක්‌කාරසිලොකානිසංසං න සීලසම්‌පදානිසංසං න සමාධිසම්‌පදානිසංසං න ඤාණදස්‌සනානිසංසං යා ච ඛො අයං බ්‍රාහ්‌මණ අකුප්‌පා චෙතොවිමුත්‌ති එතදත්‌ථමිදං බ්‍රාහ්‌මණ බ්‍රහ්‌මචරියං එතං සාරං එතං පරියොසානන්‌ති>
    text <එවං වුත්‌තෙ පිඞ්‌ගලකොච්‌ඡො බ්‍රාහ්‌මණො භගවන්‌තං එතදවොච අභික්‌කන්‌තං භො ගොතම අභික්‌කන්‌තං භො ගොතම…පෙ … උපාසකං මං භවං ගොතමො ධාරෙතු අජ්‌ජතග්‌ගෙ පාණුපෙතං සරණං ගතන්‌ති>
    stand <චූළසාරොපමසුත්‌තං නිට්‌ඨිතං දසමං>
    stand <ඔපම්‌මවග්‌ගො නිට්‌ඨිතො තතියො>
    text <තස්‌සුද්‌දානං>
