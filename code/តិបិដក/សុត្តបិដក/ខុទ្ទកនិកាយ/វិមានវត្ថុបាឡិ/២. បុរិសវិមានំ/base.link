text <២។ បុរិសវិមានំ>
  text <៥។ មហារថវគ្គោ>
    text <១។ មណ្ឌូកទេវបុត្តវិមានវត្ថុ>
      text <៨៥៧>
        text <កោ មេ វន្ទតិ បាទានិ ឥទ្ធិយា យសសា ជលំ>
        text <អភិក្កន្តេន វណ្ណេន សព្ពា ឱភាសយំ ទិសាតិ។>
      text <៨៥៨>
        text <មណ្ឌូកោហំ បុរេ អាសិំ ឧទកេ វារិគោចរោ>
        text <តវ ធម្មំ សុណន្តស្ស អវធី វច្ឆបាលកោ។>
      text <៨៥៩>
        text <មុហុត្តំ ចិត្តបសាទស្ស ឥទ្ធិំ បស្ស យសញ្ច មេ>
        text <អានុភាវញ្ច មេ បស្ស វណ្ណំ បស្ស ជុតិញ្ច មេ។>
      text <៨៦០>
        text <យេ ច តេ ទីឃមទ្ធានំ ធម្មំ អស្សោសុំ គោតម>
        text <បត្តា តេ អចលដ្ឋានំ យត្ថ គន្ត្វា ន សោចរេតិ។>
      stand <មណ្ឌូកទេវបុត្តវិមានំ បឋមំ។>
    text <២។ រេវតីវិមានវត្ថុ>
      text <៨៦១>
        text <ចិរប្បវាសិំ បុរិសំ ទូរតោ សោត្ថិមាគតំ>
        text <ញាតិមិត្តា សុហជ្ជា ច អភិនន្ទន្តិ អាគតំ>
      text <៨៦២>
        text <តថេវ កតបុញ្ញម្បិ អស្មា លោកា បរំ គតំ>
        text <បុញ្ញានិ បដិគណ្ហន្តិ បិយំ ញាតីវ អាគតំ។>
      text <៨៦៣>
        text <ឧដ្ឋេហិ រេវតេ សុបាបធម្មេ អបារុតទ្វារេ អទានសីលេ>
        text <នេស្សាម តំ យត្ថ ថុនន្តិ ទុគ្គតា សមប្បិតា នេរយិកា ទុក្ខេនាតិ។>
      text <៨៦៤>
        text <ឥច្ចេវ វត្វាន យមស្ស ទូតា តេ ទ្វេ យក្ខា លោហិតក្ខា ព្រហន្តា>
        text <បច្ចេកពាហាសុ គហេត្វា រេវតំ បក្កាមយុំ ទេវគណស្ស សន្តិកេ។>
      text <៨៦៥>
        text <អាទិច្ចវណ្ណំ រុចិរំ បភស្សរំ ព្យម្ហំ សុភំ កញ្ចនជាលឆន្នំ>
        text <កស្សេតមាកិណ្ណជនំ វិមានំ សូរិយស្ស រំសីរិវ ជោតមានំ។>
      text <៨៦៦>
        text <នារីគណា ចន្ទនសារលិត្តា ឧភតោ វិមានំ ឧបសោភយន្តិ>
        text <តំ ទិស្សតិ សូរិយសមានវណ្ណំ កោ មោទតិ សគ្គបត្តោ វិមានេតិ។>
      text <៨៦៧>
        text <ពារាណសិយំ នន្ទិយោ នាមាសិ ឧបាសកោ អមច្ឆរី ទានបតិ វទញ្ញូ>
        text <តស្សេតមាកិណ្ណជនំ វិមានំ សូរិយស្ស រំសីរិវ ជោតមានំ។>
      text <៨៦៨>
        text <នារីគណា ចន្ទនសារលិត្តា ឧភតោ វិមានំ ឧបសោភយន្តិ>
        text <តំ ទិស្សតិ សូរិយសមានវណ្ណំ សោ មោទតិ សគ្គបត្តោ វិមានេតិ។>
      text <៨៦៩>
        text <នន្ទិយស្សាហំ ភរិយា អគារិនី សព្ពកុលស្ស ឥស្សរា>
        text <ភត្តុ វិមានេ រមិស្សាមិ ទានហំ ន បត្ថយេ និរយំ ទស្សនាយាតិ។>
      text <៨៧០>
        text <ឯសោ តេ និរយោ សុបាបធម្មេ បុញ្ញំ តយា អកតំ ជីវលោកេ>
        text <ន ហិ មច្ឆរី រោសកោ បាបធម្មោ សគ្គូបគានំ លភតិ សហព្យតន្តិ។>
      text <៨៧១>
        text <កិំ នុ គូថញ្ច មុត្តញ្ច អសុចី បដិទិស្សតិ>
        text <ទុគ្គន្ធំ កិមិទំ មីឡ្ហំ កិមេតំ ឧបវាយតីតិ។>
      text <៨៧២>
        text <ឯស សំសវកោ នាម គម្ភីរោ សតបោរិសោ>
        text <យត្ថ វស្សសហស្សានិ តុវំ បច្ចសិ រេវតេតិ។>
      text <៨៧៣>
        text <កិំ នុ កាយេន វាចាយ មនសា ទុក្កដំ កតំ>
        text <កេន សំសវកោ លទ្ធោ គម្ភីរោ សតបោរិសោតិ។>
      text <៨៧៤>
        text <សមណេ ព្រាហ្មណេ ចាបិ អញ្ញេ វាបិ វនិព្ពកេ>
        text <មុសាវាទេន វញ្ចេសិ តំ បាបំ បកតំ តយា។>
      text <៨៧៥>
        text <តេន សំសវកោ លទ្ធោ គម្ភីរោ សតបោរិសោ>
        text <តត្ថ វស្សសហស្សានិ តុវំ បច្ចសិ រេវតេ។>
      text <៨៧៦>
        text <ហត្ថេបិ ឆិន្ទន្តិ អថោបិ បាទេ កណ្ណេបិ ឆិន្ទន្តិ អថោបិ នាសំ>
        text <អថោបិ កាកោឡគណា សមេច្ច សង្គម្ម ខាទន្តិ វិផន្ទមានន្តិ។>
      text <៨៧៧>
        text <សាធុ ខោ មំ បដិនេថ កាហាមិ កុសលំ ពហុំ>
        text <ទានេន សមចរិយាយ សំយមេន ទមេន ច>
        text <យំ កត្វា សុខិតា ហោន្តិ ន ច បច្ឆានុតប្បរេតិ។>
      text <៨៧៨>
        text <បុរេ តុវំ បមជ្ជិត្វា ឥទានិ បរិទេវសិ>
        text <សយំ កតានំ កម្មានំ វិបាកំ អនុភោស្សសីតិ។>
      text <៨៧៩>
        text <កោ ទេវលោកតោ មនុស្សលោកំ គន្ត្វាន បុដ្ឋោ មេ ឯវំ វទេយ្យ>
        text <និក្ខិត្តទណ្ឌេសុ ទទាថ ទានំ អច្ឆាទនំ សេយ្យ មថន្នបានំ>
        text <នហិ មច្ឆរី រោសកោ បាបធម្មោ សគ្គូបគានំ លភតិ សហព្យតំ។>
      text <៨៨០>
        text <សាហំ នូន ឥតោ គន្ត្វា យោនិំ លទ្ធាន មានុសិំ>
        text <វទញ្ញូ សីលសម្បន្នា កាហាមិ កុសលំ ពហុំ>
        text <ទានេន សមចរិយាយ សំយមេន ទមេន ច។>
      text <៨៨១>
        text <អារាមានិ ច រោបិស្សំ ទុគ្គេ សង្កមនានិ ច>
        text <បបញ្ច ឧទបានញ្ច វិប្បសន្នេន ចេតសា។>
      text <៨៨២>
        text <ចាតុទ្ទសិំ បញ្ចទសិំ យា ច បក្ខស្ស អដ្ឋមី>
        text <បាដិហារិយបក្ខញ្ច អដ្ឋង្គសុសមាគតំ។>
      text <៨៨៣>
        text <ឧបោសថំ ឧបវសិស្សំ សទា សីលេសុ សំវុតា>
        text <ន ច ទានេ បមជ្ជិស្សំ សាមំ ទិដ្ឋមិទំ មយាតិ>
      text <៨៨៤>
        text <ឥច្ចេវំ វិប្បលបន្តិំ ផន្ទមានំ តតោ តតោ>
        text <ខិបិំសុ និរយេ ឃោរេ ឧទ្ធបាទំ អវំសិរំ។>
      text <៨៨៥>
        text <អហំ បុរេ មច្ឆរិនី អហោសិំ បរិភាសិកា សមណព្រាហ្មណានំ>
        text <វិតថេន ច សាមិកំ វញ្ចយិត្វា បច្ចាមហំ និរយេ ឃោររូបេតិ។>
      stand <រេវតីវិមានំ ទុតិយំ។>
    text <៣។ ឆត្តមាណវកវិមានវត្ថុ>
      text <៨៨៦>
        text <យេ វទតំ បវរោ មនុជេសុ សក្យមុនី ភគវា កតកិច្ចោ>
        text <បារគតោ ពលវីរិយសមង្គី តំ សុគតំ សរណត្ថមុបេហិ។>
      text <៨៨៧>
        text <រាគវិរាគមនេជមសោកំ ធម្មមសង្ខតមប្បដិកូលំ>
        text <មធុរមិមំ បគុណំ សុវិភត្តំ ធម្មមិមំ សរណត្ថមុបេហិ។>
      text <៨៨៨>
        text <យត្ថ ច ទិន្ន មហប្ផលមាហុ ចតូសុ សុចីសុ បុរិសយុគេសុ>
        text <អដ្ឋ ច បុគ្គលធម្មទសា តេ សង្ឃមិមំ សរណត្ថមុបេហិ។>
      text <៨៨៩>
        text <ន តថា តបតិ នភេ សូរិយោ ចន្ទោ ច ន ភាសតិ ន ផុស្សោ>
        text <យថា អតុលមិទំ មហប្បភាសំ កោ នុ ត្វំ តិទិវា មហិំ ឧបាគា។>
      text <៨៩០>
        text <ឆិន្ទតិ រំសី បភង្ករស្ស សាធិកវីសតិយោជនានិ អាភា>
        text <រត្តិមបិ យថា ទិវំ ករោតិ បរិសុទ្ធំ វិមលំ សុភំ វិមានំ។>
      text <៨៩១>
        text <ពហុបទុមវិចិត្របុណ្ឌរីកំ វោកិណ្ណំ កុសុមេហិ នេកចិត្តំ>
        text <អរជវិរជហេមជាលឆន្នំ អាកាសេ តបតិ យថាបិ សូរិយោ។>
      text <៨៩២>
        text <រត្តម្ពរបីតវសសាហិ អគរុបិយង្គុចន្ទនុស្សទាហិ>
        text <កញ្ចនតនុសន្និភត្តចាហិ បរិបូរំ គគនំវ តារកាហិ។>
      text <៨៩៣>
        text <នរនារិយោ ពហុកេត្ថនេកវណ្ណា កុសុមវិភូសិតាភរណេត្ថ សុមនា>
        text <អនិលបមុញ្ចិតា បវន្តិ សុរភិំ តបនិយវិតតា សុវណ្ណឆន្នា។>
      text <៨៩៤>
        text <កិស្ស សំយមស្ស អយំ វិបាកោ កេនាសិ កម្មផលេនិធូបបន្នោ>
        text <យថា ច តេ អធិគតមិទំ វិមានំ តទនុបទំ អវចាសិ ឥង្ឃ បុដ្ឋោតិ។>
      text <៨៩៥>
        text <សយមិធ បថេ សមេច្ច មាណវេន សត្ថានុសាសិ អនុកម្បមានោ>
        text <តវ រតនវរស្ស ធម្មំ សុត្វា ករិស្សាមីតិ ច ព្រវិត្ថ ឆត្តោ។>
      text <៨៩៦>
        text <ជិនវរបវរំ ឧបេហិ សរណំ ធម្មញ្ចាបិ តថេវ ភិក្ខុសង្ឃំ>
        text <នោតិ បឋមំ អវោចហំ ភន្តេ បច្ឆា តេ វចនំ តថេវកាសិំ។>
      text <៨៩៧>
        text <មា ច បាណវធំ វិវិធំ ចរស្សុ អសុចិំ>
        text <ន ហិ បាណេសុ អសញ្ញតំ អវណ្ណយិំសុ សប្បញ្ញា>
        text <នោតិ បឋមំ អវោចហំ ភន្តេ>
        text <បច្ឆា តេ វចនំ តថេវកាសិំ។>
      text <៨៩៨>
        text <មា ច បរជនស្ស រក្ខិតម្បិ អាទាតព្ពមមញ្ញិថោ អទិន្នំ>
        text <នោតិ បឋមំ អវោចហំ ភន្តេ បច្ឆា វចនំ តថេវកាសិំ។>
      text <៨៩៩>
        text <មា ច បរជនស្ស រក្ខិតាយោ បរភរិយា អគមា អនរិយមេតំ>
        text <នោតិ បឋមំ អវោចហំ ភន្តេ បច្ឆា តេ វចនំ តថេវកាសិំ>
      text <៩០០>
        text <មា ច វិតថំ អញ្ញថា អភាណិ>
        text <ន ហិ មុសាវាទំ អវណ្ណយិំសុ សប្បញ្ញា>
        text <នោតិ បឋមំ អវោចហំ ភន្តេ បច្ឆា តេ វចនំ តថេវកាសិំ។>
      text <៩០១>
        text <យេន ច បុរិសស្ស អបេតិ សញ្ញា តំ មជ្ជំ បរិវជ្ជយស្សុ សព្ពំ>
        text <នោតិ បឋមំ អវោចហំ ភន្តេ បច្ឆា តេ វចនំ តថេវកាសិំ។>
      text <៩០២>
        text <ស្វាហំ ឥធ បញ្ច សិក្ខា ករិត្វា បដិបជ្ជិត្វា តថាគតស្ស ធម្មេ>
        text <ទ្វេបថមគមាសិំ ចោរមជ្ឈេ តេ មំ តត្ថ វធិំសុ ភោគហេតុ។>
      text <៩០៣>
        text <ឯត្តកមិទំ អនុស្សរាមិ កុសលំ តតោ បរំ ន មេ វិជ្ជតិ អញ្ញំ>
        text <តេន សុចរិតេន កម្មុនាហំ ឧប្បន្នោ តិទិវេសុ កាមកាមី។>
      text <៩០៤>
        text <បស្ស ខណមុហុត្តសញ្ញមស្ស អនុធម្មប្បដិបត្តិយា វិបាកំ>
        text <ជលមិវ យសសា សមេក្ខមានា ពហុកា មំ បិហយន្តិ ហីនកម្មា។>
      text <៩០៥>
        text <បស្ស កតិបយាយ ទេសនាយ សុគតិញ្ចម្ហិ គតោ សុខញ្ច បត្តោ>
        text <យេ ច តេ សតតំ សុណន្តិ ធម្មំ មញ្ញេ តេ អមតំ ផុសន្តិ ខេមំ។>
      text <៩០៦>
        text <អប្បម្បិ កតំ មហាវិបាកំ វិបុលំ ហោតិ តថាគតស្ស ធម្មេ>
        text <បស្ស កតបុញ្ញតាយ ឆត្តោ ឱភាសេតិ បថវិំ យថាបិ សូរិយោ។>
      text <៩០៧>
        text <កិមិទំ កុសលំ កិមាចរេម ឥច្ចេកេ ហិ សមេច្ច មន្តយន្តិ>
        text <តេ មយំ បុនរេវ លទ្ធ មានុសត្តំ បដិបន្នា វិហរេមុ សីលវន្តោ។>
      text <៩០៨>
        text <ពហុការោ អនុកម្បកោ ច សត្ថា ឥតិ មេ សតិ អគមា ទិវា ទិវស្ស>
        text <ស្វាហំ ឧបគតោម្ហិ សច្ចនាមំ អនុកម្បស្សុ បុនបិ សុណេមុ ធម្មំ។>
      text <៩០៩>
        text <យេ ចិធ បជហន្តិ កាមរាគំ ភវរាគានុសយញ្ច បហាយ មោហំ>
        text <ន ច តេ បុនមុបេន្តិ គព្ភសេយ្យំ បរិនិព្ពានគតា ហិ សីតិភូតាតិ។>
      stand <ឆត្តមាណវកវិមានំ តតិយំ។>
    text <៤។ កក្កដករសទាយកវិមានវត្ថុ>
      text <៩១០>
        text <ឧច្ចមិទំ មណិថូណំ វិមានំ សមន្តតោ ទ្វាទស យោជនានិ>
        text <កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។>
      text <៩១១>
        text <តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ>
        text <ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។>
      text <៩១២>
        text <កេន តេតាទិសោ វណ្ណោ កេន តេ ឥធ មិជ្ឈតិ>
        text <ឧប្បជ្ជន្តិ ច តេ ភោគា យេ កេចិ មនសោ បិយា។>
      text <៩១៣>
        text <បុច្ឆាមិ តំ ទេវ មហានុភាវ មនុស្សភូតោ កិមកាសិ បុញ្ញំ>
        text <កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។>
      text <៩១៤>
        text <សោ ទេវបុត្តោ អត្តមនោ មោគ្គល្លានេន បុច្ឆិតោ>
        text <បញ្ហំ បុដ្ឋោ វិយាកាសិ យស្ស កម្មស្សិទំ ផលំ។>
      text <៩១៥>
        text <សតិសមុប្បាទករោ ទ្វារេ កក្កដកោ ឋិតោ>
        text <និដ្ឋិតោ ជាតរូបស្ស សោភតិ ទសបាទកោ។>
      text <៩១៦>
        text <តេន មេតាទិសោ វណ្ណោ តេន មេ ឥធ មិជ្ឈតិ>
        text <ឧប្បជ្ជន្តិ ច មេ ភោគា យេ កេចិ មនសោ បិយា។>
      text <៩១៧>
        text <អក្ខាមិ តេ ភិក្ខុ មហានុភាវ មនុស្សភូតោ យមកាសិ បុញ្ញំ>
        text <តេនម្ហិ ឯវំ ជលិតានុភាវោ វណ្ណោ ច មេ សព្ពទិសា បភាសតីតិ។>
      stand <កក្កដករសទាយកវិមានំ ចតុត្ថំ។>
      text <អនន្តរំ បញ្ចវិមានំ យថា កក្កដករសទាយកវិមានំ តថា វិត្ថារេតព្ពំ>
    text <៥។ ទ្វារបាលវិមានវត្ថុ>
      text <៩១៨>
        text <ឧច្ចមិទំ មណិថូណំ វិមានំ សមន្តតោ ទ្វាទស យោជនានិ>
        text <កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។>
      text <៩១៩>
        text <តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ>
        text <ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។>
      text <៩២០>
        text <កេន តេតាទិសោ វណ្ណោ…បេ។… វណ្ណោ ច តេ សព្ពទិសា បភាសតីតិ។>
      text <៩២២>
        text <សោ ទេវបុត្តោ អត្តមនោ មោគ្គល្លានេន បុច្ឆិតោ>
        text <បញ្ហំ បុដ្ឋោ វិយាកាសិ យស្ស កម្មស្សិទំ ផលំ។>
      text <៩២៣>
        text <ទិព្ពំ មមំ វស្សសហស្សមាយុ វាចាភិគីតំ មនសា បវត្តិតំ>
        text <ឯត្តាវតា ឋស្សតិ បុញ្ញកម្មោ ទិព្ពេហិ កាមេហិ សមង្គិភូតោ។>
      text <៩២៤>
        text <តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។>
      stand <ទ្វារបាលវិមានំ បញ្ចមំ។>
    text <៦។ បឋមករណីយវិមានវត្ថុ>
      text <៩២៦>
        text <ឧច្ចមិទំ មណិថូណំ វិមានំ សមន្តតោ ទ្វាទស យោជនានិ>
        text <កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។>
      text <៩២៧>
        text <តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ>
        text <ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។>
      text <៩២៨>
        text <កេន តេតាទិសោ វណ្ណោ…បេ។…>
        text <វណ្ណោ ច តេ សព្ពទិសា បភាសតីតិ។>
      text <៩៣០>
        text <សោ ទេវបុត្តោ អត្តមនោ…បេ។…យស្ស កម្មស្សិទំ ផលំ។>
      text <៩៣១>
        text <ករណីយានិ បុញ្ញានិ បណ្ឌិតេន វិជានតា>
        text <សម្មគ្គតេសុ ពុទ្ធេសុ យត្ថ ទិន្នំ មហប្ផលំ។>
      text <៩៣២>
        text <អត្ថាយ វត មេ ពុទ្ធោ អរញ្ញា គាមមាគតោ>
        text <តត្ថ ចិត្តំ បសាទេត្វា តាវតិំសូបគោ អហំ។>
      text <៩៣៣>
        text <តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។>
      stand <បឋមករណីយវិមានំ ឆដ្ឋំ។>
    text <៧។ ទុតិយករណីយវិមានវត្ថុ>
      text <៩៣៥>
        text <ឧច្ចមិទំ មណិថូណំ វិមានំ សមន្តតោ ទ្វាទស យោជនានិ>
        text <កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។>
      text <៩៣៦>
        text <តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ>
        text <ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។>
      text <៩៣៧>
        text <កេន តេតាទិសោ វណ្ណោ…បេ។… វណ្ណោ ច តេ សព្ពទិសា បភាសតីតិ។>
      text <៩៣៩>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <៩៤០>
        text <ករណីយានិ បុញ្ញានិ បណ្ឌិតេន វិជានតា>
        text <សម្មគ្គតេសុ ភិក្ខូសុ យត្ថ ទិន្នំ មហប្ផលំ។>
      text <៩៤១>
        text <អត្ថាយ វត មេ ភិក្ខុ អរញ្ញា គាមមាគតោ>
        text <តត្ថ ចិត្តំ បសាទេត្វា តាវតិំសូបគោ អហំ។>
      text <៩៤២>
        text <តេន មេតាទិសោ វណ្ណោ…បេ។…>
        text <វណ្ណោ ច មេ សព្ពទិសា បភាសតីតិ។>
      stand <ទុតិយករណីយវិមានំ សត្តមំ។>
    text <៨។ បឋមសូចិវិមានវត្ថុ>
      text <៩៤៤>
        text <ឧច្ចមិទំ មណិថូណំ វិមានំ សមន្តតោ ទ្វាទស យោជនានិ>
        text <កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។>
      text <៩៤៥>
        text <តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ>
        text <ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។>
      text <៩៤៦>
        text <កេន តេតាទិសោ វណ្ណោ…បេ។… វណ្ណោ ច តេ សព្ពទិសា បភាសតីតិ។>
      text <៩៤៨>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <៩៤៩>
        text <យំ ទទាតិ ន តំ ហោតិ>
        text <យញ្ចេវ ទជ្ជា តញ្ចេវ សេយ្យោ>
        text <សូចិ ទិន្នា សូចិមេវ សេយ្យោ។>
      text <៩៥០>
        text <តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។>
      stand <បឋមសូចិវិមានំ អដ្ឋមំ។>
    text <៩។ ទុតិយសូចិវិមានវត្ថុ>
      text <៩៥២>
        text <ឧច្ចមិទំ មណិថូណំ វិមានំ សមន្តតោ ទ្វាទស យោជនានិ>
        text <កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។>
      text <៩៥៣>
        text <តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ>
        text <ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។>
      text <៩៥៤>
        text <កេន តេតាទិសោ វណ្ណោ…បេ។… វណ្ណោ ច តេ សព្ពទិសា បភាសតីតិ។>
      text <៩៥៦>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <៩៥៧>
        text <អហំ មនុស្សេសុ មនុស្សភូតោ បុរិមជាតិយា មនុស្សលោកេ។>
      text <៩៥៨>
        text <អទ្ទសំ វិរជំ ភិក្ខុំ វិប្បសន្នមនាវិលំ>
        text <តស្ស អទាសហំ សូចិំ បសន្នោ សេហិ បាណិភិ។>
      text <៩៥៩>
        text <តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។>
      stand <ទុតិយសូចិវិមានំ នវមំ។>
    text <១០។ បឋមនាគវិមានវត្ថុ>
      text <៩៦១>
        text <សុសុក្កខន្ធំ អភិរុយ្ហ នាគំ អកាចិនំ ទន្តិំ ពលិំ មហាជវំ>
        text <អភិរុយ្ហ គជវរំ សុកប្បិតំ ឥធាគមា វេហាយសំ អន្តលិក្ខេ។>
      text <៩៦២>
        text <នាគស្ស ទន្តេសុ ទុវេសុ និម្មិតា អច្ឆោទកា បទុមិនិយោ សុផុល្លា>
        text <បទុមេសុ ច តុរិយគណា បវជ្ជរេ ឥមា ច នច្ចន្តិ មនោហរាយោ។>
      text <៩៦៣>
        text <ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ>
        text <កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។>
      text <៩៦៤>
        text <សោ ទេវបុត្តោ អត្តមនោ មោគ្គល្លានេន បុច្ឆិតោ>
        text <បញ្ហំ បុដ្ឋោ វិយាកាសិ យស្ស កម្មស្សិទំ ផលំ។>
      text <៩៦៥>
        text <អដ្ឋេវ មុត្តបុប្ផានិ កស្សបស្ស មហេសិនោ>
        text <ថូបស្មិំ អភិរោបេសិំ បសន្នោ សេហិ បាណិភិ។>
      text <៩៦៦>
        text <តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។>
      stand <បឋមនាគវិមានំ ទសមំ។>
    text <១១។ ទុតិយនាគវិមានវត្ថុ>
      text <៩៦៨>
        text <មហន្តំ នាគំ អភិរុយ្ហ សព្ពសេតំ គជុត្តមំ>
        text <វនា វនំ អនុបរិយាសិ នារីគណបុរក្ខតោ>
        text <ឱភាសេន្តោ ទិសា សព្ពា ឱសធី វិយ តារកា។>
      text <៩៦៩>
        text <កេន តេតាទិសោ វណ្ណោ…បេ។…វណ្ណោ ច តេ សព្ពទិសា បភាសតីតិ។>
      text <៩៧១>
        text <សោ ទេវបុត្តោ អត្តមនោ វង្គីសេនេវ បុច្ឆិតោ>
        text <បញ្ហំ បុដ្ឋោ វិយាកាសិ យស្ស កម្មស្សិទំ ផលំ។>
      text <៩៧២>
        text <អហំ មនុស្សេសុ មនុស្សភូតោ ឧបាសកោ ចក្ខុមតោ អហោសិំ>
        text <បាណាតិបាតា វិរតោ អហោសិំ លោកេ អទិន្នំ បរិវជ្ជយិស្សំ។>
      text <៩៧៣>
        text <អមជ្ជបោ នោ ច មុសា អភាណិំ សកេន ទារេន ច តុដ្ឋោ អហោសិំ>
        text <អន្នញ្ច បានញ្ច បសន្នចិត្តោ សក្កច្ច ទានំ វិបុលំ អទាសិំ។>
      text <៩៧៤>
        text <តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។>
      stand <ទុតិយនាគវិមានំ ឯកាទសមំ។>
    text <១២។ តតិយនាគវិមានវត្ថុ>
      text <៩៧៦>
        text <កោ នុ ទិព្ពេន យានេន សព្ពសេតេន ហត្ថិនា>
        text <តុរិយតាឡិតនិគ្ឃោសោ អន្តលិក្ខេ មហីយតិ។>
      text <៩៧៧>
        text <ទេវតា នុសិ គន្ធព្ពោ អទុ សក្កោ បុរិន្ទទោ>
        text <អជានន្តា តំ បុច្ឆាម កថំ ជានេមុ តំ មយន្តិ។>
      text <៩៧៨>
        text <នម្ហិ ទេវោ ន គន្ធព្ពោ នាបិ សក្កោ បុរិន្ទទោ>
        text <សុធម្មា នាម យេ ទេវា តេសំ អញ្ញតរោ អហន្តិ។>
      text <៩៧៩>
        text <បុច្ឆាម ទេវំ សុធម្មំ បុថុំ កត្វាន អញ្ជលិំ>
        text <កិំ កត្វា មានុសេ កម្មំ សុធម្មំ ឧបបជ្ជតីតិ។>
      text <៩៨០>
        text <ឧច្ឆាគារំ តិណាគារំ វត្ថាគារញ្ច យោ ទទេ>
        text <តិណ្ណំ អញ្ញតរំ ទត្វា សុធម្មំ ឧបបជ្ជតីតិ។>
      stand <តតិយនាគវិមានំ ទ្វាទសមំ។>
    text <១៣។ ចូឡរថវិមានវត្ថុ>
      text <៩៨១>
        text <ទឡ្ហធម្មា និសារស្ស ធនុំ ឱលុព្ភ តិដ្ឋសិ>
        text <ខត្តិយោ នុសិ រាជញ្ញោ អទុ លុទ្ទោ វនេចរោតិ។>
      text <៩៨២>
        text <អស្សកាធិបតិស្សាហំ ភន្តេ បុត្តោ វនេចរោ>
        text <នាមំ មេ ភិក្ខុ តេ ព្រូមិ សុជាតោ ឥតិ មំ វិទូ។>
      text <៩៨៣>
        text <មិគេ គវេសមានោហំ ឱគាហន្តោ ព្រហាវនំ>
        text <មិគំ តញ្ចេវ នាទ្ទក្ខិំ តញ្ច ទិស្វា ឋិតោ អហន្តិ។>
      text <៩៨៤>
        text <ស្វាគតំ តេ មហាបុញ្ញ អថោ តេ អទុរាគតំ>
        text <ឯត្តោ ឧទកមាទាយ បាទេ បក្ខាលយស្សុ តេ។>
      text <៩៨៥>
        text <ឥទម្បិ បានីយំ សីតំ អាភតំ គិរិគព្ភរា>
        text <រាជបុត្ត តតោ បិត្វា សន្ថតស្មិំ ឧបាវិសាតិ។>
      text <៩៨៦>
        text <កល្យាណី វត តេ វាចា សវនីយា មហាមុនិ>
        text <នេលា អត្ថវតី វគ្គុ មន្ត្វា អត្ថញ្ច ភាសសិ។>
      text <៩៨៧>
        text <កា តេ រតិ វនេ វិហរតោ ឥសិនិសភ វទេហិ បុដ្ឋោ>
        text <តវ វចនបថំ និសាមយិត្វា អត្ថធម្មបទំ សមាចរេមសេតិ។>
      text <៩៨៨>
        text <អហិំសា សព្ពបាណីនំ កុមារម្ហាក រុច្ចតិ>
        text <ថេយ្យា ច អតិចារា ច មជ្ជបានា ច អារតិ។>
      text <៩៨៩>
        text <អារតិ សមចរិយា ច ពាហុសច្ចំ កតញ្ញុតា>
        text <ទិដ្ឋេវ ធម្មេ បាសំសា ធម្មា ឯតេ បសំសិយាតិ។>
      text <៩៩០>
        text <សន្តិកេ មរណំ តុយ្ហំ ឱរំ មាសេហិ បញ្ចហិ>
        text <រាជបុត្ត វិជានាហិ អត្តានំ បរិមោចយាតិ។>
      text <៩៩១>
        text <កតមំ ស្វាហំ ជនបទំ គន្ត្វា កិំ កម្មំ កិញ្ច បោរិសំ>
        text <កាយ វា បន វិជ្ជាយ ភវេយ្យំ អជរាមរោតិ។>
      text <៩៩២>
        text <ន វិជ្ជតេ សោ បទេសោ កម្មំ វិជ្ជា ច បោរិសំ>
        text <យត្ថ គន្ត្វា ភវេ មច្ចោ រាជបុត្តាជរាមរោ។>
      text <៩៩៣>
        text <មហទ្ធនា មហាភោគា រដ្ឋវន្តោបិ ខត្តិយា>
        text <បហូតធនធញ្ញាសេ តេបិ នោ អជរាមរា។>
      text <៩៩៤>
        text <យទិ តេ សុតា អន្ធកវេណ្ឌុបុត្តា សូរា វីរា វិក្កន្តប្បហារិនោ>
        text <តេបិ អាយុក្ខយំ បត្តា វិទ្ធស្តា សស្សតីសមា។>
      text <៩៩៥>
        text <ខត្តិយា ព្រាហ្មណា វេស្សា សុទ្ទា ចណ្ឌាលបុក្កុសា>
        text <ឯតេ ចញ្ញេ ច ជាតិយា តេបិ នោ អជរាមរា។>
      text <៩៩៦>
        text <យេ មន្តំ បរិវត្តេន្តិ ឆឡង្គំ ព្រហ្មចិន្តិតំ>
        text <ឯតេ ចញ្ញេ ច វិជ្ជាយ តេបិ នោ អជរាមរា។>
      text <៩៩៧>
        text <ឥសយោ ចាបិ យេ សន្តា សញ្ញតត្តា តបស្សិនោ>
        text <សរីរំ តេបិ កាលេន វិជហន្តិ តបស្សិនោ។>
      text <៩៩៨>
        text <ភាវិតត្តាបិ អរហន្តោ កតកិច្ចា អនាសវា>
        text <និក្ខិបន្តិ ឥមំ ទេហំ បុញ្ញបាបបរិក្ខយាតិ។>
      text <៩៩៩>
        text <សុភាសិតា អត្ថវតី គាថាយោ តេ មហាមុនិ>
        text <និជ្ឈត្តោម្ហិ សុភដ្ឋេន ត្វញ្ច មេ សរណំ ភវាតិ។>
      text <១០០០>
        text <មា មំ ត្វំ សរណំ គច្ឆ តមេវ សរណំ វជ>
        text <សក្យបុត្តំ មហាវីរំ យមហំ សរណំ គតោតិ។>
      text <១០០១>
        text <កតរស្មិំ សោ ជនបទេ សត្ថា តុម្ហាក មារិស>
        text <អហម្បិ ទដ្ឋុំ គច្ឆិស្សំ ជិនំ អប្បដិបុគ្គលន្តិ។>
      text <១០០២>
        text <បុរត្ថិមស្មិំ ជនបទេ ឱក្កាកកុលសម្ភវោ>
        text <តត្ថាសិ បុរិសាជញ្ញោ សោ ច ខោ បរិនិព្ពុតោតិ។>
      text <១០០៣>
        text <សចេ ហិ ពុទ្ធោ តិដ្ឋេយ្យ សត្ថា តុម្ហាក មារិស>
        text <យោជនានិ សហស្សានិ គច្ឆេយ្យំ បយិរុបាសិតុំ។>
      text <១០០៤>
        text <យតោ ច ខោ បរិនិព្ពុតោ សត្ថា តុម្ហាក មារិស>
        text <និព្ពុតម្បិ មហាវីរំ គច្ឆាមិ សរណំ អហំ។>
      text <១០០៥>
        text <ឧបេមិ សរណំ ពុទ្ធំ ធម្មញ្ចាបិ អនុត្តរំ>
        text <សង្ឃញ្ច នរទេវស្ស គច្ឆាមិ សរណំ អហំ។>
      text <១០០៦>
        text <បាណាតិបាតា វិរមាមិ ខិប្បំ លោកេ អទិន្នំ បរិវជ្ជយាមិ>
        text <អមជ្ជបោ នោ ច មុសា ភណាមិ សកេន ទារេន ច ហោមិ តុដ្ឋោតិ។>
      text <១០០៧>
        text <សហស្សរំសីវ យថា មហប្បភោ ទិសំ យថា ភាតិ នភេ អនុក្កមំ>
        text <តថាបការោ តវាយំ មហារថោ សមន្តតោ យោជនសត្តមាយតោ។>
      text <១០០៨>
        text <សុវណ្ណបដ្ដេហិ សមន្តមោត្ថដោ ឧរស្ស មុត្តាហិ មណីហិ ចិត្តិតោ>
        text <លេខា សុវណ្ណស្ស ច រូបិយស្ស ច សោភេន្តិ វេឡុរិយមយា សុនិម្មិតា។>
      text <១០០៩>
        text <សីសញ្ចិទំ វេឡុរិយស្ស និម្មិតំ យុគញ្ចិទំ លោហិតកាយ ចិត្តិតំ>
        text <យុត្តា សុវណ្ណស្ស ច រូបិយស្ស ច សោភន្តិ អស្សា ច ឥមេ មនោជវា។>
      text <១០១០>
        text <សោ តិដ្ឋសិ ហេមរថេ អធិដ្ឋិតោ ទេវានមិន្ទោវ សហស្សវាហនោ>
        text <បុច្ឆាមិ តាហំ យសវន្ត កោវិទំ កថំ តយា លទ្ធោ អយំ ឧឡារោតិ។>
      text <១០១១>
        text <សុជាតោ នាមហំ ភន្តេ រាជបុត្តោ បុរេ អហុំ>
        text <ត្វញ្ច មំ អនុកម្បាយ សញ្ញមស្មិំ និវេសយិ។>
      text <១០១២>
        text <ខីណាយុកញ្ច មំ ញត្វា សរីរំ បាទាសិ សត្ថុនោ>
        text <ឥមំ សុជាត បូជេហិ តំ តេ អត្ថាយ ហេហិតិ។>
      text <១០១៣>
        text <តាហំ គន្ធេហិ មាលេហិ បូជយិត្វា សមុយ្យុតោ>
        text <បហាយ មានុសំ ទេហំ ឧបបន្នោម្ហិ នន្ទនំ។>
      text <១០១៤>
        text <នន្ទនេ ច វនេ រម្មេ នានាទិជគណាយុតេ>
        text <រមាមិ នច្ចគីតេហិ អច្ឆរាហិ បុរក្ខតោតិ។>
      stand <ចូឡរថវិមានំ តេរសមំ។>
    text <១៤។ មហារថវិមានវត្ថុ>
      text <១០១៥>
        text <សហស្សយុត្តំ ហយវាហនំ សុភំ អារុយ្ហិមំ សន្ទនំ នេកចិត្តំ>
        text <ឧយ្យានភូមិំ អភិតោ អនុក្កមំ បុរិន្ទទោ ភូតបតីវ វាសវោ។>
      text <១០១៦>
        text <សោវណ្ណមយា តេ រថកុព្ពរា ឧភោ ផលេហិ អំសេហិ អតីវ សង្គតា>
        text <សុជាតគុម្ពា នរវីរនិដ្ឋិតា វិរោចតី បន្នរសេវ ចន្ទោ។>
      text <១០១៧>
        text <សុវណ្ណជាលាវតតោ រថោ អយំ ពហូហិ នានារតនេហិ ចិត្តិតោ>
        text <សុនន្ទិឃោសោ ច សុភស្សរោ ច វិរោចតី ចាមរហត្ថពាហុភិ។>
      text <១០១៨>
        text <ឥមា ច នាភ្យោ មនសាភិនិម្មិតា រថស្ស បាទន្តរមជ្ឈភូសិតា>
        text <ឥមា ច នាភ្យោ សតរាជិចិត្តិតា សតេរតា វិជ្ជុរិវប្បភាសរេ។>
      text <១០១៩>
        text <អនេកចិត្តាវតតោ រថោ អយំ បុថូ ច នេមី ច សហស្សរំសិកោ>
        text <តេសំ សរោ សុយ្យតិ វគ្គុរូបោ បញ្ចង្គិកំ តុរិយមិវប្បវាទិតំ។>
      text <១០២០>
        text <សិរស្មិំ ចិត្តំ មណិចន្ទកប្បិតំ សទា វិសុទ្ធំ រុចិរំ បភស្សរំ>
        text <សុវណ្ណរាជីហិ អតីវ សង្គតំ វេឡុរិយរាជីវ អតីវ សោភតិ។>
      text <១០២១>
        text <ឥមេ ច វាឡី មណិចន្ទកប្បិតា អារោហកម្ពូ សុជវា ព្រហូបមា។>
        text <ព្រហា មហន្តា ពលិនោ មហាជវា មនោ តវញ្ញាយ តថេវ សិំសរេ។>
      text <១០២២>
        text <ឥមេ ច សព្ពេ សហិតា ចតុក្កមា មនោ តវញ្ញាយ តថេវ សិំសរេ>
        text <សមំ វហន្តា មុទុកា អនុទ្ធតា អាមោទមានា តុរគាន មុត្តមា។>
      text <១០២៣>
        text <ធុនន្តិ វគ្គន្តិ បតន្តិ ចម្ពរេ អព្ភុទ្ធុនន្តា សុកតេ បិឡន្ធនេ>
        text <តេសំ សរោ សុយ្យតិ វគ្គុរូបោ បញ្ចង្គិកំ តុរិយមិវប្បវាទិតំ។>
      text <១០២៤>
        text <រថស្ស ឃោសោ អបិឡន្ធនាន ច ខុរស្ស នាទោ អភិហិំសនាយ ច>
        text <ឃោសោ សុវគ្គូ សមិតស្ស សុយ្យតិ គន្ធព្ពតូរិយានិ វិចិត្រសំវនេ។>
      text <១០២៥>
        text <រថេ ឋិតា តា មិគមន្ទលោចនា អាឡារបម្ហា ហសិតា បិយំវទា>
        text <វេឡុរិយជាលាវតតា តនុច្ឆវា សទេវ គន្ធព្ពសូរគ្គបូជិតា។>
      text <១០២៦>
        text <តា រត្តរត្តម្ពរបីតវាសសា វិសាលនេត្តា អភិរត្តលោចនា>
        text <កុលេ សុជាតា សុតនូ សុចិម្ហិតា រថេ ឋិតា បញ្ជលិកា ឧបដ្ឋិតា។>
      text <១០២៧>
        text <តា កម្ពុកេយូរធរា សុវាសសា សុមជ្ឈិមា ឩរុថនូបបន្នា>
        text <វដ្ដង្គុលិយោ សុមុខា សុទស្សនា រថេ ឋិតា បញ្ជលិកា ឧបដ្ឋិតា។>
      text <១០២៨>
        text <អញ្ញា សុវេណី សុសុ មិស្សកេសិយោ សមំ វិភត្តាហិ បភស្សរាហិ ច>
        text <អនុព្ពតា តា តវ មានសេ រតា រថេ ឋិតា បញ្ជលិកា ឧបដ្ឋិតា។>
      text <១០២៩>
        text <អាវេឡិនិយោ បទុមុប្បលច្ឆទា អលង្កតា ចន្ទនសារវាសិតា>
        text <អនុព្ពតា តា តវ មានសេ រតា រថេ ឋិតា បញ្ជលិកា ឧបដ្ឋិតា។>
      text <១០៣០>
        text <តា មាលិនិយោ បទុមុប្បលច្ឆទា អលង្កតា ចន្ទនសារវាសិតា>
        text <អនុព្ពតា តា តវ មានសេ រតា រថេ ឋិតា បញ្ជលិកា ឧបដ្ឋិតា។>
      text <១០៣១>
        text <កណ្ឋេសុ តេ យានិ បិឡន្ធនានិ ហត្ថេសុ បាទេសុ តថេវ សីសេ>
        text <ឱភាសយន្តី ទស សព្ពសោ ទិសា អព្ភុទ្ទយំ សារទិកោវ ភាណុមា។>
      text <១០៣២>
        text <វាតស្ស វេគេន ច សម្បកម្បិតា ភុជេសុ មាលា អបិឡន្ធនានិ ច>
        text <មុញ្ចន្តិ ឃោសំ រូចិរំ សុចិំ សុភំ សព្ពេហិ វិញ្ញូហិ សុតព្ពរូបំ។>
      text <១០៣៣>
        text <ឧយ្យានភូម្យា ច ទុវទ្ធតោ ឋិតា រថា ច នាគា តូរិយានិ ច សរោ>
        text <តមេវ ទេវិន្ទ បមោទយន្តិ វីណា យថា បោក្ខរបត្តពាហុភិ។>
      text <១០៣៤>
        text <ឥមាសុ វីណាសុ ពហូសុ វគ្គូសុ មនុញ្ញរូបាសុ ហទយេរិតំ បីតិំ>
        text <បវជ្ជមានាសុ អតីវ អច្ឆរា ភមន្តិ កញ្ញា បទុមេសុ សិក្ខិតា។>
      text <១០៣៥>
        text <យទា ច គីតានិ ច វាទិតានិ ច នច្ចានិ ចិមានិ សមេន្តិ ឯកតោ>
        text <អថេត្ថ នច្ចន្តិ អថេត្ថ អច្ឆរា ឱភាសយន្តី ឧភតោ វរិត្ថិយោ។>
      text <១០៣៦>
        text <សោ មោទសិ តុរិយគណប្បពោធនោ មហីយមានោ វជិរាវុធោរិវ>
        text <ឥមាសុ វីណាសុ ពហូសុ វគ្គូសុ មនុញ្ញរូបាសុ ហទយេរិតំ បីតិំ។>
      text <១០៣៧>
        text <កិំ ត្វំ បុរេ កម្មមកាសិ អត្តនា មនុស្សភូតោ បុរិមាយ ជាតិយា>
        text <ឧបោសថំ កំ វា តុវំ ឧបាវសិ កំ ធម្មចរិយំ វតមាភិរោចយិ។>
      text <១០៣៨>
        text <នយីទមប្បស្ស កតស្ស កម្មុនោ បុព្ពេ សុចិណ្ណស្ស ឧបោសថស្ស វា>
        text <ឥទ្ធានុភាវោ វិបុលោ អយំ តវ យំ ទេវសង្ឃំ អភិរោចសេ ភុសំ។>
      text <១០៣៩>
        text <ទានស្ស តេ ឥទំ ផលំ អថោ សីលស្ស វា បន>
        text <អថោ អញ្ជលិកម្មស្ស តំ មេ អក្ខាហិ បុច្ឆិតោតិ។>
      text <១០៤០>
        text <សោ ទេវបុត្តោ អត្តមនោ មោគ្គល្លានេន បុច្ឆិតោ>
        text <បញ្ហំ បុដ្ឋោ វិយាកាសិ យស្ស កម្មស្សិទំ ផលន្តិ។>
      text <១០៤១>
        text <ជិតិន្ទ្រិយំ ពុទ្ធមនោមនិក្កមំ នរុត្តមំ កស្សបមគ្គបុគ្គលំ>
        text <អវាបុរន្តំ អមតស្ស ទ្វារំ ទេវាតិទេវំ សតបុញ្ញលក្ខណំ។>
      text <១០៤២>
        text <តមទ្ទសំ កុញ្ជរមោឃតិណ្ណំ សុវណ្ណសិង្គីនទពិម្ពសាទិសំ>
        text <ទិស្វាន តំ ខិប្បមហុំ សុចីមនោ តមេវ ទិស្វាន សុភាសិតទ្ធជំ។>
      text <១០៤៣>
        text <តមន្នបានំ អថវាបិ ចីវរំ សុចិំ បណីតំ រសសា ឧបេតំ>
        text <បុប្ផាភិក្កិណម្ហិ សកេ និវេសនេ បតិដ្ឋបេសិំ ស អសង្គមានសោ។>
      text <១០៤៤>
        text <តមន្នបានេន ច ចីវរេន ច ខជ្ជេន ភោជ្ជេន ច សាយនេន ច>
        text <សន្តប្បយិត្វា ទ្វិបទានមុត្តមំ សោ សគ្គសោ ទេវបុរេ រមាមហំ។>
      text <១០៤៥>
        text <>
        text <បហាយហំ មានុសកំ សមុស្សយំ ឥន្ទូបមោ ទេវបុរេ រមាមហំ។>
      text <ឯតេនុបាយេន ឥមំ និរគ្គឡំ យញ្ញំ យជិត្វា តិវិធំ វិសុទ្ធំ។>
      text <១០៤៦>
        text <អាយុញ្ច វណ្ណញ្ច សុខំ ពលញ្ច បណីតរូបំ អភិកង្ខតា មុនិ>
        text <អន្នញ្ច បានញ្ច ពហុំ សុសង្ខតំ បតិដ្ឋបេតព្ពមសង្គមានសេ។>
      text <១០៤៧>
        text <នយិមស្មិំ លោកេ បរស្មិំ វា បន ពុទ្ធេន សេដ្ឋោ វ សមោ វ វិជ្ជតិ>
        text <អាហុនេយ្យានំ បរមាហុតិំ គតោ បុញ្ញត្ថិកានំ វិបុលប្ផលេសិនន្តិ។>
        text <មណ្ឌូកោ រេវតី ឆត្តោ កក្កដោ ទ្វារបាលកោ>
        text <ទ្វេ ករណីយា ទ្វេ សូចិ តយោ នាគា ច ទ្វេ រថា>
        text <បុរិសានំ បឋមោ វគ្គោ បវុច្ចតីតិ។>
      stand <មហារថវិមានំ ចុទ្ទសមំ។>
      stand <មហារថវគ្គោ បញ្ចមោ និដ្ឋិតោ។>
      text <តស្សុទ្ទានំ>
      stand <ភាណវារំ តតិយំ និដ្ឋិតំ។>
  text <៦។ បាយាសិវគ្គោ>
    text <១។ បឋមអគារិយវិមានវត្ថុ>
      text <១០៤៨>
        text <យថា វនំ ចិត្តលតំ បភាសតិ ឧយ្យានសេដ្ឋំ តិទសានមុត្តមំ>
        text <តថូបមំ តុយ្ហមិទំ វិមានំ ឱភាសយំ តិដ្ឋតិ អន្តលិក្ខេ។>
      text <១០៤៩>
        text <ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ>
        text <កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។>
      text <១០៥០>
        text <សោ ទេវបុត្តោ អត្តមនោ មោគ្គល្លានេន បុច្ឆិតោ>
        text <បញ្ហំ បុដ្ឋោ វិយាកាសិ យស្ស កម្មស្សិទំ ផលំ។>
      text <១០៥១>
        text <អហញ្ច ភរិយា ច មនុស្សលោកេ ឱបានភូតា ឃរមាវសិម្ហ>
        text <អន្នញ្ច បានញ្ច បសន្នចិត្តា សក្កច្ច ទានំ វិបុលំ អទម្ហ។>
      text <១០៥២>
        text <តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។>
      stand <បឋមអគារិយវិមានំ បឋមំ។>
    text <២។ ទុតិយអគារិយវិមានវត្ថុ>
      text <១០៥៤>
        text <យថា វនំ ចិត្តលតំ បភាសតិ ឧយ្យានសេដ្ឋំ តិទសានមុត្តមំ>
        text <តថូបមំ តុយ្ហមិទំ វិមានំ ឱភាសយំ តិដ្ឋតិ អន្តលិក្ខេ។>
      text <១០៥៥>
        text <ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ>
        text <កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។>
      text <១០៥៦>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <១០៥៧>
        text <អហញ្ច ភរិយា ច មនុស្សលោកេ ឱបានភូតា ឃរមាវសិម្ហ>
        text <អន្នញ្ច បានញ្ច បសន្នចិត្តា សក្កច្ច ទានំ វិបុលំ អទម្ហ។>
      text <១០៥៨>
        text <តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។>
      stand <ទុតិយអគារិយវិមានំ ទុតិយំ។>
    text <៣។ ផលទាយកវិមានវត្ថុ>
      text <១០៦០>
        text <ឧច្ចមិទំ មណិថូណំ វិមានំ សមន្តតោ សោឡស យោជនានិ>
        text <កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។>
      text <១០៦១>
        text <តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ>
        text <អដ្ឋដ្ឋកា សិក្ខិតា សាធុរូបា ទិព្ពា ច កញ្ញា តិទសចរា ឧឡារា>
        text <នច្ចន្តិ គាយន្តិ បមោទយន្តិ។>
      text <១០៦២>
        text <ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ>
        text <កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។>
      text <១០៦៣>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <១០៦៤>
        text <ផលទាយី ផលំ វិបុលំ លភតិ ទទមុជុគតេសុ បសន្នមានសោ>
        text <សោ ហិ បមោទតិ សគ្គគតោ តិទិវេ អនុភោតិ ច បុញ្ញផលំ វិបុលំ។>
      text <១០៦៥>
        text <តវេវាហំ មហាមុនិ អទាសិំ ចតុរោ ផលេ។>
      text <១០៦៦>
        text <តស្មា ហិ ផលំ អលមេវ ទាតុំ និច្ចំ មនុស្សេន សុខត្ថិកេន>
        text <ទិព្ពានិ វា បត្ថយតា សុខានិ មនុស្សសោភគ្គតមិច្ឆតា វា។>
      text <១០៦៧>
        text <តេន មេតាទិសោ វណ្ណោ…បេ។…>
        text <វណ្ណោ ច មេ សព្ពទិសា បភាសតីតិ។>
      stand <ផលទាយកវិមានំ តតិយំ។>
    text <៤។ បឋមឧបស្សយទាយកវិមានវត្ថុ>
      text <១០៦៩>
        text <ចន្ទោ យថា វិគតវលាហកេ នភេ ឱភាសយំ គច្ឆតិ អន្តលិក្ខេ>
        text <តថូបមំ តុយ្ហមិទំ វិមានំ ឱភាសយំ តិដ្ឋតិ អន្តលិក្ខេ។>
      text <១០៧០>
        text <ទេវិទ្ធិបត្តោសិ មហានុភាវា មនុស្សភូតោ កិមកាសិ បុញ្ញំ>
        text <កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។>
      text <១០៧១>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <១០៧២>
        text <អហញ្ច ភរិយា ច មនុស្សលោកេ ឧបស្សយំ អរហតោ អទម្ហ>
        text <អន្នញ្ច បានញ្ច បសន្នចិត្តា សក្កច្ច ទានំ វិបុលំ អទម្ហ។>
      text <១០៧៣>
        text <តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។>
      stand <បឋមឧបស្សយទាយកវិមានំ ចតុត្ថំ។>
    text <៥។ ទុតិយឧបស្សយទាយកវិមានវត្ថុ>
      text <១០៧៥>
        text <សូរិយោ យថា វិគតវលាហកេ នភេ…បេ។…។>
        text <យថា បុរិមវិមានំ តថា វិត្ថារេតព្ពំ។>
      text <១០៧៩>
        text <តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។>
      stand <ទុតិយឧបស្សយទាយកវិមានំ បញ្ចមំ។>
    text <៦។ ភិក្ខាទាយកវិមានវត្ថុ>
      text <១០៨១>
        text <ឧច្ចមិទំ មណិថូណំ វិមានំ សមន្តតោ ទ្វាទស យោជនានិ>
        text <កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។>
      text <១០៨២>
        text <ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ>
        text <កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។>
      text <១០៨៣>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <១០៨៤>
        text <អហំ មនុស្សេសុ មនុស្សភូតោ ទិស្វាន ភិក្ខុំ តសិតំ កិលន្តំ>
        text <ឯកាហំ ភិក្ខំ បដិបាទយិស្សំ សមង្គិ ភត្តេន តទា អកាសិំ។>
      text <១០៨៥>
        text <តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។>
      stand <ភិក្ខាទាយកវិមានំ ឆដ្ឋំ។>
    text <៧។ យវបាលកវិមានវត្ថុ>
      text <១០៨៧>
        text <ឧច្ចមិទំ មណិថូណំ វិមានំ…បេ។… វណ្ណោ ច តេ សព្ពទិសា បភាសតីតិ។>
      text <១០៨៩>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <១០៩០>
        text <អហំ មនុស្សេសុ មនុស្សភូតោ អហោសិំ យវបាលកោ>
        text <អទ្ទសំ វិរជំ ភិក្ខុំ វិប្បសន្នមនាវិលំ។>
      text <១០៩១>
        text <តស្ស អទាសហំ ភាគំ បសន្នោ សេហិ បាណិភិ>
        text <កុម្មាសបិណ្ឌំ ទត្វាន មោទាមិ នន្ទនេ វនេ។>
      text <១០៩២>
        text <តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។>
      stand <យវបាលកវិមានំ សត្តមំ។>
    text <៨។ បឋមកុណ្ឌលីវិមានវត្ថុ>
      text <១០៩៤>
        text <អលង្កតោ មល្យធរោ សុវត្ថោ សុកុណ្ឌលី កប្បិតកេសមស្សុ>
        text <អាមុត្តហត្ថាភរណោ យសស្សី ទិព្ពេ វិមានម្ហិ យថាបិ ចន្ទិមា។>
      text <១០៩៥>
        text <ទិព្ពា ច វីណា បវទន្តិ វគ្គុំ អដ្ឋដ្ឋកា សិក្ខិតា សាធុរូបា>
        text <ទិព្ពា ច កញ្ញា តិទសចរា ឧឡារា នច្ចន្តិ គាយន្តិ បមោទយន្តិ។>
      text <១០៩៦>
        text <ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ>
        text <កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។>
      text <១០៩៧>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <១០៩៨>
        text <អហំ មនុស្សេសុ មនុស្សភូតោ ទិស្វាន សមណេ សីលវន្តេ>
        text <សម្បន្នវិជ្ជាចរណេ យសស្សី ពហុស្សុតេ តណ្ហក្ខយូបបន្នេ>
        text <អន្នញ្ច បានញ្ច បសន្នចិត្តោ សក្កច្ច ទានំ វិបុលំ អទាសិំ។>
      text <១០៩៩>
        text <តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។>
      stand <បឋមកុណ្ឌលីវិមានំ អដ្ឋមំ។>
    text <៩។ ទុតិយកុណ្ឌលីវិមានវត្ថុ>
      text <១១០១>
        text <អលង្កតោ មល្យធរោ សុវត្ថោ សុកុណ្ឌលី កប្បិតកេសមស្សុ>
        text <អាមុត្តហត្ថាភរណោ យសស្សី ទិព្ពេ វិមានម្ហិ យថាបិ ចន្ទិមា។>
      text <១១០២>
        text <ទិព្ពា ច វីណា បវទន្តិ វគ្គុំ អដ្ឋដ្ឋកា សិក្ខិតា សាធុរូបា>
        text <ទិព្ពា ច កញ្ញា តិទសចរា ឧឡារា នច្ចន្តិ គាយន្តិ បមោទយន្តិ។>
      text <១១០៣>
        text <ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ>
        text <កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។>
      text <១១០៤>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <១១០៥>
        text <អហំ មនុស្សេសុ មនុស្សភូតោ ទិស្វាន សមណេ សាធុរូបេ>
        text <សម្បន្នវិជ្ជាចរណេ យសស្សី ពហុស្សុតេ សីលវន្តេ បសន្នេ>
        text <អន្នញ្ច បានញ្ច បសន្នចិត្តោ សក្កច្ច ទានំ វិបុលំ អទាសិំ។>
      text <១១០៦>
        text <តេន មេតាទិសោ វណ្ណោ…បេ។…វណ្ណោ ច មេ សព្ពទិសា បភាសតីតិ។>
      stand <ទុតិយកុណ្ឌលីវិមានំ នវមំ។>
    text <១០។ ឧត្តរ បាយាសិវិមានវត្ថុ>
      text <១១០៨>
        text <យា ទេវរាជស្ស សភា សុធម្មា យត្ថច្ឆតិ ទេវសង្ឃោ សមគ្គោ>
        text <តថូបមំ តុយ្ហមិទំ វិមានំ ឱភាសយំ តិដ្ឋតិ អន្តលិក្ខេ។>
      text <១១០៩>
        text <ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ>
        text <កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។>
      text <១១១០>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <១១១១>
        text <អហំ មនុស្សេសុ មនុស្សភូតោ រញ្ញោ បាយាសិស្ស អហោសិំ មាណវោ>
        text <លទ្ធា ធនំ សំវិភាគំ អកាសិំ បិយា ច មេ សីលវន្តោ អហេសុំ>
        text <អន្នញ្ច បានញ្ច បសន្នចិត្តោ សក្កច្ច ទានំ វិបុលំ អទាសិំ។>
      text <១១១២>
        text <តេន មេតាទិសោ វណ្ណោ…បេ។ …វណ្ណោ ច មេ សព្ពទិសា បភាសតីតិ។>
        text <ទ្វេ អគារិនោ ផលទាយី ទ្វេ ឧបស្សយទាយី ភិក្ខាយ ទាយី>
        text <យវបាលកោ ចេវ ទ្វេ កុណ្ឌលិនោ បាយាសីតិ>
        text <បុរិសានំ ទុតិយោ វគ្គោ បវុច្ចតីតិ។>
      stand <ឧត្តរ បាយាសិវិមានំ ទសមំ។>
      text <បាយាសិវគ្គោ ឆដ្ឋោ និដ្ឋិតោ។>
      text <តស្សុទ្ទានំ>
  text <៧។ សុនិក្ខិត្តវគ្គោ>
    text <១។ ចិត្តលតាវិមានវត្ថុ>
      text <១១១៤>
        text <យថា វនំ ចិត្តលតំ បភាសតិ ឧយ្យានសេដ្ឋំ តិទសានមុត្តមំ>
        text <តថូបមំ តុយ្ហមិទំ វិមានំ ឱភាសយំ តិដ្ឋតិ អន្តលិក្ខេ។>
      text <១១១៥>
        text <ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ>
        text <កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។>
      text <១១១៦>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <១១១៧>
        text <អហំ មនុស្សេសុ មនុស្សភូតោ ទលិទ្ទោ អតាណោ កបណោ កម្មករោ អហោសិំ>
        text <ជិណ្ណេ ច មាតាបិតរោ អភារិំ បិយា ច មេ សីលវន្តោ អហេសុំ>
        text <អន្នញ្ច បានញ្ច បសន្នចិត្តោ សក្កច្ច ទានំ វិបុលំ អទាសិ។>
      text <១១១៨>
        text <តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។>
      stand <ចិត្តលតាវិមានំ បឋមំ។>
    text <២។ នន្ទនវិមានវត្ថុ>
      text <១១២០>
        text <យថា វនំ នន្ទនំ បភាសតិ ឧយ្យានសេដ្ឋំ តិទសានមុត្តមំ>
        text <តថូបមំ តុយ្ហមិទំ វិមានំ ឱភាសយំ តិដ្ឋតិ អន្តលិក្ខេ។>
      text <១១២១>
        text <ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ>
        text <កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។>
      text <១១២២>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <១១២៣>
        text <អហំ មនុស្សេសុ មនុស្សភូតោ ទលិទ្ទោ អតាណោ កបណោ កម្មករោ អហោសិំ>
        text <ជិណ្ណេ ច មាតាបិតរោ អភារិំ បិយា ច មេ សីលវន្តោ អហេសុំ>
        text <អន្នញ្ច បានញ្ច បសន្នចិត្តោ សក្កច្ច ទានំ វិបុលំ អទាសិំ។>
      text <១១២៤>
        text <តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។>
      stand <នន្ទនវិមានំ ទុតិយំ។>
    text <៣។ មណិថូណវិមានវត្ថុ>
      text <១១២៦>
        text <ឧច្ចមិទំ មណិថូណំ វិមានំ សមន្តតោ ទ្វាទស យោជនានិ>
        text <កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។>
      text <១១២៧>
        text <តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ>
        text <ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។>
      text <១១២៨>
        text <កេន តេតាទិសោ វណ្ណោ…បេ។…វណ្ណោ ច តេ សព្ពទិសា បភាសតីតិ។>
      text <១១៣០>
        text <សោ ទេវបុត្តោ អត្តមនោ…បេ។…យស្ស កម្មស្សិទំ ផលំ។>
      text <១១៣១>
        text <អហំ មនុស្សេសុ មនុស្សភូតោ វិវនេ បថេ សង្កមនំ អកាសិំ>
        text <អារាមរុក្ខានិ ច រោបយិស្សំ បិយា ច មេ សីលវន្តោ អហេសុំ>
        text <អន្នញ្ច បានញ្ច បសន្នចិត្តោ សក្កច្ច ទានំ វិបុលំ អទាសិំ។>
      text <១១៣២>
        text <តេន មេតាទិសោ វណ្ណោ…បេ។… វណ្ណោ ច មេ សព្ពទិសា បភាសតីតិ។>
      stand <មណិថូណវិមានំ តតិយំ។>
    text <៤។ សុវណ្ណវិមានវត្ថុ>
      text <១១៣៤>
        text <សោវណ្ណមយេ បព្ពតស្មិំ វិមានំ សព្ពតោបភំ>
        text <ហេមជាលបដិច្ឆន្នំ កិង្កិណិ ជាលកប្បិតំ។>
      text <១១៣៥>
        text <អដ្ឋំសា សុកតា ថម្ភា សព្ពេ វេឡុរិយាមយា>
        text <ឯកមេកាយ អំសិយា រតនា សត្ត និម្មិតា។>
      text <១១៣៦>
        text <វេឡុរិយសុវណ្ណស្ស ផលិកា រូបិយស្ស ច>
        text <មសារគល្លមុត្តាហិ លោហិតង្គមណីហិ ច។>
      text <១១៣៧>
        text <ចិត្រា មនោរមា ភូមិ ន តត្ថុទ្ធំសតី រជោ>
        text <គោបាណសីគណា បីតា កូដំ ធារេន្តិ និម្មិតា។>
      text <១១៣៨>
        text <សោបាណានិ ច ចត្តារិ និម្មិតា ចតុរោ ទិសា>
        text <នានារតនគព្ភេហិ អាទិច្ចោវ វិរោចតិ។>
      text <១១៣៩>
        text <វេទិយា ចតស្សោ តត្ថ វិភត្តា ភាគសោ មិតា>
        text <ទទ្ទល្លមានា អាភន្តិ សមន្តា ចតុរោ ទិសា។>
      text <១១៤០>
        text <តស្មិំ វិមានេ បវរេ ទេវបុត្តោ មហប្បភោ>
        text <អតិរោចសិ វណ្ណេន ឧទយន្តោវ ភាណុមា។>
      text <១១៤១>
        text <ទានស្ស តេ ឥទំ ផលំ អថោ សីលស្ស វា បន>
        text <អថោ អញ្ជលិកម្មស្ស តំ មេ អក្ខាហិ បុច្ឆិតោ។>
      text <១១៤២>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <១១៤៣>
        text <អហំ អន្ធកវិន្ទស្មិំ ពុទ្ធស្សាទិច្ចពន្ធុនោ>
        text <វិហារំ សត្ថុ ការេសិំ បសន្នោ សេហិ បាណិភិ។>
      text <១១៤៤>
        text <តត្ថ គន្ធញ្ច មាលញ្ច បច្ចយញ្ច វិលេបនំ>
        text <វិហារំ សត្ថុ អទាសិំ វិប្បសន្នេន ចេតសា>
        text <តេន មយ្ហំ ឥទំ លទ្ធំ វសំ វត្តេមិ នន្ទនេ។>
      text <១១៤៥>
        text <នន្ទនេ ច វនេ រម្មេ នានាទិជគណាយុតេ>
        text <រមាមិ នច្ចគីតេហិ អច្ឆរាហិ បុរក្ខតោតិ។>
      stand <សុវណ្ណវិមានំ ចតុត្ថំ។>
    text <៥។ អម្ពវិមានវត្ថុ>
      text <១១៤៦>
        text <ឧច្ចមិទំ មណិថូណំ វិមានំ សមន្តតោ ទ្វាទស យោជនានិ>
        text <កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។>
      text <១១៤៧>
        text <តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ>
        text <ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។>
      text <១១៤៨>
        text <កេន តេតាទិសោ វណ្ណោ…បេ។… វណ្ណោ ច តេ សព្ពទិសា បភាសតីតិ។>
      text <១១៥០>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <១១៥១>
        text <គិម្ហានំ បច្ឆិមេ មាសេ បតបន្តេ ទិវង្ករេ>
        text <បរេសំ ភតកោ បោសោ អម្ពារាមមសិញ្ចតិ។>
      text <១១៥២>
        text <អថ តេនាគមា ភិក្ខុ សារិបុត្តោតិ វិស្សុតោ>
        text <កិលន្តរូបោ កាយេន អកិលន្តោវ ចេតសា។>
      text <១១៥៣>
        text <តញ្ច ទិស្វាន អាយន្តំ អវោចំ អម្ពសិញ្ចកោ>
        text <សាធុ តំ ភន្តេ ន្ហាបេយ្យំ យំ មមស្ស សុខាវហំ។>
      text <១១៥៤>
        text <តស្ស មេ អនុកម្បាយ និក្ខិបិ បត្តចីវរំ>
        text <និសីទិ រុក្ខមូលស្មិំ ឆាយាយ ឯកចីវរោ។>
      text <១១៥៥>
        text <តញ្ច អច្ឆេន វារិនា បសន្នមានសោ នរោ>
        text <ន្ហាបយី រុក្ខមូលស្មិំ ឆាយាយ ឯកចីវរំ។>
      text <១១៥៦>
        text <អម្ពោ ច សិត្តោ សមណោ ច ន្ហាបិតោ មយា ច បុញ្ញំ បសុតំ អនប្បកំ>
        text <ឥតិ សោ បីតិយា កាយំ សព្ពំ ផរតិ អត្តនោ។>
      text <១១៥៧>
        text <តទេវ ឯត្តកំ កម្មំ អកាសិំ តាយ ជាតិយា>
        text <បហាយ មានុសំ ទេហំ ឧបបន្នោម្ហិ នន្ទនំ។>
      text <១១៥៨>
        text <នន្ទនេ ច វនេ រម្មេ នានាទិជគណាយុតេ>
        text <រមាមិ នច្ចគីតេហិ អច្ឆរាហិ បុរក្ខតោតិ។>
      stand <អម្ពវិមានំ បញ្ចមំ។>
    text <៦។ គោបាលវិមានវត្ថុ>
      text <១១៥៩>
        text <ទិស្វាន ទេវំ បដិបុច្ឆិ ភិក្ខុ ឧច្ចេ វិមានម្ហិ ចិរដ្ឋិតិកេ>
        text <អាមុត្តហត្ថាភរណំ យសស្សិំ ទិព្ពេ វិមានម្ហិ យថាបិ ចន្ទិមា។>
      text <១១៦០>
        text <អលង្កតោ មល្យធរោ សុវត្ថោ សុកុណ្ឌលី កប្បិតកេសមស្សុ>
        text <អាមុត្តហត្ថាភរណោ យសស្សី ទិព្ពេ វិមានម្ហិ យថាបិ ចន្ទិមា។>
      text <១១៦១>
        text <ទិព្ពា ច វីណា បវទន្តិ វគ្គុំ អដ្ឋដ្ឋកា សិក្ខិតា សាធុរូបា>
        text <ទិព្ពា ច កញ្ញា តិទសចរា ឧឡារា នច្ចន្តិ គាយន្តិ បមោទយន្តិ។>
      text <១១៦២>
        text <ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ>
        text <កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។>
      text <១១៦៣>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <១១៦៤>
        text <អហំ មនុស្សេសុ មនុស្សភូតោ សង្គម្ម រក្ខិស្សំ បរេសំ ធេនុយោ>
        text <តតោ ច អាគា សមណោ មមន្តិកេ គាវោ ច មាសេ អគមំសុ ខាទិតុំ។>
      text <១១៦៥>
        text <ទ្វយជ្ជ កិច្ចំ ឧភយញ្ច ការិយំ ឥច្ចេវហំ ភន្តេ តទា វិចិន្តយិំ>
        text <តតោ ច សញ្ញំ បដិលទ្ធយោនិសោ ទទាមិ ភន្តេតិ ខិបិំ អនន្តកំ។>
      text <១១៦៦>
        text <សោ មាសខេត្តំ តុរិតោ អវាសរិំ បុរា អយំ ភញ្ជតិ យស្សិទំ ធនំ>
        text <តតោ ច កណ្ហោ ឧរគោ មហាវិសោ អឌំសិ បាទេ តុរិតស្ស មេ សតោ។>
      text <១១៦៧>
        text <ស្វាហំ អដ្ដោម្ហិ ទុក្ខេន បីឡិតោ ភិក្ខុ ច តំ សាមំ មុញ្ចិត្វានន្តកំ>
        text <អហាសិ កុម្មាសំ មមានុកម្បយា តតោ ចុតោ កាលកតោម្ហិ ទេវតា។>
      text <១១៦៨>
        text <តទេវ កម្មំ កុសលំ កតំ មយា សុខញ្ច កម្មំ អនុភោមិ អត្តនា>
        text <តយា ហិ ភន្តេ អនុកម្បិតោ ភុសំ កតញ្ញុតាយ អភិបាទយាមិ តំ។>
      text <១១៦៩>
        text <សទេវកេ លោកេ សមារកេ ច អញ្ញោ មុនិ នត្ថិ តយានុកម្បកោ>
        text <តយា ហិ ភន្តេ អនុកម្បិតោ ភុសំ កតញ្ញុតាយ អភិវាទយាមិ តំ។>
      text <១១៧០>
        text <ឥមស្មិំ លោកេ បរស្មិំ វា បន អញ្ញោ មុនី នត្ថិ តយានុកម្បកោ>
        text <តយា ហិ ភន្តេ អនុកម្បិតោ ភុសំ កតញ្ញុតាយ អភិវាទយាមិ តន្តិ។>
      stand <គោបាលវិមានំ ឆដ្ឋំ។>
    text <៧។ កណ្ឌកវិមានវត្ថុ>
      text <១១៧១>
        text <បុណ្ណមាសេ យថា ចន្ទោ នក្ខត្តបរិវារិតោ>
        text <សមន្តា អនុបរិយាតិ តារកាធិបតី សសី។>
      text <១១៧២>
        text <តថូបមំ ឥទំ ព្យម្ហំ ទិព្ពំ ទេវបុរម្ហិ ច>
        text <អតិរោចតិ វណ្ណេន ឧទយន្តោវ រំសិមា។>
      text <១១៧៣>
        text <វេឡុរិយសុវណ្ណស្ស ផលិកា រូបិយស្ស ច>
        text <មសារគល្លមុត្តាហិ លោហិតង្គមណីហិ ច។>
      text <១១៧៤>
        text <ចិត្រា មនោរមា ភូមិ វេឡូរិយស្ស សន្ថតា>
        text <កូដាគារា សុភា រម្មា បាសាទោ តេ សុមាបិតោ។>
      text <១១៧៥>
        text <រម្មា ច តេ បោក្ខរណី បុថុលោមនិសេវិតា>
        text <អច្ឆោទកា វិប្បសន្នា សោវណ្ណវាលុកសន្ថតា។>
      text <១១៧៦>
        text <នានាបទុមសញ្ឆន្នា បុណ្ឌរីកសមោតតា>
        text <សុរភិំ សម្បវាយន្តិ មនុញ្ញា មាលុតេរិតា។>
      text <១១៧៧>
        text <តស្សា តេ ឧភតោ បស្សេ វនគុម្ពា សុមាបិតា>
        text <ឧបេតា បុប្ផរុក្ខេហិ ផលរុក្ខេហិ ចូភយំ។>
      text <១១៧៨>
        text <សោវណ្ណបាទេ បល្លង្កេ មុទុកេ គោណកត្ថតេ>
        text <និសិន្នំ ទេវរាជំវ ឧបតិដ្ឋន្តិ អច្ឆរា។>
      text <១១៧៩>
        text <សព្ពាភរណសញ្ឆន្នា នានាមាលាវិភូសិតា>
        text <រមេន្តិ តំ មហិទ្ធិកំ វសវត្តីវ មោទសិ។>
      text <១១៨០>
        text <ភេរិសង្ខមុទិង្គាហិ វីណាហិ បណវេហិ ច>
        text <រមសិ រតិសម្បន្នោ នច្ចគីតេ សុវាទិតេ។>
      text <១១៨១>
        text <ទិព្ពា តេ វិវិធា រូបា ទិព្ពា សទ្ទា អថោ រសា>
        text <គន្ធា ច តេ អធិប្បេតា ផោដ្ឋព្ពា ច មនោរមា។>
      text <១១៨២>
        text <តស្មិំ វិមានេ បវរេ ទេវបុត្ត មហប្បភោ>
        text <អតិរោចសិ វណ្ណេន ឧទយន្តោវ ភាណុមា។>
      text <១១៨៣>
        text <ទានស្ស តេ ឥទំ ផលំ អថោ សីលស្ស វា បន>
        text <អថោ អញ្ជលិកម្មស្ស តំ មេ អក្ខាហិ បុច្ឆិតោ។>
      text <១១៨៤>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <១១៨៥>
        text <អហំ កបិលវត្ថុស្មិំ សាកិយានំ បុរុត្តមេ>
        text <សុទ្ធោទនស្ស បុត្តស្ស កណ្ឌកោ សហជោ អហំ។>
      text <១១៨៦>
        text <យទា សោ អឌ្ឍរត្តាយំ ពោធាយ មភិនិក្ខមិ>
        text <សោ មំ មុទូហិ បាណីហិ ជាលិ តម្ពនខេហិ ច។>
      text <១១៨៧>
        text <សត្ថិំ អាកោដយិត្វាន វហ សម្មាតិ ចព្រវិ>
        text <អហំ លោកំ តារយិស្សំ បត្តោ សម្ពោធិមុត្តមំ។>
      text <១១៨៨>
        text <តំ មេ គិរំ សុណន្តស្ស ហាសោ មេ វិបុលោ អហុ>
        text <ឧទគ្គចិត្តោ សុមនោ អភិសីសិំ តទា អហំ។>
      text <១១៨៩>
        text <អភិរូឡ្ហញ្ច មំ ញត្វា សក្យបុត្តំ មហាយសំ>
        text <ឧទគ្គចិត្តោ មុទិតោ វហិស្សំ បុរិសុត្តមំ។>
      text <១១៩០>
        text <បរេសំ វិជិតំ គន្ត្វា ឧគ្គតស្មិំ ទិវាករេ>
        text <មមំ ឆន្នញ្ច ឱហាយ អនបេក្ខោ សោ អបក្កមិ។>
      text <១១៩១>
        text <តស្ស តម្ពនខេ បាទេ ជិវ្ហាយ បរិលេហិសំ>
        text <គច្ឆន្តញ្ច មហាវីរំ រុទមានោ ឧទិក្ខិសំ។>
      text <១១៩២>
        text <អទស្សនេនហំ តស្ស សក្យបុត្តស្ស សិរីមតោ>
        text <អលត្ថំ គរុកាពាធំ ខិប្បំ មេ មរណំ អហុ។>
      text <១១៩៣>
        text <តស្សេវ អានុភាវេន វិមានំ អាវសាមិទំ>
        text <សព្ពកាមគុណោបេតំ ទិព្ពំ ទេវបុរម្ហិ ច។>
      text <១១៩៤>
        text <យញ្ច មេ អហុវា ហាសោ សទ្ទំ សុត្វាន ពោធិយា>
        text <តេនេវ កុសលមូលេន ផុសិស្សំ អាសវក្ខយំ។>
      text <១១៩៥>
        text <សចេ ហិ ភន្តេ គច្ឆេយ្យាសិ សត្ថុ ពុទ្ធស្ស សន្តិកេ>
        text <មមាបិ នំ វចនេន សិរសា វជ្ជាសិ វន្ទនំ។>
      text <១១៩៦>
        text <អហម្បិ ទដ្ឋុំ គច្ឆិស្សំ ជិនំ អប្បដិបុគ្គលំ>
        text <ទុល្លភំ ទស្សនំ ហោតិ លោកនាថាន តាទិនន្តិ។>
      text <១១៩៧>
        text <សោ កតញ្ញូ កតវេទី សត្ថារំ ឧបសង្កមិ>
        text <សុត្វា គិរំ ចក្ខុមតោ ធម្មចក្ខុំ វិសោធយិ។>
      text <១១៩៨>
        text <វិសោធេត្វា ទិដ្ឋិគតំ វិចិកិច្ឆំ វតានិ ច>
        text <វន្ទិត្វា សត្ថុនោ បាទេ តត្ថេវន្តរធាយថាតិ។>
      stand <កណ្ឌកវិមានំ សត្តមំ។>
    text <៨។ អនេកវណ្ណវិមានវត្ថុ>
      text <១១៩៩>
        text <អនេកវណ្ណំ ទរសោកនាសនំ វិមានមារុយ្ហ អនេកចិត្តំ>
        text <បរិវារិតោ អច្ឆរាសង្គណេន សុនិម្មិតោ ភូតបតីវ មោទសិ។>
      text <១២០០>
        text <សមស្សមោ នត្ថិ កុតោ បនុត្តរោ យសេន បុញ្ញេន ច ឥទ្ធិយា ច>
        text <សព្ពេ ច ទេវា តិទសគណា សមេច្ច តំ តំ នមស្សន្តិ សសិំវ ទេវា>
        text <ឥមា ច តេ អច្ឆរាយោ សមន្តតោ នច្ចន្តិ គាយន្តិ បមោទយន្តិ។>
      text <១២០១>
        text <ទេវិទ្ធិបត្តោសិ មហានុភាវោ មនុស្សភូតោ កិមកាសិ បុញ្ញំ>
        text <កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។>
      text <១២០២>
        text <សោ ទេវបុត្តោ អត្តមនោ…បេ។… យស្ស កម្មស្សិទំ ផលំ។>
      text <១២០៣>
        text <អហំ ភទន្តេ អហុវាសិ បុព្ពេ សុមេធនាមស្ស ជិនស្ស សាវកោ>
        text <បុថុជ្ជនោ អននុពោធោហមស្មិ សោ សត្ត វស្សានិ បរិព្ពជិស្សហំ។>
      text <១២០៤>
        text <សោហំ សុមេធស្ស ជិនស្ស សត្ថុនោ បរិនិព្ពុតស្សោឃតិណ្ណស្ស តាទិនោ>
        text <រតនុច្ចយំ ហេមជាលេន ឆន្នំ វន្ទិត្វា ថូបស្មិំ មនំ បសាទយិំ។>
      text <១២០៥>
        text <ន មាសិ ទានំ ន ច មត្ថិ ទាតុំ បរេ ច ខោ តត្ថ សមាទបេសិំ>
        text <បូជេថ នំ បូជនីយស្ស ធាតុំ ឯវំ កិរ សគ្គមិតោ គមិស្សថ។>
      text <១២០៦>
        text <តទេវ កម្មំ កុសលំ កតំ មយា សុខញ្ច ទិព្ពំ អនុភោមិ អត្តនា>
        text <មោទាមហំ តិទសគណស្ស មជ្ឈេ ន តស្ស បុញ្ញស្ស ខយម្បិ អជ្ឈគន្តិ។>
      stand <អនេកវណ្ណវិមានំ អដ្ឋមំ។>
    text <៩។ មដ្ឋកុណ្ឌលីវិមានវត្ថុ>
      text <១២០៧>
        text <អលង្កតោ មដ្ឋកុណ្ឌលី មាលធារី ហរិចន្ទនុស្សទោ>
        text <ពាហា បគ្គយ្ហ កន្ទសិ វនមជ្ឈេ កិំ ទុក្ខិតោ តុវន្តិ។>
      text <១២០៨>
        text <សោវណ្ណមយោ បភស្សរោ ឧប្បន្នោ រថបញ្ជរោ មម>
        text <តស្ស ចក្កយុគំ ន វិន្ទាមិ តេន ទុក្ខេន ជហាមិ ជីវិតន្តិ។>
      text <១២០៩>
        text <សោវណ្ណមយំ មណិមយំ លោហិតកមយំ អថ រូបិយមយំ>
        text <អាចិក្ខ មេ ភទ្ទមាណវ ចក្កយុគំ បដិបាទយាមិ តេតិ។>
      text <១២១០>
        text <សោ មាណវោ តស្ស បាវទិ ចន្ទិមសូរិយា ឧភយេត្ថ ទិស្សរេ>
        text <សោវណ្ណមយោ រថោ មម តេន ចក្កយុគេន សោភតីតិ។>
      text <១២១១>
        text <ពាលោ ខោ ត្វំ អសិ មាណវ យោ ត្វំ បត្ថយសេ អបត្ថិយំ>
        text <មញ្ញាមិ តុវំ មរិស្សសិ ន ហិ ត្វំ លច្ឆសិ ចន្ទិមសូរិយេតិ។>
      text <១២១២>
        text <គមនាគមនម្បិ ទិស្សតិ វណ្ណធាតុ ឧភយត្ថ វីថិយា>
        text <បេតោ កាលកតោ ន ទិស្សតិ កោ និធ កន្ទតំ ពាល្យតរោតិ។>
      text <១២១៣>
        text <សច្ចំ ខោ វទេសិ មាណវ អហមេវ កន្ទតំ ពាល្យតរោ>
        text <ចន្ទំ វិយ ទារកោ រុទំ បេតំ កាលកតាភិបត្ថយិន្តិ។>
      text <១២១៤>
        text <អាទិត្តំ វត មំ សន្តំ ឃតសិត្តំវ បាវកំ>
        text <វារិនា វិយ ឱសិញ្ចំ សព្ពំ និព្ពាបយេ ទរំ។>
      text <១២១៥>
        text <អព្ពហី វត មេ សល្លំ សោកំ ហទយនិស្សិតំ>
        text <យោ មេ សោកបរេតស្ស បុត្តសោកំ អបានុទិ។>
      text <១២១៦>
        text <ស្វាហំ អព្ពូឡ្ហសល្លោស្មិ សីតិភូតោស្មិ និព្ពុតោ>
        text <ន សោចាមិ ន រោទាមិ វត សុត្វាន មាណវាតិ។>
      text <១២១៧>
        text <ទេវតា នុសិ គន្ធព្ពោ អទុ សក្កោ បុរិន្ទទោ>
        text <កោ វា ត្វំ កស្ស វា បុត្តោ កថំ ជានេមុ តំ មយន្តិ។>
      text <១២១៨>
        text <យញ្ច កន្ទសិ យញ្ច រោទសិ បុត្តំ អាឡាហនេ សយំ ទហិត្វា>
        text <ស្វាហំ កុសលំ ករិត្វា កម្មំ តិទសានំ សហព្យតំ គតោតិ។>
      text <១២១៩>
        text <អប្បំ វា ពហុំ វា នាទ្ទសាម ទានំ ទទន្តស្ស សកេ អគារេ>
        text <ឧបោសថកម្មំ វា តាទិសំ កេន កម្មេន គតោសិ ទេវលោកន្តិ។>
      text <១២២០>
        text <អាពាធិកោហំ ទុក្ខិតោ គិលានោ អាតុររូបោម្ហិ សកេ និវេសនេ>
        text <ពុទ្ធំ វិគតរជំ វិតិណ្ណកង្ខំ អទ្ទក្ខិំ សុគតំ អនោមបញ្ញំ។>
      text < <
        text <ស្វាហំ មុទិតមនោ បសន្នចិត្តោ អញ្ជលិំ អករិំ តថាគតស្ស>
        text <តាហំ កុសលំ ករិត្វាន កម្មំ តិទសានំ សហព្យតំ គតោតិ។>
      text <១២២២>
        text <អច្ឆរិយំ វត អព្ភុតំ វត អញ្ជលិកម្មស្ស អយមីទិសោ វិបាកោ>
        text <អហម្បិ មុទិតមនោ បសន្នចិត្តោ អជ្ជេវ ពុទ្ធំ សរណំ វជាមីតិ។>
      text <១២២៣>
        text <អជ្ជេវ ពុទ្ធំ សរណំ វជាហិ ធម្មញ្ច សង្ឃញ្ច បសន្នចិត្តោ>
        text <តថេវ សិក្ខាយ បទានិ បញ្ច អខណ្ឌផុល្លានិ សមាទិយស្សុ។>
      text <១២២៤>
        text <បាណាតិបាតា វិរមស្សុ ខិប្បំ លោកេ អទិន្នំ បរិវជ្ជយស្សុ>
        text <អមជ្ជបោ មា ច មុសា ភណាហិ សកេន ទារេន ច ហោហិ តុដ្ឋោតិ។>
      text <១២២៥>
        text <អត្ថកាមោសិ មេ យក្ខ ហិតកាមោសិ ទេវតេ>
        text <ករោមិ តុយ្ហំ វចនំ ត្វំសិ អាចរិយោ មមាតិ។>
      text <១២២៦>
        text <ឧបេមិ សរណំ ពុទ្ធំ ធម្មញ្ចាបិ អនុត្តរំ>
        text <សង្ឃញ្ច នរទេវស្ស គច្ឆាមិ សរណំ អហំ។>
      text <១២២៧>
        text <បាណាតិបាតា វិរមាមិ ខិប្បំ លោកេ អទិន្នំ បរិវជ្ជយាមិ>
        text <អមជ្ជបោ នោ ច មុសា ភណាមិ សកេន ទារេន ច ហោមិ តុដ្ឋោតិ។>
      stand <មដ្ឋកុណ្ឌលីវិមានំ នវមំ។>
    text <១០។ សេរីសកវិមានវត្ថុ>
      text <១២២៨>
        text <សុណោថ យក្ខស្ស ច វាណិជាន ច សមាគមោ យត្ថ តទា អហោសិ>
        text <យថា កថំ ឥតរិតរេន ចាបិ សុភាសិតំ តញ្ច សុណាថ សព្ពេ។>
      text <១២២៩>
        text <យោ សោ អហុ រាជា បាយាសិ នាម ភុម្មានំ សហព្យគតោ យសស្សី>
        text <សោ មោទមានោវ សកេ វិមានេ អមានុសោ មានុសេ អជ្ឈភាសីតិ។>
      text <១២៣០>
        text <វង្កេ អរញ្ញេ អមនុស្សដ្ឋានេ កន្តារេ អប្បោទកេ អប្បភក្ខេ>
        text <សុទុគ្គមេ វណ្ណុបថស្ស មជ្ឈេ វង្កំ ភយា នដ្ឋមនា មនុស្សា។>
      text <១២៣១>
        text <នយិធ ផលា មូលមយា ច សន្តិ ឧបាទានំ នត្ថិ កុតោធ ភក្ខោ>
        text <អញ្ញត្រ បំសូហិ ច វាលុកាហិ ច តតាហិ ឧណ្ហាហិ ច ទារុណាហិ ច។>
      text <១២៣២>
        text <ឧជ្ជង្គលំ តត្តមិវំ កបាលំ អនាយសំ បរលោកេន តុល្យំ>
        text <លុទ្ទានមាវាសមិទំ បុរាណំ ភូមិប្បទេសោ អភិសត្តរូបោ។>
      text <១២៣៣>
        text <អថ តុម្ហេ កេន វណ្ណេន កិមាសមានា ឥមំ បទេសំ ហិ>
        text <អនុបវិដ្ឋា សហសា សមេច្ច លោភា ភយា អថ វា សម្បមូឡ្ហាតិ។>
      text <១២៣៤>
        text <មគធេសុ អង្គេសុ ច សត្ថវាហា អារោបយិត្វា បណិយំ បុថុត្តំ>
        text <តេ យាមសេ សិន្ធុសោវីរភូមិំ ធនត្ថិកា ឧទ្ទយំ បត្ថយានា។>
      text <១២៣៥>
        text <ទិវា បិបាសំ នធិវាសយន្តា យោគ្គានុកម្បញ្ច សមេក្ខមានា>
        text <ឯតេន វេគេន អាយាម សព្ពេ រត្តិំ មគ្គំ បដិបន្នា វិកាលេ។>
      text <១២៣៦>
        text <តេ ទុប្បយាតា អបរទ្ធមគ្គា អន្ធាកុលា វិប្បនដ្ឋា អរញ្ញេ>
        text <សុទុគ្គមេ វណ្ណុបថស្ស មជ្ឈេ ទិសំ ន ជានាម បមូឡ្ហចិត្តា។>
      text <១២៣៧>
        text <ឥទញ្ច ទិស្វាន អទិដ្ឋបុព្ពំ វិមានសេដ្ឋញ្ច តវញ្ច យក្ខ>
        text <តតុត្តរិំ ជីវិតមាសមានា ទិស្វា បតីតា សុមនា ឧទគ្គាតិ។>
      text <១២៣៨>
        text <បារំ សមុទ្ទស្ស ឥមញ្ច វណ្ណុំ វេត្តាចរំ សង្កុបថញ្ច មគ្គំ>
        text <នទិយោ បន បព្ពតានញ្ច ទុគ្គា បុថុទ្ទិសា គច្ឆថ ភោគហេតុ។>
      text <១២៣៩>
        text <បក្ខន្ទិយាន វិជិតំ បរេសំ វេរជ្ជកេ មានុសេ បេក្ខមានា>
        text <យំ វោ សុតំ វា អថ វាបិ ទិដ្ឋំ អច្ឆេរកំ តំ វោ សុណោម តាតាតិ។>
      text <១២៤០>
        text <ឥតោបិ អច្ឆេរតរំ កុមារ ន តោ សុតំ វា អថ វាបិ ទិដ្ឋំ>
        text <អតីតមានុស្សកមេវ សព្ពំ ទិស្វាន តប្បាម អនោមវណ្ណំ។>
      text <១២៤១>
        text <វេហាយសំ បោក្ខរញ្ញោ សវន្តិ បហូតមល្យា ពហុបុណ្ឌរីកា>
        text <ទុមា ចិមេ និច្ចផលូបបន្នា អតីវ គន្ធា សុរភិំ បវាយន្តិ។>
      text <១២៤២>
        text <វេឡូរិយថម្ភា សតមុស្សិតាសេ សិលាបវាឡស្ស ច អាយតំសា>
        text <មសារគល្លា សហលោហិតង្គា ថម្ភា ឥមេ ជោតិរសាមយាសេ។>
      text <១២៤៣>
        text <សហស្សថម្ភំ អតុលានុភាវំ តេសូបរិ សាធុមិទំ វិមានំ>
        text <រតនន្តរំ កញ្ចនវេទិមិស្សំ តបនីយបដ្ដេហិ ច សាធុឆន្នំ។>
      text <១២៤៤>
        text <ជម្ពោនទុត្តត្តមិទំ សុមដ្ឋោ បាសាទសោបាណផលូបបន្នោ>
        text <ទឡ្ហោ ច វគ្គុ ច សុសង្គតោ ច អតីវ និជ្ឈានខមោ មនុញ្ញោ។>
      text <១២៤៥>
        text <រតនន្តរស្មិំ ពហុអន្នបានំ បរិវារិតោ អច្ឆរាសង្គណេន>
        text <មុរជអាលម្ពរតូរិយឃុដ្ឋោ អភិវន្ទិតោសិ ថុតិវន្ទនាយ។>
      text <១២៤៦>
        text <សោ មោទសិ នារិគណប្បពោធនោ វិមានបាសាទវរេ មនោរមេ>
        text <អចិន្តិយោ សព្ពគុណូបបន្នោ រាជា យថា វេស្សវណោ នឡិន្យា។>
      text <១២៤៧>
        text <ទេវោ នុ អាសិ ឧទវាសិ យក្ខោ ឧទាហុ ទេវិន្ទោ មនុស្សភូតោ>
        text <បុច្ឆន្តិ តំ វាណិជា សត្ថវាហា អាចិក្ខ កោ នាម តុវំសិ យក្ខោតិ។>
      text <១២៤៨>
        text <សេរីសកោ នាម អហម្ហិ យក្ខោ កន្តារិយោ វណ្ណុបថម្ហិ គុត្តោ>
        text <ឥមំ បទេសំ អភិបាលយាមិ វចនករោ វេស្សវណស្ស រញ្ញោតិ។>
      text <១២៤៩>
        text <អធិច្ចលទ្ធំ បរិណាមជំ តេ សយំ កតំ ឧទាហុ ទេវេហិ ទិន្នំ>
        text <បុច្ឆន្តិ តំ វាណិជា សត្ថវាហា កថំ តយា លទ្ធមិទំ មនុញ្ញន្តិ។>
      text <១២៥០>
        text <នាធិច្ចលទ្ធំ ន បរិណាមជំ មេ ន សយំ កតំ ន ហិ ទេវេហិ ទិន្នំ>
        text <សកេហិ កម្មេហិ អបាបកេហិ បុញ្ញេហិ មេ លទ្ធមិទំ មនុញ្ញន្តិ។>
      text <១២៥១>
        text <កិំ តេ វតំ កិំ បន ព្រហ្មចរិយំ កិស្ស សុចិណ្ណស្ស អយំ វិបាកោ>
        text <បុច្ឆន្តិ តំ វាណិជា សត្ថវាហា កថំ តយា លទ្ធមិទំ វិមានន្តិ។>
      text <១២៥២>
        text <មមំ បាយាសីតិ អហុ សមញ្ញា រជ្ជំ យទា ការយិំ កោសលានំ>
        text <នត្ថិកទិដ្ឋិ កទរិយោ បាបធម្មោ ឧច្ឆេទវាទី ច តទា អហោសិំ។>
      text <១២៥៣>
        text <សមណោ ច ខោ អាសិ កុមារកស្សបោ ពហុស្សុតោ ចិត្តកថី ឧឡារោ>
        text <សោ មេ តទា ធម្មកថំ អភាសិ ទិដ្ឋិវិសូកានិ វិនោទយី មេ។>
      text <១២៥៤>
        text <តាហំ តស្ស ធម្មកថំ សុណិត្វា ឧបាសកត្តំ បដិវេទយិស្សំ>
        text <បាណាតិបាតា វិរតោ អហោសិំ លោកេ អទិន្នំ បរិវជ្ជយិស្សំ>
        text <អមជ្ជបោ នោ ច មុសា អភាណិំ សកេន ទារេន ច អហោសិ តុដ្ឋោ។>
      text <១២៥៥>
        text <តំ មេ វតំ តំ បន ព្រហ្មចរិយំ តស្ស សុចិណ្ណស្ស អយំ វិបាកោ>
        text <តេហេវ កម្មេហិ អបាបកេហិ បុញ្ញេហិ មេ លទ្ធមិទំ វិមានន្តិ។>
      text <១២៥៦>
        text <សច្ចំ កិរាហំសុ នរា សបញ្ញា អនញ្ញថា វចនំ បណ្ឌិតានំ>
        text <យហិំ យហិំ គច្ឆតិ បុញ្ញកម្មោ តហិំ តហិំ មោទតិ កាមកាមី។>
      text <១២៥៧>
        text <យហិំ យហិំ សោកបរិទ្ទវោ ច វធោ ច ពន្ធោ ច បរិក្កិលេសោ>
        text <តហិំ តហិំ គច្ឆតិ បាបកម្មោ ន មុច្ចតិ ទុគ្គតិយា កទាចីតិ។>
      text <១២៥៨>
        text <សម្មូឡ្ហរូបោវ ជនោ អហោសិ អស្មិំ មុហុត្តេ កលលីកតោវ>
        text <ជនស្សិមស្ស តុយ្ហញ្ច កុមារ អប្បច្ចយោ កេន នុ ខោ អហោសីតិ។>
      text <១២៥៩>
        text <ឥមេ ច សិរីសវនា តាតា ទិព្ពា គន្ធា សុរភី សម្បវន្តិ>
        text <តេ សម្បវាយន្តិ ឥមំ វិមានំ ទិវា ច រត្តោ ច តមំ និហន្ត្វា។>
      text <១២៦០>
        text <ឥមេសញ្ច ខោ វស្សសតច្ចយេន សិបាដិកា ផលតិ ឯកមេកា>
        text <មានុស្សកំ វស្សសតំ អតីតំ យទគ្គេ កាយម្ហិ ឥធូបបន្នោ។>
      text <១២៦១>
        text <ទិស្វានហំ វស្សសតានិ បញ្ច អស្មិំ វិមានេ ឋត្វាន តាតា>
        text <អាយុក្ខយា បុញ្ញក្ខយា ចវិស្សំ តេនេវ សោកេន បមុច្ឆិតោស្មីតិ។>
      text <១២៦២>
        text <កថំ នុ សោចេយ្យ តថាវិធោ សោ លទ្ធា វិមានំ អតុលំ ចិរាយ>
        text <យេ ចាបិ ខោ ឥត្តរមុបបន្នា តេ នូន សោចេយ្យុំ បរិត្តបុញ្ញាតិ។>
      text <១២៦៣>
        text <អនុច្ឆវិំ ឱវទិយញ្ច មេ តំ យំ មំ តុម្ហេ បេយ្យវាចំ វទេថ>
        text <តុម្ហេ ច ខោ តាតា មយានុគុត្តា យេនិច្ឆកំ តេន បលេថ សោត្ថិន្តិ។>
      text <១២៦៤>
        text <គន្ត្វា មយំ សិន្ធុសោវីរភូមិំ ធនត្ថិកា ឧទ្ទយំ បត្ថយានា>
        text <យថាបយោគា បរិបុណ្ណចាគា កាហាម សេរីសមហំ ឧឡារន្តិ។>
      text <១២៦៥>
        text <មា ចេវ សេរីសមហំ អកត្ថ សព្ពញ្ច វោ ភវិស្សតិ យំ វទេថ>
        text <បាបានិ កម្មានិ វិវជ្ជយាថ ធម្មានុយោគញ្ច អធិដ្ឋហាថ។>
      text <១២៦៦>
        text <ឧបាសកោ អត្ថិ ឥមម្ហិ សង្ឃេ ពហុស្សុតោ សីលវតូបបន្នោ>
        text <សទ្ធោ ច ចាគី ច សុបេសលោ ច វិចក្ខណោ សន្តុសិតោ មុតីមា។>
      text <១២៦៧>
        text <សញ្ជានមានោ ន មុសា ភណេយ្យ បរូបឃាតាយ ន ចេតយេយ្យ>
        text <វេភូតិកំ បេសុណំ នោ ករេយ្យ សណ្ហញ្ច វាចំ សខិលំ ភណេយ្យ។>
      text <១២៦៨>
        text <សគារវោ សប្បដិស្សោ វិនីតោ អបាបកោ អធិសីលេ វិសុទ្ធោ>
        text <សោ មាតរំ បិតរញ្ចាបិ ជន្តុ ធម្មេន បោសេតិ អរិយវុត្តិ។>
      text <១២៦៩>
        text <មញ្ញេ សោ មាតាបិតូនំ ការណា ភោគានិ បរិយេសតិ ន អត្តហេតុ>
        text <មាតាបិតូនញ្ច យោ អច្ចយេន នេក្ខម្មបោណោ ចរិស្សតិ ព្រហ្មចរិយំ។>
      text <១២៧០>
        text <ឧជូ អវង្កោ អសឋោ អមាយោ ន លេសកប្បេន ច វោហរេយ្យ>
        text <សោ តាទិសោ សុកតកម្មការី ធម្មេ ឋិតោ កិន្តិ លភេថ ទុក្ខំ។>
      text <១២៧១>
        text <តំ ការណា បាតុកតោម្ហិ អត្តនា តស្មា ធម្មំ បស្សថ វាណិជាសេ>
        text <អញ្ញត្រ តេនិហ ភស្មី ភវេថ អន្ធាកុលា វិប្បនដ្ឋា អរញ្ញេ>
        text <តំ ខិប្បមានេន លហុំ បរេន សុខោ ហវេ សប្បុរិសេន សង្គមោតិ។>
      text <១២៧២>
        text <កិំ នាម សោ កិញ្ច ករោតិ កម្មំ>
        text <កិំ នាមធេយ្យំ កិំ បន តស្ស គោត្តំ>
        text <មយម្បិ នំ ទដ្ឋុកាមម្ហ យក្ខ យស្សានុកម្បាយ ឥធាគតោសិ>
        text <លាភា ហិ តស្ស យស្ស តុវំ បិហេសីតិ។>
      text <១២៧៣>
        text <យោ កប្បកោ សម្ភវនាមធេយ្យោ>
        text <ឧបាសកោ កោច្ឆផលូបជីវី>
        text <ជានាថ នំ តុម្ហាកំ បេសិយោ សោ>
        text <មា ខោ នំ ហីឡិត្ថ សុបេសលោ សោតិ។>
      text <១២៧៤>
        text <ជានាមសេ យំ ត្វំ បវទេសិ យក្ខ>
        text <ន ខោ នំ ជានាម ស ឯទិសោតិ>
        text <មយម្បិ នំ បូជយិស្សាម យក្ខ>
        text <សុត្វាន តុយ្ហំ វចនំ ឧឡារន្តិ។>
      text <១២៧៥>
        text <យេ កេចិ ឥមស្មិំ សត្ថេ មនុស្សា>
        text <ទហរា មហន្តា អថវាបិ មជ្ឈិមា>
        text <សព្ពេវ តេ អាលម្ពន្តុ វិមានំ>
        text <បស្សន្តុ បុញ្ញានំ ផលំ កទរិយាតិ។>
      text <១២៧៦>
        text <តេ តត្ថ សព្ពេវ អហំ បុរេតិ>
        text <តំ កប្បកំ តត្ថ បុរក្ខត្វា>
        text <សព្ពេវ តេ អាលម្ពិំសុ វិមានំ>
        text <មសក្កសារំ វិយ វាសវស្ស។>
      text <១២៧៧>
        text <តេ តត្ថ សព្ពេវ អហំ បុរេតិ ឧបាសកត្តំ បដិវេទយិំសុ>
        text <បាណាតិបាតា វិរតា អហេសុំ លោកេ អទិន្នំ បរិវជ្ជយិំសុ>
        text <អមជ្ជបា នោ ច មុសា ភណិំសុ សកេន ទារេន ច អហេសុំ តុដ្ឋា។>
      text <១២៧៨>
        text <តេ តត្ថ សព្ពេវ អហំ បុរេតិ ឧបាសកត្តំ បដិវេទយិត្វា>
        text <បក្កាមិ សត្ថោ អនុមោទមានោ យក្ខិទ្ធិយា អនុមតោ បុនប្បុនំ។>
      text <១២៧៩>
        text <គន្ត្វាន តេ សិន្ធុសោវីរភូមិំ ធនត្ថិកា ឧទ្ទយំ បត្ថយានា>
        text <យថាបយោគា បរិបុណ្ណលាភា បច្ចាគមុំ បាដលិបុត្តមក្ខតំ។>
      text <១២៨០>
        text <គន្ត្វាន តេ សង្ឃរំ សោត្ថិវន្តោ>
        text <បុត្តេហិ ទារេហិ សមង្គិភូតា>
        text <អានន្ទី វិត្តា សុមនា បតីតា>
        text <អកំសុ សេរីសមហំ ឧឡារំ>
        text <សេរីសកំ តេ បរិវេណំ មាបយិំសុ។>
      text <១២៨១>
        text <ឯតាទិសា សប្បុរិសាន សេវនា>
        text <មហត្ថិកា ធម្មគុណាន សេវនា>
        text <ឯកស្ស អត្ថាយ ឧបាសកស្ស>
        text <សព្ពេវ សត្តា សុខិតា អហេសុន្តិ។>
      stand <សេរីសកវិមានំ ទសមំ។>
    text <១១។ សុនិក្ខិត្តវិមានវត្ថុ>
      text <១២៨២>
        text <ឧច្ចមិទំ មណិថូណំ វិមានំ សមន្តតោ ទ្វាទស យោជនានិ>
        text <កូដាគារា សត្តសតា ឧឡារា វេឡុរិយថម្ភា រុចកត្ថតា សុភា។>
      text <១២៨៣>
        text <តត្ថច្ឆសិ បិវសិ ខាទសិ ច ទិព្ពា ច វីណា បវទន្តិ វគ្គុំ>
        text <ទិព្ពា រសា កាមគុណេត្ថ បញ្ច នារិយោ ច នច្ចន្តិ សុវណ្ណឆន្នា។>
      text <១២៨៤>
        text <កេន តេតាទិសោ វណ្ណោ កេន តេ ឥធ មិជ្ឈតិ>
        text <ឧប្បជ្ជន្តិ ច តេ ភោគា យេ កេចិ មនសោ បិយា។>
      text <១២៨៥>
        text <បុច្ឆាមិ តំ ទេវ មហានុភាវ មនុស្សភូតោ កិមកាសិ បុញ្ញំ>
        text <កេនាសិ ឯវំ ជលិតានុភាវោ វណ្ណោ ច តេ សព្ពទិសា បភាសតីតិ។>
      text <១២៨៦>
        text <សោ ទេវបុត្តោ អត្តមនោ មោគ្គល្លានេន បុច្ឆិតោ>
        text <បញ្ហំ បុដ្ឋោ វិយាកាសិ យស្ស កម្មស្សិទំ ផលំ។>
      text <១២៨៧>
        text <ទុន្និក្ខិត្តំ មាលំ សុនិក្ខិបិត្វា បតិដ្ឋបេត្វា សុគតស្ស ថូបេ>
        text <មហិទ្ធិកោ ចម្ហិ មហានុភាវោ ទិព្ពេហិ កាមេហិ សមង្គិភូតោ។>
      text <១២៨៨>
        text <តេន មេតាទិសោ វណ្ណោ>
        text <តេន មេ ឥធ មិជ្ឈតិ>
        text <ឧប្បជ្ជន្តិ ច មេ ភោគា>
        text <យេ កេចិ មនសោ បិយា។>
      text <១២៨៩>
        text <អក្ខាមិ តេ ភិក្ខុ មហានុភាវ>
        text <មនុស្សភូតោ យមហំ អកាសិំ>
        text <តេនម្ហិ ឯវំ ជលិតានុភាវោ>
        text <វណ្ណោ ច មេ សព្ពទិសា បភាសតីតិ។>
        text <ទ្វេ ទលិទ្ទា វនវិហារា ភតកោ គោបាលកណ្ឌកា>
        text <អនេកវណ្ណមដ្ឋកុណ្ឌលី សេរីសកោ សុនិក្ខិត្តំ>
        text <បុរិសានំ តតិយោ វគ្គោ បវុច្ចតីតិ។>
      stand <សុនិក្ខិត្តវិមានំ ឯកាទសមំ។>
      stand <សុនិក្ខិត្តវគ្គោ សត្តមោ និដ្ឋិតោ។>
      text <តស្សុទ្ទានំ>
      stand <ភាណវារំ ចតុត្ថំ និដ្ឋិតំ។>
      stand <វិមានវត្ថុបាឡិ និដ្ឋិតា។>
