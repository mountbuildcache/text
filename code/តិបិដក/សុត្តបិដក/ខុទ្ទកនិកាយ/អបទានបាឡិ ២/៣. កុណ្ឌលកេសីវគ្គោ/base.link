text <៣។ កុណ្ឌលកេសីវគ្គោ>
  text <១។ កុណ្ឌលកេសាថេរីអបទានំ>
    text <១>
      text <បទុមុត្តរោ នាម ជិនោ សព្ពធម្មាន បារគូ>
      text <ឥតោ សតសហស្សម្ហិ កប្បេ ឧប្បជ្ជិ នាយកោ។>
    text <២>
      text <តទាហំ ហំសវតិយំ ជាតា សេដ្ឋិកុលេ អហុំ>
      text <នានារតនបជ្ជោតេ មហាសុខសមប្បិតា។>
    text <៣>
      text <ឧបេត្វា តំ មហាវីរំ អស្សោសិំ ធម្មទេសនំ>
      text <តតោ ជាតប្បសាទាហំ ឧបេសិំ សរណំ ជិនំ។>
    text <៤>
      text <តទា មហាការុណិកោ បទុមុត្តរនាមកោ>
      text <ខិប្បាភិញ្ញានមគ្គន្តិ ឋបេសិ ភិក្ខុនិំ សុភំ។>
    text <៥>
      text <តំ សុត្វា មុទិតា ហុត្វា ទានំ ទត្វា មហេសិនោ>
      text <និបច្ច សិរសា បាទេ តំ ឋានមភិបត្ថយិំ។>
    text <៦>
      text <អនុមោទិ មហាវីរោ ភទ្ទេ យំ តេភិបត្ថិតំ>
      text <សមិជ្ឈិស្សតិ តំ សព្ពំ សុខិនី ហោហិ និព្ពុតា។>
    text <៧>
      text <សតសហស្សិតោ កប្បេ ឱក្កាកកុលសម្ភវោ>
      text <គោតមោ នាម គោត្តេន សត្ថា លោកេ ភវិស្សតិ។>
    text <៨>
      text <តស្ស ធម្មេសុ ទាយាទា ឱរសា ធម្មនិម្មិតា>
      text <ភទ្ទាកុណ្ឌលកេសាតិ ហេស្សតិ សត្ថុ សាវិកា។>
    text <៩>
      text <តេន កម្មេន សុកតេន ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <១០>
      text <តតោ ចុតា យាមមគំ តតោហំ តុសិតំ គតា>
      text <តតោ ច និម្មានរតិំ វសវត្តិបុរំ តតោ។>
    text <១១>
      text <យត្ថ យត្ថូបបជ្ជាមិ តស្ស កម្មស្ស វាហសា>
      text <តត្ថ តត្ថេវ រាជូនំ មហេសិត្តមការយិំ។>
    text <១២>
      text <តតោ ចុតា មនុស្សេសុ រាជូនំ ចក្កវត្តិនំ>
      text <មណ្ឌលីនញ្ច រាជូនំ មហេសិត្តមការយិំ។>
    text <១៣>
      text <សម្បត្តិំ អនុភោត្វាន ទេវេសុ មានុសេសុ ច>
      text <សព្ពត្ថ សុខិតា ហុត្វា នេកកប្បេសុ សំសរិំ។>
    text <១៤>
      text <ឥមម្ហិ ភទ្ទកេ កប្បេ ព្រហ្មពន្ធុ មហាយសោ>
      text <កស្សបោ នាម គោត្តេន ឧប្បជ្ជិ វទតំ វរោ។>
    text <១៥>
      text <ឧបដ្ឋាកោ មហេសិស្ស តទា អាសិ នរិស្សរោ>
      text <កាសិរាជា កិកី នាម ពារាណសិបុរុត្តមេ។>
    text <១៦>
      text <តស្ស ធីតា ចតុត្ថាសិំ ភិក្ខុទាយីតិ វិស្សុតា>
      text <ធម្មំ សុត្វា ជិនគ្គស្ស បព្ពជ្ជំ សមរោចយិំ។>
    text <១៧>
      text <អនុជានិ ន នោ តាតោ អគារេវ តទា មយំ>
      text <វីសវស្សសហស្សានិ វិចរិម្ហ អតន្ទិតា។>
    text <១៨>
      text <កោមារិព្រហ្មចរិយំ រាជកញ្ញា សុខេធិតា>
      text <ពុទ្ធោបដ្ឋាននិរតា មុទិតា សត្ត ធីតរោ។>
    text <១៩>
      text <សមណី សមណគុត្តា ច ភិក្ខុនី ភិក្ខុទាយិកា>
      text <ធម្មា ចេវ សុធម្មា ច សត្តមី សង្ឃទាយិកា។>
    text <២០>
      text <ខេមា ឧប្បលវណ្ណា ច បដាចារា អហំ តទា>
      text <កិសាគោតមី ធម្មទិន្នា វិសាខា ហោតិ សត្តមី។>
    text <២១>
      text <តេហិ កម្មេហិ សុកតេហិ ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <២២>
      text <បច្ឆិមេ ច ភវេ ទានិ គិរិព្ពជបុរុត្តមេ>
      text <ជាតា សេដ្ឋិកុលេ ផីតេ យទាហំ យោព្ពនេ ឋិតា។>
    text <២៣>
      text <ចោរំ វធត្ថំ នីយន្តំ ទិស្វា រត្តា តហិំ អហំ>
      text <បិតា មេ តំ សហស្សេន មោចយិត្វា វធា តតោ។>
    text <២៤>
      text <អទាសិ តស្ស មំ តាតោ វិទិត្វាន មនំ មម>
      text <តស្សាហមាសិំ វិសដ្ឋា អតីវ ទយិតា ហិតា។>
    text <២៥>
      text <សោ មេ ភូសនលោភេន ពលិមជ្ឈាសយោ ទិសោ>
      text <ចោរប្បបាតំ នេត្វាន បព្ពតំ ចេតយី វធំ។>
    text <២៦>
      text <តទាហំ បណមិត្វាន សត្តុកំ សុកតញ្ជលី>
      text <រក្ខន្តី អត្តនោ បាណំ ឥទំ វចនមព្រវិំ។>
    text <២៧>
      text <ឥទំ សុវណ្ណកេយូរំ មុត្តា វេឡុរិយា ពហូ>
      text <សព្ពំ ហរស្សុ ភទ្ទន្តេ មញ្ច ទាសីតិ សាវយ។>
    text <២៨>
      text <ឱរោបយស្សុ កល្យាណី មា ពាឡ្ហំ បរិទេវសិ>
      text <ន ចាហំ អភិជានាមិ អហន្ត្វា ធនមាភតំ។>
    text <២៩>
      text <យតោ សរាមិ អត្តានំ យតោ បត្តោស្មិ វិញ្ញុតំ>
      text <ន ចាហំ អភិជានាមិ អញ្ញំ បិយតរំ តយា។>
    text <៣០>
      text <ឯហិ តំ ឧបគូហិស្សំ កត្វាន តំ បទក្ខិណំ>
      text <ន ច ទានិ បុនោ អត្ថិ មម តុយ្ហញ្ច សង្គមោ។>
    text <៣១>
      text <ន ហិ សព្ពេសុ ឋានេសុ បុរិសោ ហោតិ បណ្ឌិតោ>
      text <ឥត្ថីបិ បណ្ឌិតា ហោតិ តត្ថ តត្ថ វិចក្ខណា។>
    text <៣២>
      text <ន ហិ សព្ពេសុ ឋានេសុ បុរិសោ ហោតិ បណ្ឌិតោ>
      text <ឥត្ថីបិ បណ្ឌិតា ហោតិ លហុំ អត្ថវិចិន្តិកា។>
    text <៣៣>
      text <លហុញ្ច វត ខិប្បញ្ច និកដ្ឋេ សមចេតយិំ>
      text <មិគំ ឧណ្ណា យថា ឯវំ តទាហំ សត្តុកំ វធិំ។>
    text <៣៤>
      text <យោ ច ឧប្បតិតំ អត្ថំ ន ខិប្បមនុពុជ្ឈតិ>
      text <សោ ហញ្ញតេ មន្ទមតិ ចោរោវ គិរិគព្ភរេ។>
    text <៣៥>
      text <យោ ច ឧប្បតិតំ អត្ថំ ខិប្បមេវ និពោធតិ>
      text <មុច្ចតេ សត្តុសម្ពាធា តទាហំ សត្តុកា យថា។>
    text <៣៦>
      text <តទាហំ បាតយិត្វាន គិរិទុគ្គម្ហិ សត្តុកំ>
      text <សន្តិកំ សេតវត្ថានំ ឧបេត្វា បព្ពជិំ អហំ។>
    text <៣៧>
      text <សណ្ឌាសេន ច កេសេ មេ លុញ្ចិត្វា សព្ពសោ តទា>
      text <បព្ពជិត្វាន សមយំ អាចិក្ខិំសុ និរន្តរំ។>
    text <៣៨>
      text <តតោ តំ ឧគ្គហេត្វាហំ និសីទិត្វាន ឯកិកា>
      text <សមយំ តំ វិចិន្តេសិំ សុវានោ មានុសំ ករំ។>
    text <៣៩>
      text <ឆិន្នំ គយ្ហ សមីបេ មេ បាតយិត្វា អបក្កមិ>
      text <ទិស្វា និមិត្តមលភិំ ហត្ថំ តំ បុឡវាកុលំ។>
    text <៤០>
      text <តតោ ឧដ្ឋាយ សំវិគ្គា អបុច្ឆិំ សហធម្មិកេ>
      text <តេ អវោចុំ វិជានន្តិ តំ អត្ថំ សក្យភិក្ខវោ។>
    text <៤១>
      text <សាហំ តមត្ថំ បុច្ឆិស្សំ ឧបេត្វា ពុទ្ធសាវកេ>
      text <តេ មមាទាយ គច្ឆិំសុ ពុទ្ធសេដ្ឋស្ស សន្តិកំ។>
    text <៤២>
      text <សោ មេ ធម្មមទេសេសិ ខន្ធាយតនធាតុយោ>
      text <អសុភានិច្ចទុក្ខាតិ អនត្តាតិ ច នាយកោ។>
    text <៤៣>
      text <តស្ស ធម្មំ សុណិត្វាហំ ធម្មចក្ខុំ វិសោធយិំ>
      text <តតោ វិញ្ញាតសទ្ធម្មា បព្ពជ្ជំ ឧបសម្បទំ។>
    text <៤៤>
      text <អាយាចិតោ តទា អាហ ឯហិ ភទ្ទេតិ នាយកោ>
      text <តទាហំ ឧបសម្បន្នា បរិត្តំ តោយមទ្ទសំ។>
    text <៤៥>
      text <បាទបក្ខាលនេនាហំ ញត្វា សឧទយព្ពយំ>
      text <តថា សព្ពេបិ សង្ខារេ ឦទិសំ ចិន្តយិំ តទា។>
    text <៤៦>
      text <តតោ ចិត្តំ វិមុច្ចិ មេ អនុបាទាយ សព្ពសោ>
      text <ខិប្បាភិញ្ញានមគ្គំ មេ តទា បញ្ញាបយី ជិនោ។>
    text <៤៧>
      text <ឥទ្ធីសុ ច វសី ហោមិ ទិព្ពាយ សោតធាតុយា>
      text <បរចិត្តានិ ជានាមិ សត្ថុសាសនការិកា។>
    text <៤៨>
      text <បុព្ពេនិវាសំ ជានាមិ ទិព្ពចក្ខុ វិសោធិតំ>
      text <ខេបេត្វា អាសវេ សព្ពេ វិសុទ្ធាសិំ សុនិម្មលា។>
    text <៤៩>
      text <បរិចិណ្ណោ មយា សត្ថា កតំ ពុទ្ធស្ស សាសនំ>
      text <ឱហិតោ គរុកោ ភារោ ភវនេត្តិ សមូហតា។>
    text <៥០>
      text <យស្សត្ថាយ បព្ពជិតា អគារស្មានគារិយំ>
      text <សោ មេ អត្ថោ អនុប្បត្តោ សព្ពសំយោជនក្ខយោ។>
    text <៥១>
      text <អត្ថធម្មនិរុត្តីសុ បដិភានេ តថេវ ច>
      text <ញាណំ មេ វិមលំ សុទ្ធំ ពុទ្ធសេដ្ឋស្ស សាសនេ។>
    text <៥២>
      text <កិលេសា ឈាបិតា មយ្ហំ ភវា សព្ពេ សមូហតា>
      text <នាគីវ ពន្ធនំ ឆេត្វា វិហរាមិ អនាសវា។>
    text <៥៣>
      text <ស្វាគតំ វត មេ អាសិ មម ពុទ្ធស្ស សន្តិកេ>
      text <តិស្សោ វិជ្ជា អនុប្បត្តា កតំ ពុទ្ធស្ស សាសនំ។>
    text <៥៤>
      text <បដិសម្ភិទា ចតស្សោ វិមោក្ខាបិ ច អដ្ឋិមេ>
      text <ឆឡភិញ្ញា សច្ឆិកតា កតំ ពុទ្ធស្ស សាសនំ។>
    text <ឥត្ថំ សុទំ ភទ្ទាកុណ្ឌលកេសា ភិក្ខុនី ឥមា គាថាយោ អភាសិត្ថាតិ។>
    stand <កុណ្ឌលកេសាថេរិយាបទានំ បឋមំ។>
  text <២។ កិសាគោតមីថេរីអបទានំ>
    text <៥៥>
      text <បទុមុត្តរោ នាម ជិនោ សព្ពធម្មាន បារគូ>
      text <ឥតោ សតសហស្សម្ហិ កប្បេ ឧប្បជ្ជិ នាយកោ។>
    text <៥៦>
      text <តទាហំ ហំសវតិយំ ជាតា អញ្ញតរេ កុលេ>
      text <ឧបេត្វា តំ នរវរំ សរណំ សមុបាគមិំ។>
    text <៥៧>
      text <ធម្មញ្ច តស្ស អស្សោសិំ ចតុសច្ចូបសញ្ហិតំ>
      text <មធុរំ បរមស្សាទំ វដ្ដសន្តិសុខាវហំ។>
    text <៥៨>
      text <តទា ច ភិក្ខុនិំ វីរោ លូខចីវរធារិនិំ>
      text <ឋបេន្តោ ឯតទគ្គម្ហិ វណ្ណយី បុរិសុត្តមោ។>
    text <៥៩>
      text <ជនេត្វានប្បកំ បីតិំ សុត្វា ភិក្ខុនិយា គុណេ>
      text <ការំ កត្វាន ពុទ្ធស្ស យថាសត្តិ យថាពលំ។>
    text <៦០>
      text <និបច្ច មុនិវរំ តំ តំ ឋានមភិបត្ថយិំ>
      text <តទានុមោទិ សម្ពុទ្ធោ ឋានលាភាយ នាយកោ។>
    text <៦១>
      text <សតសហស្សិតោ កប្បេ ឱក្កាកកុលសម្ភវោ>
      text <គោតមោ នាម គោត្តេន សត្ថា លោកេ ភវិស្សតិ។>
    text <៦២>
      text <តស្ស ធម្មេសុ ទាយាទា ឱរសា ធម្មនិម្មិតា>
      text <កិសាគោតមី នាមេន ហេស្សតិ សត្ថុ សាវិកា។>
    text <៦៣>
      text <តំ សុត្វា មុទិតា ហុត្វា យាវជីវំ តទា ជិនំ>
      text <មេត្តចិត្តា បរិចរិំ បច្ចយេហិ វិនាយកំ។>
    text <៦៤>
      text <តេន កម្មេន សុកតេន ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <៦៥>
      text <ឥមម្ហិ ភទ្ទកេ កប្បេ ព្រហ្មពន្ធុ មហាយសោ>
      text <កស្សបោ នាម គោត្តេន ឧប្បជ្ជិ វទតំ វរោ។>
    text <៦៦>
      text <ឧបដ្ឋាកោ មហេសិស្ស តទា អាសិ នរិស្សរោ>
      text <កាសិរាជា កិកី នាម ពារាណសិបុរុត្តមេ។>
    text <៦៧>
      text <បញ្ចមី តស្ស ធីតាសិំ ធម្មា នាមេន វិស្សុតា>
      text <ធម្មំ សុត្វា ជិនគ្គស្ស បព្ពជ្ជំ សមរោចយិំ។>
    text <៦៨>
      text <អនុជានិ ន នោ តាតោ អគារេវ តទា មយំ>
      text <វីសវស្សសហស្សានិ វិចរិម្ហ អតន្ទិតា។>
    text <៦៩>
      text <កោមារិព្រហ្មចរិយំ រាជកញ្ញា សុខេធិតា>
      text <ពុទ្ធោបដ្ឋាននិរតា មុទិតា សត្ត ធីតរោ។>
    text <៧០>
      text <សមណី សមណគុត្តា ច ភិក្ខុនី ភិក្ខុទាយិកា>
      text <ធម្មា ចេវ សុធម្មា ច សត្តមី សង្ឃទាយិកា។>
    text <៧១>
      text <ខេមា ឧប្បលវណ្ណា ច បដាចារា ច កុណ្ឌលា>
      text <អហញ្ច ធម្មទិន្នា ច វិសាខា ហោតិ សត្តមី។>
    text <៧២>
      text <តេហិ កម្មេហិ សុកតេហិ ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <៧៣>
      text <បច្ឆិមេ ច ភវេ ទានិ ជាតា សេដ្ឋិកុលេ អហំ>
      text <ទុគ្គតេ អធនេ នដ្ឋេ គតា ច សធនំ កុលំ។>
    text <៧៤>
      text <បតិំ ឋបេត្វា សេសា មេ ទេស្សន្តិ អធនា ឥតិ>
      text <យទា ច បសូតា អាសិំ សព្ពេសំ ទយិតា តទា។>
    text <៧៥>
      text <យទា សោ តរុណោ ភទ្ទោ កោមលកោ សុខេធិតោ>
      text <សបាណមិវ កន្តោ មេ តទា យមវសំ គតោ។>
    text <៧៦>
      text <សោកដ្ដា ទីនវទនា អស្សុនេត្តា រុទម្មុខា>
      text <មតំ កុណបមាទាយ វិលបន្តី គមាមហំ។>
    text <៧៧>
      text <តទា ឯកេន សន្ទិដ្ឋា ឧបេត្វាភិសក្កុត្តមំ>
      text <អវោចំ ទេហិ ភេសជ្ជំ បុត្តសញ្ជីវនន្តិ ភោ។>
    text <៧៨>
      text <ន វិជ្ជន្តេ មតា យស្មិំ គេហេ សិទ្ធត្ថកំ តតោ>
      text <អាហរាតិ ជិនោ អាហ វិនយោបាយកោវិទោ។>
    text <៧៩>
      text <តទា គមិត្វា សាវត្ថិំ ន លភិំ តាទិសំ ឃរំ>
      text <កុតោ សិទ្ធត្ថកំ តស្មា តតោ លទ្ធា សតិំ អហំ។>
    text <៨០>
      text <កុណបំ ឆឌ្ឌយិត្វាន ឧបេសិំ លោកនាយកំ>
      text <ទូរតោវ មមំ ទិស្វា អវោច មធុរស្សរោ។>
    text <៨១>
      text <យោ ច វស្សសតំ ជីវេ អបស្សំ ឧទយព្ពយំ>
      text <ឯកាហំ ជីវិតំ សេយ្យោ បស្សតោ ឧទយព្ពយំ។>
    text <៨២>
      text <ន គាមធម្មោ និគមស្ស ធម្មោ ន ចាបិយំ ឯកកុលស្ស ធម្មោ>
      text <សព្ពស្ស លោកស្ស សទេវកស្ស ឯសេវ ធម្មោ យទិទំ អនិច្ចតា។>
    text <៨៣>
      text <សាហំ សុត្វានិមា គាថា ធម្មចក្ខុំ វិសោធយិំ>
      text <តតោ វិញ្ញាតសទ្ធម្មា បព្ពជិំ អនគារិយំ។>
    text <៨៤>
      text <តថា បព្ពជិតា សន្តី យុញ្ជន្តី ជិនសាសនេ>
      text <ន ចិរេនេវ កាលេន អរហត្តមបាបុណិំ។>
    text <៨៥>
      text <ឥទ្ធីសុ ច វសី ហោមិ ទិព្ពាយ សោតធាតុយា>
      text <បរចិត្តានិ ជានាមិ សត្ថុសាសនការិកា។>
    text <៨៦>
      text <បុព្ពេនិវាសំ ជានាមិ ទិព្ពចក្ខុ វិសោធិតំ>
      text <ខេបេត្វា អាសវេ សព្ពេ វិសុទ្ធាសិំ សុនិម្មលា។>
    text <៨៧>
      text <បរិចិណ្ណោ មយា សត្ថា កតំ ពុទ្ធស្ស សាសនំ>
      text <ឱហិតោ គរុកោ ភារោ ភវនេត្តិ សមូហតា។>
    text <៨៨>
      text <យស្សត្ថាយ បព្ពជិតា អគារស្មានគារិយំ>
      text <សោ មេ អត្ថោ អនុប្បត្តោ សព្ពសំយោជនក្ខយោ។>
    text <៨៩>
      text <អត្ថធម្មនិរុត្តីសុ បដិភានេ តថេវ ច>
      text <ញាណំ មេ វិមលំ សុទ្ធំ ពុទ្ធសេដ្ឋស្ស វាហសា។>
    text <៩០>
      text <សង្ការកូដា អាហិត្វា សុសានា រថិយាបិ ច>
      text <តតោ សង្ឃាដិកំ កត្វា លូខំ ធារេមិ ចីវរំ។>
    text <៩១>
      text <ជិនោ តស្មិំ គុណេ តុដ្ឋោ លូខចីវរធារណេ>
      text <ឋបេសិ ឯតទគ្គម្ហិ បរិសាសុ វិនាយកោ។>
    text <៩២>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <៩៣>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៩៤>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ កិសាគោតមី ភិក្ខុនី ឥមា គាថាយោ អភាសិត្ថាតិ។>
    stand <កិសាគោតមីថេរិយាបទានំ ទុតិយំ។>
  text <៣។ ធម្មទិន្នាថេរីអបទានំ>
    text <៩៥>
      text <បទុមុត្តរោ នាម ជិនោ សព្ពធម្មាន បារគូ>
      text <ឥតោ សតសហស្សម្ហិ កប្បេ ឧប្បជ្ជិ នាយកោ។>
    text <៩៦>
      text <តទាហំ ហំសវតិយំ កុលេ អញ្ញតរេ អហុំ>
      text <បរកម្មការី អាសិំ និបកា សីលសំវុតា។>
    text <៩៧>
      text <បទុមុត្តរពុទ្ធស្ស សុជាតោ អគ្គសាវកោ>
      text <វិហារា អភិនិក្ខម្ម បិណ្ឌបាតាយ គច្ឆតិ។>
    text <៩៨>
      text <ឃដំ គហេត្វា គច្ឆន្តី តទា ឧទកហារិកា>
      text <តំ ទិស្វា អទទំ បូបំ បសន្នា សេហិ បាណិភិ។>
    text <៩៩>
      text <បដិគ្គហេត្វា តត្ថេវ និសិន្នោ បរិភុញ្ជិ សោ>
      text <តតោ នេត្វាន តំ គេហំ អទាសិំ តស្ស ភោជនំ។>
    text <១០០>
      text <តតោ មេ អយ្យកោ តុដ្ឋោ អករី សុណិសំ សកំ>
      text <សស្សុយា សហ គន្ត្វាន សម្ពុទ្ធំ អភិវាទយិំ។>
    text <១០១>
      text <តទា សោ ធម្មកថិកំ ភិក្ខុនិំ បរិកិត្តយំ>
      text <ឋបេសិ ឯតទគ្គម្ហិ តំ សុត្វា មុទិតា អហំ។>
    text <១០២>
      text <និមន្តយិត្វា សុគតំ សសង្ឃំ លោកនាយកំ>
      text <មហាទានំ ទទិត្វាន តំ ឋានមភិបត្ថយិំ។>
    text <១០៣>
      text <តតោ មំ សុគតោ អាហ ឃននិន្នាទសុស្សរោ>
      text <មមុបដ្ឋាននិរតេ សសង្ឃបរិវេសិកេ។>
    text <១០៤>
      text <សទ្ធម្មស្សវនេ យុត្តេ គុណវទ្ធិតមានសេ>
      text <ភទ្ទេ ភវស្សុ មុទិតា លច្ឆសេ បណិធីផលំ។>
    text <១០៥>
      text <សតសហស្សិតោ កប្បេ ឱក្កាកកុលសម្ភវោ>
      text <គោតមោ នាម គោត្តេន សត្ថា លោកេ ភវិស្សតិ។>
    text <១០៦>
      text <តស្ស ធម្មេសុ ទាយាទា ឱរសា ធម្មនិម្មិតា>
      text <ធម្មទិន្នាតិ នាមេន ហេស្សតិ សត្ថុ សាវិកា។>
    text <១០៧>
      text <តំ សុត្វា មុទិតា ហុត្វា យាវជីវំ មហាមុនិំ>
      text <មេត្តចិត្តា បរិចរិំ បច្ចយេហិ វិនាយកំ។>
    text <១០៨>
      text <តេន កម្មេន សុកតេន ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <១០៩>
      text <ឥមម្ហិ ភទ្ទកេ កប្បេ ព្រហ្មពន្ធុ មហាយសោ>
      text <កស្សបោ នាម គោត្តេន ឧប្បជ្ជិ វទតំ វរោ។>
    text <១១០>
      text <ឧបដ្ឋាកោ មហេសិស្ស តទា អាសិ នរិស្សរោ>
      text <កាសិរាជា កិកី នាម ពារាណសិបុរុត្តមេ។>
    text <១១១>
      text <ឆដ្ឋា តស្សាសហំ ធីតា សុធម្មា ឥតិ វិស្សុតា>
      text <ធម្មំ សុត្វា ជិនគ្គស្ស បព្ពជ្ជំ សមរោចយិំ។>
    text <១១២>
      text <អនុជានិ ន នោ តាតោ អគារេវ តទា មយំ>
      text <វីសវស្សសហស្សានិ វិចរិម្ហ អតន្ទិតា។>
    stand <តតិយំ ភាណវារំ។>
    text <១១៣>
      text <កោមារិព្រហ្មចរិយំ រាជកញ្ញា សុខេធិតា>
      text <ពុទ្ធោបដ្ឋាននិរតា មុទិតា សត្ត ធីតរោ។>
    text <១១៤>
      text <សមណី សមណគុត្តា ច ភិក្ខុនី ភិក្ខុទាយិកា>
      text <ធម្មា ចេវ សុធម្មា ច សត្តមី សង្ឃទាយិកា។>
    text <១១៥>
      text <ខេមា ឧប្បលវណ្ណា ច បដាចារា ច កុណ្ឌលា>
      text <គោតមី ច អហញ្ចេវ វិសាខា ហោតិ សត្តមី។>
    text <១១៦>
      text <តេហិ កម្មេហិ សុកតេហិ ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <១១៧>
      text <បច្ឆិមេ ច ភវេ ទានិ គិរិព្ពជបុរុត្តមេ>
      text <ជាតា សេដ្ឋិកុលេ ផីតេ សព្ពកាមសមិទ្ធិនេ។>
    text <១១៨>
      text <យទា រូបគុណូបេតា បឋមេ យោព្ពនេ ឋិតា>
      text <តទា បរកុលំ គន្ត្វា វសិំ សុខសមប្បិតា។>
    text <១១៩>
      text <ឧបេត្វា លោកសរណំ សុណិត្វា ធម្មទេសនំ>
      text <អនាគាមិផលំ បត្តោ សាមិកោ មេ សុពុទ្ធិមា។>
    text <១២០>
      text <តទាហំ អនុជានេត្វា បព្ពជិំ អនគារិយំ>
      text <ន ចិរេនេវ កាលេន អរហត្តមបាបុណិំ។>
    text <១២១>
      text <តទា ឧបាសកោ សោ មំ ឧបគន្ត្វា អបុច្ឆថ>
      text <គម្ភីរេ និបុណេ បញ្ហេ តេ សព្ពេ ព្យាករិំ អហំ។>
    text <១២២>
      text <ជិនោ តស្មិំ គុណេ តុដ្ឋោ ឯតទគ្គេ ឋបេសិ មំ>
      text <ភិក្ខុនិំ ធម្មកថិកំ នាញ្ញំ បស្សាមិ ឯទិសិំ។>
    text <១២៣>
      text <ធម្មទិន្នា យថា ធីរា ឯវំ ធារេថ ភិក្ខវោ>
      text <ឯវាហំ បណ្ឌិតា ហោមិ នាយកេនានុកម្បិតា។>
    text <១២៤>
      text <បរិចិណ្ណោ មយា សត្ថា កតំ ពុទ្ធស្ស សាសនំ>
      text <ឱហិតោ គរុកោ ភារោ ភវនេត្តិ សមូហតា។>
    text <១២៥>
      text <យស្សត្ថាយ បព្ពជិតា អគារស្មានគារិយំ>
      text <>
    text <សោ មេ អត្ថោ អនុប្បត្តោ សព្ពសំយោជនក្ខយោ។>
    text <១២៦>
      text <ឥទ្ធីសុ ច វសី ហោមិ ទិព្ពាយ សោតធាតុយា>
      text <បរចិត្តានិ ជានាមិ សត្ថុសាសនការិកា។>
    text <១២៧>
      text <បុព្ពេនិវាសំ ជានាមិ ទិព្ពចក្ខុ វិសោធិតំ>
      text <ខេបេត្វា អាសវេ សព្ពេ វិសុទ្ធាសិំ សុនិម្មលា។>
    text <១២៨>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <១២៩>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <១៣០>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ ធម្មទិន្នា ភិក្ខុនី ឥមា គាថាយោ អភាសិត្ថាតិ។>
    stand <ធម្មទិន្នាថេរិយាបទានំ តតិយំ។>
  text <៤។ សកុលាថេរីអបទានំ>
    text <១៣១>
      text <បទុមុត្តរោ នាម ជិនោ សព្ពធម្មាន បារគូ>
      text <ឥតោ សតសហស្សម្ហិ កប្បេ ឧប្បជ្ជិ នាយកោ។>
    text <១៣២>
      text <ហិតាយ សព្ពសត្តានំ សុខាយ វទតំ វរោ>
      text <អត្ថាយ បុរិសាជញ្ញោ បដិបន្នោ សទេវកេ។>
    text <១៣៣>
      text <យសគ្គបត្តោ សិរិមា កិត្តិវណ្ណគតោ ជិនោ>
      text <បូជិតោ សព្ពលោកស្ស ទិសាសព្ពាសុ វិស្សុតោ។>
    text <១៣៤>
      text <ឧត្តិណ្ណវិចិកិច្ឆោ សោ វីតិវត្តកថំកថោ>
      text <សម្បុណ្ណមនសង្កប្បោ បត្តោ សម្ពោធិមុត្តមំ។>
    text <១៣៥>
      text <អនុប្បន្នស្ស មគ្គស្ស ឧប្បាទេតា នរុត្តមោ>
      text <អនក្ខាតញ្ច អក្ខាសិ អសញ្ជាតញ្ច សញ្ជនី។>
    text <១៣៦>
      text <មគ្គញ្ញូ ច មគ្គវិទូ មគ្គក្ខាយី នរាសភោ>
      text <មគ្គស្ស កុសលោ សត្ថា សារថីនំ វរុត្តមោ។>
    text <១៣៧>
      text <មហាការុណិកោ សត្ថា ធម្មំ ទេសេសិ នាយកោ>
      text <និមុគ្គេ កាមបង្កម្ហិ សមុទ្ធរតិ បាណិនេ។>
    text <១៣៨>
      text <តទាហំ ហំសវតិយំ ជាតា ខត្តិយនន្ទនា>
      text <សុរូបា សធនា ចាបិ ទយិតា ច សិរីមតី។>
    text <១៣៩>
      text <អានន្ទស្ស មហារញ្ញោ ធីតា បរមសោភណា>
      text <វេមាតា ភគិនី ចាបិ បទុមុត្តរនាមិនោ។>
    text <១៤០>
      text <រាជកញ្ញាហិ សហិតា សព្ពាភរណភូសិតា>
      text <ឧបាគម្ម មហាវីរំ អស្សោសិំ ធម្មទេសនំ។>
    text <១៤១>
      text <តទា ហិ សោ លោកគរុ ភិក្ខុនិំ ទិព្ពចក្ខុកំ>
      text <កិត្តយំ បរិសាមជ្ឈេ អគ្គដ្ឋានេ ឋបេសិ តំ។>
    text <១៤២>
      text <សុណិត្វា តមហំ ហដ្ឋា ទានំ ទត្វាន សត្ថុនោ>
      text <បូជិត្វាន ច សម្ពុទ្ធំ ទិព្ពចក្ខុំ អបត្ថយិំ។>
    text <១៤៣>
      text <តតោ អវោច មំ សត្ថា នន្ទេ លច្ឆសិ បត្ថិតំ>
      text <បទីបធម្មទានានំ ផលមេតំ សុនិច្ឆិតំ។>
    text <១៤៤>
      text <សតសហស្សិតោ កប្បេ ឱក្កាកកុលសម្ភវោ>
      text <គោតមោ នាម គោត្តេន សត្ថា លោកេ ភវិស្សតិ។>
    text <១៤៥>
      text <តស្ស ធម្មេសុ ទាយាទា ឱរសា ធម្មនិម្មិតា>
      text <សកុលា នាម នាមេន ហេស្សតិ សត្ថុ សាវិកា។>
    text <១៤៦>
      text <តេន កម្មេន សុកតេន ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <១៤៧>
      text <ឥមម្ហិ ភទ្ទកេ កប្បេ ព្រហ្មពន្ធុ មហាយសោ>
      text <កស្សបោ នាម គោត្តេន ឧប្បជ្ជិ វទតំ វរោ។>
    text <១៤៨>
      text <បរិព្ពាជកិនី អាសិំ តទាហំ ឯកចារិនី>
      text <ភិក្ខាយ វិចរិត្វាន អលភិំ តេលមត្តកំ។>
    text <១៤៩>
      text <តេន ទីបំ បទីបេត្វា ឧបដ្ឋិំ សព្ពសំវរិំ>
      text <ចេតិយំ ទ្វិបទគ្គស្ស វិប្បសន្នេន ចេតសា។>
    text <១៥០>
      text <តេន កម្មេន សុកតេន ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <១៥១>
      text <យត្ថ យត្ថូបបជ្ជាមិ តស្ស កម្មស្ស វាហសា>
      text <បជ្ជលន្តិ មហាទីបា តត្ថ តត្ថ គតាយ មេ។>
    text <១៥២>
      text <តិរោកុដ្ដំ តិរោសេលំ សមតិគ្គយ្ហ បព្ពតំ>
      text <បស្សាមហំ យទិច្ឆាមិ ទីបទានស្សិទំ ផលំ។>
    text <១៥៣>
      text <វិសុទ្ធនយនា ហោមិ យសសា ច ជលាមហំ>
      text <សទ្ធាបញ្ញាវតី ចេវ ទីបទានស្សិទំ ផលំ។>
    text <១៥៤>
      text <បច្ឆិមេ ច ភវេ ទានិ ជាតា វិប្បកុលេ អហំ>
      text <បហូតធនធញ្ញម្ហិ មុទិតេ រាជបូជិតេ។>
    text <១៥៥>
      text <អហំ សព្ពង្គសម្បន្នា សព្ពាភរណភូសិតា>
      text <បុរប្បវេសេ សុគតំ វាតបានេ ឋិតា អហំ។>
    text <១៥៦>
      text <ទិស្វា ជលន្តំ យសសា ទេវមនុស្សសក្កតំ>
      text <អនុព្យញ្ជនសម្បន្នំ លក្ខណេហិ វិភូសិតំ។>
    text <១៥៧>
      text <ឧទគ្គចិត្តា សុមនា បព្ពជ្ជំ សមរោចយិំ>
      text <ន ចិរេនេវ កាលេន អរហត្តមបាបុណិំ។>
    text <១៥៨>
      text <ឥទ្ធីសុ ច វសី ហោមិ ទិព្ពាយ សោតធាតុយា>
      text <បរចិត្តានិ ជានាមិ សត្ថុសាសនការិកា។>
    text <១៥៩>
      text <បុព្ពេនិវាសំ ជានាមិ ទិព្ពចក្ខុ វិសោធិតំ>
      text <ខេបេត្វា អាសវេ សព្ពេ វិសុទ្ធាសិំ សុនិម្មលា។>
    text <១៦០>
      text <បរិចិណ្ណោ មយា សត្ថា កតំ ពុទ្ធស្ស សាសនំ>
      text <ឱហិតោ គរុកោ ភារោ ភវនេត្តិ សមូហតា។>
    text <១៦១>
      text <យស្សត្ថាយ បព្ពជិតា អគារស្មានគារិយំ>
      text <សោ មេ អត្ថោ អនុប្បត្តោ សព្ពសំយោជនក្ខយោ។>
    text <១៦២>
      text <តតោ មហាការុណិកោ ឯតទគ្គេ ឋបេសិ មំ>
      text <ទិព្ពចក្ខុកានំ អគ្គា សកុលាតិ នរុត្តមោ។>
    text <១៦៣>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <១៦៤>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <១៦៥>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ សកុលា ភិក្ខុនី ឥមា គាថាយោ អភាសិត្ថាតិ។>
    stand <សកុលាថេរិយាបទានំ ចតុត្ថំ។>
  text <៥។ នន្ទាថេរីអបទានំ>
    text <១៦៦>
      text <បទុមុត្តរោ នាម ជិនោ សព្ពធម្មាន បារគូ>
      text <ឥតោ សតសហស្សម្ហិ កប្បេ ឧប្បជ្ជិ នាយកោ។>
    text <១៦៧>
      text <ឱវាទកោ វិញ្ញាបកោ តារកោ សព្ពបាណិនំ>
      text <ទេសនាកុសលោ ពុទ្ធោ តារេសិ ជនតំ ពហុំ។>
    text <១៦៨>
      text <អនុកម្បកោ ការុណិកោ ហិតេសី សព្ពបាណិនំ>
      text <សម្បត្តេ តិត្ថិយេ សព្ពេ បញ្ចសីលេ បតិដ្ឋបិ។>
    text <១៦៩>
      text <ឯវំ និរាកុលំ អាសិ សុញ្ញតំ តិត្ថិយេហិ ច>
      text <វិចិត្តំ អរហន្តេហិ វសីភូតេហិ តាទិភិ។>
    text <១៧០>
      text <រតនានដ្ឋបញ្ញាសំ ឧគ្គតោវ មហាមុនិ>
      text <កញ្ចនគ្ឃិយសង្កាសោ ពាត្តិំសវរលក្ខណោ។>
    text <១៧១>
      text <វស្សសតសហស្សានិ អាយុ វិជ្ជតិ តាវទេ>
      text <តាវតា តិដ្ឋមានោ សោ តារេសិ ជនតំ ពហុំ។>
    text <១៧២>
      text <តទាហំ ហំសវតិយំ ជាតា សេដ្ឋិកុលេ អហុំ>
      text <នានារតនបជ្ជោតេ មហាសុខសមប្បិតា។>
    text <១៧៣>
      text <ឧបេត្វា តំ មហាវីរំ អស្សោសិំ ធម្មទេសនំ>
      text <អមតំ បរមស្សាទំ បរមត្ថនិវេទកំ។>
    text <១៧៤>
      text <តទា និមន្តយិត្វាន សសង្ឃំ លោកនាយកំ>
      text <ទត្វា តស្ស មហាទានំ បសន្នា សេហិ បាណិភិ។>
    text <១៧៥>
      text <ឈាយិនីនំ ភិក្ខុនីនំ អគ្គដ្ឋានមបត្ថយិំ>
      text <និបច្ច សិរសា ធីរំ សសង្ឃំ លោកនាយកំ។>
    text <១៧៦>
      text <តទា អទន្តទមកោ តិលោកសរណោ បភូ>
      text <ព្យាកាសិ នរសារថិ លច្ឆសេ តំ សុបត្ថិតំ។>
    text <១៧៧>
      text <សតសហស្សិតោ កប្បេ ឱក្កាកកុលសម្ភវោ>
      text <គោតមោ នាម គោត្តេន សត្ថា លោកេ ភវិស្សតិ។>
    text <១៧៨>
      text <តស្ស ធម្មេសុ ទាយាទា ឱរសា ធម្មនិម្មិតា>
      text <នន្ទាតិ នាម នាមេន ហេស្សតិ សត្ថុ សាវិកា។>
    text <១៧៩>
      text <តំ សុត្វា មុទិតា ហុត្វា យាវជីវំ តទា ជិនំ>
      text <មេត្តចិត្តា បរិចរិំ បច្ចយេហិ វិនាយកំ។>
    text <១៨០>
      text <តេន កម្មេន សុកតេន ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <១៨១>
      text <តតោ ចុតា យាមមគំ តតោហំ តុសិតំ គតា>
      text <តតោ ច និម្មានរតិំ វសវត្តិបុរំ តតោ។>
    text <១៨២>
      text <យត្ថ យត្ថូបបជ្ជាមិ តស្ស កម្មស្ស វាហសា>
      text <តត្ថ តត្ថេវ រាជូនំ មហេសិត្តមការយិំ។>
    text <១៨៣>
      text <តតោ ចុតា មនុស្សត្តេ រាជានំ ចក្កវត្តិនំ>
      text <មណ្ឌលីនញ្ច រាជូនំ មហេសិត្តមការយិំ។>
    text <១៨៤>
      text <សម្បត្តិំ អនុភោត្វាន ទេវេសុ មនុជេសុ ច>
      text <សព្ពត្ថ សុខិតា ហុត្វា នេកកប្បេសុ សំសរិំ។>
    text <១៨៥>
      text <បច្ឆិមេ ភវេ សម្បត្តេ សុរម្មេ កបិលវ្ហយេ>
      text <រញ្ញោ សុទ្ធោទនស្សាហំ ធីតា អាសិំ អនិន្ទិតា។>
    text <១៨៦>
      text <សិរិយា រូបិនិំ ទិស្វា នន្ទិតំ អាសិ តំ កុលំ>
      text <តេន នន្ទាតិ មេ នាមំ សុន្ទរំ បវរំ អហុ។>
    text <១៨៧>
      text <យុវតីនញ្ច សព្ពាសំ កល្យាណីតិ ច វិស្សុតា>
      text <តស្មិម្បិ នគរេ រម្មេ ឋបេត្វា តំ យសោធរំ។>
    text <១៨៨>
      text <ជេដ្ឋោ ភាតា តិលោកគ្គោ បច្ឆិមោ អរហា តថា>
      text <ឯកាកិនី គហដ្ឋាហំ មាតរា បរិចោទិតា។>
    text <១៨៩>
      text <សាកិយម្ហិ កុលេ ជាតា បុត្តេ ពុទ្ធានុជា តុវំ>
      text <នន្ទេនបិ វិនា ភូតា អគារេ កិំ នុ អច្ឆសិ។>
    text <១៩០>
      text <ជរាវសានំ យោព្ពញ្ញំ រូបំ អសុចិសម្មតំ>
      text <រោគន្តមបិចារោគ្យំ ជីវិតំ មរណន្តិកំ។>
    text <១៩១>
      text <ឥទម្បិ តេ សុភំ រូបំ សសីកន្តំ មនោហរំ>
      text <ភូសនានំ អលង្ការំ សិរិសង្ឃាដសន្និភំ។>
    text <១៩២>
      text <បុញ្ជិតំ លោកសារំវ នយនានំ រសាយនំ>
      text <បុញ្ញានំ កិត្តិជននំ ឧក្កាកកុលនន្ទនំ។>
    text <១៩៣>
      text <ន ចិរេនេវ កាលេន ជរា សមធិសេស្សតិ>
      text <វិហាយ គេហំ ការុញ្ញេ ចរ ធម្មមនិន្ទិតេ។>
    text <១៩៤>
      text <សុត្វាហំ មាតុ វចនំ បព្ពជិំ អនគារិយំ>
      text <ទេហេន ន តុ ចិត្តេន រូបយោព្ពនលាឡិតា។>
    text <១៩៥>
      text <មហតា ច បយត្តេន ឈានជ្ឈេន បរំ មម>
      text <កាតុញ្ច វទតេ មាតា ន ចាហំ តត្ថ ឧស្សុកា។>
    text <១៩៦>
      text <តតោ មហាការុណិកោ ទិស្វា មំ កាមលាលសំ>
      text <និព្ពិន្ទនត្ថំ រូបស្មិំ មម ចក្ខុបថេ ជិនោ។>
    text <១៩៧>
      text <សកេន អានុភាវេន ឥត្ថិំ មាបេសិ សោភិនិំ>
      text <ទស្សនីយំ សុរុចិរំ មមតោបិ សុរូបិនិំ។>
    text <១៩៨>
      text <តមហំ វិម្ហិតា ទិស្វា អតិវិម្ហិតទេហិនិំ>
      text <ចិន្តយិំ សផលំ មេតិ នេត្តលាភញ្ច មានុសំ។>
    text <១៩៩>
      text <តមហំ ឯហិ សុភគេ យេនត្ថោ តំ វទេហិ មេ>
      text <កុលំ តេ នាមគោត្តញ្ច វទ មេ យទិ តេ បិយំ។>
    text <២០០>
      text <ន វញ្ចកាលោ សុភគេ ឧច្ឆង្គេ មំ និវាសយ>
      text <សីទន្តីវ មមង្គានិ បសុប្បយ មុហុត្តកំ។>
    text <២០១>
      text <តតោ សីសំ មមង្កេ សា កត្វា សយិ សុលោចនា>
      text <តស្សា នលាដេ បតិតា លុទ្ធា បរមទារុណា។>
    text <២០២>
      text <សហ តស្សា និបាតេន បិឡកា ឧបបជ្ជថ>
      text <បគ្ឃរិំសុ បភិន្នា ច កុណបា បុព្ពលោហិតា។>
    text <២០៣>
      text <បភិន្នំ វទនញ្ចាបិ កុណបំ បូតិគន្ធនំ>
      text <ឧទ្ធុមាតំ វិនិលញ្ច បុព្ពញ្ចាបិ សរីរកំ។>
    text <២០៤>
      text <សា បវេទិតសព្ពង្គី និស្សសន្តី មុហុំ មុហុំ>
      text <វេទយន្តី សកំ ទុក្ខំ ករុណំ បរិទេវយិ។>
    text <២០៥>
      text <ទុក្ខេន ទុក្ខិតា ហោមិ ផុសយន្តិ ច វេទនា>
      text <មហាទុក្ខេ និមុគ្គម្ហិ សរណំ ហោហិ មេ សខី។>
    text <២០៦>
      text <កុហិំ វទនសោភំ តេ កុហិំ តេ តុង្គនាសិកា>
      text <តម្ពពិម្ពវរោដ្ឋំ តេ វទនំ តេ កុហិំ គតំ។>
    text <២០៧>
      text <កុហិំ សសីនិភំ វណ្ណំ កម្ពុគីវា កុហិំ គតា>
      text <ទោឡាលោលាវ តេ កណ្ណា វេវណ្ណំ សមុបាគតា។>
    text <២០៨>
      text <មកុឡខារកាការា កលិកាវ បយោធរា>
      text <បភិន្នា បូតិកុណបា ទុដ្ឋគន្ធិត្តមាគតា។>
    text <២០៩>
      text <វេទិមជ្ឈាវ សុស្សោណី សូនាវ នីតកិព្ពិសា>
      text <ជាតា អមេជ្ឈភរិតា អហោ រូបមសស្សតំ។>
    text <២១០>
      text <សព្ពំ សរីរសញ្ជាតំ បូតិគន្ធំ ភយានកំ>
      text <សុសានមិវ ពីភច្ឆំ រមន្តេ យត្ថ ពាលិសា។>
    text <២១១>
      text <តទា មហាការុណិកោ ភាតា មេ លោកនាយកោ>
      text <ទិស្វា សំវិគ្គចិត្តំ មំ ឥមា គាថា អភាសថ។>
    text <២១២>
      text <អាតុរំ កុណបំ បូតិំ បស្ស នន្ទេ សមុស្សយំ>
      text <អសុភាយ ចិត្តំ ភាវេហិ ឯកគ្គំ សុសមាហិតំ។>
    text <២១៣>
      text <យថា ឥទំ តថា ឯតំ យថា ឯតំ តថា ឥទំ>
      text <ទុគ្គន្ធំ បូតិកំ វាតិ ពាលានំ អភិនន្ទិតំ។>
    text <២១៤>
      text <ឯវមេតំ អវេក្ខន្តី រត្តិន្ទិវមតន្ទិតា>
      text <តតោ សកាយ បញ្ញាយ អភិនិព្ពិជ្ឈ ទក្ខសិ។>
    text <២១៥>
      text <តតោហំ អតិសំវិគ្គា សុត្វា គាថា សុភាសិតា>
      text <តត្រដ្ឋិតាវហំ សន្តី អរហត្តមបាបុណិំ។>
    text <២១៦>
      text <យត្ថ យត្ថ និសិន្នាហំ សទា ឈានបរាយនា>
      text <ជិនោ តស្មិំ គុណេ តុដ្ឋោ ឯតទគ្គេ ឋបេសិ មំ។>
    text <២១៧>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <២១៨>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <២១៩>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ នន្ទា ភិក្ខុនី ជនបទកល្យាណី ឥមា គាថាយោ អភាសិត្ថាតិ។>
    stand <នន្ទាថេរិយាបទានំ បញ្ចមំ។>
  text <៦។ សោណាថេរីអបទានំ>
    text <២២០>
      text <បទុមុត្តរោ នាម ជិនោ សព្ពធម្មាន បារគូ>
      text <ឥតោ សតសហស្សម្ហិ កប្បេ ឧប្បជ្ជិ នាយកោ។>
    text <២២១>
      text <តទា សេដ្ឋិកុលេ ជាតា សុខិតា បូជិតា បិយា>
      text <ឧបេត្វា តំ មុនិវរំ អស្សោសិំ មធុរំ វចំ។>
    text <២២២>
      text <អារទ្ធវីរិយានគ្គំ វណ្ណេសិ ភិក្ខុនិំ ជិនោ>
      text <តំ សុត្វា មុទិតា ហុត្វា ការំ កត្វាន សត្ថុនោ។>
    text <២២៣>
      text <អភិវាទិយ សម្ពុទ្ធំ ឋានំ តំ បត្ថយិំ តទា>
      text <អនុមោទិ មហាវីរោ សិជ្ឈតំ បណិធី តវ។>
    text <២២៤>
      text <សតសហស្សិតោ កប្បេ ឱក្កាកកុលសម្ភវោ>
      text <គោតមោ នាម គោត្តេន សត្ថា លោកេ ភវិស្សតិ។>
    text <២២៥>
      text <តស្ស ធម្មេសុ ទាយាទា ឱរសា ធម្មនិម្មិតា>
      text <សោណាតិ នាម នាមេន ហេស្សតិ សត្ថុ សាវិកា។>
    text <២២៦>
      text <តំ សុត្វា មុទិតា ហុត្វា យាវជីវំ តទា ជិនំ>
      text <មេត្តចិត្តា បរិចរិំ បច្ចយេហិ វិនាយកំ។>
    text <២២៧>
      text <តេន កម្មេន សុកតេន ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <២២៨>
      text <បច្ឆិមេ ច ភវេ ទានិ ជាតា សេដ្ឋិកុលេ អហំ>
      text <សាវត្ថិយំ បុរវរេ ឥទ្ធេ ផីតេ មហទ្ធនេ។>
    text <២២៩>
      text <យទា ច យោព្ពនប្បត្តា គន្ត្វា បតិកុលំ អហំ>
      text <ទស បុត្តានិ អជនិំ សុរូបានិ វិសេសតោ។>
    text <២៣០>
      text <សុខេធិតា ច តេ សព្ពេ ជននេត្តមនោហរា>
      text <អមិត្តានម្បិ រុចិតា មម បគេវ តេ បិយា។>
    text <២៣១>
      text <តតោ មយ្ហំ អកាមាយ ទសបុត្តបុរក្ខតោ>
      text <បព្ពជិត្ថ ស មេ ភត្តា ទេវទេវស្ស សាសនេ។>
    text <២៣២>
      text <តទេកិកា វិចិន្តេសិំ ជីវិតេនាលមត្ថុ មេ>
      text <ចត្តាយ បតិបុត្តេហិ វុឌ្ឍាយ ច វរាកិយា។>
    text <២៣៣>
      text <អហម្បិ តត្ថ គច្ឆិស្សំ សម្បត្តោ យត្ថ មេ បតិ>
      text <ឯវាហំ ចិន្តយិត្វាន បព្ពជិំ អនគារិយំ។>
    text <២៣៤>
      text <តតោ ច មំ ភិក្ខុនិយោ ឯកំ ភិក្ខុនុបស្សយេ>
      text <វិហាយ គច្ឆុមោវាទំ តាបេហិ ឧទកំ ឥតិ។>
    text <២៣៥>
      text <តទា ឧទកមាហិត្វា ឱកិរិត្វាន កុម្ភិយា>
      text <ចុល្លេ ឋបេត្វា អាសីនា តតោ ចិត្តំ សមាទហិំ។>
    text <២៣៦>
      text <ខន្ធេ អនិច្ចតោ ទិស្វា ទុក្ខតោ ច អនត្តតោ>
      text <ខេបេត្វា អាសវេ សព្ពេ អរហត្តមបាបុណិំ។>
    text <២៣៧>
      text <តទាគន្ត្វា ភិក្ខុនិយោ ឧណ្ហោទកមបុច្ឆិសុំ>
      text <តេជោធាតុមធិដ្ឋាយ ខិប្បំ សន្តាបយិំ ជលំ។>
    text <២៣៨>
      text <វិម្ហិតា តា ជិនវរំ ឯតមត្ថមសាវយុំ>
      text <តំ សុត្វា មុទិតោ នាថោ ឥមំ គាថំ អភាសថ។>
    text <២៣៩>
      text <យោ ច វស្សសតំ ជីវេ កុសីតោ ហីនវីរិយោ>
      text <ឯកាហំ ជីវិតំ សេយ្យោ វីរិយមារភតោ ទឡ្ហំ។>
    text <២៤០>
      text <អារាធិតោ មហាវីរោ មយា សុប្បដិបត្តិយា>
      text <អារទ្ធវីរិយានគ្គំ មមាហ ស មហាមុនិ។>
    text <២៤១>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <២៤២>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <២៤៣>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ សោណា ភិក្ខុនី ឥមា គាថាយោ អភាសិត្ថាតិ។>
    stand <សោណាថេរិយាបទានំ ឆដ្ឋំ។>
  text <៧។ ភទ្ទកាបិលានីថេរីអបទានំ>
    text <២៤៤>
      text <បទុមុត្តរោ នាម ជិនោ សព្ពធម្មាន បារគូ>
      text <ឥតោ សតសហស្សម្ហិ កប្បេ ឧប្បជ្ជិ នាយកោ។>
    text <២៤៥>
      text <តទាហុ ហំសវតិយំ វិទេហោ នាម នាមតោ>
      text <សេដ្ឋី បហូតរតនោ តស្ស ជាយា អហោសហំ។>
    text <២៤៦>
      text <កទាចិ សោ នរាទិច្ចំ ឧបេច្ច សបរិជ្ជនោ>
      text <ធម្មមស្សោសិ ពុទ្ធស្ស សព្ពទុក្ខភយប្បហំ។>
    text <២៤៧>
      text <សាវកំ ធុតវាទានំ អគ្គំ កិត្តេសិ នាយកោ>
      text <សុត្វា សត្តាហិកំ ទានំ ទត្វា ពុទ្ធស្ស តាទិនោ។>
    text <២៤៨>
      text <និបច្ច សិរសា បាទេ តំ ឋានមភិបត្ថយិំ>
      text <ស ហាសយន្តោ បរិសំ តទា ហិ នរបុង្គវោ។>
    text <២៤៩>
      text <សេដ្ឋិនោ អនុកម្បាយ ឥមា គាថា អភាសថ>
      text <លច្ឆសេ បត្ថិតំ ឋានំ និព្ពុតោ ហោហិ បុត្តក។>
    text <២៥០>
      text <សតសហស្សិតោ កប្បេ ឱក្កាកកុលសម្ភវោ>
      text <គោតមោ នាម គោត្តេន សត្ថា លោកេ ភវិស្សតិ។>
    text <២៥១>
      text <តស្ស ធម្មេសុ ទាយាទោ ឱរសោ ធម្មនិម្មិតោ>
      text <កស្សបោ នាម គោត្តេន ហេស្សតិ សត្ថុ សាវកោ។>
    text <២៥២>
      text <តំ សុត្វា មុទិតោ ហុត្វា យាវជីវំ តទា ជិនំ>
      text <មេត្តចិត្តោ បរិចរិ បច្ចយេហិ វិនាយកំ។>
    text <២៥៣>
      text <សាសនំ ជោតយិត្វាន សោ មទ្ទិត្វា កុតិត្ថិយេ>
      text <វេនេយ្យំ វិនយិត្វា ច និព្ពុតោ សោ សសាវកោ។>
    text <២៥៤>
      text <និព្ពុតេ តម្ហិ លោកគ្គេ បូជនត្ថាយ សត្ថុនោ>
      text <ញាតិមិត្តេ សមានេត្វា សហ តេហិ អការយិ។>
    text <២៥៥>
      text <សត្តយោជនិកំ ថូបំ ឧព្ពិទ្ធំ រតនាមយំ>
      text <ជលន្តំ សតរំសិំវ សាលរាជំវ ផុល្លិតំ។>
    text <២៥៦>
      text <សត្តសតសហស្សានិ បាតិយោ តត្ថ ការយិ>
      text <នឡគ្គី វិយ ជោតន្តី រតនេហេវ សត្តហិ។>
    text <២៥៧>
      text <គន្ធតេលេន បូរេត្វា ទីបានុជ្ជលយី តហិំ>
      text <បូជនត្ថាយ មហេសិស្ស សព្ពភូតានុកម្បិនោ។>
    text <២៥៨>
      text <សត្តសតសហស្សានិ បុណ្ណកុម្ភានិ ការយិ>
      text <រតនេហេវ បុណ្ណានិ បូជនត្ថាយ មហេសិនោ។>
    text <២៥៩>
      text <មជ្ឈេ អដ្ឋដ្ឋកុម្ភីនំ ឧស្សិតា កញ្ចនគ្ឃិយោ>
      text <អតិរោចន្តិ វណ្ណេន សរទេវ ទិវាករោ។>
    text <២៦០>
      text <ចតុទ្វារេសុ សោភន្តិ តោរណា រតនាមយា>
      text <ឧស្សិតា ផលកា រម្មា សោភន្តិ រតនាមយា។>
    text <២៦១>
      text <វិរោចន្តិ បរិក្ខិត្តា អវដំសា សុនិម្មិតា>
      text <ឧស្សិតានិ បដាកានិ រតនានិ វិរោចរេ។>
    text <២៦២>
      text <សុរត្តំ សុកតំ ចិត្តំ ចេតិយំ រតនាមយំ>
      text <អតិរោចតិ វណ្ណេន សសញ្ឈោវ ទិវាករោ។>
    text <២៦៣>
      text <ថូបស្ស វេទិយោ តិស្សោ ហរិតាលេន បូរយិ>
      text <ឯកំ មនោសិលាយេកំ អញ្ជនេន ច ឯកិកំ។>
    text <២៦៤>
      text <បូជំ ឯតាទិសំ រម្មំ ការេត្វា វរវាទិនោ>
      text <អទាសិ ទានំ សង្ឃស្ស យាវជីវំ យថាពលំ។>
    text <២៦៥>
      text <សហាវ សេដ្ឋិនា តេន តានិ បុញ្ញានិ សព្ពសោ>
      text <យាវជីវំ ករិត្វាន សហាវ សុគតិំ គតា។>
    text <២៦៦>
      text <សម្បត្តិយោនុភោត្វាន ទេវត្តេ អថ មានុសេ>
      text <ឆាយា វិយ សរីរេន សហ តេនេវ សំសរិំ។>
    text <២៦៧>
      text <ឯកនវុតិតោ កប្បេ វិបស្សី នាម នាយកោ>
      text <ឧប្បជ្ជិ ចារុទស្សនោ សព្ពធម្មវិបស្សកោ។>
    text <២៦៨>
      text <តទាយំ ពន្ធុមតិយំ ព្រាហ្មណោ សាធុសម្មតោ>
      text <អឌ្ឍោ សន្តោ គុណេនាបិ ធនេន ច សុទុគ្គតោ។>
    text <២៦៩>
      text <តទាបិ តស្សាហំ អាសិំ ព្រាហ្មណី សមចេតសា>
      text <កទាចិ សោ ទិជវរោ សង្គមេសិ មហាមុនិំ។>
    text <២៧០>
      text <និសិន្នំ ជនកាយម្ហិ ទេសេន្តំ អមតំ បទំ>
      text <សុត្វា ធម្មំ បមុទិតោ អទាសិ ឯកសាដកំ។>
    text <២៧១>
      text <ឃរមេកេន វត្ថេន គន្ត្វានេតំ ស មព្រវិ>
      text <អនុមោទ មហាបុញ្ញំ ទិន្នំ ពុទ្ធស្ស សាដកំ។>
    text <២៧២>
      text <តទាហំ អញ្ជលិំ កត្វា អនុមោទិំ សុបីណិតា>
      text <សុទិន្នោ សាដកោ សាមិ ពុទ្ធសេដ្ឋស្ស តាទិនោ។>
    text <២៧៣>
      text <សុខិតោ សជ្ជិតោ ហុត្វា សំសរន្តោ ភវាភវេ>
      text <ពារាណសិបុរេ រម្មេ រាជា អាសិ មហីបតិ។>
    text <២៧៤>
      text <តទា តស្ស មហេសីហំ ឥត្ថិគុម្ពស្ស ឧត្តមា>
      text <តស្សាតិ ទយិតា អាសិំ បុព្ពស្នេហេន ភត្តុនោ។>
    text <២៧៥>
      text <បិណ្ឌាយ វិចរន្តេ តេ អដ្ឋ បច្ចេកនាយកេ>
      text <ទិស្វា បមុទិតោ ហុត្វា ទត្វា បិណ្ឌំ មហារហំ។>
    text <២៧៦>
      text <បុនោ និមន្តយិត្វាន កត្វា រតនមណ្ឌបំ>
      text <កម្មារេហិ កតំ បត្តំ សោវណ្ណំ វត តត្តកំ។>
    text <២៧៧>
      text <សមានេត្វាន តេ សព្ពេ តេសំ ទានមទាសិ សោ>
      text <សោណ្ណាសនេ បវិដ្ឋានំ បសន្នោ សេហិ បាណិភិ។>
    text <២៧៨>
      text <តម្បិ ទានំ សហាទាសិំ កាសិរាជេនហំ តទា>
      text <បុនាហំ ពារាណសិយំ ជាតា កាសិកគាមកេ។>
    text <២៧៩>
      text <កុដុម្ពិកកុលេ ផីតេ សុខិតោ សោ សភាតុកោ>
      text <ជេដ្ឋស្ស ភាតុនោ ជាយា អហោសិំ សុបតិព្ពតា។>
    text <២៨០>
      text <បច្ចេកពុទ្ធំ ទិស្វាន កនិយស្ស មម ភត្តុនោ>
      text <ភាគន្នំ តស្ស ទត្វាន អាគតេ តម្ហិ បាវទិំ។>
    text <២៨១>
      text <នាភិនន្ទិត្ថ សោ ទានំ តតោ តស្ស អទាសហំ>
      text <ឧខា អានិយ តំ អន្នំ បុនោ តស្សេវ សោ អទា។>
    text <២៨២>
      text <តទន្នំ ឆឌ្ឌយិត្វាន ទុដ្ឋា ពុទ្ធស្សហំ តទា>
      text <បត្តំ កលលបុណ្ណំ តំ អទាសិំ តស្ស តាទិនោ។>
    text <២៨៣>
      text <ទានេ ច គហណេ ចេវ អបចេ បទុសេបិ ច>
      text <សមចិត្តមុខំ ទិស្វា តទាហំ សំវិជិំ ភុសំ។>
    text <២៨៤>
      text <បុនោ បត្តំ គហេត្វាន សោធយិត្វា សុគន្ធិនា>
      text <បសន្នចិត្តា បូរេត្វា សឃតំ សក្ករំ អទំ។>
    text <២៨៥>
      text <យត្ថ យត្ថូបបជ្ជាមិ សុរូបា ហោមិ ទានតោ>
      text <ពុទ្ធស្ស អបការេន ទុគ្គន្ធា វទនេន ច។>
    text <២៨៦>
      text <បុន កស្សបវីរស្ស និធាយន្តម្ហិ ចេតិយេ>
      text <សោវណ្ណំ ឥដ្ឋកំ វរំ អទាសិំ មុទិតា អហំ។>
    text <២៨៧>
      text <ចតុជ្ជាតេន គន្ធេន និចយិត្វា តមិដ្ឋកំ>
      text <មុត្តា ទុគ្គន្ធទោសម្ហា សព្ពង្គសុសមាគតា។>
    text <២៨៨>
      text <សត្តបាតិសហស្សានិ រតនេហេវ សត្តហិ>
      text <ការេត្វា ឃតបូរានិ វដ្ដីនិ ច សហស្សសោ។>
    text <២៨៩>
      text <បក្ខិបិត្វា បទីបេត្វា ឋបយិំ សត្តបន្តិយោ>
      text <បូជនត្ថំ លោកនាថស្ស វិប្បសន្នេន ចេតសា។>
    text <២៩០>
      text <តទាបិ តម្ហិ បុញ្ញម្ហិ ភាគិនីយិ វិសេសតោ>
      text <បុន កាសីសុ សញ្ជាតោ សុមិត្តា ឥតិ វិស្សុតោ។>
    text <២៩១>
      text <តស្សាហំ ភរិយា អាសិំ សុខិតា សជ្ជិតា បិយា>
      text <តទា បច្ចេកមុនិនោ អទាសិំ ឃនវេឋនំ។>
    text <២៩២>
      text <តស្សាបិ ភាគិនី អាសិំ មោទិត្វា ទានមុត្តមំ>
      text <បុនាបិ កាសិរដ្ឋម្ហិ ជាតោ កោលិយជាតិយា។>
    text <២៩៣>
      text <តទា កោលិយបុត្តានំ សតេហិ សហ បញ្ចហិ>
      text <បញ្ចបច្ចេកពុទ្ធានំ សតានិ សមុបដ្ឋហិ។>
    text <២៩៤>
      text <តេមាសំ តប្បយិត្វាន អទាសិ ច តិចីវរេ>
      text <ជាយា តស្ស តទា អាសិំ បុញ្ញកម្មបថានុគា។>
    text <២៩៥>
      text <តតោ ចុតោ អហុ រាជា នន្ទោ នាម មហាយសោ>
      text <តស្សាបិ មហេសី អាសិំ សព្ពកាមសមិទ្ធិនី។>
    text <២៩៦>
      text <តទា រាជា ភវិត្វាន ព្រហ្មទត្តោ មហីបតិ>
      text <បទុមវតីបុត្តានំ បច្ចេកមុនិនំ តទា។>
    text <២៩៧>
      text <សតានិ បញ្ចនូនានិ យាវជីវំ ឧបដ្ឋហិំ>
      text <រាជុយ្យានេ និវាសេត្វា និព្ពុតានិ ច បូជយិំ។>
    text <២៩៨>
      text <ចេតិយានិ ច ការេត្វា បព្ពជិត្វា ឧភោ មយំ>
      text <ភាវេត្វា អប្បមញ្ញាយោ ព្រហ្មលោកំ អគម្ហសេ។>
    text <២៩៩>
      text <តតោ ចុតោ មហាតិត្ថេ សុជាតោ បិប្ផលាយនោ>
      text <មាតា សុមនទេវីតិ កោសិគោត្តោ ទិជោ បិតា។>
    text <៣០០>
      text <អហំ មទ្ទេ ជនបទេ សាកលាយ បុរុត្តមេ>
      text <កប្បិលស្ស ទិជស្សាសិំ ធីតា មាតា សុចីមតិ។>
    text <៣០១>
      text <ឃនកញ្ចនពិម្ពេន និម្មិនិត្វាន មំ បិតា>
      text <អទា កស្សបធីរស្ស កាមេហិ វជ្ជិតស្សមំ។>
    text <៣០២>
      text <កទាចិ សោ ការុណិកោ គន្ត្វា កម្មន្តបេក្ខកោ>
      text <កាកាទិកេហិ ខជ្ជន្តេ បាណេ ទិស្វាន សំវិជិ។>
    text <៣០៣>
      text <ឃរេវាហំ តិលេ ជាតេ ទិស្វានាតបតាបនេ>
      text <កិមិ កាកេហិ ខជ្ជន្តេ សំវេគមលភិំ តទា។>
    text <៣០៤>
      text <តទា សោ បព្ពជី ធីរោ អហំ តមនុបព្ពជិំ>
      text <បញ្ចវស្សានិ និវសិំ បរិព្ពាជវតេ អហំ។>
    text <៣០៥>
      text <យទា បព្ពជិតា អាសិ គោតមី ជិនបោសិកា>
      text <តទាហំ តមុបគន្ត្វា ពុទ្ធេន អនុសាសិតា។>
    text <៣០៦>
      text <ន ចិរេនេវ កាលេន អរហត្តមបាបុណិំ>
      text <អហោ កល្យាណមិត្តត្តំ កស្សបស្ស សិរីមតោ។>
    text <៣០៧>
      text <សុតោ ពុទ្ធស្ស ទាយាទោ កស្សបោ សុសមាហិតោ>
      text <បុព្ពេនិវាសំ យោ វេទិ សគ្គាបាយញ្ច បស្សតិ។>
    text <៣០៨>
      text <អថោ ជាតិក្ខយំ បត្តោ អភិញ្ញាវោសិតោ មុនិ>
      text <ឯតាហិ តីហិ វិជ្ជាហិ តេវិជ្ជោ ហោតិ ព្រាហ្មណោ។>
    text <៣០៩>
      text <តថេវ ភទ្ទកាបិលានី តេវិជ្ជា មច្ចុហាយិនី>
      text <ធារេតិ អន្តិមំ ទេហំ ជិត្វា មារំ សវាហនំ។>
    text <៣១០>
      text <ទិស្វា អាទីនវំ លោកេ ឧភោ បព្ពជិតា មយំ>
      text <ត្យម្ហ ខីណាសវា ទន្តា សីតិភូតាម្ហ និព្ពុតា។>
    text <៣១១>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <៣១២>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៣១៣>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ ភទ្ទកាបិលានី ភិក្ខុនី ឥមា គាថាយោ អភាសិត្ថាតិ។>
    stand <ភទ្ទកាបិលានីថេរិយាបទានំ សត្តមំ។>
  text <៨។ យសោធរាថេរីអបទានំ>
    text <៣១៤>
      text <ឯកស្មិំ សមយេ រម្មេ ឥទ្ធេ រាជគហេ បុរេ>
      text <បព្ភារម្ហិ វរេកម្ហិ វសន្តេ នរនាយកេ។>
    text <៣១៥>
      text <វសន្តិយា តម្ហិ នគរេ រម្មេ ភិក្ខុនុបស្សយេ>
      text <យសោធរាភិក្ខុនិយា ឯវំ អាសិ វិតក្កិតំ។>
    text <៣១៦>
      text <សុទ្ធោទនោ មហារាជា គោតមី ច បជាបតី>
      text <អភិញ្ញាតា មហាថេរា ថេរិយោ ច មហិទ្ធិកា។>
    text <៣១៧>
      text <សន្តិំ គតាវ អាសុំ តេ ទីបច្ចីវ និរាសវា>
      text <លោកនាថេ ធរន្តេវ អហម្បិ ច សិវំ បទំ។>
    text <៣១៨>
      text <គមិស្សាមីតិ ចិន្តេត្វា បស្សន្តី អាយុមត្តនោ>
      text <បស្សិត្វា អាយុសង្ខារំ តទហេវ ខយំ គតំ។>
    text <៣១៩>
      text <បត្តចីវរមាទាយ និក្ខមិត្វា សកស្សមា>
      text <បុរក្ខតា ភិក្ខុនីភិ សតេហិ សហស្សេហិ សា។>
    text <៣២០>
      text <មហិទ្ធិកា មហាបញ្ញា សម្ពុទ្ធំ ឧបសង្កមិ>
      text <សម្ពុទ្ធំ អភិវាទេត្វា សត្ថុនោ ចក្កលក្ខណេ>
      text <និសិន្នា ឯកមន្តម្ហិ ឥទំ វចនមព្រវិ។>
    text <៣២១>
      text <អដ្ឋសត្តតិវស្សាហំ បច្ឆិមោ វត្តតេ វយោ>
      text <បព្ភារម្ហិ អនុប្បត្តា អារោចេមិ មហាមុនិ។>
    text <៣២២>
      text <បរិបក្កោ វយោ មយ្ហំ បរិត្តំ មម ជីវិតំ>
      text <បហាយ វោ គមិស្សាមិ កតំ មេ សរណមត្តនោ។>
    text <៣២៣>
      text <វយម្ហិ បច្ឆិមេ កាលេ មរណំ ឧបរុទ្ធតិ>
      text <អជ្ជរត្តិំ មហាវីរ បាបុណិស្សាមិ និព្ពុតិំ។>
    text <៣២៤>
      text <នត្ថិ ជាតិ ជរា ព្យាធិ មរណញ្ច មហាមុនេ>
      text <អជរាមរណំ បុរំ គមិស្សាមិ អសង្ខតំ។>
    text <៣២៥>
      text <យាវតា បរិសា នាម សមុបាសន្តិ សត្ថុនោ>
      text <អបរាធមជានន្តី ខមន្តំ សម្មុខា មុនេ។>
    text <៣២៦>
      text <សំសរិត្វា ច សំសារេ ខលិតញ្ចេ មមំ តយិ>
      text <អារោចេមិ មហាវីរ អបរាធំ ខមស្សុ មេ។>
    text <៣២៧>
      text <សុត្វាន វចនំ តស្សា មុនិន្ទោ ឥទមព្រវិ>
      text <កិមុត្តរំ តេ វក្ខាមិ និព្ពានាយ វជន្តិយា។>
    text <៣២៨>
      text <ឥទ្ធិញ្ចាបិ និទស្សេហិ មម សាសនការិកេ>
      text <បរិសានញ្ច សព្ពាសំ កង្ខំ ឆិន្ទស្សុ យាវតា។>
    text <៣២៩>
      text <សុត្វា តំ មុនិនោ វាចំ ភិក្ខុនី សា យសោធរា>
      text <វន្ទិត្វា មុនិរាជំ តំ ឥទំ វចនមព្រវិ។>
    text <៣៣០>
      text <យសោធរា អហំ វីរ អគារេ តេ បជាបតិ>
      text <សាកិយម្ហិ កុលេ ជាតា ឥត្ថិអង្គេ បតិដ្ឋិតា។>
    text <៣៣១>
      text <ថីនំ សតសហស្សានំ នវុតីនំ ឆទុត្តរិ>
      text <អគារេ តេ អហំ វីរ បាមោក្ខា សព្ពា ឥស្សរា។>
    text <៣៣២>
      text <រូបាចារគុណូបេតា យោព្ពនដ្ឋា បិយំវទា>
      text <សព្ពា មំ អបចាយន្តិ ទេវតា វិយ មានុសា។>
    text <៣៣៣>
      text <កញ្ញាសតសហស្សបមុខា សក្យបុត្តនិវេសនេ>
      text <សមានសុខទុក្ខតា ទេវតា វិយ នន្ទនេ។>
    text <៣៣៤>
      text <កាមធាតុមតិក្កម្ម សណ្ឋិតា រូបធាតុយា>
      text <រូបេន សទិសា នត្ថិ ឋបេត្វា លោកនាយកំ។>
    text <៣៣៥>
      text <សម្ពុទ្ធំ អភិវាទេត្វា ឥទ្ធិំ ទស្សេសិ សត្ថុនោ>
      text <នេកា នានាវិធាការា មហាឥទ្ធីបិ ទស្សយី។>
    text <៣៣៦>
      text <ចក្កវាឡសមំ កាយំ សីសំ ឧត្តរតោ កុរុ>
      text <ឧភោ បក្ខា ទុវេ ទីបា ជម្ពុទីបំ សរីរតោ។>
    text <៣៣៧>
      text <ទក្ខិណញ្ច សរំ បិញ្ឆំ នានាសាខា តុ បត្តកា>
      text <ចន្ទញ្ច សូរិយញ្ចក្ខិ មេរុបព្ពតតោ សិខំ។>
    text <៣៣៨>
      text <ចក្កវាលគិរិំ តុណ្ឌំ ជម្ពុរុក្ខំ សមូលកំ>
      text <ពីជមានា ឧបាគន្ត្វា វន្ទន្តី លោកនាយកំ។>
    text <៣៣៩>
      text <ហត្ថិវណ្ណំ តថេវស្សំ បព្ពតំ ជលធិំ តថា>
      text <ចន្ទិមំ សូរិយំ មេរុំ សក្កវណ្ណញ្ច ទស្សយិ។>
    text <៣៤០>
      text <យសោធរា អហំ វីរ បាទេ វន្ទាមិ ចក្ខុម>
      text <សហស្សលោកធាតូនំ ផុល្លបទ្មេន ឆាទយិ។>
    text <៣៤១>
      text <ព្រហ្មវណ្ណញ្ច មាបេត្វា ធម្មំ ទេសេសិ សុញ្ញតំ>
      text <យសោធរា អហំ វីរ បាទេ វន្ទាមិ ចក្ខុម។>
    text <៣៤២>
      text <ឥទ្ធីសុ ច វសី ហោមិ ទិព្ពាយ សោតធាតុយា>
      text <ចេតោបរិយញាណស្ស វសី ហោមិ មហាមុនិ។>
    text <៣៤៣>
      text <បុព្ពេនិវាសំ ជានាមិ ទិព្ពចក្ខុ វិសោធិតំ>
      text <សព្ពាសវបរិក្ខីណា នត្ថិ ទានិ បុនព្ភវោ។>
    text <៣៤៤>
      text <អត្ថធម្មនិរុត្តីសុ បដិភានេ តថេវ ច>
      text <ញាណំ មយ្ហំ មហាវីរ ឧប្បន្នំ តវ សន្តិកេ។>
    text <៣៤៥>
      text <បុព្ពានំ លោកនាថានំ សង្គមំ តេ និទស្សិតំ>
      text <អធិការំ ពហុំ មយ្ហំ តុយ្ហត្ថាយ មហាមុនេ។>
    text <៣៤៦>
      text <យំ មយ្ហំ បូរិតំ កម្មំ កុសលំ សរសេ មុនេ>
      text <តុយ្ហត្ថាយ មហាវីរ បុញ្ញំ ឧបចិតំ មយា។>
    text <៣៤៧>
      text <អភព្ពដ្ឋានេ វជ្ជេត្វា វារយិត្វា អនាចរំ>
      text <តុយ្ហត្ថាយ មហាវីរ សញ្ចត្តំ ជីវិតំ មយា។>
    text <៣៤៨>
      text <នេកកោដិសហស្សានិ ភរិយត្ថាយទាសិ មំ>
      text <ន តត្ថ វិមនា ហោមិ តុយ្ហត្ថាយ មហាមុនិ។>
    text <៣៤៩>
      text <នេកកោដិសហស្សានិ ឧបការាយទាសិ មំ>
      text <ន តត្ថ វិមនា ហោមិ តុយ្ហត្ថាយ មហាមុនិ។>
    text <៣៥០>
      text <នេកកោដិសហស្សានិ ភោជនត្ថាយទាសិ មំ>
      text <ន តត្ថ វិមនា ហោមិ តុយ្ហត្ថាយ មហាមុនិ។>
    text <៣៥១>
      text <នេកកោដិសហស្សានិ ជីវិតានិ បរិច្ចជិំ>
      text <ភយមោក្ខំ ករិស្សន្តិ ទទាមិ មម ជីវិតំ។>
    text <៣៥២>
      text <អង្គគតេ អលង្ការេ វត្ថេ នានាវិធេ ពហូ>
      text <ឥត្ថិមណ្ឌេ ន គូហាមិ តុយ្ហត្ថាយ មហាមុនិ។>
    text <៣៥៣>
      text <ធនធញ្ញបរិច្ចាគំ គាមានិ និគមានិ ច>
      text <ខេត្តំ បុត្តា ច ធីតា ច បរិច្ចត្តា មហាមុនិ។>
    text <៣៥៤>
      text <ហត្ថី អស្សា គវា ចាបិ ទាសិយោ បរិចារិកា>
      text <តុយ្ហត្ថាយ មហាវីរ បរិច្ចត្តា អសង្ខិយា។>
    text <៣៥៥>
      text <យំ មយ្ហំ បដិមន្តេសិ ទានំ ទស្សាមិ យាចកេ>
      text <វិមនំ មេ ន បស្សាមិ ទទតោ ទានមុត្តមំ។>
    text <៣៥៦>
      text <នានាវិធំ ពហុំ ទុក្ខំ សំសារេ ច ពហុព្ពិធេ>
      text <តុយ្ហត្ថាយ មហាវីរ អនុភុត្តំ អសង្ខិយំ។>
    text <៣៥៧>
      text <សុខប្បត្តានុមោទាមិ ន ច ទុក្ខេសុ ទុម្មនា>
      text <សព្ពត្ថ តុលិតា ហោមិ តុយ្ហត្ថាយ មហាមុនិ។>
    text <៣៥៨>
      text <អនុមគ្គេន សម្ពុទ្ធោ យំ ធម្មំ អភិនីហរិ>
      text <អនុភោត្វា សុខំ ទុក្ខំ បត្តោ ពោធិំ មហាមុនិ។>
    text <៣៥៩>
      text <ព្រហ្មទេវញ្ច សម្ពុទ្ធំ គោតមំ លោកនាយកំ>
      text <អញ្ញេសំ លោកនាថានំ សង្គមំ តេ ពហុំ មយា។>
    text <៣៦០>
      text <អធិការំ ពហុំ មយ្ហំ តុយ្ហត្ថាយ មហាមុនិ>
      text <គវេសតោ ពុទ្ធធម្មេ អហំ តេ បរិចារិកា។>
    text <៣៦១>
      text <កប្បេ ច សតសហស្សេ ចតុរោ ច អសង្ខិយេ>
      text <ទីបង្ករោ មហាវីរោ ឧប្បជ្ជិ លោកនាយកោ។>
    text <៣៦២>
      text <បច្ចន្តទេសវិសយេ និមន្តេត្វា តថាគតំ>
      text <តស្ស អាគមនំ មគ្គំ សោធេន្តិ តុដ្ឋមានសា។>
    text <៣៦៣>
      text <តេន កាលេន សោ អាសិ សុមេធោ នាម ព្រាហ្មណោ>
      text <មគ្គញ្ច បដិយាទេសិ អាយតោ សព្ពទស្សិនោ។>
    text <៣៦៤>
      text <តេន កាលេនហំ អាសិំ កញ្ញា ព្រាហ្មណសម្ភវា>
      text <សុមិត្តានាម នាមេន ឧបគច្ឆិំ សមាគមំ។>
    text <៣៦៥>
      text <អដ្ឋ ឧប្បលហត្ថានិ បូជនត្ថាយ សត្ថុនោ>
      text <អាទាយ ជនសំមជ្ឈេ អទ្ទសំ ឥសិ មុគ្គតំ។>
    text <៣៦៦>
      text <ចិរានុគតំ ទយិតំ អតិក្កន្តំ មនោហរំ>
      text <ទិស្វា តទា អមញ្ញិស្សំ សផលំ ជីវិតំ មម។>
    text <៣៦៧>
      text <បរក្កមំ តំ សផលំ អទ្ទសំ ឥសិនោ តទា>
      text <បុព្ពកម្មេន សម្ពុទ្ធេ ចិត្តញ្ចាបិ បសីទិ មេ។>
    text <៣៦៨>
      text <ភិយ្យោ ចិត្តំ បសាទេសិំ ឥសេ ឧគ្គតមានសេ>
      text <ទេយ្យំ អញ្ញំ ន បស្សាមិ ទេមិ បុប្ផានិ តេ ឥសិ។>
    text <៣៦៩>
      text <បញ្ចហត្ថា តវ ហោន្តុ តយោ ហោន្តុ មមំ ឥសេ>
      text <តេន សទ្ធិំ សមា ហោន្តុ ពោធត្ថាយ តវំ ឥសេ។>
    stand <ចតុត្ថំ ភាណវារំ។>
    text <៣៧០>
      text <ឥសិ គហេត្វា បុប្ផានិ អាគច្ឆន្តំ មហាយសំ>
      text <បូជេសិ ជនសំមជ្ឈេ ពោធត្ថាយ មហាឥសិ។>
    text <៣៧១>
      text <បស្សិត្វា ជនសំមជ្ឈេ ទីបង្ករោ មហាមុនិ>
      text <វិយាកាសិ មហាវីរោ ឥសិ មុគ្គតមានសំ។>
    text <៣៧២>
      text <អបរិមេយ្យេ ឥតោ កប្បេ ទីបង្ករោ មហាមុនិ>
      text <មម កម្មំ វិយាកាសិ ឧជុភាវំ មហាមុនិ។>
    text <៣៧៣>
      text <សមចិត្តា សមកម្មា សមការី ភវិស្សតិ>
      text <បិយា ហេស្សតិ កម្មេន តុយ្ហត្ថាយ មហាឥសិ។>
    text <៣៧៤>
      text <សុទស្សនា សុបិយា ច មនាបា បិយវាទិនី>
      text <តស្ស ធម្មេសុ ទាយាទា វិហរិស្សតិ ឥទ្ធិកា។>
    text <៣៧៥>
      text <យថាបិ ភណ្ឌសាមុគ្គំ អនុរក្ខតិ សាមិនោ>
      text <ឯវំ កុសលធម្មានំ អនុរក្ខិស្សតេ អយំ។>
    text <៣៧៦>
      text <តស្ស តេ អនុកម្បន្តី បូរយិស្សតិ បារមី>
      text <សីហោវ បញ្ជរំ ភេត្វា បាបុណិស្សតិ ពោធិយំ។>
    text <៣៧៧>
      text <អបរិមេយ្យេ ឥតោ កប្បេ យំ មំ ពុទ្ធោ វិយាករី>
      text <តំ វាចំ អនុមោទេន្តី ឯវំការី ភវិំ អហំ។>
    text <៣៧៨>
      text <តស្ស កម្មស្ស សុកតស្ស តត្ថ ចិត្តំ បសាទយិំ>
      text <ទេវមនុស្សកំ យោនិំ អនុភោត្វា អសង្ខិយំ។>
    text <៣៧៩>
      text <សុខទុក្ខេនុភោត្វាហំ ទេវេសុ មានុសេសុ ច>
      text <បច្ឆិមេ ភវេ សម្បត្តេ អជាយិំ សាកិយេ កុលេ។>
    text <៣៨០>
      text <រូបវតី ភោគវតី យសសីលវតី តតោ>
      text <សព្ពង្គសម្បទា ហោមិ កុលេសុ អភិសក្កតា។>
    text <៣៨១>
      text <លាភំ សិលោកំ សក្ការំ លោកធម្មសមាគមំ>
      text <ចិត្តញ្ច ទុក្ខិតំ នត្ថិ វសាមិ អកុតោភយា។>
    text <៣៨២>
      text <វុត្តញ្ហេតំ ភគវតា រញ្ញោ អន្តេបុរេ តទា>
      text <ខត្តិយានំ បុរេ វីរ ឧបការញ្ច និទ្ទិសិ។>
    text <៣៨៣>
      text <ឧបការា ច យា នារី យា ច នារី សុខេ ទុខេ>
      text <អត្ថក្ខាយី ច យា នារី យា ច នារីនុកម្បិកា។>
    text <៣៨៤>
      text <បញ្ចកោដិសតា ពុទ្ធា នវកោដិសតានិ ច>
      text <ឯតេសំ ទេវទេវានំ មហាទានំ បវត្តយិំ។>
    text <៣៨៥>
      text <អធិការំ មហា មយ្ហំ ធម្មរាជ សុណោហិ មេ>
      text <ឯកាទសកោដិសតា ពុទ្ធា ទ្វាទស កោដិយោ។>
    text <៣៨៦>
      text <ឯតេសំ ទេវទេវានំ មហាទានំ បវត្តយិំ>
      text <អធិការំ មហា មយ្ហំ ធម្មរាជ សុណោហិ មេ។>
    text <៣៨៧>
      text <វីសកោដិសតា ពុទ្ធា តិំសកោដិសតានិ ច>
      text <ឯតេសំ ទេវទេវានំ មហាទានំ បវត្តយិំ។>
    text <៣៨៨>
      text <អធិការំ មហា មយ្ហំ ធម្មរាជ សុណោហិ មេ>
      text <ចត្តាលីសកោដិសតា បញ្ញាស កោដិសតានិ ច។>
    text <៣៨៩>
      text <ឯតេសំ ទេវទេវានំ មហាទានំ បវត្តយិំ>
      text <អធិការំ មហា មយ្ហំ ធម្មរាជ សុណោហិ មេ។>
    text <៣៩០>
      text <សដ្ឋិកោដិសតា ពុទ្ធា សត្តតិកោដិសតានិ ច>
      text <ឯតេសំ ទេវទេវានំ មហាទានំ បវត្តយិំ។>
    text <៣៩១>
      text <អធិការំ មហា មយ្ហំ ធម្មរាជ សុណោហិ មេ>
      text <អសីតិកោដិសតា ពុទ្ធា នវុតិកោដិសតានិ ច។>
    text <៣៩២>
      text <ឯតេសំ ទេវទេវានំ មហាទានំ បវត្តយិំ>
      text <អធិការំ មហា មយ្ហំ ធម្មរាជ សុណោហិ មេ។>
    text <៣៩៣>
      text <កោដិសតសហស្សានិ ហោន្តិ លោកគ្គនាយកា>
      text <ឯតេសំ ទេវទេវានំ មហាទានំ បវត្តយិំ។>
    text <៣៩៤>
      text <អធិការំ មហា មយ្ហំ ធម្មរាជ សុណោហិ មេ>
      text <នវកោដិសហស្សានិ អបរេ លោកនាយកា។>
    text <៣៩៥>
      text <ឯតេសំ ទេវទេវានំ មហាទានំ បវត្តយិំ>
      text <អធិការំ មហា មយ្ហំ ធម្មរាជ សុណោហិ មេ។>
    text <៣៩៦>
      text <កោដិសតសហស្សានិ បញ្ចាសីតិមហេសិនំ>
      text <បញ្ចាសីតិកោដិសតា សត្តតិំសា ច កោដិយោ។>
    text <៣៩៧>
      text <ឯតេសំ ទេវទេវានំ មហាទានំ បវត្តយិំ>
      text <អធិការំ មហា មយ្ហំ ធម្មរាជ សុណោហិ មេ។>
    text <៣៩៨>
      text <បច្ចេកពុទ្ធា វីតរាគា អដ្ឋដ្ឋមកកោដិយោ>
      text <អធិការំ មហា មយ្ហំ ធម្មរាជ សុណោហិ មេ។>
    text <៣៩៩>
      text <ខីណាសវា វីតមលា អសង្ខិយា ពុទ្ធសាវកា>
      text <អធិការំ មហា មយ្ហំ ធម្មរាជ សុណោហិ មេ។>
    text <៤០០>
      text <ឯវំ ធម្មេ សុចិណ្ណានំ សទា ធម្មស្ស ចារិនំ>
      text <ធម្មចារី សុខំ សេតិ អស្មិំ លោកេ បរម្ហិ ច។>
    text <៤០១>
      text <ធម្មំ ចរេ សុចរិតំ ន នំ ទុច្ចរិតំ ចរេ>
      text <ធម្មចារី សុខំ សេតិ អស្មិំ លោកេ បរម្ហិ ច។>
    text <៤០២>
      text <និព្ពិន្ទិត្វាន សំសារេ បព្ពជិំ អនគារិយំ>
      text <សហស្សបរិវារេន បព្ពជិត្វា អកិញ្ចនា។>
    text <៤០៣>
      text <អគារំ វិជហិត្វាន បព្ពជិំ អនគារិយំ>
      text <អឌ្ឍមាសេ អសម្បត្តេ ចតុសច្ចមបាបុណិំ។>
    text <៤០៤>
      text <ចីវរំ បិណ្ឌបាតញ្ច បច្ចយំ សយនាសនំ>
      text <ឧបនេន្តិ ពហូ ជនា សាគរេយេវ ឩមិយោ។>
    text <៤០៥>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <៤០៦>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៤០៧>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <៤០៨>
      text <ឯវំ ពហុវិធំ ទុក្ខំ សម្បត្តី ច ពហុព្ពិធា>
      text <វិសុទ្ធិភាវំ សម្បត្តា លភាមិ សព្ពសម្បទា។>
    text <៤០៩>
      text <យា ទទាតិ សកត្តានំ បុញ្ញត្ថាយ មហេសិនោ>
      text <សហាយសម្បទា ហោន្តិ និព្ពានបទមសង្ខតំ។>
    text <៤១០>
      text <បរិក្ខីណំ អតីតញ្ច បច្ចុប្បន្នំ អនាគតំ>
      text <សព្ពកម្មំ មមំ ខីណំ បាទេ វន្ទាមិ ចក្ខុម។>
    text <ឥត្ថំ សុទំ យសោធរា ភិក្ខុនី ភគវតោ សម្មុខា ឥមា គាថាយោ អភាសិត្ថាតិ។>
    stand <យសោធរាថេរិយាបទានំ អដ្ឋមំ។>
  text <៩។ យសោធរាបមុខទសភិក្ខុនីសហស្សអបទានំ>
    text <៤១១>
      text <កប្បេ ច សតសហស្សេ ចតុរោ ច អសង្ខិយេ>
      text <ទីបង្ករោ នាម ជិនោ ឧប្បជ្ជិ លោកនាយកោ។>
    text <៤១២>
      text <ទីបង្ករោ មហាវីរោ វិយាកាសិ វិនាយកោ>
      text <សុមេធញ្ច សុមិត្តញ្ច សមានសុខទុក្ខតំ។>
    text <៤១៣>
      text <សទេវកញ្ច បស្សន្តោ វិចរន្តោ សទេវកំ>
      text <តេសំ បកិត្តនេ អម្ហេ ឧបគម្ម សមាគមំ។>
    text <៤១៤>
      text <អម្ហំ សព្ពបតិ ហោហិ អនាគតសមាគមេ>
      text <សព្ពាវ តុយ្ហំ ភរិយា មនាបា បិយវាទិកា។>
    text <៤១៥>
      text <ទានំ សីលមយំ សព្ពំ ភាវនា ច សុភាវិតា>
      text <ទីឃរត្តញ្ច នោ សព្ពំ បរិច្ចត្តំ មហាមុនេ។>
    text <៤១៦>
      text <គន្ធំ វិលេបនំ មាលំ ទីបញ្ច រតនាមយំ>
      text <យំកិញ្ចិ បត្ថិតំ សព្ពំ បរិច្ចត្តំ មហាមុនិ។>
    text <៤១៧>
      text <អញ្ញំ វាបិ កតំ កម្មំ បរិភោគញ្ច មានុសំ>
      text <ទីឃរត្តញ្ហិ នោ សព្ពំ បរិច្ចត្តំ មហាមុនិ។>
    text <៤១៨>
      text <អនេកជាតិសំសារំ ពហុំ បុញ្ញម្បិ នោ កតំ>
      text <ឥស្សរមនុភោត្វាន សំសរិត្វា ភវាភវេ។>
    text <៤១៩>
      text <បច្ឆិមេ ភវេ សម្បត្តេ សក្យបុត្តនិវេសនេ>
      text <នានាកុលូបបន្នាយោ អច្ឆរា កាមវណ្ណិនី។>
    text <៤២០>
      text <លាភគ្គេន យសំ បត្តា បូជិតា សព្ពសក្កតា>
      text <លាភិយោ អន្នបានានំ សទា សម្មានិតា មយំ។>
    text <៤២១>
      text <អគារំ បជហិត្វាន បព្ពជិម្ហនគារិយំ>
      text <អឌ្ឍមាសេ អសម្បត្តេ សព្ពា បត្តាម្ហ និព្ពុតិំ។>
    text <៤២២>
      text <លាភិយោ អន្នបានានំ វត្ថសេនាសនានិ ច>
      text <ឧបេន្តិ បច្ចយា សព្ពេ សទា សក្កតបូជិតា។>
    text <៤២៣>
      text <កិលេសា ឈាបិតា អម្ហំ…បេ។… វិហរាម អនាសវា។>
    text <៤២៤>
      text <ស្វាគតំ វត នោ អាសិ…បេ។… កតំ ពុទ្ធស្ស សាសនំ។>
    text <៤២៥>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ យសោធរាបមុខានិ ទសភិក្ខុនីសហស្សានិ ភគវតោ សម្មុខា ឥមា គាថាយោ អភាសិត្ថាតិ។>
    stand <យសោធរាបមុខទសភិក្ខុនីសហស្សាបទានំ នវមំ។>
  text <១០។ យសោធរាបមុខអដ្ឋារសភិក្ខុនីសហស្សអបទានំ>
    text <៤២៦>
      text <អដ្ឋារសសហស្សានិ ភិក្ខុនី សក្យសម្ភវា>
      text <យសោធរាបមុខានិ សម្ពុទ្ធំ ឧបសង្កមុំ។>
    text <៤២៧>
      text <អដ្ឋារសសហស្សានិ សព្ពា ហោន្តិ មហិទ្ធិកា>
      text <វន្ទន្តី មុនិនោ បាទេ អារោចេន្តិ យថាពលំ។>
    text <៤២៨>
      text <ជាតិ ខីណា ជរា ព្យាធិ មរណញ្ច មហាមុនិ>
      text <អនាសវំ បទំ សន្តំ អមតំ យាម នាយក។>
    text <៤២៩>
      text <ខលិតញ្ចេ បុរេ អត្ថិ សព្ពាសម្បិ មហាមុនិ>
      text <អបរាធមជានន្តី ខម អម្ហំ វិនាយក។>
    text <៤៣០>
      text <ឥទ្ធិញ្ចាបិ និទស្សេថ មម សាសនការិកា>
      text <បរិសានញ្ច សព្ពាសំ កង្ខំ ឆិន្ទថ យាវតា។>
    text <៤៣១>
      text <យសោធរា មហាវីរ មនាបា បិយទស្សនា>
      text <សព្ពា តុយ្ហំ មហាវីរ អគារស្មិំ បជាបតិ។>
    text <៤៣២>
      text <ថីនំ សតសហស្សានំ នវុតីនំ ឆទុត្តរិ>
      text <អគារេ តេ មយំ វីរ បាមោក្ខា សព្ពា ឥស្សរា។>
    text <៤៣៣>
      text <រូបាចារគុណូបេតា យោព្ពនដ្ឋា បិយំវទា>
      text <សព្ពា នោ អបចាយន្តិ ទេវតា វិយ មានុសា។>
    text <៤៣៤>
      text <អដ្ឋារសសហស្សានិ សព្ពា សាកិយសម្ភវា>
      text <យសោធរាសហស្សានិ បាមោក្ខា ឥស្សរា តទា។>
    text <៤៣៥>
      text <កាមធាតុមតិក្កម្ម សណ្ឋិតា រូបធាតុយា>
      text <រូបេន សទិសា នត្ថិ សហស្សានំ មហាមុនិ។>
    text <៤៣៦>
      text <សម្ពុទ្ធំ អភិវាទេត្វា ឥទ្ធិំ ទស្សំសុ សត្ថុនោ>
      text <នេកា នានាវិធាការា មហាឥទ្ធីបិ ទស្សយុំ។>
    text <៤៣៧>
      text <ចក្កវាឡសមំ កាយំ សីសំ ឧត្តរតោ កុរុ>
      text <ឧភោ បក្ខា ទុវេ ទីបា ជម្ពុទីបំ សរីរតោ។>
    text <៤៣៨>
      text <ទក្ខិណញ្ច សរំ បិញ្ឆំ នានាសាខា តុ បត្តកា>
      text <ចន្ទញ្ច សូរិយញ្ចក្ខិ មេរុបព្ពតតោ សិខំ។>
    text <៤៣៩>
      text <ចក្កវាឡគិរិំ តុណ្ឌំ ជម្ពុរុក្ខំ សមូលកំ>
      text <ពីជមានា ឧបាគន្ត្វា វន្ទន្តី លោកនាយកំ។>
    text <៤៤០>
      text <ហត្ថិវណ្ណំ តថេវស្សំ បព្ពតំ ជលធិំ តថា>
      text <ចន្ទញ្ច សូរិយំ មេរុំ សក្កវណ្ណញ្ច ទស្សយុំ។>
    text <៤៤១>
      text <យសោធរា មយំ វីរ បាទេ វន្ទាម ចក្ខុម>
      text <តវ ចិរបភាវេន និប្ផន្នា នរនាយក។>
    text <៤៤២>
      text <ឥទ្ធីសុ ច វសី ហោម ទិព្ពាយ សោតធាតុយា>
      text <ចេតោបរិយញាណស្ស វសី ហោម មហាមុនេ។>
    text <៤៤៣>
      text <បុព្ពេនិវាសំ ជានាម ទិព្ពចក្ខុ វិសោធិតំ>
      text <សព្ពាសវបរិក្ខីណា នត្ថិ ទានិ បុនព្ភវោ។>
    text <៤៤៤>
      text <អត្ថធម្មនិរុត្តីសុ បដិភានេ តថេវ ច>
      text <ញាណំ អម្ហំ មហាវីរ ឧប្បន្នំ តវ សន្តិកេ។>
    text <៤៤៥>
      text <បុព្ពានំ លោកនាថានំ សង្គមំ នោ និទស្សិតំ>
      text <អធិការា ពហូ អម្ហំ តុយ្ហត្ថាយ មហាមុនេ។>
    text <៤៤៦>
      text <យំ អម្ហំ បូរិតំ កម្មំ កុសលំ សរសេ មុនេ>
      text <តុយ្ហត្ថាយ មហាវីរ បុញ្ញានុបចិតានិ នោ។>
    text <៤៤៧>
      text <អភព្ពដ្ឋានេ វជ្ជេត្វា វារយិម្ហ អនាចរំ>
      text <តុយ្ហត្ថាយ មហាវីរ ចត្តានិ ជីវិតានិ នោ។>
    text <៤៤៨>
      text <នេកកោដិសហស្សានិ ភរិយត្ថាយទាសិ នោ>
      text <ន តត្ថ វិមនា ហោម តុយ្ហត្ថាយ មហាមុនេ។>
    text <៤៤៩>
      text <នេកកោដិសហស្សានិ ឧបការាយទាសិ នោ>
      text <ន តត្ថ វិមនា ហោម តុយ្ហត្ថាយ មហាមុនេ។>
    text <៤៥០>
      text <នេកកោដិសហស្សានិ ភោជនត្ថាយទាសិ នោ>
      text <ន តត្ថ វិមនា ហោម តុយ្ហត្ថាយ មហាមុនេ។>
    text <៤៥១>
      text <នេកកោដិសហស្សានិ ជីវិតានិ ចជិម្ហសេ>
      text <ភយមោក្ខំ ករិស្សាម ជីវិតានិ ចជិម្ហសេ។>
    text <៤៥២>
      text <អង្គគតេ អលង្ការេ វត្ថេ នានាវិធេ ពហូ>
      text <ឥត្ថិភណ្ឌេ ន គូហាម តុយ្ហត្ថាយ មហាមុនេ។>
    text <៤៥៣>
      text <ធនធញ្ញបរិច្ចាគំ គាមានិ និគមានិ ច>
      text <ខេត្តំ បុត្តា ច ធីតា ច បរិច្ចត្តា មហាមុនេ។>
    text <៤៥៤>
      text <ហត្ថី អស្សា គវា ចាបិ ទាសិយោ បរិចារិកា>
      text <តុយ្ហត្ថាយ មហាវីរ បរិច្ចត្តំ អសង្ខិយំ។>
    text <៤៥៥>
      text <យំ អម្ហេ បដិមន្តេសិ ទានំ ទស្សាម យាចកេ>
      text <វិមនំ នោ ន បស្សាម ទទតោ ទានមុត្តមំ។>
    text <៤៥៦>
      text <នានាវិធំ ពហុំ ទុក្ខំ សំសារេ ច ពហុព្ពិធេ>
      text <តុយ្ហត្ថាយ មហាវីរ អនុភុត្តំ អសង្ខិយំ។>
    text <៤៥៧>
      text <សុខប្បត្តានុមោទាម ន ច ទុក្ខេសុ ទុម្មនា>
      text <សព្ពត្ថ តុលិតា ហោម តុយ្ហត្ថាយ មហាមុនេ។>
    text <៤៥៨>
      text <អនុមគ្គេន សម្ពុទ្ធោ យំ ធម្មំ អភិនីហរិ>
      text <អនុភោត្វា សុខំ ទុក្ខំ បត្តោ ពោធិំ មហាមុនេ។>
    text <៤៥៩>
      text <ព្រហ្មទេវញ្ច សម្ពុទ្ធំ គោតមំ លោកនាយកំ>
      text <អញ្ញេសំ លោកនាថានំ សង្គមំ តេហិ នោ ពហូ។>
    text <៤៦០>
      text <អធិការំ ពហុំ អម្ហេ តុយ្ហត្ថាយ មហាមុនេ>
      text <គវេសតោ ពុទ្ធធម្មេ មយំ តេ បរិចារិកា។>
    text <៤៦១>
      text <កប្បេ ច សតសហស្សេ ចតុរោ ច អសង្ខិយេ>
      text <ទីបង្ករោ មហាវីរោ ឧប្បជ្ជិ លោកនាយកោ។>
    text <៤៦២>
      text <បច្ចន្តទេសវិសយេ និមន្តេត្វា តថាគតំ>
      text <តស្ស អាគមនំ មគ្គំ សោធេន្តិ តុដ្ឋមានសា។>
    text <៤៦៣>
      text <តេន កាលេន សោ អាសិ សុមេធោ នាម ព្រាហ្មណោ>
      text <មគ្គញ្ច បដិយាទេសិ អាយតោ សព្ពទស្សិនោ។>
    text <៤៦៤>
      text <តេន កាលេន អហុម្ហ សព្ពា ព្រាហ្មណសម្ភវា>
      text <ថលូទជានិ បុប្ផានិ អាហរិម្ហ សមាគមំ។>
    text <៤៦៥>
      text <តស្មិំ សោ សមយេ ពុទ្ធោ ទីបង្ករោ មហាយសោ>
      text <វិយាកាសិ មហាវីរោ ឥសិមុគ្គតមានសំ។>
    text <៤៦៦>
      text <ចលតី រវតី បុថវី សង្កម្បតិ សទេវកេ>
      text <តស្ស កម្មំ បកិត្តេន្តេ ឥសិមុគ្គតមានសំ។>
    text <៤៦៧>
      text <ទេវកញ្ញា មនុស្សា ច មយញ្ចាបិ សទេវកា>
      text <នានាបូជនីយំ ភណ្ឌំ បូជយិត្វាន បត្ថយុំ។>
    text <៤៦៨>
      text <តេសំ ពុទ្ធោ វិយាកាសិ ជោតិទីប សនាមកោ>
      text <អជ្ជ យេ បត្ថិតា អត្ថិ តេ ភវិស្សន្តិ សម្មុខា។>
    text <៤៦៩>
      text <អបរិមេយ្យេ ឥតោ កប្បេ យំ នោ ពុទ្ធោ វិយាករិ>
      text <តំ វាចមនុមោទេន្តា ឯវំការី អហុម្ហ នោ។>
    text <៤៧០>
      text <តស្ស កម្មស្ស សុកតស្ស តស្ស ចិត្តំ បសាទយុំ>
      text <ទេវមានុសិកំ យោនិំ អនុភោត្វា អសង្ខិយំ។>
    text <៤៧១>
      text <សុខទុក្ខេនុភោត្វាន ទេវេសុ មានុសេសុ ច>
      text <បច្ឆិមេ ភវេ សម្បត្តេ ជាតាម្ហ សាកិយេ កុលេ។>
    text <៤៧២>
      text <រូបវតី ភោគវតី យសសីលវតី តតោ>
      text <សព្ពង្គសម្បទា ហោម កុលេសុ អភិសក្កតា។>
    text <៤៧៣>
      text <លាភំ សិលោកំ សក្ការំ លោកធម្មសមាគមំ>
      text <ចិត្តញ្ច ទុក្ខិតំ នត្ថិ វសាម អកុតោភយា។>
    text <៤៧៤>
      text <វុត្តញ្ហេតំ ភគវតា រញ្ញោ អន្តេបុរេ តទា>
      text <ខត្តិយានំ បុរេ វីរ ឧបការញ្ច និទ្ទិសិ។>
    text <៤៧៥>
      text <ឧបការា ច យា នារី យា ច នារី សុខេ ទុខេ>
      text <អត្ថក្ខាយី ច យា នារី យា ច នារីនុកម្បិកា។>
    text <៤៧៦>
      text <ធម្មំ ចរេ សុចរិតំ ន នំ ទុច្ចរិតំ ចរេ>
      text <ធម្មចារី សុខំ សេតិ អស្មិំ លោកេ បរម្ហិ ច។>
    text <៤៧៧>
      text <អគារំ វិជហិត្វាន បព្ពជិម្ហនគារិយំ>
      text <អឌ្ឍមាសេ អសម្បត្តេ ចតុសច្ចំ ផុសិម្ហ នោ។>
    text <៤៧៨>
      text <ចីវរំ បិណ្ឌបាតញ្ច បច្ចយំ សយនាសនំ>
      text <ឧបនេន្តិ ពហូ អម្ហេ សាគរស្សេវ ឩមិយោ។>
    text <៤៧៩>
      text <កិលេសា ឈាបិតា អម្ហំ ភវា សព្ពេ សមូហតា>
      text <នាគីវ ពន្ធនំ ឆេត្វា វិហរាម អនាសវា។>
    text <៤៨០>
      text <ស្វាគតំ វត នោ អាសិ មម ពុទ្ធស្ស សន្តិកេ>
      text <តិស្សោ វិជ្ជា អនុប្បត្តា កតំ ពុទ្ធស្ស សាសនំ។>
    text <៤៨១>
      text <បដិសម្ភិទា ចតស្សោ វិមោក្ខាបិ ច អដ្ឋិមេ>
      text <ឆឡភិញ្ញា សច្ឆិកតា កតំ ពុទ្ធស្ស សាសនំ។>
    text <៤៨២>
      text <ឯវំ ពហុវិធំ ទុក្ខំ សម្បត្តី ច ពហុព្ពិធា>
      text <វិសុទ្ធភាវំ សម្បត្តា លភាម សព្ពសម្បទា។>
    text <៤៨៣>
      text <យា ទទន្តិ សកត្តានំ បុញ្ញត្ថាយ មហេសិនោ>
      text <សហាយសម្បទា ហោន្តិ និព្ពានបទមសង្ខតំ។>
    text <៤៨៤>
      text <បរិក្ខីណំ អតីតញ្ច បច្ចុប្បន្នំ អនាគតំ>
      text <សព្ពកម្មម្បិ នោ ខីណំ បាទេ វន្ទាម ចក្ខុម។>
    text <៤៨៥>
      text <និព្ពានាយ វទន្តីនំ កិំ វោ វក្ខាម ឧត្តរិ>
      text <សន្តសង្ខតទោសញ្ហិ បប្បោថ អមតំ បទំ។>
      text <កុណ្ឌលា គោតមី ចេវ ធម្មទិន្នា ច សកុលា>
      text <វរនន្ទា ច សោណា ច កាបិលានី យសោធរា។>
      text <ទសសហស្សភិក្ខុនី អដ្ឋារសសហស្សកា>
      text <គាថាសតានិ ចត្តារិ ឆ ច សត្តតិមេវ ច។>
    text <ឥត្ថំ សុទំ យសោធរាបមុខានិ អដ្ឋារសភិក្ខុនីសហស្សានិ ភគវតោ សម្មុខា ឥមា គាថាយោ អភាសិត្ថាតិ។>
    stand <យសោធរាបមុខអដ្ឋារសភិក្ខុនីសហស្សាបទានំ ទសមំ។>
    stand <កុណ្ឌលកេសីវគ្គោ តតិយោ។>
    text <តស្សុទ្ទានំ>
