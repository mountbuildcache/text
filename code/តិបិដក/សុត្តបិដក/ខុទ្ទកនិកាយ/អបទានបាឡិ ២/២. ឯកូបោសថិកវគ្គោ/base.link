text <២។ ឯកូបោសថិកវគ្គោ>
  text <១។ ឯកូបោសថិកាថេរីអបទានំ>
    text <១>
      text <នគរេ ពន្ធុមតិយា ពន្ធុមា នាម ខត្តិយោ>
      text <ទិវសេ បុណ្ណមាយ សោ ឧបវសិ ឧបោសថំ។>
    text <២>
      text <អហំ តេន សមយេន កុម្ភទាសី អហំ តហិំ>
      text <ទិស្វា សរាជកំ សេនំ ឯវាហំ ចិន្តយិំ តទា។>
    text <៣>
      text <រាជាបិ រជ្ជំ ឆឌ្ឌេត្វា ឧបវសិ ឧបោសថំ>
      text <សផលំ នូន តំ កម្មំ ជនកាយោ បមោទិតោ។>
    text <៤>
      text <យោនិសោ បច្ចវេក្ខិត្វា ទុគ្គច្ចញ្ច ទលិទ្ទតំ>
      text <មានសំ សម្បហំសិត្វា ឧបវសិំ ឧបោសថំ។>
    text <៥>
      text <អហំ ឧបោសថំ កត្វា សម្មាសម្ពុទ្ធសាសនេ>
      text <តេន កម្មេន សុកតេន តាវតិំសមគច្ឆហំ។>
    text <៦>
      text <តត្ថ មេ សុកតំ ព្យម្ហំ ឧព្ភយោជនមុគ្គតំ>
      text <កូដាគារវរូបេតំ មហាសនសុភូសិតំ។>
    text <៧>
      text <អច្ឆរា សតសហស្សា ឧបតិដ្ឋន្តិ មំ សទា>
      text <អញ្ញេ ទេវេ អតិក្កម្ម អតិរោចាមិ សព្ពទា។>
    text <៨>
      text <ចតុសដ្ឋិ ទេវរាជូនំ មហេសិត្តមការយិំ>
      text <តេសដ្ឋិ ចក្កវត្តីនំ មហេសិត្តមការយិំ។>
    text <៩>
      text <សុវណ្ណវណ្ណា ហុត្វាន ភវេសុ សំសរាមហំ>
      text <សព្ពត្ថ បវរា ហោមិ ឧបោសថស្សិទំ ផលំ។>
    text <១០>
      text <ហត្ថិយានំ អស្សយានំ រថយានញ្ច សីវិកំ>
      text <លភាមិ សព្ពមេវេតំ ឧបោសថស្សិទំ ផលំ។>
    text <១១>
      text <សោណ្ណមយំ រូបិមយំ អថោបិ ផលិកាមយំ>
      text <លោហិតង្គមយញ្ចេវ សព្ពំ បដិលភាមហំ។>
    text <១២>
      text <កោសេយ្យកម្ពលិយានិ ខោមកប្បាសិកានិ ច>
      text <មហគ្ឃានិ ច វត្ថានិ សព្ពំ បដិលភាមហំ។>
    text <១៣>
      text <អន្នំ បានំ ខាទនីយំ វត្ថសេនាសនានិ ច>
      text <សព្ពមេតំ បដិលភេ ឧបោសថស្សិទំ ផលំ។>
    text <១៤>
      text <វរគន្ធញ្ច មាលញ្ច ចុណ្ណកញ្ច វិលេបនំ>
      text <សព្ពមេតំ បដិលភេ ឧបោសថស្សិទំ ផលំ។>
    text <១៥>
      text <កូដាគារញ្ច បាសាទំ មណ្ឌបំ ហម្មិយំ គុហំ>
      text <សព្ពមេតំ បដិលភេ ឧបោសថស្សិទំ ផលំ។>
    text <១៦>
      text <ជាតិយា សត្តវស្សាហំ បព្ពជិំ អនគារិយំ>
      text <អឌ្ឍមាសេ អសម្បត្តេ អរហត្តមបាបុណិំ។>
    text <១៧>
      text <កិលេសា ឈាបិតា មយ្ហំ ភវា សព្ពេ សមូហតា>
      text <សព្ពាសវបរិក្ខីណា នត្ថិ ទានិ បុនព្ភវោ។>
    text <១៨>
      text <ឯកនវុតិតោ កប្បេ យំ កម្មមករិំ តទា>
      text <ទុគ្គតិំ នាភិជានាមិ ឧបោសថស្សិទំ ផលំ។>
    text <១៩>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <២០>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <២១>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ ឯកូបោសថិកា ភិក្ខុនី ឥមា គាថាយោ អភាសិត្ថាតិ។>
    stand <ឯកូបោសថិកាថេរិយាបទានំ បឋមំ។>
  text <២។ សឡលបុប្ផិកាថេរីអបទានំ>
    text <២២>
      text <ចន្ទភាគានទីតីរេ អហោសិំ កិន្នរី តទា>
      text <អទ្ទសាហំ ទេវទេវំ ចង្កមន្តំ នរាសភំ។>
    text <២៣>
      text <ឱចិនិត្វាន សឡលំ ពុទ្ធសេដ្ឋស្សទាសហំ>
      text <ឧបសិង្ឃិ មហាវីរោ សឡលំ ទេវគន្ធិកំ។>
    text <២៤>
      text <បដិគ្គហេត្វា សម្ពុទ្ធោ វិបស្សី លោកនាយកោ>
      text <ឧបសិង្ឃិ មហាវីរោ បេក្ខមានាយ មេ តទា។>
    text <២៥>
      text <អញ្ជលិំ បគ្គហេត្វាន វន្ទិត្វា ទ្វិបទុត្តមំ>
      text <សកំ ចិត្តំ បសាទេត្វា តតោ បព្ពតមារុហិំ។>
    text <២៦>
      text <ឯកនវុតិតោ កប្បេ យំ បុប្ផមទទិំ តទា>
      text <ទុគ្គតិំ នាភិជានាមិ ពុទ្ធបូជាយិទំ ផលំ។>
    text <២៧>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <២៨>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <២៩>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ សឡលបុប្ផិកា ភិក្ខុនី ឥមា គាថាយោ អភាសិត្ថាតិ។>
    stand <សឡលបុប្ផិកាថេរិយាបទានំ ទុតិយំ។>
  text <៣។ មោទកទាយិកាថេរីអបទានំ>
    text <៣០>
      text <នគរេ ពន្ធុមតិយា កុម្ភទាសី អហោសហំ>
      text <មម ភាគំ គហេត្វាន គច្ឆំ ឧទកហារិកា។>
    text <៣១>
      text <បន្ថម្ហិ សមណំ ទិស្វា សន្តចិត្តំ សមាហតំ>
      text <បសន្នចិត្តា សុមនា មោទកេ តីណិទាសហំ។>
    text <៣២>
      text <តេន កម្មេន សុកតេន ចេតនាបណិធីហិ ច>
      text <ឯកនវុតិកប្បានិ វិនិបាតំ នគច្ឆហំ។>
    text <៣៣>
      text <សម្បត្តិ តំ ករិត្វាន សព្ពំ អនុភវិំ អហំ>
      text <មោទកេ តីណិ ទត្វាន បត្តាហំ អចលំ បទំ។>
    text <៣៤>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <៣៥>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៣៦>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ មោទកទាយិកា ភិក្ខុនី ឥមា គាថាយោ អភាសិត្ថាតិ។>
    stand <មោទកទាយិកាថេរិយាបទានំ តតិយំ។>
  text <៤។ ឯកាសនទាយិកាថេរីអបទានំ>
    text <៣៧>
      text <នគរេ ហំសវតិយា អហោសិំ ពាលិកា តទា>
      text <មាតា ច មេ បិតា ចេវ កម្មន្តំ អគមំសុ តេ។>
    text <៣៨>
      text <មជ្ឈន្ហិកម្ហិ សូរិយេ អទ្ទសំ សមណំ អហំ>
      text <វីថិយា អនុគច្ឆន្តំ អាសនំ បញ្ញបេសហំ។>
    text <៣៩>
      text <គោនកាវិកតិកាហិ បញ្ញបេត្វា មមាសនំ>
      text <បសន្នចិត្តា សុមនា ឥទំ វចនមព្រវិំ។>
    text <៤០>
      text <សន្តត្តា កុថិតា ភូមិ សូរោ មជ្ឈន្ហិកេ ឋិតោ>
      text <មាលុតា ច ន វាយន្តិ កាលោ ចេវេត្ថ មេហិតិ។>
    text <៤១>
      text <បញ្ញត្តមាសនមិទំ តវត្ថាយ មហាមុនិ>
      text <អនុកម្បំ ឧបាទាយ និសីទ មម អាសនេ។>
    text <៤២>
      text <និសីទិ តត្ថ សមណោ សុទន្តោ សុទ្ធមានសោ>
      text <តស្ស បត្តំ គហេត្វាន យថារន្ធំ អទាសហំ។>
    text <៤៣>
      text <តេន កម្មេន សុកតេន ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <៤៤>
      text <តត្ថ មេ សុកតំ ព្យម្ហំ អាសនេន សុនិម្មិតំ>
      text <សដ្ឋិយោជនមុព្ពេធំ តិំសយោជនវិត្ថតំ។>
    text <៤៥>
      text <សោណ្ណមយា មណិមយា អថោបិ ផលិកាមយា>
      text <លោហិតង្គមយា ចេវ បល្លង្កា វិវិធា មម។>
    text <៤៦>
      text <តូលិកា វិកតិកាហិ កដ្ដិស្សចិត្តកាហិ ច>
      text <ឧទ្ទឯកន្តលោមី ច បល្លង្កា មេ សុសណ្ឋិតា។>
    text <៤៧>
      text <យទា ឥច្ឆាមិ គមនំ ហាសខិឌ្ឌសមប្បិតា>
      text <សហ បល្លង្កសេដ្ឋេន គច្ឆាមិ មម បត្ថិតំ។>
    text <៤៨>
      text <អសីតិ ទេវរាជូនំ មហេសិត្តមការយិំ>
      text <សត្តតិ ចក្កវត្តីនំ មហេសិត្តមការយិំ។>
    text <៤៩>
      text <ភវាភវេ សំសរន្តី មហាភោគំ លភាមហំ>
      text <ភោគេ មេ ឩនតា នត្ថិ ឯកាសនស្សិទំ ផលំ។>
    text <៥០>
      text <ទុវេ ភវេ សំសរាមិ ទេវត្តេ អថ មានុសេ>
      text <អញ្ញេ ភវេ ន ជានាមិ ឯកាសនស្សិទំ ផលំ។>
    text <៥១>
      text <ទុវេ កុលេ បជាយាមិ ខត្តិយេ ចាបិ ព្រាហ្មណេ>
      text <ឧច្ចាកុលីនា សព្ពត្ថ ឯកាសនស្សិទំ ផលំ។>
    text <៥២>
      text <ទោមនស្សំ ន ជានាមិ ចិត្តសន្តាបនំ មម>
      text <វេវណ្ណិយំ ន ជានាមិ ឯកាសនស្សិទំ ផលំ។>
    text <៥៣>
      text <ធាតិយោ មំ ឧបដ្ឋន្តិ ខុជ្ជា ចេលាបិកា ពហូ>
      text <អង្កេន អង្កំ គច្ឆាមិ ឯកាសនស្សិទំ ផលំ។>
    text <៥៤>
      text <អញ្ញា ន្ហាបេន្តិ ភោជេន្តិ អញ្ញា រមេន្តិ មំ សទា>
      text <អញ្ញា គន្ធំ វិលិម្បន្តិ ឯកាសនស្សិទំ ផលំ។>
    text <៥៥>
      text <មណ្ឌបេ រុក្ខមូលេ វា សុញ្ញាគារេ វសន្តិយា>
      text <មម សង្កប្បមញ្ញាយ បល្លង្កោ ឧបតិដ្ឋតិ។>
    text <៥៦>
      text <អយំ បច្ឆិមកោ មយ្ហំ ចរិមោ វត្តតេ ភវោ>
      text <អជ្ជាបិ រជ្ជំ ឆឌ្ឌេត្វា បព្ពជិំ អនគារិយំ។>
    text <៥៧>
      text <សតសហស្សិតោ កប្បេ យំ ទានមទទិំ តទា>
      text <ទុគ្គតិំ នាភិជានាមិ ឯកាសនស្សិទំ ផលំ។>
    text <៥៨>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <៥៩>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៦០>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ ឯកាសនទាយិកា ភិក្ខុនី ឥមា គាថាយោ អភាសិត្ថាតិ។>
    stand <ឯកាសនទាយិកាថេរិយាបទានំ ចតុត្ថំ។>
  text <៥។ បញ្ចទីបទាយិកាថេរីអបទានំ>
    text <៦១>
      text <នគរេ ហំសវតិយា ចារិកី អាសហំ តទា>
      text <អារាមេន ច អារាមំ ចរាមិ កុសលត្ថិកា។>
    text <៦២>
      text <កាឡបក្ខម្ហិ ទិវសេ អទ្ទសំ ពោធិមុត្តមំ>
      text <តត្ថ ចិត្តំ បសាទេត្វា ពោធិមូលេ និសីទហំ។>
    text <៦៣>
      text <គរុចិត្តំ ឧបដ្ឋេត្វា សិរេ កត្វាន អញ្ជលិំ>
      text <សោមនស្សំ បវេទេត្វា ឯវំ ចិន្តេសិ តាវទេ។>
    text <៦៤>
      text <យទិ ពុទ្ធោ អមិតគុណោ អសមប្បដិបុគ្គលោ>
      text <ទស្សេតុ បាដិហីរំ មេ ពោធិ ឱភាសតុ អយំ។>
    text <៦៥>
      text <សហ អាវជ្ជិតេ មយ្ហំ ពោធិ បជ្ជលិ តាវទេ>
      text <សព្ពសោណ្ណមយា អាសិ ទិសា សព្ពា វិរោចតិ។>
    text <៦៦>
      text <សត្តរត្តិន្ទិវំ តត្ថ ពោធិមូលេ និសីទហំ>
      text <សត្តមេ ទិវសេ បត្តេ ទីបបូជំ អកាសហំ។>
    text <៦៧>
      text <អាសនំ បរិវារេត្វា បញ្ច ទីបានិ បជ្ជលុំ>
      text <យាវ ឧទេតិ សូរិយោ ទីបា មេ បជ្ជលុំ តទា។>
    text <៦៨>
      text <តេន កម្មេន សុកតេន ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <៦៩>
      text <តត្ថ មេ សុកតំ ព្យម្ហំ បញ្ចទីបាតិ វុច្ចតិ>
      text <សដ្ឋិយោជនមុព្ពេធំ តិំសយោជនវិត្ថតំ។>
    text <៧០>
      text <អសង្ខិយានិ ទីបានិ បរិវារេ ជលិំសុ មេ>
      text <យាវតា ទេវភវនំ ទីបាលោកេន ជោតតិ។>
    text <៧១>
      text <បរម្មុខា និសីទិត្វា យទិ ឥច្ឆាមិ បស្សិតុំ>
      text <ឧទ្ធំ អធោ ច តិរិយំ សព្ពំ បស្សាមិ ចក្ខុនា។>
    text <៧២>
      text <យាវតា អភិកង្ខាមិ ទដ្ឋុំ សុគតទុគ្គតេ>
      text <តត្ថ អាវរណំ នត្ថិ រុក្ខេសុ បព្ពតេសុ វា។>
    text <៧៣>
      text <អសីតិ ទេវរាជូនំ មហេសិត្តមការយិំ>
      text <សតានំ ចក្កវត្តីនំ មហេសិត្តមការយិំ។>
    text <៧៤>
      text <យំ យំ យោនុបបជ្ជាមិ ទេវត្តំ អថ មានុសំ>
      text <ទីបសតសហស្សានិ បរិវារេ ជលន្តិ មេ។>
    text <៧៥>
      text <ទេវលោកា ចវិត្វាន ឧប្បជ្ជិំ មាតុកុច្ឆិយំ>
      text <មាតុកុច្ឆិគតា សន្តី អក្ខិ មេ ន និមីលតិ។>
    text <៧៦>
      text <ទីបសតសហស្សានិ បុញ្ញកម្មសមង្គិតា>
      text <ជលន្តិ សូតិកាគេហេ បញ្ចទីបានិទំ ផលំ។>
    text <៧៧>
      text <បច្ឆិមេ ភវេ សម្បត្តេ មានសំ វិនិវត្តយិំ>
      text <អជរាមតំ សីតិភាវំ និព្ពានំ ផស្សយិំ អហំ។>
    text <៧៨>
      text <ជាតិយា សត្តវស្សាហំ អរហត្តមបាបុណិំ>
      text <ឧបសម្បាទយី ពុទ្ធោ គុណមញ្ញាយ គោតមោ។>
    text <៧៩>
      text <មណ្ឌបេ រុក្ខមូលេ វា សុញ្ញាគារេ វសន្តិយា>
      text <សទា បជ្ជលតេ ទីបំ បញ្ចទីបានិទំ ផលំ។>
    text <៨០>
      text <ទិព្ពចក្ខុ វិសុទ្ធំ មេ សមាធិកុសលា អហំ>
      text <អភិញ្ញាបារមិប្បត្តា បញ្ចទីបានិទំ ផលំ។>
    text <៨១>
      text <សព្ពវោសិតវោសានា កតកិច្ចា អនាសវា>
      text <បញ្ចទីបា មហាវីរ បាទេ វន្ទាមិ ចក្ខុម។>
    text <៨២>
      text <សតសហស្សិតោ កប្បេ យំ ទីបមទទិំ តទា>
      text <ទុគ្គតិំ នាភិជានាមិ បញ្ចទីបានិទំ ផលំ។>
    text <៨៣>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <៨៤>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៨៥>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ បញ្ចទីបទាយិកា ភិក្ខុនី ឥមា គាថាយោ អភាសិត្ថាតិ។>
    stand <បញ្ចទីបទាយិកាថេរិយាបទានំ បញ្ចមំ។>
  text <៦។ នឡមាលិកាថេរីអបទានំ>
    text <៨៦>
      text <ចន្ទភាគានទីតីរេ អហោសិំ កិន្នរី តទា>
      text <អទ្ទសំ វិរជំ ពុទ្ធំ សយម្ភុំ អបរាជិតំ។>
    text <៨៧>
      text <បសន្នចិត្តា សុមនា វេទជាតា កតញ្ជលី>
      text <នឡមាលំ គហេត្វាន សយម្ភុំ អភិបូជយិំ។>
    text <៨៨>
      text <តេន កម្មេន សុកតេន ចេតនាបណិធីហិ ច>
      text <ជហិត្វា កិន្នរីទេហំ តាវតិំសមគច្ឆហំ។>
    text <៨៩>
      text <ឆត្តិំសទេវរាជូនំ មហេសិត្តមការយិំ>
      text <មនសា បត្ថិតំ មយ្ហំ និព្ពត្តតិ យថិច្ឆិតំ។>
    text <៩០>
      text <ទសន្នំ ចក្កវត្តីនំ មហេសិត្តមការយិំ>
      text <ឱចិតត្តាវ ហុត្វាន សំសរាមិ ភវេស្វហំ។>
    text <៩១>
      text <កុសលំ វិជ្ជតេ មយ្ហំ បព្ពជិំ អនគារិយំ>
      text <បូជារហា អហំ អជ្ជ សក្យបុត្តស្ស សាសនេ។>
    text <៩២>
      text <វិសុទ្ធមនសា អជ្ជ អបេតមនបាបិកា>
      text <សព្ពាសវបរិក្ខីណា នត្ថិ ទានិ បុនព្ភវោ។>
    text <៩៣>
      text <ចតុន្នវុតិតោ កប្បេ យំ ពុទ្ធមភិបូជយិំ>
      text <ទុគ្គតិំ នាភិជានាមិ នឡមាលាយិទំ ផលំ។>
    text <៩៤>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <៩៥>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៩៦>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ នឡមាលិកា ភិក្ខុនី ឥមា គាថាយោ អភាសិត្ថាតិ។>
    stand <នឡមាលិកាថេរិយាបទានំ ឆដ្ឋំ។>
  text <៧។ មហាបជាបតិគោតមីថេរីអបទានំ>
    text <៩៧>
      text <ឯកទា លោកបជ្ជោតោ វេសាលិយំ មហាវនេ>
      text <កូដាគារេ សុសាលាយំ វសតេ នរសារថិ។>
    text <៩៨>
      text <តទា ជិនស្ស មាតុច្ឆា មហាគោតមិ ភិក្ខុនី>
      text <តហិំ កតេ បុរេ រម្មេ វសី ភិក្ខុនុបស្សយេ។>
    text <៩៩>
      text <ភិក្ខុនីហិ វិមុត្តាហិ សតេហិ សហ បញ្ចហិ>
      text <រហោគតាយ តស្សេវំ ចិតស្សាសិ វិតក្កិតំ។>
    text <១០០>
      text <ពុទ្ធស្ស បរិនិព្ពានំ សាវកគ្គយុគស្ស វា>
      text <រាហុលានន្ទនន្ទានំ នាហំ លច្ឆាមិ បស្សិតុំ។>
    text <១០១>
      text <ពុទ្ធស្ស បរិនិព្ពានា សាវកគ្គយុគស្ស វា>
      text <មហាកស្សបនន្ទានំ អានន្ទរាហុលាន ច។>
    text <១០២>
      text <បដិកច្ចាយុសង្ខារំ ឱសជ្ជិត្វាន និព្ពុតិំ>
      text <គច្ឆេយ្យំ លោកនាថេន អនុញ្ញាតា មហេសិនា។>
    text <១០៣>
      text <តថា បញ្ចសតានម្បិ ភិក្ខុនីនំ វិតក្កិតំ>
      text <អាសិ ខេមាទិកានម្បិ ឯតទេវ វិតក្កិតំ។>
    text <១០៤>
      text <ភូមិចាលោ តទា អាសិ នាទិតា ទេវទុន្ទុភី>
      text <ឧបស្សយាធិវត្ថាយោ ទេវតា សោកបីឡិតា។>
    text <១០៥>
      text <វិលបន្តា សុករុណំ តត្ថស្សូនិ បវត្តយុំ>
      text <មិត្តា ភិក្ខុនិយោ តាហិ ឧបគន្ត្វាន គោតមិំ។>
    text <១០៦>
      text <និបច្ច សិរសា បាទេ ឥទំ វចនមព្រវុំ>
      text <តត្ថ តោយលវាសិត្តា មយមយ្យេ រហោគតា។>
    text <១០៧>
      text <សា ចលា ចលិតា ភូមិ នាទិតា ទេវទុន្ទុភី>
      text <បរិទេវា ច សុយ្យន្តេ កិមត្ថំ នូន គោតមី។>
    text <១០៨>
      text <តទា អវោច សា សព្ពំ យថាបរិវិតក្កិតំ>
      text <តាយោបិ សព្ពា អាហំសុ យថាបរិវិតក្កិតំ។>
    text <១០៩>
      text <យទិ តេ រុចិតំ អយ្យេ និព្ពានំ បរមំ សិវំ>
      text <និព្ពាយិស្សាម សព្ពាបិ ពុទ្ធានុញ្ញាយ សុព្ពតេ។>
    text <១១០>
      text <មយំ សហាវ និក្ខន្តា ឃរាបិ ច ភវាបិ ច>
      text <សហាយេវ គមិស្សាម និព្ពានំ បទមុត្តមំ។>
    text <១១១>
      text <និព្ពានាយ វជន្តីនំ កិំ វក្ខាមីតិ សា វទំ>
      text <សហ សព្ពាហិ និគ្គញ្ឆិ ភិក្ខុនីនិលយា តទា។>
    text <១១២>
      text <ឧបស្សយេ យាធិវត្ថា ទេវតា តា ខមន្តុ មេ>
      text <ភិក្ខុនីនិលយស្សេទំ បច្ឆិមំ ទស្សនំ មម។>
    text <១១៣>
      text <ន ជរា មច្ចុ វា យត្ថ អប្បិយេហិ សមាគមោ>
      text <បិយេហិ ន វិយោគោត្ថិ តំ វជិស្សំ អសង្ខតំ។>
    text <១១៤>
      text <អវីតរាគា តំ សុត្វា វចនំ សុគតោរសា>
      text <សោកដ្ដា បរិទេវិំសុ អហោ នោ អប្បបុញ្ញតា។>
    text <១១៥>
      text <ភិក្ខុនីនិលយោ សុញ្ញោ ភូតោ តាហិ វិនា អយំ>
      text <បភាតេ វិយ តារាយោ ន ទិស្សន្តិ ជិនោរសា។>
    text <១១៦>
      text <និព្ពានំ គោតមី យាតិ សតេហិ សហ បញ្ចហិ>
      text <នទីសតេហិវ សហ គង្គា បញ្ចហិ សាគរំ។>
    text <១១៧>
      text <រថិយាយ វជន្តិយោ ទិស្វា សទ្ធា ឧបាសិកា>
      text <ឃរា និក្ខម្ម បាទេសុ និបច្ច ឥទមព្រវុំ។>
    text <១១៨>
      text <បសីទស្សុ មហាភោគេ អនាថាយោ វិហាយ នោ>
      text <តយា ន យុត្តា និព្ពាតុំ ឥច្ឆដ្ដា វិលបិំសុ តា។>
    text <១១៩>
      text <តាសំ សោកបហានត្ថំ អវោច មធុរំ គិរំ>
      text <រុទិតេន អលំ បុត្តា ហាសកាលោយមជ្ជ វោ។>
    text <១២០>
      text <បរិញ្ញាតំ មយា ទុក្ខំ ទុក្ខហេតុ វិវជ្ជិតោ>
      text <និរោធោ មេ សច្ឆិកតោ មគ្គោ ចាបិ សុភាវិតោ។>
    stand <បឋមំ ភាណវារំ។>
    text <១២១>
      text <បរិចិណ្ណោ មយា សត្ថា កតំ ពុទ្ធស្ស សាសនំ>
      text <ឱហិតោ គរុកោ ភារោ ភវនេត្តិ សមូហតា។>
    text <១២២>
      text <យស្សត្ថាយ បព្ពជិតា អគារស្មានគារិយំ>
      text <សោ មេ អត្ថោ អនុប្បត្តោ សព្ពសំយោជនក្ខយោ។>
    text <១២៣>
      text <ពុទ្ធោ តស្ស ច សទ្ធម្មោ អនូនោ យាវ តិដ្ឋតិ>
      text <និព្ពាតុំ តាវ កាលោ មេ មា មំ សោចថ បុត្តិកា។>
    text <១២៤>
      text <កោណ្ឌញ្ញានន្ទនន្ទាទី តិដ្ឋន្តិ រាហុលោ ជិនោ>
      text <សុខិតោ សហិតោ សង្ឃោ ហតទព្ពា ច តិត្ថិយា។>
    text <១២៥>
      text <ឱក្កាកវំសស្ស យសោ ឧស្សិតោ មារមទ្ទនោ>
      text <ននុ សម្បតិ កាលោ មេ និព្ពានត្ថាយ បុត្តិកា។>
    text <១២៦>
      text <ចិរប្បភុតិ យំ មយ្ហំ បត្ថិតំ អជ្ជ សិជ្ឈតេ>
      text <អានន្ទភេរិកាលោយំ កិំ វោ អស្សូហិ បុត្តិកា។>
    text <១២៧>
      text <សចេ មយិ ទយា អត្ថិ យទិ ចត្ថិ កតញ្ញុតា>
      text <សទ្ធម្មដ្ឋិតិយា សព្ពា ករោថ វីរិយំ ទឡ្ហំ។>
    text <១២៨>
      text <ថីនំ អទាសិ បព្ពជ្ជំ សម្ពុទ្ធោ យាចិតោ មយា>
      text <តស្មា យថាហំ នន្ទិស្សំ តថា តមនុតិដ្ឋថ។>
    text <១២៩>
      text <តា ឯវមនុសាសិត្វា ភិក្ខុនីហិ បុរក្ខតា>
      text <ឧបេច្ច ពុទ្ធំ វន្ទិត្វា ឥទំ វចនមព្រវិ។>
    text <១៣០>
      text <អហំ សុគត តេ មាតា ត្វញ្ច វីរ បិតា មម>
      text <សទ្ធម្មសុខទ នាថ តយា ជាតាម្ហិ គោតម។>
    text <១៣១>
      text <សំវទ្ធិតោយំ សុគត រូបកាយោ មយា តវ>
      text <អនិន្ទិតោ ធម្មកាយោ មម សំវទ្ធិតោ តយា។>
    text <១៣២>
      text <មុហុត្តំ តណ្ហាសមណំ ខីរំ ត្វំ បាយិតោ មយា>
      text <តយាហំ សន្តមច្ចន្តំ ធម្មខីរញ្ហិ បាយិតា។>
    text <១៣៣>
      text <ពន្ធនារក្ខនេ មយ្ហំ អណណោ ត្វំ មហាមុនេ>
      text <បុត្តកាមា ថិយោ យាចំ លភន្តិ តាទិសំ សុតំ។>
    text <១៣៤>
      text <មន្ធាតាទិនរិន្ទានំ យា មាតា សា ភវណ្ណវេ>
      text <និមុគ្គាហំ តយា បុត្ត តារិតា ភវសាគរា។>
    text <១៣៥>
      text <រញ្ញោ មាតា មហេសីតិ សុលភំ នាមមិត្ថិនំ>
      text <ពុទ្ធមាតាតិ យំ នាមំ ឯតំ បរមទុល្លភំ។>
    text <១៣៦>
      text <តញ្ច លទ្ធំ មហាវីរ បណិធានំ មមំ តយា>
      text <អណុកំ វា មហន្តំ វា តំ សព្ពំ បូរិតំ មយា។>
    text <១៣៧>
      text <បរិនិព្ពាតុមិច្ឆាមិ វិហាយេមំ កឡេវរំ>
      text <អនុជានាហិ មេ វីរ ទុក្ខន្តករ នាយក។>
    text <១៣៨>
      text <ចក្កង្កុសធជាកិណ្ណេ បាទេ កមលកោមលេ>
      text <បសារេហិ បណាមំ តេ ករិស្សំ បុត្តឧត្តមេ។>
    text <១៣៩>
      text <សុវណ្ណរាសិសង្កាសំ សរីរំ កុរុ បាកដំ>
      text <កត្វា ទេហំ សុទិដ្ឋំ តេ សន្តិំ គច្ឆាមិ នាយក។>
    text <១៤០>
      text <ទ្វត្តិំសលក្ខណូបេតំ សុប្បភាលង្កតំ តនុំ>
      text <សញ្ឈាឃនាវ ពាលក្កំ មាតុច្ឆំ ទស្សយី ជិនោ។>
    text <១៤១>
      text <ផុល្លារវិន្ទសំកាសេ តរុណាទិច្ចសប្បភេ>
      text <ចក្កង្កិតេ បាទតលេ តតោ សា សិរសា បតិ។>
    text <១៤២>
      text <បណមាមិ នរាទិច្ច អាទិច្ចកុលកេតុកំ>
      text <បច្ឆិមេ មរណេ មយ្ហំ ន តំ ឥក្ខាមហំ បុនោ។>
    text <១៤៣>
      text <ឥត្ថិយោ នាម លោកគ្គ សព្ពទោសាករា មតា>
      text <យទិ កោ ចត្ថិ ទោសោ មេ ខមស្សុ ករុណាករ។>
    text <១៤៤>
      text <ឥត្ថិកានញ្ច បព្ពជ្ជំ ហំ តំ យាចិំ បុនប្បុនំ>
      text <តត្ថ ចេ អត្ថិ ទោសោ មេ តំ ខមស្សុ នរាសភ។>
    text <១៤៥>
      text <មយា ភិក្ខុនិយោ វីរ តវានុញ្ញាយ សាសិតា>
      text <តត្រ ចេ អត្ថិ ទុន្នីតំ តំ ខមស្សុ ខមាធិប។>
    text <១៤៦>
      text <អក្ខន្តេ នាម ខន្តព្ពំ កិំ ភវេ គុណភូសនេ>
      text <កិមុត្តរំ តេ វក្ខាមិ និព្ពានាយ វជន្តិយា។>
    text <១៤៧>
      text <សុទ្ធេ អនូនេ មម ភិក្ខុសង្ឃេ លោកា ឥតោ និស្សរិតុំ ខមន្តេ>
      text <បភាតកាលេ ព្យសនង្គតានំ ទិស្វាន និយ្យាតិវ ចន្ទលេខា។>
    text <១៤៨>
      text <តទេតរា ភិក្ខុនិយោ ជិនគ្គំ តារាវ ចន្ទានុគតា សុមេរុំ>
      text <បទក្ខិណំ កច្ច និបច្ច បាទេ ឋិតា មុខន្តំ សមុទិក្ខមានា។>
    text <១៤៩>
      text <ន តិត្តិបុព្ពំ តវ ទស្សនេន ចក្ខុំ ន សោតំ តវ ភាសិតេន>
      text <ចិត្តំ មមំ កេវលមេកមេវ បប្បុយ្យ តំ ធម្មរសេន តិត្តិ។>
    text <១៥០>
      text <នទតោ បរិសាយំ តេ វាទិតព្ពបហារិនោ>
      text <យេ តេ ទក្ខន្តិ វទនំ ធញ្ញា តេ នរបុង្គវ។>
    text <១៥១>
      text <ទីឃង្គុលី តម្ពនខេ សុភេ អាយតបណ្ហិកេ>
      text <យេ បាទេ បណមិស្សន្តិ តេបិ ធញ្ញា គុណន្ធរ។>
    text <១៥២>
      text <មធុរានិ បហដ្ឋានិ ទោសគ្ឃានិ ហិតានិ ច>
      text <យេ តេ វាក្យានិ សុយ្យន្តិ តេបិ ធញ្ញា នរុត្តម។>
    text <១៥៣>
      text <ធញ្ញាហំ តេ មហាវីរ បាទបូជនតប្បរា>
      text <តិណ្ណសំសារកន្តារា សុវាក្យេន សិរីមតោ។>
    text <១៥៤>
      text <តតោ សា អនុសាវេត្វា ភិក្ខុសង្ឃម្បិ សុព្ពតា>
      text <រាហុលានន្ទនន្ទេ ច វន្ទិត្វា ឥទមព្រវិ។>
    text <១៥៥>
      text <អាសីវិសាលយសមេ រោគាវាសេ កឡេវរេ>
      text <និព្ពិន្ទា ទុក្ខសង្ឃាដេ ជរាមរណគោចរេ។>
    text <១៥៦>
      text <នានាកលិមលាកិណ្ណេ បរាយត្តេ និរីហកេ>
      text <តេន និព្ពាតុមិច្ឆាមិ អនុមញ្ញថ បុត្តកា។>
    text <១៥៧>
      text <នន្ទោ រាហុលភទ្ទោ ច វីតសោកា និរាសវា>
      text <ឋិតាចលដ្ឋិតិ ថិរា ធម្មតមនុចិន្តយុំ។>
    text <១៥៨>
      text <ធិរត្ថុ សង្ខតំ លោលំ អសារំ កទលូបមំ>
      text <មាយាមរីចិសទិសំ ឥតរំ អនវដ្ឋិតំ។>
    text <១៥៩>
      text <យត្ថ នាម ជិនស្សាយំ មាតុច្ឆា ពុទ្ធបោសិកា>
      text <គោតមី និធនំ យាតិ អនិច្ចំ សព្ពសង្ខតំ។>
    text <១៦០>
      text <អានន្ទោ ច តទា សេខោ សោកដ្ដោ ជិនវច្ឆលោ>
      text <តត្ថស្សូនិ ករោន្តោ សោ ករុណំ បរិទេវតិ។>
    text <១៦១>
      text <ហា សន្តិំ គោតមី យាតិ នូន ពុទ្ធោបិ និព្ពុតិំ>
      text <គច្ឆតិ ន ចិរេនេវ អគ្គិរិវ និរិន្ធនោ។>
    text <១៦២>
      text <ឯវំ វិលាបមានំ តំ អានន្ទំ អាហ គោតមី>
      text <សុតសាគរគម្ភីរ ពុទ្ធោបដ្ឋានតប្បរ។>
    text <១៦៣>
      text <ន យុត្តំ សោចិតុំ បុត្ត ហាសកាលេ ឧបដ្ឋិតេ>
      text <តយា មេ សរណំ បុត្ត និព្ពានំ តមុបាគតំ។>
    text <១៦៤>
      text <តយា តាត សមជ្ឈិដ្ឋោ បព្ពជ្ជំ អនុជានិ នោ>
      text <មា បុត្ត វិមនោ ហោហិ សផលោ តេ បរិស្សមោ។>
    text <១៦៥>
      text <យំ ន ទិដ្ឋំ បុរាណេហិ តិត្ថិកាចរិយេហិបិ>
      text <តំ បទំ សុកុមារីហិ សត្តវស្សាហិ វេទិតំ។>
    text <១៦៦>
      text <ពុទ្ធសាសនបាលេត បច្ឆិមំ ទស្សនំ តវ>
      text <តត្ថ គច្ឆាមហំ បុត្ត គតោ យត្ថ ន ទិស្សតេ។>
    text <១៦៧>
      text <កទាចិ ធម្មំ ទេសេន្តោ ខិបី លោកគ្គនាយកោ>
      text <តទាហំ អាសីសវាចំ អវោចំ អនុកម្បិកា។>
    text <១៦៨>
      text <ចិរំ ជីវ មហាវីរ កប្បំ តិដ្ឋ មហាមុនេ>
      text <សព្ពលោកស្ស អត្ថាយ ភវស្សុ អជរាមរោ។>
    text <១៦៩>
      text <តំ តថាវាទិនិំ ពុទ្ធោ មមំ សោ ឯតទព្រវិ>
      text <ន ហេវំ វន្ទិយា ពុទ្ធា យថា វន្ទសិ គោតមី។>
    text <១៧០>
      text <កថំ ចរហិ សព្ពញ្ញូ វន្ទិតព្ពា តថាគតា>
      text <កថំ អវន្ទិយា ពុទ្ធា តំ មេ អក្ខាហិ បុច្ឆិតោ។>
    text <១៧១>
      text <អារទ្ធវីរិយេ បហិតត្តេ និច្ចំ ទឡ្ហបរក្កមេ>
      text <សមគ្គេ សាវកេ បស្ស ឯតំ ពុទ្ធានវន្ទនំ។>
    text <១៧២>
      text <តតោ ឧបស្សយំ គន្ត្វា ឯកិកាហំ វិចិន្តយិំ>
      text <សមគ្គបរិសំ នាថោ រោធេសិ តិភវន្តគោ។>
    text <១៧៣>
      text <ហន្ទាហំ បរិនិព្ពិស្សំ មា វិបត្តិតមទ្ទសំ>
      text <ឯវាហំ ចិន្តយិត្វាន ទិស្វាន ឥសិសត្តមំ។>
    text <១៧៤>
      text <បរិនិព្ពានកាលំ មេ អារោចេសិំ វិនាយកំ>
      text <តតោ សោ សមនុញ្ញាសិ កាលំ ជានាហិ គោតមី។>
    text <១៧៥>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <១៧៦>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <១៧៧>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <១៧៨>
      text <ថីនំ ធម្មាភិសមយេ យេ ពាលា វិមតិំ គតា>
      text <តេសំ ទិដ្ឋិប្បហានត្ថំ ឥទ្ធិំ ទស្សេហិ គោតមី។>
    text <១៧៩>
      text <តទា និបច្ច សម្ពុទ្ធំ ឧប្បតិត្វាន អម្ពរំ>
      text <ឥទ្ធី អនេកា ទស្សេសិ ពុទ្ធានុញ្ញាយ គោតមី។>
    text <១៨០>
      text <ឯកិកា ពហុធា អាសិ ពហុកា ចេតិកា តថា>
      text <អាវិភាវំ តិរោភាវំ តិរោកុដ្ដំ តិរោនគំ។>
    text <១៨១>
      text <អសជ្ជមានា អគមា ភូមិយម្បិ និមុជ្ជថ>
      text <អភិជ្ជមានេ ឧទកេ អគញ្ឆិ មហិយា យថា។>
    text <១៨២>
      text <សកុណីវ តថាកាសេ បល្លង្កេន កមី តទា>
      text <វសំ វត្តេសិ កាយេន យាវ ព្រហ្មនិវេសនំ។>
    text <១៨៣>
      text <សិនេរុំ ទណ្ឌំ កត្វាន ឆត្តំ កត្វា មហាមហិំ>
      text <សមូលំ បរិវត្តេត្វា ធារយំ ចង្កមី នភេ។>
    text <១៨៤>
      text <ឆស្សូរោទយកាលេវ លោកញ្ចាកាសិ ធូមិកំ>
      text <យុគន្តេ វិយ លោកំ សា ជាលាមាលាកុលំ អកា។>
    text <១៨៥>
      text <មុចលិន្ទំ មហាសេលំ មេរុមូលនទន្តរេ>
      text <សាសបារិវ សព្ពានិ ឯកេនគ្គហិ មុដ្ឋិនា។>
    text <១៨៦>
      text <អង្គុលគ្គេន ឆាទេសិ ភាករំ សនិសាករំ>
      text <ចន្ទសូរសហស្សានិ អាវេឡមិវ ធារយិ។>
    text <១៨៧>
      text <ចតុសាគរតោយានិ ធារយី ឯកបាណិនា>
      text <យុគន្តជលទាការំ មហាវស្សំ បវស្សថ។>
    text <១៨៨>
      text <ចក្កវត្តិំ សបរិសំ មាបយី សា នភត្តលេ>
      text <គរុឡំ ទ្វិរទំ សីហំ វិនទន្តំ បទស្សយិ។>
    text <១៨៩>
      text <ឯកិកា អភិនិម្មិត្វា អប្បមេយ្យំ ភិក្ខុនីគណំ>
      text <បុន អន្តរធាបេត្វា ឯកិកា មុនិមព្រវិ។>
    text <១៩០>
      text <មាតុច្ឆា តេ មហាវីរ តវ សាសនការិកា>
      text <អនុប្បត្តា សកំ អត្ថំ បាទេ វន្ទាមិ ចក្ខុម។>
    text <១៩១>
      text <ទស្សេត្វា វិវិធា ឥទ្ធី ឱរោហិត្វា នភត្តលា>
      text <វន្ទិត្វា លោកបជ្ជោតំ ឯកមន្តំ និសីទិ សា។>
    text <១៩២>
      text <សា វីសវស្សសតិកា ជាតិយាហំ មហាមុនេ>
      text <អលមេត្តាវតា វីរ និព្ពាយិស្សាមិ នាយក។>
    text <១៩៣>
      text <តទាតិវិម្ហិតា សព្ពា បរិសា សា កតញ្ជលី>
      text <អវោចយ្យេ កថំ អាសិ អតុលិទ្ធិបរក្កមា។>
    text <១៩៤>
      text <បទុមុត្តរោ នាម ជិនោ សព្ពធម្មេសុ ចក្ខុមា>
      text <ឥតោ សតសហស្សម្ហិ កប្បេ ឧប្បជ្ជិ នាយកោ។>
    text <១៩៥>
      text <តទាហំ ហំសវតិយំ ជាតាមច្ចកុលេ អហុំ>
      text <សព្ពោបការសម្បន្នេ ឥទ្ធេ ផីតេ មហទ្ធនេ។>
    text <១៩៦>
      text <កទាចិ បិតុនា សទ្ធិំ ទាសិគណបុរក្ខតា>
      text <មហតា បរិវារេន តំ ឧបេច្ច នរាសភំ។>
    text <១៩៧>
      text <វាសវំ វិយ វស្សន្តំ ធម្មមេឃំ អនាសវំ>
      text <សរទាទិច្ចសទិសំ រំសិជាលសមុជ្ជលំ។>
    text <១៩៨>
      text <ទិស្វា ចិត្តំ បសាទេត្វា សុត្វា ចស្ស សុភាសិតំ>
      text <មាតុច្ឆំ ភិក្ខុនិំ អគ្គេ ឋបេន្តំ នរនាយកំ។>
    text <១៩៩>
      text <សុត្វា ទត្វា មហាទានំ សត្តាហំ តស្ស តាទិនោ>
      text <សសង្ឃស្ស នរគ្គស្ស បច្ចយានិ ពហូនិ ច។>
    text <២០០>
      text <និបច្ច បាទមូលម្ហិ តំ ឋានមភិបត្ថយិំ>
      text <តតោ មហាបរិសតិំ អវោច ឥសិសត្តមោ។>
    text <២០១>
      text <យា សសង្ឃំ អភោជេសិ សត្តាហំ លោកនាយកំ>
      text <តមហំ កិត្តយិស្សាមិ សុណាថ មម ភាសតោ។>
    text <២០២>
      text <សតសហស្សិតោ កប្បេ ឱក្កាកកុលសម្ភវោ>
      text <គោតមោ នាម គោត្តេន សត្ថា លោកេ ភវិស្សតិ។>
    text <២០៣>
      text <តស្ស ធម្មេសុ ទាយាទា ឱរសា ធម្មនិម្មិតា>
      text <គោតមី នាម នាមេន ហេស្សតិ សត្ថុ សាវិកា។>
    text <២០៤>
      text <តស្ស ពុទ្ធស្ស មាតុច្ឆា ជីវិតាបាទិកា អយំ>
      text <រត្តញ្ញូនញ្ច អគ្គត្តំ ភិក្ខុនីនំ លភិស្សតិ។>
    text <២០៥>
      text <តំ សុត្វាន បមោទិត្វា យាវជីវំ តទា ជិនំ>
      text <បច្ចយេហិ ឧបដ្ឋិត្វា តតោ កាលង្កតា អហំ។>
    text <២០៦>
      text <តាវតិំសេសុ ទេវេសុ សព្ពកាមសមិទ្ធិសុ>
      text <និព្ពត្តា ទសហង្គេហិ អញ្ញេ អភិភវិំ អហំ។>
    text <២០៧>
      text <រូបសទ្ទេហិ គន្ធេហិ រសេហិ ផុសនេហិ ច>
      text <អាយុនាបិ ច វណ្ណេន សុខេន យសសាបិ ច។>
    text <២០៨>
      text <តថេវាធិបតេយ្យេន អធិគយ្ហ វិរោចហំ>
      text <អហោសិំ អមរិន្ទស្ស មហេសី ទយិតា តហិំ។>
    text <២០៩>
      text <សំសារេ សំសរន្តីហំ កម្មវាយុសមេរិតា>
      text <កាសិស្ស រញ្ញោ វិសយេ អជាយិំ ទាសគាមកេ។>
    text <២១០>
      text <បញ្ចទាសសតានូនា និវសន្តិ តហិំ តទា>
      text <សព្ពេសំ តត្ថ យោ ជេដ្ឋោ តស្ស ជាយា អហោសហំ។>
    text <២១១>
      text <សយម្ភុនោ បញ្ចសតា គាមំ បិណ្ឌាយ បាវិសុំ>
      text <តេ ទិស្វាន អហំ តុដ្ឋា សហ សព្ពាហិ ឥត្ថិភិ។>
    text <២១២>
      text <បូគា ហុត្វាវ សព្ពាយោ ចតុមាសេ ឧបដ្ឋហុំ>
      text <តិចីវរានិ ទត្វាន សំសរិម្ហ សសាមិកា។>
    text <២១៣>
      text <តតោ ចុតា សព្ពាបិ តា តាវតិំសគតា មយំ>
      text <បច្ឆិមេ ច ភវេ ទានិ ជាតា ទេវទហេ បុរេ។>
    text <២១៤>
      text <បិតា អញ្ជនសក្កោ មេ មាតា មម សុលក្ខណា>
      text <តតោ កបិលវត្ថុស្មិំ សុទ្ធោទនឃរំ គតា។>
    text <២១៥>
      text <សេសា សក្យកុលេ ជាតា សក្យានំ ឃរមាគមុំ>
      text <អហំ វិសិដ្ឋា សព្ពាសំ ជិនស្សាបាទិកា អហុំ។>
    text <២១៦>
      text <មម បុត្តោភិនិក្ខម្ម ពុទ្ធោ អាសិ វិនាយកោ>
      text <បច្ឆាហំ បព្ពជិត្វាន សតេហិ សហ បញ្ចហិ។>
    text <២១៧>
      text <សាកិយានីហិ ធីរាហិ សហ សន្តិសុខំ ផុសិំ>
      text <យេ តទា បុព្ពជាតិយំ អម្ហាកំ អាសុ សាមិនោ។>
    text <២១៨>
      text <សហបុញ្ញស្ស កត្តារោ មហាសមយការកា>
      text <ផុសិំសុ អរហត្តំ តេ សុគតេនានុកម្បិតា។>
    text <២១៩>
      text <តទេតរា ភិក្ខុនិយោ អារុហិំសុ នភត្តលំ>
      text <សំគតា វិយ តារាយោ វិរោចិំសុ មហិទ្ធិកា។>
    text <២២០>
      text <ឥទ្ធី អនេកា ទស្សេសុំ បិឡន្ធវិកតិំ យថា>
      text <កម្មារោ កនកស្សេវ កម្មញ្ញស្ស សុសិក្ខិតោ។>
    text <២២១>
      text <ទស្សេត្វា បាដិហីរានិ វិចិត្តានិ ពហូនិ ច>
      text <តោសេត្វា វាទិបវរំ មុនិំ សបរិសំ តទា។>
    text <២២២>
      text <ឱរោហិត្វាន គគនា វន្ទិត្វា ឥសិសត្តមំ>
      text <អនុញ្ញាតា នរគ្គេន យថាឋានេ និសីទិសុំ។>
    text <២២៣>
      text <អហោនុកម្បិកា អម្ហំ សព្ពាសំ ចិរ គោតមី>
      text <វាសិតា តវ បុញ្ញេហិ បត្តា នោ អាសវក្ខយំ។>
    text <២២៤>
      text <កិលេសា ឈាបិតា អម្ហំ ភវា សព្ពេ សមូហតា>
      text <នាគីវ ពន្ធនំ ឆេត្វា វិហរាម អនាសវា។>
    text <២២៥>
      text <ស្វាគតំ វត នោ អាសិ ពុទ្ធសេដ្ឋស្ស សន្តិកេ>
      text <តិស្សោ វិជ្ជា អនុប្បត្តា កតំ ពុទ្ធស្ស សាសនំ។>
    text <២២៦>
      text <បដិសម្ភិទា ចតស្សោ វិមោក្ខាបិ ច អដ្ឋិមេ>
      text <ឆឡភិញ្ញា សច្ឆិកតា កតំ ពុទ្ធស្ស សាសនំ។>
    text <២២៧>
      text <ឥទ្ធីសុ ច វសី ហោម ទិព្ពាយ សោតធាតុយា>
      text <ចេតោបរិយញាណស្ស វសី ហោម មហាមុនេ។>
    text <២២៨>
      text <បុព្ពេនិវាសំ ជានាម ទិព្ពចក្ខុ វិសោធិតំ>
      text <សព្ពាសវបរិក្ខីណា នត្ថិ ទានិ បុនព្ភវោ។>
    text <២២៩>
      text <អត្ថេ ធម្មេ ច នេរុត្តេ បដិភានេ ច វិជ្ជតិ>
      text <ញាណំ អម្ហំ មហាវីរ ឧប្បន្នំ តវ សន្តិកេ។>
    text <២៣០>
      text <អស្មាភិ បរិចិណ្ណោសិ មេត្តចិត្តាហិ នាយក>
      text <អនុជានាហិ សព្ពាសំ និព្ពានាយ មហាមុនេ។>
    text <២៣១>
      text <និព្ពាយិស្សាម ឥច្ចេវំ កិំ វក្ខាមិ វទន្តិយោ>
      text <យស្ស ទានិ ច វោ កាលំ មញ្ញថាតិ ជិនោព្រវិ។>
    text <២៣២>
      text <គោតមីអាទិកា តាយោ តទា ភិក្ខុនិយោ ជិនំ>
      text <វន្ទិត្វា អាសនា តម្ហា វុដ្ឋាយ អគមិំសុ តា។>
    text <២៣៣>
      text <មហតា ជនកាយេន សហ លោកគ្គនាយកោ>
      text <អនុសំយាយី សោ វីរោ មាតុច្ឆំ យាវកោដ្ឋកំ។>
    text <២៣៤>
      text <តទា និបតិ បាទេសុ គោតមី លោកពន្ធុនោ>
      text <សហេវ តាហិ សព្ពាហិ បច្ឆិមំ បាទវន្ទនំ។>
    text <២៣៥>
      text <ឥទំ បច្ឆិមកំ មយ្ហំ លោកនាថស្ស ទស្សនំ>
      text <ន បុនោ អមតាការំ បស្សិស្សាមិ មុខំ តវ។>
    text <២៣៦>
      text <ន ច មេ វន្ទនំ វីរ តវ បាទេ សុកោមលេ>
      text <សម្ផុសិស្សតិ លោកគ្គ អជ្ជ គច្ឆាមិ និព្ពុតិំ។>
    text <២៣៧>
      text <រូបេន កិំ តវានេន ទិដ្ឋេ ធម្មេ យថាតថេ>
      text <សព្ពំ សង្ខតមេវេតំ អនស្សាសិកមិត្តរំ។>
    text <២៣៨>
      text <សា សហ តាហិ គន្ត្វាន ភិក្ខុនុបស្សយំ សកំ>
      text <អឌ្ឍបល្លង្កមាភុជ្ជ និសីទិ បរមាសនេ។>
    text <២៣៩>
      text <តទា ឧបាសិកា តត្ថ ពុទ្ធសាសនវច្ឆលា>
      text <តស្សា បវត្តិំ សុត្វាន ឧបេសុំ បាទវន្ទិកា។>
    text <២៤០>
      text <ករេហិ ឧរំ បហន្តា ឆិន្នមូលា យថា លតា>
      text <រោទន្តា ករុណំ រវំ សោកដ្ដា ភូមិបាតិតា។>
    text <២៤១>
      text <មា នោ សរណទេ នាថេ វិហាយ គមិ និព្ពុតិំ>
      text <និបតិត្វាន យាចាម សព្ពាយោ សិរសា មយំ។>
    text <២៤២>
      text <យា បធានតមា តាសំ សទ្ធា បញ្ញា ឧបាសិកា>
      text <តស្សា សីសំ បមជ្ជន្តី ឥទំ វចនមព្រវិ។>
    text <២៤៣>
      text <អលំ បុត្តា វិសាទេន មារបាសានុវត្តិនា>
      text <អនិច្ចំ សង្ខតំ សព្ពំ វិយោគន្តំ ចលាចលំ។>
    text <២៤៤>
      text <តតោ សា តា វិសជ្ជិត្វា បឋមំ ឈានមុត្តមំ>
      text <ទុតិយញ្ច តតិយញ្ច សមាបជ្ជិ ចតុត្ថកំ។>
    text <២៤៥>
      text <អាកាសាយតនញ្ចេវ វិញ្ញាណាយតនំ តថា>
      text <អាកិញ្ចំ នេវសញ្ញញ្ច សមាបជ្ជិ យថាក្កមំ។>
    text <២៤៦>
      text <បដិលោមេន ឈានានិ សមាបជ្ជិត្ថ គោតមី>
      text <យាវតា បឋមំ ឈានំ តតោ យាវចតុត្ថកំ។>
    text <២៤៧>
      text <តតោ វុដ្ឋាយ និព្ពាយិ ទីបច្ចីវ និរាសវា>
      text <ភូមិចាលោ មហា អាសិ នភសា វិជ្ជុតា បតិ។>
    text <២៤៨>
      text <បនាទិតា ទុន្ទុភិយោ បរិទេវិំសុ ទេវតា>
      text <បុប្ផវុដ្ឋី ច គគនា អភិវស្សថ មេទនិំ។>
    text <២៤៩>
      text <កម្បិតោ មេរុរាជាបិ រង្គមជ្ឈេ យថា នដោ>
      text <សោកេន ចាតិទីនោវ វិរវោ អាសិ សាគរោ។>
    text <២៥០>
      text <ទេវា នាគាសុរា ព្រហ្មា សំវិគ្គាហិំសុ តង្ខណេ>
      text <អនិច្ចា វត សង្ខារា យថាយំ វិលយំ គតា។>
    text <២៥១>
      text <យា ចេ មំ បរិវារិំសុ សត្ថុ សាសនការិកា>
      text <តាយោបិ អនុបាទានា ទីបច្ចិ វិយ និព្ពុតា។>
    text <២៥២>
      text <ហា យោគា វិប្បយោគន្តា ហានិច្ចំ សព្ពសង្ខតំ>
      text <ហា ជីវិតំ វិនាសន្តំ ឥច្ចាសិ បរិទេវនា។>
    text <២៥៣>
      text <តតោ ទេវា ច ព្រហ្មា ច លោកធម្មានុវត្តនំ>
      text <កាលានុរូបំ កុព្ពន្តិ ឧបេត្វា ឥសិសត្តមំ។>
    text <២៥៤>
      text <តទា អាមន្តយី សត្ថា អានន្ទំ សុតសាគរំ>
      text <គច្ឆានន្ទ និវេទេហិ ភិក្ខូនំ មាតុ និព្ពុតិំ។>
    text <២៥៥>
      text <តទានន្ទោ និរានន្ទោ អស្សុនា បុណ្ណលោចនោ>
      text <គគ្គរេន សរេនាហ សមាគច្ឆន្តុ ភិក្ខវោ។>
    text <២៥៦>
      text <បុព្ពទក្ខិណបច្ឆាសុ ឧត្តរាយ ច សន្តិកេ>
      text <សុណន្តុ ភាសិតំ មយ្ហំ ភិក្ខវោ សុគតោរសា។>
    text <២៥៧>
      text <យា វឌ្ឍយិ បយត្តេន សរីរំ បច្ឆិមំ មុនេ>
      text <សា គោតមី គតា សន្តិំ តារាវ សូរិយោទយេ។>
    text <២៥៨>
      text <ពុទ្ធមាតាតិ បញ្ញត្តិំ ឋបយិត្វា គតាសមំ>
      text <ន យត្ថ បញ្ចនេត្តោបិ គតិំ ទក្ខតិ នាយកោ។>
    text <២៥៩>
      text <យស្សត្ថិ សុគតេ សទ្ធា យោ ច បិយោ មហាមុនេ>
      text <ពុទ្ធមាតុស្ស សក្ការំ ករោតុ សុគតោរសោ។>
    text <២៦០>
      text <សុទូរដ្ឋាបិ តំ សុត្វា សីឃមាគច្ឆុ ភិក្ខវោ>
      text <កេចិ ពុទ្ធានុភាវេន កេចិ ឥទ្ធីសុ កោវិទា។>
    text <២៦១>
      text <កូដាគារវរេ រម្មេ សព្ពសោណ្ណមយេ សុភេ>
      text <មញ្ចកំ សមារោបេសុំ យត្ថ សុត្តាសិ គោតមី។>
    text <២៦២>
      text <ចត្តារោ លោកបាលា តេ អំសេហិ សមធារយុំ>
      text <សេសា សក្កាទិកា ទេវា កូដាគារេ សមគ្គហុំ។>
    text <២៦៣>
      text <កូដាគារានិ សព្ពានិ អាសុំ បញ្ចសតានិបិ>
      text <សរទាទិច្ចវណ្ណានិ វិស្សកម្មកតានិ ហិ។>
    text <២៦៤>
      text <សព្ពា តាបិ ភិក្ខុនិយោ អាសុំ មញ្ចេសុ សាយិតា>
      text <ទេវានំ ខន្ធមារុឡ្ហា និយ្យន្តិ អនុបុព្ពសោ។>
    text <២៦៥>
      text <សព្ពសោ ឆាទិតំ អាសិ វិតានេន នភត្តលំ>
      text <សតារា ចន្ទសូរា ច លញ្ឆិតា កនកាមយា។>
    text <២៦៦>
      text <បដាកា ឧស្សិតានេកា វិតតា បុប្ផកញ្ចុកា>
      text <ឱគតាកាសបទុមា មហិយា បុប្ផមុគ្គតំ។>
    text <២៦៧>
      text <ទស្សន្តិ ចន្ទសូរិយា បជ្ជលន្តិ ច តារកា>
      text <មជ្ឈំ គតោបិ ចាទិច្ចោ ន តាបេសិ សសី យថា។>
    text <២៦៨>
      text <ទេវា ទិព្ពេហិ គន្ធេហិ មាលេហិ សុរភីហិ ច>
      text <វាទិតេហិ ច នច្ចេហិ សង្គីតីហិ ច បូជយុំ។>
    text <២៦៩>
      text <នាគាសុរា ច ព្រហ្មានោ យថាសត្តិ យថាពលំ>
      text <បូជយិំសុ ច និយ្យន្តិំ និព្ពុតំ ពុទ្ធមាតរំ។>
    text <២៧០>
      text <សព្ពាយោ បុរតោ នីតា និព្ពុតា សុគតោរសា>
      text <គោតមី និយ្យតេ បច្ឆា សក្កតា ពុទ្ធបោសិកា។>
    text <២៧១>
      text <បុរតោ ទេវមនុជា សនាគាសុរព្រហ្មកា>
      text <បច្ឆា សសាវកោ ពុទ្ធោ បូជត្ថំ យាតិ មាតុយា។>
    text <២៧២>
      text <ពុទ្ធស្ស បរិនិព្ពានំ នេទិសំ អាសិ យាទិសំ>
      text <គោតមីបរិនិព្ពានំ អតេវច្ឆរិយំ អហុ។>
    text <២៧៣>
      text <ពុទ្ធោ ពុទ្ធស្ស និព្ពានេ នោបដិយាទិ ភិក្ខវោ>
      text <ពុទ្ធោ គោតមិនិព្ពានេ សារិបុត្តាទិកា តថា។>
    text <២៧៤>
      text <ចិតកានិ ករិត្វាន សព្ពគន្ធមយានិ តេ>
      text <គន្ធចុណ្ណបកិណ្ណានិ ឈាបយិំសុ ច តា តហិំ។>
    text <២៧៥>
      text <សេសភាគានិ ឌយ្ហិំសុ អដ្ឋី សេសានិ សព្ពសោ>
      text <អានន្ទោ ច តទាវោច សំវេគជនកំ វចោ។>
    text <២៧៦>
      text <គោតមី និធនំ យាតា ឌយ្ហញ្ចស្សា សរីរកំ>
      text <សង្កេតំ ពុទ្ធនិព្ពានំ ន ចិរេន ភវិស្សតិ។>
    text <២៧៧>
      text <តតោ គោតមិធាតូនិ តស្សា បត្តគតានិ សោ>
      text <ឧបនាមេសិ នាថស្ស អានន្ទោ ពុទ្ធចោទិតោ។>
    text <២៧៨>
      text <បាណិនា តានិ បគ្គយ្ហ អវោច ឥសិសត្តមោ>
      text <មហតោ សារវន្តស្ស យថា រុក្ខស្ស តិដ្ឋតោ។>
    text <២៧៩>
      text <យោ សោ មហត្តរោ ខន្ធោ បលុជ្ជេយ្យ អនិច្ចតា>
      text <តថា ភិក្ខុនិសង្ឃស្ស គោតមី បរិនិព្ពុតា។>
    text <២៨០>
      text <អហោ អច្ឆរិយំ មយ្ហំ និព្ពុតាយបិ មាតុយា>
      text <សរីរមត្តសេសាយ នត្ថិ សោកបរិទ្ទវោ។>
    text <២៨១>
      text <ន សោចិយា បរេសំ សា តិណ្ណសំសារសាគរា>
      text <បរិវជ្ជិតសន្តាបា សីតិភូតា សុនិព្ពុតា។>
    text <២៨២>
      text <បណ្ឌិតាសិ មហាបញ្ញា បុថុបញ្ញា តថេវ ច>
      text <រត្តញ្ញូ ភិក្ខុនីនំ សា ឯវំ ធារេថ ភិក្ខវោ។>
    text <២៨៣>
      text <ឥទ្ធីសុ ច វសី អាសិ ទិព្ពាយ សោតធាតុយា>
      text <ចេតោបរិយញាណស្ស វសី អាសិ ច គោតមី។>
    text <២៨៤>
      text <បុព្ពេនិវាសមញ្ញាសិ ទិព្ពចក្ខុ វិសោធិតំ>
      text <សព្ពាសវបរិក្ខីណា នត្ថិ តស្សា បុនព្ភវោ។>
    text <២៨៥>
      text <អត្ថធម្មនិរុត្តីសុ បដិភានេ តថេវ ច>
      text <បរិសុទ្ធំ អហុ ញាណំ តស្មា សោចនិយា ន សា។>
    text <២៨៦>
      text <អយោឃនហតស្សេវ ជលតោ ជាតវេទស្ស>
      text <អនុបុព្ពូបសន្តស្ស យថា ន ញាយតេ គតិ។>
    text <២៨៧>
      text <ឯវំ សម្មា វិមុត្តានំ កាមពន្ធោឃតារិនំ>
      text <បញ្ញាបេតុំ គតិ នត្ថិ បត្តានំ អចលំ សុខំ។>
    text <២៨៨>
      text <អត្តទីបា តតោ ហោថ សតិបដ្ឋានគោចរា>
      text <ភាវេត្វា សត្តពោជ្ឈង្គេ ទុក្ខស្សន្តំ ករិស្សថ។>
    text <ឥត្ថំ សុទំ មហាបជាបតិគោតមី ឥមា គាថាយោ អភាសិត្ថាតិ។>
    stand <មហាបជាបតិគោតមីថេរិយាបទានំ សត្តមំ។>
  text <៨។ ខេមាថេរីអបទានំ>
    text <២៨៩>
      text <បទុមុត្តរោ នាម ជិនោ សព្ពធម្មេសុ ចក្ខុមា>
      text <ឥតោ សតសហស្សម្ហិ កប្បេ ឧប្បជ្ជិ នាយកោ។>
    text <២៩០>
      text <តទាហំ ហំសវតិយំ ជាតា សេដ្ឋិកុលេ អហុំ>
      text <នានារតនបជ្ជោតេ មហាសុខសមប្បិតា។>
    text <២៩១>
      text <ឧបេត្វា តំ មហាវីរំ អស្សោសិំ ធម្មទេសនំ>
      text <តតោ ជាតប្បសាទាហំ ឧបេមិ សរណំ ជិនំ។>
    text <២៩២>
      text <មាតរំ បិតរំ ចាហំ អាយាចិត្វា វិនាយកំ>
      text <និមន្តយិត្វា សត្តាហំ ភោជយិំ សហសាវកំ។>
    text <២៩៣>
      text <អតិក្កន្តេ ច សត្តាហេ មហាបញ្ញានមុត្តមំ>
      text <ភិក្ខុនិំ ឯតទគ្គម្ហិ ឋបេសិ នរសារថិ។>
    text <២៩៤>
      text <តំ សុត្វា មុទិតា ហុត្វា បុនោ តស្ស មហេសិនោ>
      text <ការំ កត្វាន តំ ឋានំ បណិបច្ច បណីទហិំ។>
    text <២៩៥>
      text <តតោ មម ជិនោ អាហ សិជ្ឈតំ បណិធី តវ>
      text <សសង្ឃេ មេ កតំ ការំ អប្បមេយ្យផលំ តយា។>
    text <២៩៦>
      text <សតសហស្សិតោ កប្បេ ឱក្កាកកុលសម្ភវោ>
      text <គោតមោ នាម គោត្តេន សត្ថា លោកេ ភវិស្សតិ។>
    text <២៩៧>
      text <តស្ស ធម្មេសុ ទាយាទា ឱរសា ធម្មនិម្មិតា>
      text <ឯតទគ្គមនុប្បត្តា ខេមា នាម ភវិស្សតិ។>
    text <២៩៨>
      text <តេន កម្មេន សុកតេន ចេតនាបណិធីហិ ច>
      text <ជហិត្វា មានុសំ ទេហំ តាវតិំសូបគា អហំ។>
    text <២៩៩>
      text <តតោ ចុតា យាមមគំ តតោហំ តុសិតំ គតា>
      text <តតោ ច និម្មានរតិំ វសវត្តិបុរំ តតោ។>
    text <៣០០>
      text <យត្ថ យត្ថូបបជ្ជាមិ តស្ស កម្មស្ស វាហសា>
      text <តត្ថ តត្ថេវ រាជូនំ មហេសិត្តមការយិំ។>
    text <៣០១>
      text <តតោ ចុតា មនុស្សត្តេ រាជូនំ ចក្កវត្តិនំ>
      text <មណ្ឌលីនញ្ច រាជូនំ មហេសិត្តមការយិំ។>
    text <៣០២>
      text <សម្បត្តិំ អនុភោត្វាន ទេវេសុ មនុជេសុ ច>
      text <សព្ពត្ថ សុខិតា ហុត្វា នេកកប្បេសុ សំសរិំ។>
    text <៣០៣>
      text <ឯកនវុតិតោ កប្បេ វិបស្សី លោកនាយកោ>
      text <ឧប្បជ្ជិ ចារុទស្សនោ សព្ពធម្មវិបស្សកោ។>
    text <៣០៤>
      text <តមហំ លោកនាយកំ ឧបេត្វា នរសារថិំ>
      text <ធម្មំ ភណិតំ សុត្វាន បព្ពជិំ អនគារិយំ។>
    text <៣០៥>
      text <ទសវស្សសហស្សានិ តស្ស វីរស្ស សាសនេ>
      text <ព្រហ្មចរិយំ ចរិត្វាន យុត្តយោគា ពហុស្សុតា។>
    text <៣០៦>
      text <បច្ចយាការកុសលា ចតុសច្ចវិសារទា>
      text <និបុណា ចិត្តកថិកា សត្ថុសាសនការិកា។>
    text <៣០៧>
      text <តតោ ចុតាហំ តុសិតំ ឧបបន្នា យសស្សិនី>
      text <អភិភោមិ តហិំ អញ្ញេ ព្រហ្មចារីផលេនហំ។>
    text <៣០៨>
      text <យត្ថ យត្ថូបបន្នាហំ មហាភោគា មហទ្ធនា>
      text <មេធាវិនី សីលវតី វិនីតបរិសាបិ ច។>
    text <៣០៩>
      text <ភវាមិ តេន កម្មេន យោគេន ជិនសាសនេ>
      text <សព្ពា សម្បត្តិយោ មយ្ហំ សុលភា មនសោ បិយា។>
    text <៣១០>
      text <យោបិ មេ ភវតេ ភត្តា យត្ថ យត្ថ គតាយបិ>
      text <វិមានេតិ ន មំ កោចិ បដិបត្តិពលេន មេ។>
    text <៣១១>
      text <ឥមម្ហិ ភទ្ទកេ កប្បេ ព្រហ្មពន្ធុ មហាយសោ>
      text <នាមេន កោណាគមនោ ឧប្បជ្ជិ វទតំ វរោ។>
    text <៣១២>
      text <តទា ហិ ពារាណសិយំ សុសមិទ្ធកុលប្បជា>
      text <ធនញ្ជានី សុមេធា ច អហម្បិ ច តយោ ជនា។>
    text <៣១៣>
      text <សង្ឃារាមមទាសិម្ហ ទានសហាយិកា បុរេ>
      text <សង្ឃស្ស ច វិហារម្បិ ឧទ្ទិស្ស ការិកា មយំ។>
    text <៣១៤>
      text <តតោ ចុតា មយំ សព្ពា តាវតិំសូបគា អហុំ>
      text <យសសា អគ្គតំ បត្តា មនុស្សេសុ តថេវ ច។>
    text <៣១៥>
      text <ឥមស្មិំយេវ កប្បម្ហិ ព្រហ្មពន្ធុ មហាយសោ>
      text <កស្សបោ នាម គោត្តេន ឧប្បជ្ជិ វទតំ វរោ។>
    text <៣១៦>
      text <ឧបដ្ឋាកោ មហេសិស្ស តទា អាសិ នរិស្សរោ>
      text <កាសិរាជា កិកី នាម ពារាណសិបុរុត្តមេ។>
    text <៣១៧>
      text <តស្សាសិំ ជេដ្ឋិកា ធីតា សមណី ឥតិ វិស្សុតា>
      text <ធម្មំ សុត្វា ជិនគ្គស្ស បព្ពជ្ជំ សមរោចយិំ។>
    text <៣១៨>
      text <អនុជានិ ន នោ តាតោ អគារេវ តទា មយំ>
      text <វីសវស្សសហស្សានិ វិចរិម្ហ អតន្ទិតា។>
    text <៣១៩>
      text <កោមារិព្រហ្មចរិយំ រាជកញ្ញា សុខេធិតា>
      text <ពុទ្ធោបដ្ឋាននិរតា មុទិតា សត្ត ធីតរោ។>
    text <៣២០>
      text <សមណី សមណគុត្តា ច ភិក្ខុនី ភិក្ខុទាយិកា>
      text <ធម្មា ចេវ សុធម្មា ច សត្តមី សង្ឃទាយិកា។>
    text <៣២១>
      text <អហំ ឧប្បលវណ្ណា ច បដាចារា ច កុណ្ឌលា>
      text <កិសាគោតមី ធម្មទិន្នា វិសាខា ហោតិ សត្តមី។>
    text <៣២២>
      text <កទាចិ សោ នរាទិច្ចោ ធម្មំ ទេសេសិ អព្ភុតំ>
      text <មហានិទានសុត្តន្តំ សុត្វា តំ បរិយាបុណិំ។>
    text <៣២៣>
      text <តេហិ កម្មេហិ សុកតេហិ ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <៣២៤>
      text <បច្ឆិមេ ច ភវេ ទានិ សាកលាយ បុរុត្តមេ>
      text <រញ្ញោ មទ្ទស្ស ធីតាម្ហិ មនាបា ទយិតា បិយា។>
    text <៣២៥>
      text <សហ មេ ជាតមត្តម្ហិ ខេមំ តម្ហិ បុរេ អហុ>
      text <តតោ ខេមាតិ នាមំ មេ គុណតោ ឧបបជ្ជថ។>
    text <៣២៦>
      text <យទាហំ យោព្ពនំ បត្តា រូបលាវញ្ញភូសិតា>
      text <តទា អទាសិ មំ តាតោ ពិម្ពិសារស្ស រាជិនោ។>
    text <៣២៧>
      text <តស្សាហំ សុប្បិយា អាសិំ រូបកេ លាយនេ រតា>
      text <រូបានំ ទោសវាទីតិ ន ឧបេសិំ មហាទយំ។>
    text <៣២៨>
      text <ពិម្ពិសារោ តទា រាជា មមានុគ្គហពុទ្ធិយា>
      text <វណ្ណយិត្វា វេឡុវនំ គាយកេ គាបយី មមំ។>
    text <៣២៩>
      text <រម្មំ វេឡុវនំ យេន ន ទិដ្ឋំ សុគតាលយំ>
      text <ន តេន នន្ទនំ ទិដ្ឋំ ឥតិ មញ្ញាមសេ មយំ។>
    text <៣៣០>
      text <យេន វេឡុវនំ ទិដ្ឋំ នរនន្ទននន្ទនំ>
      text <សុទិដ្ឋំ នន្ទនំ តេន អមរិន្ទសុនន្ទនំ។>
    text <៣៣១>
      text <វិហាយ នន្ទនំ ទេវា ឱតរិត្វា មហីតលំ>
      text <រម្មំ វេឡុវនំ ទិស្វា ន តប្បន្តិ សុវិម្ហិតា។>
    text <៣៣២>
      text <រាជបុញ្ញេន និព្ពត្តំ ពុទ្ធបុញ្ញេន ភូសិតំ>
      text <កោ វត្តា តស្ស និស្សេសំ វនស្ស គុណសញ្ចយំ។>
    text <៣៣៣>
      text <តំ សុត្វា វនសមិទ្ធំ មម សោតមនោហរំ>
      text <ទដ្ឋុកាមា តមុយ្យានំ រញ្ញោ អារោចយិំ តទា។>
    text <៣៣៤>
      text <មហតា បរិវារេន តទា ច សោ មហីបតិ>
      text <មំ បេសេសិ តមុយ្យានំ ទស្សនាយ សមុស្សុកំ។>
    text <៣៣៥>
      text <គច្ឆ បស្ស មហាភោគេ វនំ នេត្តរសាយនំ>
      text <យំ សទា ភាតិ សិរិយា សុគតាភានុរញ្ជិតំ។>
    text <៣៣៦>
      text <យទា ច បិណ្ឌាយ មុនិ គិរិព្ពជបុរុត្តមំ>
      text <បវិដ្ឋោហំ តទាយេវ វនំ ទដ្ឋុមុបាគមិំ។>
    text <៣៣៧>
      text <តទា តំ ផុល្លវិបិនំ នានាភមរកូជិតំ>
      text <កោកិលាគីតសហិតំ មយូរគណនច្ចិតំ។>
    text <៣៣៨>
      text <អប្បសទ្ទមនាកិណ្ណំ នានាចង្កមភូសិតំ>
      text <កុដិមណ្ឌបសង្កិណ្ណំ យោគីវរវិរាជិតំ។>
    text <៣៣៩>
      text <វិចរន្តី អមញ្ញិស្សំ សផលំ នយនំ មម>
      text <តត្ថាបិ តរុណំ ភិក្ខុំ យុត្តំ ទិស្វា វិចិន្តយិំ។>
    text <៣៤០>
      text <ឦទិសេ វិបិនេ រម្មេ ឋិតោយំ នវយោព្ពនេ>
      text <វសន្តមិវ កន្តេន រូបេន ច សមន្វិតោ។>
    text <៣៤១>
      text <និសិន្នោ រុក្ខមូលម្ហិ មុណ្ឌោ សង្ឃាដិបារុតោ>
      text <ឈាយតេ វតយំ ភិក្ខុ ហិត្វា វិសយជំ រតិំ។>
    text <៣៤២>
      text <ននុ នាម គហដ្ឋេន កាមំ ភុត្វា យថាសុខំ>
      text <បច្ឆា ជិណ្ណេន ធម្មោយំ ចរិតព្ពោ សុភទ្ទកោ។>
    text <៣៤៣>
      text <សុញ្ញកន្តិ វិទិត្វាន គន្ធគេហំ ជិនាលយំ>
      text <ឧបេត្វា ជិនមទ្ទក្ខំ ឧទយន្តំវ ភាករំ។>
    text <៣៤៤>
      text <ឯកកំ សុខមាសីនំ ពីជមានំ វរិត្ថិយា>
      text <ទិស្វានេវំ វិចិន្តេសិំ នាយំ លូខោ នរាសភោ។>
    text <៣៤៥>
      text <សា កញ្ញា កនកាភាសា បទុមាននលោចនា>
      text <ពិម្ពោដ្ឋី កុន្ទទសនា មនោនេត្តរសាយនា។>
    text <៣៤៦>
      text <ហេមទោលាភសវនា កលិកាការសុត្ថនី>
      text <វេទិមជ្ឈាវ សុស្សោណី រម្ភោរុ ចារុភូសនា។>
    text <៣៤៧>
      text <រត្តំសកុបសំព្យានា នីលមដ្ឋនិវាសនា>
      text <អតប្បនេយ្យរូបេន ហាសភាវសមន្វិតា។>
    text <៣៤៨>
      text <ទិស្វា តមេវំ ចិន្តេសិំ អហោយមភិរូបិនី>
      text <ន មយានេន នេត្តេន ទិដ្ឋបុព្ពា កុទាចនំ។>
    text <៣៤៩>
      text <តតោ ជរាភិភូតា សា វិវណ្ណា វិកតាននា>
      text <ភិន្នទន្តា សេតសិរា សលាលា វទនាសុចិ។>
    text <៣៥០>
      text <សង្ខិត្តកណ្ណា សេតក្ខី លម្ពាសុភបយោធរា>
      text <វលិវិតតសព្ពង្គី សិរាវិតតទេហិនី។>
    text <៣៥១>
      text <នតង្គា ទណ្ឌទុតិយា ឧប្ផាសុលិកតា កិសា>
      text <បវេធមានា បតិតា និស្សសន្តី មុហុំ មុហុំ។>
    text <៣៥២>
      text <តតោ មេ អាសិ សំវេគោ អព្ភុតោ លោមហំសនោ>
      text <ធិរត្ថុ រូបំ អសុចិំ រមន្តេ យត្ថ ពាលិសា។>
    text <៣៥៣>
      text <តទា មហាការុណិកោ ទិស្វា សំវិគ្គមានសំ>
      text <ឧទគ្គចិត្តោ សុគតោ ឥមា គាថា អភាសថ។>
    text <៣៥៤>
      text <អាតុរំ អសុចិំ បូតិំ បស្ស ខេមេ សមុស្សយំ>
      text <ឧគ្ឃរន្តំ បគ្ឃរន្តំ ពាលានំ អភិនន្ទិតំ។>
    text <៣៥៥>
      text <អសុភាយ ចិត្តំ ភាវេហិ ឯកគ្គំ សុសមាហិតំ>
      text <សតិ កាយគតា ត្យត្ថុ និព្ពិទា ពហុលា ភវ។>
    text <៣៥៦>
      text <យថា ឥទំ តថា ឯតំ យថា ឯតំ តថា ឥទំ>
      text <អជ្ឈត្តញ្ច ពហិទ្ធា ច កាយេ ឆន្ទំ វិរាជយ។>
    text <៣៥៧>
      text <អនិមិត្តញ្ច ភាវេហិ មានានុសយមុជ្ជហ>
      text <តតោ មានាភិសមយា ឧបសន្តា ចរិស្សសិ។>
    text <៣៥៨>
      text <យេ រាគរត្តានុបតន្តិ សោតំ សយំ កតំ មក្កដកោវ ជាលំ>
      text <ឯតម្បិ ឆេត្វាន បរិព្ពជន្តិ ន បេក្ខិនោ កាមសុខំ បហាយ។>
    text <៣៥៩>
      text <តតោ កល្លិតចិត្តំ មំ ញត្វាន នរសារថិ>
      text <មហានិទានំ ទេសេសិ សុត្តន្តំ វិនយាយ មេ។>
    text <៣៦០>
      text <សុត្វា សុត្តន្តសេដ្ឋំ តំ បុព្ពសញ្ញមនុស្សរិំ>
      text <តត្ថ ឋិតាវហំ សន្តី ធម្មចក្ខុំ វិសោធយិំ។>
    text <៣៦១>
      text <និបតិត្វា មហេសិស្ស បាទមូលម្ហិ តាវទេ>
      text <អច្ចយំ ទេសនត្ថាយ ឥទំ វចនមព្រវិំ។>
    text <៣៦២>
      text <នមោ តេ សព្ពទស្សាវី នមោ តេ ករុណាករ>
      text <នមោ តេ តិណ្ណសំសារ នមោ តេ អមតំ ទទ។>
    text <៣៦៣>
      text <ទិដ្ឋិគហនបក្ខន្ទា កាមរាគវិមោហិតា>
      text <តយា សម្មា ឧបាយេន វិនីតា វិនយេ រតា។>
    text <៣៦៤>
      text <អទស្សនេន វិភោគា តាទិសានំ មហេសិនំ>
      text <អនុភោន្តិ មហាទុក្ខំ សត្តា សំសារសាគរេ។>
    text <៣៦៥>
      text <យទាហំ លោកសរណំ អរណំ អរណន្តគុំ>
      text <នាទ្ទសាមិ អទូរដ្ឋំ ទេសយាមិ តមច្ចយំ។>
    text <៣៦៦>
      text <មហាហិតំ វរទទំ អហិតោតិ វិសង្កិតា>
      text <នោបេសិំ រូបនិរតា ទេសយាមិ តមច្ចយំ។>
    text <៣៦៧>
      text <តទា មធុរនិគ្ឃោសោ មហាការុណិកោ ជិនោ>
      text <អវោច តិដ្ឋ ខេមេតិ សិញ្ចន្តោ អមតេន មំ។>
    text <៣៦៨>
      text <តទា បណម្យ សិរសា កត្វា ច នំ បទក្ខិណំ>
      text <គន្ត្វា ទិស្វា នរបតិំ ឥទំ វចនមព្រវិំ។>
    text <៣៦៩>
      text <អហោ សម្មា ឧបាយោ តេ ចិន្តិតោយមរិន្ទម>
      text <វនទស្សនកាមាយ ទិដ្ឋោ និព្ពានតោ មុនិ។>
    text <៣៧០>
      text <យទិ តេ រុច្ចតេ រាជ សាសនេ តស្ស តាទិនោ>
      text <បព្ពជិស្សាមិ រូបេហំ និព្ពិន្នា មុនិវាណិនា។>
    stand <ទុតិយំ ភាណវារំ។>
    text <៣៧១>
      text <អញ្ជលិំ បគ្គហេត្វាន តទាហ ស មហីបតិ>
      text <អនុជានាមិ តេ ភទ្ទេ បព្ពជ្ជា តវ សិជ្ឈតុ។>
    text <៣៧២>
      text <បព្ពជិត្វា តទា ចាហំ អទ្ធមាសេ ឧបដ្ឋិតេ>
      text <ទីបោទយញ្ច ភេទញ្ច ទិស្វា សំវិគ្គមានសា។>
    text <៣៧៣>
      text <និព្ពិន្នា សព្ពសង្ខារេ បច្ចយាការកោវិទា>
      text <ចតុរោឃេ អតិក្កម្ម អរហត្តមបាបុណិំ។>
    text <៣៧៤>
      text <ឥទ្ធីសុ ច វសី អាសិំ ទិព្ពាយ សោតធាតុយា>
      text <ចេតោបរិយញាណស្ស វសី ចាបិ ភវាមហំ។>
    text <៣៧៥>
      text <បុព្ពេនិវាសំ ជានាមិ ទិព្ពចក្ខុ វិសោធិតំ>
      text <សព្ពាសវបរិក្ខីណា នត្ថិ ទានិ បុនព្ភវោ។>
    text <៣៧៦>
      text <អត្ថធម្មនិរុត្តីសុ បដិភានេ តថេវ ច>
      text <បរិសុទ្ធំ មម ញាណំ ឧប្បន្នំ ពុទ្ធសាសនេ។>
    text <៣៧៧>
      text <កុសលាហំ វិសុទ្ធីសុ កថាវត្ថុវិសារទា>
      text <អភិធម្មនយញ្ញូ ច វសិប្បត្តាម្ហិ សាសនេ។>
    text <៣៧៨>
      text <តតោ តោរណវត្ថុស្មិំ រញ្ញា កោសលសាមិនា>
      text <បុច្ឆិតា និបុណេ បញ្ហេ ព្យាករោន្តី យថាតថំ។>
    text <៣៧៩>
      text <តទា ស រាជា សុគតំ ឧបសង្កម្ម បុច្ឆថ>
      text <តថេវ ពុទ្ធោ ព្យាកាសិ យថា តេ ព្យាកតា មយា។>
    text <៣៨០>
      text <ជិនោ តស្មិំ គុណេ តុដ្ឋោ ឯតទគ្គេ ឋបេសិ មំ>
      text <មហាបញ្ញានមគ្គាតិ ភិក្ខុនីនំ នរុត្តមោ។>
    text <៣៨១>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <៣៨២>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៣៨៣>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ ខេមា ភិក្ខុនី ឥមា គាថាយោ អភាសិត្ថាតិ។>
    stand <ខេមាថេរិយាបទានំ អដ្ឋមំ។>
  text <៩។ ឧប្បលវណ្ណាថេរីអបទានំ>
    text <៣៨៤>
      text <ភិក្ខុនី ឧប្បលវណ្ណា ឥទ្ធិយា បារមិំ គតា>
      text <វន្ទិត្វា សត្ថុនោ បាទេ ឥទំ វចនមព្រវិ។>
    text <៣៨៥>
      text <និត្ថិណ្ណា ជាតិសំសារំ បត្តាហំ អចលំ បទំ>
      text <សព្ពទុក្ខំ មយា ខីណំ អារោចេមិ មហាមុនិ។>
    text <៣៨៦>
      text <យាវតា បរិសា អត្ថិ បសន្នា ជិនសាសនេ>
      text <យស្សា ច មេបរាធោត្ថិ ខមន្តុ ជិនសម្មុខា។>
    text <៣៨៧>
      text <សំសារេ សំសរន្តិយា ខលិតំ មេ សចេ ភវេ>
      text <អារោចេមិ មហាវីរ អបរាធំ ខមស្សុ តំ។>
    text <៣៨៨>
      text <ឥទ្ធិញ្ចាបិ និទស្សេហិ មម សាសនការិកេ>
      text <ចតស្សោ បរិសា អជ្ជ កង្ខំ ឆិន្ទាហិ យាវតា។>
    text <៣៨៩>
      text <ធីតា តុយ្ហំ មហាវីរ បញ្ញវន្ត ជុតិន្ធរ>
      text <ពហុញ្ច ទុក្ករំ កម្មំ កតំ មេ អតិទុក្ករំ។>
    text <៣៩០>
      text <ឧប្បលស្សេវ មេ វណ្ណោ នាមេនុប្បលនាមិកា>
      text <សាវិកា តេ មហាវីរ បាទេ វន្ទាមិ ចក្ខុម។>
    text <៣៩១>
      text <រាហុលោ ច អហញ្ចេវ នេកជាតិសតេ ពហូ>
      text <ឯកស្មិំ សម្ភវេ ជាតា សមានឆន្ទមានសា។>
    text <៣៩២>
      text <និព្ពត្តិ ឯកតោ ហោតិ ជាតិយាបិ ច ឯកតោ>
      text <បច្ឆិមេ ភវេ សម្បត្តេ ឧភោបិ នានាសម្ភវា។>
    text <៣៩៣>
      text <បុត្តោ ច រាហុលោ នាម ធីតា ឧប្បលសវ្ហយា>
      text <បស្ស វីរ មមំ ឥទ្ធិំ ពលំ ទស្សេមិ សត្ថុនោ។>
    text <៣៩៤>
      text <មហាសមុទ្ទេ ចតុរោ បក្ខិបិ ហត្ថបាតិយំ>
      text <តេលំ ហត្ថគតញ្ចេវ ខិឌ្ឌោ កោមារកោ យថា។>
    text <៣៩៥>
      text <ឧព្ពត្តយិត្វា បថវិំ បក្ខិបិ ហត្ថបាតិយំ>
      text <ចិត្តំ មុញ្ជំ យថា នាម លុញ្ចិ កោមារកោ យុវា។>
    text <៣៩៦>
      text <ចក្កវាឡសមំ បាណិំ ឆាទយិត្វាន មត្ថកេ>
      text <វស្សាបេត្វាន ផុសិតំ នានាវណ្ណំ បុនប្បុនំ។>
    text <៣៩៧>
      text <ភូមិំ ឧទុក្ខលំ កត្វា ធញ្ញំ កត្វាន សក្ខរំ>
      text <សិនេរុំ មុសលំ កត្វា មទ្ទិ កោមារិកា យថា។>
    text <៣៩៨>
      text <ធីតាហំ ពុទ្ធសេដ្ឋស្ស នាមេនុប្បលសវ្ហយា>
      text <អភិញ្ញាសុ វសីភូតា តវ សាសនការិកា។>
    text <៣៩៩>
      text <នានាវិកុព្ពនំ កត្វា ទស្សេត្វា លោកនាយកំ>
      text <នាមគោត្តញ្ច សាវេត្វា បាទេ វន្ទាមិ ចក្ខុម។>
    text <៤០០>
      text <ឥទ្ធីសុ ច វសី ហោមិ ទិព្ពាយ សោតធាតុយា>
      text <ចេតោបរិយញាណស្ស វសី ហោមិ មហាមុនេ។>
    text <៤០១>
      text <បុព្ពេនិវាសំ ជានាមិ ទិព្ពចក្ខុ វិសោធិតំ>
      text <សព្ពាសវបរិក្ខីណា នត្ថិ ទានិ បុនព្ភវោ។>
    text <៤០២>
      text <អត្ថធម្មនិរុត្តីសុ បដិភានេ តថេវ ច>
      text <ញាណំ មេ វិមលំ សុទ្ធំ សភាវេន មហេសិនោ។>
    text <៤០៣>
      text <បុរិមានំ ជិនគ្គានំ សង្គមំ តេ និទស្សិតំ>
      text <អធិការំ ពហុំ មយ្ហំ តុយ្ហត្ថាយ មហាមុនិ។>
    text <៤០៤>
      text <យំ មយា បូរិតំ កម្មំ កុសលំ សរ មេ មុនិ>
      text <តវត្ថាយ មហាវីរ បុញ្ញំ ឧបចិតំ មយា។>
    text <៤០៥>
      text <អភព្ពដ្ឋានេ វជ្ជេត្វា វារយន្តី អនាចរំ>
      text <តវត្ថាយ មហាវីរ ចត្តំ មេ ជីវិតុត្តមំ។>
    text <៤០៦>
      text <ទសកោដិសហស្សានិ អទាសិំ មម ជីវិតំ>
      text <បរិច្ចត្តា ច មេ ហោមិ តវត្ថាយ មហាមុនិ។>
    text <៤០៧>
      text <តទាតិវិម្ហិតា សព្ពា សិរសាវ កតញ្ជលី>
      text <អវោចយ្យេ កថំ អាសិ អតុលិទ្ធិបរក្កមា។>
    text <៤០៨>
      text <សតសហស្សិតោ កប្បេ នាគកញ្ញា អហំ តទា>
      text <វិមលា នាម នាមេន កញ្ញានំ សាធុសម្មតា។>
    text <៤០៩>
      text <មហោរគោ មហានាគោ បសន្នោ ជិនសាសនេ>
      text <បទុមុត្តរំ មហាតេជំ និមន្តេសិ សសាវកំ។>
    text <៤១០>
      text <រតនមយំ មណ្ឌបំ បល្លង្កំ រតនាមយំ>
      text <រតនំ វាលុកាកិណ្ណំ ឧបភោគំ រតនាមយំ។>
    text <៤១១>
      text <មគ្គញ្ច បដិយាទេសិ រតនទ្ធជភូសិតំ>
      text <បច្ចុគ្គន្ត្វាន សម្ពុទ្ធំ វជ្ជន្តោ តូរិយេហិ សោ។>
    text <៤១២>
      text <បរិសាហិ ច ចតូហិ បរិវុតោ លោកនាយកោ>
      text <មហោរគស្ស ភវនេ និសីទិ បរមាសនេ។>
    text <៤១៣>
      text <អន្នំ បានំ ខាទនីយំ ភោជនញ្ច មហារហំ>
      text <វរំ វរញ្ច បាទាសិ នាគរាជា មហាយសំ។>
    text <៤១៤>
      text <ភុញ្ជិត្វាន សម្ពុទ្ធោ បត្តំ ធោវិត្វា យោនិសោ>
      text <អនុមោទនីយំកាសិ នាគកញ្ញា មហិទ្ធិកា។>
    text <៤១៥>
      text <សព្ពញ្ញុំ ផុល្លិតំ ទិស្វា នាគកញ្ញា មហាយសំ>
      text <បសន្នំ សត្ថុនោ ចិត្តំ សុនិពន្ធញ្ច មានសំ។>
    text <៤១៦>
      text <មមញ្ច ចិត្តមញ្ញាយ ជលជុត្តមនាមកោ>
      text <តស្មិំ ខណេ មហាវីរោ ភិក្ខុនិំ ទស្សយិទ្ធិយា។>
    text <៤១៧>
      text <ឥទ្ធី អនេកា ទស្សេសិ ភិក្ខុនី សា វិសារទា>
      text <បមោទិតា វេទជាតា សត្ថារំ ឥទមព្រវិ។>
    text <៤១៨>
      text <អទ្ទសាហំ ឥមំ ឥទ្ធិំ សុមនំ ឥតរាយបិ>
      text <កថំ អហោសិ សា វីរ ឥទ្ធិយា សុវិសារទា។>
    text <៤១៩>
      text <ឱរសា មុខតោ ជាតា ធីតា មម មហិទ្ធិកា>
      text <មមានុសាសនិករា ឥទ្ធិយា សុវិសារទា។>
    text <៤២០>
      text <ពុទ្ធស្ស វចនំ សុត្វា ឯវំ បត្ថេសហំ តទា>
      text <អហម្បិ តាទិសា ហោមិ ឥទ្ធិយា សុវិសារទា។>
    text <៤២១>
      text <បមោទិតាហំ សុមនា បត្ថេ ឧត្តមមានសា>
      text <អនាគតម្ហិ អទ្ធានេ ឦទិសា ហោមិ នាយក។>
    text <៤២២>
      text <មណិមយម្ហិ បល្លង្កេ មណ្ឌបម្ហិ បភស្សរេ>
      text <អន្នបានេន តប្បេត្វា សសង្ឃំ លោកនាយកំ។>
    text <៤២៣>
      text <នាគានំ បវរំ បុប្ផំ អរុណំ នាម ឧប្បលំ>
      text <វណ្ណំ មេ ឦទិសំ ហោតុ បូជេសិំ លោកនាយកំ។>
    text <៤២៤>
      text <តេន កម្មេន សុកតេន ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <៤២៥>
      text <តតោ ចុតាហំ មនុជេ ឧបបន្នា សយម្ភុនោ>
      text <ឧប្បលេហិ បដិច្ឆន្នំ បិណ្ឌបាតមទាសហំ។>
    text <៤២៦>
      text <ឯកនវុតិតោ កប្បេ វិបស្សី នាម នាយកោ>
      text <ឧប្បជ្ជិ ចារុទស្សនោ សព្ពធម្មេសុ ចក្ខុមា។>
    text <៤២៧>
      text <សេដ្ឋិធីតា តទា ហុត្វា ពារាណសិបុរុត្តមេ>
      text <និមន្តេត្វាន សម្ពុទ្ធំ សសង្ឃំ លោកនាយកំ។>
    text <៤២៨>
      text <មហាទានំ ទទិត្វាន ឧប្បលេហិ វិនាយកំ>
      text <បូជយិត្វា ចេតសាវ វណ្ណសោភំ អបត្ថយិំ។>
    text <៤២៩>
      text <ឥមម្ហិ ភទ្ទកេ កប្បេ ព្រហ្មពន្ធុ មហាយសោ>
      text <កស្សបោ នាម គោត្តេន ឧប្បជ្ជិ វទតំ វរោ។>
    text <៤៣០>
      text <ឧបដ្ឋាកោ មហេសិស្ស តទា អាសិ នរិស្សរោ>
      text <កាសិរាជា កិកី នាម ពារាណសិបុរុត្តមេ។>
    text <៤៣១>
      text <តស្សាសិំ ទុតិយា ធីតា សមណគុត្តសវ្ហយា>
      text <ធម្មំ សុត្វា ជិនគ្គស្ស បព្ពជ្ជំ សមរោចយិំ។>
    text <៤៣២>
      text <អនុជានិ ន នោ តាតោ អគារេវ តទា មយំ>
      text <វីសវស្សសហស្សានិ វិចរិម្ហ អតន្ទិតា។>
    text <៤៣៣>
      text <កោមារិព្រហ្មចរិយំ រាជកញ្ញា សុខេធិតា>
      text <ពុទ្ធោបដ្ឋាននិរតា មុទិតា សត្តធីតរោ។>
    text <៤៣៤>
      text <សមណី សមណគុត្តា ច ភិក្ខុនី ភិក្ខុទាយិកា>
      text <ធម្មា ចេវ សុធម្មា ច សត្តមី សង្ឃទាយិកា។>
    text <៤៣៥>
      text <អហំ ខេមា ច សប្បញ្ញា បដាចារា ច កុណ្ឌលា>
      text <កិសាគោតមី ធម្មទិន្នា វិសាខា ហោតិ សត្តមី។>
    text <៤៣៦>
      text <តេហិ កម្មេហិ សុកតេហិ ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <៤៣៧>
      text <តតោ ចុតា មនុស្សេសុ ឧបបន្នា មហាកុលេ>
      text <បីតំ មដ្ឋំ វរំ ទុស្សំ អទំ អរហតោ អហំ។>
    text <៤៣៨>
      text <តតោ ចុតារិដ្ឋបុរេ ជាតា វិប្បកុលេ អហំ>
      text <ធីតា តិរិដិវច្ឆស្ស ឧម្មាទន្តី មនោហរា។>
    text <៤៣៩>
      text <តតោ ចុតា ជនបទេ កុលេ អញ្ញតរេ អហំ>
      text <បសូតា នាតិផីតម្ហិ សាលិំ គោបេមហំ តទា។>
    text <៤៤០>
      text <ទិស្វា បច្ចេកសម្ពុទ្ធំ បញ្ចលាជាសតានិហំ>
      text <ទត្វា បទុមច្ឆន្នានិ បញ្ច បុត្តសតានិហំ។>
    text <៤៤១>
      text <បត្ថយិំ តេបិ បត្ថេសុំ មធុំ ទត្វា សយម្ភុនោ>
      text <តតោ ចុតា អរញ្ញេហំ អជាយិំ បទុមោទរេ។>
    text <៤៤២>
      text <កាសិរញ្ញោ មហេសីហំ ហុត្វា សក្កតបូជិតា>
      text <អជនិំ រាជបុត្តានំ អនូនំ សតបញ្ចកំ។>
    text <៤៤៣>
      text <យទា តេ យោព្ពនប្បត្តា កីឡន្តា ជលកីឡិតំ>
      text <ទិស្វា ឱបត្តបទុមំ អាសុំ បច្ចេកនាយកា។>
    text <៤៤៤>
      text <សាហំ តេហិ វិនាភូតា សុតវីរេហិ សោកិនី>
      text <ចុតា ឥសិគិលិបស្សេ គាមកម្ហិ អជាយិហំ។>
    text <៤៤៥>
      text <យទា ពុទ្ធា សុតមតី សុតានំ ភត្តុនោបិ ច>
      text <យាគុំ អាទាយ គច្ឆន្តី អដ្ឋ បច្ចេកនាយកេ។>
    text <៤៤៦>
      text <ភិក្ខាយ គាមំ គច្ឆន្តេ ទិស្វា បុត្តេ អនុស្សរិំ>
      text <ខីរធារា វិនិគ្គច្ឆិ តទា មេ បុត្តបេមសា។>
    text <៤៤៧>
      text <តតោ តេសំ អទំ យាគុំ បសន្នា សេហិ បាណិភិ>
      text <តតោ ចុតាហំ តិទសំ នន្ទនំ ឧបបជ្ជហំ។>
    text <៤៤៨>
      text <អនុភោត្វា សុខំ ទុក្ខំ សំសរិត្វា ភវាភវេ>
      text <តវត្ថាយ មហាវីរ បរិច្ចត្តញ្ច ជីវិតំ។>
    text <៤៤៩>
      text <ឯវំ ពហុវិធំ ទុក្ខំ សម្បត្តី ច ពហុព្ពិធា>
      text <បច្ឆិមេ ភវេ សម្បត្តេ ជាតា សាវត្ថិយំ បុរេ។>
    text <៤៥០>
      text <មហាធនសេដ្ឋិកុលេ សុខិតេ សជ្ជិតេ តថា>
      text <នានារតនបជ្ជោតេ សព្ពកាមសមិទ្ធិនេ។>
    text <៤៥១>
      text <សក្កតា បូជិតា ចេវ មានិតាបចិតា តថា>
      text <រូបសីរិមនុប្បត្តា កុលេសុ អតិសក្កតា។>
    text <៤៥២>
      text <អតីវ បត្ថិតា ចាសិំ រូបភោគសិរីហិ ច>
      text <បត្ថិតា សេដ្ឋិបុត្តេហិ អនេកេហិ សតេហិបិ។>
    text <៤៥៣>
      text <អគារំ បជហិត្វាន បព្ពជិំ អនគារិយំ>
      text <អឌ្ឍមាសេ អសម្បត្តេ ចតុសច្ចមបាបុណិំ។>
    text <៤៥៤>
      text <ឥទ្ធិយា អភិនិម្មិត្វា ចតុរស្សំ រថំ អហំ>
      text <ពុទ្ធស្ស បាទេ វន្ទិស្សំ លោកនាថស្ស តាទិនោ។>
    text <៤៥៥>
      text <សុបុប្ផិតគ្គំ ឧបគម្ម បាទបំ ឯកា តុវំ តិដ្ឋសិ សាលមូលេ>
      text <ន ចាបិ តេ ទុតិយោ អត្ថិ កោចិ ពាលេ ន ត្វំ ភាយសិ ធុត្តកានំ។>
    text <៤៥៦>
      text <សតំ សហស្សានិបិ ធុត្តកានំ សមាគតា ឯទិសកា ភវេយ្យុំ>
      text <លោមំ ន ឥញ្ជេ ន សម្បវេធេ កិំ មេ តុវំ មារ ករិស្សសេកោ។>
    text <៤៥៧>
      text <ឯសា អន្តរធាយាមិ កុច្ឆិំ វា បវិសាមិ តេ>
      text <ភមុកន្តរិកាយម្បិ តិដ្ឋន្តិំ មំ ន ទក្ខសិ។>
    text <៤៥៨>
      text <ចិត្តស្មិំ វសីភូតាម្ហិ ឥទ្ធិបាទា សុភាវិតា>
      text <សព្ពពន្ធនមុត្តាម្ហិ ន តំ ភាយាមិ អាវុសោ។>
    text <៤៥៩>
      text <សត្តិសូលូបមា កាមា ខន្ធាសំ អធិកុដ្ដនា>
      text <យំ ត្វំ កាមរតិំ ព្រូសិ អរតី ទានិ សា មម។>
    text <៤៦០>
      text <សព្ពត្ថ វិហតា នន្ទី តមោខន្ធោ បទាលិតោ>
      text <ឯវំ ជានាហិ បាបិម និហតោ ត្វមសិ អន្តក។>
    text <៤៦១>
      text <ជិនោ តម្ហិ គុណេ តុដ្ឋោ ឯតទគ្គេ ឋបេសិ មំ>
      text <អគ្គា ឥទ្ធិមតីនន្តិ បរិសាសុ វិនាយកោ។>
    text <៤៦២>
      text <បរិចិណ្ណោ មយា សត្ថា កតំ ពុទ្ធស្ស សាសនំ>
      text <ឱហិតោ គរុកោ ភារោ ភវនេត្តិ សមូហតា។>
    text <៤៦៣>
      text <យស្សត្ថាយ បព្ពជិតា អគារស្មានគារិយំ>
      text <សោ មេ អត្ថោ អនុប្បត្តោ សព្ពសំយោជនក្ខយោ។>
    text <៤៦៤>
      text <ចីវរំ បិណ្ឌបាតញ្ច បច្ចយំ សយនាសនំ>
      text <ខណេន ឧបនាមេន្តិ សហស្សានិ សមន្តតោ។>
    text <៤៦៥>
      text <កិលេសា ឈាបិតា មយ្ហំ…បេ។… វិហរាមិ អនាសវា>
    text <៤៦៦>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៤៦៧>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ ឧប្បលវណ្ណា ភិក្ខុនី ឥមា គាថាយោ អភាសិត្ថាតិ។>
    stand <ឧប្បលវណ្ណាថេរិយាបទានំ នវមំ។>
  text <១០។ បដាចារាថេរីអបទានំ>
    text <៤៦៨>
      text <បទុមុត្តរោ នាម ជិនោ សព្ពធម្មាន បារគូ>
      text <ឥតោ សតសហស្សម្ហិ កប្បេ ឧប្បជ្ជិ នាយកោ។>
    text <៤៦៩>
      text <តទាហំ ហំសវតិយំ ជាតា សេដ្ឋិកុលេ អហុំ>
      text <នានារតនបជ្ជោតេ មហាសុខសមប្បិតា។>
    text <៤៧០>
      text <ឧបេត្វា តំ មហាវីរំ អស្សោសិំ ធម្មទេសនំ>
      text <តតោ ជាតបសាទាហំ ឧបេសិំ សរណំ ជិនំ។>
    text <៤៧១>
      text <តតោ វិនយធារីនំ អគ្គំ វណ្ណេសិ នាយកោ>
      text <ភិក្ខុនិំ លជ្ជិនិំ តាទិំ កប្បាកប្បវិសារទំ។>
    text <៤៧២>
      text <តទា មុទិតចិត្តាហំ តំ ឋានមភិកង្ខិនី>
      text <និមន្តេត្វា ទសពលំ សសង្ឃំ លោកនាយកំ។>
    text <៤៧៣>
      text <ភោជយិត្វាន សត្តាហំ ទទិត្វាវ តិចីវរំ>
      text <និបច្ច សិរសា បាទេ ឥទំ វចនមព្រវិំ។>
    text <៤៧៤>
      text <យា តយា វណ្ណិតា វីរ ឥតោ អដ្ឋមកេ មុនិ>
      text <តាទិសាហំ ភវិស្សាមិ យទិ សិជ្ឈតិ នាយក។>
    text <៤៧៥>
      text <តទា អវោច មំ សត្ថា ភទ្ទេ មា ភាយិ អស្សស>
      text <អនាគតម្ហិ អទ្ធានេ លច្ឆសេ តំ មនោរថំ។>
    text <៤៧៦>
      text <សតសហស្សិតោ កប្បេ ឱក្កាកកុលសម្ភវោ>
      text <គោតមោ នាម គោត្តេន សត្ថា លោកេ ភវិស្សតិ។>
    text <៤៧៧>
      text <តស្ស ធម្មេសុ ទាយាទា ឱរសា ធម្មនិម្មិតា>
      text <បដាចារាតិ នាមេន ហេស្សតិ សត្ថុ សាវិកា។>
    text <៤៧៨>
      text <តទាហំ មុទិតា ហុត្វា យាវជីវំ តទា ជិនំ>
      text <មេត្តចិត្តា បរិចរិំ សសង្ឃំ លោកនាយកំ។>
    text <៤៧៩>
      text <តេន កម្មេន សុកតេន ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <៤៨០>
      text <ឥមម្ហិ ភទ្ទកេ កប្បេ ព្រហ្មពន្ធុ មហាយសោ>
      text <កស្សបោ នាម គោត្តេន ឧប្បជ្ជិ វទតំ វរោ។>
    text <៤៨១>
      text <ឧបដ្ឋាកោ មហេសិស្ស តទា អាសិ នរិស្សរោ>
      text <កាសិរាជា កិកី នាម ពារាណសិបុរុត្តមេ។>
    text <៤៨២>
      text <តស្សាសិំ តតិយា ធីតា ភិក្ខុនី ឥតិ វិស្សុតា>
      text <ធម្មំ សុត្វា ជិនគ្គស្ស បព្ពជ្ជំ សមរោចយិំ។>
    text <៤៨៣>
      text <អនុជានិ ន នោ តាតោ អគារេវ តទា មយំ>
      text <វីសវស្សសហស្សានិ វិចរិម្ហ អតន្ទិតា។>
    text <៤៨៤>
      text <កោមារិព្រហ្មចរិយំ រាជកញ្ញា សុខេធិតា>
      text <ពុទ្ធោបដ្ឋាននិរតា មុទិតា សត្តធីតរោ។>
    text <៤៨៥>
      text <សមណី សមណគុត្តា ច ភិក្ខុនី ភិក្ខុទាយិកា>
      text <ធម្មា ចេវ សុធម្មា ច សត្តមី សង្ឃទាយិកា។>
    text <៤៨៦>
      text <អហំ ឧប្បលវណ្ណា ច ខេមា ភទ្ទា ច ភិក្ខុនី>
      text <កិសាគោតមី ធម្មទិន្នា វិសាខា ហោតិ សត្តមី។>
    text <៤៨៧>
      text <តេហិ កម្មេហិ សុកតេហិ ចេតនាបណិធីហិ ច>
      text <ជហិត្វា មានុសំ ទេហំ តាវតិំសមគច្ឆហំ។>
    text <៤៨៨>
      text <បច្ឆិមេ ច ភវេ ទានិ ជាតា សេដ្ឋិកុលេ អហំ>
      text <សាវត្ថិយំ បុរវរេ ឥទ្ធេ ផីតេ មហទ្ធនេ។>
    text <៤៨៩>
      text <យទា ច យោព្ពនូបេតា វិតក្កវសគា អហំ>
      text <នរំ ជារបតិំ ទិស្វា តេន សទ្ធិំ អគច្ឆហំ។>
    text <៤៩០>
      text <ឯកបុត្តបសូតាហំ ទុតិយោ កុច្ឆិយា មមំ>
      text <តទាហំ មាតាបិតរោ ឱក្ខាមីតិ សុនិច្ឆិតា។>
    text <៤៩១>
      text <នារោចេសិំ បតិំ មយ្ហំ តទា តម្ហិ បវាសិតេ>
      text <ឯកិកា និគ្គតា គេហា គន្តុំ សាវត្ថិមុត្តមំ។>
    text <៤៩២>
      text <តតោ មេ សាមិ អាគន្ត្វា សម្ភាវេសិ បថេ មមំ>
      text <តទា មេ កម្មជា វាតា ឧប្បន្នា អតិទារុណា។>
    text <៤៩៣>
      text <ឧដ្ឋិតោ ច មហាមេឃោ បសូតិសមយេ មម>
      text <ទព្ពត្ថាយ តទា គន្ត្វា សាមិ សប្បេន មារិតោ។>
    text <៤៩៤>
      text <តទា វិជាតទុក្ខេន អនាថា កបណា អហំ>
      text <កុន្នទិំ បូរិតំ ទិស្វា គច្ឆន្តី សកុលាលយំ។>
    text <៤៩៥>
      text <ពាលំ អាទាយ អតរិំ បារកូលេ ច ឯកកំ>
      text <សាយេត្វា ពាលកំ បុត្តំ ឥតរំ តរណាយហំ។>
    text <៤៩៦>
      text <និវត្តា ឧក្កុសោ ហាសិ តរុណំ វិលបន្តកំ>
      text <ឥតរញ្ច វហី សោតោ សាហំ សោកសមប្បិតា។>
    text <៤៩៧>
      text <សាវត្ថិនគរំ គន្ត្វា អស្សោសិំ សជនេ មតេ>
      text <តទា អវោចំ សោកដ្ដា មហាសោកសមប្បិតា។>
    text <៤៩៨>
      text <ឧភោ បុត្តា កាលង្កតា បន្ថេ មយ្ហំ បតី មតោ>
      text <មាតា បិតា ច ភាតា ច ឯកចិតម្ហិ ឌយ្ហរេ។>
    text <៤៩៩>
      text <តទា កិសា ច បណ្ឌុ ច អនាថា ទីនមានសា>
      text <ឥតោ តតោ ភមន្តីហំ អទ្ទសំ នរសារថិំ។>
    text <៥០០>
      text <តតោ អវោច មំ សត្ថា បុត្តេ មា សោចិ អស្សស>
      text <អត្តានំ តេ គវេសស្សុ កិំ និរត្ថំ វិហញ្ញសិ។>
    text <៥០១>
      text <ន សន្តិ បុត្តា តាណាយ ន ញាតី នបិ ពន្ធវា>
      text <អន្តកេនាធិបន្នស្ស នត្ថិ ញាតីសុ តាណតា។>
    text <៥០២>
      text <តំ សុត្វា មុនិនោ វាក្យំ បឋមំ ផលមជ្ឈគំ>
      text <បព្ពជិត្វាន នចិរំ អរហត្តមបាបុណិំ។>
    text <៥០៣>
      text <ឥទ្ធីសុ ច វសី ហោមិ ទិព្ពាយ សោតធាតុយា>
      text <បរចិត្តានិ ជានាមិ សត្ថុសាសនការិកា។>
    text <៥០៤>
      text <បុព្ពេនិវាសំ ជានាមិ ទិព្ពចក្ខុ វិសោធិតំ>
      text <ខេបេត្វា អាសវេ សព្ពេ វិសុទ្ធាសិំ សុនិម្មលា។>
    text <៥០៥>
      text <តតោហំ វិនយំ សព្ពំ សន្តិកេ សព្ពទស្សិនោ>
      text <ឧគ្គហិំ សព្ពវិត្ថារំ ព្យាហរិញ្ច យថាតថំ។>
    text <៥០៦>
      text <ជិនោ តស្មិំ គុណេ តុដ្ឋោ ឯតទគ្គេ ឋបេសិ មំ>
      text <អគ្គា វិនយធារីនំ បដាចារាវ ឯកិកា។>
    text <៥០៧>
      text <បរិចិណ្ណោ មយា សត្ថា កតំ ពុទ្ធស្ស សាសនំ>
      text <ឱហិតោ គរុកោ ភារោ ភវនេត្តិ សមូហតា។>
    text <៥០៨>
      text <យស្សត្ថាយ បព្ពជិតា អគារស្មានគារិយំ>
      text <សោ មេ អត្ថោ អនុប្បត្តោ សព្ពសំយោជនក្ខយោ។>
    text <៥០៩>
      text <កិលេសា ឈាបិតា មយ្ហំ…បេ។… វិហរាមិ អនាសវា។>
    text <៥១០>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៥១១>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
      text <ឯកូបោសថិកា ចេវ សឡលា ចាថ មោទកា>
      text <ឯកាសនា បញ្ចទីបា នឡមាលី ច គោតមី។>
      text <ខេមា ឧប្បលវណ្ណា ច បដាចារា ច ភិក្ខុនី>
      text <គាថា សតានិ បញ្ចេវ នវ ចាបិ តទុត្តរិ។>
    text <ឥត្ថំ សុទំ បដាចារា ភិក្ខុនី ឥមា គាថាយោ អភាសិត្ថាតិ។>
    stand <បដាចារាថេរិយាបទានំ ទសមំ។>
    stand <ឯកូបោសថិកវគ្គោ ទុតិយោ។>
    text <តស្សុទ្ទានំ>
