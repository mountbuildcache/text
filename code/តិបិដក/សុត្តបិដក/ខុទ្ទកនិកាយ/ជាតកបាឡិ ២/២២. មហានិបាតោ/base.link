text <២២។ មហានិបាតោ>
  text <  <
  text <៥៣៨។ មូគបក្ខជាតកំ ១>
  text <១>
    text <មា បណ្ឌិច្ចយំ វិភាវយ ពាលមតោ ភវ សព្ពបាណិនំ>
    text <សព្ពោ តំ ជនោ ឱចិនាយតុ ឯវំ តវ អត្ថោ ភវិស្សតិ។>
  text <២>
    text <ករោមិ តេ តំ វចនំ យំ មំ ភណសិ ទេវតេ>
    text <អត្ថកាមាសិ មេ អម្ម ហិតកាមាសិ ទេវតេ។>
  text <៣>
    text <កិំ នុ សន្តរមានោវ កាសុំ ខណសិ សារថិ>
    text <បុដ្ឋោ មេ សម្ម អក្ខាហិ កិំ កាសុយា ករិស្សសិ។>
  text <៤>
    text <រញ្ញោ មូគោ ច បក្ខោ ច បុត្តោ ជាតោ អចេតសោ>
    text <សោម្ហិ រញ្ញា សមជ្ឈិដ្ឋោ បុត្តំ មេ និខណំ វនេ។>
  text <៥>
    text <ន ពធិរោ ន មូគោស្មិ ន បក្ខោ ន ច វីកលោ>
    text <អធម្មំ សារថិ កយិរា មំ ចេ ត្វំ និខណំ វនេ។>
  text <៦>
    text <ឩរូ ពាហុំ ច មេ បស្ស ភាសិតញ្ច សុណោហិ មេ>
    text <អធម្មំ សារថិ កយិរា មំ ចេ ត្វំ និខណំ វនេ។>
  text <៧>
    text <ទេវតា នុសិ គន្ធព្ពោ អទុ សក្កោ បុរិន្ទទោ>
    text <កោ វា ត្វំ កស្ស វា បុត្តោ កថំ ជានេមុ តំ មយំ។>
  text <៨>
    text <នម្ហិ ទេវោ ន គន្ធព្ពោ នាបិ សក្កោ បុរិន្ទទោ>
    text <កាសិរញ្ញោ អហំ បុត្តោ យំ កាសុយា និខញ្ញសិ។>
  text <៩>
    text <តស្ស រញ្ញោ អហំ បុត្តោ យំ ត្វំ សម្មូបជីវសិ>
    text <អធម្មំ សារថិ កយិរា មំ ចេ ត្វំ និខណំ វនេ។>
  text <១០>
    text <យស្ស រុក្ខស្ស ឆាយាយ និសីទេយ្យ សយេយ្យ វា>
    text <ន តស្ស សាខំ ភញ្ជេយ្យ មិត្តទុព្ភោ ហិ បាបកោ។>
  text <១១>
    text <យថា រុក្ខោ តថា រាជា យថា សាខា តថា អហំ>
    text <យថា ឆាយូបគោ បោសោ ឯវំ ត្វមសិ សារថិ>
    text <អធម្មំ សារថិ កយិរា មំ ចេ ត្វំ និខណំ វនេ។>
  text <១២>
    text <បហូតភក្ខោ ភវតិ វិប្បវុដ្ឋោ សកំ ឃរា>
    text <ពហូ នំ ឧបជីវន្តិ យោ មិត្តានំ ន ទុព្ភតិ។>
  text <១៣>
    text <យំ យំ ជនបទំ យាតិ និគមេ រាជធានិយោ>
    text <សព្ពត្ថ បូជិតោ ហោតិ យោ មិត្តានំ ន ទុព្ភតិ។>
  text <១៤>
    text <នាស្ស ចោរា បសាហន្តិ នាតិមញ្ញន្តិ ខត្តិយា>
    text <សព្ពេ អមិត្តេ តរតិ យោ មិត្តានំ ន ទុព្ភតិ។>
  text <១៥>
    text <អក្កុទ្ធោ សឃរំ ឯតិ សភាយំ បដិនន្ទិតោ>
    text <ញាតីនំ ឧត្តមោ ហោតិ យោ មិត្តានំ ន ទុព្ភតិ។>
  text <១៦>
    text <សក្កត្វា សក្កតោ ហោតិ គរុ ហោតិ សគារវោ>
    text <វណ្ណកិត្តិភតោ ហោតិ យោ មិត្តានំ ន ទុព្ភតិ។>
  text <១៧>
    text <បូជកោ លភតេ បូជំ វន្ទកោ បដិវន្ទនំ>
    text <យសោ កិត្តិញ្ច បប្បោតិ យោ មិត្តានំ ន ទុព្ភតិ។>
  text <១៨>
    text <អគ្គិ យថា បជ្ជលតិ ទេវតាវ វិរោចតិ>
    text <សិរិយា អជហិតោ ហោតិ យោ មិត្តានំ ន ទុព្ភតិ។>
  text <១៩>
    text <គាវោ តស្ស បជាយន្តិ ខេត្តេ វុត្តំ វិរូហតិ>
    text <វុត្តានំ ផលមស្នាតិ យោ មិត្តានំ ន ទុព្ភតិ។>
  text <២០>
    text <ទរិតោ បព្ពតាតោ វា រុក្ខតោ បតិតោ នរោ>
    text <ចុតោ បតិដ្ឋំ លភតិ យោ មិត្តានំ ន ទុព្ភតិ។>
  text <២១>
    text <វិរូឡ្ហមូលសន្តានំ និគ្រោធមិវ មាលុតោ>
    text <អមិត្តា នប្បសាហន្តិ យោ មិត្តានំ ន ទុព្ភតិ។>
  text <២២>
    text <ឯហិ តំ បដិនេស្សាមិ រាជបុត្ត សកំ ឃរំ>
    text <រជ្ជំ ការេហិ ភទ្ទន្តេ កិំ អរញ្ញេ ករិស្សសិ។>
  text <២៣>
    text <អលំ មេ តេន រជ្ជេន ញាតកេហិ ធនេន វា>
    text <យំ មេ អធម្មចរិយាយ រជ្ជំ លព្ភេថ សារថិ។>
  text <២៤>
    text <បុណ្ណបត្តំ មំ លាភេហិ រាជបុត្ត ឥតោ គតោ>
    text <បិតា មាតា ច មេ ទជ្ជុំ រាជបុត្ត តយី គតេ។>
  text <២៥>
    text <ឱរោធា ច កុមារា ច វេសិយានា ច ព្រាហ្មណា>
    text <តេបិ អត្តមនា ទជ្ជុំ រាជបុត្ត តយី គតេ។>
  text <២៦>
    text <ហត្ថារោហា អនីកដ្ឋា រថិកា បត្តិការកា>
    text <តេបិ អត្តមនា ទជ្ជុំ រាជបុត្ត តយី គតេ។>
  text <២៧>
    text <ពហុធញ្ញា ជានបទា នេគមា ច សមាគតា>
    text <ឧបាយនានិ មេ ទជ្ជុំ រាជបុត្ត តយី គតេ។>
  text <២៨>
    text <បិតុ មាតុ ចហំ ចត្តោ រដ្ឋស្ស និគមស្ស ច>
    text <អថោ សព្ពកុមារានំ នត្ថិ មយ្ហំ សកំ ឃរំ។>
  text <២៩>
    text <អនុញ្ញាតោ អហំ មត្យា សញ្ចត្តោ បិតរា មហំ>
    text <ឯកោរញ្ញេ បព្ពជិតោ ន កាមេ អភិបត្ថយេ។>
  text <៣០>
    text <អបិ អតរមានានំ ផលាសាវ សមិជ្ឈតិ>
    text <វិបក្កព្រហ្មចរិយោស្មិ ឯវំ ជានាហិ សារថិ។>
  text <៣១>
    text <អបិ អតរមានានំ សម្មទត្ថោ វិបច្ចតិ>
    text <វិបក្កព្រហ្មចរិយោស្មិ និក្ខន្តោ អកុតោភយោ។>
  text <៣២>
    text <ឯវំ វគ្គុកថោ សន្តោ វិសដ្ឋវចនោ ចសិ>
    text <កស្មា បិតុ ច មាតុច្ច សន្តិកេ ន ភណី តទា។>
  text <៣៣>
    text <នាហំ អសន្ធិតា បក្ខោ ន ពធិរោ អសោតតា>
    text <នាហំ អជិវ្ហតា មូគោ មា មំ មូគមធារយិ។>
  text <៣៤>
    text <បុរិមំ សរាមហំ ជាតិំ យត្ថ រជ្ជមការយិំ>
    text <ការយិត្វា តហិំ រជ្ជំ បាបត្ថំ និរយំ ភុសំ។>
  text <៣៥>
    text <វីសតិញ្ចេវ វស្សានិ តហិំ រជ្ជមការយិំ>
    text <អសីតិវស្សសហស្សានិ និរយម្ហិ អបច្ចិសំ។>
  text <៣៦>
    text <តស្ស រជ្ជស្សហំ ភីតោ មា មំ រជ្ជាភិសេចយុំ>
    text <តស្មា បិតុ ច មាតុច្ច សន្តិកេ ន ភណិំ តទា។>
  text <៣៧>
    text <ឧច្ឆង្គេ មំ និសាទេត្វា បិតា អត្ថានុសាសតិ>
    text <ឯកំ ហនថ ពន្ធថ ឯកំ ខារាបតច្ឆិកំ>
    text <ឯកំ សូលស្មិំ ឧប្បេថ ឥច្ចស្ស មនុសាសតិ។>
  text <៣៨>
    text <តាយាហំ ផរុសំ សុត្វា វាចាយោ សមុទីរិតា>
    text <អមូគោ មូគវណ្ណេន អបក្ខោ បក្ខសម្មតោ>
    text <សកេ មុត្តករីសស្មិំ អច្ឆាហំ សម្បរិប្លុតោ។>
  text <៣៩>
    text <កសិរញ្ច បរិត្តញ្ច តញ្ច ទុក្ខេន សំយុតំ>
    text <កោមំ ជីវិតមាគម្ម វេរំ កយិរាថ កេនចិ។>
  text <៤០>
    text <បញ្ញាយ ច អលាភេន ធម្មស្ស ច អទស្សនា>
    text <កោមំ ជីវិតមាគម្ម វេរំ កយិរាថ កេនចិ។>
  text <៤១>
    text <អបិ អតរមានានំ ផលាសាវ សមិជ្ឈតិ>
    text <វិបក្កព្រហ្មចរិយោស្មិ ឯវំ ជានាហិ សារថិ។>
  text <៤២>
    text <អបិ អតរមានានំ សម្មទត្ថោ វិបច្ចតិ>
    text <វិបក្កព្រហ្មចរិយោស្មិ និក្ខន្តោ អកុតោភយោ។>
  text <៤៣>
    text <អហម្បិ បព្ពជិស្សាមិ រាជបុត្ត តវន្តិកេ>
    text <អវ្ហាយស្សុ មំ ភទ្ទន្តេ បព្ពជ្ជា មម រុច្ចតិ។>
  text <៤៤>
    text <រថំ និយ្យាទយិត្វាន អនណោ ឯហិ សារថិ>
    text <អនណស្ស ហិ បព្ពជ្ជា ឯតំ ឥសីហិ វណ្ណិតំ។>
  text <៤៥>
    text <យទេវ ត្យាហំ វចនំ អករំ ភទ្ទមត្ថុ តេ>
    text <តទេវ មេ ត្វំ វចនំ យាចិតោ កត្តុមរហសិ។>
  text <៤៦>
    text <ឥធេវ តាវ អច្ឆស្សុ យាវ រាជានមានយេ>
    text <អប្បេវ តេ បិតា ទិស្វា បតីតោ សុមនោ សិយា។>
  text <៤៧>
    text <ករោមិ តេតំ វចនំ យំ មំ ភណសិ សារថិ>
    text <អហម្បិ ទដ្ឋុកាមោស្មិ បិតរំ មេ ឥធាគតំ។>
  text <៤៨>
    text <ឯហិ សម្ម និវត្តស្សុ កុសលំ វជ្ជាសិ ញាតិនំ>
    text <មាតរំ បិតរំ មយ្ហំ វុត្តោ វជ្ជាសិ វន្ទនំ។>
  text <៤៩>
    text <តស្ស បាទេ គហេត្វាន កត្វា ច នំ បទក្ខិណំ>
    text <សារថិ រថមារុយ្ហ រាជទ្វារំ ឧបាគមិ។>
  text <៥០>
    text <សុញ្ញំ មាតា រថំ ទិស្វា ឯកំ សារថិមាគតំ>
    text <អស្សុបុណ្ណេហិ នេត្តេហិ រោទន្តី នំ ឧទិក្ខតិ។>
  text <៥១>
    text <អយំ សោ សារថិ ឯតិ និហន្ត្វា មម អត្រជំ>
    text <និហតោ នូន មេ បុត្តោ បថព្យា ភូមិវឌ្ឍនោ។>
  text <៥២>
    text <អមិត្តា នូន នន្ទន្តិ បតីតា នូន វេរិនោ>
    text <អាគតំ សារថិំ ទិស្វា និហន្ត្វា មម អត្រជំ។>
  text <៥៣>
    text <សុញ្ញំ មាតា រថំ ទិស្វា ឯកំ សារថិមាគតំ>
    text <អស្សុបុណ្ណេហិ នេត្តេហិ រោទន្តី បរិបុច្ឆិ នំ។>
  text <៥៤>
    text <កិន្នុ មូគោ កិំ នុ បក្ខោ កិន្នុ សោ វិលបី តទា>
    text <និហញ្ញមានោ ភូមិយា តំ មេ អក្ខាហិ សារថិ។>
  text <៥៥>
    text <កថំ ហត្ថេហិ បាទេហិ មូគបក្ខោ វិវជ្ជយិ>
    text <និហញ្ញមានោ ភូមិយា តំ មេ អក្ខាហិ បុច្ឆិតោ។>
  text <៥៦>
    text <អក្ខេយ្យំ តេ អហំ អយ្យេ ទជ្ជាសិ អភយំ មម>
    text <យំ មេ សុតំ វា ទិដ្ឋំ វា រាជបុត្តស្ស សន្តិកេ។>
  text <៥៧>
    text <អភយំ សម្ម តេ ទម្មិ អភីតោ ភណ សារថិ>
    text <យំ តេ សុតំ វា ទិដ្ឋំ វា រាជបុត្តស្ស សន្តិកេ។>
  text <៥៨>
    text <ន សោ មូគោ ន សោ បក្ខោ វិសដ្ឋវចនោ ច សោ>
    text <រជ្ជស្ស កិរ សោ ភីតោ អករា អាលយេ ពហូ។>
  text <៥៩>
    text <បុរិមំ សរតិ សោ ជាតិំ យត្ថ រជ្ជមការយិ>
    text <ការយិត្វា តហិំ រជ្ជំ បាបត្ថ និរយំ ភុសំ។>
  text <៦០>
    text <វីសតិញ្ចេវ វស្សានិ តហិំ រជ្ជមការយិ>
    text <អសីតិវស្សសហស្សានិ និរយម្ហិ អបច្ចិ សោ។>
  text <៦១>
    text <តស្ស រជ្ជស្ស សោ ភីតោ មា មំ រជ្ជាភិសេចយុំ>
    text <តស្មា បិតុ ច មាតុច្ច សន្តិកេ ន ភណី តទា។>
  text <៦២>
    text <អង្គបច្ចង្គសម្បន្នោ អារោហបរិណាហវា>
    text <វិសដ្ឋវចនោ បញ្ញោ មគ្គេ សគ្គស្ស តិដ្ឋតិ។>
  text <៦៣>
    text <សចេ ត្វំ ទដ្ឋុកាមាសិ រាជបុត្តំ តវត្រជំ>
    text <ឯហិ តំ បាបយិស្សាមិ យត្ថ សម្មតិ តេមិយោ។>
  text <៦៤>
    text <យោជយន្តុ រថេ អស្សេ កច្ឆំ នាគាន ពន្ធថ>
    text <ឧទីរយន្តុ សង្ខបណវា វាទន្តុ ឯកបោក្ខរា។>
  text <៦៥>
    text <វាទន្តុ ភេរី សន្នទ្ធា វគ្គូ វាទន្តុ ទុន្ទុភី>
    text <នេគមា ច មំ អន្វេន្តុ គច្ឆំ បុត្តនិវេទកោ។>
  text <៦៦>
    text <ឱរោធា ច កុមារា ច វេសិយានា ច ព្រាហ្មណា>
    text <ខិប្បំ យានានិ យោជេន្តុ គច្ឆំ បុត្តនិវេទកោ។>
  text <៦៧>
    text <ហត្ថារោហា អនីកដ្ឋា រថិកា បត្តិការកា>
    text <ខិប្បំ យានានិ យោជេន្តុ គច្ឆំ បុត្តនិវេទកោ។>
  text <៦៨>
    text <សមាគតា ជានបទា នេគមា ច សមាគតា>
    text <ខិប្បំ យានានិ យោជេន្តុ គច្ឆំ បុត្តនិវេទកោ។>
  text <៦៩>
    text <អស្សេ ច សារថី យុត្តេ សិន្ធវេ សីឃវាហនេ>
    text <រាជទ្វារំ ឧបាគច្ឆុំ យុត្តា ទេវ ឥមេ ហយា។>
  text <៧០>
    text <ថូលា ជវេន ហាយន្តិ កិសា ហាយន្តិ ថាមុនា>
    text <កិសេ ថូលេ វិវជ្ជេត្វា សំសដ្ឋា យោជិតា ហយា។>
  text <៧១>
    text <តតោ រាជា តរមានោ យុត្តមារុយ្ហ សន្ទនំ>
    text <ឥត្ថាគារំ អជ្ឈភាសិ សព្ពាវ អនុយាថ មំ។>
  text <៧២>
    text <វាលពីជនិមុណ្ហីសំ ខគ្គំ ឆត្តញ្ច បណ្ឌរំ>
    text <ឧបាធិ រថមារុយ្ហ សុវណ្ណេហិ អលង្កតា។>
  text <៧៣>
    text <តតោ ស រាជា បាយាសិ បុរក្ខត្វាន សារថិំ>
    text <ខិប្បមេវ ឧបាគច្ឆិ យត្ថ សម្មតិ តេមិយោ។>
  text <៧៤>
    text <តញ្ច ទិស្វាន អាយន្តំ ជលន្តមិវ តេជសា>
    text <ខត្តសង្ឃបរិព្យូឡ្ហំ តេមិយោ ឯតទព្រវិ។>
  text <៧៥>
    text <កច្ចិ នុ តាត កុសលំ កច្ចិ តាត អនាមយំ>
    text <សព្ពា ច រាជកញ្ញាយោ អរោគា មយ្ហ មាតរោ។>
  text <៧៦>
    text <កុសលញ្ចេវ មេ បុត្ត អថោ បុត្ត អនាមយំ>
    text <សព្ពា ច រាជកញ្ញាយោ អរោគា តុយ្ហ មាតរោ។>
  text <៧៧>
    text <កច្ចិ អមជ្ជបោ តាត កច្ចិ តេ សុរមប្បិយំ>
    text <កច្ចិ សច្ចេ ច ធម្មេ ច ទានេ តេ រមតេ មនោ។>
  text <៧៨>
    text <អមជ្ជបោ អហំ បុត្ត អថោ មេ សុរមប្បិយំ>
    text <អថោ សច្ចេ ច ធម្មេ ច ទានេ មេ រមតេ មនោ។>
  text <៧៩>
    text <កច្ចិ អរោគំ យោគ្គំ តេ កច្ចិ វហតិ វាហនំ>
    text <កច្ចិ តេ ព្យាធយោ នត្ថិ សរីរស្សុបតាបនា។>
  text <៨០>
    text <អថោ អរោគំ យោគ្គំ មេ អថោ វហតិ វាហនំ>
    text <អថោ មេ ព្យាធយោ នត្ថិ សរីរស្សុបតាបនា។>
  text <៨១>
    text <កច្ចិ អន្តា ច តេ ផីតា មជ្ឈេ ច ពហលា តវ>
    text <កោដ្ឋាគារញ្ច កោសញ្ច កច្ចិ តេ បដិសន្ថតំ។>
  text <៨២>
    text <អថោ អន្តា ច មេ ផីតា មជ្ឈេ ច ពហលា មម>
    text <កោដ្ឋាគារញ្ច កោសញ្ច សព្ពំ មេ បដិសន្ថតំ។>
  text <៨៣>
    text <ស្វាគតំ តេ មហារាជ អថោ តេ អទុរាគតំ>
    text <បតិដ្ឋបេន្តុ បល្លង្កំ យត្ថ រាជា និសក្កតិ។>
  text <៨៤>
    text <ឥធេវ តេ និសីទស្សុ និយតេ បណ្ណសន្ថរេ>
    text <ឯត្តោ ឧទកមាទាយ បាទេ បក្ខាលយស្សុ តេ។>
  text <៨៥>
    text <ឥទម្បិ បណ្ណកំ មយ្ហំ រន្ធំ រាជ អលោណកំ>
    text <បរិភុញ្ជ មហារាជ បាហុនោ មេសិធាគតោ។>
  text <៨៦>
    text <ន ចាហំ បណ្ណំ ភុញ្ជាមិ ន ហេតំ មយ្ហ ភោជនំ>
    text <សាលីនំ ឱទនំ ភុញ្ជេ សុចិំ មំសូបសេចនំ។>
  text <៨៧>
    text <អច្ឆេរកំ មំ បដិភាតិ ឯកកម្បិ រហោគតំ>
    text <ឯទិសំ ភុញ្ជមានានំ កេន វណ្ណោ បសីទតិ។>
  text <៨៨>
    text <ឯកោ រាជ និបជ្ជាមិ និយតេ បណ្ណសន្ថរេ>
    text <តាយ មេ ឯកសេយ្យាយ រាជ វណ្ណោ បសីទតិ។>
  text <៨៩>
    text <ន ច នេត្តិំសពន្ធា មេ រាជរក្ខា ឧបដ្ឋិតា>
    text <តាយ មេ សុខសេយ្យាយ រាជ វណ្ណោ បសីទតិ។>
  text <៩០>
    text <អតីតំ នានុសោចាមិ នប្បជប្បាមិនាគតំ>
  text <បច្ចុប្បន្នេន យាបេមិ តេន វណ្ណោ បសីទតិ។>
  text <៩១>
    text <អនាគតប្បជប្បាយ អតីតស្សានុសោចនា>
    text <ឯតេន ពាលា សុស្សន្តិ នឡោវ ហរិតោ លុតោ។>
  text <៩២>
    text <ហត្ថានីកំ រថានីកំ អស្សេ បត្តី ច វម្មិនោ>
    text <និវេសនានិ រម្មានិ អហំ បុត្ត ទទាមិ តេ។>
  text <៩៣>
    text <ឥត្ថាគារម្បិ តេ ទម្មិ សព្ពាលង្ការភូសិតំ>
    text <តា បុត្ត បដិបជ្ជស្សុ ត្វំ នោ រាជា ភវិស្សសិ។>
  text <៩៤>
    text <កុសលា នច្ចគីតស្ស សិក្ខិតា ចាតុរិត្ថិយោ>
    text <កាមេ តំ រមយិស្សន្តិ កិំ អរញ្ញេ ករិស្សសិ។>
  text <៩៥>
    text <បដិរាជូហិ តេ កញ្ញា អានយិស្សំ អលង្កតា>
    text <តាសុ បុត្តេ ជនេត្វាន អថ បច្ឆា បព្ពជិស្សសិ។>
  text <៩៦>
    text <យុវា ច ទហរោ ចាសិ បឋមុប្បត្តិកោ សុសុ>
    text <រជ្ជំ ការេហិ ភទ្ទន្តេ កិំ អរញ្ញេ ករិស្សសិ។>
  text <៩៧>
    text <យុវា ចរេ ព្រហ្មចរិយំ ព្រហ្មចារី យុវា សិយា>
    text <ទហរស្ស ហិ បព្ពជ្ជា ឯតំ ឥសីហិ វណ្ណិតំ។>
  text <៩៨>
    text <យុវា ចរេ ព្រហ្មចរិយំ ព្រហ្មចារី យុវា សិយា>
    text <ព្រហ្មចរិយំ ចរិស្សាមិ នាហំ រជ្ជេន មត្ថិកោ។>
  text <៩៩>
    text <បស្សាមិ វោហំ ទហរំ អម្ម តាត វទន្តរំ>
    text <កិច្ឆាលទ្ធំ បិយំ បុត្តំ អប្បត្វាវ ជរំ មតំ។>
  text <១០០>
    text <បស្សាមិ វោហំ ទហរិំ កុមារិំ ចារុទស្សនិំ>
    text <នវវំសកឡីរំវ បលុគ្គំ ជីវិតក្ខយំ។>
  text <១០១>
    text <ទហរាបិ ហិ មិយ្យន្តិ នរា ច អថ នារិយោ>
    text <តត្ថ កោ វិស្សសេ បោសោ ទហរោម្ហីតិ ជីវិតេ។>
  text <១០២>
    text <យស្ស រត្យា វិវសានេ អាយុ អប្បតរំ សិយា>
    text <អប្បោទកេវ មច្ឆានំ កិំ នុ កោមារកំ តហិំ។>
  text <១០៣>
    text <និច្ចមព្ភាហតោ លោកោ និច្ចញ្ច បរិវារិតោ>
    text <អមោឃាសុ វជន្តីសុ កិំ មំ រជ្ជេភិសិញ្ចសិ។>
  text <១០៤>
    text <កេន មព្ភាហតោ លោកោ កេន ច បរិវារិតោ>
    text <កាយោ អមោឃា គច្ឆន្តិ តំ មេ អក្ខាហិ បុច្ឆិតោ។>
  text <១០៥>
    text <មច្ចុនាព្ភាហតោ លោកោ ជរាយ បរិវារិតោ>
    text <រត្យោ អមោឃា គច្ឆន្តិ ឯវំ ជានាហិ ខត្តិយ។>
  text <១០៦>
    text <យថាបិ តន្តេ វិតតេ យំ យទេវូបវិយ្យតិ>
    text <អប្បកំ ហោតិ វេតព្ពំ ឯវំ មច្ចាន ជីវិតំ។>
  text <១០៧>
    text <យថា វារិវហោ បូរោ គច្ឆំ នុបនិវត្តតិ>
    text <ឯវមាយុ មនុស្សានំ គច្ឆំ នុបនិវត្តតិ។>
  text <១០៨>
    text <យថា វារិវហោ បូរោ វហេ រុក្ខេបកូលជេ>
    text <ឯវំ ជរាមរណេន វុយ្ហន្តេ សព្ពបាណិនោ។>
  text <១០៩>
    text <ហត្ថានីកំ រថានីកំ អស្សេ បត្តី ច វម្មិនោ>
    text <និវេសនានិ រម្មានិ អហំ បុត្ត ទទាមិ តេ។>
  text <១១០>
    text <ឥត្ថាគារម្បិ តេ ទម្មិ សព្ពាលង្ការភូសិតំ>
    text <តា បុត្ត បដិបជ្ជស្សុ ត្វំ នោ រាជា ភវិស្សសិ។>
  text <១១១>
    text <កុសលា នច្ចគីតស្ស សិក្ខិតា ចាតុរិត្ថិយោ>
    text <កាមេ តំ រមយិស្សន្តិ កិំ អរញ្ញេ ករិស្សសិ។>
  text <១១២>
    text <បដិរាជូហិ តេ កញ្ញា អានយិស្សំ អលង្កតា>
    text <តាសុ បុត្តេ ជនេត្វាន អថ បច្ឆា បព្ពជិស្សសិ។>
  text <១១៣>
    text <យុវា ច ទហរោ ចាសិ បឋមុប្បត្តិកោ សុសុ>
    text <រជ្ជំ ការេហិ ភទ្ទន្តេ កិំ អរញ្ញេ ករិស្សសិ។>
  text <១១៤>
    text <កោដ្ឋាគារញ្ច កោសញ្ច វាហនានិ ពលានិ ច>
    text <និវេសនានិ រម្មានិ អហំ បុត្ត ទទាមិ តេ។>
  text <១១៥>
    text <គោមណ្ឌលបរិព្យូឡ្ហោ ទាសិសង្ឃបុរក្ខតោ>
    text <រជ្ជំ ការេហិ ភទ្ទន្តេ កិំ អរញ្ញេ ករិស្សសិ។>
  text <១១៦>
    text <កិំ ធនេន យំ ខីយេថ កិំ ភរិយាយ មរិស្សតិ>
    text <កិំ យោព្ពនេន ជិណ្ណេន យំ ជរាយាភិភុយ្យតិ។>
  text <១១៧>
    text <តត្ថ កា នន្ទិ កា ខិឌ្ឌា កា រតិ កា ធនេសនា>
    text <កិំ មេ បុត្តេហិ ទារេហិ រាជ មុត្តោស្មិ ពន្ធនា។>
  text <១១៨>
    text <យោហំ ឯវំ បជានាមិ មច្ចុ មេ នប្បមជ្ជតិ>
    text <អន្តកេនាធិបន្នស្ស កា រតី កា ធនេសនា។>
  text <១១៩>
    text <ផលានមិវ បក្កានំ និច្ចំ បតនតោ ភយំ>
    text <ឯវំ ជាតាន មច្ចានំ និច្ចំ មរណតោ ភយំ។>
  text <១២០>
    text <សាយមេកេ ន ទិស្សន្តិ បាតោ ទិដ្ឋា ពហូ ជនា>
    text <បាតោ ឯកេ ន ទិស្សន្តិ សាយំ ទិដ្ឋា ពហូ ជនា។>
  text <១២១>
    text <អជ្ជេវ កិច្ចំ អាតប្បំ កោ ជញ្ញា មរណំ សុវេ>
    text <ន ហិ នោ សង្ករំ តេន មហាសេនេន មច្ចុនា។>
  text <១២២>
    text <ចោរា ធនស្ស បត្ថេន្តិ រាជមុត្តោស្មិ ពន្ធនា>
    text <ឯហិ រាជ និវត្តស្សុ នាហំ រជ្ជេន មត្ថិកោតិ។>
  stand <មូគបក្ខជាតកំ បឋមំ។>
  text <  <
  text <៥៣៩។ មហាជនកជាតកំ ២>
  text <១២៣>
    text <កោយំ មជ្ឈេ សមុទ្ទស្មិំ អបស្សំ តីរមាយុហេ>
    text <កំ ត្វំ អត្ថវសំ ញត្វា ឯវំ វាយមសេ ភុសំ។>
  text <១២៤>
    text <និសម្ម វត្តំ លោកស្ស វាយាមស្ស ច ទេវតេ>
    text <តស្មា មជ្ឈេ សមុទ្ទស្មិំ អបស្សំ តីរមាយុហេ។>
  text <១២៥>
    text <គម្ភីរេ អប្បមេយ្យស្មិំ តីរំ យស្ស ន ទិស្សតិ>
    text <មោឃោ តេ បុរិសវាយាមោ អប្បត្វាវ មរិស្សសិ។>
  text <១២៦>
    text <អនណោ ញាតិនំ ហោតិ ទេវានំ បិតុនញ្ច សោ>
    text <ករំ បុរិសកិច្ចានិ ន ច បច្ឆានុតប្បតិ។>
  text <១២៧>
    text <អបារណេយ្យំ យំ កម្មំ អផលំ កិលមថុទ្ទយំ>
    text <តត្ថ កោ វាយមេនត្ថោ មច្ចុ យស្សាភិនិប្បតំ។>
  text <១២៨>
    text <អបារណេយ្យមច្ចន្តំ យោ វិទិត្វាន ទេវតេ>
    text <ន រក្ខេ អត្តនោ បាណំ ជញ្ញា សោ យទិ ហាបយេ។>
  text <១២៩>
    text <អធិប្បាយផលំ ឯកេ អស្មិំ លោកស្មិ ទេវតេ>
    text <បយោជយន្តិ កម្មានិ តានិ ឥជ្ឈន្តិ វា ន វា។>
  text <១៣០>
    text <សន្ទិដ្ឋិកំ កម្មផលំ ននុ បស្សសិ ទេវតេ>
    text <សន្នា អញ្ញេ តរាមហំ តញ្ច បស្សាមិ សន្តិកេ។>
  text <១៣១>
    text <សោ អហំ វាយមិស្សាមិ យថាសត្តិ យថាពលំ>
  text <គច្ឆំ បារំ សមុទ្ទស្ស កស្សំ បុរិសការិយំ។>
  text <១៣២>
    text <យោ ត្វំ ឯវំ គតេ ឱឃេ អប្បមេយ្យេ មហណ្ណវេ>
    text <ធម្មវាយាមសម្បន្នោ កម្មុនា នាវសីទសិ>
    text <សោ ត្វំ តត្ថេវ គច្ឆាហិ យត្ថ តេ និរតោ មនោ។>
  text <១៣៣>
    text <អាសីសេថេវ បុរិសោ ន និព្ពិន្ទេយ្យ បណ្ឌិតោ>
    text <បស្សាមិ វោហំ អត្តានំ យថា ឥច្ឆិំ តថា អហុ។>
  text <១៣៤>
    text <អាសីសេថេវ បុរិសោ ន និព្ពិន្ទេយ្យ បណ្ឌិតោ>
    text <បស្សាមិ វោហំ អត្តានំ ឧទកា ថលមុព្ភតំ។>
  text <១៣៥>
    text <វាយមេថេវ បុរិសោ ន និព្ពិន្ទេយ្យ បណ្ឌិតោ>
    text <បស្សាមិ វោហំ អត្តានំ យថា ឥច្ឆិំ តថា អហុ។>
  text <១៣៦>
    text <វាយមេថេវ បុរិសោ ន និព្ពិន្ទេយ្យ បណ្ឌិតោ>
    text <បស្សាមិ វោហំ អត្តានំ ឧទកា ថលមុព្ភតំ។>
  text <១៣៧>
    text <ទុក្ខូបនីតោបិ នរោ សបញ្ញោ អាសំ ន ឆិន្ទេយ្យ សុខាគមាយ>
    text <ពហូ ហិ ផស្សា អហិតា ហិតា ច អវិតក្កិតា មច្ចុមុបព្ពជន្តិ។>
  text <១៣៨>
    text <អចិន្តិតម្បិ ភវតិ ចិន្តិតម្បិ វិនស្សតិ>
    text <ន ហិ ចិន្តាមយា ភោគា ឥត្ថិយា បុរិសស្ស វា។>
  text <១៣៩>
    text <អបោរាណំ វត ភោ រាជា សព្ពភុម្មោ ទិសម្បតិ>
    text <នាជ្ជ នច្ចេ និសាមេតិ ន គីតេ កុរុតេ មនោ។>
  text <១៤០>
    text <ន មិគេ នបិ ឧយ្យានេ នបិ ហំសេ ឧទិក្ខតិ>
    text <មូគោវ តុណ្ហិមាសីនោ ន អត្ថមនុសាសតិ។>
  text <១៤១>
    text <សុខកាមា រហោសីលា វធពន្ធា ឧបារតា>
    text <កស្ស នុ អជ្ជ អារាមេ ទហរា វុទ្ធា ច អច្ឆរេ។>
  text <១៤២>
    text <អតិក្កន្តវនថា ធីរា នមោ តេសំ មហេសិនំ>
    text <យេ ឧស្សុកម្ហិ លោកម្ហិ វិហរន្តិ មនុស្សុកា។>
  text <១៤៣>
    text <តេ ឆេត្វា មច្ចុនោ ជាលំ តតំ មាយាវិនោ ទឡំ>
    text <ឆិន្នាលយត្តា គច្ឆន្តិ កោ តេសំ គតិមាបយេ។>
  text <១៤៤>
    text <កទាហំ មិថិលំ ផីតំ វិភត្តំ ភាគសោ មិតំ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៤៥>
    text <កទាហំ មិថិលំ ផីតំ វិសាលំ សព្ពតោបភំ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៤៦>
    text <កទាហំ មិថិលំ ផីតំ ពហុបាការតោរណំ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៤៧>
    text <កទាហំ មិថិលំ ផីតំ ទឡ្ហមដ្ដាលកោដ្ឋកំ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៤៨>
    text <កទាហំ មិថិលំ ផីតំ សុវិភត្តំ មហាបថំ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៤៩>
    text <កទាហំ មិថិលំ ផីតំ សុវិភត្តន្តរាបណំ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៥០>
    text <កទាហំ មិថិលំ ផីតំ គវស្សរថបីឡិតំ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៥១>
    text <កទាហំ មិថិលំ ផីតំ អារាមវនមាលិនិំ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៥២>
    text <កទាហំ មិថិលំ ផីតំ ឧយ្យានវនមាលិនិំ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៥៣>
    text <កទាហំ មិថិលំ ផីតំ បាសាទវនមាលិនិំ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៥៤>
    text <កទាហំ មិថិលំ ផីតំ តិបុរំ រាជពន្ធុនិំ>
    text <មាបិតំ សោមនស្សេន វេទេហេន យសស្សិនា>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៥៥>
    text <កទាហំ វេទេហេ ផីតេ និចិតេ ធម្មរក្ខិតេ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៥៦>
    text <កទាហំ វេទេហេ ផីតេ អជេយ្យេ ធម្មរក្ខិតេ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៥៧>
    text <កទាហំ អន្តេបុរំ រម្មំ វិភត្តំ ភាគសោ មិតំ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៥៨>
    text <កទាហំ អន្តេបុរំ រម្មំ សុធាមត្តិកលេបនំ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៥៩>
    text <កទាហំ អន្តេបុរំ រម្មំ សុចិគន្ធំ មនោរមំ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៦០>
    text <កទាហំ កូដាគារេ ច វិភត្តេ ភាគសោ មិតេ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៦១>
    text <កទាហំ កូដាគារេ ច សុធាមត្តិកលេបនេ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៦២>
    text <កទាហំ កូដាគារេ ច សុចិគន្ធេ មនោរមេ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៦៣>
    text <កទាហំ កូដាគារេ ច លិត្តេ ចន្ទនផោសិតេ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៦៤>
    text <កទាហំ សោណ្ណបល្លង្កេ គោនកេ ចិត្តសន្ថតេ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៦៥>
    text <កទាហំ មណិបល្លង្កេ គោនកេ ចិត្តសន្ថតេ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៦៦>
    text <កទាហំ កប្បាសកោសេយ្យំ ខោមកោដុម្ពរានិ ច>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៦៧>
    text <កទាហំ បោក្ខរណី រម្មា ចក្កវាកបកូជិតា>
    text <មន្ទាលកេហិ សញ្ឆន្នា បទុមុប្បលកេហិ ច>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៦៨>
    text <កទាហំ ហត្ថិគុម្ពេ ច សព្ពាលង្ការភូសិតេ>
    text <សុវណ្ណកច្ឆេ មាតង្គេ ហេមកប្បនវាសសេ។>
  text <១៦៩>
    text <អារូឡ្ហេ គាមណីយេហិ តោមរង្កុសបាណិភិ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៧០>
    text <កទាហំ អស្សគុម្ពេ ច សព្ពាលង្ការភូសិតេ>
    text <អាជានីយេវ ជាតិយា សិន្ធវេ សីឃវាហនេ។>
  text <១៧១>
    text <អារូឡ្ហេ គាមណីយេហិ ឥល្លិយាចាបធារិភិ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៧២>
    text <កទាហំ រថសេនិយោ សន្នទ្ធេ ឧស្សិតទ្ធជេ>
    text <ទីបេ អថោបិ វេយ្យគ្ឃេ សព្ពាលង្ការភូសិតេ។>
  text <១៧៣>
    text <អារូឡ្ហេ គាមណីយេហិ ចាបហត្ថេហិ វម្មិភិ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៧៤>
    text <កទាហំ សោវណ្ណរថេ សន្នទ្ធេ ឧស្សិតទ្ធជេ>
    text <ទីបេ អថោបិ វេយ្យគ្ឃេ សព្ពាលង្ការភូសិតេ។>
  text <១៧៥>
    text <អារូឡ្ហេ គាមណីយេហិ ចាបហត្ថេហិ វម្មិភិ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៧៦>
    text <កទាហំ សជ្ឈុរថេ ច សន្នទ្ធេ ឧស្សិតទ្ធជេ>
    text <ទីបេ អថោបិ វេយ្យគ្ឃេ សព្ពាលង្ការភូសិតេ។>
  text <១៧៧>
    text <អារូឡ្ហេ គាមណីយេហិ ចាបហត្ថេហិ វម្មិភិ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៧៨>
    text <កទាហំ អស្សរថេ ច សន្នទ្ធេ ឧស្សិតទ្ធជេ>
    text <ទីបេ អថោបិ វេយ្យគ្ឃេ សព្ពាលង្ការភូសិតេ។>
  text <១៧៩>
    text <អារូឡ្ហេ គាមណីយេហិ ចាបហត្ថេហិ វម្មិភិ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៨០>
    text <កទាហំ ឱដ្ឋរថេ ច សន្នទ្ធេ ឧស្សិតទ្ធជេ>
    text <ទីបេ អថោបិ វេយ្យគ្ឃេ សព្ពាលង្ការភូសិតេ។>
  text <១៨១>
    text <អារូឡ្ហេ គាមណីយេហិ ចាបហត្ថេហិ វម្មិភិ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៨២>
    text <កទាហំ គោណរថេ ច សន្នទ្ធេ ឧស្សិតទ្ធជេ>
    text <ទីបេ អថោបិ វេយ្យគ្ឃេ សព្ពាលង្ការភូសិតេ។>
  text <១៨៣>
    text <អារូឡ្ហេ គាមណីយេហិ ចាបហត្ថេហិ វម្មិភិ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៨៤>
    text <កទាហំ អជរថេ ច សន្នទ្ធេ ឧស្សិតទ្ធជេ>
    text <ទីបេ អថោបិ វេយ្យគ្ឃេ សព្ពាលង្ការភូសិតេ។>
  text <១៨៥>
    text <អារូឡ្ហេ គាមណីយេហិ ចាបហត្ថេហិ វម្មិភិ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៨៦>
    text <កទាហំ មេណ្ឌរថេ ច សន្នទ្ធេ ឧស្សិតទ្ធជេ>
    text <ទីបេ អថោបិ វេយ្យគ្ឃេ សព្ពាលង្ការភូសិតេ។>
  text <១៨៧>
    text <អារូឡ្ហេ គាមណីយេហិ ចាបហត្ថេហិ វម្មិភិ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៨៨>
    text <កទាហំ មិគរថេ ច សន្នទ្ធេ ឧស្សិតទ្ធជេ>
    text <ទីបេ អថោបិ វេយ្យគ្ឃេ សព្ពាលង្ការភូសិតេ។>
  text <១៨៩>
    text <អារូឡ្ហេ គាមណីយេហិ ចាបហត្ថេហិ វម្មិភិ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៩០>
    text <កទាហំ ហត្ថារោហេ ច សព្ពាលង្ការភូសិតេ>
    text <នីលវម្មធរេ សូរេ តោមរង្កុសបាណិនេ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៩១>
    text <កទាហំ អស្សារោហេ ច សព្ពាលង្ការភូសិតេ>
    text <នីលវម្មធរេ សូរេ ឥល្លិយាចាបធារិនេ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៩២>
    text <កទាហំ រថារោហេ ច សព្ពាលង្ការភូសិតេ>
    text <នីលវម្មធរេ សូរេ ចាបហត្ថេ កលាបិនេ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៩៣>
    text <កទាហំ ធនុគ្គហេ ច សព្ពាលង្ការភូសិតេ>
    text <នីលវម្មធរេ សូរេ ចាបហត្ថេ កលាបិនេ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៩៤>
    text <កទាហំ រាជបុត្តេ ច សព្ពាលង្ការភូសិតេ>
    text <ចិត្រវម្មធរេ សូរេ កញ្ចនាវេឡធារិនេ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៩៥>
    text <កទាហំ អរិយគណេ ច វតវន្តេ អលង្កតេ>
    text <ហរិចន្ទនលិត្តង្គេ កាសិកុត្តមធារិនេ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៩៦>
    text <កទាហំ អមច្ចគណេ ច សព្ពាលង្ការភូសិតេ>
    text <បីតវម្មធរេ សូរេ បុរតោ គច្ឆមាលិនេ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៩៧>
    text <កទាហំ សត្តសតា ភរិយា សព្ពាលង្ការភូសិតា>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៩៨>
    text <កទាហំ សត្តសតា ភរិយា សុសញ្ញា តនុមជ្ឈិមា>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <១៩៩>
    text <កទាហំ សត្តសតា ភរិយា អស្សវា បិយភាណិនី>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <២០០>
    text <កទាហំ សតបលំ កំសំ សោវណ្ណំ សតរាជិកំ>
    text <បហាយ បព្ពជិស្សាមិ តំ កុទាស្សុ ភវិស្សតិ។>
  text <២០១>
    text <កទាស្សុ មំ ហត្ថិគុម្ពា សព្ពាលង្ការភូសិតា>
    text <សុវណ្ណកច្ឆា មាតង្គា ហេមកប្បនវាសសា។>
  text <២០២>
    text <អារូឡ្ហា គាមណីយេហិ តោមរង្កុសបាណិភិ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២០៣>
    text <កទាស្សុ មំ អស្សគុម្ពា សព្ពាលង្ការភូសិតា>
    text <អាជានីយាវ ជាតិយា សិន្ធវា សីឃវាហនា។>
  text <២០៤>
    text <អារូឡ្ហា គាមណីយេហិ ឥល្លិយាចាបធារិភិ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២០៥>
    text <កទាស្សុ មំ រថសេនី សន្នទ្ធា ឧស្សិតទ្ធជា>
    text <ទីបា អថោបិ វេយ្យគ្ឃា សព្ពាលង្ការភូសិតា។>
  text <២០៦>
    text <អារូឡ្ហា គាមណីយេហិ ចាបហត្ថេហិ វម្មិភិ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២០៧>
    text <កទាស្សុ មំ សោណ្ណរថា សន្នទ្ធា ឧស្សិតទ្ធជា>
    text <ទីបា អថោបិ វេយ្យគ្ឃា សព្ពាលង្ការភូសិតា។>
  text <២០៨>
    text <អារូឡ្ហា គាមណីយេហិ ចាបហត្ថេហិ វម្មិភិ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២០៩>
    text <កទាស្សុ មំ សជ្ឈុរថា សន្នទ្ធា ឧស្សិតទ្ធជា>
    text <ទីបា អថោបិ វេយ្យគ្ឃា សព្ពាលង្ការភូសិតា។>
  text <២១០>
    text <អារូឡ្ហា គាមណីយេហិ ចាបហត្ថេហិ វម្មិភិ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២១១>
    text <កទាស្សុ មំ អស្សរថា សន្នទ្ធា ឧស្សិតទ្ធជា>
    text <ទីបា អថោបិ វេយ្យគ្ឃា សព្ពាលង្ការភូសិតា។>
  text <២១២>
    text <អារូឡ្ហា គាមណីយេហិ ចាបហត្ថេហិ វម្មិភិ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២១៣>
    text <កទាស្សុ មំ ឱដ្ឋរថា សន្នទ្ធា ឧស្សិតទ្ធជា>
    text <ទីបា អថោបិ វេយ្យគ្ឃា សព្ពាលង្ការភូសិតា។>
  text <២១៤>
    text <អារូឡ្ហា គាមណីយេហិ ចាបហត្ថេហិ វម្មិភិ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២១៥>
    text <កទាស្សុ មំ គោណរថា សន្នទ្ធា ឧស្សិតទ្ធជា>
    text <ទីបា អថោបិ វេយ្យគ្ឃា សព្ពាលង្ការភូសិតា។>
  text <២១៦>
    text <អារូឡ្ហា គាមណីយេហិ ចាបហត្ថេហិ វម្មិភិ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២១៧>
    text <កទាស្សុ មំ អជរថា សន្នទ្ធា ឧស្សិតទ្ធជា>
    text <ទីបា អថោបិ វេយ្យគ្ឃា សព្ពាលង្ការភូសិតា។>
  text <២១៨>
    text <អារូឡ្ហា គាមណីយេហិ ចាបហត្ថេហិ វម្មិភិ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២១៩>
    text <កទាស្សុ មំ មេណ្ឌរថា សន្នទ្ធា ឧស្សិតទ្ធជា>
    text <ទីបា អថោបិ វេយ្យគ្ឃា សព្ពាលង្ការភូសិតា។>
  text <២២០>
    text <អារូឡ្ហា គាមណីយេហិ ចាបហត្ថេហិ វម្មិភិ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២២១>
    text <កទាស្សុ មំ មិគរថា សន្នទ្ធា ឧស្សិតទ្ធជា>
    text <ទីបា អថោបិ វេយ្យគ្ឃា សព្ពាលង្ការភូសិតា។>
  text <២២២>
    text <អារូឡ្ហា គាមណីយេហិ ចាបហត្ថេហិ វម្មិភិ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២២៣>
    text <កទាស្សុ មំ ហត្ថារោហា សព្ពាលង្ការភូសិតា>
    text <នីលវម្មធរា សូរា តោមរង្កុសបាណិនោ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២២៤>
    text <កទាស្សុ មំ អស្សារោហា សព្ពាលង្ការភូសិតា>
    text <នីលវម្មធរា សូរា ឥល្លិយាចាបធារិនោ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២២៥>
    text <កទាស្សុ មំ រថារោហា សព្ពាលង្ការភូសិតា>
    text <នីលវម្មធរា សូរា ចាបហត្ថា កលាបិនោ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២២៦>
    text <កទាស្សុ មំ ធនុគ្គហា សព្ពាលង្ការភូសិតា>
    text <នីលវម្មធរា សូរា ចាបហត្ថា កលាបិនោ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២២៧>
    text <កទាស្សុ មំ រាជបុត្តា សព្ពាលង្ការភូសិតា>
    text <ចិត្រវម្មធរា សូរា កញ្ចនាវេឡធារិនោ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២២៨>
    text <កទាស្សុ មំ អរិយគណា វតវន្តា អលង្កតា>
    text <ហរិចន្ទនលិត្តង្គា កាសិកុត្តមធារិនោ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២២៩>
    text <កទាស្សុ មំ អមច្ចគណា សព្ពាលង្ការភូសិតា>
    text <បីតវម្មធរា សូរា បុរតោ គច្ឆមាលិនោ>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២៣០>
    text <កទាស្សុ មំ សត្តសតា ភរិយា សព្ពាលង្ការភូសិតា>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២៣១>
    text <កទាស្សុ មំ សត្តសតា ភរិយា សុសញ្ញា តនុមជ្ឈិមា>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២៣២>
    text <កទាស្សុ មំ សត្តសតា ភរិយា អស្សវា បិយភាណិនី>
    text <យន្តំ មំ នានុយិស្សន្តិ តំ កុទាស្សុ ភវិស្សតិ។>
  text <២៣៣>
    text <កទាហំ បត្តំ គហេត្វាន មុណ្ឌោ សង្ឃាដិបារុតោ>
    text <បិណ្ឌិកាយ ចរិស្សាមិ តំ កុទាស្សុ ភវិស្សតិ។>
  text <២៣៤>
    text <កទាហំ បំសុកូលានំ ឧជ្ឈិតានំ មហាបថេ>
    text <សង្ឃាដិំ ធារយិស្សាមិ តំ កុទាស្សុ ភវិស្សតិ។>
  text <២៣៥>
    text <កទាហំ សត្តាហសម្មេឃេ ឱវដ្ឋោ អល្លចីវរោ>
    text <បិណ្ឌិកាយ ចរិស្សាមិ តំ កុទាស្សុ ភវិស្សតិ។>
  text <២៣៦>
    text <កទាហំ សព្ពត្ថ គន្ត្វា រុក្ខា រុក្ខំ វនា វនំ>
    text <អនបេក្ខោ គមិស្សាមិ តំ កុទាស្សុ ភវិស្សតិ។>
  text <២៣៧>
    text <កទាហំ គិរិទុគ្គេសុ បហីនភយភេរវោ>
    text <អទុតិយោ គមិស្សាមិ តំ កុទាស្សុ ភវិស្សតិ។>
  text <២៣៨>
    text <កទាហំ វីណំ វរុជ្ជកោ សត្តតន្តិំ មនោរមំ>
    text <ចិត្តំ ឧជុំ ករិស្សាមិ តំ កុទាស្សុ ភវិស្សតិ។>
  text <២៣៩>
    text <កទាហំ រថការោវ បរិកន្តំ ឧបាហនំ>
    text <កាមសញ្ញោជនេ ឆេច្ឆំ យេ ទិព្ពេ យេ ច មានុសេ។>
  text <២៤០>
    text <តា ច សត្តសតា ភរិយា សព្ពាលង្ការភូសិតា>
    text <ពាហា បគ្គយ្ហ បក្កន្ទុំ កស្មា នោ វិជហិស្សសិ។>
  text <២៤១>
    text <តា ច សត្តសតា ភរិយា សុសញ្ញា តនុមជ្ឈិមា>
    text <ពាហា បគ្គយ្ហ បក្កន្ទុំ កស្មា នោ វិជហិស្សសិ។>
  text <២៤២>
    text <តា ច សត្តសតា ភរិយា អស្សវា បិយភាណិនី>
    text <ពាហា បគ្គយ្ហ បក្កន្ទុំ កស្មា នោ វិជហិស្សសិ។>
  text <២៤៣>
    text <តា ច សត្តសតា ភរិយា សព្ពាលង្ការភូសិតា>
    text <ហិត្វា សម្បទ្ទវី រាជា បព្ពជ្ជាយ បុរក្ខតោ។>
  text <២៤៤>
    text <តា ច សត្តសតា ភរិយា សុសញ្ញា តនុមជ្ឈិមា>
    text <ហិត្វា សម្បទ្ទវី រាជា បព្ពជ្ជាយ បុរក្ខតោ។>
  text <២៤៥>
    text <តា ច សត្តសតា ភរិយា អស្សវា បិយភាណិនី>
    text <ហិត្វា សម្បទ្ទវី រាជា បព្ពជ្ជាយ បុរក្ខតោ។>
  text <២៤៦>
    text <ហិត្វា សតបលំ កំសំ សោវណ្ណំ សតរាជិកំ>
    text <អគ្គហី មត្តិកំ បត្តំ តំ ទុតិយាភិសេចនំ។>
  text <២៤៧>
    text <ភេស្មា អគ្គិសមា ជាលា កោសា ឌយ្ហន្តិ ភាគសោ>
    text <រជតំ ជាតរូបញ្ច មុត្តា វេឡុរិយា ពហូ។>
  text <២៤៨>
    text <មណយោ សង្ខមុត្តា ច វត្ថិកំ ហរិចន្ទនំ>
    text <អជិនំ ទណ្ឌភណ្ឌញ្ច លោហំ កាឡាយសំ ពហូ>
    text <ឯហិ រាជ និវត្តស្សុ មា តេតំ វិនសា ធនំ។>
  text <២៤៩>
    text <សុសុខំ វត ជីវាម យេសំ នោ នត្ថិ កិញ្ចនំ>
    text <មិថិលាយ ទយ្ហមានាយ ន មេ កិញ្ចិ អទយ្ហថ។>
  text <២៥០>
    text <អដវិយោ សមុប្បន្នា រដ្ឋំ វិទ្ធំសយន្តិ តំ>
    text <ឯហិ រាជ និវត្តស្សុ មា រដ្ឋំ វិនសា ឥទំ។>
  text <២៥១>
    text <សុសុខំ វត ជីវាម យេសំ នោ នត្ថិ កិញ្ចនំ>
    text <រដ្ឋេ វិលុម្បមានម្ហិ ន មេ កិញ្ចិ អហីរថ។>
  text <២៥២>
    text <សុសុខំ វត ជីវាម យេសំ នោ នត្ថិ កិញ្ចនំ>
    text <បីតិភក្ខា ភវិស្សាម ទេវា អាភស្សរា យថា។>
  text <២៥៣>
    text <កិម្ហេសោ មហតោ ឃោសោ កា នុ គាមេវ កីឡិយា>
    text <សមណ តេវ បុច្ឆាម កត្ថេសោ អភិសដោ ជនោ។>
  text <២៥៤>
    text <មមំ ឱហាយ គច្ឆន្តំ ឯត្ថេសោ អភិសដោ ជនោ>
    text <សីមាតិក្កមនំ យន្តំ មុនិមោនស្ស បត្តិយា>
    text <មិស្សំ នន្ទីហិ គច្ឆន្តំ កិំ ជានមនុបុច្ឆសិ។>
  text <២៥៥>
    text <មាស្សុ តិណ្ណោ អមញ្ញិត្ថ សរីរំ ធារយំ ឥមំ>
    text <អតីរណេយ្យ យមិទំ ពហូ ហិ បរិបន្ថយោ។>
  text <២៥៦>
    text <កោ នុ មេ បរិបន្ថស្ស មមំ ឯវំវិហារិនោ>
    text <យោ នេវ ទិដ្ឋេ នាទិដ្ឋេ កាមានមភិបត្ថយេ។>
  text <២៥៧>
    text <និទ្ទា តន្ទី វិជម្ភិតា អរតី ភត្តសម្មទោ>
    text <អាវសន្តិ សរីរដ្ឋា ពហូ ហិ បរិបន្ថយោ។>
  text <២៥៨>
    text <កល្យាណំ វត មំ ភវំ ព្រាហ្មណ មនុសាសតិ>
    text <ព្រាហ្មណ តេវ បុច្ឆាមិ កោ នុ ត្វមសិ មារិស។>
  text <២៥៩>
    text <នារទោ ឥតិ មេ នាមំ កស្សបោ ឥតិ មំ វិទូ>
    text <ភោតោ សកាសមាគច្ឆិំ សាធុ សព្ភិ សមាគមោ។>
  text <២៦០>
    text <តស្ស តេ សព្ពោ អានន្ទោ វិហារោ ឧបវត្តតុ>
    text <យំ ឩនំ តំ បរិបូរេហិ ខន្តិយា ឧបសមេន ច។>
  text <២៦១>
    text <បសារយ សន្នតញ្ច ឧន្នតញ្ច បសារយ>
    text <កម្មំ វិជ្ជញ្ច ធម្មញ្ច សក្កត្វាន បរិព្ពជ។>
  text <២៦២>
    text <ពហូ ហត្ថី ច អស្សេ ច នគរេ ជនបទានិ ច>
    text <ហិត្វា ជនក បព្ពជិតោ កបាលេ រតិមជ្ឈគា។>
  text <២៦៣>
    text <កច្ចិ នុ តេ ជានបទា មិត្តាមច្ចា ច ញាតកា>
    text <ទុព្ភិមកំសុ ជនក កស្មា តេ តំ អរុច្ចថ។>
  text <២៦៤>
    text <ន មិគាជិន ជាតុច្ឆេ អហំ កញ្ចិ កុទាចនំ>
    text <អធម្មេន ជិនេ ញាតិំ ន ចាបិ ញាតយោ មមំ។>
  text <២៦៥>
    text <ទិស្វាន លោកវត្តន្តំ ខជ្ជន្តំ កទ្ទមីកតំ>
    text <ហញ្ញរេ ពជ្ឈរេ ចេត្ថ យត្ថ សន្នោ បុថុជ្ជនោ>
    text <ឯតាហំ ឧបមំ កត្វា ភិក្ខកោស្មិ មិគាជិន។>
  text <២៦៦>
    text <កោ នុ តេ ភគវា សត្ថា កស្សេតំ វចនំ សុចិ>
    text <ន ហិ កប្បំ វា វិជ្ជំ វា បច្ចក្ខាយ រថេសភ>
    text <សមណំ អាហុ វត្តន្តំ យថា ទុក្ខស្សតិក្កមោ។>
  text <២៦៧>
    text <ន មិគាជិន ជាតុច្ឆេ អហំ កញ្ចិ កុទាចនំ>
    text <សមណំ ព្រាហ្មណំ វាបិ សក្កត្វា អនុបាវិសិំ។>
  text <២៦៨>
    text <មហតា ចានុភាវេន គច្ឆន្តោ សិរិយា ជលំ>
    text <គីយមានេសុ គីតេសុ វជ្ជមានេសុ វគ្គុសុ។>
  text <២៦៩>
    text <តូរិយតាឡសង្ឃុដ្ឋេ សម្មតាលសមាហិតេ>
    text <ស មិគាជិន មទ្ទក្ខិំ ផលិំ អម្ពំ តិរោច្ឆទំ>
    text <ហញ្ញមានំ មនុស្សេហិ ផលកាមេហិ ជន្តុភិ។>
  text <២៧០>
    text <សោ ខោហំ តំ សិរិំ ហិត្វា ឱរោហិត្វា មិគាជិន>
    text <មូលំ អម្ពស្សុបាគច្ឆិំ ផលិនោ និប្ផលស្ស ច។>
  text <២៧១>
    text <ផលិំ អម្ពំ ហតំ ទិស្វា វិទ្ធំស្តំ វិនឡីកតំ>
    text <អថេកំ ឥតរំ អម្ពំ នីលោភាសំ មនោរមំ។>
  text <២៧២>
    text <ឯវមេវ នូនម្ហេបិ ឥស្សរេ ពហុកណ្ដកេ>
    text <អមិត្តា នោ វធិស្សន្តិ យថា អម្ពោ ផលី ហតោ។>
  text <២៧៣>
    text <អជិនម្ហិ ហញ្ញតេ ទីបិ នាគោ ទន្តេហិ ហញ្ញតេ>
    text <ធនម្ហិ ធនិនោ ហន្តិ អនិកេតមសន្ថវំ>
    text <ផលី អម្ពោ អផលោ ច តេ សត្ថារោ ឧភោ មម។>
  text <២៧៤>
    text <សព្ពោ ជនោ បព្យាធិតោ រាជា បព្ពជិតោ ឥតិ>
    text <ហត្ថារោហា អនីកដ្ឋា រថិកា បត្តិការកា។>
  text <២៧៥>
    text <អស្សាសយិត្វា ជនតំ ឋបយិត្វា បដិច្ឆទំ>
    text <បុត្តំ រជ្ជេ ឋបេត្វាន អថ បច្ឆា បព្ពជិស្សសិ។>
  text <២៧៦>
    text <ចត្តា មយា ជានបទា មិត្តាមច្ចា ច ញាតកា>
    text <សន្តិ បុត្តា វិទេហានំ ទីឃាវុ រដ្ឋវឌ្ឍនោ>
    text <តេ រជ្ជំ ការយិស្សន្តិ មិថិលាយំ បជាបតិ។>
  text <២៧៧>
    text <ឯហិ តំ អនុសិក្ខាមិ យំ វាក្យំ មម រុច្ចតិ>
    text <រជ្ជំ តុវំ ការយសិ បាបំ ទុច្ចរិតំ ពហុំ>
    text <កាយេន វាចា មនសា យេន គច្ឆសិ ទុគ្គតិំ។>
  text <២៧៨>
    text <បរទិន្នកេន បរនិដ្ឋិតេន បិណ្ឌេន យាបេហិ ស ធីរធម្មោ។>
  text <២៧៩>
    text <យោបិ ចតុត្ថេ ភត្តកាលេ ន ភុញ្ជេ អជុដ្ឋមារីវ ខុទាយ មិយ្យេ>
    text <ន ត្វេវ បិណ្ឌំ លុឡិតំ អនរិយំ កុលបុត្តរូបោ សប្បុរិសោ ន សេវេ>
    text <តយិទំ ន សាធុ តយិទំ ន សុដ្ឋុ សុនខុច្ឆិដ្ឋកំ ជនក ភុញ្ជសេ តុវំ។>
  text <២៨០>
    text <ន ចាបិ មេ សីវលិ សោ អភក្ខោ យំ ហោតិ ចត្តំ គិហិនោ សុនស្ស វា>
    text <យេ កេចិ ភោគា ឥធ ធម្មលទ្ធា សព្ពោ សោ ភក្ខោ អនវយោតិ វុត្តោ។>
  text <២៨១>
    text <កុមារិកេ ឧបសេនិយេ និច្ចំ និគ្គឡមណ្ឌិតេ>
    text <កស្មា តេ ឯកោ ភុជោ ជនតិ ឯកោ តេ ន ជនតី ភុជោ។>
  text <២៨២>
    text <ឥមស្មិំ មេ សមណ ហត្ថេ បដិមុក្កា ទុនីវរា>
    text <សង្ឃាតា ជាយតេ សទ្ទោ ទុតិយស្សេវ សា គតិ។>
  text <២៨៣>
    text <ឥមស្មិំ មេ សមណ ហត្ថេ បដិមុក្កោ ឯកនីវរោ>
    text <សោ អទុតិយោ ន ជនតិ មុនិភូតោវ តិដ្ឋតិ។>
  text <២៨៤>
    text <វិវាទប្បត្តោ ទុតិយោ កេនេកោ វិវទិស្សតិ>
    text <តស្ស តេ សគ្គកាមស្ស ឯកត្តមុបរោចតំ។>
  text <២៨៥>
    text <សុណាសិ សីវលិ កថា កុមារិយា បវេទិតា>
    text <បេសិយា មំ គរហិត្ថោ ទុតិយស្សេវ សា គតិ។>
  text <២៨៦>
    text <អយំ ទ្វេធាបថោ ភទ្ទេ អនុចិណ្ណោ បថាវិហិ>
    text <តេសំ ត្វំ ឯកំ គណ្ហាហិ អហមេកំ បុនាបរំ។>
  text <២៨៧>
    text <មាវច មំ ត្វំ បតិ មេតិ នាហំ ភរិយាតិ វា បុន>
    text <ឥមមេវ កថយន្តា ថូណំ នគរុបាគមុំ។>
  text <២៨៨>
    text <កោដ្ឋកេ ឧសុការស្ស ភត្តកាលេ ឧបដ្ឋិតេ>
    text <តត្រា ច សោ ឧសុការោ ឯកំ ទណ្ឌំ ឧជុំ កតំ>
    text <ឯកញ្ច ចក្ខុំ និគ្គយ្ហ ជិម្ហមេកេន បេក្ខតិ។>
  text <២៨៩>
    text <ឯវំ នោ សាធុ បស្សសិ ឧសុការ សុណោហិ មេ>
    text <យទេកំ ចក្ខុំ និគ្គយ្ហ ជិម្ហមេកេន បេក្ខសិ។>
  text <២៩០>
    text <ទ្វីហិ សមណ ចក្ខូហិ វិសាលំ វិយ ខាយតិ>
    text <អសម្បត្វា បរមំ លិង្គំ នុជុភាវាយ កប្បតិ។>
  text <២៩១>
    text <ឯកញ្ច ចក្ខុំ និគ្គយ្ហ ជិម្ហមេកេន បេក្ខតោ>
    text <សម្បត្វា បរមំ លិង្គំ ឧជុភាវាយ កប្បតិ។>
  text <២៩២>
    text <វិវាទប្បត្តោ ទុតិយោ កេនេកោ វិវទិស្សតិ>
    text <តស្ស តេ សគ្គកាមស្ស ឯកត្តមុបរោចតំ។>
  text <២៩៣>
    text <សុណាសិ សីវលិ កថា ឧសុការេន វេទិតា>
    text <បេសិយា មំ គរហិត្ថោ ទុតិយស្សេវ សា គតិ។>
  text <២៩៤>
    text <អយំ ទ្វេធាបថោ ភទ្ទេ អនុចិណ្ណោ បថាវិហិ>
    text <តេសំ ត្វំ ឯកំ គណ្ហាហិ អហមេកំ បុនាបរំ។>
  text <២៩៥>
    text <មាវច មំ ត្វំ បតិ មេតិ នាហំ ភរិយាតិ វា បុន>
    text <មុញ្ជាវេសិកា បវាឡ្ហា ឯកា វិហរ សីវលីតិ។>
  stand <មហាជនកជាតកំ ទុតិយំ។>
  text <  <
  text <៥៤០។ សុវណ្ណសាមជាតកំ ៣>
  text <២៩៦>
    text <កោ នុ មំ ឧសុនា វិជ្ឈិ បមត្តំ ឧទហារកំ>
    text <ខត្តិយោ ព្រាហ្មណោ វេស្សោ កោ មំ វិទ្ធា និលីយសិ។>
  text <២៩៧>
    text <ន មេ មំសានិ ខជ្ជានិ ចម្មេនត្ថោ ន វិជ្ជតិ>
    text <អថ កេន នុ វណ្ណេន វិទ្ធេយ្យំ មំ អមញ្ញថ។>
  text <២៩៨>
    text <កោ វា ត្វំ កស្ស វា បុត្តោ កថំ ជានេមុ តំ មយំ>
    text <បុដ្ឋោ មេ សម្ម អក្ខាហិ កិំ មំ វិទ្ធា និលីយសិ។>
  text <២៩៩>
    text <រាជាហមស្មិ កាសីនំ បីឡិយក្ខោតិ មំ វិទូ>
    text <លោភា រដ្ឋំ បហិត្វាន មិគមេសំ ចរាមហំ។>
  text <៣០០>
    text <ឥស្សត្ថេ ចស្មិ កុសលោ ទឡ្ហធម្មោតិ វិស្សុតោ>
    text <នាគោបិ មេ ន មុច្ចេយ្យ អាគតោ ឧសុបាតនំ។>
  text <៣០១>
    text <កោ វា ត្វំ កស្ស វា បុត្តោ កថំ ជានេមុ តំ មយំ>
    text <បិតុនោ អត្តនោ ចាបិ នាមគោត្តំ បវេទយ។>
  text <៣០២>
    text <នេសាទបុត្តោ ភទ្ទន្តេ សាមោ ឥតិ មំ ញាតយោ>
    text <អាមន្តយិំសុ ជីវន្តំ ស្វជ្ជេវាហំ គតោ សយេ។>
  text <៣០៣>
    text <វិទ្ធោស្មិ បុថុសល្លេន សវិសេន យថា មិគោ>
    text <សកម្ហិ លោហិតេ រាជ បស្ស សេមិ បរិប្លុតោ។>
  text <៣០៤>
    text <បដិវាមគតំ សល្លំ បស្ស ធិម្ហាមិ លោហិតំ>
    text <អាតុរោ ត្យានុបុច្ឆាមិ កិំ មំ វិទ្ធា និលីយសិ។>
  text <៣០៥>
    text <អជិនម្ហិ ហញ្ញតេ ទីបិ នាគោ ទន្តេហិ ហញ្ញតេ>
    text <អថ កេន នុ វណ្ណេន វិទ្ធេយ្យំ មំ អមញ្ញថ។>
  text <៣០៦>
    text <មិគោ ឧបដ្ឋិតោ អាសិ អាគតោ ឧសុបាតនំ>
    text <តំ ទិស្វា ឧព្ពិជី សាម តេន កោធោ មមាវិសិ។>
  text <៣០៧>
    text <យតោ សរាមិ អត្តានំ យតោ បត្តោស្មិ វិញ្ញុតំ>
    text <ន មំ មិគា ឧត្តសន្តិ អរញ្ញេ សាបទានិបិ។>
  text <៣០៨>
    text <យតោ និធិំ បរិហរិំ យតោ បត្តោស្មិ យោព្ពនំ>
    text <ន មំ មិគា ឧត្តសន្តិ អរញ្ញេ សាបទានិបិ។>
  text <៣០៩>
    text <ភីរូ កិម្បុរិសា រាជ បព្ពតេ គន្ធមាទនេ>
    text <សម្មោទមានា គច្ឆាម បព្ពតានិ វនានិ ច។>
  text <៣១០>
    text <ន មំ មិគា ឧត្តសន្តិ អរញ្ញេ សាបទានិបិ>
    text <អថ កេន នុ វណ្ណេន ឧត្រាសន្តិ មិគា មមំ។>
  text <៣១១>
    text <ន តំ តស មិគោ សាម កិំ តាហំ អលិកំ ភណេ>
    text <កោធលោភាភិភូតាហំ ឧសុំ តេ តំ អវស្សជិំ។>
  text <៣១២>
    text <កុតោ នុ សាម អាគម្ម កស្ស វា បហិតោ តុវំ>
    text <ឧទហារោ នទិំ គច្ឆ អាគតោ មិគសម្មតំ។>
  text <៣១៣>
    text <អន្ធា មាតាបិតា មយ្ហំ តេ ភរាមិ ព្រហាវនេ>
    text <តេសាហំ ឧទកាហារោ អាគតោ មិគសម្មតំ។>
  text <៣១៤>
    text <អត្ថិ នេសំ ឧសាមត្តំ អថ សាហស្ស ជីវិតំ>
    text <ឧទកស្ស អលាភេន មញ្ញេ អន្ធា មរិស្សរេ។>
  text <៣១៥>
    text <ន មេ ឥទំ តថា ទុក្ខំ លព្ភា ហិ បុមុនា ឥទំ>
    text <យញ្ច អម្មំ ន បស្សាមិ តំ មេ ទុក្ខតរំ ឥតោ។>
  text <៣១៦>
    text <ន មេ ឥទំ តថា ទុក្ខំ លព្ភា ហិ បុមុនា ឥទំ>
    text <យញ្ច តាតំ ន បស្សាមិ តំ មេ ទុក្ខតរំ ឥតោ។>
  text <៣១៧>
    text <សា នូន កបណា អម្មា ចិររត្តាយ រុច្ឆតិ>
    text <អឌ្ឍរត្តេវ រត្តេ វា នទីវ អវសុច្ឆតិ។>
  text <៣១៨>
    text <សោ នូន កបណោ តាតោ ចិររត្តាយ រុច្ឆតិ>
    text <អឌ្ឍរត្តេវ រត្តេ វា នទីវ អវសុច្ឆតិ។>
  text <៣១៩>
    text <ឧដ្ឋានបាទចរិយាយ បាទសម្ពាហនស្ស ច>
    text <សាម តាត វិលបន្តា ហិណ្ឌិស្សន្តិ ព្រហាវនេ។>
  text <៣២០>
    text <ឥទម្បិ ទុតិយំ សល្លំ កម្បេតិ ហទយំ មមំ>
    text <យញ្ច អន្ធេ ន បស្សាមិ មញ្ញេ ហិស្សាមិ ជីវិតំ។>
  text <៣២១>
    text <មា ពាឡ្ហំ បរិទេវេសិ សាម កល្យាណទស្សន>
    text <អហំ កម្មករោ ហុត្វា ភរិស្សំ តេ ព្រហាវនេ។>
  text <៣២២>
    text <ឥស្សត្ថេ ចស្មិ កុសលោ ទឡ្ហធម្មោតិ វិស្សុតោ>
    text <អហំ កម្មករោ ហុត្វា ភរិស្សំ តេ ព្រហាវនេ។>
  text <៣២៣>
    text <មិគានំ វិឃាសមន្វេសំ វនមូលផលានិ ច>
    text <អហំ កម្មករោ ហុត្វា ភរិស្សំ តេ ព្រហាវនេ។>
  text <៣២៤>
    text <កតមំ តំ វនំ សាម យត្ថ មាតាបិតា តវ>
    text <អហំ តេ តថា ភរិស្សំ យថា តេ អភរី តុវំ។>
  text <៣២៥>
    text <អយំ ឯកបទី រាជ យោយំ ឧស្សីសកេ មម>
    text <ឥតោ គន្ត្វា អឌ្ឍកោសំ តត្ថ នេសំ អគារកំ>
    text <យត្ថ មាតាបិតា មយ្ហំ តេ ភរស្សុ ឥតោ គតោ។>
  text <៣២៦>
    text <នមោ តេ កាសិរាជត្ថុ នមោ តេ កាសិវឌ្ឍន>
    text <អន្ធា មាតាបិតា មយ្ហំ តេ ភរស្សុ ព្រហាវនេ។>
  text <៣២៧>
    text <អញ្ជលិំ តេ បគ្គណ្ហាមិ កាសិរាជ នមត្ថុ តេ>
    text <មាតរំ បិតរំ មយ្ហំ វុត្តោ វជ្ជាសិ វន្ទនំ។>
  text <៣២៨>
    text <ឥទំ វត្វាន សោ សាមោ យុវា កល្យាណទស្សនោ>
    text <មុច្ឆិតោ វិសវេគេន វិសញ្ញី សមបជ្ជថ។>
  text <៣២៩>
    text <ស រាជា បរិទេវេសិ ពហុំ ការុញ្ញសញ្ហិតំ>
    text <អជរាមរោហំ អាសិំ អជ្ជេតំ ញាមិ នោ បុរេ>
    text <សាមំ កាលង្កតំ ទិស្វា នត្ថិ មច្ចុស្ស នាគមោ។>
  text <៣៣០>
    text <យស្សុ មំ បដិមន្តេតិ សវិសេន សមប្បិតោ>
    text <ស្វជ្ជេវំ គតេ កាលេ ន កិញ្ចិ មភិភាសតិ។>
  text <៣៣១>
    text <និរយំ នូន គច្ឆាមិ ឯត្ថ មេ នត្ថិ សំសយោ>
    text <តទា ហិ បកតំ បាបំ ចិររត្តាយ កិព្ពិសំ។>
  text <៣៣២>
    text <ភវន្តិ តស្ស វត្តារោ គាមេ កិព្ពិសការកោ>
    text <អរញ្ញេ និម្មនុស្សម្ហិ កោ មំ វត្តុមរហតិ។>
  text <៣៣៣>
    text <សារយន្តិ ហិ កម្មានិ គាមេ សំគច្ឆ មាណវា>
    text <អរញ្ញេ និម្មនុស្សម្ហិ កោ នុ មំ សារយិស្សតិ។>
  text <៣៣៤>
    text <សា ទេវតា អន្តរហិតា បព្ពតេ គន្ធមាទនេ>
    text <រញ្ញោវ អនុកម្បាយ ឥមា គាថា អភាសថ។>
  text <៣៣៥>
    text <អាគុំ កិរ មហារាជ អករិ កម្ម ទុក្កដំ>
    text <អទូសកា បិតាបុត្តា តយោ ឯកូសុនា ហតា។>
  text <៣៣៦>
    text <ឯហិ តំ អនុសិក្ខាមិ យថា តេ សុគតី សិយា>
    text <ធម្មេនន្ធេ វនេ បោស មញ្ញេហំ សុគតី តយា។>
  text <៣៣៧>
    text <ស រាជា បរិទេវិត្វា ពហុំ ការុញ្ញសញ្ហិតំ>
    text <ឧទកកុម្ភមាទាយ បក្កាមិ ទក្ខិណាមុខោ។>
  text <៣៣៨>
    text <កស្ស នុ ឯសោ បទសទ្ទោ មនុស្សស្សេវ អាគតោ>
    text <នេសោ សាមស្ស និគ្ឃោសោ កោ នុ ត្វមសិ មារិស។>
  text <៣៣៩>
    text <សន្តញ្ហិ សាមោ វជតិ សន្តំ បាទានិ នេយតិ>
    text <នេសោ សាមស្ស និគ្ឃោសោ កោ នុ ត្វមសិ មារិស។>
  text <៣៤០>
    text <រាជាហមស្មិ កាសីនំ បីឡិយក្ខោតិ មំ វិទូ>
    text <លោភា រដ្ឋំ បហិត្វាន មិគមេសំ ចរាមហំ។>
  text <៣៤១>
    text <ឥស្សត្ថេ ចស្មិ កុសលោ ទឡ្ហធម្មោតិ វិស្សុតោ>
    text <នាគោបិ មេ ន មុច្ចេយ្យ អាគតោ ឧសុបាតនំ។>
  text <៣៤២>
    text <ស្វាគតំ តេ មហារាជ អថោ តេ អទុរាគតំ>
    text <ឥស្សរោសិ អនុប្បត្តោ យំ ឥធត្ថិ បវេទយ។>
  text <៣៤៣>
    text <តិន្ទុកានិ បិយាលានិ មធុកេ កាសុមារិយោ>
    text <ផលានិ ខុទ្ទកប្បានិ ភុញ្ជ រាជ វរំ វរំ។>
  text <៣៤៤>
    text <ឥទម្បិ បានីយំ សីតំ អាភតំ គិរិគព្ភរា>
    text <តតោ បិវ មហារាជ សចេ ត្វំ អភិកង្ខសិ។>
  text <៣៤៥>
    text <នាលំ អន្ធា វនេ ទដ្ឋុំ កោ នុ វោ ផលមាហរិ>
    text <អនន្ធស្សេវយំ សម្មា និវាបោ មយ្ហ ខាយតិ។>
  text <៣៤៦>
    text <ទហរោ យុវា នាតិព្រហា សាមោ កល្យាណទស្សនោ>
    text <ទីឃស្ស កេសា អសិតា អថោ សូនគ្គ វេល្លិតា។>
  text <៣៤៧>
    text <សោ ហវេ ផលមាហរិត្វា ឥតោ អាទាយ កមណ្ឌលុំ>
    text <នទិំ គតោ ឧទហារោ មញ្ញេ ន ទូរមាគតោ។>
  text <៣៤៨>
    text <អហំ តំ អវធិំ សាមំ យោ តុយ្ហំ បរិចារកោ>
    text <យំ កុមារំ បវេទេថ សាមំ កល្យាណទស្សនំ។>
  text <៣៤៩>
    text <ទីឃស្ស កេសា អសិតា អថោ សូនគ្គវេល្លិតា>
    text <តេសុ លោហិតលិត្តេសុ សេតិ សាមោ មយា ហតោ។>
  text <៣៥០>
    text <កេន ទុកូលមន្តេសិ ហតោ សាមោតិ វាទិនា>
    text <ហតោ សាមោតិ សុត្វាន ហទយំ មេ បវេធតិ។>
  text <៣៥១>
    text <អស្សត្ថស្សេវ តរុណំ បវាឡំ មាលុតេរិតំ>
    text <ហតោ សាមោតិ សុត្វាន ហទយំ មេ បវេធតិ។>
  text <៣៥២>
    text <បារិកេ កាសិរាជាយំ សោ សាមំ មិគសម្មតេ>
    text <កោធសា ឧសុនា វិជ្ឈិ តស្ស មា បាបមិច្ឆិម្ហា។>
  text <៣៥៣>
    text <កិច្ឆា លទ្ធោ បិយោ បុត្តោ យោ អន្ធេ អភរី វនេ>
    text <តំ ឯកបុត្តំ ឃាតិម្ហិ កថំ ចិត្តំ ន កោបយេ។>
  text <៣៥៤>
    text <កិច្ឆា លទ្ធោ បិយោ បុត្តោ យោ អន្ធេ អភរី វនេ>
    text <តំ ឯកបុត្តំ ឃាតិម្ហិ អក្កោធំ អាហុ បណ្ឌិតា។>
  text <៣៥៥>
    text <មា ពាឡ្ហំ បរិទេវេថ ហតោ សាមោតិ វាទិនា>
    text <អហំ កម្មករោ ហុត្វា ភរិស្សាមិ ព្រហាវនេ។>
  text <៣៥៦>
    text <ឥស្សត្ថេ ចស្មិ កុសលោ ទឡ្ហធម្មោតិ វិស្សុតោ>
    text <អហំ កម្មករោ ហុត្វា ភរិស្សាមិ ព្រហាវនេ។>
  text <៣៥៧>
    text <មិគានំ វិឃាសមន្វេសំ វនមូលផលានិ ច>
    text <អហំ កម្មករោ ហុត្វា ភរិស្សាមិ ព្រហាវនេ។>
  text <៣៥៨>
    text <នេស ធម្មោ មហារាជ នេតំ អម្ហេសុ កប្បតិ>
    text <រាជា ត្វមសិ អម្ហាកំ បាទេ វន្ទាម តេ មយំ។>
  text <៣៥៩>
    text <ធម្មំ នេសាទ ភណថ កតា អបចិតី តយា>
    text <បិតា ត្វមសិ អម្ហាកំ មាតា ត្វមសិ បារិកេ។>
  text <៣៦០>
    text <នមោ តេ កាសិរាជត្ថុ នមោ តេ កាសិវឌ្ឍន>
    text <អញ្ជលិំ តេ បគ្គណ្ហាម យាវ សាមានុបាបយ។>
  text <៣៦១>
    text <តស្ស បាទេ សមជ្ជន្តា មុខញ្ច ភុជទស្សនំ>
    text <សំសុម្ភមានា អត្តានំ កាលមាគមយាមសេ។>
  text <៣៦២>
    text <ព្រហា វាឡមិគាកិណ្ណំ អាកាសន្តំវ ទិស្សតិ>
    text <យត្ថ សាមោ ហតោ សេតិ ចន្ទោវ បតិតោ ឆមា។>
  text <៣៦៣>
    text <ព្រហា វាឡមិគាកិណ្ណំ អាកាសន្តំវ ទិស្សតិ>
    text <យត្ថ សាមោ ហតោ សេតិ សូរិយោវ បតិតោ ឆមា។>
  text <៣៦៤>
    text <ព្រហា វាឡមិគាកិណ្ណំ អាកាសន្តំវ ទិស្សតិ>
    text <យត្ថ សាមោ ហតោ សេតិ បំសុនា បតិកុន្តិតោ។>
  text <៣៦៥>
    text <ព្រហា វាឡមិគាកិណ្ណំ អាកាសន្តំវ ទិស្សតិ>
    text <យត្ថ សាមោ ហតោ សេតិ ឥធេវ វសថស្សមេ។>
  text <៣៦៦>
    text <យទិ តត្ថ សហស្សានិ សតានិ និយុតានិ ច>
    text <នេវម្ហាកំ ភយំ កោចិ វនេ វាឡេសុ វិជ្ជតិ។>
  text <៣៦៧>
    text <តតោ អន្ធានមាទាយ កាសិរាជា ព្រហាវនេ>
    text <ហត្ថេ គហេត្វា បក្កាមិ យត្ថ សាមោ ហតោ អហុ។>
  text <៣៦៨>
    text <ទិស្វាន បតិតំ សាមំ បុត្តកំ បំសុកុន្ថិតំ>
    text <អបវិទ្ធំ ព្រហារញ្ញេ ចន្ទំវ បតិតំ ឆមា។>
  text <៣៦៩>
    text <ទិស្វាន បតិតំ សាមំ បុត្តកំ បំសុកុន្ថិតំ>
    text <អបវិទ្ធំ ព្រហារញ្ញេ សូរិយំវ បតិតំ ឆមា។>
  text <៣៧០>
    text <ទិស្វាន បតិតំ សាមំ បុត្តកំ បំសុកុន្ថិតំ>
    text <អបវិទ្ធំ ព្រហារញ្ញេ កលូនំ បរិទេវយុំ។>
  text <៣៧១>
    text <ទិស្វាន បតិតំ សាមំ បុត្តកំ បំសុកុន្ថិតំ>
    text <ពាហា បគ្គយ្ហ បក្កន្ទុំ អធម្មោ កិរ ភោ ឥតិ។>
  text <៣៧២>
    text <ពាឡ្ហំ ខោ ត្វំ បមត្តោសិ សាម កល្យាណទស្សន>
    text <យោ អជ្ជេវំ គតេ កាលេ ន កិញ្ចិ មភិភាសសិ។>
  text <៣៧៣>
    text <ពាឡ្ហំ ខោ ត្វំ បទិត្តោសិ សាម កល្យាណទស្សន>
    text <យោ អជ្ជេវំ គតេ កាលេ ន កិញ្ចិ មភិភាសសិ។>
  text <៣៧៤>
    text <ពាឡ្ហំ ខោ ត្វំ បកុទ្ធោសិ សាម កល្យាណទស្សន>
    text <យោ អជ្ជេវំ គតេ កាលេ ន កិញ្ចិ មភិភាសសិ។>
  text <៣៧៥>
    text <ពាឡ្ហំ ខោ ត្វំ បសុត្តោសិ សាម កល្យាណទស្សន>
    text <យោ អជ្ជេវំ គតេ កាលេ ន កិញ្ចិ មភិភាសសិ។>
  text <៣៧៦>
    text <ពាឡ្ហំ ខោ ត្វំ វិមនោសិ សាម កល្យាណទស្សន>
    text <យោ អជ្ជេវំ គតេ កាលេ ន កិញ្ចិ មភិភាសសិ។>
  text <៣៧៧>
    text <ជដំ វលិនំ បំសុគតំ កោ ទានិ សណ្ឋបេស្សតិ>
    text <សាមោ អយំ កាលង្កតោ អន្ធានំ បរិចារកោ។>
  text <៣៧៨>
    text <កោ មេ សម្មជ្ជមាទាយ សម្មជ្ជិស្សតិ អស្សមំ>
    text <សាមោ អយំ កាលង្កតោ អន្ធានំ បរិចារកោ។>
  text <៣៧៩>
    text <កោ ទានិ ន្ហាបយិស្សតិ សីតេនុណ្ហោទកេន ច>
    text <សាមោ អយំ កាលង្កតោ អន្ធានំ បរិចារកោ។>
  text <៣៨០>
    text <កោ ទានិ ភោជយិស្សតិ វនមូលផលានិ ច>
    text <សាមោ អយំ កាលង្កតោ អន្ធានំ បរិចារកោ។>
  text <៣៨១>
    text <ទិស្វាន បតិតំ សាមំ បុត្តកំ បំសុកុន្ថិតំ>
    text <អដ្ដិតា បុត្តសោកេន មាតា សច្ចំ អភាសថ។>
  text <៣៨២>
    text <យេន សច្ចេនយំ សាមោ ធម្មចារី បុរេ អហុ>
    text <ឯតេន សច្ចវជ្ជេន វិសំ សាមស្ស ហញ្ញតុ។>
  text <៣៨៣>
    text <យេន សច្ចេនយំ សាមោ ព្រហ្មចារី បុរេ អហុ>
    text <ឯតេន សច្ចវជ្ជេន វិសំ សាមស្ស ហញ្ញតុ។>
  text <៣៨៤>
    text <យេន សច្ចេនយំ សាមោ សច្ចវាទី បុរេ អហុ>
    text <ឯតេន សច្ចវជ្ជេន វិសំ សាមស្ស ហញ្ញតុ។>
  text <៣៨៥>
    text <យេន សច្ចេនយំ សាមោ មាតាបេត្តិភរោ អហុ>
    text <ឯតេន សច្ចវជ្ជេន វិសំ សាមស្ស ហញ្ញតុ។>
  text <៣៨៦>
    text <យេន សច្ចេនយំ សាមោ កុលេ ជេដ្ឋាបចាយិកោ>
    text <ឯតេន សច្ចវជ្ជេន វិសំ សាមស្ស ហញ្ញតុ។>
  text <៣៨៧>
    text <យេន សច្ចេនយំ សាមោ បាណា បិយតរោ មម>
    text <ឯតេន សច្ចវជ្ជេន វិសំ សាមស្ស ហញ្ញតុ។>
  text <៣៨៨>
    text <យំ កិញ្ចិត្ថិ កតំ បុញ្ញំ មយ្ហញ្ចេវ បិតុច្ច តេ>
    text <សព្ពេន តេន កុសលេន វិសំ សាមស្ស ហញ្ញតុ។>
  text <៣៨៩>
    text <ទិស្វាន បតិតំ សាមំ បុត្តកំ បំសុកុន្ថិតំ>
    text <អដ្ដិតោ បុត្តសោកេន បិតា សច្ចំ អភាសថ។>
  text <៣៩០>
    text <យេន សច្ចេនយំ សាមោ ធម្មចារី បុរេ អហុ>
    text <ឯតេន សច្ចវជ្ជេន វិសំ សាមស្ស ហញ្ញតុ។>
  text <៣៩១>
    text <យេន សច្ចេនយំ សាមោ ព្រហ្មចារី បុរេ អហុ>
    text <ឯតេន សច្ចវជ្ជេន វិសំ សាមស្ស ហញ្ញតុ។>
  text <៣៩២>
    text <យេន សច្ចេនយំ សាមោ សច្ចវាទី បុរេ អហុ>
    text <ឯតេន សច្ចវជ្ជេន វិសំ សាមស្ស ហញ្ញតុ។>
  text <៣៩៣>
    text <យេន សច្ចេនយំ សាមោ មាតាបេត្តិភរោ អហុ>
    text <ឯតេន សច្ចវជ្ជេន វិសំ សាមស្ស ហញ្ញតុ។>
  text <៣៩៤>
    text <យេន សច្ចេនយំ សាមោ កុលេ ជេដ្ឋាបចាយិកោ>
    text <ឯតេន សច្ចវជ្ជេន វិសំ សាមស្ស ហញ្ញតុ។>
  text <៣៩៥>
    text <យេន សច្ចេនយំ សាមោ បាណា បិយតរោ មម>
    text <ឯតេន សច្ចវជ្ជេន វិសំ សាមស្ស ហញ្ញតុ។>
  text <៣៩៦>
    text <យំ កិញ្ចិត្ថិ កតំ បុញ្ញំ មយ្ហញ្ចេវ មាតុច្ច តេ>
    text <សព្ពេន តេន កុសលេន វិសំ សាមស្ស ហញ្ញតុ។>
  text <៣៩៧>
    text <សា ទេវតា អន្តរហិតា បព្ពតេ គន្ធមាទនេ>
    text <សាមស្ស អនុកម្បាយ ឥមំ សច្ចំ អភាសថ។>
  text <៣៩៨>
    text <បព្ពត្យាហំ គន្ធមាទនេ ចិររត្តនិវាសិនី>
    text <ន មេ បិយតរោ កោចិ អញ្ញោ សាមេន វិជ្ជតិ>
    text <ឯតេន សច្ចវជ្ជេន វិសំ សាមស្ស ហញ្ញតុ។>
  text <៣៩៩>
    text <សព្ពេ វនា គន្ធមយា បព្ពតេ គន្ធមាទនេ>
    text <ឯតេន សច្ចវជ្ជេន វិសំ សាមស្ស ហញ្ញតុ។>
  text <៤០០>
    text <តេសំ លាលប្បមានានំ ពហុំ ការុញ្ញសញ្ហិតំ>
    text <ខិប្បំ សាមោ សមុដ្ឋាសិ យុវា កល្យាណទស្សនោ។>
  text <៤០១>
    text <សាមោហមស្មិ ភទ្ទំ វោ សោត្ថិនាម្ហិ សមុដ្ឋិតោ>
    text <មា ពាឡ្ហំ បរិទេវេថ មញ្ជុនាភិវទេថ មំ។>
  text <៤០២>
    text <ស្វាគតំ តេ មហារាជ អថោ តេ អទុរាគតំ>
    text <ឥស្សរោសិ អនុប្បត្តោ យំ ឥធត្ថិ បវេទយ។>
  text <៤០៣>
    text <តិន្ទុកានិ បិយាលានិ មធុកេ កាសុមារិយោ>
    text <ផលានិ ខុទ្ទកប្បានិ ភុញ្ជ រាជ វរំ វរំ។>
  text <៤០៤>
    text <អត្ថិ មេ បានិយំ សីតំ អាភតំ គិរិគព្ភរា>
    text <តតោ បិវ មហារាជ សចេ ត្វំ អភិកង្ខសិ។>
  text <៤០៥>
    text <សម្មុយ្ហាមិ បមុយ្ហាមិ សព្ពា មុយ្ហន្តិ មេ ទិសា>
    text <បេតំ តំ សាមមទ្ទក្ខិំ កោ នុ ត្វំ សាម ជីវសិ។>
  text <៤០៦>
    text <អបិ ជីវំ មហារាជ បុរិសំ គាឡ្ហវេទនំ>
    text <ឧបនីតមនសង្កប្បំ ជីវន្តំ មញ្ញតេ មតំ។>
  text <៤០៧>
    text <អបិ ជីវំ មហារាជ បុរិសំ គាឡ្ហវេទនំ>
    text <តំ និរោធគតំ សន្តំ ជីវន្តំ មញ្ញតេ មតំ។>
  text <៤០៨>
    text <យោ មាតរំ បិតរំ វា មច្ចោ ធម្មេន បោសតិ>
    text <ទេវាបិ នំ តិកិច្ឆន្តិ មាតាបេត្តិភរំ នរំ។>
  text <៤០៩>
    text <យោ មាតរំ បិតរំ វា មច្ចោ ធម្មេន បោសតិ>
    text <ឥធេវ នំ បសំសន្តិ បេច្ច សគ្គេ បមោទតិ។>
  text <៤១០>
    text <ឯស ភិយ្យោ បមុយ្ហាមិ សព្ពា មុយ្ហន្តិ មេ ទិសា>
    text <សរណំ តំ សាម គច្ឆាមិ ត្វញ្ច មេ សរណំ ភវ។>
  text <៤១១>
    text <ធម្មំ ចរ មហារាជ មាតាបិតូសុ ខត្តិយ>
    text <ឥធ ធម្មំ ចរិត្វាន រាជ សគ្គំ គមិស្សសិ។>
  text <៤១២>
    text <ធម្មំ ចរ មហារាជ បុត្តទារេសុ ខត្តិយ>
    text <ឥធ ធម្មំ ចរិត្វាន រាជ សគ្គំ គមិស្សសិ។>
  text <៤១៣>
    text <ធម្មំ ចរ មហារាជ មិត្តាមច្ចេសុ ខត្តិយ>
    text <ឥធ ធម្មំ ចរិត្វាន រាជ សគ្គំ គមិស្សសិ។>
  text <៤១៤>
    text <ធម្មំ ចរ មហារាជ វាហនេសុ ពលេសុ ច>
    text <ឥធ ធម្មំ ចរិត្វាន រាជ សគ្គំ គមិស្សសិ។>
  text <៤១៥>
    text <ធម្មំ ចរ មហារាជ គាមេសុ និគមេសុ ច>
    text <ឥធ ធម្មំ ចរិត្វាន រាជ សគ្គំ គមិស្សសិ។>
  text <៤១៦>
    text <ធម្មំ ចរ មហារាជ រដ្ឋេសុ ជនបទេសុ ច>
    text <ឥធ ធម្មំ ចរិត្វាន រាជ សគ្គំ គមិស្សសិ។>
  text <៤១៧>
    text <ធម្មំ ចរ មហារាជ សមណព្រាហ្មណេសុ ច>
    text <ឥធ ធម្មំ ចរិត្វាន រាជ សគ្គំ គមិស្សសិ។>
  text <៤១៨>
    text <ធម្មំ ចរ មហារាជ មិគបក្ខីសុ ខត្តិយ>
    text <ឥធ ធម្មំ ចរិត្វាន រាជ សគ្គំ គមិស្សសិ។>
  text <៤១៩>
    text <ធម្មំ ចរ មហារាជ ធម្មោ ចិណ្ណោ សុខាវហោ>
    text <ឥធ ធម្មំ ចរិត្វាន រាជ សគ្គំ គមិស្សសិ។>
  text <៤២០>
    text <ធម្មំ ចរ មហារាជ សឥន្ទា ទេវា សព្រហ្មកា>
    text <សុចិណ្ណេន ទិវំ បត្តា មា ធម្មំ រាជ បាមទោតិ។>
  stand <សុវណ្ណសាមជាតកំ តតិយំ។>
  text <  <
  text <៥៤១។ និមិជាតកំ ៤>
  text <៤២១>
    text <អច្ឆេរំ វត លោកស្មិំ ឧប្បជ្ជន្តិ វិចក្ខណា>
    text <យទា អហុ និមិរាជា បណ្ឌិតោ កុសលត្ថិកោ។>
  text <៤២២>
    text <រាជា សព្ពវិទេហានំ អទា ទានំ អរិន្ទមោ>
    text <តស្ស តំ ទទតោ ទានំ សង្កប្បោ ឧទបជ្ជថ>
    text <ទានំ វា ព្រហ្មចរិយំ វា កតមំ សុ មហប្ផលំ។>
  text <៤២៣>
    text <តស្ស សង្កប្បមញ្ញាយ មឃវា ទេវកុញ្ជរោ>
    text <សហស្សនេត្តោ បាតុរហុ វណ្ណេន វិហនំ តមំ។>
  text <៤២៤>
    text <សលោមហដ្ឋោ មនុជិន្ទោ វាសវំ អវចា និមិ>
    text <ទេវតា នុសិ គន្ធព្ពោ អទុ សក្កោ បុរិន្ទទោ។>
  text <៤២៥>
    text <ន ច មេ តាទិសោ វណ្ណោ ទិដ្ឋោ វា យទិ វា សុតោ>
    text <អាចិក្ខ មេ ត្វំ ភទ្ទន្តេ កថំ ជានេមុ តំ មយំ។>
  text <៤២៦>
    text <សលោមហដ្ឋំ ញត្វាន វាសវោ អវចា និមិំ>
    text <សក្កោហមស្មិ ទេវិន្ទោ អាគតោស្មិ តវន្តិកេ>
    text <អលោមហដ្ឋោ មនុជិន្ទ បុច្ឆ បញ្ហំ យមិច្ឆសិ។>
  text <៤២៧>
    text <សោ ច តេន កតោកាសោ វាសវំ អវចា និមិ>
    text <បុច្ឆាមិ តំ មហារាជ សព្ពភូតានមិស្សរ>
    text <ទានំ វា ព្រហ្មចរិយំ វា កតមំ សុ មហប្ផលំ។>
  text <៤២៨>
    text <សោ បុដ្ឋោ នរទេវេន វាសវោ អវចា និមិំ>
    text <វិបាកំ ព្រហ្មចរិយស្ស ជានំ អក្ខាសិជានតោ។>
  text <៤២៩>
    text <ហីនេន ព្រហ្មចរិយេន ខត្តិយេ ឧបបជ្ជតិ>
    text <មជ្ឈិមេន ច ទេវត្តំ ឧត្តមេន វិសុជ្ឈតិ។>
  text <៤៣០>
    text <ន ហេតេ សុលភា កាយា យាចយោគេន កេនចិ>
    text <យេ កាយេ ឧបបជ្ជន្តិ អនាគារា តបស្សិនោ។>
  text <៤៣១>
    text <ទុទីបោ សាគរោ សេលោ មុជកិន្ទោ ភគីរសោ>
    text <ឧសិន្ទរោ កស្សបោ ច អសកោ ច បុថុជ្ជនោ។>
  text <៤៣២>
    text <ឯតេ ចញ្ញេ ច រាជានោ ខត្តិយា ព្រាហ្មណា ពហូ>
    text <បុថុយញ្ញំ យជិត្វាន បេតត្តំ នាតិវត្តិសុំ។>
  text <៤៣៣>
    text <អថ យីមេ អវត្តិំសុ អនាគារា តបស្សិនោ>
    text <សត្តិសយោ យាមហនុ សោមយាមោ មនោជវោ។>
  text <៤៣៤>
    text <សមុទ្ទោ មាឃោ ភរតោ ច ឥសិ កាលបុរក្ខតោ>
    text <អង្គីរសោ កស្សបោ ច កិសវច្ឆោ អកត្តិ ច។>
  text <៤៣៥>
    text <ឧត្តរេន នទី សីទា គម្ភីរា ទុរតិក្កមា>
    text <នឡគ្គិវណ្ណា ជោតន្តិ សទា កញ្ចនបព្ពតា។>
  text <៤៣៦>
    text <បរូឡ្ហកច្ឆា តគរា រូឡ្ហកច្ឆា វនា នគា>
    text <តត្រាសុំ ទសសហស្សា បោរាណា ឥសយោ បុរេ។>
  text <៤៣៧>
    text <អហំ សេដ្ឋោស្មិ ទានេន សំយមេន ទមេន ច>
    text <អនុត្តរំ វតំ កត្វា បកិរចារី សមាហិតេ។>
  text <៤៣៨>
    text <ជាតិមន្តំ អជច្ចញ្ច អហំ ឧជុគតំ នរំ>
    text <អតិវេលំ នមស្សិស្សំ កម្មពន្ធូ ហិ មាណវា។>
  text <៤៣៩>
    text <សព្ពេ វណ្ណា អធម្មដ្ឋា បតន្តិ និរយំ អធោ>
    text <សព្ពេ វណ្ណា វិសុជ្ឈន្តិ ចរិត្វា ធម្មមុត្តមំ។>
  text <៤៤០>
    text <ឥទំ វត្វាន មឃវា ទេវរាជា សុជម្បតិ>
    text <វេទេហមនុសាសិត្វា សគ្គកាយំ អបក្កមិ។>
  text <៤៤១>
    text <ឥមំ ភោន្តោ និសាមេថ យាវន្តេត្ថ សមាគតា>
    text <ធម្មិកានំ មនុស្សានំ វណ្ណំ ឧច្ចាវចំ ពហុំ។>
  text <៤៤២>
    text <យថា អយំ និមិរាជា បណ្ឌិតោ កុសលត្ថិកោ>
    text <រាជា សព្ពវិទេហានំ អទា ទានំ អរិន្ទមោ។>
  text <៤៤៣>
    text <តស្ស តំ ទទតោ ទានំ សង្កប្បោ ឧទបជ្ជថ>
    text <ទានំ វា ព្រហ្មចរិយំ វា កតមំ សុ មហប្ផលំ។>
  text <៤៤៤>
    text <អព្ភុតោ វត លោកស្មិំ ឧប្បជ្ជិ លោមហំសនោ>
    text <ទិព្ពោ រថោ បាតុរហុ វេទេហស្ស យសស្សិនោ។>
  text <៤៤៥>
    text <ទេវបុត្តោ មហិទ្ធិកោ មាតលិ ទេវសារថិ>
    text <និមន្តយិត្ថ រាជានំ វេទេហំ មិថិលគ្គហំ។>
  text <៤៤៦>
    text <ឯហិមំ រថមារុយ្ហ រាជសេដ្ឋ ទិសម្បតិ>
    text <ទេវា ទស្សនកាមា តេ តាវតិំសា សឥន្ទកា>
    text <សរមានា ហិ តេ ទេវា សុធម្មាយំ សមច្ឆរេ។>
  text <៤៤៧>
    text <តតោ រាជា តរមានោ វេទេហោ មិថិលគ្គហោ>
    text <អាសនា វុដ្ឋហិត្វាន បមុខោ រថមារុហិ។>
  text <៤៤៨>
    text <អភិរូឡ្ហំ រថំ ទិព្ពំ មាតលិ ឯតទព្រវិ>
    text <កេន តំ នេមិ មគ្គេន រាជសេដ្ឋ ទិសម្បតិ>
    text <យេន វា បាបកម្មន្តា បុញ្ញកម្មា ច យេ នរា។>
  text <៤៤៩>
    text <ឧភយេនេវ មំ នេហិ មាតលិ ទេវសារថិ>
    text <យេន វា បាបកម្មន្តា បុញ្ញកម្មា ច យេ នរា។>
  text <៤៥០>
    text <កេន តំ បឋមំ នេមិ រាជសេដ្ឋ ទិសម្បតិ>
    text <យេន វា បាបកម្មន្តា បុញ្ញកម្មា ច យេ នរា។>
  text <៤៥១>
    text <និរយេ តាវ បស្សាមិ អាវាសេ បាបកម្មិនំ>
    text <ឋានានិ លុទ្ទកម្មានំ ទុស្សីលានញ្ច យា គតិ។>
  text <៤៥២>
    text <ទស្សេសិ មាតលិ រញ្ញោ ទុគ្គំ វេតរណិំ នទិំ>
    text <កុថិតំ ខារសំយុត្តំ តត្តំ អគ្គិសិខូបមំ។>
  text <៤៥៣>
    text <និមី ហវេ មាតលិមជ្ឈភាសថ ទិស្វា ជនំ បតមានំ វិទុគ្គេ>
    text <ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមេ នុ មច្ចា កិមកំសុ បាបំ យេមេ ជនា វេតរណិំ បតន្តិ។>
  text <៤៥៤>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បាបកម្មានំ ជានំ អក្ខាសិជានតោ។>
  text <៤៥៥>
    text <យេ ទុព្ពលេ ពលវន្តា ជីវលោកេ ហិំសន្តិ រោសន្តិ សុបាបធម្មា>
    text <តេ លុទ្ទកម្មា បសវេត្វ បាបំ តេមេ ជនា វេតរណិំ បតន្តិ។>
  text <៤៥៦>
    text <សាមា ច សោណា សពលា ច គិជ្ឈា កាកោលសង្ឃា អទន្តិ ភេរវា>
    text <ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមេ នុ មច្ចា កិមកំសុ បាបំ យេមេ ជនេ កាកោលសង្ឃា អទន្តិ។>
  text <៤៥៧>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បាបកម្មានំ ជានំ អក្ខាសិជានតោ។>
  text <៤៥៨>
    text <យេ កេចិមេ មច្ឆរិនោ កទរិយា បរិភាសកា សមណព្រាហ្មណានំ>
    text <ហិំសន្តិ រោសន្តិ សុបាបធម្មា តេ លុទ្ទកម្មា បសវេត្វ បាបំ>
    text <តេមេ ជនេ កាកោលសង្ឃា អទន្តិ។>
  text <៤៥៩>
    text <សជោតិភូតា បថវិំ កមន្តិ តត្តេហិ ខន្ធេហិ ច បោថយន្តិ>
    text <ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមេ នុ មច្ចា កិមកំសុ បាបំ យេមេ ជនា ខន្ធហតា សយន្តិ។>
  text <៤៦០>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បាបកម្មានំ ជានំ អក្ខាសិជានតោ។>
  text <៤៦១>
    text <យេ ជីវលោកស្មិ សុបាបធម្មិនោ នរញ្ច នារិញ្ច អបាបធម្មំ>
    text <ហិំសន្តិ រោសន្តិ សុបាបធម្មា តេ លុទ្ទកម្មា បសវេត្វ បាបំ>
    text <តេមេ ជនា ខន្ធហតា សយន្តិ។>
  text <៤៦២>
    text <អង្គារកាសុំ អបរេ ផុណន្តិ នរា រុទន្តា បរិទឌ្ឍគត្តា>
    text <ភយញ្ហិ មំ វិទន្តិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមេ នុ មច្ចា កិមកំសុ បាបំ យេមេ ជនា អង្គារកាសុំ ផុណន្តិ។>
  text <៤៦៣>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បាបកម្មានំ ជានំ អក្ខាសិជានតោ។>
  text <៤៦៤>
    text <យេ កេចិ បូគាយ ធនស្ស ហេតុ សក្ខិំ ករិត្វា ឥណំ ជាបយន្តិ>
    text <តេ ជាបយិត្វា ជនតំ ជនិន្ទ តេ លុទ្ទកម្មា បសវេត្វ បាបំ>
    text <តេមេ ជនា អង្គារកាសុំ ផុណន្តិ។>
  text <៤៦៥>
    text <សជោតិភូតា ជលិតា បទិត្តា បទិស្សតិ មហតី លោហកុម្ភី>
    text <ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមេ នុ មច្ចា កិមកំសុ បាបំ យេមេ ជនា អវំសិរា លោហកុម្ភិំ បតន្តិ។>
  text <៤៦៦>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បាបកម្មានំ ជានំ អក្ខាសិជានតោ។>
  text <៤៦៧>
    text <យេ សីលវន្តំ សមណំ ព្រាហ្មណំ វា ហិំសន្តិ រោសន្តិ សុបាបធម្មា>
    text <តេ លុទ្ទកម្មា បសវេត្វ បាបំ តេមេ ជនា អវំសិរា លោហកុម្ភិំ បតន្តិ។>
  text <៤៦៨>
    text <លុញ្ចន្តិ គីវំ អថ វេឋយិត្វា ឧណ្ហោទកស្មិំ បកិលេទយិត្វា>
    text <ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមេ នុ មច្ចា កិមកំសុ បាបំ យេមេ ជនា លុត្តសិរា សយន្តិ។>
  text <៤៦៩>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បាបកម្មានំ ជានំ អក្ខាសិជានតោ។>
  text <៤៧០>
    text <យេ ជីវលោកស្មិ សុបាបធម្មិនោ បក្ខី គហេត្វាន វិហេឋយន្តិ តេ>
    text <វិហេឋយិត្វា សកុណំ ជនិន្ទ តេ លុទ្ទកាមា បសវេត្វ បាបំ>
    text <តេមេ ជនា លុត្តសិរា សយន្តិ។>
  text <៤៧១>
    text <បហូតតោយា អនិគាធកូលា នទី អយំ សន្ទតិ សុប្បតិត្ថា>
    text <ឃម្មាភិតត្តា មនុជា បិវន្តិ បីតញ្ច តេសំ ភុស ហោតិ បានិ។>
  text <៤៧២>
    text <ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមេ នុ មច្ចា កិមកំសុ បាបំ បីតញ្ច តេសំ ភុស ហោតិ បានិ។>
  text <៤៧៣>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បាបកម្មានំ ជានំ អក្ខាសិជានតោ។>
  text <៤៧៤>
    text <យេ សុទ្ធធញ្ញំ បលាសេន មិស្សំ អសុទ្ធកម្មា កយិនោ ទទន្តិ>
    text <ឃម្មាភិតត្តាន បិបាសិតានំ បីតញ្ច តេសំ ភុស ហោតិ បានិ។>
  text <៤៧៥>
    text <ឧសូហិ សត្តីហិ ច តោមរេហិ ទុភយានិ បស្សានិ តុទន្តិ កន្ទតំ>
    text <ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមេ នុ មច្ចា កិមកំសុ បាបំ យេមេ ជនា សត្តិហតា សយន្តិ។>
  text <៤៧៦>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បាបកម្មានំ ជានំ អក្ខាសិជានតោ។>
  text <៤៧៧>
    text <យេ ជីវលោកស្មិ អសាធុកម្មិនោ អទិន្នមាទាយ ករោន្តិ ជីវិកំ>
    text <ធញ្ញំ ធនំ រជតំ ជាតរូបំ អជេឡកញ្ចាបិ បសុំ មហិំសំ>
    text <តេ លុទ្ទកម្មា បសវេត្វ បាបំ តេមេ ជនា សត្តិហតា សយន្តិ។>
  text <៤៧៨>
    text <គីវាយ ពទ្ធា កិស្ស ឥមេ បុនេកេ អញ្ញេ វិកន្តា ពិលកតា សយន្តិ>
    text <ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមេ នុ មច្ចា កិមកំសុ បាបំ យេមេ ជនា ពិលកតា សយន្តិ។>
  text <៤៧៩>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បាបកម្មានំ ជានំ អក្ខាសិជានតោ។>
  text <៤៨០>
    text <ឱរព្ភិកា សូករិកា ច មច្ឆិកា បសុំ មហិំសញ្ច អជេឡកញ្ច>
    text <ហន្ត្វាន សូនេសុ បសារយិំសុ តេ លុទ្ទកម្មា បសវេត្វ បាបំ>
    text <តេមេ ជនា ពិលកតា សយន្តិ។>
  text <៤៨១>
    text <រហទោ អយំ មុត្តករីសបូរោ ទុគ្គន្ធរូបោ អសុចិ បូតិ វាតិ>
    text <ខុទាបរេតា មនុជា អទន្តិ ភយញ្ហិ មំ វិន្ទតិ សូត ទិស្វា>
    text <បុច្ឆាមិ តំ មាតលិ ទេវសារថិ ឥមេ នុ មច្ចា កិមកំសុ បាបំ>
    text <យេមេ ជនា មុត្តករីសភក្ខា។>
  text <៤៨២>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បាបកម្មានំ ជានំ អក្ខាសិជានតោ។>
  text <៤៨៣>
    text <យេ កេចិមេ ការណិកា វិរោសកា បរេសំ ហិំសាយ សទា និវិដ្ឋា>
    text <តេ លុទ្ទកម្មា បសវេត្វ បាបំ មិត្តទ្ទុនោ មីឡ្ហមទន្តិ ពាលា។>
  text <៤៨៤>
    text <រហទោ អយំ លោហិតបុព្ពបូរោ ទុគ្គន្ធរូបោ អសុចិ បូតិ វាតិ>
    text <ឃម្មាភិតត្តា មនុជា បិវន្តិ ភយញ្ហិ មំ វិន្ទតិ សូត ទិស្វា>
    text <បុច្ឆាមិ តំ មាតលិ ទេវសារថិ ឥមេ នុ មច្ចា កិមកំសុ បាបំ>
    text <យេមេ ជនា លោហិតបុព្ពភក្ខា។>
  text <៤៨៥>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បាបកម្មានំ ជានំ អក្ខាសិជានតោ។>
  text <៤៨៦>
    text <យេ មាតរំ វា បិតរំ វា ជីវលោកេ បារាជិកា អរហន្តេ ហនន្តិ>
    text <តេ លុទ្ទកម្មា បសវេត្វ បាបំ តេមេ ជនា លោហិតបុព្ពភក្ខា។>
  text <៤៨៧>
    text <ជិវ្ហញ្ច បស្ស ពឡិសេន វិទ្ធំ វិហតំ យថា សង្កុសតេន ចម្មំ>
    text <ផន្ទន្តិ មច្ឆាវ ថលម្ហិ ខិត្តា មុញ្ចន្តិ ខេឡំ រុទមានា កិមេតេ។>
  text <៤៨៨>
    text <ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមេ នុ មច្ចា កិមកំសុ បាបំ យេមេ ជនា វង្កឃស្តា សយន្តិ។>
  text <៤៨៩>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បាបកម្មានំ ជានំ អក្ខាសិជានតោ។>
  text <៤៩០>
    text <យេ កេចិ សន្ធានគតា មនុស្សា អគ្ឃេន អគ្ឃំ កយំ ហាបយន្តិ>
    text <កុដេន កុដំ ធនលោភហេតុ ឆន្នំ យថា វារិចរំ វធាយ។>
  text <៤៩១>
    text <ន ហិ កូដការិស្ស ភវន្តិ តាណា សកេហិ កម្មេហិ បុរក្ខតស្ស>
    text <តេ លុទ្ទកម្មា បសវេត្វ បាបំ តេមេ ជនា វង្កឃស្តា សយន្តិ។>
  text <៤៩២>
    text <នារី ឥមា សម្បរិភិន្នគត្តា បគ្គយ្ហ កន្ទន្តិ ភុជេ ទុជច្ចា>
    text <សម្មក្ខិតា លោហិតបុព្ពលិត្តា គាវោ យថា អាឃាតនេ វិកន្តា>
    text <តា ភូមិភាគស្មិំ សទា និខាតា ខន្ធាតិវត្តន្តិ សជោតិភូតា។>
  text <៤៩៣>
    text <ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមា នុ នារិយោ កិមកំសុ បាបំ យា ភូមិភាគស្មិំ សទា និខាតា>
    text <ខន្ធាតិវត្តន្តិ សជោតិភូតា។>
  text <៤៩៤>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បាបកម្មានំ ជានំ អក្ខាសិជានតោ។>
  text <៤៩៥>
    text <កោលិត្ថិយាយោ ឥធ ជីវលោកេ អសុទ្ធកម្មា អសតំ អចារុំ>
    text <តា ទិត្តរូបា បតិ វិប្បហាយ អញ្ញំ អចារុំ រតិខិឌ្ឌហេតុ>
    text <តា ជីវលោកស្មិំ រមាបយិត្វា ខន្ធាតិវត្តន្តិ សជោតិភូតា។>
  text <៤៩៦>
    text <បាទេ គហេត្វា កិស្ស ឥមេ បុនេកេ អវំសិរា នរកេ បាតយន្តិ>
    text <ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមេ នុ មច្ចា កិមកំសុ បាបំ យេមេ ជនា អវំសិរា នរកេ បាតយន្តិ។>
  text <៤៩៧>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បាបកម្មានំ ជានំ អក្ខាសិជានតោ។>
  text <៤៩៨>
    text <យេ ជីវលោកស្មិ អសាធុកម្មិនោ បរស្ស ទារានិ អតិក្កមន្តិ>
    text <តេ តាទិសា ឧត្តមភណ្ឌថេនា តេមេ ជនា អវំសិរា នរកេ បាតយន្តិ។>
  text <៤៩៩>
    text <តេ វស្សបូគានិ ពហូនិ តត្ថ និរយេសុ ទុក្ខំ វេទនំ វេទយន្តិ>
    text <ន ហិ បាបការិស្ស ភវន្តិ តាណា សកេហិ កម្មេហិ បុរក្ខតស្ស>
    text <តេ លុទ្ទកម្មា បសវេត្វ បាបំ តេមេ ជនា អវំសិរា នរកេ បាតយន្តិ។>
  text <៥០០>
    text <ឧច្ចាវចាមេ វិវិធា ឧបក្កមា និរយេសុ ទិស្សន្តិ សុឃោររូបា>
    text <ភយញ្ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមេ នុ មច្ចា កិមកំសុ បាបំ យេមេ ជនា អធិមត្តា ទុក្ខា តិព្ពា>
    text <ខរា កដុកា វេទនា វេទយន្តិ។>
  text <៥០១>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បាបកម្មានំ ជានំ អក្ខាសិជានតោ។>
  text <៥០២>
    text <យេ ជីវលោកស្មិ សុបាបទិដ្ឋិនោ វិស្សាសកម្មានិ ករោន្តិ មោហា>
    text <បរញ្ច ទិដ្ឋីសុ សមាទបេន្តិ តេ បាបទិដ្ឋិំ បសវេត្វ បាបំ>
    text <តេមេ ជនា អធិមត្តា ទុក្ខា តិព្ពា ខរា កដុកា វេទនា វេទយន្តិ។>
  text <៥០៣>
    text <វិទិតា តេ មហារាជ អាវាសា បាបកម្មិនំ>
    text <ឋានានិ លុទ្ទកម្មានំ ទុស្សីលានញ្ច យា គតិ>
    text <ឧយ្យាហិ ទានិ រាជីសិ ទេវរាជស្ស សន្តិកេ។>
  text <៥០៤>
    text <បញ្ចថូបំ ទិស្សតិទំ វិមានំ មាលាបិឡន្ធា សយនស្ស មជ្ឈេ>
    text <តត្ថច្ឆតិ នារី មហានុភាវា ឧច្ចាវចំ ឥទ្ធិ វិកុព្ពមានា។>
  text <៥០៥>
    text <វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <អយំ នុ នារី កិមកាសិ សាធុំ យា មោទតិ សគ្គបត្តា វិមានេ។>
  text <៥០៦>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បុញ្ញកម្មានំ ជានំ អក្ខាសិជានតោ។>
  text <៥០៧>
    text <យទិ តេ សុតា ពីរណី ជីវលោកេ អាមាយទាសី អហុ ព្រាហ្មណស្ស>
    text <សា បត្តកាលេ អតិថិំ វិទិត្វា មាតាវ បុត្តំ សកិមាភិនន្ទី>
    text <សំយមា សំវិភាគា ច សា វិមានស្មិ មោទតិ។>
  text <៥០៨>
    text <ទទ្ទល្លមានា អាភេន្តិ វិមានា សត្ត និម្មិតា>
    text <តត្ថ យក្ខោ មហិទ្ធិកោ សព្ពាភរណភូសិតោ>
    text <សមន្តា អនុបរិយាតិ នារីគណបុរក្ខតោ។>
  text <៥០៩>
    text <វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <អយំ នុ មច្ចោ កិមកាសិ សាធុំ យោ មោទតិ សគ្គបត្តោ វិមានេ។>
  text <៥១០>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បុញ្ញកម្មានំ ជានំ អក្ខាសិជានតោ។>
  text <៥១១>
    text <សោណទិន្នោ គហបតិ ឯស ទានបតី អហុ>
    text <ឯស បព្ពជិតុទ្ទិស្ស វិហារេ សត្ត ការយិ។>
  text <៥១២>
    text <សក្កច្ចំ តេ ឧបដ្ឋាសិ ភិក្ខវោ តត្ថ វាសិកេ>
    text <អទាសិ ឧជុភូតេសុ វិប្បសន្នេន ចេតសា។>
  text <អច្ឆាទនញ្ច ភត្តញ្ច សេនាសនំ បទីបិយំ។>
  text <៥១៣>
    text <ចាតុទ្ទសិំ បញ្ចទសិំ យា ច បក្ខស្ស អដ្ឋមី>
    text <បាដិហារិយបក្ខញ្ច អដ្ឋង្គសុសមាហិតំ។>
  text <៥១៤>
    text <ឧបោសថំ ឧបវសី សទា សីលេសុ សំវុតោ>
    text <សំយមា សំវិភាគា ច សោ វិមានស្មិ មោទតិ។>
  text <៥១៥>
    text <បភាសតិ មិទំ ព្យម្ហំ ផលិកាសុ សុនិម្មិតំ>
    text <នារីវរគណាកិណ្ណំ កូដាគារវរោចិតំ>
    text <ឧបេតំ អន្នបានេហិ នច្ចគីតេហិ ចូភយំ។>
  text <៥១៦>
    text <វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមេ នុ មច្ចា កិមកំសុ សាធុំ យេ មោទរេ សគ្គបត្តា វិមានេ។>
  text <៥១៧>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បុញ្ញកម្មានំ ជានំ អក្ខាសិជានតោ។>
  text <៥១៨>
    text <យា កាចិ នារិយោ ឥធ ជីវលោកេ សីលវន្តិយោ ឧបាសិកា>
    text <ទានេ រតា និច្ចំ បសន្នចិត្តា សច្ចេ ឋិតា ឧបោសថេ អប្បមត្តា>
    text <សំយមា សំវិភាគា ច តា វិមានស្មិ មោទរេ។>
  text <៥១៩>
    text <បភាសតិ មិទំ ព្យម្ហំ វេឡុរិយាសុ និម្មិតំ>
    text <ឧបេតំ ភូមិភាគេហិ វិភត្តំ ភាគសោ មិតំ។>
  text <៥២០>
    text <អាឡម្ពរា មុទិង្គា ច នច្ចគីតា សុវាទិតា>
    text <ទិព្ពា សទ្ទា និច្ឆរន្តិ សវនីយា មនោរមា។>
  text <៥២១>
    text <នាហំ ឯវំគតំ ជាតុ ឯវំសុរុចិរំ បុរេ>
    text <សទ្ទំ សមភិជានាមិ ទិដ្ឋំ វា យទិ វា សុតំ។>
  text <៥២២>
    text <វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមេ នុ មច្ចា កិមកំសុ សាធុំ យេ មោទរេ សគ្គបត្តា វិមានេ។>
  text <៥២៣>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បុញ្ញកម្មានំ ជានំ អក្ខាសិជានតោ។>
  text <៥២៤>
    text <យេ កេចិ មច្ចា ឥធ ជីវលោកេ សីលវន្តា ឧបាសកា>
    text <អារាមេ ឧទបានេ ច បបា សង្កមនានិ ច>
    text <អរហន្តេ សីតិភូតេ សក្កច្ចំ បដិបាទយុំ។>
  text <៥២៥>
    text <ចីវរំ បិណ្ឌបាតញ្ច បច្ចយំ សយនាសនំ>
    text <អទំសុ ឧជុភូតេសុ វិប្បសន្នេន ចេតសា។>
  text <៥២៦>
    text <ចាតុទ្ទសិំ បញ្ចទសិំ យា ច បក្ខស្ស អដ្ឋមី>
    text <បាដិហារិយបក្ខញ្ច អដ្ឋង្គសុសមាហិតំ។>
  text <៥២៧>
    text <ឧបោសថំ ឧបវសុំ សទា សីលេសុ សំវុតា>
    text <សំយមា សំវិភាគា ច តេ វិមានស្មិ មោទរេ។>
  text <៥២៨>
    text <បភាសតិ មិទំ ព្យម្ហំ ផលិកាសុ សុនិម្មិតំ>
    text <នារីវរគណាកិណ្ណំ កូដាគារវរោចិតំ។>
  text <៥២៩>
    text <ឧបេតំ អន្នបានេហិ នច្ចគីតេហិ ចូភយំ>
    text <នជ្ជោ ចានុបរិយាតិ នានាបុប្ផទុមាយុតា។>
  text <៥៣០>
    text <វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <អយំ នុ មច្ចោ កិមកាសិ សាធុំ យោ មោទតី សគ្គបត្តោ វិមានេ។>
  text <៥៣១>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បុញ្ញកម្មានំ ជានំ អក្ខាសិជានតោ។>
  text <៥៣២>
    text <មិថិលាយំ គហបតិ ឯស ទានបតី អហុ>
    text <អារាមេ ឧទបានេ ច បបា សង្កមនានិ ច>
    text <អរហន្តេ សីតិភូតេ សក្កច្ចំ បដិបាទយិ។>
  text <៥៣៣>
    text <ចីវរំ បិណ្ឌបាតញ្ច បច្ចយំ សយនាសនំ>
    text <អទាសិ ឧជុភូតេសុ វិប្បសន្នេន ចេតសា។>
  text <៥៣៤>
    text <ចាតុទ្ទសិំ បញ្ចទសិំ យា ច បក្ខស្ស អដ្ឋមី>
    text <បាដិហារិយបក្ខញ្ច អដ្ឋង្គសុសមាហិតំ។>
  text <៥៣៥>
    text <ឧបោសថំ ឧបវសី សទា សីលេសុ សំវុតោ>
    text <សំយមា សំវិភាគា ច សោ វិមានស្មិ មោទតិ។>
  text <៥៣៦>
    text <បភាសតិ មិទំ ព្យម្ហំ ផលិកាសុ សុនិម្មិតំ>
    text <នារីវរគណាកិណ្ណំ កូដាគារវរោចិតំ។>
  text <៥៣៧>
    text <ឧបេតំ អន្នបានេហិ នច្ចគីតេហិ ចូភយំ>
    text <នជ្ជោ ចានុបរិយាតិ នានាបុប្ផទុមាយុតា។>
  text <៥៣៨>
    text <រាជាយតនា កបិត្ថា ច អម្ពា សាលា ច ជម្ពុយោ>
    text <តិន្ទុកា ច បិយាលា ច ទុមា និច្ចផលា ពហូ។>
  text <៥៣៩>
    text <វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <អយំ នុ មច្ចោ កិមកាសិ សាធុំ យោ មោទតី សគ្គបត្តោ វិមានេ។>
  text <៥៤០>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បុញ្ញកម្មានំ ជានំ អក្ខាសិជានតោ។>
  text <៥៤១>
    text <មិថិលាយំ គហបតិ ឯស ទានបតី អហុ>
    text <អារាមេ ឧទបានេ ច បបា សង្កមនានិ ច>
    text <អរហន្តេ សីតិភូតេ សក្កច្ចំ បដិបាទយិ។>
  text <៥៤២>
    text <ចីវរំ បិណ្ឌបាតញ្ច បច្ចយំ សយនាសនំ>
    text <អទាសិ ឧជុភូតេសុ វិប្បសន្នេន ចេតសា។>
  text <៥៤៣>
    text <ចាតុទ្ទសិំ បញ្ចទសិំ យា ច បក្ខស្ស អដ្ឋមី>
    text <បាដិហារិយបក្ខញ្ច អដ្ឋង្គសុសមាហិតំ។>
  text <៥៤៤>
    text <ឧបោសថំ ឧបវសី សទា សីលេសុ សំវុតោ>
    text <សំយមា សំវិភាគា ច សោ វិមានស្មិ មោទតិ។>
  text <៥៤៥>
    text <បភាសតិ មិទំ ព្យម្ហំ វេឡុរិយាសុ និម្មិតំ>
    text <ឧបេតំ ភូមិភាគេហិ វិភត្តំ ភាគសោ មិតំ។>
  text <៥៤៦>
    text <អាឡម្ពរា មុទិង្គា ច នច្ចគីតា សុវាទិតា>
    text <ទិព្យា សទ្ទា និច្ឆរន្តិ សវនីយា មនោរមា។>
  text <៥៤៧>
    text <នាហំ ឯវំគតំ ជាតុ ឯវំសុរុចិយំ បុរេ>
    text <សទ្ទំ សមភិជានាមិ ទិដ្ឋំ វា យទិ វា សុតំ។>
  text <៥៤៨>
    text <វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <អយំ នុ មច្ចោ កិមកាសិ សាធុំ យោ មោទតិ សគ្គបត្តោ វិមានេ។>
  text <៥៤៩>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បុញ្ញកម្មានំ ជានំ អក្ខាសិជានតោ។>
  text <៥៥០>
    text <ពារាណសិយំ គហបតិ ឯស ទានបតី អហុ>
    text <អារាមេ ឧទបានេ ច បបា សង្កមនានិ ច>
    text <អរហន្តេ សីតិភូតេ សក្កច្ចំ បដិបាទយិ។>
  text <៥៥១>
    text <ចីវរំ បិណ្ឌបាតញ្ច បច្ចយំ សយនាសនំ>
    text <អទាសិ ឧជុភូតេសុ វិប្បសន្នេន ចេតសា។>
  text <៥៥២>
    text <ចាតុទ្ទសិំ បញ្ចទសិំ យា ច បក្ខស្ស អដ្ឋមី>
    text <បាដិហារិយបក្ខញ្ច អដ្ឋង្គសុសមាហិតំ។>
  text <៥៥៣>
    text <ឧបោសថំ ឧបវសី សទាសីលេសុ សំវុតោ>
    text <សំយមា សំវិភាគា ច សោ វិមានស្មិ មោទតិ។>
  text <៥៥៤>
    text <យថា ឧទយមាទិច្ចោ ហោតិ លោហិតកោ មហា>
    text <តថូបមំ ឥទំ ព្យម្ហំ ជាតរូបស្ស និម្មិតំ។>
  text <៥៥៥>
    text <វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <អយំ នុ មច្ចោ កិមកាសិ សាធុំ យោ មោទតី សគ្គបត្តោ វិមានេ។>
  text <៥៥៦>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បុញ្ញកម្មានំ ជានំ អក្ខាសិជានតោ។>
  text <៥៥៧>
    text <សាវត្ថិយំ គហបតិ ឯស ទានបតី អហុ>
    text <អារាមេ ឧទបានេ ច បបា សង្កមនានិ ច>
    text <អរហន្តេ សីតិភូតេ សក្កច្ចំ បដិបាទយិ។>
  text <៥៥៨>
    text <ចីវរំ បិណ្ឌបាតញ្ច បច្ចយំ សយនាសនំ>
    text <អទាសិ ឧជុភូតេសុ វិប្បសន្នេន ចេតសា។>
  text <៥៥៩>
    text <ចាតុទ្ទសិំ បញ្ចទសិំ យា ច បក្ខស្ស អដ្ឋមី>
    text <បាដិហារិយបក្ខញ្ច អដ្ឋង្គសុសមាហិតំ។>
  text <៥៦០>
    text <ឧបោសថំ ឧបវសី សទា សីលេសុ សំវុតោ>
    text <សំយមា សំវិភាគា ច សោ វិមានស្មិ មោទតិ។>
  text <៥៦១>
    text <វេហាយសា មេ ពហុកា ជាតរូបស្ស និម្មិតា>
    text <ទទ្ទល្លមានា អាភេន្តិ វិជ្ជុវព្ភឃនន្តរេ។>
  text <៥៦២>
    text <វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមេ នុ មច្ចា កិមកំសុ សាធុំ យេ មោទរេ សគ្គបត្តា វិមានេ។>
  text <៥៦៣>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បុញ្ញកម្មានំ ជានំ អក្ខាសិជានតោ។>
  text <៥៦៤>
    text <សទ្ធាយ សុនិវិដ្ឋាយ សទ្ធម្មេ សុប្បវេទិតេ>
    text <អកំសុ សត្ថុ វចនំ សម្មាសម្ពុទ្ធសាសនេ>
    text <តេសំ ឯតានិ ឋានានិ យានិ ត្វំ រាជ បស្សសិ។>
  text <៥៦៥>
    text <វិទិតា តេ មហារាជ អាវាសា បាបកម្មិនំ>
    text <អថោ កល្យាណកម្មានំ ឋានានិ វិទិតានិ តេ>
    text <ឧយ្យាហិ ទានិ រាជីសិ ទេវរាជស្ស សន្តិកេ។>
  text <៥៦៦>
    text <សហស្សយុត្តំ ហយវាហិំ ទិព្ពយានមធិដ្ឋិតោ>
    text <យាយមានោ មហារាជា អទ្ទា សីទន្តរេ នគេ>
    text <ទិស្វានាមន្តយី សូតំ ឥមេ កេ នាម បព្ពតា។>
  text <៥៦៧>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បុញ្ញកម្មានំ ជានំ អក្ខាសិជានតោ។>
  text <៥៦៨>
    text <សុទស្សនោ ករវីកោ ឦសធរោ យុគន្ធរោ>
    text <នេមិន្ធរោ វិនតកោ អស្សកណ្ណោ គិរី ព្រហា។>
  text <៥៦៩>
    text <ឯតេ សីទន្តរេ នគា អនុបុព្ពសមុគ្គតា>
    text <មហារាជានមាវាសា យានិ ត្វំ រាជ បស្សសិ។>
  text <៥៧០>
    text <អនេករូបំ រុចិរំ នានាចិត្រំ បកាសតិ>
    text <អាកិណ្ណំ ឥន្ទសទិសេហិ ព្យគ្ឃេហេវ សុរក្ខិតំ។>
  text <៥៧១>
    text <វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមំ នុ ទ្វារំ កិមភញ្ញមាហុ មនោរម ទិស្សតិ ទូរតោវ។>
  text <៥៧២>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បុញ្ញកម្មានំ ជានំ អក្ខាសិជានតោ។>
  text <៥៧៣>
    text <ចិត្រកូដោតិ យំ អាហុ ទេវរាជបវេសនំ>
    text <សុទស្សនស្ស គិរិនោ ទ្វារញ្ហេតំ បកាសតិ។>
  text <៥៧៤>
    text <អនេករូបំ រុចិរំ នានាចិត្រំ បកាសតិ>
    text <អាកិណ្ណំ ឥន្ទសទិសេហិ ព្យគ្ឃេហេវ សុរក្ខិតំ>
    text <បវិសេតេន រាជីសិ អរជំ ភូមិមក្កម។>
  text <៥៧៥>
    text <សហស្សយុត្តំ ហយវាហិំ ទិព្ពយានមធិដ្ឋិតោ>
    text <យាយមានោ មហារាជា អទ្ទា ទេវសភំ ឥទំ។>
  text <៥៧៦>
    text <យថា សរទេ អាកាសេ នីលោភាសោ បទិស្សតិ>
    text <តថូបមំ ឥទំ ព្យម្ហំ វេឡុរិយាសុ និម្មិតំ។>
  text <៥៧៧>
    text <វិត្តី ហិ មំ វិន្ទតិ សូត ទិស្វា បុច្ឆាមិ តំ មាតលិ ទេវសារថិ>
    text <ឥមំ នុ ព្យម្ហំ កិមភញ្ញមាហុ មនោរម ទិស្សតិ ទូរតោវ។>
  text <៥៧៨>
    text <តស្ស បុដ្ឋោ វិយាកាសិ មាតលិ ទេវសារថិ>
    text <វិបាកំ បុញ្ញកម្មានំ ជានំ អក្ខាសិជានតោ។>
  text <៥៧៩>
    text <សុធម្មា ឥតិ យំ អាហុ បស្សេសា ទិស្សតេ សភា>
    text <វេឡុរិយារុចិរា ចិត្រា ធារយន្តិ សុនិម្មិតា។>
  text <៥៨០>
    text <អដ្ឋំសា សុកតា ថម្ភា សព្ពេ វេឡុរិយាមយា>
    text <យត្ថ ទេវា តាវតិំសា សព្ពេ ឥន្ទបុរោហិតា។>
  text <៥៨១>
    text <អត្ថំ ទេវមនុស្សានំ ចិន្តយន្តា សមច្ឆរេ>
    text <បវិសេតេន រាជីសិ ទេវានំ អនុមោទនំ។>
  text <៥៨២>
    text <តំ ទេវា បដិនន្ទិំសុ ទិស្វា រាជានមាគតំ>
    text <ស្វាគតំ តេ មហារាជ អថោ តេ អទុរាគតំ>
    text <និសីទ ទានិ រាជីសិ ទេវរាជស្ស សន្តិកេ។>
  text <៥៨៣>
    text <សក្កោបិ បដិនន្ទិត្ថ វេទេហំ មិថិលគ្គហំ>
    text <និមន្តយិត្ថ កាមេហិ អាសនេន ច វាសវោ។>
  text <៥៨៤>
    text <សាធុ ខោសិ អនុប្បត្តោ អាវាសំ វសវត្តិនំ>
    text <វស ទេវេសុ រាជីសិ សព្ពកាមសមិទ្ធិសុ>
    text <តាវតិំសេសុ ទេវេសុ ភុញ្ជ កាមេ អមានុសេ។>
  text <៥៨៥>
    text <យថា យាចិតកំ យានំ យថា យាចិតកំ ធនំ>
    text <ឯវំសម្បទមេវេតំ យំ បរតោ ទានបច្ចយា។>
  text <៥៨៦>
    text <ន ចាហមេតមិច្ឆាមិ យំ បរតោ ទានបច្ចយា>
    text <សយំកតានិ បុញ្ញានិ តំ មេ អាវេណិកំ ធនំ។>
  text <៥៨៧>
    text <សោហំ គន្ត្វា មនុស្សេសុ កាហាមិ កុសលំ ពហុំ>
    text <ទានេន សមចរិយាយ សំយមេន ទមេន ច>
    text <យំ កត្វា សុខិតោ ហោតិ ន ច បច្ឆានុតប្បតិ។>
  text <៥៨៨>
    text <ពហូបការោ នោ ភវំ មាតលិ ទេវសារថិ>
    text <យោ មេ កល្យាណកម្មានំ បាបានំ បដិទស្សយិ។>
  text <៥៨៩>
    text <ឥទំ វត្វា និមិរាជា វេទេហោ មិថិលគ្គហោ>
    text <បុថុយញ្ញំ យជិត្វាន សំយមំ អជ្ឈុបាគមីតិ។>
  stand <និមិជាតកំ ចតុត្ថំ។>
  text <  <
  text <៥៤២។ ឧមង្គជាតកំ ៥>
  text <៥៩០>
    text <បញ្ចាលោ សព្ពសេនាយ ព្រហ្មទត្តោយមាគតោ>
    text <សាយំ បញ្ចាលិយា សេនា អប្បមេយ្យា មហោសធ។>
  text <៥៩១>
    text <វីថិមតី បត្តិមតី សព្ពសង្គាមកោវិទា>
    text <ឱហារិនី សទ្ទវតី ភេរិសង្ខប្បពោធនា។>
  text <៥៩២>
    text <លោហវិជ្ជា អលង្ការា ធជិនី វាមរោហិនី>
    text <សិប្បិយេហិ សុសម្បន្នា សូរេហិ សុប្បតិដ្ឋិតា។>
  text <៥៩៣>
    text <ទសេត្ថ បណ្ឌិតា អាហុ ភូរិបញ្ញា រហោគមា>
    text <មាតា ឯកាទសី រញ្ញោ បញ្ចាលិយំ បសាសតិ។>
  text <៥៩៤>
    text <អថេត្ថេកសតំ ខត្យា អនុយន្តា យសស្សិនោ>
    text <អច្ឆិន្នរដ្ឋា ព្យថិតា បញ្ចាលិយំ វសំ គតា។>
  text <៥៩៥>
    text <យំវទា-តក្ករា រញ្ញោ អកាមា បិយភាណិនោ>
    text <បញ្ចាលមនុយាយន្តិ អកាមា វសិនោ គតា។>
  text <៥៩៦>
    text <តាយ សេនាយ មិថិលា តិសន្ធិបរិវារិតា>
    text <រាជធានី វិទេហានំ សមន្តា បរិខញ្ញតិ។>
  text <៥៩៧>
    text <ឧទ្ធំ តារកជាតាវ សមន្តា បរិវារិតា>
    text <មហោសធ វិជានាហិ កថំ មោក្ខោ ភវិស្សតិ។>
  text <៥៩៨>
    text <បាទេ ទេវ បសារេហិ ភុញ្ជ កាមេ រមស្សុ ច>
    text <ហិត្វា បញ្ចាលិយំ សេនំ ព្រហ្មទត្តោ បលាយិតិ។>
  text <៥៩៩>
    text <រាជា សន្ថវកាមោ តេ រតនានិ បវេច្ឆតិ>
    text <អាគច្ឆន្តុ ឥតោ ទូតា មញ្ជុកា បិយភាណិនោ។>
  text <៦០០>
    text <ភាសន្តុ មុទុកា វាចា យា វាចា បដិនន្ទិតា>
    text <បញ្ចាលោ ច វិទេហោ ច ឧភោ ឯកា ភវន្តុ តេ។>
  text <៦០១>
    text <កថំ នុ កេវដ្ដ មហោសធេន សមាគមោ អាសិ តទិង្ឃ ព្រូហិ>
    text <កច្ចិ តេ បដិនិជ្ឈត្តោ កច្ចិ តុដ្ឋោ មហោសធោ។>
  text <៦០២>
    text <អនរិយរូបោ បុរិសោ ជនិន្ទ អសម្មោទកោ ថទ្ធោ អសព្ភិរូបោ>
    text <យថា មូគោ ច ពធិរោ ច ន កិញ្ចិត្ថំ អភាសថ។>
  text <៦០៣>
    text <អទ្ធា ឥទំ មន្តបទំ សុទុទ្ទសំ អត្ថោ សុទ្ធោ នរវីរិយេន ទិដ្ឋោ>
    text <តថា ហិ កាយោ មម សម្បវេធតិ ហិត្វា សយំ កោ បរហត្ថមេស្សតិ។>
  text <៦០៤>
    text <ឆន្នញ្ហិ ឯកាវ មតី សមេតិ យេ បណ្ឌិតា ឧត្តមភូរិបត្តា>
    text <យានំ អយានំ អថ វាបិ ឋានំ មហោសធ ត្វម្បិ មតិំ ករោហិ។>
  text <៦០៥>
    text <ជានាសិ ខោ រាជ មហានុភាវោ មហព្ពលោ ចូឡនិព្រហ្មទត្តោ>
    text <រាជា ច តំ ឥច្ឆតិ មារណត្ថំ មិគំ យថា ឱកចរេន លុទ្ទោ។>
  text <៦០៦>
    text <យថាបិ មច្ឆោ ពឡិសំ វង្កំ មំសេន ឆាទិតំ>
    text <អាមគិទ្ធោ ន ជានាតិ មច្ឆោ មរណមត្តនោ។>
  text <៦០៧>
    text <ឯវមេវ តុវំ រាជ ចូឡនេយ្យស្ស ធីតរំ>
    text <កាមគិទ្ធោ ន ជានាសិ មច្ឆោវ មរណមត្តនោ។>
  text <៦០៨>
    text <សចេ គច្ឆសិ បញ្ចាលំ ខិប្បមត្តំ ជហិស្សតិ>
    text <មិគំ បន្ថានុពន្ធំវ មហន្តំ ភយមេស្សតិ។>
  text <៦០៩>
    text <មយមេវ ពាលម្ហសេ ឯឡមូគា យេ ឧត្តមត្ថានិ តយី លបិម្ហា>
    text <កិមេវ ត្វំ នង្គលកោដិវឌ្ឍោ អត្ថានិ ជានាសិ យថាបិ អញ្ញេ។>
  text <៦១០>
    text <ឥមំ គលេ គហេត្វាន នាសេថ វិជិតា មម>
    text <យោ មេ រតនលាភស្ស អន្តរាយាយ ភាសតិ។>
  text <៦១១>
    text <តតោ ច សោ អបក្កម្ម វេទេហស្ស ឧបន្តិកា>
    text <អថ អាមន្តយី ទូតំ មាធរំ សុវបណ្ឌិតំ។>
  text <៦១២>
    text <ឯហិ សម្ម ហរិតបក្ខ វេយ្យាវច្ចំ ករោហិ មេ>
    text <អត្ថិ បញ្ចាលរាជស្ស សាឡិកា សយនបាលិកា។>
  text <៦១៣>
    text <តំ ពន្ធនេន បុច្ឆស្សុ សា ហិ សព្ពស្ស កោវិទា>
    text <សា តេសំ សព្ពំ ជានាតិ រញ្ញោ ច កោសិយស្ស ច។>
  text <៦១៤>
    text <អាមោតិ សោ បដិស្សុត្វា មាធរោ សុវបណ្ឌិតោ>
    text <អគមាសិ ហរិតបក្ខោ សាឡិកាយ ឧបន្តិកំ។>
  text <៦១៥>
    text <តតោ ច ខោ សោ គន្ត្វាន មាធរោ សុវបណ្ឌិតោ>
    text <អថាមន្តយិ សុឃរំ សាឡិកំ មញ្ជុភាណិកំ។>
  text <៦១៦>
    text <កច្ចិ តេ សុឃរេ ខមនីយំ កច្ចិ វេស្សេ អនាមយំ>
    text <កច្ចិ តេ មធុនា លាជា លព្ភតេ សុឃរេ តុវំ។>
  text <៦១៧>
    text <កុសលញ្ចេវ មេ សម្ម អថោ សម្ម អនាមយំ>
    text <អថោ មេ មធុនា លាជា លព្ភតេ សុវបណ្ឌិត។>
  text <៦១៨>
    text <កុតោ នុ សម្ម អាគម្ម កស្ស វា បហិតោ តុវំ>
    text <ន ច មេសិ ឥតោ បុព្ពេ ទិដ្ឋោ វា យទិ វា សុតោ។>
  text <៦១៩>
    text <អហោសិំ សិវិរាជស្ស បាសាទេ សយនបាលកោ>
    text <តតោ សោ ធម្មិកោ រាជា ពទ្ធេ មោចេសិ ពន្ធនា។>
  text <៦២០>
    text <តស្ស មេកា ទុតិយាសិ សាឡិកា មញ្ជុភាណិកា>
    text <តំ តត្ថ អវធី សេនោ បេក្ខតោ សុឃរេ មម។>
  text <៦២១>
    text <តស្សា កាមា ហិ សម្មត្តោ អាគតោស្មិ តវន្តិកេ>
    text <សចេ ករេយ្យ ឱកាសំ ឧភយោវ វសាមសេ។>
  text <៦២២>
    text <សុវោវ សុវិំ កាមេយ្យ សាឡិកោ បន សាឡិកំ>
    text <សុវស្ស សាឡិកាយេវ សំវាសោ ហោតិ កីទិសោ។>
  text <៦២៣>
    text <យោយំ កាមេ កាមយតិ អបិ ចណ្ឌាលិកាមបិ>
    text <សព្ពោ ហិ សទិសោ ហោតិ នត្ថិ កាមេ អសាទិសោ។>
  text <៦២៤>
    text <អត្ថិ ជម្បាវតី នាម មាតា សិវិស្ស រាជិនោ>
    text <សា ភរិយា វាសុទេវស្ស កណ្ហស្ស មហេសី បិយា។>
  text <៦២៥>
    text <រដ្ឋវតី កិម្បុរិសី សាបិ វច្ឆំ អកាមយិ>
    text <មនុស្សោ មិគិយា សទ្ធិំ នត្ថិ កាមេ អសាទិសោ។>
  text <៦២៦>
    text <ហន្ទ ខ្វាហំ គមិស្សាមិ សាឡិកេ មញ្ជុភាណិកេ>
    text <បច្ចក្ខានុបទញ្ហេតំ អតិមញ្ញសិ នូន មំ។>
  text <៦២៧>
    text <ន សិរី តរមានស្ស មាធរ សុវបណ្ឌិត>
    text <ឥធេវ តាវ អច្ឆស្សុ យាវ រាជាន ទក្ខសិ>
    text <សោស្សិ សទ្ទំ មុទិង្គានំ អានុភាវញ្ច រាជិនោ។>
  text <៦២៨>
    text <យោ នុ ខ្វាយំ តិព្ពោ សទ្ទោ តិរោជនបទេ សុតោ>
    text <ធីតា បញ្ចាលរាជស្ស ឱសធី វិយ វណ្ណិនី>
    text <តំ ទស្សតិ វិទេហានំ សោ វិវាហោ ភវិស្សតិ។>
  text <៦២៩>
    text <ឯទិសោ មា អមិត្តានំ វិវាហោ ហោតុ មាធរ>
    text <យថា បញ្ចាលរាជស្ស វេទេហេន ភវិស្សតិ។>
  text <៦៣០>
    text <អានយិត្វាន វេទេហំ បញ្ចាលានំ រថេសភោ>
    text <តតោ នំ ឃាតយិស្សតិ នស្ស សខី ភវិស្សតិ។>
  text <៦៣១>
    text <ហន្ទ ខោ មំ អនុជានាហិ រត្តិយោ សត្តមត្តិយោ>
    text <យាវាហំ សិវិរាជស្ស អារោចេមិ មហេសិនោ>
    text <លទ្ធោ ច មេ អាវសថោ សាឡិកាយ ឧបន្តិកំ។>
  text <៦៣២>
    text <ហន្ទ ខោ តំ អនុជានាមិ រត្តិយោ សត្តមត្តិយោ>
    text <សចេ ត្វំ សត្តរត្តេន នាគច្ឆសិ មមន្តិកេ>
    text <មញ្ញេ ឱក្កន្តសត្តំ មំ មតាយ អាគមិស្សសិ។>
  text <៦៣៣>
    text <តតោ ច ខោ សោ គន្ត្វាន មាធរោ សុវបណ្ឌិតោ>
    text <មហោសធស្ស អក្ខាសិ សាឡិកាវចនំ ឥទំ។>
  text <៦៣៤>
    text <យស្សេវ ឃរេ ភុញ្ជេយ្យ ភោគំ តស្សេវ អត្ថំ បុរិសោ ចរេយ្យ>
    text <ហន្ទាហំ គច្ឆាមិ បុរេ ជនិន្ទ បញ្ចាលរាជស្ស បុរំ សុរម្មំ>
    text <និវេសនានិ មាបេតុំ វេទេហស្ស យសស្សិនោ។>
  text <៦៣៥>
    text <និវេសនានិ មាបេត្វា វេទេហស្ស យសស្សិនោ>
    text <យទា តេ បហិណេយ្យាមិ តទា ឯយ្យាសិ ខត្តិយ។>
  text <៦៣៦>
    text <តតោ ច បាយាសិ បុរេ មហោសធោ បញ្ចាលរាជស្ស បុរំ សុរម្មំ>
    text <និវេសនានិ មាបេតុំ វេទេហស្ស យសស្សិនោ។>
  text <៦៣៧>
    text <និវេសនានិ មាបេត្វា វេទេហស្ស យសស្សិនោ>
    text <អថស្ស បាហិណី ទូតំ វេទេហំ មិថិលគ្គហំ>
    text <ឯហិ ទានិ មហារាជ មាបិតំ តេ និវេសនំ។>
  text <៦៣៨>
    text <តតោ ច រាជា បាយាសិ សេនាយ ចតុរង្គិយា>
    text <អនន្តវាហនំ ទដ្ឋុំ ផីតំ កបិលិយំ បុរំ។>
  text <៦៣៩>
    text <តតោ ច ខោ សោ គន្ត្វាន ព្រហ្មទត្តស្ស បាហិណិ>
    text <អាគតោស្មិ មហារាជ តវ បាទានិ វន្ទិតុំ។>
  text <៦៤០>
    text <ទទាហិ ទានិ មេ ភរិយំ នារិំ សព្ពង្គសោភិនិំ>
    text <សុវណ្ណេន បដិច្ឆន្នំ ទាសីគណបុរក្ខតំ។>
  text <៦៤១>
    text <ស្វាគតំ តេវ វេទេហ អថោ តេ អទុរាគតំ>
    text <នក្ខត្តំយេវ បរិបុច្ឆ អហំ កញ្ញំ ទទាមិ តេ>
    text <សុវណ្ណេន បដិច្ឆន្នំ ទាសីគណបុរក្ខតំ។>
  text <៦៤២>
    text <តតោ ច រាជា វេទេហោ នក្ខត្តំ បរិបុច្ឆថ>
    text <នក្ខត្តំ បរិបុច្ឆិត្វា ព្រហ្មទត្តស្ស បាហិណិ។>
  text <៦៤៣>
    text <ទទាហិ ទានិ មេ ភរិយំ នារិំ សព្ពង្គសោភិនិំ>
    text <សុវណ្ណេន បដិច្ឆន្នំ ទាសីគណបុរក្ខតំ។>
  text <៦៤៤>
    text <ទទាមិ ទានិ តេ ភរិយំ នារិំ សព្ពង្គសោភិនិំ>
    text <សុវណ្ណេន បដិច្ឆន្នំ ទាសីគណបុរក្ខតំ។>
  text <៦៤៥>
    text <ហត្ថី អស្សា រថា បត្តី សេនា តិដ្ឋន្តិ វម្មិតា>
    text <ឧក្កា បទិត្តា ឈាយន្តិ កិន្នុ មញ្ញន្តិ បណ្ឌិតា។>
  text <៦៤៦>
    text <ហត្ថី អស្សា រថា បត្តី សេនា តិដ្ឋន្តិ វម្មិតា>
    text <ឧក្កា បទិត្តា ឈាយន្តិ កិំ នុ កាហន្តិ បណ្ឌិត។>
  text <៦៤៧>
    text <រក្ខតិ តំ មហារាជ ចូឡនេយ្យោ មហព្ពលោ>
    text <បទុដ្ឋោ ព្រហ្មទត្តេន បាតោ តំ ឃាតយិស្សតិ។>
  text <៦៤៨>
    text <ឧព្ពេធតិ មេ ហទយំ មុខញ្ច បរិសុស្សតិ>
    text <និព្ពុតិំ នាធិគច្ឆាមិ អគ្គិទឌ្ឍោវ អាតបេ។>
  text <៦៤៩>
    text <កម្មារានំ យថា ឧក្កា អន្តោ ឈាយតិ នោ ពហិ>
    text <ឯវម្បិ ហទយំ មយ្ហំ អន្តោ ឈាយតិ នោ ពហិ។>
  text <៦៥០>
    text <បមត្តោ មន្តនាតីតោ ភិន្នមន្តោសិ ខត្តិយ>
    text <ឥទានិ ខោ តំ តាយន្តុ បណ្ឌិតា មន្តិនោ ជនា។>
  text <៦៥១>
    text <អកត្វាមច្ចស្ស វចនំ អត្ថកាមហិតេសិនោ>
    text <អត្តបីតិរតោ រាជា មិគោ កូដេវ ឱហិតោ។>
  text <៦៥២>
    text <យថាបិ មច្ឆោ ពឡិសំ វង្កំ មំសេន ឆាទិតំ>
    text <អាមគិទ្ធោ ន ជានាតិ មច្ឆោ មរណមត្តនោ។>
  text <៦៥៣>
    text <ឯវមេវ តុវំ រាជ ចូឡនេយ្យស្ស ធីតរំ>
    text <កាមគិទ្ធោ ន ជានាសិ មច្ឆោវ មរណមត្តនោ។>
  text <៦៥៤>
    text <សចេ គច្ឆសិ បញ្ចាលំ ខិប្បមត្តំ ជហិស្សសិ>
    text <មិគំ បន្ថានុពន្ធំវ មហន្តំ ភយមេស្សតិ។>
  text <៦៥៥>
    text <អនរិយរូបោ បុរិសោ ជនិន្ទ អហីវ ឧច្ឆង្គគតោ ឌសេយ្យ>
    text <ន តេន មិត្តិំ កយិរាថ ធីរោ ទុក្ខោ ហវេ កាបុរិសេន សង្គមោ។>
  text <៦៥៦>
    text <យទេវ ជញ្ញា បុរិសំ ជនិន្ទ សីលវាយំ ពហុស្សុតោ>
    text <តេនេវ មិត្តិំ កយិរាថ ធីរោ សុខោ ហវេ សប្បុរិសេន សង្គមោ។>
  text <៦៥៧>
    text <ពាលោ តុវំ ឯឡមូគោសិ រាជ យោ ឧត្តមត្ថានិ មយី លបិត្ថោ>
    text <កិមេវហំ នង្គលកោដិវឌ្ឍោ អត្ថានិ ជានាមិ យថាបិ អញ្ញេ។>
  text <៦៥៨>
    text <ឥមំ គលេ គហេត្វាន នាសេថ វិជិតា មម>
    text <យោ មេ រតនលាភស្ស អន្តរាយាយ ភាសតិ។>
  text <៦៥៩>
    text <មហោសធ អតីតេន នានុវិជ្ឈន្តិ បណ្ឌិតា>
    text <កិំ មំ អស្សំវ សម្ពន្ធំ បតោទេនេវ វិជ្ឈសិ។>
  text <៦៦០>
    text <សចេ បស្សសិ មោក្ខំ វា ខេមំ វា បន បស្សសិ>
    text <តេនេវ មំ អនុសាស កិំ អតីតេន វិជ្ឈសិ។>
  text <៦៦១>
    text <អតីតំ មានុសំ កម្មំ ទុក្ករំ ទុរភិសម្ភវំ>
    text <ន តំ សក្កោមិ មោចេតុំ ត្វំ បជានស្សុ ខត្តិយ។>
  text <៦៦២>
    text <សន្តិ វេហាយសា នាគា ឥទ្ធិមន្តោ យសស្សិនោ>
    text <តេបិ អាទាយ គច្ឆេយ្យុំ យស្ស ហោន្តិ តថាវិធា។>
  text <៦៦៣>
    text <សន្តិ វេហាយសា អស្សា ឥទ្ធិមន្តោ យសស្សិនោ>
    text <តេបិ អាទាយ គច្ឆេយ្យុំ យស្ស ហោន្តិ តថាវិធា។>
  text <៦៦៤>
    text <សន្តិ វេហាយសា បក្ខី ឥទ្ធិមន្តោ យសស្សិនោ>
    text <តេបិ អាទាយ គច្ឆេយ្យុំ យស្ស ហោន្តិ តថាវិធា។>
  text <៦៦៥>
    text <សន្តិ វេហាយសា យក្ខា ឥទ្ធិមន្តោ យសស្សិនោ>
    text <តេបិ អាទាយ គច្ឆេយ្យុំ យស្ស ហោន្តិ តថាវិធា។>
  text <៦៦៦>
    text <អតីតំ មានុសំ កម្មំ ទុក្ករំ ទុរភិសម្ភវំ>
    text <ន តំ សក្កោមិ មោចេតុំ អន្តលិក្ខេន ខត្តិយ។>
  text <៦៦៧>
    text <អតីរទស្សី បុរិសោ មហន្តេ ឧទកណ្ណវេ>
    text <យត្ថ សោ លភតេ គាធំ តត្ថ សោ វិន្ទតេ សុខំ។>
  text <៦៦៨>
    text <ឯវំ អម្ហញ្ច រញ្ញោ ច ត្វំ បតិដ្ឋា មហោសធ>
    text <ត្វំ នោសិ មន្តិនំ សេដ្ឋោ អម្ហេ ទុក្ខា បមោចយ។>
  text <៦៦៩>
    text <អតីតំ មានុសំ កម្មំ ទុក្ករំ ទុរភិសម្ភវំ>
    text <ន តំ សក្កោមិ មោចេតុំ ត្វំ បជានស្សុ សេនក។>
  text <៦៧០>
    text <សុណោហិ មេតំ វចនំ បស្ស សេនំ មហព្ភយំ>
    text <សេនកំ ទានិ បុច្ឆាមិ កិំ កិច្ចំ ឥធ មញ្ញសិ។>
  text <៦៧១>
    text <អគ្គិំ វា ទ្វារតោ ទេម គណ្ហាមសេ វិកន្តនំ>
    text <អញ្ញមញ្ញំ វធិត្វាន ខិប្បំ ហិស្សាម ជីវិតំ>
    text <មា នោ រាជា ព្រហ្មទត្តោ ចិរំ ទុក្ខេន មារយិ។>
  text <៦៧២>
    text <សុណោហិ មេតំ វចនំ បស្ស សេនំ មហព្ភយំ>
    text <បុក្កុសំ ទានិ បុច្ឆាមិ កិំ កិច្ចំ ឥធ មញ្ញសិ។>
  text <៦៧៣>
    text <វិសំ ខាទិត្វា មិយ្យាម ខិប្បំ ហិស្សាម ជីវិតំ>
    text <មា នោ រាជា ព្រហ្មទត្តោ ចិរំ ទុក្ខេន មារយិ។>
  text <៦៧៤>
    text <សុណោហិ មេតំ វចនំ បស្ស សេនំ មហព្ភយំ>
    text <កាមិន្ទំ ទានិ បុច្ឆាមិ កិំ កិច្ចំ ឥធ មញ្ញសិ។>
  text <៦៧៥>
    text <រជ្ជុយា ពជ្ឈ មិយ្យាម បបាតា បបតាមសេ>
    text <មា នោ រាជា ព្រហ្មទត្តោ ចិរំ ទុក្ខេន មារយិ។>
  text <៦៧៦>
    text <សុណោហិ មេតំ វចនំ បស្ស សេនំ មហព្ភយំ>
    text <ទេវិន្ទំ ទានិ បុច្ឆាមិ កិំ កិច្ចំ ឥធ មញ្ញសិ។>
  text <៦៧៧>
    text <អគ្គិំ វា ទ្វារតោ ទេម គណ្ហាមសេ វិកន្តនំ>
    text <អញ្ញមញ្ញំ វធិត្វាន ខិប្បំ ហិស្សាម ជីវិតំ>
    text <ន នោ សក្កោតិ មោចេតុំ សុខេនេវ មហោសធោ។>
  text <៦៧៨>
    text <យថា កទលិនោ សារំ អន្វេសំ នាធិគច្ឆតិ>
    text <ឯវំ អន្វេសមានា នំ បញ្ហំ នជ្ឈគមាមសេ។>
  text <៦៧៩>
    text <យថា សិម្ពលិនោ សារំ អន្វេសំ នាធិគច្ឆតិ>
    text <ឯវំ អន្វេសមានា នំ បញ្ហំ នជ្ឈគមាមសេ។>
  text <៦៨០>
    text <អទេសេ វត នោ វុដ្ឋំ កុញ្ជរានំវនោទកេ>
    text <សកាសេ ទុម្មនុស្សានំ ពាលានំ អវិជានតំ។>
  text <៦៨១>
    text <ឧព្ពេធតិ មេ ហទយំ មុខញ្ច បរិសុស្សតិ>
    text <និព្ពុតិំ នាធិគច្ឆាមិ អគ្គិទឌ្ឍោវ អាតបេ។>
  text <៦៨២>
    text <កម្មារានំ យថា ឧក្កា អន្តោ ឈាយតិ នោ ពហិ>
    text <ឯវម្បិ ហទយំ មយ្ហំ អន្តោ ឈាយតិ នោ ពហិ។>
  text <៦៨៣>
    text <តតោ សោ បណ្ឌិតោ ធីរោ អត្ថទស្សី មហោសធោ>
    text <វេទេហំ ទុក្ខិតំ ទិស្វា ឥទំ វចនមព្រវិ។>
  text <៦៨៤>
    text <មា ត្វំ ភាយិ មហារាជ មា ត្វំ ភាយិ រថេសភ>
    text <អហំ តំ មោចយិស្សាមិ រាហុគ្គហំវ ចន្ទិមំ។>
  text <៦៨៥>
    text <មា ត្វំ ភាយិ មហារាជ មា ត្វំ ភាយិ រថេសភ>
    text <អហំ តំ មោចយិស្សាមិ រាហុគ្គហំវ សូរិយំ។>
  text <៦៨៦>
    text <មា ត្វំ ភាយិ មហារាជ មា ត្វំ ភាយិ រថេសភ>
    text <អហំ តំ មោចយិស្សាមិ បង្កេ សន្នំវ កុញ្ជរំ។>
  text <៦៨៧>
    text <មា ត្វំ ភាយិ មហារាជ មា ត្វំ ភាយិ រថេសភ>
    text <អហំ តំ មោចយិស្សាមិ បេឡាពទ្ធំវ បន្នគំ។>
  text <៦៨៨>
    text <មា ត្វំ ភាយិ មហារាជ មា ត្វំ ភាយិ រថេសភ>
    text <អហំ តំ មោចយិស្សាមិ បក្ខិំ ពទ្ធំវ បញ្ជរេ។>
  text <៦៨៩>
    text <មា ត្វំ ភាយិ មហារាជ មា ត្វំ ភាយិ រថេសភ>
    text <អហំ តំ មោចយិស្សាមិ មច្ឆេ ជាលគតេរិវ។>
  text <៦៩០>
    text <មា ត្វំ ភាយិ មហារាជ មា ត្វំ ភាយិ រថេសភ>
    text <អហំ តំ មោចយិស្សាមិ សយោគ្គពលវាហនំ។>
  text <៦៩១>
    text <មា ត្វំ ភាយិ មហារាជ មា ត្វំ ភាយិ រថេសភ>
    text <បញ្ចាលំ វាហយិស្សាមិ កាកសេនំវ លេឌ្ឌុនា។>
  text <៦៩២>
    text <អទុ បញ្ញា កិមត្ថិយា អមច្ចោ វាបិ តាទិសោ>
    text <យោ តំ សម្ពាធបក្ខន្ទំ ទុក្ខា ន បរិមោចយេ។>
  text <៦៩៣>
    text <ឯថ មាណវា ឧដ្ឋេថ មុខំ សោធេថ សន្ធិនោ>
    text <វេទេហោ សហមច្ចេហិ ឧមង្គេន គមិស្សតិ។>
  text <៦៩៤>
    text <តស្ស តំ វចនំ សុត្វា បណ្ឌិតស្សានុចារិនោ>
    text <ឧមង្គទ្វារំ វិវរិំសុ យន្តយុត្តេ ច អគ្គឡេ។>
  text <៦៩៥>
    text <បុរតោ សេនកោ យាតិ បច្ឆតោ ច មហោសធោ>
    text <មជ្ឈេ ច រាជា វេទេហោ អមច្ចបរិវារិតោ។>
  text <៦៩៦>
    text <ឧមង្គា និក្ខមិត្វាន វេទេហោ នាវមារុហិ>
    text <អភិរូឡ្ហញ្ច តំ ញត្វា អនុសាសិ មហោសធោ។>
  text <៦៩៧>
    text <អយំ តេ សសុរោ ទេវ អយំ សស្សុ ជនាធិប>
    text <យថា មាតុ បដិបត្តិ ឯវំ តេ ហោតុ សស្សុយា។>
  text <៦៩៨>
    text <យថាបិ និយកោ ភាតា សឧទរិយោ ឯកមាតុកោ>
    text <ឯវំ បញ្ចាលចន្ទោ តេ ទយិតព្ពោ រថេសភ។>
  text <៦៩៩>
    text <អយំ បញ្ចាលចន្ទី តេ រាជបុត្តី អភិច្ឆិតា>
    text <កាមំ ករោហិ តេ តាយ ភរិយា តេ រថេសភ។>
  text <៧០០>
    text <អារុយ្ហ នាវំ តរមានោ កិន្នុ តីរម្ហិ តិដ្ឋសិ>
    text <កិច្ឆា មុត្តាម្ហ ទុក្ខតោ យាម ទានិ មហោសធ។>
  text <៧០១>
    text <នេស ធម្មោ មហារាជ យោហំ សេនាយ នាយកោ>
    text <សេនង្គំ បរិហាបេត្វា អត្តានំ បរិមោចយេ។>
  text <៧០២>
    text <និវេសនម្ហិ តេ ទេវ សេនង្គំ បរិហាបិតំ>
    text <តំ ទិន្នំ ព្រហ្មទត្តេន អានយិស្សំ រថេសភ។>
  text <៧០៣>
    text <អប្បសេនោ មហាសេនំ កថំ វិគ្គយ្ហ ឋស្សសិ>
    text <ទុព្ពលោ ពលវន្តេន វិហញ្ញិស្សសិ បណ្ឌិត។>
  text <៧០៤>
    text <អប្បសេនោបិ ចេ មន្តី មហាសេនំ អមន្តិនំ>
    text <ជិនាតិ រាជា រាជានោ អាទិច្ចោវុទយំ តមំ។>
  text <៧០៥>
    text <សុសុខំ វត សំវាសោ បណ្ឌិតេហីតិ សេនក>
    text <បក្ខីវ បញ្ជរេ ពទ្ធេ មច្ឆេ ជាលគតេរិវ>
    text <អមិត្តហត្ថត្តគតេ មោចយី នោ មហោសធោ។>
  text <៧០៦>
    text <ឯវមេតំ មហារាជ បណ្ឌិតា ហិ សុខាវហា>
    text <បក្ខីវ បញ្ជរេ ពទ្ធេ មច្ឆេ ជាលគតេរិវ>
    text <អមិត្តហត្ថត្តគតេ មោចយី នោ មហោសធោ។>
  text <៧០៧>
    text <រក្ខិត្វា កសិណំ រត្តិំ ចូឡនេយ្យោ មហព្ពលោ>
    text <ឧទេន្តំ អរុណុគ្គស្មិំ ឧបការិំ ឧបាគមិ។>
  text <៧០៨>
    text <អារុយ្ហ បវរំ នាគំ ពលវន្តំ សដ្ឋិហាយនំ>
    text <រាជា អវោច បញ្ចាលោ ចូឡនេយ្យោ មហព្ពលោ។>
  text <៧០៩>
    text <សន្នទ្ធោ មណិវម្មេន សរមាទាយ បាណិនា>
    text <បេសិយេ អជ្ឈភាសិត្ថ បុថុគុម្ពេ សមាគតេ។>
  text <៧១០>
    text <ហត្ថារោហេ អនីកដ្ឋេ រថិកេ បត្តិការកេ>
    text <ឧបាសនម្ហិ កតហត្ថេ វាលវេធេ សមាគតេ។>
  text <៧១១>
    text <បេសេថ កុញ្ជរេ ទន្តី ពលវន្តេ សដ្ឋិហាយនេ>
    text <មទ្ទន្តុ កុញ្ជរា នគរំ វេទេហេន សុមាបិតំ។>
  text <៧១២>
    text <វច្ឆទន្តមុខា សេតា តិក្ខគ្គា អដ្ឋិវេធិនោ>
    text <បណុន្នា ធនុវេគេន សម្បតន្តុតរីតរា។>
  text <៧១៣>
    text <មាណវា វម្មិនោ សូរា ចិត្រទណ្ឌយុតាវុធា>
    text <បក្ខន្ទិនោ មហានាគា ហត្ថីនំ ហោន្តុ សម្មុខា។>
  text <៧១៤>
    text <សត្តិយោ តេលធោតាយោ អច្ចិមន្តា បភស្សរា>
    text <វិជ្ជោតមានា តិដ្ឋន្តុ សតរំសីវ តារកា។>
  text <៧១៥>
    text <អាវុធពលវន្តានំ គុណិកាយូរធារិនំ>
    text <ឯតាទិសានំ យោធានំ សង្គាមេ អបលាយិនំ>
    text <វេទេហោ កុតោ មុច្ចិស្សតិ សចេ បក្ខីវ កាហិតិ។>
  text <៧១៦>
    text <តិំស មេ បុរិសនាវុត្យោ សព្ពេវេកេកនិច្ចិតា>
    text <យេសំ សមំ ន បស្សាមិ កេវលំ មហិមំ ចរំ។>
  text <៧១៧>
    text <នាគា ច កប្បិតា ទន្តី ពលវន្តោ សដ្ឋិហាយនា>
    text <យេសំ ខន្ធេសុ សោភន្តិ កុមារា ចារុទស្សនា>
  text <៧១៨>
    text <បីតាលង្ការា បីតវសនា បីតុត្តរនិវាសនា>
    text <នាគខន្ធេសុ សោភន្តិ ទេវបុត្តាវ នន្ទនេ។>
  text <៧១៩>
    text <បាឋីនវណ្ណា នេត្តិំសា តេលធោតា បភស្សរា>
    text <និដ្ឋិតា នរធីរេហិ សមធារា សុនិស្សិតា។>
  text <៧២០>
    text <វេល្លាលិនោ វីតមលា សិក្កាយសមយា ទឡ្ហា>
    text <គហិតា ពលវន្តេហិ សុប្បហារប្បហារិភិ។>
  text <៧២១>
    text <សុវណ្ណថរុសម្បន្នា លោហិតកច្ឆុបធារិតា>
    text <វិវត្តមានា សោភន្តិ វិជ្ជុវព្ភឃនន្តរេ។>
  text <៧២២>
    text <បដាកា វម្មិនោ សូរា អសិចម្មស្ស កោវិទា>
    text <ធនុគ្គហា សិក្ខិតរា នាគខន្ធេ និបាតិនោ។>
  text <៧២៣>
    text <ឯតាទិសេហិ បរិក្ខិត្តោ នត្ថិ មោក្ខោ ឥតោ តវ>
    text <បភាវំ តេ ន បស្សាមិ យេន ត្វំ មិថិលំ វជេ។>
  text <៧២៤>
    text <កិំ នុ សន្តរមានោវ នាគំ បេសេសិ កុញ្ជរំ>
    text <បហដ្ឋរូបោ អាបតសិ សិទ្ធត្ថោស្មីតិ មញ្ញសិ។>
  text <៧២៥>
    text <ឱហរេតំ ធនុំ ចាបំ ខុរប្បំ បដិសំហរ>
    text <ឱហរេតំ សុភំ វម្មំ វេឡុរិយមណិសន្ថតំ។>
  text <៧២៦>
    text <បសន្នមុខវណ្ណោសិ មិតបុព្ពញ្ច ភាសសិ>
    text <ហោតិ ខោ មរណកាលេ ឯទិសី វណ្ណសម្បទា។>
  text <៧២៧>
    text <មោឃំ តេ គជ្ជិតំ រាជ ភិន្នមន្តោសិ ខត្តិយ>
    text <ទុគ្គណ្ហោសិ តយា រាជា ខឡុង្កេនេវ សិន្ធវោ។>
  text <៧២៨>
    text <តិណ្ណោ ហិយ្យោ រាជា គង្គំ សាមច្ចោ សបរិជ្ជនោ>
    text <ហំសរាជំ យថា ធង្កោ អនុជ្ជវំ បតិស្សសិ។>
  text <៧២៩>
    text <សិង្គាលា រត្តិភាគេន ផុល្លំ ទិស្វាន កិំសុកំ>
    text <មំសបេសីតិ មញ្ញន្តា បរិព្យូឡ្ហា មិគាធមា។>
  text <៧៣០>
    text <វីតិវត្តាសុ រត្តីសុ ឧគ្គតស្មិំ ទិវាករេ>
    text <កិំសុកំ ផុល្លិតំ ទិស្វា អាសច្ឆិន្នា មិគាធមា។>
  text <៧៣១>
    text <ឯវមេវ តុវំ រាជ វេទេហំ បរិវារិយ>
    text <អាសច្ឆិន្នោ គមិស្សសិ សិង្គាលា កិំសុកំ យថា។>
  text <៧៣២>
    text <ឥមស្ស ហត្ថេ បាទេ ច កណ្ណនាសញ្ច ឆិន្ទថ>
    text <យោ មេ អមិត្តំ ហត្ថគតំ វេទេហំ បរិមោចយិ។>
  text <៧៣៣>
    text <ឥមំ មំសំវ បាតព្យំ សូលេ កត្វា បចន្តុ នំ>
    text <យោ មេ អមិត្តំ ហត្ថគតំ វេទេហំ បរិមោចយិ។>
  text <៧៣៤>
    text <យថាបិ អាសភំ ចម្មំ បថព្យា វិតនិយ្យតិ>
    text <សីហស្ស អថោ ព្យគ្ឃស្ស ហោតិ សង្កុសមាហតំ។>
  text <៧៣៥>
    text <ឯវំ តំ វិតនិត្វាន វេធយិស្សាមិ សត្តិយា>
    text <យោ មេ អមិត្តំ ហត្ថគតំ វេទេហំ បរិមោចយិ។>
  text <៧៣៦>
    text <សចេ មេ ហត្ថេ បាទេ ច កណ្ណនាសញ្ច ឆេច្ឆសិ>
    text <ឯវំ បញ្ចាលចន្ទស្ស វេទេហោ ឆេទយិស្សតិ។>
  text <៧៣៧>
    text <សចេ មេ ហត្ថេ បាទេ ច កណ្ណនាសញ្ច ឆេច្ឆសិ>
    text <ឯវំ បញ្ចាលចន្ទិយា វេទេហោ ឆេទយិស្សតិ។>
  text <៧៣៨>
    text <សចេ មេ ហត្ថេ បាទេ ច កណ្ណនាសញ្ច ឆេច្ឆសិ>
    text <ឯវំ នន្ទាយ ទេវិយា វេទេហោ ឆេទយិស្សតិ។>
  text <៧៣៩>
    text <សចេ មេ ហត្ថេ បាទេ ច កណ្ណនាសញ្ច ឆេច្ឆសិ>
    text <ឯវំ តេ បុត្តទារស្ស វេទេហោ ឆេទយិស្សតិ។>
  text <៧៤០>
    text <សចេ មំសំវ បាតព្យំ សូលេ កត្វា បចិស្សសិ>
    text <ឯវំ បញ្ចាលចន្ទស្ស វេទេហោ បាចយិស្សតិ។>
  text <៧៤១>
    text <សចេ មំសំវ បាតព្យំ សូលេ កត្វា បចិស្សសិ>
    text <ឯវំ បញ្ចាលចន្ទិយា វេទេហោ បាចយិស្សតិ។>
  text <៧៤២>
    text <សចេ មំសំវ បាតព្យំ សូលេ កត្វា បចិស្សសិ>
    text <ឯវំ នន្ទាយ ទេវិយា វេទេហោ បាចយិស្សតិ។>
  text <៧៤៣>
    text <សចេ មំសំវ បាតព្យំ សូលេ កត្វា បចិស្សសិ>
    text <ឯវំ តេ បុត្តទារស្ស វេទេហោ បាចយិស្សតិ។>
  text <៧៤៤>
    text <សចេ មំ វិតនិត្វាន វេធយិស្សសិ សត្តិយា>
    text <ឯវំ បញ្ចាលចន្ទស្ស វេទេហោ វេធយិស្សតិ។>
  text <៧៤៥>
    text <សចេ មំ វិតនិត្វាន វេធយិស្សសិ សត្តិយា>
    text <ឯវំ បញ្ចាលចន្ទិយា វេទេហោ វេធយិស្សតិ។>
  text <៧៤៦>
    text <សចេ មំ វិតនិត្វាន វេធយិស្សសិ សត្តិយា>
    text <ឯវំ នន្ទាយ ទេវិយា វេទេហោ វេធយិស្សតិ។>
  text <៧៤៧>
    text <សចេ មំ វិតនិត្វាន វេធយិស្សសិ សត្តិយា>
    text <ឯវំ តេ បុត្តទារស្ស វេទេហោ វេធយិស្សតិ>
    text <ឯវំ នោ មន្តិតំ រហោ វេទេហេន មយា សហ។>
  text <៧៤៨>
    text <យថាបិ បលសតំ ចម្មំ កោន្តិមន្តាសុនិដ្ឋិតំ>
    text <ឧបេតិ តនុតាណាយ សរានំ បដិហន្តវេ។>
  text <៧៤៩>
    text <សុខាវហោ ទុក្ខនុទោ វេទេហស្ស យសស្សិនោ>
    text <មតិំ តេ បដិហញ្ញាមិ ឧសុំ បលសតេន វា។>
  text <៧៥០>
    text <ឥង្ឃ បស្ស មហារាជ សុញ្ញំ អន្តេបុរំ តវ>
    text <ឱរោធា ច កុមារា ច តវ មាតា ច ខត្តិយ>
    text <ឧមង្គា នីហរិត្វាន វេទេហស្សុបនាមិតា។>
  text <៧៥១>
    text <ឥង្ឃ អន្តេបុរំ មយ្ហំ គន្ត្វាន វិចិនាថ នំ>
    text <យថា ឥមស្ស វចនំ សច្ចំ វា យទិ វា មុសា។>
  text <៧៥២>
    text <ឯវមេតំ មហារាជ យថា អាហ មហោសធោ>
    text <សុញ្ញំ អន្តេបុរំ សព្ពំ កាកបដ្ដនកំ យថា។>
  text <៧៥៣>
    text <ឥតោ គតា មហារាជ នារី សព្ពង្គសោភនា>
    text <កោសម្ពផលកសុស្សោណី ហំសគគ្គរភាណិនី។>
  text <៧៥៤>
    text <ឥតោ នីតា មហារាជ នារី សព្ពង្គសោភនា>
    text <កោសេយ្យវសនា សាមា ជាតរូបសុមេខលា។>
  text <៧៥៥>
    text <សុរត្តបាទា កល្យាណី សុវណ្ណមណិមេខលា>
    text <បារេវតក្ខី សុតនូ ពិម្ពោដ្ឋា តនុមជ្ឈិមា។>
  text <៧៥៦>
    text <សុជាតា ភុជលដ្ឋីវ វេទីវ តនុមជ្ឈិមា>
    text <ទីឃស្សា កេសា អសិតា ឦសកគ្គបវេល្លិតា។>
  text <៧៥៧>
    text <សុជាតា មិគឆាបាវ ហេមន្តគ្គិសិខារិវ>
    text <នទីវ គិរិទុគ្គេសុ សញ្ឆន្នា ខុទ្ទវេឡុភិ។>
  text <៧៥៨>
    text <នាគនាសូរុ កល្យាណី បរមា តិម្ពរុត្ថនី>
    text <នាតិទីឃា នាតិរស្សា នាលោមា នាតិលោមសា។>
  text <៧៥៩>
    text <នន្ទាយ នូន មរណេន នន្ទសិ សិរិវាហន>
    text <អហញ្ច នូន នន្ទា ច គច្ឆាម យមសាធនំ។>
  text <៧៦០>
    text <ទិព្ពំ អធីយសេ មាយំ អកាសិ ចក្ខុមោហនំ>
    text <យោ មេ អមិត្តំ ហត្ថគតំ វេទេហំ បរិមោចយិ។>
  text <៧៦១>
    text <អធីយន្តិ មហារាជ ទិព្ពមាយិធ បណ្ឌិតា>
    text <តេ មោចយន្តិ អត្តានំ បណ្ឌិតា មន្តិនោ ជនា។>
  text <៧៦២>
    text <សន្តិ មាណវបុត្តា មេ កុសលា សន្ធិឆេទកា>
    text <យេសំ កតេន មគ្គេន វេទេហោ មិថិលំ គតោ។>
  text <៧៦៣>
    text <ឥង្ឃ បស្ស មហារាជ ឧមង្គំ សាធុ មាបិតំ>
    text <ហត្ថីនំ អថ អស្សានំ រថានំ អថ បត្តិនំ>
    text <អាលោកភូតំ តិដ្ឋន្តំ ឧមង្គំ សាធុ មាបិតំ។>
  text <៧៦៤>
    text <លាភា វត វិទេហានំ យស្សិមេទិសា បណ្ឌិតា>
    text <ឃរេ វសន្តិ វិជិតេ យថា ត្វំសិ មហោសធ។>
  text <៧៦៥>
    text <វុត្តិញ្ច បរិហារញ្ច ទិគុណំ ភត្តវេតនំ>
    text <ទទាមិ វិបុលេ ភោគេ ភុញ្ជ កាមេ រមស្សុ ច>
    text <មា វិទេហំ បច្ចគមា កិំ វិទេហោ ករិស្សតិ។>
  text <៧៦៦>
    text <យោ ចជេថ មហារាជ ភត្តារំ ធនការណា>
    text <ឧភិន្នំ ហោតិ គារយ្ហោ អត្តនោ ច បរស្ស ច>
    text <យាវ ជីវេយ្យ វេទេហោ នាញ្ញស្ស បុរិសោ សិយា។>
  text <៧៦៧>
    text <យោ ចជេថ មហារាជ ភត្តារំ ធនការណា>
    text <ឧភិន្នំ ហោតិ គារយ្ហោ អត្តនោ ច បរស្ស ច>
    text <យាវ តិដ្ឋេយ្យ វេទេហោ នាញ្ញស្ស វិជិតេ វសេ។>
  text <៧៦៨>
    text <ទម្មិ និក្ខសហស្សំ តេ គាមាសីតិញ្ច កាសិសុ>
    text <ទាសិសតានិ ចត្តារិ ទម្មិ ភរិយាសតញ្ច តេ>
    text <សព្ពំ សេនង្គមាទាយ សោត្ថិំ គច្ឆ មហោសធ។>
  text <៧៦៩>
    text <យាវ ទទន្តុ ហត្ថីនំ អស្សានំ ទិគុណំ វិធំ>
    text <តប្បេន្តុ អន្នបានេន រថិកេ បត្តិការកេ។>
  text <៧៧០>
    text <ហត្ថី អស្សេ រថេ បត្តី គច្ឆេវាទាយ បណ្ឌិត>
    text <បស្សតុ តំ មហារាជា វេទេហោ មិថិលំ គតំ។>
  text <៧៧១>
    text <ហត្ថី អស្សា រថា បត្តី សេនា បទិស្សតេ មហា>
    text <ចតុរង្គិនី ភីសរូបា កិំ នុ មញ្ញសិ បណ្ឌិត។>
  text <៧៧២>
    text <អានន្ទោ តេ មហារាជ ឧត្តមោ បដិទិស្សតិ>
    text <សព្ពំ សេនង្គមាទាយ សោត្ថិំ បត្តោ មហោសធោ។>
  text <៧៧៣>
    text <យថា បេតំ សុសានស្មិំ ឆឌ្ឌេត្វា ចតុរោ ជនា>
    text <ឯវំ កបិលយេ ត្យម្ហ ឆឌ្ឌយិត្វា ឥធាគតា។>
  text <៧៧៤>
    text <អថ ត្វំ កេន វណ្ណេន កេន វា បន ហេតុនា>
    text <កេន វា អត្ថជាតេន អត្តានំ បរិមោចយិ។>
  text <៧៧៥>
    text <អត្ថំ អត្ថេន វេទេហ មន្តំ មន្តេន ខត្តិយ>
    text <បរិវារយិំ រាជានំ ជម្ពុទីបំវ សាគរោ។>
  text <៧៧៦>
    text <ទិន្នំ និក្ខសហស្សំ មេ គាមាសីតិ ច កាសិសុ>
    text <ទាសីសតានិ ចត្តារិ ទិន្នំ ភរិយាសតញ្ច មេ>
    text <សព្ពំ សេនង្គមាទាយ សោត្ថិនាម្ហិ ឥធាគតោ។>
  text <៧៧៧>
    text <សុសុខំ វត សំវាសោ បណ្ឌិតេហីតិ សេនក>
    text <បក្ខីវ បញ្ជរេ ពទ្ធេ មច្ឆេ ជាលគតេរិវ>
    text <អមិត្តហត្ថត្តគតេ មោចយី នោ មហោសធោ។>
  text <៧៧៨>
    text <ឯវមេតំ មហារាជ បណ្ឌិតា ហិ សុខាវហា>
    text <បក្ខីវ បញ្ជរេ ពទ្ធេ មច្ឆេ ជាលគតេរិវ>
    text <អមិត្តហត្ថត្តគតេ មោចយី នោ មហោសធោ។>
  text <៧៧៩>
    text <អាហញ្ញន្តុ សព្ពវីណា ភេរិយោ ទិន្ទិមានិ ច>
    text <ធមេន្តុ មាគធា សង្ខា វគ្គូ នទន្តុ ទុន្ទុភី។>
  text <៧៨០>
    text <ឱរោធា ច កុមារា ច វេសិយានា ច ព្រាហ្មណា>
    text <ពហុំ អន្នញ្ច បានញ្ច បណ្ឌិតស្សាភិហារយុំ។>
  text <៧៨១>
    text <ហត្ថារោហា អនីកដ្ឋា រថិកា បត្តិការកា>
    text <ពហុំ អន្នញ្ច បានញ្ច បណ្ឌិតស្សាភិហារយុំ។>
  text <៧៨២>
    text <សមាគតា ជានបទា នេគមា ច សមាគតា>
    text <ពហុំ អន្នញ្ច បានញ្ច បណ្ឌិតស្សាភិហារយុំ។>
  text <៧៨៣>
    text <ពហុជនោ បសន្នោសិ ទិស្វា បណ្ឌិតមាគតំ>
    text <បណ្ឌិតម្ហិ អនុប្បត្តេ ចេលុក្ខេបោ អវត្តថាតិ។>
  stand <ឧមង្គជាតកំ បញ្ចមំ។>
  text <  <
  text <៥៤៣។ ភូរិទត្តជាតកំ ៦>
  text <៧៨៤>
    text <យំ កិញ្ចិ រតនំ អត្ថិ ធតរដ្ឋនិវេសនេ>
    text <សព្ពានិ តេ ឧបយន្តុ ធីតរំ ទេហិ រាជិនោ។>
  text <៧៨៥>
    text <ន នោ វិវាហោ នាគេហិ កតបុព្ពោ កុទាចនំ>
    text <តំ វិវាហំ អសំយុត្តំ កថំ អម្ហេ ករោមសេ។>
  text <៧៨៦>
    text <ជីវិតំ នូន តេ ចត្តំ រដ្ឋំ វា មនុជាធិប>
    text <ន ហិ នាគេ កុបិតម្ហិ ចិរំ ជីវន្តិ តាទិសា។>
  text <៧៨៧>
    text <យោ ត្វំ ទេវ មនុស្សោសិ ឥទ្ធិមន្តំ អនិទ្ធិមា>
    text <វរុណស្ស និយំ បុត្តំ យាមុនំ អតិមញ្ញសិ។>
  text <៧៨៨>
    text <នាតិមញ្ញាមិ រាជានំ ធតរដ្ឋំ យសស្សិនំ>
    text <ធតរដ្ឋោ ហិ នាគានំ ពហូនមបិ ឥស្សរោ។>
  text <៧៨៩>
    text <អហិ មហានុភាវោបិ ន មេ ធីតរមារហោ>
    text <ខត្តិយោ ច វិទេហានំ អភិជាតា សមុទ្ទជា។>
  text <៧៩០>
    text <កម្ពលស្សតរា ឧដ្ឋេន្តុ សព្ពេ នាគេ និវេទយ>
    text <ពារាណសិំ បវជ្ជន្តុ មា ច កញ្ចិ វិហេឋយុំ។>
  text <៧៩១>
    text <និវេសនេសុ សោព្ភេសុ រថិយា ចច្ចរេសុ ច>
    text <រុក្ខគ្គេសុ ច លម្ពន្តុ វិតតា តោរណេសុ ច។>
  text <៧៩២>
    text <អហម្បិ សព្ពសេតេន មហតា សុមហំ បុរំ>
    text <បរិក្ខិបិស្សំ ភោគេហិ កាសីនំ ជនយំ ភយំ។>
  text <៧៩៣>
    text <តស្ស តំ វចនំ សុត្វា ឧរគានេកវណ្ណិនោ>
    text <ពារាណសិំ បវជ្ជិំសុ ន ច កញ្ចិ វិហេឋយុំ។>
  text <៧៩៤>
    text <និវេសនេសុ សោព្ភេសុ រថិយា ចច្ចរេសុ ច>
    text <រុក្ខគ្គេសុ ច លម្ពិំសុ វិតតា តោរណេសុ ច។>
  text <៧៩៥>
    text <តេសុ ទិស្វាន លម្ពន្តេ បុថូ កន្ទិំសុ នារិយោ>
    text <នាគេ សោណ្ឌិកតេ ទិស្វា បស្សសន្តេ មុហុំ មុហុំ។>
  text <៧៩៦>
    text <ពារាណសី បព្យធិតា អាតុរា សមបជ្ជថ>
    text <ពាហា បគ្គយ្ហ បក្កន្ទុំ ធីតរំ ទេហិ រាជិនោ។>
  text <៧៩៧>
    text <បុប្ផាភិហារស្ស វនស្ស មជ្ឈេ កោ លោហិតក្ខោ វិតតន្តរំសោ>
    text <កា កម្ពុកាយូរធរា សុវត្ថា តិដ្ឋន្តិ នារិយោ ទស វន្ទមានា។>
  text <៧៩៨>
    text <កោ ត្វំ ព្រហាពាហុ វនស្ស មជ្ឈេ វិរោចសិ ឃតសិត្តោវ អគ្គិ>
    text <មហេសក្ខោ អញ្ញតរោសិ យក្ខោ ឧទាហុ នាគោសិ មហានុភាវោ។>
  text <៧៩៩>
    text <នាគោហមស្មិ ឥទ្ធិមា តេជស្សី ទុរតិក្កមោ>
    text <ឌំសេយ្យំ តេជសា កុទ្ធោ ផីតំ ជនបទំ អបិ។>
  text <៨០០>
    text <សមុទ្ទជា ហិ មេ មាតា ធតរដ្ឋោ ច មេ បិតា>
    text <សុទស្សនកនិដ្ឋោស្មិ ភូរិទត្តោតិ មំ វិទូ។>
  text <៨០១>
    text <យំ គម្ភីរំ សទាវដ្ដំ រហទំ ភិស្មំ បេក្ខសិ>
    text <ឯស ទិព្យោ មមាវាសោ អនេកសតបោរិសោ។>
  text <៨០២>
    text <មយូរកោញ្ចាភិរុទំ នីលោទំ វនមជ្ឈតោ>
    text <យមុនំ បវិស មា ភីតោ ខេមំ វត្តវតំ សិវំ។>
  text <៨០៣>
    text <តត្ថ បត្តោ សានុចរោ សហ បុត្តេន ព្រាហ្មណ>
    text <បូជិតោ មយ្ហំ កាមេហិ សុខំ ព្រាហ្មណ វច្ឆសិ។>
  text <៨០៤>
    text <សមា សមន្តបរិតោ បហូតតគរា មហី>
    text <ឥន្ទគោបកសញ្ឆន្នា សោភតិ ហរិតុត្តមា។>
  text <៨០៥>
    text <រម្មានិ វនចេត្យានិ រម្មា ហំសូបកូជិតា>
    text <ឱបុប្ផាបទ្មា តិដ្ឋន្តិ បោក្ខរញ្ញោ សុនិម្មិតា។>
  text <៨០៦>
    text <អដ្ឋំសា សុកតា ថម្ភា សព្ពេ វេឡុរិយាមយា>
    text <សហស្សថម្ភា បាសាទា បូរា កញ្ញាហិ ជោតរេ។>
  text <៨០៧>
    text <វិមានំ ឧបបន្នោសិ ទិព្យំ បុញ្ញេហិ អត្តនោ>
    text <អសម្ពាធំ សិវំ រម្មំ អច្ចន្តសុខសំហិតំ។>
  text <៨០៨>
    text <មញ្ញេ សហស្សនេត្តស្ស វិមានំ នាភិកង្ខសិ>
    text <ឥទ្ធី ហិ ត្យាយំ វិបុលា សក្កស្សេវ ជុតីមតោ។>
  text <៨០៩>
    text <មនសាបិ ន បត្តព្ពោ អានុភាវោ ជុតីមតោ>
    text <បរិចារយមានានំ សឥន្ទានំ វសវត្តិនំ។>
  text <៨១០>
    text <តំ វិមានំ អភិជ្ឈាយ អមរានំ សុខេសិនំ>
    text <ឧបោសថំ ឧបវសន្តោ សេមិ វម្មិកមុទ្ធនិ។>
  text <៨១១>
    text <អហញ្ច មិគមេសានោ សបុត្តោ បាវិសិំ វនំ>
    text <តំ មំ មតំ វា ជីវំ វា នាភិវេទេន្តិ ញាតកា។>
  text <៨១២>
    text <អាមន្តយេ ភូរិទត្តំ កាសិបុត្តំ យសស្សិនំ>
    text <តយា នោ សមនុញ្ញាតា អបិ បស្សេមុ ញាតកេ។>
  text <៨១៣>
    text <ឯសោ ហិ វត មេ ឆន្ទោ យំ វសេសិ មមន្តិកេ>
    text <ន ហិ ឯតាទិសា កាមា សុលភា ហោន្តិ មានុសេ។>
  text <៨១៤>
    text <សចេ ត្វំ និច្ឆសេ វត្ថុំ មម កាមេហិ បូជិតោ>
    text <មយា ត្វំ សមនុញ្ញាតោ សោត្ថិំ បស្សាហិ ញាតកេ។>
  text <៨១៥>
    text <ធារយិមំ មណិំ ទិព្យំ បសុំ បុត្តេ ច វិន្ទតិ>
    text <អរោគោ សុខិតោ ហោតិ គច្ឆេវាទាយ ព្រាហ្មណ។>
  text <៨១៦>
    text <កុសលំ បដិនន្ទាមិ ភូរិទត្ត វចោ តវ>
    text <បព្ពជិស្សាមិ ជិណ្ណោស្មិ ន កាមេ អភិបត្ថយេ។>
  text <៨១៧>
    text <ព្រហ្មចរិយស្ស ចេ ភង្គោ ហោតិ ភោគេហិ ការិយំ>
    text <អវិកម្បមានោ ឯយ្យាសិ ពហុំ ទស្សាមិ តេ ធនំ។>
  text <៨១៨>
    text <កុសលំ បដិនន្ទាមិ ភូរិទត្ត វចោ តវ>
    text <បុនបិ អាគមិស្សាមិ សចេ អត្ថោ ភវិស្សតិ។>
  text <៨១៩>
    text <ឥទំ វត្វា ភូរិទត្តោ បេសេសិ ចតុរោ ជនេ>
    text <ឯថ គច្ឆថ ឧដ្ឋេថ ខិប្បំ បាបេថ ព្រាហ្មណំ។>
  text <៨២០>
    text <តស្ស តំ វចនំ សុត្វា ឧដ្ឋាយ ចតុរោ ជនា>
    text <បេសិតា ភូរិទត្តេន ខិប្បំ បាបេសុ ព្រាហ្មណំ។>
  text <៨២១>
    text <មណិំ បគ្គយ្ហ មង្គល្យំ សាធុវិត្តំ មនោរមំ>
    text <សេលំ ព្យញ្ជនសម្បន្នំ កោ ឥមំ មណិមជ្ឈគា។>
  text <៨២២>
    text <លោហិតក្ខសហស្សាហិ សមន្តា បរិវារិតំ>
    text <អជ្ជ កាលំ បថំ គច្ឆំ អជ្ឈគាហំ មណិំ ឥមំ។>
  text <៨២៣>
    text <សុបចិណ្ណោ អយំ សេលោ អច្ចិតោ មហិតោ សទា>
    text <សុធារិតោ សុនិក្ខិត្តោ សព្ពត្ថមភិសាធយេ។>
  text <៨២៤>
    text <ឧបចារវិបន្នស្ស និក្ខេបេ ធារណាយ វា>
    text <អយំ សេលោ វិនាសាយ បរិចិណ្ណោ អយោនិសោ។>
  text <៨២៥>
    text <ន ឥមំ អកុសលោ ទិព្យំ មណិំ ធារេតុមារហោ>
    text <បដិបជ្ជ សតំ និក្ខំ ទេហិមំ រតនំ មម។>
  text <៨២៦>
    text <ន ច ម្យាយំ មណី កេយ្យោ គោហិ វា រតនេហិ វា>
    text <សេលោ ព្យញ្ជនសម្បន្នោ នេវ កេយ្យោ មណី មម។>
  text <៨២៧>
    text <នោ ចេ តយា មណី កេយ្យោ គោហិ វា រតនេហិ វា>
    text <អថ កេន មណី កេយ្យោ តំ មេ អក្ខាហិ បុច្ឆិតោ។>
  text <៨២៨>
    text <យោ មេ សំសេ មហានាគំ តេជស្សិំ ទុរតិក្កមំ>
    text <តស្ស ទជ្ជំ ឥមំ សេលំ ជលន្តមិវ តេជសា។>
  text <៨២៩>
    text <កោ នុ ព្រាហ្មណវណ្ណេន សុបណ្ណោ បតតំ វរោ>
    text <នាគំ ជិគីសមន្វេសិ អន្វេសំ ភក្ខមត្តនោ។>
  text <៨៣០>
    text <នាហំ ទិជាធិបោ ហោមិ ន ទិដ្ឋោ គរុឡោ មយា>
    text <អាសីវិសេន វិត្តោតិ វជ្ជោ ព្រាហ្មណ មំ វិទូ។>
  text <៨៣១>
    text <កិំ នុ តុយ្ហំ ពលំ អត្ថិ កិំ សិប្បំ វិជ្ជតេ តវ>
    text <កិស្មិំ វា ត្វំ បរត្ថទ្ធោ ឧរគំ នាបចាយសិ។>
  text <៨៣២>
    text <អារញ្ញិកស្ស ឥសិនោ ចិររត្តំ តបស្សិនោ>
    text <សុបណ្ណោ កោសិយស្សក្ខា វិសវិជ្ជំ អនុត្តរំ។>
  text <៨៣៣>
    text <តំ ភាវិតត្តញ្ញតរំ សម្មន្តំ បព្ពតន្តរេ>
    text <សក្កច្ចំ តំ ឧបដ្ឋាសិំ រត្តិន្ទិវមតន្ទិតោ។>
  text <៨៣៤>
    text <សោ តទា បរិចិណ្ណោ មេ វត្តវា ព្រហ្មចរិយវា>
    text <ទិព្ពំ បាតុករី មន្តំ កាមសា ភគវា មម។>
  text <៨៣៥>
    text <ត្យាហំ មន្តេ បរត្ថទ្ធោ នាហំ ភាយាមិ ភោគិនំ>
    text <អាចរិយោ វិសឃាតានំ អលម្បានោតិ មំ វិទូ។>
  text <៨៣៦>
    text <គណ្ហាមសេ មណិំ តាត សោមទត្ត វិជានហិ>
    text <មា ទណ្ឌេន សិរិំ បត្តំ កាមសា បជហិម្ហសេ។>
  text <៨៣៧>
    text <សកំ និវេសនំ បត្តំ យោ តំ ព្រាហ្មណ បូជយិ>
    text <ឯវំ កល្យាណការិស្ស កិំ មោហា ទុព្ភិមិច្ឆសិ។>
  text <៨៣៨>
    text <សចេ ត្វំ ធនកាមោសិ ភូរិទត្តោ បទស្សតិ>
    text <តមេវ គន្ត្វា យាចស្សុ ពហុំ ទស្សតិ តេ ធនំ។>
  text <៨៣៩>
    text <ហត្ថគតំ បត្តគតំ និកិណ្ណំ ខាទិតុំ វរំ>
    text <មា នោ សន្ទិដ្ឋិកោ អត្ថោ សោមទត្ត ឧបច្ចគា។>
  text <៨៤០>
    text <បច្ចតិ និរយេ ឃោរេ មហិស្សមបិ វិវរតិ>
    text <មិត្តទុព្ភី ហិតច្ចាគី ជីវរេវាបិ សុស្សតិ។>
  text <៨៤១>
    text <សចេ ត្វំ ធនកាមោសិ ភូរិទត្តោ បទស្សតិ>
    text <មញ្ញេ អត្តកតំ វេរំ នចិរំ វេទយិស្សសិ។>
  text <៨៤២>
    text <មហាយញ្ញំ យជិត្វាន ឯវំ សុជ្ឈន្តិ ព្រាហ្មណា>
    text <មហាយញ្ញំ យជិស្សាម ឯវំ មោក្ខាម បាបកា។>
  text <៨៤៣>
    text <ហន្ទ ទានិ អបាយាមិ នាហំ អជ្ជ តយា សហ>
    text <បទម្បេកំ ន គច្ឆេយ្យំ ឯវំ កិព្ពិសការិនា។>
  text <៨៤៤>
    text <ឥទំ វត្វាន បិតរំ សោមទត្តោ ពហុស្សុតោ>
    text <ឧជ្ឈាបេត្វាន ភូតានិ តម្ហា ឋានា អបក្កមិ។>
  text <៨៤៥>
    text <គណ្ហាហេតំ មហានាគំ អាហរេតំ មណិំ មម>
    text <ឥន្ទគោបកវណ្ណាភោ យស្ស លោហិតកោ សិរោ។>
  text <៨៤៦>
    text <កប្បាសបិចុរាសីវ ឯសោ កាយោ បទិស្សតិ>
    text <វម្មិកគ្គគតោ សេតិ តំ ត្វំ គណ្ហាហិ ព្រាហ្មណ។>
  text <៨៤៧>
    text <អថោសធេហិ ទិព្ពេហិ ជប្បំ មន្តបទានិ ច>
    text <ឯវំ តំ អសក្ខិ សត្ថុំ កត្វា បរិត្តមត្តនោ។>
  text <៨៤៨>
    text <មមំ ទិស្វាន អាយន្តំ សព្ពកាមសមិទ្ធិនំ>
    text <ឥន្ទ្រិយានិ អហដ្ឋានិ សាវំ ជាតំ មុខំ តវ។>
  text <៨៤៩>
    text <បទ្មំ យថា ហត្ថគតំ បាណិនា បរិមទ្ទិតំ>
    text <សាវំ ជាតំ មុខំ តុយ្ហំ មមំ ទិស្វាន ឯទិសំ។>
  text <៨៥០>
    text <កច្ចិ នុ តេ នាភិសសិ កច្ចិ តេ អត្ថិ វេទនា>
    text <យេន សាវំ មុខំ តុយ្ហំ មមំ ទិស្វាន អាគតំ។>
  text <៨៥១>
    text <សុបិនំ តាត អទ្ទក្ខិំ ឥតោ មាសំ អធោគតំ>
    text <ទក្ខិណំ វិយ មេ ពាហុំ ឆេត្វា រុហិរមក្ខិតំ>
    text <បុរិសោ អាទាយ បក្កាមិ មម រោទន្តិយា សតិ។>
  text <៨៥២>
    text <យតោហំ សុបិនមទ្ទក្ខិំ សុទស្សន វិជានហិ>
    text <តតោ ទិវា វា រត្តិំ វា សុខំ មេ នោបលព្ភតិ។>
  text <៨៥៣>
    text <យំ បុព្ពេ បរិវារិំសុ កញ្ញា រុចិរវិគ្គហា>
    text <ហេមជាលបដិច្ឆន្នា ភូរិទត្តោ ន ទិស្សតិ។>
  text <៨៥៤>
    text <យំ បុព្ពេ បរិវារិំសុ នេត្តិំសវរធារិនោ>
    text <កណិការាវ សម្ផុល្លា ភូរិទត្តោ ន ទិស្សតិ។>
  text <៨៥៥>
    text <ហន្ទ ទានិ គមិស្សាម ភូរិទត្តនិវេសនំ>
    text <ធម្មដ្ឋំ សីលសម្បន្នំ បស្សាម តវ ភាតរំ។>
  text <៨៥៦>
    text <តញ្ច ទិស្វាន អាយន្តិំ ភូរិទត្តស្ស មាតរំ>
    text <ពាហា បគ្គយ្ហ បក្កន្ទុំ ភូរិទត្តស្ស នារិយោ។>
  text <៨៥៧>
    text <បុត្តំ តេយ្យេ ន ជានាម ឥតោ មាសំ អធោគតំ>
    text <មតំ វា យទិ វា ជីវំ ភូរិទត្តំ យសស្សិនំ។>
  text <៨៥៨>
    text <សកុណី ហតបុត្តាវ សុញ្ញំ ទិស្វា កុលាវកំ>
    text <ចិរំ ទុក្ខេន ឈាយិស្សំ ភូរិទត្តំ អបស្សតី។>
  text <៨៥៩>
    text <កុររី ហតឆាបាវ សុញ្ញំ ទិស្វា កុលាវកំ>
    text <ចិរំ ទុក្ខេន ឈាយិស្សំ ភូរិទត្តំ អបស្សតី។>
  text <៨៦០>
    text <សា នូន ចក្កវាកីវ បល្លលស្មិំ អនោទកេ>
    text <ចិរំ ទុក្ខេន ឈាយិស្សំ ភូរិទត្តំ អបស្សតី។>
  text <៨៦១>
    text <កម្មារានំ យថា ឧក្កា អន្តោ ឈាយតិ នោ ពហិ>
    text <ឯវំ ឈាយាមិ សោកេន ភូរិទត្តំ អបស្សតី។>
  text <៨៦២>
    text <សាលាវ សម្បមថិតា មាលុតេន បមទ្ទិតា>
    text <សេន្តិ បុត្តា ច ទារា ច ភូរិទត្តនិវេសនេ។>
  text <៨៦៣>
    text <ឥទំ សុត្វាន និគ្ឃោសំ ភូរិទត្តនិវេសនេ>
    text <អរិដ្ឋោ ច សុភោគោ ច បធាវិំសុ អនន្តរា។>
  text <៨៦៤>
    text <អម្ម អស្សាស មា សោចិ ឯវំធម្មា ហិ បាណិនោ>
    text <ចវន្តិ ឧបបជ្ជន្តិ ឯសស្ស បរិណាមិតា។>
  text <៨៦៥>
    text <អហម្បិ តាត ជានាមិ ឯវំធម្មា ហិ បាណិនោ>
    text <សោកេន ច បរេតស្មិ ភូរិទត្តំ អបស្សតី។>
  text <៨៦៦>
    text <អជ្ជ ចេ មេ ឥមំ រត្តិំ សុទស្សន វិជានហិ>
    text <ភូរិទត្តំ អបស្សន្តី មញ្ញេ ហិស្សាមិ ជីវិតំ។>
  text <៨៦៧>
    text <អម្ម អស្សាស មា សោចិ អានយិស្សាម ភាតរំ>
    text <ទិសោទិសំ គមិស្សាម ភាតុបរិយេសនំ ចរំ។>
  text <៨៦៨>
    text <បព្ពតេ គិរិទុគ្គេសុ គាមេសុ និគមេសុ ច>
    text <ឱរេន សត្តរត្តស្ស ភាតរំ បស្ស អាគតំ។>
  text <៨៦៩>
    text <ហត្ថា បមុត្តោ ឧរគោ បាទេ តេ និបតី ភុសំ>
    text <កច្ចិ នុ តំ ឌំសី តាត មា ភាយិ សុខិតោ ភវ។>
  text <៨៧០>
    text <នេវ មយ្ហំ អយំ នាគោ អលំ ទុក្ខាយ កាយចិ>
    text <យាវតត្ថិ អហិគ្គាហោ មយា ភិយ្យោ ន វិជ្ជតិ។>
  text <៨៧១>
    text <កោ នុ ព្រាហ្មណវណ្ណេន ទិត្តោ បរិសមាគតោ>
    text <អវ្ហាយន្តុ សុយុទ្ធេន សុណន្តុ បរិសា មម។>
  text <៨៧២>
    text <ត្វំ មំ នាគេន អាលម្ប អហំ មណ្ឌូកឆាបិយា>
    text <ហោតុ នោ អព្ភុតំ តត្ថ អាសហស្សេហិ បញ្ចហិ។>
  text <៨៧៣>
    text <អហញ្ហិ វសុមា អឌ្ឍោ ត្វំ ទលិទ្ទោសិ មាណវ>
    text <កោ នុ តេ បាដិភោគត្ថិ ឧបជូតញ្ច កិំ សិយា។>
  text <៨៧៤>
    text <ឧបជូតញ្ច មេ អស្ស បាដិភោគោ ច តាទិសោ>
    text <ហោតុ នោ អព្ភុតំ តត្ថ អាសហស្សេហិ បញ្ចហិ។>
  text <៨៧៥>
    text <សុណោហិ មេ មហារាជ វចនំ ភទ្ទមត្ថុ តេ>
    text <បញ្ចន្នំ មេ សហស្សានំ បាដិភោគោ ហិ កិត្តិម។>
  text <៨៧៦>
    text <បេត្តិកំ វា ឥណំ ហោតិ យំ វា ហោតិ សយំកតំ>
    text <កិំ ត្វំ ឯវំ ពហុំ មយ្ហំ ធនំ យាចសិ ព្រាហ្មណ។>
  text <៨៧៧>
    text <អលម្បានោ ហិ នាគេន មមំ អភិជិគីសតិ>
    text <អហំ មណ្ឌូកឆាបិយា ឌំសយិស្សាមិ ព្រាហ្មណំ។>
  text <៨៧៨>
    text <តំ ត្វំ ទដ្ឋុំ មហារាជ អជ្ជ រដ្ឋាភិវឌ្ឍន>
    text <ខត្តសង្ឃបរិព្យូឡ្ហោ និយ្យាហិ អហិទស្សនំ។>
  text <៨៧៩>
    text <នេវ តំ អតិមញ្ញាមិ សិប្បវាទេន មាណវ>
    text <អតិមត្តោសិ សិប្បេន ឧរគំ នាបចាយសិ។>
  text <៨៨០>
    text <អហម្បិ នាតិមញ្ញាមិ សិប្បវាទេន ព្រាហ្មណ>
    text <អវិសេន ច នាគេន ភុសំ វញ្ចយសេ ជនំ។>
  text <៨៨១>
    text <ឯវំ ចេតំ ជនោ ជញ្ញា យថា ជានាមិ តំ អហំ>
    text <ន ត្វំ លភសិ អាលម្ប ភុសមុដ្ឋិំ កុតោ ធនំ។>
  text <៨៨២>
    text <ខរាជិនោ ជដី ទុម្មី ទិត្តោ បរិសមាគតោ>
    text <យោ ត្វំ ឯវំ គតំ នាគំ អវិសោ អតិមញ្ញសិ។>
  text <៨៨៣>
    text <អាសជ្ជ ខោ នំ ជញ្ញាសិ បុណ្ណំ ឧគ្គស្ស តេជសោ>
    text <មញ្ញេ តំ ភស្មរាសិំវ ខិប្បមេសោ ករិស្សតិ។>
  text <៨៨៤>
    text <សិយា វិសំ សិលុត្តស្ស ទេឌ្ឌុភស្ស សិលាភុនោ>
    text <នេវ លោហិតសីសស្ស វិសំ នាគស្ស វិជ្ជតិ។>
  text <៨៨៥>
    text <សុតមេតំ អរហតំ សញ្ញតានំ តបស្សិនំ>
    text <ឥធ ទានានិ ទត្វាន សគ្គំ គច្ឆន្តិ ទាយកា>
    text <ជីវន្តោ ទេហិ ទានានិ យទិ តេ អត្ថិ ទាតវេ។>
  text <៨៨៦>
    text <អយំ នាគោ មហិទ្ធិកោ តេជស្សី ទុរតិក្កមោ>
    text <តេន តំ ឌំសយិស្សាមិ សោ តំ ភស្មំ ករិស្សតិ។>
  text <៨៨៧>
    text <មយាបេតំ សុតំ សម្ម សញ្ញតានំ តបស្សិនំ>
    text <ឥធ ទានានិ ទត្វាន សគ្គំ គច្ឆន្តិ ទាយកា>
    text <ត្វមេវ ទេហិ ជីវន្តោ យទិ តេ អត្ថិ ទាតវេ។>
  text <៨៨៨>
    text <អយំ អជមុខី នាម បុណ្ណា ឧគ្គស្ស តេជសោ>
    text <តាយ តំ ឌំសយិស្សាមិ សា តំ ភស្មំ ករិស្សតិ។>
  text <៨៨៩>
    text <យា ធីតា ធតរដ្ឋស្ស វេមាតា ភគិនី មម>
    text <សា តំ ឌំសត្វជមុខី បុណ្ណា ឧគ្គស្ស តេជសោ។>
  text <៨៩០>
    text <ឆមាយំ ចេ និសិញ្ចិស្សំ ព្រហ្មទត្ត វិជានហិ>
    text <តិណលតានិ ឱសធ្យោ ឧស្សុស្សេយ្យុំ អសំសយំ។>
  text <៨៩១>
    text <ឧទ្ធំ ចេ បាតយិស្សាមិ ព្រហ្មទត្ត វិជានហិ>
    text <សត្ត វស្សានិយំ ទេវោ ន វស្សេ ន ហិមំ បតេ។>
  text <៨៩២>
    text <ឧទកេ ចេ និសិញ្ចិស្សំ ព្រហ្មទត្ត វិជានហិ>
    text <យាវន្តោទកជា បាណា មរេយ្យុំ មច្ឆកច្ឆបា។>
  text <៨៩៣>
    text <លោក្យំ សជន្តំ ឧទកំ បយាគស្មិំ បតិដ្ឋិតំ>
    text <កោមំ អជ្ឈោហរី ភូតោ ឱគាឡ្ហំ យមុនំ នទិំ។>
  text <៨៩៤>
    text <យទេស លោកាធិបតី យសស្សី ពារាណសិំ បក្រិយ សមន្តតោ>
    text <តស្សាហ បុត្តោ ឧរគូសភស្ស សុភោគោតិ មំ ព្រាហ្មណ វេទយន្តិ។>
  text <៨៩៥>
    text <សចេ ហិ បុត្តោ ឧរគូសភស្ស កាសិស្ស រញ្ញោ អមរាធិបស្ស>
    text <មហេសក្ខោ អញ្ញតរោ បិតា តេ មច្ចេសុ មាតា បន តេ អតុល្យា>
    text <ន តាទិសោ អរហតិ ព្រាហ្មណស្ស ទាសម្បិ ឱហារិតុំ មហានុភាវោ។>
  text <៨៩៦>
    text <រុក្ខំ និស្សាយ វិជ្ឈិត្ថោ ឯណេយ្យំ បាតុមាគតំ>
    text <សោ វិទ្ធោ ទូរមចរិ សរវេគេន សីឃវា។>
  text <៨៩៧>
    text <តំ ត្វំ បតិតមទ្ទក្ខិ អរញ្ញស្មិំ ព្រហាវនេ>
    text <សមំ សកាជមាទាយ សាយំ និគ្រោធុបាគមិ។>
  text <៨៩៨>
    text <សុកសាឡិកសង្ឃុដ្ឋំ បិង្គលំ សន្ថតាយុតំ>
    text <កោកិលាភិរុទំ រម្មំ ធុវំ ហរិតសទ្ទលំ។>
  text <៨៩៩>
    text <តត្ថ តេ សោ បាតុរហុ ឥទ្ធិយា យសសា ជលំ>
    text <មហានុភាវោ ភាតា មេ កញ្ញាហិ បរិវារិតោ។>
  text <៩០០>
    text <សោ តេន បរិចិណ្ណោ ត្វំ សព្ពកាមេហិ តប្បិតោ>
    text <អទុដ្ឋស្ស តុវំ ទុព្ភិ តំ តេ វេរំ ឥធាគតំ។>
  text <៩០១>
    text <ខិប្បំ គីវំ បសារេហិ ន តេ ទស្សាមិ ជីវិតំ>
    text <ភាតុ បរិសរំ វេរំ ឆេទយិស្សាមិ តេ សិរំ។>
  text <៩០២>
    text <អជ្ឈាយកោ យាចយោគី អាហុតគ្គិ ច ព្រាហ្មណោ>
    text <ឯតេហិ តីហិ ឋានេហិ អវជ្ឈោ ហោតិ ព្រាហ្មណោ។>
  text <៩០៣>
    text <យំ បូរំ ធតរដ្ឋស្ស ឱគាឡ្ហំ យមុនំ នទិំ>
    text <ជោតតេ សព្ពសោវណ្ណំ គិរិមាហច្ច យាមុនំ។>
  text <៩០៤>
    text <តត្ថ តេ បុរិសព្យគ្ឃា សោទរិយា មម ភាតរោ>
    text <យថា តេ តត្ថ វក្ខន្តិ តថា ហេស្សសិ ព្រាហ្មណ។>
  text <៩០៥>
    text <អនិត្តរា ឥត្តរសម្បយុត្តា យញ្ញា ច វេទា ច សុភោគលោកេ>
    text <តទគ្គរយ្ហញ្ហិ វិនិន្ទមានោ ជហាតិ វិត្តញ្ច សតញ្ច ធម្មំ។>
  text <៩០៦>
    text <អជ្ឈេនមរិយា បថវិំ ជនិន្ទា វេស្សា កសិំ បារិចរិយញ្ច សុទ្ទា>
    text <ឧបាគុ បច្ចេកំ យថាបទេសំ កតាហុ ឯតេ វសិនាតិ អាហុ។>
  text <៩០៧>
    text <ធាតា វិធាតា វរុណោ កុវេរោ សោមោ យមោ ចន្ទិមា វាយុ សូរិយោ>
    text <ឯតេបិ យញ្ញំ បុថុសោ យជិត្វា អជ្ឈាយកានំ អថោ សព្ពកាមេ។>
  text <៩០៨>
    text <វិកាសិតា ចាបសតានិ បញ្ច យោ អជ្ជុនោ ពលវា ភីមសេនោ>
    text <សហស្សពាហុ អសមោ បថព្យា សោបិ តទា មាទហិ ជាតវេទំ។>
  text <៩០៩>
    text <យោ ព្រាហ្មណេ ភោជយិ ទីឃរត្តំ អន្នេន បានេន យថានុភាវំ>
    text <បសន្នចិត្តោ អនុមោទមានោ សុភោគ ទេវញ្ញតរោ អហោសិ។>
  text <៩១០>
    text <មហាសនំ ទេវមនោមវណ្ណំ យោ សប្បិនា អសក្ខិ ភោជេតុមគ្គិំ>
    text <ស យញ្ញតន្តំ វរតោ យជិត្វា ទិព្ពំ គតិំ មុចលិន្ទជ្ឈគច្ឆិ។>
  text <៩១១>
    text <មហានុភាវោ វស្សសហស្សជីវី យោ បព្ពជី ទស្សនេយ្យោ ឧឡារោ>
    text <ហិត្វា អបរិយន្តរដ្ឋំ សសេនំ រាជា ទុទីបោបិ ជគាម សគ្គំ។>
  text <៩១២>
    text <យោ សាគរន្តំ សាគរោ វិជិត្វា យូបំ សុភំ សោណ្ណមយំ ឧឡារំ>
    text <ឧស្សេសិ វេស្សានរមាទហានោ សុភោគ ទេវញ្ញតរោ អហោសិ។>
  text <៩១៣>
    text <យស្សានុភាវេន សុភោគ គង្គា បវត្តថ ទធិសន្និសិន្នំ សមុទ្ទំ>
    text <សលោមបាទោ បរិចរិយមគ្គិំ អង្គោ សហស្សក្ខបុរជ្ឈគច្ឆិ។>
  text <៩១៤>
    text <មហិទ្ធិកោ ទេវវរោ យសស្សី សេនាបតិ តិទិវេ វាសវស្ស>
    text <សោ សោមយាគេន មលំ វិហន្ត្វា សុភោគ ទេវញ្ញតរោ អហោសិ។>
  text <៩១៥>
    text <អការយិ លោកមិមំ បរញ្ច ភាគីរថិំ ហិមវន្តញ្ច គិជ្ឈំ>
    text <យោ ឥទ្ធិមា ទេវវរោ យសស្សី សោបិ តទា អាទហិ ជាតវេទំ។>
  text <៩១៦>
    text <មាលាគិរី ហិមវា យោ ច គិជ្ឈោ សុទស្សនោ និសភោ កុវេរុ>
    text <ឯតេ ច អញ្ញេ ច នគា មហន្តា ចិត្យា កតា យញ្ញករេហិ មាហុ។>
  text <៩១៧>
    text <អជ្ឈាយកំ មន្តគុណូបបន្នំ តបស្សិនំ យាចយោគោតិធាហុ>
    text <តីរេ សមុទ្ទស្សុទកំ សជន្តំ សាគរោជ្ឈោហរិ តេនបេយ្យោ។>
  text <៩១៨>
    text <អាយាគវត្ថូនិ បុថូ បថព្យា សំវិជ្ជន្តិ ព្រាហ្មណា វាសវស្ស>
    text <បុរិមំ ទិសំ បច្ឆិមំ ទក្ខិណុត្តរំ សំវិជ្ជមានា ជនយន្តិ វេទំ។>
  text <៩១៩>
    text <កលី ហិ ធីរាន កដំ មគានំ ភវន្តិ វេទជ្ឈគតានរិដ្ឋ>
    text <មរីចិធម្មំ អសមេក្ខិតត្តា មាយាគុណា នាតិវហន្តិ បញ្ញំ។>
  text <៩២០>
    text <វេទា ន តាណាយ ភវន្តិ ទស្ស មិត្តទ្ទុនោ ភូនហុនោ នរស្ស>
    text <ន តាយតេ បរិចិណ្ណោ ច អគ្គិ ទោសន្តរំ មច្ចមនរិយកម្មំ។>
  text <៩២១>
    text <សព្ពញ្ច មច្ចា សធនំ សភោគំ អាទីបិតំ ទារុ តិណេន មិស្សំ>
    text <ទហំ ន តប្បេ អសមត្ថតេជោ កោ តំ សុភិក្ខំ ទ្វិរសញ្ញុ កយិរា។>
  text <៩២២>
    text <យថាបិ ខីរំ វិបរិណាមធម្មំ ទធិ ភវិត្វា នវនីតម្បិ ហោតិ>
    text <ឯវម្បិ អគ្គិ វិបរិណាមធម្មោ តេជោ សមោរោហតី យោគយុត្តោ។>
  text <៩២៣>
    text <ន ទិស្សតី អគ្គិមនុប្បវិដ្ឋោ សុក្ខេសុ កដ្ឋេសុ នវេសុ ចាបិ>
    text <នាមត្ថមានោ អរណីនរេន នាកម្មុនា ជាយតិ ជាតវេទោ។>
  text <៩២៤>
    text <សចេ ហិ អគ្គិ អន្តរតោ វសេយ្យ សុក្ខេសុ កដ្ឋេសុ នវេសុ ចាបិ>
    text <សព្ពានិ សុស្សេយ្យុ វនានិ លោកេ សុក្ខានិ កដ្ឋានិ ច បជ្ជលេយ្យុំ។>
  text <៩២៥>
    text <ករោតិ ចេ ទារុតិណេន បុញ្ញំ ភោជំ នរោ ធូមសិខិំ បតាបវំ>
    text <អង្គារិកា លោណករា ច សូទា សរីរទាហាបិ ករេយ្យុ បុញ្ញំ។>
  text <៩២៦>
    text <អថ ចេ ហិ ឯតេ ន ករោន្តិ បុញ្ញំ អជ្ឈេនមគ្គិំ ឥធ តប្បយិត្វា>
    text <ន កោចិ លោកស្មិំ ករោតិ បុញ្ញំ ភោជំ នរោ ធូមសិខិំ បតាបវំ។>
  text <៩២៧>
    text <កថញ្ហិ លោកាបចិតោ សមានោ អមនុញ្ញគន្ធំ ពហូនំ អកន្តំ>
    text <យទេវ មច្ចា បរិវជ្ជយន្តិ តទប្បសត្ថំ ទ្វិរសញ្ញុ ភុញ្ជេ។>
  text <៩២៨>
    text <សិខិម្បិ ទេវេសុ វទន្តិ ហេកេ អាបំ មិលក្ខូ បន ទេវមាហុ>
    text <សព្ពេវ ឯតេ វិតថំ ភណន្តិ អគ្គី ន ទេវញ្ញតរោ ន ចាបោ។>
  text <៩២៩>
    text <អនិន្ទ្រិយពទ្ធមសញ្ញកាយំ វេស្សានរំ កម្មករំ បជានំ>
    text <បរិចរិយ មគ្គិំ សុគតិំ កថំ វជេ បាបានិ កម្មានិ បកុព្ពមានោ។>
  text <៩៣០>
    text <សព្ពាភិភូ តាហុធ ជីវិកត្ថា អគ្គិស្ស ព្រហ្មា បរិចារកោតិ>
    text <សព្ពានុភាវី ច វសី កិមត្ថំ អនិម្មិតោ និម្មិតំ វន្ទិតស្ស។>
  text <៩៣១>
    text <ហស្សំ អនិជ្ឈានខមំ អតច្ឆំ សក្ការហេតុ បកិរិំសុ បុព្ពេ>
    text <តេ លាភសក្ការេ អបាតុភោន្តេ សន្ធាបិតា ជន្តុភិ សន្តិធម្មំ។>
  text <៩៣២>
    text <អជ្ឈេនមរិយា បថវិំ ជនិន្ទា វេស្សា កសិំ បារិចរិយញ្ច សុទ្ទា>
    text <ឧបាគុ បច្ចេកំ យថាបទេសំ កតាហុ ឯតេ វសិនាតិ អាហុ។>
  text <៩៣៣>
    text <ឯតញ្ច សច្ចំ វចនំ ភវេយ្យ យថា ឥទំ ភាសិតំ ព្រាហ្មណេហិ>
    text <នាខត្តិយោ ជាតុ លភេថ រជ្ជំ នាព្រាហ្មណោ មន្តបទានិ សិក្ខេ>
    text <នាញ្ញត្រ វេស្សេហិ កសិំ ករេយ្យ សុទ្ទោ ន មុច្ចេ បរបេសនាយ។>
  text <៩៣៤>
    text <យស្មា ច ឯតំ វចនំ អភូតំ មុសាវិមេ ឱទរិយា ភណន្តិ>
    text <តទប្បបញ្ញា អភិសទ្ទហន្តិ បស្សន្តិ តំ បណ្ឌិតា អត្តនាវ។>
  text <៩៣៥>
    text <ខត្យា ហិ វេស្សានំ ពលិំ ហរន្តិ អាទាយ សត្ថានិ ចរន្តិ ព្រាហ្មណា>
    text <តំ តាទិសំ សង្ខុភិតំ បភិន្នំ កស្មា ព្រហ្មា នុជ្ជុ ករោតិ លោកំ។>
  text <៩៣៦>
    text <សចេ ហិ សោ ឥស្សរោ សព្ពលោកេ ព្រហ្មា ពហូភូតបតី បជានំ>
    text <កិំ សព្ពលោកំ វិទហី អលក្ខិំ កិំ សព្ពលោកំ ន សុខិំ អកាសិ។>
  text <៩៣៧>
    text <សចេ ហិ សោ ឥស្សរោ សព្ពលោកេ ព្រហ្មា ពហូភូតបតី បជានំ>
    text <មាយា មុសាវជ្ជមទេន ចាបិ លោកំ អធម្មេន កិមត្ថមការិ។>
  text <៩៣៨>
    text <សចេ ហិ សោ ឥស្សរោ សព្ពលោកេ ព្រហ្មា ពហូភូតបតី បជានំ>
    text <អធម្មិកោ ភូតបតី អរិដ្ឋ ធម្មេ សតិ យោ វិទហី អធម្មំ។>
  text <៩៣៩>
    text <កីដា បដង្គា ឧរគា ច ភេកា ហន្ត្វា កិមី សុជ្ឈតិ មក្ខិកា ច>
    text <ឯតេបិ ធម្មា អនរិយរូបា កម្ពោជកានំ វិតថា ពហូនំ។>
  text <៩៤០>
    text <សចេ ហិ សោ សុជ្ឈតិ យោ ហនាតិ ហតោបិ សោ សគ្គមុបេតិ ឋានំ>
    text <ភោវាទិ ភោវាទិន មារយេយ្យុំ យេ ចាបិ តេសំ អភិសទ្ទហេយ្យុំ។>
  text <៩៤១>
    text <នេវ មិគា ន បសូ នោបិ គាវោ អាយាចន្តិ អត្តវធាយ កេចិ>
    text <វិប្ផន្ទមានេ ឥធ ជីវិកត្ថា យញ្ញេសុ បាណេ បសុមារភន្តិ។>
  text <៩៤២>
    text <យូបុស្សនេ បសុពន្ធេ ច ពាលា ចិត្តេហិ វណ្ណេហិ មុខំ នយន្តិ>
    text <អយំ តេ យូបោ កាមទុហោ បរត្ថ ភវិស្សតិ សស្សតោ សម្បរាយេ។>
  text <៩៤៣>
    text <សចេ ច យូបេ មណិសង្ខមុត្តំ ធញ្ញំ ធនំ រជតំ ជាតរូបំ>
    text <សុក្ខេសុ កដ្ឋេសុ នវេសុ ចាបិ សចេ ទុហេ តិទិវេ សព្ពកាមេ>
    text <តេវិជ្ជសង្ឃាវ បុថូ យជេយ្យុំ អព្រាហ្មណំ កញ្ចិ ន យាជយេយ្យុំ។>
  text <៩៤៤>
    text <កុតោ ច យូបេ មណិសង្ខមុត្តំ ធញ្ញំ ធនំ រជតំ ជាតរូបំ>
    text <សុក្ខេសុ កដ្ឋេសុ នវេសុ ចាបិ កុតោ ទុហេ តិទិវេ សព្ពកាមេ។>
  text <៩៤៥>
    text <សឋា ច លុទ្ទា ច បលុទ្ធពាលា ចិត្តេហិ វណ្ណេហិ មុខំ នយន្តិ>
    text <អាទាយ អគ្គិំ មម ទេហិ វិត្តំ តតោ សុខី ហោហិសិ សព្ពកាមេ។>
  text <៩៤៦>
    text <តមគ្គិហុត្តំ សរណំ បវិស្ស ចិត្តេហិ វណ្ណេហិ មុខំ នយន្តិ>
    text <ឱរោបយិត្វា កេសមស្សុំ នខញ្ច វេទេហិ វិត្តំ អតិគាឡ្ហយន្តិ។>
  text <៩៤៧>
    text <កាកា ឧលូកំវ រហោ លភិត្វា ឯកំ សមានំ ពហុកា សមេច្ច>
    text <អន្នានិ ភុត្វា កុហកា កុហិត្វា មុណ្ឌំ ករិត្វា យញ្ញបថោស្សជន្តិ។>
  text <៩៤៨>
    text <ឯវញ្ហិ សោ វញ្ចិតោ ព្រាហ្មណេហិ ឯកោ សមានោ ពហុកា សមេច្ច>
    text <តេ យោគយោគេន វិលុម្បមានា ទិដ្ឋំ អទិដ្ឋេន ធនំ ហរន្តិ។>
  text <៩៤៩>
    text <អកាសិយា រាជូហិវានុសិដ្ឋា តទស្ស អាទាយ ធនំ ហរន្តិ>
    text <តេ តាទិសា ចោរសមា អសន្តា វជ្ឈា ន ហញ្ញន្តិ អរិដ្ឋ លោកេ។>
  text <៩៥០>
    text <ឥន្ទស្ស ពាហារសិ ទក្ខិណាតិ យញ្ញេសុ ឆិន្ទន្តិ បលាសយដ្ឋិំ>
    text <តំ ចេបិ សច្ចំ មឃវា ឆិន្នពាហុ កេនស្ស ឥន្ទោ អសុរេ ជិនាតិ។>
  text <៩៥១>
    text <តញ្ចេវ តុច្ឆំ មឃវា សមង្គី ហន្តា អវជ្ឈោ បរមោ ស ទេវោ>
    text <មន្តា ឥមេ ព្រាហ្មណា តុច្ឆរូបា សន្ទិដ្ឋិកា វញ្ចនា ឯស លោកេ។>
  text <៩៥២>
    text <មាលាគិរិ ហិមវា យោ ច គិជ្ឈោ សុទស្សនោ និសភោ កុវេរុ>
    text <ឯតេ ច អញ្ញេ ច នគា មហន្តា ចិត្យា កតា យញ្ញករេហិ មាហុ។>
  text <៩៥៣>
    text <យថាបការានិ ហិ ឥដ្ឋកានិ ចិត្យា កតា យញ្ញករេហិ មាហុ>
    text <ន បព្ពតា ហោន្តិ តថាបការា អញ្ញា ទិសា អចលា តិដ្ឋសេលា។>
  text <៩៥៤>
    text <ន ឥដ្ឋកា ហោន្តិ សិលា ចិរេន ន តត្ថ សញ្ជាយតិ អយោ ន លោហំ>
    text <យញ្ញញ្ច ឯតំ បរិវណ្ណយន្តា ចិត្យា កតា យញ្ញករេហិ មាហុ។>
  text <៩៥៥>
    text <អជ្ឈាយកំ មន្តគុណូបបន្នំ តបស្សិនំ យាចយោគោតិធាហុ>
    text <តីរេ សមុទ្ទស្សុទកំ សជន្តំ តំ សាគរោជ្ឈោហរិ តេនបេយ្យោ។>
  text <៩៥៦>
    text <បរោសហស្សម្បិ សមន្តវេទេ មន្តូបបន្នេ នទិយោ វហន្តិ>
    text <ន តេន ព្យាបន្នរសូទកា ន កស្មា សមុទ្ទោ អតុលោ អបេយ្យោ។>
  text <៩៥៧>
    text <យេ កេចិ កូបា ឥធ ជីវលោកេ លោណូទកា កូបខណេហិ ខាតា>
    text <ន ព្រាហ្មណជ្ឈោហរណេន តេសុ អាបោ អបេយ្យោ ទ្វិរសញ្ញុ មាហុ។>
  text <៩៥៨>
    text <បុរេ បុរត្ថា កា កស្ស ភរិយា មនោ មនុស្សំ អជនេសិ បុព្ពេ>
    text <តេនាបិ ធម្មេន ន កោចិ ហីនោ ឯវម្បិ វោស្សគ្គវិភង្គមាហុ។>
  text <៩៥៩>
    text <ចណ្ឌាលបុត្តោបិ អធិច្ច វេទេ ភាសេយ្យ មន្តេ កុសលោ មតីមា>
    text <ន តស្ស មុទ្ធាបិ ផលេយ្យ សត្តធា មន្តា ឥមេ អត្តវធាយ កតា។>
  text <៩៦០>
    text <វាចាកតា គិទ្ធិកតា គហីតា ទុម្មោចយា កព្យបថានុបន្នា>
    text <ពាលាន ចិត្តំ វិសមេ និវិដ្ឋំ តទប្បបញ្ញា អភិសទ្ទហន្តិ។>
  text <៩៦១>
    text <សីហស្ស ព្យគ្ឃស្ស ច ទីបិនោ ច ន វិជ្ជតី បោរិសិយំពលេន>
    text <មនុស្សភាវោ ច គវំវ បេក្ខោ ជាតី ហិ តេសំ អសមា សមានា។>
  text <៩៦២>
    text <សចេ ច រាជា បថវិំ វិជិត្វា សជីវវា អស្សវបារិសជ្ជោ>
    text <សយមេវ សោ សត្តុសង្ឃំ វិជេយ្យ តស្សប្បជា និច្ចសុខី ភវេយ្យ។>
  text <៩៦៣>
    text <ខត្តិយមន្តា ច តយោ ច វេទា អត្ថេន ឯតេ សមកា ភវន្តិ>
    text <តេសញ្ច អត្ថំ អវិនិច្ឆិនិត្វា ន ពុជ្ឈតី ឱឃបថំវ ឆន្នំ។>
  text <៩៦៤>
    text <ខត្តិយមន្តា ច តយោ ច វេទា អត្ថេន ឯតេ សមកា ភវន្តិ>
    text <លាភោ អលាភោ អយសោ យសោ ច សព្ពេវ តេសំ ចតុន្នញ្ច ធម្មា។>
  text <៩៦៥>
    text <យថាបិ ឥព្ភា ធនធញ្ញហេតុ កម្មានិ ករោន្តិ បុថូ បថព្យា>
    text <តេវិជ្ជសង្ឃា ច តថេវ អជ្ជ កម្មានិ ករោន្តិ បុថូ បថព្យា។>
  text <៩៦៦>
    text <ឥព្ភេហិ យេ តេ សមកា ភវន្តិ និច្ចុស្សុកា កាមគុណេសុ យុត្តា>
    text <កម្មានិ ករោន្តិ បុថូ បថព្យា តទប្បបញ្ញា ទ្វិរសញ្ញុរា តេ។>
  text <៩៦៧>
    text <កស្ស ភេរី មុទិង្គា ច សង្ខាបណវទិន្ទិមា>
    text <បុរតោ បដិបន្នានិ ហាសយន្តា រថេសភំ។>
  text <៩៦៨>
    text <កស្ស កញ្ចនបដ្ដេន បុថុនា វិជ្ជុវណ្ណិនា>
    text <យុវា កលាបសន្នទ្ធោ កោ ឯតិ សិរិយា ជលំ។>
  text <៩៦៩>
    text <ឧក្កាមុខបហដ្ឋំវ ខទិរង្គារសន្និភំ>
    text <មុខញ្ច រុចិរា ភាតិ កោ ឯតិ សិរិយា ជលំ។>
  text <៩៧០>
    text <កស្ស ជម្ពោនទំ ឆត្តំ សសលាកំ មនោរមំ>
    text <អាទិច្ចរំសាវរណំ កោ ឯតិ សិរិយា ជលំ។>
  text <៩៧១>
    text <កស្ស អង្គំ បរិគ្គយ្ហ វាឡពីជនិមុត្តមំ>
    text <ឧភតោ វរបុញ្ញស្ស មុទ្ធនិ ឧបរូបរិ។>
  text <៩៧២>
    text <កស្ស បេខុណហត្ថានិ ចិត្រានិ ច មុទូនិ ច>
    text <កញ្ចនមណិទណ្ឌានិ ចរន្តិ ទុភតោ មុខំ។>
  text <៩៧៣>
    text <ខទិរង្គារវណ្ណាភា ឧក្កាមុខបហំសិតា>
    text <កស្សេតេ កុណ្ឌលា វគ្គូ សោភន្តិ ទុភតោ មុខំ។>
  text <៩៧៤>
    text <កស្ស វាតេន ឆុបិតា និទ្ធន្តា មុទុកាឡកា>
    text <សោភយន្តិ នលាដន្តំ នភា វិជ្ជុរិវុគ្គតា។>
  text <៩៧៥>
    text <កស្ស ឯតានិ អក្ខីនិ អាយតានិ បុថូនិ ច>
    text <កោ សោភតិ វិសាលក្ខោ កស្សេតំ ឧណ្ណជំ មុខំ។>
  text <៩៧៦>
    text <កស្សេតេ លបនជាតា សុទ្ធា សង្ខវរូបមា>
    text <ភាសមានស្ស សោភន្តិ ទន្តា កុប្បិលសាទិសា។>
  text <៩៧៧>
    text <កស្ស លាខារសសមា ហត្ថបាទា សុខេធិតា>
    text <កោ សោ ពិម្ពោដ្ឋសម្បន្នោ ទិវា សូរិយោវ ភាសតិ។>
  text <៩៧៨>
    text <ហិមច្ចយេ ហិមវតិ មហាសាលោវ បុប្ផិតោ>
    text <កោ សោ ឱទាតបាវារោ ជយំ ឥន្ទោវ សោភតិ។>
  text <៩៧៩>
    text <សុវណ្ណបីឡកាកិណ្ណំ មណិទណ្ឌវិចិត្តកំ>
    text <កោ សោ បរិសមោគយ្ហ ឦសំ ខគ្គំ បមុញ្ចតិ។>
  text <៩៨០>
    text <សុវណ្ណវិកតា ចិត្តា សុកតា ចិត្តសិព្ពនា>
    text <កោ សោ ឱមុញ្ចតេ បាទា នមោ កត្វា មហេសិនោ។>
  text <៩៨១>
    text <ធតរដ្ឋា ហិ តេ នាគា ឥទ្ធិមន្តោ យសស្សិនោ>
    text <សមុទ្ទជាយ ឧប្បន្នា នាគា ឯតេ មហិទ្ធិកាតិ។>
  stand <ភូរិទត្តជាតកំ ឆដ្ឋំ។>
  text <  <
  text <៥៤៤។ ចន្ទកុមារជាតកំ ៧>
  text <៩៨២>
    text <រាជាសិ លុទ្ទកម្មោ ឯករាជា បុប្ផវតីយា>
    text <សោ បុច្ឆិ ព្រហ្មពន្ធុំ ខណ្ឌហាលំ បុរោហិតំ មូឡ្ហំ។>
  text <៩៨៣>
    text <សគ្គាន មគ្គមាចិក្ខ ត្វំសិ ព្រាហ្មណ ធម្មវិនយកុសលោ>
    text <យថា ឥតោ វជន្តិ សុគតិំ នរា បុញ្ញានិ កត្វាន។>
  text <៩៨៤>
    text <អតិទានំ ទទិត្វាន អវជ្ឈេ ទេវ ឃាតេត្វា>
    text <ឯវំ វជន្តិ សុគតិំ នរា បុញ្ញានិ កត្វាន។>
  text <៩៨៥>
    text <កិំ បន តំ អតិទានំ កេ ច អវជ្ឈា ឥមស្មិ លោកស្មិំ>
    text <ឯតញ្ច ខោ នោ អក្ខាហិ យជិស្សាមិ ទទាមិ ទានានិ។>
  text <៩៨៦>
    text <បុត្តេហិ ទេវ យជិតព្ពំ មហេសីហិ នេគមេហិ ច>
    text <ឧសភេហិ អាជានិយេហិ ចតូហិ សព្ពចតុក្កេន ទេវ យជិតព្ពំ។>
  text <៩៨៧>
    text <តំ សុត្វា អន្តេបុរេ កុមារា មហេសិយោ ច ហញ្ញន្តុ>
    text <ឯកោ អហោសិ និគ្ឃោសោ ភិស្មា អច្ចុគ្គតោ សទ្ទោ។>
  text <៩៨៨>
    text <គច្ឆថ វទេថ កុមារេ ចន្ទំ សូរិយញ្ច ភទ្ទសេនញ្ច>
    text <សូរញ្ច វាមគោត្តញ្ច បចុរា កិរ ហោថ យញ្ញត្ថាយ។>
  text <៩៨៩>
    text <កុមារិយោបិ វទេថ ឧបសេនំ កោកិលញ្ច មុទិតញ្ច>
    text <នន្ទញ្ចាបិ កុមារិំ បចុរា កិរ ហោថ យញ្ញត្ថាយ។>
  text <៩៩០>
    text <វិជយម្បិ មយ្ហំ មហេសិំ ឯរាវតិំ កេសិនិំ សុនន្ទញ្ច>
    text <លក្ខណវរូបបន្នា បចុរា កិរ ហោថ យញ្ញត្ថាយ។>
  text <៩៩១>
    text <គហបតយោ ច វទេថ បុណ្ណមុខំ ភទ្ទិយំ សិង្គាលញ្ច>
    text <វឌ្ឍញ្ចាបិ គហបតិំ បចុរា កិរ ហោថ យញ្ញត្ថាយ។>
  text <៩៩២>
    text <តេ តត្ថ គហបតយោ អវោចិសុំ សមាគតា បុត្តទារបរិកិណ្ណា>
    text <សព្ពេវ សិខិនោ ទេវ ករោហិ អថ វា នោ ទាសេ សាវេហិ។>
  text <៩៩៣>
    text <អភយំករម្បិ មេ ហត្ថិំ នាឡាគិរិំ អច្ចុគ្គតំ វរុណទន្តំ>
    text <អានេថ ខោ នេ ខិប្បំ យញ្ញត្ថាយ ភវិស្សន្តិ។>
  text <៩៩៤>
    text <អស្សរតនម្បិ កេសិំ សុរាមុខំ បុណ្ណកំ វិនតកញ្ច>
    text <អានេថ ខោ នេ ខិប្បំ យញ្ញត្ថាយ ភវិស្សន្តិ។>
  text <៩៩៥>
    text <ឧសភម្បិ យូថបតិំ អនោជំ និសភំ គវម្បតិំ តេបិ មយ្ហំ អានេថ>
    text <សមូហ ករោន្តុ សព្ពំ យជិស្សាមិ ទទាមិ ទានានិ។>
  text <៩៩៦>
    text <សព្ពំ បដិយាទេថ យញ្ញំ បន ឧគ្គតម្ហិ សូរិយម្ហិ>
    text <អាណាបេថ ច កុមារេ អភិរមន្តុ ឥមំ រត្តិំ។>
  text <៩៩៧>
    text <សព្ពំ ឧបដ្ឋបេថ យញ្ញំ បន ឧគ្គតម្ហិ សូរិយម្ហិ>
    text <វទេថ ទានិ កុមារេ អជ្ជ ខោ បច្ឆិមា រត្តិ។>
  text <៩៩៨>
    text <តំតំ មាតា អវច រោទន្តី អាគន្ត្វា វិមានតោ>
    text <យញ្ញោ កិរ តេ បុត្ត ភវិស្សតិ ចតូហិ បុត្តេហិ។>
  text <៩៩៩>
    text <សព្ពេបិ មយ្ហំ បុត្តា ចត្តា ចន្ទស្មិំ ហញ្ញមានស្មិំ>
    text <បុត្តេហិ យញ្ញំ យជិត្វាន សុគតិំ សគ្គំ គមិស្សាមិ។>
  text <១០០០>
    text <មា តំ បុត្ត សទ្ទហេសិ សុគតិ កិរ ហោតិ បុត្តយញ្ញេន>
    text <និរយានេសោ មគ្គោ នេសោ មគ្គោ ហិ សគ្គានំ។>
  text <១០០១>
    text <ទានានិ ទេហិ កោណ្ឌញ្ញ អហិំសា សព្ពភូតភព្យានំ>
    text <ឯស មគ្គោ សុគតិយា ន ច មគ្គោ បុត្តយញ្ញេន។>
  text <១០០២>
    text <អាចរិយានំ វចនា ឃាតេស្សំ ចន្ទញ្ច សូរិយញ្ច>
    text <បុត្តេហិ យញ្ញំ យជិត្វាន ទុច្ចជេហិ សុគតិំ សគ្គំ គមិស្សាមិ។>
  text <១០០៣>
    text <តំតំ បិតាបិ អវច វសវត្តី ឱរសំ សកំ បុត្តំ>
    text <យញ្ញោ កិរ តេ បុត្ត ភវិស្សតិ ចតូហិ បុត្តេហិ។>
  text <១០០៤>
    text <សព្ពេបិ មយ្ហំ បុត្តា ចត្តា ចន្ទស្មិំ ហញ្ញមានស្មិំ>
    text <បុត្តេហិ យញ្ញំ យជិត្វាន សុគតិំ សគ្គំ គមិស្សាមិ។>
  text <១០០៥>
    text <មា តំ បុត្ត សទ្ទហេសិ សុគតិ កិរ ហោតិ បុត្តយញ្ញេន>
    text <និរយានេសោ មគ្គោ នេសោ មគ្គោ ហិ សគ្គានំ។>
  text <១០០៦>
    text <ទានានិ ទេហិ កោណ្ឌញ្ញ អហិំសា សព្ពភូតភព្យានំ>
    text <ឯស មគ្គោ សុគតិយា ន ច មគ្គោ បុត្តយញ្ញេន។>
  text <១០០៧>
    text <អាចរិយានំ វចនា ឃាតេស្សំ ចន្ទញ្ច សូរិយញ្ច>
    text <បុត្តេហិ យញ្ញំ យជិត្វាន ទុច្ចជេហិ សុគតិំ សគ្គំ គមិស្សាមិ។>
  text <១០០៨>
    text <ទានានិ ទេហិ កោណ្ឌញ្ញ អហិំសា សព្ពភូតភព្យានំ>
    text <បុត្តបរិវុតោ តុវំ រដ្ឋំ ជនបទញ្ច បាលេហិ។>
  text <១០០៩>
    text <មា នោ ទេវ អវធិ ទាសេ នោ ទេហិ ខណ្ឌហាលស្ស>
    text <អបិ និគឡពន្ធកាបិ ហត្ថី អស្សេ ច បាលេម។>
  text <១០១០>
    text <មា នោ ទេវ អវធិ ទាសេ នោ ទេហិ ខណ្ឌហាលស្ស>
    text <អបិ និគឡពន្ធកាបិ ហត្ថិឆកណានិ ឧជ្ឈេម។>
  text <១០១១>
    text <មា នោ ទេវ អវធិ ទាសេ នោ ទេហិ ខណ្ឌហាលស្ស>
    text <អបិ និគឡពន្ធកាបិ អស្សឆកណានិ ឧជ្ឈេម។>
  text <១០១២>
    text <មា នោ ទេវ អវធិ ទាសេ នោ ទេហិ ខណ្ឌហាលស្ស>
    text <យស្ស ហោន្តិ តវ កាមា អបិ រដ្ឋា បព្ពាជិតា>
    text <ភិក្ខាចរិយំ ចរិស្សាម។>
  text <១០១៣>
    text <ទុក្ខំ ខោ មេ ជនយថ វិលបន្តា ជីវិតស្ស កាមា ហិ>
    text <មុញ្ចេថ ទានិ កុមារេ អលម្បិ មេ ហោតុ បុត្តយញ្ញេន។>
  text <១០១៤>
    text <បុព្ពេវ ខោសិ មេ វុត្តោ ទុក្ករំ ទុរភិសម្ភវញ្ចេតំ>
    text <អថ នោ ឧបក្ខដស្ស យញ្ញស្ស កស្មា ករោសិ វិក្ខេបំ។>
  text <១០១៥>
    text <សព្ពេ វជន្តិ សុគតិំ យេ យជន្តិ យេបិ យាជេន្តិ>
    text <យេ ចាបិ អនុមោទន្តិ យជន្តានំ ឯទិសំ មហាយញ្ញំ។>
  text <១០១៦>
    text <អថ កិស្ស ជនោ បុព្ពេ សោត្ថានំ ព្រាហ្មណេ អវាចេសិ>
    text <អថ នោ អការណស្មា យញ្ញត្ថាយ ទេវ ឃាតេសិ។>
  text <១០១៧>
    text <បុព្ពេវ នោ ទហរកាលេ ន ហនេសិ ន ឃាតេសិ>
    text <ទហរម្ហា យោព្ពនំ បត្តា អទូសកា តាត ហញ្ញាម។>
  text <១០១៨>
    text <ហត្ថិគតេ អស្សគតេ សន្នទ្ធេ បស្ស នោ មហារាជ>
    text <យុទ្ធេ វា យុជ្ឈមានេ វា ន ហិ មាទិសា សូរា ហោន្តិ យញ្ញត្ថាយ។>
  text <១០១៩>
    text <បច្ចន្តេ វាបិ កុបិតេ អដវីសុ វា មាទិសេ និយោជេន្តិ>
    text <អថ នោ អការណស្មា អភូមិយំ តាត ហញ្ញាម។>
  text <១០២០>
    text <យាបិ ហិ តា សកុណិយោ វសន្តិ តិណឃរានិ កត្វាន>
    text <តាសម្បិ បិយា បុត្តា អថ នោ ត្វំ ទេវ ឃាតេសិ។>
  text <១០២១>
    text <មា តស្ស សទ្ទហេសិ ន មំ ខណ្ឌហាលោ ឃាតេយ្យ>
    text <មមញ្ហិ សោ ឃាតេត្វាន អនន្តរា តម្បិ ទេវ ឃាតេយ្យ។>
  text <១០២២>
    text <គាមវរំ និគមវរំ ទទន្តិ ភោគម្បិស្ស មហារាជ>
    text <អថគ្គបិណ្ឌិកាបិ កុលេ កុលេ ហេតេ ភុញ្ជន្តិ។>
  text <១០២៣>
    text <តេសម្បិ តាទិសានំ ឥច្ឆន្តិ ទុព្ភិតុំ មហារាជ>
    text <យេភុយ្យេន ឯតេ អកតញ្ញុនោ ព្រាហ្មណា ទេវ។>
  text <១០២៤>
    text <មា នោ ទេវ អវធិ ទាសេ នោ ទេហិ ខណ្ឌហាលស្ស>
    text <អបិ និគឡពន្ធកាបិ ហត្ថី អស្សេ ច បាលេម។>
  text <១០២៥>
    text <មា នោ ទេវ អវធិ ទាសេ នោ ទេហិ ខណ្ឌហាលស្ស>
    text <អបិ និគឡពន្ធកាបិ ហត្ថិឆកណានិ ឧជ្ឈេម។>
  text <១០២៦>
    text <មា នោ ទេវ អវធិ ទាសេ នោ ទេហិ ខណ្ឌហាលស្ស>
    text <អបិ និគឡពន្ធកាបិ អស្សឆកណានិ ឧជ្ឈេម។>
  text <១០២៧>
    text <មា នោ ទេវ អវធិ ទាសេ នោ ទេហិ ខណ្ឌហាលស្ស>
    text <យស្ស ហោន្តិ តវ កាមា អបិ រដ្ឋា បព្ពាជិតា>
    text <ភិក្ខាចរិយំ ចរិស្សាម។>
  text <១០២៨>
    text <ទុក្ខំ ខោ មេ ជនយថ វិលបន្តា ជីវិតស្ស កាមា ហិ>
    text <មុញ្ចេថ ទានិ កុមារេ អលម្បិ មេ ហោតុ បុត្តយញ្ញេន។>
  text <១០២៩>
    text <បុព្ពេវ ខោសិ មេ វុត្តោ ទុក្ករំ ទុរភិសម្ភវញ្ចេតំ>
    text <អថ នោ ឧបក្ខដស្ស យញ្ញស្ស កស្មា ករោសិ វិក្ខេបំ។>
  text <១០៣០>
    text <សព្ពេ វជន្តិ សុគតិំ យេ យជន្តិ យេបិ យាជេន្តិ>
    text <យេ ចាបិ អនុមោទន្តិ យជន្តានំ ឯទិសំ មហាយញ្ញំ។>
  text <១០៣១>
    text <យទិ កិរ យជិត្វា បុត្តេហិ ទេវលោកំ ឥតោ ចុតា យន្តិ>
    text <ព្រាហ្មណោ តាវ យជតុ បច្ឆាបិ យជសិ តុវំ រាជា។>
  text <១០៣២>
    text <យទិ កិរ យជិត្វា បុត្តេហិ ទេវលោកំ ឥតោ ចុតា យន្តិ>
    text <ឯស្វេវ ខណ្ឌហាលោ យជតំ សកេហិ បុត្តេហិ។>
  text <១០៣៣>
    text <ឯវំ ជានន្តោ ខណ្ឌហាលោ កិំ បុត្តកេ ន ឃាតេសិ>
    text <សព្ពញ្ច ញាតិជនំ អត្តានញ្ច ន ឃាតេសិ។>
  text <១០៣៤>
    text <សព្ពេ វជន្តិ និរយំ យេ យជន្តិ យេបិ យាជេន្តិ>
    text <យេ ចាបិ អនុមោទន្តិ យជន្តានំ ឯទិសំ មហាយញ្ញំ។>
  text <១០៣៥>
    text <សចេ ហិ សោ សុជ្ឈតិ យោ ហនាតិ ហតោបិ សោ សគ្គមុបេតិ ឋានំ>
    text <ភោវាទិ ភោវាទិន មារយេយ្យុំ យេ ចាបិ តេសំ អភិសទ្ទហេយ្យុំ។>
  text <១០៣៦>
    text <កថញ្ច កិរ បុត្តកាមាយោ គហបតយោ ឃរណិយោ ច>
    text <នគរម្ហិ ន ឧបរវន្តិ រាជានំ មា ឃាតយិ ឱរសំ បុត្តំ។>
  text <១០៣៧>
    text <កថញ្ច កិរ បុត្តកាមាយោ គហបតយោ ឃរណិយោ ច>
    text <នគរម្ហិ ន ឧបរវន្តិ រាជានំ មា ឃាតយិ អត្រជំ បុត្តំ។>
  text <១០៣៨>
    text <រញ្ញោ ចម្ហិ អត្ថកាមោ ហិតោ ច សព្ពជនបទស្ស>
    text <ន កោចិ អស្ស បដិឃំ មយា ជានបទោ ន បវេទេតិ។>
  text <១០៣៩>
    text <គច្ឆថ វោ ឃរណិយោ តាតញ្ច វទេថ ខណ្ឌហាលញ្ច>
    text <មា ឃាតេថ កុមារេ អទូសកេ សីហសង្កាសេ។>
  text <១០៤០>
    text <គច្ឆថ វោ ឃរណិយោ តាតញ្ច វទេថ ខណ្ឌហាលញ្ច>
    text <មា ឃាតេថ កុមារេ អបេក្ខិតេ សព្ពលោកស្ស។>
  text <១០៤១>
    text <យំ នូនាហំ ជាយេយ្យំ រថការកុលេសុ វា>
    text <បុក្កុសកុលេសុ វា វេស្សេសុ វា ជាយេយ្យំ>
    text <ន ហជ្ជ មំ រាជ យញ្ញេ ឃាតេយ្យ។>
  text <១០៤២>
    text <សព្ពា សីមន្តិនិយោ គច្ឆថ អយ្យស្ស ខណ្ឌហាលស្ស>
    text <បាទេសុ និបតថ អបរាធាហំ ន បស្សាមិ។>
  text <១០៤៣>
    text <សព្ពា សីមន្តិនិយោ គច្ឆថ អយ្យស្ស ខណ្ឌហាលស្ស>
    text <បាទេសុ និបតថ កិន្តេ ភន្តេ មយំ អទូសេម។>
  text <១០៤៤>
    text <កបណា វិលបតិ សេលា ទិស្វាន ភាតរេ ឧបនីតត្តេ>
    text <យញ្ញោ កិរ មេ ឧក្ខិបិតោ តាតេន សគ្គកាមេន។>
  text <១០៤៥>
    text <អាវត្តិ បរិវត្តិ ច វសុលោ សម្មុខា រញ្ញោ>
    text <មា នោ បិតរំ អវធិ ទហរម្ហា យោព្ពនំ បត្តា។>
  text <១០៤៦>
    text <ឯសោ តេ វសុល បិតា សមេហិ បិតរា សហ>
    text <ទុក្ខំ ខោ មេ ជនយសិ វិលបន្តោ អន្តេបុរស្មិំ>
    text <មុញ្ចេថ ទានិ កុមារេ អលម្បិ មេ ហោតុ បុត្តយញ្ញេន។>
  text <១០៤៧>
    text <បុព្ពេវ ខោសិ មេ វុត្តោ ទុក្ករំ ទុរភិសម្ភវញ្ចេតំ>
    text <អថ នោ ឧបក្ខដស្ស យញ្ញស្ស កស្មា ករោសិ វិក្ខេបំ។>
  text <១០៤៨>
    text <សព្ពេ វជន្តិ សុគតិំ យេ យជន្តិ យេបិ យាជេន្តិ>
    text <យេ ចាបិ អនុមោទន្តិ យជន្តានំ ឯទិសំ មហាយញ្ញំ។>
  text <១០៤៩>
    text <សព្ពរតនស្ស យញ្ញោ ឧបក្ខដោ ឯករាជ តវ បដិយត្តោ>
    text <អភិនិក្ខមស្សុ ទេវ សគ្គំ គតោ ត្វំ បមោទិស្សសិ។>
  text <១០៥០>
    text <ទហរា សត្តសតា ឯតា ចន្ទកុមារស្ស ភរិយាយោ>
    text <កេសេ បកិរិត្វាន រោទន្តិយោ មគ្គមនុយាយិំសុ។>
  text <១០៥១>
    text <អបរា បន សោកេន និក្ខន្តា នន្ទនេ វិយ ទេវា>
    text <កេសេ បកិរិត្វាន រោទន្តិយោ មគ្គមនុយាយិំសុ។>
  text <១០៥២>
    text <កាសិកសុចិវត្ថធរា កុណ្ឌលិនោ អគលុចន្ទនវិលិត្តា>
    text <និយ្យន្តិ ចន្ទសូរិយា យញ្ញត្ថាយ ឯករាជស្ស។>
  text <១០៥៣>
    text <កាសិកសុចិវត្ថធរា កុណ្ឌលិនោ អគលុចន្ទនវិលិត្តា>
    text <និយ្យន្តិ ចន្ទសូរិយា មាតុ កត្វា ហទយសោកំ។>
  text <១០៥៤>
    text <កាសិកសុចិវត្ថធរា កុណ្ឌលិនោ អគលុចន្ទនវិលិត្តា>
    text <និយ្យន្តិ ចន្ទសូរិយា ជនស្ស កត្វា ហទយសោកំ។>
  text <១០៥៥>
    text <មំសរសភោជនា ន្ហាបកសុន្ហាបិតា កុណ្ឌលិនោ អគលុចន្ទនវិលិត្តា>
    text <និយ្យន្តិ ចន្ទសូរិយា យញ្ញត្ថាយ ឯករាជស្ស។>
  text <១០៥៦>
    text <មំសរសភោជនា ន្ហាបកសុន្ហាបិតា កុណ្ឌលិនោ អគលុចន្ទនវិលិត្តា>
    text <និយ្យន្តិ ចន្ទសូរិយា មាតុ កត្វា ហទយសោកំ។>
  text <១០៥៧>
    text <មំសរសភោជនា ន្ហាបកសុន្ហាបិតា កុណ្ឌលិនោ អគលុចន្ទនវិលិត្តា>
    text <និយ្យន្តិ ចន្ទសូរិយា ជនស្ស កត្វា ហទយសោកំ។>
  text <១០៥៨>
    text <យស្សុ បុព្ពេ ហត្ថិវរធុរគតេ ហត្ថីហិ អនុវជន្តិ>
    text <ត្យជ្ជ ចន្ទសូរិយា ឧភោវ បត្តិកា យន្តិ។>
  text <១០៥៩>
    text <យស្សុ បុព្ពេ អស្សវរធុរគតេ អស្សេហិ អនុវជន្តិ>
    text <ត្យជ្ជ ចន្ទសូរិយា ឧភោវ បត្តិកា យន្តិ។>
  text <១០៦០>
    text <យស្សុ បុព្ពេ រថវរធុរគតេ រថេហិ អនុវជន្តិ>
    text <ត្យជ្ជ ចន្ទសូរិយា ឧភោវ បត្តិកា យន្តិ។>
  text <១០៦១>
    text <យេហិស្សុ បុព្ពេ នីយិំសុ តបនីយកប្បនេហិ តុរង្គេហិ>
    text <ត្យជ្ជ ចន្ទសូរិយា ឧភោវ បត្តិកា យន្តិ។>
  text <១០៦២>
    text <យទិ សកុណិ មំសមិច្ឆសិ ឌយស្សុ បុព្ពេន បុប្ផវតិយា>
    text <យជតេត្ថ ឯករាជា សម្មូឡ្ហោ ចតូហិ បុត្តេហិ។>
  text <១០៦៣>
    text <យទិ សកុណិ មំសមិច្ឆសិ ឌយស្សុ បុព្ពេន បុប្ផវតិយា>
    text <យជតេត្ថ ឯករាជា សម្មូឡ្ហោ ចតូហិ កញ្ញាហិ។>
  text <១០៦៤>
    text <យទិ សកុណិ មំសមិច្ឆសិ ឌយស្សុ បុព្ពេន បុប្ផវតិយា>
    text <យជតេត្ថ ឯករាជា សម្មូឡ្ហោ ចតូហិ មហេសីហិ។>
  text <១០៦៥>
    text <យទិ សកុណិ មំសមិច្ឆសិ ឌយស្សុ បុព្ពេន បុប្ផវតិយា>
    text <យជតេត្ថ ឯករាជា សម្មូឡ្ហោ ចតូហិ គហបតីហិ។>
  text <១០៦៦>
    text <យទិ សកុណិ មំសមិច្ឆសិ ឌយស្សុ បុព្ពេ បុប្ផវតិយា>
    text <យជតេត្ថ ឯករាជា សម្មូឡ្ហោ ចតូហិ ហត្ថីហិ។>
  text <១០៦៧>
    text <យទិ សកុណិ មំសមិច្ឆសិ ឌយស្សុ បុព្ពេន បុប្ផវតិយា>
    text <យជតេត្ថ ឯករាជា សម្មូឡ្ហោ ចតូហិ អស្សេហិ។>
  text <១០៦៨>
    text <យទិ សកុណិ មំសមិច្ឆសិ ឌយស្សុ បុព្ពេន បុប្ផវតិយា>
    text <យជតេត្ថ ឯករាជា សម្មូឡ្ហោ ចតូហិ ឧសភេហិ។>
  text <១០៦៩>
    text <យទិ សកុណិ មំសមិច្ឆសិ ឌយស្សុ បុព្ពេន បុប្ផវតិយា>
    text <យជតេត្ថ ឯករាជា សម្មូឡ្ហោ សព្ពចតុក្កេន។>
  text <១០៧០>
    text <អយមស្ស បាសាទោ ឥទំ អន្តេបុរំ សុរមណីយំ>
    text <តេទានិ អយ្យបុត្តា ចត្តារោ វធាយ និន្នីតា។>
  text <១០៧១>
    text <ឥទមស្ស កូដាគារំ សោវណ្ណំ បុប្ផមល្យវិកិណ្ណំ>
    text <តេទានិ អយ្យបុត្តា ចត្តារោ វធាយ និន្នីតា។>
  text <១០៧២>
    text <ឥទមស្ស ឧយ្យានំ សុបុប្ផិតំ សព្ពកាលិកំ រម្មំ>
    text <តេទានិ អយ្យបុត្តា ចត្តារោ វធាយ និន្នីតា។>
  text <១០៧៣>
    text <ឥទមស្ស អសោកវនំ សុបុប្ផិតំ សព្ពកាលិកំ រម្មំ>
    text <តេទានិ អយ្យបុត្តា ចត្តារោ វធាយ និន្នីតា។>
  text <១០៧៤>
    text <ឥទមស្ស កណិការវនំ សុបុប្ផិតំ សព្ពកាលិកំ រម្មំ>
    text <តេទានិ អយ្យបុត្តា ចត្តារោ វធាយ និន្នីតា។>
  text <១០៧៥>
    text <ឥទមស្ស បាដលិវនំ សុបុប្ផិតំ សព្ពកាលិកំ រម្មំ>
    text <តេទានិ អយ្យបុត្តា ចត្តារោ វធាយ និន្នីតា។>
  text <១០៧៦>
    text <ឥទមស្ស អម្ពវនំ សុបុប្ផិតំ សព្ពកាលិកំ រម្មំ>
    text <តេទានិ អយ្យបុត្តា ចត្តារោ វធាយ និន្នីតា។>
  text <១០៧៧>
    text <អយមស្ស បោក្ខរណី សញ្ឆន្នា បទុមបុណ្ឌរីកេហិ>
    text <នាវា ច សោវណ្ណវិកតា បុប្ផវល្លិយា ចិត្តា សុរមណីយា>
    text <តេទានិ អយ្យបុត្តា ចត្តារោ វធាយ និន្នីតា។>
  text <១០៧៨>
    text <ឥទមស្ស ហត្ថិរតនំ ឯរាវណោ គជោ ពលី ទន្តី>
    text <តេទានិ អយ្យបុត្តា ចត្តារោ វធាយ និន្នីតា។>
  text <១០៧៩>
    text <ឥទមស្ស អស្សរតនំ ឯកខូរោ អស្សោ>
    text <តេទានិ អយ្យបុត្តា ចត្តារោ វធាយ និន្នីតា។>
  text <១០៨០>
    text <អយមស្ស អស្សរថោ សាឡិយ និគ្ឃោសោ សុភោ រតនវិចិត្តោ>
    text <យត្ថស្សុ អយ្យបុត្តា សោភិំសុ នន្ទនេ វិយ ទេវា>
    text <តេទានិ អយ្យបុត្តា ចត្តារោ វធាយ និន្នីតា។>
  text <១០៨១>
    text <កថំ នាម សាមសមសុន្ទរេហិ ចន្ទនមុទុកគត្តេហិ>
    text <រាជា យជិស្សតេ យញ្ញំ សម្មូឡ្ហោ ចតូហិ បុត្តេហិ។>
  text <១០៨២>
    text <កថំ នាម សាមសមសុន្ទរាហិ ចន្ទនមុទុកគត្តាហិ>
    text <រាជា យជិស្សតេ យញ្ញំ សម្មូឡ្ហោ ចតូហិ កញ្ញាហិ។>
  text <១០៨៣>
    text <កថំ នាម សាមសមសុន្ទរាហិ ចន្ទនមុទុកគត្តាហិ>
    text <រាជា យជិស្សតេ យញ្ញំ សម្មូឡ្ហោ ចតូហិ មហេសីហិ។>
  text <១០៨៤>
    text <កថំ នាម សាមសមសុន្ទរេហិ ចន្ទនមុទុកគត្តេហិ>
    text <រាជា យជិស្សតេ យញ្ញំ សម្មូឡ្ហោ ចតូហិ គហបតីហិ។>
  text <១០៨៥>
    text <យថា ហោន្តិ គាមនិគមា សុញ្ញា អមនុស្សកា ព្រហារញ្ញា>
    text <តថា ហេស្សតិ បុប្ផវតិយា យិដ្ឋេសុ ចន្ទសូរិយេសុ។>
  text <១០៨៦>
    text <ឧម្មត្តិកា ភវិស្សាមិ ភូនហតា បំសុនា ច បរិកិណ្ណា>
    text <សចេ ចន្ទវរំ ហន្តិ បាណា មេ ទេវ រុជ្ឈន្តិ។>
  text <១០៨៧>
    text <ឧម្មត្តិកា ភវិស្សាមិ ភូនហតា បំសុនា ច បរិកិណ្ណា>
    text <សចេ សូរិយវរំ ហន្តិ បាណា មេ ទេវ រុជ្ឈន្តិ។>
  text <១០៨៨>
    text <កិំ នុ មា ន រមាបេយ្យុំ អញ្ញមញ្ញំ បិយំវទា>
    text <ឃដ្ដិកា ឧបរិក្ខី ច បោក្ខរណី ច ភារិកា>
    text <ចន្ទសូរិយេសុ នច្ចន្តិយោ សមា តាសំ ន វិជ្ជតិ។>
  text <១០៨៩>
    text <ឥមំ មយ្ហំ ហទយសោកំ បដិមុញ្ចតុ ខណ្ឌហាល តវ មាតា>
    text <យោ មយ្ហំ ហទយសោកោ ចន្ទម្ហិ វធាយ និន្នីតេ។>
  text <១០៩០>
    text <ឥមំ មយ្ហំ ហទយសោកំ បដិមុញ្ចតុ ខណ្ឌហាល តវ មាតា>
    text <យោ មយ្ហំ ហទយសោកោ សូរិយម្ហិ វធាយ និន្នីតេ។>
  text <១០៩១>
    text <ឥមំ មយ្ហំ ហទយសោកំ បដិមុញ្ចតុ ខណ្ឌហាល តវ ជាយា>
    text <យោ មយ្ហំ ហទយសោកោ ចន្ទម្ហិ វធាយ និន្នីតេ។>
  text <១០៩២>
    text <ឥមំ មយ្ហំ ហទយសោកំ បដិមុញ្ចតុ ខណ្ឌហាល តវ ជាយា>
    text <យោ មយ្ហំ ហទយសោកោ សូរិយម្ហិ វធាយ និន្នីតេ។>
  text <១០៩៣>
    text <មា ច បុត្តេ មា ច បតិំ អទ្ទក្ខិ ខណ្ឌហាល តវ មាតា>
    text <យោ ឃាតេសិ កុមារេ អទូសកេ សីហសង្កាសេ។>
  text <១០៩៤>
    text <មា ច បុត្តេ មា ច បតិំ អទ្ទក្ខិ ខណ្ឌហាល តវ មាតា>
    text <យោ ឃាតេសិ កុមារេ អបេក្ខិតេ សព្ពលោកស្ស។>
  text <១០៩៥>
    text <មា ច បុត្តេ មា ច បតិំ អទ្ទក្ខិ ខណ្ឌហាល តវ ជាយា>
    text <យោ ឃាតេសិ កុមារេ អទូសកេ សីហសង្កាសេ។>
  text <១០៩៦>
    text <មា ច បុត្តេ មា ច បតិំ អទ្ទក្ខិ ខណ្ឌហាល តវ ជាយា>
    text <យោ ឃាតេសិ កុមារេ អបេក្ខិតេ សព្ពលោកស្ស។>
  text <១០៩៧>
    text <មា នោ ទេវ អវធិ ទាសេ នោ ទេហិ ខណ្ឌហាលស្ស>
    text <អបិ និគឡពន្ធកាបិ ហត្ថី អស្សេ ច បាលេម។>
  text <១០៩៨>
    text <មា នោ ទេវ អវធិ ទាសេ នោ ទេហិ ខណ្ឌហាលស្ស>
    text <អបិ និគឡពន្ធកាបិ ហត្ថិឆកណានិ ឧជ្ឈេម។>
  text <១០៩៩>
    text <មា នោ ទេវ អវធិ ទាសេ នោ ទេហិ ខណ្ឌហាលស្ស>
    text <អបិ និគឡពន្ធកាបិ អស្សឆកណានិ ឧជ្ឈេម។>
  text <១១០០>
    text <មា នោ ទេវ អវធិ ទាសេ នោ ទេហិ ខណ្ឌហាលស្ស>
    text <យស្ស ហោន្តិ តវ កាមា អបិ រដ្ឋា បព្ពាជិតា>
    text <ភិក្ខាចរិយំ ចរិស្សាម។>
  text <១១០១>
    text <ទិព្ពំ ទេវ ឧបយាចន្តិ បុត្តត្ថិកាបិ ទលិទ្ទា>
    text <បដិភានានិបិ ហិត្វា បុត្តេ ន លភន្តិ ឯកច្ចា។>
  text <១១០២>
    text <អាសីសិកានិ ករោន្តិ បុត្តា នោ ជាយន្តុ តតោ បបុត្តា>
    text <អថ នោ អការណស្មា យញ្ញត្ថាយ ទេវ ឃាតេសិ។>
  text <១១០៣>
    text <ឧបយាចិតកេន បុត្តំ លភន្តិ មា តាត នោ អឃាតេសិ>
    text <មា កិច្ឆាលទ្ធកេហិ បុត្តេហិ យជិត្ថោ ឥមំ យញ្ញំ។>
  text <១១០៤>
    text <ឧបយាចិតកេន បុត្តំ លភន្តិ មា តាត នោ អឃាតេសិ>
    text <មា កបណលទ្ធកេហិ បុត្តេហិ អម្មាយ នោ វិប្បវាសេសិ។>
  text <១១០៥>
    text <ពហុទុក្ខា បោសិយ ចន្ទំ អម្ម តុវំ ជីយសេ បុត្តំ>
    text <វន្ទាមិ ខោ តេ បាទេ លភតំ តាតោ បរលោកំ។>
  text <១១០៦>
    text <ហន្ទ ច មំ ឧបគុយ្ហ បាទេ តេ អម្ម វន្ទិតុំ ទេហិ>
    text <គច្ឆាមិ ទានិ បវាសំ យញ្ញត្ថាយ ឯករាជស្ស។>
  text <១១០៧>
    text <ហន្ទ ច មំ ឧបគុយ្ហ បាទេ តេ អម្ម វន្ទិតុំ ទេហិ>
    text <គច្ឆាមិ ទានិ បវាសំ មាតុ កត្វា ហទយសោកំ។>
  text <១១០៨>
    text <ហន្ទ ច មំ ឧបគុយ្ហ បាទេ តេ អម្ម វន្ទិតុំ ទេហិ>
    text <គច្ឆាមិ ទានិ បវាសំ ជនស្ស កត្វា ហទយសោកំ។>
  text <១១០៩>
    text <ហន្ទ ច បទុមបត្តានំ មោឡិំ ពន្ធស្សុ គោតមិបុត្ត>
    text <ចម្បកទលមិស្សាយោ ឯសា តេ បោរាណិកា បកតិ។>
  text <១១១០>
    text <ហន្ទ ច វិលេបនំ តេ បច្ឆិមកំ ចន្ទនំ វិលិម្បស្សុ>
    text <យេហិ ច សុវិលិត្តោ សោភសិ រាជបរិសាយំ។>
  text <១១១១>
    text <ហន្ទ ច មុទុកានិ វត្ថានិ បច្ឆិមកំ កាសិកំ និវាសេហិ>
    text <យេហិ ច សុនិវត្ថោ សោភសិ រាជបរិសាយំ។>
  text <១១១២>
    text <មុត្តាមណិកនកវិភូសិតានិ គណ្ហស្សុ ហត្ថាភរណានិ>
    text <យេហិ ច ហត្ថាភរណេហិ សោភសិ រាជបរិសាយំ។>
  text <១១១៣>
    text <ន ហិ នូនាយំ រដ្ឋបាលោ ភូមិបតិ ជនបទស្ស ទាយាទោ>
    text <លោកិស្សរោ មហន្តោ បុត្តេ ស្នេហំ ជនយតិ។>
  text <១១១៤>
    text <មយ្ហម្បិ បិយា បុត្តា អត្តា ច បិយោ តុម្ហេ ច ភរិយាយោ>
    text <សគ្គញ្ច បត្ថយានោ តេនាហំ ឃាតយិស្សាមិ។>
  text <១១១៥>
    text <មំ បឋមំ ឃាតេហិ មា មេ ហទយំ ទុក្ខំ ផាលេសិ>
    text <អលង្កតោ សុន្ទរកោ បុត្តោ ទេវ តវ សុខុមាលោ។>
  text <១១១៦>
    text <ហន្ទយ្យ មំ ហនស្សុ បរលោកេ ចន្ទកេន ហេស្សាមិ>
    text <បុញ្ញំ ករស្សុ វិបុលំ វិចរាម ឧភោបិ បរលោកេ។>
  text <១១១៧>
    text <មា ត្វំ ចន្ទេ រុច្ចិ មរណំ ពហុកា តវ ទេវរា វិសាលក្ខិ>
    text <តេ តំ រមយិស្សន្តិ យិដ្ឋស្មិំ គោតមិបុត្តេ។>
  text <១១១៨>
    text <ឯវំ វុត្តេ ចន្ទា អត្តានំ ហន្តិ ហត្ថតលកេហិ>
    text <អលមេត្ថ ជីវិតេន បិស្សាមិ វិសំ មរិស្សាមិ។>
  text <១១១៩>
    text <ន ហិ នូនិមស្ស រញ្ញោ មិត្តាមច្ចា ច វិជ្ជរេ សុហទា>
    text <យេ ន វទន្តិ រាជានំ មា ឃាតយិ ឱរសេ បុត្តេ។>
  text <១១២០>
    text <ន ហិ នូនិមស្ស រញ្ញោ ញាតី មិត្តា ច វិជ្ជរេ សុហទា>
    text <យេ ន វទន្តិ រាជានំ មា ឃាតយិ អត្រជេ បុត្តេ។>
  text <១១២១>
    text <ឥមេ តេបិ មយ្ហំ បុត្តា គុណិនោ កាយូរធារិនោ រាជ>
    text <តេហិបិ យជស្សុ យញ្ញំ អថ មុញ្ចតុ គោតមិបុត្តេ។>
  text <១១២២>
    text <ពិលសតំ មំ កត្វាន យជស្សុ សត្តធា មហារាជ>
    text <មា ជេដ្ឋបុត្តមវធិ អទូសកំ សីហសង្កាសំ។>
  text <១១២៣>
    text <ពិលសតំ មំ កត្វាន យជស្សុ សត្តធា មហារាជ>
    text <មា ជេដ្ឋបុត្តមវធិ អបេក្ខិតំ សព្ពលោកស្ស។>
  text <១១២៤>
    text <ពហុកា តវ ទិន្នាភរណា ឧច្ចាវចា សុភណិតម្ហិ>
    text <មុត្តាមណិវេឡុរិយា ឯតំ តេ បច្ឆិមកំ ទានំ។>
  text <១១២៥>
    text <យេសំ បុព្ពេ ខន្ធេសុ ផុល្លា មាលាគុណា វិវត្តិំសុ>
    text <តេសជ្ជបិ សុនិសិតោ នេត្តិំសោ វិវត្តិស្សតិ ខន្ធេសុ។>
  text <១១២៦>
    text <យេសំ បុព្ពេ ខន្ធេសុ ចិត្តា មាលាគុណា វិវត្តិំសុ>
    text <តេសជ្ជបិ សុនិសិតោ នេត្តិំសោ វិវត្តិស្សតិ ខន្ធេសុ។>
  text <១១២៧>
    text <អចិរំ វត នេត្តិំសោ វិវត្តិស្សតិ រាជបុត្តានំ ខន្ធេសុ>
    text <អថ មម ហទយំ ន ផលតិ តាវ ទឡ្ហពន្ធញ្ច មេ អាសិ។>
  text <១១២៨>
    text <កាសិកសុចិវត្ថធរា កុណ្ឌលិនោ អគលុចន្ទនវិលិត្តា>
    text <និយ្យាថ ចន្ទសូរិយា យញ្ញត្ថាយ ឯករាជស្ស។>
  text <១១២៩>
    text <កាសិកសុចិវត្ថធរា កុណ្ឌលិនោ អគលុចន្ទនវិលិត្តា>
    text <និយ្យាថ ចន្ទសូរិយា មាតុ កត្វា ហទយសោកំ។>
  text <១១៣០>
    text <កាសិកសុចិវត្ថធរា កុណ្ឌលិនោ អគលុចន្ទនវិលិត្តា>
    text <និយ្យាថ ចន្ទសូរិយា ជនស្ស កត្វា ហទយសោកំ។>
  text <១១៣១>
    text <មំសរសភោជនា ន្ហាបកសុន្ហាបិតា កុណ្ឌលិនោ អគលុចន្ទនវិលិត្តា>
    text <និយ្យាថ ចន្ទសូរិយា យញ្ញត្ថាយ ឯករាជស្ស។>
  text <១១៣២>
    text <មំសរសភោជនា ន្ហាបកសុន្ហាបិតា កុណ្ឌលិនោ អគលុចន្ទនវិលិត្តា>
    text <និយ្យាថ ចន្ទសូរិយា មាតុ កត្វា ហទយសោកំ។>
  text <១១៣៣>
    text <មំសរសភោជនា ន្ហាបកសុន្ហាបិតា កុណ្ឌលិនោ អគលុចន្ទនវិលិត្តា>
    text <និយ្យាថ ចន្ទសូរិយា ជនស្ស កត្វា ហទយសោកំ។>
  text <១១៣៤>
    text <សព្ពស្មិំ ឧបក្ខដស្មិំ និសីទិតេ ចន្ទស្មិំ យញ្ញត្ថាយ>
    text <បញ្ចាលរាជធីតា បញ្ជលិកា សព្ពបរិសាយ សមនុបរិយាយិ។>
  text <១១៣៥>
    text <យេន សច្ចេន ខណ្ឌហាលោ បាបកម្មំ ករោតិ ទុម្មេធោ>
    text <ឯតេន សច្ចវជ្ជេន សមង្គិនី សាមិកេន ហោមិ។>
  text <១១៣៦>
    text <យេ ឥធត្ថិ អមនុស្សា យានិ ច យក្ខភូតភព្យានិ>
    text <ករោន្តុ មេ វេយ្យាវដិកំ សមង្គិនី សាមិកេន ហោមិ។>
  text <១១៣៧>
    text <យា ទេវតា ឥធាគតា យានិ ច យក្ខភូតភព្យានិ>
    text <សរណេសិនិំ អនាថំ តាយថ មំ យាចាមហំ បតិមាហំ អជេយំ។>
  text <១១៣៨>
    text <តំ សុត្វា អមនុស្សោ អយោកូដំ បរិព្ភមេត្វាន>
    text <ភយមស្ស ជនយន្តោ រាជានំ ឥទមវោច។>
  text <១១៣៩>
    text <ពុជ្ឈស្សុ ខោ រាជកលិ មា តាហំ មត្ថកំ និតាឡេសិំ>
    text <មា ជេដ្ឋបុត្តមវធិ អទូសកំ សីហសង្កាសំ។>
  text <១១៤០>
    text <កោ តេ ទិដ្ឋោ រាជកលិ បុត្តភរិយាយោ ហញ្ញមានាយោ>
    text <សេដ្ឋិ ច គហបតយោ អទូសកា សគ្គកាមា ហិ។>
  text <១១៤១>
    text <តំ សុត្វា ខណ្ឌហាលោ រាជា ច អព្ភុតមិទំ ទិស្វាន>
    text <សព្ពេសំ ពន្ធនានិ មោចេសុំ យថា តំ អនុបឃាតំ។>
  text <១១៤២>
    text <សព្ពេសុ វិប្បមុត្តេសុ យេ តត្ថ សមាគតា តទា អាសុំ>
    text <សព្ពេ ឯកេកលេឌ្ឌុកមទំសុ ឯស វធោ ខណ្ឌហាលស្ស។>
  text <១១៤៣>
    text <សព្ពេ បវិដ្ឋា និរយំ យថា តំ បាបកំ ករិត្វាន>
    text <ន ហិ បាបកម្មំ កត្វា លព្ភា សុគតិំ ឥតោ គន្តុំ។>
  text <១១៤៤>
    text <សព្ពេសុ វិប្បមុត្តេសុ យេ តត្ថ សមាគតា តទា អាសុំ>
    text <ចន្ទំ អភិសិញ្ចិំសុ សមាគតា រាជបរិសា ច។>
  text <១១៤៥>
    text <សព្ពេសុ វិប្បមុត្តេសុ យេ តត្ថ សមាគតា តទា អាសុំ>
    text <ចន្ទំ អភិសិញ្ចិំសុ សមាគតា រាជកញ្ញាយោ ច។>
  text <១១៤៦>
    text <សព្ពេសុ វិប្បមុត្តេសុ យេ តត្ថ សមាគតា តទា អាសុំ>
    text <ចន្ទំ អភិសិញ្ចិំសុ សមាគតា ទេវបរិសា ច។>
  text <១១៤៧>
    text <សព្ពេសុ វិប្បមុត្តេសុ យេ តត្ថ សមាគតា តទា អាសុំ>
    text <ចន្ទំ អភិសិញ្ចិំសុ សមាគតា ទេវកញ្ញាយោ ច។>
  text <១១៤៨>
    text <សព្ពេសុ វិប្បមុត្តេសុ យេ តត្ថ សមាគតា តទា អាសុំ>
    text <ចេលុក្ខេបមករុំ សមាគតា រាជបរិសា ច។>
  text <១១៤៩>
    text <សព្ពេសុ វិប្បមុត្តេសុ យេ តត្ថ សមាគតា តទា អាសុំ>
    text <ចេលុក្ខេបមករុំ សមាគតា រាជកញ្ញាយោ ច។>
  text <១១៥០>
    text <សព្ពេសុ វិប្បមុត្តេសុ យេ តត្ថ សមាគតា តទា អាសុំ>
    text <ចេលុក្ខេបមករុំ សមាគតា ទេវបរិសា ច។>
  text <១១៥១>
    text <សព្ពេសុ វិប្បមុត្តេសុ យេ តត្ថ សមាគតា តទា អាសុំ>
    text <ចេលុក្ខេបមករុំ សមាគតា ទេវកញ្ញាយោ ច។>
  text <១១៥២>
    text <សព្ពេសុ វិប្បមុត្តេសុ ពហូ អានន្ទិតា អហុំ>
    text <នន្ទិំ បវេសិ នគរំ ពន្ធនា មោក្ខោ អឃោសិត្ថាតិ។>
  stand <ចន្ទកុមារជាតកំ សត្តមំ។>
  text <  <
  text <៥៤៥។ មហានារទកស្សបជាតកំ ៨>
  text <១១៥៣>
    text <អហុ រាជា វិទេហានំ អង្គតិ នាម ខត្តិយោ>
    text <បហូតយោគ្គោ ធនិមា អនន្តពលបោរិសោ។>
  text <១១៥៤>
    text <សោ ច បន្នរសិំ រត្តិំ បុរិមយាមេ អនាគតេ>
    text <ចាតុមាសា កោមុទិយា អមច្ចេ សន្និបាតយិ។>
  text <១១៥៥>
    text <បណ្ឌិតេ សុតសម្បន្នេ មិតបុព្ពេ វិចក្ខណេ>
    text <វិជយញ្ច សុនាមញ្ច សេនាបតិំ អលាតកំ។>
  text <១១៥៦>
    text <តមនុបុច្ឆិ វេទេហោ បច្ចេកំ ព្រូថ សំ រុចិំ>
    text <ចាតុមាសា កោមុទជ្ជ ជុណ្ហំ ព្យបហតំ តមំ>
    text <កាយជ្ជ រតិយា រត្តិំ វិហរេមុ ឥមំ ឧតុំ។>
  text <១១៥៧>
    text <តតោ សេនាបតិ រញ្ញោ អលាតោ ឯតទព្រវិ>
    text <ហដ្ឋំ យោគ្គំ ពលំ សព្ពំ សេនំ សន្នាហយាមសេ។>
  text <១១៥៨>
    text <និយ្យាម ទេវ យុទ្ធាយ អនន្តពលបោរិសា>
    text <យេ តេ វសំ ន អាយន្តិ វសំ ឧបនយាមសេ>
    text <ឯសា មយ្ហំ សកា ទិដ្ឋិ អជិតំ ឱជិនាមសេ។>
  text <១១៥៩>
    text <អលាតស្ស វចោ សុត្វា សុនាមោ ឯតទព្រវិ>
    text <សព្ពេ តុយ្ហំ មហារាជ អមិត្តា វសមាគតា។>
  text <១១៦០>
    text <និក្ខិត្តសត្ថា បច្ចត្ថា និវាតមនុវត្តរេ>
    text <ឧត្តមោ ឧស្សវោ អជ្ជ ន យុទ្ធំ មម រុច្ចតិ។>
  text <១១៦១>
    text <អន្នបានញ្ច ខជ្ជញ្ច ខិប្បំ អភិហរន្តុ តេ>
    text <រមស្សុ ទេវ កាមេហិ នច្ចគីតេ សុវាទិតេ។>
  text <១១៦២>
    text <សុនាមស្ស វចោ សុត្វា វិជយោ ឯតទព្រវិ>
    text <សព្ពេ កាមា មហារាជ និច្ចំ តវ មុបដ្ឋិតា។>
  text <១១៦៣>
    text <ន ហេតេ ទុល្លភា ទេវ តវ កាមេហិ មោទិតុំ>
    text <សទាបិ កាមា សុលភា នេតំ ចិត្តមតំ មម។>
  text <១១៦៤>
    text <សមណំ ព្រាហ្មណំ វាបិ ឧបាសេមុ ពហុស្សុតំ>
    text <យោ នជ្ជ វិនយេ កង្ខំ អត្ថធម្មវិទូ ឥសេ។>
  text <១១៦៥>
    text <វិជយស្ស វចោ សុត្វា រាជា អង្គតិ មព្រវិ>
    text <យថា វិជយោ ភណតិ មយ្ហម្បេតំវ រុច្ចតិ។>
  text <១១៦៦>
    text <សមណំ ព្រាហ្មណំ វាបិ ឧបាសេមុ ពហុស្សុតំ>
    text <យោ នជ្ជ វិនយេ កង្ខំ អត្ថធម្មវិទូ ឥសេ។>
  text <១១៦៧>
    text <សព្ពេវ សន្តា ករោថ មតិំ កំ ឧបាសេមុ បណ្ឌិតំ>
    text <យោ នជ្ជ វិនយេ កង្ខំ អត្ថធម្មវិទូ ឥសេ។>
  text <១១៦៨>
    text <វេទេហស្ស វចោ សុត្វា អលាតោ ឯតទព្រវិ>
    text <អត្ថាយំ មិគទាយស្មិំ អចេលោ ធីរសម្មតោ។>
  text <១១៦៩>
    text <គុណោ កស្សបគោត្តាយំ សុតោ ចិត្រកថី គណី>
    text <តំ ទេវ បយិរុបាសេមុ សោ នោ កង្ខំ វិនេស្សតិ។>
  text <១១៧០>
    text <អលាតស្ស វចោ សុត្វា រាជា ចោទេសិ សារថិំ>
    text <មិគទាយំ គមិស្សាម យុត្តំ យានំ ឥធានយ។>
  text <១១៧១>
    text <តស្ស យានំ អយោជេសុំ ទន្តំ រូបិយបក្ខរំ>
    text <សុក្កមដ្ឋបរិវារំ បណ្ឌរំ ទោសិនាមុខំ។>
  text <១១៧២>
    text <តត្រាសុំ កុមុទាយុត្តា ចត្តារោ សិន្ធវា ហយា>
    text <អនិលូបមសមុប្បាតា សុទន្តា សោណ្ណមាលិនោ។>
  text <១១៧៣>
    text <សេតច្ឆត្តំ សេតរថោ សេតស្សា សេតពីជនី>
    text <វេទេហោ សហមច្ចេហិ និយ្យំ ចន្ទោវ សោភតិ។>
  text <១១៧៤>
    text <តមនុយាយិំសុ ពហវោ ឥន្ទិខគ្គធរា ពលី>
    text <អស្សបិដ្ឋិគតា វីរា នរា នរវរាធិបំ។>
  text <១១៧៥>
    text <សោ មុហុត្តំវ យាយិត្វា យានា ឱរុយ្ហ ខត្តិយោ>
    text <វេទេហោ សហមច្ចេហិ បត្តី គុណមុបាគមិ។>
  text <១១៧៦>
    text <យេបិ តត្ថ តទា អាសុំ ព្រាហ្មណិព្ភា សមាគតា>
    text <ន តេ អបនយី រាជា អកតំ ភូមិមាគតេ។>
  text <១១៧៧>
    text <តតោ សោ មុទុកា ភិសិយា មុទុចិត្តកសន្ថតេ>
    text <មុទុបច្ចត្ថតេ រាជា ឯកមន្តំ ឧបាវិសិ។>
  text <១១៧៨>
    text <និសជ្ជ រាជា សម្មោទិ កថំ សារណិយំ តតោ>
    text <កច្ចិ យាបនិយំ ភន្តេ វាតានមវិយគ្គតា។>
  text <១១៧៩>
    text <កច្ចិ អកសិរា វុត្តិ លភសិ បិណ្ឌយាបនំ>
    text <អបាពាធោ ចសិ កច្ចិ ចក្ខុំ ន បរិហាយតិ។>
  text <១១៨០>
    text <តំ គុណោ បដិសម្មោទិ វេទេហំ វិនយេ រតំ>
    text <យាបនីយំ មហារាជ សព្ពមេតំ តទូភយំ។>
  text <១១៨១>
    text <កច្ចិ តុយ្ហម្បិ វេទេហ បច្ចន្តា ន ពលីយរេ>
    text <កច្ចិ អរោគំ យោគ្គំ តេ កច្ចិ វហតិ វាហនំ>
    text <កច្ចិ តេ ព្យាធយោ នត្ថិ សរីរស្សុបតាបិយា។>
  text <១១៨២>
    text <បដិសម្មោទិតោ រាជា តតោ បុច្ឆិ អនន្តរា>
    text <អត្ថំ ធម្មញ្ច ញាយញ្ច ធម្មកាមោ រថេសភោ។>
  text <១១៨៣>
    text <កថំ ធម្មំ ចរេ មច្ចោ មាតាបិតូសុ កស្សប>
    text <កថំ ចរេ អាចរិយេ បុត្តទារេ កថំ ចរេ។>
  text <១១៨៤>
    text <កថំ ចរេយ្យ វុឌ្ឍេសុ កថំ សមណព្រាហ្មណេ>
    text <កថញ្ច ពលកាយស្មិំ កថំ ជនបទេ ចរេ។>
  text <១១៨៥>
    text <កថំ ធម្មំ ចរិត្វាន មច្ចា គច្ឆន្តិ សុគ្គតិំ>
    text <កថញ្ចេកេ អធម្មដ្ឋា បតន្តិ និរយំ អថោ។>
  text <១១៨៦>
    text <វេទេហស្ស វចោ សុត្វា កស្សបោ ឯតទព្រវិ>
    text <សុណោហិ មេ មហារាជ សច្ចំ អវិតថំ បទំ។>
  text <១១៨៧>
    text <នត្ថិ ធម្មចរិតស្ស ផលំ កល្យាណបាបកំ>
    text <នត្ថិ ទេវ បរោ លោកោ កោ តតោ ហិ ឥធាគតោ។>
  text <១១៨៨>
    text <នត្ថិ ទេវ បិតរោ វា កុតោ មាតា កុតោ បិតា>
    text <នត្ថិ អាចរិយោ នាម អទន្តំ កោ ទមេស្សតិ។>
  text <១១៨៩>
    text <សមតុល្យានិ ភូតានិ នត្ថិ ជេដ្ឋាបចាយិកា>
    text <នត្ថិ ពលំ វីរិយំ វា កុតោ ឧដ្ឋានបោរិសំ>
    text <និយតានិ ហិ ភូតានិ យថា គោដវិសោ តថា។>
  text <១១៩០>
    text <លទ្ធេយ្យំ លភតេ មច្ចោ តត្ថ ទានផលំ កុតោ>
    text <នត្ថិ ទានផលំ ទេវ អវសោ ទេវវីរិយោ។>
  text <១១៩១>
    text <ពាលេហិ ទានំ បញ្ញត្តំ បណ្ឌិតេហិ បដិច្ឆិតំ>
    text <អវសា ទេន្តិ ធីរានំ ពាលា បណ្ឌិតមានិនោ។>
  text <១១៩២>
    text <សត្តិមេ សស្សតា កាយា អច្ឆេជ្ជា អវិកោបិនោ>
    text <តេជោ បថវី អាបោ ច វាយោ សុខំ ទុខញ្ចិមេ>
    text <ជីវេ ច សត្តិមេ កាយា យេសំ ឆេត្តា ន វិជ្ជតិ។>
  text <១១៩៣>
    text <នត្ថិ ហន្តា វ ឆេត្តា វា ហញ្ញេ យេវាបិ កោចិ នំ>
    text <អន្តរេនេវ កាយានំ សត្ថានិ វីតិវត្តរេ។>
  text <១១៩៤>
    text <យោ ចាបិ សិរមាទាយ បរេសំ និសិតាសិនា>
    text <ន សោ ឆិន្ទតិ តេ កាយេ តត្ថ បាបផលំ កុតោ។>
  text <១១៩៥>
    text <ចុល្លាសីតិមហាកប្បេ សព្ពេ សុជ្ឈន្តិ សំសរំ>
    text <អនាគតេ តម្ហិ កាលេ សញ្ញតោបិ ន សុជ្ឈតិ។>
  text <១១៩៦>
    text <ចរិត្វាបិ ពហុំ ភទ្រំ នេវ សុជ្ឈន្តិនាគតេ>
    text <បាបញ្ចេបិ ពហុំ កត្វា តំ ខណំ នាតិវត្តរេ។>
  text <១១៩៧>
    text <អនុបុព្ពេន នោ សុទ្ធិ កប្បានំ ចុល្លសីតិយា>
    text <និយតិំ នាតិវត្តាម វេលន្តមិវ សាគរោ។>
  text <១១៩៨>
    text <កស្សបស្ស វចោ សុត្វា អលាតោ ឯតទព្រវិ>
    text <យថា ភទន្តោ ភណតិ មយ្ហម្បេតំវ រុច្ចតិ។>
  text <១១៩៩>
    text <អហម្បិ បុរិមំ ជាតិំ សរេ សំសរិតត្តនោ>
    text <បិង្គលោ នាមហំ អាសិំ លុទ្ទោ គោឃាតកោ បុរេ។>
  text <១២០០>
    text <ពារាណសិយំ ផីតាយំ ពហុំ បាបំ កតំ មយា>
    text <ពហូ មយា ហតា បាណា មហិំសា សូករា អជា។>
  text <១២០១>
    text <តតោ ចុតោ ឥធ ជាតោ ឥទ្ធេ សេនាបតីកុលេ>
    text <នត្ថិ នូន ផលំ បាបំ យោហំ ន និរយំ គតោ។>
  text <១២០២>
    text <អថេត្ថ ពីជកោ នាម ទាសោ អាសិ បដច្ចរី>
    text <ឧបោសថំ ឧបវសន្តោ គុណសន្តិកុបាគមិ។>
  text <១២០៣>
    text <កស្សបស្ស វចោ សុត្វា អលាតស្ស ច ភាសិតំ>
    text <បស្សសន្តោ មុហុំ ឧណ្ហំ រុទំ អស្សូនិ វត្តយិ។>
  text <១២០៤>
    text <តមនុបុច្ឆិ វេទេហោ កិមត្ថំ សម្ម រោទសិ>
    text <កិំ តេ សុតំ វា ទិដ្ឋំ វា កិំ មំ វេទេសិ វេទនំ។>
  text <១២០៥>
    text <វេទេហស្ស វចោ សុត្វា ពីជកោ ឯតទព្រវិ>
    text <នត្ថិ មេ វេទនា ទុក្ខា មហារាជ សុណោហិ មេ។>
  text <១២០៦>
    text <អហម្បិ បុរិមំ ជាតិំ សរាមិ សុខមត្តនោ>
    text <សាកេតាហំ បុរេ អាសិំ ភាវសេដ្ឋិ គុណេ រតោ។>
  text <១២០៧>
    text <សម្មតោ ព្រាហ្មណិព្ភានំ សំវិភាគរតោ សុចិ>
    text <ន ចាបិ បាបកំ កម្មំ សរាមិ កតមត្តនោ។>
  text <១២០៨>
    text <តតោ ចុតាហំ វេទេហ ឥធ ជាតោ ទុរិត្ថិយា>
    text <គព្ភម្ហិ កុម្ភទាសិយា យតោ ជាតោ សុទុគ្គតោ។>
  text <១២០៩>
    text <ឯវម្បិ ទុគ្គតោ សន្តោ សមចរិយំ អធិដ្ឋិតោ>
    text <ឧបឌ្ឍភាគំ ភត្តស្ស ទទាមិ យោ មេ ឥច្ឆតិ។>
  text <១២១០>
    text <ចាតុទ្ទសិំ បញ្ចទសិំ សទា ឧបវសាមហំ>
    text <ន ចាបិ ភូតេ ហិំសាមិ ថេយ្យញ្ចាបិ វិវជ្ជយិំ។>
  text <១២១១>
    text <សព្ពមេវ ហិ នូនេតំ សុចិណ្ណំ ភវតិ និប្ផលំ>
    text <និរត្ថំ មញ្ញិទំ សីលំ អលាតោ ភាសតី យថា។>
  text <១២១២>
    text <កលិមេវ នូន គណ្ហាមិ អសិប្បោ ធុត្តកោ យថា>
    text <កដំ អលាតោ គណ្ហាតិ កិតវោសិក្ខិតោ យថា។>
  text <១២១៣>
    text <ទ្វារំ នប្បដិបស្សាមិ យេន គច្ឆាមិ សុគ្គតិំ>
    text <តស្មា រាជ បរោទាមិ សុត្វា កស្សបភាសិតំ។>
  text <១២១៤>
    text <ពីជកស្ស វចោ សុត្វា រាជា អង្គតិ មព្រវិ>
    text <នត្ថិ ទ្វារំ សុគតិយា និយតិំ កង្ខ ពីជក។>
  text <១២១៥>
    text <សុខំ វា យទិ វា ទុក្ខំ និយតិយា កិរ លព្ភតិ>
    text <សំសារសុទ្ធិ សព្ពេសំ មា តុរិត្ថោ អនាគតេ។>
  text <១២១៦>
    text <អហម្បិ បុព្ពេ កល្យាណោ ព្រាហ្មណិព្ភេសុ ព្យាវដោ>
    text <វោហារមនុសាសន្តោ រតិហីនោ តទន្តរា។>
  text <១២១៧>
    text <បុនបិ ភន្តេ ទក្ខេមុ សង្គតិ ចេ ភវិស្សតិ>
    text <ឥទំ វត្វាន វេទេហោ បច្ចគា សនិវេសនំ។>
  text <១២១៨>
    text <តតោ រត្យា វិវសានេ ឧបដ្ឋានម្ហិ អង្គតិ>
    text <អមច្ចេ សន្និបាតេត្វា ឥទំ វចនមព្រវិ។>
  text <១២១៩>
    text <ចន្ទកេ មេ វិមានស្មិំ សទា កាមេ វិធេន្តុ មេ>
    text <មា ឧបគច្ឆុំ អត្ថេសុ គុយ្ហប្បកាសិយេសុ ច។>
  text <១២២០>
    text <វិជយោ ច សុនាមោ ច សេនាបតិ អលាតកោ>
    text <ឯតេ អត្ថេ និសីទន្តុ វោហារកុសលា តយោ។>
  text <១២២១>
    text <ឥទំ វត្វាន វេទេហោ កាមេវ ពហុមញ្ញថ>
    text <ន ចាបិ ព្រាហ្មណិព្ភេសុ អត្ថេ កិស្មិញ្ចិ ព្យាវដោ។>
  text <១២២២>
    text <តតោ ទ្វេសត្តរត្តស្ស វេទេហស្សត្រជា បិយា>
    text <រាជកញ្ញា រុចា នាម ធាតិមាតរមព្រវិ។>
  text <១២២៣>
    text <អលង្ករោថ មំ ខិប្បំ សខិយោ ចាលង្ករោន្តុ មេ>
    text <សុវេ បន្នរសោ ទិព្យោ គច្ឆំ ឥស្សរសន្តិកេ។>
  text <១២២៤>
    text <តស្សា មាល្យំ អភិហរិំសុ ចន្ទនញ្ច មហារហំ>
    text <មណិសង្ខមុត្តារតនំ នានារត្តេ ច អម្ពរេ។>
  text <១២២៥>
    text <តញ្ច សោវណ្ណយេ បីឋេ និសិន្នំ ពហុកិត្ថិយោ>
    text <បរិកិរិយ បសោភិំសុ រុចំ រុចិរវណ្ណិនិំ។>
  text <១២២៦>
    text <សា ច សខិមជ្ឈគតា សព្ពាភរណភូសិតា>
    text <សតេរតា អព្ភមិវ ចន្ទកំ បាវិសី រុចា។>
  text <១២២៧>
    text <ឧបសង្កមិត្វា វេទេហំ វន្ទិត្វា វិនយេ រតំ>
    text <សុវណ្ណខចិតេ បីឋេ ឯកមន្តំ ឧបាវិសិ។>
  text <១២២៨>
    text <តញ្ច ទិស្វាន វេទេហោ អច្ឆរានំវ សង្គមំ>
    text <រុចំ សខិមជ្ឈគតំ ឥទំ វចនមព្រវិ។>
  text <១២២៩>
    text <កច្ចិ រមសិ បាសាទេ អន្តោបោក្ខរណិំ បតិ>
    text <កច្ចិ ពហុវិធំ ខជ្ជំ សទា អភិហរន្តិ តេ។>
  text <១២៣០>
    text <កច្ចិ ពហុវិធំ មាល្យំ ឱចិនិត្វា កុមារិយោ>
    text <ឃរកេ ករោថ បច្ចេកំ ខិឌ្ឌារតិរតា មុហុំ។>
  text <១២៣១>
    text <កេន វា វិកលំ តុយ្ហំ កិំ ខិប្បំ អាហរន្តុ តេ>
    text <មនោករស្សុ កុឌ្ឌមុខី អបិ ចន្ទសមម្ហិបិ។>
  text <១២៣២>
    text <វេទេហស្ស វចោ សុត្វា រុចា បិតរមព្រវិ>
    text <សព្ពមេតំ មហារាជ លព្ភតិស្សរសន្តិកេ។>
  text <១២៣៣>
    text <សុវេ បន្នរសោ ទិព្យោ សហស្សំ អាហរន្តុ មេ>
    text <យថាទិន្នញ្ច ទស្សាមិ ទានំ សព្ពវនីស្វហំ។>
  text <១២៣៤>
    text <រុចាយ វចនំ សុត្វា រាជា អង្គតិ មព្រវិ>
    text <ពហុំ វិនាសិតំ វិត្តំ និរត្ថំ អផលំ តយា។>
  text <១២៣៥>
    text <ឧបោសថេ វសំ និច្ចំ អន្នបានំ ន ភុញ្ជសិ>
    text <និយតេតំ អភុត្តព្ពំ នត្ថិ បុញ្ញំ អភុញ្ជតោ។>
  text <១២៣៦>
    text <ពីជកោបិ ហិ សុត្វាន តទា កស្សបភាសិតំ>
    text <បស្សសន្តោ មុហុំ ឧណ្ហំ រុទំ អស្សូនិ វត្តយិ។>
  text <១២៣៧>
    text <យាវ រុចេ ជីវមានា មា ភត្តមបនាមយិ>
    text <នត្ថិ ភទ្ទេ បរោ លោកោ កិំ និរត្ថំ វិហញ្ញសិ។>
  text <១២៣៨>
    text <វេទេហស្ស វចោ សុត្វា រុចា រុចិរវណ្ណិនី>
    text <ជានំ បុព្ពាបរំ ធម្មំ បិតរំ ឯតទព្រវិ។>
  text <១២៣៩>
    text <សុតមេវ បុរេ អាសិ សក្ខិ ទិដ្ឋមិទំ មយា>
    text <ពាលូបសេវី យោ ហោតិ ពាលោវ សមបជ្ជថ។>
  text <១២៤០>
    text <មូឡ្ហោ ហិ មូឡ្ហមាគម្ម ភិយ្យោ មោហំ និគច្ឆតិ>
    text <បតិរូបំ អលាតេន ពីជកេន ច មុយ្ហិតុំ។>
  text <១២៤១>
    text <ត្វញ្ច ទេវាសិ សប្បញ្ញោ ធីរោ អត្ថស្ស កោវិទោ>
    text <កថំ ពាលេហិ សទិសំ ហីនទិដ្ឋិំ ឧបាគមិ។>
  text <១២៤២>
    text <សចេបិ សំសារបថេន សុជ្ឈតិ និរត្ថិយា បព្ពជ្ជា គុណស្ស>
    text <កីដោវ អគ្គិំ ជលិតំ អបាបតំ ឧបបជ្ជតិ មោហមូឡ្ហោ នគ្គភាវំ។>
  text <១២៤៣>
    text <សំសារសុទ្ធីតិ បុរេ និវិដ្ឋា កម្មំ វិទូសេន្តិ ពហូ អជានំ>
    text <បុព្ពេ កលី ទុគ្គហិតោវអត្ថា ទុម្មោ ច យា ពលិសា អម្ពុជោវ។>
  text <១២៤៤>
    text <ឧបមំ តេ ករិស្សាមិ មហារាជ តវត្ថិយា>
    text <ឧបមាយ មិធេកច្ចេ អត្ថំ ជានន្តិ បណ្ឌិតា។>
  text <១២៤៥>
    text <វាណិជានំ យថា នាវា អប្បមាណភរា គរុ>
    text <អតិភារំ សមាទាយ អណ្ណវេ អវសីទតិ។>
  text <១២៤៦>
    text <ឯវមេវ នរោ បាបំ ថោកំ ថោកម្បិ អាចិនំ>
    text <អតិភារំ សមាទាយ និរយេ អវសីទតិ។>
  text <១២៤៧>
    text <ន តាវ ភារោ បរិបូរោ អលាតស្ស មហីបតិ>
    text <អាចិនាតិ ច តំ បាបំ យេន គច្ឆតិ ទុគ្គតិំ។>
  text <១២៤៨>
    text <បុព្ពេវស្ស កតំ បុញ្ញំ អលាតស្ស មហីបតិ>
    text <តស្សេវ ទេវ និស្សន្ទោ យញ្ចេសោ លភតេ សុខំ។>
  text <១២៤៩>
    text <ខីយតេ ចស្ស តំ បុញ្ញំ តថា ហិ អគុណេ រតោ>
    text <ឧជុមគ្គំ អវហាយ កុម្មគ្គមនុធាវតិ។>
  text <១២៥០>
    text <តុលា យថា បគ្គហិតា ឱហិតេ តុលមណ្ឌលេ>
    text <ឧន្នមេតិ តុលាសីសំ ភារេ ឱរោបិតេ សតិ។>
  text <១២៥១>
    text <ឯវមេវ នរោ បុញ្ញំ ថោកំ ថោកម្បិ អាចិនំ>
    text <សគ្គាតិមានោ ទាសោវ ពីជកោ សាតវេ រតោ។>
  text <១២៥២>
    text <យមជ្ជ ពីជកោ ទាសោ ទុក្ខំ បស្សតិ អត្តនិ>
    text <បុព្ពេវស្ស កតំ បាបំ តមេសោ បដិសេវតិ។>
  text <១២៥៣>
    text <ខីយតេ ចស្ស តំ បាបំ តថា ហិ វិនយេ រតោ>
    text <កស្សបញ្ច សមាបជ្ជ មា ហេវុប្បថមាគមា។>
  text <១២៥៤>
    text <យំ យញ្ហិ រាជ ភជតិ សន្តំ វា យទិ វា អសំ>
    text <សីលវន្តំ វិសីលំ វា វសំ តស្សេវ គច្ឆតិ។>
  text <១២៥៥>
    text <យាទិសំ កុរុតេ មិត្តំ យាទិសំ ចូបសេវតិ>
    text <សោបិ តាទិសកោ ហោតិ សហវាសោ ហិ តាទិសោ។>
  text <១២៥៦>
    text <សេវមានោ សេវមានំ សម្ផុដ្ឋោ សម្ផុសំ បរំ>
    text <សរោ ទិទ្ធោ កលាបំវ អលិត្តមុបលិម្បតិ>
    text <ឧបលេបភយា ធីរោ នេវ បាបសខា សិយា។>
  text <១២៥៧>
    text <បូតិមច្ឆំ កុសគ្គេន យោ នរោ ឧបនយ្ហតិ>
    text <កុសាបិ បូតិ វាយន្តិ ឯវំ ពាលូបសេវនា។>
  text <១២៥៨>
    text <តគរញ្ច បលាសេន យោ នរោ ឧបនយ្ហតិ>
    text <បត្តាបិ សុរភិ វាយន្តិ ឯវំ ធីរូបសេវនា។>
  text <១២៥៩>
    text <តស្មា បត្តបុដស្សេវ ញត្វា សម្បាកមត្តនោ>
    text <អសន្តេ នោបសេវេយ្យ សន្តេ សេវេយ្យ បណ្ឌិតោ>
    text <អសន្តោ និរយំ នេន្តិ សន្តោ បាបេន្តិ សុគ្គតិំ។>
  text <១២៦០>
    text <អហម្បិ ជាតិយោ សត្ត សរេ សំសរិតត្តនោ>
    text <អនាគតាបិ សត្តេវ យា គមិស្សំ ឥតោ ចុតា។>
  text <១២៦១>
    text <យា មេ សា សត្តមី ជាតិ អហុ បុព្ពេ ជនាធិប>
    text <កម្មារបុត្តោ មគធេសុ អហុំ រាជគហេ បុរេ។>
  text <១២៦២>
    text <បាបំ សហាយមាគម្ម ពហុំ បាបំ កតំ មយា>
    text <បរទារស្ស ហេឋេន្តោ ចរិម្ហា អមរា វិយ។>
  text <១២៦៣>
    text <តំ កម្មំ និហិតំ អដ្ឋា ភស្មច្ឆន្នោវ បាវកោ>
    text <អថ អញ្ញេហិ កម្មេហិ អជាយិំ វំសភូមិយំ។>
  text <១២៦៤>
    text <កោសម្ពិយំ សេដ្ឋិកុលេ ឥទ្ធេ ផីតេ មហទ្ធនេ>
    text <ឯកបុត្តោ មហារាជ និច្ចំ សក្កតបូជិតោ។>
  text <១២៦៥>
    text <តត្ថ មិត្តំ អសេវិស្សំ សហាយំ សាតវេ រតំ>
    text <បណ្ឌិតំ សុតសម្បន្នំ សោ មំ អត្ថេ និវេសយិ។>
  text <១២៦៦>
    text <ចាតុទ្ទសិំ បញ្ចទសិំ ពហុំ រត្តិំ ឧបាវសិំ>
    text <តំ កម្មំ និហិតំ អដ្ឋា និធីវ ឧទកន្តិកេ។>
  text <១២៦៧>
    text <អថ បាបាន កម្មានំ យមេតំ មគធេ កតំ>
    text <ផលំ បរិយាគ មំ បច្ឆា ភុត្វា ទុដ្ឋវិសំ យថា។>
  text <១២៦៨>
    text <តតោ ចុតាហំ វេទេហ រោរុវេ និរយេ ចិរំ>
    text <សកម្មុនា អបច្ចិស្សំ តំ សរំ ន សុខំ លភេ។>
  text <១២៦៩>
    text <ពហុវស្សគណេ តត្ថ ខេបយិត្វា ពហុំ ទុខំ>
    text <ភិន្នាគតេ អហុំ រាជ ឆគលោ ឧទ្ធតប្ផលោ។>
  text <១២៧០>
    text <សាតបុត្តា មយា វូឡ្ហា បិដ្ឋិយា ច រថេន ច>
    text <តស្ស កម្មស្ស និស្សន្ទោ បរទារគមនស្ស មេ។>
  text <១២៧១>
    text <តតោ ចុតាហំ វេទេហ កបិ អាសិំ ព្រហាវនេ>
    text <និលុញ្ចិតផលោ យេវ យូថបេន បគព្ភិនា>
    text <តស្ស កម្មស្ស និស្សន្ទោ បរទារគមនស្ស មេ។>
  text <១២៧២>
    text <តតោ ចុតាហំ វេទេហ ទស្សនេសុ បសូ អហុំ>
    text <និលុញ្ចិតោ ជវោ ភទ្រោ យោគ្គំ វូឡ្ហំ ចិរំ មយា>
    text <តស្ស កម្មស្ស និស្សន្ទោ បរទារគមនស្ស មេ។>
  text <១២៧៣>
    text <តតោ ចុតាហំ វេទេហ វជ្ជីសុ កុលមាគមា>
    text <នេវិត្ថី ន បុមា អាសិំ មនុស្សត្តេ សុទុល្លភេ>
    text <តស្ស កម្មស្ស និស្សន្ទោ បរទារគមនស្ស មេ។>
  text <១២៧៤>
    text <តតោ ចុតាហំ វេទេហ អជាយិំ នន្ទនេ វនេ>
    text <ភវនេ តាវតិំសាហំ អច្ឆរា កាមវណ្ណិនី។>
  text <១២៧៥>
    text <វិចិត្តវត្ថាភរណា អាមុត្តមណិកុណ្ឌលា>
    text <កុសលា នច្ចគីតស្ស សក្កស្ស បរិចារិកា។>
  text <១២៧៦>
    text <តត្ថ ឋិតាហំ វេទេហ សរាមិ ជាតិយោ ឥមា>
    text <អនាគតាបិ សត្តេវ យា គមិស្សំ ឥតោ ចុតា។>
  text <១២៧៧>
    text <បរិយាគតំ តំ កុសលំ យំ មេ កោសម្ពិយំ កតំ>
    text <ទេវេ ចេវ មនុស្សេ ច សន្ធាវិស្សំ ឥតោ ចុតា។>
  text <១២៧៨>
    text <សត្ត ជច្ចោ មហារាជ និច្ចំ សក្កតបូជិតា>
    text <ថីភាវាបិ ន មុច្ចិស្សំ ឆដ្ឋា និគតិយោ ឥមា។>
  text <១២៧៩>
    text <សត្តមី ច គតិ ទេវ ទេវបុត្តោ មហិទ្ធិកោ>
    text <បុមា ទេវោ ភវិស្សាមិ ទេវកាយស្មិមុត្តមោ។>
  text <១២៨០>
    text <អជ្ជាបិ សន្តានមយំ មាលំ គន្ថេន្តិ នន្ទនេ>
    text <ទេវបុត្តោ ជវោ នាម យោ មេ មាលំ បដិច្ឆតិ។>
  text <១២៨១>
    text <មុហុត្តោ វិយ សោ ទិព្យោ ឥធ វស្សានិ សោឡស>
    text <រត្តិន្ទិវោ ច សោ ទិព្យោ មានុសិំ សរទោសតំ។>
  text <១២៨២>
    text <ឥតិ កម្មានិ អន្វេន្តិ អសង្ខេយ្យាបិ ជាតិយោ>
    text <កល្យាណំ យទិ វា បាបំ ន ហិ កម្មំ វិនស្សតិ។>
  text <១២៨៣>
    text <យោ ឥច្ឆេ បុរិសោ ហោតុំ ជាតិំ ជាតិំ បុនប្បុនំ>
    text <បរទារំ វិវជ្ជេយ្យ ធោតបាទោវ កទ្ទមំ។>
  text <១២៨៤>
    text <យា ឥច្ឆេ បុរិសោ ហោតុំ ជាតិំ ជាតិំ បុនប្បុនំ>
    text <សាមិកំ អបចាយេយ្យ ឥន្ទំវ បរិចារិកា។>
  text <១២៨៥>
    text <យោ ឥច្ឆេ ទិព្យភោគញ្ច ទិព្ពមាយុំ យសំ សុខំ>
    text <បាបានិ បរិវជ្ជេត្វា តិវិធំ ធម្មមាចរេ។>
  text <១២៨៦>
    text <កាយេន វាចា មនសា អប្បមត្តោ វិចក្ខណោ>
    text <អត្តនោ ហោតិ អត្ថាយ ឥត្ថី វា យទិ វា បុមា។>
  text <១២៨៧>
    text <យេ កេចិមេ មានុជា ជីវលោកេ យសស្សិនោ សព្ពសមន្តភោគា>
    text <អសំសយំ តេហិ បុរេ សុចិណ្ណំ កម្មស្សកាសេ បុថុ សព្ពសត្តា។>
  text <១២៨៨>
    text <ឥង្ឃានុចិន្តេសិ សយម្បិ ទេវ កុតោនិទានា តេ ឥមា ជនិន្ទ>
    text <យា តេ ឥមា អច្ឆរាសន្និកាសា អលង្កតា កញ្ចនជាលឆន្នា។>
  text <១២៨៩>
    text <ឥច្ចេវំ បិតរំ កញ្ញា រុចា តោសេសិ អង្គតិំ>
    text <មូឡ្ហស្ស មគ្គមាចិក្ខិ ធម្មមក្ខាសិ សុព្ពតា។>
  text <១២៩០>
    text <អថាគមា ព្រហ្មលោកា នារទោ មានុសិំ បជំ>
    text <ជម្ពុទីបំ អវេក្ខន្តោ អទ្ទា រាជានមង្គតិំ។>
  text <១២៩១>
    text <តតោ បតិដ្ឋា បាសាទេ វេទេហស្ស បុរត្ថតោ>
    text <តញ្ច ទិស្វានានុប្បត្តំ រុចា ឥសិមវន្ទថ។>
  text <១២៩២>
    text <អថាសនម្ហា ឱរុយ្ហ រាជា ព្យថិតមានសោ>
    text <នារទំ បរិបុច្ឆន្តោ ឥទំ វចនមព្រវិ។>
  text <១២៩៣>
    text <កុតោ នុ អាគច្ឆសិ ទេវវណ្ណិ ឱភាសយំ សព្ពទិសា ចន្ទិមាវ>
    text <អក្ខាហិ មេ បុច្ឆិតោ នាមគោត្តំ កថំ តំ ជានន្តិ មនុស្សលោកេ។>
  text <១២៩៤>
    text <អហញ្ហិ ទេវតោ ឥទានិ ឯមិ ឱភាសយំ សព្ពទិសា ចន្ទិមាវ>
    text <អក្ខាមិ តេ បុច្ឆិតោ នាមគោត្តំ ជានន្តិ មំ នារទោ កស្សបោ ច។>
  text <១២៩៥>
    text <អច្ឆេររូបំ តវ យាទិសញ្ច វេហាយសំ គច្ឆសិ តិដ្ឋសី ច>
    text <បុច្ឆាមិ តំ នារទ ឯតមត្ថំ អថ កេន វណ្ណេន តវាយមិទ្ធិ។>
  text <១២៩៦>
    text <សច្ចញ្ច ធម្មោ ច ទមោ ច ចាគោ គុណា មមេតេ បកតា បុរាណា>
    text <តេហេវ ធម្មេហិ សុសេវិតេហិ មនោជវោ យេន កាមំ គតោស្មិ។>
  text <១២៩៧>
    text <អច្ឆេរមាចិក្ខសិ បុញ្ញសិទ្ធិំ សចេ ហិ ឯតេហិ យថា វទេសិ>
    text <បុច្ឆាមិ តំ នារទ ឯតមត្ថំ បុដ្ឋោ ច មេ សាធុ វិយាករោហិ។>
  text <១២៩៨>
    text <បុច្ឆស្សុ មំ រាជ តវេស អត្ថោ យំ សំសយំ កុរុសេ ភូមិបាល>
    text <អហំ តំ និស្សំសយតំ គមេមិ នយេហិ ញាយេហិ ច ហេតុភី ច។>
  text <១២៩៩>
    text <បុច្ឆាមិ តំ នារទ ឯតមត្ថំ បុដ្ឋោ ច មេ នារទ មា មុសា ភណិ>
    text <អត្ថិ នុ ទេវា បិតរោ នុ អត្ថិ លោកោ បរោ អត្ថិ ជនោ យមាហុ។>
  text <១៣០០>
    text <អត្ថេវ ទេវា បិតរោ ច អត្ថិ លោកោ បរោ អត្ថិ ជនោ យមាហុ>
    text <កាមេសុ គិទ្ធា ច នរា បមូឡ្ហា លោកំ បរំ ន វិទូ មោហយុត្តា។>
  text <១៣០១>
    text <អត្ថីតិ ចេ នារទ សទ្ទហាសិ និវេសនំ បរលោកេ មតានំ>
    text <ឥធេវ មេ បញ្ច សតានិ ទេហិ ទស្សាមិ តេ បរលោកេ សហស្សំ។>
  text <១៣០២>
    text <ទជ្ជេមុ ខោ បញ្ច សតានិ ភោតោ ជញ្ញាមុ ចេ សីលវន្តំ វទញ្ញុំ>
    text <លុទ្ទំ តំ ភោន្តំ និរយេ វសន្តំ កោ ចោទយេ បរលោកេ សហស្សំ។>
  text <១៣០៣>
    text <ឥធេវ យោ ហោតិ អធម្មសីលោ បាបាចារោ អលសោ លុទ្ទកម្មោ>
    text <ន បណ្ឌិតា តស្មិំ ឥណំ ទទន្តិ ន ហិ អាគមោ ហោតិ តថាវិធម្ហា។>
  text <១៣០៤>
    text <ទក្ខញ្ច បោសំ មនុជា វិទិត្វា ឧដ្ឋានកំ សីលវន្តំ វទញ្ញុំ>
    text <សយមេវ ភោគេហិ និមន្តយន្តិ កម្មំ ករិត្វា បុន មាហរេសិ។>
  text <១៣០៥>
    text <ឥតោ ចុតោ ទក្ខសិ តត្ថ រាជ កាកោលសង្ឃេហិ វិកស្សមានំ>
    text <តំ ខជ្ជមានំ និរយេ វសន្តំ កាកេហិ គិជ្ឈេហិ ច សេនកេហិ>
    text <សញ្ឆិន្នគត្តំ រុហិរំ សវន្តំ កោ ចោទយេ បរលោកេ សហស្សំ។>
  text <១៣០៦>
    text <អន្ធំតមំ តត្ថ ន ចន្ទសូរិយា និរយោ សទា តុមុលោ ឃោររូបោ>
    text <សា នេវ រត្តី ន ទិវា បញ្ញាយតិ តថាវិធេ កោ វិចរេ ធនត្ថិកោ។>
  text <១៣០៧>
    text <សពលោ ច សាមោ ច ទុវេ សុវានា បវទ្ធកាយា ពលិនោ មហន្តា>
    text <ខាទន្តិ ទន្តេហិ អយោមយេហិ ឥតោ បណុន្នំ បរលោកបត្តំ។>
  text <១៣០៨>
    text <តំ ខជ្ជមានំ និរយេ វសន្តំ លុទ្ទេហិ វាឡេហិ អឃម្មិគេហិ ច>
    text <សញ្ឆិន្នគត្តំ រុហិរំ សវន្តំ កោ ចោទយេ បរលោកេ សហស្សំ។>
  text <១៣០៩>
    text <ឧសូហិ សត្តីហិ ច សុនិសិតាហិ ហនន្តិ វិជ្ឈន្តិ ច បច្ចមិត្តា>
    text <កាឡូបកាឡា និរយម្ហិ ឃោរេ បុព្ពេ នរំ ទុក្កដកម្មការិំ។>
  text <១៣១០>
    text <តំ ហញ្ញមានំ និរយេ វជន្តំ កុច្ឆិស្មិំ បស្សស្មិំ វិប្ផាលិតូទរំ>
    text <សញ្ឆិន្នគត្តំ រុហិរំ សវន្តំ កោ ចោទយេ បរលោកេ សហស្សំ។>
  text <១៣១១>
    text <សត្តី ឧសូ តោមរភិណ្ឌិវាលា វិវិធាវុធា វស្សន្តិ តត្ថ ទេវា>
    text <បតន្តិ អង្គារមិវច្ចិមន្តោ សិលាសនី វស្សតិ លុទ្ទកម្មេ។>
  text <១៣១២>
    text <ឧណ្ហោ ច វាតោ និរយម្ហិ ទុស្សហោ ន តម្ហិ សុខំ លព្ភតិ ឥត្តរម្បិ>
    text <តំ តំ វិធាវន្តមលេនមាតុរំ កោ ចោទយេ បរលោកេ សហស្សំ។>
  text <១៣១៣>
    text <សន្ធាវមានម្បិ រថេសុ យុត្តំ សជោតិភូតំ បថវិំ កមន្តំ>
    text <បតោទលដ្ឋីហិ សុចោទយន្តំ កោ ចោទយេ បរលោកេ សហស្សំ។>
  text <១៣១៤>
    text <តមារុហន្តំ ខុរសញ្ចិតំ គិរិំ វិភិំសនំ បជ្ជលិតំ ភយានកំ>
    text <សញ្ឆិន្នគត្តំ រុហិរំ សវន្តំ កោ ចោទយេ បរលោកេ សហស្សំ។>
  text <១៣១៥>
    text <តមារុហន្តំ បព្ពតសន្និកាសំ អង្គាររាសិំ ជលិតំ ភយានកំ>
    text <សុទឌ្ឍគត្តំ កបណំ រុទន្តំ កោ ចោទយេ បរលោកេ សហស្សំ។>
  text <១៣១៦>
    text <អព្ភកូដសមា ឧច្ចា កណ្ដកនិចិតា ទុមា>
    text <អយោមយេហិ តិក្ខេហិ នរលោហិតបាយិភិ។>
  text <១៣១៧>
    text <តមារុហន្តិ នារិយោ នរា ច បរទារគូ>
    text <ចោទិតា សត្តិហត្ថេហិ យមនិទ្ទេសការិភិ។>
  text <១៣១៨>
    text <តមារុហន្តំ និរយំ សិម្ពលិំ រុហរិមក្ខិតំ>
    text <វិទឌ្ឍកាយំ វិតចំ អាតុរំ គាឡ្ហវេទនំ។>
  text <១៣១៩>
    text <បស្សសន្តំ មុហុំ ឧណ្ហំ បុព្ពកម្មាបរាធិកំ>
    text <ទុមគ្គេ វិតចំ គត្តំ កោ តំ យាចេយ្យ តំ ធនំ។>
  text <១៣២០>
    text <អព្ភកូដសមា ឧច្ចា អសិបត្តាចិតា ទុមា>
    text <អយោមយេហិ តិក្ខេហិ នរលោហិតបាយិភិ។>
  text <១៣២១>
    text <តមារុហន្តំ អសិបត្តបាទបំ អសីហិ តិក្ខេហិ ច ឆិជ្ជមានំ>
    text <សញ្ឆិន្នគត្តំ រុហិរំ សវន្តំ កោ ចោទយេ បរលោកេ សហស្សំ។>
  text <១៣២២>
    text <តតោ និក្ខន្តមត្តំ តំ អសិបត្តាចិតា ទុមា>
    text <សម្បតិតំ វេតរណិំ កោ តំ យាចេយ្យ តំ ធនំ។>
  text <១៣២៣>
    text <ខរា ខរោទកា តត្តា ទុគ្គា វេតរណី នទី>
    text <អយោបោក្ខរសញ្ឆន្នា តិក្ខា បត្តេហិ សន្ទតិ។>
  text <១៣២៤>
    text <តត្ថ សញ្ឆិន្នគត្តំ តំ វុយ្ហន្តំ រុហិរមក្ខិតំ>
    text <វេតរញ្ញេ អនាលម្ពេ កោ តំ យាចេយ្យ តំ ធនំ។>
  text <១៣២៥>
    text <វេធាមិ រុក្ខោ វិយ ឆិជ្ជមានោ ទិសំ ន ជានាមិ បមូឡ្ហសញ្ញោ>
    text <ភយានុតប្បាមិ មហា ច មេ ភយា សុត្វាន កថា តវ ភាសិតា ឥសេ។>
  text <១៣២៦>
    text <អាទិត្តេ វារិមជ្ឈំវ ទីបំវោឃេ មហណ្ណវេ>
    text <អន្ធការេវ បជ្ជោតោ ត្វំ នោសិ សរណំ ឥសេ។>
  text <១៣២៧>
    text <អត្ថញ្ច ធម្មំ អនុសាស មំ ឥសេ អតីតមទ្ធា អបរាធិតំ មយា>
    text <អាចិក្ខ មេ នារទ សុទ្ធិមគ្គំ យថា អហំ នោ និរយំ បតេយ្យំ។>
  text <១៣២៨>
    text <យថា អហុ ធតរដ្ឋោ វេស្សាមិត្តោ អដ្ឋកោ យាមតគ្គិ>
    text <ឧសិន្ទរោ ចាបិ សិវី ច រាជា បរិចារកា សមណព្រាហ្មណានំ។>
  text <១៣២៩>
    text <ឯតេ ចញ្ញេ ច រាជានោ យេ សគ្គវិសយំ គតា>
    text <អធម្មំ បរិវជ្ជេត្វា ធម្មំ ចរ មហីបតិ។>
  text <១៣៣០>
    text <អន្នហត្ថា ច តេ ព្យម្ហេ ឃោសយន្តុ បុរេ តវ>
    text <កោ ឆាតោ កោ ច តសិតោ កោ មាលំ កោ វិលេបនំ>
    text <នានារត្តានំ វត្ថានំ កោ នគ្គោ បរិទហិស្សតិ។>
  text <១៣៣១>
    text <កោ បន្ថេ ឆត្តមានេតិ បាទុកា ច មុទូ សុភា>
    text <ឥតិ សាយញ្ច បាតោ ច ឃោសយន្តុ បុរេ តវ។>
  text <១៣៣២>
    text <ជិណ្ណំ បោសំ គវស្សញ្ច មាស្សុ យុញ្ជ យថា បុរេ>
    text <បរិហារញ្ច ទជ្ជាសិ អធិការកតោ ពលី។>
  text <១៣៣៣>
    text <កាយោ តេ រថសញ្ញាតោ មនោសារថិកោ លហុ>
    text <អវិហិំសាសារិតក្ខោ សំវិភាគបដិច្ឆទោ។>
  text <១៣៣៤>
    text <បាទសញ្ញមនេមិយោ ហត្ថសញ្ញមបក្ខរោ>
    text <កុច្ឆិសញ្ញមនព្ភន្តោ វាចាសញ្ញមកូជនោ។>
  text <១៣៣៥>
    text <សច្ចវាក្យសមត្តង្គោ អបេសុញ្ញសុសញ្ញតោ>
    text <គិរាសខិលនេលង្គោ មិតភាណិសិលេសិតោ។>
  text <១៣៣៦>
    text <សទ្ធាលោភសុសង្ខារោ និវាតញ្ជលិកុព្ពរោ>
    text <អថទ្ធតានតីសាកោ សីលសំវរនន្ធនោ។>
  text <១៣៣៧>
    text <អក្កោធនមនុគ្ឃាតី ធម្មបណ្ឌរឆត្តកោ>
    text <ពាហុសច្ចមបាលម្ពោ ឋិតចិត្តមុបាធិយោ។>
  text <១៣៣៨>
    text <កាលញ្ញុតាចិត្តសារោ វេសារជ្ជតិទណ្ឌកោ>
    text <និវាតវុត្តិយោត្តកោ អនតិមានយុគោ លហុ។>
  text <១៣៣៩>
    text <អលីនចិត្តសន្ថារោ វុទ្ធិសេវី រជោហតោ>
    text <សតិ បតោទោ ធីរស្ស ធិតិ យោគោ ច រស្មិយោ។>
  text <១៣៤០>
    text <មនោ ទន្តំ បថំ នេតិ សមទន្តេហិ វាហិភិ>
    text <ឥច្ឆា លោភោ ច កុម្មគ្គោ ឧជុមគ្គោ ច សំយមោ។>
  text <១៣៤១>
    text <រូបេ សទ្ទេ រសេ គន្ធេ វាហនស្ស បធាវតោ>
    text <បញ្ញា អាកោដនី រាជ តត្ថ អត្តាវ សារថិ។>
  text <១៣៤២>
    text <សចេ ឯតេន យានេន សមចរិយា ទឡ្ហា ធិតិ>
    text <សព្ពកាមទុហោ រាជ ន ជាតុ និរយំ វជេ។>
  text <១៣៤៣>
    text <អលាតោ ទេវទត្តោសិ សុនាមោ អាសិ ភទ្ទជិ>
    text <វិជយោ សារិបុត្តោសិ មោគ្គល្លានោសិ ពីជកោ។>
  text <១៣៤៤>
    text <សុនក្ខត្តោ លិច្ឆវិបុត្តោ គុណោ អាសិ អចេលកោ>
    text <អានន្ទោ សា រុចា អាសិ យា រាជានំ បសាទយិ។>
  text <១៣៤៥>
    text <ឩរុវេឡកស្សបោ រាជា បាបទិដ្ឋិ តទា អហុ>
    text <មហាព្រហ្មា ពោធិសត្តោ ឯវំ ធារេថ ជាតកន្តិ។>
  stand <មហានារទកស្សបជាតកំ អដ្ឋមំ។>
  text <  <
  text <៥៤៦។ វិធុរជាតកំ ៩>
  text <>
  text <  <
  text <ទោហឡកណ្ឌំ>
  text <១៣៤៦>
    text <បណ្ឌុ កិសិយាសិ ទុព្ពលា វណ្ណរូបំ នតវេទិសំ បុរេ>
    text <វិមលេ អក្ខាហិ បុច្ឆិតា កីទិសី តុយ្ហំ សរីរវេទនា។>
  text <១៣៤៧>
    text <ធម្មោ មនុជេសុ មាតីនំ ទោហឡោ នាម ជនិន្ទ វុច្ចតិ>
    text <ធម្មាហតំ នាគកុញ្ជរ វិធុរស្ស ហទយាភិបត្ថយេ។>
  text <១៣៤៨>
    text <ចន្ទំ ខោ ត្វំ ទោហឡាយសិ សូរិយំ វា អថ វាបិ មាលុតំ>
    text <ទុល្លភញ្ហិ វិធុរស្ស ទស្សនំ កោ វិធុរមិធ មានយិស្សតិ។>
  text <១៣៤៩>
    text <កិន្នុ តាត តុវំ បជ្ឈាយសិ បទុមំ ហត្ថគតំវ តេ មុខំ>
    text <កិន្នុ ទុម្មនរូបោសិ ឥស្សរ មា ត្វំ សោចិ អមិត្តតាបន។>
  text <១៣៥០>
    text <មាតា ហិ តវ ឥរន្ធតិ វិធុរស្ស ហទយំ ធនិយតិ>
    text <ទុល្លភញ្ហិ វិធុរស្ស ទស្សនំ កោ វិធុរមិធ មានយិស្សតិ។>
  text <១៣៥១>
    text <តស្ស ភត្តុបរិយេសនំ ចរ យោ វិធុរមិធ មានយិស្សតិ>
    text <បិតុនោ ច សា សុត្វាន វាក្យំ រត្តិំ និក្ខម្ម អវស្សុតិំ ចរិ។>
  text <១៣៥២>
    text <កេ គន្ធព្ពេ រក្ខសេ ច នាគេ កេ កិម្បុរិសេ ចាបិ មានុសេ>
    text <កេ បណ្ឌិតេ សព្ពកាមទទេ ទីឃរត្តំ ភត្តា មេ ភវិស្សតិ។>
  text <១៣៥៣>
    text <អស្សាស ហេស្សាមិ តេ បតិ ភត្តា តេ ហេស្សាមិ អនិន្ទលោចនេ>
    text <បញ្ញា ហិ មមំ តថាវិធា អស្សាស ហេស្សសិ ភរិយា មម។>
  text <១៣៥៤>
    text <អវចាសិ បុណ្ណកំ ឥរន្ធតី បុព្ពបថានុគតេន ចេតសា>
    text <ឯហិ គច្ឆាម បិតុ មមន្តិកេ ឯសោវ តេ ឯតមត្ថំ បវក្ខតិ។>
  text <១៣៥៥>
    text <អលង្កតា សុវសនា មាលិនី ចន្ទនុស្សទា>
    text <យក្ខំ ហត្ថេ គហេត្វាន បិតុសន្តិកុបាគមិ។>
  text <១៣៥៦>
    text <នាគវរ វចោ សុណោហិ មេ បតិរូបំ បដិបជ្ជ សុង្កិយំ>
    text <បត្ថេមិ អហំ ឥរន្ធតិំ តាយ សមង្គិំ ករោហិ មំ តុវំ។>
  text <១៣៥៧>
    text <សតំ ហត្ថី សតំ អស្សា សតំ អស្សតរីរថា>
    text <សតំ វលភិយោ បុណ្ណា នានារត្នស្ស កេវលា>
    text <តេ នាគ បដិបជ្ជស្សុ ធីតរំ ទេហិរន្ធតិំ។>
  text <១៣៥៨>
    text <យាវ អាមន្តយេ ញាតី មិត្តេ ច សុហទជ្ជនេ>
    text <អនាមន្ត កតំ កម្មំ តំ បច្ឆា អនុតប្បតិ។>
  text <១៣៥៩>
    text <តតោ សោ វរុណោ នាគោ បវិសិត្វា និវេសនំ>
    text <ភរិយំ អាមន្តយិត្វាន ឥទំ វចនមព្រវិ។>
  text <១៣៦០>
    text <អយំ សោ បុណ្ណកោ យក្ខោ យាចតី មំ ឥរន្ធតិំ>
    text <ពហុនា វិត្តលាភេន តស្ស ទេម បិយំ មមំ។>
  text <១៣៦១>
    text <ន ធនេន ន វិត្តេន លព្ភា អម្ហំ ឥរន្ធតី>
    text <សចេ ច ខោ ហទយំ បណ្ឌិតស្ស ធម្មេន លទ្ធា ឥធ មាហរេយ្យ>
    text <ឯតេន វិត្តេន កុមារិ លព្ភា នាញ្ញំ ធនំ ឧត្តរិ បត្ថយាម។>
  text <១៣៦២>
    text <តតោ សោ វរុណោ នាគោ និក្ខមិត្វា និវេសនា>
    text <បុណ្ណកាមន្តយិត្វាន ឥទំ វចនមព្រវិ។>
  text <១៣៦៣>
    text <ន ធនេន ន វិត្តេន លព្ភា អម្ហំ ឥរន្ធតី>
    text <សចេ តុវំ ហទយំ បណ្ឌិតស្ស ធម្មេន លទ្ធា ឥធ មាហរេសិ>
    text <ឯតេន វិត្តេន កុមារិ លព្ភា នាញ្ញំ ធនំ ឧត្តរិ បត្ថយាម។>
  text <១៣៦៤>
    text <យំ បណ្ឌិតោត្យេកេ វទន្តិ លោកេ តមេវ ពាលោតិ បុនាហុ អញ្ញេ>
    text <អក្ខាហិ មេ វិប្បវទន្តិ ឯត្ថ កំ បណ្ឌិតំ នាគ តុវំ វទេសិ។>
  text <១៣៦៥>
    text <កោរព្យរាជស្ស ធនញ្ចយស្ស យទិ តេ សុតោ វិធុរោ នាម កត្តា>
    text <អានេហិ តំ បណ្ឌិតំ ធម្មលទ្ធា ឥរន្ធតី បទចរា តេ ហោតុ។>
  text <១៣៦៦>
    text <ឥទញ្ច សុត្វា វរុណស្ស វាក្យំ ឧដ្ឋាយ យក្ខោ បរមប្បតីតោ>
    text <តត្ថេវ សន្តោ បុរិសំ អសំសិ អានេហិ អាជញ្ញមិធេវ យុត្តំ។>
  text <១៣៦៧>
    text <ជាតរូបមយា កណ្ណា កាចម្ហិចមយា ខុរា>
    text <ជម្ពោនទស្ស បាកស្ស សុវណ្ណស្ស ឧរច្ឆទោ។>
  text <១៣៦៨>
    text <ទេវវាហវហំ យានំ អស្សមារុយ្ហ បុណ្ណកោ>
    text <អលង្កតោ កប្បិតកេសមស្សុ បក្កាមិ វេហាយសមន្តលិក្ខេ។>
  text <១៣៦៩>
    text <សោ បុណ្ណកោ កាមរាគេន គិទ្ធោ ឥរន្ធតិំ នាគកញ្ញំ ជិគីសំ>
    text <គន្ត្វាន តំ ភូតបតិំ យសស្សិំ ឥច្ចព្រវី វេស្សវណំ កុវេរំ។>
  text <១៣៧០>
    text <ភោគវតី នាម មន្ទិរេ វាសា ហិរញ្ញវតីតិ វុច្ចតិ>
    text <នគរេ និម្មិតេ កញ្ចនមយេ មណ្ឌលស្ស ឧរគស្ស និដ្ឋិតំ។>
  text <១៣៧១>
    text <អដ្ដាលកា ឱដ្ឋគីវិយោ លោហិតង្កស្ស មសារគល្លិនោ>
    text <បាសាទេត្ថ សិលាមយា សោវណ្ណរតនេហិ ឆាទិតា។>
  text <១៣៧២>
    text <អម្ពា តិលកា ច ជម្ពុយោ សត្តបណ្ណា មុចលិន្ទកេតកា>
    text <បិយង្គុ ឧទ្ទាលកា សហា ឧបរិភទ្ទកា សិន្ទុវារកា។>
  text <១៣៧៣>
    text <ចម្បេយ្យកា នាគមល្លិកា ភគិនីមាលា អថ មេត្ថ កោលិយា>
    text <ឯតេ ទុមា បរិណាមិតា សោភយន្តិ ឧរគស្ស មន្ទិរំ។>
  text <១៣៧៤>
    text <ខជ្ជុរេត្ថ សិលាមយា សោវណ្ណធុវបុប្ផិតា ពហូ>
    text <យត្ថ វសតោ បបាតិកោ នាគរាជា វរុណោ មហិទ្ធិកោ។>
  text <១៣៧៥>
    text <តស្ស កោមារិកា ភរិយា វិមលា កញ្ចនវេល្លិវិគ្គហា>
    text <កាលា តរុណាវ ឧគ្គតា បុចិមន្ទត្ថនី ចារុទស្សនា។>
    text <>
    text <>
  text <១៣៧៦>
    text <លាខារសរត្តសុច្ឆវី កណិការាវ និវាតបុប្ផិតា>
    text <តិទិវោកចរាវ អច្ឆរា វិជ្ជុវព្ភឃនា វិនិស្សដា។>
  text <១៣៧៧>
    text <សា ទោហឡិនី សុវិម្ហិតា វិធុរស្ស ហទយំ ធនិយតិ>
    text <តំ តេសំ ទេមិ ឥស្សរ តេន តេ ទេន្តិ ឥរន្ធតិំ មមំ។>
  text <១៣៧៨>
    text <សោ បុណ្ណកោ ភូតបតិំ យសស្សិំ អាមន្តយ វេស្សវណំ កុវេរំ>
    text <តត្ថេវ សន្តោ បុរិសំ អសំសិ អានេហិ អាជញ្ញមិធេវ យុត្តំ។>
  text <១៣៧៩>
    text <ជាតរូបមយា កណ្ណា កាចម្ហិចមយា ខុរា>
    text <ជម្ពោនទស្ស បាកស្ស សុវណ្ណស្ស ឧរច្ឆទោ។>
  text <១៣៨០>
    text <ទេវវាហវហំ យានំ អស្សមារុយ្ហ បុណ្ណកោ>
    text <អលង្កតោ កប្បិតកេសមស្សុ បក្កាមិ វេហាយសមន្តលិក្ខេ។>
  text <១៣៨១>
    text <សោ អគ្គមា រាជគហំ សុរម្មំ អង្គស្ស រញ្ញោ នគរំ ទុរាយុតំ>
    text <បហូតភក្ខំ ពហុអន្នបានំ មសក្កសារំ វិយ វាសវស្ស។>
  text <១៣៨២>
    text <មយូរកោញ្ចាគណសម្បឃុដ្ឋំ ទិជាភិឃុដ្ឋំ ទិជសង្ឃសេវិតំ>
    text <នានាសកុន្តាភិរុទំ សុវង្គណំ បុប្ផាភិកិណ្ណំ ហិមវំវ បព្ពតំ។>
  text <១៣៨៣>
    text <សោ បុណ្ណកោ វេបុលមាភិរូហិ សិលុច្ចយំ កិម្បុរិសានុចិណ្ណំ>
    text <អន្វេសមានោ មណិរតនំ ឧឡារំ តមទ្ទសា បព្ពតកូដមជ្ឈេ។>
  text <១៣៨៤>
    text <ទិស្វា មណិំ បភស្សរំ ជាតិមន្តំ មនោហរំ មណិរតនំ ឧឡារំ>
    text <ទទ្ទល្លមានំ យសសា យសស្សិនំ ឱភាសតី វិជ្ជុរិវន្តលិក្ខេ។>
  text <១៣៨៥>
    text <តមគ្គហី វេឡុរិយំ មហគ្ឃំ មនោហរំ នាម មហានុភាវំ>
    text <អាជញ្ញមារុយ្ហ មនោមវណ្ណោ បក្កាមិ វេហាយសមន្តលិក្ខេ។>
  text <១៣៨៦>
    text <សោ អគ្គមា នគរមិន្ទបត្ថំ ឱរុយ្ហុបាគច្ឆិ សភំ កុរូនំ>
    text <សមាគតេ ឯកសតំ សមគ្គេ អវ្ហេត្ថ យក្ខោ អវិកម្បមានោ។>
  text <១៣៨៧>
    text <កោ នីធ រញ្ញំ វរមាភិជេតិ កមាភិជេយ្យាម វរទ្ធនេន>
    text <កមនុត្តរំ រតនវរំ ជិនាម កោ វាបិ នោ ជេតិ វរទ្ធនេន។>
  text <១៣៨៨>
    text <កុហិំ នុ រដ្ឋេ តវ ជាតិភូមិ ន កោរព្យស្សេវ វចោ តវេទំ>
    text <អភីតោសិ នោ វណ្ណនិភាយ សព្ពេ អក្ខាហិ មេ នាមញ្ច ពន្ធវេ ច។>
  text <១៣៨៩>
    text <កច្ចាយនោ មាណវកោស្មិ រាជ អនូននាមោ ឥតិ មវ្ហយន្តិ>
    text <អង្គេសុ មេ ញាតយោ ពន្ធវា ច អក្ខេន ទេវស្មិ ឥធានុបត្តោ។>
  text <១៣៩០>
    text <កិំ មាណវស្ស រតនានិ អត្ថិ យេ តំ ជិនន្តោ ហរេ អក្ខធុត្តោ>
    text <ពហូនិ រញ្ញោ រតនានិ អត្ថិ តេ ត្វំ ទលិទ្ទោ កថមវ្ហយេសិ។>
  text <១៣៩១>
    text <មនោហរោ នាម មណី មមាយំ មនោហរំ មណិរតនំ ឧឡារំ>
    text <ឥមញ្ច អាជញ្ញមមិត្តតាបនំ ឯតំ មេ ជិនិត្វា ហរេ អក្ខធុត្តោ។>
  text <១៣៩២>
    text <ឯកោ មណី មាណវ កិំ ករិស្សតិ អាជានិយេកោ បន កិំ ករិស្សតិ>
    text <ពហូនិ រញ្ញោ មណិរតនានិ អត្ថិ អាជានិយា វាតជវា អនប្បកា។>
  stand <ទោហឡកណ្ឌំ នាម។>
  text <  <
  text <មណិកណ្ឌំ>
  text <១៣៩៣>
    text <ឥទញ្ច មេ មណិរតនំ បស្ស ត្វំ ទ្វិបទុត្តម>
    text <ឥត្ថីនំ វិគ្គហា ចេត្ថ បុរិសានញ្ច វិគ្គហា។>
  text <១៣៩៤>
    text <មិគានំ វិគ្គហា ចេត្ថ សកុណានញ្ច វិគ្គហា>
    text <នាគរាជា សុបណ្ណា ច មណិម្ហិ បស្ស និម្មិតំ។>
  text <១៣៩៥>
    text <ហត្ថានីកំ រថានីកំ អស្សេ បត្តី ច វម្មិនេ>
    text <ចតុរង្គិនិមំ សេនំ មណិម្ហិ បស្ស និម្មិតំ។>
  text <១៣៩៦>
    text <ហត្ថារោហេ អនីកដ្ឋេ រថិកេ បត្តិការកេ>
    text <ពលគ្គានិ វិយូឡ្ហានិ មណិម្ហិ បស្ស និម្មិតំ។>
  text <១៣៩៧>
    text <បុរំ ឧទ្ធាបសម្បន្នំ ពហុបាការតោរណំ>
    text <សិង្ឃាដកេសុ ភូមិយោ មណិម្ហិ បស្ស និម្មិតំ។>
  text <១៣៩៨>
    text <ឯសិកា បរិខាយោ ច បលិខំ អគ្គឡានិ ច>
    text <អដ្ដាលកេ ច ទ្វារេ ច មណិម្ហិ បស្ស និម្មិតំ។>
  text <១៣៩៩>
    text <បស្ស តោរណមគ្គេសុ នានាទិជា គណា ពហូ>
    text <ហំសា កោញ្ចា មយូរា ច ចក្កវាកា ច កុក្កុហា។>
  text <១៤០០>
    text <កុណាលកា ពហូ ចិត្រា សិខណ្ឌី ជីវជីវកា>
    text <នានាទិជគណាកិណ្ណំ មណិម្ហិ បស្ស និម្មិតំ។>
  text <១៤០១>
    text <បស្ស នគរំ សុបាការំ អព្ភុតំ លោមហំសនំ>
    text <សមុស្សិតធជំ រម្មំ សោណ្ណវាលុកសន្ថតំ។>
  text <១៤០២>
    text <បស្សេត្ថ បណ្ណសាលាយោ វិភត្តា ភាគសោ មិតា>
    text <និវេសនេ និវេសេ ច សន្ធិព្យូហេ បថទ្ធិយោ។>
  text <១៤០៣>
    text <បានាគារេ ច សោណ្ឌេ ច សូនា ឱទនិយា ឃរា>
    text <វេសី ច គណិកាយោ ច មណិម្ហិ បស្ស និម្មិតំ។>
  text <១៤០៤>
    text <មាលាការេ ច រជកេ គន្ធិកេ អថ ទុស្សិកេ>
    text <សុវណ្ណការេ មណិការេ មណិម្ហិ បស្ស និម្មិតំ។>
  text <១៤០៥>
    text <អាឡារិកេ ច សូទេ ច នដនាដកគាយិនោ>
    text <បាណិស្សរេ កុម្ភថូនិកេ មណិម្ហិ បស្ស និម្មិតំ។>
  text <១៤០៦>
    text <បស្ស ភេរី មុទិង្គា ច សង្ខា បណវទិន្ទិមា>
    text <សព្ពញ្ច តាឡាវចរំ មណិម្ហិ បស្ស និម្មិតំ។>
  text <១៤០៧>
    text <សម្មតាលញ្ច វីណញ្ច នច្ចគីតំ សុវាទិតំ>
    text <តូរិយតាឡិតសង្ឃុដ្ឋំ មណិម្ហិ បស្ស និម្មិតំ។>
  text <១៤០៨>
    text <លង្ឃិកា មុដ្ឋិកា ចេត្ថ មាយាការា ច សោភិយា>
    text <វេតាលិកេ ច ជល្លេ ច មណិម្ហិ បស្ស និម្មិតំ។>
  text <១៤០៩>
    text <សមជ្ជា ចេត្ថ វត្តន្តិ អាកិណ្ណា នរនារិភិ>
    text <មញ្ចាតិមញ្ចេ ភូមិយោ មណិម្ហិ បស្ស និម្មិតំ។>
  text <១៤១០>
    text <បស្ស មល្លេ សមជ្ជស្មិំ ផោដេន្តេ ទិគុណំ ភុជំ>
    text <និហតេ និហតមានេ ច មណិម្ហិ បស្ស និម្មិតំ។>
  text <១៤១១>
    text <បស្ស បព្ពតបាទេសុ នានាមិគគណា ពហូ>
    text <សីហា ព្យគ្ឃា វរាហា ច អច្ឆកោកតរច្ឆយោ។>
  text <១៤១២>
    text <បលាសាទា គវជា ច មហិំសា រោហិតា រុរូ>
    text <ឯណេយ្យា ច វរាហា ច គណិនោ នីក សូករា។>
  text <១៤១៣>
    text <កទលិមិគា ពហូ ចិត្រា ពិឡារា សសកណ្ដកា>
    text <នានាមិគគណាកិណ្ណំ មណិម្ហិ បស្ស និម្មិតំ។>
  text <១៤១៤>
    text <នជ្ជាយោ សុបតិត្ថាយោ សោណ្ណវាលុកសន្ថតា>
    text <អច្ឆា សវន្តិ អម្ពូនិ មច្ឆគុម្ពនិសេវិតា។>
  text <១៤១៥>
    text <កុម្ភីលា មករា ចេត្ថ សុសុមារា ច កច្ឆបា>
    text <បាឋីនា បាវុសា មច្ឆា ពលជា មុញ្ជរោហិតា។>
  text <១៤១៦>
    text <នានាទិជគណាកិណ្ណា នានាទុមគណាយុតា>
    text <វេឡុរិយក-រោទាយោ មណិម្ហិ បស្ស និម្មិតំ។>
  text <១៤១៧>
    text <បស្សេត្ថ បោក្ខរណិយោ សុវិភត្តា ចតុទ្ទិសា>
    text <នានាទិជគណាកិណ្ណា បុថុលោមនិសេវិតា។>
  text <១៤១៨>
    text <សមន្តោទកសម្បន្នំ មហិំ សាគរកុណ្ឌលំ>
    text <ឧបេតំ វនរាជេហិ មណិម្ហិ បស្ស និម្មិតំ។>
  text <១៤១៩>
    text <បុរតោ វិទេហេ បស្ស គោយានិយេ ច បច្ឆតោ>
    text <កុរុយោ ជម្ពុទីបញ្ច មណិម្ហិ បស្ស និម្មិតំ។>
  text <១៤២០>
    text <បស្ស ចន្ទំ សូរិយញ្ច ឱភាសន្តេ ចតុទ្ទិសា>
    text <សិនេរុំ អនុបរិយន្តេ មណិម្ហិ បស្ស និម្មិតំ។>
  text <១៤២១>
    text <សិនេរុំ ហិមវន្តញ្ច សាគរញ្ច មហីតលំ>
    text <ចត្តារោ ច មហារាជេ មណិម្ហិ បស្ស និម្មិតំ។>
  text <១៤២២>
    text <អារាមេ វនគុម្ពេ ច បាដិយេ ច សិលុច្ចយេ>
    text <រម្មេ កិម្បុរិសាកិណ្ណេ មណិម្ហិ បស្ស និម្មិតំ។>
  text <១៤២៣>
    text <ផារុសកំ ចិត្តលតំ មិស្សកំ នន្ទនំ វនំ>
    text <វេជយន្តញ្ច បាសាទំ មណិម្ហិ បស្ស និម្មិតំ។>
  text <១៤២៤>
    text <សុធម្មំ តាវតិំសញ្ច បារិឆត្តញ្ច បុប្ផិតំ>
    text <ឯរាវណំ នាគរាជំ មណិម្ហិ បស្ស និម្មិតំ។>
  text <១៤២៥>
    text <បស្សេត្ថ ទេវកញ្ញាយោ នភា វិជ្ជុរិវុគ្គតា>
    text <នន្ទនេ វិចរន្តិយោ មណិម្ហិ បស្ស និម្មិតំ។>
  text <១៤២៦>
    text <បស្សេត្ថ ទេវកញ្ញាយោ ទេវបុត្តបលោភិនី>
    text <ទេវបុត្តេ រមមានេ មណិម្ហិ បស្ស និម្មិតំ។>
  text <១៤២៧>
    text <បរោសហស្សបាសាទេ វេឡុរិយផលសន្ថតេ>
    text <បជ្ជលន្តេ ច វណ្ណេន មណិម្ហិ បស្ស និម្មិតំ។>
  text <១៤២៨>
    text <តាវតិំសេ ច យាមេ ច តុសិតេ ចាបិ និម្មិតេ>
    text <បរនិម្មិតវសវត្តិនោ មណិម្ហិ បស្ស និម្មិតំ។>
  text <១៤២៩>
    text <បស្សេត្ថ បោក្ខរណិយោ វិប្បសន្នោទិកា សុចី>
    text <មន្ទាលកេហិ សញ្ឆន្នា បទុមុប្បលកេហិ ច។>
  text <១៤៣០>
    text <ទសេត្ថ រាជិយោ សេតា ទសនីលា មនោរមា>
    text <ឆ បិង្គលា បន្នរស ហលិទ្ទា ច ចតុទ្ទស។>
  text <១៤៣១>
    text <វីសតិ តត្ថ សោវណ្ណា វីសតិ រជតាមយា>
    text <ឥន្ទគោបកវណ្ណាភា តាវ ទិស្សន្តិ តិំសតិ។>
  text <១៤៣២>
    text <ទសេត្ថ កាឡិយោ ឆច្ច មញ្ជេដ្ឋា បន្នវីសតិ>
    text <មិស្សា ពន្ធុកបុប្ផេហិ នីលុប្បលវិចិត្តិកា។>
  text <១៤៣៣>
    text <ឯវំ សព្ពង្គសម្បន្នំ អច្ចិមន្តំ បភស្សរំ>
    text <ឱធិសុង្កំ មហារាជ បស្ស ត្វំ ទ្វិបទុត្តម។>
  stand <មណិកណ្ឌំ នាម។>
  text <  <
  text <អក្ខកណ្ឌំ>
  text <១៤៣៤>
    text <ឧបាគតំ រាជ មុបេហិ លក្ខំ នេតាទិសំ មណិរតនំ តវត្ថិ>
    text <ធម្មេន ជិស្សាម អសាហសេន ជិតោ ច នោ ខិប្បមវាករោហិ។>
  text <១៤៣៥>
    text <បញ្ចាល -បច្ចុគ្គត-សូរសេន មច្ឆា ច មទ្ទា សហ កេកកេភិ>
    text <បស្សន្តុ នោតេ អសឋេន យុទ្ធំ ន នោ សភាយំ ន ករោន្តិ កិញ្ចិ។>
  text <១៤៣៦>
    text <តេ បាវិសុំ អក្ខមទេន មត្តា រាជា កុរូនំ បុណ្ណកោ ចាបិ យក្ខោ>
    text <រាជា កលិំ វិច្ចិនមគ្គហេសិ កដំ អគ្គហី បុណ្ណកោ នាម យក្ខោ។>
  text <១៤៣៧>
    text <តេ តត្ថ ជូតេ ឧភយេ សមាគតេ រញ្ញំ សកាសេ សខីនញ្ច មជ្ឈេ>
    text <អជេសិ យក្ខោ នរវីរសេដ្ឋំ តត្ថប្បនាទោ តុមុលោ ពភូវ។>
  text <១៤៣៨>
    text <ជយោ មហារាជ បរាជយោ ច អាយូហតំ អញ្ញតរស្ស ហោតិ>
    text <ជនិន្ទ ជីនោសិ វរទ្ធនេន ជិតោ ច មេ ខិប្បមវាករោហិ។>
  text <១៤៣៩>
    text <ហត្ថី គវស្សា មណិកុណ្ឌលា ច យញ្ចាបិ មយ្ហំ រតនំ បថព្យា>
    text <គណ្ហាហិ កច្ចាន វរំ ធនានំ អាទាយ យេនិច្ឆសិ តេន គច្ឆ។>
  text <១៤៤០>
    text <ហត្ថី គវស្សា មណិកុណ្ឌលា ច យញ្ចាបិ តុយ្ហំ រតនំ បថព្យា>
    text <តេសំ វរោ វិធុរោ នាម កត្តា សោ មេ ជិតោ តំ មេ អវាករោហិ។>
  text <១៤៤១>
    text <អត្តា ច មេ សោ សរណំ គតី ច ទីបោ ច លេណោ ច បរាយណោ ច>
    text <អសន្តុលេយ្យោ មម សោ ធនេន បាណេន មេ សាទិសោ ឯស កត្តា។>
  text <១៤៤២>
    text <ចិរំ វិវាទោ មម តុយ្ហញ្ចស្ស កាមញ្ច បុច្ឆាម តមេវ គន្ត្វា>
    text <ឯសោវ នោ វិវរតុ ឯតមត្ថំ យំ វក្ខតី ហោតុ កថា ឧភិន្នំ។>
  text <១៤៤៣>
    text <អទ្ធា ហិ សច្ចំ ភណសិ ន ច មាណវ សាហសំ>
    text <តមេវ គន្ត្វា បុច្ឆាម តេន តុស្សាមុភោ ជនា។>
  text <១៤៤៤>
    text <សច្ចំ នុ ទេវា វិទហូ កុរូនំ ធម្មេ ឋិតំ វិធុរំ នាមមច្ចំ>
    text <ទាសោសិ រញ្ញោ ឧទ វាសិ ញាតិ វិធុរោតិ សង្ខា កតមាសិ លោកេ។>
  text <១៤៤៥>
    text <អាមាយទាសាបិ ភវន្តិ ហេកេ ធនេន កីតាបិ ភវន្តិ ទាសា>
    text <សយម្បិ ហេកេ ឧបយន្តិ ទាសា ភយា បណុន្នាបិ ភវន្តិ ទាសា។>
  text <១៤៤៦>
    text <ឯតេ នរានំ ចតុរោវ ទាសា អទ្ធា ហិ យោនិតោ អហម្បិ ជាតោ>
    text <ភវោ ច រញ្ញោ អភវោ ច រញ្ញោ ទាសាហំ ទេវស្ស បរម្បិ គន្ត្វា>
    text <ធម្មេន មំ មាណវ តុយ្ហ ទជ្ជា។>
  text <១៤៤៧>
    text <អយំ ទុតីយោ វិជយោ មមជ្ជ បុដ្ឋោ ហិ កត្តា វិវរេត្ថ បញ្ហំ>
    text <អធម្មរូបោ វត រាជសេដ្ឋោ សុភាសិតំ នានុជានាសិ មយ្ហំ។>
  text <១៤៤៨>
    text <ឯវំ ចេ នោ សោ វិវរេត្ថ បញ្ហំ ទាសោហមស្មិ ន ច ខោស្មិ ញាតិ>
    text <គណ្ហាហិ កច្ចាន វរំ ធនានំ អាទាយ យេនិច្ឆសិ តេន គច្ឆ។>
  stand <អក្ខកណ្ឌំ នាម។>
  text <  <
  text <ឃរាវាសបញ្ហា>
  text <១៤៤៩>
    text <វិធុរ វសមានាស្ស គហដ្ឋស្ស សកំ ឃរំ>
    text <ខេមា វុត្តិ កថំ អស្ស កថន្នុ អស្ស សង្គហោ។>
  text <១៤៥០>
    text <អព្យាពជ្ឈំ កថំ អស្ស សច្ចវាទី ច មាណវោ>
    text <អស្មា លោកា បរំ លោកំ កថំ បេច្ច ន សោចតិ។>
  text <១៤៥១>
    text <តំ តត្ថ គតិមា ធិតិមា មតិមា អត្ថទស្សិមា>
    text <សង្ខាតា សព្ពធម្មានំ វិធុរោ ឯតទព្រវិ។>
  text <១៤៥២>
    text <ន សាធារណទារស្ស ន ភុញ្ជេ សាទុមេកកោ>
    text <ន សេវេ លោកាយតិកំ នេតំ បញ្ញាយ វឌ្ឍនំ។>
  text <១៤៥៣>
    text <សីលវា វត្តសម្បន្នោ អប្បមត្តោ វិចក្ខណោ>
    text <និវាតវុត្តិ អត្ថទ្ធោ សុរតោ សខិលោ មុទុ។>
  text <១៤៥៤>
    text <សង្គហេតា ច មិត្តានំ សំវិភាគី វិធានវា>
    text <តប្បេយ្យ អន្នបានេន សទា សមណព្រាហ្មណេ។>
  text <១៤៥៥>
    text <ធម្មកាមោ សុតាធារោ ភវេយ្យ បរិបុច្ឆកោ>
    text <សក្កច្ចំ បយិរុបាសេយ្យ សីលវន្តេ ពហុស្សុតេ។>
  text <១៤៥៦>
    text <ឃរមាវសមានស្ស គហដ្ឋស្ស សកំ ឃរំ>
    text <ខេមា វុត្តិ សិយា ឯវំ ឯវំ នុ អស្ស សង្គហោ។>
  text <១៤៥៧>
    text <អព្យាពជ្ឈំ សិយា ឯវំ សច្ចវាទី ច មាណវោ>
    text <អស្មា លោកា បរំ លោកំ ឯវំ បេច្ច ន សោចតិ។>
  stand <ឃរាវាសបញ្ហា នាម។>
  stand <លក្ខណកណ្ឌំ>
  text <១៤៥៨>
    text <ឯហិ ទានិ គមិស្សាម ទិន្នោ នោ ឥស្សរេន មេ>
    text <មមេវត្ថំ បដិបជ្ជ ឯស ធម្មោ សនន្តនោ។>
  text <១៤៥៩>
    text <ជានាមិ មាណវ តយាហមស្មិ ទិន្នោហមស្មិ តវ ឥស្សរេន>
    text <តីហញ្ច តំ វាសយេមុ អគារេ យេនទ្ធុនា អនុសាសេមុ បុត្តេ។>
  text <១៤៦០>
    text <តំ មេ តថា ហោតុ វសេមុ តីហំ កុរុតំ ភវជ្ជ ឃរេសុ កិច្ចំ>
    text <អនុសាសតំ បុត្តទារេ ភវជ្ជ យថា តយី បេច្ច សុខី ភវេយ្យ។>
  text <១៤៦១>
    text <សាធូតិ វត្វាន បហូតកាមោ បក្កាមិ យក្ខោ វិធុរេន សទ្ធិំ>
    text <តំ កុញ្ជរាជញ្ញហយានុចិណ្ណំ បាវេក្ខិ អន្តេបុរមរិយសេដ្ឋោ។>
  text <១៤៦២>
    text <កោញ្ចំ មយូរញ្ច បិយញ្ច កេតំ ឧបាគមិ តត្ថ សុរម្មរូបំ>
    text <បហូតភក្ខំ ពហុអន្នបានំ មសក្កសារំ វិយ វាសវស្ស។>
  text <១៤៦៣>
    text <តត្ថ នច្ចន្តិ គាយន្តិ អវ្ហាយន្តិ វរាវរំ>
    text <អច្ឆរា វិយ ទេវេសុ នារិយោ សមលង្កតា។>
  text <១៤៦៤>
    text <សមង្គិកត្វា បមទាហិ យក្ខំ អន្នេន បានេន ច ធម្មបាលោ>
    text <អត្ថត្ថ មេវានុវិចិន្តយន្តោ បាវេក្ខិ ភរិយាយ តទា សកាសេ។>
  text <១៤៦៥>
    text <តំ ចន្ទនគន្ធរសានុលិត្តំ សុវណ្ណជម្ពោនទនិក្ខសាទិសំ>
    text <ភរិយំវចា ឯហិ សុណោហិ ភោតិ បុត្តានិ អាមន្តយ តម្ពនេត្តេ។>
  text <១៤៦៦>
    text <សុត្វាន វាក្យំ បតិនោ អនុជ្ជា សុណិសំវច តម្ពនខិំ សុនេត្តំ>
    text <អាមន្តយ វម្មធរានិ ចេតេ បុត្តានិ ឥន្ទីវរបុប្ផសាមេ។>
  text <១៤៦៧>
    text <តេ អាគតេ មុទ្ធនិ ធម្មបាលោ ចុម្ពិត្វា បុត្តេ អវិកម្បមានោ>
    text <អាមន្តយិត្វាន អវោច វាក្យំ ទិន្នាហំ រញ្ញា ឥធ មាណវស្ស។>
  text <១៤៦៨>
    text <តស្សជ្ជហំ អត្តសុខី វិធេយ្យោ អាទាយ យេនិច្ឆតិ តេន គច្ឆតិ>
    text <អហញ្ច វោ សាសិតុមាគតោស្មិ កថំ អហំ អបរិត្តាយ គច្ឆេ។>
    text <>
  text <១៤៦៩>
    text <សចេ វោ រាជា កុរុរដ្ឋវាសី ជនសន្ធោ បុច្ឆេយ្យ បហូតកាមោ>
    text <កិមាភិជានាថ បុរេ បុរាណំ កិំ វោ បិតា អនុសាសេ បុរត្ថា។>
  text <១៤៧០>
    text <សមាសនា ហោថ មយាវ សព្ពេ កោនីធ រញ្ញោ អព្ភតិកោ មនុស្សោ>
    text <តមញ្ជលិំ ករិយ វទេថ ឯវំ មា ហេវំ ទេវ ន ហិ ឯស ធម្មោ>
    text <វិយគ្ឃរាជស្ស និហីនជច្ចោ សមាសនោ ទេវ កថំ ភវេយ្យ។>
  stand <លក្ខណកណ្ឌំ នាម។>
  text <  <
  text <រាជវសតិ>
  text <១៤៧១>
    text <សោ ច បុត្តេ អមច្ចេ ច ញាតយោ សុហទជ្ជនេ>
    text <អលីនមនសង្កប្បោ វិធុរោ ឯតទព្រវិ។>
  text <១៤៧២>
    text <ឯថយ្យោ រាជវសតិំ និសីទិត្វា សុណាថ មេ>
    text <យថា រាជកុលំ បត្តោ យសំ បោសោ និគច្ឆតិ។>
  text <១៤៧៣>
    text <ន ហិ រាជកុលំ បត្តោ អញ្ញាតោ លភតេ យសំ>
    text <នាសូរោ នាបិ ទុម្មេធោ នប្បមត្តោ កុទាចនំ។>
  text <១៤៧៤>
    text <យទាស្ស សីលំ បញ្ញញ្ច សោចេយ្យំ ចាធិគច្ឆតិ>
    text <អថ វិស្សសតេ ត្យម្ហិ គុយ្ហញ្ចស្ស ន រក្ខតិ។>
  text <១៤៧៥>
    text <តុលា យថា បគ្គហិតា សមទណ្ឌា សុធារិតា>
    text <អជ្ឈិដ្ឋោ ន វិកម្បេយ្យ ស រាជវសតិំ វសេ។>
  text <១៤៧៦>
    text <តុលា យថា បគ្គហិតា សមទណ្ឌា សុធារិតា>
    text <សព្ពានិ អភិសម្ភោន្តោ ស រាជវសតិំ វសេ។>
  text <១៤៧៧>
    text <ទិវា វា យទិ វា រត្តិំ រាជកិច្ចេសុ បណ្ឌិតោ>
    text <អជ្ឈិដ្ឋោ ន វិកម្បេយ្យ ស រាជវសតិំ វសេ។>
  text <១៤៧៨>
    text <ទិវា វា យទិ វា រត្តិំ រាជកិច្ចេសុ បណ្ឌិតោ>
    text <សព្ពានិ អភិសម្ភោន្តោ ស រាជវសតិំ វសេ។>
  text <១៤៧៩>
    text <យោ ចស្ស សុកតោ មគ្គោ រញ្ញោ សុប្បដិយាទិតោ>
    text <ន តេន វុត្តោ គច្ឆេយ្យ ស រាជវសតិំ វសេ។>
  text <១៤៨០>
    text <ន រញ្ញោ សទិសំ ភុញ្ជេ កាមភោគេ កុទាចនំ>
    text <សព្ពត្ថ បច្ឆតោ គច្ឆេ ស រាជវសតិំ វសេ។>
  text <១៤៨១>
    text <ន រញ្ញោ សទិសំ វត្ថំ ន មាលំ ន វិលេបនំ>
    text <អាកប្បំ សរកុត្តិំ វា ន រញ្ញោ សទិសមាចរេ>
    text <អញ្ញំ ករេយ្យ អាកប្បំ ស រាជវសតិំ វសេ។>
  text <១៤៨២>
    text <កីឡេ រាជា អមច្ចេហិ ភរិយាហិ បរិវារិតោ>
    text <នាមច្ចោ រាជភរិយាសុ ភាវំ កុព្ពេថ បណ្ឌិតោ។>
  text <១៤៨៣>
    text <អនុទ្ធតោ អចបលោ និបកោ សំវុតិន្ទ្រិយោ>
    text <មនោបណិធិសម្បន្នោ ស រាជវសតិំ វសេ។>
  text <១៤៨៤>
    text <នាស្ស ភរិយាហិ កីឡេយ្យ ន មន្តេយ្យ រហោគតោ>
    text <នាស្ស កោសា ធនំ គណ្ហេ ស រាជវសតិំ វសេ។>
  text <១៤៨៥>
    text <ន និទ្ទំ ពហុ មញ្ញេយ្យ ន មទាយ សុរំ បិវេ>
    text <នាស្ស ទាយេ មិគេ ហញ្ញេ ស រាជវសតិំ វសេ។>
  text <១៤៨៦>
    text <នាស្ស បីឋំ ន បល្លង្កំ ន កោច្ឆំ ន នាវំ រថំ>
    text <សម្មតោម្ហីតិ អារូហេ ស រាជវសតិំ វសេ។>
  text <១៤៨៧>
    text <នាតិទូរេ ភជេ រញ្ញោ នាច្ចាសន្នេ វិចក្ខណោ>
    text <សម្មុខញ្ចស្ស តិដ្ឋេយ្យ សន្ទិស្សន្តោ សភត្តុនោ។>
  text <១៤៨៨>
    text <ន វេ រាជា សខា ហោតិ ន រាជា ហោតិ មេថុនោ>
    text <ខិប្បំ កុជ្ឈន្តិ រាជានោ សូកេនក្ខីវ ឃដ្ដិតំ។>
  text <១៤៨៩>
    text <ន បូជិតោ មញ្ញមានោ មេធាវី បណ្ឌិតោ នរោ>
    text <ផរុសំ បតិមន្តេយ្យ រាជានំ បរិសំគតំ។>
  text <១៤៩០>
    text <លទ្ធទ្វារោ លភេ ទ្វារំ នេវ រាជូសុ វិស្សសេ>
    text <អគ្គីវ សំយតោ តិដ្ឋេ ស រាជវសតិំ វសេ។>
  text <១៤៩១>
    text <បុត្តំ វា ភាតរំ វា សំ សម្បគ្គណ្ហាតិ ខត្តិយោ>
    text <គាមេហិ និគមេហិ វា រដ្ឋេហិ ជនបទេហិ វា>
    text <តុណ្ហីភូតោ ឧបេក្ខេយ្យ ន ភណេ ឆេកបាបកំ។>
  text <១៤៩២>
    text <ហត្ថារោហេ អនីកដ្ឋេ រថិកេ បត្តិការកេ>
    text <តេសំ កម្មាវទានេន រាជា វឌ្ឍេតិ វេតនំ>
    text <ន តេសំ អន្តរា គច្ឆេ ស រាជវសតិំ វសេ។>
  text <១៤៩៣>
    text <ចាបោវូនុទរោ ធីរោ វំសោវាបិ បកម្បយេ>
    text <បដិលោមំ ន វត្តេយ្យ ស រាជវសតិំ វសេ។>
  text <១៤៩៤>
    text <ចាបោវូនុទរោ អស្ស មច្ឆោវស្ស អជិវ្ហវា>
    text <អប្បាសី និបកោ សូរោ ស រាជវសតិំ វសេ។>
  text <១៤៩៥>
    text <ន ពាឡ្ហំ ឥត្ថិំ គច្ឆេយ្យ សម្បស្សំ តេជសង្ខយំ>
    text <កាសំ សាសំ ទរំ ពល្យំ ខីណមេធោ និគច្ឆតិ។>
  text <១៤៩៦>
    text <នាតិវេលំ បភាសេយ្យ ន តុណ្ហី សព្ពទា សិយា>
    text <អវិកិណ្ណំ មិតំ វាចំ បត្តេ កាលេ ឧទីរយេ។>
  text <១៤៩៧>
    text <អក្កោធនោ អសង្ឃដ្ដោ សច្ចោ សណ្ហោ អបេសុណោ>
    text <សម្ផំ គិរំ ន ភាសេយ្យ ស រាជវសតិំ វសេ។>
  text <១៤៩៨>
    text <មាតាបេត្តិភរោ អស្ស កុលេ ជេដ្ឋាបចាយិកោ>
    text <សណ្ហោ សខិលសម្ភាសោ ស រាជវសតិំ វសេ។>
  text <១៤៩៩>
    text <វិនីតោ សិប្បវា ទន្តោ កតត្តោ និយតោ មុទុ>
    text <អប្បមត្តោ សុចិ ទក្ខោ ស រាជវសតិំ វសេ។>
  text <១៥០០>
    text <និវាតវុត្តិ វុទ្ធេសុ សប្បតិស្សោ សគារវោ>
    text <សុរតោ សុខសំវាសោ ស រាជវសតិំ វសេ។>
  text <១៥០១>
    text <អារកា បរិវជ្ជេយ្យ សហិតុំ បហិតំ ជនំ>
    text <ភត្តារញ្ញេវុទិក្ខេយ្យ ន ច អញ្ញស្ស រាជិនោ។>
  text <១៥០២>
    text <សមណេ ព្រាហ្មណេ ចាបិ សីលវន្តេ ពហុស្សុតេ>
    text <សក្កច្ចំ បយិរុបាសេយ្យ ស រាជវសតិំ វសេ។>
  text <១៥០៣>
    text <សមណេ ព្រាហ្មណេ ចាបិ សីលវន្តេ ពហុស្សុតេ>
    text <សក្កច្ចំ អនុវាសេយ្យ ស រាជវសតិំ វសេ។>
  text <១៥០៤>
    text <សមណេ ព្រាហ្មណេ ចាបិ សីលវន្តេ ពហុស្សុតេ>
    text <តប្បេយ្យ អន្នបានេន ស រាជវសតិំ វសេ។>
  text <១៥០៥>
    text <សមណេ ព្រាហ្មណេ ចាបិ សីលវន្តេ ពហុស្សុតេ>
    text <អាសជ្ជ បញ្ញេ សេវេថ អាកង្ខំ វុទ្ធិមត្តនោ។>
  text <១៥០៦>
    text <ទិន្នបុព្ពំ ន ហាបេយ្យ ទានំ សមណព្រាហ្មណេ>
    text <ន ច កិញ្ចិ និវារេយ្យ ទានកាលេ វណិព្ពកេ។>
  text <១៥០៧>
    text <បញ្ញវា ពុទ្ធិសម្បន្នោ វិធានវិធិកោវិទោ>
    text <កាលញ្ញូ សមយញ្ញូ ច ស រាជវសតិំ វសេ។>
  text <១៥០៨>
    text <ឧដ្ឋាតា កម្មធេយ្យេសុ អប្បមត្តោ វិចក្ខណោ>
    text <សុសំវិហីតកម្មន្តោ ស រាជវសតិំ វសេ។>
  text <១៥០៩>
    text <ខលំ សាលំ បសុំ ខេត្តំ គន្តា ចស្ស អភិក្ខណំ>
    text <មិតំ ធញ្ញំ និធាបេយ្យ មិតំវ បាចយេ ឃរេ។>
  text <១៥១០>
    text <បុត្តំ វា ភាតរំ វា សំ សីលេសុ អសមាហិតំ>
    text <អនង្គវា ហិ តេ ពាលា យថា បេតា តថេវ តេ>
    text <ចោឡញ្ច នេសំ បិណ្ឌញ្ច អាសីនានំ បទាបយេ។>
  text <១៥១១>
    text <ទាសេ កម្មករេ បេស្សេ សីលេសុ សុសមាហិតេ>
    text <ទក្ខេ ឧដ្ឋានសម្បន្នេ អាធិបច្ចម្ហិ ឋាបយេ។>
  text <១៥១២>
    text <សីលវា ច អលោលោ ច អនុរក្ខោ ច រាជិនោ>
    text <អាវី រហោ ហិតោ តស្ស ស រាជវសតិំ វសេ។>
  text <១៥១៣>
    text <ឆន្ទញ្ញូ រាជិនោ ចស្ស ចិត្តដ្ឋោ អស្ស រាជិនោ>
    text <អសង្កុសកវុត្តិស្ស ស រាជវសតិំ វសេ។>
  text <១៥១៤>
    text <ឧច្ឆាទយេ ច ន្ហាបយេ ធោវេ បាទេ អធោសិរំ>
    text <អាហតោបិ ន កុប្បេយ្យ ស រាជវសតិំ វសេ។>
  text <១៥១៥>
    text <កុម្ភម្បញ្ជលិំ ករិយា ចាដញ្ចាបិ បទក្ខិណំ>
    text <កិមេវ សព្ពកាមានំ ទាតារំ ធីរមុត្តមំ។>
  text <១៥១៦>
    text <យោ ទេតិ សយនំ វត្ថំ យានំ អាវសថំ ឃរំ>
    text <បជ្ជុន្នោរិវ ភូតានិ ភោគេហិ អភិវស្សតិ។>
  text <១៥១៧>
    text <ឯសយ្យោ រាជវសតិ វត្តមានោ យថា នរោ>
    text <អារាធយតិ រាជានំ បូជំ លភតិ ភត្តុសុ។>
  stand <រាជវសតិ នាម។>
  text <  <
  text <អន្តរបេយ្យាលំ>
  text <១៥១៨>
    text <ឯវំ សមនុសាសិត្វា ញាតិសង្ឃំ វិចក្ខណោ>
    text <បរិកិណ្ណោ សុហទេហិ រាជានមុបសង្កមិ។>
  text <១៥១៩>
    text <វន្ទិត្វា សិរសា បាទេ កត្វា ច នំ បទក្ខិណំ>
    text <វិធុរោ អវច រាជានំ បគ្គហេត្វាន អញ្ជលិំ។>
  text <១៥២០>
    text <អយំ មំ មាណវោ នេតិ កត្តុកាមោ យថាមតិ>
    text <ញាតីនត្ថំ បវក្ខាមិ តំ សុណោហិ អរិន្ទម។>
  text <១៥២១>
    text <បុត្តេ ច មេ ឧទិក្ខេសិ យញ្ច មញ្ញំ ឃរេ ធនំ>
    text <យថា បេច្ច ន ហាយេថ ញាតិសង្ឃោ មយី គតេ។>
  text <១៥២២>
    text <យថេវ ខលតី ភូម្យា ភូម្យាយេវ បតិដ្ឋតិ>
    text <ឯវេតំ ខលិតំ មយ្ហំ ឯតំ បស្សាមិ អច្ចយំ។>
  text <១៥២៣>
    text <សក្កា ន គន្តុំ ឥតិ មយ្ហ ហោតិ ឆេត្វា វធិត្វា ឥធ កាតិយានំ>
    text <ឥធេវ ហោហី ឥតិ មយ្ហ រុច្ចតិ មា ត្វំ អគា ឧត្តមភូរិបញ្ញ។>
  text <១៥២៤>
    text <មា ហេវធម្មេសុ មនំ បណីទហិ អត្ថេ ច ធម្មេ ច យុត្តោ ភវស្សុ>
    text <ធិរត្ថុ កម្មំ អកុសលំ អនរិយំ យំ កត្វា បច្ឆា និរយំ វជេយ្យ។>
  text <១៥២៥>
    text <នេវេស ធម្មោ ន បុនេត កិច្ចំ អយិរោ ហិ ទាសស្ស ជនិន្ទ ឥស្សរោ>
    text <ឃាតេតុំ ឈាបេតុំ អថោបិ ហន្តុំ ន ច មយ្ហ កោធត្ថិ វជាមិ ចាហំ។>
  text <១៥២៦>
    text <ជេដ្ឋបុត្តំ ឧបគុយ្ហ វិនេយ្យ ហទយេ ទរំ>
    text <អស្សុបុណ្ណេហិ នេត្តេហិ បាវិសី សោ មហាឃរំ។>
  text <១៥២៧>
    text <សាលាវ សម្មបតិតា មាលុតេន បមទ្ទិតា>
    text <សេន្តិ បុត្តា ច ទារា ច វិធុរស្ស និវេសនេ។>
  text <១៥២៨>
    text <ឥត្ថិសហស្សំ ភរិយានំ ទាសិសត្តសតានិ ច>
    text <ពាហា បគ្គយ្ហ បក្កន្ទុំ វិធុរស្ស និវេសនេ។>
  text <១៥២៩>
    text <ឱរោធា ច កុមារា ច វេសិយានា ច ព្រាហ្មណា>
    text <ពាហា បគ្គយ្ហ បក្កន្ទុំ វិធុរស្ស និវេសនេ។>
  text <១៥៣០>
    text <ហត្ថារោហា អនីកដ្ឋា រថិកា បត្តិការកា>
    text <ពាហា បគ្គយ្ហ បក្កន្ទុំ វិធុរស្ស និវេសនេ។>
  text <១៥៣១>
    text <សមាគតា ជានបទា នេគមា ច សមាគតា>
    text <ពាហា បគ្គយ្ហ បក្កន្ទុំ វិធុរស្ស និវេសនេ។>
  text <១៥៣២>
    text <ឥត្ថិសហស្សំ ភរិយានំ ទាសិសត្តសតានិ ច>
    text <ពាហា បគ្គយ្ហ បក្កន្ទុំ កស្មា នោ វិជហិស្សសិ។>
  text <១៥៣៣>
    text <ឱរោធា ច កុមារា ច ទាសិសត្តសតានិ ច>
    text <ពាហា បគ្គយ្ហ បក្កន្ទុំ កស្មា នោ វិជហិស្សសិ។>
  text <១៥៣៤>
    text <ហត្ថារោហា អនីកដ្ឋា ទាសិសត្តសតានិ ច>
    text <ពាហា បគ្គយ្ហ បក្កន្ទុំ កស្មា នោ វិជហិស្សសិ។>
  text <១៥៣៥>
    text <សមាគតា ជានបទា ទាសិសត្តសតានិ ច>
    text <ពាហា បគ្គយ្ហ បក្កន្ទុំ កស្មា នោ វិជហិស្សសិ។>
  text <១៥៣៦>
    text <កត្វា ឃរេសុ កិច្ចានិ អនុសាសិត្វា សកំ ជនំ>
    text <មិត្តាមច្ចេ ច ភច្ចេ ច បុត្តទារេ ច ពន្ធវេ។>
  text <១៥៣៧>
    text <កម្មន្តំ សំវិធេត្វាន អាចិក្ខិត្វា ឃរេ ធនំ>
    text <និធិញ្ច ឥណទានញ្ច បុណ្ណកំ ឯតទព្រវិ។>
  text <១៥៣៨>
    text <អវសី តុវំ មយ្ហ តីហំ អគារេ កតានិ កិច្ចានិ ឃរេសុ មយ្ហំ>
    text <អនុសាសិតា បុត្តទារា មយា ច ករោម កច្ចាន យថាមតិំ តេ។>
  text <១៥៣៩>
    text <សចេ ហិ កត្តេ អនុសាសិតា តេ បុត្តា ច ទារា អនុជីវិនោ ច>
    text <ហន្ទេហិ ទានី តរមានរូបោ ទីឃោ ហិ អទ្ធាបិ អយំ បុរត្ថា។>
  text <១៥៤០>
    text <អឆម្ភិតោវ គណ្ហាហិ អាជានេយ្យស្ស វាលធិំ>
    text <ឥទំ បច្ឆិមកំ តុយ្ហំ ជីវលោកស្ស ទស្សនំ។>
  text <១៥៤១>
    text <សោហំ កិស្ស នុ ភាយិស្សំ យស្ស មេ នត្ថិ ទុក្កដំ>
    text <កាយេន វាចា មនសា យេន គច្ឆេយ្យ ទុគ្គតិំ។>
  text <១៥៤២>
    text <សោ អស្សរាជា វិធុរំ វហន្តោ បក្កាមិ វេហាយសមន្តលិក្ខេ>
    text <សាខាសុ សេលេសុ អសជ្ជមានោ កាលាគិរិំ ខិប្បមុបាគមាសិ។>
  text <១៥៤៣>
    text <ឥត្ថិសហស្សំ ភរិយានំ ទាសិសត្តសតានិ ច>
    text <ពាហា បគ្គយ្ហ បក្កន្ទុំ យក្ខោ ព្រាហ្មណវណ្ណេន>
    text <វិធុរំ អាទាយ គច្ឆតិ។>
  text <១៥៤៤>
    text <សមាគតា ជានបទា នេគមា ច សមាគតា>
    text <ពាហា បគ្គយ្ហ បក្កន្ទុំ យក្ខោ ព្រាហ្មណវណ្ណេន>
    text <វិធុរំ អាទាយ គច្ឆតិ។>
  text <១៥៤៥>
    text <ឥត្ថិសហស្សំ ភរិយានំ ទាសិសត្តសតានិ ច>
    text <ពាហា បគ្គយ្ហ បក្កន្ទុំ បណ្ឌិតោ សោ កុហិំ គតោ។>
  text <១៥៤៦>
    text <សមាគតា ជានបទា នេគមា ច សមាគតា>
    text <ពាហា បគ្គយ្ហ បក្កន្ទុំ បណ្ឌិតោ សោ កុហិំ គតោ។>
  text <១៥៤៧>
    text <សចេ សោ សត្តរត្តេន នាគច្ឆិស្សតិ បណ្ឌិតោ>
    text <សព្ពេ អគ្គិំ បវេក្ខាម នត្ថត្ថោ ជីវិតេន នោ។>
  text <១៥៤៨>
    text <បណ្ឌិតោ ច វិយត្តោ ច វិភាវី ច វិចក្ខណោ>
    text <ខិប្បំ មោចិយ អត្តានំ មា ភាយិត្ថាគមិស្សតិ។>
  stand <អន្តរបេយ្យាលំ នាម។>
  text <  <
  text <សាធុនរធម្មកណ្ឌំ>
  text <១៥៤៩>
    text <សោ តត្ថ គន្ត្វាន វិចិន្តយន្តោ ឧច្ចាវចា ចេតនកា ភវន្តិ>
    text <នយិមស្ស ជីវេន មមត្ថិ កិញ្ចិ ហន្ត្វានិមំ ហទយមានយិស្សំ។>
  text <១៥៥០>
    text <សោ តត្ថ គន្ត្វា បព្ពតន្តរស្មិំ អន្តោ បវិសិត្វាន បទុដ្ឋចិត្តោ>
    text <អសំវុតស្មិំ ជគតិប្បទេសេ អធោសិរំ ធារយិ កាតិយានោ។>
  text <១៥៥១>
    text <សោ លម្ពមានោ នរកេ បបាតេ មហព្ភយេ លោមហំសេ វិទុគ្គេ>
    text <អសន្តសន្តោ កុរូនំ កត្តុសេដ្ឋោ ឥច្ចព្រវិ បុណ្ណកំ នាម យក្ខំ។>
  text <១៥៥២>
    text <អរិយាវកាសោសិ អនរិយរូបោ អសញ្ញតោ សញ្ញតសន្និកាសោ>
  text <អច្ចាហិតំ កម្មំ ករោសិ លុទ្រំ ភាវេ ច តេ កុសលំ នត្ថិ កិញ្ចិ។>
  text <១៥៥៣>
    text <យំ មំ បបាតស្មិំ បបាតុមិច្ឆសិ កោ នុ តវត្ថោ មរណេន មយ្ហំ>
    text <អមានុសស្សេវ តវជ្ជ វណ្ណោ អាចិក្ខ មេ ត្វំ កតមាសិ ទេវតា។>
  text <១៥៥៤>
    text <យទិ តេ សុតោ បុណ្ណកោ នាម យក្ខោ រញ្ញោ កុវេរស្ស ហិ សោ សជិព្ពោ>
    text <ភូមិន្ធរោ វរុណោ នាម នាគោ ព្រហា សុចី វណ្ណពលូបបន្នោ។>
  text <១៥៥៥>
    text <តស្សានុជំ ធីតរំ កាមយាមិ ឥរន្ធតី នាម សា នាគកញ្ញា>
    text <តស្សា សុមជ្ឈាយ បិយាយ ហេតុ បតារយិំ តុយ្ហ វធាយ ធីរ។>
  text <១៥៥៦>
    text <មា ហេវ ត្វំ យក្ខ អហោសិ មូឡ្ហោ នដ្ឋា ពហូ ទុគ្គហីតេន លោកេ>
    text <កិំ តេ សុមជ្ឈាយ បិយាយ កិច្ចំ មរណេន មេ ឥង្ឃ សុណោមិ សព្ពំ។>
  text <១៥៥៧>
    text <មហានុភាវស្ស មហោរគស្ស ធីតុកាមោ ញាតិភតោ ហមស្មិ>
    text <តំ យាចមានំ សសុរោ អវោច យថា មមញ្ញិំសុ សុកាមនីតំ។>
  text <១៥៥៨>
    text <ទជ្ជេមុ ខោ តេ សុតនុំ សុនេត្តំ សុចិម្ហិតំ ចន្ទនលិត្តគត្តំ>
    text <សចេ តុវំ ហទយំ បណ្ឌិតស្ស ធម្មេន លទ្ធា ឥធ មាហរេសិ>
    text <ឯតេន វិត្តេន កុមារិ លព្ភា នញ្ញំ ធនំ ឧត្តរិ បត្ថយាម។>
  text <១៥៥៩>
    text <ឯវំ ន មូឡ្ហោស្មិ សុណោហិ កត្តេ ន ចាបិ មេ ទុគ្គហិតត្ថិ កិញ្ចិ>
    text <ហទយេន តេ ធម្មលទ្ធេន នាគា ឥរន្ធតិំ នាគកញ្ញំ ទទន្តិ។>
  text <១៥៦០>
    text <តស្មា អហំ តុយ្ហំ វធាយ យុត្តោ ឯវំ មមត្ថោ មរណេន តុយ្ហំ>
    text <ឥធេវ តំ នរកេ បាតយិត្វា ហន្ត្វាន តំ ហទយមានយិស្សំ។>
  text <១៥៦១>
    text <ខិប្បំ មមំ ឧទ្ធរ កាតិយាន ហទយេន មេ យទិ តេ អត្ថិ កិច្ចំ>
    text <យេ កេចិមេ សាធុនរស្ស ធម្មា សព្ពេវ តេ បាតុករោមិ អជ្ជ។>
  text <១៥៦២>
    text <សោ បុណ្ណកោ កុរូនំ កត្តុសេដ្ឋំ នគមុទ្ធនិ ខិប្បំ បតិដ្ឋបេត្វា>
    text <អស្សត្ថមាសីនំ សមេក្ខិយាន បរិបុច្ឆិ កត្តារមនោមបញ្ញំ។>
  text <១៥៦៣>
    text <សមុទ្ធតោ មេសិ តុវំ បបាតា ហទយេន តេ អជ្ជ មមត្ថិ កិច្ចំ>
    text <យេ កេចិមេ សាធុនរស្ស ធម្មា សព្ពេវ មេ បាតុករោហិ អជ្ជ។>
  text <១៥៦៤>
    text <សមុទ្ធតោ ត្យស្មិ អហំ បបាតា ហទយេន មេ យទិ តេ អត្ថិ កិច្ចំ>
    text <យេ កេចិមេ សាធុនរស្ស ធម្មា សព្ពេវ តេ បាតុករោមិ អជ្ជ។>
  text <១៥៦៥>
    text <យាតានុយាយី ច ភវាហិ មាណវ អល្លញ្ច បាណិំ បរិវជ្ជយស្សុ>
    text <មា ចស្សុ មិត្តេសុ កទាចិ ទុព្ភី មា ច វសំ អសតីនំ និគច្ឆេ។>
  text <១៥៦៦>
    text <កថំ នុ យាតំ អនុយាយី ហោតិ អល្លញ្ច បាណិំ ទហតេ កថំ សោ>
    text <អសតី ច កា កោ បន មិត្តទុព្ភោ អក្ខាហិ មេ បុច្ឆិតោ ឯតមត្ថំ។>
  text <១៥៦៧>
    text <អសន្ថុតំ នោបិ ច ទិដ្ឋបុព្ពំ យោ អាសនេនាបិ និមន្តយេយ្យ>
    text <តស្សេវ អត្ថំ បុរិសោ ករេយ្យ យាតានុយាយីតិ តមាហុ បណ្ឌិតា។>
  text <១៥៦៨>
    text <យស្សេករត្តម្បិ ឃរេ វសេយ្យ យត្ថន្នបានំ បុរិសោ លភេយ្យ>
    text <ន តស្ស បាបំ មនសាបិ ចិន្តយេ អទុព្ភី បាណិំ ទហតេ មិត្តទុព្ភោ។>
  text <១៥៦៩>
    text <យស្ស រុក្ខស្ស ឆាយាយ និសីទេយ្យ សយេយ្យ វា>
    text <ន តស្ស សាខំ ភញ្ជេយ្យ មិត្តទុព្ភោ ហិ បាបកោ។>
  text <១៥៧០>
    text <បុណ្ណម្បិ ចេមំ បថវិំ ធនេន ទជ្ជិត្ថិយា បុរិសោ សម្មតាយ>
    text <លទ្ធា ខណំ អតិមញ្ញេយ្យ តម្បិ តាសំ វសំ អសតីនំ ន គច្ឆេ។>
  text <១៥៧១>
    text <ឯវំ ខោ យាតំ អនុយាយី ហោតិ អល្លញ្ច បាណិំ ទហតេ បុនេវំ>
    text <អសតី ច សា សោ បន មិត្តទុព្ភោ សោ ធម្មិកោ ហោតិ ជហស្សុ អធម្មំ។>
  stand <សាធុនរធម្មកណ្ឌំ នាម។>
  text <  <
  text <កាលាគិរិកណ្ឌំ>
  text <១៥៧២>
    text <អវសិំ អហំ តុយ្ហំ តីហំ អគារេ អន្នេន បានេន ឧបដ្ឋិតោស្មិ>
    text <មិត្តោ មមាសី វិសជ្ជាមហំ តំ កាមំ ឃរំ ឧត្តមបញ្ញ គច្ឆ។>
  text <១៥៧៣>
    text <អបិ ហាយតុ នាគកុលា អត្ថោ អលម្បិ មេ នាគកញ្ញាយ ហោតុ>
    text <សោ ត្វំ សកេនេវ សុភាសិតេន មុត្តោសិ មេ អជ្ជ វធាយ បញ្ញ។>
  text <១៥៧៤>
    text <ហន្ទ តុវំ យក្ខ មមម្បិ នេហិ សសុរំ តេ អត្ថំ មយិ ចរស្សុ>
    text <មយញ្ច នាគាធិបតិំ វិមានំ ទក្ខេមុ នាគស្ស អទិដ្ឋបុព្ពំ។>
  text <១៥៧៥>
    text <យំ វេ នរស្ស អហិតាយ អស្ស ន តំ បញ្ញោ អរហតិ ទស្សនាយ>
    text <អថ កេន វណ្ណេន អមិត្តគាមំ តុវមិច្ឆសិ ឧត្តមបញ្ញ គន្តុំ។>
  text <១៥៧៦>
    text <អទ្ធា បជានាមិ អហម្បិ ឯតំ ន តំ បញ្ញោ អរហតិ ទស្សនាយ>
    text <បាបញ្ច មេ នត្ថិ កតំ កុហិញ្ចិ តស្មា ន សង្កេ មរណាគមាយ។>
  text <១៥៧៧>
    text <ហន្ទ ច ឋានំ អតុលានុភាវំ មយា សហ ទក្ខសិ ឯហិ កត្តេ>
    text <យត្ថច្ឆតិ នច្ចគីតេហិ នាគោ រាជា យថា វេស្សវណោ នឡិញ្ញំ។>
  text <១៥៧៨>
    text <តំ នាគកញ្ញា ចរិតំ គណេន និកីឡិតំ និច្ចមហោ ច រត្តិំ>
    text <បហូតមាល្យំ ពហុបុប្ផឆន្នំ ឱភាសតី វិជ្ជុរិវន្តលិក្ខេ។>
  text <១៥៧៩>
    text <អន្នេន បានេន ឧបេតរូបំ នច្ចេហិ គីតេហិ ច វាទិតេហិ>
    text <បរិបូរំ កញ្ញាហិ អលង្កតាហិ ឧបសោភតិ វត្ថបិលន្ធនេន។>
  text <១៥៨០>
    text <សោ បុណ្ណកោ កុរូនំ កត្តុសេដ្ឋំ និសីទយី បច្ឆតោ អាសនស្មិំ>
    text <អាទាយ កត្តារមនោមបញ្ញំ ឧបានយី ភវនំ នាគរញ្ញោ។>
  text <១៥៨១>
    text <បត្វាន ឋានំ អតុលានុភាវំ អដ្ឋាសិ កត្តា បច្ឆតោ បុណ្ណកស្ស>
    text <សាមគ្គិ បេក្ខមានោ នាគរាជា បុព្ពេវ ជាមាតរមជ្ឈភាសថ។>
  text <១៥៨២>
    text <យន្នុ តុវំ អគមា មច្ចលោកំ អន្វេសមានោ ហទយំ បណ្ឌិតស្ស>
    text <កច្ចិ សមិទ្ធេន ឥធានុបត្តោ អាទាយ កត្តារមនោមបញ្ញំ។>
  text <១៥៨៣>
    text <អយញ្ហិ សោ អាគតោ យំ ត្វមិច្ឆសិ ធម្មេន លទ្ធោ មម ធម្មបាលោ>
    text <តំ បស្សថ សម្មុខា ភាសមានំ សុខោ ហវេ សប្បុរិសេហិ សង្គមោ។>
  stand <កាលាគិរិកណ្ឌំ នាម។>
  text <១៥៨៤>
    text <អទិដ្ឋបុព្ពំ ទិស្វាន មច្ចោ មច្ចុភយដ្ដិតោ>
    text <ព្យម្ហិតោ នាភិវាទេសិ នយិទំ បញ្ញវតាមិវ។>
  text <១៥៨៥>
    text <ន ចម្ហិ ព្យម្ហិតោ នាគ ន ច មច្ចុភយដ្ដិតោ>
    text <ន វជ្ឈោ អភិវាទេយ្យ វជ្ឈំ វា នាភិវាទយេ។>
  text <១៥៨៦>
    text <កថំ នោ អភិវាទេយ្យ អភិវាទាបយេថ វេ>
    text <យំ នរោ ហន្តុមិច្ឆេយ្យ តំ កម្មំ នុបបជ្ជតិ។>
  text <១៥៨៧>
    text <ឯវមេតំ យថា ព្រូសិ សច្ចំ ភាសសិ បណ្ឌិត>
    text <ន វជ្ឈោ អភិវាទេយ្យ វជ្ឈំ វា នាភិវាទយេ។>
  text <១៥៨៨>
    text <កថំ នោ អភិវាទេយ្យ អភិវាទាបយេថ វេ>
    text <យំ នរោ ហន្តុមិច្ឆេយ្យ តំ កម្មំ នុបបជ្ជតិ។>
  text <១៥៨៩>
    text <អសស្សតំ សស្សតំ នុ តវយិទំ ឥទ្ធីជុតីពលវីរិយូបបត្តិ>
    text <បុច្ឆាមិ តំ នាគរាជេតមត្ថំ កថំ នុ តេ លទ្ធមិទំ វិមានំ។>
  text <១៥៩០>
    text <អធិច្ចលទ្ធំ បរិណាមជំ តេ សយំកតំ ឧទាហុ ទេវេហិ ទិន្នំ>
    text <អក្ខាហិ មេ នាគរាជេតមត្ថំ យថេវ តេ លទ្ធមិទំ វិមានំ។>
  text <១៥៩១>
    text <នាធិច្ចលទ្ធំ ន បរិណាមជំ មេ ន សយំកតំ នាបិ ទេវេហិ ទិន្នំ>
    text <សកេហិ កម្មេហិ អបាបកេហិ បុញ្ញេហិ មេ លទ្ធមិទំ វិមានំ។>
  text <១៥៩២>
    text <កិំ តេ វតំ កិំ បន ព្រហ្មចរិយំ កិស្ស សុចិណ្ណស្ស អយំ វិបាកោ>
    text <ឥទ្ធីជុតីពលវីរិយូបបត្តិ ឥទញ្ច តេ នាគ មហាវិមានំ។>
  text <១៥៩៣>
    text <អហញ្ច ភរិយា ច មនុស្សលោកេ សទ្ធា ឧភោ ទានបតី អហុម្ហា>
    text <ឱបានភូតំ មេ ឃរំ តទាសិ សន្តប្បិតា សមណព្រាហ្មណា ច។>
  text <១៥៩៤>
    text <មាលញ្ច គន្ធញ្ច វិលេបនញ្ច បទីបិយំ សេយ្យមុបស្សយញ្ច>
    text <អច្ឆាទនំ សាយនមន្នបានំ សក្កច្ច ទានានិ អទម្ហ តត្ថ។>
  text <១៥៩៥>
    text <តំ មេ វតំ តំ បន ព្រហ្មចរិយំ តស្ស សុចិណ្ណស្ស អយំ វិបាកោ>
    text <ឥទ្ធីជុតីពលវីរិយូបបត្តិ ឥទញ្ច មេ ធីរ មហាវិមានំ។>
  text <១៥៩៦>
    text <ឯវំ ចេ តេ លទ្ធមិទំ វិមានំ ជានាសិ បុញ្ញានំ ផលូបបត្តិំ>
    text <តស្មា ហិ ធម្មំ ចរ អប្បមត្តោ យថា វិមានំ បុន មាវសេសិ។>
  text <១៥៩៧>
    text <នយិធ សន្តិ សមណព្រាហ្មណា ច យេសន្នបានានិ ទទេមុ កត្តេ>
    text <អក្ខាហិ មេ បុច្ឆិតោ ឯតមត្ថំ យថា វិមានំ បុន មាវសេម។>
  text <១៥៩៨>
    text <ភោគី ហិ តេ សន្តិ ឥធូបបន្នា បុត្តា ច ទារា អនុជីវិនោ ច>
    text <តេសុ តុវំ វចសា កម្មុនា ច អសម្បទុដ្ឋោ ច ភវាហិ និច្ចំ។>
  text <១៥៩៩>
    text <ឯវំ តុវំ នាគ អសម្បទោសំ អនុបាលយ វចសា កម្មុនា ច>
    text <ឋត្វា ឥធ យាវតាយុកំ វិមានេ ឧទ្ធំ ឥតោ គច្ឆសិ ទេវលោកំ។>
  text <១៦០០>
    text <អទ្ធា ហិ សោ សោចតិ រាជសេដ្ឋោ តយា វិនា យស្ស តុវំ សជិព្ពោ>
    text <ទុក្ខូបនីតោបិ តយា សមេច្ច វិន្ទេយ្យ បោសោ សុខមាតុរោបិ។>
  text <១៦០១>
    text <អទ្ធា សតំ ភាសសិ នាគ ធម្មំ អនុត្តរំ អត្ថបទំ សុចិណ្ណំ>
    text <ឯតាទិសិយាសុ ហិ អាបទាសុ បញ្ញាយតេ មាទិសានំ វិសេសោ។>
  text <១៦០២>
    text <អក្ខាហិ នោ តាយំ មុធា នុ លទ្ធោ អក្ខេហិ នោ តាយំ អជេសិ ជូតេ>
    text <ធម្មេន លទ្ធោ ឥតិ តាយមាហ កថំ នុ ត្វំ ហត្ថមិមស្ស មាគតោ។>
  text <១៦០៣>
    text <យោ មិស្សរោ តត្ថ អហោសិ រាជា តមាយមក្ខេហិ អជេសិ ជូតេ>
    text <សោ មំ ជិតោ រាជា ឥមស្សទាសិ ធម្មេន លទ្ធោស្មិ អសាហសេន។>
  text <១៦០៤>
    text <មហោរគោ អត្តមនោ ឧទគ្គោ សុត្វាន ធីរស្ស សុភាសិតានិ>
    text <ហត្ថេ គហេត្វាន អនោមបញ្ញំ បាវេក្ខិ ភរិយាយ តទា សកាសេ។>
  text <១៦០៥>
    text <យេន ត្វំ វិមលេ បណ្ឌុ យេន ភត្តំ ន រុច្ចតិ>
    text <ន ច មេ តាទិសោ វណ្ណោ អយមេសោ តមោនុទោ។>
  text <១៦០៦>
    text <យស្ស តេ ហទយេនត្ថោ អាគតាយំ បភង្ករោ>
    text <តស្ស វាក្យំ និសាមេហិ ទុល្លភំ ទស្សនំ បុន។>
  text <១៦០៧>
    text <ទិស្វាន តំ វិមលា ភូរិបញ្ញំ ទសង្គុលី អញ្ជលិំ បគ្គហេត្វា>
    text <ហដ្ឋេន ភាវេន បតីតរូបា ឥច្ចព្រវិ កុរូនំ កត្តុសេដ្ឋំ។>
  text <១៦០៨>
    text <អទិដ្ឋបុព្ពំ ទិស្វាន មច្ចោ មច្ចុភយដ្ដិតោ>
    text <ព្យម្ហិតោ នាភិវាទេសិ នយិទំ បញ្ញវតាមិវ។>
  text <១៦០៩>
    text <ន ចម្ហិ ព្យម្ហិតោ នាគិ ន ច មច្ចុភយដ្ដិតោ>
    text <ន វជ្ឈោ អភិវាទេយ្យ វជ្ឈំ វា នាភិវាទយេ។>
  text <១៦១០>
    text <កថំ នោ អភិវាទេយ្យ អភិវាទាបយេថ វេ>
    text <យំ នរោ ហន្តុមិច្ឆេយ្យ តំ កម្មំ នុបបជ្ជតិ។>
  text <១៦១១>
    text <ឯវមេតំ យថា ព្រូសិ សច្ចំ ភាសសិ បណ្ឌិត>
    text <ន វជ្ឈោ អភិវាទេយ្យ វជ្ឈំ វា នាភិវាទយេ។>
  text <១៦១២>
    text <កថំ នោ អភិវាទេយ្យ អភិវាទាបយេថ វេ>
    text <យំ នរោ ហន្តុមិច្ឆេយ្យ តំ កម្មំ នុបបជ្ជតិ។>
  text <១៦១៣>
    text <អសស្សតំ សស្សតំ នុ តវយិទំ ឥទ្ធីជុតីពលវីរិយូបបត្តិ>
    text <បុច្ឆាមិ តំ នាគកញ្ញេតមត្ថំ កថំ នុ តេ លទ្ធមិទំ វិមានំ។>
  text <១៦១៤>
    text <អធិច្ចលទ្ធំ បរិណាមជំ តេ សយំកតំ ឧទាហុ ទេវេហិ ទិន្នំ>
    text <អក្ខាហិ មេ នាគកញ្ញេតមត្ថំ យថេវ តេ លទ្ធមិទំ វិមានំ។>
  text <១៦១៥>
    text <នាធិច្ចលទ្ធំ ន បរិណាមជំ មេ ន សយំ កតំ នាបិ ទេវេហិ ទិន្នំ>
    text <សកេហិ កម្មេហិ អបាបកេហិ បុញ្ញេហិ មេ លទ្ធមិទំ វិមានំ។>
  text <១៦១៦>
    text <កិំ តេ វតំ កិំ បន ព្រហ្មចរិយំ កិស្ស សុចិណ្ណស្ស អយំ វិបាកោ>
    text <ឥទ្ធីជុតីពលវីរិយូបបត្តិ ឥទញ្ច តេ នាគិ មហាវិមានំ។>
  text <១៦១៧>
    text <អហញ្ច ខោ សាមិកោ ចាបិ មយ្ហំ សទ្ធា ឧភោ ទានបតី អហុម្ហា>
    text <ឱបានភូតំ មេ ឃរំ តទាសិ សន្តប្បិតា សមណព្រាហ្មណា ច។>
  text <១៦១៨>
    text <មាលញ្ច គន្ធញ្ច វិលេបនញ្ច បទីបិយំ សេយ្យមុបស្សយញ្ច>
    text <អច្ឆាទនំ សាយនមន្នបានំ សក្កច្ចំ ទានានិ អទម្ហ តត្ថ។>
  text <១៦១៩>
    text <តំ មេ វតំ តំ បន ព្រហ្មចរិយំ តស្ស សុចិណ្ណស្ស អយំ វិបាកោ>
    text <ឥទ្ធីជុតីពលវីរិយូបបត្តិ ឥទញ្ច មេ ធីរ មហាវិមានំ។>
  text <១៦២០>
    text <ឯវំ ចេ តេ លទ្ធមិទំ វិមានំ ជានាសិ បុញ្ញានំ ផលូបបត្តិំ>
    text <តស្មា ហិ ធម្មំ ចរ អប្បមត្តា យថា វិមានំ បុន មាវសេសិ។>
  text <១៦២១>
    text <នយិធ សន្តិ សមណព្រាហ្មណា ច យេសន្នបានានិ ទទេមុ កត្តេ>
    text <អក្ខាហិ មេ បុច្ឆិតោ ឯតមត្ថំ យថា វិមានំ បុន មាវសេម។>
  text <១៦២២>
    text <ភោគី ហិ តេ សន្តិ ឥធូបបន្នា បុត្តា ច ទារា អនុជីវិនោ ច>
    text <តេសុ តុវំ វចសា កម្មុនា ច អសម្បទុដ្ឋា ច ភវាហិ និច្ចំ។>
  text <១៦២៣>
    text <ឯវំ តុវំ នាគិ អសម្បទោសំ អនុបាលយ វចសា កម្មុនា ច>
    text <ឋត្វា ឥធ យាវតាយុកំ វិមានេ ឧទ្ធំ ឥតោ គច្ឆសិ ទេវលោកំ។>
  text <១៦២៤>
    text <អទ្ធា ហិ សោ សោចតិ រាជសេដ្ឋោ តយា វិនា យស្ស តុវំ សជិព្ពោ>
    text <ទុក្ខូបនីតោបិ តយា សមេច្ច វិន្ទេយ្យ បោសោ សុខមាតុរោបិ។>
  text <១៦២៥>
    text <អទ្ធា សតំ ភាសសិ នាគិ ធម្មំ អនុត្តរំ អត្ថបទំ សុចិណ្ណំ>
    text <ឯតាទិសិយាសុ ហិ អាបទាសុ បញ្ញាយតេ មាទិសានំ វិសេសោ។>
  text <១៦២៦>
    text <អក្ខាហិ នោ តាយំ មុធា នុ លទ្ធោ អក្ខេហិ នោ តាយំ អជេសិ ជូតេ>
    text <ធម្មេន លទ្ធោ ឥតិ តាយមាហ កថំ នុ ត្វំ ហត្ថមិមស្ស មាគតោ។>
  text <១៦២៧>
    text <យោ មិស្សរោ តត្ថ អហោសិ រាជា តមាយមក្ខេហិ អជេសិ ជូតេ>
    text <សោ មំ ជិតោ រាជា ឥមស្សទាសិ ធម្មេន លទ្ធោស្មិ អសាហសេន។>
  text <១៦២៨>
    text <យថេវ វរុណោ នាគោ បញ្ហំ បុច្ឆិត្ថ បណ្ឌិតំ>
    text <តថេវ នាគកញ្ញាបិ បញ្ហំ បុច្ឆិត្ថ បណ្ឌិតំ។>
  text <១៦២៩>
    text <យថេវ វរុណំ នាគំ ធីរោ តោសេសិ បុច្ឆិតោ>
    text <តថេវ នាគកញ្ញម្បិ ធីរោ តោសេសិ បុច្ឆិតោ។>
  text <១៦៣០>
    text <ឧភោបិ តេ អត្តមនេ វិទិត្វា មហោរគំ នាគកញ្ញញ្ច ធីរោ>
    text <អឆម្ភី អភីតោ អលោមហដ្ឋោ ឥច្ចព្រវិ វរុណំ នាគរាជានំ។>
  text <១៦៣១>
    text <មា រោធយិ នាគ អាយាហមស្មិ យេន តវត្ថោ ឥទំ សរីរំ>
    text <ហទយេន មំសេន ករោហិ កិច្ចំ សយំ ករិស្សាមិ យថាមតិ តេ។>
  text <១៦៣២>
    text <បញ្ញា ហវេ ហទយំ បណ្ឌិតានំ តេ ត្យម្ហ បញ្ញាយ មយំ សុតុដ្ឋា>
    text <អនូននាមោ លភតជ្ជ ទារំ អជ្ជេវ តំ កុរុយោ បាបយាតុ។>
  text <១៦៣៣>
    text <ស បុណ្ណកោ អត្តមនោ ឧទគ្គោ ឥរន្ធតិំ នាគកញ្ញំ លភិត្វា>
    text <ហដ្ឋេន ភាវេន បតីតរូបោ ឥច្ចព្រវិ កុរូនំ កត្តុសេដ្ឋំ។>
  text <១៦៣៤>
    text <ភរិយាយ មំ ត្វំ អករិ សមង្គិំ អហញ្ច តេ វិធុរ ករោមិ កិច្ចំ>
    text <ឥទញ្ច តេ មណិរតនំ ទទាមិ អជ្ជេវ តំ កុរុយោ បាបយាមិ។>
  text <១៦៣៥>
    text <អជេយ្យមេសា តវ ហោតុ មេត្តិ ភរិយាយ កច្ចាន បិយាយ សទ្ធិំ>
    text <អានន្ទិ វិត្តោ សុមនោ បតីតោ ទត្វា មណិំ មញ្ច នយិន្ទបត្ថំ។>
  text <១៦៣៦>
    text <ស បុណ្ណកោ កុរូនំ កត្តុសេដ្ឋំ និសីទយី បុរតោ អាសនស្មិំ>
    text <អាទាយ កត្តារមនោមបញ្ញំ ឧបានយី នគរំ ឥន្ទបត្ថំ។>
  text <១៦៣៧>
    text <មនោ មនុស្សស្ស យថាបិ គច្ឆេ តតោបិស្ស ខិប្បតរំ អហោសិ>
    text <ស បុណ្ណកោ កុរូនំ កត្តុសេដ្ឋំ ឧបានយី នគរំ ឥន្ទបត្ថំ។>
  text <១៦៣៨>
    text <ឯតិន្ទបត្ថំ នគរំ បទិស្សតិ រម្មានិ ច អម្ពវនានិ ភាគសោ>
    text <អហញ្ច ភរិយាយ សមង្គិភូតោ តុវញ្ច បត្តោសិ សកំ និកេតំ។>
  text <១៦៣៩>
    text <ស បុណ្ណកោ កុរូនំ កត្តុសេដ្ឋំ ឱរោបិយ ធម្មសភាយ មជ្ឈេ>
    text <អាជញ្ញមារុយ្ហ អនោមវណ្ណោ បក្កាមិ វេហាយសមន្តលិក្ខេ។>
  text <១៦៤០>
    text <តំ ទិស្វា រាជា បរមប្បតីតោ ឧដ្ឋាយ ពាហាហិ បលិស្សជិត្វា>
    text <អវិកម្បយំ ធម្មសភាយ មជ្ឈេ និសីទយី បមុខមាសនស្មិំ។>
  text <១៦៤១>
    text <ត្វំ នោ វិនេតាសិ រថំវ នទ្ធំ នន្ទន្តិ តំ កុរុយោ ទស្សនេន>
    text <អក្ខាហិ មេ បុច្ឆិតោ ឯតមត្ថំ កថំ បមោក្ខោ អហុ មាណវស្ស។>
  text <១៦៤២>
    text <យំ មាណវោត្យាភិវទី ជនិន្ទ ន សោ មនុស្សោ នរវីរសេដ្ឋ>
    text <យទិ តេ សុតោ បុណ្ណកោ នាម យក្ខោ រញ្ញោ កុវេរស្ស ហិ សោ សជិព្ពោ។>
  text <១៦៤៣>
    text <ភូមិន្ធរោ វរុណោ នាម នាគោ ព្រហា សុចី វណ្ណពលូបបន្នោ>
    text <តស្សានុជំ ធីតរំ កាមយានោ ឥរន្ធតី នាម សា នាគកញ្ញា។>
  text <១៦៤៤>
    text <តស្សា សុមជ្ឈាយ បិយាយ ហេតុ បតារយិត្ថ មរណាយ មយ្ហំ>
    text <សោ ចេវ ភរិយាយ សមង្គិភូតោ អហញ្ច អនុញ្ញាតោ មណិ ច លទ្ធោ។>
  text <១៦៤៥>
    text <រុក្ខោ ហិ មយ្ហំ បទ្ធារេ សុជាតោ បញ្ញាក្ខន្ធោ សីលមយស្ស សាខា>
    text <អត្ថេ ច ធម្មេ ច ឋិតោ និបាកោ គវប្ផលោ ហត្ថិគវស្សឆន្នោ។>
  text <១៦៤៦>
    text <នច្ចគីតតូរិយាភិនាទិតេ ឧច្ឆិជ្ជ សេនំ បុរិសោ អហាសិ>
    text <សោ នោ អយំ អាគតោ សន្និកេតំ រុក្ខស្សិមស្សាបចិតិំ ករោថ។>
  text <១៦៤៧>
    text <យេ កេចិ វិត្តា មម បច្ចយេន សព្ពេវ តេ បាតុករោន្តុ អជ្ជ>
    text <តិព្ពានិ កត្វាន ឧបាយនានិ រុក្ខស្សិមស្សាបចិតិំ ករោថ។>
  text <១៦៤៨>
    text <យេ កេចិ ពទ្ធា មម អត្ថិ រដ្ឋេ សព្ពេវ តេ ពន្ធនា មោចយន្តុ>
    text <យថេវ យំ ពន្ធនស្មា បមុត្តោ ឯវមេតេ មុញ្ចរេ ពន្ធនស្មា។>
  text <១៦៤៩>
    text <ឧន្នង្គលា មាសមិមំ ករោន្តុ មំសោទនំ ព្រាហ្មណា ភក្ខយន្តុ>
    text <អមជ្ជបា មជ្ជរហា បិវន្តុ បុណ្ណាហិ ថាលាហិ បលិស្សុតាហិ។>
  text <១៦៥០>
    text <មហាបថំ និច្ច សមវ្ហយន្តុ តិព្ពញ្ច រក្ខំ វិទហន្តុ រដ្ឋេ>
    text <យថាញ្ញមញ្ញំ ន វិហេឋយេយ្យុំ រុក្ខស្សិមស្សាបចិតិំ ករោថ។>
  text <១៦៥១>
    text <ឱរោធា ច កុមារា ច វេសិយានា ច ព្រាហ្មណា>
    text <ពហុំ អន្នញ្ច បានញ្ច បណ្ឌិតស្សាភិហារយុំ។>
  text <១៦៥២>
    text <ហត្ថារោហា អនីកដ្ឋា រថិកា បត្តិការកា>
    text <ពហុំ អន្នញ្ច បានញ្ច បណ្ឌិតស្សាភិហារយុំ។>
  text <១៦៥៣>
    text <សមាគតា ជានបទា នេគមា ច សមាគតា>
    text <ពហុំ អន្នញ្ច បានញ្ច បណ្ឌិតស្សាភិហារយុំ។>
  text <១៦៥៤>
    text <ពហុជនោ បសន្នោសិ ទិស្វា បណ្ឌិតមាគតេ>
    text <បណ្ឌិតម្ហិ អនុប្បត្តេ ចេលុក្ខេបោ បវត្តថាតិ។>
  stand <វិធុរជាតកំ នវមំ។>
  text <  <
  text <៥៤៧។ វេស្សន្តរជាតកំ ១០>
  text <ទសវរកថា>
    text <១៦៥៥>
      text <ផុស្សតី វរវណ្ណាភេ វរស្សុ ទសធា វរេ>
      text <បថព្យា ចារុបុព្ពង្គិ យំ តុយ្ហំ មនសោ បិយំ។>
    text <១៦៥៦>
      text <ទេវរាជ នមោ ត្យត្ថុ កិំ បាបំ បកតំ មយា>
      text <រម្មា ចាវេសិ មំ ឋានា វាតោវ ធរណីរុហំ។>
    text <១៦៥៧>
      text <ន ចេវ តេ កតំ បាបំ ន ច មេ ត្វមសិ អប្បិយា>
      text <បុញ្ញញ្ច តេ បរិក្ខីណំ យេន តេវំ វទាមហំ។>
    text <១៦៥៨>
      text <សន្តិកេ មរណំ តុយ្ហំ វិនាភាវោ ភវិស្សតិ>
      text <បដិគណ្ហាហិ មេ ឯតេ វរេ ទស បវេច្ឆតោ។>
    text <១៦៥៩>
      text <វរំ ចេ មេ អទោ សក្ក សព្ពភូតានមិស្សរ>
      text <សិវិរាជស្ស ភទ្ទន្តេ តត្ថ អស្សំ និវេសនេ។>
    text <១៦៦០>
      text <នីលនេត្តា នីលភមុ និលក្ខី ច យថា មិគី>
      text <ផុស្សតី នាម នាមេន តត្ថបស្សំ បុរិន្ទទ។>
    text <១៦៦១>
      text <បុត្តំ លភេថ វរទំ យាចយោគំ អមច្ឆរិំ>
      text <បូជិតំ បដិរាជូហិ កិត្តិមន្តំ យសស្សិនំ។>
    text <១៦៦២>
      text <គព្ភំ មេ ធារយន្តិយា មជ្ឈិមង្គំ អនុន្នតំ>
      text <កុច្ឆិ អនុន្នតោ អស្ស ចាបំវ លិខិតំ សមំ។>
    text <១៦៦៣>
      text <ថនា មេ នប្បបតេយ្យុំ បលិតា ន សន្តុ វាសវ>
      text <កាយេ រជោ ន លិម្បេថ វជ្ឈញ្ចាបិ បមោចយេ។>
    text <១៦៦៤>
      text <មយូរកោញ្ចាភិរុទេ នារិវរគណាយុតេ>
      text <ខុជ្ជចេលាបកាកិណ្ណេ សូទមាគធវណ្ណិតេ។>
    text <១៦៦៥>
      text <ចិត្រគ្គឡេរុឃុសិតេ សុរាមំសបពោធនេ>
      text <សិវិរាជស្ស ភទ្ទន្តេ តត្ថស្សំ មហេសី បិយា។>
    text <១៦៦៦>
      text <យេ តេ ទស វរា ទិន្នា មយា សព្ពង្គសោភនេ>
      text <សិវិរាជស្ស វិជិតេ សព្ពេ តេ លច្ឆសី វរេ។>
      text <>
    text <១៦៦៧>
      text <ឥទំ វត្វាន មឃវា ទេវរាជា សុជម្បតិ>
      text <ផុស្សតិយា វរំ ទត្វា អនុមោទិត្ថ វាសវោ។>
    stand <ទសវរកថា នាម។>
  text <ហេមវន្តំ>
    text <១៦៦៨>
      text <បរូឡ្ហកច្ឆនខលោមា បង្កទន្តា រជស្សិរា>
      text <បគ្គយ្ហ ទក្ខិណំ ពាហុំ កិំ មំ យាចន្តិ ព្រាហ្មណា។>
    text <១៦៦៩>
      text <រតនំ ទេវ យាចាម សិវីនំ រដ្ឋវឌ្ឍនំ>
      text <ទទាហិ បវរំ នាគំ ឦសាទន្តំ ឧរូឡ្ហវំ។>
    text <១៦៧០>
      text <ទទាមិ ន វិកម្បាមិ យំ មំ យាចន្តិ ព្រាហ្មណា>
      text <បភិន្នំ កុញ្ជរំ ទន្តិំ ឱបវយ្ហំ គជុត្តមំ។>
    text <១៦៧១>
      text <ហត្ថិក្ខន្ធតោ ឱរុយ្ហ រាជា ចាគាធិមានសោ>
      text <ព្រាហ្មណានំ អទា ទានំ សិវីនំ រដ្ឋវឌ្ឍនោ។>
    text <១៦៧២>
      text <តទាសិ យំ ភិំសនកំ តទាសិ លោមហំសនំ>
      text <ហត្ថិនាគេ បទិន្នម្ហិ មេទនី សម្បកម្បថ។>
    text <១៦៧៣>
      text <តទាសិ យំ ភិំសនកំ តទាសិ លោមហំសនំ>
      text <ហត្ថិនាគេ បទិន្នម្ហិ ខុព្ភិត្ថ នគរំ តទា។>
    text <១៦៧៤>
      text <សមាកុលំ បុរំ អាសិ ឃោសោ ច វិបុលោ មហា>
      text <ហត្ថិនាគេ បទិន្នម្ហិ សិវីនំ រដ្ឋវឌ្ឍនេ។>
    text <១៦៧៥>
      text <ឧគ្គា ច រាជបុត្តា ច វេសិយានា ច ព្រាហ្មណា>
      text <ហត្ថារោហា អនីកដ្ឋា រថិកា បត្តិការកា។>
    text <១៦៧៦>
      text <កេវលោ ចាបិ និគមោ សិវយោ ច សមាគតា>
      text <ទិស្វា នាគំ នីយមានំ តេ រញ្ញោ បដិវេទយុំ។>
    text <១៦៧៧>
      text <វិធមំ ទេវ តេ រដ្ឋំ បុត្តោ វេស្សន្តរោ តវ>
      text <កថំ នោ ហត្ថិនំ ទជ្ជា នាគំ រដ្ឋស្ស បូជិតំ។>
    text <១៦៧៨>
      text <កថំ នោ កុញ្ជរំ ទជ្ជា ឦសាទន្តំ ឧរូឡ្ហវំ>
      text <ខេត្តញ្ញុំ សព្ពយុទ្ធានំ សព្ពសេតំ គជុត្តមំ។>
    text <១៦៧៩>
      text <បណ្ឌុកម្ពលសញ្ឆន្នំ បភិន្នំ សត្តុមទ្ទនំ>
      text <ទន្តិំ សវាឡពីជនិំ សេតំ កេលាសសាទិសំ។>
    text <១៦៨០>
      text <សសេតច្ឆត្តំ សឧបាធេយ្យំ សាថព្ពនំ សហត្ថិបំ>
      text <អគ្គយានំ រាជវាហិំ ព្រាហ្មណានំ អទា គជំ។>
    text <១៦៨១>
      text <អន្នំ បានញ្ច យោ ទជ្ជា វត្ថសេនាសនានិ ច>
      text <ឯតំ ខោ ទានំ បតិរូបំ ឯតំ ខោ ព្រាហ្មណារហំ។>
    text <១៦៨២>
      text <អយំ តេ វំសរាជា នោ សិវីនំ រដ្ឋវឌ្ឍនោ>
      text <កថំ វេស្សន្តរោ បុត្តោ គជំ ភាជេតិ សញ្ជយ។>
    text <១៦៨៣>
      text <សចេ ត្វំ ន ករិស្សសិ សិវីនំ វចនំ ឥទំ>
      text <មញ្ញេ តំ សហ បុត្តេន សិវី ហត្ថេ ករិស្សរេ។>
    text <១៦៨៤>
      text <កាមំ ជនបទោ មាសិ រដ្ឋញ្ចាបិ វិនស្សតុ>
      text <នាហំ សិវីនំ វចនា រាជបុត្តំ អទូសកំ>
      text <បព្ពាជេយ្យំ សកា រដ្ឋា បុត្តោ ហិ មម ឱរសោ។>
    text <១៦៨៥>
      text <កាមំ ជនបទោ មាសិ រដ្ឋញ្ចាបិ វិនស្សតុ>
      text <នាហំ សិវីនំ វចនា រាជបុត្តំ អទូសកំ>
      text <បព្ពាជេយ្យំ សកា រដ្ឋា បុត្តោ ហិ មម អត្រជោ។>
    text <១៦៨៦>
      text <ន ចាហំ តស្មិំ ទុព្ភេយ្យំ អរិយសីលវតោ ហិ សោ>
      text <អសិលោកោបិ មេ អស្ស បាបញ្ច បសវេ ពហុំ>
      text <កថំ វេស្សន្តរំ បុត្តំ សត្ថេន ឃាតយាមសេ។>
    text <១៦៨៧>
      text <មា នំ ទណ្ឌេន សត្ថេន ន ហិ សោ ពន្ធនារហោ>
      text <បព្ពាជេហិ ច នំ រដ្ឋា វង្កេ វសតុ បព្ពតេ។>
    text <១៦៨៨>
      text <ឯសោ ចេ សិវីនំ ឆន្ទោ ឆន្ទំ ន បនុទាមសេ>
      text <ឥមំ សោ វសតុ រត្តិំ កាមេ ច បរិភុញ្ជតុ។>
    text <១៦៨៩>
      text <តតោ រត្យា វិវសានេ សូរិយស្សុគ្គមនំ បតិ>
      text <សមគ្គា សិវយោ ហុត្វា រដ្ឋា បព្ពាជយន្តុ នំ។>
    text <១៦៩០>
      text <ឧដ្ឋេហិ កត្តេ តរមានោ គន្ត្វា វេស្សន្តរំ វទ>
      text <សិវយោ ទេវ តេ កុទ្ធា នេគមា ច សមាគតា។>
    text <១៦៩១>
      text <ឧគ្គា ច រាជបុត្តា ច វេសិយានា ច ព្រាហ្មណា>
      text <ហត្ថារោហា អនីកដ្ឋា រថិកា បត្តិការកា>
      text <កេវលោ ចាបិ និគមោ សិវយោ ច សមាគតា។>
    text <១៦៩២>
      text <អស្មា រត្យា វិវសានេ សូរិយស្សុគ្គមនំ បតិ>
      text <សមគ្គា សិវយោ ហុត្វា រដ្ឋា បព្ពាជយន្តិ តំ។>
    text <១៦៩៣>
      text <ស កត្តា តរមានោវ សិវិរាជេន បេសិតោ>
      text <អាមុត្តហត្ថាភរណា សុវត្ថោ ចន្ទនភូសិតោ។>
    text <១៦៩៤>
      text <សីសំ ន្ហាតោ ឧទកេ សោ អាមុត្តមណិកុណ្ឌលោ>
      text <ឧបាគមិ បុរំ រម្មំ វេស្សន្តរនិវេសនំ។>
    text <១៦៩៥>
      text <តត្ថទ្ទស កុមារំ សោ រមមានំ សកេ បុរេ>
      text <បរិកិណ្ណំ អមច្ចេហិ តិទសានំវ វាសវំ។>
    text <១៦៩៦>
      text <សោ តត្ថ គន្ត្វា តរមានោ កត្តា វេស្សន្តរំព្រវិ>
      text <ទុក្ខំ តេ វេទយិស្សាមិ មា មេ កុជ្ឈិ រថេសភ។>
    text <១៦៩៧>
      text <វន្ទិត្វា រោទមានោ សោ កត្តា រាជានមព្រវិ>
      text <ភត្តា មេសិ មហារាជ សព្ពកាមរសាហរោ។>
    text <១៦៩៨>
      text <ទុក្ខំ តេ វេទយិស្សាមិ តត្ថ អស្សាសយន្តុ មំ>
      text <សិវយោ ទេវ តេ កុទ្ធា នេគមា ច សមាគតា។>
    text <១៦៩៩>
      text <ឧគ្គា ច រាជបុត្តា ច វេសិយានា ច ព្រាហ្មណា>
      text <ហត្ថារោហា អនីកដ្ឋា រថិកា បត្តិការកា>
      text <កេវលោ ចាបិ និគមោ សិវយោ ច សមាគតា។>
    text <១៧០០>
      text <អស្មា រត្យា វិវសានេ សូរិយស្សុគ្គមនំ បតិ>
      text <សមគ្គា សិវយោ ហុត្វា រដ្ឋា បព្ពាជយន្តិ តំ។>
    text <១៧០១>
      text <កិស្មិំ មេ សិវយោ កុទ្ធា នាហំ បស្សាមិ ទុក្កដំ>
      text <តំ មេ កត្តេ វិយាចិក្ខ កស្មា បព្ពាជយន្តិ មំ។>
    text <១៧០២>
      text <ឧគ្គា ច រាជបុត្តា ច វេសិយានា ច ព្រាហ្មណា>
      text <ហត្ថារោហា អនីកដ្ឋា រថិកា បត្តិការកា>
      text <នាគទានេន ខិយ្យន្តិ តស្មា បព្ពាជយន្តិ តំ។>
    text <១៧០៣>
      text <ហទយំ ចក្ខុម្បហំ ទជ្ជំ កិំ មេ ពាហិរកំ ធនំ>
      text <ហិរញ្ញំ វា សុវណ្ណំ វា មុត្តា វេឡុរិយា មណិ។>
    text <១៧០៤>
      text <ទក្ខិណំ វាបហំ ពាហុំ ទិស្វា យាចកមាគតេ>
      text <ទទេយ្យំ ន វិកម្បេយ្យំ ទានេ មេ រមតេ មនោ។>
    text <១៧០៥>
      text <កាមំ មំ សិវយោ សព្ពេ បព្ពាជេន្តុ ហនន្តុ វា>
      text <នេវ ទានា វិរមិស្សំ កាមំ ឆិន្ទន្តុ សត្តធា។>
    text <១៧០៦>
      text <ឯវំ តំ សិវយោ អាហុ នេគមា ច សមាគតា>
      text <កោន្តិមារាយ តីរេន គិរិមារញ្ជរំ បតិ>
      text <យេន បព្ពាជិតា យន្តិ តេន គច្ឆតុ សុព្ពតោ។>
    text <១៧០៧>
      text <សោហំ តេន គមិស្សាមិ យេន គច្ឆន្តិ ទូសកា>
      text <រត្តិន្ទិវំ មេ ខមថ យាវ ទានំ ទទាមហំ។>
    text <១៧០៨>
      text <អាមន្តយិត្ថ រាជានំ មទ្ទិំ សព្ពង្គសោភនំ>
      text <យំ តេ កិញ្ចិ មយា ទិន្នំ ធនំ ធញ្ញញ្ច វិជ្ជតិ។>
    text <១៧០៩>
      text <ហិរញ្ញំ វា សុវណ្ណំ វា មុត្តា វេឡុរិយា ពហូ>
      text <សព្ពំ តំ និទហេយ្យាសិ យញ្ច តេ បេត្តិកំ ធនំ។>
    text <១៧១០>
      text <តមព្រវិ រាជបុត្តី មទ្ទី សព្ពង្គសោភនា>
      text <កុហិំ ទេវ និទហាមិ តំ មេ អក្ខាហិ បុច្ឆិតោ។>
    text <១៧១១>
      text <សីលវន្តេសុ ទជ្ជាសិ ទានំ មទ្ទិ យថារហំ>
      text <ន ហិ ទានា បរំ អត្ថិ បតិដ្ឋា សព្ពបាណិនំ។>
    text <១៧១២>
      text <បុត្តេសុ មទ្ទិ ទយេសិ សស្សុយា សសុរម្ហិ ច>
      text <យោ ច តំ ភត្តា មញ្ញេយ្យ សក្កច្ចំ តំ ឧបដ្ឋហេ។>
    text <១៧១៣>
      text <នោ ចេ តំ ភត្តា មញ្ញេយ្យ មយា វិប្បវសេន តេ>
      text <អញ្ញំ ភត្តារំ បរិយេស មា កិសិត្ថោ មយា វិនា។>
    text <១៧១៤>
      text <អហញ្ហិ វនំ គច្ឆាមិ ឃោរំ វាឡមិគាយុតំ>
      text <សំសយោ ជីវិតំ មយ្ហំ ឯកកស្ស ព្រហាវនេ។>
    text <១៧១៥>
      text <តមព្រវិ រាជបុត្តី មទ្ទី សព្ពង្គសោភនា>
      text <អភុម្មេ កថំ នុ ភណសិ បាបកំ វត ភាសសិ។>
    text <១៧១៦>
      text <នេស ធម្មោ មហារាជ យំ ត្វំ គច្ឆេយ្យ ឯកកោ>
      text <អហម្បិ តេន គច្ឆាមិ យេន គច្ឆសិ ខត្តិយ។>
    text <១៧១៧>
      text <មរណំ វា តយា សទ្ធិំ ជីវិតំ វា តយា វិនា>
      text <តទេវ មរណំ សេយ្យោ យំ ចេ ជីវេ តយា វិនា។>
    text <១៧១៨>
      text <អគ្គិំ ឧជ្ជាលយិត្វាន ឯកជាលសមាហិតំ>
      text <តត្ថ មេ មរណំ សេយ្យោ យំ ចេ ជីវេ តយា វិនា។>
    text <១៧១៩>
      text <យថា អារញ្ញកំ នាគំ ទន្តិំ អន្វេតិ ហត្ថិនី>
      text <ជេស្សន្តំ គិរិទុគ្គេសុ សមេសុ វិសមេសុ ច។>
    text <១៧២០>
      text <ឯវំ តំ អនុគច្ឆាមិ បុត្តេ អាទាយ បច្ឆតោ>
      text <សុភរា តេ ភវិស្សាមិ ន តេ ហេស្សាមិ ទុព្ភរា។>
    text <១៧២១>
      text <ឥមេ កុមារេ បស្សន្តោ មញ្ជុកេ បិយភាណិនេ>
      text <អាសីនេ វនគុម្ពស្មិំ ន រជ្ជស្ស សរិស្សសិ។>
    text <១៧២២>
      text <ឥមេ កុមារេ បស្សន្តោ មញ្ជុកេ បិយភាណិនេ>
      text <កីឡន្តេ វនគុម្ពស្មិំ ន រជ្ជស្ស សរិស្សសិ។>
    text <១៧២៣>
      text <ឥមេ កុមារេ បស្សន្តោ មញ្ជុកេ បិយភាណិនេ>
      text <អស្សមេ រមណីយម្ហិ ន រជ្ជស្ស សរិស្សសិ។>
    text <១៧២៤>
      text <ឥមេ កុមារេ បស្សន្តោ មញ្ជុកេ បិយភាណិនេ>
      text <កីឡន្តេ អស្សមេ រម្មេ ន រជ្ជស្ស សរិស្សសិ។>
    text <១៧២៥>
      text <ឥមេ កុមារេ បស្សន្តោ មាលធារី អលង្កតេ>
      text <អស្សមេ រមណីយម្ហិ ន រជ្ជស្ស សរិស្សសិ។>
    text <១៧២៦>
      text <ឥមេ កុមារេ បស្សន្តោ មាលធារី អលង្កតេ>
      text <កីឡន្តេ អស្សមេ រម្មេ ន រជ្ជស្ស សរិស្សសិ។>
    text <១៧២៧>
      text <យទា ទក្ខិសិ នច្ចន្តេ កុមារេ មាលធារិនេ>
      text <អស្សមេ រមណីយម្ហិ ន រជ្ជស្ស សរិស្សសិ។>
    text <១៧២៨>
      text <យទា ទក្ខិសិ នច្ចន្តេ កុមារេ មាលធារិនេ>
      text <កីឡន្តេ អស្សមេ រម្មេ ន រជ្ជស្ស សរិស្សសិ។>
    text <១៧២៩>
      text <យទា ទក្ខិសិ មាតង្គំ កុញ្ជរំ សដ្ឋិហាយនំ>
      text <ឯកំ អរញ្ញេ ចរន្តំ ន រជ្ជស្ស សរិស្សសិ។>
    text <១៧៣០>
      text <យទា ទក្ខិសិ មាតង្គំ កុញ្ជរំ សដ្ឋិហាយនំ>
      text <សាយំ បាតោ វិចរន្តំ ន រជ្ជស្ស សរិស្សសិ។>
    text <១៧៣១>
      text <យទា ករេណុសង្ឃស្ស យូថស្ស បុរតោ វជំ>
      text <កោញ្ចំ កាហតិ មាតង្គោ កុញ្ជរោ សដ្ឋិហាយនោ>
      text <តស្ស តំ នទតោ សុត្វា ន រជ្ជស្ស សរិស្សសិ។>
    text <១៧៣២>
      text <ទុភតោ វនវិកាសេ យទា ទក្ខិសិ កាមទោ>
      text <វនេ វាឡមិគាកិណ្ណេ ន រជ្ជស្ស សរិស្សសិ។>
    text <១៧៣៣>
      text <មិគំ ទិស្វាន សាយន្ហំ បញ្ចមាលិនមាគតំ>
      text <កិម្បុរិសេ ច នច្ចន្តេ ន រជ្ជស្ស សរិស្សសិ។>
    text <១៧៣៤>
      text <យទា សោស្សសិ និគ្ឃោសំ សន្ទមានាយ សិន្ធុយា>
      text <គីតំ កិម្បុរិសានញ្ច ន រជ្ជស្ស សរិស្សសិ។>
    text <១៧៣៥>
      text <យទា សោស្សសិ និគ្ឃោសំ គិរិគព្ភរចារិនោ>
      text <វស្សមានស្សុលូកស្ស ន រជ្ជស្ស សរិស្សសិ។>
    text <១៧៣៦>
      text <យទា សីហស្ស ព្យគ្ឃស្ស ខគ្គស្ស គវយស្ស ច>
      text <វនេ សោស្សសិ វាឡានំ ន រជ្ជស្ស សរិស្សសិ។>
    text <១៧៣៧>
      text <យទា មោរីហិ បរិកិណ្ណំ ពរិហីនំ មត្ថកាសិនំ>
      text <មោរំ ទក្ខិសិ នច្ចន្តំ ន រជ្ជស្ស សរិស្សសិ។>
    text <១៧៣៨>
      text <យទា មោរីហិ បរិកិណ្ណំ អណ្ឌជំ ចិត្របក្ខិនំ>
      text <មោរំ ទក្ខិសិ នច្ចន្តំ ន រជ្ជស្ស សរិស្សសិ។>
    text <១៧៣៩>
      text <យទា មោរីហិ បរិកិណ្ណំ នីលគីវំ សិខណ្ឌិនំ>
      text <មោរំ ទក្ខិសិ នច្ចន្តំ ន រជ្ជស្ស សរិស្សសិ។>
    text <១៧៤០>
      text <យទា ទក្ខិសិ ហេមន្តេ បុប្ផិតេ ធរណីរុហេ>
      text <សុរភិំ សម្បវាយន្តេ ន រជ្ជស្ស សរិស្សសិ។>
    text <១៧៤១>
      text <យទា ហេមន្តិកេ មាសេ ហរិតំ ទក្ខិសិ មេទនិំ>
      text <ឥន្ទគោបកសញ្ឆន្នំ ន រជ្ជស្ស សរិស្សសិ។>
    text <១៧៤២>
      text <យទា ទក្ខិសិ ហេមន្តេ បុប្ផិតេ ធរណីរុហេ>
      text <កុដជំ ពិម្ពជាលញ្ច បុប្ផិតំ លោទ្ទបទ្មកំ>
      text <សុរភិំ សម្បវាយន្តេ ន រជ្ជស្ស សរិស្សសិ។>
    text <១៧៤៣>
      text <យទា ហេមន្តិកេ មាសេ វនំ ទក្ខិសិ បុប្ផិតំ>
      text <ឱបុប្ផានិ ច បទ្មានិ ន រជ្ជស្ស សរិស្សសិ។>
    stand <ហេមវន្តំ នាម។>
  text <ទានកណ្ឌំ>
    text <១៧៤៤>
      text <តេសំ លាលប្បិតំ សុត្វា បុត្តស្ស សុណិសាយ ច>
      text <កលុនំ បរិទេវេសិ រាជបុត្តី យសស្សិនី។>
    text <១៧៤៥>
      text <សេយ្យោ វិសំ មេ ខាយិតំ បបាតា បបតេយ្យហំ>
      text <រជ្ជុយា ពជ្ឈ មិយ្យាហំ កស្មា វេស្សន្តរំ បុត្តំ>
      text <បព្ពាជេន្តិ អទូសកំ។>
    text <១៧៤៦>
      text <អជ្ឈាយកំ ទានបតិំ យាចយោគំ អមច្ឆរិំ>
      text <បូជិតំ បដិរាជូហិ កិត្តិមន្តំ យសស្សិនំ>
      text <កស្មា វេស្សន្តរំ បុត្តំ បព្ពាជេន្តិ អទូសកំ។>
    text <១៧៤៧>
      text <មាតាបេត្តិភរំ ជន្តុំ កុលេ ជេដ្ឋាបចាយិកំ>
      text <កស្មា វេស្សន្តរំ បុត្តំ បព្ពាជេន្តិ អទូសកំ។>
    text <១៧៤៨>
      text <រញ្ញោ ហិតំ ទេវិហិតំ ញាតីនំ សខិនំ ហិតំ>
      text <ហិតំ សព្ពស្ស រដ្ឋស្ស កស្មា វេស្សន្តរំ បុត្តំ>
      text <បព្ពាជេន្តិ អទូសកំ។>
    text <១៧៤៩>
      text <មធូនិវ បលាតានិ អម្ពាវ បតិតា ឆមា>
      text <ឯវំ ហេស្សតិ តេ រដ្ឋំ បព្ពាជេន្តិ អទូសកំ។>
    text <១៧៥០>
      text <ហំសោ និខីណបត្តោវ បល្លលស្មិំ អនូទកេ>
      text <អបវិដ្ឋោ អមច្ចេហិ ឯកោ រាជា វិហិយ្យសិ។>
    text <១៧៥១>
      text <តំ តំ ព្រូមិ មហារាជ អត្ថោ តេ មា ឧបច្ចគា>
      text <មា នំ សិវីនំ វចនា បព្ពាជេសិ អទូសកំ។>
    text <១៧៥២>
      text <ធម្មស្សាបចិតិំ កុម្មិ សិវីនំ វិនយំ ធជំ>
      text <បព្ពាជេមិ សកំ បុត្តំ បាណា បិយតរោ ហិ មេ។>
    text <១៧៥៣>
      text <យស្ស បុព្ពេ ធជគ្គានិ កណិការាវ បុប្ផិតា>
      text <យាយន្តមនុយាយន្តិ ស្វជ្ជេកោវ គមិស្សតិ។>
    text <១៧៥៤>
      text <យស្ស បុព្ពេ ធជគ្គានិ កណិការវនានិវ>
      text <យាយន្តមនុយាយន្តិ ស្វជ្ជេកោវ គមិស្សតិ។>
    text <១៧៥៥>
      text <យស្ស បុព្ពេ អនីកានិ កណិការាវ បុប្ផិតា>
      text <យាយន្តមនុយាយន្តិ ស្វជ្ជេកោវ គមិស្សតិ។>
    text <១៧៥៦>
      text <យស្ស បុព្ពេ អនីកានិ កណិការវនានិវ>
      text <យាយន្តមនុយាយន្តិ ស្វជ្ជេកោវ គមិស្សតិ។>
    text <១៧៥៧>
      text <ឥន្ទគោបកវណ្ណាភា គន្ធារា បណ្ឌុកម្ពលា>
      text <យាយន្តមនុយាយន្តិ ស្វជ្ជេកោវ គមិស្សតិ។>
    text <១៧៥៨>
      text <យោ បុព្ពេ ហត្ថិនា យាតិ សិវិកាយ រថេន ច>
      text <ស្វជ្ជ វេស្សន្តរោ រាជា កថំ គច្ឆតិ បត្តិកោ។>
    text <១៧៥៩>
      text <កថំ ចន្ទនលិត្តង្គោ នច្ចគីតប្បពោធនោ>
      text <ខុរាជិនំ ផរសុញ្ច ខារិកាជញ្ច ហាហិតិ។>
    text <១៧៦០>
      text <កស្មា នាភិហរិស្សន្តិ កាសាវ អជិនានិ ច>
      text <បវិសន្តំ ព្រហារញ្ញំ កស្មា ចីរំ ន ពជ្ឈរេ។>
    text <១៧៦១>
      text <កថំ នុ ចីរំ ធារេន្តិ រាជបព្ពាជិតា ជនា>
      text <កថំ កុសមយំ ចីរំ មទ្ទី បរិទហិស្សតិ។>
    text <១៧៦២>
      text <កាសិយានិ ច ធារេត្វា ខោមកោដុម្ពរានិ ច>
      text <កុសចីរានិ ធារេន្តី កថំ មទ្ទី ករិស្សតិ។>
    text <១៧៦៣>
      text <វយ្ហាហិ បរិយាយិត្វា សិវិកាយ រថេន ច>
      text <សា កថជ្ជ អនុជ្ឈង្គី បថំ គច្ឆតិ បត្តិកា។>
    text <១៧៦៤>
      text <យស្សា មុទុតលា ហត្ថា ចរណា ច សុខេធិតា>
      text <សា កថជ្ជ អនុជ្ឈង្គី បថំ គច្ឆតិ បត្តិកា។>
    text <១៧៦៥>
      text <យស្សា មុទុតលា បាទា ចរណា ច សុខេធិតា>
      text <បាទុកាហិ សុវណ្ណាហិ បីឡមានាវ គច្ឆតិ>
      text <សា កថជ្ជ អនុជ្ឈង្គី បថំ គច្ឆតិ បត្តិកា។>
    text <១៧៦៦>
      text <យាស្សុ ឥត្ថិសហស្សានំ បុរតោ គច្ឆតិ មាលិនី>
      text <សា កថជ្ជ អនុជ្ឈង្គី វនំ គច្ឆតិ ឯកិកា។>
    text <១៧៦៧>
      text <យាស្សុ សិវាយ សុត្វាន មុហុំ ឧត្តសតេ បុរេ>
      text <សា កថជ្ជ អនុជ្ឈង្គី វនំ គច្ឆតិ ភីរុកា។>
    text <១៧៦៨>
      text <យាស្សុ ឥន្ទសគោត្តស្ស ឧលូកស្ស បវស្សតោ>
      text <សុត្វាន នទតោ ភីតា វារុណីវ បវេធតិ>
      text <សា កថជ្ជ អនុជ្ឈង្គី វនំ គច្ឆតិ ភីរុកា។>
    text <១៧៦៩>
      text <សកុណី ហតបុត្តាវ សុញ្ញំ ទិស្វា កុលាវកំ>
      text <ចិរំ ទុក្ខេន ឈាយិស្សំ សុញ្ញំ អាគម្មិមំ បុរំ។>
    text <១៧៧០>
      text <សកុណី ហតបុត្តាវ សុញ្ញំ ទិស្វា កុលាវកំ>
      text <កិសា បណ្ឌុ ភវិស្សាមិ បិយេ បុត្តេ អបស្សតី។>
    text <១៧៧១>
      text <សកុណី ហតបុត្តាវ សុញ្ញំ ទិស្វា កុលាវកំ>
      text <តេន តេន បធាវិស្សំ បិយេ បុត្តេ អបស្សតី។>
    text <១៧៧២>
      text <កុររី ហតឆាបាវ សុញ្ញំ ទិស្វា កុលាវកំ>
      text <ចិរំ ទុក្ខេន ឈាយិស្សំ សុញ្ញំ អាគម្មិមំ បុរំ។>
    text <១៧៧៣>
      text <កុររី ហតឆាបាវ សុញ្ញំ ទិស្វា កុលាវកំ>
      text <កិសា បណ្ឌុ ភវិស្សាមិ បិយេ បុត្តេ អបស្សតី។>
    text <១៧៧៤>
      text <កុររី ហតឆាបាវ សុញ្ញំ ទិស្វា កុលាវកំ>
      text <តេន តេន បធាវិស្សំ បិយេ បុត្តេ អបស្សតី។>
    text <១៧៧៥>
      text <សា នូន ចក្កវាកីវ បល្លលស្មិំ អនូទកេ>
      text <ចិរំ ទុក្ខេន ឈាយិស្សំ សុញ្ញំ អាគម្មិមំ បុរំ។>
    text <១៧៧៦>
      text <សា នូន ចក្កវាកីវ បល្លលស្មិំ អនូទកេ>
      text <កិសា បណ្ឌុ ភវិស្សាមិ បិយេ បុត្តេ អបស្សតី។>
    text <១៧៧៧>
      text <សា នូន ចក្កវាកីវ បល្លលស្មិំ អនូទកេ>
      text <តេន តេន បធាវិស្សំ បិយេ បុត្តេ អបស្សតី។>
    text <១៧៧៨>
      text <ឯវំ មេ វិលបន្តិយា រាជា បុត្តំ អទូសកំ>
      text <បព្ពាជេសិ វនំ រដ្ឋា មញ្ញេ ហិស្សាមិ ជីវិតំ។>
    text <១៧៧៩>
      text <តស្សា លាលប្បិតំ សុត្វា សព្ពា អន្តេបុរេ ពហូ>
      text <ពាហា បគ្គយ្ហ បក្កន្ទុំ សិវិកញ្ញា សមាគតា។>
    text <១៧៨០>
      text <សាលាវ សម្បមថិតា មាលុតេន បមទ្ទិតា>
      text <សេន្តិ បុត្តា ច ទារា ច វេស្សន្តរនិវេសនេ។>
    text <១៧៨១>
      text <ឱរោធា ច កុមារា ច វេសិយានា ច ព្រាហ្មណា>
      text <ពាហា បគ្គយ្ហ បក្កន្ទុំ វេស្សន្តរនិវេសនេ។>
    text <១៧៨២>
      text <ហត្ថារោហា អនីកដ្ឋា រថិកា បត្តិការកា>
      text <ពាហា បគ្គយ្ហ បក្កន្ទុំ វេស្សន្តរនិវេសនេ។>
    text <១៧៨៣>
      text <តតោ រត្យា វិវសានេ សូរិយស្សុគ្គមនំ បតិ>
      text <អថ វេស្សន្តរោ រាជា ទានំ ទាតុំ ឧបាគមិ។>
    text <១៧៨៤>
      text <វត្ថានិ វត្ថកាមានំ សោណ្ឌានំ ទេថ វារុណិំ>
      text <ភោជនំ ភោជនត្ថីនំ សម្មទេវ បវេច្ឆថ។>
    text <១៧៨៥>
      text <មា ច កិញ្ចិ វនិព្ពកេ ហេដ្ឋយិត្ថ ឥធាគតេ>
      text <តប្បេថ អន្នបានេន គច្ឆន្តុ បដិបូជិតា។>
    text <១៧៨៦>
      text <អថេត្ថ វត្តតី សទ្ទោ តុមុលោ ភេរវោ មហា>
      text <ទានេន តំ នីហរន្តិ បុន ទានំ អទា តុវំ។>
    text <១៧៨៧>
      text <តេសុ មត្តា កិលន្តាវ សម្បតន្តិ វនិព្ពកា>
      text <និក្ខមន្តេ មហារាជេ សិវីនំ រដ្ឋវឌ្ឍនេ។>
    text <១៧៨៨>
      text <អច្ឆេច្ឆុំ វត ភោ រុក្ខំ នានាផលធរំ ទុមំ>
      text <យថា វេស្សន្តរំ រដ្ឋា បព្ពាជេន្តិ អទូសកំ។>
    text <១៧៨៩>
      text <អច្ឆេច្ឆុំ វត ភោ រុក្ខំ សព្ពកាមទទំ ទុមំ>
      text <យថា វេស្សន្តរំ រដ្ឋា បព្ពាជេន្តិ អទូសកំ។>
    text <១៧៩០>
      text <អច្ឆេច្ឆុំ វត ភោ រុក្ខំ សព្ពកាមរសាហរំ>
      text <យថា វេស្សន្តរំ រដ្ឋា បព្ពាជេន្តិ អទូសកំ។>
    text <១៧៩១>
      text <យេ វុឌ្ឍា យេ ច ទហរា យេ ច មជ្ឈិមបោរិសា>
      text <ពាហា បគ្គយ្ហ បក្កន្ទុំ និក្ខមន្តេ មហារាជេ>
      text <សិវីនំ រដ្ឋវឌ្ឍនេ។>
    text <១៧៩២>
      text <អតិយក្ខា វស្សវរា ឥត្ថាគារា ច រាជិនោ>
      text <ពាហា បគ្គយ្ហ បក្កន្ទុំ និក្ខមន្តេ មហារាជេ>
      text <សិវីនំ រដ្ឋវឌ្ឍនេ។>
    text <១៧៩៣>
      text <ថិយោបិ តត្ថ បក្កន្ទុំ យា តម្ហិ នគរេ អហុ>
      text <និក្ខមន្តេ មហារាជេ សិវីនំ រដ្ឋវឌ្ឍនេ។>
    text <១៧៩៤>
      text <យេ ព្រាហ្មណា យេ ច សមណា អញ្ញេ វាបិ វនិព្ពកា>
      text <ពាហា បគ្គយ្ហ បក្កន្ទុំ អធម្មោ កិរ ភោ ឥតិ។>
    text <១៧៩៥>
      text <យថា វេស្សន្តរោ រាជា យជមានោ សកេ បុរេ>
      text <សិវីនំ វចនត្ថេន សម្ហា រដ្ឋា និរជ្ជតិ។>
    text <១៧៩៦>
      text <សត្ត ហត្ថិសតេ ទត្វា សព្ពាលង្ការភូសិតេ>
      text <សុវណ្ណកច្ឆេ មាតង្គេ ហេមកប្បនវាសសេ។>
    text <១៧៩៧>
      text <អារូឡ្ហេ គាមណីយេហិ តោមរង្កុសបាណិភិ>
      text <ឯស វេស្សន្តរោ រាជា សម្ហា រដ្ឋា និរជ្ជតិ។>
    text <១៧៩៨>
      text <សត្ត អស្សសតេ ទត្វា សព្ពាលង្ការភូសិតេ>
      text <អាជានីយេវ ជាតិយា សិន្ធវេ សីឃវាហនេ។>
    text <១៧៩៩>
      text <អារូឡ្ហេ គាមណីយេហិ ឥល្លិយាចាបធារិភិ>
      text <ឯស វេស្សន្តរោ រាជា សម្ហា រដ្ឋា និរជ្ជតិ។>
    text <១៨០០>
      text <សត្ត រថសតេ ទត្វា សន្នទ្ធេ ឧស្សិតទ្ធជេ>
      text <ទីបេ អថោបិ វេយគ្ឃេ សព្ពាលង្ការភូសិតេ។>
    text <១៨០១>
      text <អារូឡ្ហេ គាមណីយេហិ ចាបហត្ថេហិ វម្មិភិ>
      text <ឯស វេស្សន្តរោ រាជា សម្ហា រដ្ឋា និរជ្ជតិ។>
    text <១៨០២>
      text <សត្ត ឥត្ថិសតេ ទត្វា ឯកមេកា រថេ ឋិតា>
      text <សន្នទ្ធា និក្ខរជ្ជូហិ សុវណ្ណេហិ អលង្កតា។>
    text <១៨០៣>
      text <បីតាលង្ការា បីតវសនា បីតាភរណវិភូសិតា>
      text <អឡារបម្ហា ហសុលា សុសញ្ញា តនុមជ្ឈិមា>
      text <ឯស វេស្សន្តរោ រាជា សម្ហា រដ្ឋា និរជ្ជតិ។>
    text <១៨០៤>
      text <សត្ត ធេនុសតេ ទត្វា សព្ពា កំសុបធារណា>
      text <ឯស វេស្សន្តរោ រាជា សម្ហា រដ្ឋា និរជ្ជតិ។>
    text <១៨០៥>
      text <សត្ត ទាសិសតេ ទត្វា សត្ត ទាសសតានិ ច>
      text <ឯស វេស្សន្តរោ រាជា សម្ហា រដ្ឋា និរជ្ជតិ។>
    text <១៨០៦>
      text <ហត្ថី អស្សរថេ ទត្វា នារិយោ ច អលង្កតា>
      text <ឯស វេស្សន្តរោ រាជា សម្ហា រដ្ឋា និរជ្ជតិ។>
    text <១៨០៧>
      text <តទាសិ យំ ភិំសនកំ តទាសិ លោមហំសនំ>
      text <មហាទានេ បទិន្នម្ហិ មេទនី សម្បកម្បថ។>
    text <១៨០៨>
      text <តទាសិ យំ ភិំសនកំ តទាសិ លោមហំសនំ>
      text <យំ បញ្ជលិកតោ រាជា សម្ហា រដ្ឋា និរជ្ជតិ។>
    text <១៨០៩>
      text <អថេត្ថ វត្តតី សទ្ទោ តុមុលោ ភេរវោ មហា>
      text <ទានេន តំ នីហរន្តិ បុន ទានំ អទា តុវំ។>
    text <១៨១០>
      text <តេសុ មត្តា កិលន្តាវ សម្បតន្តិ វនិព្ពកា>
      text <និក្ខមន្តេ មហារាជេ សិវីនំ រដ្ឋវឌ្ឍនេ។>
    text <១៨១១>
      text <អាមន្តយិត្ថ រាជានំ សញ្ជយំ ធម្មិនំ វរំ>
      text <អវរុទ្ធសិ មំ ទេវ វង្កំ គច្ឆាមិ បព្ពតំ។>
    text <១៨១២>
      text <យេ ហិ កេចិ មហារាជ ភូតា យេ ច ភវិស្សរេ>
      text <អតិត្តាយេវ កាមេហិ គច្ឆន្តិ យមសាធនំ។>
    text <១៨១៣>
      text <ស្វាហំ សកេ អភិស្សសិំ យជមានោ សកេ បុរេ>
      text <សិវីនំ វចនត្ថេន សម្ហា រដ្ឋា និរជ្ជតិ។>
    text <១៨១៤>
      text <អឃំ តំ បដិសេវិស្សំ វនេ វាឡមិគាកិណ្ណេ>
      text <ខគ្គទីបិនិសេវិតេ អហំ បុញ្ញានិ ករោមិ>
      text <តុម្ហេ បង្កម្ហិ សីទថ។>
    text <១៨១៥>
      text <អនុជានាហិ មំ អម្ម បព្ពជ្ជា មម រុច្ចតិ>
      text <ស្វាហំ សកេ អភិស្សសិំ យជមានោ សកេ បុរេ>
      text <សិវីនំ វចនត្ថេន សម្ហា រដ្ឋា និរជ្ជតិ។>
    text <១៨១៦>
      text <អឃំ តំ បដិសេវិស្សំ វនេ វាឡមិគាកិណ្ណេ>
      text <ខគ្គទីបិនិសេវិតេ អហំ បុញ្ញានិ ករោមិ>
      text <តុម្ហេ បង្កម្ហិ សីទថ។>
    text <១៨១៧>
      text <អនុជានាមិ តំ បុត្ត បព្ពជ្ជា តេ សមិជ្ឈតុ>
      text <អយញ្ច មទ្ទី កល្យាណី សុសញ្ញា តនុមជ្ឈិមា>
    text <អច្ឆតំ សហ បុត្តេហិ កិំ អរញ្ញេ ករិស្សតិ។>
    text <១៨១៨>
      text <នាហំ អកាមា ទាសិម្បិ អរញ្ញំ នេតុមុស្សហេ>
      text <សចេ ឥច្ឆតិ អន្វេតុ សចេ និច្ឆតិ អច្ឆតុ។>
    text <១៨១៩>
      text <តតោ សុណ្ហំ មហារាជា យាចិតុំ បដិបជ្ជថ>
      text <មា ចន្ទនសមាចារេ រជោជល្លំ អធារយិ។>
    text <១៨២០>
      text <មា កាសិយានិ ធារេត្វា កុសចីរំ អធារយិ>
      text <ទុក្ខោ វាសោ អរញ្ញស្មិំ មា ហិ ត្វំ លក្ខណេ គមិ។>
    text <១៨២១>
      text <តមព្រវិ រាជបុត្តី មទ្ទី សព្ពង្គសោភនា>
      text <នាហំ តំ សុខមិច្ឆេយ្យំ យំ មេ វេស្សន្តរំ វិនា។>
    text <១៨២២>
      text <តមព្រវិ មហារាជា សិវីនំ រដ្ឋវឌ្ឍនោ>
      text <ឥង្ឃ មទ្ទី និសាមេតិ វនេ យេ ហោន្តិ ទុស្សហា។>
    text <១៨២៣>
      text <ពហូ កីដា បដង្គា ច មកសា មធុមក្ខិកា>
      text <តេបិ តំ តត្ថ ហិំសេយ្យុំ តំ តេ ទុក្ខតរំ សិយា។>
    text <១៨២៤>
      text <អបរេ បស្ស សន្តាបេ នទីនុបនិសេវិតេ>
      text <សប្បា អជគរា នាម អវិសា តេ មហព្ពលា។>
    text <១៨២៥>
      text <តេ មនុស្សំ មិគំ វាបិ អបិ មាសន្នមាគតំ>
      text <បរិក្ខិបិត្វា ភោគេហិ វសមានេន្តិ អត្តនោ។>
    text <១៨២៦>
      text <អញ្ញេបិ កណ្ហជដិនោ អច្ឆា នាម អឃម្មិគា>
      text <ន តេហិ បុរិសោ ទិដ្ឋោ រុក្ខមារុយ្ហ មុច្ចតិ។>
    text <១៨២៧>
      text <សង្ឃដ្ដយន្តា សិង្គានិ តិក្ខគ្គាតិប្បហារិនោ>
      text <មហិំសា វិចរន្តេត្ថ នទិំ សោតុម្ពរំ បតិ។>
    text <១៨២៨>
      text <ទិស្វា មិគានំ យូថានំ គវំ សញ្ចរតំ វនេ>
      text <ធេនុវ វច្ឆគិទ្ធាវ កថំ មទ្ទិ ករិស្សសិ។>
    text <១៨២៩>
      text <ទិស្វា សម្បតិតេ ឃោរេ ទុមគ្គេសុ ប្លវង្គមេ>
      text <អខេត្តញ្ញាយ តេ មទ្ទិ ភវិស្សតេ មហព្ភយំ។>
    text <១៨៣០>
      text <យា ត្វំ សិវាយ សុត្វាន មុហុំ ឧត្តសយី បុរេ>
      text <សា ត្វំ វង្កមនុប្បត្តា កថំ មទ្ទិ ករិស្សសិ។>
    text <១៨៣១>
      text <ឋិតេ មជ្ឈន្ហិកេ កាលេ សន្និសិន្នេសុ បក្ខិសុ>
      text <សណតេវ ព្រហារញ្ញំ តត្ថ កិំ គន្តុមិច្ឆសិ។>
    text <១៨៣២>
      text <តមព្រវិ រាជបុត្តី មទ្ទី សព្ពង្គសោភនា>
      text <យានិ ឯតានិ អក្ខាសិ វនេ បដិភយានិ មេ>
      text <សព្ពានិ អភិសម្ភោស្សំ គច្ឆញ្ញេវ រថេសភ។>
    text <១៨៣៣>
      text <កាសំ កុសំ បោដកិលំ ឧសិរំ មុញ្ជបព្ពជំ>
      text <ឧរសា បនុទហិស្សាមិ នស្ស ហេស្សាមិ ទុន្នយា។>
    text <១៨៣៤>
      text <ពហូហិ វត ចរិយាហិ កុមារី វិន្ទតេ បតិំ>
      text <ឧទរស្សុបរោធេន គោហនុវេឋនេន ច។>
    text <១៨៣៥>
      text <អគ្គិស្ស បារិចរិយាយ ឧទកុម្មុជ្ជនេន ច>
      text <វេធព្យំ កដុកំ លោកេ គច្ឆញ្ញេវ រថេសភ។>
    text <១៨៣៦>
      text <អបិស្សា ហោតិ អប្បត្តោ ឧច្ឆិដ្ឋមបិ ភុញ្ជិតុំ>
      text <យោ នំ ហត្ថេ គហេត្វាន អកាមំ បរិកឌ្ឍតិ>
      text <វេធព្យំ កដុកំ លោកេ គច្ឆញ្ញេវ រថេសភ។>
    text <១៨៣៧>
      text <កេសគ្គហណមុក្ខេបា ភូម្យា ច បរិសុម្ភនា>
      text <ទត្វា ច នោបក្កមតិ ពហុទុក្ខំ អនប្បកំ>
      text <វេធព្យំ កដុកំ លោកេ គច្ឆញ្ញេវ រថេសភ។>
    text <១៨៣៨>
      text <សុកច្ឆវី វេធវេរា ទត្វា សុភគមានិនោ>
      text <អកាមំ បរិកឌ្ឍន្តិ ឧលូកញ្ញេវ វាយសា>
      text <វេធព្យំ កដុកំ លោកេ គច្ឆញ្ញេវ រថេសភ។>
    text <១៨៣៩>
      text <អបិ ញាតិកុលេ ផីតេ កំសបជ្ជោតនេ វសំ>
      text <នេវាភិវាក្យំ ន លភេ ភាតូហិ សខិនីហិបិ>
      text <វេធព្យំ កដុកំ លោកេ គច្ឆញ្ញេវ រថេសភ។>
    text <១៨៤០>
      text <នគ្គា នទី អនូទកា នគ្គំ រដ្ឋំ អរាជកំ>
      text <ឥត្ថីបិ វិធវា នគ្គា យស្សាបិ ទស ភាតរោ>
      text <វេធព្យំ កដុកំ លោកេ គច្ឆញ្ញេវ រថេសភ។>
    text <១៨៤១>
      text <ធជោ រថស្ស បញ្ញាណំ ធូមោ បញ្ញាណមគ្គិនោ>
      text <រាជា រថស្ស បញ្ញាណំ ភត្តា បញ្ញាណមិត្ថិយា>
      text <វេធព្យំ កដុកំ លោកេ គច្ឆញ្ញេវ រថេសភ។>
    text <១៨៤២>
      text <យា ទលិទ្ទី ទលិទ្ទស្ស អឌ្ឍា អឌ្ឍស្ស កិត្តិមំ>
      text <តំ វេ ទេវា បសំសន្តិ ទុក្ករញ្ហិ ករោតិ សា។>
    text <១៨៤៣>
      text <សាមិកំ អនុពន្ធិស្សំ សទា កាសាយវាសិនី>
      text <បថព្យាបិ អភិជ្ជន្ត្យា វេធព្យំ កដុកិត្ថិយា។>
    text <១៨៤៤>
      text <អបិ សាគរបរិយន្តំ ពហុវិត្តធរំ មហិំ>
      text <នានារតនបរិបូរំ និច្ឆេ វេស្សន្តរំ វិនា។>
    text <១៨៤៥>
      text <កថំ នុ តាសំ ហទយំ សុខរា វត ឥត្ថិយោ>
      text <យា សាមិកេ ទុក្ខិតម្ហិ សុខមិច្ឆន្តិ អត្តនោ។>
    text <១៨៤៦>
      text <និក្ខមន្តេ មហារាជេ សិវីនំ រដ្ឋវឌ្ឍនេ>
      text <តមហំ អនុពន្ធិស្សំ សព្ពកាមទទោ ហិ មេ។>
    text <១៨៤៧>
      text <តមព្រវិ មហារាជា មទ្ទិំ សព្ពង្គសោភនំ>
      text <ឥមេ តេ ទហរា បុត្តា ជាលី កណ្ហាជិនា ចុភោ>
      text <និក្ខិប្ប លក្ខណេ គច្ឆ មយំ តេ បោសយាមសេ។>
    text <១៨៤៨>
      text <តមព្រវិ រាជបុត្តី មទ្ទី សព្ពង្គសោភនា>
      text <បិយា មេ បុត្តកា ទេវ ជាលី កណ្ហាជិនា ចុភោ>
      text <ត្យម្ហំ តត្ថ រមេស្សន្តិ អរញ្ញេ ជីវសោកិនំ។>
    text <១៨៤៩>
      text <តមព្រវិ មហារាជា សិវីនំ រដ្ឋវឌ្ឍនោ>
      text <សាលីនំ ឱទនំ ភុត្វា សុចិំ មំសូបសេចនំ>
      text <រុក្ខផលានិ ភុញ្ជន្តា កថំ កាហន្តិ ទារកា។>
    text <១៨៥០>
      text <ភុត្វា សតបលេ កំសេ សោវណ្ណេ សតរាជិកេ>
      text <រុក្ខបត្តេសុ ភុញ្ជន្តា កថំ កាហន្តិ ទារកា។>
    text <១៨៥១>
      text <កាសិយានិ ច ធារេត្វា ខោមកោដុម្ពរានិ ច>
      text <កុសចីរានិ ធារេន្តា កថំ កាហន្តិ ទារកា។>
    text <១៨៥២>
      text <វយ្ហាហិ បរិយាយិត្វា សិវិកាយ រថេន ច>
      text <បត្តិកា បរិធាវន្តា កថំ កាហន្តិ ទារកា។>
    text <១៨៥៣>
      text <កូដាគារេ សយិត្វាន និវាតេ ផុសិតគ្គឡេ>
      text <សយន្តា រុក្ខមូលស្មិំ កថំ កាហន្តិ ទារកា។>
    text <១៨៥៤>
      text <បល្លង្កេសុ សយិត្វាន គោនកេ ចិត្តសន្ថតេ>
      text <សយន្តា តិណសន្ថារេ កថំ កាហន្តិ ទារកា។>
    text <១៨៥៥>
      text <គន្ធកេន វិលិម្បិត្វា អគរុចន្ទនេន ច>
      text <រជោជល្លានិ ធារេន្តា កថំ កាហន្តិ ទារកា។>
    text <១៨៥៦>
      text <ចាមរមោរហត្ថេហិ ពីជិតង្គា សុខេធិតា>
      text <ផុដ្ឋា ឌំសេហិ មកសេហិ កថំ កាហន្តិ ទារកា។>
    text <១៨៥៧>
      text <តមព្រវិ រាជបុត្តី មទ្ទី សព្ពង្គសោភនា>
      text <មា ទេវ បរិទេវេសិ មា ច ត្វំ វិមនោ អហុ>
      text <យថា មយំ ភវិស្សាម តថា ហេស្សន្តិ ទារកា។>
    text <១៨៥៨>
      text <ឥទំ វត្វាន បក្កាមិ មទ្ទី សព្ពង្គសោភនា>
      text <សិវិមគ្គេន អន្វេសិ បុត្តេ អាទាយ លក្ខណា។>
    text <១៨៥៩>
      text <តតោ វេស្សន្តរោ រាជា ទានំ ទត្វាន ខត្តិយោ>
      text <បិតុ មាតុ ច វន្ទិត្វា កត្វា ច នំ បទក្ខិណំ។>
    text <១៨៦០>
      text <ចតុវាហិំ រថំ យុត្តំ សីឃមារុយ្ហ សន្ទនំ>
      text <អាទាយ បុត្តទារញ្ច វង្កំ បាយាសិ បព្ពតំ។>
    text <១៨៦១>
      text <តតោ វេស្សន្តរោ រាជា យេនាសិ ពហុកោ ជនោ>
      text <អាមន្ត ខោ តំ គច្ឆាម អរោគា ហោន្តុ ញាតយោ។>
    text <១៨៦២>
      text <ឥង្ឃ មទ្ទិ និសាមេហិ រម្មរូបំវ ទិស្សតិ>
      text <អាវាសំ សិវិសេដ្ឋស្ស បេត្តិកំ ភវនំ មម។>
    text <១៨៦៣>
      text <តំ ព្រាហ្មណា អន្វគមុំ តេ នំ អស្សេ អយាចិសុំ>
      text <យាចិតោ បដិបាទេសិ ចតុន្នំ ចតុរោ ហយេ។>
    text <១៨៦៤>
      text <ឥង្ឃ មទ្ទិ និសាមេហិ ចិត្តរូបំវ ទិស្សតិ>
      text <មិគរោហិច្ចវណ្ណេន ទក្ខិណស្សា វហន្តិ មំ។>
    text <១៨៦៥>
      text <អថេត្ថ បញ្ចមោ អាគា សោ តំ រថមយាចថ>
      text <តស្ស តំ យាចិតោទាសិ ន ចស្សុបហតោ មនោ។>
    text <១៨៦៦>
      text <តតោ វេស្សន្តរោ រាជា ឱរោបេត្វា សកំ ជនំ>
      text <អស្សាសយិ អស្សរថំ ព្រាហ្មណស្ស ធនេសិនោ។>
    text <១៨៦៧>
      text <ត្វំ មទ្ទិ កណ្ហំ គណ្ហាហិ លហុ ឯសា កនិដ្ឋិកា>
      text <អហំ ជាលិំ គហេស្សាមិ គរុកោ ភាតិកោ ហិ សោ។>
    text <១៨៦៨>
      text <រាជា កុមារមាទាយ រាជបុត្តី ច ទារិកំ>
      text <សម្មោទមានា បក្កាមុំ អញ្ញមញ្ញំ បិយំវទា។>
    stand <ទានកណ្ឌំ នាម។>
  text <វនបវេសនំ>
    text <១៨៦៩>
      text <យទិ កេចិ មនុជា ឯន្តិ អនុមគ្គេ បដិបថេ>
      text <មគ្គំ តេ បដិបុច្ឆាម កុហិំ វង្កតបព្ពតោ។>
    text <១៨៧០>
      text <តេ តត្ថ អម្ហេ បស្សិត្វា កលុនំ បរិទេវយុំ>
      text <ទុក្ខំ តេ បដិវេទេន្តិ ទូរេ វង្កតបព្ពតោ។>
    text <១៨៧១>
      text <យទិ បស្សន្តិ បវនេ ទារកា ផលិនេ ទុមេ>
      text <តេសំ ផលានំ ហេតុម្ហិ ឧបរោទន្តិ ទារកា។>
    text <១៨៧២>
      text <រោទន្តេ ទារកេ ទិស្វា ឧព្ពិទ្ធា វិបុលា ទុមា>
      text <សយមេវោនមិត្វាន ឧបគច្ឆន្តិ ទារកេ។>
    text <១៨៧៣>
      text <ឥទំ អច្ឆេរកំ ទិស្វា អព្ភុតំ លោមហំសនំ>
      text <សាធុការំ បវត្តេសិ មទ្ទី សព្ពង្គសោភនា។>
    text <១៨៧៤>
      text <អច្ឆេរំ វត លោកស្មិំ អព្ភុតំ លោមហំសនំ>
      text <វេស្សន្តរស្ស តេជេន សយមេវោនតា ទុមា។>
    text <១៨៧៥>
      text <សង្ខិបិំសុ បថំ យក្ខា អនុកម្បាយ ទារកេ>
      text <និក្ខន្តទិវសេនេវ ចេតរដ្ឋំ ឧបាគមុំ។>
    text <១៨៧៦>
      text <តេ គន្ត្វា ទីឃមទ្ធានំ ចេតរដ្ឋំ ឧបាគមុំ>
      text <ឥទ្ធំ ផីតំ ជនបទំ ពហុមំសសុរោទនំ។>
    text <១៨៧៧>
      text <ចេតិយោ បរិវារិំសុ ទិស្វា លក្ខណមាគតំ>
      text <សុខុមាលី វត អយ្យា បត្តិកា បរិធាវតិ។>
    text <១៨៧៨>
      text <វយ្ហាហិ បរិយាយិត្វា សិវិកាយ រថេន ច>
      text <សាជ្ជ មទ្ទី អរញ្ញស្មិំ បត្តិកា បរិធាវតិ។>
    text <១៨៧៩>
      text <តំ ទិស្វា ចេតបាមោក្ខា រោទមានា ឧបាគមុំ>
      text <កច្ចិ នុ ទេវ កុសលំ កច្ចិ ទេវ អនាមយំ>
      text <កច្ចិ បិតា អរោគោ តេ សិវីនញ្ច អនាមយំ។>
    text <១៨៨០>
      text <កោ តេ ពលំ មហារាជ កោ នុ តេ រថមណ្ឌលំ>
      text <អនស្សកោ អរថកោ ទីឃមទ្ធានមាគតោ>
      text <កច្ចាមិត្តេហិ បកតោ អនុប្បត្តោសិមំ ទិសំ។>
    text <១៨៨១>
      text <កុសលញ្ចេវ មេ សម្ម អថោ សម្ម អនាមយំ>
      text <អថោ បិតា អរោគោ មេ សិវីនញ្ច អនាមយំ។>
    text <១៨៨២>
      text <អហញ្ហិ កុញ្ជរំ ទជ្ជំ ឦសាទន្តំ ឧរូឡ្ហវំ>
      text <ខេត្តញ្ញុំ សព្ពយុទ្ធានំ សព្ពសេតំ គជុត្តមំ។>
    text <១៨៨៣>
      text <បណ្ឌុកម្ពលសញ្ឆន្នំ បភិន្នំ សត្តុមទ្ទនំ>
      text <ទន្តិំ សវាឡពីជនិំ សេតំ កេលាសសាទិសំ។>
    text <១៨៨៤>
      text <សសេតច្ឆត្តំ សឧបាធេយ្យំ សាថប្បនំ សហត្ថិបំ>
      text <អគ្គយានំ រាជវាហិំ ព្រាហ្មណានំ អទាសហំ។>
    text <១៨៨៥>
      text <តស្មិំ មេ សិវយោ កុទ្ធា បិតា ចុបហតោមនោ>
      text <អវរុទ្ធសិ មំ រាជា វង្កំ គច្ឆាមិ បព្ពតំ>
      text <ឱកាសំ សម្មា ជានាថ វនេ យត្ថ វសាមសេ។>
    text <១៨៨៦>
      text <ស្វាគតំ តេ មហារាជ អថោ តេ អទុរាគតំ>
      text <ឥស្សរោសិ អនុប្បត្តោ យំ ឥធត្ថិ បវេទយ។>
    text <១៨៨៧>
      text <សាកំ ភិសំ មធុំ មំសំ សុទ្ធំ សាលិនមោទនំ>
      text <បរិភុញ្ជ មហារាជ បាហុនោ នោសិ អាគតោ។>
    text <១៨៨៨>
      text <បដិគ្គហិតំ យំ ទិន្នំ សព្ពស្ស អគ្ឃិយំ កតំ>
      text <អវរុទ្ធសិ មំ រាជា វង្កំ គច្ឆាមិ បព្ពតំ>
      text <ឱកាសំ សម្មា ជានាថ វនេ យត្ថ វសាមសេ។>
    text <១៨៨៩>
      text <ឥធេវ តាវ អច្ឆស្សុ ចេតរដ្ឋេ រថេសភ>
      text <យាវ ចេតា គមិស្សន្តិ រញ្ញោ សន្តិក យាចិតុំ។>
    text <១៨៩០>
      text <និជ្ឈាបេតុំ មហារាជំ សិវីនំ រដ្ឋវឌ្ឍនំ>
      text <តំ តំ ចេតា បុរក្ខត្វា បតីតា លទ្ធបច្ចយា>
      text <បរិវារេត្វាន គច្ឆន្តិ ឯវំ ជានាហិ ខត្តិយ។>
    text <១៨៩១>
      text <មា វោ រុច្ចិត្ថ គមនំ រញ្ញោ សន្តិក យាចិតុំ>
      text <និជ្ឈាបេតុំ មហារាជំ រាជាបិ តត្ថ និស្សរោ។>
    text <១៨៩២>
      text <អច្ចុគ្គតា ហិ សិវយោ ពលគ្គា នេគមា ច យេ>
      text <តេ វិធំសេតុមិច្ឆន្តិ រាជានំ មម ការណា។>
    text <១៨៩៣>
      text <សចេ ឯសា បវត្តេត្ថ រដ្ឋស្មិំ រដ្ឋវឌ្ឍន>
      text <ឥធេវ រជ្ជំ ការេហិ ចេតេហិ បរិវារិតោ។>
    text <១៨៩៤>
      text <ឥទ្ធំ ផីតញ្ចិទំ រដ្ឋំ ឥទ្ធោ ជនបទោ មហា>
      text <មតិំ ករោហិ ត្វំ ទេវ រជ្ជស្ស មនុសាសិតុំ។>
    text <១៨៩៥>
      text <ន មេ ឆន្ទោ មតិ អត្ថិ រជ្ជស្ស អនុសាសិតុំ>
      text <បព្ពាជិតស្ស រដ្ឋស្មា ចេតបុត្តា សុណាថ មេ។>
    text <១៨៩៦>
      text <អតុដ្ឋា សិវយោ អាសុំ ពលគ្គា នេគមា ច យេ>
      text <បព្ពាជិតស្ស រដ្ឋស្មា ចេតា រជ្ជេភិសេចយុំ។>
    text <១៨៩៧>
      text <អសម្មោទិយម្បិ វោ អស្ស អច្ចន្តំ មម ការណា>
      text <សិវីហិ ភណ្ឌនញ្ចាបិ វិគ្គហោ មេ ន រុច្ចតិ។>
    text <១៨៩៨>
      text <អថស្ស ភណ្ឌនំ ឃោរំ សម្បហារោ អនប្បកោ>
      text <ឯកស្ស ការណា មយ្ហំ ហិំសេយ្យ ពហុកោ ជនោ។>
    text <១៨៩៩>
      text <បដិគ្គហិតំ យំ ទិន្នំ សព្ពស្ស អគ្ឃិយំ កតំ>
      text <អវរុទ្ធសិ មំ រាជា វង្កំ គច្ឆាមិ បព្ពតំ>
      text <ឱកាសំ សម្មា ជានាថ វនេ យត្ថ វសាមសេ។>
    text <១៩០០>
      text <តគ្ឃ តេ មយមក្ខាម យថាបិ កុសលា តថា>
      text <រាជិសី យត្ថ សម្មន្តិ អាហុតគ្គី សមាហិតា។>
    text <១៩០១>
      text <ឯស សេលោ មហារាជ បព្ពតោ គន្ធមាទនោ>
      text <យត្ថ ត្វំ សហ បុត្តេហិ សហ ភរិយាយ ចច្ឆសិ។>
    text <១៩០២>
      text <តំ ចេតា អនុសាសិំសុ អស្សុនេត្តា រុទំមុខា>
      text <ឥតោ គច្ឆ មហារាជ ឧជុំ យេនុត្តរា មុខោ។>
    text <១៩០៣>
      text <អថ ទក្ខិសិ ភទ្ទន្តេ វេបុល្លំ នាម បព្ពតំ>
      text <នានាទុមគណាកិណ្ណំ សីតច្ឆាយំ មនោរមំ។>
    text <១៩០៤>
      text <តមតិក្កម្ម ភទ្ទន្តេ អថ ទក្ខិសិ អាបគំ>
      text <នទិំ កេតុមតិំ នាម គម្ភីរំ គិរិគព្ភរំ។>
    text <១៩០៥>
      text <បុថុលោមមច្ឆាកិណ្ណំ សុបតិត្ថំ មហោទកំ>
      text <តត្ថ ន្ហត្វា បិវិត្វា ច អស្សាសេត្វា សបុត្តកេ។>
    text <១៩០៦>
      text <អថ ទក្ខិសិ ភទ្ទន្តេ និគ្រោធំ មធុបិប្ផលំ>
      text <រម្មកេ សិខរេ ជាតំ សីតច្ឆាយំ មនោរមំ។>
    text <១៩០៧>
      text <អថ ទក្ខិសិ ភទ្ទន្តេ នាឡិកំ នាម បព្ពតំ>
      text <នានាទិជគណាកិណ្ណំ សេលំ កិម្បុរិសាយុតំ។>
    text <១៩០៨>
      text <តស្ស ឧត្តរបុព្ពេន មុចលិន្ទោ នាម សោ សរោ>
      text <បុណ្ឌរីកេហិ សញ្ឆន្នោ សេតសោគន្ធិកេហិ ច។>
    text <១៩០៩>
      text <សោ វនំ មេឃសង្កាសំ ធុវំ ហរិតសទ្ទលំ>
      text <សីហោវាមិសបេក្ខីវ វនសណ្ឌំ វិគាហយ>
      text <បុប្ផរុក្ខេហិ សញ្ឆន្នំ ផលរុក្ខេហិ ចូភយំ។>
    text <១៩១០>
      text <តត្ថ ពិន្ទុស្សរា វគ្គូ នានាវណ្ណា ពហូ ទិជា>
      text <កូជន្តមុបកូជន្តិ ឧតុសំបុប្ផិតេ ទុមេ។>
    text <១៩១១>
      text <គន្ត្វា គិរិវិទុគ្គានំ នទីនំ បភវានិ ច>
      text <សោ អទ្ទស បោក្ខរណិំ ករញ្ជកកុធាយុតំ។>
    text <១៩១២>
      text <បុថុលោមមច្ឆាកិណ្ណំ សុបតិត្ថំ មហោទកំ>
      text <សមញ្ច ចតុរំសញ្ច សាទុំ អប្បដិគន្ធិយំ។>
    text <១៩១៣>
      text <តស្សា ឧត្តរបុព្ពេន បណ្ណសាលំ អមាបយ>
      text <បណ្ណសាលំ អមាបេត្វា ឧញ្ឆាចរិយាយ ឦហថ។>
    stand <វនបវេសនំ នាម។>
  text <ជូជកបព្ពំ>
    text <១៩១៤>
      text <អហុ វាសី កលិង្គេសុ ជូជកោ នាម ព្រាហ្មណោ>
      text <តស្សាសិ ទហរា ភរិយា នាមេនាមិត្តតាបនា។>
    text <១៩១៥>
      text <តា នំ តត្ថ គតាវោចុំ នទិំ ឧទកហារិយា>
      text <ថិយោ នំ បរិភាសិំសុ សមាគន្ត្វា កុតូហលា។>
    text <១៩១៦>
      text <អមិត្តា នូន តេ មាតា អមិត្តោ នូន តេ បិតា>
      text <យេ តំ ជិណ្ណស្ស បាទំសុ ឯវំ ទហរិយំ សតិំ។>
    text <១៩១៧>
      text <អហិតំ វត តេ ញាតី មន្តយិំសុ រហោគតា>
      text <យេ តំ ជិណ្ណស្ស បាទំសុ ឯវំ ទហរិយំ សតិំ។>
    text <១៩១៨>
      text <អមិត្តា វត តេ ញាតី មន្តយិំសុ រហោគតា>
      text <យេ តំ ជិណ្ណស្ស បាទំសុ ឯវំ ទហរិយំ សតិំ។>
    text <១៩១៩>
      text <ទុក្កដំ វត តេ ញាតី មន្តយិំសុ រហោគតា>
      text <យេ តំ ជិណ្ណស្ស បាទំសុ ឯវំ ទហរិយំ សតិំ។>
    text <១៩២០>
      text <បាបកំ វត តេ ញាតី មន្តយិំសុ រហោគតា>
      text <យេ តំ ជិណ្ណស្ស បាទំសុ ឯវំ ទហរិយំ សតិំ។>
    text <១៩២១>
      text <អមនាបំ វត តេ ញាតី មន្តយិំសុ រហោគតា>
      text <យេ តំ ជិណ្ណស្ស បាទំសុ ឯវំ ទហរិយំ សតិំ។>
    text <១៩២២>
      text <អមនាបវាសំ វសិ ជិណ្ណេន បតិនា សហ>
      text <យា ត្វំ វសសិ ជិណ្ណស្ស មតំ តេ ជីវិតា វរំ។>
    text <១៩២៣>
      text <ន ហិ នូន តុយ្ហំ កល្យាណិ បិតា មាតា ច សោភនេ>
      text <អញ្ញំ ភត្តារំ វិន្ទិំសុ យេ តំ ជិណ្ណស្ស បាទំសុ>
      text <ឯវំ ទហរិយំ សតិំ។>
    text <១៩២៤>
      text <ទុយិដ្ឋំ តេ នវមិយំ អកតំ អគ្គិហុត្តកំ>
      text <យេ តំ ជិណ្ណស្ស បាទំសុ ឯវំ ទហរិយំ សតិំ។>
    text <១៩២៥>
      text <សមណេ ព្រាហ្មណេ នូន ព្រាហ្មណចរិយបរាយណេ>
      text <សា ត្វំ លោកេ អភិសបិ សីលវន្តេ ពហុស្សុតេ>
      text <យា ត្វំ វសសិ ជិណ្ណស្ស ឯវំ ទហរិយា សតី។>
    text <១៩២៦>
      text <ន ទុក្ខំ អហិនា ទដ្ឋំ ន ទុក្ខំ សត្តិយា ហតំ>
      text <តញ្ច ទុក្ខញ្ច តិព្ពញ្ច យំ បស្សេ ជិណ្ណកំ បតិំ។>
    text <១៩២៧>
      text <នត្ថិ ខិឌ្ឌា នត្ថិ រតិ ជិណ្ណេន បតិនា សហ>
      text <នត្ថិ អល្លាបសល្លាបោ ជគ្ឃិតុម្បិ ន សោភតិ។>
    text <១៩២៨>
      text <យទា ច ទហរោ ទហរា មន្តយន្តិ រហោគតា>
      text <សព្ពេសំ សោកា នស្សន្តិ យេ កេចិ ហទយស្សិតា។>
    text <១៩២៩>
      text <ទហរា ត្វំ រូបវតី បុរិសានំភិបត្ថិតា>
      text <គច្ឆ ញាតិកុលេ អច្ឆ កិំ ជិណ្ណោ រមយិស្សតិ។>
    text <១៩៣០>
      text <ន តេ ព្រាហ្មណ គច្ឆាមិ នទិំ ឧទកហារិយា>
      text <ថិយោ មំ បរិភាសន្តិ តយា ជិណ្ណេន ព្រាហ្មណ។>
    text <១៩៣១>
      text <មា មេ ត្វំ អករា កម្មំ មា មេ ឧទកមាហរិ>
      text <អហំ ឧទកមាហិស្សំ មា ភោតិ កុបិតា អហុ។>
    text <១៩៣២>
      text <នាហំ តម្ហិ កុលេ ជាតា យំ ត្វំ ឧទកមាហរេ>
      text <ឯវំ ព្រាហ្មណ ជានាហិ ន តេ វច្ឆាមហំ ឃរេ។>
    text <១៩៣៣>
      text <សចេ មេ ទាសំ ទាសិំ វា នានយិស្សសិ ព្រាហ្មណ>
      text <ឯវំ ព្រាហ្មណ ជានាហិ ន តេ វច្ឆាមិ សន្តិកេ។>
    text <១៩៣៤>
      text <នត្ថិ មេ សិប្បឋានំ វា ធនំ ធញ្ញញ្ច ព្រាហ្មណិ>
      text <កុតោហំ ទាសំ ទាសិំ វា អានយិស្សាមិ ភោតិយា>
      text <អហំ ភោតិំ ឧបដ្ឋិស្សំ មា ភោតិ កុបិតា អហុ។>
    text <១៩៣៥>
      text <ឯហិ តេ អហមក្ខិស្សំ យថា មេ វចនំ សុតំ>
      text <ឯស វេស្សន្តរោ រាជា វង្កេ វសតិ បព្ពតេ។>
    text <១៩៣៦>
      text <តំ ត្វំ គន្ត្វាន យាចស្សុ ទាសំ ទាសិញ្ច ព្រាហ្មណ>
      text <សោ តេ ទស្សតិ យាចិតោ ទាសំ ទាសិញ្ច ខត្តិយោ។>
    text <១៩៣៧>
      text <ជិណ្ណោហមស្មិ ទុព្ពលោ ទីឃោ ចទ្ធា សុទុគ្គមោ>
      text <មា ភោតិ បដិទេវេសិ មា ច ត្វំ វិមនា អហុ>
      text <អហំ ភោតិំ ឧបដ្ឋិស្សំ មា ភោតិ កុបិតា អហុ។>
    text <១៩៣៨>
      text <យថា អគន្ត្វា សង្គាមំ អយុទ្ធោវ បរាជិតោ>
      text <ឯវមេវ តុវំ ព្រហ្មេ អគន្ត្វាវ បរាជិតោ។>
    text <១៩៣៩>
      text <សចេ មេ ទាសំ ទាសិំ វា នានយិស្សសិ ព្រាហ្មណ>
      text <ឯវំ ព្រាហ្មណ ជានាហិ ន តេ វច្ឆាមហំ ឃរេ>
      text <អមនាបំ តេ ករិស្សាមិ តំ តេ ទុក្ខំ ភវិស្សតិ។>
    text <១៩៤០>
      text <នក្ខត្តេ ឧតុបុព្ពេសុ យទា មំ ទក្ខិសិលង្កតំ>
      text <អញ្ញេហិ សទ្ធិំ រមមានំ តំ តេ ទុក្ខំ ភវិស្សតិ។>
    text <១៩៤១>
      text <អទស្សនេន មយ្ហំ តេ ជិណ្ណស្ស បរិទេវតោ>
      text <ភិយ្យោ វង្កា ច បលិតា ពហូ ហេស្សន្តិ ព្រាហ្មណ។>
    text <១៩៤២>
      text <តតោ សោ ព្រាហ្មណោ ភីតោ ព្រាហ្មណិយា វសានុគោ>
      text <អដ្ដិតោ កាមរាគេន ព្រាហ្មណិំ ឯតទព្រវិ។>
    text <១៩៤៣>
      text <បាថេយ្យំ មេ ករោហិ ត្វំ សំកុល្យា សគុឡានិ ច>
      text <មធុបិណ្ឌិកា ច សុកតាយោ សត្តុភត្តញ្ច ព្រាហ្មណិ។>
    text <១៩៤៤>
      text <អានយិស្សំ មេថុនកេ ឧភោ ទាសកុមារកេ>
      text <តេ តំ បរិចរិស្សន្តិ រត្តិន្ទិវមតន្ទិតា។>
    text <១៩៤៥>
      text <ឥទំ វត្វា ព្រហ្មពន្ធុ បដិមុញ្ចិ ឧបាហនា>
      text <តតោ សោ មន្តយិត្វាន ភរិយំ កត្វា បទក្ខិណំ។>
    text <១៩៤៦>
      text <បក្កាមិ សោ រុណ្ណមុខោ ព្រាហ្មណោ សហិតព្ពតោ>
      text <សិវីនំ នគរំ ផីតំ ទាសបរិយេសនំ ចរំ។>
    text <១៩៤៧>
      text <សោ តត្ថ គន្ត្វា អវច យេ តត្ថាសុំ សមាគតា>
      text <កុហិំ វេស្សន្តរោ រាជា កត្ថ បស្សេមុ ខត្តិយំ។>
    text <១៩៤៨>
      text <តេ ជនា តំ អវចិំសុ យេ តត្ថាសុំ សមាគតា>
      text <តុម្ហេហិ ព្រហ្មេ បកតោ អតិទានេន ខត្តិយោ>
      text <បព្ពាជិតោ សកា រដ្ឋា វង្កេ វសតិ បព្ពតេ។>
    text <១៩៤៩>
      text <តុម្ហេហិ ព្រហ្មេ បកតោ អតិទានេន ខត្តិយោ>
      text <អាទាយ បុត្តទារញ្ច វង្កេ វសតិ បព្ពតេ។>
    text <១៩៥០>
      text <សោ ចោទិតោ ព្រាហ្មណិយា ព្រាហ្មណោ កាមគិទ្ធិមា>
      text <អឃំ តំ បដិសេវិត្ថ វនេ វាឡមិគាកិណ្ណេ>
      text <ខគ្គទីបិនិសេវិតេ។>
    text <១៩៥១>
      text <អាទាយ ពេឡុវំ ទណ្ឌំ អគ្គិហុត្តំ កមណ្ឌលុំ>
      text <សោ បាវិសិ ព្រហារញ្ញំ យត្ថ អស្សោសិ កាមទំ។>
    text <១៩៥២>
      text <តំ បវិដ្ឋំ ព្រហារញ្ញំ កោកា នំ បរិវារយុំ>
      text <វិក្កន្ទិ សោ វិប្បនដ្ឋោ ទូរេ បន្ថា អបក្កមិ។>
    text <១៩៥៣>
      text <តតោ សោ ព្រាហ្មណោ គន្ត្វា ភោគលុទ្ធោ អសញ្ញតោ>
      text <វង្កស្សោរោហណេ នដ្ឋេ ឥមា គាថា អភាសថ។>
    text <១៩៥៤>
      text <កោ រាជបុត្តំ និសភំ ជយន្តមបរាជិតំ>
      text <ភយេ ខេមស្ស ទាតារំ កោ មេ វេស្សន្តរំ វិទូ។>
    text <១៩៥៥>
      text <យោ យាចតំ បតិដ្ឋាសិ ភូតានំ ធរណីរិវ>
      text <ធរណូបមំ មហារាជំ កោ មេ វេស្សន្តរំ វិទូ។>
    text <១៩៥៦>
      text <យោ យាចតំ គតី អាសិ សវន្តីនំវ សាគរោ>
      text <សាគរូបមំ មហារាជំ កោ មេ វេស្សន្តរំ វិទូ។>
    text <១៩៥៧>
      text <កល្យាណតិត្ថំ សុចិមំ សីតូទកំ មនោរមំ>
      text <បុណ្ឌរីកេហិ សញ្ឆន្នំ យុត្តំ កិញ្ជក្ខរេណុនា>
      text <រហទូបមំ មហារាជំ កោ មេ វេស្សន្តរំ វិទូ។>
    text <១៩៥៨>
      text <អស្សត្ថំវ បថេ ជាតំ សីតច្ឆាយំ មនោរមំ>
      text <សន្តានំ វិសមេតារំ កិលន្តានំ បដិគ្គហំ>
      text <តថូបមំ មហារាជំ កោ មេ វេស្សន្តរំ វិទូ។>
    text <១៩៥៩>
      text <និគ្រោធំវ បថេ ជាតំ សីតច្ឆាយំ មនោរមំ>
      text <សន្តានំ វិសមេតារំ កិលន្តានំ បដិគ្គហំ>
      text <តថូបមំ មហារាជំ កោ មេ វេស្សន្តរំ វិទូ។>
    text <១៩៦០>
      text <អម្ពំ ឥវ បថេ ជាតំ សីតច្ឆាយំ មនោរមំ>
      text <សន្តានំ វិសមេតារំ កិលន្តានំ បដិគ្គហំ>
      text <តថូបមំ មហារាជំ កោ មេ វេស្សន្តរំ វិទូ។>
    text <១៩៦១>
      text <សាលំ ឥវ បថេ ជាតំ សីតច្ឆាយំ មនោរមំ>
      text <សន្តានំ វិសមេតារំ កិលន្តានំ បដិគ្គហំ>
      text <តថូបមំ មហារាជំ កោ មេ វេស្សន្តរំ វិទូ។>
    text <១៩៦២>
      text <ទុមំ ឥវ បថេ ជាតំ សីតច្ឆាយំ មនោរមំ>
      text <សន្តានំ វិសមេតារំ កិលន្តានំ បដិគ្គហំ>
      text <តថូបមំ មហារាជំ កោ មេ វេស្សន្តរំ វិទូ។>
    text <១៩៦៣>
      text <ឯវញ្ច មេ វិលបតោ បវិដ្ឋស្ស ព្រហាវនេ>
      text <អហំ ជានន្តិ យោ វជ្ជា នន្ទិំ សោ ជនយេ មម។>
    text <១៩៦៤>
      text <ឯវញ្ច មេ វិលបតោ បវិដ្ឋស្ស ព្រហាវនេ>
      text <អហំ ជានន្តិ យោ វជ្ជា តាយ សោ ឯកវាចាយ>
      text <បសវេ បុញ្ញំ អនប្បកំ។>
    text <១៩៦៥>
      text <តស្ស ចេតោ បដិស្សោសិ អរញ្ញេ លុទ្ទកោ ចរំ>
      text <តុម្ហេហិ ព្រហ្មេ បកតោ អតិទានេន ខត្តិយោ>
      text <បព្ពាជិតោ សកា រដ្ឋា វង្កេ វសតិ បព្ពតេ។>
    text <១៩៦៦>
      text <តុម្ហេហិ ព្រហ្មេ បកតោ អតិទានេន ខត្តិយោ>
      text <អាទាយ បុត្តទារញ្ច វង្កេ វសតិ បព្ពតេ។>
    text <១៩៦៧>
      text <អកិច្ចការី ទុម្មេធោ រដ្ឋា បវនមាគតោ>
      text <រាជបុត្តំ គវេសន្តោ ពកោ មច្ឆមិវោទកេ។>
    text <១៩៦៨>
      text <តស្ស ត្យាហំ ន ទស្សាមិ ជីវិតំ ឥធ ព្រាហ្មណ>
      text <អយញ្ហិ តេ មយា នុន្នោ សរោ បិស្សតិ លោហិតំ។>
    text <១៩៦៩>
      text <សិរោ តេ វជ្ឈយិត្វាន ហទយំ ឆេត្វា សពន្ធនំ>
      text <បន្ថសកុណំ យជិស្សាមិ តុយ្ហំ មំសេន ព្រាហ្មណ។>
    text <១៩៧០>
      text <តុយ្ហំ មំសេន មេទេន មត្ថកេន ច ព្រាហ្មណ>
      text <អាហុតិំ បគ្គហេស្សាមិ ឆេត្វាន ហទយំ តវ។>
    text <១៩៧១>
      text <តំ មេ សុយិដ្ឋំ សុហុតំ តុយ្ហំ មំសេន ព្រាហ្មណ>
      text <ន ច ត្វំ រាជបុត្តស្ស ភរិយំ បុត្តេ ច នេស្សសិ។>
    text <១៩៧២>
      text <អវជ្ឈោ ព្រាហ្មណោ ទូតោ ចេតបុត្ត សុណោហិ មេ>
      text <តស្មា ហិ ទូតំ ន ហន្តិ ឯស ធម្មោ សនន្តនោ។>
    text <១៩៧៣>
      text <និជ្ឈត្តា សិវយោ សព្ពេ បិតា នំ ទដ្ឋុមិច្ឆតិ>
      text <មាតា ច ទុព្ពលា តស្ស អចិរា ចក្ខូនិ ជីយរេ។>
    text <១៩៧៤>
      text <តេសាហំ បហិតោ ទូតោ ចេតបុត្ត សុណោហិ មេ>
      text <រាជបុត្តំ នយិស្សាមិ យទិ ជានាសិ សំស មេ។>
      text <បិយស្ស មេ បិយោ ទូតោ បុណ្ណបត្តំ ទទាមិ តេ>
    text <១៩៧៥>
      text <ឥមញ្ច មធុនោ តុម្ពំ មិគសត្ថិញ្ច ព្រាហ្មណ>
      text <តញ្ច តេ ទេសមក្ខិស្សំ យត្ថ សម្មតិ កាមទោ។>
    stand <ជូជកបព្ពំ នាម។>
  text <ចូឡវនវណ្ណនា>
    text <១៩៧៦>
      text <ឯស សេលោ មហាព្រហ្មេ បព្ពតោ គន្ធមាទនោ>
      text <យត្ថ វេស្សន្តរោ រាជា សហ បុត្តេហិ សម្មតិ។>
    text <១៩៧៧>
      text <ធារេន្តោ ព្រាហ្មណវណ្ណំ អាសទញ្ច មសំ ជដំ>
      text <ចម្មវាសី ឆមា សេតិ ជាតវេទំ នមស្សតិ។>
    text <១៩៧៨>
      text <ឯតេ នីលា បទិស្សន្តិ នានាផលធរា ទុមា>
      text <ឧគ្គតា អព្ភកូដាវ នីលា អញ្ជនបព្ពតា។>
    text <១៩៧៩>
      text <ធវស្សកណ្ណា ខទិរា សាលា ផន្ទនមាលុវា>
      text <សម្បវេធន្តិ វាតេន សកិំ បីតាវ មាណវា។>
    text <១៩៨០>
      text <ឧបរិ ទុមបរិយាយេសុ សង្គីតិយោវ សុយ្យរេ>
      text <នជ្ជុហា កោកិលសង្ឃា សម្បតន្តិ ទុមា ទុមំ។>
    text <១៩៨១>
      text <អវ្ហយន្តេវ គច្ឆន្តំ សាខាបត្តសមីរិតា>
      text <រមយន្តេវ អាគន្តំ មោទយន្តិ និវាសិនំ>
      text <យត្ថ វេស្សន្តរោ រាជា សហ បុត្តេហិ សម្មតិ។>
    text <១៩៨២>
      text <ធារេន្តោ ព្រាហ្មណវណ្ណំ អាសទញ្ច មសំ ជដំ>
      text <ចម្មវាសី ឆមា សេតិ ជាតវេទំ នមស្សតិ។>
    text <១៩៨៣>
      text <អម្ពា កបិត្ថា បនសា សាលា ជម្ពូ វិភីតកា>
      text <ហរីតកី អាមលកា អស្សត្ថា ពទរានិ ច។>
    text <១៩៨៤>
      text <ចារុតិម្ពរុក្ខា ចេត្ថ និគ្រោធា ច កបិត្ថនា>
      text <មធុមធុកា ថេវន្តិ នីចេ បក្កា ចុទុម្ពរា។>
    text <១៩៨៥>
      text <បារេវតា ភវេយ្យា ច មុទ្ទិកា ច មធុត្ថិកា>
      text <មធុំ អនេលកំ តត្ថ សកមាទាយ ភុញ្ជរេ។>
    text <១៩៨៦>
      text <អញ្ញេត្ថ បុប្ផិតា អម្ពា អញ្ញេ តិដ្ឋន្តិ ទោវិលា>
      text <អញ្ញេ អាមា ច បក្កា ច ភេកវណ្ណា តទូភយំ។>
    text <១៩៨៧>
      text <អថេត្ថ ហេដ្ឋា បុរិសោ អម្ពបក្កានិ គណ្ហតិ>
      text <អាមានិ ចេវ បក្កានិ វណ្ណគន្ធរសុត្តមេ។>
    text <១៩៨៨>
      text <អតេវ មេ អច្ឆរិយំ ហិង្ការោ បដិភាតិ មំ>
      text <ទេវានមិវ អាវាសោ សោភតិ នន្ទនូបមោ។>
    text <១៩៨៩>
      text <វិភេទិកា នាឡិកេរា ខជ្ជុរីនំ ព្រហាវនេ>
      text <មាលាវ គន្ថិតា ឋន្តិ ធជគ្គានេវ ទិស្សរេ>
      text <នានាវណ្ណេហិ បុប្ផេតិ នភំ តារាចិតាមិវ។>
    text <១៩៩០>
      text <កុដជី កុដ្ឋតគរា បាដលិយោ ច បុប្ផិតា>
      text <បុន្នាគា គិរិបុន្នាគា កោវិឡារា ច បុប្ផិតា។>
    text <១៩៩១>
      text <ឧទ្ទាលកា សោមរុក្ខា អគរុផល្លិយា ពហូ>
      text <បុត្តជីវា ច កកុធា អសនា ចេត្ថ បុប្ផិតា។>
    text <១៩៩២>
      text <កុដជា សលឡា នីបា កោសម្ពា លពុជា ធវា>
      text <សាលា ច បុប្ផិតា តត្ថ បលាលខលសន្និភា។>
    text <១៩៩៣>
      text <តស្សាវិទូរេ បោក្ខរណី ភូមិភាគេ មនោរមេ>
      text <បទុមុប្បលសញ្ឆន្នា ទេវានមិវ នន្ទនេ។>
    text <១៩៩៤>
      text <អថេត្ថ បុប្ផរសមត្តា កោកិលា មញ្ជុភាណិកា>
      text <អភិនាទេន្តិ បវនំ ឧតុសម្បុប្ផិតេ ទុមេ។>
    text <១៩៩៥>
      text <ភស្សន្តិ មករន្ទេហិ បោក្ខរេ បោក្ខរេ មធូ>
      text <អថេត្ថ វាតា វាយន្តិ ទក្ខិណា អថ បច្ឆិមា>
      text <បទុមកិញ្ជក្ខរេណូហិ ឱកិណ្ណោ ហោតិ អស្សមោ។>
    text <១៩៩៦>
      text <ថូលា សិង្ឃាដកា ចេត្ថ សំសាទិយា បសាទិយា>
      text <មច្ឆកច្ឆបព្យាវិទ្ធា ពហូ ចេត្ថ មុបយានកា>
      text <មធុំ ភិសេហិ សវតិ ខិរសប្បិមុឡាលិភិ។>
    text <១៩៩៧>
      text <សុរភី តំ វនំ វាតិ នានាគន្ធសមោទិតំ>
      text <សម្មទ្ទតេវ គន្ធេន បុប្ផសាខាហិ តំ វនំ>
      text <ភមរា បុប្ផគន្ធេន សមន្តា មភិនាទិតា។>
    text <១៩៩៨>
      text <អថេត្ថ សកុណា សន្តិ នានាវណ្ណា ពហូ ទិជា>
      text <មោទន្តិ សហ ភរិយាហិ អញ្ញមញ្ញំ បកូជិនោ។>
    text <១៩៩៩>
      text <នន្ទិកា ជីវបុត្តា ច ជីវបុត្តា បិយា ច នោ>
      text <បិយា បុត្តា បិយា នន្ទា ទិជា បោក្ខរណីឃរា។>
    text <២០០០>
      text <មាលាវ គន្ថិតា ឋន្តិ ធជគ្គានេវ ទិស្សរេ>
      text <នានាវណ្ណេហិ បុប្ផេហិ កុសលេហេវ សុគន្ថិតា>
      text <យត្ថ វេស្សន្តរោ រាជា សហ បុត្តេហិ សម្មតិ។>
    text <២០០១>
      text <ធារេន្តោ ព្រាហ្មណវណ្ណំ អាសទញ្ច មសំ ជដំ>
      text <ចម្មវាសី ឆមា សេតិ ជាតវេទំ នមស្សតិ។>
    text <២០០២>
      text <ឥទញ្ច មេ សត្តុភត្តំ មធុនា បដិសំយុតំ>
      text <មធុបិណ្ឌិកា ច សុកតាយោ សត្តុភត្តំ ទទាមិ តេ។>
    text <២០០៣>
      text <តុយ្ហេវ សម្ពលំ ហោតុ នាហំ ឥច្ឆាមិ សម្ពលំ>
      text <ឥតោបិ ព្រហ្មេ គណ្ហាហិ គច្ឆ ព្រហ្មេ យថាសុខំ។>
    text <២០០៤>
      text <អយំ ឯកបទី ឯតិ ឧជុំ គច្ឆតិ អស្សមំ>
      text <ឥសីបិ អច្ចុតោ តត្ថ បង្កទន្តោ រជស្សិរោ>
      text <ធារេន្តោ ព្រាហ្មណវណ្ណំ អាសទញ្ច មសំ ជដំ។>
    text <២០០៥>
      text <ចម្មវាសី ឆមា សេតិ ជាតវេទំ នមស្សតិ>
      text <តំ ត្វំ គន្ត្វាន បុច្ឆស្សុ សោ តេ មគ្គំ បវក្ខតិ។>
    text <២០០៦>
      text <ឥទំ សុត្វា ព្រហ្មពន្ធុ ចេតំ កត្វា បទក្ខិណំ>
      text <ឧទគ្គចិត្តោ បក្កាមិ យេនាសិ អច្ចុតោ ឥសិ។>
    stand <ចូឡវនវណ្ណនា។>
  text <មហាវនវណ្ណនា>
    text <២០០៧>
      text <គច្ឆន្តោ សោ ភារទ្វាជោ អទ្ទស្ស អច្ចុតំ ឥសិំ>
      text <ទិស្វាន តំ ភារទ្វាជោ សម្មោទិ ឥសិនា សហ។>
    text <២០០៨>
      text <កច្ចិ នុ ភោតោ កុសលំ កច្ចិ ភោតោ អនាមយំ>
      text <កច្ចិ ឧញ្ឆេន យាបេសិ កច្ចិ មូលផលា ពហូ។>
    text <២០០៩>
      text <កច្ចិ ឌំសា មកសា ច អប្បមេវ សរីសបា>
      text <វនេ វាឡមិគាកិណ្ណេ កច្ចិ ហិំសា ន វិជ្ជតិ។>
    text <២០១០>
      text <កុសលញ្ចេវ មេ ព្រហ្មេ អថោ ព្រហ្មេ អនាមយំ>
      text <អថោ ឧញ្ឆេន យាបេមិ អថោ មូលផលា ពហូ។>
    text <២០១១>
      text <អថោ ឌំសា មកសា ច អប្បមេវ សរីសបា>
      text <វនេ វាឡមិគាកិណ្ណេ ហិំសា មយ្ហំ ន វិជ្ជតិ។>
    text <២០១២>
      text <ពហូនិ វស្សបូគានិ អស្សមេ វសតោ មម>
      text <នាភិជានាមិ ឧប្បន្នំ អាពាធំ អមនោរមំ។>
    text <២០១៣>
      text <ស្វាគតំ តេ មហាព្រហ្មេ អថោ តេ អទុរាគតំ>
      text <អន្តោ បវិស ភទ្ទន្តេ បាទេ បក្ខាលយស្សុ តេ។>
    text <២០១៤>
      text <តិន្ទុកានិ បិយាលានិ មធុកេ កាសុមារិយោ>
      text <ផលានិ ខុទ្ទកប្បានិ ភុញ្ជ ព្រហ្មេ វរំ វរំ។>
    text <២០១៥>
      text <ឥទម្បិ បានីយំ សីតំ អាភតំ គិរិគព្ភរា>
      text <តតោ បិវ មហាព្រហ្មេ សចេ ត្វំ អភិកង្ខសិ។>
    text <២០១៦>
      text <បដិគ្គហិតំ យំ ទិន្នំ សព្ពស្ស អគ្ឃិយំ កតំ>
      text <សញ្ជយស្ស សកំ បុត្តំ សិវីហិ វិប្បវាសិតំ>
      text <តមហំ ទស្សនមាគតោ យទិ ជានាសិ សំស មេ។>
      text <>
    text <២០១៧>
      text <ន ភវំ ឯតិ បុញ្ញត្ថំ សិវិរាជស្ស ទស្សនំ>
      text <មញ្ញេ ភវំ បត្ថយតិ រញ្ញោ ភរិយំ បតិព្ពតំ>
      text <មញ្ញេ កណ្ហាជិនំ ទាសិំ ជាលិំ ទាសញ្ច ឥច្ឆសិ។>
    text <២០១៨>
      text <អថ វា តយោ មាតាបុត្តេ អរញ្ញា នេតុមាគតោ>
      text <ន តស្ស ភោគា វិជ្ជន្តិ ធនំ ធញ្ញញ្ច ព្រាហ្មណ។>
    text <២០១៩>
      text <អកុទ្ធរូបោហំ ភោតោ នាហំ យាចិតុមាគតោ>
      text <សាធុ ទស្សនមរិយានំ សន្និវាសោ សទា សុខោ។>
    text <២០២០>
      text <អទិដ្ឋបុព្ពោ សិវិរាជា សិវីហិ វិប្បវាសិតោ>
      text <តមហំ ទស្សនមាគតោ យទិ ជានាសិ សំស មេ។>
    text <២០២១>
      text <ឯស សេលោ មហាព្រហ្មេ បព្ពតោ គន្ធមាទនោ>
      text <យត្ថ វេស្សន្តរោ រាជា សហ បុត្តេហិ សម្មតិ។>
    text <២០២២>
      text <ធារេន្តោ ព្រាហ្មណវណ្ណំ អាសទញ្ច មសំ ជដំ>
      text <ចម្មវាសី ឆមា សេតិ ជាតវេទំ នមស្សតិ។>
    text <២០២៣>
      text <ឯតេ នីលា បទិស្សន្តិ នានាផលធរា ទុមា>
      text <ឧគ្គតា អព្ភកូដាវ នីលា អញ្ជនបព្ពតា។>
    text <២០២៤>
      text <ធវស្សកណ្ណា ខទិរា សាលា ផន្ទនមាលុវា>
      text <សម្បវេធន្តិ វាតេន សកិំ បីតាវ មាណវា។>
    text <២០២៥>
      text <ឧបរិ ទុមបរិយាយេសុ សង្គីតិយោវ សុយ្យរេ>
      text <នជ្ជុហា កោកិលសង្ឃា សម្បតន្តិ ទុមា ទុមំ។>
    text <២០២៦>
      text <អវ្ហយន្តេវ គច្ឆន្តំ សាខាបត្តសមីរិតា>
      text <រមយន្តេវ អាគន្តំ មោទយន្តិ និវាសិនំ>
      text <យត្ថ វេស្សន្តរោ រាជា សហ បុត្តេហិ សម្មតិ។>
    text <២០២៧>
      text <ធារេន្តោ ព្រាហ្មណវណ្ណំ អាសទញ្ច មសំ ជដំ>
      text <ចម្មវាសី ឆមា សេតិ ជាតវេទំ នមស្សតិ។>
    text <២០២៨>
      text <ករេរិមាលា វិតតា ភូមិភាគេ មនោរមេ>
      text <សទ្ទលាហរិតា ភូមិ ន តត្ថុទ្ធំសតេ រជោ។>
    text <២០២៩>
      text <មយូរគីវសង្កាសា តូលផស្សសមូបមា>
      text <តិណានិ នាតិវត្តន្តិ សមន្តា ចតុរង្គុលា។>
    text <២០៣០>
      text <អម្ពា ជម្ពូ កបិត្ថា ច នីចេ បក្កា ចុទុម្ពរា>
      text <បរិភោគេហិ រុក្ខេហិ វនំ តំ រតិវឌ្ឍនំ។>
    text <២០៣១>
      text <វេឡុរិយវណ្ណសន្និភំ មច្ឆគុម្ពនិសេវិតំ>
      text <សុចិំ សុគន្ធំ សលិលំ អាបោ តត្ថបិ សន្ទតិ។>
    text <២០៣២>
      text <តស្សាវិទូរេ បោក្ខរណី ភូមិភាគេ មនោរមេ>
      text <បទុមុប្បលសញ្ឆន្នា ទេវានមិវ នន្ទនេ។>
    text <២០៣៣>
      text <តីណិ ឧប្បលជាតានិ តស្មិំ សរសិ ព្រាហ្មណ>
      text <វិចិត្តំ នីលានេកានិ សេតា លោហិតកានិ ច។>
    text <២០៣៤>
      text <ខោមាវ តត្ថ បទុមា សេតសោគន្ធិកេហិ ច>
      text <កលម្ពកេហិ សញ្ឆន្នោ មុចលិន្ទោ នាម សោ សរោ។>
    text <២០៣៥>
      text <អថេត្ថ បទុមា ផុល្លា អបរិយន្តាវ ទិស្សរេ>
      text <គិម្ហា ហេមន្តិកា ផុល្លា ជណ្ណុតគ្ឃា ឧបត្ថរា។>
    text <២០៣៦>
      text <សុរភី សម្បវាយន្តិ វិចិត្តបុប្ផសន្ថតា>
      text <ភមរា បុប្ផគន្ធេន សមន្តា មភិនាទិតា។>
    text <២០៣៧>
      text <អថេត្ថ ឧទកន្តស្មិំ រុក្ខា តិដ្ឋន្តិ ព្រាហ្មណ>
      text <កទម្ពា បាដលី ផុល្លា កោវិឡារា ច បុប្ផិតា។>
    text <២០៣៨>
      text <អង្កោលា កច្ឆិការា ច បារិជញ្ញា ច បុប្ផិតា>
      text <វារណា វយនា រុក្ខា មុចលិន្ទមុភតោ សរំ។>
    text <២០៣៩>
      text <សិរីសា សេតបារិសា សាធុ វាយន្តិ បទ្មកា>
      text <និគ្គុណ្ឌី សិរីនិគ្គុណ្ឌី អសនា ចេត្ថ បុប្ផិតា។>
    text <២០៤០>
      text <បង្គុរា ពហុលា សេលា សោភញ្ជនា ច បុប្ផិតា>
      text <កេតកា កណិការា ច កនវេរា ច បុប្ផិតា។>
    text <២០៤១>
      text <អជ្ជុនា អជ្ជុកណ្ណា ច មហានាមា ច បុប្ផិតា>
      text <សុបុប្ផិតគ្គា តិដ្ឋន្តិ បជ្ជលន្តេវ កិំសុកា។>
    text <២០៤២>
      text <សេតបណ្ណី សត្តបណ្ណា កទលិយោ កុសុម្ភរា>
      text <ធនុតក្ការី បុប្ផេហិ សីសបាវរណានិ ច។>
    text <២០៤៣>
      text <អច្ឆិវា សល្លវា រុក្ខា សល្លកិយោ ច បុប្ផិតា>
      text <សេតគេរុ ច តគរា មំសិកុដ្ឋា កុលាវរា។>
    text <២០៤៤>
      text <ទហរា រុក្ខា ច វុទ្ធា ច អកុដិលា ចេត្ថ បុប្ផិតា>
      text <អស្សមំ ឧភតោ ឋន្តិ អគ្យាគារំ សមន្តតោ។>
    text <២០៤៥>
      text <អថេត្ថ ឧទកន្តស្មិំ ពហុជាតោ ផណិជ្ជកោ>
      text <មុគ្គតិយោ ករតិយោ សេវាលសីសកា ពហូ។>
    text <២០៤៦>
      text <ឧទ្ទាបវត្តំ ឧល្លុឡិតំ មក្ខិកា ហិង្គុជាលិកា>
      text <ទាសិមកញ្ជកោ ចេត្ថ ពហូ នីចេកឡម្ពកា។>
    text <២០៤៧>
      text <ឯលម្ផុរកសញ្ឆន្នា រុក្ខា តិដ្ឋន្តិ ព្រាហ្មណ>
      text <សត្តាហំ ធារិយមានានំ គន្ធោ តេសំ ន ឆិជ្ជតិ។>
    text <២០៤៨>
      text <ឧភតោ សរំ មុចលិន្ទំ បុប្ផា តិដ្ឋន្តិ សោភនា>
      text <ឥន្ទីវរេហិ សញ្ឆន្នំ វនំ តំ ឧបសោភតិ។>
    text <២០៤៩>
      text <អឌ្ឍមាសំ ធារិយមានានំ គន្ធោ តេសំ ន ឆិជ្ជតិ>
      text <នីលបុប្ផី សេតវារី បុប្ផិតា គិរិកណ្ណិកា>
      text <កលេរុក្ខេហិ សញ្ឆន្នំ វនំ តំ តុលសីហិ ច។>
    text <២០៥០>
      text <សម្មទ្ទតេវ គន្ធេន បុប្ផសាខាហិ តំ វនំ>
      text <ភមរា បុប្ផគន្ធេន សមន្តា មភិនាទិតា។>
    text <២០៥១>
      text <តីណិ កក្ការុជាតានិ តស្មិំ សរសិ ព្រាហ្មណ>
      text <កុម្ភមត្តានិ ចេកានិ មុរជមត្តានិ តា ឧភោ។>
    text <២០៥២>
      text <អថេត្ថ សាសបោ ពហុកោ នាទិយោ ហរិតាយុតោ>
      text <អសី តាលាវ តិដ្ឋន្តិ ឆេជ្ជា ឥន្ទីវរា ពហូ។>
    text <២០៥៣>
      text <អប្ផោដា សុរិយវល្លី ច កាឡីយា មធុគន្ធិយា>
      text <អសោកា មុទយន្តី ច វល្លិភោ ខុទ្ទបុប្ផិយោ។>
    text <២០៥៤>
      text <កោរណ្ឌកា អនោជា ច បុប្ផិតា នាគមល្លិកា>
      text <រុក្ខមារុយ្ហ តិដ្ឋន្តិ ផុល្លា កិំសុកវល្លិយោ។>
    text <២០៥៥>
      text <កដេរុហា ច វាសន្តី យូថិកា មធុគន្ធិយា>
      text <និលិយា សុមនា ភណ្ឌី សោភតិ បទុមុត្តរោ។>
    text <២០៥៦>
      text <បាដលី សមុទ្ទកប្បាសី កណិការា ច បុប្ផិតា>
      text <ហេមជាលាវ ទិស្សន្តិ រុចិរគ្គិ សិខូបមា។>
    text <២០៥៧>
      text <យានិ តានិ ច បុប្ផានិ ថលជានុទកានិ ច>
      text <សព្ពានិ តត្ថ ទិស្សន្តិ ឯវំ រម្មោ មហោទធិ។>
    text <២០៥៨>
      text <អថស្សា បោក្ខរណិយា ពហុកា វារិគោចរា>
      text <រោហិតា នឡបី សិង្គូ កុម្ភិលា មករា សុសូ។>
    text <២០៥៩>
      text <មធុ ច មធុលដ្ឋិ ច តាលិសា ច បិយង្គុកា>
      text <កុដន្ទជា ភទ្ទមុត្តា សេតបុប្ផា ច លោលុបា។>
    text <២០៦០>
      text <សុរភី ច រុក្ខា តគរា ពហុកា តុង្គវណ្ដកា>
      text <បទ្មកា នរទា កុដ្ឋា ឈាមកា ច ហរេណុកា។>
    text <២០៦១>
      text <ហលិទ្ទកា គន្ធសិលា ហិរិវេរា ច គុគ្គុលា>
      text <វិភេទិកា ចោរកា កុដ្ឋា កប្បុរា ច កលិង្គុកា។>
    text <២០៦២>
      text <អថេត្ថ សីហព្យគ្ឃា ច បុរិសាលូ ច ហត្ថិយោ>
      text <ឯណេយ្យា បសទា ចេវ រោហិច្ចា សរភា មិគា។>
    text <២០៦៣>
      text <កោដ្ឋសុណា សុណោបិ ច តុលិយា នឡសន្និភា>
      text <ចាមរី ចលនី លង្ឃី ឈាបិតា មក្កដា បិចុ។>
    text <២០៦៤>
      text <កក្កដា កដមាយា ច ឥក្កា គោណសិរា ពហូ>
      text <ខគ្គា វរាហា នកុលា កាឡកេត្ថ ពហូតសោ។>
    text <២០៦៥>
      text <មហិំសា សោណសិង្គាលា បម្បកា ច សមន្តតោ>
      text <អាកុច្ឆា បចលាកា ច ចិត្រកា ចាបិ ទីបិយោ។>
    text <២០៦៦>
      text <បេលកា ច វិឃាសាទា សីហា គោគណិសាទកា>
      text <អដ្ឋបាទា ច មោរា ច ភស្សរា ច កុកុត្ថកា។>
    text <២០៦៧>
      text <ចង្កោរា កុក្កុដា នាគា អញ្ញមញ្ញំ បកូជិនោ>
      text <ពកា ពលាកា នជ្ជុហា ទិន្ទិភា កុញ្ជវាជិតា។>
    text <២០៦៨>
      text <ព្យគ្ឃិនសា លោហបិដ្ឋា បម្មកា ជីវជីវកា>
      text <កបិញ្ជរា តិត្តិរាយោ កុលា ច បដិកុត្ថកា។>
    text <២០៦៩>
      text <មន្ទាលកា ចេលកេដុ ភណ្ឌុតិត្តិរនាមកា>
      text <ចេលាវកា បិង្គលាយោ គោដកា អង្គហេតុកា។>
    text <២០៧០>
      text <ករវិយា ច សគ្គា ច ឧហុង្ការា ច កុក្កុហា>
      text <នានាទិជគណាកិណ្ណំ នានាសរនិកូជិតំ។>
    text <២០៧១>
      text <អថេត្ថ សកុណា សន្តិ នីលកា មញ្ជុភាណិកា>
      text <មោទន្តិ សហ ភរិយាហិ អញ្ញមញ្ញំ បកូជិនោ។>
    text <២០៧២>
      text <អថេត្ថ សកុណា សន្តិ ទិជា មញ្ជុស្សរា សិតា>
      text <សេតច្ឆិកុដា ភទ្រក្ខា អណ្ឌជា ចិត្របេខុណា។>
    text <២០៧៣>
      text <អថេត្ថ សកុណា សន្តិ ទិជា មញ្ជុស្សរា សិតា>
      text <សិខណ្ឌី នីលគីវាហិ អញ្ញមញ្ញំ បកូជិនោ។>
    text <២០៧៤>
      text <កុកុត្ថកា កុឡីរកា កោដ្ឋា បោក្ខរសាតកា>
      text <កាលាមេយ្យា ពលិយក្ខា កទម្ពា សុវសាឡិកា។>
    text <២០៧៥>
      text <ហលិទ្ទា លោហិតា សេតា អថេត្ថ នលកា ពហូ>
      text <វារណា ភិង្គរាជា ច កទម្ពា សុវកោកិលា។>
    text <២០៧៦>
      text <ឧក្កុសា កុររា ហំសា អាដា បរិវទេន្តិកា>
      text <បាកហំសា អតិពលា នជ្ជុហា ជីវជីវកា។>
    text <២០៧៧>
      text <បារេវតា រវិហំសា ចក្កវាកា នទីចរា>
      text <វារណាភិរុទា រម្មា ឧភោ កាលូបកូជិនោ។>
    text <២០៧៨>
      text <អថេត្ថ សកុណា សន្តិ នានាវណ្ណា ពហូ ទិជា>
      text <មោទន្តិ សហ ភរិយាហិ អញ្ញមញ្ញំ បកូជិនោ។>
    text <២០៧៩>
      text <អថេត្ថ សកុណា សន្តិ នានាវណ្ណា ពហូ ទិជា>
      text <សព្ពេ មញ្ជូ និកូជន្តិ មុចលិន្ទមុភតោសរំ។>
    text <២០៨០>
      text <អថេត្ថ សកុណា សន្តិ ករវិយា នាម តេ ទិជា>
      text <មោទន្តិ សហ ភរិយាហិ អញ្ញមញ្ញំ បកូជិនោ។>
    text <២០៨១>
      text <អថេត្ថ សកុណា សន្តិ ករវិយា នាម តេ ទិជា>
      text <សព្ពេ មញ្ជូ និកូជន្តិ មុចលិន្ទមុភតោសរំ។>
    text <២០៨២>
      text <ឯណេយ្យបសទាកិណ្ណំ នាគសំសេវិតំ វនំ>
      text <នានាលតាហិ សញ្ឆន្នំ កទលីមិគសេវិតំ។>
    text <២០៨៣>
      text <អថេត្ថ សាសបោ ពហុកោ នីវារោ វរកោ ពហុ>
      text <សាលិ អកដ្ឋបាកោ ច ឧច្ឆុ តត្ថ អនប្បកោ។>
    text <២០៨៤>
      text <អយំ ឯកបទី ឯតិ ឧជុំ គច្ឆតិ អស្សមំ>
      text <ខុទំ បិបាសំ អរតិំ តត្ថ បត្តោ ន វិន្ទតិ>
      text <យត្ថ វេស្សន្តរោ រាជា សហ បុត្តេហិ សម្មតិ។>
    text <២០៨៥>
      text <ធារេន្តោ ព្រាហ្មណវណ្ណំ អាសទញ្ច មសំ ជដំ>
      text <ចម្មវាសី ឆមា សេតិ ជាតវេទំ នមស្សតិ។>
    text <២០៨៦>
      text <ឥទំ សុត្វា ព្រហ្មពន្ធុ ឥសិំ កត្វា បទក្ខិណំ>
      text <ឧទគ្គចិត្តោ បក្កាមិ យត្ថ វេស្សន្តរោ អហុ។>
    stand <មហាវនវណ្ណនា។>
  text <ទារកបព្ពំ>
    text <២០៨៧>
      text <ឧដ្ឋេហិ ជាលិ បតិដ្ឋ បោរាណំ វិយ ទិស្សតិ>
      text <ព្រាហ្មណំ វិយ បស្សាមិ នន្ទិយោ មាភិកីររេ។>
    text <២០៨៨>
      text <អហម្បិ តាត បស្សាមិ យោ សោ ព្រហ្មាវ ទិស្សតិ>
      text <អទ្ធិកោ វិយ អាយាតិ អតិថី នោ ភវិស្សតិ។>
    text <២០៨៩>
      text <កច្ចិ នុ ភោតោ កុសលំ កច្ចិ ភោតោ អនាមយំ>
      text <កច្ចិ ឧញ្ឆេន យាបេថ កច្ចិ មូលផលា ពហូ។>
    text <២០៩០>
      text <កច្ចិ ឌំសា មកសា ច អប្បមេវ សរីសបា>
      text <វនេ វាឡមិគាកិណ្ណេ កច្ចិ ហិំសា ន វិជ្ជតិ។>
    text <២០៩១>
      text <កុសលញ្ចេវ នោ ព្រហ្មេ អថោ ព្រហ្មេ អនាមយំ>
      text <អថោ ឧញ្ឆេន យាបេម អថោ មូលផលា ពហូ។>
    text <២០៩២>
      text <អថោ ឌំសា មកសា ច អប្បមេវ សរីសបា>
      text <វនេ វាឡមិគាកិណ្ណេ ហិំសា អម្ហំ ន វិជ្ជតិ។>
    text <២០៩៣>
      text <សត្ត នោ មាសេ វសតំ អរញ្ញេ ជីវសោកិនំ>
      text <ឥទម្បិ បឋមំ បស្សាម ព្រាហ្មណំ ទេវវណ្ណិនំ>
      text <អាទាយ វេឡុវំ ទណ្ឌំ អគ្គិហុត្តំ កមណ្ឌលុំ។>
    text <២០៩៤>
      text <ស្វាគតំ តេ មហាព្រហ្មេ អថោ តេ អទុរាគតំ>
      text <អន្តោ បវិស ភទ្ទន្តេ បាទេ បក្ខាលយស្សុ តេ។>
    text <២០៩៥>
      text <តិន្ទុកានិ បិយាលានិ មធុកេ កាសុមារិយោ>
      text <ផលានិ ខុទ្ទកប្បានិ ភុញ្ជ ព្រហ្មេ វរំ វរំ។>
    text <២០៩៦>
      text <ឥទម្បិ បានីយំ សីតំ អាភតំ គិរិគព្ភរា>
      text <តតោ បិវ មហាព្រហ្មេ សចេ ត្វំ អភិកង្ខសិ។>
    text <២០៩៧>
      text <អថ ត្វំ កេន វណ្ណេន កេន វា បន ហេតុនា>
      text <អនុប្បត្តោ ព្រហារញ្ញំ តំ មេ អក្ខាហិ បុច្ឆិតោ។>
    text <២០៩៨>
      text <យថា វារិវហោ បូរោ សព្ពកាលំ ន ខីយតិ>
      text <ឯវំ តំ យាចិតាគច្ឆិំ បុត្តេ មេ ទេហិ យាចិតោ។>
    text <២០៩៩>
      text <ទទាមិ ន វិកម្បាមិ ឥស្សរោ នយ ព្រាហ្មណ>
      text <បាតោ គតា រាជបុត្តី សាយំ ឧញ្ឆាតោ ឯហិតិ។>
    text <២១០០>
      text <ឯករត្តិំ វសិត្វាន បាតោ គច្ឆសិ ព្រាហ្មណ>
      text <តស្សា ន្ហាតេ ឧបឃាតេ អថ នេ មាលធារិនេ។>
    text <២១០១>
      text <ឯករត្តិំ វសិត្វាន បាតោ គច្ឆសិ ព្រាហ្មណ>
      text <នានាបុប្ផេហិ សញ្ឆន្នេ នានាគន្ធេហិ ភូសិតេ>
      text <នានាមូលផលាកិណ្ណេ គច្ឆ ស្វាទាយ ព្រាហ្មណ។>
    text <២១០២>
      text <ន វាសមភិរោចាមិ គមនំ មយ្ហ រុច្ចតិ>
      text <អន្តរាយោបិ មេ អស្ស គច្ឆញ្ញេវ រថេសភ។>
    text <២១០៣>
      text <ន ហេតា យាចយោគី នំ អន្តរាយស្ស ការិយា>
      text <ឥត្ថិយោ មន្តំ ជានន្តិ សព្ពំ គណ្ហន្តិ វាមតោ។>
    text <២១០៤>
      text <សទ្ធាយ ទានំ ទទតោ មាសំ អទក្ខិ មាតរំ>
      text <អន្តរាយម្បិ សា កយិរា គច្ឆញ្ញេវ រថេសភ។>
    text <២១០៥>
      text <អាមន្តយស្សុ តេ បុត្តេ មា តេ មាតរមទ្ទសុំ>
      text <សទ្ធាយ ទានំ ទទតោ ឯវំ បុញ្ញំ បវឌ្ឍតិ។>
    text <២១០៦>
      text <អាមន្តយស្សុ តេ បុត្តេ មា តេ មាតរមទ្ទសុំ>
      text <មាទិសស្ស ធនំ ទត្វា រាជ សគ្គំ គមិស្សសិ។>
    text <២១០៧>
      text <សចេ ត្វំ និច្ឆសេ ទដ្ឋុំ មម ភរិយំ បតិព្ពតំ>
      text <អយ្យកស្សបិ ទស្សេហិ ជាលិំ កណ្ហាជិនំ ចុភោ។>
    text <២១០៨>
      text <ឥមេ កុមារេ ទិស្វាន មញ្ជុកេ បិយភាណិនេ>
      text <បតីតោ សុមនោ វិត្តោ ពហុំ ទស្សតិ តេ ធនំ។>
    text <២១០៩>
      text <អច្ឆេទនស្ស ភាយាមិ រាជបុត្ត សុណោហិ មេ>
      text <រាជទណ្ឌាយ មំ ទជ្ជា វិក្កិណេយ្យ ហនេយ្យ វា>
      text <ជិនោ ធនញ្ច ទាសេ ច គារយ្ហស្ស ព្រហ្មពន្ធុយា។>
    text <២១១០>
      text <ឥមេ កុមារេ ទិស្វាន មញ្ជុកេ បិយភាណិនេ>
      text <ធម្មេ ឋិតោ មហារាជា សិវីនំ រដ្ឋវឌ្ឍនោ>
      text <លទ្ធា បីតិសោមនស្សំ ពហុំ ទស្សតិ តេ ធនំ។>
    text <២១១១>
      text <នាហំ តម្បិ ករិស្សាមិ យំ មំ ត្វំ អនុសាសសិ>
      text <ទារកេវ អហំ នេស្សំ ព្រាហ្មណ្យា បរិចារកេ។>
    text <២១១២>
      text <តតោ កុមារា ព្យថិតា សុត្វា លុទ្ទស្ស ភាសិតំ>
      text <តេន តេន បធាវិំសុ ជាលី កណ្ហាជិនា ចុភោ។>
    text <២១១៣>
      text <ឯហិ តាត បិយបុត្ត បូរេថ មម បារមិំ>
      text <ហទយំ មេភិសិញ្ចេថ ករោថ វចនំ មម។>
    text <២១១៤>
      text <យានា នាវា ច មេ ហោថ អចលា ភវសាគរេ>
      text <ជាតិបារំ តរិស្សាមិ សន្តារេស្សំ សទេវកំ។>
    text <២១១៥>
      text <ឯហិ អម្ម បិយធីតិ បូរេថ មម បារមិំ>
      text <ហទយំ មេភិសិញ្ចេថ ករោថ វចនំ មម។>
    text <២១១៦>
      text <យានា នាវា ច មេ ហោថ អចលា ភវសាគរេ>
      text <ជាតិបារំ តរិស្សាមិ ឧទ្ធរិស្សំ សទេវកំ។>
    text <២១១៧>
      text <តតោ កុមារេ អាទាយ ជាលិំ កណ្ហាជិនំ ចុភោ>
      text <ព្រាហ្មណស្ស អទា ទានំ សិវីនំ រដ្ឋវឌ្ឍនោ។>
    text <២១១៨>
      text <តតោ កុមារេ អាទាយ ជាលិំ កណ្ហាជិនំ ចុភោ>
      text <ព្រាហ្មណស្ស អទា វិត្តោ បុត្តកេ ទានមុត្តមំ។>
    text <២១១៩>
      text <តទាសិ យំ ភិំសនកំ តទាសិ លោមហំសនំ>
      text <យំ កុមារេ បទិន្នម្ហិ មេទនី សម្បកម្បថ។>
    text <២១២០>
      text <តទាសិ យំ ភិំសនកំ តទាសិ លោមហំសនំ>
      text <យំ បញ្ជលិកតោ រាជា កុមារេ សុខវច្ឆិតេ>
      text <ព្រាហ្មណស្ស អទា ទានំ សិវីនំ រដ្ឋវឌ្ឍនោ។>
    text <២១២១>
      text <តតោ សោ ព្រាហ្មណោ លុទ្ទោ លតំ ទន្តេហិ ឆិន្ទិយ>
      text <លតាយ ហត្ថេ ពន្ធិត្វា លតាយ អនុមជ្ជថ។>
    text <២១២២>
      text <តតោ សោ រជ្ជុមាទាយ ទណ្ឌញ្ចាទាយ ព្រាហ្មណោ>
      text <អាកោដយន្តោ តេ នេតិ សិវិរាជស្ស បេក្ខតោ។>
    text <២១២៣>
      text <តតោ កុមារា បក្កាមុំ ព្រាហ្មណស្ស បមុញ្ចិយ>
      text <អស្សុបុណ្ណេហិ នេត្តេហិ បិតរំ សោ ឧទិក្ខតិ។>
    text <២១២៤>
      text <វេធមស្សត្ថបត្តំវ បិតុ បាទានិ វន្ទតិ>
      text <បិតុ បាទានិ វន្ទិត្វា ឥទំ វចនមព្រវិ។>
    text <២១២៥>
      text <អម្មា ច តាត និក្ខន្តា ត្វញ្ច នោ តាត ទស្សសិ>
      text <យាវ អម្មម្បិ បស្សេមុ អថ នោ តាត ទស្សសិ។>
    text <២១២៦>
      text <អម្មា ច តាត និក្ខន្តា ត្វញ្ច នោ តាត ទស្សសិ>
      text <មា នោ ត្វំ តាត អទទា យាវ អម្មាបិ ឯតុ នោ>
      text <តទាយំ ព្រាហ្មណោ កាមំ វិក្កិណាតុ ហនាតុ វា។>
    text <២១២៧>
      text <ពលង្កបាទោ អន្ធនខោ អថោ ឱវទ្ធបិណ្ឌិកោ>
      text <ទីឃុត្តរោដ្ឋោ ចបលោ កឡារោ ភគ្គនាសកោ។>
    text <២១២៨>
      text <កុម្ភោទរោ ភគ្គបិដ្ឋិ អថោ វិសមចក្ខុកោ>
      text <លោហមស្សុ ហរិតកេសោ វលីនំ តិលកាហតោ។>
    text <២១២៩>
      text <បិង្គលោ ច វិនតោ ច វិកដោ ច ព្រហា ខរោ>
      text <អជិនានិ ច សន្នទ្ធោ អមនុស្សោ ភយានកោ។>
    text <២១៣០>
      text <មនុស្សោ ឧទាហុ យក្ខោ មំសលោហិតភោជនោ>
      text <គាមា អរញ្ញមាគម្ម ធនំ តំ តាត យាចតិ។>
    text <២១៣១>
      text <នីយមានេ បិសាចេន កិំ នុ តាត ឧទិក្ខសិ>
      text <អស្មា នូន តេ ហទយំ អាយសំ ទឡ្ហពន្ធនំ។>
    text <២១៣២>
      text <យោ នោ ពទ្ធេ ន ជានាសិ ព្រាហ្មណេន ធនេសិនា>
    text <អច្ចាយិកេន លុទ្ទេន យោ នោ គាវោវ សុម្ភតិ។>
    text <២១៣៣>
      text <ឥធេវ អច្ឆតំ កណ្ហា ន សា ជានាតិ កិស្មិញ្ចិ>
      text <មិគីវ ខីរសម្មត្តា យូថា ហីនា បកន្ទតិ។>
    text <២១៣៤>
      text <ន មេ ឥទំ តថា ទុក្ខំ លព្ភា ហិ បុមុនា ឥទំ>
      text <យញ្ច អម្មំ ន បស្សាមិ តំ មេ ទុក្ខតរំ ឥតោ។>
    text <២១៣៥>
      text <ន មេ ឥទំ តថា ទុក្ខំ លព្ភា ហិ បុមុនា ឥទំ>
      text <យញ្ច តាតំ ន បស្សាមិ តំ មេ ទុក្ខតរំ ឥតោ។>
    text <២១៣៦>
      text <សា នូន កបណា អម្មា ចិររត្តាយ រុច្ឆតិ>
      text <កណ្ហាជិនំ អបស្សន្តី កុមារិំ ចារុទស្សនិំ។>
    text <២១៣៧>
      text <សោ នូន កបណោ តាតោ ចិររត្តាយ រុច្ឆតិ>
      text <កណ្ហាជិនំ អបស្សន្តោ កុមារិំ ចារុទស្សនិំ។>
    text <២១៣៨>
      text <សា នូន កបណា អម្មា ចិរំ រុច្ឆតិ អស្សមេ>
      text <កណ្ហាជិនំ អបស្សន្តី កុមារិំ ចារុទស្សនិំ។>
    text <២១៣៩>
      text <សោ នូន កបណោ តាតោ ចិរំ រុច្ឆតិ អស្សមេ>
      text <កណ្ហាជិនំ អបស្សន្តោ កុមារិំ ចារុទស្សនិំ។>
    text <២១៤០>
      text <សា នូន កបណា អម្មា ចិររត្តាយ រុច្ឆតិ>
      text <អឌ្ឍរត្តេ វ រត្តេ វា នទីវ អវសុច្ឆតិ។>
    text <២១៤១>
      text <សោ នូន កបណោ តាតោ ចិររត្តាយ រុច្ឆតិ>
      text <អឌ្ឍរត្តេ វ រត្តេ វា នទីវ អវសុច្ឆតិ។>
    text <២១៤២>
      text <ឥមេ តេ ជម្ពុកា រុក្ខា វេទិសា សិន្ទុវារកា>
      text <វិវិធានិ រុក្ខជាតានិ តានិ អជ្ជ ជហាមសេ។>
    text <២១៤៣>
      text <អស្សត្ថា បនសា ចេមេ និគ្រោធា ច កបិត្ថនា>
      text <វិវិធានិ ផលជាតានិ តានិ អជ្ជ ជហាមសេ។>
    text <២១៤៤>
      text <ឥមេ តិដ្ឋន្តិ អារាមា អយំ សីតូទកា នទី>
      text <យត្ថស្សុ បុព្ពេ កីឡាម តានិ អជ្ជ ជហាមសេ។>
    text <២១៤៥>
      text <វិវិធានិ បុប្ផជាតានិ អស្មិំ ឧបរិបព្ពតេ>
      text <យានស្សុ បុព្ពេ ធារេម តានិ អជ្ជ ជហាមសេ។>
    text <២១៤៦>
      text <វិវិធានិ ផលជាតានិ អស្មិំ ឧបរិបព្ពតេ>
      text <យានស្សុ បុព្ពេ ភុញ្ជាម តានិ អជ្ជ ជហាមសេ។>
    text <២១៤៧>
      text <ឥមេ នោ ហត្ថិកា អស្សា ពលិពទ្ទា ច នោ ឥមេ>
      text <យេហិស្សុ បុព្ពេ កីឡាម តានិ អជ្ជ ជហាមសេ។>
    text <២១៤៨>
      text <នីយមានា កុមារា តេ បិតរំ ឯតទព្រវុំ>
      text <អម្មំ អារោគ្យំ វជ្ជាសិ ត្វញ្ច តាត សុខី ភវ។>
    text <២១៤៩>
      text <ឥមេ នោ ហត្ថិកា អស្សា ពលិពទ្ទា ច នោ ឥមេ>
      text <តានិ អម្មាយ ទជ្ជេសិ សោកំ តេហិ វិនេស្សតិ។>
    text <២១៥០>
      text <ឥមេ នោ ហត្ថិកា អស្សា ពលិពទ្ទា ច នោ ឥមេ>
      text <តានិ អម្មា ឧទិក្ខន្តី សោកំ បដិវិនេស្សតិ។>
    text <២១៥១>
      text <តតោ វេស្សន្តរោ រាជា ទានំ ទត្វាន ខត្តិយោ>
      text <បណ្ណសាលំ បវិសិត្វា កលុនំ បរិទេវយិ។>
    text <២១៥២>
      text <កំ ន្វជ្ជ ឆាតា តសិតា ឧបរុច្ឆន្តិ ទារកា>
      text <សាយំ សំវេសនាកាលេ កោ នេ ទស្សតិ ភោជនំ។>
    text <២១៥៣>
      text <កំ ន្វជ្ជ ឆាតា តសិតា ឧបរុច្ឆន្តិ ទារកា>
      text <សាយំ សំវេសនាកាលេ អម្មា ឆាតម្ហ ទេថ នោ។>
    text <២១៥៤>
      text <កថំ នុ បថំ គច្ឆន្តិ បត្តិកា អនុបាហនា>
      text <សន្តា សូនេហិ បាទេហិ កោ នេ ហត្ថេ គហេស្សតិ។>
    text <២១៥៥>
      text <កថំ នុ សោ ន លជ្ជេយ្យ សម្មុខា បហរំ មម>
      text <អទូសកានំ បុត្តានំ អលជ្ជី វត ព្រាហ្មណោ។>
    text <២១៥៦>
      text <យោបិ មេ ទាសិទាសស្ស អញ្ញោ វា បន បេសិយោ>
      text <តស្សាបិ សុវិហីនស្ស កោ លជ្ជី បហរិស្សតិ។>
    text <២១៥៧>
      text <វារិជស្សេវ មេ សតោ ពទ្ធស្ស កុមិនាមុខេ>
      text <អក្កោសតិ បហរតិ បិយេ បុត្តេ អបស្សតោ។>
    text <២១៥៨>
      text <អទុ ចាបំ គហេត្វាន ខគ្គំ ពន្ធិយ វាមតោ>
      text <អានេស្សាមិ សកេ បុត្តេ បុត្តានញ្ហិ វធោ ទុខោ។>
    text <២១៥៩>
      text <អដ្ឋានមេតំ ទុក្ខរូបំ យំ កុមារា វិហញ្ញរេ>
      text <សតញ្ច ធម្មមញ្ញាយ កោ ទត្វា អនុតប្បតិ។>
    text <២១៦០>
      text <សច្ចំ កិរេវមាហំសុ នរា ឯកច្ចិយា ឥធ>
      text <យស្ស នត្ថិ សកា មាតា យថា នត្ថិ តថេវ សោ។>
    text <២១៦១>
      text <ឯហិ កណ្ហេ មរិស្សាម នត្ថត្ថោ ជីវិតេន នោ>
      text <ទិន្នម្ហាតិ ជនិន្ទេន ព្រាហ្មណស្ស ធនេសិនោ>
    text <អច្ចាយិកស្ស លុទ្ទស្ស យោ នោ គាវោវ សុម្ភតិ។>
    text <២១៦២>
      text <ឥមេ តេ ជម្ពុកា រុក្ខា វេទិសា សិន្ទុវារកា>
      text <វិវិធានិ រុក្ខជាតានិ តានិ កណ្ហេ ជហាមសេ។>
    text <២១៦៣>
      text <អស្សត្ថា បនសា ចេមេ និគ្រោធា ច កបិត្ថនា>
      text <វិវិធានិ ផលជាតានិ តានិ កណ្ហេ ជហាមសេ។>
    text <២១៦៤>
      text <ឥមេ តិដ្ឋន្តិ អារាមា អយំ សីតូទកា នទី>
      text <យត្ថស្សុ បុព្ពេ កីឡាម តានិ កណ្ហេ ជហាមសេ។>
    text <២១៦៥>
      text <វិវិធានិ បុប្ផជាតានិ អស្មិំ ឧបរិបព្ពតេ>
      text <យានស្សុ បុព្ពេ ធារេម តានិ កណ្ហេ ជហាមសេ។>
    text <២១៦៦>
      text <វិវិធានិ ផលជាតានិ អស្មិំ ឧបរិបព្ពតេ>
      text <យានស្សុ បុព្ពេ ភុញ្ជាម តានិ កណ្ហេ ជហាមសេ។>
    text <២១៦៧>
      text <ឥមេ នោ ហត្ថិកា អស្សា ពលិពទ្ទា ច នោ ឥមេ>
      text <យេហិស្សុ បុព្ពេ កីឡាម តានិ កណ្ហេ ជហាមសេ។>
    text <២១៦៨>
      text <នីយមានា កុមារា តេ ព្រាហ្មណស្ស បមុញ្ចិយ>
      text <តេន តេន បធាវិំសុ ជាលី កណ្ហាជិនា ចុភោ។>
    text <២១៦៩>
      text <តតោ សោ រជ្ជុមាទាយ ទណ្ឌញ្ចាទាយ ព្រាហ្មណោ>
      text <អាកោដយន្តោ តេ នេតិ សិវិរាជស្ស បេក្ខតោ។>
    text <២១៧០>
      text <តំ តំ កណ្ហាជិនាវោច អយំ មំ តាត ព្រាហ្មណោ>
      text <លដ្ឋិយា បដិកោដេតិ ឃរេ ជាតំវ ទាសិយំ។>
    text <២១៧១>
      text <ន ចាយំ ព្រាហ្មណោ តាត ធម្មិកា ហោន្តិ ព្រាហ្មណា>
      text <យក្ខោ ព្រាហ្មណវណ្ណេន ខាទិតុំ តាត នេតិ នោ>
      text <នីយមានេ បិសាចេន កិំ នុ តាត ឧទិក្ខសិ។>
    text <២១៧២>
      text <ឥមេ នោ បាទកា ទុក្ខា ទីឃោ ចទ្ធា សុទុគ្គមោ>
      text <នីចេ ចោលម្ពតេ សូរិយោ ព្រាហ្មណោ ច ធារេតិ នោ។>
    text <២១៧៣>
      text <ឱកន្ទាមសេ ភូតានិ បព្ពតានិ វនានិ ច>
      text <សរស្ស សិរសា វន្ទាម សុបតិត្ថេ ច អាបកេ។>
    text <២១៧៤>
      text <តិណលតានិ ឱសធ្យោ បព្ពតានិ វនានិ ច>
      text <អម្មំ អារោគ្យំ វជ្ជាថ អយំ នោ នេតិ ព្រាហ្មណោ។>
    text <២១៧៥>
      text <វជ្ជន្តុ ភោន្តោ អម្មញ្ច មទ្ទិំ អស្មាក មាតរំ>
      text <សចេ អនុបតិតុកាមាសិ ខិប្បំ អនុបតិយាសិ នោ។>
    text <២១៧៦>
      text <អយំ ឯកបទី ឯតិ ឧជុំ គច្ឆតិ អស្សមំ>
      text <តមេវានុបតេយ្យាសិ អបិ បស្សេសិ នេ លហុំ។>
    text <២១៧៧>
      text <អហោ វត រេ ជដិនី វនមូលផលហារិកេ>
      text <សុញ្ញំ ទិស្វាន អស្សមំ តំ តេ ទុក្ខំ ភវិស្សតិ។>
    text <២១៧៨>
      text <អតិវេលំ នុ អម្មាយ ឧញ្ឆា លទ្ធោ អនប្បកោ>
      text <យា នោ ពទ្ធេ ន ជានាសិ ព្រាហ្មណេន ធនេសិនា។>
    text <២១៧៩>
      text <អច្ចាយិកេន លុទ្ទេន យោ នោ គាវោវ សុម្ភតិ>
      text <អបជ្ជ អម្មំ បស្សេមុ សាយំ ឧញ្ឆាតោ អាគតំ។>
    text <២១៨០>
      text <ទជ្ជា អម្មា ព្រាហ្មណស្ស ផលំ ខុទ្ទេន មិស្សិតំ>
      text <តទាយំ អសិតោ ធាតោ ន ពាឡ្ហំ ធារយេយ្យ នោ។>
    text <២១៨១>
      text <សូនា ច វត នោ បាទា ពាឡ្ហំ ធារេតិ ព្រាហ្មណោ>
      text <ឥតិ តត្ថ វិលបិំសុ កុមារា មាតុគិទ្ធិនោ។>
    stand <ទារកបព្ពំ នាម។>
  text <មទ្ទីបព្ពំ>
    text <២១៨២>
      text <តេសំ លាលប្បិតំ សុត្វា តយោ វាឡា វនេ មិគា>
      text <សីហោ ព្យគ្ឃោ ច ទីបិ ច ឥទំ វចនមព្រវុំ។>
    text <២១៨៣>
      text <មា ហេវ នោ រាជបុត្តី សាយំ ឧញ្ឆាតោ អាគមា>
      text <មា ហេវម្ហាក និព្ភោគេ ហេឋយិត្ថ វនេ មិគា។>
    text <២១៨៤>
      text <សីហោ ច នំ វិហេឋេយ្យ ព្យគ្ឃោ ទីបិ ច លក្ខណំ>
      text <នេវ ជាលីកុមារស្ស កុតោ កណ្ហាជិនា សិយា>
      text <ឧភយេនេវ ជីយេថ បតិំ បុត្តេ ច លក្ខណា។>
    text <២១៨៥>
      text <ខណិត្តិកំ មេ បតិតំ ទក្ខិណក្ខិ ច ផន្ទតិ>
      text <អផលា ផលិនោ រុក្ខា សព្ពា មុយ្ហន្តិ មេ ទិសា។>
    text <២១៨៦>
      text <តស្សា សាយន្ហកាលស្មិំ អស្សមាគមនំ បតិ>
      text <អត្ថង្គតម្ហិ សូរិយេ វាឡា បន្ថេ ឧបដ្ឋហុំ។>
    text <២១៨៧>
      text <នីចេ ចោលម្ពតេ សូរិយោ ទូរេ ច វត អស្សមោ>
      text <យញ្ច នេសំ ឥតោ ហស្សំ តំ តេ ភុញ្ជេយ្យុ ភោជនំ។>
    text <២១៨៨>
      text <សោ នូន ខត្តិយោ ឯកោ បណ្ណសាលាយ អច្ឆតិ>
      text <តោសេន្តោ ទារកេ ឆាតេ មមំ ទិស្វា អនាយតិំ។>
    text <២១៨៩>
      text <តេ នូន បុត្តកា មយ្ហំ កបណាយ វរាកិយា>
      text <សាយំ សំវេសនាកាលេ ខីរបីតាវ អច្ឆរេ។>
    text <២១៩០>
      text <តេ នូន បុត្តកា មយ្ហំ កបណាយ វរាកិយា>
      text <សាយំ សំវេសនាកាលេ វារិបីតាវ អច្ឆរេ។>
    text <២១៩១>
      text <តេ នូន បុត្តកា មយ្ហំ កបណាយ វរាកិយា>
      text <បច្ចុគ្គតា មំ តិដ្ឋន្តិ វច្ឆា ពាលាវ មាតរំ។>
    text <២១៩២>
      text <តេ នូន បុត្តកា មយ្ហំ កបណាយ វរាកិយា>
      text <បច្ចុគ្គតា មំ តិដ្ឋន្តិ ហំសាវុបរិបល្លលេ។>
    text <២១៩៣>
      text <តេ នូន បុត្តកា មយ្ហំ កបណាយ វរាកិយា>
      text <បច្ចុគ្គតា មំ តិដ្ឋន្តិ អស្សមស្សាវិទូរតោ។>
    text <២១៩៤>
      text <ឯកាយនោ ឯកបថោ សរា សោព្ភា ច បស្សតោ>
      text <អញ្ញំ មគ្គំ ន បស្សាមិ យេន គច្ឆេយ្យ អស្សមំ។>
    text <២១៩៥>
      text <មិគា នមត្ថុ រាជានោ កាននស្មិំ មហព្ពលា>
      text <ធម្មេន ភាតរោ ហោថ មគ្គំ មេ ទេថ យាចិតា។>
    text <២១៩៦>
      text <អវរុទ្ធស្សាហំ ភរិយា រាជបុត្តស្ស សិរីមតោ>
      text <តំ ចាហំ នាតិមញ្ញាមិ រាមំ សីតាវនុព្ពតា។>
    text <២១៩៧>
      text <តុម្ហេ ច បុត្តេ បស្សថ សាយំ សំវេសនំ បតិ>
      text <អហញ្ច បុត្តេ បស្សេយ្យំ ជាលិំ កណ្ហាជិនំ ចុភោ។>
    text <២១៩៨>
      text <ពហុំ ចិទំ មូលផលំ ភក្ខោ ចាយំ អនប្បកោ>
      text <តតោ ឧបឌ្ឍំ ទស្សាមិ មគ្គំ មេ ទេថ យាចិតា។>
    text <២១៩៩>
      text <រាជបុត្តី ច នោ មាតា រាជបុត្តោ ច នោ បិតា>
      text <ធម្មេន ភាតរោ ហោថ មគ្គំ មេ ទេថ យាចិតា។>
    text <២២០០>
      text <តស្សា លាលប្បមានាយ ពហុំ ការុញ្ញសញ្ហិតំ>
      text <សុត្វា នេលបតិំ វាចំ វាឡា បន្ថា អបក្កមុំ។>
    text <២២០១>
      text <ឥមម្ហិ នំ បទេសម្ហិ បុត្តកា បំសុកុណ្ឋិតា>
      text <បច្ចុគ្គតា មំ តិដ្ឋន្តិ វច្ឆា ពាលាវ មាតរំ។>
    text <២២០២>
      text <ឥមម្ហិ នំ បទេសម្ហិ បុត្តកា បំសុកុណ្ឋិតា>
      text <បច្ចុគ្គតា មំ តិដ្ឋន្តិ ហំសាវុបរិបល្លលេ។>
    text <២២០៣>
      text <ឥមម្ហិ នំ បទេសម្ហិ បុត្តកា បំសុកុណ្ឋិតា>
      text <បច្ចុគ្គតា មំ តិដ្ឋន្តិ អស្សមស្សាវិទូរតោ។>
    text <២២០៤>
      text <ទ្វេ មិគា វិយ ឧក្កណ្ណា សមន្តា មភិធាវិនោ>
      text <អានន្ទិនោ បមុទិតា វគ្គមានាវ កម្បរេ>
      text <ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។>
    text <២២០៥>
      text <ឆកលីវ មិគី ឆាបំ បក្ខី មុត្តាវ បញ្ជរា>
      text <ឱហាយ បុត្តេ និក្ខមិំ សីហីវាមិសគិទ្ធិនី>
      text <ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។>
    text <២២០៦>
      text <ឥទំ នេសំ បទក្កន្តំ នាគានមិវ បព្ពតេ>
      text <ចិតកា បរិកិណ្ណាយោ អស្សមស្សាវិទូរតោ>
      text <ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។>
    text <២២០៧>
      text <វាលិកាយបិ ឱកិណ្ណា បុត្តកា បំសុកុណ្ឋិតា>
      text <សមន្តា មភិធាវន្តិ តេ ន បស្សាមិ ទារកេ។>
    text <២២០៨>
      text <យេ មំ បុរេ បច្ចុដ្ឋេន្តិ អរញ្ញា ទូរមាយតិំ>
      text <ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។>
    text <២២០៩>
      text <ឆកលិំវ មិគិំ ឆាបា បច្ចុគ្គន្តុន មាតរំ>
      text <ទូរេ មំ បវិលោកេន្តិ តេ ន បស្សាមិ ទារកេ។>
    text <២២១០>
      text <ឥទំ នេសំ កីឡានកំ បតិតំ បណ្ឌុពេឡុវំ>
      text <ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។>
    text <២២១១>
      text <ថនា ច មយ្ហិមេ បូរា ឧរោ ច សម្បទាលតិ>
      text <ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។>
    text <២២១២>
      text <ឧច្ឆង្គេកោ វិចិនាតិ ថនមេកាវលម្ពតិ>
      text <ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។>
    text <២២១៣>
      text <យស្សុ សាយន្ហសមយំ បុត្តកា បំសុកុណ្ឋិតា>
    text <ឧច្ឆង្គេ មេ វិវត្តន្តិ តេ ន បស្សាមិ ទារកេ។>
    text <២២១៤>
      text <អយំ សោ អស្សមោ បុព្ពេ សមជ្ជោ បដិភាតិ មំ>
      text <ត្យជ្ជ បុត្តេ អបស្សន្ត្យា ភមតេ វិយ អស្សមោ។>
    text <២២១៥>
      text <កិមិទំ អប្បសទ្ទោវ អស្សមោ បដិភាតិ មំ>
      text <កាកោលាបិ ន វស្សន្តិ មតា មេ នូន ទារកា។>
    text <២២១៦>
      text <កិមិទំ អប្បសទ្ទោវ អស្សមោ បដិភាតិ មំ>
      text <សកុណាបិ ន វស្សន្តិ មតា មេ នូន ទារកា។>
    text <២២១៧>
      text <កិមិទំ តុណ្ហិភូតោសិ អបិ រត្តេវ មេ មនោ>
      text <កាកោលាបិ ន វស្សន្តិ មតា មេ នូន ទារកា។>
    text <២២១៨>
      text <កិមិទំ តុណ្ហិភូតោសិ អបិ រត្តេវ មេ មនោ>
      text <សកុណាបិ ន វស្សន្តិ មតា មេ នូន ទារកា។>
    text <២២១៩>
      text <កច្ចិ នុ មេ អយ្យបុត្ត មិគា ខាទិំសុ ទារកេ>
      text <អរញ្ញេ ឥរិណេ វិវនេ កេន នីតា មេ ទារកា។>
    text <២២២០>
      text <អទុ តេ បហិតា ទូតា អទុ សុត្តា បិយំវទា>
      text <អទុ ពហិ នោ និក្ខន្តា ខិឌ្ឌាសុ បសុតា នុ តេ។>
    text <២២២១>
      text <នេវាសំ កេសា ទិស្សន្តិ ហត្ថបាទា ច ជាលិនោ>
      text <សកុណានញ្ច ឱបាតោ កេន នីតា មេ ទារកា។>
    text <២២២២>
      text <ឥទំ តតោ ទុក្ខតរំ សល្លវិទ្ធោ យថា វណោ>
      text <ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។>
    text <២២២៣>
      text <ឥទម្បិ ទុតិយំ សល្លំ កម្បេតិ ហទយំ មម>
      text <យញ្ច បុត្តេ ន បស្សាមិ ត្វញ្ច មំ នាភិភាសសិ។>
    text <២២២៤>
      text <អជ្ជេវ មេ ឥមំ រត្តិំ រាជបុត្ត ន សំសសិ>
      text <មញ្ញេ ឱក្កន្តសន្តំ មំ បាតោ ទក្ខិសិ នោ មតំ។>
    text <២២២៥>
      text <នូន មទ្ទី វរារោហា រាជបុត្តី យសស្សិនី>
      text <បាតោ គតាសិ ឧញ្ឆាយ កិមិទំ សាយមាគតា។>
    text <២២២៦>
      text <ននុ ត្វំ សទ្ទមស្សោសិ យេ សរំ បាតុមាគតា>
      text <សីហស្សបិ នទន្តស្ស ព្យគ្ឃស្ស ច និកុជ្ជិតំ។>
    text <២២២៧>
      text <អហុ បុព្ពនិមិត្តំ មេ វិចរន្ត្យា ព្រហាវនេ>
      text <ខណិត្តោ មេ ហត្ថា បតិតោ ឧគ្គីវញ្ចាបិ អំសតោ។>
    text <២២២៨>
      text <តទាហំ ព្យថិតា ភីតា បុថុ កត្វាន បញ្ជលិំ>
      text <សព្ពទិសា នមស្សិស្សំ អបិ សោត្ថិ ឥតោ សិយា។>
    text <២២២៩>
      text <មា ហេវ នោ រាជបុត្តោ ហតោ សីហេន ទីបិនា>
      text <ទារកា វា បរាមដ្ឋា អច្ឆកោកតរច្ឆិហិ។>
    text <២២៣០>
      text <សីហោ ព្យគ្ឃោ ច ទីបិ ច តយោ វាឡា វនេ មិគា>
      text <តេ មំ បរិយាវរុំ មគ្គំ តេន សាយម្ហិ អាគតា។>
    text <២២៣១>
      text <អហំ បតិញ្ច បុត្តេ ច អាចេរមិវ មាណវោ>
      text <អនុដ្ឋិតា ទិវារត្តិំ ជដិនី ព្រហ្មចារិនី។>
    text <២២៣២>
      text <អជិនានិ បរិទហិត្វា វនមូលផលហារិយា>
      text <វិចរាមិ ទិវារត្តិំ តុម្ហំ កាមា ហិ បុត្តកា។>
    text <២២៣៣>
      text <អហំ សុវណ្ណហលិទ្ទិំ អាភតំ បណ្ឌុពេឡុវំ>
      text <រុក្ខបក្កានិ ចាហាសិំ ឥមេ វោ បុត្ត កីឡនា។>
    text <២២៣៤>
      text <ឥមំ មូលាឡិវត្តកំ សាលុកំ ចិញ្ចភេទកំ>
      text <ភុញ្ជ ខុទ្ទេហិ សំយុត្តំ សហ បុត្តេហិ ខត្តិយ។>
    text <២២៣៥>
      text <បទុមំ ជាលិនោ ទេហិ កុមុទញ្ច កុមារិយា>
      text <មាលិនេ បស្ស នច្ចន្តេ សិវិ បុត្តានិ អវ្ហយ។>
    text <២២៣៦>
      text <តតោ កណ្ហាជិនាយបិ និសាមេហិ រថេសភ>
      text <មញ្ជុស្សរាយ វគ្គុយា អស្សមំ ឧបយន្តិយា។>
    text <២២៣៧>
      text <សមានសុខទុក្ខម្ហា រដ្ឋា បព្ពាជិតា ឧភោ>
      text <អបិ សិវិ បុត្តេ បស្សេសិ ជាលិំ កណ្ហាជិនំ ចុភោ។>
    text <២២៣៨>
      text <សមណេ ព្រាហ្មណេ នូន ព្រហ្មចរិយបរាយណេ>
      text <អហំ លោកេ អភិស្សបិំ សីលវន្តេ ពហុស្សុតេ>
      text <ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។>
    text <២២៣៩>
      text <ឥមេ តេ ជម្ពុកា រុក្ខា វេទិសា សិន្ទុវារកា>
      text <វិវិធានិ រុក្ខជាតានិ តេ កុមារា ន ទិស្សរេ។>
    text <២២៤០>
      text <អស្សត្ថា បនសា ចេមេ និគ្រោធា ច កបិត្ថនា>
      text <វិវិធានិ ផលជាតានិ តេ កុមារា ន ទិស្សរេ។>
    text <២២៤១>
      text <ឥមេ តិដ្ឋន្តិ អារាមា អយំ សីតូទកា នទី>
      text <យត្ថស្សុ បុព្ពេ កីឡិំសុ តេ កុមារា ន ទិស្សរេ។>
    text <២២៤២>
      text <វិវិធានិ បុប្ផជាតានិ អស្មិំ ឧបរិបព្ពតេ>
      text <យានស្សុ បុព្ពេ ធារិំសុ តេ កុមារា ន ទិស្សរេ។>
    text <២២៤៣>
      text <វិវិធានិ ផលជាតានិ អស្មិំ ឧបរិបព្ពតេ>
      text <យានស្សុ បុព្ពេ ភុញ្ជិំសុ តេ កុមារា ន ទិស្សរេ។>
    text <២២៤៤>
      text <ឥមេ តេ ហត្ថិកា អស្សា ពលិពទ្ទា ច តេ ឥមេ>
      text <យេហិស្សុ បុព្ពេ កីឡិំសុ តេ កុមារា ន ទិស្សរេ។>
    text <២២៤៥>
      text <ឥមេ សាមា សសោលូកា ពហុកា កទលីមិគា>
      text <យេហិស្សុ បុព្ពេ កីឡិំសុ តេ កុមារា ន ទិស្សរេ។>
    text <២២៤៦>
      text <ឥមេ ហំសា ច កោញ្ចា ច មយូរា ចិត្របេខុណា>
      text <យេហិស្សុ បុព្ពេ កីឡិំសុ តេ កុមារា ន ទិស្សរេ។>
    text <២២៤៧>
      text <ឥមា តា វនគុម្ពាយោ បុប្ផិតា សព្ពកាលិកា>
      text <យត្ថស្សុ បុព្ពេ កីឡិំសុ តេ កុមារា ន ទិស្សរេ។>
    text <២២៤៨>
      text <ឥមា តា បោក្ខរណី រម្មា ចក្កវាកូបកូជិតា>
      text <មន្ទាលកេហិ សញ្ឆន្នា បទុមុប្បលកេហិ ច>
      text <យត្ថស្សុ បុព្ពេ កីឡិំសុ តេ កុមារា ន ទិស្សរេ។>
    text <២២៤៩>
      text <ន តេ កដ្ឋានិ ភិន្នានិ ន តេ ឧទកមាហតំ>
      text <អគ្គិបិ តេ ន ហាបិតោ កិំ នុ មន្ទោវ ឈាយសិ។>
    text <២២៥០>
      text <បិយោ បិយេន សង្គម្ម សមោ មេ ព្យបហញ្ញតិ>
      text <ត្យជ្ជ បុត្តេ ន បស្សាមិ ជាលិំ កណ្ហាជិនំ ចុភោ។>
    text <២២៥១>
      text <ន ខោ នោ ទេវ បស្សាមិ យេន តេ នីហតា មតា>
      text <កាកោលាបិ ន វស្សន្តិ មតា មេ នូន ទារកា។>
    text <២២៥២>
      text <ន ខោ នោ ទេវ បស្សាមិ យេន តេ នីហតា មតា>
      text <សកុណាបិ ន វស្សន្តិ មតា មេ នូន ទារកា។>
    text <២២៥៣>
      text <សា តត្ថ បរិទេវិត្វា បព្ពតានិ វនានិ ច>
      text <បុនទេវស្សមំ គន្ត្វា រោទិ សាមិកសន្តិកេ។>
    text <២២៥៤>
      text <ន ខោ នោ ទេវ បស្សាមិ យេន តេ នីហតា មតា>
      text <កាកោលាបិ ន វស្សន្តិ មតា មេ នូន ទារកា។>
    text <២២៥៥>
      text <ន ខោ នោ ទេវ បស្សាមិ យេន តេ នីហតា មតា>
      text <សកុណាបិ ន វស្សន្តិ មតា មេ នូន ទារកា។>
    text <២២៥៦>
      text <ន ខោ នោ ទេវ បស្សាមិ យេន តេ នីហតា មតា>
      text <វិចរន្តិ រុក្ខមូលេសុ បព្ពតេសុ គុហាសុ ច។>
    text <២២៥៧>
      text <ឥតិ មទ្ទី វរារោហា រាជបុត្តី យសស្សិនី>
      text <ពាហា បគ្គយ្ហ កន្ទិត្វា តត្ថេវ បតិតា ឆមា។>
    text <២២៥៨>
      text <តមជ្ឈបត្តំ រាជបុត្តិំ ឧទកេនាភិសិញ្ចថ>
      text <អស្សត្ថំ នំ វិទិត្វាន អថ នំ ឯតទព្រវិ។>
    text <២២៥៩>
      text <អាទិយេនេវ តេ មទ្ទិ ទុក្ខំ នក្ខាតុមិច្ឆិសំ>
      text <ទលិទ្ទោ យាចកោ វុឌ្ឍោ ព្រាហ្មណោ ឃរមាគតោ។>
    text <២២៦០>
      text <តស្ស ទិន្នា មយា បុត្តា មទ្ទិ មា ភាយិ អស្សស>
      text <មំ បស្ស មទ្ទិ មា បុត្តេ មា ពាឡ្ហំ បរិទេវសិ>
    text <លច្ឆាម បុត្តេ ជីវន្តា អរោគា ច ភវាមសេ។>
    text <២២៦១>
      text <បុត្តេ បសុញ្ច ធញ្ញញ្ច យញ្ច អញ្ញំ ឃរេ ធនំ>
      text <ទជ្ជា សប្បុរិសោ ទានំ ទិស្វា យាចកមាគតំ>
      text <អនុមោទាហិ មេ មទ្ទិ បុត្តកេ ទានមុត្តមំ។>
    text <២២៦២>
      text <អនុមោទាមិ តេ ទេវ បុត្តកេ ទានមុត្តមំ>
      text <ទត្វា ចិត្តំ បសាទេហិ ភិយ្យោ ទានំ ទទោ ភវ។>
    text <២២៦៣>
      text <យោ ត្វំ មច្ឆេរភូតេសុ មនុស្សេសុ ជនាធិប>
      text <ព្រាហ្មណស្ស អទា ទានំ សិវីនំ រដ្ឋវឌ្ឍនោ។>
    text <២២៦៤>
      text <និន្នាទិតា តេ បថវី សទ្ទោ តេ តិទិវង្គតោ>
      text <សមន្តា វិជ្ជុតា អាគុំ គិរីនំវ បតិស្សុតា។>
    text <២២៦៥>
      text <តស្ស តេ អនុមោទន្តិ ឧភោ នារទបព្ពតា>
      text <ឥន្ទោ ច ព្រហ្មា បជាបតិ សោមោ យមោ វេស្សវណោ>
      text <សព្ពេ ទេវានុមោទន្តិ តាវតិំសា សឥន្ទកា។>
    text <២២៦៦>
      text <ឥតិ មទ្ទី វរារោហា រាជបុត្តី យសស្សិនី>
      text <វេស្សន្តរស្ស អនុមោទិ បុត្តកេ ទានមុត្តមំ។>
    stand <មទ្ទីបព្ពំ នាម។>
  text <សក្កបព្ពំ>
    text <២២៦៧>
      text <តតោ រត្យា វិវសានេ សូរិយស្សុគ្គមនំ បតិ>
      text <សក្កោ ព្រាហ្មណវណ្ណេន បាតោ តេសំ អទិស្សថ។>
    text <២២៦៨>
      text <កច្ចិ នុ ភោតោ កុសលំ កច្ចិ ភោតោ អនាមយំ>
      text <កច្ចិ ឧញ្ឆេន យាបេថ កច្ចិ មូលផលា ពហូ។>
    text <២២៦៩>
      text <កច្ចិ ឌំសា មកសា ច អប្បមេវ សរីសបា>
      text <វនេ វាឡមិគាកិណ្ណេ កច្ចិ ហិំសា ន វិជ្ជតិ។>
    text <២២៧០>
      text <កុសលញ្ចេវ នោ ព្រហ្មេ អថោ ព្រហ្មេ អនាមយំ>
      text <អថោ ឧញ្ឆេន យាបេម អថោ មូលផលា ពហូ។>
    text <២២៧១>
      text <អថោ ឌំសា មកសា ច អប្បមេវ សរីសបា>
      text <វនេ វាឡមិគាកិណ្ណេ ហិំសា មយ្ហំ ន វិជ្ជតិ។>
    text <២២៧២>
      text <សត្ត នោ មាសេ វសតំ អរញ្ញេ ជីវសោកិនំ>
      text <ឥទំ ទុតិយំ បស្សាម ព្រាហ្មណំ ទេវវណ្ណិនំ>
      text <អាទាយ វេឡុវំ ទណ្ឌំ ធារេន្តំ អជិនក្ខិបំ។>
    text <២២៧៣>
      text <ស្វាគតំ តេ មហាព្រហ្មេ អថោ មេ អទុរាគតំ>
      text <អន្តោ បវិស ភទ្ទន្តេ បាទេ បក្ខាលយស្សុ តេ។>
    text <២២៧៤>
      text <តិន្ទុកានិ បិយាលានិ មធុកេ កាសុមារិយោ>
      text <ផលានិ ខុទ្ទកប្បានិ ភុញ្ជ ព្រហ្មេ វរំ វរំ។>
    text <២២៧៥>
      text <ឥទម្បិ បានីយំ សីតំ អាភតំ គិរិគព្ភរា>
      text <តតោ បិវ មហាព្រហ្មេ សចេ ត្វំ អភិកង្ខសិ។>
    text <២២៧៦>
      text <អថ ត្វំ កេន វណ្ណេន កេន វា បន ហេតុនា>
      text <អនុប្បត្តោ ព្រហារញ្ញំ តំ មេ អក្ខាហិ បុច្ឆិតោ។>
    text <២២៧៧>
      text <យថា វារិវហោ បូរោ សព្ពកាលំ ន ខីយតិ>
      text <ឯវំ តំ យាចិតាគច្ឆិំ ភរិយំ មេ ទេហិ យាចិតោ។>
    text <២២៧៨>
      text <ទទាមិ ន វិកម្បាមិ យំ មំ យាចសិ ព្រាហ្មណ>
      text <សន្តំ នប្បដិគុយ្ហាមិ ទានេ មេ រមតី មនោ។>
    text <២២៧៩>
      text <មទ្ទិំ ហត្ថេ គហេត្វាន ឧទកស្ស កមណ្ឌលុំ>
      text <ព្រាហ្មណស្ស អទា ទានំ សិវីនំ រដ្ឋវឌ្ឍនោ។>
    text <២២៨០>
      text <តទាសិ យំ ភិំសនកំ តទាសិ លោមហំសនំ>
      text <មទ្ទិំ បរិចជន្តស្ស មេទនី សម្បកម្បថ។>
    text <២២៨១>
      text <នេវ សា មទ្ទី ភាកុដិ ន សន្ធីយតិ ន រោទតិ>
      text <បេក្ខតេវស្ស តុណ្ហី សា ឯសោ ជានាតិ យំ វរំ។>
    text <២២៨២>
      text <កោមារី យស្សាហំ ភរិយា សាមិកោ មម ឥស្សរោ>
      text <យស្សិច្ឆេ តស្ស មំ ទជ្ជា វិក្កិណេយ្យ ហនេយ្យ វា។>
    text <២២៨៣>
      text <តេសំ សង្កប្បមញ្ញាយ ទេវិន្ទោ ឯតទព្រវិ>
      text <សព្ពេ ជិតា តេ បច្ចូហា យេ ទិព្ពា យេ ច មានុសា។>
    text <២២៨៤>
      text <និន្នាទិតា តេ បថវី សទ្ទោ តេ តិទិវង្គតោ>
      text <សមន្តា វិជ្ជុតា អាគុំ គិរីនំវ បតិស្សុតា។>
    text <២២៨៥>
      text <តស្ស តេ អនុមោទន្តិ ឧភោ នារទបព្ពតា>
      text <ឥន្ទោ ច ព្រហ្មា បជាបតិ សោមោ យមោ វេស្សវណោ>
      text <សព្ពេ ទេវានុមោទន្តិ ទុក្ករញ្ហិ ករោតិ សោ។>
    text <២២៨៦>
      text <ទុទ្ទទំ ទទមានានំ ទុក្ករំ កម្ម កុព្ពតំ>
      text <អសន្តោ នានុកុព្ពន្តិ សតំ ធម្មោ ទុរន្នយោ។>
    text <២២៨៧>
      text <តស្មា សតញ្ច អសតំ នានា ហោតិ ឥតោ គតិ>
      text <អសន្តោ និរយំ យន្តិ សន្តោ សគ្គបរាយណា។>
    text <២២៨៨>
      text <យមេតំ កុមារេ អទា ភរិយំ អទា វនេ វសំ>
      text <ព្រហ្មយានមនោក្កម្ម សគ្គេ តេ តំ វិបច្ចតុ។>
    text <២២៨៩>
      text <ទទាមិ ភោតោ ភរិយំ មទ្ទិំ សព្ពង្គសោភនំ>
      text <ត្វញ្ចេវ មទ្ទិយា ឆន្នោ មទ្ទី ច បតិនា សហ។>
    text <២២៩០>
      text <យថា បយោ ច សង្ខោ ច ឧភោ សមានវណ្ណិនោ>
      text <ឯវំ តុវញ្ច មទ្ទី ច សមានមនចេតសា។>
    text <២២៩១>
      text <អវរុទ្ធេត្ថ អរញ្ញស្មិំ ឧភោ សម្មថ អស្សមេ>
      text <ខត្តិយា គោត្តសម្បន្នា សុជាតា មាតុបេត្តិតោ>
      text <យថា បុញ្ញានិ កយិរាថ ទទន្តា អបរាបរំ។>
    text <២២៩២>
      text <សក្កោហមស្មិ ទេវិន្ទោ អាគតោស្មិ តវន្តិកេ>
      text <វរំ វរស្សុ រាជិសិ វរេ អដ្ឋ ទទាមិ តេ។>
    text <២២៩៣>
      text <វរំ ចេ មេ អទោ សក្ក សព្ពភូតានមិស្សរ>
      text <បិតា មំ អនុមោទេយ្យ ឥតោ បត្តំ សកំ ឃរំ>
      text <អាសនេន និមន្តេយ្យ បឋមេតំ វរំ វរេ។>
    text <២២៩៤>
      text <បុរិសស្ស វធំ ន រោចេយ្យំ អបិ កិព្ពិសការកំ>
      text <វជ្ឈំ វធម្ហា មោចេយ្យំ ទុតិយេតំ វរំ វរេ។>
    text <២២៩៥>
      text <យេ វុឌ្ឍា យេ ច ទហរា យេ ច មជ្ឈិមបោរិសា>
      text <មមេវ ឧបជីវេយ្យុំ តតិយេតំ វរំ វរេ។>
    text <២២៩៦>
      text <បរទារំ ន គច្ឆេយ្យំ សទារបសុតោ សិយំ>
      text <ថីនំ វសំ ន គច្ឆេយ្យំ ចតុត្ថេតំ វរំ វរេ។>
    text <២២៩៧>
      text <បុត្តោ មេ សក្ក ជាយេថ សោ ច ទីឃាយុកោ សិយា>
      text <ធម្មេន ជិនេ បថវិំ បញ្ចមេតំ វរំ វរេ។>
    text <២២៩៨>
      text <តតោ រត្យា វិវសានេ សូរិយស្សុគ្គមនំ បតិ>
      text <ទិព្ពា ភក្ខា បាតុភវេយ្យុំ ឆដ្ឋមេតំ វរំ វរេ។>
    text <២២៩៩>
      text <ទទតោ មេ ន ខីយេថ ទត្វា នានុតបេយ្យហំ>
      text <ទទំ ចិត្តំ បសាទេយ្យំ សត្តមេតំ វរំ វរេ។>
    text <២៣០០>
      text <ឥតោ វិមុច្ចមានាហំ សគ្គគាមី វិសេសគូ>
      text <អនិវត្តិ តតោ អស្សំ អដ្ឋមេតំ វរំ វរេ។>
    text <២៣០១>
      text <តស្ស តំ វចនំ សុត្វា ទេវិន្ទោ ឯតទព្រវិ>
      text <អចិរំ វត តេ តតោ បិតា តំ ទដ្ឋុមេស្សតិ។>
    text <២៣០២>
      text <ឥទំ វត្វាន មឃវា ទេវរាជា សុជម្បតិ>
      text <វេស្សន្តរេ វរំ ទត្វា សគ្គកាយំ អបក្កមិ។>
    stand <សក្កបព្ពំ នាម។>
  text <មហារាជបព្ពំ>
    text <២៣០៣>
      text <កស្សេតំ មុខមាភាតិ ហេមំ វុត្តត្តមគ្គិនា>
      text <និក្ខំវ ជាតរូបស្ស ឧក្កាមុខបហំសិតំ។>
    text <២៣០៤>
      text <ឧភោ សទិសបច្ចង្គា ឧភោ សទិសលក្ខណា>
      text <ជាលិស្ស សទិសោ ឯកោ ឯកា កណ្ហាជិនា យថា។>
    text <២៣០៥>
      text <សីហា ពិលាវ និក្ខន្តា ឧភោ សម្បតិរូបកា>
      text <ជាតរូបមយាយេវ ឥមេ ទិស្សន្តិ ទារកា។>
    text <២៣០៦>
      text <កុតោ នុ ភវំ ភារទ្វាជ ឥមេ អានេសិ ទារកេ>
      text <អជ្ជ រដ្ឋំ អនុប្បត្តោ កុហិំ គច្ឆសិ ព្រាហ្មណ។>
    text <២៣០៧>
      text <មយ្ហំ តេ ទារកា ទេវ ទិន្នា វិត្តេន សញ្ជយ>
      text <អជ្ជ បន្នរសា រត្តិ យតោ លទ្ធា មេ ទារកា។>
    text <២៣០៨>
      text <កេន វា វាចបេយ្យេន សម្មាញាយេន សទ្ទហេ>
      text <កោ តេតំ ទានមទទា បុត្តកេ ទានមុត្តមំ។>
    text <២៣០៩>
      text <យោ យាចតំ បតិដ្ឋាសិ ភូតានំ ធរណីរិវ>
      text <សោ មេ វេស្សន្តរោ រាជា បុត្តេទាសិ វនេ វសំ។>
    text <២៣១០>
      text <យោ យាចតំ គតី អាសិ សវន្តីនំវ សាគរោ>
      text <សោ មេ វេស្សន្តរោ រាជា បុត្តេទាសិ វនេ វសំ។>
    text <២៣១១>
      text <ទុក្កដំ វត ភោ រញ្ញា សទ្ធេន ឃរមេសិនា>
      text <កថំ នុ បុត្តកេ ទជ្ជា អរញ្ញេ អវរុទ្ធកោ។>
    text <២៣១២>
      text <ឥមំ ភោន្តោ និសាមេថ យាវន្តេត្ថ សមាគតា>
      text <កថំ វេស្សន្តរោ រាជា បុត្តេទាសិ វនេ វសំ។>
    text <២៣១៣>
      text <ទាសិំ ទាសំ ច សោ ទជ្ជា អស្សំ ចស្សតរីរថំ>
      text <ហត្ថិញ្ច កុញ្ជរំ ទជ្ជ កថំ សោ ទជ្ជ ទារកេ។>
    text <២៣១៤>
      text <យស្ស នស្ស ឃរេ ទាសោ អស្សោ ចស្សតរីរថោ>
      text <ហត្ថី ច កុញ្ជរោ នាគោ កិំ សោ ទជ្ជា បិតាមហ។>
    text <២៣១៥>
      text <ទានមស្ស បសំសាម ន ច និន្ទាម បុត្តកា>
      text <កថំ នុ ហទយំ អាសិ តុម្ហេ ទត្វា វនិព្ពកេ។>
    text <២៣១៦>
      text <ទុក្ខស្ស ហទយំ អាសិ អថោ ឧណ្ហម្បិ បស្សសិ>
      text <រោហិនីហេវ តម្ពក្ខី បិតា អស្សូនិ វត្តយិ។>
    text <២៣១៧>
      text <យំ តំ កណ្ហាជិនាវោច អយំ មំ តាត ព្រាហ្មណោ>
      text <លដ្ឋិយា បដិកោដេតិ ឃរេ ជាតំវ ទាសិយំ។>
    text <២៣១៨>
      text <ន ចាយំ ព្រាហ្មណោ តាត ធម្មិកា ហោន្តិ ព្រាហ្មណា>
      text <យក្ខោ ព្រាហ្មណវណ្ណេន ខាទិតុំ តាត នេតិ នោ>
      text <នីយមានេ បិសាចេន កិន្នុ តាត ឧទិក្ខសិ។>
    text <២៣១៩>
      text <រាជបុត្តី ច វោ មាតា រាជបុត្តោ ច វោ បិតា>
      text <បុព្ពេ មេ អង្គមារុយ្ហ កិំ នុ តិដ្ឋថ អារកា។>
    text <២៣២០>
      text <រាជបុត្តី ច នោ មាតា រាជបុត្តោ ច នោ បិតា>
      text <ទាសា មយំ ព្រាហ្មណស្ស តស្មា តិដ្ឋាម អារកា។>
    text <២៣២១>
      text <មា សម្មេវំ អវចុត្ថ ឌយ្ហតេ ហទយំ មម>
      text <ចិតកាយំវ មេ កាយោ អាសនេ ន សុខំ លភេ។>
    text <២៣២២>
      text <មា សម្មេវំ អវចុត្ថ ភិយ្យោ សោកំ ជនេថ មំ>
      text <និក្កិណិស្សាមិ ទព្ពេន ន វោ ទាសា ភវិស្សថ។>
    text <២៣២៣>
      text <កិមគ្ឃិយញ្ហិ វោ តាត ព្រាហ្មណស្ស បិតា អទា>
      text <យថាភូតំ មេ អក្ខាថ បដិបាទេន្តុ ព្រាហ្មណំ។>
    text <២៣២៤>
      text <សហស្សគ្ឃញ្ហិ មំ តាត ព្រាហ្មណស្ស បិតា អទា>
      text <អថ កណ្ហាជិនំ កញ្ញំ ហត្ថិនា ច សតេន ច។>
    text <២៣២៥>
      text <ឧដ្ឋេហិ កត្តេ តរមានោ ព្រាហ្មណស្ស អវាករ>
      text <ទាសិសតំ ទាសសតំ គវំ ហត្ថុសភំ សតំ>
      text <ជាតរូបសហស្សញ្ច បុត្តានំ ទេហិ និក្កយំ។>
    text <២៣២៦>
      text <តតោ កត្តា តរមានោ ព្រាហ្មណស្ស អវាករិ>
      text <ទាសិសតំ ទាសសតំ គវំ ហត្ថុសភំ សតំ>
      text <ជាតរូបសហស្សញ្ច បុត្តានំទាសិ និក្កយំ។>
    text <២៣២៧>
      text <និក្កិណិត្វា នហាបេត្វា ភោជយិត្វាន ទារកេ>
      text <សមលង្ករិត្វា ភណ្ឌេន ឧច្ឆង្គេ ឧបវេសយុំ។>
    text <២៣២៨>
      text <សីសំ ន្ហាតេ សុចិវត្ថេ សព្ពាភរណភូសិតេ>
      text <រាជា អង្កេ ករិត្វាន អយ្យកោ បរិបុច្ឆថ។>
    text <២៣២៩>
      text <កុណ្ឌលេ ឃុសិតេ មាលេ សព្ពាភរណភូសិតេ>
      text <រាជា អង្កេ ករិត្វាន ឥទំ វចនមព្រវិ។>
    text <២៣៣០>
      text <កច្ចិ ឧភោ អរោគា តេ ជាលិ មាតាបិតា តវ>
      text <កច្ចិ ឧញ្ឆេន យាបេថ កច្ចិ មូលផលា ពហូ។>
    text <២៣៣១>
      text <កច្ចិ ឌំសា មកសា ច អប្បមេវ សរីសបា>
      text <វនេ វាឡមិគាកិណ្ណេ កច្ចិ ហិំសា ន វិជ្ជតិ។>
    text <២៣៣២>
      text <អថោ ឧភោ អរោគា មេ ទេវ មាតាបិតា មម>
      text <អថោ ឧញ្ឆេន យាបេន្តិ អថោ មូលផលា ពហូ។>
    text <២៣៣៣>
      text <អថោ ឌំសា មកសា ច អប្បមេវ សរីសបា>
      text <វនេ វាឡមិគាកិណ្ណេ ហិំសា នេសំ ន វិជ្ជតិ។>
    text <២៣៣៤>
      text <ខណន្តាលុកលម្ពានិ ពិលានិ តក្កលានិ ច>
      text <កោលំ ភល្លាតកំ ពេល្លំ សា នោ អាហត្វ បោសតិ។>
    text <២៣៣៥>
      text <យញ្ចេវ សា អាហរតិ វនមូលផលហារិយា>
      text <តំ នោ សព្ពេ សមាគន្ត្វា រត្តិំ ភុញ្ជាម នោ ទិវា។>
    text <២៣៣៦>
      text <អម្មាវ នោ កិសា បណ្ឌុ អាហរន្តី ទុមប្ផលំ>
      text <វាតាតបេន សុខុមាលី បទុមំ ហត្ថគតាមិវ។>
    text <២៣៣៧>
      text <អម្មាយ បតនូកេសា វិចរន្ត្យា ព្រហាវនេ>
      text <វនេ វាឡមិគាកិណ្ណេ ខគ្គទីបិនិសេវិតេ។>
    text <២៣៣៨>
      text <កេសេសុ ជដំ ពន្ធិត្វា កច្ឆេ ជល្លមធារយិ>
      text <ចម្មវាសី ឆមា សេតិ ជាតវេទំ នមស្សតិ។>
    text <២៣៣៩>
      text <បុត្តា បិយា មនុស្សានំ លោកស្មិំ ឧទបជ្ជិសុំ>
      text <ន ហិ នូនម្ហាកំ អយ្យស្ស បុត្តេ ស្នេហោ អជាយថ។>
    text <២៣៤០>
      text <ទុក្កដញ្ច ហិ នោ បុត្ត ភូនហច្ចំ កតំ មយា>
      text <យោហំ សិវីនំ វចនា បព្ពាជេសិមទូសកំ។>
    text <២៣៤១>
      text <យំ មេ កិញ្ចិ ឥធ អត្ថិ ធនំ ធញ្ញញ្ច វិជ្ជតិ>
      text <ឯតុ វេស្សន្តរោ រាជា សិវិរដ្ឋេ បសាសតុ។>
    text <២៣៤២>
      text <ន ទេវ មយ្ហំ វចនា ឯហិតិ សិវិសុត្តមោ>
      text <សយមេវ ទេវោ គន្ត្វា សិញ្ច ភោគេហិ អត្រជំ។>
    text <២៣៤៣>
      text <តតោ សេនាបតិំ រាជា សជ្ជយោ អជ្ឈភាសថ>
      text <ហត្ថី អស្សា រថា បត្តី សេនា សន្នាហយន្តុ នំ>
      text <នេគមា ច មំ អន្វេន្តុ ព្រាហ្មណា ច បុរោហិតា។>
    text <២៣៤៤>
      text <តតោ សដ្ឋិសហស្សានិ យោធិនោ ចារុទស្សនា>
      text <ខិប្បមាយន្តុ សន្នទ្ធា នានាវណ្ណេហិលង្កតា។>
    text <២៣៤៥>
      text <នីលវត្ថធរា នេកេ បីតានេកេ និវាសិតា>
      text <អញ្ញេ លោហិតឧណ្ហីសា សុទ្ធានេកេ និវាសិតា>
      text <ខិប្បមាយន្តុ សន្នទ្ធា នានាវណ្ណេហិលង្កតា។>
    text <២៣៤៦>
      text <ហិមវា យថា គន្ធធរោ បព្ពតោ គន្ធមាទនោ>
      text <នានារុក្ខេហិ សញ្ឆន្នោ មហាភូតគណាលយោ។>
    text <២៣៤៧>
      text <ឱសធេហិ ច ទិព្ពេហិ ទិសា ភាតិ បវាតិ ច>
      text <ខិប្បមាយន្តុ សន្នទ្ធា ទិសា ភន្តុ បវន្តុ ច។>
    text <២៣៤៨>
      text <តតោ នាគសហស្សានិ យោជយន្តុ ចតុទ្ទស>
      text <សុវណ្ណកច្ឆា មាតង្គា ហេមកប្បនវាសសា។>
    text <២៣៤៩>
      text <អារូឡ្ហា គាមណីយេហិ តោមរង្កុសបាណិភិ>
      text <ខិប្បមាយន្តុ សន្នទ្ធា ហត្ថិក្ខន្ធេហិ ទស្សិតា។>
    text <២៣៥០>
      text <តតោ អស្សសហស្សានិ យោជយន្តុ ចតុទ្ទស>
      text <អាជានីយាវ ជាតិយា សិន្ធវា សីឃវាហនា។>
    text <២៣៥១>
      text <អារូឡ្ហា គាមណីយេហិ ឥល្លិយាចាបធារិភិ>
      text <ខិប្បមាយន្តុ សន្នទ្ធា អស្សបិដ្ឋេ អលង្កតា។>
    text <២៣៥២>
      text <តតោ រថសហស្សានិ យោជយន្តុ ចតុទ្ទស>
      text <អយោសុកតនេមិយោ សុវណ្ណចិតបក្ខរេ។>
    text <២៣៥៣>
      text <អារោបេន្តុ ធជេ តត្ថ ចម្មានិ កវចានិ ច>
      text <វិប្បាលេន្តុ ច ចាបានិ ទឡ្ហធម្មា បហារិនោ>
      text <ខិប្បមាយន្តុ សន្នទ្ធា រថេសុ រថជីវិនោ។>
    text <២៣៥៤>
      text <លាជាឱលោបិយា បុប្ផា មាលាគន្ធវិលេបនា>
      text <អគ្ឃិយានិ ច តិដ្ឋន្តុ យេន មគ្គេន ឯហិតិ។>
    text <២៣៥៥>
      text <គាមេ គាមេ សតំ កុម្ភា មេរយស្ស សុរាយ ច>
      text <មគ្គម្ហិ បតិតិដ្ឋន្តុ យេន មគ្គេន ឯហិតិ។>
    text <២៣៥៦>
      text <មំសា បូវា សង្កុលិយោ កុម្មាសា មច្ឆសំយុតា>
      text <មគ្គម្ហិ បតិតិដ្ឋន្តុ យេន មគ្គេន ឯហិតិ។>
    text <២៣៥៧>
      text <សប្បិ តេលំ ទធិ ខីរំ កង្គុពីជា ពហូ សុរា>
      text <មគ្គម្ហិ បតិតិដ្ឋន្តុ យេន មគ្គេន ឯហិតិ។>
    text <២៣៥៨>
      text <អាឡារិកា ច សូទា ច នដនដ្ដកគាយិនោ>
      text <បាណិស្សរា កុម្ភថូណិយោ មន្ទកា សោកជ្ឈាយិកា។>
    text <២៣៥៩>
      text <អាហញ្ញន្តុ សព្ពវីណា ភេរិយោ ទិន្ទិមានិ ច>
      text <ខរមុខានិ ធមេន្តុ នទន្តុ ឯកបោក្ខរា។>
    text <២៣៦០>
      text <មុទិង្គា បណវា សង្ខា គោធា បរិវទេន្តិកា>
      text <ទិន្ទិមានិ ច ហញ្ញន្តុ កុតុម្ប ទិន្ទិមានិ ច។>
    text <២៣៦១>
      text <សា សេនា មហតី អាសិ ឧយ្យុត្តា សិវិវាហិនី>
      text <ជាលិនា មគ្គនាយេន វង្កំ បាយាសិ បព្ពតំ។>
    text <២៣៦២>
      text <កោញ្ចំ នទតិ មាតង្គោ កុញ្ជរោ សដ្ឋិហាយនោ>
    text <កច្ឆាយ ពទ្ធមានាយ កោញ្ចំ នទតិ វារណោ។>
    text <២៣៦៣>
      text <អាជានីយា ហសិយន្តិ នេមិឃោសោ អជាយថ>
      text <អព្ភំ រជោ អច្ឆាទេសិ ឧយ្យុត្តា សិវិវាហិនី។>
    text <២៣៦៤>
      text <សា សេនា មហតី អាសិ ឧយ្យុត្តា ហារហារិនី>
      text <ជាលិនា មគ្គនាយេន វង្កំ បាយាសិ បព្ពតំ។>
    text <២៣៦៥>
      text <តេ បាវិំសុ ព្រហារញ្ញំ ពហុសាខំ មហោទកំ>
      text <បុប្ផរុក្ខេហិ សញ្ឆន្នំ ផលរុក្ខេហិ ចូភយំ។>
    text <២៣៦៦>
      text <តត្ថ ពិន្ទុស្សរា វគ្គូ នានាវណ្ណា ពហូ ទិជា>
      text <កូជន្តមុបកូជន្តិ ឧតុសម្បុប្ផិតេ ទុមេ។>
    text <២៣៦៧>
      text <តេ គន្ត្វា ទីឃមទ្ធានំ អហោរត្តានមច្ចយេ>
      text <បទេសំ តំ ឧបាគច្ឆុំ យត្ថ វេស្សន្តរោ អហុ។>
    stand <មហារាជបព្ពំ នាម។>
  text <ឆខត្តិយកម្មំ>
    text <២៣៦៨>
      text <តេសំ សុត្វាន និគ្ឃោសំ ភីតោ វេស្សន្តរោ អហុ>
      text <បព្ពតំ អភិរុហិត្វា ភីតោ សេនំ ឧទិក្ខតិ។>
    text <២៣៦៩>
      text <ឥង្ឃ មទ្ទិ និសាមេហិ និគ្ឃោសោ យាទិសោ វនេ>
      text <អាជានីយា ហសិយន្តិ ធជគ្គានិ ច ទិស្សរេ។>
    text <២៣៧០>
      text <ឥមេ នូន អរញ្ញស្មិំ មិគសង្ឃានិ លុទ្ទកា>
      text <វាគុរាហិ បរិក្ខិប្ប សោព្ភំ បាតេត្វា តាវទេ>
      text <វិក្កោសមានា តិព្ពាហិ ហន្តិ នេសំ វរំ វរំ។>
    text <២៣៧១>
      text <យថា មយំ អទូសកា អរញ្ញេ អវរុទ្ធកា>
      text <អមិត្តហត្ថត្តំ គតា បស្ស ទុព្ពលឃាតកំ។>
    text <២៣៧២>
      text <អមិត្តា នប្បសាហេយ្យុំ អគ្គីវ ឧទកណ្ណវេ>
      text <តទេវ ត្វំ វិចិន្តេហិ អបិ សោត្ថិ ឥតោ សិយា។>
    text <២៣៧៣>
      text <តតោ វេស្សន្តរោ រាជា ឱរោហិត្វាន បព្ពតា>
      text <និសីទិ បណ្ណសាលាយំ ទឡ្ហំ កត្វាន មានសំ។>
    text <២៣៧៤>
      text <និវត្តយិត្វាន រថំ វុដ្ឋបេត្វាន សេនិយោ>
      text <ឯកំ អរញ្ញេ វិហរន្តំ បិតា បុត្តំ ឧបាគមិ។>
    text <២៣៧៥>
      text <ហត្ថិក្ខន្ធតោ ឱរុយ្ហ ឯកំសោ បញ្ជលីកតោ>
      text <បរិកិណ្ណោ អមច្ចេហិ បុត្តំ សិញ្ចិតុមាគមិ។>
    text <២៣៧៦>
      text <តត្ថទ្ទស កុមារំ សោ រម្មរូបំ សមាហិតំ>
      text <និសិន្នំ បណ្ណសាលាយំ ឈាយន្តំ អកុតោភយំ។>
    text <២៣៧៧>
      text <តញ្ច ទិស្វាន អាយន្តំ បិតរំ បុត្តគិទ្ធិនំ>
      text <វេស្សន្តរោ ច មទ្ទី ច បច្ចុគ្គន្ត្វា អវន្ទិសុំ។>
    text <២៣៧៨>
      text <មទ្ទី ច សិរសា បាទេ សសុរស្សាភិវាទយិ>
      text <មទ្ទី អហញ្ហិ តេ ទេវ បាទេ វន្ទាមិ តេ សុណ្ហា>
      text <តេសុ តត្ថ បលិសជ្ជ បាណិនា បរិមជ្ជថ។>
    text <២៣៧៩>
      text <កច្ចិ វោ កុសលំ បុត្ត កច្ចិ បុត្ត អនាមយំ>
      text <កច្ចិ ឧញ្ឆេន យាបេថ កច្ចិ មូលផលា ពហូ។>
    text <២៣៨០>
      text <កច្ចិ ឌំសា មកសា ច អប្បមេវ សរីសបា>
      text <វនេ វាឡមិគាកិណ្ណេ កច្ចិ ហិំសា ន វិជ្ជតិ។>
    text <២៣៨១>
      text <អត្ថិ នោ ជីវិកា ទេវ សា ច យាទិសកីទិសា>
      text <កសិរា ជីវិកា ហោម ឧញ្ឆាចរិយាយ ជីវិតំ។>
    text <២៣៨២>
      text <អនិទ្ធិនំ មហារាជ ទមេតស្សំវ សារថិ>
      text <ត្យម្ហា អនិទ្ធិកា ទន្តា អសមិទ្ធិ ទមេតិ នោ។>
    text <២៣៨៣>
      text <អបិ នោ កិសានិ មំសានិ បិតុ មាតុ អទស្សនា>
      text <អវរុទ្ធានំ មហារាជ អរញ្ញេ ជីវសោកិនំ។>
    text <២៣៨៤>
      text <យេបិ តេ សិវិសេដ្ឋស្ស ទាយាទាបត្តមានសា>
      text <ជាលី កណ្ហាជិនា ចុភោ ព្រាហ្មណស្ស វសានុគា>
      text <អច្ចាយិកស្ស លុទ្ទស្ស យោ នេ គាវោវ សុម្ភតិ។>
    text <២៣៨៥>
      text <តេ រាជបុត្តិយា បុត្តេ យទិ ជានាថ សំសថ>
      text <បរិយាបុណាថ នោ ខិប្បំ សប្បទដ្ឋំវ មាណវំ។>
    text <២៣៨៦>
      text <ឧភោ កុមារា និក្កីតា ជាលី កណ្ហាជិនា ចុភោ>
      text <ព្រាហ្មណស្ស ធនំ ទត្វា បុត្ត មា ភាយិ អស្សស។>
    text <២៣៨៧>
      text <កច្ចិ នុ តាត កុសលំ កច្ចិ តាត អនាមយំ>
      text <កច្ចិ នុ តាត មេ មាតុ ចក្ខុ ន បរិហាយតិ។>
    text <២៣៨៨>
      text <កុសលញ្ចេវ មេ បុត្ត អថោ បុត្ត អនាមយំ>
      text <អថោ ច បុត្ត តេ មាតុ ចក្ខុ ន បរិហាយតិ។>
    text <២៣៨៩>
      text <កច្ចិ អរោគំ យោគ្គំ តេ កច្ចិ វហតិ វាហនំ>
      text <កច្ចិ ផីតោ ជនបទោ កច្ចិ វុដ្ឋិ ន ឆិជ្ជតិ។>
    text <២៣៩០>
      text <អថោ អរោគំ យោគ្គំ មេ អថោ វហតិ វាហនំ>
      text <អថោ ផីតោ ជនបទោ អថោ វុដ្ឋិ ន ឆិជ្ជតិ។>
    text <២៣៩១>
      text <ឥច្ចេវំ មន្តយន្តានំ មាតា នេសំ អទិស្សថ>
      text <រាជបុត្តី គិរិទ្វារេ បត្តិកា អនុបាហនា។>
    text <២៣៩២>
      text <តញ្ច ទិស្វាន អាយន្តំ មាតរំ បុត្តគិទ្ធិនិំ>
      text <វេស្សន្តរោ ច មទ្ទី ច បច្ចុគ្គន្ត្វា អវន្ទិសុំ។>
    text <២៣៩៣>
      text <មទ្ទី ច សិរសា បាទេ សស្សុយា អភិវាទយិ>
      text <មទ្ទី អហញ្ហិ តេ អយ្យេ បាទេ វន្ទាមិ តេ សុណ្ហា។>
    text <២៣៩៤>
      text <មទ្ទិញ្ច បុត្តកា ទិស្វា ទូរតោ សោត្ថិមាគតា>
      text <កន្ទន្តា មភិធាវិំសុ វច្ឆពាលាវ មាតរំ។>
    text <២៣៩៥>
      text <មទ្ទី ច បុត្តកេ ទិស្វា ទូរតោ សោត្ថិមាគតេ>
      text <វារុណីវ បវេធេន្តី ថនធារាភិសិញ្ចថ។>
    text <២៣៩៦>
      text <សមាគតានំ ញាតីនំ មហាឃោសោ អជាយថ>
      text <បព្ពតា សមនាទិំសុ មហី បកម្បិតា អហុ។>
    text <២៣៩៧>
      text <វុដ្ឋិធារំ បវត្តេន្តោ ទេវោ បាវស្សិ តាវទេ>
      text <អថ វេស្សន្តរោ រាជា ញាតីហិ សមគច្ឆថ។>
    text <២៣៩៨>
      text <នត្តារោ សុណិសា បុត្តោ រាជា ទេវី ច ឯកតោ>
      text <យទា សមាគតា អាសុំ តទាសិ លោមហំសនំ។>
    text <២៣៩៩>
      text <បញ្ជលិកា តស្ស យាចន្តិ រោទន្តា ភេរវេ វនេ>
      text <វេស្សន្តរញ្ច មទ្ទិញ្ច សព្ពេ រដ្ឋា សមាគតា>
      text <ត្វំ នោសិ ឥស្សរោ រាជា រជ្ជំ ការេថ នោ ឧភោ។>
    stand <ឆខត្តិយកម្មំ នាម។>
    text <២៤០០>
      text <ធម្មេន រជ្ជំ ការេន្តំ រដ្ឋា បព្ពាជយិត្ថ មំ>
      text <ត្វញ្ច ជានបទា ចេវ នេគមា ច សមាគតា។>
    text <២៤០១>
      text <ទុក្កដញ្ច ហិ នោ បុត្ត ភូនហច្ចំ កតំ មយា>
      text <យោហំ សិវីនំ វចនា បព្ពាជេសិមទូសកំ។>
    text <២៤០២>
      text <យេន កេនចិ វណ្ណេន បិតុ ទុក្ខំ ឧទព្ពហេ>
      text <មាតុ ភគិនិយា ចាបិ អបិ បាណេហិ អត្តនោ។>
    text <២៤០៣>
      text <តតោ វេស្សន្តរោ រាជា រជោជល្លំ បវាហយិ>
      text <រជោជល្លំ បវាហេត្វា សង្ខវណ្ណំ អធារយិ។>
    text <២៤០៤>
      text <សីសំ ន្ហាតោ សុចិវត្ថោ សព្ពាភរណភូសិតោ>
      text <បច្ចយំ នាគមារុយ្ហ ខគ្គំ ពន្ធិ បរន្តបំ។>
    text <២៤០៥>
      text <តតោ សដ្ឋិសហស្សានិ យោធិនោ ចារុទស្សនា>
      text <សហជាតា បកិរិំសុ នន្ទយន្តា រថេសភំ។>
    text <២៤០៦>
      text <តតោ មទ្ទិម្បិ ន្ហាបេសុំ សិវិកញ្ញា សមាគតា>
      text <វេស្សន្តរោ តំ បាលេតុ ជាលី កណ្ហាជិនា ចុភោ>
      text <អថោបិ តំ មហារាជា សញ្ជយោ អភិរក្ខតុ។>
    text <២៤០៧>
      text <ឥទញ្ច បច្ចយំ លទ្ធា បុព្ពេ សំក្លេសមត្តនោ>
      text <អានន្ទិយំ អាចរិំសុ រមណីយេ គិរិព្ពជេ។>
    text <២៤០៨>
      text <ឥទញ្ច បច្ចយំ លទ្ធា បុព្ពេ សំក្លេសមត្តនោ>
      text <អានន្ទិ វិត្តា សុមនា បុត្តេ សង្គម្ម លក្ខណា។>
    text <២៤០៩>
      text <ឥទញ្ច បច្ចយំ លទ្ធា បុព្ពេ សំក្លេសមត្តនោ>
      text <អានន្ទិ វិត្តា បតីតា សហ បុត្តេហិ លក្ខណា។>
    text <២៤១០>
      text <ឯកភត្តា បុរេ អាសិំ និច្ចំ ថណ្ឌិលសាយិនី>
      text <ឥតិ មេតំ វតំ អាសិ តុម្ហំ កាមា ហិ បុត្តកា។>
    text <២៤១១>
      text <តំ មេ វតំ សមិទ្ធជ្ជ តុម្ហេ សង្គម្ម បុត្តកា>
      text <មាតុជម្បិ តំ បាលេតុ បិតុជម្បិ ច បុត្តក>
      text <អថោបិ តំ មហារាជា សញ្ជយោ អភិរក្ខតុ។>
    text <២៤១២>
      text <យំ កិញ្ចិត្ថិ កតំ បុញ្ញំ មយ្ហញ្ចេវ បិតុច្ច តេ>
      text <សព្ពេន តេន កុសលេន អជរោ អមរោ ភវ។>
    text <២៤១៣>
      text <កប្បាសិកញ្ច កោសេយ្យំ ខោមកោដុម្ពរានិ ច>
      text <សស្សុ សុណ្ហាយ បាហេសិ យេហិ មទ្ទី អសោភថ។>
    text <២៤១៤>
      text <តតោ ហេមញ្ច កាយូរំ គីវេយ្យំ រតនាមយំ>
      text <សស្សុ សុណ្ហាយ បាហេសិ យេហិ មទ្ទី អសោភថ។>
    text <២៤១៥>
      text <តតោ ហេមញ្ច កាយូរំ អង្គទំ មណិមេខលំ>
      text <សស្សុ សុណ្ហាយ បាហេសិ យេហិ មទ្ទី អសោភថ។>
    text <២៤១៦>
      text <ឧណ្ណតំ មុខផុល្លញ្ច នានារត្តេ ច មាណិកេ>
      text <សស្សុ សុណ្ហាយ បាហេសិ យេហិ មទ្ទី អសោភថ។>
    text <២៤១៧>
      text <ឧគ្គត្ថនំ គិង្គមកំ មេខលំ បាដិបាទកំ>
      text <សស្សុ សុណ្ហាយ បាហេសិ យេហិ មទ្ទី អសោភថ។>
    text <២៤១៨>
      text <សុត្តញ្ច សុត្តវជ្ជញ្ច ឧបនិជ្ឈាយ សេយ្យសិ>
      text <អសោភថ រាជបុត្តី ទេវកញ្ញាវ នន្ទនេ។>
    text <២៤១៩>
      text <សីសំ ន្ហាតា សុចិវត្ថា សព្ពាលង្ការភូសិតា>
      text <អសោភថ រាជបុត្តី តាវតិំសេវ អច្ឆរា។>
    text <២៤២០>
      text <កទលីវ វាតច្ឆុបិតា ជាតា ចិត្តលតាវនេ>
      text <ទន្តាវរណសម្បន្នា រាជបុត្តី អសោភថ។>
    text <២៤២១>
      text <សកុណី មានុសិនីវ ជាតា ចិត្តបត្តា បតី>
      text <និគ្រោធបក្កពិម្ពោដ្ឋី រាជបុត្តី អសោភថ។>
    text <២៤២២>
      text <តស្សា ច នាគមានេសុំ នាតិពទ្ធំវ កុញ្ជរំ>
      text <សត្តិក្ខមំ សរក្ខមំ ឦសាទន្តំ ឧរូឡ្ហវំ។>
    text <២៤២៣>
      text <សា មទ្ទី នាគមារុហិ នាតិពទ្ធំវ កុញ្ជរំ>
      text <សត្តិក្ខមំ សរក្ខមំ ឦសាទន្តំ ឧរូឡ្ហវំ។>
    text <២៤២៤>
      text <សព្ពម្ហិ តំអរញ្ញម្ហិ យាវន្តេត្ថ មិគា អហុំ>
      text <វេស្សន្តរស្ស តេជេន នញ្ញមញ្ញំ វិហេឋយុំ។>
    text <២៤២៥>
      text <សព្ពម្ហិ តំអរញ្ញម្ហិ យាវន្តេត្ថ ទិជា អហុំ>
      text <វេស្សន្តរស្ស តេជេន នញ្ញមញ្ញំ វិហេឋយុំ។>
    text <២៤២៦>
      text <សព្ពម្ហិ តំអរញ្ញម្ហិ យាវន្តេត្ថ មិគា អហុំ>
      text <ឯកជ្ឈំ សន្និបាតិំសុ វេស្សន្តរេ បយាតម្ហិ>
      text <សិវីនំ រដ្ឋវឌ្ឍនេ។>
    text <២៤២៧>
      text <សព្ពម្ហិ តំអរញ្ញម្ហិ យាវន្តេត្ថ ទិជា អហុំ>
      text <ឯកជ្ឈំ សន្និបាតិំសុ វេស្សន្តរេ បយាតម្ហិ>
      text <សិវីនំ រដ្ឋវឌ្ឍនេ។>
    text <២៤២៨>
      text <សព្ពម្ហិ តំអរញ្ញម្ហិ យាវន្តេត្ថ មិគា អហុំ>
      text <នាស្សុ មញ្ជូ និកូជិំសុ វេស្សន្តរេ បយាតម្ហិ>
      text <សិវីនំ រដ្ឋវឌ្ឍនេ។>
    text <២៤២៩>
      text <សព្ពម្ហិ តំអរញ្ញម្ហិ យាវន្តេត្ថ ទិជា អហុំ>
      text <នាស្សុ មញ្ជូ និកូជិំសុ វេស្សន្តរេ បយាតម្ហិ>
      text <សិវីនំ រដ្ឋវឌ្ឍនេ។>
    text <២៤៣០>
      text <បដិយត្តោ រាជមគ្គោ វិចិត្តោ បុប្ផសន្ថតោ>
      text <វសិ វេស្សន្តរោ យត្ថ យាវតាវ ជេតុត្តរា។>
    text <២៤៣១>
      text <តតោ សដ្ឋិសហស្សានិ យោធិនោ ចារុទស្សនា>
      text <សមន្តា បរិកិរិំសុ វេស្សន្តរេ បយាតម្ហិ>
      text <សិវីនំ រដ្ឋវឌ្ឍនេ។>
    text <២៤៣២>
      text <ឱរោធា ច កុមារា ច វេសិយានា ច ព្រាហ្មណា>
      text <សមន្តា បរិកិរិំសុ វេស្សន្តរេ បយាតម្ហិ>
      text <សិវីនំ រដ្ឋវឌ្ឍនេ។>
    text <២៤៣៣>
      text <ហត្ថារោហា អនីកដ្ឋា រថិកា បត្តិការកា>
      text <សមន្តា បរិកិរិំសុ វេស្សន្តរេ បយាតម្ហិ>
      text <សិវីនំ រដ្ឋវឌ្ឍនេ។>
    text <២៤៣៤>
      text <សមាគតា ជានបទា នេគមា ច សមាគតា>
      text <សមន្តា បរិកិរិំសុ វេស្សន្តរេ បយាតម្ហិ>
      text <សិវីនំ រដ្ឋវឌ្ឍនេ។>
    text <២៤៣៥>
      text <ករោដិយា ចម្មធរា ឥល្លីហត្ថា សុវម្មិនោ>
      text <បុរតោ បដិបជ្ជិំសុ វេស្សន្តរេ បយាតម្ហិ>
      text <សិវីនំ រដ្ឋវឌ្ឍនេ។>
    text <២៤៣៦>
      text <តេ បាវិសុំ បុរំ រម្មំ មហាបាការតោរណំ>
      text <ឧបេតំ អន្នបានេហិ នច្ចគីតេហិ ចូភយំ។>
    text <២៤៣៧>
      text <វិត្តា ជានបទា អាសុំ នេគមា ច សមាគតា>
      text <អនុប្បត្តេ កុមារម្ហិ សិវីនំ រដ្ឋវឌ្ឍនេ។>
    text <២៤៣៨>
      text <ចេលុក្ខេបោ អវត្តិត្ថ អាគតេ ធនទាយកេ>
      text <នន្ទិំ បវេសិ នគរេ ពន្ធនា មោក្ខោ អឃោសថ។>
    text <២៤៣៩>
      text <ជាតរូបមយំ វស្សំ ទេវោ បាវស្សិ តាវទេ>
      text <វេស្សន្តរេ បវិដ្ឋម្ហិ សិវីនំ រដ្ឋវឌ្ឍនេ។>
    text <២៤៤០>
      text <តតោ វេស្សន្តរោ រាជា ទានំ ទត្វាន ខត្តិយោ>
      text <កាយស្ស ភេទា សប្បញ្ញោ សគ្គំ សោ ឧបបជ្ជថាតិ។>
    stand <វេស្សន្តរជាតកំ ទសមំ។>
    stand <មហានិបាត និដ្ឋិតា។>
    stand <ជាតកបាឡិ និដ្ឋិតា។>
