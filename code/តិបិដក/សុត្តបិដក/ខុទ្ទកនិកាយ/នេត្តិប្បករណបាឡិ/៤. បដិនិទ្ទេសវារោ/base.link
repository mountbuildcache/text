text <៤។ បដិនិទ្ទេសវារោ>
  text <១។ ទេសនាហារវិភង្គោ>
    text <៥>, <តត្ថ កតមោ ទេសនាហារោ។ អស្សាទាទីនវតាតិ គាថា អយំ ទេសនាហារោ។ កិំ ទេសយតិ។ អស្សាទំ អាទីនវំ និស្សរណំ ផលំ ឧបាយំ អាណត្តិំ។ ធម្មំ វោ ភិក្ខវេ ទេសេស្សាមិ អាទិកល្យាណំ មជ្ឈេកល្យាណំ បរិយោសានកល្យាណំ សាត្ថំ សព្យញ្ជនំ កេវលបរិបុណ្ណំ បរិសុទ្ធំ ព្រហ្មចរិយំ បកាសេស្សាមីតិ។>
    text <តត្ថ កតមោ អស្សាទោ។>
    block
      text <កាមំ កាមយមានស្ស តស្ស ចេតំ សមិជ្ឈតិ>
      text <អទ្ធា បីតិមនោ ហោតិ លទ្ធា មច្ចោ យទិច្ឆតីតិ។>
      text <តស្ស ចេ កាមយានស្ស ឆន្ទជាតស្ស ជន្តុនោ>
      text <តេ កាមា បរិហាយន្តិ សល្លវិទ្ធោវ រុប្បតីតិ។>
      text <យោ កាមេ បរិវជ្ជេតិ សប្បស្សេវ បទា សិរោ>
      text <សោមំ វិសត្តិកំ លោកេ សតោ សមតិវត្តតីតិ។>
      text <ខេត្តំ វត្ថុំ ហិរញ្ញំ វា គវាស្សំ ទាសបោរិសំ>
      text <ថិយោ ពន្ធូ បុថូ កាមេ យោ នរោ អនុគិជ្ឈតីតិ។>
      text <អពលា នំ ពលីយន្តិ មទ្ទន្តេ នំ បរិស្សយា>
      text <តតោ នំ ទុក្ខមន្វេតិ នាវំ ភិន្នមិវោទកន្តិ។>
      text <តស្មា ជន្តុ សទា សតោ កាមានិ បរិវជ្ជយេ>
      text <តេ បហាយ តរេ ឱឃំ នាវំ សិត្វាវ បារគូតិ។>
      text <ធម្មោ ហវេ រក្ខតិ ធម្មចារិំ ឆត្តំ មហន្តំ យថ វស្សកាលេ>
      text <ឯសានិសំសោ ធម្មេ សុចិណ្ណេ ន ទុគ្គតិំ គច្ឆតិ ធម្មចារីតិ។>
      text <សព្ពេ សង្ខារា អនិច្ចាតិ…បេ។…>
      text <សព្ពេ សង្ខារា ទុក្ខាតិ…បេ។…>
      text <សព្ពេ ធម្មា អនត្តាតិ យទា បញ្ញាយ បស្សតិ>
      text <អថ និព្ពិន្ទតិ ទុក្ខេ ឯស មគ្គោ វិសុទ្ធិយាតិ។>
      text <ចក្ខុមា វិសមានីវ វិជ្ជមានេ បរក្កមេ>
      text <បណ្ឌិតោ ជីវលោកស្មិំ បាបានិ បរិវជ្ជយេតិ។>
      text <សុញ្ញតោ លោកំ អវេក្ខស្សុ>
      text <មោឃរាជាតិ អាណត្តិ សទា សតោតិ ឧបាយោ>
      text <អត្តានុទិដ្ឋិំ ឩហច្ច ឯវំ មច្ចុតរោ សិយា។>
      text <អស្សាទាទីនវតា និស្សរណម្បិ ច ផលំ ឧបាយោ ច>
      text <អាណត្តី ច ភគវតោ យោគីនំ ទេសនាហារោតិ។>
      text <កេនស្សុ និវុតោ លោកោ ឥច្ចាយស្មា អជិតោ>
      text <កេនស្សុ នប្បកាសតិ>
      text <កិស្សាភិលេបនំ ព្រូសិ កិំ សុ តស្ស មហព្ភយន្តិ។>
      text <អវិជ្ជាយ និវុតោ លោកោ អជិតាតិ ភគវា>
      text <វិវិច្ឆា បមាទា នប្បកាសតិ>
      text <ជប្បាភិលេបនំ ព្រូមិ ទុក្ខមស្ស មហព្ភយន្តិ។>
      text <ទូរេ សន្តោ បកាសន្តិ ហិមវន្តោវ បព្ពតោ>
      text <អសន្តេត្ថ ន ទិស្សន្តិ រត្តិំ ខិត្តា យថា សរា>
      text <តេ គុណេហិ បកាសន្តិ កិត្តិយា ច យសេន ចាតិ។>
      text <រត្តោ អត្ថំ ន ជានាតិ រត្តោ ធម្មំ ន បស្សតិ>
      text <អន្ធន្តមំ តទា ហោតិ យំ រាគោ សហតេ នរន្តិ។>
      text <សវន្តិ សព្ពធិ សោតា ឥច្ចាយស្មា អជិតោ>
      text <សោតានំ កិំ និវារណំ>
      text <សោតានំ សំវរំ ព្រូហិ កេន សោតា បិធីយរេ។>
      text <យានិ សោតានិ លោកស្មិំ អជិតាតិ ភគវា>
      text <សតិ តេសំ និវារណំ>
      text <សោតានំ សំវរំ ព្រូមិ បញ្ញាយេតេ បិធីយរេតិ។>
      text <បញ្ញា ចេវ សតិ ច ឥច្ចាយស្មា អជិតោ>
      text <នាមរូបញ្ច មារិស>
      text <ឯតំ មេ បុដ្ឋោ បព្រូហិ កត្ថេតំ ឧបរុជ្ឈតីតិ។>
      text <យមេតំ បញ្ហំ អបុច្ឆិ អជិត តំ វទាមិ តេ>
      text <យត្ថ នាមញ្ច រូបញ្ច អសេសំ ឧបរុជ្ឈតិ>
      text <វិញ្ញាណស្ស និរោធេន ឯត្ថេតំ ឧបរុជ្ឈតីតិ។>
      text <បញ្ញា ចេវ សតិ ច នាមរូបញ្ច មារិស>
      text <ឯតំ មេ បុដ្ឋោ បព្រូហិ កត្ថេតំ ឧបរុជ្ឈតីតិ។>
      text <យថា បុរេ តថា បច្ឆា យថា បច្ឆា តថា បុរេ>
      text <យថា ទិវា តថា រត្តិំ យថា រត្តិំ តថា ទិវា។>
      text <យមេតំ បញ្ហំ អបុច្ឆិ អជិត តំ វទាមិ តេ>
      text <យត្ថ នាមញ្ច រូបញ្ច អសេសំ ឧបរុជ្ឈតិ>
      text <វិញ្ញាណស្ស និរោធេន ឯត្ថេតំ ឧបរុជ្ឈតីតិ។>
      text <យេ ច សង្ខាតធម្មាសេ ឥច្ចាយស្មា អជិតោ>
      text <យេ ច សេក្ខា បុថូ ឥធ>
      text <តេសំ មេ និបកោ ឥរិយំ បុដ្ឋោ បព្រូហិ មារិសាតិ។>
      text <កាមេសុ នាភិគិជ្ឈេយ្យ អជិតាតិ ភគវា>
      text <មនសានាវិលោ សិយា>
      text <កុសលោ សព្ពធម្មានំ សតោ ភិក្ខុ បរិព្ពជេតិ។>
      text <កាមេសុ នាភិគិជ្ឈេយ្យ អជិតាតិ ភគវា>
      text <មនសានាវិលោ សិយា>
      text <កុសលោ សព្ពធម្មានំ សតោ ភិក្ខុ បរិព្ពជេតិ។>
      text <កេនស្សុព្ភាហតោ លោកោ កេនស្សុ បរិវារិតោ>
      text <កេន សល្លេន ឱតិណ្ណោ កិស្ស ធូបាយិតោ សទាតិ។>
      text <មច្ចុនាព្ភាហតោ លោកោ ជរាយ បរិវារិតោ>
      text <តណ្ហាសល្លេន ឱតិណ្ណោ ឥច្ឆាធូបាយិតោ សទាតិ។>
      text <អាសា ច បិហា អភិនន្ទនា ច អនេកធាតូសុ សរា បតិដ្ឋិតា>
      text <អញ្ញាណមូលប្បភវា បជប្បិតា សព្ពា មយា ព្យន្តិកតា សមូលកាតិ។>
      text <យេសញ្ច សុសមារទ្ធា និច្ចំ កាយគតាសតិ>
      text <អកិច្ចំ តេ ន សេវន្តិ កិច្ចេ សាតច្ចការិនោ។>
      text <ធម្មោ ហវេ រក្ខតិ ធម្មចារិំ ឆត្តំ មហន្តំ យថ វស្សកាលេ>
      text <ឯសានិសំសោ ធម្មេ សុចិណ្ណេ ន ទុគ្គតិំ គច្ឆតិ ធម្មចារីតិ។>
      text <ចោរោ យថា សន្ធិមុខេ គហីតោ សកម្មុនា ហញ្ញតិ ពជ្ឈតេ ច>
      text <ឯវំ អយំ បេច្ច បជា បរត្ថ សកម្មុនា ហញ្ញតិ ពជ្ឈតេ ចាតិ។>
      text <សុខកាមានិ ភូតានិ យោ ទណ្ឌេន វិហិំសតិ>
      text <អត្តនោ សុខមេសានោ បេច្ច សោ ន លភតេ សុខន្តិ។>
      text <មិទ្ធី យទា ហោតិ មហគ្ឃសោ ច និទ្ទាយិតា សម្បរិវត្តសាយី>
      text <មហាវរាហោវ និវាបបុដ្ឋោ បុនប្បុនំ គព្ភមុបេតិ មន្ទោតិ។>
      text <អប្បមាទោ អមតបទំ បមាទោ មច្ចុនោ បទំ>
      text <អប្បមត្តា ន មីយន្តិ យេ បមត្តា យថា មតាតិ។>
      text <នន្ទតិ បុត្តេហិ បុត្តិមា គោមា គោហិ តថេវ នន្ទតិ>
      text <ឧបធី ហិ នរស្ស នន្ទនា ន ហិ សោ នន្ទតិ យោ និរូបធីតិ។>
      text <សោចតិ បុត្តេហិ បុត្តិមា គោបិកោ គោហិ តថេវ សោចតិ>
      text <ឧបធី ហិ នរស្ស សោចនា ន ហិ សោ សោចតិ យោ និរូបធីតិ។>
      text <សចេបិ កេវលំ សព្ពំ គិជ្ឈកូដំ ចលេស្សសិ>
      text <នេវ សម្មាវិមុត្តានំ ពុទ្ធានំ អត្ថិ ឥញ្ជិតំ។>
      text <នភំ ផលេយ្យប្បថវី ចលេយ្យ សព្ពេវ បាណា ឧទ សន្តសេយ្យុំ>
      text <សល្លម្បិ ចេ ឧរសិ កម្បយេយ្យុំ ឧបធីសុ តាណំ ន ករោន្តិ ពុទ្ធាតិ។>
      text <ន តំ ទឡ្ហំ ពន្ធនមាហុ ធីរា យទាយសំ ទារុជបព្ពជញ្ច>
      text <សារត្តរត្តា មណិកុណ្ឌលេសុ បុត្តេសុ ទារេសុ ច យា អបេក្ខាតិ។>
      text <ឯតំ ទឡ្ហំ ពន្ធនមាហុ ធីរា ឱហារិនំ សិថិលំ ទុប្បមុញ្ចំ>
      text <ឯតម្បិ ឆេត្វាន បរិព្ពជន្តិ អនបេក្ខិនោ កាមសុខំ បហាយាតិ។>
      text <អាតុរំ អសុចិំ បូតិំ ទុគ្គន្ធំ ទេហនិស្សិតំ>
      text <បគ្ឃរន្តំ ទិវា រត្តិំ ពាលានំ អភិនន្ទិតន្តិ។>
      text <ឧច្ឆិន្ទ សិនេហមត្តនោ កុមុទំ សារទិកំវ បាណិនា>
      text <សន្តិមគ្គមេវ ព្រូហយ និព្ពានំ សុគតេន ទេសិតន្តិ។>
      text <កាមន្ធា ជាលសញ្ឆន្នា តណ្ហាឆទនឆាទិតា>
      text <បមត្តពន្ធនា ពទ្ធា មច្ឆាវ កុមិនាមុខេ>
      text <ជរាមរណមន្វេន្តិ វច្ឆោ ខីរបកោវ មាតរន្តិ។>
      text <រត្តោ អត្ថំ ន ជានាតិ រត្តោ ធម្មំ ន បស្សតិ>
      text <អន្ធន្តមំ តទា ហោតិ យំ រាគោ សហតេ នរន្តិ។>
      text <យស្ស បបញ្ចា ឋិតី ច នត្ថិ សន្ទានំ បលិឃញ្ច វីតិវត្តោ>
      text <តំ និត្តណ្ហំ មុនិំ ចរន្តំ ន វិជានាតិ សទេវកោបិ លោកោតិ។>
      text <អារម្ភថ និក្កមថ យុញ្ជថ ពុទ្ធសាសនេ>
      text <ធុនាថ មច្ចុនោ សេនំ នឡាគារំវ កុញ្ជរោតិ។>
      text <យថាបិ មូលេ អនុបទ្ទវេ ទឡ្ហេ ឆិន្នោបិ រុក្ខោ បុនរេវ រូហតិ>
      text <ឯវម្បិ តណ្ហានុសយេ អនូហតេ និព្ពត្តតី ទុក្ខមិទំ បុនប្បុនំ។>
      text <សព្ពបាបស្ស អករណំ កុសលស្ស ឧបសម្បទា>
      text <សចិត្តបរិយោទាបនំ ឯតំ ពុទ្ធាន សាសនន្តិ។>
      text <ធម្មោ ហវេ រក្ខតិ ធម្មចារិំ ឆត្តំ មហន្តំ យថ វស្សកាលេ>
      text <ឯសានិសំសោ ធម្មេ សុចិណ្ណេ ន ទុគ្គតិំ គច្ឆតិ ធម្មចារីតិ។>
      text <តស្មា រក្ខិតចិត្តស្ស សម្មាសង្កប្បគោចរោ>
      text <សម្មាទិដ្ឋិបុរេក្ខារោ ញត្វាន ឧទយព្ពយំ>
      text <ថិនមិទ្ធាភិភូ ភិក្ខុ សព្ពា ទុគ្គតិយោ ជហេតិ។>
      text <អាសា ច បិហា អភិនន្ទនា ច អនេកធាតូសុ សរា បតិដ្ឋិតា>
      text <អញ្ញាណមូលប្បភវា បជប្បិតា សព្ពា មយា ព្យន្តិកតា សមូលិកាតិ។>
      text <អសង្ខតំ អនតំ អនាសវញ្ច សច្ចញ្ច បារំ និបុណំ សុទុទ្ទសំ>
      text <អជជ្ជរំ ធុវំ អបលោកិតំ អនិទស្សនំ និប្បបញ្ច សន្តំ។>
      text <អមតំ បណីតញ្ច សិវញ្ច ខេមំ តណ្ហាក្ខយោ អច្ឆរិយញ្ច អព្ភុតំ>
      text <អនីតិកំ អនីតិកធម្មំ និព្ពានមេតំ សុគតេន ទេសិតំ។>
      text <អជាតំ អភូតំ អនុបទ្ទវញ្ច អកតំ អសោកញ្ច អថោ វិសោកំ>
      text <អនូបសគ្គំនុបសគ្គធម្មំ និព្ពានមេតំ សុគតេន ទេសិតំ។>
      text <គម្ភីរញ្ចេវ ទុប្បស្សំ ឧត្តរញ្ច អនុត្តរំ>
      text <អសមំ អប្បដិសមំ ជេដ្ឋំ សេដ្ឋន្តិ វុច្ចតិ។>
      text <លេណញ្ច តាណំ អរណំ អនង្គណំ អកាច មេតំ វិមលន្តិ វុច្ចតិ>
      text <ទីបោ សុខំ អប្បមាណំ បតិដ្ឋា អកិញ្ចនំ អប្បបញ្ចន្តិ វុត្តន្តិ។>
      text <តុលមតុលញ្ច សម្ភវំ ភវសង្ខារមវស្សជិ មុនិ>
      text <អជ្ឈត្តរតោ សមាហិតោ អភិន្ទិ កវចមិវត្តសម្ភវន្តិ។>
      text <យោ ទុក្ខមទ្ទក្ខិ យតោនិទានំ កាមេសុ សោ ជន្តុ កថំ នមេយ្យ>
      text <កាមា ហិ លោកេ សង្គោតិ ញត្វា តេសំ សតីមា វិនយាយ សិក្ខេតិ។>
      text <មោហសម្ពន្ធនោ លោកោ ភព្ពរូបោវ ទិស្សតិ>
      text <ឧបធិពន្ធនោ ពាលោ តមសា បរិវារិតោ>
      text <អស្សិរី វិយ ខាយតិ បស្សតោ នត្ថិ កិញ្ចនន្តិ។>
      text <ឧទ្ធំ អធោ សព្ពធិ វិប្បមុត្តោ អយំ អហស្មីតិ អនានុបស្សី>
      text <ឯវំ វិមុត្តោ ឧទតារិ ឱឃំ អតិណ្ណបុព្ពំ អបុនព្ភវាយាតិ។>
    text <អយំ អស្សាទោ។>
    text <តត្ថ កតមោ អាទីនវោ។>
    text <អយំ អាទីនវោ។>
    text <តត្ថ កតមំ និស្សរណំ។>
    text <ឥទំ និស្សរណំ។>
    text <តត្ថ កតមោ អស្សាទោ។>
    text <អយំ អស្សាទោ។>
    text <តត្ថ កតមោ អាទីនវោ។>
    text <អយំ អាទីនវោ។>
    text <តត្ថ កតមំ និស្សរណំ។>
    text <ឥទំ និស្សរណំ។>
    text <តត្ថ កតមំ ផលំ។>
    text <ឥទំ ផលំ។>
    text <តត្ថ កតមោ ឧបាយោ។>
    text <អយំ ឧបាយោ។>
    text <តត្ថ កតមា អាណត្តិ។>
    text <អយំ អាណត្តិ។>
    text <ឥទំ ផលំ។>
    text <៦>, <តត្ថ ភគវា ឧគ្ឃដិតញ្ញុស្ស បុគ្គលស្ស និស្សរណំ ទេសយតិ វិបញ្ចិតញ្ញុស្ស បុគ្គលស្ស អាទីនវញ្ច និស្សរណញ្ច ទេសយតិ នេយ្យស្ស បុគ្គលស្ស អស្សាទញ្ច អាទីនវញ្ច និស្សរណញ្ច ទេសយតិ។>
    text <តត្ថ ចតស្សោ បដិបទា ចត្តារោ បុគ្គលា។ តណ្ហាចរិតោ មន្ទោ សតិន្ទ្រិយេន ទុក្ខាយ បដិបទាយ ទន្ធាភិញ្ញាយ និយ្យាតិ សតិបដ្ឋានេហិ និស្សយេហិ។ តណ្ហាចរិតោ ឧទត្តោ សមាធិន្ទ្រិយេន ទុក្ខាយ បដិបទាយ ខិប្បាភិញ្ញាយ និយ្យាតិ ឈានេហិ និស្សយេហិ។ ទិដ្ឋិចរិតោ មន្ទោ វីរិយិន្ទ្រិយេន សុខាយ បដិបទាយ ទន្ធាភិញ្ញាយ និយ្យាតិ សម្មប្បធានេហិ និស្សយេហិ។ ទិដ្ឋិចរិតោ ឧទត្តោ បញ្ញិន្ទ្រិយេន សុខាយ បដិបទាយ ខិប្បាភិញ្ញាយ និយ្យាតិ សច្ចេហិ និស្សយេហិ។>
    text <ឧភោ តណ្ហាចរិតា សមថបុព្ពង្គមាយ វិបស្សនា និយ្យន្តិ រាគវិរាគាយ ចេតោវិមុត្តិយា។ ឧភោ ទិដ្ឋិចរិតា វិបស្សនាបុព្ពង្គមេ សមថេន និយ្យន្តិ អវិជ្ជាវិរាគាយ បញ្ញាវិមុត្តិយា។>
    text <តត្ថ យេ សមថបុព្ពង្គមាហិ បដិបទាហិ និយ្យន្តិ តេ នន្ទិយាវដ្ដេន នយេន ហាតព្ពា យេ វិបស្សនាបុព្ពង្គមាហិ បដិបទាហិ និយ្យន្តិ តេ សីហវិក្កីឡិតេន នយេន ហាតព្ពា។>
    text <៧>, <ស្វាយំ ហារោ កត្ថ សម្ភវតិ យស្ស សត្ថា វា ធម្មំ ទេសយតិ អញ្ញតរោ វា គរុដ្ឋានីយោ សព្រហ្មចារី សោ តំ ធម្មំ សុត្វា សទ្ធំ បដិលភតិ។ តត្ថ យា វីមំសា ឧស្សាហនា តុលនា ឧបបរិក្ខា អយំ សុតមយី បញ្ញា។ តថា សុតេន និស្សយេន យា វីមំសា តុលនា ឧបបរិក្ខា មនសានុបេក្ខណា អយំ ចិន្តាមយី បញ្ញា។ ឥមាហិ ទ្វីហិ បញ្ញាហិ មនសិការសម្បយុត្តស្ស យំ ញាណំ ឧប្បជ្ជតិ ទស្សនភូមិយំ វា ភាវនាភូមិយំ វា អយំ ភាវនាមយី បញ្ញា។>
    text <៨>, <បរតោឃោសា សុតមយី បញ្ញា។ បច្ចត្តសមុដ្ឋិតា យោនិសោ មនសិការា ចិន្តាមយី បញ្ញា។ យំ បរតោ ច ឃោសេន បច្ចត្តសមុដ្ឋិតេន ច យោនិសោមនសិការេន ញាណំ ឧប្បជ្ជតិ អយំ ភាវនាមយី បញ្ញា។ យស្ស ឥមា ទ្វេ បញ្ញា អត្ថិ សុតមយី ចិន្តាមយី ច អយំ ឧគ្ឃដិតញ្ញូ។ យស្ស សុតមយី បញ្ញា អត្ថិ ចិន្តាមយី នត្ថិ អយំ វិបញ្ចិតញ្ញូ។ យស្ស នេវ សុតមយី បញ្ញា អត្ថិ ន ចិន្តាមយី អយំ នេយ្យោ។>
    text <៩>, <សាយំ ធម្មទេសនា កិំ ទេសយតិ។ ចត្តារិ សច្ចានិ ទុក្ខំ សមុទយំ និរោធំ មគ្គំ។ អាទីនវោ ច ផលញ្ច ទុក្ខំ អស្សាទោ សមុទយោ និស្សរណំ និរោធោ ឧបាយោ អាណត្តិ ច មគ្គោ។ ឥមានិ ចត្តារិ សច្ចានិ។ ឥទំ ធម្មចក្កំ។>
    text <យថាហ ភគវា ឥទំ ទុក្ខន្តិ មេ ភិក្ខវេ ពារាណសិយំ ឥសិបតនេ មិគទាយេ អនុត្តរំ ធម្មចក្កំ បវត្តិតំ អប្បដិវត្តិយំ សមណេន វា ព្រាហ្មណេន វា ទេវេន វា មារេន វា ព្រហ្មុនា វា កេនចិ វា លោកស្មិំ សព្ពំ ធម្មចក្កំ។>
    text <តត្ថ អបរិមាណា បទា អបរិមាណា អក្ខរា អបរិមាណា ព្យញ្ជនា អបរិមាណា អាការា នេរុត្តា និទ្ទេសា។ ឯតស្សេវ អត្ថស្ស សង្កាសនា បកាសនា វិវរណា វិភជនា ឧត្តានីកម្មំ បញ្ញត្តិ ឥតិបិទំ ទុក្ខំ អរិយសច្ចំ។>
    text <អយំ ទុក្ខសមុទយោតិ មេ ភិក្ខវេ ពារាណសិយំ ឥសិបតនេ មិគទាយេ អនុត្តរំ ធម្មចក្កំ បវត្តិតំ…បេ។… អយំ ទុក្ខនិរោធោតិ មេ ភិក្ខវេ…បេ។… អយំ ទុក្ខនិរោធគាមិនី បដិបទាតិ មេ ភិក្ខវេ ពារាណសិយំ ឥសិបតនេ មិគទាយេ អនុត្តរំ ធម្មចក្កំ បវត្តិតំ អប្បដិវត្តិយំ សមណេន វា ព្រាហ្មណេន វា ទេវេន វា មារេន វា ព្រហ្មុនា វា កេនចិ វា លោកស្មិំ។>
    text <តត្ថ អបរិមាណា បទា អបរិមាណា អក្ខរា អបរិមាណា ព្យញ្ជនា អបរិមាណា អាការា នេរុត្តា និទ្ទេសា។ ឯតស្សេវ អត្ថស្ស សង្កាសនា បកាសនា វិវរណា វិភជនា ឧត្តានីកម្មំ បញ្ញត្តិ ឥតិបិទំ ទុក្ខនិរោធគាមិនី បដិបទា អរិយសច្ចំ។>
    text <តត្ថ ភគវា អក្ខរេហិ សង្កាសេតិ បទេហិ បកាសេតិ ព្យញ្ជនេហិ វិវរតិ អាការេហិ វិភជតិ និរុត្តីហិ ឧត្តានីករោតិ និទ្ទេសេហិ បញ្ញបេតិ។ តត្ថ ភគវា អក្ខរេហិ ច បទេហិ ច ឧគ្ឃដេតិ ព្យញ្ជនេហិ ច អាការេហិ ច វិបញ្ចយតិ និរុត្តីហិ ច និទ្ទេសេហិ ច វិត្ថារេតិ។ តត្ថ ឧគ្ឃដនា អាទិ វិបញ្ចនា មជ្ឈេ វិត្ថារណា បរិយោសានំ។ សោយំ ធម្មវិនយោ ឧគ្ឃដីយន្តោ ឧគ្ឃដិតញ្ញូបុគ្គលំ វិនេតិ តេន នំ អាហុ អាទិកល្យាណោតិ។ វិបញ្ចីយន្តោ វិបញ្ចិតញ្ញូបុគ្គលំ វិនេតិ តេន នំ អាហុ មជ្ឈេកល្យាណោតិ។ វិត្ថារីយន្តោ នេយ្យំ បុគ្គលំ វិនេតិ តេន នំ អាហុ បរិយោសានកល្យាណោតិ។>
    text <១០>, <តត្ថ ឆប្បទានិ អត្ថោ សង្កាសនា បកាសនា វិវរណា វិភជនា ឧត្តានីកម្មំ បញ្ញត្តិ ឥមានិ ឆប្បទានិ អត្ថោ។ ឆប្បទានិ ព្យញ្ជនំ អក្ខរំ បទំ ព្យញ្ជនំ អាការោ និរុត្តិ និទ្ទេសោ ឥមានិ ឆប្បទានិ ព្យញ្ជនំ។ តេនាហ ភគវា ធម្មំ វោ ភិក្ខវេ ទេសេស្សាមិ អាទិកល្យាណំ មជ្ឈេកល្យាណំ បរិយោសានកល្យាណំ សាត្ថំ សព្យញ្ជនន្តិ។>
    text <កេវលន្តិ លោកុត្តរំ ន មិស្សំ លោកិយេហិ ធម្មេហិ។ បរិបុណ្ណន្តិ បរិបូរំ អនូនំ អនតិរេកំ។ បរិសុទ្ធន្តិ និម្មលំ សព្ពមលាបគតំ បរិយោទាតំ ឧបដ្ឋិតំ សព្ពវិសេសានំ ឥទំ វុច្ចតិ តថាគតបទំឥតិបិ តថាគតនិសេវិតំឥតិបិ តថាគតារញ្ជិតំឥតិបិ អតោចេតំ ព្រហ្មចរិយំ បញ្ញាយតិ។ តេនាហ ភគវា កេវលបរិបុណ្ណំ បរិសុទ្ធំ ព្រហ្មចរិយំ បកាសេស្សាមីតិ។>
    text <កេសំ អយំ ធម្មទេសនា យោគីនំ។ តេនាហ អាយស្មា មហាកច្ចាយនោ>
    stand <និយុត្តោ ទេសនាហារោ។>
  text <២។ វិចយហារវិភង្គោ>
    text <១១>, <តត្ថ កតមោ វិចយោ ហារោ។ យំ បុច្ឆិតញ្ច វិស្សជ្ជិតញ្ចាតិ គាថា អយំ វិចយោ ហារោ។>
    text <កិំ វិចិនតិ។ បទំ វិចិនតិ បញ្ហំ វិចិនតិ វិសជ្ជនំ វិចិនតិ បុព្ពាបរំ វិចិនតិ អស្សាទំ វិចិនតិ អាទីនវំ វិចិនតិ និស្សរណំ វិចិនតិ ផលំ វិចិនតិ ឧបាយំ វិចិនតិ អាណត្តិំ វិចិនតិ អនុគីតិំ វិចិនតិ សព្ពេ នវ សុត្តន្តេ វិចិនតិ។ យថា កិំ ភវេ យថា អាយស្មា អជិតោ បារាយនេ ភគវន្តំ បញ្ហំ បុច្ឆតិ>
    text <ឥមានិ ចត្តារិ បទានិ បុច្ឆិតានិ សោ ឯកោ បញ្ហោ។ កស្មា។ ឯកវត្ថុ បរិគ្គហា ឯវញ្ហិ អាហ កេនស្សុ និវុតោ លោកោតិ លោកាធិដ្ឋានំ បុច្ឆតិ កេនស្សុ នប្បកាសតីតិ លោកស្ស អប្បកាសនំ បុច្ឆតិ កិស្សាភិលេបនំ ព្រូសីតិ លោកស្ស អភិលេបនំ បុច្ឆតិ កិំសុ តស្ស មហព្ភយន្តិ តស្សេវ លោកស្ស មហាភយំ បុច្ឆតិ។ លោកោ តិវិធោ កិលេសលោកោ ភវលោកោ ឥន្ទ្រិយលោកោ។>
    text <តត្ថ វិសជ្ជនា>
    text <ឥមានិ ចត្តារិ បទានិ ឥមេហិ ចតូហិ បទេហិ វិសជ្ជិតានិ បឋមំ បឋមេន ទុតិយំ ទុតិយេន តតិយំ តតិយេន ចតុត្ថំ ចតុត្ថេន។>
    text <កេនស្សុ និវុតោ លោកោតិ បញ្ហេ អវិជ្ជាយ និវុតោ លោកោតិ វិសជ្ជនា។ នីវរណេហិ និវុតោ លោកោ អវិជ្ជានីវរណា ហិ សព្ពេ សត្តា។ យថាហ ភគវា សព្ពសត្តានំ ភិក្ខវេ សព្ពបាណានំ សព្ពភូតានំ បរិយាយតោ ឯកមេវ នីវរណំ វទាមិ យទិទំ អវិជ្ជា អវិជ្ជានីវរណា ហិ សព្ពេ សត្តា។ សព្ពសោវ ភិក្ខវេ អវិជ្ជាយ និរោធា ចាគា បដិនិស្សគ្គា នត្ថិ សត្តានំ នីវរណន្តិ វទាមីតិ។ តេន ច បឋមស្ស បទស្ស វិសជ្ជនា យុត្តា។>
    text <កេនស្សុ នប្បកាសតីតិ បញ្ហេ វិវិច្ឆា បមាទា នប្បកាសតីតិ វិសជ្ជនា។ យោ បុគ្គលោ នីវរណេហិ និវុតោ សោ វិវិច្ឆតិ។ វិវិច្ឆា នាម វុច្ចតិ វិចិកិច្ឆា។ សោ វិចិកិច្ឆន្តោ នាភិសទ្ទហតិ ន អភិសទ្ទហន្តោ វីរិយំ នារភតិ អកុសលានំ ធម្មានំ បហានាយ កុសលានំ ធម្មានំ សច្ឆិកិរិយាយ។ សោ ឥធប្បមាទមនុយុត្តោ វិហរតិ បមត្តោ សុក្កេ ធម្មេ ន ឧប្បាទិយតិ តស្ស តេ អនុប្បាទិយមានា នប្បកាសន្តិ យថាហ ភគវា>
    text <តេន ច ទុតិយស្ស បទស្ស វិសជ្ជនា យុត្តា។>
    text <កិស្សាភិលេបនំ ព្រូសីតិ បញ្ហេ ជប្បាភិលេបនំ ព្រូមីតិ វិសជ្ជនា។ ជប្បា នាម វុច្ចតិ តណ្ហា។ សា កថំ អភិលិម្បតិ។ យថាហ ភគវា>
    text <សាយំ តណ្ហា អាសត្តិពហុលស្ស បុគ្គលស្ស ឯវំ អភិជប្បាតិ ករិត្វា តត្ថ លោកោ អភិលិត្តោ នាម ភវតិ តេន ច តតិយស្ស បទស្ស វិសជ្ជនា យុត្តា។>
    text <កិំ សុ តស្ស មហព្ភយន្តិ បញ្ហេ ទុក្ខមស្ស មហព្ភយន្តិ វិសជ្ជនា។ ទុវិធំ ទុក្ខំ កាយិកញ្ច ចេតសិកញ្ច។ យំ កាយិកំ ឥទំ ទុក្ខំ យំ ចេតសិកំ ឥទំ ទោមនស្សំ។ សព្ពេ សត្តា ហិ ទុក្ខស្ស ឧព្ពិជ្ជន្តិ នត្ថិ ភយំ ទុក្ខេន សមសមំ កុតោ វា បន តស្ស ឧត្តរិតរំ។ តិស្សោ ទុក្ខតា ទុក្ខទុក្ខតា សង្ខារទុក្ខតា វិបរិណាមទុក្ខតា។ តត្ថ លោកោ ឱធសោ កទាចិ ករហចិ ទុក្ខទុក្ខតាយ មុច្ចតិ។ តថា វិបរិណាមទុក្ខតាយ។ តំ កិស្ស ហេតុ។ ហោន្តិ លោកេ អប្បាពាធាបិ ទីឃាយុកាបិ។ សង្ខារទុក្ខតាយ បន លោកោ អនុបាទិសេសាយ និព្ពានធាតុយា មុច្ចតិ តស្មា សង្ខារទុក្ខតា ទុក្ខំ លោកស្សាតិ កត្វា ទុក្ខមស្ស មហព្ភយន្តិ។ តេន ច ចតុត្ថស្ស បទស្ស វិសជ្ជនា យុត្តា។ តេនាហ ភគវា អវិជ្ជាយ និវុតោ លោកោតិ។>
    text <ឥមានិ ចត្តារិ បទានិ បុច្ឆិតានិ។ តេ ទ្វេ បញ្ហា។ កស្មា។ ឥមេហិ ពត្វាធិវចនេន បុច្ឆិតា។ ឯវំ សមាបន្នស្ស លោកស្ស ឯវំ សំកិលិដ្ឋស្ស កិំ លោកស្ស វោទានំ វុដ្ឋានមិតិ ឯវញ្ហិ អាហ។>
    text <សវន្តិ សព្ពធិ សោតាតិ។ អសមាហិតស្ស សវន្តិ អភិជ្ឈាព្យាបាទប្បមាទពហុលស្ស។ តត្ថ យា អភិជ្ឈា អយំ លោភោ អកុសលមូលំ យោ ព្យាបាទោ អយំ ទោសោ អកុសលមូលំ យោ បមាទោ អយំ មោហោ អកុសលមូលំ។ តស្សេវំ អសមាហិតស្ស ឆសុ អាយតនេសុ តណ្ហា សវន្តិ រូបតណ្ហា សទ្ទតណ្ហា គន្ធតណ្ហា រសតណ្ហា ផោដ្ឋព្ពតណ្ហា ធម្មតណ្ហា យថាហ ភគវា>
    text <សវតីតិ ច ខោ ភិក្ខវេ ឆន្នេតំ អជ្ឈត្តិកានំ អាយតនានំ អធិវចនំ។ ចក្ខុ សវតិ មនាបិកេសុ រូបេសុ អមនាបិកេសុ បដិហញ្ញតីតិ។ សោតំ…បេ។… ឃានំ… ជិវ្ហា… កាយោ… មនោ សវតិ មនាបិកេសុ ធម្មេសុ អមនាបិកេសុ បដិហញ្ញតីតិ។ ឥតិ សព្ពា ច សវតិ សព្ពថា ច សវតិ។ តេនាហ សវន្តិ សព្ពធិ សោតាតិ។>
    text <សោតានំ កិំ និវារណន្តិ បរិយុដ្ឋានវិឃាតំ បុច្ឆតិ ឥទំ វោទានំ។ សោតានំ សំវរំ ព្រូហិ កេន សោតា បិធីយរេតិ អនុសយសមុគ្ឃាតំ បុច្ឆតិ ឥទំ វុដ្ឋានំ។>
    text <តត្ថ វិសជ្ជនា>
    text <កាយគតាយ សតិយា ភាវិតាយ ពហុលីកតាយ ចក្ខុ នាវិញ្ឆតិ មនាបិកេសុ រូបេសុ អមនាបិកេសុ ន បដិហញ្ញតិ សោតំ…បេ។… ឃានំ… ជិវ្ហា… កាយោ… មនោ នាវិញ្ឆតិ មនាបិកេសុ ធម្មេសុ អមនាបិកេសុ ន បដិហញ្ញតិ។ កេន ការណេន។ សំវុតនិវារិតត្តា ឥន្ទ្រិយានំ។ កេន តេ សំវុតនិវារិតា។ សតិអារក្ខេន។ តេនាហ ភគវា សតិ តេសំ និវារណន្តិ។>
    text <បញ្ញាយ អនុសយា បហីយន្តិ អនុសយេសុ បហីនេសុ បរិយុដ្ឋានា បហីយន្តិ។ កិស្ស អនុសយស្ស បហីនត្តា។ តំ យថា ខន្ធវន្តស្ស រុក្ខស្ស អនវសេសមូលុទ្ធរណេ កតេ បុប្ផផលបល្លវង្កុរសន្តតិ សមុច្ឆិន្នា ភវតិ។ ឯវំ អនុសយេសុ បហីនេសុ បរិយុដ្ឋានសន្តតិ សមុច្ឆិន្នា ភវតិ បិទហិតា បដិច្ឆន្នា។ កេន។ បញ្ញាយ។ តេនាហ ភគវា បញ្ញាយេតេ បិធីយរេតិ។>
    text <អយំ បញ្ហេ អនុសន្ធិំ បុច្ឆតិ។ អនុសន្ធិំ បុច្ឆន្តោ កិំ បុច្ឆតិ។ អនុបាទិសេសំ និព្ពានធាតុំ។ តីណិ ច សច្ចានិ សង្ខតានិ និរោធធម្មានិ ទុក្ខំ សមុទយោ មគ្គោ និរោធោ អសង្ខតោ។ តត្ថ សមុទយោ ទ្វីសុ ភូមីសុ បហីយតិ ទស្សនភូមិយា ច ភាវនាភូមិយា ច។ ទស្សនេន តីណិ សំយោជនានិ បហីយន្តិ សក្កាយទិដ្ឋិ វិចិកិច្ឆា សីលព្ពតបរាមាសោ ភាវនាយ សត្ត សំយោជនានិ បហីយន្តិ កាមច្ឆន្ទោ ព្យាបាទោ រូបរាគោ អរូបរាគោ មានោ ឧទ្ធច្ចំ អវិជ្ជាវសេសា។ តេធាតុកេ ឥមានិ ទស សំយោជនានិ បញ្ចោរម្ភាគិយានិ បញ្ចុទ្ធម្ភាគិយានិ។>
    text <១២>, <តត្ថ តីណិ សំយោជនានិ សក្កាយទិដ្ឋិ វិចិកិច្ឆា សីលព្ពតបរាមាសោ អនញ្ញាតញ្ញស្សាមីតិន្ទ្រិយំ អធិដ្ឋាយ និរុជ្ឈន្តិ។ សត្ត សំយោជនានិ កាមច្ឆន្ទោ ព្យាបាទោ រូបរាគោ អរូបរាគោ មានោ ឧទ្ធច្ចំ អវិជ្ជាវសេសា អញ្ញិន្ទ្រិយំ អធិដ្ឋាយ និរុជ្ឈន្តិ។ យំ បន ឯវំ ជានាតិ ខីណា មេ ជាតីតិ ឥទំ ខយេ ញាណំ។ នាបរំ ឥត្ថត្តាយាតិ បជានាតិ ឥទំ អនុប្បាទេ ញាណំ។ ឥមានិ ទ្វេ ញាណានិ អញ្ញាតាវិន្ទ្រិយំ។ តត្ថ យញ្ច អនញ្ញាតញ្ញស្សាមីតិន្ទ្រិយំ យញ្ច អញ្ញិន្ទ្រិយំ ឥមានិ អគ្គផលំ អរហត្តំ បាបុណន្តស្ស និរុជ្ឈន្តិ តត្ថ យញ្ច ខយេ ញាណំ យញ្ច អនុប្បាទេ ញាណំ ឥមានិ ទ្វេ ញាណានិ ឯកបញ្ញា។>
    text <អបិ ច អារម្មណសង្កេតេន ទ្វេ នាមានិ លព្ភន្តិ ខីណា មេ ជាតីតិ បជានន្តស្ស ខយេ ញាណន្តិ នាមំ លភតិ នាបរំ ឥត្ថត្តាយាតិ បជានន្តស្ស អនុប្បាទេ ញាណន្តិ នាមំ លភតិ។ សា បជាននដ្ឋេន បញ្ញា យថាទិដ្ឋំ អបិលាបនដ្ឋេន សតិ។>
    text <១៣>, <តត្ថ យេ បញ្ចុបាទានក្ខន្ធា ឥទំ នាមរូបំ។ តត្ថ យេ ផស្សបញ្ចមកា ធម្មា ឥទំ នាមំ។ យានិ បញ្ចិន្ទ្រិយានិ រូបានិ ឥទំ រូបំ។ តទុភយំ នាមរូបំ វិញ្ញាណសម្បយុត្តំ តស្ស និរោធំ ភគវន្តំ បុច្ឆន្តោ អាយស្មា អជិតោ បារាយនេ ឯវមាហ>
    text <តត្ថ សតិ ច បញ្ញា ច ចត្តារិ ឥន្ទ្រិយានិ សតិ ទ្វេ ឥន្ទ្រិយានិ សតិន្ទ្រិយញ្ច សមាធិន្ទ្រិយញ្ច បញ្ញា ទ្វេ ឥន្ទ្រិយានិ បញ្ញិន្ទ្រិយញ្ច វីរិយិន្ទ្រិយញ្ច។ យា ឥមេសុ ចតូសុ ឥន្ទ្រិយេសុ សទ្ទហនា ឱកប្បនា ឥទំ សទ្ធិន្ទ្រិយំ។ តត្ថ យា សទ្ធាធិបតេយ្យា ចិត្តេកគ្គតា អយំ ឆន្ទសមាធិ។ សមាហិតេ ចិត្តេ កិលេសានំ វិក្ខម្ភនតាយ បដិសង្ខានពលេន វា ភាវនាពលេន វា ឥទំ បហានំ។ តត្ថ យេ អស្សាសបស្សាសា វិតក្កវិចារា សញ្ញាវេទយិតា សរសង្កប្បា ឥមេ សង្ខារា។ ឥតិ បុរិមកោ ច ឆន្ទសមាធិ កិលេសវិក្ខម្ភនតាយ ច បហានំ ឥមេ ច សង្ខារា តទុភយំ ឆន្ទសមាធិប្បធានសង្ខារសមន្នាគតំ ឥទ្ធិបាទំ ភាវេតិ វិវេកនិស្សិតំ វិរាគនិស្សិតំ និរោធនិស្សិតំ វោស្សគ្គបរិណាមិំ។ តត្ថ យា វីរិយាធិបតេយ្យា ចិត្តេកគ្គតា អយំ វីរិយសមាធិ…បេ។… តត្ថ យា ចិត្តាធិបតេយ្យា ចិត្តេកគ្គតា អយំ ចិត្តសមាធិ…បេ។… តត្ថ យា វីមំសាធិបតេយ្យា ចិត្តេកគ្គតា អយំ វីមំសាសមាធិ។ សមាហិតេ ចិត្តេ កិលេសានំ វិក្ខម្ភនតាយ បដិសង្ខានពលេន វា ភាវនាពលេន វា ឥទំ បហានំ។ តត្ថ យេ អស្សាសបស្សាសា វិតក្កវិចារា សញ្ញាវេទយិតា សរសង្កប្បា ឥមេ សង្ខារា។ ឥតិ បុរិមកោ ច វីមំសាសមាធិ កិលេសវិក្ខម្ភនតាយ ច បហានំ ឥមេ ច សង្ខារា តទុភយំ វីមំសាសមាធិប្បធានសង្ខារសមន្នាគតំ ឥទ្ធិបាទំ ភាវេតិ វិវេកនិស្សិតំ វិរាគនិស្សិតំ និរោធនិស្សិតំ វោស្សគ្គបរិណាមិំ។>
    text <១៤>, <សព្ពោ សមាធិ ញាណមូលកោ ញាណបុព្ពង្គមោ ញាណានុបរិវត្តិ។>
    text <ឥតិ វិវដេន ចេតសា អបរិយោនទ្ធេន សប្បភាសំ ចិត្តំ ភាវេតិ។ បញ្ចិន្ទ្រិយានិ កុសលានិ ចិត្តសហភូនិ ចិត្តេ ឧប្បជ្ជមានេ ឧប្បជ្ជន្តិ ចិត្តេ និរុជ្ឈមានេ និរុជ្ឈន្តិ។ នាមរូបញ្ច វិញ្ញាណហេតុកំ វិញ្ញាណបច្ចយា និព្ពត្តំ តស្ស មគ្គេន ហេតុ ឧបច្ឆិន្នោ វិញ្ញាណំ អនាហារំ អនភិនន្ទិតំ អប្បដិសន្ធិកំ តំ និរុជ្ឈតិ។ នាមរូបមបិ អហេតុ អប្បច្ចយំ បុនព្ភវំ ន និព្ពត្តយតិ។ ឯវំ វិញ្ញាណស្ស និរោធា បញ្ញា ច សតិ ច នាមរូបញ្ច និរុជ្ឈតិ។ តេនាហ ភគវា>
    text <១៥>, <ឥមានិ តីណិ បទានិ បុច្ឆិតានិ តេ តយោ បញ្ហា។ កិស្ស។ សេខាសេខវិបស្សនាបុព្ពង្គមប្បហានយោគេន ឯវញ្ហិ អាហ។ យេ ច សង្ខាតធម្មាសេតិ អរហត្តំ បុច្ឆតិ យេ ច សេខា បុថូ ឥធាតិ សេខំ បុច្ឆតិ តេសំ មេ និបកោ ឥរិយំ បុដ្ឋោ បព្រូហិ មារិសាតិ វិបស្សនាបុព្ពង្គមំ បហានំ បុច្ឆតិ។>
    text <តត្ថ វិសជ្ជនា>
    text <ភគវតោ សព្ពំ កាយកម្មំ ញាណបុព្ពង្គមំ ញាណានុបរិវត្តិ សព្ពំ វចីកម្មំ ញាណបុព្ពង្គមំ ញាណានុបរិវត្តិ សព្ពំ មនោកម្មំ ញាណបុព្ពង្គមំ ញាណានុបរិវត្តិ។ អតីតេ អំសេ អប្បដិហតញាណទស្សនំ អនាគតេ អំសេ អប្បដិហតញាណទស្សនំ បច្ចុប្បន្នេ អំសេ អប្បដិហតញាណទស្សនំ។>
    text <កោ ច ញាណទស្សនស្ស បដិឃាតោ។ យំ អនិច្ចេ ទុក្ខេ អនត្តនិ ច អញ្ញាណំ អទស្សនំ អយំ ញាណទស្សនស្ស បដិឃាតោ។ យថា ឥធ បុរិសោ តារករូបានិ បស្សេយ្យ នោ ច គណនសង្កេតេន ជានេយ្យ អយំ ញាណទស្សនស្ស បដិឃាតោ។>
    text <ភគវតោ បន អប្បដិហតញាណទស្សនំ អនាវរណញាណទស្សនា ហិ ពុទ្ធា ភគវន្តោ។ តត្ថ សេខេន ទ្វីសុ ធម្មេសុ ចិត្តំ រក្ខិតព្ពំ គេធា ច រជនីយេសុ ធម្មេសុ ទោសា ច បរិយុដ្ឋានីយេសុ។ តត្ថ យា ឥច្ឆា មុច្ឆា បត្ថនា បិយាយនា កីឡនា តំ ភគវា និវារេន្តោ ឯវមាហ កាមេសុ នាភិគិជ្ឈេយ្យាតិ។>
    text <មនសានាវិលោ សិយាតិ បរិយុដ្ឋានវិឃាតំ អាហ។ តថា ហិ សេខោ អភិគិជ្ឈន្តោ អសមុប្បន្នញ្ច កិលេសំ ឧប្បាទេតិ ឧប្បន្នញ្ច កិលេសំ ផាតិំ ករោតិ។ យោ បន អនាវិលសង្កប្បោ អនភិគិជ្ឈន្តោ វាយមតិ សោ អនុប្បន្នានំ បាបកានំ អកុសលានំ ធម្មានំ អនុប្បាទាយ ឆន្ទំ ជនេតិ វាយមតិ វីរិយំ អារភតិ ចិត្តំ បគ្គណ្ហាតិ បទហតិ។ សោ ឧប្បន្នានំ បាបកានំ អកុសលានំ ធម្មានំ បហានាយ ឆន្ទំ ជនេតិ វាយមតិ វីរិយំ អារភតិ ចិត្តំ បគ្គណ្ហាតិ បទហតិ។ សោ អនុប្បន្នានំ កុសលានំ ធម្មានំ ឧប្បាទាយ ឆន្ទំ ជនេតិ វាយមតិ វីរិយំ អារភតិ ចិត្តំ បគ្គណ្ហាតិ បទហតិ។ សោ ឧប្បន្នានំ កុសលានំ ធម្មានំ ឋិតិយា អសម្មោសាយ ភិយ្យោភាវាយ វេបុល្លាយ ភាវនាយ បារិបូរិយា ឆន្ទំ ជនេតិ វាយមតិ វីរិយំ អារភតិ ចិត្តំ បគ្គណ្ហាតិ បទហតិ។>
    text <១៦>, <កតមេ អនុប្បន្នា បាបកា អកុសលា ធម្មា។ កាមវិតក្កោ ព្យាបាទវិតក្កោ វិហិំសាវិតក្កោ ឥមេ អនុប្បន្នា បាបកា អកុសលា ធម្មា។ កតមេ ឧប្បន្នា បាបកា អកុសលា ធម្មា។ អនុសយា អកុសលមូលានិ ឥមេ ឧប្បន្នា បាបកា អកុសលា ធម្មា។ កតមេ អនុប្បន្នា កុសលា ធម្មា។ យានិ សោតាបន្នស្ស ឥន្ទ្រិយានិ ឥមេ អនុប្បន្នា កុសលា ធម្មា។ កតមេ ឧប្បន្នា កុសលា ធម្មា។ យានិ អដ្ឋមកស្ស ឥន្ទ្រិយានិ ឥមេ ឧប្បន្នា កុសលា ធម្មា។>
    text <យេន កាមវិតក្កំ វារេតិ ឥទំ សតិន្ទ្រិយំ។ យេន ព្យាបាទវិតក្កំ វារេតិ ឥទំ សមាធិន្ទ្រិយំ។ យេន វិហិំសាវិតក្កំ វារេតិ ឥទំ វីរិយិន្ទ្រិយំ។>
    text <យេន ឧប្បន្នុប្បន្នេ បាបកេ អកុសលេ ធម្មេ បជហតិ វិនោទេតិ ព្យន្តីករោតិ អនភាវំ គមេតិ នាធិវាសេតិ ឥទំ បញ្ញិន្ទ្រិយំ។ យា ឥមេសុ ចតូសុ ឥន្ទ្រិយេសុ សទ្ទហនា ឱកប្បនា ឥទំ សទ្ធិន្ទ្រិយំ។>
    text <តត្ថ សទ្ធិន្ទ្រិយំ កត្ថ ទដ្ឋព្ពំ។ ចតូសុ សោតាបត្តិយង្គេសុ។ វីរិយិន្ទ្រិយំ កត្ថ ទដ្ឋព្ពំ។ ចតូសុ សម្មប្បធានេសុ។ សតិន្ទ្រិយំ កត្ថ ទដ្ឋព្ពំ។ ចតូសុ សតិបដ្ឋានេសុ។ សមាធិន្ទ្រិយំ កត្ថ ទដ្ឋព្ពំ។ ចតូសុ ឈានេសុ។ បញ្ញិន្ទ្រិយំ កត្ថ ទដ្ឋព្ពំ។ ចតូសុ អរិយសច្ចេសុ។ ឯវំ សេខោ សព្ពេហិ កុសលេហិ ធម្មេហិ អប្បមត្តោ វុត្តោ ភគវតា អនាវិលតាយ មនសា។ តេនាហ ភគវា មនសានាវិលោសិយាតិ។>
    text <១៧>, <កុសលោ សព្ពធម្មានន្តិ លោកោ នាម តិវិធោ កិលេសលោកោ ភវលោកោ ឥន្ទ្រិយលោកោ។ តត្ថ កិលេសលោកេន ភវលោកោ សមុទាគច្ឆតិ សោ ឥន្ទ្រិយានិ និព្ពត្តេតិ ឥន្ទ្រិយេសុ ភាវិយមានេសុ នេយ្យស្ស បរិញ្ញា ភវតិ។ សា ទុវិធេន ឧបបរិក្ខិតព្ពា ទស្សនបរិញ្ញាយ ច ភាវនាបរិញ្ញាយ ច។ យទា ហិ សេខោ ញេយ្យំ បរិជានាតិ តទា និព្ពិទាសហគតេហិ សញ្ញាមនសិការេហិ នេយ្យំ បរិញ្ញាតំ ភវតិ។ តស្ស ទ្វេ ធម្មា កោសល្លំ គច្ឆន្តិ ទស្សនកោសល្លញ្ច ភាវនាកោសល្លញ្ច។>
    text <តំ ញាណំ បញ្ចវិធេន វេទិតព្ពំः អភិញ្ញា បរិញ្ញា បហានំ ភាវនា សច្ឆិកិរិយា។ តត្ថ កតមា អភិញ្ញា។ យំ ធម្មានំ សលក្ខណេ ញាណំ ធម្មបដិសម្ភិទា ច អត្ថបដិសម្ភិទា ច អយំ អភិញ្ញា។>
    text <តត្ថ កតមា បរិញ្ញា។ ឯវំ អភិជានិត្វា យា បរិជាននា ឥទំ កុសលំ ឥទំ អកុសលំ ឥទំ សាវជ្ជំ ឥទំ អនវជ្ជំ ឥទំ កណ្ហំ ឥទំ សុក្កំ ឥទំ សេវិតព្ពំ ឥទំ ន សេវិតព្ពំ ឥមេ ធម្មា ឯវំគហិតា ឥទំ ផលំ និព្ពត្តេន្តិ តេសំ ឯវំគហិតានំ អយំ អត្ថោតិ អយំ បរិញ្ញា។>
    text <ឯវំ បរិជានិត្វា តយោ ធម្មា អវសិដ្ឋា ភវន្តិ បហាតព្ពា ភាវេតព្ពា សច្ឆិកាតព្ពា ច។ តត្ថ កតមេ ធម្មា បហាតព្ពា។ យេ អកុសលា។ តត្ថ កតមេ ធម្មា ភាវេតព្ពា។ យេ កុសលា។ តត្ថ កតមេ ធម្មា សច្ឆិកាតព្ពា។ យំ អសង្ខតំ។ យោ ឯវំ ជានាតិ អយំ វុច្ចតិ អត្ថកុសលោ ធម្មកុសលោ កល្យាណតាកុសលោ ផលតាកុសលោ អាយកុសលោ អបាយកុសលោ ឧបាយកុសលោ មហតា កោសល្លេន សមន្នាគតោតិ តេនាហ ភគវា កុសលោ សព្ពធម្មានន្តិ។>
    text <សតោ ភិក្ខុ បរិព្ពជេតិ តេន ទិដ្ឋធម្មសុខវិហារត្ថំ អភិក្កន្តេ បដិក្កន្តេ អាលោកិតេ វិលោកិតេ សមិញ្ជិតេ បសារិតេ សង្ឃាដិបត្តចីវរធារណេ អសិតេ បីតេ ខាយិតេ សាយិតេ ឧច្ចារបស្សាវកម្មេ គតេ ឋិតេ និសិន្នេ សុត្តេ ជាគរិតេ ភាសិតេ តុណ្ហិភាវេ សតេន សម្បជានេន វិហាតព្ពំ។ ឥមា ទ្វេ ចរិយា អនុញ្ញាតា ភគវតា ឯកា វិសុទ្ធានំ ឯកា វិសុជ្ឈន្តានំ។ កេ វិសុទ្ធា។ អរហន្តោ។ កេ វិសុជ្ឈន្តា។ សេក្ខា។ កតកិច្ចានិ ហិ អរហតោ ឥន្ទ្រិយានិ។ យំ ពោជ្ឈំ តំ ចតុព្ពិធំ ទុក្ខស្ស បរិញ្ញាភិសមយេន សមុទយស្ស បហានាភិសមយេន មគ្គស្ស ភាវនាភិសមយេន និរោធស្ស សច្ឆិកិរិយាភិសមយេន ឥទំ ចតុព្ពិធំ ពោជ្ឈំ យោ ឯវំ ជានាតិ អយំ វុច្ចតិ សតោ អភិក្កមតិ សតោ បដិក្កមតិ ខយា រាគស្ស ខយា ទោសស្ស ខយា មោហស្ស។ តេនាហ ភគវា សតោ ភិក្ខុ បរិព្ពជេតិ តេនាហ>
    text <ឯវំ បុច្ឆិតព្ពំ ឯវំ វិសជ្ជិតព្ពំ។ សុត្តស្ស ច អនុគីតិ អត្ថតោ ច ព្យញ្ជនតោ ច សមានេតព្ពា។ អត្ថាបគតំ ហិ ព្យញ្ជនំ សម្ផប្បលាបំ ភវតិ។ ទុន្និក្ខិត្តស្ស បទព្យញ្ជនស្ស អត្ថោបិ ទុន្នយោ ភវតិ តស្មា អត្ថព្យញ្ជនូបេតំ សង្គាយិតព្ពំ។ សុត្តញ្ច បវិចិនិតព្ពំ។ កិំ ឥទំ សុត្តំ អាហច្ច វចនំ អនុសន្ធិវចនំ នីតត្ថំ នេយ្យត្ថំ សំកិលេសភាគិយំ និព្ពេធភាគិយំ អសេក្ខភាគិយំ។ កុហិំ ឥមស្ស សុត្តស្ស សព្ពានិ សច្ចានិ បស្សិតព្ពានិ អាទិមជ្ឈបរិយោសានេតិ។ ឯវំ សុត្តំ បវិចេតព្ពំ។ តេនាហ អាយស្មា មហាកច្ចាយនោ យំ បុច្ឆិតញ្ច វិស្សជ្ជិតញ្ច សុត្តស្ស យា ច អនុគីតីតិ។>
    stand <និយុត្តោ វិចយោ ហារោ។>
  text <៣។ យុត្តិហារវិភង្គោ>
    text <១៨>, <តត្ថ កតមោ យុត្តិហារោ។ សព្ពេសំ ហារានន្តិ អយំ យុត្តិហារោ។ កិំ យោជយតិ។ ចត្តារោ មហាបទេសា ពុទ្ធាបទេសោ សង្ឃាបទេសោ សម្ពហុលត្ថេរាបទេសោ ឯកត្ថេរាបទេសោ។ ឥមេ ចត្តារោ មហាបទេសា តានិ បទព្យញ្ជនានិ សុត្តេ ឱតារយិតព្ពានិ វិនយេ សន្ទស្សយិតព្ពានិ ធម្មតាយំ ឧបនិក្ខិបិតព្ពានិ។>
    text <កតមស្មិំ សុត្តេ ឱតារយិតព្ពានិ។ ចតូសុ អរិយសច្ចេសុ។ កតមស្មិំ វិនយេ សន្ទស្សយិតព្ពានិ។ រាគវិនយេ ទោសវិនយេ មោហវិនយេ។ កតមិស្សំ ធម្មតាយំ ឧបនិក្ខិបិតព្ពានិ។ បដិច្ចសមុប្បាទេ។ យទិ ចតូសុ អរិយសច្ចេសុ អវតរតិ កិលេសវិនយេ សន្ទិស្សតិ ធម្មតញ្ច ន វិលោមេតិ ឯវំ អាសវេ ន ជនេតិ។ ចតូហិ មហាបទេសេហិ យំ យំ យុជ្ជតិ យេន យេន យុជ្ជតិ យថា យថា យុជ្ជតិ តំ តំ គហេតព្ពំ។>
    text <១៩>, <បញ្ហំ បុច្ឆិតេន កតិ បទានិ បញ្ហេតិ បទសោ បរិយោគាហិតព្ពំ វិចេតព្ពំ។ យទិ សព្ពានិ បទានិ ឯកំ អត្ថំ អភិវទន្តិ ឯកោ បញ្ហោ។ អថ ចត្តារិ បទានិ ឯកំ អត្ថំ អភិវទន្តិ ឯកោ បញ្ហោ។ អថ តីណិ បទានិ ឯកំ អត្ថំ អភិវទន្តិ ឯកោ បញ្ហោ។ អថ ទ្វេ បទានិ ឯកំ អត្ថំ អភិវទន្តិ ឯកោ បញ្ហោ។ អថ ឯកំ បទំ ឯកំ អត្ថំ អភិវទតិ ឯកោ បញ្ហោ។ តំ ឧបបរិក្ខមានេន អញ្ញាតព្ពំ កិំ ឥមេ ធម្មា នានត្ថា នានាព្យញ្ជនា ឧទាហុ ឥមេសំ ធម្មានំ ឯកោ អត្ថោ ព្យញ្ជនមេវ នានន្តិ។ យថា កិំ ភវេ។ យថា សា ទេវតា ភគវន្តំ បញ្ហំ បុច្ឆតិ។>
    text <ឥមានិ ចត្តារិ បទានិ បុច្ឆិតានិ។ តេ តយោ បញ្ហា កថំ ញាយតិ។ ភគវា ហិ ទេវតាយ វិសជ្ជេតិ។>
    text <២០>, <តត្ថ ជរា ច មរណញ្ច ឥមានិ ទ្វេ សង្ខតស្ស សង្ខតលក្ខណានិ។ ជរាយំ ឋិតស្ស អញ្ញថត្តំ មរណំ វយោ។ តត្ថ ជរាយ ច មរណស្ស ច អត្ថតោ នានត្តំ។ កេន ការណេន គព្ភគតាបិ ហិ មីយន្តិ ន ច តេ ជិណ្ណា ភវន្តិ។ អត្ថិ ច ទេវានំ មរណំ ន ច តេសំ សរីរានិ ជីរន្តិ។ សក្កតេវ ជរាយ បដិកម្មំ កាតុំ ន បន សក្កតេ មរណស្ស បដិកម្មំ កាតុំ អញ្ញត្រេវ ឥទ្ធិមន្តានំ ឥទ្ធិវិសយា។ យំ បនាហ តណ្ហាសល្លេន ឱតិណ្ណោតិ ទិស្សន្តិ វីតរាគា ជីរន្តាបិ មីយន្តាបិ។ យទិ ច យថា ជរាមរណំ ឯវំ តណ្ហាបិ សិយា។ ឯវំ សន្តេ សព្ពេ យោព្ពនដ្ឋាបិ វិគតតណ្ហា សិយុំ។ យថា ច តណ្ហា ទុក្ខស្ស សមុទយោ ឯវំ ជរាមរណម្បិ សិយា ទុក្ខស្ស សមុទយោ ន ច សិយា តណ្ហា ទុក្ខស្ស សមុទយោ ន ហិ ជរាមរណំ ទុក្ខស្ស សមុទយោ តណ្ហា ទុក្ខស្ស សមុទយោ។ យថា ច តណ្ហា មគ្គវជ្ឈា ឯវំ ជរាមរណម្បិ សិយា មគ្គវជ្ឈំ។ ឥមាយ យុត្តិយា អញ្ញមញ្ញេហិ ការណេហិ គវេសិតព្ពំ។ យទិ ច សន្ទិស្សតិ យុត្តិសមារូឡ្ហំ អត្ថតោ ច អញ្ញត្តំ ព្យញ្ជនតោបិ គវេសិតព្ពំ។>
    text <សល្លោតិ វា ធូបាយនន្តិ វា ឥមេសំ ធម្មានំ អត្ថតោ ឯកត្តំ។ ន ហិ យុជ្ជតិ ឥច្ឆាយ ច តណ្ហាយ ច អត្ថតោ អញ្ញត្តំ។ តណ្ហាយ អធិប្បាយេ អបរិបូរមានេ នវសុ អាឃាតវត្ថូសុ កោធោ ច ឧបនាហោ ច ឧប្បជ្ជតិ។ ឥមាយ យុត្តិយា ជរាយ ច មរណស្ស ច តណ្ហាយ ច អត្ថតោ អញ្ញត្តំ។>
    text <យំ បនិទំ ភគវតា ទ្វីហិ នាមេហិ អភិលបិតំ ឥច្ឆាតិបិ តណ្ហាតិបិ ឥទំ ភគវតា ពាហិរានំ វត្ថូនំ អារម្មណវសេន ទ្វីហិ នាមេហិ អភិលបិតំ ឥច្ឆាតិបិ តណ្ហាតិបិ សព្ពា ហិ តណ្ហា អជ្ឈោសានលក្ខណេន ឯកលក្ខណា។ យថា សព្ពោ អគ្គិ ឧណ្ហត្តលក្ខណេន ឯកលក្ខណោ អបិ ច ឧបាទានវសេន អញ្ញមញ្ញានិ នាមានិ លភតិ កដ្ឋគ្គីតិបិ តិណគ្គីតិបិ សកលិកគ្គីតិបិ គោមយគ្គីតិបិ ថុសគ្គីតិបិ សង្ការគ្គីតិបិ សព្ពោ ហិ អគ្គិ ឧណ្ហត្តលក្ខណោវ។ ឯវំ សព្ពា តណ្ហា អជ្ឈោសានលក្ខណេន ឯកលក្ខណា អបិ តុ អារម្មណឧបាទានវសេន អញ្ញមញ្ញេហិ នាមេហិ អភិលបិតា ឥច្ឆាឥតិបិ តណ្ហាឥតិបិ សល្លោឥតិបិ ធូបាយនាឥតិបិ សរិតាឥតិបិ វិសត្តិកាឥតិបិ សិនេហោឥតិបិ កិលមថោឥតិបិ លតាឥតិបិ មញ្ញនាឥតិបិ ពន្ធោឥតិបិ អាសាឥតិបិ បិបាសាឥតិបិ អភិនន្ទនាឥតិបិ ឥតិ សព្ពា តណ្ហា អជ្ឈោសានលក្ខណេន ឯកលក្ខណា។ យថា ច វេវចនេ វុត្តា។>
    text <តណ្ហាយេតំ វេវចនំ។ យថាហ ភគវា រូបេ តិស្ស អវិគតរាគស្ស អវិគតច្ឆន្ទស្ស អវិគតបេមស្ស អវិគតបិបាសស្ស អវិគតបរិឡាហស្ស។ ឯវំ វេទនាយ សញ្ញាយ សង្ខារេសុ វិញ្ញាណេ អវិគតរាគស្ស អវិគតច្ឆន្ទស្ស អវិគតបេមស្ស អវិគតបិបាសស្ស អវិគតបរិឡាហស្ស សព្ពំ សុត្តំ វិត្ថារេតព្ពំ។ តណ្ហាយេតំ វេវចនំ។ ឯវំ យុជ្ជតិ។>
    text <២១>, <សព្ពោ ទុក្ខូបចារោ កាមតណ្ហាសង្ខារមូលកោ ន បន យុជ្ជតិ សព្ពោ និព្ពិទូបចារោ កាមតណ្ហាបរិក្ខារមូលកោ។ ឥមាយ យុត្តិយា អញ្ញមញ្ញេហិ ការណេហិ គវេសិតព្ពំ។>
    text <យថា ហិ ភគវា រាគចរិតស្ស បុគ្គលស្ស អសុភំ ទេសយតិ ទោសចរិតស្ស ភគវា បុគ្គលស្ស មេត្តំ ទេសយតិ។ មោហចរិតស្ស ភគវា បុគ្គលស្ស បដិច្ចសមុប្បាទំ ទេសយតិ។ យទិ ហិ ភគវា រាគចរិតស្ស បុគ្គលស្ស មេត្តំ ចេតោវិមុត្តិំ ទេសេយ្យ។ សុខំ វា បដិបទំ ទន្ធាភិញ្ញំ សុខំ វា បដិបទំ ខិប្បាភិញ្ញំ វិបស្សនាបុព្ពង្គមំ វា បហានំ ទេសេយ្យ ន យុជ្ជតិ ទេសនា។ ឯវំ យំ កិញ្ចិ រាគស្ស អនុលោមប្បហានំ ទោសស្ស អនុលោមប្បហានំ មោហស្ស អនុលោមប្បហានំ។ សព្ពំ តំ វិចយេន ហារេន វិចិនិត្វា យុត្តិហារេន យោជេតព្ពំ។ យាវតិកា ញាណស្ស ភូមិ។>
    text <មេត្តាវិហារិស្ស សតោ ព្យាបាទោ ចិត្តំ បរិយាទាយ ឋស្សតីតិ ន យុជ្ជតិ ទេសនា ព្យាបាទោ បហានំ អព្ភត្ថំ គច្ឆតីតិ យុជ្ជតិ ទេសនា។ ករុណាវិហារិស្ស សតោ វិហេសា ចិត្តំ បរិយាទាយ ឋស្សតីតិ ន យុជ្ជតិ ទេសនា វិហេសា បហានំ អព្ភត្ថំ គច្ឆតីតិ យុជ្ជតិ ទេសនា។ មុទិតា វិហារិស្ស សតោ អរតិ ចិត្តំ បរិយាទាយ ឋស្សតីតិ ន យុជ្ជតិ ទេសនា អរតិ បហានំ អព្ភត្ថំ គច្ឆតីតិ យុជ្ជតិ ទេសនា។ ឧបេក្ខាវិហារិស្ស សតោ រាគោ ចិត្តំ បរិយាទាយ ឋស្សតីតិ ន យុជ្ជតិ ទេសនា រាគោ បហានំ អព្ភត្ថំ គច្ឆតីតិ យុជ្ជតិ ទេសនា។ អនិមិត្តវិហារិស្ស សតោ និមិត្តានុសារី តេន តេនេវ វិញ្ញាណំ បវត្តតីតិ ន យុជ្ជតិ ទេសនា និមិត្តំ បហានំ អព្ភត្ថំ គច្ឆតីតិ យុជ្ជតិ ទេសនា។ អស្មីតិ វិគតំ អយមហមស្មីតិ ន សមនុបស្សាមិ។ អថ ច បន មេ កិស្មីតិ កថស្មីតិ វិចិកិច្ឆា កថំកថាសល្លំ ចិត្តំ បរិយាទាយ ឋស្សតីតិ ន យុជ្ជតិ ទេសនា វិចិកិច្ឆា កថំកថាសល្លំ បហានំ អព្ភត្ថំ គច្ឆតីតិ យុជ្ជតិ ទេសនា។>
    text <យថា វា បន បឋមំ ឈានំ សមាបន្នស្ស សតោ កាមរាគព្យាបាទា វិសេសាយ សំវត្តន្តីតិ ន យុជ្ជតិ ទេសនា ហានាយ សំវត្តន្តីតិ យុជ្ជតិ ទេសនា។ វិតក្កសហគតា វា សញ្ញាមនសិការា ហានាយ សំវត្តន្តីតិ ន យុជ្ជតិ ទេសនា វិសេសាយ សំវត្តន្តីតិ យុជ្ជតិ ទេសនា។ ទុតិយំ ឈានំ សមាបន្នស្ស សតោ វិតក្កវិចារសហគតា សញ្ញាមនសិការា វិសេសាយ សំវត្តន្តីតិ ន យុជ្ជតិ ទេសនា ហានាយ សំវត្តន្តីតិ យុជ្ជតិ ទេសនា។ ឧបេក្ខាសុខសហគតា វា សញ្ញាមនសិការា ហានាយ សំវត្តន្តីតិ ន យុជ្ជតិ ទេសនា វិសេសាយ សំវត្តន្តីតិ យុជ្ជតិ ទេសនា។ តតិយំ ឈានំ សមាបន្នស្ស សតោ បីតិសុខសហគតា សញ្ញាមនសិការា វិសេសាយ សំវត្តន្តីតិ ន យុជ្ជតិ ទេសនា ហានាយ សំវត្តន្តីតិ យុជ្ជតិ ទេសនា ឧបេក្ខាសតិបារិសុទ្ធិសហគតា វា សញ្ញាមនសិការា ហានាយ សំវត្តន្តីតិ ន យុជ្ជតិ ទេសនា វិសេសាយ សំវត្តន្តីតិ យុជ្ជតិ ទេសនា។ ចតុត្ថំ ឈានំ សមាបន្នស្ស សតោ ឧបេក្ខាសហគតា សញ្ញាមនសិការា វិសេសាយ សំវត្តន្តីតិ ន យុជ្ជតិ ទេសនា ហានាយ សំវត្តន្តីតិ យុជ្ជតិ ទេសនា។ អាកាសានញ្ចាយតនសហគតា វា សញ្ញាមនសិការា ហានាយ សំវត្តន្តីតិ ន យុជ្ជតិ ទេសនា វិសេសាយ សំវត្តន្តីតិ យុជ្ជតិ ទេសនា។>
    text <អាកាសានញ្ចាយតនំ សមាបន្នស្ស សតោ រូបសហគតា សញ្ញាមនសិការា វិសេសាយ សំវត្តន្តីតិ ន យុជ្ជតិ ទេសនា ហានាយ សំវត្តន្តីតិ យុជ្ជតិ ទេសនា។ វិញ្ញាណញ្ចាយតនសហគតា វា សញ្ញាមនសិការា ហានាយ សំវត្តន្តីតិ ន យុជ្ជតិ ទេសនា វិសេសាយ សំវត្តន្តីតិ យុជ្ជតិ ទេសនា។ វិញ្ញាណញ្ចាយតនំ សមាបន្នស្ស សតោ អាកាសានញ្ចាយតនសហគតា សញ្ញាមនសិការា វិសេសាយ សំវត្តន្តីតិ ន យុជ្ជតិ ទេសនា ហានាយ សំវត្តន្តីតិ យុជ្ជតិ ទេសនា។ អាកិញ្ចញ្ញាយតនសហគតា វា សញ្ញាមនសិការា ហានាយ សំវត្តន្តីតិ ន យុជ្ជតិ ទេសនា វិសេសាយ សំវត្តន្តីតិ យុជ្ជតិ ទេសនា។>
    text <អាកិញ្ចញ្ញាយតនំ សមាបន្នស្ស សតោ វិញ្ញាណញ្ចាយតនសហគតា សញ្ញាមនសិការា វិសេសាយ សំវត្តន្តីតិ ន យុជ្ជតិ ទេសនា ហានាយ សំវត្តន្តីតិ យុជ្ជតិ ទេសនា។ នេវសញ្ញានាសញ្ញាយតនសហគតា វា សញ្ញាមនសិការា ហានាយ សំវត្តន្តីតិ ន យុជ្ជតិ ទេសនា វិសេសាយ សំវត្តន្តីតិ យុជ្ជតិ ទេសនា។ នេវសញ្ញានាសញ្ញាយតនំ សមាបន្នស្ស សតោ សញ្ញូបចារា វិសេសាយ សំវត្តន្តីតិ ន យុជ្ជតិ ទេសនា ហានាយ សំវត្តន្តីតិ យុជ្ជតិ ទេសនា។ សញ្ញាវេទយិតនិរោធសហគតា វា សញ្ញាមនសិការា ហានាយ សំវត្តន្តីតិ ន យុជ្ជតិ ទេសនា វិសេសាយ សំវត្តន្តីតិ យុជ្ជតិ ទេសនា។ កល្លតាបរិចិតំ ចិត្តំ ន ច អភិនីហារំ ខមតីតិ ន យុជ្ជតិ ទេសនា កល្លតាបរិចិតំ ចិត្តំ អថ ច អភិនីហារំ ខមតីតិ យុជ្ជតិ ទេសនា។>
    text <ឯវំ សព្ពេ នវសុត្តន្តា យថាធម្មំ យថាវិនយំ យថាសត្ថុសាសនំ សព្ពតោ វិចយេន ហារេន វិចិនិត្វា យុត្តិហារេន យោជេតព្ពាតិ។ តេនាហ អាយស្មា មហាកច្ចាយនោ សព្ពេសំ ហារានំ យា ភូមិ យោ ច គោចរោ តេសន្តិ។>
    stand <និយុត្តោ យុត្តិ ហារោ។>
  text <៤។ បទដ្ឋានហារវិភង្គោ>
    text <២២>, <តត្ថ កតមោ បទដ្ឋានោ ហារោ។ ធម្មំ ទេសេតិ ជិនោតិ អយំ បទដ្ឋានោ ហារោ។ កិំ ទេសេតិ។ សព្ពធម្មយាថាវអសម្បដិវេធលក្ខណា អវិជ្ជា តស្សា វិបល្លាសា បទដ្ឋានំ។ អជ្ឈោសានលក្ខណា តណ្ហា តស្សា បិយរូបំ សាតរូបំ បទដ្ឋានំ។ បត្ថនលក្ខណោ លោភោ តស្ស អទិន្នាទានំ បទដ្ឋានំ។ វណ្ណសណ្ឋានព្យញ្ជនគ្គហណលក្ខណា សុភសញ្ញា តស្សា ឥន្ទ្រិយា សំវរោ បទដ្ឋានំ។ សាសវផស្សឧបគមនលក្ខណា សុខសញ្ញា តស្សា អស្សាទោ បទដ្ឋានំ។ សង្ខតលក្ខណានំ ធម្មានំ អសមនុបស្សនលក្ខណា និច្ចសញ្ញា តស្សា វិញ្ញាណំ បទដ្ឋានំ។ អនិច្ចសញ្ញាទុក្ខសញ្ញាអសមនុបស្សនលក្ខណា អត្តសញ្ញា តស្សា នាមកាយោ បទដ្ឋានំ។ សព្ពធម្មសម្បដិវេធលក្ខណា វិជ្ជា តស្សា សព្ពំ នេយ្យំ បទដ្ឋានំ។ ចិត្តវិក្ខេបបដិសំហរណលក្ខណោ សមថោ តស្ស អសុភា បទដ្ឋានំ។ ឥច្ឆាវចរបដិសំហរណលក្ខណោ អលោភោ តស្ស អទិន្នាទានា វេរមណី បទដ្ឋានំ។ អព្យាបជ្ជលក្ខណោ អទោសោ តស្ស បាណាតិបាតា វេរមណី បទដ្ឋានំ។ វត្ថុអវិប្បដិបត្តិលក្ខណោ អមោហោ តស្ស សម្មាបដិបត្តិ បទដ្ឋានំ។ វិនីលកវិបុព្ពកគហណលក្ខណា អសុភសញ្ញា តស្សា និព្ពិទា បទដ្ឋានំ។ សាសវផស្សបរិជាននលក្ខណា ទុក្ខសញ្ញា តស្សា វេទនា បទដ្ឋានំ។ សង្ខតលក្ខណានំ ធម្មានំ សមនុបស្សនលក្ខណា អនិច្ចសញ្ញា តស្សា ឧប្បាទវយា បទដ្ឋានំ។ សព្ពធម្មអភិនិវេសលក្ខណា អនត្តសញ្ញា តស្សា ធម្មសញ្ញា បទដ្ឋានំ។>
    text <បញ្ច កាមគុណា កាមរាគស្ស បទដ្ឋានំ បញ្ចិន្ទ្រិយានិ រូបីនិ រូបរាគស្ស បទដ្ឋានំ ឆដ្ឋាយតនំ ភវរាគស្ស បទដ្ឋានំ និព្ពត្តភវានុបស្សិតា បញ្ចន្នំ ឧបាទានក្ខន្ធានំ បទដ្ឋានំ បុព្ពេនិវាសានុស្សតិញាណទស្សនស្ស បទដ្ឋានំ។ ឱកប្បនលក្ខណា សទ្ធា អធិមុត្តិបច្ចុបដ្ឋានា ច អនាវិលលក្ខណោ បសាទោ សម្បសីទនបច្ចុបដ្ឋានោ ច។ អភិបត្ថិយនលក្ខណា សទ្ធា តស្សា អវេច្ចបសាទោ បទដ្ឋានំ។ អនាវិលលក្ខណោ បសាទោ តស្ស សទ្ធា បទដ្ឋានំ។ អារម្ភលក្ខណំ វីរិយំ តស្ស សម្មប្បធានំ បទដ្ឋានំ។ អបិលាបនលក្ខណា សតិ តស្សា សតិបដ្ឋានំ បទដ្ឋានំ។ ឯកគ្គលក្ខណោ សមាធិ តស្ស ឈានានិ បទដ្ឋានំ។ បជាននលក្ខណា បញ្ញា តស្សា សច្ចានិ បទដ្ឋានំ។>
    text <អបរោ នយោ អស្សាទមនសិការលក្ខណោ អយោនិសោមនសិការោ តស្ស អវិជ្ជា បទដ្ឋានំ។ សច្ចសម្មោហនលក្ខណា អវិជ្ជា សា សង្ខារានំ បទដ្ឋានំ។ បុនព្ភវវិរោហណលក្ខណា សង្ខារា តេ វិញ្ញាណស្ស បទដ្ឋានំ។ ឱបបច្ចយិកនិព្ពត្តិលក្ខណំ វិញ្ញាណំ តំ នាមរូបស្ស បទដ្ឋានំ។ នាមកាយរូបកាយសង្ឃាតលក្ខណំ នាមរូបំ តំ ឆឡាយតនស្ស បទដ្ឋានំ។ ឥន្ទ្រិយវវត្ថានលក្ខណំ ឆឡាយតនំ តំ ផស្សស្ស បទដ្ឋានំ។ ចក្ខុរូបវិញ្ញាណសន្និបាតលក្ខណោ ផស្សោ សោ វេទនាយ បទដ្ឋានំ។ ឥដ្ឋានិដ្ឋអនុភវនលក្ខណា វេទនា សា តណ្ហាយ បទដ្ឋានំ។ អជ្ឈោសានលក្ខណា តណ្ហា សា ឧបាទានស្ស បទដ្ឋានំ។ ឱបបច្ចយិកំ ឧបាទានំ តំ ភវស្ស បទដ្ឋានំ។ នាមកាយរូបកាយសម្ភវនលក្ខណោ ភវោ សោ ជាតិយា បទដ្ឋានំ។ ខន្ធបាតុភវនលក្ខណា ជាតិ សា ជរាយ បទដ្ឋានំ។ ឧបធិបរិបាកលក្ខណា ជរា សា មរណស្ស បទដ្ឋានំ។ ជីវិតិន្ទ្រិយុបច្ឆេទលក្ខណំ មរណំ តំ សោកស្ស បទដ្ឋានំ។ ឧស្សុក្កការកោ សោកោ សោ បរិទេវស្ស បទដ្ឋានំ។ លាលប្បការកោ បរិទេវោ សោ ទុក្ខស្ស បទដ្ឋានំ។ កាយសំបីឡនំ ទុក្ខំ តំ ទោមនស្សស្ស បទដ្ឋានំ។ ចិត្តសំបីឡនំ ទោមនស្សំ តំ ឧបាយាសស្ស បទដ្ឋានំ។ ឱទហនការកោ ឧបាយាសោ សោ ភវស្ស បទដ្ឋានំ។ ឥមានិ ភវង្គានិ យទា សមគ្គានិ និព្ពត្តានិ ភវន្តិ សោ ភវោ តំ សំសារស្ស បទដ្ឋានំ។ និយ្យានិកលក្ខណោ មគ្គោ សោ និរោធស្ស បទដ្ឋានំ។>
    text <តិត្ថញ្ញុតា បីតញ្ញុតាយ បទដ្ឋានំ បីតញ្ញុតា បត្តញ្ញុតាយ បទដ្ឋានំ បត្តញ្ញុតា អត្តញ្ញុតាយ បទដ្ឋានំ អត្តញ្ញុតា បុព្ពេកតបុញ្ញតាយ បទដ្ឋានំ បុព្ពេកតបុញ្ញតា បតិរូបទេសវាសស្ស បទដ្ឋានំ បតិរូបទេសវាសោ សប្បុរិសូបនិស្សយស្ស បទដ្ឋានំ សប្បុរិសូបនិស្សយោ អត្តសម្មាបណិធានស្ស បទដ្ឋានំ អត្តសម្មាបណិធានំ សីលានំ បទដ្ឋានំ សីលានិ អវិប្បដិសារស្ស បទដ្ឋានំ អវិប្បដិសារោ បាមោជ្ជស្ស បទដ្ឋានំ បាមោជ្ជំ បីតិយា បទដ្ឋានំ បីតិ បស្សទ្ធិយា បទដ្ឋានំ បស្សទ្ធិ សុខស្ស បទដ្ឋានំ សុខំ សមាធិស្ស បទដ្ឋានំ សមាធិ យថាភូតញាណទស្សនស្ស បទដ្ឋានំ យថាភូតញាណទស្សនំ និព្ពិទាយ បទដ្ឋានំ និព្ពិទា វិរាគស្ស បទដ្ឋានំ វិរាគោ វិមុត្តិយា បទដ្ឋានំ។ វិមុត្តិ វិមុត្តិញាណទស្សនស្ស បទដ្ឋានំ។ ឯវំ យោ កោចិ ឧបនិស្សយោ យោ កោចិ បច្ចយោ សព្ពោ សោ បទដ្ឋានំ។ តេនាហ អាយស្មា មហាកច្ចាយនោ ធម្មំ ទេសេតិ ជិនោតិ។>
    stand <និយុត្តោ បទដ្ឋានោ ហារោ។>
  text <៥។ លក្ខណហារវិភង្គោ>
    text <២៣>, <តត្ថ កតមោ លក្ខណោ ហារោ។ វុត្តម្ហិ ឯកធម្មេតិ អយំ លក្ខណោ ហារោ។ កិំ លក្ខយតិ។ យេ ធម្មា ឯកលក្ខណា តេសំ ធម្មានំ ឯកស្មិំ ធម្មេ វុត្តេ អវសិដ្ឋា ធម្មា វុត្តា ភវន្តិ។ យថា កិំ ភវេ។ យថាហ ភគវា>
    text <ចក្ខុំ ភិក្ខវេ អនវដ្ឋិតំ ឥត្តរំ បរិត្តំ បភង្គុ បរតោ ទុក្ខំ ព្យសនំ ចលនំ កុក្កុឡំ សង្ខារំ វធកំ អមិត្តមជ្ឈេ។ ឥមស្មិំ ចក្ខុស្មិំ វុត្តេ អវសិដ្ឋានិ អជ្ឈត្តិកានិ អាយតនានិ វុត្តានិ ភវន្តិ។ កេន ការណេន។ សព្ពានិ ហិ ឆ អជ្ឈត្តិកានិ អាយតនានិ វធកដ្ឋេន ឯកលក្ខណានិ។ យថា ចាហ ភគវា>
    text <អតីតេ រាធ រូបេ អនបេក្ខោ ហោហិ អនាគតំ រូបំ មា អភិនន្ទិ បច្ចុប្បន្នស្ស រូបស្ស និព្ពិទាយ វិរាគាយ និរោធាយ ចាគាយ បដិនិស្សគ្គាយ បដិបជ្ជ។ ឥមស្មិំ រូបក្ខន្ធេ វុត្តេ អវសិដ្ឋា ខន្ធា វុត្តា ភវន្តិ។ កេន ការណេន។ សព្ពេ ហិ បញ្ចក្ខន្ធា យមកោវាទសុត្តេ វធកដ្ឋេន ឯកលក្ខណា វុត្តា។ យថា ចាហ ភគវា>
    text <ឥតិ កាយគតាយ សតិយា វុត្តាយ វុត្តា ភវន្តិ វេទនាគតា សតិ ចិត្តគតា ធម្មគតា ច។ តថា យំ កិញ្ចិ ទិដ្ឋំ វា សុតំ វា មុតំ វាតិ វុត្តេ វុត្តំ ភវតិ វិញ្ញាតំ។ យថា ចាហ ភគវា>
    text <តស្មាតិហ ត្វំ ភិក្ខុ កាយេ កាយានុបស្សី វិហរាហិ អាតាបី សម្បជានោ សតិមា វិនេយ្យ លោកេ អភិជ្ឈាទោមនស្សំ។ អាតាបីតិ វីរិយិន្ទ្រិយំ សម្បជានោតិ បញ្ញិន្ទ្រិយំ សតិមាតិ សតិន្ទ្រិយំ វិនេយ្យ លោកេ អភិជ្ឈាទោមនស្សន្តិ សមាធិន្ទ្រិយំ ឯវំ កាយេ កាយានុបស្សិនោ វិហរតោ ចត្តារោ សតិបដ្ឋានា ភាវនាបារិបូរិំ គច្ឆន្តិ។ កេន ការណេន ឯកលក្ខណត្តា ចតុន្នំ ឥន្ទ្រិយានំ។>
    text <២៤>, <ចតូសុ សតិបដ្ឋានេសុ ភាវិយមានេសុ ចត្តារោ សម្មប្បធានា ភាវនាបារិបូរិំ គច្ឆន្តិ ចតូសុ សម្មប្បធានេសុ ភាវិយមានេសុ ចត្តារោ ឥទ្ធិបាទា ភាវិយមានេសុ បញ្ចិន្ទ្រិយានិ ភាវនាបារិបូរិំ គច្ឆន្តិ ចតូសុ ឥទ្ធិបាទេសុ ភាវនាបារិបូរិំ គច្ឆន្តិ បញ្ចសុ ឥន្ទ្រិយេសុ ភាវិយមានេសុ បញ្ច ពលានិ ភាវនាបារិបូរិំ គច្ឆន្តិ បញ្ចសុ ពលេសុ ភាវិយមានេសុ សត្ត ពោជ្ឈង្គា ភាវនាបារិបូរិំ គច្ឆន្តិ សត្តសុ ពោជ្ឈង្គេសុ ភាវិយមានេសុ អរិយោ អដ្ឋង្គិកោ មគ្គោ ភាវនាបារិបូរិំ គច្ឆតិ សព្ពេវ ពោធង្គមា ធម្មា ពោធិបក្ខិយា ភាវនាបារិបូរិំ គច្ឆន្តិ។ កេន ការណេន សព្ពេ ហិ ពោធង្គមា ពោធិបក្ខិយា នេយ្យានិកលក្ខណេន ឯកលក្ខណា តេ ឯកលក្ខណត្តា ភាវនាបារិបូរិំ គច្ឆន្តិ។>
    text <ឯវំ អកុសលាបិ ធម្មា ឯកលក្ខណត្តា បហានំ អព្ភត្ថំ គច្ឆន្តិ។ ចតូសុ សតិបដ្ឋានេសុ ភាវិយមានេសុ វិបល្លាសា បហីយន្តិ អាហារា ចស្ស បរិញ្ញំ គច្ឆន្តិ ឧបាទានេហិ អនុបាទានោ ភវតិ យោគេហិ ច វិសំយុត្តោ ភវតិ គន្ថេហិ ច វិប្បយុត្តោ ភវតិ អាសវេហិ ច អនាសវោ ភវតិ ឱឃេហិ ច និត្ថិណ្ណោ ភវតិ សល្លេហិ ច វិសល្លោ ភវតិ វិញ្ញាណដ្ឋិតិយោ ចស្ស បរិញ្ញំ គច្ឆន្តិ អគតិគមនេហិ ន អគតិំ គច្ឆតិ ឯវំ អកុសលាបិ ធម្មា ឯកលក្ខណត្តា បហានំ អព្ភត្ថំ គច្ឆន្តិ។>
    text <យត្ថ វា បន រូបិន្ទ្រិយំ ទេសិតំ ទេសិតា តត្ថេវ រូបធាតុ រូបក្ខន្ធោ រូបញ្ចាយតនំ។ យត្ថ វា បន សុខា វេទនា ទេសិតា ទេសិតំ តត្ថ សុខិន្ទ្រិយំ សោមនស្សិន្ទ្រិយំ ទុក្ខសមុទយោ ច អរិយសច្ចំ។ យត្ថ វា បន ទុក្ខា វេទនា ទេសិតា ទេសិតំ តត្ថ ទុក្ខិន្ទ្រិយំ ទោមនស្សិន្ទ្រិយំ ទុក្ខញ្ច អរិយសច្ចំ។ យត្ថ វា បន អទុក្ខមសុខា វេទនា ទេសិតា ទេសិតំ តត្ថ ឧបេក្ខិន្ទ្រិយំ សព្ពោ ច បដិច្ចសមុប្បាទោ។ កេន ការណេន អទុក្ខមសុខាយ ហិ វេទនាយ អវិជ្ជា អនុសេតិ។ អវិជ្ជាបច្ចយា សង្ខារា សង្ខារបច្ចយា វិញ្ញាណំ វិញ្ញាណបច្ចយា នាមរូបំ នាមរូបបច្ចយា សឡាយតនំ សឡាយតនបច្ចយា ផស្សោ ផស្សបច្ចយា វេទនា វេទនាបច្ចយា តណ្ហា តណ្ហាបច្ចយា ឧបាទានំ ឧបាទានបច្ចយា ភវោ ភវបច្ចយា ជាតិ ជាតិបច្ចយា ជរាមរណំ សោកបរិទេវទុក្ខទោមនស្សុបាយាសា សម្ភវន្តិ ឯវមេតស្ស កេវលស្ស ទុក្ខក្ខន្ធស្ស សមុទយោ ហោតិ។ សោ ច សរាគសទោសសមោហសំកិលេសបក្ខេន ហាតព្ពោ វីតរាគវីតទោសវីតមោហអរិយធម្មេហិ ហាតព្ពោ។>
    text <ឯវំ យេ ធម្មា ឯកលក្ខណា កិច្ចតោ ច លក្ខណតោ ច សាមញ្ញតោ ច ចុតូបបាតតោ ច តេសំ ធម្មានំ ឯកស្មិំ ធម្មេ វុត្តេ អវសិដ្ឋា ធម្មា វុត្តា ភវន្តិ។ តេនាហ អាយស្មា មហាកច្ចាយនោ វុត្តម្ហិ ឯកធម្មេតិ។>
    stand <និយុត្តោ លក្ខណោ ហារោ។>
  text <៦។ ចតុព្យូហហារវិភង្គោ>
    text <២៥>, <តត្ថ កតមោ ចតុព្យូហោ ហារោ។ នេរុត្តមធិប្បាយោតិ អយំ។ ព្យញ្ជនេន សុត្តស្ស នេរុត្តញ្ច អធិប្បាយោ ច និទានញ្ច បុព្ពាបរសន្ធិ ច គវេសិតព្ពោ។ តត្ថ កតមំ នេរុត្តំ យា និរុត្តិបទសំហិតា យំ ធម្មានំ នាមសោ ញាណំ។ យទា ហិ ភិក្ខុ អត្ថស្ស ច នាមំ ជានាតិ ធម្មស្ស ច នាមំ ជានាតិ តថា តថា នំ អភិនិរោបេតិ។ អយញ្ច វុច្ចតិ អត្ថកុសលោ ធម្មកុសលោ ព្យញ្ជនកុសលោ និរុត្តិកុសលោ បុព្ពាបរកុសលោ ទេសនាកុសលោ អតីតាធិវចនកុសលោ អនាគតាធិវចនកុសលោ បច្ចុប្បន្នាធិវចនកុសលោ ឥត្ថាធិវចនកុសលោ បុរិសាធិវចនកុសលោ នបុំសកាធិវចនកុសលោ ឯកាធិវចនកុសលោ អនេកាធិវចនកុសលោ ឯវំ សព្ពានិ កាតព្ពានិ ជនបទនិរុត្តានិ សព្ពា ច ជនបទនិរុត្តិយោ។ អយំ និរុត្តិបទសំហិតា។>
    text <២៦>, <តត្ថ កតមោ អធិប្បាយោ។>
    text <ឥធ ភគវតោ កោ អធិប្បាយោ។ យេ អបាយេហិ បរិមុច្ចិតុកាមា ភវិស្សន្តិ តេ ធម្មចារិនោ ភវិស្សន្តីតិ អយំ ឯត្ថ ភគវតោ អធិប្បាយោ។>
    text <ឥធ ភគវតោ កោ អធិប្បាយោ។ សញ្ចេតនិកានំ កតានំ កម្មានំ ឧបចិតានំ ទុក្ខវេទនីយានំ អនិដ្ឋំ អសាតំ វិបាកំ បច្ចនុភវិស្សតីតិ អយំ ឯត្ថ ភគវតោ អធិប្បាយោ។>
    text <ឥធ ភគវតោ កោ អធិប្បាយោ។ យេ សុខេន អត្ថិកា ភវិស្សន្តិ តេ បាបកម្មំ ន ករិស្សន្តីតិ អយំ ឯត្ថ ភគវតោ អធិប្បាយោ។>
    text <ឥធ ភគវតោ កោ អធិប្បាយោ។ យេ ជរាមរណេន អដ្ដិយិតុកាមា ភវិស្សន្តិ តេ ភវិស្សន្តិ ភោជនេ មត្តញ្ញុនោ ឥន្ទ្រិយេសុ គុត្តទ្វារា បុព្ពរត្តាបររត្តំ ជាគរិយានុយោគមនុយុត្តា វិបស្សកា កុសលេសុ ធម្មេសុ សគារវា ច សព្រហ្មចារីសុ ថេរេសុ នវេសុ មជ្ឈិមេសូតិ អយំ ឯត្ថ ភគវតោ អធិប្បាយោ។>
    text <ឥធ ភគវតោ កោ អធិប្បាយោ។ យេ អមតបរិយេសនំ បរិយេសិតុកាមា ភវិស្សន្តិ តេ អប្បមត្តា វិហរិស្សន្តីតិ អយំ ឯត្ថ ភគវតោ អធិប្បាយោ។ អយំ អធិប្បាយោ។>
    text <២៧>, <តត្ថ កតមំ និទានំ។ យថា សោ ធនិយោ គោបាលកោ ភគវន្តំ អាហ>
    text <ភគវា អាហ>
    text <ឥមិនា វត្ថុនា ឥមិនា និទានេន ឯវំ ញាយតិ ឥធ ភគវា ពាហិរំ បរិគ្គហំ ឧបធិ អាហាតិ។ យថា ច មារោ បាបិមា គិជ្ឈកូដា បព្ពតា បុថុសិលំ បាតេសិ ភគវា អាហ>
    text <ឥមិនា វត្ថុនា ឥមិនា និទានេន ឯវំ ញាយតិ ឥធ ភគវា កាយំ ឧបធិំ អាហាតិ។ យថា ចាហ>
    text <ឥមិនា វត្ថុនា ឥមិនា និទានេន ឯវំ ញាយតិ ឥធ ភគវា ពាហិរេសុ វត្ថូសុ តណ្ហំ អាហាតិ។ យថា ចាហ>
    text <ឥមិនា វត្ថុនា ឥមិនា និទានេន ឯវំ ញាយតិ ឥធ ភគវា ពាហិរវត្ថុកាយ តណ្ហាយ បហានំ អាហាតិ។ យថា ចាហ>
    text <ឥមិនា វត្ថុនា ឥមិនា និទានេន ឯវំ ញាយតិ ឥធ ភគវា អជ្ឈត្តិកវត្ថុកាយ តណ្ហាយ បហានំ អាហាតិ។ យថា ចាហ>
    text <ឥមិនា វត្ថុនា ឥមិនា និទានេន ឯវំ ញាយតិ ឥធ ភគវា អជ្ឈត្តិកវត្ថុកាយ តណ្ហាយ បហានំ អាហាតិ។ ឥទំ និទានំ។>
    text <តត្ថ កតមោ បុព្ពាបរសន្ធិ។ យថាហ>
    text <អយំ កាមតណ្ហា វុត្តា។ សា កតមេន បុព្ពាបរេន យុជ្ជតិ។ យថាហ>
    text <ឥតិ អន្ធតាយ ច សញ្ឆន្នតាយ ច សាយេវ តណ្ហា អភិលបិតា។ យញ្ចាហ កាមន្ធា ជាលសញ្ឆន្នា តណ្ហាឆទនឆាទិតាតិ។ យញ្ចាហ រត្តោ អត្ថំ ន ជានាតិ រត្តោ ធម្មំ ន បស្សតីតិ ឥមេហិ បទេហិ បរិយុដ្ឋានេហិ សាយេវ តណ្ហា អភិលបិតា។ យំ អន្ធការំ អយំ ទុក្ខសមុទយោ យា ច តណ្ហា បោនោភវិកា យញ្ចាហ កាមាតិ ឥមេ កិលេសកាមា។ យញ្ចាហ ជាលសញ្ឆន្នាតិ តេសំ យេវ កាមានំ បយោគេន បរិយុដ្ឋានំ ទស្សេតិ តស្មា កិលេសវសេន ច បរិយុដ្ឋានវសេន ច តណ្ហាពន្ធនំ វុត្តំ។ យេ ឯទិសិកា តេ ជរាមរណំ អន្វេន្តិ អយំ ភគវតា យថានិក្ខិត្តគាថាពលេន ទស្សិតា ជរាមរណមន្វេន្តីតិ។>
    text <បបញ្ចា នាម តណ្ហាទិដ្ឋិមានា តទភិសង្ខតា ច សង្ខារា។ ឋិតិ នាម អនុសយា។ សន្ទានំ នាម តណ្ហាយ បរិយុដ្ឋានំ យានិ ឆត្តិំសតណ្ហាយ ជាលិនិយា វិចរិតានិ។ បលិឃោ នាម មោហោ។ យេ ច បបញ្ចា សង្ខារា យា ច ឋិតិ យំ សន្ទានញ្ច យំ បលិឃញ្ច យោ ឯតំ សព្ពំ សមតិក្កន្តោ អយំ វុច្ចតិ និត្តណ្ហោ ឥតិ។>
    text <២៨>, <តត្ថ បរិយុដ្ឋានសង្ខារា ទិដ្ឋធម្មវេទនីយា វា ឧបបជ្ជវេទនីយា វា អបរាបរិយវេទនីយា វា ឯវំ តណ្ហា តិវិធំ ផលំ ទេតិ ទិដ្ឋេ វា ធម្មេ ឧបបជ្ជេ វា អបរេ វា បរិយាយេ។ ឯវំ ភគវា អាហ យំ លោភបកតំ កម្មំ ករោតិ កាយេន វា វាចាយ វា មនសា វា តស្ស វិបាកំ អនុភោតិ ទិដ្ឋេ វា ធម្មេ ឧបបជ្ជេ វា អបរេ វា បរិយាយេតិ។ ឥទំ ភគវតោ បុព្ពាបរេន យុជ្ជតិ។ តត្ថ បរិយុដ្ឋានំ ទិដ្ឋធម្មវេទនីយំ វា កម្មំ ឧបបជ្ជវេទនីយំ វា កម្មំ អបរាបរិយាយវេទនីយំ វា កម្មំ ឯវំ កម្មំ តិធា វិបច្ចតិ ទិដ្ឋេ វា ធម្មេ ឧបបជ្ជេ វា អបរេ វា បរិយាយេ។ យថាហ>
    text <យញ្ចេ ពាលោ ឥធ បាណាតិបាតី ហោតិ…បេ។… មិច្ឆាទិដ្ឋិ ហោតិ តស្ស ទិដ្ឋេ វា ធម្មេ វិបាកំ បដិសំវេទេតិ ឧបបជ្ជេ វា អបរេ វា បរិយាយេតិ។ ឥទំ ភគវតោ បុព្ពាបរេន យុជ្ជតិ។ តត្ថ បរិយុដ្ឋានំ បដិសង្ខានពលេន បហាតព្ពំ សង្ខារា ទស្សនពលេន ឆត្តិំស តណ្ហាវិចរិតានិ ភាវនាពលេន បហាតព្ពានីតិ ឯវំ តណ្ហាបិ តិធា បហីយតិ។ យា និត្តណ្ហាតា អយំ សឧបាទិសេសា និព្ពានធាតុ។ ភេទា កាយស្ស អយំ អនុបាទិសេសា និព្ពានធាតុ។>
    text <បបញ្ចោ នាម វុច្ចតិ អនុពន្ធោ។ យញ្ចាហ ភគវា បបញ្ចេតិ អតីតានាគតបច្ចុប្បន្នំ ចក្ខុវិញ្ញេយ្យំ រូបំ អារព្ភាតិ។ យញ្ចាហ ភគវា អតីតេ រាធ រូបេ អនបេក្ខោ ហោហិ អនាគតំ រូបំ មា អភិនន្ទិ បច្ចុប្បន្នស្ស រូបស្ស និព្ពិទាយ វិរាគាយ និរោធាយ បដិនិស្សគ្គាយ បដិបជ្ជាតិ។ ឥទំ ភគវតោ បុព្ពាបរេន យុជ្ជតិ។ យោ ចាបិ បបញ្ចោ យេ ច សង្ខារា យា ច អតីតានាគតបច្ចុប្បន្នស្ស អភិនន្ទនា ឥទំ ឯកត្ថំ។ អបិ ច អញ្ញមញ្ញេហិ បទេហិ អញ្ញមញ្ញេហិ អក្ខរេហិ អញ្ញមញ្ញេហិ ព្យញ្ជនេហិ អបរិមាណា ធម្មទេសនា វុត្តា ភគវតា។ ឯវំ សុត្តេន សុត្តំ សំសន្ទយិត្វា បុព្ពាបរេន សទ្ធិំ យោជយិត្វា សុត្តំ និទ្ទិដ្ឋំ ភវតិ។>
    text <សោ ចាយំ បុព្ពាបរោ សន្ធិ ចតុព្ពិធោ អត្ថសន្ធិ ព្យញ្ជនសន្ធិ ទេសនាសន្ធិ និទ្ទេសសន្ធីតិ។>
    text <តត្ថ អត្ថសន្ធិ ឆប្បទានិ សង្កាសនា បកាសនា វិវរណា វិភជនា ឧត្តានីកម្មតា បញ្ញត្តីតិ។>
    text <ព្យញ្ជនសន្ធិ ឆប្បទានិ អក្ខរំ បទំ ព្យញ្ជនំ អាការោ និរុត្តិ និទ្ទេសោតិ។>
    text <ទេសនាសន្ធិ ន ច បថវិំ និស្សាយ ឈាយតិ ឈាយី ឈាយតិ ច។ ន ច អាបំ និស្សាយ ឈាយតិ ឈាយី ឈាយតិ ច ន ច តេជំ និស្សាយ ឈាយតិ ឈាយី ឈាយតិ ច ន ច វាយុំ និស្សាយ ឈាយតិ ឈាយី ឈាយតិ ច។ ន ច អាកាសានញ្ចាយតនំ និស្សាយ…បេ។… ន ច វិញ្ញាណញ្ចាយតនំ និស្សាយ…បេ។… ន ច អាកិញ្ចញ្ញាយតនំ និស្សាយ…បេ។… ន ច នេវសញ្ញានាសញ្ញាយតនំ និស្សាយ…បេ។… ន ច ឥមំ លោកំ និស្សាយ…បេ។… ន ច បរលោកំ និស្សាយ ឈាយតិ ឈាយី ឈាយតិ ច។ យមិទំ ឧភយមន្តរេន ទិដ្ឋំ សុតំ មុតំ វិញ្ញាតំ បត្តំ បរិយេសិតំ វិតក្កិតំ វិចារិតំ មនសានុចិន្តិតំ តម្បិ និស្សាយ ន ឈាយតិ ឈាយី ឈាយតិ ច។ អយំ សទេវកេ លោកេ សមារកេ សព្រហ្មកេ សស្សមណព្រាហ្មណិយា បជាយ សទេវមនុស្សាយ អនិស្សិតេន ចិត្តេន ន ញាយតិ ឈាយន្តោ។>
    text <យថា មារោ បាបិមា គោធិកស្ស កុលបុត្តស្ស វិញ្ញាណំ សមន្វេសន្តោ ន ជានាតិ ន បស្សតិ។ សោ ហិ បបញ្ចាតីតោ តណ្ហាបហានេន ទិដ្ឋិនិស្សយោបិស្ស នត្ថិ។ យថា ច គោធិកស្ស ឯវំ វក្កលិស្ស សទេវកេន លោកេន សមារកេន សព្រហ្មកេន សស្សមណព្រាហ្មណិយា បជាយ សទេវមនុស្សាយ អនិស្សិតចិត្តា ន ញាយន្តិ ឈាយមានា។ អយំ ទេសនាសន្ធិ។>
    text <តត្ថ កតមា និទ្ទេសសន្ធិ។ និស្សិតចិត្តា អកុសលបក្ខេន និទ្ទិសិតព្ពា អនិស្សិតចិត្តា កុសលបក្ខេន និទ្ទិសិតព្ពា។ និស្សិតចិត្តា កិលេសេន និទ្ទិសិតព្ពា អនិស្សិតចិត្តា វោទានេន និទ្ទិសិតព្ពា។ និស្សិតចិត្តា សំសារប្បវត្តិយា និទ្ទិសិតព្ពា អនិស្សិតចិត្តា សំសារនិវត្តិយា និទ្ទិសិតព្ពា។ និស្សិតចិត្តា តណ្ហាយ ច អវិជ្ជាយ ច និទ្ទិសិតព្ពា អនិស្សិតចិត្តា សមថេន ច វិបស្សនាយ ច និទ្ទិសិតព្ពា។ និស្សិតចិត្តា អហិរិកេន ច អនោត្តប្បេន ច និទ្ទិសិតព្ពា អនិស្សិតចិត្តា ហិរិយា ច ឱត្តប្បេន ច និទ្ទិសិតព្ពា។ និស្សិតចិត្តា អសតិយា ច អសម្បជញ្ញេន ច និទ្ទិសិតព្ពា អនិស្សិតចិត្តា សតិយា ច សម្បជញ្ញេន ច និទ្ទិសិតព្ពា។ និស្សិតចិត្តា អយោនិយា ច អយោនិសោមនសិការេន ច និទ្ទិសិតព្ពា អនិស្សិតចិត្តា យោនិយា ច យោនិសោមនសិការេន ច និទ្ទិសិតព្ពា។ និស្សិតចិត្តា កោសជ្ជេន ច ទោវចស្សេន ច និទ្ទិសិតព្ពា អនិស្សិតចិត្តា វីរិយារម្ភេន ច សោវចស្សេន ច និទ្ទិសិតព្ពា។ និស្សិតចិត្តា អស្សទ្ធិយេន ច បមាទេន ច និទ្ទិសិតព្ពា អនិស្សិតចិត្តា សទ្ធាយ ច អប្បមាទេន ច និទ្ទិសិតព្ពា។ និស្សិតចិត្តា អសទ្ធម្មស្សវនេន ច អសំវរណេន ច និទ្ទិសិតព្ពា អនិស្សិតចិត្តា សទ្ធម្មស្សវនេន ច សំវរេន ច និទ្ទិសិតព្ពា។ និស្សិតចិត្តា អភិជ្ឈាយ ច ព្យាបាទេន ច និទ្ទិសិតព្ពា អនិស្សិតចិត្តា អនភិជ្ឈាយ ច អព្យាបាទេន ច និទ្ទិសិតព្ពា។ និស្សិតចិត្តា នីវរណេហិ ច សំយោជនិយេហិ ច និទ្ទិសិតព្ពា អនិស្សិតចិត្តា រាគវិរាគាយ ច ចេតោវិមុត្តិយា អវិជ្ជាវិរាគាយ ច បញ្ញាវិមុត្តិយា និទ្ទិសិតព្ពា។ និស្សិតចិត្តា ឧច្ឆេទទិដ្ឋិយា ច សស្សតទិដ្ឋិយា ច និទ្ទិសិតព្ពា អនិស្សិតចិត្តា សឧបាទិសេសាយ ច អនុបាទិសេសាយ ច និព្ពានធាតុយា និទ្ទិសិតព្ពា។ អយំ និទ្ទេសសន្ធិ។ តេនាហ អាយស្មា មហាកច្ចាយនោ នេរុត្តមធិប្បាយោតិ។>
    stand <និយុត្តោ ចតុព្យូហោ ហារោ។>
  text <៧។ អាវដ្ដហារវិភង្គោ>
    text <២៩>, <តត្ថ កតមោ អាវដ្ដោ ហារោ។ ឯកម្ហិ បទដ្ឋានេតិ អយំ។>
    text <អារម្ភថ និក្កមថាតិ វីរិយស្ស បទដ្ឋានំ។ យុញ្ជថ ពុទ្ធសាសនេតិ សមាធិស្ស បទដ្ឋានំ។ ធុនាថ មច្ចុនោ សេនំ នឡាគារំវ កុញ្ជរោតិ បញ្ញាយ បទដ្ឋានំ។ អារម្ភថ និក្កមថាតិ វីរិយិន្ទ្រិយស្ស បទដ្ឋានំ។ យុញ្ជថ ពុទ្ធសាសនេតិ សមាធិន្ទ្រិយស្ស បទដ្ឋានំ។ ធុនាថ មច្ចុនោ សេនំ នឡាគារំវ កុញ្ជរោតិ បញ្ញិន្ទ្រិយស្ស បទដ្ឋានំ។ ឥមានិ បទដ្ឋានានិ ទេសនា។>
    text <អយុញ្ជន្តានំ វា សត្តានំ យោគេ យុញ្ជន្តានំ វា អារម្ភោ។>
    text <តត្ថ យេ ន យុញ្ជន្តិ តេ បមាទមូលកា ន យុញ្ជន្តិ។ សោ បមាទោ ទុវិធោ តណ្ហាមូលកោ អវិជ្ជាមូលកោ ច។ តត្ថ អវិជ្ជាមូលកោ យេន អញ្ញាណេន និវុតោ ញេយ្យដ្ឋានំ នប្បជានាតិ បញ្ចក្ខន្ធា ឧប្បាទវយធម្មាតិ អយំ អវិជ្ជាមូលកោ។ យោ តណ្ហាមូលកោ សោ តិវិធោ អនុប្បន្នានំ ភោគានំ ឧប្បាទាយ បរិយេសន្តោ បមាទំ អាបជ្ជតិ ឧប្បន្នានំ ភោគានំ អារក្ខនិមិត្តំ បរិភោគនិមិត្តញ្ច បមាទំ អាបជ្ជតិ អយំ លោកេ ចតុព្ពិធោ បមាទោ ឯកវិធោ អវិជ្ជាយ តិវិធោ តណ្ហាយ។ តត្ថ អវិជ្ជាយ នាមកាយោ បទដ្ឋានំ។ តណ្ហាយ រូបកាយោ បទដ្ឋានំ។ តំ កិស្ស ហេតុ រូបីសុ ភវេសុ អជ្ឈោសានំ អរូបីសុ សម្មោហោ។ តត្ថ រូបកាយោ រូបក្ខន្ធោ នាមកាយោ ចត្តារោ អរូបិនោ ខន្ធា។ ឥមេ បញ្ចក្ខន្ធា កតមេន ឧបាទានេន សឧបាទានា តណ្ហាយ ច អវិជ្ជាយ ច។ តត្ថ តណ្ហា ទ្វេ ឧបាទានានិ កាមុបាទានញ្ច សីលព្ពតុបាទានញ្ច។ អវិជ្ជា ទ្វេ ឧបាទានានិ ទិដ្ឋុបាទានញ្ច អត្តវាទុបាទានញ្ច។ ឥមេហិ ចតូហិ ឧបាទានេហិ យេ សឧបាទានា ខន្ធា ឥទំ ទុក្ខំ។ ចត្តារិ ឧបាទានានិ អយំ សមុទយោ។ បញ្ចក្ខន្ធា ទុក្ខំ។ តេសំ ភគវា បរិញ្ញាយ បហានាយ ច ធម្មំ ទេសេតិ ទុក្ខស្ស បរិញ្ញាយ សមុទយស្ស បហានាយ។>
    text <៣០>, <តត្ថ យោ តិវិធោ តណ្ហាមូលកោ បមាទោ អនុប្បន្នានំ ភោគានំ ឧប្បាទាយ បរិយេសតិ ឧប្បន្នានំ ភោគានំ អារក្ខណញ្ច ករោតិ បរិភោគនិមិត្តញ្ច តស្ស សម្បដិវេធេន រក្ខណា បដិសំហរណា អយំ សមថោ។>
    text <សោ កថំ ភវតិ។ យទា ជានាតិ កាមានំ អស្សាទញ្ច អស្សាទតោ អាទីនវញ្ច អាទីនវតោ និស្សរណញ្ច និស្សរណតោ ឱការញ្ច សំកិលេសញ្ច វោទានញ្ច នេក្ខម្មេ ច អានិសំសំ។ តត្ថ យា វីមំសា ឧបបរិក្ខា អយំ វិបស្សនា។ ឥមេ ទ្វេ ធម្មា ភាវនាបារិបូរិំ គច្ឆន្តិ សមថោ ច វិបស្សនា ច។ ឥមេសុ ទ្វីសុ ធម្មេសុ ភាវិយមានេសុ ទ្វេ ធម្មា បហីយន្តិ តណ្ហា ច អវិជ្ជា ច ឥមេសុ ទ្វីសុ ធម្មេសុ បហីនេសុ ចត្តារិ ឧបាទានានិ និរុជ្ឈន្តិ។ ឧបាទាននិរោធា ភវនិរោធោ ភវនិរោធា ជាតិនិរោធោ ជាតិនិរោធា ជរាមរណំ សោកបរិទេវទុក្ខទោមនស្សុបាយាសា និរុជ្ឈន្តិ។ ឯវមេតស្ស កេវលស្ស ទុក្ខក្ខន្ធស្ស និរោធោ ហោតិ។ ឥតិ បុរិមកានិ ច ទ្វេ សច្ចានិ ទុក្ខំ សមុទយោ ច សមថោ ច វិបស្សនា ច មគ្គោ។ ភវនិរោធោ និព្ពានំ ឥមានិ ចត្តារិ សច្ចានិ។ តេនាហ ភគវា អារម្ភថ និក្កមថាតិ។>
    text <អយំ តណ្ហានុសយោ។ កតមស្សា តណ្ហាយ។ ភវតណ្ហាយ។ យោ ឯតស្ស ធម្មស្ស បច្ចយោ អយំ អវិជ្ជា។ អវិជ្ជាបច្ចយា ហិ ភវតណ្ហា។ ឥមេ ទ្វេ កិលេសា តណ្ហា ច អវិជ្ជា ច។ តានិ ចត្តារិ ឧបាទានានិ តេហិ ចតូហិ ឧបាទានេហិ យេ សឧបាទានា ខន្ធា ឥទំ ទុក្ខំ។ ចត្តារិ ឧបាទានានិ អយំ សមុទយោ។ បញ្ចក្ខន្ធា ទុក្ខំ។ តេសំ ភគវា បរិញ្ញាយ ច បហានាយ ច ធម្មំ ទេសេតិ ទុក្ខស្ស បរិញ្ញាយ សមុទយស្ស បហានាយ។>
    text <យេន តណ្ហានុសយំ សមូហនតិ អយំ សមថោ។ យេន តណ្ហានុសយស្ស បច្ចយំ អវិជ្ជំ វារយតិ អយំ វិបស្សនា។ ឥមេ ទ្វេ ធម្មា ភាវនាបារិបូរិំ គច្ឆន្តិ សមថោ ច វិបស្សនា ច។ តត្ថ សមថស្ស ផលំ រាគវិរាគា ចេតោវិមុត្តិ វិបស្សនាយ ផលំ អវិជ្ជាវិរាគា បញ្ញាវិមុត្តិ។ ឥតិ បុរិមកានិ ច ទ្វេ សច្ចានិ ទុក្ខំ សមុទយោ ច សមថោ វិបស្សនា ច មគ្គោ ទ្វេ ច វិមុត្តិយោ និរោធោ។ ឥមានិ ចត្តារិ សច្ចានិ។ តេនាហ ភគវា យថាបិ មូលេតិ។>
    text <សព្ពបាបំ នាម តីណិ ទុច្ចរិតានិ កាយទុច្ចរិតំ វចីទុច្ចរិតំ មនោទុច្ចរិតំ តេ ទស អកុសលកម្មបថា បាណាតិបាតោ អទិន្នាទានំ កាមេសុមិច្ឆាចារោ មុសាវាទោ បិសុណា វាចា ផរុសា វាចា សម្ផប្បលាបោ អភិជ្ឈា ព្យាបាទោ មិច្ឆាទិដ្ឋិ តានិ ទ្វេ កម្មានិ ចេតនា ចេតសិកញ្ច។ តត្ថ យោ ច បាណាតិបាតោ យា ច បិសុណា វាចា យា ច ផរុសា វាចា ឥទំ ទោសសមុដ្ឋានំ។ យញ្ច អទិន្នាទានំ យោ ច កាមេសុមិច្ឆាចារោ យោ ច មុសាវាទោ ឥទំ លោភសមុដ្ឋានំ យោ សម្ផប្បលាបោ ឥទំ មោហសមុដ្ឋានំ។ ឥមានិ សត្ត ការណានិ ចេតនាកម្មំ។ យា អភិជ្ឈា អយំ លោភោ អកុសលមូលំ។ យោ ព្យាបាទោ អយំ ទោសោ អកុសលមូលំ។ យា មិច្ឆាទិដ្ឋិ អយំ មិច្ឆាមគ្គោ។ ឥមានិ តីណិ ការណានិ ចេតសិកកម្មំ។ តេនាហ ចេតនាកម្មំ ចេតសិកកម្មន្តិ។>
    text <អកុសលមូលំ បយោគំ គច្ឆន្តំ ចតុព្ពិធំ អគតិំ គច្ឆតិ ឆន្ទា ទោសា ភយា មោហា។ តត្ថ យំ ឆន្ទា អគតិំ គច្ឆតិ ឥទំ លោភសមុដ្ឋានំ។ យំ ទោសា អគតិំ គច្ឆតិ ឥទំ ទោសសមុដ្ឋានំ។ យំ ភយា ច មោហា ច អគតិំ គច្ឆតិ ឥទំ មោហសមុដ្ឋានំ។ តត្ថ លោភោ អសុភាយ បហីយតិ។ ទោសោ មេត្តាយ។ មោហោ បញ្ញាយ។ តថា លោភោ ឧបេក្ខាយ បហីយតិ។ ទោសោ មេត្តាយ ច ករុណាយ ច។ មោហោ មុទិតាយ បហានំ អព្ភត្ថំ គច្ឆតិ។ តេនាហ ភគវា សព្ពបាបស្ស អករណន្តិ។>
    text <៣១>, <សព្ពបាបំ នាម អដ្ឋ មិច្ឆត្តានិ មិច្ឆាទិដ្ឋិ មិច្ឆាសង្កប្បោ មិច្ឆាវាចា មិច្ឆាកម្មន្តោ មិច្ឆាអាជីវោ មិច្ឆាវាយាមោ មិច្ឆាសតិ មិច្ឆាសមាធិ ឥទំ វុច្ចតិ សព្ពបាបំ។ ឥមេសំ អដ្ឋន្នំ មិច្ឆត្តានំ យា អកិរិយា អករណំ អនជ្ឈាចារោ ឥទំ វុច្ចតិ សព្ពបាបស្ស អករណំ។>
    text <អដ្ឋសុ មិច្ឆត្តេសុ បហីនេសុ អដ្ឋ សម្មត្តានិ សម្បជ្ជន្តិ។ អដ្ឋន្នំ សម្មត្តានំ យា កិរិយា ករណំ សម្បាទនំ អយំ វុច្ចតិ កុសលស្ស ឧបសម្បទា។ សចិត្តបរិយោទាបនន្តិ អតីតស្ស មគ្គស្ស ភាវនាកិរិយំ ទស្សយតិ ចិត្តេ បរិយោទាបិតេ បញ្ចក្ខន្ធា បរិយោទាបិតា ភវន្តិ ឯវញ្ហិ ភគវា អាហ ចេតោវិសុទ្ធត្ថំ ភិក្ខវេ តថាគតេ ព្រហ្មចរិយំ វុស្សតីតិ។ ទុវិធា ហិ បរិយោទាបនា នីវរណប្បហានញ្ច អនុសយសមុគ្ឃាតោ ច។ ទ្វេ បរិយោទាបនភូមិយោ ទស្សនភូមិ ច ភាវនាភូមិ ច តត្ថ យំ បដិវេធេន បរិយោទាបេតិ ឥទំ ទុក្ខំ។ យតោ បរិយោទាបេតិ អយំ សមុទយោ។ យេន បរិយោទាបេតិ អយំ មគ្គោ។ យំ បរិយោទាបិតំ អយំ និរោធោ។ ឥមានិ ចត្តារិ សច្ចានិ។ តេនាហ ភគវា សព្ពបាបស្ស អករណន្តិ។>
    text <ធម្មោ នាម ទុវិធោ ឥន្ទ្រិយសំវរោ មគ្គោ ច។ ទុគ្គតិ នាម ទុវិធា ទេវមនុស្សេ វា ឧបនិធាយ អបាយា ទុគ្គតិ និព្ពានំ វា ឧបនិធាយ សព្ពា ឧបបត្តិយោ ទុគ្គតិ។ តត្ថ យា សំវរសីលេ អខណ្ឌការិតា អយំ ធម្មោ សុចិណ្ណោ អបាយេហិ រក្ខតិ។ ឯវំ ភគវា អាហ ទ្វេមា ភិក្ខវេ សីលវតោ គតិយោ ទេវា ច មនុស្សា ច។ ឯវញ្ច នាឡន្ទាយំ និគមេ អសិពន្ធកបុត្តោ គាមណិ ភគវន្តំ ឯតទវោច>
    text <ព្រាហ្មណា ភន្តេ បច្ឆាភូមកា កាមណ្ឌលុកា សេវាលមាលិកា ឧទកោរោហកា អគ្គិបរិចារកា តេ មតំ កាលង្កតំ ឧយ្យាបេន្តិ នាម សញ្ញាបេន្តិ នាម សគ្គំ នាម ឱក្កាមេន្តិ។ ភគវា បន ភន្តេ អរហំ សម្មាសម្ពុទ្ធោ បហោតិ តថា កាតុំ យថា សព្ពោ លោកោ កាយស្ស ភេទា បរំ មរណា សុគតិំ សគ្គំ លោកំ ឧបបជ្ជេយ្យាតិ។>
    text <តេន ហិ គាមណិ តញ្ញេវេត្ថ បដិបុច្ឆិស្សាមិ យថា តេ ខមេយ្យ តថា នំ ព្យាករេយ្យាសីតិ។>
    text <តំ កិំ មញ្ញសិ គាមណិ ឥធស្ស បុរិសោ បាណាតិបាតី អទិន្នាទាយី កាមេសុមិច្ឆាចារី មុសាវាទី បិសុណវាចោ ផរុសវាចោ សម្ផប្បលាបី អភិជ្ឈាលុ ព្យាបន្នចិត្តោ មិច្ឆាទិដ្ឋិកោ តមេនំ មហាជនកាយោ សង្គម្ម សមាគម្ម អាយាចេយ្យ ថោមេយ្យ បញ្ជលិកោ អនុបរិសក្កេយ្យ អយំ បុរិសោ កាយស្ស ភេទា បរំ មរណា សុគតិំ សគ្គំ លោកំ ឧបបជ្ជតូតិ។ តំ កិំ មញ្ញសិ គាមណិ អបិ នុ សោ បុរិសោ មហតោ ជនកាយស្ស អាយាចនហេតុ វា ថោមនហេតុវា បញ្ជលិកំ អនុបរិសក្កនហេតុ វា កាយស្ស ភេទា បរំ មរណា សុគតិំ សគ្គំ លោកំ ឧបបជ្ជេយ្យាតិ។ នោ ហេតំ ភន្តេ។>
    text <សេយ្យថាបិ គាមណិ បុរិសោ មហតិំ បុថុសិលំ គម្ភីរេ ឧទករហទេ បក្ខិបេយ្យ តមេនំ មហាជនកាយោ សង្គម្ម សមាគម្ម អាយាចេយ្យ ថោមេយ្យ បញ្ជលិកោ អនុបរិសក្កេយ្យ ឧម្មុជ្ជ ភោ បុថុសិលេ ឧប្លវ ភោ បុថុសិលេ ថលមុប្លវ ភោ បុថុសិលេតិ។ តំ កិំ មញ្ញសិ គាមណិ អបិ នុ សា មហតី បុថុសិលា មហតោ ជនកាយស្ស អាយាចនហេតុ វា ថោមនហេតុ វា បញ្ជលិកំ អនុបរិសក្កនហេតុ វា ឧម្មុជ្ជេយ្យ វា ឧប្លវេយ្យ វា ថលំ វា ឧប្លវេយ្យាតិ។ នោ ហេតំ ភន្តេ។ ឯវមេវ ខោ គាមណិ យោ សោ បុរិសោ បាណាតិបាតី…បេ។… មិច្ឆាទិដ្ឋិកោ កិញ្ចាបិ នំ មហាជនកាយោ សង្គម្ម សមាគម្ម អាយាចេយ្យ ថោមេយ្យ បញ្ជលិកោ អនុបរិសក្កេយ្យ អយំ បុរិសោ កាយស្ស ភេទា បរំ មរណា សុគតិំ សគ្គំ លោកំ ឧបបជ្ជតូតិ។ អថ ខោ សោ បុរិសោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជេយ្យ។>
    text <តំ កិំ មញ្ញសិ គាមណិ ឥធស្ស បុរិសោ បាណាតិបាតា បដិវិរតោ អទិន្នាទានា បដិវិរតោ កាមេសុមិច្ឆាចារា បដិវិរតោ មុសាវាទា បដិវិរតោ បិសុណាយ វាចាយ បដិវិរតោ ផរុសាយ វាចាយ បដិវិរតោ សម្ផប្បលាបា បដិវិរតោ អនភិជ្ឈាលុ អព្យាបន្នចិត្តោ សម្មាទិដ្ឋិកោ តមេនំ មហាជនកាយោ សង្គម្ម សមាគម្ម អាយាចេយ្យ ថោមេយ្យ បញ្ជលិកោ អនុបរិសក្កេយ្យ អយំ បុរិសោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតូតិ។ តំ កិំ មញ្ញសិ គាមណិ អបិ នុ សោ បុរិសោ មហតោ ជនកាយស្ស អាយាចនហេតុ វា ថោមនហេតុ វា បញ្ជលិកំ អនុបរិសក្កនហេតុ វា កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជេយ្យាតិ។ នោ ហេតំ ភន្តេ។>
    text <សេយ្យថាបិ គាមណិ បុរិសោ សប្បិកុម្ភំ វា តេលកុម្ភំ វា គម្ភីរេ ឧទករហទេ ឱគាហេត្វា ភិន្ទេយ្យ។ តត្រ យាស្ស សក្ខរា វា កឋលា សា អធោគាមី អស្ស។ យញ្ច ខ្វស្ស តត្រ សប្បិ វា តេលំ វា តំ ឧទ្ធំគាមិ អស្ស។ តមេនំ មហាជនកាយោ សង្គម្ម សមាគម្ម អាយាចេយ្យ ថោមេយ្យ បញ្ជលិកោ អនុបរិសក្កេយ្យ ឱសីទ ភោ សប្បិតេល សំសីទ ភោ សប្បិតេល អធោ គច្ឆ ភោ សប្បិតេលាតិ។ តំ កិំ មញ្ញសិ គាមណិ អបិ នុ តំ សប្បិតេលំ មហតោ ជនកាយស្ស អាយាចនហេតុ វា ថោមនហេតុ វា បញ្ជលិកំ អនុបរិសក្កនហេតុ វា ឱសីទេយ្យ វា សំសីទេយ្យ វា អធោ វា គច្ឆេយ្យាតិ។ នោ ហេតំ ភន្តេ។>
    text <ឯវមេវ ខោ គាមណិ យោ សោ បុរិសោ បាណាតិបាតា បដិវិរតោ…បេ។… សម្មាទិដ្ឋិកោ កិញ្ចាបិ នំ មហាជនកាយោ សង្គម្ម សមាគម្ម អាយាចេយ្យ ថោមេយ្យ បញ្ជលិកោ អនុបរិសក្កេយ្យ អយំ បុរិសោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតូតិ។ អថ ខោ សោ បុរិសោ កាយស្ស ភេទា បរំ មរណា សុគតិំ សគ្គំ លោកំ ឧបបជ្ជេយ្យ។ ឥតិ ធម្មោ សុចិណ្ណោ អបាយេហិ រក្ខតិ។ តត្ថ យា មគ្គស្ស តិក្ខតា អធិមត្តតា អយំ ធម្មោ សុចិណ្ណោ សព្ពាហិ ឧបបត្តីហិ រក្ខតិ។ ឯវំ ភគវា អាហ>
    text <៣២>, <តត្ថ ទុគ្គតីនំ ហេតុ តណ្ហា ច អវិជ្ជា ច តានិ ចត្តារិ ឧបាទានានិ តេហិ ចតូហិ ឧបាទានេហិ យេ សឧបាទានា ខន្ធា ឥទំ ទុក្ខំ។ ចត្តារិ ឧបាទានានិ អយំ សមុទយោ។ បញ្ចក្ខន្ធា ទុក្ខំ តេសំ ភគវា បរិញ្ញាយ ច បហានាយ ច ធម្មំ ទេសេតិ ទុក្ខស្ស បរិញ្ញាយ សមុទយស្ស បហានាយ។ តត្ថ តណ្ហាយ បញ្ចិន្ទ្រិយានិ រូបីនិ បទដ្ឋានំ។ អវិជ្ជាយ មនិន្ទ្រិយំ បទដ្ឋានំ។ បញ្ចិន្ទ្រិយានិ រូបីនិ រក្ខន្តោ សមាធិំ ភាវយតិ តណ្ហញ្ច និគ្គណ្ហាតិ។ មនិន្ទ្រិយំ រក្ខន្តោ វិបស្សនំ ភាវយតិ អវិជ្ជញ្ច និគ្គណ្ហាតិ។ តណ្ហានិគ្គហេន ទ្វេ ឧបាទានានិ បហីយន្តិ កាមុបាទានញ្ច សីលព្ពតុបាទានញ្ច។ អវិជ្ជានិគ្គហេន ទ្វេ ឧបាទានានិ បហីយន្តិ ទិដ្ឋុបាទានញ្ច អត្តវាទុបាទានញ្ច។ ចតូសុ ឧបាទានេសុ បហីនេសុ ទ្វេ ធម្មា ភាវនាបារិបូរិំ គច្ឆន្តិ សមថោ ច វិបស្សនា ច។ ឥទំ វុច្ចតិ ព្រហ្មចរិយន្តិ។>
    text <តត្ថ ព្រហ្មចរិយស្ស ផលំ ចត្តារិ សាមញ្ញផលានិ សោតាបត្តិផលំ សកទាគាមិផលំ អនាគាមិផលំ អរហត្តំ អគ្គផលំ។ ឥមានិ ចត្តារិ ព្រហ្មចរិយស្ស ផលានិ។ ឥតិ បុរិមកានិ ច ទ្វេ សច្ចានិ ទុក្ខំ សមុទយោ ច។ សមថោ ច វិបស្សនា ច ព្រហ្មចរិយញ្ច មគ្គោ ព្រហ្មចរិយស្ស ផលានិ ច តទារម្មណា ច អសង្ខតាធាតុ និរោធោ។ ឥមានិ ចត្តារិ សច្ចានិ។ តេនាហ ភគវា ធម្មោ ហវេ រក្ខតីតិ។>
    text <តត្ថ យំ បដិវេធេន រក្ខតិ ឥទំ ទុក្ខំ។ យតោ រក្ខតិ អយំ សមុទយោ។ យេន រក្ខតិ អយំ មគ្គោ។ យំ រក្ខតិ អយំ និរោធោ។ ឥមានិ ចត្តារិ សច្ចានិ។ តេនាហ អាយស្មា មហាកច្ចាយនោ ឯកម្ហិ បទដ្ឋានេតិ។>
    stand <និយុត្តោ អាវដ្ដោ ហារោ។>
  text <៨។ វិភត្តិហារវិភង្គោ>
    text <៣៣>, <តត្ថ កតមោ វិភត្តិហារោ។ ធម្មញ្ច បទដ្ឋានំ ភូមិញ្ចាតិ។>
    text <ទ្វេ សុត្តានិ វាសនាភាគិយញ្ច និព្ពេធភាគិយញ្ច។ ទ្វេ បដិបទា បុញ្ញភាគិយា ច ផលភាគិយា ច។ ទ្វេ សីលានិ សំវរសីលញ្ច បហានសីលញ្ច តត្ថ ភគវា វាសនាភាគិយំ សុត្តំ បុញ្ញភាគិយាយ បដិបទាយ ទេសយតិ សោ សំវរសីលេ ឋិតោ តេន ព្រហ្មចរិយេន ព្រហ្មចារី ភវតិ តត្ថ ភគវា និព្ពេធភាគិយំ សុត្តំ ផលភាគិយាយ បដិបទាយ ទេសយតិ សោ បហានសីលេ ឋិតោ តេន ព្រហ្មចរិយេន ព្រហ្មចារី ភវតិ។>
    text <តត្ថ កតមំ វាសនាភាគិយំ សុត្តំ។ វាសនាភាគិយំ នាម សុត្តំ ទានកថា សីលកថា សគ្គកថា កាមានំ អាទីនវោ នេក្ខម្មេ អានិសំសោតិ។>
    text <តត្ថ កតមំ និព្ពេធភាគិយំ សុត្តំ។ និព្ពេធភាគិយំ នាម សុត្តំ យា ចតុសច្ចប្បកាសនា វាសនាភាគិយេ សុត្តេ នត្ថិ បជាននា នត្ថិ មគ្គោ នត្ថិ ផលំ។ និព្ពេធភាគិយេ សុត្តេ អត្ថិ បជាននា អត្ថិ មគ្គោ អត្ថិ ផលំ។ ឥមានិ ចត្តារិ សុត្តានិ។ ឥមេសំ ចតុន្នំ សុត្តានំ ទេសនាយ ផលេន សីលេន ព្រហ្មចរិយេន សព្ពតោ វិចយេន ហារេន វិចិនិត្វា យុត្តិហារេន យោជយិតព្ពា យាវតិកា ញាណស្ស ភូមិ។>
    text <៣៤>, <តត្ថ កតមេ ធម្មា សាធារណា។ ទ្វេ ធម្មា សាធារណា នាមសាធារណា វត្ថុសាធារណា ច។ យំ វា បន កិញ្ចិ អញ្ញម្បិ ឯវំ ជាតិយំ មិច្ឆត្តនិយតានំ សត្តានំ អនិយតានញ្ច សត្តានំ ទស្សនប្បហាតព្ពា កិលេសា សាធារណា បុថុជ្ជនស្ស សោតាបន្នស្ស ច កាមរាគព្យាបាទា សាធារណា បុថុជ្ជនស្ស អនាគាមិស្ស ច ឧទ្ធំភាគិយា សំយោជនា សាធារណា យំ កិញ្ចិ អរិយសាវកោ លោកិយំ សមាបត្តិំ សមាបជ្ជតិ សព្ពា សា អវីតរាគេហិ សាធារណា សាធារណា ហិ ធម្មា ឯវំ អញ្ញមញ្ញំ បរំ បរំ សកំ សកំ វិសយំ នាតិវត្តន្តិ។ យោបិ ឥមេហិ ធម្មេហិ សមន្នាគតោ ន សោ តំ ធម្មំ ឧបាតិវត្តតិ។ ឥមេ ធម្មា សាធារណា។>
    text <តត្ថ កតមេ ធម្មា អសាធារណា។ យាវ ទេសនំ ឧបាទាយ គវេសិតព្ពា សេក្ខាសេក្ខា ភព្ពាភព្ពាតិ អដ្ឋមកស្ស សោតាបន្នស្ស ច កាមរាគព្យាបាទា សាធារណា ធម្មតា អសាធារណា អដ្ឋមកស្ស អនាគាមិស្ស ច ឧទ្ធម្ភាគិយា សំយោជនា សាធារណា ធម្មតា អសាធារណា។ សព្ពេសំ សេក្ខានំ នាមំ សាធារណំ ធម្មតា អសាធារណា។ សព្ពេសំ បដិបន្នកានំ នាមំ សាធារណំ ធម្មតា អសាធារណា។ សព្ពេសំ សេក្ខានំ សេក្ខសីលំ សាធារណំ ធម្មតា អសាធារណា។ ឯវំ វិសេសានុបស្សិនា ហីនុក្កដ្ឋមជ្ឈិមំ ឧបាទាយ គវេសិតព្ពំ។>
    text <ទស្សនភូមិ និយាមាវក្កន្តិយា បទដ្ឋានំ ភាវនាភូមិ ឧត្តរិកានំ ផលានំ បត្តិយា បទដ្ឋានំ ទុក្ខា បដិបទា ទន្ធាភិញ្ញា សមថស្ស បទដ្ឋានំ សុខា បដិបទា ខិប្បាភិញ្ញា វិបស្សនាយ បទដ្ឋានំ ទានមយំ បុញ្ញកិរិយវត្ថុ បរតោ ឃោសស្ស សាធារណំ បទដ្ឋានំ សីលមយំ បុញ្ញកិរិយវត្ថុ ចិន្តាមយិយា បញ្ញាយ សាធារណំ បទដ្ឋានំ ភាវនាមយំ បុញ្ញកិរិយវត្ថុ ភាវនាមយិយា បញ្ញាយ សាធារណំ បទដ្ឋានំ។ ទានមយំ បុញ្ញកិរិយវត្ថុ បរតោ ច ឃោសស្ស សុតមយិយា ច បញ្ញាយ សាធារណំ បទដ្ឋានំ សីលមយំ បុញ្ញកិរិយវត្ថុ ចិន្តាមយិយា ច បញ្ញាយ យោនិសោ ច មនសិការស្ស សាធារណំ បទដ្ឋានំ ភាវនាមយំ បុញ្ញកិរិយវត្ថុ ភាវនាមយិយា ច បញ្ញាយ សម្មាទិដ្ឋិយា ច សាធារណំ បទដ្ឋានំ។ បតិរូបទេសវាសោ វិវេកស្ស ច សមាធិស្ស ច សាធារណំ បទដ្ឋានំ សប្បុរិសូបនិស្សយោ តិណ្ណញ្ច អវេច្ចប្បសាទានំ សមថស្ស ច សាធារណំ បទដ្ឋានំ អត្តសម្មាបណិធានំ ហិរិយា ច វិបស្សនាយ ច សាធារណំ បទដ្ឋានំ អកុសលបរិច្ចាគោ កុសលវីមំសាយ ច សមាធិន្ទ្រិយស្ស ច សាធារណំ បទដ្ឋានំ ធម្មស្វាក្ខាតតា កុសលមូលរោបនាយ ច ផលសមាបត្តិយា ច សាធារណំ បទដ្ឋានំ សង្ឃសុប្បដិបន្នតា សង្ឃសុដ្ឋុតាយ សាធារណំ បទដ្ឋានំ សត្ថុសម្បទា អប្បសន្នានញ្ច បសាទាយ បសន្នានញ្ច ភិយ្យោភាវាយ សាធារណំ បទដ្ឋានំ អប្បដិហតបាតិមោក្ខតា ទុម្មង្កូនញ្ច បុគ្គលានំ និគ្គហាយ បេសលានញ្ច បុគ្គលានំ ផាសុវិហារាយ សាធារណំ បទដ្ឋានំ។ តេនាហ អាយស្មា មហាកច្ចាយនោ ធម្មញ្ច បទដ្ឋានន្តិ។>
    stand <និយុត្តោ វិភត្តិ ហារោ។>
  text <៩។ បរិវត្តនហារវិភង្គោ>
    text <៣៥>, <តត្ថ កតមោ បរិវត្តនោ ហារោ។ កុសលាកុសលេ ធម្មេតិ។ សម្មាទិដ្ឋិស្ស បុរិសបុគ្គលស្ស មិច្ឆាទិដ្ឋិ និជ្ជិណ្ណា ភវតិ។ យេ ចស្ស មិច្ឆាទិដ្ឋិបច្ចយា ឧប្បជ្ជេយ្យុំ អនេកេ បាបកា អកុសលា ធម្មា តេ ចស្ស និជ្ជិណ្ណា ហោន្តិ។ សម្មាទិដ្ឋិបច្ចយា ចស្ស អនេកេ កុសលា ធម្មា សម្ភវន្តិ តេ ចស្ស ភាវនាបារិបូរិំ គច្ឆន្តិ។ សម្មាសង្កប្បស្ស បុរិសបុគ្គលស្ស មិច្ឆាសង្កប្បោ និជ្ជិណ្ណោ ភវតិ។ យេ ចស្ស មិច្ឆាសង្កប្បបច្ចយា ឧប្បជ្ជេយ្យុំ អនេកេ បាបកា អកុសលា ធម្មា តេ ចស្ស និជ្ជិណ្ណា ហោន្តិ។ សម្មាសង្កប្បបច្ចយា ចស្ស អនេកេ កុសលា ធម្មា សម្ភវន្តិ។ តេ ចស្ស ភាវនាបារិបូរិំ គច្ឆន្តិ។ ឯវំ សម្មាវាចស្ស សម្មាកម្មន្តស្ស សម្មាអាជីវស្ស សម្មាវាយាមស្ស សម្មាសតិស្ស សម្មាសមាធិស្ស សម្មាវិមុត្តស្ស សម្មាវិមុត្តិញាណទស្សនស្ស បុរិសបុគ្គលស្ស មិច្ឆាវិមុត្តិញាណទស្សនំ និជ្ជិណ្ណំ ភវតិ។ យេ ចស្ស មិច្ឆាវិមុត្តិញាណទស្សនបច្ចយា ឧប្បជ្ជេយ្យុំ អនេកេ បាបកា អកុសលា ធម្មា តេ ចស្ស និជ្ជិណ្ណា ហោន្តិ។ សម្មាវិមុត្តិញាណទស្សនបច្ចយា ចស្ស អនេកេ កុសលា ធម្មា សម្ភវន្តិ តេ ចស្ស ភាវនាបារិបូរិំ គច្ឆន្តិ។>
    text <៣៦>, <យស្ស វា បាណាតិបាតា បដិវិរតស្ស បាណាតិបាតោ បហីនោ ហោតិ។ អទិន្នាទានា បដិវិរតស្ស អទិន្នាទានំ បហីនំ ហោតិ។ ព្រហ្មចារិស្ស អព្រហ្មចរិយំ បហីនំ ហោតិ។ សច្ចវាទិស្ស មុសាវាទោ បហីនោ ហោតិ។ អបិសុណវាចស្ស បិសុណា វាចា បហីនា ហោតិ។ សណ្ហវាចស្ស ផរុសា វាចា បហីនា ហោតិ។ កាលវាទិស្ស សម្ផប្បលាបោ បហីនោ ហោតិ។ អនភិជ្ឈាលុស្ស អភិជ្ឈា បហីនា ហោតិ។ អព្យាបន្នចិត្តស្ស ព្យាបាទោ បហីនោ ហោតិ។ សម្មាទិដ្ឋិស្ស មិច្ឆាទិដ្ឋិ បហីនា ហោតិ។>
    text <យេ ច ខោ កេចិ អរិយំ អដ្ឋង្គិកំ មគ្គំ គរហន្តិ នេសំ សន្ទិដ្ឋិកា សហធម្មិកា គារយ្ហា វាទានុវាទា អាគច្ឆន្តិ។ សម្មាទិដ្ឋិញ្ច តេ ភវន្តោ ធម្មំ គរហន្តិ។ តេន ហិ យេ មិច្ឆាទិដ្ឋិកា តេសំ ភវន្តានំ បុជ្ជា ច បាសំសា ច។ ឯវំ សម្មាសង្កប្បំ សម្មាវាចំ សម្មាកម្មន្តំ សម្មាអាជីវំ សម្មាវាយាមំ សម្មាសតិំ សម្មាសមាធិំ សម្មាវិមុត្តិំ សម្មាវិមុត្តិញាណទស្សនញ្ច តេ ភវន្តោ ធម្មំ គរហន្តិ។ តេន ហិ យេ មិច្ឆាវិមុត្តិញាណទស្សនា តេសំ ភវន្តានំ បុជ្ជា ច បាសំសា ច។>
    text <យេ ច ខោ កេចិ ឯវមាហំសុ ភុញ្ជិតព្ពា កាមា បរិភុញ្ជិតព្ពា កាមា អាសេវិតព្ពា កាមា និសេវិតព្ពា កាមា ភាវយិតព្ពា កាមា ពហុលីកាតព្ពា កាមាតិ។ កាមេហិ វេរមណី តេសំ អធម្មោ។>
    text <យេ វា បន កេចិ ឯវមាហំសុ អត្តកិលមថានុយោគោ ធម្មោតិ។ និយ្យានិកោ តេសំ ធម្មោ អធម្មោ។ យេ ច ខោ កេចិ ឯវមាហំសុ ទុក្ខោ ធម្មោតិ។ សុខោ តេសំ ធម្មោ អធម្មោ។ យថា វា បន ភិក្ខុនោ សព្ពសង្ខារេសុ អសុភានុបស្សិនោ វិហរតោ សុភសញ្ញា បហីយន្តិ។ ទុក្ខានុបស្សិនោ វិហរតោ សុខសញ្ញា បហីយន្តិ។ អនិច្ចានុបស្សិនោ វិហរតោ និច្ចសញ្ញា បហីយន្តិ។ អនត្តានុបស្សិនោ វិហរតោ អត្តសញ្ញា បហីយន្តិ។ យំ យំ វា បន ធម្មំ រោចយតិ វា ឧបគច្ឆតិ វា តស្ស តស្ស ធម្មស្ស យោ បដិបក្ខោ ស្វស្ស អនិដ្ឋតោ អជ្ឈាបន្នោ ភវតិ។ តេនាហ អាយស្មា មហាកច្ចាយនោ កុសលាកុសលធម្មេតិ។>
    stand <និយុត្តោ បរិវត្តនោ ហារោ។>
  text <១០។ វេវចនហារវិភង្គោ>
    text <៣៧>, <តត្ថ កតមោ វេវចនោ ហារោ។ វេវចនានិ ពហូនីតិ។ យថា ឯកំ ភគវា ធម្មំ អញ្ញមញ្ញេហិ វេវចនេហិ និទ្ទិសតិ។ យថាហ ភគវា>
    text <អាសា នាម វុច្ចតិ យា ភវិស្សស្ស អត្ថស្ស អាសីសនា អវស្សំ អាគមិស្សតីតិ អាសាស្ស ឧប្បជ្ជតិ។ បិហា នាម យា វត្តមានស្ស អត្ថស្ស បត្ថនា សេយ្យតរំ វា ទិស្វា ឯទិសោ ភវេយ្យន្តិ បិហាស្ស ឧប្បជ្ជតិ។ អត្ថនិប្ផត្តិបដិបាលនា អភិនន្ទនា នាម បិយំ វា ញាតិំ អភិនន្ទតិ បិយំ វា ធម្មំ អភិនន្ទតិ អប្បដិកូលតោ វា អភិនន្ទតិ។>
    text <អនេកធាតូតិ ចក្ខុធាតុ រូបធាតុ ចក្ខុវិញ្ញាណធាតុ សោតធាតុ សទ្ទធាតុ សោតវិញ្ញាណធាតុ ឃានធាតុ គន្ធធាតុ ឃានវិញ្ញាណធាតុ ជិវ្ហាធាតុ រសធាតុ ជិវ្ហាវិញ្ញាណធាតុ កាយធាតុ ផោដ្ឋព្ពធាតុ កាយវិញ្ញាណធាតុ មនោធាតុ ធម្មធាតុ មនោវិញ្ញាណធាតុ។>
    text <សរាតិ កេចិ រូបាធិមុត្តា កេចិ សទ្ទាធិមុត្តា កេចិ គន្ធាធិមុត្តា កេចិ រសាធិមុត្តា កេចិ ផោដ្ឋព្ពាធិមុត្តា កេចិ ធម្មាធិមុត្តា។ តត្ថ យានិ ឆ គេហសិតានិ ទោមនស្សានិ យានិ ច ឆ គេហសិតានិ សោមនស្សានិ យានិ ច ឆ នេក្ខម្មសិតានិ ទោមនស្សានិ យានិ ច ឆ នេក្ខម្មសិតានិ សោមនស្សានិ ឥមានិ ចតុវីសបទានិ តណ្ហាបក្ខោ តណ្ហាយ ឯតំ វេវចនំ។ យា ឆ ឧបេក្ខា គេហសិតា អយំ ទិដ្ឋិបក្ខោ។>
    text <៣៨>, <សាយេវ បត្ថនាការេន ធម្មនន្ទី ធម្មបេមំ ធម្មជ្ឈោសានន្តិ តណ្ហាយ ឯតំ វេវចនំ។ ចិត្តំ មនោ វិញ្ញាណន្តិ ចិត្តស្ស ឯតំ វេវចនំ។ មនិន្ទ្រិយំ មនោធាតុ មនាយតនំ វិជាននាតិ មនស្សេតំ វេវចនំ។ បញ្ញិន្ទ្រិយំ បញ្ញាពលំ អធិបញ្ញា សិក្ខា បញ្ញា បញ្ញាក្ខន្ធោ ធម្មវិចយសម្ពោជ្ឈង្គោ ញាណំ សម្មាទិដ្ឋិ តីរណា វិបស្សនា ធម្មេ ញាណំ អត្ថេ ញាណំ អន្វយេ ញាណំ ខយេ ញាណំ អនុប្បាទេ ញាណំ អនញ្ញាតញ្ញស្សាមីតិន្ទ្រិយំ អញ្ញិន្ទ្រិយំ អញ្ញាតាវិន្ទ្រិយំ ចក្ខុ វិជ្ជា ពុទ្ធិ ភូរិ មេធា អាលោកោ យំ វា បន យំ កិញ្ចិ អញ្ញំបិ ឯវំ ជាតិយំ បញ្ញាយ ឯតំ វេវចនំ។ បញ្ចិន្ទ្រិយានិ លោកុត្តរានិ សព្ពា បញ្ញា។ អបិ ច អាធិបតេយ្យដ្ឋេន សទ្ធា អារម្ភដ្ឋេន វីរិយំ អបិលាបនដ្ឋេន សតិ អវិក្ខេបដ្ឋេន សមាធិ បជាននដ្ឋេន បញ្ញា។>
    text <យថា ច ពុទ្ធានុស្សតិយំ វុត្តំ ឥតិបិ សោ ភគវា អរហំ សម្មាសម្ពុទ្ធោ វិជ្ជាចរណសម្បន្នោ សុគតោ លោកវិទូ អនុត្តរោ បុរិសទម្មសារថិ សត្ថា ទេវមនុស្សានំ ពុទ្ធោ ភគវា។ ពលនិប្ផត្តិគតោ វេសារជ្ជប្បត្តោ អធិគតប្បដិសម្ភិទោ ចតុយោគវិប្បហីនោ អគតិគមនវីតិវត្តោ ឧទ្ធដសល្លោ និរូឡ្ហវណោ មទ្ទិតកណ្ឌកោ និព្ពាបិតបរិយុដ្ឋានោ ពន្ធនាតីតោ គន្ថវិនិវេឋនោ អជ្ឈាសយវីតិវត្តោ ភិន្នន្ធការោ ចក្ខុមា លោកធម្មសមតិក្កន្តោ អនុរោធវិរោធវិប្បយុត្តោ ឥដ្ឋានិដ្ឋេសុ ធម្មេសុ អសង្ខេបគតោ ពន្ធនាតិវត្តោ ឋបិតសង្គាមោ អភិក្កន្តតរោ ឧក្កាធរោ អាលោកករោ បជ្ជោតករោ តមោនុទោ រណញ្ជហោ អបរិមាណវណ្ណោ អប្បមេយ្យវណ្ណោ អសង្ខេយ្យវណ្ណោ អាភំករោ បភំករោ ធម្មោភាសបជ្ជោតករោតិ ច ពុទ្ធា ភគវន្តោតិ ច ពុទ្ធានុស្សតិយា ឯតំ វេវចនំ។>
    text <យថា ច ធម្មានុស្សតិយំ វុត្តំ ស្វាក្ខាតោ ភគវតា ធម្មោ សន្ទិដ្ឋិកោ អកាលិកោ ឯហិបស្សិកោ ឱបនេយ្យិកោ បច្ចត្តំ វេទិតព្ពោ វិញ្ញូហិ។ យទិទំ មទនិម្មទនោ បិបាសវិនយោ អាលយសមុគ្ឃាដោ វដ្ដូបច្ឆេទោ សុញ្ញតោ អតិទុល្លភោ តណ្ហក្ខយោ វិរាគោ និរោធោ និព្ពានំ។>
    text <ធម្មានុស្សតិយា ឯតំ វេវចនំ។>
    text <យថា ច សង្ឃានុស្សតិយំ វុត្តំ សុប្បដិបន្នោ ឧជុប្បដិបន្នោ ញាយប្បដិបន្នោ សាមីចិប្បដិបន្នោ យទិទំ ចត្តារិ បុរិសយុគានិ អដ្ឋ បុរិសបុគ្គលា ឯស ភគវតោ សាវកសង្ឃោ អាហុនេយ្យោ បាហុនេយ្យោ ទក្ខិណេយ្យោ អញ្ជលិករណីយោ អនុត្តរំ បុញ្ញក្ខេត្តំ លោកស្ស សីលសម្បន្នោ សមាធិសម្បន្នោ បញ្ញាសម្បន្នោ វិមុត្តិសម្បន្នោ វិមុត្តិញាណទស្សនសម្បន្នោ សត្តានំ សារោ សត្តានំ មណ្ឌោ សត្តានំ ឧទ្ធារោ សត្តានំ ឯសិកា សត្តានំ សុរភិបសូនំ បុជ្ជោ ទេវានញ្ច មនុស្សានញ្ចាតិ សង្ឃានុស្សតិយា ឯតំ វេវចនំ។>
    text <យថា ច សីលានុស្សតិយំ វុត្តំ យានិ តានិ សីលានិ អខណ្ឌានិ អច្ឆិទ្ទានិ អសពលានិ អកម្មាសានិ អរិយានិ អរិយកន្តានិ ភុជិស្សានិ វិញ្ញុប្បសត្ថានិ អបរាមដ្ឋានិ សមាធិសំវត្តនិកានិ អលង្ការោ ច សីលំ ឧត្តមង្គោបសោភណតាយ និធានញ្ច សីលំ សព្ពទោភគ្គសមតិក្កមនដ្ឋេន សិប្បញ្ច សីលំ អក្ខណវេធិតាយ វេលា ច សីលំ អនតិក្កមនដ្ឋេន ធញ្ញញ្ច សីលំ ទលិទ្ទោបច្ឆេទនដ្ឋេន អាទាសោ ច សីលំ ធម្មវោលោកនតាយ បាសាទោ ច សីលំ វោលោកនដ្ឋេន សព្ពភូមានុបរិវត្តិ ច សីលំ អមតបរិយោសានន្តិ សីលានុស្សតិយា ឯតំ វេវចនំ។>
    text <យថា ច ចាគានុស្សតិយំ វុត្តំ យស្មិំ សមយេ អរិយសាវកោ អគារំ អជ្ឈាវសតិ មុត្តចាគោ បយតបាណិ វោស្សគ្គរតោ យាចយោគោ ទានសំវិភាគរតោតិ ចាគានុស្សតិយា ឯតំ វេវចនំ។ តេនាហ អាយស្មា មហាកច្ចាយនោ វេវចនានិ ពហូនីតិ។>
    stand <និយុត្តោ វេវចនោ ហារោ។>
  text <១១។ បញ្ញត្តិហារវិភង្គោ>
    text <៣៩>, <តត្ថ កតមោ បញ្ញត្តិហារោ។ ឯកំ ភគវា ធម្មំ បញ្ញត្តីហិ វិវិធាហិ ទេសេតីតិ។>
    text <យា បកតិកថាយ ទេសនា។ អយំ និក្ខេបបញ្ញត្តិ។ កា ច បកតិកថាយ ទេសនា ចត្តារិ សច្ចានិ។ យថា ភគវា អាហ ឥទំ ទុក្ខន្តិ អយំ បញ្ញត្តិ បញ្ចន្នំ ខន្ធានំ ឆន្នំ ធាតូនំ អដ្ឋារសន្នំ ធាតូនំ ទ្វាទសន្នំ អាយតនានំ ទសន្នំ ឥន្ទ្រិយានំ និក្ខេបបញ្ញត្តិ។>
    text <កពឡីការេ ចេ ភិក្ខវេ អាហារេ អត្ថិ រាគោ អត្ថិ នន្ទី អត្ថិ តណ្ហា បតិដ្ឋិតំ តត្ថ វិញ្ញាណំ វិរូឡ្ហំ។ យត្ថ បតិដ្ឋិតំ វិញ្ញាណំ វិរូឡ្ហំ អត្ថិ តត្ថ នាមរូបស្ស អវក្កន្តិ។ យត្ថ អត្ថិ នាមរូបស្ស អវក្កន្តិ អត្ថិ តត្ថ សង្ខារានំ វុទ្ធិ។ យត្ថ អត្ថិ សង្ខារានំ វុទ្ធិ អត្ថិ តត្ថ អាយតិំ បុនព្ភវាភិនិព្ពត្តិ។ យត្ថ អត្ថិ អាយតិំ បុនព្ភវាភិនិព្ពត្តិ អត្ថិ តត្ថ អាយតិំ ជាតិជរាមរណំ។ យត្ថ អត្ថិ អាយតិំ ជាតិជរាមរណំ សសោកំ តំ ភិក្ខវេ សទរំ សឧបាយាសន្តិ វទាមិ។>
    text <ផស្សេ ចេ…បេ។… មនោសញ្ចេតនាយ ចេ ភិក្ខវេ អាហារេ។ វិញ្ញាណេ ចេ ភិក្ខវេ អាហារេ អត្ថិ រាគោ អត្ថិ នន្ទី អត្ថិ តណ្ហា បតិដ្ឋិតំ តត្ថ វិញ្ញាណំ វិរូឡ្ហំ។ យត្ថ បតិដ្ឋិតំ វិញ្ញាណំ វិរូឡ្ហំ អត្ថិ តត្ថ នាមរូបស្ស អវក្កន្តិ។ យត្ថ អត្ថិ នាមរូបស្ស អវក្កន្តិ អត្ថិ តត្ថ សង្ខារានំ វុទ្ធិ។ យត្ថ អត្ថិ សង្ខារានំ វុទ្ធិ អត្ថិ តត្ថ អាយតិំ បុនព្ភវាភិនិព្ពត្តិ។ យត្ថ អត្ថិ អាយតិំ បុនព្ភវាភិនិព្ពត្តិ អត្ថិ តត្ថ អាយតិំ ជាតិជរាមរណំ។ យត្ថ អត្ថិ អាយតិំ ជាតិជរាមរណំ សសោកំ តំ ភិក្ខវេ សទរំ សឧបាយាសន្តិ វទាមិ។ អយំ បភវបញ្ញត្តិ ទុក្ខស្ស ច សមុទយស្ស ច។>
    text <កពឡីការេ ចេ ភិក្ខវេ អាហារេ នត្ថិ រាគោ នត្ថិ នន្ទី នត្ថិ តណ្ហា អប្បតិដ្ឋិតំ តត្ថ វិញ្ញាណំ អវិរូឡ្ហំ។ យត្ថ អប្បតិដ្ឋិតំ វិញ្ញាណំ អវិរូឡ្ហំ នត្ថិ តត្ថ នាមរូបស្ស អវក្កន្តិ។ យត្ថ នត្ថិ នាមរូបស្ស អវក្កន្តិ នត្ថិ តត្ថ សង្ខារានំ វុទ្ធិ។ យត្ថ នត្ថិ សង្ខារានំ វុទ្ធិ នត្ថិ តត្ថ អាយតិំ បុនព្ភវាភិនិព្ពត្តិ។ យត្ថ នត្ថិ អាយតិំ បុនព្ភវាភិនិព្ពត្តិ នត្ថិ តត្ថ អាយតិំ ជាតិជរាមរណំ។ យត្ថ នត្ថិ អាយតិំ ជាតិជរាមរណំ អសោកំ តំ ភិក្ខវេ អទរំ អនុបាយាសន្តិ វទាមិ។>
    text <ផស្សេ ចេ…បេ។… មនោសញ្ចេតនាយ ចេ ភិក្ខវេ អាហារេ។ វិញ្ញាណេ ចេ ភិក្ខវេ អាហារេ នត្ថិ រាគោ នត្ថិ នន្ទី នត្ថិ តណ្ហា អប្បតិដ្ឋិតំ តត្ថ វិញ្ញាណំ អវិរូឡ្ហំ។ យត្ថ អប្បតិដ្ឋិតំ វិញ្ញាណំ អវិរូឡ្ហំ នត្ថិ តត្ថ នាមរូបស្ស អវក្កន្តិ។ យត្ថ នត្ថិ នាមរូបស្ស អវក្កន្តិ នត្ថិ តត្ថ សង្ខារានំ វុទ្ធិ។ យត្ថ នត្ថិ សង្ខារានំ វុទ្ធិ នត្ថិ តត្ថ អាយតិំ បុនព្ភវាភិនិព្ពត្តិ។ យត្ថ នត្ថិ អាយតិំ បុនព្ភវាភិនិព្ពត្តិ នត្ថិ តត្ថ អាយតិំ ជាតិជរាមរណំ។ យត្ថ នត្ថិ អាយតិំ ជាតិជរាមរណំ អសោកំ តំ ភិក្ខវេ អទរំ អនុបាយាសន្តិ វទាមិ។>
    text <អយំ បរិញ្ញាបញ្ញត្តិ ទុក្ខស្ស បហានបញ្ញត្តិ សមុទយស្ស ភាវនាបញ្ញត្តិ មគ្គស្ស សច្ឆិកិរិយាបញ្ញត្តិ និរោធស្ស។>
    text <៤០>, <សមាធិំ ភិក្ខវេ ភាវេថ។ អប្បមត្តោ និបកោ សតោ សមាហិតោ ភិក្ខវេ ភិក្ខុ យថាភូតំ បជានាតិ។ កិញ្ច យថាភូតំ បជានាតិ។ ចក្ខុ អនិច្ចន្តិ យថាភូតំ បជានាតិ។ រូបា អនិច្ចាតិ យថាភូតំ បជានាតិ ចក្ខុវិញ្ញាណំ អនិច្ចន្តិ យថាភូតំ បជានាតិ។ ចក្ខុសម្ផស្សោ អនិច្ចោតិ យថាភូតំ បជានាតិ។ យម្បិទំ ចក្ខុសម្ផស្សបច្ចយា ឧប្បជ្ជតិ វេទយិតំ សុខំ វា ទុក្ខំ វា អទុក្ខមសុខំ វា តម្បិ អនិច្ចន្តិ យថាភូតំ បជានាតិ។>
    text <សោតំ …បេ។… ឃានំ…បេ។… ជិវ្ហា…បេ។… កាយោ…បេ។… មនោ អនិច្ចោតិ យថាភូតំ បជានាតិ។ ធម្មា អនិច្ចាតិ យថាភូតំ បជានាតិ។ មនោវិញ្ញាណំ អនិច្ចន្តិ យថាភូតំ បជានាតិ។ មនោសម្ផស្សោ អនិច្ចោតិ យថាភូតំ បជានាតិ។ យម្បិទំ មនោសម្ផស្សបច្ចយា ឧប្បជ្ជតិ វេទយិតំ សុខំ វា ទុក្ខំ វា អទុក្ខមសុខំ វា តម្បិ អនិច្ចន្តិ យថាភូតំ បជានាតិ។>
    text <អយំ ភាវនាបញ្ញត្តិ មគ្គស្ស បរិញ្ញាបញ្ញត្តិ ទុក្ខស្ស បហានបញ្ញត្តិ សមុទយស្ស សច្ឆិកិរិយាបញ្ញត្តិ និរោធស្ស។>
    text <រូបំ រាធ វិកិរថ វិធមថ វិទ្ធំសេថ វិកីឡនិយំ ករោថ បញ្ញាយ តណ្ហក្ខយាយ បដិបជ្ជថ។ តណ្ហក្ខយា ទុក្ខក្ខយោ ទុក្ខក្ខយា និព្ពានំ។ វេទនំ…បេ។…។ សញ្ញំ…បេ។… សង្ខារេ វិញ្ញាណំ វិកិរថ វិធមថ វិទ្ធំសេថ វិកីឡនិយំ ករោថ បញ្ញាយ តណ្ហក្ខយាយ បដិបជ្ជថ។ តណ្ហក្ខយា ទុក្ខក្ខយោ ទុក្ខក្ខយា និព្ពានំ។>
    text <អយំ និរោធបញ្ញត្តិ និរោធស្ស និព្ពិទាបញ្ញត្តិ អស្សាទស្ស បរិញ្ញាបញ្ញត្តិ ទុក្ខស្ស បហានបញ្ញត្តិ សមុទយស្ស ភាវនាបញ្ញត្តិ មគ្គស្ស សច្ឆិកិរិយាបញ្ញត្តិ និរោធស្ស។>
    text <សោ ឥទំ ទុក្ខន្តិ យថាភូតំ បជានាតិ អយំ ទុក្ខសមុទយោតិ យថាភូតំ បជានាតិ អយំ ទុក្ខនិរោធោតិ យថាភូតំ បជានាតិ អយំ ទុក្ខនិរោធគាមិនី បដិបទាតិ យថាភូតំ បជានាតិ។>
    text <អយំ បដិវេធបញ្ញត្តិ សច្ចានំ និក្ខេបបញ្ញត្តិ ទស្សនភូមិយា ភាវនាបញ្ញត្តិ មគ្គស្ស សច្ឆិកិរិយាបញ្ញត្តិ សោតាបត្តិផលស្ស។ សោ ឥមេ អាសវាតិ យថាភូតំ បជានាតិ អយំ អាសវសមុទយោតិ យថាភូតំ បជានាតិ អយំ អាសវនិរោធោតិ យថាភូតំ បជានាតិ។ អយំ អាសវនិរោធគាមិនី បដិបទាតិ យថាភូតំ បជានាតិ។ ឥមេ អាសវា អសេសំ និរុជ្ឈន្តីតិ យថាភូតំ បជានាតិ។>
    text <អយំ ឧប្បាទបញ្ញត្តិ ខយេ ញាណស្ស ឱកាសបញ្ញត្តិ អនុប្បាទេ ញាណស្ស ភាវនាបញ្ញត្តិ មគ្គស្ស បរិញ្ញាបញ្ញត្តិ ទុក្ខស្ស បហានបញ្ញត្តិ សមុទយស្ស អារម្ភបញ្ញត្តិ វីរិយិន្ទ្រិយស្ស អាសាដនបញ្ញត្តិ អាសាដិកានំ និក្ខេបបញ្ញត្តិ ភាវនាភូមិយា អភិនិឃាតបញ្ញត្តិ បាបកានំ អកុសលានំ ធម្មានំ។>
    text <៤១>, <ឥទំ ទុក្ខន្តិ មេ ភិក្ខវេ បុព្ពេ អននុស្សុតេសុ ធម្មេសុ ចក្ខុំ ឧទបាទិ ញាណំ ឧទបាទិ បញ្ញា ឧទបាទិ វិជ្ជា ឧទបាទិ អាលោកោ ឧទបាទិ។ អយំ ទុក្ខសមុទយោតិ មេ ភិក្ខវេ…បេ។… អយំ ទុក្ខនិរោធោតិ មេ ភិក្ខវេ…បេ។…។ អយំ ទុក្ខនិរោធគាមិនី បដិបទាតិ មេ ភិក្ខវេ បុព្ពេ អននុស្សុតេសុ ធម្មេសុ ចក្ខុំ ឧទបាទិ ញាណំ ឧទបាទិ បញ្ញា ឧទបាទិ វិជ្ជា ឧទបាទិ អាលោកោ ឧទបាទិ។>
    text <អយំ ទេសនាបញ្ញត្តិ សច្ចានំ និក្ខេបបញ្ញត្តិ សុតមយិយា បញ្ញាយ សច្ឆិកិរិយាបញ្ញត្តិ អនញ្ញាតញ្ញស្សាមីតិន្ទ្រិយស្ស បវត្តនាបញ្ញត្តិ ធម្មចក្កស្ស។>
    text <តំ ខោ បនិទំ ទុក្ខំ បរិញ្ញេយ្យន្តិ មេ ភិក្ខវេ បុព្ពេ អននុស្សុតេសុ ធម្មេសុ ចក្ខុំ ឧទបាទិ ញាណំ ឧទបាទិ បញ្ញា ឧទបាទិ វិជ្ជា ឧទបាទិ អាលោកោ ឧទបាទិ។ សោ ខោ បនាយំ ទុក្ខសមុទយោ បហាតព្ពោតិ មេ ភិក្ខវេ…បេ។… សោ ខោ បនាយំ ទុក្ខនិរោធោ សច្ឆិកាតព្ពោតិ មេ ភិក្ខវេ…បេ។… សា ខោ បនាយំ ទុក្ខនិរោធគាមិនី បដិបទា ភាវេតព្ពាតិ មេ ភិក្ខវេ បុព្ពេ អននុស្សុតេសុ ធម្មេសុ ចក្ខុំ ឧទបាទិ ញាណំ ឧទបាទិ បញ្ញា ឧទបាទិ វិជ្ជា ឧទបាទិ អាលោកោ ឧទបាទិ។>
    text <អយំ ភាវនាបញ្ញត្តិ មគ្គស្ស និក្ខេបបញ្ញត្តិ ចិន្តាមយិយា បញ្ញាយ សច្ឆិកិរិយាបញ្ញត្តិ អញ្ញិន្ទ្រិយស្ស។>
    text <តំ ខោ បនិទំ ទុក្ខំ បរិញ្ញាតន្តិ មេ ភិក្ខវេ បុព្ពេ អននុស្សុតេសុ ធម្មេសុ ចក្ខុំ ឧទបាទិ ញាណំ ឧទបាទិ បញ្ញា ឧទបាទិ វិជ្ជា ឧទបាទិ អាលោកោ ឧទបាទិ។ សោ ខោ បនាយំ ទុក្ខសមុទយោ បហីនោតិ មេ ភិក្ខវេ…បេ។… សោ ខោ បនាយំ ទុក្ខនិរោធោ សច្ឆិកតោតិ មេ ភិក្ខវេ…បេ។… សា ខោ បនាយំ ទុក្ខនិរោធគាមិនី បដិបទា ភាវិតាតិ មេ ភិក្ខវេ បុព្ពេ អននុស្សុតេសុ ធម្មេសុ ចក្ខុំ ឧទបាទិ ញាណំ ឧទបាទិ បញ្ញា ឧទបាទិ វិជ្ជា ឧទបាទិ អាលោកោ ឧទបាទិ។ អយំ ភាវនាបញ្ញត្តិ មគ្គស្ស និក្ខេបបញ្ញត្តិ ភាវនាមយិយា បញ្ញាយ សច្ឆិកិរិយាបញ្ញត្តិ អញ្ញាតាវិនោ ឥន្ទ្រិយស្ស បវត្តនាបញ្ញត្តិ ធម្មចក្កស្ស។>
    text <តុលន្តិ សង្ខារធាតុ។ អតុលន្តិ និព្ពានធាតុ តុលមតុលញ្ច សម្ភវន្តិ អភិញ្ញាបញ្ញត្តិ សព្ពធម្មានំ។ និក្ខេបបញ្ញត្តិ ធម្មបដិសម្ភិទាយ។ ភវសង្ខារមវស្សជិ មុនីតិ បរិច្ចាគបញ្ញត្តិ សមុទយស្ស។ បរិញ្ញាបញ្ញត្តិ ទុក្ខស្ស។ អជ្ឈត្តរតោ សមាហិតោតិ ភាវនាបញ្ញត្តិ កាយគតាយ សតិយា។ ឋិតិបញ្ញត្តិ ចិត្តេកគ្គតាយ។ អភិន្ទិ កវចមិវត្តសម្ភវន្តិ អភិនិព្ពិទាបញ្ញត្តិ ចិត្តស្ស ឧបាទានបញ្ញត្តិ សព្ពញ្ញុតាយ បទាលនាបញ្ញត្តិ អវិជ្ជណ្ឌកោសានំ។ តេនាហ ភគវា តុលមតុលញ្ច សម្ភវន្តិ។>
    text <យោ ទុក្ខន្តិ វេវចនបញ្ញត្តិ ច ទុក្ខស្ស បរិញ្ញាបញ្ញត្តិ ច។ យតោនិទានន្តិ បភវបញ្ញត្តិ ច សមុទយស្ស បហានបញ្ញត្តិ ច។ អទ្ទក្ខីតិ វេវចនបញ្ញត្តិ ច ញាណចក្ខុស្ស បដិវេធបញ្ញត្តិ ច។ កាមេសុ សោ ជន្តុកថំ នមេយ្យាតិ វេវចនបញ្ញត្តិ ច កាមតណ្ហាយ អភិនិវេសបញ្ញត្តិ ច។ កាមា ហិ លោកេ សង្គោតិ ញត្វាតិ បច្ចត្ថិកតោ ទស្សនបញ្ញត្តិ កាមានំ។ កាមា ហិ អង្គារកាសូបមា មំសបេសូបមា បាវកកប្បា បបាតឧរគោបមា ច។ តេសំ សតីមាតិ អបចយបញ្ញត្តិ បហានាយ និក្ខេបបញ្ញត្តិ កាយគតាយ សតិយា ភាវនាបញ្ញត្តិ មគ្គស្ស។ វិនយាយ សិក្ខេតិ បដិវេធបញ្ញត្តិ រាគវិនយស្ស ទោសវិនយស្ស មោហវិនយស្ស។ ជន្តូតិ វេវចនបញ្ញត្តិ យោគិស្ស។ យទា ហិ យោគី កាមា សង្គោតិ បជានាតិ។ សោ កាមានំ អនុប្បាទាយ កុសលេ ធម្មេ ឧប្បាទយតិ សោ អនុប្បន្នានំ កុសលានំ ធម្មានំ ឧប្បាទាយ វាយមតិ។ អយំ វាយាមបញ្ញត្តិ អប្បត្តស្ស បត្តិយា។ និក្ខេបបញ្ញត្តិ ឱរមត្តិកាយ អសន្តុដ្ឋិយា។ តត្ថ សោ ឧប្បន្នានំ កុសលានំ ធម្មានំ ឋិតិយា វាយមតីតិ អយំ អប្បមាទបញ្ញត្តិ ភាវនាយ និក្ខេបបញ្ញត្តិ វីរិយិន្ទ្រិយស្ស អារក្ខបញ្ញត្តិ កុសលានំ ធម្មានំ ឋិតិបញ្ញត្តិ អធិចិត្តសិក្ខាយ។ តេនាហ ភគវា យោ ទុក្ខមទ្ទក្ខិ យតោនិទានន្តិ។>
    text <មោហសម្ពន្ធនោ លោកោតិ ទេសនាបញ្ញត្តិ វិបល្លាសានំ។ ភព្ពរូបោវ ទិស្សតីតិ វិបរីតបញ្ញត្តិ លោកស្ស។ ឧបធិពន្ធនោ ពាលោតិ បភវបញ្ញត្តិ បាបកានំ ឥច្ឆាវចរានំ កិច្ចបញ្ញត្តិ បរិយុដ្ឋានានំ។ ពលវបញ្ញត្តិ កិលេសានំ។ វិរូហនាបញ្ញត្តិ សង្ខារានំ។ តមសា បរិវារិតោតិ ទេសនាបញ្ញត្តិ អវិជ្ជន្ធការស្ស វេវចនបញ្ញត្តិ ច។ អស្សិរី វិយ ខាយតីតិ ទស្សនបញ្ញត្តិ ទិព្ពចក្ខុស្ស និក្ខេបបញ្ញត្តិ បញ្ញាចក្ខុស្ស។ បស្សតោ នត្ថិ កិញ្ចនន្តិ បដិវេធបញ្ញត្តិ សត្តានំ រាគោ កិញ្ចនំ ទោសោ កិញ្ចនំ មោហោ កិញ្ចនំ។ តេនាហ ភគវា មោហសម្ពន្ធនោ លោកោតិ។>
    text <អត្ថិ ភិក្ខវេ អជាតំ អភូតំ អកតំ អសង្ខតំ នោ ចេតំ ភិក្ខវេ អភវិស្ស អជាតំ អភូតំ អកតំ អសង្ខតំ។ នយិធ ជាតស្ស ភូតស្ស កតស្ស សង្ខតស្ស និស្សរណំ បញ្ញាយេថ។ យស្មា ច ខោ ភិក្ខវេ អត្ថិ អជាតំ អភូតំ អកតំ អសង្ខតំ តស្មា ជាតស្ស ភូតស្ស កតស្ស សង្ខតស្ស និស្សរណំ បញ្ញាយតីតិ។>
    text <នោ ចេតំ ភិក្ខវេ អភវិស្ស អជាតំ អភូតំ អកតំ អសង្ខតន្តិ ទេសនាបញ្ញត្តិ និព្ពានស្ស វេវចនបញ្ញត្តិ ច។ នយិធ ជាតស្ស ភូតស្ស កតស្ស សង្ខតស្ស និស្សរណំ បញ្ញាយេថាតិ វេវចនបញ្ញត្តិ សង្ខតស្ស ឧបនយនបញ្ញត្តិ ច។ យស្មា ច ខោ ភិក្ខវេ អត្ថិ អជាតំ អភូតំ អកតំ អសង្ខតន្តិ វេវចនបញ្ញត្តិ និព្ពានស្ស ជោតនាបញ្ញត្តិ ច។ តស្មា ជាតស្ស ភូតស្ស កតស្ស សង្ខតស្ស និស្សរណំ បញ្ញាយតីតិ អយំ វេវចនបញ្ញត្តិ និព្ពានស្ស និយ្យានិកបញ្ញត្តិ មគ្គស្ស និស្សរណបញ្ញត្តិ សំសារតោ។ តេនាហ ភគវា នោ ចេតំ ភិក្ខវេ អភវិស្សាតិ។ តេនាហ អាយស្មា មហាកច្ចាយនោ ឯកំ ភគវា ធម្មំ បញ្ញត្តីហិ វិវិធាហិ ទេសេតីតិ។>
    stand <និយុត្តោ បញ្ញត្តិ ហារោ។>
  text <១២។ ឱតរណហារវិភង្គោ>
    text <៤២>, <តត្ថ កតមោ ឱតរណោ ហារោ។ យោ ច បដិច្ចុប្បាទោតិ។>
    text <ឧទ្ធន្តិ រូបធាតុ ច អរូបធាតុ ច។ អធោតិ កាមធាតុ។ សព្ពធិ វិប្បមុត្តោតិ តេធាតុកេ អយំ អសេក្ខាវិមុត្តិ។ តានិយេវ អសេក្ខានិ បញ្ចិន្ទ្រិយានិ អយំ ឥន្ទ្រិយេហិ ឱតរណា។>
    text <តានិយេវ អសេក្ខានិ បញ្ចិន្ទ្រិយានិ វិជ្ជា វិជ្ជុប្បាទា អវិជ្ជានិរោធោ អវិជ្ជានិរោធា សង្ខារនិរោធោ សង្ខារនិរោធា វិញ្ញាណនិរោធោ វិញ្ញាណនិរោធា នាមរូបនិរោធោ នាមរូបនិរោធា សឡាយតននិរោធោ សឡាយតននិរោធា ផស្សនិរោធោ ផស្សនិរោធា វេទនានិរោធោ វេទនានិរោធា តណ្ហានិរោធោ តណ្ហានិរោធា ឧបាទាននិរោធោ ឧបាទាននិរោធា ភវនិរោធោ ភវនិរោធា ជាតិនិរោធោ ជាតិនិរោធា ជរាមរណំ សោកបរិទេវទុក្ខទោមនស្សុបាយាសា និរុជ្ឈន្តិ។ ឯវមេតស្ស កេវលស្ស ទុក្ខក្ខន្ធស្ស និរោធោ ហោតិ។ អយំ បដិច្ចសមុប្បាទេហិ ឱតរណា។>
    text <តានិយេវ អសេក្ខានិ បញ្ចិន្ទ្រិយានិ តីហិ ខន្ធេហិ សង្គហិតានិ សីលក្ខន្ធេន សមាធិក្ខន្ធេន បញ្ញាក្ខន្ធេន អយំ ខន្ធេហិ ឱតរណា។>
    text <តានិយេវ អសេក្ខានិ បញ្ចិន្ទ្រិយានិ សង្ខារបរិយាបន្នានិ យេ សង្ខារា អនាសវា នោ ច ភវង្គា តេ សង្ខារា ធម្មធាតុសង្គហិតា។ អយំ ធាតូហិ ឱតរណា។>
    text <សា ធម្មធាតុ ធម្មាយតនបរិយាបន្នា យំ អាយតនំ អនាសវំ នោ ច ភវង្គំ។ អយំ អាយតនេហិ ឱតរណា។>
    text <អយំ អហស្មីតិ អនានុបស្សីតិ អយំ សក្កាយទិដ្ឋិយា សមុគ្ឃាតោ សា សេក្ខាវិមុត្តិ តានិយេវ សេក្ខានិ បញ្ចិន្ទ្រិយានិ។ អយំ ឥន្ទ្រិយេហិ ឱតរណា។>
    text <តានិយេវ សេក្ខានិ បញ្ចិន្ទ្រិយានិ វិជ្ជា វិជ្ជុប្បាទា អវិជ្ជានិរោធោ អវិជ្ជានិរោធា សង្ខារនិរោធោ ឯវំ សព្ពោ បដិច្ចសមុប្បាទោ។ អយំ បដិច្ចសមុប្បាទេហិ ឱតរណា។>
    text <សាយេវ វិជ្ជា បញ្ញាក្ខន្ធោ។ អយំ ខន្ធេហិ ឱតរណា។>
    text <សាយេវ វិជ្ជា សង្ខារបរិយាបន្នា យេ សង្ខារា អនាសវា នោ ច ភវង្គា តេ សង្ខារា ធម្មធាតុសង្គហិតា អយំ ធាតូហិ ឱតរណា។>
    text <សា ធម្មធាតុ ធម្មាយតនបរិយាបន្នា យំ អាយតនំ អនាសវំ នោ ច ភវង្គំ អយំ អាយតនេហិ ឱតរណា។>
    text <សេក្ខាយ ច វិមុត្តិយា អសេក្ខាយ ច វិមុត្តិយា វិមុត្តោ ឧទតារិ ឱឃំ អតិណ្ណបុព្ពំ អបុនព្ភវាយ។ តេនាហ ភគវា ឧទ្ធំ អធោតិ។>
    text <៤៣>, <និស្សិតស្ស ចលិតំ អនិស្សិតស្ស ចលិតំ នត្ថិ ចលិតេ អសតិ បស្សទ្ធិ បស្សទ្ធិយា សតិ នតិ ន ហោតិ នតិយា អសតិ អាគតិគតិ ន ហោតិ អាគតិគតិយា អសតិ ចុតូបបាតោ ន ហោតិ ចុតូបបាតេ អសតិ នេវិធ ន ហុរំ ន ឧភយមន្តរេន ឯសេវន្តោ ទុក្ខស្សាតិ។>
    text <និស្សិតស្ស ចលិតន្តិ និស្សយោ នាម ទុវិធោ តណ្ហានិស្សយោ ច ទិដ្ឋិនិស្សយោ ច។ តត្ថ យា រត្តស្ស ចេតនា អយំ តណ្ហានិស្សយោ យា មូឡ្ហស្ស ចេតនា អយំ ទិដ្ឋិនិស្សយោ។ ចេតនា បន សង្ខារា សង្ខារបច្ចយា វិញ្ញាណំ វិញ្ញាណបច្ចយា នាមរូបំ ឯវំ សព្ពោ បដិច្ចសមុប្បាទោ។ អយំ បដិច្ចសមុប្បាទេហិ ឱតរណា។>
    text <តត្ថ យា រត្តស្ស វេទនា អយំ សុខា វេទនា។ យា សម្មូឡ្ហស្ស វេទនា អយំ អទុក្ខមសុខា វេទនា ឥមា ទ្វេ វេទនា វេទនាក្ខន្ធោ។ អយំ ខន្ធេហិ ឱតរណា។>
    text <តត្ថ សុខា វេទនា ទ្វេ ឥន្ទ្រិយានិ សុខិន្ទ្រិយំ សោមនស្សិន្ទ្រិយញ្ច អទុក្ខមសុខា វេទនា ឧបេក្ខិន្ទ្រិយំ។ អយំ ឥន្ទ្រិយេហិ ឱតរណា។>
    text <តានិយេវ ឥន្ទ្រិយានិ សង្ខារបរិយាបន្នានិ យេ សង្ខារា សាសវា ភវង្គា តេ សង្ខារា ធម្មធាតុសង្គហិតា។ អយំ ធាតូហិ ឱតរណា។>
    text <សា ធម្មធាតុ ធម្មាយតនបរិយាបន្នា យំ អាយតនំ សាសវំ ភវង្គំ អយំ អាយតនេហិ ឱតរណា។>
    text <អនិស្សិតស្ស ចលិតំ នត្ថីតិ សមថវសេន វា តណ្ហាយ អនិស្សិតោ វិបស្សនាវសេ វា ទិដ្ឋិយា អនិស្សិតោ។ យា វិបស្សនា អយំ វិជ្ជា វិជ្ជុប្បាទា អវិជ្ជានិរោធោ អវិជ្ជានិរោធា សង្ខារនិរោធោ សង្ខារនិរោធា វិញ្ញាណនិរោធោ ឯវំ សព្ពោ បដិច្ចសមុប្បាទោ។ អយំ បដិច្ចសមុប្បាទេហិ ឱតរណា។>
    text <សាយេវ វិបស្សនា បញ្ញាក្ខន្ធោ។ អយំ ខន្ធេហិ ឱតរណា។>
    text <សាយេវ វិបស្សនា ទ្វេ ឥន្ទ្រិយានិ វីរិយិន្ទ្រិយញ្ច បញ្ញិន្ទ្រិយញ្ច។ អយំ ឥន្ទ្រិយេហិ ឱតរណា។>
    text <សាយេវ វិបស្សនា សង្ខារបរិយាបន្នា យេ សង្ខារា អនាសវា នោ ច ភវង្គា តេ សង្ខារា ធម្មធាតុសង្គហិតា។ អយំ ធាតូហិ ឱតរណា។>
    text <សា ធម្មធាតុ ធម្មាយតនបរិយាបន្នា យំ អាយតនំ អនាសវំ នោ ច ភវង្គំ។ អយំ អាយតនេហិ ឱតរណា។>
    text <បស្សទ្ធិយា សតីតិ ទុវិធា បស្សទ្ធិ កាយិកា ច ចេតសិកា ច។ យំ កាយិកំ សុខំ អយំ កាយបស្សទ្ធិ។ យំ ចេតសិកំ សុខំ អយំ ចេតសិកា បស្សទ្ធិ។ បស្សទ្ធកាយោ សុខំ វេទិយតិ សុខិនោ ចិត្តំ សមាធិយតិ សមាហិតោ យថាភូតំ បជានាតិ យថាភូតំ បជានន្តោ និព្ពិន្ទតិ និព្ពិន្ទន្តោ វិរជ្ជតិ វិរាគា វិមុច្ចតិ វិមុត្តស្មិំ វិមុត្តមិតិ ញាណំ ហោតិ ខីណា ជាតិ វុសិតំ ព្រហ្មចរិយំ កតំ ករណីយំ នាបរំ ឥត្ថត្តាយាតិ បជានាតិ។ សោ ន នមតិ រូបេសុ ន សទ្ទេសុ ន គន្ធេសុ ន រសេសុ ន ផោដ្ឋព្ពេសុ ន ធម្មេសុ ខយា រាគស្ស ខយា ទោសស្ស ខយា មោហស្ស យេន រូបេន តថាគតំ តិដ្ឋន្តំ ចរន្តំ បញ្ញាបយមានោ បញ្ញាបេយ្យ តស្ស រូបស្ស ខយា វិរាគា និរោធា ចាគា បដិនិស្សគ្គា រូបសង្ខយេ វិមុត្តោ តថាគតោ អត្ថីតិបិ ន ឧបេតិ នត្ថីតិបិ ន ឧបេតិ អត្ថិ នត្ថីតិបិ ន ឧបេតិ នេវត្ថិ នោ នត្ថីតិបិ ន ឧបេតិ។ អថ ខោ គម្ភីរោ អប្បមេយ្យោ អសង្ខេយ្យោ និព្ពុតោតិយេវ សង្ខំ គច្ឆតិ ខយា រាគស្ស ខយា ទោសស្ស ខយា មោហស្ស។>
    text <យាយ វេទនាយ…បេ។… យាយ សញ្ញាយ។ យេហិ សង្ខារេហិ។ យេន វិញ្ញាណេន តថាគតំ តិដ្ឋន្តំ ចរន្តំ បញ្ញាបយមានោ បញ្ញាបេយ្យ តស្ស វិញ្ញាណស្ស ខយា វិរាគា និរោធា ចាគា បដិនិស្សគ្គា វិញ្ញាណសង្ខយេ វិមុត្តោ តថាគតោ អត្ថីតិបិ ន ឧបេតិ នត្ថីតិបិ ន ឧបេតិ អត្ថិ នត្ថីតិបិ ន ឧបេតិ នេវត្ថិ នោ នត្ថីតិបិ ន ឧបេតិ។ អថ ខោ គម្ភីរោ អប្បមេយ្យោ អសង្ខេយ្យោ និព្ពុតោតិយេវ សង្ខំ គច្ឆតិ ខយា រាគស្ស ខយា ទោសស្ស ខយា មោហស្ស។ អាគតីតិ ឥធាគតិ។ គតីតិ បេច្ចភវោ។ អាគតិគតីបិ ន ភវន្តិ នេវិធាតិ ឆសុ អជ្ឈត្តិកេសុ អាយតនេសុ។ ន ហុរន្តិ ឆសុ ពាហិរេសុ អាយតនេសុ។ ន ឧភយមន្តរេនាតិ ផស្សសមុទិតេសុ ធម្មេសុ អត្តានំ ន បស្សតិ។ ឯសេវន្តោ ទុក្ខស្សាតិ បដិច្ចសមុប្បាទោ។ សោ ទុវិធោ លោកិយោ ច លោកុត្តរោ ច។ តត្ថ លោកិយោ អវិជ្ជាបច្ចយា សង្ខារា យាវ ជរាមរណា។ លោកុត្តរោ សីលវតោ អវិប្បដិសារោ ជាយតិ យាវ នាបរំ ឥត្ថត្តាយាតិ បជានាតិ។ តេនាហ ភគវា និស្សិតស្ស ចលិតំ អនិស្សិតស្ស ចលិតំ នត្ថិ…បេ។… ឯសេវន្តោ ទុក្ខស្សាតិ។>
    text <៤៤>
      text <បិយំ បដិច្ចប្បភវន្តិ ឯតេ បិយេ អសន្តេ ន ភវន្តិ ឯតេ។>
      text <តស្មា ហិ តេ សុខិនោ វីតសោកា យេសំ បិយំ នត្ថិ កុហិញ្ចិ លោកេ>
      text <តស្មា អសោកំ វិរជំ បត្ថយានោ បិយំ ន កយិរាថ កុហិញ្ចិ លោកេតិ។>
      text <តស្មា ហិ តេ សុខិនោ វីតសោកា យេសំ បិយំ នត្ថិ កុហិញ្ចិ លោកេ>
      text <តស្មា អសោកំ វិរជំ បត្ថយានោ បិយំ ន កយិរាថ កុហិញ្ចិ លោកេតិ។>
      text <កាមំ កាមយមានស្ស តស្ស ចេ តំ សមិជ្ឈតិ>
      text <អទ្ធា បីតិមនោ ហោតិ លទ្ធា មច្ចោ យទិច្ឆតិ។>
      text <តស្ស ចេ កាមយានស្ស ឆន្ទជាតស្ស ជន្តុនោ>
      text <តេ កាមា បរិហាយន្តិ សល្លវិទ្ធោវ រុប្បតិ។>
      text <យោ កាមេ បរិវជ្ជេតិ សប្បស្សេវ បទា សិរោ>
      text <សោមំ វិសត្តិកំ លោកេ សតោ សមតិវត្តតីតិ។>
      text <តទេវ នាមរូបំ បញ្ចក្ខន្ធោ អយំ ខន្ធេហិ ឱតរណា>
      text <តទេវ នាមរូបំ អដ្ឋារស ធាតុយោ អយំ ធាតូហិ ឱតរណា>
      text <យោ កាមេ បរិវជ្ជេតិ សប្បស្សេវ បទា សិរោ>
      text <សោមំ វិសត្តិកំ លោកេ សតោ សមតិវត្តតីតិ។>
      text <កេនស្សុ និវុតោ លោកោ កេនស្សុ នប្បកាសតិ>
      text <កិស្សាភិលេបនំ ព្រូសិ កិំសុ តស្ស មហព្ភយន្តិ។>
      text <អវិជ្ជាយ និវុតោ លោកោ អជិតាតិ ភគវា>
      text <វិវិច្ឆា បមាទា នប្បកាសតិ>
      text <ជប្បាភិលេបនំ ព្រូមិ ទុក្ខមស្ស មហព្ភយន្តិ។>
      text <សវន្តិ សព្ពធិ សោតា ឥច្ចាយស្មា អជិតោ>
      text <សោតានំ កិំ និវារណំ>
      text <សោតានំ សំវរំ ព្រូហិ កេន សោតា បិធីយរេតិ។>
      text <យានិ សោតានិ លោកស្មិំ អជិតាតិ ភគវា>
      text <សតិ តេសំ និវារណំ>
      text <សោតានំ សំវរំ ព្រូមិ បញ្ញាយេតេ បិធីយរេតិ។>
      text <បញ្ញា ចេវ សតិ ច ឥច្ចាយស្មា អជិតោ>
      text <នាមរូបញ្ច មារិស>
      text <ឯតំ មេ បុដ្ឋោ បព្រូហិ កត្ថេតំ ឧបរុជ្ឈតីតិ។>
      text <យមេតំ បញ្ហំ អបុច្ឆិ អជិត តំ វទាមិ តេ>
      text <យត្ថ នាមញ្ច រូបញ្ច អសេសំ ឧបរុជ្ឈតិ>
      text <វិញ្ញាណស្ស និរោធេន ឯត្ថេតំ ឧបរុជ្ឈតីតិ។>
      text <សព្ពបាបស្ស អករណំ កុសលស្ស ឧបសម្បទា>
      text <សចិត្តបរិយោទបនំ ឯតំ ពុទ្ធាន សាសនន្តិ។>
      text <យេ ធម្មា យំ មូលា យេ ចេកត្ថា បកាសិតា មុនិនា>
      text <តេ សមារោបយិតព្ពា ឯស សមារោបនោ ហារោតិ។>
    text <យេ កេចិ សោកា បរិទេវិតា វា ទុក្ខា ច លោកស្មិមនេករូបា។>
    text <យេ កេចិ សោកា បរិទេវិតា វា ទុក្ខា ច លោកស្មិមនេករូបា បិយំ បដិច្ចប្បភវន្តិ ឯតេតិ អយំ ទុក្ខា វេទនា។ បិយេ អសន្តេ ន ភវន្តិ ឯតេតិ អយំ សុខា វេទនា។ វេទនា វេទនាក្ខន្ធោ។ អយំ ខន្ធេហិ ឱតរណា។>
    text <វេទនាបច្ចយា តណ្ហា តណ្ហាបច្ចយា ឧបាទានំ ឧបាទានបច្ចយា ភវោ ភវបច្ចយា ជាតិ ជាតិបច្ចយា ជរាមរណំ ឯវំ សព្ពំ។ អយំ បដិច្ចសមុប្បាទេហិ ឱតរណា។>
    text <តត្ថ សុខា វេទនា ទ្វេ ឥន្ទ្រិយានិ សុខិន្ទ្រិយំ សោមនស្សិន្ទ្រិយញ្ច។ ទុក្ខា វេទនា ទ្វេ ឥន្ទ្រិយានិ ទុក្ខិន្ទ្រិយំ ទោមនស្សិន្ទ្រិយញ្ច។ អយំ ឥន្ទ្រិយេហិ ឱតរណា។>
    text <តានិយេវ ឥន្ទ្រិយានិ សង្ខារបរិយាបន្នានិ យេ សង្ខារា សាសវា ភវង្គា តេ សង្ខារា ធម្មធាតុសង្គហិតា។ អយំ ធាតូហិ ឱតរណា។>
    text <សា ធម្មធាតុ ធម្មាយតនបរិយាបន្នា យំ អាយតនំ សាសវំ ភវង្គំ។ អយំ អាយតនេហិ ឱតរណា។>
    text <ឥទំ តណ្ហាបហានំ។ តណ្ហានិរោធា ឧបាទាននិរោធោ ឧបាទាននិរោធា ភវនិរោធោ ឯវំ សព្ពំ។ អយំ បដិច្ចសមុប្បាទេហិ ឱតរណា។>
    text <តំយេវ តណ្ហាបហានំ សមថោ។ សោ សមថោ ទ្វេ ឥន្ទ្រិយានិ សតិន្ទ្រិយំ សមាធិន្ទ្រិយញ្ច។ អយំ ឥន្ទ្រិយេហិ ឱតរណា។>
    text <សោយេវ សមថោ សមាធិក្ខន្ធោ។ អយំ ខន្ធេហិ ឱតរណា។>
    text <សោយេវ សមថោ សង្ខារបរិយាបន្នោ យេ សង្ខារា អនាសវា នោ ច ភវង្គា តេ សង្ខារា ធម្មធាតុសង្គហិតា។ អយំ ធាតូហិ ឱតរណា។>
    text <សា ធម្មធាតុ ធម្មាយតនបរិយាបន្នា យំ អាយតនំ អនាសវំ នោ ច ភវង្គំ។ អយំ អាយតនេហិ ឱតរណា។ តេនាហ ភគវា យេ កេចិ សោកាតិ។>
    text <តត្ថ យា បីតិមនតា អយំ អនុនយោ។ យទាហ សល្លវិទ្ធោវ រុប្បតីតិ ឥទំ បដិឃំ។ អនុនយំ បដិឃញ្ច បន តណ្ហាបក្ខោ តណ្ហាយ ច បន ទសរូបីនិ អាយតនានិ បទដ្ឋានំ។ អយំ អាយតនេហិ ឱតរណា។>
    text <តានិយេវ ទស រូបីនិ រូបកាយោ នាមសម្បយុត្តោ តទុភយំ នាមរូបំ នាមរូបបច្ចយា សឡាយតនំ សឡាយតនបច្ចយា ផស្សោ ផស្សបច្ចយា វេទនា វេទនាបច្ចយា តណ្ហា ឯវំ សព្ពំ។ អយំ បដិច្ចសមុប្បាទេហិ ឱតរណា។>
    text <តត្ថ យោ រូបកាយោ ឥមានិ បញ្ច រូបីនិ ឥន្ទ្រិយានិ យោ នាមកាយោ ឥមានិ បញ្ច អរូបីនិ ឥន្ទ្រិយានិ ឥមានិ ទស ឥន្ទ្រិយានិ។ អយំ ឥន្ទ្រិយេហិ ឱតរណា។>
    text <តត្ថ យទាហ>
    text <អយំ សឧបាទិសេសា និព្ពានធាតុ អយំ ធាតូហិ ឱតរណា។>
    text <សាយេវ សឧបាទិសេសា និព្ពានធាតុ វិជ្ជា វិជ្ជុប្បាទា អវិជ្ជានិរោធោ អវិជ្ជានិរោធា សង្ខារនិរោធោ ឯវំ សព្ពំ។ អយំ បដិច្ចសមុប្បាទេហិ ឱតរណា។>
    text <សាយេវ វិជ្ជា បញ្ញាក្ខន្ធោ។ អយំ ខន្ធេហិ ឱតរណា។>
    text <សាយេវ វិជ្ជា ទ្វេ ឥន្ទ្រិយានិ វីរិយិន្ទ្រិយំ បញ្ញិន្ទ្រិយញ្ច។ អយំ ឥន្ទ្រិយេហិ ឱតរណា។>
    text <សាយេវ វិជ្ជា សង្ខារបរិយាបន្នា យេ សង្ខារា អនាសវា នោ ច ភវង្គា តេ សង្ខារា ធម្មធាតុសង្គហិតា។ អយំ ធាតូហិ ឱតរណា។>
    text <សា ធម្មធាតុ ធម្មាយតនបរិយាបន្នា យំ អាយតនំ អនាសវំ នោ ច ភវង្គំ។ អយំ អាយតនេហិ ឱតរណា។ តេនាហ ភគវា កាមំ កាមយមានស្សាតិ។>
    text <ឯត្តាវតា បដិច្ច ឥន្ទ្រិយខន្ធធាតុអាយតនានិ សមោសរណោតរណានិ ភវន្តិ។ ឯវំ បដិច្ច ឥន្ទ្រិយខន្ធធាតុអាយតនានិ ឱតារេតព្ពានិ។ តេនាហ អាយស្មា មហាកច្ចាយនោ យោ ច បដិច្ចុប្បាទោតិ។>
    stand <និយុត្តោ ឱតរណោ ហារោ។>
  text <១៣។ សោធនហារវិភង្គោ>
    text <៤៥>, <តត្ថ កតមោ សោធនោ ហារោ។ វិស្សជ្ជិតម្ហិ បញ្ហេតិគាថា។ យថា អាយស្មា អជិតោ បារាយនេ ភគវន្តំ បញ្ហំ បុច្ឆតិ>
    text <កេនស្សុ និវុតោ លោកោតិ បញ្ហេ អវិជ្ជាយ និវុតោ លោកោតិ ភគវា បទំ សោធេតិ នោ ច អារម្ភំ។ កេនស្សុ នប្បកាសតីតិ បញ្ហេ វិវិច្ឆា បមាទា នប្បកាសតីតិ ភគវា បទំ សោធេតិ នោ ច អារម្ភំ។ កិស្សាភិលេបនំ ព្រូសីតិ បញ្ហេ ជប្បាភិលេបនំ ព្រូមីតិ ភគវា បទំ សោធេតិ នោ ច អារម្ភំ។ កិំសុ តស្ស មហព្ភយន្តិ បញ្ហេ ទុក្ខមស្ស មហព្ភយន្តិ សុទ្ធោ អារម្ភោ។ តេនាហ ភគវា អវិជ្ជាយ និវុតោ លោកោតិ។>
    text <សវន្តិ សព្ពធិ សោតា សោតានំ កិំ និវារណន្តិ បញ្ហេ យានិ សោតានិ លោកស្មិំ សតិ តេសំ និវារណន្តិ ភគវា បទំ សោធេតិ នោ ច អារម្ភំ។ សោតានំ សំវរំ ព្រូហិ កេន សោតា បិធីយរេតិ បញ្ហេ សោតានំ សំវរំ ព្រូមិ បញ្ញាយេតេ បិធីយរេតិ សុទ្ធោ អារម្ភោ។ តេនាហ ភគវា យានិ សោតានិ លោកស្មិន្តិ។>
    text <បញ្ហេ>
    text <សុទ្ធោ អារម្ភោ។ តេនាហ ភគវា យមេតំ បញ្ហំ អបុច្ឆីតិ។ យត្ថ ឯវំ សុទ្ធោ អារម្ភោ សោ បញ្ហោ វិសជ្ជិតោ ភវតិ។ យត្ថ បន អារម្ភោ អសុទ្ធោ ន តាវ សោ បញ្ហោ វិសជ្ជិតោ ភវតិ។ តេនាហ អាយស្មា មហាកច្ចាយនោ វិស្សជ្ជិតម្ហិ បញ្ហេតិ។>
    stand <និយុត្តោ សោធនោ ហារោ។>
  text <១៤។ អធិដ្ឋានហារវិភង្គោ>
    text <៤៦>, <តត្ថ កតមោ អធិដ្ឋានោ ហារោ។ ឯកត្តតាយ ធម្មា យេបិ ច វេមត្តតាយ និទ្ទិដ្ឋាតិ។>
    text <យេ តត្ថ និទ្ទិដ្ឋា តថា តេ ធារយិតព្ពា។>
    text <ទុក្ខន្តិ ឯកត្តតា។ តត្ថ កតមំ ទុក្ខំ។ ជាតិ ទុក្ខា ជរា ទុក្ខា ព្យាធិ ទុក្ខោ មរណំ ទុក្ខំ អប្បិយេហិ សម្បយោគោ ទុក្ខោ បិយេហិ វិប្បយោគោ ទុក្ខោ យម្បិច្ឆំ ន លភតិ តម្បិ ទុក្ខំ សំខិត្តេន បញ្ចុបាទានក្ខន្ធា ទុក្ខា រូបា ទុក្ខា វេទនា ទុក្ខា សញ្ញា ទុក្ខា សង្ខារា ទុក្ខា វិញ្ញាណំ ទុក្ខំ។ អយំ វេមត្តតា។>
    text <ទុក្ខសមុទយោតិ ឯកត្តតា។ តត្ថ កតមោ ទុក្ខសមុទយោ។ យាយំ តណ្ហា បោនោភវិកា នន្ទីរាគសហគតា តត្រតត្រាភិនន្ទិនី។ សេយ្យថិទំ កាមតណ្ហា ភវតណ្ហា វិភវតណ្ហា។ អយំ វេមត្តតា។>
    text <ទុក្ខនិរោធោតិ ឯកត្តតា។ តត្ថ កតមោ ទុក្ខនិរោធោ។ យោ តស្សាយេវ តណ្ហាយ អសេសវិរាគនិរោធោ ចាគោ បដិនិស្សគ្គោ មុត្តិ អនាលយោ។ អយំ វេមត្តតា។>
    text <ទុក្ខនិរោធគាមិនី បដិបទាតិ ឯកត្តតា។ តត្ថ កតមា ទុក្ខនិរោធគាមិនី បដិបទា។ អយមេវ អរិយោ អដ្ឋង្គិកោ មគ្គោ។ សេយ្យថិទំ សម្មាទិដ្ឋិ សម្មាសង្កប្បោ សម្មាវាចា សម្មាកម្មន្តោ សម្មាអាជីវោ សម្មាវាយាមោ សម្មាសតិ សម្មាសមាធិ។ អយំ វេមត្តតា។>
    text <មគ្គោតិ ឯកត្តតា។ តត្ថ កតមោ មគ្គោ។ និរយគាមី មគ្គោ តិរច្ឆានយោនិគាមី មគ្គោ បេត្តិវិសយគាមី មគ្គោ អសុរយោនិយោ មគ្គោ សគ្គគាមិយោ មគ្គោ មនុស្សគាមី មគ្គោ និព្ពានគាមី មគ្គោ។ អយំ វេមត្តតា។>
    text <និរោធោតិ ឯកត្តតា។ តត្ថ កតមោ និរោធោ។ បដិសង្ខានិរោធោ អប្បដិសង្ខានិរោធោ អនុនយនិរោធោ បដិឃនិរោធោ មាននិរោធោ មក្ខនិរោធោ បឡាសនិរោធោ ឥស្សានិរោធោ មច្ឆរិយនិរោធោ សព្ពកិលេសនិរោធោ។ អយំ វេមត្តតា។>
    text <រូបន្តិ ឯកត្តតា។ តត្ថ កតមំ រូបំ។ ចាតុមហាភូតិកំ រូបំ ចតុន្នំ មហាភូតានំ ឧបាទាយ រូបស្ស បញ្ញត្តិ។ តត្ថ កតមានិ ចត្តារិ មហាភូតានិ។ បថវីធាតុ អាបោធាតុ តេជោធាតុ វាយោធាតុ។>
    text <៤៧>, <ទ្វីហិ អាការេហិ ធាតុយោ បរិគ្គណ្ហាតិ សង្ខេបេន ច វិត្ថារេន ច។ កថំ វិត្ថារេន ធាតុយោ បរិគ្គណ្ហាតិ។ វីសតិយា អាការេហិ បថវីធាតុំ វិត្ថារេន បរិគ្គណ្ហាតិ ទ្វាទសហិ អាការេហិ អាបោធាតុំ វិត្ថារេន បរិគ្គណ្ហាតិ ចតូហិ អាការេហិ តេជោធាតុំ វិត្ថារេន បរិគ្គណ្ហាតិ ឆហិ អាការេហិ វាយោធាតុំ វិត្ថារេន បរិគ្គណ្ហាតិ។>
    text <កតមេហិ វីសតិយា អាការេហិ បថវីធាតុំ វិត្ថារេន បរិគ្គណ្ហាតិ។ អត្ថិ ឥមស្មិំ កាយេ កេសា លោមា នខា ទន្តា តចោ មំសំ ន្ហារុ អដ្ឋិ អដ្ឋិមិញ្ជំ វក្កំ ហទយំ យកនំ កិលោមកំ បិហកំ បប្ផាសំ អន្តំ អន្តគុណំ ឧទរិយំ ករីសំ មត្ថកេ មត្ថលុង្គន្តិ ឥមេហិ វីសតិយា អាការេហិ បថវីធាតុំ វិត្ថារេន បរិគ្គណ្ហាតិ។>
    text <កតមេហិ ទ្វាទសហិ អាការេហិ អាបោធាតុំ វិត្ថារេន បរិគ្គណ្ហាតិ។ អត្ថិ ឥមស្មិំ កាយេ បិត្តំ សេម្ហំ បុព្ពោ លោហិតំ សេទោ មេទោ អស្សុ វសា ខេឡោ សិង្ឃាណិកា លសិកា មុត្តន្តិ ឥមេហិ ទ្វាទសហិ អាការេហិ អាបោធាតុំ វិត្ថារេន បរិគ្គណ្ហាតិ។>
    text <កតមេហិ ចតូហិ អាការេហិ តេជោធាតុំ វិត្ថារេន បរិគ្គណ្ហាតិ។ យេន ច សន្តប្បតិ យេន ច ជីរីយតិ យេន ច បរិឌយ្ហតិ យេន ច អសិតបីតខាយិតសាយិតំ សម្មា បរិណាមំ គច្ឆតិ ឥមេហិ ចតូហិ អាការេហិ តេជោធាតុំ វិត្ថារេន បរិគ្គណ្ហាតិ។>
    text <កតមេហិ ឆហិ អាការេហិ វាយោធាតុំ វិត្ថារេន បរិគ្គណ្ហាតិ។ ឧទ្ធង្គមា វាតា អធោគមា វាតា កុច្ឆិសយា វាតា កោដ្ឋាសយា វាតា អង្គមង្គានុសារិនោ វាតា អស្សាសោ បស្សាសោ ឥតិ ឥមេហិ ឆហិ អាការេហិ វាយោធាតុំ វិត្ថារេន បរិគ្គណ្ហាតិ។>
    text <ឯវំ ឥមេហិ ទ្វាចត្តាលីសាយ អាការេហិ វិត្ថារេន ធាតុយោ សភាវតោ ឧបលក្ខយន្តោ តុលយន្តោ បរិវីមំសន្តោ បរិយោគាហន្តោ បច្ចវេក្ខន្តោ ន កិញ្ចិ គយ្ហូបគំ បស្សតិ កាយំ វា កាយបទេសំ វា យថា ចន្ទនិកំ បវិចិនន្តោ ន កិញ្ចិ គយ្ហូបគំ បស្សេយ្យ យថា សង្ការដ្ឋានំ បវិចិនន្តោ ន កិញ្ចិ គយ្ហូបគំ បស្សេយ្យ យថា វច្ចកុដិំ បវិចិនន្តោ ន កិញ្ចិ គយ្ហូបគំ បស្សេយ្យ យថា សិវថិកំ បវិចិនន្តោ ន កិញ្ចិ គយ្ហូបគំ បស្សេយ្យ។ ឯវមេវ ឥមេហិ ទ្វាចត្តាលីសាយ អាការេហិ ឯវំ វិត្ថារេន ធាតុយោ សភាវតោ ឧបលក្ខយន្តោ តុលយន្តោ បរិវីមំសន្តោ បរិយោគាហន្តោ បច្ចវេក្ខន្តោ ន កិញ្ចិ គយ្ហូបគំ បស្សតិ កាយំ វា កាយបទេសំ វា។ តេនាហ ភគវា យា ចេវ ខោ បន អជ្ឈត្តិកា បថវីធាតុ យា ច ពាហិរា បថវីធាតុ បថវីធាតុរេវេសា។ តំ នេតំ មម នេសោហមស្មិ ន មេសោ អត្តាតិ ឯវមេតំ យថាភូតំ សម្មប្បញ្ញាយ ទដ្ឋព្ពំ ឯវមេតំ យថាភូតំ សម្មប្បញ្ញាយ ទិស្វា បថវីធាតុយា និព្ពិន្ទតិ បថវីធាតុយា ចិត្តំ វិរាជេតិ។ យា ចេវ ខោ បន អជ្ឈត្តិកា អាបោធាតុ យា ច ពាហិរា អាបោធាតុ…បេ។… យា ចេវ ខោ បន អជ្ឈត្តិកា តេជោធាតុ យា ច ពាហិរា តេជោធាតុ…បេ។… យា ចេវ ខោ បន អជ្ឈត្តិកា វាយោធាតុ យា ច ពាហិរា វាយោធាតុ វាយោធាតុរេវេសា។ តំ នេតំ មម នេសោហមស្មិ ន មេសោ អត្តាតិ ឯវមេតំ យថាភូតំ សម្មប្បញ្ញាយ ទដ្ឋព្ពំ ឯវមេតំ យថាភូតំ សម្មប្បញ្ញាយ ទិស្វា វាយោធាតុយា និព្ពិន្ទតិ វាយោធាតុយា ចិត្តំ វិរាជេតិ។ អយំ វេមត្តតា។>
    text <៤៨>, <អវិជ្ជាតិ ឯកត្តតា។ តត្ថ កតមា អវិជ្ជា។ ទុក្ខេ អញ្ញាណំ ទុក្ខសមុទយេ អញ្ញាណំ ទុក្ខនិរោធេ អញ្ញាណំ ទុក្ខនិរោធគាមិនិយា បដិបទាយ អញ្ញាណំ បុព្ពន្តេ អញ្ញាណំ អបរន្តេ អញ្ញាណំ បុព្ពន្តាបរន្តេ អញ្ញាណំ ឥទប្បច្ចយតាបដិច្ចសមុប្បន្នេសុ ធម្មេសុ អញ្ញាណំ យំ ឯវរូបំ អញ្ញាណំ អទស្សនំ អនភិសមយោ អននុពោធោ អសម្ពោធោ អប្បដិវេធោ អសល្លក្ខណា អនុបលក្ខណា អបច្ចុបលក្ខណា អសមវេក្ខណំ អបច្ចក្ខកម្មំ ទុម្មេជ្ឈំ ពាល្យំ អសម្បជញ្ញំ មោហោ បមោហោ សម្មោហោ អវិជ្ជា អវិជ្ជោឃោ អវិជ្ជាយោគោ អវិជ្ជានុសយោ អវិជ្ជាបរិយុដ្ឋានំ អវិជ្ជាលង្គី មោហោ អកុសលមូលំ។ អយំ វេមត្តតា។>
    text <វិជ្ជាតិ ឯកត្តតា។ តត្ថ កតមា វិជ្ជា។ ទុក្ខេ ញាណំ ទុក្ខសមុទយេ ញាណំ ទុក្ខនិរោធេ ញាណំ ទុក្ខនិរោធគាមិនិយា បដិបទាយ ញាណំ បុព្ពន្តេ ញាណំ អបរន្តេ ញាណំ បុព្ពន្តាបរន្តេ ញាណំ ឥទប្បច្ចយតាបដិច្ចសមុប្បន្នេសុ ធម្មេសុ ញាណំ យា ឯវរូបា បញ្ញា បជាននា វិចយោ បវិចយោ ធម្មវិចយោ សំលក្ខណា ឧបលក្ខណា បច្ចុបលក្ខណា បណ្ឌិច្ចំ កោសល្លំ នេបុញ្ញំ វេភព្យា ចិន្តា ឧបបរិក្ខា ភូរី មេធា បរិណាយិកា វិបស្សនា សម្បជញ្ញំ បតោទោ បញ្ញា បញ្ញិន្ទ្រិយំ បញ្ញាពលំ បញ្ញាសត្ថំ បញ្ញាបាសាទោ បញ្ញាអាលោកោ បញ្ញាឱភាសោ បញ្ញាបជ្ជោតោ បញ្ញារតនំ អមោហោ ធម្មវិចយោ សម្មាទិដ្ឋិ ធម្មវិចយសម្ពោជ្ឈង្គោ មគ្គង្គំ មគ្គបរិយាបន្នំ។ អយំ វេមត្តតា។>
    text <សមាបត្តីតិ ឯកត្តតា។ តត្ថ កតមា សមាបត្តិ។ សញ្ញាសមាបត្តិ អសញ្ញាសមាបត្តិ នេវសញ្ញានាសញ្ញាសមាបត្តិ។ វិភូតសញ្ញាសមាបត្តិ និរោធសមាបត្តីតិ។ អយំ វេមត្តតា។>
    text <ឈាយីតិ ឯកត្តតា។ តត្ថ កតមោ ឈាយី។ អត្ថិ សេក្ខោ ឈាយី អត្ថិ អសេក្ខោ ឈាយី នេវសេក្ខនាសេក្ខោ ឈាយី អាជានិយោ ឈាយី អស្សខលុង្កោ ឈាយី ទិដ្ឋុត្តរោ ឈាយី តណ្ហុត្តរោ ឈាយី បញ្ញុត្តរោ ឈាយី។ អយំ វេមត្តតា។>
    text <សមាធីតិ ឯកត្តតា។ តត្ថ កតមោ សមាធិ។ សរណោ សមាធិ អរណោ សមាធិ សវេរោ សមាធិ អវេរោ សមាធិ សព្យាបជ្ជោ សមាធិ អព្យាបជ្ជោ សមាធិ សប្បីតិកោ សមាធិ និប្បីតិកោ សមាធិ សាមិសោ សមាធិ និរាមិសោ សមាធិ សសង្ខារោ សមាធិ អសង្ខារោ សមាធិ ឯកំសភាវិតោ សមាធិ ឧភយំសភាវិតោ សមាធិ ឧភយតោ ភាវិតភាវនោ សមាធិ សវិតក្កសវិចារោ សមាធិ អវិតក្កវិចារមត្តោ សមាធិ អវិតក្កអវិចារោ សមាធិ ហានភាគិយោ សមាធិ ឋិតិភាគិយោ សមាធិ វិសេសភាគិយោ សមាធិ និព្ពេធភាគិយោ សមាធិ លោកិយោ សមាធិ លោកុត្តរោ សមាធិ មិច្ឆាសមាធិ សម្មាសមាធិ។ អយំ វេមត្តតា។>
    text <បដិបទាតិ ឯកត្តតា។ តត្ថ កតមា បដិបទា។ អាគាឡ្ហបដិបទា និជ្ឈាមបដិបទា មជ្ឈិមបដិបទា អក្ខមា បដិបទា ខមា បដិបទា សមា បដិបទា ទមា បដិបទា ទុក្ខា បដិបទា ទន្ធាភិញ្ញា ទុក្ខា បដិបទា ខិប្បាភិញ្ញា សុខា បដិបទា ទន្ធាភិញ្ញា សុខា បដិបទា ខិប្បាភិញ្ញាតិ។ អយំ វេមត្តតា។>
    text <កាយោតិ ឯកត្តតា។ តត្ថ កតមោ កាយោ។ នាមកាយោ រូបកាយោ ច។ តត្ថ កតមោ រូបកាយោ។ កេសា លោមា នខា ទន្តា តចោ មំសំ ន្ហារុ អដ្ឋិ អដ្ឋិមិញ្ជំ វក្កំ ហទយំ យកនំ កិលោមកំ បិហកំ បប្ផាសំ អន្តំ អន្តគុណំ ឧទរិយំ ករីសំ បិត្តំ សេម្ហំ បុព្ពោ លោហិតំ សេទោ មេទោ អស្សុ វសា ខេឡោ សិង្ឃាណិកា លសិកា មុត្តំ មត្ថលុង្គន្តិ អយំ រូបកាយោ។ នាមកាយោ នាម វេទនា សញ្ញា ចេតនា ចិត្តំ ផស្សោ មនសិការោតិ អយំ នាមកាយោតិ។ អយំ វេមត្តតា។>
    text <ឯវំ យោ ធម្មោ យស្ស ធម្មស្ស សមានភាវោ សោ ធម្មោ តស្ស ធម្មស្ស ឯកត្តតាយ ឯកី ភវតិ។ យេន យេន វា បន វិលក្ខណោ តេន តេន វេមត្តំ គច្ឆតិ។ ឯវំ សុត្តេ វា វេយ្យាករណេ វា គាថាយំ វា បុច្ឆិតេន វីមំសយិតព្ពំ កិំ ឯកត្តតាយ បុច្ឆតិ ឧទាហុ វេមត្តតាយាតិ។ យទិ ឯកត្តតាយ បុច្ឆិតំ ឯកត្តតាយ វិសជ្ជយិតព្ពំ។ យទិ វេមត្តតាយ បុច្ឆិតំ វេមត្តតាយ វិសជ្ជយិតព្ពំ។ យទិ សត្តាធិដ្ឋានេន បុច្ឆិតំ សត្តាធិដ្ឋានេន វិសជ្ជយិតព្ពំ។ យទិ ធម្មាធិដ្ឋានេន បុច្ឆិតំ ធម្មាធិដ្ឋានេន វិសជ្ជយិតព្ពំ។ យថា យថា វា បន បុច្ឆិតំ តថា តថា វិសជ្ជយិតព្ពំ។ តេនាហ អាយស្មា មហាកច្ចាយនោ ឯកត្តតាយ ធម្មាតិ។>
    stand <និយុត្តោ អធិដ្ឋានោ ហារោ។>
  text <១៥។ បរិក្ខារហារវិភង្គោ>
    text <៤៩>, <តត្ថ កតមោ បរិក្ខារោ ហារោ។ យេ ធម្មា យំ ធម្មំ ជនយន្តីតិ។>
    text <យោ ធម្មោ យំ ធម្មំ ជនយតិ តស្ស សោ បរិក្ខារោ។ កិំលក្ខណោ បរិក្ខារោ។ ជនកលក្ខណោ បរិក្ខារោ។ ទ្វេ ធម្មា ជនយន្តិ ហេតុ ច បច្ចយោ ច។ តត្ថ កិំលក្ខណោ ហេតុ កិំលក្ខណោ បច្ចយោ។ អសាធារណលក្ខណោ ហេតុ សាធារណលក្ខណោ បច្ចយោ។ យថា កិំ ភវេ។ យថា អង្កុរស្ស និព្ពត្តិយា ពីជំ អសាធារណំ បថវី អាបោ ច សាធារណា។ អង្កុរស្ស ហិ បថវី អាបោ ច បច្ចយោ សភាវោ ហេតុ។ យថា វា បន ឃដេ ទុទ្ធំ បក្ខិត្តំ ទធិ ភវតិ ន ចត្ថិ ឯកកាលសមវធានំ ទុទ្ធស្ស ច ទធិស្ស ច។ ឯវមេវំ នត្ថិ ឯកកាលសមវធានំ ហេតុស្ស ច បច្ចយស្ស ច។>
    text <អយញ្ហិ សំសារោ សហេតុ សប្បច្ចយោ និព្ពត្តោ។ វុត្តំ ហិ អវិជ្ជាបច្ចយា សង្ខារា សង្ខារបច្ចយា វិញ្ញាណំ ឯវំ សព្ពោ បដិច្ចសមុប្បាទោ។ ឥតិ អវិជ្ជា អវិជ្ជាយ ហេតុ អយោនិសោ មនសិការោ បច្ចយោ។ បុរិមិកា អវិជ្ជា បច្ឆិមិកាយ អវិជ្ជាយ ហេតុ។ តត្ថ បុរិមិកា អវិជ្ជា អវិជ្ជានុសយោ បច្ឆិមិកា អវិជ្ជា អវិជ្ជាបរិយុដ្ឋានំ បុរិមិកោ អវិជ្ជានុសយោ បច្ឆិមិកស្ស អវិជ្ជាបរិយុដ្ឋានស្ស ហេតុភូតោ បរិព្រូហនាយ ពីជង្កុរោ វិយ សមនន្តរហេតុតាយ។ យំ បន យត្ថ ផលំ និព្ពត្តតិ ឥទមស្ស បរម្បរហេតុតាយ ហេតុភូតំ។ ទុវិធោ ហិ ហេតុ សមនន្តរហេតុ បរម្បរហេតុ ច ឯវំ អវិជ្ជាយបិ ទុវិធោ ហេតុ សមនន្តរហេតុ បរម្បរហេតុ ច។>
    text <យថា វា បន ថាលកញ្ច វដ្ដិ ច តេលញ្ច បទីបស្ស បច្ចយភូតំ ន សភាវហេតុ ន ហិ សក្កា ថាលកញ្ច វដ្ដិញ្ច តេលញ្ច អនគ្គិកំ ទីបេតុំ បទីបស្ស បច្ចយភូតំ។ បទីបោ វិយ សភាវោ ហេតុ ហោតិ។ ឥតិ សភាវោ ហេតុ បរភាវោ បច្ចយោ។ អជ្ឈត្តិកោ ហេតុ ពាហិរោ បច្ចយោ។ ជនកោ ហេតុ បរិគ្គាហកោ បច្ចយោ។ អសាធារណោ ហេតុ សាធារណោ បច្ចយោ។>
    text <អវុបច្ឆេទត្ថោ សន្តតិ អត្ថោ និព្ពត្តិ អត្ថោ ផលត្ថោ បដិសន្ធិ អត្ថោ បុនព្ភវត្ថោ បលិពោធត្ថោ បរិយុដ្ឋានត្ថោ អសមុគ្ឃាតត្ថោ អនុសយត្ថោ អសម្បដិវេធត្ថោ អវិជ្ជត្ថោ អបរិញ្ញាតត្ថោ វិញ្ញាណស្ស ពីជត្ថោ។ យត្ថ អវុបច្ឆេទោ តត្ថ សន្តតិ យត្ថ សន្តតិ តត្ថ និព្ពត្តិ យត្ថ និព្ពត្តិ តត្ថ ផលំ យត្ថ ផលំ តត្ថ បដិសន្ធិ យត្ថ បដិសន្ធិ តត្ថ បុនព្ភវោ យត្ថ បុនព្ភវោ តត្ថ បលិពោធោ យត្ថ បលិពោធោ តត្ថ បរិយុដ្ឋានំ យត្ថ បរិយុដ្ឋានំ តត្ថ អសមុគ្ឃាតោ។ យត្ថ អសមុគ្ឃាតោ តត្ថ អនុសយោ យត្ថ អនុសយោ តត្ថ អសម្បដិវេធោ យត្ថ អសម្បដិវេធោ តត្ថ អវិជ្ជា យត្ថ អវិជ្ជា តត្ថ សាសវំ វិញ្ញាណំ អបរិញ្ញាតំ យត្ថ សាសវំ វិញ្ញាណំ អបរិញ្ញាតំ តត្ថ ពីជត្ថោ។>
    text <សីលក្ខន្ធោ សមាធិក្ខន្ធស្ស បច្ចយោ សមាធិក្ខន្ធោ បញ្ញាក្ខន្ធស្ស បច្ចយោ បញ្ញាក្ខន្ធោ វិមុត្តិក្ខន្ធស្ស បច្ចយោ វិមុត្តិក្ខន្ធោ វិមុត្តិញាណទស្សនក្ខន្ធស្ស បច្ចយោ។ តិត្ថញ្ញុតា បីតញ្ញុតាយ បច្ចយោ បីតញ្ញុតា បត្តញ្ញុតាយ បច្ចយោ បត្តញ្ញុតា អត្តញ្ញុតាយ បច្ចយោ។>
    text <យថា វា បន ចក្ខុញ្ច បដិច្ច រូបេ ច ឧប្បជ្ជតិ ចក្ខុវិញ្ញាណំ។ តត្ថ ចក្ខុ អាធិបតេយ្យបច្ចយតាយ បច្ចយោ រូបា អារម្មណបច្ចយតាយ បច្ចយោ។ អាលោកោ សន្និស្សយតាយ បច្ចយោ មនសិការោ សភាវោ ហេតុ។ សង្ខារា វិញ្ញាណស្ស បច្ចយោ សភាវោ ហេតុ។ វិញ្ញាណំ នាមរូបស្ស បច្ចយោ សភាវោ ហេតុ។ នាមរូបំ សឡាយតនស្ស បច្ចយោ សភាវោ ហេតុ។ សឡាយតនំ ផស្សស្ស បច្ចយោ សភាវោ ហេតុ។ ផស្សោ វេទនាយ បច្ចយោ សភាវោ ហេតុ។ វេទនា តណ្ហាយ បច្ចយោ សភាវោ ហេតុ។ តណ្ហា ឧបាទានស្ស បច្ចយោ សភាវោ ហេតុ។ ឧបាទានំ ភវស្ស បច្ចយោ សភាវោ ហេតុ។ ភវោ ជាតិយា បច្ចយោ សភាវោ ហេតុ។ ជាតិ ជរាមរណស្ស បច្ចយោ សភាវោ ហេតុ។ ជរាមរណំ សោកស្ស បច្ចយោ សភាវោ ហេតុ។ សោកោ បរិទេវស្ស បច្ចយោ សភាវោ ហេតុ។ បរិទេវោ ទុក្ខស្ស បច្ចយោ សភាវោ ហេតុ។ ទុក្ខំ ទោមនស្សស្ស បច្ចយោ សភាវោ ហេតុ។ ទោមនស្សំ ឧបាយាសស្ស បច្ចយោ សភាវោ ហេតុ។ ឯវំ យោ កោចិ ឧបនិស្សយោ សព្ពោ សោ បរិក្ខារោ។ តេនាហ អាយស្មា មហាកច្ចាយនោ យេ ធម្មា យំ ធម្មំ ជនយន្តីតិ។>
    stand <និយុត្តោ បរិក្ខារោ ហារោ។>
  text <១៦។ សមារោបនហារវិភង្គោ>
    text <៥០>, <តត្ថ កតមោ សមារោបនោ ហារោ។ យេ ធម្មា យំមូលា យេ ចេកត្ថា បកាសិតា មុនិនាតិ។>
    text <ឯកស្មិំ បទដ្ឋានេ យត្តកានិ បទដ្ឋានានិ ឱតរន្តិ សព្ពានិ តានិ សមារោបយិតព្ពានិ។ យថា អាវដ្ដេ ហារេ ពហុកានិ បទដ្ឋានានិ ឱតរន្តីតិ។ តត្ថ សមារោបនា ចតុព្ពិធា បទដ្ឋានំ វេវចនំ ភាវនា បហានមិតិ។>
    text <តត្ថ កតមា បទដ្ឋានេន សមារោបនា។>
    text <តស្ស កិំ បទដ្ឋានំ។ តីណិ សុចរិតានិ កាយសុចរិតំ វចីសុចរិតំ មនោសុចរិតំ ឥទំ បទដ្ឋានំ តត្ថ យំ កាយិកញ្ច វាចសិកញ្ច សុចរិតំ អយំ សីលក្ខន្ធោ។ មនោសុចរិតេ យា អនភិជ្ឈា អព្យាបាទោ ច អយំ សមាធិក្ខន្ធោ។ យា សម្មាទិដ្ឋិ អយំ បញ្ញាក្ខន្ធោ។ ឥទំ បទដ្ឋានំ តត្ថ សីលក្ខន្ធោ ច សមាធិក្ខន្ធោ ច សមថោ បញ្ញាក្ខន្ធោ វិបស្សនា។ ឥទំ បទដ្ឋានំ តត្ថ សមថស្ស ផលំ រាគវិរាគា ចេតោវិមុត្តិ វិបស្សនា ផលំ អវិជ្ជាវិរាគា បញ្ញាវិមុត្តិ។ ឥទំ បទដ្ឋានំ។>
    text <វនំ វនថស្ស បទដ្ឋានំ។ កិញ្ច វនំ។ កោ ច វនថោ។ វនំ នាម បញ្ច កាមគុណា តណ្ហា វនថោ។ ឥទំ បទដ្ឋានំ។ វនំ នាម និមិត្តគ្គាហោ ឥត្ថីតិ វា បុរិសោតិ វា។ វនថោ នាម តេសំ តេសំ អង្គបច្ចង្គានំ អនុព្យញ្ជនគ្គាហោ អហោ ចក្ខុ អហោ សោតំ អហោ ឃានំ អហោ ជិវ្ហា អហោ កាយោ ឥតិ។ ឥទំ បទដ្ឋានំ។ វនំ នាម ឆ អជ្ឈត្តិកពាហិរានិ អាយតនានិ អបរិញ្ញាតានិ។ យំ តទុភយំ បដិច្ច ឧប្បជ្ជតិ សំយោជនំ អយំ វនថោ។ ឥទំ បទដ្ឋានំ។ វនំ នាម អនុសយោ។ វនថោ នាម បរិយុដ្ឋានំ។ ឥទំ បទដ្ឋានំ។ តេនាហ ភគវា ឆេត្វា វនញ្ច វនថញ្ចាតិ។ អយំ បទដ្ឋានេន សមារោបនា។>
    text <៥១>, <តត្ថ កតមា វេវចនេន សមារោបនា។ រាគវិរាគា ចេតោវិមុត្តិ សេក្ខផលំ អវិជ្ជាវិរាគា បញ្ញាវិមុត្តិ អសេក្ខផលំ។ ឥទំ វេវចនំ។ រាគវិរាគា ចេតោវិមុត្តិ អនាគាមិផលំ អវិជ្ជាវិរាគា បញ្ញាវិមុត្តិ អគ្គផលំ អរហត្តំ។ ឥទំ វេវចនំ។ រាគវិរាគា ចេតោវិមុត្តិ កាមធាតុសមតិក្កមនំ អវិជ្ជាវិរាគា បញ្ញាវិមុត្តិ តេធាតុសមតិក្កមនំ។ ឥទំ វេវចនំ។ បញ្ញិន្ទ្រិយំ បញ្ញាពលំ អធិបញ្ញាសិក្ខា បញ្ញាក្ខន្ធោ ធម្មវិចយសម្ពោជ្ឈង្គោ ឧបេក្ខាសម្ពោជ្ឈង្គោ ញាណំ សម្មាទិដ្ឋិ តីរណា សន្តីរណា ហិរី វិបស្សនា ធម្មេ ញាណំ សព្ពំ ឥទំ វេវចនំ។ អយំ វេវចនេន សមារោបនា។>
    text <តត្ថ កតមា ភាវនាយ សមារោបនា។ យថាហ ភគវា តស្មាតិហ ត្វំ ភិក្ខុ កាយេ កាយានុបស្សី វិហរាហិ អាតាបី សម្បជានោ សតិមា វិនេយ្យ លោកេ អភិជ្ឈាទោមនស្សំ។ អាតាបីតិ វីរិយិន្ទ្រិយំ។ សម្បជានោតិ បញ្ញិន្ទ្រិយំ។ សតិមាតិ សតិន្ទ្រិយំ។ វិនេយ្យ លោកេ អភិជ្ឈាទោមនស្សន្តិ សមាធិន្ទ្រិយំ។ ឯវំ កាយេ កាយានុបស្សិនោ វិហរតោ ចត្តារោ សតិបដ្ឋានា ភាវនាបារិបូរិំ គច្ឆន្តិ។ កេន ការណេន។ ឯកលក្ខណត្តា ចតុន្នំ ឥន្ទ្រិយានំ។ ចតូសុ សតិបដ្ឋានេសុ ភាវិយមានេសុ ចត្តារោ សម្មប្បធានា ភាវនាបារិបូរិំ គច្ឆន្តិ។ ចតូសុ សម្មប្បធានេសុ ភាវិយមានេសុ ចត្តារោ ឥទ្ធិបាទា ភាវនាបារិបូរិំ គច្ឆន្តិ។ ចតូសុ ឥទ្ធិបាទេសុ ភាវិយមានេសុ បញ្ចិន្ទ្រិយានិ ភាវនាបារិបូរិំ គច្ឆន្តិ។ ឯវំ សព្ពេ។ កេន ការណេន។ សព្ពេ ហិ ពោធង្គមា ធម្មា ពោធិបក្ខិយា និយ្យានិកលក្ខណេន ឯកលក្ខណា តេ ឯកលក្ខណត្តា ភាវនាបារិបូរិំ គច្ឆន្តិ។ អយំ ភាវនាយ សមារោបនា។>
    text <តត្ថ កតមា បហានេន សមារោបនា។ កាយេ កាយានុបស្សី វិហរន្តោ អសុភេ សុភន្តិ វិបល្លាសំ បជហតិ កពឡីការោ ចស្ស អាហារោ បរិញ្ញំ គច្ឆតិ កាមុបាទានេន ច អនុបាទានោ ភវតិ កាមយោគេន ច វិសំយុត្តោ ភវតិ អភិជ្ឈាកាយគន្ថេន ច វិប្បយុជ្ជតិ កាមាសវេន ច អនាសវោ ភវតិ កាមោឃញ្ច ឧត្តិណ្ណោ ភវតិ រាគសល្លេន ច វិសល្លោ ភវតិ រូបូបិកា ចស្ស វិញ្ញាណដ្ឋិតិ បរិញ្ញំ គច្ឆតិ រូបធាតុយំ ចស្ស រាគោ បហីនោ ភវតិ ន ច ឆន្ទាគតិំ គច្ឆតិ។>
    text <វេទនាសុ វេទនានុបស្សី វិហរន្តោ ទុក្ខេ សុខន្តិ វិបល្លាសំ បជហតិ ផស្សោ ចស្ស អាហារោ បរិញ្ញំ គច្ឆតិ ភវូបាទានេន ច អនុបាទានោ ភវតិ ភវយោគេន ច វិសំយុត្តោ ភវតិ ព្យាបាទកាយគន្ថេន ច វិប្បយុជ្ជតិ ភវាសវេន ច អនាសវោ ភវតិ ភវោឃញ្ច ឧត្តិណ្ណោ ភវតិ ទោសសល្លេន ច វិសល្លោ ភវតិ វេទនូបិកា ចស្ស វិញ្ញាណដ្ឋិតិ បរិញ្ញំ គច្ឆតិ វេទនាធាតុយំ ចស្ស រាគោ បហីនោ ភវតិ ន ច ទោសាគតិំ គច្ឆតិ។>
    text <ចិត្តេ ចិត្តានុបស្សី វិហរន្តោ អនិច្ចេ និច្ចន្តិ វិបល្លាសំ បជហតិ វិញ្ញាណំ ចស្ស អាហារោ បរិញ្ញំ គច្ឆតិ ទិដ្ឋុបាទានេន ច អនុបាទានោ ភវតិ ទិដ្ឋិយោគេន ច វិសំយុត្តោ ភវតិ សីលព្ពតបរាមាសកាយគន្ថេន ច វិប្បយុជ្ជតិ ទិដ្ឋាសវេន ច អនាសវោ ភវតិ ទិដ្ឋោឃញ្ច ឧត្តិណ្ណោ ភវតិ មានសល្លេន ច វិសល្លោ ភវតិ សញ្ញូបិកា ចស្ស វិញ្ញាណដ្ឋិតិ បរិញ្ញំ គច្ឆតិ សញ្ញាធាតុយំ ចស្ស រាគោ បហីនោ ភវតិ ន ច ភយាគតិំ គច្ឆតិ។>
    text <ធម្មេសុ ធម្មានុបស្សី វិហរន្តោ អនត្តនិ អត្តាតិ វិបល្លាសំ បជហតិ មនោសញ្ចេតនា ចស្ស អាហារោ បរិញ្ញំ គច្ឆតិ អត្តវាទុបាទានេន ច អនុបាទានោ ភវតិ អវិជ្ជាយោគេន ច វិសំយុត្តោ ភវតិ ឥទំសច្ចាភិនិវេសកាយគន្ថេន ច វិប្បយុជ្ជតិ អវិជ្ជាសវេន ច អនាសវោ ភវតិ អវិជ្ជោឃញ្ច ឧត្តិណ្ណោ ភវតិ មោហសល្លេន ច វិសល្លោ ភវតិ សង្ខារូបិកា ចស្ស វិញ្ញាណដ្ឋិតិ បរិញ្ញំ គច្ឆតិ សង្ខារធាតុយំ ចស្ស រាគោ បហីនោ ភវតិ ន ច មោហាគតិំ គច្ឆតិ។ អយំ បហានេន សមារោបនា។>
    text <តេនាហ អាយស្មា មហាកច្ចាយនោ>
    stand <និយុត្តោ សមារោបនោ ហារោ។>
    stand <និដ្ឋិតោ ច ហារវិភង្គោ។>
  text <១។ ទេសនាហារសម្បាតោ>
    text <៥២>
      text <សង្ខិបិយ អង្កុសេន ហិ នយេហិ តីហិ និទ្ទិសេ សុត្តន្តិ។>
      text <អរក្ខិតេន ចិត្តេន មិច្ឆាទិដ្ឋិហតេន ច>
      text <ថិនមិទ្ធាភិភូតេន វសំ មារស្ស គច្ឆតីតិ។>
    text <សោឡស ហារា បឋមំ ទិសលោចនតោ ទិសា វិលោកេត្វា។>
    text <វុត្តា តស្សា និទ្ទេសោ កុហិំ ទដ្ឋព្ពោ។ ហារសម្បាតេ។ តត្ថ កតមោ ទេសនាហារសម្បាតោ។>
    text <អរក្ខិតេន ចិត្តេនាតិ កិំ ទេសយតិ បមាទំ តំ មច្ចុនោ បទំ។ មិច្ឆាទិដ្ឋិហតេន ចាតិ មិច្ឆាទិដ្ឋិហតំ នាម វុច្ចតិ យទា អនិច្ចេ និច្ចន្តិ បស្សតិ សោ វិបល្លាសោ។ សោ បន វិបល្លាសោ កិំលក្ខណោ។ វិបរីតគ្គាហលក្ខណោ វិបល្លាសោ។ សោ កិំ វិបល្លាសយតិ។ តយោ ធម្មេ សញ្ញំ ចិត្តំ ទិដ្ឋិមិតិ។ សោ កុហិំ វិបល្លាសយតិ។ ចតូសុ អត្តភាវវត្ថូសុ រូបំ អត្តតោ សមនុបស្សតិ រូបវន្តំ វា អត្តានំ អត្តនិ វា រូបំ រូបស្មិំ វា អត្តានំ។ ឯវំ វេទនំ…បេ។… សញ្ញំ…បេ។… សង្ខារេ…បេ។… វិញ្ញាណំ អត្តតោ សមនុបស្សតិ វិញ្ញាណវន្តំ វា អត្តានំ អត្តនិ វា វិញ្ញាណំ វិញ្ញាណស្មិំ វា អត្តានំ។>
    text <តត្ថ រូបំ បឋមំ វិបល្លាសវត្ថុ អសុភេ សុភន្តិ។ វេទនា ទុតិយំ វិបល្លាសវត្ថុ ទុក្ខេ សុខន្តិ។ សញ្ញា សង្ខារា ច តតិយំ វិបល្លាសវត្ថុ អនត្តនិ អត្តាតិ។ វិញ្ញាណំ ចតុត្ថំ វិបល្លាសវត្ថុ អនិច្ចេ និច្ចន្តិ។ ទ្វេ ធម្មា ចិត្តស្ស សំកិលេសា តណ្ហា ច អវិជ្ជា ច។ តណ្ហានិវុតំ ចិត្តំ ទ្វីហិ វិបល្លាសេហិ វិបល្លាសីយតិ អសុភេ សុភន្តិ ទុក្ខេ សុខន្តិ។ ទិដ្ឋិនិវុតំ ចិត្តំ ទ្វីហិ វិបល្លាសេហិ វិបល្លាសីយតិ អនិច្ចេ និច្ចន្តិ អនត្តនិ អត្តាតិ។>
    text <តត្ថ យោ ទិដ្ឋិវិបល្លាសោ សោ អតីតំ រូបំ អត្តតោ សមនុបស្សតិ អតីតំ វេទនំ…បេ។… អតីតំ សញ្ញំ អតីតេ សង្ខារេ…បេ។… អតីតំ វិញ្ញាណំ អត្តតោ សមនុបស្សតិ។ តត្ថ យោ តណ្ហាវិបល្លាសោ សោ អនាគតំ រូបំ អភិនន្ទតិ អនាគតំ វេទនំ…បេ។… អនាគតំ សញ្ញំ អនាគតេ សង្ខារេ អនាគតំ វិញ្ញាណំ អភិនន្ទតិ។ ទ្វេ ធម្មា ចិត្តស្ស ឧបក្កិលេសា តណ្ហា ច អវិជ្ជា ច។ តាហិ វិសុជ្ឈន្តំ ចិត្តំ វិសុជ្ឈតិ។ តេសំ អវិជ្ជានីវរណានំ តណ្ហាសំយោជនានំ បុព្ពា កោដិ ន បញ្ញាយតិ សន្ធាវន្តានំ សំសរន្តានំ សកិំ និរយំ សកិំ តិរច្ឆានយោនិំ សកិំ បេត្តិវិសយំ សកិំ អសុរកាយំ សកិំ ទេវេ សកិំ មនុស្សេ។>
    text <ថិនមិទ្ធាភិភូតេនាតិ។ ថិនំ នាម យា ចិត្តស្ស អកល្លតា អកម្មនិយតា មិទ្ធំ នាម យំ កាយស្ស លីនត្តំ។ វសំ មារស្ស គច្ឆតីតិ កិលេសមារស្ស ច សត្តមារស្ស ច វសំ គច្ឆតិ សោ ហិ និវុតោ សំសារាភិមុខោ ហោតិ។ ឥមានិ ភគវតា ទ្វេ សច្ចានិ ទេសិតានិ ទុក្ខំ សមុទយោ ច។ តេសំ ភគវា បរិញ្ញាយ ច បហានាយ ច ធម្មំ ទេសេតិ ទុក្ខស្ស បរិញ្ញាយ សមុទយស្ស បហានាយ។ យេន ច បរិជានាតិ យេន ច បជហតិ អយំ មគ្គោ។ យំ តណ្ហាយ អវិជ្ជាយ ច បហានំ អយំ និរោធោ។ ឥមានិ ចត្តារិ សច្ចានិ។ តេនាហ ភគវា អរក្ខិតេន ចិត្តេនាតិ។ តេនាហាយស្មា មហាកច្ចាយនោ អស្សាទាទីនវតាតិ។>
    stand <និយុត្តោ ទេសនា ហារសម្បាតោ។>
  text <២។ វិចយហារសម្បាតោ>
    text <៥៣>, <តត្ថ កតមោ វិចយោ ហារសម្បាតោ។ តត្ថ តណ្ហា ទុវិធា កុសលាបិ អកុសលាបិ។ អកុសលា សំសារគាមិនី កុសលា អបចយគាមិនី បហានតណ្ហា។ មានោបិ ទុវិធោ កុសលោបិ អកុសលោបិ។ យំ មានំ និស្សាយ មានំ បជហតិ អយំ មានោ កុសលោ។ យោ បន មានោ ទុក្ខំ និព្ពត្តយតិ អយំ មានោ អកុសលោ។ តត្ថ យំ នេក្ខម្មសិតំ ទោមនស្សំ កុទាស្សុនាមាហំ តំ អាយតនំ សច្ឆិកត្វា ឧបសម្បជ្ជ វិហរិស្សំ យំ អរិយា សន្តំ អាយតនំ សច្ឆិកត្វា ឧបសម្បជ្ជ វិហរន្តីតិ តស្ស ឧប្បជ្ជតិ បិហា បិហាបច្ចយា ទោមនស្សំ អយំ តណ្ហា កុសលា រាគវិរាគា ចេតោវិមុត្តិ តទារម្មណា កុសលា អវិជ្ជាវិរាគា បញ្ញាវិមុត្តិ។>
    text <តស្សា កោ បវិចយោ។ អដ្ឋ មគ្គង្គានិ សម្មាទិដ្ឋិ សម្មាសង្កប្បោ សម្មាវាចា សម្មាកម្មន្តោ សម្មាអាជីវោ សម្មាវាយាមោ សម្មាសតិ សម្មាសមាធិ។ សោ កត្ថ ទដ្ឋព្ពោ។ ចតុត្ថេ ឈានេ បារមិតាយ។ ចតុត្ថេ ហិ ឈានេ អដ្ឋង្គសមន្នាគតំ ចិត្តំ ភាវយតិ បរិសុទ្ធំ បរិយោទាតំ អនង្គណំ វិគតូបក្កិលេសំ មុទុ កម្មនិយំ ឋិតំ អានេញ្ជប្បត្តំ។ សោ តត្ថ អដ្ឋវិធំ អធិគច្ឆតិ ឆ អភិញ្ញា ទ្វេ ច វិសេសេ តំ ចិត្តំ យតោ បរិសុទ្ធំ តតោ បរិយោទាតំ យតោ បរិយោទាតំ តតោ អនង្គណំ យតោ អនង្គណំ តតោ វិគតូបក្កិលេសំ យតោ វិគតូបក្កិលេសំ តតោ មុទុ យតោ មុទុ តតោ កម្មនិយំ យតោ កម្មនិយំ តតោ ឋិតំ យតោ ឋិតំ តតោ អានេញ្ជប្បត្តំ។ តត្ថ អង្គណា ច ឧបក្កិលេសា ច តទុភយំ តណ្ហាបក្ខោ។ យា ច ឥញ្ជនា យា ច ចិត្តស្ស អដ្ឋិតិ អយំ ទិដ្ឋិបក្ខោ។>
    text <ចត្តារិ ឥន្ទ្រិយានិ ទុក្ខិន្ទ្រិយំ ទោមនស្សិន្ទ្រិយំ សុខិន្ទ្រិយំ សោមនស្សិន្ទ្រិយញ្ច ចតុត្ថជ្ឈានេ និរុជ្ឈន្តិ តស្ស ឧបេក្ខិន្ទ្រិយំ អវសិដ្ឋំ ភវតិ។ សោ ឧបរិមំ សមាបត្តិំ សន្តតោ មនសិករោតិ តស្ស ឧបរិមំ សមាបត្តិំ សន្តតោ មនសិករោតោ ចតុត្ថជ្ឈានេ ឱឡារិកា សញ្ញា សណ្ឋហតិ ឧក្កណ្ឋា ច បដិឃសញ្ញា សោ សព្ពសោ រូបសញ្ញានំ សមតិក្កមា បដិឃសញ្ញានំ អត្ថង្គមា នានត្តសញ្ញានំ អមនសិការា អនន្តំ អាកាសន្តិ អាកាសានញ្ចាយតនសមាបត្តិំ សច្ឆិកត្វា ឧបសម្បជ្ជ វិហរតិ។ អភិញ្ញាភិនីហារោ រូបសញ្ញា វោការោ នានត្តសញ្ញា សមតិក្កមតិ បដិឃសញ្ញា ចស្ស អព្ភត្ថំ គច្ឆតិ ឯវំ សមាធិ តស្ស សមាហិតស្ស ឱភាសោ អន្តរធាយតិ ទស្សនញ្ច រូបានំ សោ សមាធិ ឆឡង្គសមន្នាគតោ បច្ចវេក្ខិតព្ពោ។ អនភិជ្ឈាសហគតំ មេ មានសំ សព្ពលោកេ អព្យាបន្នំ មេ ចិត្តំ សព្ពសត្តេសុ អារទ្ធំ មេ វីរិយំ បគ្គហិតំ បស្សទ្ធោ មេ កាយោ អសារទ្ធោ សមាហិតំ មេ ចិត្តំ អវិក្ខិត្តំ ឧបដ្ឋិតា មេ សតិ អសម្មុដ្ឋា តត្ថ យញ្ច អនភិជ្ឈាសហគតំ មានសំ សព្ពលោកេ យញ្ច អព្យាបន្នំ ចិត្តំ សព្ពសត្តេសុ យញ្ច អារទ្ធំ វីរិយំ បគ្គហិតំ យញ្ច សមាហិតំ ចិត្តំ អវិក្ខិត្តំ អយំ សមថោ។ យោ បស្សទ្ធោ កាយោ អសារទ្ធោ អយំ សមាធិបរិក្ខារោ។ យា ឧបដ្ឋិតា សតិ អសម្មុដ្ឋា អយំ វិបស្សនា។>
    text <៥៤>, <សោ សមាធិ បញ្ចវិធេន វេទិតព្ពោ។ អយំ សមាធិ បច្ចុប្បន្នសុខោតិ ឥតិស្ស បច្ចត្តមេវ ញាណទស្សនំ បច្ចុបដ្ឋិតំ ភវតិ អយំ សមាធិ អាយតិំ សុខវិបាកោតិ ឥតិស្ស បច្ចត្តមេវ ញាណទស្សនំ បច្ចុបដ្ឋិតំ ភវតិ អយំ សមាធិ អរិយោ និរាមិសោតិ ឥតិស្ស បច្ចត្តមេវ ញាណទស្សនំ បច្ចុបដ្ឋិតំ ភវតិ អយំ សមាធិ អកាបុរិសសេវិតោតិ ឥតិស្ស បច្ចត្តមេវ ញាណទស្សនំ បច្ចុបដ្ឋិតំ ភវតិ អយំ សមាធិ សន្តោ ចេវ បណីតោ ច បដិប្បស្សទ្ធិលទ្ធោ ច ឯកោទិភាវាធិគតោ ច ន សសង្ខារនិគ្គយ្ហវារិតគតោ ចាតិ ឥតិស្ស បច្ចត្តមេវ ញាណទស្សនំ បច្ចុបដ្ឋិតំ ភវតិ។ តំ ខោ បនិមំ សមាធិំ សតោ សមាបជ្ជាមិ សតោ វុដ្ឋហាមីតិ ឥតិស្ស បច្ចត្តមេវ ញាណទស្សនំ បច្ចុបដ្ឋិតំ ភវតិ។ តត្ថ យោ ច សមាធិ បច្ចុប្បន្នសុខោ យោ ច សមាធិ អាយតិំ សុខវិបាកោ អយំ សមថោ។ យោ ច សមាធិ អរិយោ និរាមិសោ យោ ច សមាធិ អកាបុរិសសេវិតោ យោ ច សមាធិ សន្តោ ចេវ បណីតោ បដិប្បស្សទ្ធិលទ្ធោ ច ឯកោទិភាវាធិគតោ ច ន សសង្ខារនិគ្គយ្ហវារិតគតោ ច យញ្ចាហំ តំ ខោ បនិមំ សមាធិំ សតោ សមាបជ្ជាមិ សតោ វុដ្ឋហាមីតិ អយំ វិបស្សនា។>
    text <សោ សមាធិ បញ្ចវិធេន វេទិតព្ពោ បីតិផរណតា សុខផរណតា ចេតោផរណតា អាលោកផរណតា បច្ចវេក្ខណានិមិត្តំ។ តត្ថ យោ ច បីតិផរណោ យោ ច សុខផរណោ យោ ច ចេតោផរណោ អយំ សមថោ។ យោ ច អាលោកផរណោ យញ្ច បច្ចវេក្ខណានិមិត្តំ។ អយំ វិបស្សនា។>
    text <៥៥>, <ទស កសិណាយតនានិ បថវីកសិណំ អាបោកសិណំ តេជោកសិណំ វាយោកសិណំ នីលកសិណំ បីតកសិណំ លោហិតកសិណំ ឱទាតកសិណំ អាកាសកសិណំ វិញ្ញាណកសិណំ។ តត្ថ យញ្ច បថវីកសិណំ យញ្ច អាបោកសិណំ ឯវំ សព្ពំ យញ្ច ឱទាតកសិណំ។ ឥមានិ អដ្ឋ កសិណានិ សមថោ។ យញ្ច អាកាសកសិណំ យញ្ច វិញ្ញាណកសិណំ អយំ វិបស្សនា។ ឯវំ សព្ពោ អរិយោ មគ្គោ យេន យេន អាការេន វុត្តោ តេន តេន សមថវិបស្សនេន យោជយិតព្ពោ។ តេ តីហិ ធម្មេហិ សង្គហិតា អនិច្ចតាយ ទុក្ខតាយ អនត្តតាយ។ សោ សមថវិបស្សនំ ភាវយមានោ តីណិ វិមោក្ខមុខានិ ភាវយតិ។ តីណិ វិមោក្ខមុខានិ ភាវយន្តោ តយោ ខន្ធេ ភាវយតិ។ តយោ ខន្ធេ ភាវយន្តោ អរិយំ អដ្ឋង្គិកំ មគ្គំ ភាវយតិ។>
    text <រាគចរិតោ បុគ្គលោ អនិមិត្តេន វិមោក្ខមុខេន និយ្យាតិ អធិចិត្តសិក្ខាយ សិក្ខន្តោ លោភំ អកុសលមូលំ បជហន្តោ សុខវេទនីយំ ផស្សំ អនុបគច្ឆន្តោ សុខំ វេទនំ បរិជានន្តោ រាគមលំ បវាហេន្តោ រាគរជំ និទ្ធុនន្តោ រាគវិសំ វមេន្តោ រាគគ្គិំ និព្ពាបេន្តោ រាគសល្លំ ឧប្បាដេន្តោ រាគជដំ វិជដេន្តោ។ ទោសចរិតោ បុគ្គលោ អប្បណិហិតេន វិមោក្ខមុខេន និយ្យាតិ អធិសីលសិក្ខាយ សិក្ខន្តោ ទោសំ អកុសលមូលំ បជហន្តោ ទុក្ខវេទនីយំ ផស្សំ អនុបគច្ឆន្តោ ទុក្ខវេទនំ បរិជានន្តោ ទោសមលំ បវាហេន្តោ ទោសរជំ និទ្ធុនន្តោ ទោសវិសំ វមេន្តោ ទោសគ្គិំ និព្ពាបេន្តោ ទោសសល្លំ ឧប្បាដេន្តោ ទោសជដំ វិជដេន្តោ។ មោហចរិតោ បុគ្គលោ សុញ្ញតវិមោក្ខមុខេន និយ្យាតិ អធិបញ្ញាសិក្ខាយ សិក្ខន្តោ មោហំ អកុសលមូលំ បជហន្តោ អទុក្ខមសុខវេទនីយំ ផស្សំ អនុបគច្ឆន្តោ អទុក្ខមសុខំ វេទនំ បរិជានន្តោ មោហមលំ បវាហេន្តោ មោហរជំ និទ្ធុនន្តោ មោហវិសំ វមេន្តោ មោហគ្គិំ និព្ពាបេន្តោ មោហសល្លំ ឧប្បាដេន្តោ មោហជដំ វិជដេន្តោ។>
    text <តត្ថ សុញ្ញតវិមោក្ខមុខំ បញ្ញាក្ខន្ធោ អនិមិត្តវិមោក្ខមុខំ សមាធិក្ខន្ធោ អប្បណិហិតវិមោក្ខមុខំ សីលក្ខន្ធោ។ សោ តីណិ វិមោក្ខមុខានិ ភាវយន្តោ តយោ ខន្ធេ ភាវយតិ តយោ ខន្ធេ ភាវយន្តោ អរិយំ អដ្ឋង្គិកំ មគ្គំ ភាវយតិ។ តត្ថ យា ច សម្មាវាចា យោ ច សម្មាកម្មន្តោ យោ ច សម្មាអាជីវោ អយំ សីលក្ខន្ធោ យោ ច សម្មាវាយាមោ យា ច សម្មាសតិ យោ ច សម្មាសមាធិ អយំ សមាធិក្ខន្ធោ យា ច សម្មាទិដ្ឋិ យោ ច សម្មាសង្កប្បោ អយំ បញ្ញាក្ខន្ធោ។>
    text <តត្ថ សីលក្ខន្ធោ ច សមាធិក្ខន្ធោ ច សមថោ បញ្ញាក្ខន្ធោ វិបស្សនា។ យោ សមថវិបស្សនំ ភាវេតិ តស្ស ទ្វេ ភវង្គានិ ភាវនំ គច្ឆន្តិ កាយោ ចិត្តញ្ច ភវនិរោធគាមិនី បដិបទា ទ្វេ បទានិ សីលំ សមាធិ ច។ សោ ហោតិ ភិក្ខុ ភាវិតកាយោ ភាវិតសីលោ ភាវិតចិត្តោ ភាវិតបញ្ញោ។ កាយេ ភាវិយមានេ ទ្វេ ធម្មា ភាវនំ គច្ឆន្តិ សម្មាកម្មន្តោ សម្មាវាយាមោ ច សីលេ ភាវិយមានេ ទ្វេ ធម្មា ភាវនំ គច្ឆន្តិ សម្មាវាចា សម្មាអាជីវោ ច ចិត្តេ ភាវិយមានេ ទ្វេ ធម្មា ភាវនំ គច្ឆន្តិ សម្មាសតិ សម្មាសមាធិ ច បញ្ញាយ ភាវិយមានាយ ទ្វេ ធម្មា ភាវនំ គច្ឆន្តិ សម្មាទិដ្ឋិ សម្មាសង្កប្បោ ច។>
    text <តត្ថ យោ ច សម្មាកម្មន្តោ យោ ច សម្មាវាយាមោ សិយា កាយិកោ សិយា ចេតសិកោ តត្ថ យោ កាយសង្គហោ សោ កាយេ ភាវិតេ ភាវនំ គច្ឆតិ យោ ចិត្តសង្គហោ សោ ចិត្តេ ភាវិតេ ភាវនំ គច្ឆតិ។ សោ សមថវិបស្សនំ ភាវយន្តោ បញ្ចវិធំ អធិគមំ គច្ឆតិ ខិប្បាធិគមោ ច ហោតិ វិមុត្តាធិគមោ ច ហោតិ មហាធិគមោ ច ហោតិ វិបុលាធិគមោ ច ហោតិ អនវសេសាធិគមោ ច ហោតិ។ តត្ថ សមថេន ខិប្បាធិគមោ ច មហាធិគមោ ច វិបុលាធិគមោ ច ហោតិ វិបស្សនាយ វិមុត្តាធិគមោ ច អនវសេសាធិគមោ ច ហោតិ។>
    text <៥៦>, <តត្ថ យោ ទេសយតិ សោ ទសពលសមន្នាគតោ សត្ថា ឱវាទេន សាវកេ ន វិសំវាទយតិ។ សោ តិវិធំ ឥទំ ករោថ ឥមិនា ឧបាយេន ករោថ ឥទំ វោ កុរុមានានំ ហិតាយ សុខាយ ភវិស្សតិ សោ តថា ឱវទិតោ តថានុសិដ្ឋោ តថាករោន្តោ តថាបដិបជ្ជន្តោ តំ ភូមិំ ន បាបុណិស្សតីតិ នេតំ ឋានំ វិជ្ជតិ។ សោ តថា ឱវទិតោ តថានុសិដ្ឋោ សីលក្ខន្ធំ អបរិបូរយន្តោ តំ ភូមិំ អនុបាបុណិស្សតីតិ នេតំ ឋានំ វិជ្ជតិ។ សោ តថា ឱវទិតោ តថានុសិដ្ឋោ សីលក្ខន្ធំ បរិបូរយន្តោ តំ ភូមិំ អនុបាបុណិស្សតីតិ ឋានមេតំ វិជ្ជតិ។>
    text <សម្មាសម្ពុទ្ធស្ស តេ សតោ ឥមេ ធម្មា អនភិសម្ពុទ្ធាតិ នេតំ ឋានំ វិជ្ជតិ។ សព្ពាសវបរិក្ខីណស្ស តេ សតោ ឥមេ អាសវា អបរិក្ខីណាតិ នេតំ ឋានំ វិជ្ជតិ។ យស្ស តេ អត្ថាយ ធម្មោ ទេសិតោ សោ ន និយ្យាតិ តក្ករស្ស សម្មា ទុក្ខក្ខយាយាតិ នេតំ ឋានំ វិជ្ជតិ។ សាវកោ ខោ បន តេ ធម្មានុធម្មប្បដិបន្នោ សាមីចិប្បដិបន្នោ អនុធម្មចារី សោ បុព្ពេន អបរំ ឧឡារំ វិសេសាធិគមំ ន សច្ឆិករិស្សតីតិ នេតំ ឋានំ វិជ្ជតិ។>
    text <យេ ខោ បន ធម្មា អន្តរាយិកា តេ បដិសេវតោ នាលំ អន្តរាយាយាតិ នេតំ ឋានំ វិជ្ជតិ។ យេ ខោ បន ធម្មា អនិយ្យានិកា តេ និយ្យន្តិ តក្ករស្ស សម្មា ទុក្ខក្ខយាយាតិ នេតំ ឋានំ វិជ្ជតិ។ យេ ខោ បន ធម្មា និយ្យានិកា តេ និយ្យន្តិ តក្ករស្ស សម្មា ទុក្ខក្ខយាយាតិ ឋានមេតំ វិជ្ជតិ។ សាវកោ ខោ បន តេ សឧបាទិសេសោ អនុបាទិសេសំ និព្ពានធាតុំ អនុបាបុណិស្សតីតិ នេតំ ឋានំ វិជ្ជតិ។>
    text <ទិដ្ឋិសម្បន្នោ មាតរំ ជីវិតា វោរោបេយ្យ ហត្ថេហិ វា បាទេហិ វា សុហតំ ករេយ្យាតិ នេតំ ឋានំ វិជ្ជតិ បុថុជ្ជនោ មាតរំ ជីវិតា វោរោបេយ្យ ហត្ថេហិ វា បាទេហិ វា សុហតំ ករេយ្យាតិ ឋានមេតំ វិជ្ជតិ។ ឯវំ បិតរំ អរហន្តំ ភិក្ខុំ។ ទិដ្ឋិសម្បន្នោ បុគ្គលោ សង្ឃំ ភិន្ទេយ្យ សង្ឃេ វា សង្ឃរាជិំ ជនេយ្យាតិ នេតំ ឋានំ វិជ្ជតិ បុថុជ្ជនោ សង្ឃំ ភិន្ទេយ្យ សង្ឃេ វា សង្ឃរាជិំ ជនេយ្យាតិ ឋានមេតំ វិជ្ជតិ ទិដ្ឋិសម្បន្នោ តថាគតស្ស ទុដ្ឋចិត្តោ លោហិតំ ឧប្បាទេយ្យ បរិនិព្ពុតស្ស វា តថាគតស្ស ទុដ្ឋចិត្តោ ថូបំ ភិន្ទេយ្យាតិ នេតំ ឋានំ វិជ្ជតិ។ បុថុជ្ជនោ តថាគតស្ស ទុដ្ឋចិត្តោ លោហិតំ ឧប្បាទេយ្យ បរិនិព្ពុតស្ស វា តថាគតស្ស ទុដ្ឋចិត្តោ ថូបំ ភិន្ទេយ្យាតិ ឋានមេតំ វិជ្ជតិ។ ទិដ្ឋិសម្បន្នោ អញ្ញំ សត្ថារំ អបទិសេយ្យ អបិ ជីវិតហេតូតិ នេតំ ឋានំ វិជ្ជតិ បុថុជ្ជនោ អញ្ញំ សត្ថារំ អបទិសេយ្យាតិ ឋានមេតំ វិជ្ជតិ។ ទិដ្ឋិសម្បន្នោ ឥតោ ពហិទ្ធា អញ្ញំ ទក្ខិណេយ្យំ បរិយេសេយ្យាតិ នេតំ ឋានំ វិជ្ជតិ បុថុជ្ជនោ ឥតោ ពហិទ្ធា អញ្ញំ ទក្ខិណេយ្យំ បរិយេសេយ្យាតិ ឋានមេតំ វិជ្ជតិ ទិដ្ឋិសម្បន្នោ កុតូហលមង្គលេន សុទ្ធិំ បច្ចេយ្យាតិ នេតំ ឋានំ វិជ្ជតិ។ បុថុជ្ជនោ កុតូហលមង្គលេន សុទ្ធិំ បច្ចេយ្យាតិ ឋានមេតំ វិជ្ជតិ។>
    text <៥៧>, <ឥត្ថី រាជា ចក្កវត្តី សិយាតិ នេតំ ឋានំ វិជ្ជតិ បុរិសោ រាជា ចក្កវត្តី សិយាតិ ឋានមេតំ វិជ្ជតិ ឥត្ថី សក្កោ ទេវានមិន្ទោ សិយាតិ នេតំ ឋានំ វិជ្ជតិ បុរិសោ សក្កោ ទេវានមិន្ទោ សិយាតិ ឋានមេតំ វិជ្ជតិ ឥត្ថី មារោ បាបិមា សិយាតិ នេតំ ឋានំ វិជ្ជតិ បុរិសោ មារោ បាបិមា សិយាតិ ឋានមេតំ វិជ្ជតិ ឥត្ថី មហាព្រហ្មា សិយាតិ នេតំ ឋានំ វិជ្ជតិ បុរិសោ មហាព្រហ្មា សិយាតិ ឋានមេតំ វិជ្ជតិ ឥត្ថី តថាគតោ អរហំ សម្មាសម្ពុទ្ធោ សិយាតិ នេតំ ឋានំ វិជ្ជតិ បុរិសោ តថាគតោ អរហំ សម្មាសម្ពុទ្ធោ សិយាតិ ឋានមេតំ វិជ្ជតិ។>
    text <ទ្វេ តថាគតា អរហន្តោ សម្មាសម្ពុទ្ធា អបុព្ពំ អចរិមំ ឯកិស្សា លោកធាតុយា ឧប្បជ្ជេយ្យុំ វា ធម្មំ វា ទេសេយ្យុន្តិ នេតំ ឋានំ វិជ្ជតិ ឯកោវ តថាគតោ អរហំ សម្មាសម្ពុទ្ធោ ឯកិស្សា លោកធាតុយា ឧប្បជ្ជិស្សតិ វា ធម្មំ វា ទេសេស្សតីតិ ឋានមេតំ វិជ្ជតិ។>
    text <តិណ្ណំ ទុច្ចរិតានំ ឥដ្ឋោ កន្តោ បិយោ មនាបោ វិបាកោ ភវិស្សតីតិ នេតំ ឋានំ វិជ្ជតិ តិណ្ណំ ទុច្ចរិតានំ អនិដ្ឋោ អកន្តោ អប្បិយោ អមនាបោ វិបាកោ ភវិស្សតីតិ ឋានមេតំ វិជ្ជតិ។ តិណ្ណំ សុចរិតានំ អនិដ្ឋោ អកន្តោ អប្បិយោ អមនាបោ វិបាកោ ភវិស្សតីតិ នេតំ ឋានំ វិជ្ជតិ តិណ្ណំ សុចរិតានំ ឥដ្ឋោ កន្តោ បិយោ មនាបោ វិបាកោ ភវិស្សតីតិ ឋានមេតំ វិជ្ជតិ។>
    text <អញ្ញតរោ សមណោ វា ព្រាហ្មណោ វា កុហកោ លបកោ នេមិត្តកោ កុហនលបននេមិត្តកត្តំ បុព្ពង្គមំ កត្វា បញ្ច នីវរណេ អប្បហាយ ចេតសោ ឧបក្កិលេសេ បញ្ញាយ ទុព្ពលីករណេ ចតូសុ សតិបដ្ឋានេសុ អនុបដ្ឋិតស្សតិ វិហរន្តោ សត្ត ពោជ្ឈង្គេ អភាវយិត្វា អនុត្តរំ សម្មាសម្ពោធិំ អភិសម្ពុជ្ឈិស្សតីតិ នេតំ ឋានំ វិជ្ជតិ អញ្ញតរោ សមណោ វា ព្រាហ្មណោ វា សព្ពទោសាបគតោ បញ្ច នីវរណេ បហាយ ចេតសោ ឧបក្កិលេសេ បញ្ញាយ ទុព្ពលីករណេ ចតូសុ សតិបដ្ឋានេសុ ឧបដ្ឋិតស្សតិ វិហរន្តោ សត្ត ពោជ្ឈង្គេ ភាវយិត្វា អនុត្តរំ សម្មាសម្ពោធិំ អភិសម្ពុជ្ឈិស្សតីតិ ឋានមេតំ វិជ្ជតិ។ យំ ឯត្ថ ញាណំ ហេតុសោ ឋានសោ អនោធិសោ ឥទំ វុច្ចតិ ឋានាដ្ឋានញាណំ បឋមំ តថាគតពលំ។>
    text <ឥតិ ឋានាដ្ឋានគតា សព្ពេ ខយធម្មា វយធម្មា វិរាគធម្មា និរោធធម្មា កេចិ សគ្គូបគា កេចិ អបាយូបគា កេចិ និព្ពានូបគា ឯវំ ភគវា អាហ>
    text <៥៨>
      text <យថាកម្មំ គមិស្សន្តិ បុញ្ញបាបផលូបគា>
      text <និរយំ បាបកម្មន្តា បុញ្ញកម្មា ច សុគ្គតិំ>
      text <អបរេ ច មគ្គំ ភាវេត្វា បរិនិព្ពន្តិនាសវាតិ។>
    text <សព្ពេ សត្តា មរិស្សន្តិ មរណន្តំ ហិ ជីវិតំ។>
    text <សព្ពេ សត្តាតិ អរិយា ច អនរិយា ច សក្កាយបរិយាបន្នា ច សក្កាយវីតិវត្តា ច។ មរិស្សន្តីតិ ទ្វីហិ មរណេហិ ទន្ធមរណេន ច អទន្ធមរណេន ច សក្កាយបរិយាបន្នានំ អទន្ធមរណំ សក្កាយវីតិវត្តានំ ទន្ធមរណំ។ មរណន្តំ ហិ ជីវិតន្តិ ខយា អាយុស្ស ឥន្ទ្រិយានំ ឧបរោធា ជីវិតបរិយន្តោ មរណបរិយន្តោ។ យថាកម្មំ គមិស្សន្តីតិ កម្មស្សកតា។ បុញ្ញបាបផលូបគាតិ កម្មានំ ផលទស្សាវិតា ច អវិប្បវាសោ ច។>
    text <និរយំ បាបកម្មន្តាតិ អបុញ្ញសង្ខារា។ បុញ្ញកម្មា ច សុគ្គតិន្តិ បុញ្ញសង្ខារា សុគតិំ គមិស្សន្តិ។ អបរេ ច មគ្គំ ភាវេត្វា បរិនិព្ពន្តិនាសវាតិ សព្ពសង្ខារានំ សមតិក្កមនំ។ តេនាហ ភគវា សព្ពេ…បេ។… នាសវាតិ។>
    text <សព្ពេ សត្តា មរិស្សន្តិ មរណន្តំ ហិ ជីវិតំ។ យថាកម្មំ គមិស្សន្តិ បុញ្ញបាបផលូបគា។ និរយំ បាបកម្មន្តាតិ អាគាឡ្ហា ច និជ្ឈាមា ច បដិបទា។ អបរេ ច មគ្គំ ភាវេត្វា បរិនិព្ពន្តិនាសវាតិ មជ្ឈិមា បដិបទា។ សព្ពេ សត្តា មរិស្សន្តិ មរណន្តំ ហិ ជីវិតំ យថាកម្មំ គមិស្សន្តិ បុញ្ញបាបផលូបគា និរយំ បាបកម្មន្តាតិ អយំ សំកិលេសោ។ ឯវំ សំសារំ និព្ពត្តយតិ។ សព្ពេ សត្តា មរិស្សន្តិ…បេ។… និរយំ បាបកម្មន្តាតិ ឥមេ តយោ វដ្ដា ទុក្ខវដ្ដោ កម្មវដ្ដោ កិលេសវដ្ដោ។ អបរេ ច មគ្គំ ភាវេត្វា បរិនិព្ពន្តិនាសវាតិ តិណ្ណំ វដ្ដានំ វិវដ្ដនា។ សព្ពេ សត្តា មរិស្សន្តិ…បេ។… និរយំ បាបកម្មន្តាតិ អាទីនវោ បុញ្ញកម្មា ច សុគ្គតិន្តិ អស្សាទោ អបរេ ច មគ្គំ ភាវេត្វា បរិនិព្ពន្តិនាសវាតិ និស្សរណំ។ សព្ពេ សត្តា មរិស្សន្តិ…បេ។… និរយំ បាបកម្មន្តាតិ ហេតុ ច ផលញ្ច បញ្ចក្ខន្ធា ផលំ តណ្ហា ហេតុ អបរេ ច មគ្គំ ភាវេត្វា បរិនិព្ពន្តិនាសវាតិ មគ្គោ ច ផលញ្ច។ សព្ពេ សត្តា មរិស្សន្តិ មរណន្តំ ហិ ជីវិតំ។ យថាកម្មំ គមិស្សន្តិ បុញ្ញបាបផលូបគា និរយំ បាបកម្មន្តាតិ អយំ សំកិលេសោ សោ សំកិលេសោ តិវិធោ តណ្ហាសំកិលេសោ ទិដ្ឋិសំកិលេសោ ទុច្ចរិតសំកិលេសោតិ។>
    text <៥៩>, <តត្ថ តណ្ហាសំកិលេសោ តីហិ តណ្ហាហិ និទ្ទិសិតព្ពោ កាមតណ្ហាយ ភវតណ្ហាយ វិភវតណ្ហាយ។ យេន យេន វា បន វត្ថុនា អជ្ឈោសិតោ តេន តេនេវ និទ្ទិសិតព្ពោ តស្សា វិត្ថារោ ឆត្តិំសាយ តណ្ហាយ ជាលិនិយា វិចរិតានិ។ តត្ថ ទិដ្ឋិសំកិលេសោ ឧច្ឆេទសស្សតេន និទ្ទិសិតព្ពោ យេន យេន វា បន វត្ថុនា ទិដ្ឋិវសេន អភិនិវិសតិ ឥទមេវ សច្ចំ មោឃមញ្ញន្តិ តេន តេនេវ និទ្ទិសិតព្ពោ តស្សា វិត្ថារោ ទ្វាសដ្ឋិ ទិដ្ឋិគតានិ។ តត្ថ ទុច្ចរិតសំកិលេសោ ចេតនា ចេតសិកកម្មេន និទ្ទិសិតព្ពោ តីហិ ទុច្ចរិតេហិ កាយទុច្ចរិតេន វចីទុច្ចរិតេន មនោទុច្ចរិតេន តស្សា វិត្ថារោ ទស អកុសលកម្មបថា។ អបរេ ច មគ្គំ ភាវេត្វា បរិនិព្ពន្តិនាសវាតិ ឥទំ វោទានំ។>
    text <តយិទំ វោទានំ តិវិធំ តណ្ហាសំកិលេសោ សមថេន វិសុជ្ឈតិ សោ សមថោ សមាធិក្ខន្ធោ ទិដ្ឋិសំកិលេសោ វិបស្សនាយ វិសុជ្ឈតិ សា វិបស្សនា បញ្ញាក្ខន្ធោ ទុច្ចរិតសំកិលេសោ សុចរិតេន វិសុជ្ឈតិ តំ សុចរិតំ សីលក្ខន្ធោ។>
    text <សព្ពេ សត្តា មរិស្សន្តិ មរណន្តំ ហិ ជីវិតំ យថាកម្មំ គមិស្សន្តិ បុញ្ញបាបផលូបគា និរយំ បាបកម្មន្តាតិ អបុញ្ញប្បដិបទា បុញ្ញកម្មា ច សុគ្គតិន្តិ បុញ្ញប្បដិបទា អបរេ ច មគ្គំ ភាវេត្វា បរិនិព្ពន្តិនាសវាតិ បុញ្ញបាបសមតិក្កមប្បដិបទា តត្ថ យា ច បុញ្ញប្បដិបទា យា ច អបុញ្ញប្បដិបទា អយំ ឯកា បដិបទា សព្ពត្ថគាមិនី ឯកា អបាយេសុ ឯកា ទេវេសុ យា ច បុញ្ញបាបសមតិក្កមា បដិបទា អយំ តត្ថ តត្ថ គាមិនី បដិបទា។>
    text <តយោ រាសី មិច្ឆត្តនិយតោ រាសិ សម្មត្តនិយតោ រាសិ អនិយតោ រាសិ តត្ថ យោ ច មិច្ឆត្តនិយតោ រាសិ យោ ច សម្មត្តនិយតោ រាសិ ឯកា បដិបទា តត្ថ តត្ថ គាមិនី តត្ថ យោ អនិយតោ រាសិ អយំ សព្ពត្ថគាមិនី បដិបទា។ កេន ការណេន។ បច្ចយំ លភន្តោ និរយេ ឧបបជ្ជេយ្យ បច្ចយំ លភន្តោ តិរច្ឆានយោនីសុ ឧបបជ្ជេយ្យ បច្ចយំ លភន្តោ បេត្តិវិសយេសុ ឧបបជ្ជេយ្យ បច្ចយំ លភន្តោ អសុរេសុ ឧបបជ្ជេយ្យ បច្ចយំ លភន្តោ ទេវេសុ ឧបបជ្ជេយ្យ បច្ចយំ លភន្តោ មនុស្សេសុ ឧបបជ្ជេយ្យ បច្ចយំ លភន្តោ បរិនិព្ពាយេយ្យ តស្មាយំ សព្ពត្ថគាមិនី បដិបទា យំ ឯត្ថ ញាណំ ហេតុសោ ឋានសោ អនោធិសោ ឥទំ វុច្ចតិ សព្ពត្ថគាមិនី បដិបទា ញាណំ ទុតិយំ តថាគតពលំ។>
    text <ឥតិ សព្ពត្ថគាមិនី បដិបទា អនេកធាតុលោកោ តត្ថ តត្ថ គាមិនី បដិបទា នានាធាតុលោកោ។ តត្ថ កតមោ អនេកធាតុលោកោ។ ចក្ខុធាតុ រូបធាតុ ចក្ខុវិញ្ញាណធាតុ សោតធាតុ សទ្ទធាតុ សោតវិញ្ញាណធាតុ ឃានធាតុ គន្ធធាតុ ឃានវិញ្ញាណធាតុ ជិវ្ហាធាតុ រសធាតុ ជិវ្ហាវិញ្ញាណធាតុ កាយធាតុ ផោដ្ឋព្ពធាតុ កាយវិញ្ញាណធាតុ មនោធាតុ ធម្មធាតុ មនោវិញ្ញាណធាតុ បថវីធាតុ អាបោធាតុ តេជោធាតុ វាយោធាតុ អាកាសធាតុ វិញ្ញាណធាតុ កាមធាតុ ព្យាបាទធាតុ វិហិំសាធាតុ នេក្ខម្មធាតុ អព្យាបាទធាតុ អវិហិំសាធាតុ ទុក្ខធាតុ ទោមនស្សធាតុ អវិជ្ជាធាតុ សុខធាតុ សោមនស្សធាតុ ឧបេក្ខាធាតុ រូបធាតុ អរូបធាតុ និរោធធាតុ សង្ខារធាតុ និព្ពានធាតុ អយំ អនេកធាតុលោកោ។>
    text <តត្ថ កតមោ នានាធាតុលោកោ។ អញ្ញា ចក្ខុធាតុ អញ្ញា រូបធាតុ អញ្ញា ចក្ខុវិញ្ញាណធាតុ។ ឯវំ សព្ពា។ អញ្ញា និព្ពានធាតុ។ យំ ឯត្ថ ញាណំ ហេតុសោ ឋានសោ អនោធិសោ ឥទំ វុច្ចតិ អនេកធាតុ នានាធាតុ ញាណំ តតិយំ តថាគតពលំ។>
    text <៦០>, <ឥតិ អនេកធាតុ នានាធាតុកស្ស លោកស្ស យំ យទេវ ធាតុំ សត្តា អធិមុច្ចន្តិ តំ តទេវ អធិដ្ឋហន្តិ អភិនិវិសន្តិ កេចិ រូបាធិមុត្តា កេចិ សទ្ទាធិមុត្តា កេចិ គន្ធាធិមុត្តា កេចិ រសាធិមុត្តា កេចិ ផោដ្ឋព្ពាធិមុត្តា កេចិ ធម្មាធិមុត្តា កេចិ ឥត្ថាធិមុត្តា កេចិ បុរិសាធិមុត្តា កេចិ ចាគាធិមុត្តា កេចិ ហីនាធិមុត្តា កេចិ បណីតាធិមុត្តា កេចិ ទេវាធិមុត្តា កេចិ មនុស្សាធិមុត្តា កេចិ និព្ពានាធិមុត្តា។ យំ ឯត្ថ ញាណំ ហេតុសោ ឋានសោ អនោធិសោ អយំ វេនេយ្យោ អយំ ន វេនេយ្យោ អយំ សគ្គគាមី អយំ ទុគ្គតិគាមីតិ ឥទំ វុច្ចតិ សត្តានំ នានាធិមុត្តិកតា ញាណំ ចតុត្ថំ តថាគតពលំ។>
    text <ឥតិ តេ យថាធិមុត្តា ច ភវន្តិ តំ តំ កម្មសមាទានំ សមាទិយន្តិ។ តេ ឆព្ពិធំ កម្មំ សមាទិយន្តិ កេចិ លោភវសេន កេចិ ទោសវសេន កេចិ មោហវសេន កេចិ សទ្ធាវសេន កេចិ វីរិយវសេន កេចិ បញ្ញាវសេន។ តំ វិភជ្ជមានំ ទុវិធំ សំសារគាមិ ច និព្ពានគាមិ ច។>
    text <តត្ថ យំ លោភវសេន ទោសវសេន មោហវសេន ច កម្មំ ករោតិ ឥទំ កម្មំ កណ្ហំ កណ្ហវិបាកំ។ តត្ថ យំ សទ្ធាវសេន កម្មំ ករោតិ ឥទំ កម្មំ សុក្កំ សុក្កវិបាកំ។ តត្ថ យំ លោភវសេន ទោសវសេន មោហវសេន សទ្ធាវសេន ច កម្មំ ករោតិ ឥទំ កម្មំ កណ្ហសុក្កំ កណ្ហសុក្កវិបាកំ។ តត្ថ យំ វីរិយវសេន បញ្ញាវសេន ច កម្មំ ករោតិ ឥទំ កម្មំ អកណ្ហំ អសុក្កំ អកណ្ហអសុក្កវិបាកំ កម្មុត្តមំ កម្មសេដ្ឋំ កម្មក្ខយាយ សំវត្តតិ។>
    text <ចត្តារិ កម្មសមាទានានិ។ អត្ថិ កម្មសមាទានំ បច្ចុប្បន្នសុខំ អាយតិំ ទុក្ខវិបាកំ អត្ថិ កម្មសមាទានំ បច្ចុប្បន្នទុក្ខំ អាយតិំ សុខវិបាកំ អត្ថិ កម្មសមាទានំ បច្ចុប្បន្នទុក្ខញ្ចេវ អាយតិំ ច ទុក្ខវិបាកំ អត្ថិ កម្មសមាទានំ បច្ចុប្បន្នសុខញ្ចេវ អាយតិំ ច សុខវិបាកំ។ យំ ឯវំ ជាតិយំ កម្មសមាទានំ ឥមិនា បុគ្គលេន អកុសលកម្មសមាទានំ ឧបចិតំ អវិបក្កំ វិបាកាយ បច្ចុបដ្ឋិតំ ន ច ភព្ពោ អភិនិព្ពិធា គន្តុន្តិ តំ ភគវា ន ឱវទតិ។ យថា ទេវទត្តំ កោកាលិកំ សុនក្ខត្តំ លិច្ឆវិបុត្តំ យេ វា បនញ្ញេបិ សត្តា មិច្ឆត្តនិយតា ឥមេសញ្ច បុគ្គលានំ ឧបចិតំ អកុសលំ ន ច តាវ បារិបូរិំ គតំ បុរា បារិបូរិំ គច្ឆតិ។ បុរា ផលំ និព្ពត្តយតិ បុរា មគ្គមាវារយតិ បុរា វេនេយ្យត្តំ សមតិក្កមតីតិ តេ ភគវា អសមត្តេ ឱវទតិ។ យថា បុណ្ណញ្ច គោវតិកំ អចេលញ្ច កុក្កុរវតិកំ។>
    text <៦១>, <ឥមស្ស ច បុគ្គលស្ស អកុសលកម្មសមាទានំ បរិបូរមានំ មគ្គំ អាវារយិស្សតិ បុរា បារិបូរិំ គច្ឆតិ បុរា ផលំ និព្ពត្តយតិ បុរា មគ្គមាវារយតិ បុរា វេនេយ្យត្តំ សមតិក្កមតីតិ តំ ភគវា អសមត្តំ ឱវទតិ។ យថា អាយស្មន្តំ អង្គុលិមាលំ។>
    text <សព្ពេសំ មុទុមជ្ឈាធិមត្តតា។ តត្ថ មុទុ អានេញ្ជាភិសង្ខារា មជ្ឈំ អវសេសកុសលសង្ខារា អធិមត្តំ អកុសលសង្ខារា យំ ឯត្ថ ញាណំ ហេតុសោ ឋានសោ អនោធិសោ ឥទំ ទិដ្ឋធម្មវេទនីយំ ឥទំ ឧបបជ្ជវេទនីយំ ឥទំ អបរាបរិយវេទនីយំ ឥទំ និរយវេទនីយំ ឥទំ តិរច្ឆានវេទនីយំ ឥទំ បេត្តិវិសយវេទនីយំ ឥទំ អសុរវេទនីយំ ឥទំ ទេវវេទនីយំ ឥទំ មនុស្សវេទនីយន្តិ ឥទំ វុច្ចតិ អតីតានាគតបច្ចុប្បន្នានំ កម្មសមាទានានំ ហេតុសោ ឋានសោ អនោធិសោ វិបាកវេមត្តតា ញាណំ បញ្ចមំ តថាគតពលំ។>
    text <៦២>, <ឥតិ តថា សមាទិន្នានំ កម្មានំ សមាទិន្នានំ ឈានានំ វិមោក្ខានំ សមាធីនំ សមាបត្តីនំ អយំ សំកិលេសោ ឥទំ វោទានំ ឥទំ វុដ្ឋានំ ឯវំ សំកិលិស្សតិ ឯវំ វោទាយតិ ឯវំ វុដ្ឋហតីតិ ញាណំ អនាវរណំ។>
    text <តត្ថ កតិ ឈានានិ។ ចត្តារិ ឈានានិ។ កតិ វិមោក្ខា។ ឯកាទស ច អដ្ឋ ច សត្ត ច តយោ ច ទ្វេ ច។ កតិ សមាធី។ តយោ សមាធី សវិតក្កោ សវិចារោ សមាធិ អវិតក្កោ វិចារមត្តោ សមាធិ អវិតក្កោ អវិចារោ សមាធិ។ កតិ សមាបត្តិយោ។ បញ្ច សមាបត្តិយោ សញ្ញាសមាបត្តិ អសញ្ញាសមាបត្តិ នេវសញ្ញានាសញ្ញាសមាបត្តិ វិភូតសញ្ញាសមាបត្តិ និរោធសមាបត្តិ។>
    text <តត្ថ កតមោ សំកិលេសោ។ បឋមជ្ឈានស្ស កាមរាគព្យាបាទា សំកិលេសោ។ យេ ច កុក្កុដឈាយី ទ្វេ បឋមកា យោ វា បន កោចិ ហានភាគិយោ សមាធិ អយំ សំកិលេសោ។ តត្ថ កតមំ វោទានំ នីវរណបារិសុទ្ធិ បឋមស្ស ឈានស្ស យេ ច កុក្កុដឈាយី ទ្វេ បច្ឆិមកា យោ វា បន កោចិ វិសេសភាគិយោ សមាធិ ឥទំ វោទានំ។ តត្ថ កតមំ វុដ្ឋានំ។ យំ សមាបត្តិវុដ្ឋានកោសល្លំ ឥទំ វុដ្ឋានំ។ យំ ឯត្ថ ញាណំ ហេតុសោ ឋានសោ អនោធិសោ ឥទំ វុច្ចតិ សព្ពេសំ ឈានវិមោក្ខសមាធិសមាបត្តីនំ សំកិលេសវោទានវុដ្ឋានញាណំ ឆដ្ឋំ តថាគតពលំ។>
    text <៦៣>, <ឥតិ តស្សេវ សមាធិស្ស តយោ ធម្មា បរិវារា ឥន្ទ្រិយានិ ពលានិ វីរិយមិតិ តានិយេវ ឥន្ទ្រិយានិ វីរិយវសេន ពលានិ ភវន្តិ អាធិបតេយ្យដ្ឋេន ឥន្ទ្រិយានិ អកម្បិយដ្ឋេន ពលានិ ឥតិ តេសំ មុទុមជ្ឈាធិមត្តតា អយំ មុទិន្ទ្រិយោ អយំ មជ្ឈិន្ទ្រិយោ អយំ តិក្ខិន្ទ្រិយោតិ។ តត្ថ ភគវា តិក្ខិន្ទ្រិយំ សំខិត្តេន ឱវាទេន ឱវទតិ មជ្ឈិន្ទ្រិយំ ភគវា សំខិត្តវិត្ថារេន ឱវទតិ មុទិន្ទ្រិយំ ភគវា វិត្ថារេន ឱវទតិ។ តត្ថ ភគវា តិក្ខិន្ទ្រិយស្ស មុទុកំ ធម្មទេសនំ ឧបទិសតិ មជ្ឈិន្ទ្រិយស្ស ភគវា មុទុតិក្ខធម្មទេសនំ ឧបទិសតិ មុទិន្ទ្រិយស្ស ភគវា តិក្ខំ ធម្មទេសនំ ឧបទិសតិ។ តត្ថ ភគវា តិក្ខិន្ទ្រិយស្ស សមថំ ឧបទិសតិ មជ្ឈិន្ទ្រិយស្ស ភគវា សមថវិបស្សនំ ឧបទិសតិ មុទិន្ទ្រិយស្ស ភគវា វិបស្សនំ ឧបទិសតិ។ តត្ថ ភគវា តិក្ខិន្ទ្រិយស្ស និស្សរណំ ឧបទិសតិ មជ្ឈិន្ទ្រិយស្ស ភគវា អាទីនវញ្ច និស្សរណញ្ច ឧបទិសតិ មុទិន្ទ្រិយស្ស ភគវា អស្សាទញ្ច អាទីនវញ្ច និស្សរណញ្ច ឧបទិសតិ។ តត្ថ ភគវា តិក្ខិន្ទ្រិយស្ស អធិបញ្ញាសិក្ខាយ បញ្ញាបយតិ មជ្ឈិន្ទ្រិយស្ស ភគវា អធិចិត្តសិក្ខាយ បញ្ញាបយតិ មុទិន្ទ្រិយស្ស ភគវា អធិសីលសិក្ខាយ បញ្ញាបយតិ។>
    text <យំ ឯត្ថ ញាណំ ហេតុសោ ឋានសោ អនោធិសោ អយំ ឥមំ ភូមិំ ភាវនញ្ច គតោ ឥមាយ វេលាយ ឥមាយ អនុសាសនិយា ឯវំ ធាតុកោ ចាយំ អយំ ចស្ស អាសយោ អយញ្ច អនុសយោ ឥតិ ឥទំ វុច្ចតិ បរសត្តានំ បរបុគ្គលានំ ឥន្ទ្រិយបរោបរិយត្តវេមត្តតា ញាណំ សត្តមំ តថាគតពលំ។>
    text <ឥតិ តត្ថ យំ អនេកវិហិតំ បុព្ពេនិវាសំ អនុស្សរតិ។ សេយ្យថិទំ ឯកម្បិ ជាតិំ ទ្វេបិ ជាតិយោ តិស្សោបិ ជាតិយោ ចតស្សោបិ ជាតិយោ បញ្ចបិ ជាតិយោ ទសបិ ជាតិយោ វីសម្បិ ជាតិយោ តិំសម្បិ ជាតិយោ ចត្តារីសម្បិ ជាតិយោ បញ្ញាសម្បិ ជាតិយោ ជាតិសតម្បិ ជាតិសហស្សម្បិ ជាតិសតសហស្សម្បិ អនេកានិបិ ជាតិសតានិ អនេកានិបិ ជាតិសហស្សានិ អនេកានិបិ ជាតិសតសហស្សានិ អនេកេបិ សំវដ្ដកប្បេ អនេកេបិ វិវដ្ដកប្បេ អនេកេបិ សំវដ្ដវិវដ្ដកប្បេ។ អមុត្រាសិំ ឯវំនាមោ ឯវំគោត្តោ ឯវំវណ្ណោ ឯវមាហារោ ឯវំសុខទុក្ខប្បដិសំវេទី ឯវមាយុបរិយន្តោ សោ តតោ ចុតោ អមុត្រ ឧទបាទិំ។ តត្រាបាសិំ ឯវំនាមោ ឯវំគោត្តោ ឯវំវណ្ណោ ឯវមាហារោ ឯវំសុខទុក្ខប្បដិសំវេទី ឯវមាយុបរិយន្តោ សោ តតោ ចុតោ ឥធូបបន្នោតិ ឥតិ សាការំ សឧទ្ទេសំ អនេកវិហិតំ បុព្ពេនិវាសំ អនុស្សរតិ។>
    text <៦៤>, <តត្ថ សគ្គូបគេសុ ច សត្តេសុ មនុស្សូបគេសុ ច សត្តេសុ អបាយូបគេសុ ច សត្តេសុ ឥមស្ស បុគ្គលស្ស លោភាទយោ ឧស្សន្នា អលោភាទយោ មន្ទា ឥមស្ស បុគ្គលស្ស អលោភាទយោ ឧស្សន្នា លោភាទយោ មន្ទា យេ វា បន ឧស្សន្នា យេ វា បន មន្ទា ឥមស្ស បុគ្គលស្ស ឥមានិ ឥន្ទ្រិយានិ ឧបចិតានិ ឥមស្ស បុគ្គលស្ស ឥមានិ ឥន្ទ្រិយានិ អនុបចិតានិ អមុកាយ វា កប្បកោដិយំ កប្បសតសហស្សេ វា កប្បសហស្សេ វា កប្បសតេ វា កប្បេ វា អន្តរកប្បេ វា ឧបឌ្ឍកប្បេ វា សំវច្ឆរេ វា ឧបឌ្ឍសំវច្ឆរេ វា មាសេ វា បក្ខេ វា ទិវសេ វា មុហុត្តេ វា ឥមិនា បមាទេន វា បសាទេន វាតិ។ តំ តំ ភវំ ភគវា អនុស្សរន្តោ អសេសំ ជានាតិ តត្ថ យំ ទិព្ពេន ចក្ខុនា វិសុទ្ធេន អតិក្កន្តមានុសកេន សត្តេ បស្សតិ ចវមានេ ឧបបជ្ជមានេ ហីនេ បណីតេ សុវណ្ណេ ទុព្ពណ្ណេ សុគតេ ទុគ្គតេ យថាកម្មូបគេ សត្តេ បជានាតិ ឥមេ វត ភោន្តោ សត្តា កាយទុច្ចរិតេន សមន្នាគតា វចីទុច្ចរិតេន សមន្នាគតា មនោទុច្ចរិតេន សមន្នាគតា អរិយានំ ឧបវាទកា មិច្ឆាទិដ្ឋិកា មិច្ឆាទិដ្ឋិកម្មសមាទានា តេ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបន្នា។>
    text <ឥមេ វា បន ភោន្តោ សត្តា កាយសុចរិតេន សមន្នាគតា វចីសុចរិតេន សមន្នាគតា មនោសុចរិតេន សមន្នាគតា អរិយានំ អនុបវាទកា សម្មាទិដ្ឋិកា សម្មាទិដ្ឋិកម្មសមាទានា តេ កាយស្ស ភេទា បរំ មរណា សុគតិំ សគ្គំ លោកំ ឧបបន្នា តត្ថ សគ្គូបគេសុ ច សត្តេសុ មនុស្សូបគេសុ ច សត្តេសុ អបាយូបគេសុ ច សត្តេសុ ឥមិនា បុគ្គលេន ឯវរូបំ កម្មំ អមុកាយ កប្បកោដិយំ ឧបចិតំ កប្បសតសហស្សេ វា កប្បសហស្សេ វា កប្បសតេ វា កប្បេ វា អន្តរកប្បេ វា ឧបឌ្ឍកប្បេ វា សំវច្ឆរេ វា ឧបឌ្ឍសំវច្ឆរេ វា មាសេ វា បក្ខេ វា ទិវសេ វា មុហុត្តេ វា ឥមិនា បមាទេន វា បសាទេន វាតិ។ ឥមានិ ភគវតោ ទ្វេ ញាណានិ បុព្ពេនិវាសានុស្សតិញាណញ្ច ទិព្ពចក្ខុ ច អដ្ឋមំ នវមំ តថាគតពលំ។>
    text <ឥតិ តត្ថ យំ សព្ពញ្ញុតា បត្តា វិទិតា សព្ពធម្មា វិរជំ វីតមលំ ឧប្បន្នំ សព្ពញ្ញុតញាណំ និហតោ មារោ ពោធិមូលេ ឥទំ ភគវតោ ទសមំ ពលំ សព្ពាសវបរិក្ខយំ ញាណំ។ ទសពលសមន្នាគតា ហិ ពុទ្ធា ភគវន្តោតិ។>
    stand <និយុត្តោ វិចយោ ហារសម្បាតោ។>
  text <៣។ យុត្តិហារសម្បាតោ>
    text <៦៥>
      text <តត្ថ កតមោ យុត្តិហារសម្បាតោ។>
      text <តស្មា រក្ខិតចិត្តស្ស សម្មាសង្កប្បគោចរោ>
      text <សម្មាទិដ្ឋិបុរេក្ខារោ ញត្វាន ឧទយព្ពយំ>
      text <ថិនមិទ្ធាភិភូ ភិក្ខុ សព្ពា ទុគ្គតិយោ ជហេតិ។>
      text <តស្មា រក្ខិតចិត្តស្ស សម្មាសង្កប្បគោចរោ>
      text <សម្មាទិដ្ឋិបុរេក្ខារោ ញត្វាន ឧទយព្ពយំ>
      text <ថិនមិទ្ធាភិភូ ភិក្ខុ សព្ពា ទុគ្គតិយោ ជហេតិ។>
      text <សោឡស ហារា បឋមំ ទិសលោចនតោ ទិសា វិលោកេត្វា>
      text <សង្ខិបិយ អង្កុសេន ហិ នយេហិ តីហិ និទ្ទិសេ សុត្តន្តិ។>
    text <តស្មា រក្ខិតចិត្តស្ស សម្មាសង្កប្បគោចរោតិ រក្ខិតចិត្តស្ស សម្មាសង្កប្បគោចរោ ភវិស្សតីតិ យុជ្ជតិ សម្មាសង្កប្បគោចរោ សម្មាទិដ្ឋិ ភវិស្សតីតិ យុជ្ជតិ សម្មាទិដ្ឋិបុរេក្ខារោ វិហរន្តោ ឧទយព្ពយំ បដិវិជ្ឈិស្សតីតិ យុជ្ជតិ ឧទយព្ពយំ បដិវិជ្ឈន្តោ សព្ពា ទុគ្គតិយោ ជហិស្សតីតិ យុជ្ជតិ។ សព្ពា ទុគ្គតិយោ ជហន្តោ សព្ពានិ ទុគ្គតិវិនិបាតភយានិ សមតិក្កមិស្សតីតិ យុជ្ជតីតិ។>
    stand <និយុត្តោ យុត្តិហារសម្បាតោ។>
  text <៤។ បទដ្ឋានហារសម្បាតោ>
    text <៦៦>, <តត្ថ កតមោ បទដ្ឋានោ ហារសម្បាតោ។>
    text <តស្មា រក្ខិតចិត្តស្ស សម្មាសង្កប្បគោចរោតិ គាថា។ តស្មា រក្ខិតចិត្តស្សាតិ តិណ្ណំ សុចរិតានំ បទដ្ឋានំ។ សម្មាសង្កប្បគោចរោតិ សមថស្ស បទដ្ឋានំ។ សម្មាទិដ្ឋិបុរេក្ខារោតិ វិបស្សនាយ បទដ្ឋានំ។ ញត្វាន ឧទយព្ពយន្តិ ទស្សនភូមិយា បទដ្ឋានំ។ ថិនមិទ្ធាភិភូ ភិក្ខូតិ វីរិយស្ស បទដ្ឋានំ។ សព្ពា ទុគ្គតិយោ ជហេតិ ភាវនាយ បទដ្ឋានំ។>
    stand <និយុត្តោ បទដ្ឋានោ ហារសម្បាតោ។>
  text <៥។ លក្ខណហារសម្បាតោ>
    text <៦៧>, <តត្ថ កតមោ លក្ខណោ ហារសម្បាតោ។>
    text <តស្មា រក្ខិតចិត្តស្ស សម្មាសង្កប្បគោចរោតិ គាថា។ តស្មា រក្ខិតចិត្តស្ស សម្មាសង្កប្បគោចរោតិ ឥទំ សតិន្ទ្រិយំ សតិន្ទ្រិយេ គហិតេ គហិតានិ ភវន្តិ បញ្ចិន្ទ្រិយានិ។ សម្មាទិដ្ឋិបុរេក្ខារោតិ សម្មាទិដ្ឋិយា គហិតាយ គហិតោ ភវតិ អរិយោ អដ្ឋង្គិកោ មគ្គោ។ តំ កិស្ស ហេតុ។ សម្មាទិដ្ឋិតោ ហិ សម្មាសង្កប្បោ បភវតិ សម្មាសង្កប្បតោ សម្មាវាចា បភវតិ សម្មាវាចាតោ សម្មាកម្មន្តោ បភវតិ សម្មាកម្មន្តតោ សម្មាអាជីវោ បភវតិ សម្មាអាជីវតោ សម្មាវាយាមោ បភវតិ សម្មាវាយាមតោ សម្មាសតិ បភវតិ សម្មាសតិតោ សម្មាសមាធិ បភវតិ សម្មាសមាធិតោ សម្មាវិមុត្តិ បភវតិ សម្មាវិមុត្តិតោ សម្មាវិមុត្តិញាណទស្សនំ បភវតិ។>
    stand <និយុត្តោ លក្ខណោ ហារសម្បាតោ។>
  text <៦។ ចតុព្យូហហារសម្បាតោ>
    text <៦៨>, <តត្ថ កតមោ ចតុព្យូហោ ហារសម្បាតោ។>
    text <តស្មា រក្ខិតចិត្តស្ស សម្មាសង្កប្បគោចរោតិ គាថា។ តស្មា រក្ខិតចិត្តស្សាតិ រក្ខិតំ បរិបាលីយតីតិ ឯសា និរុត្តិ។ ឥធ ភគវតោ កោ អធិប្បាយោ។ យេ ទុគ្គតីហិ បរិមុច្ចិតុកាមា ភវិស្សន្តិ តេ ធម្មចារិនោ ភវិស្សន្តីតិ អយំ ឯត្ថ ភគវតោ អធិប្បាយោ។ កោកាលិកោ ហិ សារិបុត្តមោគ្គល្លានេសុ ថេរេសុ ចិត្តំ បទោសយិត្វា មហាបទុមនិរយេ ឧបបន្នោ។ ភគវា ច សតិអារក្ខេន ចេតសា សមន្នាគតោ សុត្តម្ហិ វុត្តំ សតិយា ចិត្តំ រក្ខិតព្ពន្តិ។>
    stand <និយុត្តោ ចតុព្យូហោ ហារសម្បាតោ។>
  text <៧។ អាវដ្ដហារសម្បាតោ>
    text <៦៩>, <តត្ថ កតមោ អាវដ្ដោ ហារសម្បាតោ។>
    text <តស្មា រក្ខិតចិត្តស្ស សម្មាសង្កប្បគោចរោតិ គាថា។ តស្មា រក្ខិតចិត្តស្ស សម្មាសង្កប្បគោចរោតិ សមថោ។ សម្មាទិដ្ឋិបុរេក្ខារោតិ វិបស្សនា។ ញត្វាន ឧទយព្ពយន្តិ ទុក្ខបរិញ្ញា។ ថិនមិទ្ធាភិភូ ភិក្ខូតិ សមុទយបហានំ។ សព្ពា ទុគ្គតិយោ ជហេតិ និរោធោ។ ឥមានិ ចត្តារិ សច្ចានិ។>
    stand <និយុត្តោ អាវដ្ដោ ហារសម្បាតោ។>
  text <៨។ វិភត្តិហារសម្បាតោ>
    text <៧០>, <តត្ថ កតមោ វិភត្តិហារសម្បាតោ។>
    text <តស្មា រក្ខិតចិត្តស្ស សម្មាសង្កប្បគោចរោតិ គាថា។ កុសលបក្ខោ កុសលបក្ខេន និទ្ទិសិតព្ពោ។ អកុសលបក្ខោ អកុសលបក្ខេន និទ្ទិសិតព្ពោ។>
    stand <និយុត្តោ វិភត្តិហារសម្បាតោ។>
  text <៩។ បរិវត្តនហារសម្បាតោ>
    text <៧១>, <តត្ថ កតមោ បរិវត្តនោ ហារសម្បាតោ។>
    text <តស្មា រក្ខិតចិត្តស្ស សម្មាសង្កប្បគោចរោតិ គាថា។ សមថវិបស្សនាយ ភាវិតាយ និរោធោ ផលំ បរិញ្ញាតំ ទុក្ខំ សមុទយោ បហីនោ មគ្គោ ភាវិតោ បដិបក្ខេន។>
    stand <និយុត្តោ បរិវត្តនោ ហារសម្បាតោ។>
  text <១០។ វេវចនហារសម្បាតោ>
    text <៧២>, <តត្ថ កតមោ វេវចនោ ហារសម្បាតោ។>
    text <តស្មា រក្ខិតចិត្តស្ស សម្មាសង្កប្បគោចរោតិ គាថា។ តស្មា រក្ខិតចិត្តស្សាតិ ចិត្តំ មនោ វិញ្ញាណំ មនិន្ទ្រិយំ មនាយតនំ វិជាននា វិជានិតត្តំ ឥទំ វេវចនំ។ សម្មាសង្កប្បគោចរោតិ នេក្ខម្មសង្កប្បោ អព្យាបាទសង្កប្បោ អវិហិំសាសង្កប្បោ ឥទំ វេវចនំ។ សម្មាទិដ្ឋិបុរេក្ខារោតិ សម្មាទិដ្ឋិ នាម បញ្ញាសត្ថំ បញ្ញាខគ្គោ បញ្ញារតនំ បញ្ញាបជ្ជោតោ បញ្ញាបតោទោ បញ្ញាបាសាទោ ឥទំ វេវចនំ។>
    stand <និយុត្តោ វេវចនោ ហារសម្បាតោ។>
  text <១១។ បញ្ញត្តិហារសម្បាតោ>
    text <៧៣>, <តត្ថ កតមោ បញ្ញត្តិហារសម្បាតោ។>
    text <តស្មា រក្ខិតចិត្តស្ស សម្មាសង្កប្បគោចរោតិ គាថា។ តស្មា រក្ខិតចិត្តស្សាតិ បទដ្ឋានបញ្ញត្តិ សតិយា។ សម្មាសង្កប្បគោចរោតិ ភាវនាបញ្ញត្តិ សមថស្ស។ សម្មាទិដ្ឋិបុរេក្ខារោ ញត្វាន ឧទយព្ពយន្តិ ទស្សនភូមិយា និក្ខេបបញ្ញត្តិ។ ថិនមិទ្ធាភិភូ ភិក្ខូតិ សមុទយស្ស អនវសេសប្បហានបញ្ញត្តិ សព្ពា ទុគ្គតិយោ ជហេតិ ភាវនាបញ្ញត្តិ មគ្គស្ស។>
    stand <និយុត្តោ បញ្ញត្តិហារសម្បាតោ។>
  text <១២។ ឱតរណហារសម្បាតោ>
    text <៧៤>, <តត្ថ កតមោ ឱតរណោ ហារសម្បាតោ។>
    text <តស្មា រក្ខិតចិត្តស្ស សម្មាសង្កប្បគោចរោតិ គាថា។ តស្មា រក្ខិតចិត្តស្ស សម្មាសង្កប្បគោចរោ។ សម្មាទិដ្ឋិបុរេក្ខារោតិ សម្មាទិដ្ឋិយា គហិតាយ គហិតានិ ភវន្តិ បញ្ចិន្ទ្រិយានិ អយំ ឥន្ទ្រិយេហិ ឱតរណា។>
    text <តានិយេវ ឥន្ទ្រិយានិ វិជ្ជា វិជ្ជុប្បាទា អវិជ្ជានិរោធោ អវិជ្ជានិរោធា សង្ខារនិរោធោ សង្ខារនិរោធា វិញ្ញាណនិរោធោ ឯវំ សព្ពំ អយំ បដិច្ចសមុប្បាទេន ឱតរណា។>
    text <តានិយេវ បញ្ចិន្ទ្រិយានិ តីហិ ខន្ធេហិ សង្គហិតានិ សីលក្ខន្ធេន សមាធិក្ខន្ធេន បញ្ញាក្ខន្ធេន។ អយំ ខន្ធេហិ ឱតរណា។>
    text <តានិ យេវ បញ្ចិន្ទ្រិយានិ សង្ខារបរិយាបន្នានិ។ យេ សង្ខារា អនាសវា នោ ច ភវង្គា តេ សង្ខារា ធម្មធាតុសង្គហិតា អយំ ធាតូហិ ឱតរណា។>
    text <សា ធម្មធាតុ ធម្មាយតនបរិយាបន្នា យំ អាយតនំ អនាសវំ នោ ច ភវង្គំ អយំ អាយតនេហិ ឱតរណា។>
    stand <និយុត្តោ ឱតរណោ ហារសម្បាតោ។>
  text <១៣។ សោធនហារសម្បាតោ>
    text <៧៥>, <តត្ថ កតមោ សោធនោ ហារសម្បាតោ។>
    text <តស្មា រក្ខិតចិត្តស្ស សម្មាសង្កប្បគោចរោតិ គាថា។ យត្ថ អារម្ភោ សុទ្ធោ សោ បញ្ហោ វិសជ្ជិតោ ភវតិ។ យត្ថ បន អារម្ភោ ន សុទ្ធោ ន តាវ សោ បញ្ហោ វិសជ្ជិតោ ភវតិ។>
    stand <និយុត្តោ សោធនោ ហារសម្បាតោ។>
  text <១៤។ អធិដ្ឋានហារសម្បាតោ>
    text <៧៦>, <តត្ថ កតមោ អធិដ្ឋានោ ហារសម្បាតោ។>
    text <តស្មា រក្ខិតចិត្តស្ស សម្មាសង្កប្បគោចរោតិ គាថា។ តស្មា រក្ខិតចិត្តស្សាតិ ឯកត្តតា។ ចិត្តំ មនោ វិញ្ញាណំ អយំ វេមត្តតា។ សម្មាសង្កប្បគោចរោតិ ឯកត្តតា។ នេក្ខម្មសង្កប្បោ អព្យាបាទសង្កប្បោ អវិហិំសាសង្កប្បោ អយំ វេមត្តតា។ សម្មាទិដ្ឋិបុរេក្ខារោតិ ឯកត្តតា។ សម្មាទិដ្ឋិ នាម យំ ទុក្ខេ ញាណំ ទុក្ខសមុទយេ ញាណំ ទុក្ខនិរោធេ ញាណំ ទុក្ខនិរោធគាមិនិយា បដិបទាយ ញាណំ មគ្គេ ញាណំ ហេតុម្ហិ ញាណំ ហេតុសមុប្បន្នេសុ ធម្មេសុ ញាណំ បច្ចយេ ញាណំ បច្ចយសមុប្បន្នេសុ ធម្មេសុ ញាណំ យំ តត្ថ តត្ថ យថាភូតំ ញាណទស្សនំ អភិសមយោ សម្បដិវេធោ សច្ចាគមនំ អយំ វេមត្តតា។ ញត្វាន ឧទយព្ពយន្តិ ឯកត្តតា ឧទយេន អវិជ្ជាបច្ចយា សង្ខារា សង្ខារបច្ចយា វិញ្ញាណំ ឯវំ សព្ពំ សមុទយោ ភវតិ។ វយេន អវិជ្ជានិរោធា សង្ខារនិរោធោ ឯវំ សព្ពំ និរោធោ ហោតិ អយំ វេមត្តតា។ ថិនមិទ្ធាភិភូ ភិក្ខូតិ ឯកត្តតា ថិនំ នាម យា ចិត្តស្ស អកល្លតា អកម្មនិយតា មិទ្ធំ នាម យំ កាយស្ស លីនត្តំ អយំ វេមត្តតា។ សព្ពា ទុគ្គតិយោ ជហេតិ ឯកត្តតា ទេវមនុស្សេ វា ឧបនិធាយ អបាយា ទុគ្គតិ និព្ពានំ វា ឧបនិធាយ សព្ពា ឧបបត្តិយោ ទុគ្គតិ អយំ វេមត្តតា។>
    stand <និយុត្តោ អធិដ្ឋានោ ហារសម្បាតោ។>
  text <១៥។ បរិក្ខារហារសម្បាតោ>
    text <៧៧>, <តត្ថ កតមោ បរិក្ខារោ ហារសម្បាតោ។>
    text <តស្មា រក្ខិតចិត្តស្ស សម្មាសង្កប្បគោចរោតិ គាថា។ អយំ សមថវិបស្សនាយ បរិក្ខារោ។>
    stand <និយុត្តោ បរិក្ខារោ ហារសម្បាតោ។>
  text <១៦។ សមារោបនហារសម្បាតោ>
    text <៧៨>, <តត្ថ កតមោ សមារោបនោ ហារសម្បាតោ។>
    text <តស្មា រក្ខិតចិត្តស្សាតិ តិណ្ណំ សុចរិតានំ បទដ្ឋានំ ចិត្តេ រក្ខិតេ តំ រក្ខិតំ ភវតិ កាយកម្មំ វចីកម្មំ មនោកម្មំ។ សម្មាទិដ្ឋិបុរេក្ខារោតិ សម្មាទិដ្ឋិយា ភាវិតាយ ភាវិតោ ភវតិ អរិយោ អដ្ឋង្គិកោ មគ្គោ។ កេន ការណេន។ សម្មាទិដ្ឋិតោ ហិ សម្មាសង្កប្បោ បភវតិ សម្មាសង្កប្បតោ សម្មាវាចា បភវតិ សម្មាវាចាតោ សម្មាកម្មន្តោ បភវតិ សម្មាកម្មន្តតោ សម្មាអាជីវោ បភវតិ សម្មាអាជីវតោ សម្មាវាយាមោ បភវតិ សម្មាវាយាមតោ សម្មាសតិ បភវតិ សម្មាសតិតោ សម្មាសមាធិ បភវតិ សម្មាសមាធិតោ សម្មាវិមុត្តិ បភវតិ សម្មាវិមុត្តិតោ សម្មាវិមុត្តិញាណទស្សនំ បភវតិ។ អយំ អនុបាទិសេសោ បុគ្គលោ អនុបាទិសេសា ច និព្ពានធាតុ។>
    stand <និយុត្តោ សមារោបនោ ហារសម្បាតោ។>
    text <តេនាហ អាយស្មា មហាកច្ចាយនោ>
    stand <និយុត្តោ ហារសម្បាតោ។>
