text <១៥។ វីសតិនិបាតោ>
  text <  <
  text <៤៩៧។ មាតង្គជាតកំ ១>
  text <១>
    text <កុតោ នុ អាគច្ឆសិ ទុម្មវាសី ឱតល្លកោ បំសុបិសាចកោវ>
    text <សង្ការចោឡំ បដិមុញ្ច កណ្ឋេ កោ រេ តុវំ ហោសិ អទក្ខិណេយ្យោ។>
  text <២>
    text <អន្នំ តវេទំ បកតំ យសស្សិ តំ ខជ្ជរេ ភុញ្ជរេ បិយ្យរេ ច>
    text <ជានាសិ មំ ត្វំ បរទត្តូបជីវិំ ឧត្តិដ្ឋបិណ្ឌំ លភតំ សបាកោ។>
  text <៣>
    text <អន្នំ មមេទំ បកតំ ព្រាហ្មណានំ អត្តត្ថាយ សទ្ទហតោ មមេទំ>
    text <អបេហិ ឯត្តោ កិមិធដ្ឋិតោសិ ន មាទិសា តុយ្ហំ ទទន្តិ ជម្ម។>
  text <៤>
    text <ថលេ ច និន្នេ ច វបន្តិ ពីជំ អនូបខេត្តេ ផលមាសមានា>
    text <ឯតាយ សទ្ធាយ ទទាហិ ទានំ អប្បេវ អារាធយេ ទក្ខិណេយ្យេ។>
  text <៥>
    text <ខេត្តានិ មយ្ហំ វិទិតានិ លោកេ យេសាហំ ពីជានិ បតិដ្ឋបេមិ>
    text <យេ ព្រាហ្មណា ជាតិមន្តូបបន្នា តានីធ ខេត្តានិ សុបេសលានិ។>
  text <៦>
    text <ជាតិមទោ ច អតិមានិតា ច លោភោ ច ទោសោ ច មទោ ច មោហោ>
    text <ឯតេ អគុណា យេសុ ច សន្តិ សព្ពេ តានីធ ខេត្តានិ អបេសលានិ។>
  text <៧>
    text <ជាតិមទោ ច អតិមានិតា ច លោភោ ច ទោសោ ច មទោ ច មោហោ>
    text <ឯតេ អគុណា យេសុ ន សន្តិ សព្ពេ តានីធ ខេត្តានិ សុបេសលានិ។>
  text <៨>
    text <ក្វេត្ថ គតា ឧបជោតិយោ ច ឧបជ្ឈាយោ ច អថវា គណ្ឌកុច្ឆិ>
    text <ឥមស្ស ទណ្ឌញ្ច វធញ្ច ទត្វា គលេ គហេត្វា ខលយាថ ជម្មំ។>
  text <៩>
    text <គិរិំ នខេន ខណសិ អយោ ទន្តេហិ ខាទសិ>
    text <ជាតវេទំ បទហសិ យោ ឥសិំ បរិភាសសិ។>
  text <១០>
    text <ឥទំ វត្វាន មាតង្គោ ឥសិ សច្ចបរក្កមោ>
    text <អន្តលិក្ខស្មិំ បក្កាមិ ព្រាហ្មណានំ ឧទិក្ខតំ។>
  text <១១>
    text <អាវេល្លិតំ បិដ្ឋិតោ ឧត្តមង្គំ ពាហុំ បសារេតិ អកម្មនេយ្យំ>
    text <សេតានិ អក្ខីនិ យថា មតស្ស កោ មេ ឥមំ បុត្តមកាសិ ឯវំ។>
  text <១២>
    text <ឥធាគមា សមណោ ទុម្មវាសី ឱតល្លកោ បំសុបិសាចកោវ>
    text <សង្ការចោឡំ បដិមុញ្ច កណ្ឋេ សោ តេ ឥមំ បុត្តមកាសិ ឯវំ។>
  text <១៣>
    text <កតមំ ទិសំ អគមា ភូរិបញ្ញោ អក្ខាថ មេ មាណវា ឯតមត្ថំ>
    text <គន្ត្វាន តំ បដិករេមុ អច្ចយំ អប្បេវ នំ បុត្ត លភេមុ ជីវិតំ។>
  text <១៤>
    text <វេហាយសំ អគមា ភូរិបញ្ញោ បថទ្ធុនោ បន្នរសេវ ចន្ទោ>
    text <អបិ ចាបិ សោ បុរិមទិសំ អគច្ឆិ សច្ចប្បដិញ្ញោ ឥសិ សាធុរូបោ។>
  text <១៥>
    text <អាវេល្លិតំ បិដ្ឋិតោ ឧត្តមង្គំ ពាហុំ បសារេតិ អកម្មនេយ្យំ>
    text <សេតានិ អក្ខីនិ យថា មតស្ស កោ មេ ឥមំ បុត្តមកាសិ ឯវំ។>
  text <១៦>
    text <យក្ខា ហវេ សន្តិ មហានុភាវា អន្វាគតា ឥសយោ សាធុរូបា>
    text <តេ ទុដ្ឋចិត្តំ កុបិតំ វិទិត្វា យក្ខា ហិ តេ បុត្តមកំសុ ឯវំ។>
  text <១៧>
    text <យក្ខា ច មេ បុត្តមកំសុ ឯវំ ត្វញ្ញេវ មេ មា កុទ្ធោ ព្រហ្មចារិ>
    text <តុម្ហេវ បាទេ សរណំ គតាស្មិ អន្វាគតា បុត្តសោកេន ភិក្ខុ។>
  text <១៨>
    text <តទេវ ហិ ឯតរហិ ច មយ្ហំ មនោបទោសោ ន មមត្ថិ កោចិ>
    text <បុត្តោ ច តេ វេទមទេន មត្តោ អត្ថំ ន ជានាតិ អធិច្ច វេទេ។>
  text <១៩>
    text <អទ្ធា ហវេ ភិក្ខុ មុហុត្តកេន សម្មុយ្ហតេវ បុរិសស្ស សញ្ញា>
    text <ឯកាបរាធំ ខម ភូរិបញ្ញ ន បណ្ឌិតា កោធពលា ភវន្តិ។>
  text <២០>
    text <ឥទញ្ច មយ្ហំ ឧត្តិដ្ឋបិណ្ឌំ តវ មណ្ឌព្យោ ភុញ្ជតុ អប្បបញ្ញោ>
    text <យក្ខា ច តេ នំ ន វិហេឋយេយ្យុំ បុត្តោ ច តេ ហេស្សតិ សោ អរោគោ។>
  text <២១>
    text <មណ្ឌព្យ ពាលោសិ បរិត្តបញ្ញោ យោ បុញ្ញខេត្តានមកោវិទោសិ>
    text <មហក្កសាវេសុ ទទាសិ ទានំ កិលិដ្ឋកម្មេសុ អសញ្ញតេសុ។>
  text <២២>
    text <ជដា ច កេសា អជិនា និវត្ថា ជរូទបានំវ មុខំ បរូឡ្ហំ>
    text <បជំ ឥមំ បស្សថ ទុម្មរូបំ ន ជដាជិនំ តាយតិ អប្បបញ្ញំ។>
  text <២៣>
    text <យេសំ រាគោ ច ទោសោ ច អវិជ្ជា ច វិរាជិតា>
    text <ខីណាសវា អរហន្តោ តេសុ ទិន្នំ មហប្ផលន្តិ។>
  stand <មាតង្គជាតកំ បឋមំ។>
  text <  <
  text <៤៩៨។ ចិត្តសម្ភូតជាតកំ ២>
  text <២៤>
    text <សព្ពំ នរានំ សផលំ សុចិណ្ណំ ន កម្មុនា កិញ្ចន មោឃមត្ថិ>
    text <បស្សាមិ សម្ភូតំ មហានុភាវំ សកម្មុនា បុញ្ញផលូបបន្នំ។>
  text <២៥>
    text <សព្ពំ នរានំ សផលំ សុចិណ្ណំ ន កម្មុនា កិញ្ចន មោឃមត្ថិ>
    text <កច្ចិន្នុ ចិត្តស្សបិ ឯវមេវំ ឥទ្ធោ មនោ តស្ស យថាបិ មយ្ហំ។>
  text <២៦>
    text <សព្ពំ នរានំ សផលំ សុចិណ្ណំ ន កម្មុនា កិញ្ចន មោឃមត្ថិ>
    text <ចិត្តម្បិ ជានាហិ តថេវ ទេវ ឥទ្ធោ មនោ តស្ស យថាបិ តុយ្ហំ។>
  text <២៧>
    text <ភវំ នុ ចិត្តោ សុតមញ្ញតោ តេ ឧទាហុ តេ កោចិ នំ ឯតទក្ខា>
    text <គាថា សុគីតា ន មមត្ថិ កង្ខា ទទាមិ តេ គាមវរំ សតញ្ច។>
  text <២៨>
    text <ន ចាហំ ចិត្តោ សុតមញ្ញតោ មេ ឥសី ច មេ ឯតមត្ថំ អសំសិ>
    text <គន្ត្វាន រញ្ញោ បដិគាហិ គាថំ អបិ តេ វរំ អត្តមនោ ទទេយ្យ។>
  text <២៩>
    text <យោជេន្តុ វេ រាជរថេ សុកតេ ចិត្តសិព្ពនេ>
    text <កច្ឆំ នាគានំ ពន្ធថ គីវេយ្យំ បដិមុញ្ចថ។>
  text <៣០>
    text <អាហញ្ញន្តុ ភេរិមុទិង្គសង្ខេ សីឃានិ យានានិ ច យោជយន្តុ>
    text <អជ្ជេវហំ អស្សមំ តំ គមិស្សំ យត្ថេវ ទក្ខិស្សមិសិំ និសិន្នំ។>
  text <៣១>
    text <សុលទ្ធលាភោ វត មេ អហោសិ គាថា សុគីតា បរិសាយ មជ្ឈេ>
    text <ស្វាហំ ឥសិំ សីលវតូបបន្នំ ទិស្វា បតីតោ សុមនោហមស្មិ។>
  text <៣២>
    text <អាសនំ ឧទកំ បជ្ជំ បដិគ្គណ្ហាតុ នោ ភវំ>
    text <អគ្ឃេ ភវន្តំ បុច្ឆាម អគ្ឃំ កុរុតុ នោ ភវំ។>
  text <៣៣>
    text <រម្មញ្ច តេ អាវសថំ ករោន្តុ នារីគណេហិ បរិចារយស្សុ>
    text <ករោហិ ឱកាសមនុគ្គហាយ ឧភោបិ មំ ឥស្សរិយំ ករោម។>
  text <៣៤>
    text <ទិស្វា ផលំ ទុច្ចរិតស្ស រាជ អថោ សុចិណ្ណស្ស មហាវិបាកំ>
    text <អត្តានមេវ បដិសំយមិស្សំ ន បត្ថយេ បុត្ត បសុំ ធនំ វា។>
  text <៣៥>
    text <ទសេវិមា វស្សទសា មច្ចានំ ឥធ ជីវិតំ>
    text <អបត្តញ្ញេវ តំ ឱធិំ នឡោ ឆិន្នោវ សុស្សតិ។>
  text <៣៦>
    text <តត្ថ កា នន្ទិ កា ខិឌ្ឌា កា រតី កា ធនេសនា>
    text <កិំ មេ បុត្តេហិ ទារេហិ រាជ មុត្តោស្មិ ពន្ធនា។>
  text <៣៧>
    text <សោហំ ឯវំ បជានាមិ មច្ចុ មេ នប្បមជ្ជតិ>
    text <អន្តកេនាធិបន្នស្ស កា រតី កា ធនេសនា។>
  text <៣៨>
    text <ជាតិ នរានំ អធមា ជនិន្ទ ចណ្ឌាលយោនិ ទ្វិបទាកនិដ្ឋា>
    text <សកេហិ កម្មេហិ សុបាបកេហិ ចណ្ឌាលគព្ភេ អវសិម្ហ បុព្ពេ។>
  text <៣៩>
    text <ចណ្ឌាលាហុម្ហ អវន្តីសុ មិគា នេរញ្ជរំ បតិ>
    text <ឧក្កុសា នម្មទាតីរេ ត្យជ្ជ ព្រាហ្មណខត្តិយា។>
  text <៤០>
    text <ឧបនីយតិ ជីវិតមប្បមាយុ ជរូបនីតស្ស ន សន្តិ តាណា>
    text <ករោហិ បញ្ចាល មមេត វាក្យំ មាកាសិ កម្មានិ ទុក្ខុទ្រយានិ។>
  text <៤១>
    text <ឧបនីយតិ ជីវិតមប្បមាយុ ជរូបនីតស្ស ន សន្តិ តាណា>
    text <ករោហិ បញ្ចាល មមេត វាក្យំ មាកាសិ កម្មានិ ទុក្ខប្ផលានិ។>
  text <៤២>
    text <ឧបនីយតិ ជីវិតមប្បមាយុ ជរូបនីតស្ស ន សន្តិ តាណា>
    text <ករោហិ បញ្ចាល មមេត វាក្យំ មាកាសិ កម្មានិ រជស្សិរានិ។>
  text <៤៣>
    text <ឧបនីយតិ ជីវិតមប្បមាយុ វណ្ណំ ជរា ហន្តិ នរស្ស ជិយ្យតោ>
    text <ករោហិ បញ្ចាល មមេត វាក្យំ មាកាសិ កម្មំ និរយូបបត្តិយា។>
  text <៤៤>
    text <អទ្ធា ហិ សច្ចំ វចនំ តវេតំ យថា ឥសី ភាសសិ ឯវមេតំ>
    text <កាមា ច មេ សន្តិ អនប្បរូបា តេ ទុច្ចជា មាទិសកេន ភិក្ខុ។>
  text <៤៥>
    text <នាគោ យថា បង្កមជ្ឈេ ព្យសន្នោ បស្សំ ថលំ នាភិសម្ភោតិ គន្តុំ>
    text <ឯវម្បហំ កាមបង្កេ ព្យសន្នោ ន ភិក្ខុនោ មគ្គមនុព្ពជាមិ។>
  text <៤៦>
    text <យថាបិ មាតា ច បិតា ច បុត្តំ អនុសាសរេ កិន្តិ សុខី ភវេយ្យ>
    text <ឯវម្បិ មំ ត្វំ អនុសាស ភន្តេ យថា ចិរំ បេច្ច សុខី ភវេយ្យំ។>
  text <៤៧>
    text <នោ ចេ តុវំ ឧស្សហសេ ជនិន្ទ កាមេ ឥមេ មានុសកេ បហាតុំ>
    text <ធម្មិំ ពលិំ បដ្ឋបយស្សុ រាជ អធម្មការោ តវ មាហុ រដ្ឋេ។>
  text <៤៨>
    text <ទូតា វិធាវន្តុ ទិសា ចតស្សោ និមន្តកា សមណព្រាហ្មណានំ>
    text <តេ អន្នបានេន ឧបដ្ឋហស្សុ វត្ថេន សេនាសនបច្ចយេន ច។>
  text <៤៩>
    text <អន្នេន បានេន បសន្នចិត្តោ សន្តប្បយ សមណព្រាហ្មណេ ច>
    text <ទត្វា ច ភុត្វា ច យថានុភាវំ អនិន្ទិតោ សគ្គមុបេហិ ឋានំ។>
  text <៥០>
    text <សចេ ច តំ រាជ មទោ សហេយ្យ នារីគណេហិ បរិចារយន្តំ>
    text <ឥមមេវ គាថំ មនសី ករោហិ ភាសេសិ ចេនំ បរិសាយ មជ្ឈេ។>
  text <៥១>
    text <អព្ភោកាសសយោ ជន្តុ វជន្ត្យា ខីរបាយិតោ>
    text <បរិកិណ្ណោ សុវានេហិ ស្វាជ្ជ រាជាតិ វុច្ចតីតិ។>
  stand <ចិត្តសម្ភូតជាតកំ ទុតិយំ។>
  text <  <
  text <៤៩៩។ សិវិជាតកំ ៣>
  text <៥២>
    text <ទូរេ អបស្សំ ថេរោវ ចក្ខុំ យាចិតុមាគតោ>
    text <ឯកនេត្តា ភវិស្សាម ចក្ខុំ មេ ទេហិ យាចិតោ។>
  text <៥៣>
    text <កេនានុសិដ្ឋោ ឥធ មាគតោសិ វនិព្ពក ចក្ខុបថានិ យាចិតុំ>
    text <សុទុច្ចជំ យាចសិ ឧត្តមង្គំ យមាហុ នេត្តំ បុរិសេន ទុច្ចជំ។>
  text <៥៤>
    text <យមាហុ ទេវេសុ សុជម្បតីតិ មឃវាតិ នំ អាហុ មនុស្សលោកេ>
    text <តេនានុសិដ្ឋោ ឥធ មាគតោស្មិ វនិព្ពកោ ចក្ខុបថានិ យាចិតុំ។>
  text <៥៥>
    text <វនិព្ពតោ មយ្ហ វនិំ អនុត្តរំ ទទាហិ តេ ចក្ខុបថានិ យាចិតោ>
    text <ទទាហិ មេ ចក្ខុបថំ អនុត្តរំ យមាហុ នេត្តំ បុរិសេន ទុច្ចជំ។>
  text <៥៦>
    text <យេន អត្ថេន អាគច្ឆិ យមត្ថមភិបត្ថយំ>
    text <តេ តេ ឥជ្ឈន្តុ សង្កប្បា លភ ចក្ខូនិ ព្រាហ្មណ។>
  text <៥៧>
    text <ឯកំ តេ យាចមានស្ស ឧភយានិ ទទាមហំ>
    text <ស ចក្ខុមា គច្ឆ ជនស្ស បេក្ខតោ យទិច្ឆសេ ត្វំ តទតេ សមិជ្ឈតុ។>
  text <៥៨>
    text <មា នោ ទេវ អទា ចក្ខុំ មា នោ សព្ពេ បរាករិ>
    text <ធនំ ទេហិ មហារាជ មុត្តា វេឡុរិយា ពហូ។>
  text <៥៩>
    text <យុត្តេ ទេវ រថេ ទេហិ អាជានីយេ ចលង្កតេ>
    text <នាគេ ទេហិ មហារាជ ហេមកប្បនវាសសេ។>
  text <៦០>
    text <យថា តំ សិវយោ សព្ពេ សយោគ្គា សរថា សទា>
    text <សមន្តា បរិកិរេយ្យុំ ឯវំ ទេហិ រថេសភ។>
  text <៦១>
    text <យោ វេ ទស្សន្តិ វត្វាន អទានេ កុរុតេ មនោ>
    text <ភូម្យំ សោ បតិតំ បាសំ គីវាយំ បដិមុញ្ចតិ។>
  text <៦២>
    text <យោ វេ ទស្សន្តិ វត្វាន អទានេ កុរុតេ មនោ>
    text <បាបា បាបតរោ ហោតិ សម្បត្តោ យមសាធនំ។>
  text <៦៣>
    text <យញ្ហិ យាចេ តញ្ហិ ទទេ យំ ន យាចេ ន តំ ទទេ>
    text <ស្វាហំ តមេវ ទស្សាមិ យំ មំ យាចតិ ព្រាហ្មណោ។>
  text <៦៤>
    text <អាយុំ នុ វណ្ណំ នុ សុខំ ពលំ នុ កិំ បត្ថយានោ នុ ជនិន្ទ ទេសិ>
    text <កថញ្ហិ រាជា សិវិនំ អនុត្តរោ ចក្ខូនិ ទជ្ជា បរលោកហេតុ។>
  text <៦៥>
    text <ន វាហមេតំ យសសា ទទាមិ ន បុត្តមិច្ឆេ ន ធនំ ន រដ្ឋំ>
    text <សតញ្ច ធម្មោ ចរិតោ បុរាណោ ឥច្ចេវ ទានេ រមតេ មនោ មម។>
  text <៦៦>
    text <សខា ច មិត្តោ ច មមាសិ សីវិក សុសិក្ខិតោ សាធុ ករោហិ មេ វចោ>
    text <ឧទ្ធរិត្វា ចក្ខូនិ មមំ ជិគីសតោ ហត្ថេសុ ឋបេហិ វនិព្ពកស្ស។>
  text <៦៧>
    text <ចោទិតោ សិវិរាជេន សិវិកោ វចនង្ករោ>
    text <រញ្ញោ ចក្ខូនុទ្ធរិត្វា ព្រាហ្មណស្សូបនាមយិ>
    text <សចក្ខុ ព្រាហ្មណោ អាសិ អន្ធោ រាជា ឧបាវិសិ។>
  text <៦៨>
    text <តតោ សោ កតិបាហស្ស ឧបរូឡ្ហេសុ ចក្ខុសុ>
    text <សូតំ អាមន្តយី រាជា សិវីនំ រដ្ឋវឌ្ឍនោ។>
  text <៦៩>
    text <យោជេហិ សារថិ យានំ យុត្តញ្ច បដិវេទយ>
    text <ឧយ្យានភូមិំ គច្ឆាម បោក្ខរញ្ញោ វនានិ ច។>
  text <៧០>
    text <សោ ច បោក្ខរណីតីរេ បល្លង្កេន ឧបាវិសិ>
    text <តស្ស សក្កោ បាតុរហុ ទេវរាជា សុជម្បតិ។>
  text <៧១>
    text <សក្កោហមស្មិ ទេវិន្ទោ អាគតោស្មិ តវន្តិកេ>
    text <វរំ វរស្សុ រាជីសិ យំ កិញ្ចិ មនសិច្ឆសិ។>
  text <៧២>
    text <បហូតំ មេ ធនំ សក្ក ពលំ កោសោ ចនប្បកោ>
    text <អន្ធស្ស មេ សតោ ទានិ មរណញ្ញេវ រុច្ចតិ។>
  text <៧៣>
    text <យានិ សច្ចានិ ទ្វិបទិន្ទ តានិ ភាសស្សុ ខត្តិយ>
    text <សច្ចំ តេ ភណមានស្ស បុន ចក្ខុ ភវិស្សតិ។>
  text <៧៤>
    text <យេ មំ យាចិតុមាយន្តិ នានាគោត្តា វនិព្ពកា>
    text <យោបិ មំ យាចតេ តត្ថ សោបិ មេ មនសោ បិយោ>
    text <ឯតេន សច្ចវជ្ជេន ចក្ខុ មេ ឧបបជ្ជថ។>
  text <៧៥>
    text <យំ មំ សោ យាចិតុំ អាគា ទេហិ ចក្ខុន្តិ ព្រាហ្មណោ>
    text <តស្ស ចក្ខូនិ បាទាសិំ ព្រាហ្មណស្ស វនិព្ពតោ។>
  text <៧៦>
    text <ភិយ្យោ មំ អាវិសី បីតិ សោមនស្សញ្ចនប្បកំ>
    text <ឯតេន សច្ចវជ្ជេន ទុតិយំ មេ ឧបបជ្ជថ។>
  text <៧៧>
    text <ធម្មេន ភាសិតា គាថា សិវីនំ រដ្ឋវឌ្ឍន>
    text <ឯតានិ តវ នេត្តានិ ទិព្ពានិ បដិទិស្សរេ។>
  text <៧៨>
    text <តិរោកុដ្ដំ តិរោសេលំ សមតិគ្គយ្ហ បព្ពតំ>
    text <សមន្តា យោជនសតំ ទស្សនំ អនុភោន្តុ តេ។>
  text <៧៩>
    text <កោ នីធ វិត្តំ ន ទទេយ្យ យាចិតោ អបិ វិសិដ្ឋំ សុបិយម្បិ អត្តនោ>
    text <តទិង្ឃ សព្ពេ សិវយោ សមាគតា ទិព្ពានិ នេត្តានិ មមជ្ជ បស្សថ។>
  text <៨០>
    text <តិរោកុដ្ដំ តិរោសេលំ សមតិគ្គយ្ហ បព្ពតំ>
    text <សមន្តា យោជនសតំ ទស្សនំ អនុភោន្តិ មេ។>
  text <៨១>
    text <ន ចាគមត្តា បរមត្ថិ កិញ្ចិ មច្ចានំ ឥធ ជីវិតេ>
    text <ទត្វាន មានុសំ ចក្ខុំ លទ្ធំ មេ ចក្ខុំ អមានុសំ។>
  text <៨២>
    text <ឯតម្បិ ទិស្វា សិវយោ ទេថ ទានានិ ភុញ្ជថ>
    text <ទត្វា ច ភុត្វា ច យថានុភាវំ អនិន្ទិតា សគ្គមុបេថ ឋានន្តិ។>
  stand <សិវិជាតកំ តតិយំ។>
  text <  <
  text <៥០០។ សិរីមន្តជាតកំ ៤>
  text <៨៣>
    text <បញ្ញាយុបេតំ សិរិយា វិហីនំ យសស្សិនំ វាបិ អបេតបញ្ញំ>
    text <បុច្ឆាមិ តំ សេនក ឯតមត្ថំ កមេត្ថ សេយ្យោ កុសលា វទន្តិ។>
  text <៨៤>
    text <ធីរា ច ពាលា ច ហវេ ជនិន្ទ សិប្បូបបន្នា ច អសិប្បិនោ ច>
    text <សុជាតិមន្តោបិ អជាតិមស្ស យសស្សិនោ បេសករា ភវន្តិ>
    text <ឯតម្បិ ទិស្វាន អហំ វទាមិ បញ្ញោ និហីនោ សិរីមាវ សេយ្យោ។>
  text <៨៥>
    text <តុវម្បិ បុច្ឆាមិ អនោមបញ្ញ មហោសធ កេវលធម្មទស្សិ>
    text <ពាលំ យសស្សិំ បណ្ឌិតំ អប្បភោគំ កមេត្ថ សេយ្យោ កុសលា វទន្តិ។>
  text <៨៦>
    text <បាបានិ កម្មានិ ករោតិ ពាលោ ឥធមេវ សេយ្យោ ឥតិ មញ្ញមានោ>
    text <ឥធលោកទស្សី បរលោកមទស្សី ឧភយត្ថ ពាលោ កលិមគ្គហេសិ>
    text <ឯតម្បិ ទិស្វាន អហំ វទាមិ បញ្ញោវ សេយ្យោ ន យសស្សិ ពាលោ។>
  text <៨៧>
    text <ន សិប្បមេតំ វិទធាតិ ភោគំ ន ពន្ធុវា ន សរីរវណ្ណោ យោ>
    text <បស្សេឡមូគំ សុខមេធមានំ សិរី ហិ នំ ភជតេ គោរវិន្ទំ>
    text <ឯតម្បិ ទិស្វាន អហំ វទាមិ បញ្ញោ និហីនោ សិរីមាវ សេយ្យោ។>
  text <៨៨>
    text <លទ្ធា សុខំ មជ្ជតិ អប្បបញ្ញោ ទុក្ខេន ផុដ្ឋោបិ បមោហមេតិ>
    text <អាគន្តុនា ទុក្ខសុខេន ផុដ្ឋោ បវេធតិ វារិចរោវ ឃម្មេ>
    text <ឯតម្បិ ទិស្វាន អហំ វទាមិ បញ្ញោវ សេយ្យោ ន យសស្សិ ពាលោ។>
  text <៨៩>
    text <ទុមំ យថា សាទុផលំ អរញ្ញេ សមន្តតោ សមភិសរន្តិ បក្ខី>
    text <ឯវម្បិ អឌ្ឍំ សធនំ សភោគំ ពហុជ្ជនោ ភជតិ អត្ថហេតុ>
    text <ឯតម្បិ ទិស្វាន អហំ វទាមិ បញ្ញោ និហីនោ សិរីមាវ សេយ្យោ។>
  text <៩០>
    text <ន សាធុ ពលវា ពាលោ សាហសា វិន្ទតេ ធនំ>
    text <កន្ទន្តមេតំ ទុម្មេធំ កឌ្ឍន្តិ និរយំ ភុសំ>
    text <ឯតម្បិ ទិស្វាន អហំ វទាមិ បញ្ញោវ សេយ្យោ ន យសស្សិ ពាលោ។>
  text <៩១>
    text <យា កាចិ នជ្ជោ គង្គមភិស្សវន្តិ សព្ពាវ តា នាមគោត្តំ ជហន្តិ>
    text <គង្គា សមុទ្ទំ បដិបជ្ជមានា ន ខាយតេ ឥទ្ធិំ បញ្ញោបិ លោកេ>
    text <ឯតម្បិ ទិស្វាន អហំ វទាមិ បញ្ញោ និហីនោ សិរីមាវ សេយ្យោ។>
  text <៩២>
    text <យមេតមក្ខា ឧទធិំ មហន្តំ សវន្តិ នជ្ជោ សព្ពកាលមសង្ខ្យំ>
    text <សោ សាគរោ និច្ចមុឡារវេគោ វេលំ ន អច្ចេតិ មហាសមុទ្ទោ។>
  text <៩៣>
    text <ឯវម្បិ ពាលស្ស បជប្បិតានិ បញ្ញំ ន អច្ចេតិ សិរី កទាចិ>
    text <ឯតម្បិ ទិស្វាន អហំ វទាមិ បញ្ញោវ សេយ្យោ ន យសស្សិ ពាលោ។>
  text <៩៤>
    text <អសញ្ញតោ ចេបិ បរេសមត្ថំ ភណាតិ សន្ធានគតោ យសស្សី>
    text <តស្សេវ តំ រូហតិ ញាតិមជ្ឈេ សិរី ហិ នំ ការយតេ ន បញ្ញា>
    text <ឯតម្បិ ទិស្វាន អហំ វទាមិ បញ្ញោ និហីនោ សិរីមាវ សេយ្យោ។>
  text <៩៥>
    text <បរស្ស វា អត្តនោ វាបិ ហេតុ ពាលោ មុសា ភាសតិ អប្បបញ្ញោ>
    text <សោ និន្ទិតោ ហោតិ សភាយ មជ្ឈេ បច្ឆាបិ សោ ទុគ្គតិគាមី ហោតិ>
    text <ឯតម្បិ ទិស្វាន អហំ វទាមិ បញ្ញោវ សេយ្យោ ន យសស្សិ ពាលោ។>
  text <៩៦>
    text <អត្ថម្បិ ចេ ភាសតិ ភូរិបញ្ញោ អនាឡ្ហិយោ អប្បធនោ ទលិទ្ទោ>
    text <ន តស្ស តំ រូហតិ ញាតិមជ្ឈេ សិរី ច បញ្ញាណវតោ ន ហោតិ>
    text <ឯតម្បិ ទិស្វាន អហំ វទាមិ បញ្ញោ និហីនោ សិរីមាវ សេយ្យោ។>
  text <៩៧>
    text <បរស្ស វា អត្តនោ វាបិ ហេតុ ន ភាសតិ អលិកំ ភូរិបញ្ញោ>
    text <សោ បូជិតោ ហោតិ សភាយ មជ្ឈេ បច្ឆាបិ សោ សុគ្គតិគាមី ហោតិ>
    text <ឯតម្បិ ទិស្វាន អហំ វទាមិ បញ្ញោវ សេយ្យោ ន យសស្សិ ពាលោ។>
  text <៩៨>
    text <ហត្ថី គវស្សា មណិកុណ្ឌលា ច ថិយោ ច ឥទ្ធេសុ កុលេសុ ជាតា>
    text <សព្ពាវ តា ឧបភោគា ភវន្តិ ឥទ្ធស្ស បោសស្ស អនិទ្ធិមន្តោ>
    text <ឯតម្បិ ទិស្វាន អហំ វទាមិ បញ្ញោ និហីនោ សិរីមាវ សេយ្យោ។>
  text <៩៩>
    text <អសំវិហិតកម្មន្តំ ពាលំ ទុម្មេធមន្តិនំ>
    text <សិរី ជហតិ ទុម្មេធំ ជិណ្ណំវ ឧរគោ តចំ>
    text <ឯតម្បិ ទិស្វាន អហំ វទាមិ បញ្ញោវ សេយ្យោ ន យសស្សិ ពាលោ។>
  text <១០០>
    text <បញ្ច បណ្ឌិតា មយំ ភទ្ទន្តេ សព្ពេ បញ្ជលិកា ឧបដ្ឋិតា>
    text <ត្វំ នោ អភិភុយ្យ ឥស្សរោសិ សក្កោវ ភូតបតិ ទេវរាជា>
    text <ឯតម្បិ ទិស្វាន អហំ វទាមិ បញ្ញោ និហីនោ សិរីមាវ សេយ្យោ។>
  text <១០១>
    text <ទាសោវ បញ្ញស្ស យសស្សិ ពាលោ អត្ថេសុ ជាតេសុ តថាវិធេសុ>
    text <យំ បណ្ឌិតោ និបុណំ សំវិធេតិ សម្មោហមាបជ្ជតិ តត្ថ ពាលោ>
    text <ឯតម្បិ ទិស្វាន អហំ វទាមិ បញ្ញោវ សេយ្យោ ន យសស្សិ ពាលោ។>
  text <១០២>
    text <អទ្ធា ហិ បញ្ញាវ សតំ បសត្ថា កន្តា សិរី ភោគរតា មនុស្សា>
    text <ញាណញ្ច ពុទ្ធានមតុល្យរូបំ បញ្ញំ ន អច្ចេតិ សិរី កទាចិ។>
  text <១០៣>
    text <យំ តំ អបុច្ឆិម្ហ អកិត្តយី នោ មហោសធ កេវលធម្មទស្សី>
    text <គវំ សហស្សំ ឧសភញ្ច នាគំ អាជញ្ញយុត្តេ ច រថេ ទស ឥមេ>
    text <បញ្ហស្ស វេយ្យាករណេន តុដ្ឋោ ទទាមិ តេ គាមវរានិ សោឡសាតិ។>
  stand <សិរីមន្តជាតកំ ចតុត្ថំ។>
  text <  <
  text <៥០១។ រោហណមិគជាតកំ ៥>
  text <១០៤>
    text <ឯតេ យូថា បតិយន្តិ ភីតា មរណស្ស ចិត្តក>
    text <គច្ឆ តុវម្បិ មាកង្ខិ ជីវិស្សន្តិ តយា សហ។>
  text <១០៥>
    text <នាហំ រោហណ គច្ឆាមិ ហទយំ មេ អវកស្សតិ>
    text <ន តំ អហំ ជហិស្សាមិ ឥធ ហិស្សាមិ ជីវិតំ។>
  text <១០៦>
    text <តេ ហិ នូន មរិស្សន្តិ អន្ធា អបរិណាយកា>
    text <គច្ឆ តុវម្បិ មាកង្ខិ ជីវិស្សន្តិ តយា សហ។>
  text <១០៧>
    text <នាហំ រោហណ គច្ឆាមិ ហទយំ មេ អវកស្សតិ>
    text <ន តំ ពទ្ធំ ជហិស្សាមិ ឥធ ហិស្សាមិ ជីវិតំ។>
  text <១០៨>
    text <គច្ឆ ភីរុ បលាយស្សុ កូដេ ពទ្ធោស្មិ អាយសេ>
    text <គច្ឆ តុវម្បិ មាកង្ខិ ជីវិស្សន្តិ តយា សហ។>
  text <១០៩>
    text <នាហំ រោហណ គច្ឆាមិ ហទយំ មេ អវកស្សតិ>
    text <ន តំ អហំ ជហិស្សាមិ ឥធ ហិស្សាមិ ជីវិតំ។>
  text <១១០>
    text <តេ ហិ នូន មរិស្សន្តិ អន្ធា អបរិណាយកា>
    text <គច្ឆ តុវម្បិ មាកង្ខិ ជីវិស្សន្តិ តយា សហ។>
  text <១១១>
    text <នាហំ រោហណ គច្ឆាមិ ហទយំ មេ អវកស្សតិ>
    text <ន តំ ពទ្ធំ ជហិស្សាមិ ឥធ ហិស្សាមិ ជីវិតំ។>
  text <១១២>
    text <អយំ សោ លុទ្ទកោ ឯតិ លុទ្ទរូបោ សហាវុធោ>
    text <យោ នោ វធិស្សតិ អជ្ជ ឧសុនា សត្តិយា អបិ។>
  text <១១៣>
    text <សា មុហុត្តំ បលាយិត្វា ភយដ្ដា ភយតជ្ជិតា>
    text <សុទុក្ករំ អករា ភីរុ មរណាយូបនិវត្តថ។>
  text <១១៤>
    text <កិន្នុ តេមេ មិគា ហោន្តិ មុត្តា ពទ្ធំ ឧបាសរេ>
    text <ន តំ ចជិតុមិច្ឆន្តិ ជីវិតស្សបិ ការណា។>
  text <១១៥>
    text <ភាតរោ ហោន្តិ មេ លុទ្ទ សោទរិយា ឯកមាតុកា>
    text <ន មំ ចជិតុមិច្ឆន្តិ ជីវិតស្សបិ ការណា។>
  text <១១៦>
    text <តេ ហិ នូន មរិស្សន្តិ អន្ធា អបរិណាយកា>
    text <បញ្ចន្នំ ជីវិតំ ទេហិ ភាតរំ មុញ្ច លុទ្ទក។>
  text <១១៧>
    text <សោ វោ អហំ បមោក្ខាមិ មាតាបេត្តិភរំ មិគំ>
    text <នន្ទន្តុ មាតាបិតរោ មុត្តំ ទិស្វា មហាមិគំ។>
  text <១១៨>
    text <ឯវំ លុទ្ទក នន្ទស្សុ សហ សព្ពេហិ ញាតិភិ>
    text <យថាហមជ្ជ នន្ទាមិ មុត្តំ ទិស្វា មហាមិគំ។>
  text <១១៩>
    text <កថំ ត្វំ បមោក្ខោ អាសិ ឧបនីតស្មិ ជីវិតេ>
    text <កថំ បុត្ត អមោចេសិ កូដបាសម្ហ លុទ្ទកោ។>
  text <១២០>
    text <ភណំ កណ្ណសុខំ វាចំ ហទយង្គំ ហទយស្សិតំ>
    text <សុភាសិតាហិ វាចាហិ ចិត្តកោ មំ អមោចយិ។>
  text <១២១>
    text <ភណំ កណ្ណសុខំ វាចំ ហទយង្គំ ហទយស្សិតំ>
    text <សុភាសិតាហិ វាចាហិ សុតនា មំ អមោចយិ។>
  text <១២២>
    text <សុត្វា កណ្ណសុខំ វាចំ ហទយង្គំ ហទយស្សិតំ>
    text <សុភាសិតានិ សុត្វាន លុទ្ទកោ មំ អមោចយិ។>
  text <១២៣>
    text <ឯវំ អានន្ទិតោ ហោតុ សហ ទារេហិ លុទ្ទកោ>
    text <យថា មយជ្ជ នន្ទាម ទិស្វា រោហណមាគតំ។>
  text <១២៤>
    text <ននុ ត្វំ អវច លុទ្ទ មិគចម្មានិ អាហរិំ>
    text <អថ កេន នុ វណ្ណេន មិគចម្មានិ នាហរិ។>
  text <១២៥>
    text <អាគមា ចេវ ហត្ថត្ថំ កូដបាសញ្ច សោ មិគោ>
    text <អពជ្ឈិ តំ មិគរាជំ តញ្ច មុត្តា ឧបាសរេ។>
  text <១២៦>
    text <តស្ស មេ អហុ សំវេគោ អព្ភុតោ លោមហំសនោ>
    text <ឥមញ្ចាហំ មិគំ ហញ្ញេ អជ្ជ ហិស្សាមិ ជីវិតំ។>
  text <១២៧>
    text <កីទិសា តេ មិគា លុទ្ទ កីទិសា ធម្មិកា មិគា>
    text <កថំវណ្ណា កថំសីលា ពាឡ្ហំ ខោ នេ បសំសសិ។>
  text <១២៨>
    text <ឱទាតសិង្គា សុចិវាឡា ជាតរូបតចូបមា>
    text <បាទា លោហិតកា តេសំ អញ្ជិតក្ខា មនោរមា។>
  text <១២៩>
    text <ឯទិសា តេ មិគា ទេវ ឯទិសា ធម្មិកា មិគា>
    text <មាតាបេត្តិភរា ទេវ ន តេ សោ អភិហារិតុំ។>
  text <១៣០>
    text <ទម្មិ និក្ខសតំ លុទ្ទ ថូលញ្ច មណិកុណ្ឌលំ>
    text <ចតុស្សទញ្ច បល្លង្កំ ឧមាបុប្ផសរិន្និភំ។>
  text <១៣១>
    text <ទ្វេ ច សាទិសិយោ ភរិយា ឧសភញ្ច គវំ សតំ>
    text <ធម្មេន រជ្ជំ ការេស្សំ ពហុការោ មេសិ លុទ្ទក។>
  text <១៣២>
    text <កសិវាណិជ្ជា ឥណទានំ ឧញ្ឆាចរិយា ច លុទ្ទក>
    text <ឯតេន ទារំ បោសេហិ មា បាបំ អករី បុនាតិ។>
  stand <រោហណមិគជាតកំ បញ្ចមំ។>
  text <  <
  text <៥០២។ ចូឡហំសជាតកំ ៦>
  text <១៣៣>
    text <ឯតេ ហំសា បក្កមន្តិ វក្កង្គា ភយមេរិតា>
    text <ហរិត្តច ហេមវណ្ណ កាមំ សុមុខ បក្កម។>
  text <១៣៤>
    text <ឱហាយ មំ ញាតិគណា ឯកំ បាសវសំ គតំ>
    text <អនបេក្ខមានា គច្ឆន្តិ កិំ ឯសោ អវហិយ្យសិ។>
  text <១៣៥>
    text <បតេវ បតតំ សេដ្ឋ នត្ថិ ពទ្ធេ សហាយតា>
    text <មា អនីឃាយ ហាបេសិ កាមំ សុមុខ បក្កម។>
  text <១៣៦>
    text <នាហំ ទុក្ខបរេតោតិ ធតរដ្ឋ តុវំ ជហេ>
    text <ជីវិតំ មរណំ វា មេ តយា សទ្ធិំ ភវិស្សតិ។>
  text <១៣៧>
    text <ឯតទរិយស្ស កល្យាណំ យំ ត្វំ សុមុខ ភាសសិ>
    text <តញ្ច វីមំសមានោហំ បតតេតំ អវស្សជិំ។>
  text <១៣៨>
    text <អបទេន បទំ យាតិ អន្តលិក្ខចរោ ទិជោ>
    text <អារា បាសំ ន ពុជ្ឈិ ត្វំ ហំសានំ បវរុត្តម។>
  text <១៣៩>
    text <យទា បរាភវោ ហោតិ បោសោ ជីវិតសង្ខយេ>
    text <អថ ជាលញ្ច បាសញ្ច អាសជ្ជាបិ ន ពុជ្ឈតិ។>
  text <១៤០>
    text <ឯតេ ហំសា បក្កមន្តិ វក្កង្គា ភយមេរិតា>
    text <ហរិត្តច ហេមវណ្ណ ត្វញ្ញេវ អវហិយ្យសិ។>
  text <១៤១>
    text <ឯតេ ភុត្វា ច បិត្វា ច បក្កមន្តិ វិហង្គមា>
    text <អនបេក្ខមានា វក្កង្គា ត្វញ្ញេវេកោ ឧបាសសិ។>
  text <១៤២>
    text <កិន្នុ ត្យាយំ ទិជោ ហោតិ មុត្តោ ពទ្ធំ ឧបាសសិ>
    text <ឱហាយ សកុណា យន្តិ កិំ ឯកោ អវហិយ្យសិ។>
  text <១៤៣>
    text <រាជា មេ សោ ទិជោ មិត្តោ សខា បាណសមោ ច មេ>
    text <នេវ នំ វិជហិស្សាមិ យាវ កាលស្ស បរិយាយំ។>
  text <១៤៤>
    text <យោ ច ត្វំ សខិនោ ហេតុ បាណំ ចជិតុមិច្ឆសិ>
    text <សោ តេ សហាយំ មុញ្ចាមិ ហោតុ រាជា តវានុគោ។>
  text <១៤៥>
    text <ឯវំ លុទ្ទក នន្ទស្សុ សហ សព្ពេហិ ញាតិភិ>
    text <យថាហមជ្ជ នន្ទាមិ ទិស្វា មុត្តំ ទិជាធិបំ។>
  text <១៤៦>
    text <កច្ចិន្នុ ភោតោ កុសលំ កច្ចិ ភោតោ អនាមយំ>
    text <កច្ចិ រដ្ឋមិទំ ផីតំ ធម្មេន មនុសាសសិ។>
  text <១៤៧>
    text <កុសលញ្ចេវ មេ ហំស អថោ ហំស អនាមយំ>
    text <អថោ រដ្ឋមិទំ ផីតំ ធម្មេន មនុសាសហំ។>
  text <១៤៨>
    text <កច្ចិ ភោតោ អមច្ចេសុ ទោសោ កោចិ ន វិជ្ជតិ>
    text <កច្ចិ អារា អមិត្តា តេ ឆាយា ទក្ខិណតោរិវ។>
  text <១៤៩>
    text <អថោបិ មេ អមច្ចេសុ ទោសោ កោចិ ន វិជ្ជតិ>
    text <អថោ អារា អមិត្តា មេ ឆាយា ទក្ខិណតោរិវ។>
  text <១៥០>
    text <កច្ចិ តេ សាទិសី ភរិយា អស្សវា បិយភាណិនី>
    text <បុត្តរូបយសូបេតា តវ ឆន្ទវសានុគា។>
  text <១៥១>
    text <អថោ មេ សាទិសី ភរិយា អស្សវា បិយភាណិនី>
    text <បុត្តរូបយសូបេតា មម ឆន្ទវសានុគា។>
  text <១៥២>
    text <កច្ចិ តេ ពហវោ បុត្តា សុជាតា រដ្ឋវឌ្ឍន>
    text <បញ្ញាជវេន សម្បន្នា សម្មោទន្តិ តតោ តតោ។>
  text <១៥៣>
    text <សតមេកោ ច មេ បុត្តា ធតរដ្ឋ មយា សុតា>
    text <តេសំ ត្វំ កិច្ចមក្ខាហិ នាវរុជ្ឈន្តិ តេ វចោ។>
  text <១៥៤>
    text <ឧបបន្នោបិ ចេ ហោតិ ជាតិយា វិនយេន វា>
    text <អថ បច្ឆា កុរុតេ យោគំ កិច្ឆេ អាបាសុ សីទតិ។>
  text <១៥៥>
    text <តស្ស សំហីរបញ្ញស្ស វិវរោ ជាយតេ មហា>
    text <រត្តិមន្ធោវ រូបានិ ថូលានិ មនុបស្សតិ។>
  text <១៥៦>
    text <អសារេ សារយោគញ្ញូ មតិំ ន ត្វេវ វិន្ទតិ>
    text <សរភោវ គិរិទុគ្គស្មិំ អន្តរាយេវ សីទតិ។>
  text <១៥៧>
    text <ហីនជច្ចោបិ ចេ ហោតិ ឧដ្ឋាតា ធិតិមា នរោ>
    text <អាចារសីលសម្បន្នោ និសេ អគ្គីវ ភាសតិ។>
  text <១៥៨>
    text <ឯតំ មេ ឧបមំ កត្វា បុត្តេ វិជ្ជាសុ វាចយ>
    text <សំវិរូឡ្ហេថ មេធាវី ខេត្តេ ពីជំវ វុដ្ឋិយាតិ។>
  stand <ចូឡហំសជាតកំ ឆដ្ឋំ។>
  text <  <
  text <៥០៣។ សត្តិគុម្ពជាតកំ ៧>
  text <១៥៩>
    text <មិគលុទ្ទោ មហារាជា បញ្ចាលានំ រថេសភោ>
    text <និក្ខន្តោ សហ សេនាយ ឱគណោ វនមាគមា។>
  text <១៦០>
    text <តត្ថទ្ទសា អរញ្ញស្មិំ តក្ករានំ កុដិំ កតំ>
    text <តស្សា កុដិយា និក្ខម្ម សុវោ លុទ្ទានិ ភាសតិ។>
  text <១៦១>
    text <សម្បន្នវាហនោ បោសោ យុវា សម្មដ្ឋកុណ្ឌលោ>
    text <សោភតិ លោហិតុណ្ហីសោ ទិវា សូរិយោវ ភាសតិ។>
  text <១៦២>
    text <មជ្ឈន្ហិកេ សម្បតិកេ សុត្តោ រាជា សសារថិ>
    text <ហន្ទស្សាភរណំ សព្ពំ គណ្ហាម សាហសា មយំ។>
  text <១៦៣>
    text <និសីថេបិ រហោ ទានិ សុត្តោ រាជា សសារថិ>
    text <អាទាយ វត្ថំ មណិកុណ្ឌលញ្ច ហន្ត្វាន សាខាហិ អវត្ថរាម។>
  text <១៦៤>
    text <កិន្នុ ឧម្មត្តរូបោវ សត្តិគុម្ព បភាសសិ>
    text <ទុរាសទា ហិ រាជានោ អគ្គិ បជ្ជលិតោ យថា។>
  text <១៦៥>
    text <អថ ត្វំ បតិកោលម្ព មត្តោ ថុល្លានិ គជ្ជសិ>
    text <មាតរិ មយ្ហំ នគ្គាយ កិន្នុ ត្វំ វិជិគុច្ឆសេ។>
  text <១៦៦>
    text <ឧដ្ឋេហិ សម្ម តរមានោ រថំ យោជេហិ សារថិ>
    text <សកុណោ មេ ន រុច្ចតិ អញ្ញំ គច្ឆាម អស្សមំ។>
  text <១៦៧>
    text <យុត្តោ រថោ មហារាជ យុត្តោ ច ពលវាហនោ>
    text <អធិតិដ្ឋ មហារាជ អញ្ញំ គច្ឆាម អស្សមំ។>
  text <១៦៨>
    text <កោ នុមេវ គតា សព្ពេ យេ អស្មិំ បរិចារកា>
    text <ឯស គច្ឆតិ បញ្ចាលោ មុត្តោ តេសំ អទស្សនា។>
  text <១៦៩>
    text <កោទណ្ឌកានិ គណ្ហថ សត្តិយោ តោមរានិ ច>
    text <ឯស គច្ឆតិ បញ្ចាលោ មា វោ មុញ្ចិត្ថ ជីវតំ។>
  text <១៧០>
    text <អថាបរោ បដិនន្ទិត្ថ សុវោ លោហិតតុណ្ឌកោ>
    text <ស្វាគតំ តេ មហារាជ អថោ តេ អទុរាគតំ>
    text <ឥស្សរោសិ អនុប្បត្តោ យំ ឥធត្ថិ បវេទយ។>
  text <១៧១>
    text <តិន្ទុកានិ បិយាលានិ មធុកេ កាសុមារិយោ>
    text <ផលានិ ខុទ្ទកប្បានិ ភុញ្ជ រាជ វរំ វរំ។>
  text <១៧២>
    text <ឥទម្បិ បានីយំ សីតំ អាភតំ គិរិគព្ភរា>
    text <តតោ បិវ មហារាជ សចេ ត្វំ អភិកង្ខសិ។>
  text <១៧៣>
    text <អរញ្ញំ ឧញ្ឆាយ គតា យេ អស្មិំ បរិចារកា>
    text <សយំ ឧដ្ឋាយ គណ្ហវ្ហោ ហត្ថា មេ នត្ថិ ទាតវេ។>
  text <១៧៤>
    text <ភទ្ទកោ វតយំ បក្ខី ទិជោ បរមធម្មិកោ>
    text <អថេសោ ឥតរោ បក្ខី សុវោ លុទ្ទានិ ភាសតិ។>
  text <១៧៥>
    text <ឯតំ ហនថ ពន្ធថ មា វោ មុញ្ចិត្ថ ជីវតំ>
    text <ឥច្ចេវំ វិលបន្តស្ស សោត្ថិំ បត្តោស្មិ អស្សមំ។>
  text <១៧៦>
    text <ភាតរោស្ម មហារាជ សោទរិយា ឯកមាតុកា>
    text <ឯករុក្ខស្មិំ សំវឌ្ឍា នានាខេត្តគតា ឧភោ។>
  text <១៧៧>
    text <សត្តិគុម្ពោ ច ចោរានំ អហញ្ច ឥសីនំ ឥធ>
    text <អសតំ សោ សតំ អហំ តេន ធម្មេន នោ វិនា។>
  text <១៧៨>
    text <តត្ថ វធោ ច ពន្ធោ ច និកតី វញ្ចនានិ ច>
    text <អាលោបា សាហសាការា តានិ សោ តត្ថ សិក្ខតិ។>
  text <១៧៩>
    text <ឥធ សច្ចញ្ច ធម្មោ ច អហិំសា សំយមោ ទមោ>
    text <អាសនូទកទាយីនំ អង្កេ វទ្ធោស្មិ ភារធ។>
  text <១៨០>
    text <យំ យញ្ហិ រាជ ភជតិ សន្តំ វា យទិ វា អសំ>
    text <សីលវន្តំ វិសីលំ វា វសំ តស្សេវ គច្ឆតិ។>
  text <១៨១>
    text <យាទិសំ កុរុតេ មិត្តំ យាទិសំ ចូបសេវតិ>
    text <សោបិ តាទិសកោ ហោតិ សហវាសោ ហិ តាទិសោ។>
  text <១៨២>
    text <សេវមានោ សេវមានំ សម្ផុដ្ឋោ សម្ផុសំ បរំ>
    text <សរោ ទិទ្ធោ កលាបំវ អលិត្តមុបលិម្បតិ>
    text <ឧបលេបភយា ធីរោ នេវ បាបសខា សិយា។>
  text <១៨៣>
    text <បូតិមច្ឆំ កុសគ្គេន យោ នរោ ឧបនយ្ហតិ>
    text <កុសាបិ បូតិ វាយន្តិ ឯវំ ពាលូបសេវនា។>
  text <១៨៤>
    text <តគរញ្ច បលាសេន យោ នរោ ឧបនយ្ហតិ>
    text <បត្តាបិ សុរភិ វាយន្តិ ឯវំ ធីរូបសេវនា។>
  text <១៨៥>
    text <តស្មា បត្តបុដស្សេវ ញត្វា សម្បាកមត្តនោ>
    text <អសន្តេ នោបសេវេយ្យ សន្តេ សេវេយ្យ បណ្ឌិតោ>
    text <អសន្តោ និរយំ នេន្តិ សន្តោ បាបេន្តិ សុគ្គតិន្តិ។>
  stand <សត្តិគុម្ពជាតកំ សត្តមំ។>
  text <  <
  text <៥០៤។ ភល្លាតិយជាតកំ ៨>
  text <១៨៦>
    text <ភល្លាតិយោ នាម អហោសិ រាជា រដ្ឋំ បហាយ មិគវំ អចារិ សោ>
    text <អគមា គិរិវរំ គន្ធមាទនំ សុបុប្ផិតំ កិម្បុរិសានុចិណ្ណំ។>
  text <១៨៧>
    text <សាឡូរសង្ឃញ្ច និសេធយិត្វា ធនុំ កលាបញ្ច សោ និក្ខិបិត្វា>
    text <ឧបាគមិ វចនំ វត្តុកាមោ យត្ថដ្ឋិតា កិម្បុរិសា អហេសុំ។>
  text <១៨៨>
    text <ហិមច្ចយេ ហេមវតាយ តីរេ កិមិធដ្ឋិតា មន្តយវ្ហោ អភិណ្ហំ>
    text <បុច្ឆាមិ វោ មានុសទេហវណ្ណេ កថំ នុ ជានន្តិ មនុស្សលោកេ។>
  text <១៨៩>
    text <មល្លំ គិរិំ បណ្ឌរកំ តិកូដំ សីតោទកា អនុវិចរាម នជ្ជោ>
    text <មិគា មនុស្សាវ និភាសវណ្ណា ជានន្តិ នោ កិម្បុរិសាតិ លុទ្ទ។>
  text <១៩០>
    text <សុកិច្ឆរូបំ បរិទេវយវ្ហោ អាលិង្គិតោ ចាសិ បិយោ បិយាយ>
    text <បុច្ឆាមិ វោ មានុសទេហវណ្ណេ កិមិធ វនេ រោទថ អប្បតីតា។>
  text <១៩១>
    text <សុកិច្ឆរូបំ បរិទេវយវ្ហោ អាលិង្គិតោ ចាសិ បិយោ បិយាយ>
    text <បុច្ឆាមិ វោ មានុសទេហវណ្ណេ កិមិធ វនេ វិលបថ អប្បតីតា។>
  text <១៩២>
    text <សុកិច្ឆរូបំ បរិទេវយវ្ហោ អាលិង្គិតោ ចាសិ បិយោ បិយាយ>
    text <បុច្ឆាមិ វោ មានុសទេហវណ្ណេ កិមិធ វនេ សោចថ អប្បតីតា។>
  text <១៩៣>
    text <មយេករត្តំ វិប្បវសិម្ហ លុទ្ទ អកាមកា អញ្ញមញ្ញំ សរន្តា>
    text <តមេករត្តំ អនុតប្បមានា សោចាម សា រត្តិ បុនំ ន ហេស្សតិ។>
  text <១៩៤>
    text <យមេករត្តំ អនុតប្បថេតំ ធនំ វ នដ្ឋំ បិតរំ វ បេតំ>
    text <បុច្ឆាមិ វោ មានុសទេហវណ្ណេ កថំ វិនា វាសមកប្បយិត្ថ។>
  text <១៩៥>
    text <យមិមំ នទិំ បស្សសិ សីឃសោតំ នានាទុមច្ឆាទនំ សេលកូលំ>
    text <តំ មេ បិយោ ឧត្តរិ វស្សកាលេ មមញ្ច មញ្ញំ អនុពន្ធតីតិ។>
  text <១៩៦>
    text <អហញ្ច អង្កោលកមោចិនាមិ អតិមុត្តកំ សត្តលិយោថិកញ្ច>
    text <បិយោ ច មេ ហេហិតិ មាលភារី អហញ្ច នំ មាលិនី អជ្ឈុបេស្សំ។>
  text <១៩៧>
    text <អហញ្ចិទំ កុរវកមោចិនាមិ ឧទ្ទាលកា បាដលិសិន្ធុវារកា>
    text <បិយោ ច មេ ហេហិតិ មាលភារី អហញ្ច នំ មាលិនី អជ្ឈុបេស្សំ។>
  text <១៩៨>
    text <អហញ្ច សាលស្ស សុបុប្ផិតស្ស ឱចេយ្យ បុប្ផានិ ករោមិ មាលំ>
    text <បិយោ ច មេ ហេហិតិ មាលភារី អហញ្ច នំ មាលិនី អជ្ឈុបេស្សំ។>
  text <១៩៩>
    text <អហញ្ច សាលស្ស សុបុប្ផិតស្ស ឱចេយ្យ បុប្ផានិ ករោមិ ភារំ>
    text <ឥទញ្ច នោ ហេហិតិ សន្ថរត្ថំ យត្ថជ្ជិមំ វិហរិស្សាម រត្តិំ។>
  text <២០០>
    text <អហញ្ច ខោ អគឡុំ ចន្ទនញ្ច សិលាយ បិំសាមិ បមត្តរូបា>
    text <បិយោ ច មេ ហេហិតិ រោសិតង្គោ អហញ្ច នំ រោសិតា អជ្ឈុបេស្សំ។>
  text <២០១>
    text <អថាគមា សលិលំ សីឃសោតំ នុទំ សាលេ សលឡេ កណ្ណិការេ>
    text <អាបូរថ តេន មុហុត្តកេន សាយំ នទី អាសិ មយា សុទុត្តរា។>
  text <២០២>
    text <ឧភោសុ តីរេសុ មយំ តទា ឋិតា សម្បស្សន្តា ឧភយោ អញ្ញមញ្ញំ>
    text <សកិម្បិ រោទាម សកិំ ហសាម កិច្ឆេន នោ អាគមា សំវរី សា។>
  text <២០៣>
    text <បាតោវ ខោ ឧគ្គតេ សូរិយម្ហិ ចតុក្កំ នទិំ ឧត្តរិយាន លុទ្ទ>
    text <អាលិង្គិយា អញ្ញមញ្ញំ មយំ ឧភោ សកិម្បិ រោទាម សកិំ ហសាម។>
  text <២០៤>
    text <តីហូនកំ សត្តសតានិ លុទ្ទ យមិធ មយំ វិប្បវសិម្ហ បុព្ពេ>
    text <វស្សេកិមំ ជីវិតំ ភូមិបាល កោ នីធ កន្តាយ វិនា វសេយ្យ។>
  text <២០៥>
    text <អាយុញ្ច វោ កីវតកោ នុ សម្ម សចេបិ ជានាថ វទេថ អាយុំ>
    text <អនុស្សវា វុឌ្ឍតោ អាគមា វា អក្ខាថ មេ តំ អវិកម្បមានា។>
  text <២០៦>
    text <អាយុញ្ច នោ វស្សសហស្សំ លុទ្ទ ន ចន្តរា បាបកោ អត្ថិ រោគោ>
    text <អប្បញ្ច ទុក្ខំ សុខមេវ ភិយ្យោ អវីតរាគា វិជហាម ជីវិតំ។>
  text <២០៧>
    text <ឥទញ្ច សុត្វាន អមានុសានំ ភល្លាតិយោ ឥត្តរ ជីវិតន្តិ>
    text <និវត្តថ ន មិគវំ អចរិ អទាសិ ទានានិ អភុញ្ជិ ភោគេ។>
  text <២០៨>
    text <ឥទញ្ច សុត្វាន អមានុសានំ សម្មោទថ មា កលហំ អកត្ថ>
    text <មា វោ តបី អត្តកម្មាបរាធោ យថាបិ តេ កិម្បុរិសេករត្តំ។>
  text <២០៩>
    text <ឥទញ្ច សុត្វាន អមានុសានំ សម្មោទថ មា វិវាទំ អកត្ថ>
    text <មា វោ តបី អត្តកម្មាបរាធោ យថាបិ តេ កិម្បុរិសេករត្តំ។>
  text <២១០>
    text <វិវិធំ អធិមនា សុណោមហំ វចនបថំ តវ អត្ថសំហិតំ>
    text <មុញ្ចំ គិរំ នុទសេវ មេ ទរំ សមណ សុខាវហ ជីវ មេ ចិរន្តិ។>
  stand <ភល្លាតិយជាតកំ អដ្ឋមំ។>
  text <  <
  text <៥០៥។ សោមនស្សជាតកំ ៩>
  text <២១១>
    text <កោ តំ ហិំសតិ ហេឋេតិ កិំ ទុម្មនោ សោចសិ អប្បតីតោ>
    text <កស្សជ្ជ មាតាបិតរោ រុទន្តុ ក្វជ្ជ សេតុ និហតោ បថព្យា។>
  text <២១២>
    text <តុដ្ឋោស្មិ ទេវ តវ ទស្សនេន ចិរស្សំ បស្សាមិ តំ ភូមិបាល>
    text <អហិំសកោ រេណុមនុប្បវិស្ស បុត្តេន តេ ហេឋយិតោស្មិ ទេវ។>
  text <២១៣>
    text <អាយន្តុ ទោវារិកា ខគ្គពន្ធា កាសាវិយា យន្តុ អន្តេបុរន្តំ>
    text <ហន្ត្វាន តំ សោមនស្សំ កុមារំ ឆេត្វាន សីសំ វរមាហរន្តុ។>
  text <២១៤>
    text <បេសិតា រាជិនោ ទូតា កុមារំ ឯតទព្រវុំ>
    text <ឥស្សរេន វិតិណ្ណោសិ វធំ បត្តោសិ ខត្តិយ។>
  text <២១៥>
    text <ស រាជបុត្តោ បរិទេវយន្តោ ទសង្គុលិំ អញ្ជលិំ បគ្គហេត្វា>
    text <អហម្បិ ឥច្ឆាមិ ជនិន្ទ ទដ្ឋុំ ជីវំ មំ នេត្វា បដិទស្សយេថ។>
  text <២១៦>
    text <តស្ស តំ វចនំ សុត្វា រញ្ញោ បុត្តំ អទស្សយុំ>
    text <បុត្តោ ច បិតរំ ទិស្វា ទូរតោវជ្ឈភាសថ។>
  text <២១៧>
    text <អាគច្ឆុំ ទោវារិកា ខគ្គពន្ធា កាសាវិយា ហន្តុ មមំ ជនិន្ទ>
    text <អក្ខាហិ មេ បុច្ឆិតោ ឯតមត្ថំ អបរាធោ កោ និធ មមជ្ជ អត្ថិ។>
  text <២១៨>
    text <សាយញ្ច បាតោ ឧទកំ សជាតិ អគ្គិំ សទា បារិចរតប្បមត្តោ>
    text <តំ តាទិសំ សំយតំ ព្រហ្មចារិំ កស្មា តុវំ ព្រូសិ គហប្បតីតិ។>
  text <២១៩>
    text <តាលា ច មូលា ច ផលា ច ទេវ បរិគ្គហា វិវិធា សន្តិមស្ស>
    text <តេ រក្ខតិ គោបយតប្បមត្តោ តស្មា អហំ ព្រូមិ គហប្បតីតិ។>
  text <២២០>
    text <សច្ចំ ខោ ឯតំ វទសិ កុមារ បរិគ្គហា វិវិធា សន្តិមស្ស>
    text <តេ រក្ខតិ គោបយតប្បមត្តោ ស ព្រាហ្មណោ គហបតិ តេន ហោតិ។>
  text <២២១>
    text <សុណន្តុ មយ្ហំ បរិសា សមាគតា សនេគមា ជានបទា ច សព្ពេ>
    text <ពាលាយំ ពាលស្ស វចោ និសម្ម អហេតុនា ឃាតយតេ មំ ជនិន្ទោ។>
  text <២២២>
    text <ទឡ្ហស្មិ មូលេ វិសដេ វិរូឡ្ហេ ទុន្និក្កយោ វេឡុ បសាខជាតោ>
    text <វន្ទាមិ បាទានិ តវ ជនិន្ទ អនុជាន មំ បព្ពជិស្សាមិ ទេវ។>
  text <២២៣>
    text <ភុញ្ជស្សុ ភោគេ វិបុលេ កុមារ សព្ពញ្ច តេ ឥស្សរិយំ ទទាមិ>
    text <អជ្ជេវ ត្វំ កុរូនំ ហោហិ រាជា មា បព្ពជី បព្ពជ្ជា ហិ ទុក្ខា។>
  text <២២៤>
    text <កិន្នូធ ទេវ តវមត្ថិ ភោគា បុព្ពេវហំ ទេវលោកេ រមិស្សំ>
    text <រូបេហិ សទ្ទេហិ អថោ រសេហិ គន្ធេហិ ផស្សេហិ មនោរមេហិ។>
  text <២២៥>
    text <ភុត្តា ច មេ ភោគា តិទិវស្មិំ ទេវ បរិវារិតា អច្ឆរានំ គណេន>
    text <តុវញ្ច ពាលំ បរនេយ្យំ វិទិត្វា ន តាទិសេ រាជកុលេ វសេយ្យំ។>
  text <២២៦>
    text <សចាហំ ពាលោ បរនេយ្យោ អស្មិ ឯកាបរាធំ ខម បុត្ត មយ្ហំ>
    text <បុនបិ ចេ ឯទិសកំ ភវេយ្យ យថាមតិំ សោមនស្ស ករោហិ។>
  text <២២៧>
    text <អនិសម្ម កតំ កម្មំ អនវត្ថាយ ចិន្តិតំ>
    text <ភេសជ្ជស្សេវ វេភង្គោ វិបាកោ ហោតិ បាបកោ។>
  text <២២៨>
    text <និសម្ម ច កតំ កម្មំ សម្មាវត្ថាយ ចិន្តិតំ>
    text <ភេសជ្ជស្សេវ សម្បត្តិ វិបាកោ ហោតិ ភទ្រកោ។>
  text <២២៩>
    text <អលសោ គិហី កាមភោគី ន សាធុ អសញ្ញតោ បព្ពជិតោ ន សាធុ>
    text <រាជា ន សាធុ អនិសម្មការី យោ បណ្ឌិតោ កោធនោ តំ ន សាធុ។>
  text <២៣០>
    text <និសម្ម ខត្តិយោ កយិរា នានិសម្ម ទិសម្បតិ>
    text <និសម្មការិនោ រាជ យសោ កិត្តិ ច វឌ្ឍតិ។>
  text <២៣១>
    text <និសម្ម ទណ្ឌំ បណយេយ្យ ឥស្សរោ វេគា កតំ តប្បតិ ភូមិបាល>
    text <សម្មាបណីធី ច នរស្ស អត្ថា អនានុតប្បា តេ ភវន្តិ បច្ឆា។>
  text <២៣២>
    text <អនានុតប្បានិ ហិ យេ ករោន្តិ វិភជ្ជ កម្មាយតនានិ លោកេ>
    text <វិញ្ញុប្បសត្ថានិ សុខុទ្រយានិ ភវន្តិ ពុទ្ធានុមតានិ តានិ។>
  text <២៣៣>
    text <អាគច្ឆុំ ទោវារិកា ខគ្គពន្ធា កាសាវិយា ហន្តុ មមំ ជនិន្ទ>
    text <មាតុញ្ច អង្កស្មិមហំ និសិន្នោ អាកឌ្ឍិតោ សហសា តេហិ ទេវ។>
  text <២៣៤>
    text <កដុកញ្ហិ សម្ពាធំ សុកិច្ឆំ បត្តោ មធុរម្បិ យំ ជីវិតំ លទ្ធ រាជ>
    text <កិច្ឆេនហំ អជ្ជ វធា បមុត្តោ បព្ពជ្ជមេវាភិមនោហមស្មិ។>
  text <២៣៥>
    text <បុត្តោ តវាយំ តរុណោ សុធម្មេ អនុកម្បកោ សោមនស្សោ កុមារោ>
    text <តំ យាចមានោ ន លភាមិ ស្វជ្ជ អរហសិ នំ យាចិតវេ តុវម្បិ។>
  text <២៣៦>
    text <រមស្សុ ភិក្ខាចរិយាយ បុត្ត និសម្ម ធម្មេសុ បរិព្ពជស្សុ>
    text <សព្ពេសុ ភូតេសុ និធាយ ទណ្ឌំ អនិន្ទិតោ ព្រហ្មមុបេហិ ឋានំ។>
  text <២៣៧>
    text <អច្ឆេរ រូបំ វត យាទិសញ្ច ទុក្ខិតំ មំ ទុក្ខាបយសេ សុធម្មេ>
    text <យាចស្សុ បុត្តំ ឥតិ វុច្ចមានា ភិយ្យោវ ឧស្សាហយសេ កុមារំ។>
  text <២៣៨>
    text <យេ វិប្បមុត្តា អនវជ្ជភោគិនោ បរិនិព្ពុតា លោកមិមំ ចរន្តិ>
    text <តមរិយមគ្គំ បដិបជ្ជមានំ ន ឧស្សហេ វារយិតុំ កុមារំ។>
  text <២៣៩>
    text <អទ្ធា ហវេ សេវិតព្ពា សបញ្ញា ពហុស្សុតា យេ ពហុឋានចិន្តិនោ>
    text <យេសាយំ សុត្វាន សុភាសិតានិ អប្បោស្សុក្កា វីតសោកា សុធម្មាតិ។>
  stand <សោមនស្សជាតកំ នវមំ។>
  text <  <
  text <៥០៦។ ចម្បេយ្យជាតកំ ១០>
  text <២៤០>
    text <កា នុ វិជ្ជុរិវាភាសិ ឱសធី វិយ តារកា>
    text <ទេវតា នុសិ គន្ធព្ពី ន តំ មញ្ញាមិ មានុសិំ។>
  text <២៤១>
    text <នម្ហិ ទេវី ន គន្ធព្ពី ន មហារាជ មានុសី>
    text <នាគកញ្ញាស្មិ ភទ្ទន្តេ អត្ថេនម្ហិ ឥធាគតា។>
  text <២៤២>
    text <វិព្ភន្តចិត្តា កុបិតិន្ទ្រិយាសិ នេត្តេហិ តេ វារិគណា សវន្តិ>
    text <កិំ តេ នដ្ឋំ កិំ បន បត្ថយានា ឥធាគតា នារិ តទិង្ឃ ព្រូហិ។>
  text <២៤៣>
    text <យមុគ្គតេជោ ឧរគោតិ ចាហុ នាគោតិ នំ អាហុ ជនា ជនិន្ទ>
    text <តមគ្គហី បុរិសោ ជីវិកត្ថោ តំ ពន្ធនា មុញ្ច បតី មមេសោ។>
  text <២៤៤>
    text <កថំ ន្វយំ ពលវិរិយូបបន្នោ ហត្ថត្ត មាគច្ឆិ វនិព្ពកស្ស>
    text <អក្ខាហិ មេ នាគកញ្ញេ តមត្ថំ កថំ វិជានេមុ គហីតនាគំ។>
  text <២៤៥>
    text <នគរម្បិ នាគោ ភស្មំ ករេយ្យ តថា ហិ សោ ពលវិរិយូបបន្នោ>
    text <ធម្មញ្ច នាគោ អបចាយមានោ តស្មា បរក្កម្ម តបោ ករោតិ។>
  text <២៤៦>
    text <ចាតុទ្ទសិំ បញ្ចទសិំ ច រាជ ចតុប្បថេ សម្មតិ នាគរាជា>
    text <តមគ្គហី បុរិសោ ជីវិកត្ថោ តំ ពន្ធនា មុញ្ច បតី មមេសោ។>
  text <២៤៧>
    text <សោឡសិត្ថិសហស្សានិ អាមុត្តមណិកុណ្ឌលា>
    text <វារិគេហសយា នារី តាបិ តំ សរណំ គតា។>
  text <២៤៨>
    text <ធម្មេន មោចេហិ អសាហសេន គាមេន និក្ខេន គវំ សតេន>
    text <ឱស្សដ្ឋកាយោ ឧរគោ ចរាតុ បុញ្ញត្ថិកោ មុញ្ចតុ ពន្ធនស្មា។>
  text <២៤៩>
    text <ធម្មេន មោចេមិ អសាហសេន គាមេន និក្ខេន គវំ សតេន>
    text <ឱស្សដ្ឋកាយោ ឧរគោ ចរាតុ បុញ្ញត្ថិកោ មុញ្ចតុ ពន្ធនស្មា។>
  text <២៥០>
    text <ទម្មិ និក្ខសតំ លុទ្ទ ថូលញ្ច មណិកុណ្ឌលំ>
    text <ចតុស្សទញ្ច បល្លង្កំ ឧមាបុប្ផសរិន្និភំ។>
  text <២៥១>
    text <ទ្វេ ច សាទិសិយោ ភរិយា ឧសភញ្ច គវំ សតំ>
    text <ឱស្សដ្ឋកាយោ ឧរគោ ចរាតុ បុញ្ញត្ថិកោ មុញ្ចតុ ពន្ធនស្មា។>
  text <២៥២>
    text <វិនាបិ ទានា តវ វចនំ ជនិន្ទ មុញ្ចេមុ នំ ឧរគំ ពន្ធនស្មា>
    text <ឱស្សដ្ឋកាយោ ឧរគោ ចរាតុ បុញ្ញត្ថិកោ មុញ្ចតុ ពន្ធនស្មា។>
  text <២៥៣>
    text <មុត្តោ ចម្បេយ្យកោ នាគោ រាជានំ ឯតទព្រវិ>
    text <នមោ តេ កាសិរាជត្ថុ នមោ តេ កាសិវឌ្ឍន>
    text <អញ្ជលិំ តេ បគ្គណ្ហាមិ បស្សេយ្យំ មេ និវេសនំ។>
  text <២៥៤>
    text <អទ្ធា ហិ ទុព្ពិស្សសមេតមាហុ យំ មានុសោ វិស្សសេ អមានុសម្ហិ>
    text <សចេ ច មំ យាចសិ ឯតមត្ថំ ទក្ខេមុ តេ នាគ និវេសនានិ។>
  text <២៥៥>
    text <សចេបិ វាតោ គិរិមាវហេយ្យ ចន្ទោ ច សុរិយោ ច ឆមា បតេយ្យុំ>
    text <សព្ពា ច នជ្ជោ បដិសោតំ វជេយ្យុំ ន ត្វេវហំ រាជ មុសា ភណេយ្យំ។>
  text <២៥៦>
    text <នភំ ផលេយ្យ ឧទធីបិ សុស្សេ សំវដ្ដយេ ភូតធរា វសុន្ធរា>
    text <សិលុច្ចយោ មេរុ សមូលមុប្បតេ ន ត្វេវហំ រាជ មុសា ភណេយ្យំ។>
  text <២៥៧>
    text <អទ្ធា ហិ ទុព្ពិស្សសមេតមាហុ យំ មានុសោ វិស្សសេ អមានុសម្ហិ>
    text <សចេ ច មំ យាចសិ ឯតមត្ថំ ទក្ខេមុ តេ នាគ និវេសនានិ។>
  text <២៥៨>
    text <តុម្ហេ ខោត្ថ ឃោរវិសា ឧឡារា មហាតេជា ខិប្បកោបី ច ហោថ>
    text <មំការណា ពន្ធនស្មា បមុត្តោ អរហសិ នោ ជានិតុយេ កតានិ។>
  text <២៥៩>
    text <សោ បច្ចតំ និរយេ ឃោររូបេ មា កាយិកំ សាតមលត្ថ កិញ្ចិ>
    text <បេឡាយ ពទ្ធោ មរណំ ឧបេតុ យោ តាទិសំ កម្មកតំ ន ជានេ។>
  text <២៦០>
    text <សច្ចប្បដិញ្ញា តវមេស ហោតុ អក្កោធនោ ហោហិ អនុបនាហី>
    text <សព្ពញ្ច តេ នាគកុលំ សុបណ្ណា អគ្គិំវ គិម្ហេសុ វិវជ្ជយន្តុ។>
  text <២៦១>
    text <អនុកម្បសី នាគកុលំ ជនិន្ទ មាតា យថា សុប្បិយំ ឯកបុត្តំ>
    text <អហញ្ច តេ នាគកុលេន សទ្ធិំ កាហាមិ វេយ្យាវដិកំ ឧឡារំ។>
  text <២៦២>
    text <យោជេន្តុ វេ រាជរថេ សុចិត្តេ កម្ពោជកេ អស្សតរេ សុទន្តេ>
    text <នាគេ ច យោជេន្តុ សុវណ្ណកប្បនេ ទក្ខេមុ នាគស្ស និវេសនានិ។>
  text <២៦៣>
    text <ភេរី មុទិង្គា បណវា ច សង្ខា អវជ្ជយិំសុ ឧគ្គសេនស្ស រញ្ញោ>
    text <បាយាសិ រាជា ពហុសោភមានោ បុរក្ខតោ នារិគណស្ស មជ្ឈេ។>
  text <២៦៤>
    text <សុវណ្ណចិតកំ ភូមិំ អទ្ទក្ខិ កាសិវឌ្ឍនោ>
    text <សោវណ្ណមយបាសាទេ វេឡុរិយផលកត្ថតេ។>
  text <២៦៥>
    text <ស រាជា បាវិសិ ព្យម្ហំ ចម្បេយ្យស្ស និវេសនំ>
    text <អាទិច្ចវណ្ណសន្និភំ កំសវិជ្ជុ បភស្សរំ។>
  text <២៦៦>
    text <នានារុក្ខេហិ សញ្ឆន្នំ នានាគន្ធសមីរិតំ>
    text <សោ បាវេក្ខិ កាសិរាជា ចម្បេយ្យស្ស និវេសនំ។>
  text <២៦៧>
    text <បវិដ្ឋស្មិំ កាសិរញ្ញេ ចម្បេយ្យស្ស និវេសនំ>
    text <ទិព្ពា តូរិយា បវជ្ជិំសុ នាគកញ្ញា ច នច្ចិសុំ។>
  text <២៦៨>
    text <តំ នាគកញ្ញា ចរិតំ គណេន អន្វារុហី កាសិរាជា បសន្នោ>
    text <និសីទិ សោវណ្ណមយម្ហិ បីឋេ សាបស្សយេ ចន្ទនសារលិត្តេ។>
  text <២៦៩>
    text <សោ តត្ថ ភុត្វា ច អថោ រមិត្វា ចម្បេយ្យកំ កាសិរាជា អវោច>
    text <វិមានសេដ្ឋានិ ឥមានិ តុយ្ហំ អាទិច្ចវណ្ណានិ បភស្សរានិ>
    text <នេតាទិសំ អត្ថិ មនុស្សលោកេ កិំ បត្ថយំ នាគ តបោ ករោសិ។>
  text <២៧០>
    text <តា កម្ពុកាយូរធរា សុវត្ថា វដ្ដង្គុលី តម្ពតលូបបន្នា>
    text <បគ្គយ្ហ បាយេន្តិ អនោមវណ្ណា នេតាទិសំ អត្ថិ មនុស្សលោកេ>
    text <កិំ បត្ថយំ នាគ តបោ ករោសិ។>
  text <២៧១>
    text <នជ្ជោ ច តេមា បុថុលោមមច្ឆា អាដា សកុន្តាភិរុទា សុតិត្ថា>
    text <នេតាទិសំ អត្ថិ មនុស្សលោកេ កិំ បត្ថយំ នាគ តបោ ករោសិ។>
  text <២៧២>
    text <កោញ្ចា មយូរា ទិវិយា ច ហំសា វគ្គុស្សរា កោកិលា សម្បតន្តិ>
    text <នេតាទិសំ អត្ថិ មនុស្សលោកេ កិំ បត្ថយំ នាគ តបោ ករោសិ។>
  text <២៧៣>
    text <អម្ពា ច សាលា តិលកា ច ជម្ពុយោ ឧទ្ទាលកា បាដលិយោ ច ផុល្លា>
    text <នេតាទិសំ អត្ថិ មនុស្សលោកេ កិំ បត្ថយំ នាគ តបោ ករោសិ។>
  text <២៧៤>
    text <ឥមា ច តេ បោក្ខរញ្ញោ សមន្តតោ ទិព្ពា ច គន្ធា សតតំ បវាយន្តិ>
    text <នេតាទិសំ អត្ថិ មនុស្សលោកេ កិំ បត្ថយំ នាគ តបោ ករោសិ។>
  text <២៧៥>
    text <ន បុត្តហេតុ ន ធនស្ស ហេតុ ន អាយុនោ ចាបិ ជនិន្ទ ហេតុ>
    text <មនុស្សយោនិំ អភិបត្ថយានោ តស្មា បរក្កម្ម តបោ ករោមិ។>
  text <២៧៦>
    text <ត្វំ លោហិតក្ខោ វិហតន្តរំសោ អលង្កតោ កប្បិតកេសមស្សុ>
    text <សុរោសិតោ លោហិតចន្ទនេន គន្ធព្ពរាជាវ ទិសា បភាសសិ។>
  text <២៧៧>
    text <ទេវិទ្ធិបត្តោសិ មហានុភាវោ សព្ពេហិ កាមេហិ សមង្គិភូតោ>
    text <បុច្ឆាមិ តំ នាគរាជេតមត្ថំ សេយ្យោ ឥតោ កេន មនុស្សលោកោ។>
  text <២៧៨>
    text <ជនិន្ទ នាញ្ញត្រ មនុស្សលោកា សុទ្ធី វ សំវិជ្ជតិ សំយមោ វា>
    text <អហញ្ច លទ្ធាន មនុស្សយោនិំ កាហាមិ ជាតិមរណស្ស អន្តំ។>
  text <២៧៩>
    text <អទ្ធា ហវេ សេវិតព្ពា សបញ្ញា ពហុស្សុតា យេ ពហុឋានចិន្តិនោ>
    text <នារិយោ ច ទិស្វាន តុវញ្ច នាគ កាហាមិ បុញ្ញានិ អនប្បកានិ។>
  text <២៨០>
    text <អទ្ធា ហវេ សេវិតព្ពា សបញ្ញា ពហុស្សុតា យេ ពហុឋានចិន្តិនោ>
    text <នារិយោ ច ទិស្វាន មមញ្ច រាជ ករោហិ បុញ្ញានិ អនប្បកានិ។>
  text <២៨១>
    text <ឥទញ្ច មេ ជាតរូបំ បហូតំ រាសី សុវណ្ណស្ស ច តាលមត្តា>
    text <ឥតោ ហរិត្វាន សុវណ្ណឃរានិ ករស្សុ រូបិយបាការំ ករោន្តុ។>
  text <២៨២>
    text <មុត្តា ច វាហសហស្សានិ បញ្ច វេឡុរិយមិស្សានិ ឥតោ ហរិត្វា>
    text <អន្តេបុរេ ភូមិយំ សន្ថរន្តុ និក្កទ្ទមា ហេហិតិ នីរជា ច។>
  text <២៨៣>
    text <ឯតាទិសំ អាវស រាជសេដ្ឋ វិមានសេដ្ឋំ ពហុ សោភមានំ>
    text <ពារាណសិំ នគរំ ឥទ្ធំ ផីតំ រជ្ជញ្ច ការេហិ អនោមបញ្ញាតិ។>
  stand <ចម្បេយ្យជាតកំ ទសមំ។>
  text <  <
  text <៥០៧។ មហាបលោភនជាតកំ ១១>
  text <២៨៤>
    text <ព្រហ្មលោកា ចវិត្វាន ទេវបុត្តោ មហិទ្ធិកោ>
    text <រញ្ញោ បុត្តោ ឧទបាទិ សព្ពកាមសមិទ្ធិសុ។>
  text <២៨៥>
    text <កាមា វា កាមសញ្ញា វា ព្រហ្មលោកេ ន វិជ្ជតិ>
    text <ស្វាស្សុ តាយេវ សញ្ញាយ កាមេហិ វិជិគុច្ឆថ។>
  text <២៨៦>
    text <តស្ស ចន្តេបុរេ អាសិ ឈានាគារំ សុមាបិតំ>
    text <សោ តត្ថ បដិសល្លីនោ ឯកោ រហសិ ឈាយថ។>
  text <២៨៧>
    text <ស រាជា បរិទេវេសិ បុត្តសោកេន អដ្ដិតោ>
    text <ឯកបុត្តោ ចយំ មយ្ហំ ន ច កាមានិ ភុញ្ជតិ។>
  text <២៨៨>
    text <កោ នុ ខ្វេត្ថ ឧបាយោ សោ កោ វា ជានាតិ កិញ្ចនំ>
    text <យោ មេ បុត្តំ បលោភេយ្យ យថា កាមានិ បត្ថយេ។>
  text <២៨៩>
    text <អហុ កុមារី តត្ថេវ វណ្ណរូបសមាហិតា>
    text <កុសលា នច្ចគីតស្ស វាទិតេ ច បទក្ខិណា។>
  text <២៩០>
    text <សា តត្ថ ឧបសង្កម្ម រាជានំ ឯតទព្រវិ>
    text <អហំ ខោ នំ បលោភេយ្យំ សចេ ភត្តា ភវិស្សតិ។>
  text <២៩១>
    text <តំ តថាវាទិនិំ រាជា កុមារិំ ឯតទព្រវិ>
    text <ត្វញ្ញេវ នំ បលោភេហិ តវ ភត្តា ភវិស្សតិ។>
  text <២៩២>
    text <សា ច អន្តេបុរំ គន្ត្វា ពហុំ កាមុបសំហិតំ>
    text <ហទយង្គមា បេមនីយា ចិត្រា គាថា អភាសថ។>
  text <២៩៣>
    text <តស្សា ច គាយមានាយ សទ្ទំ សុត្វាន នារិយា>
    text <កាមច្ឆន្ទស្ស ឧប្បជ្ជិ ជនំ សោ បរិបុច្ឆថ។>
  text <២៩៤>
    text <កស្សេសោ សទ្ទោ កោ វា សោ ភណតិ ឧច្ចាវចំ ពហុំ>
    text <ហទយង្គមំ បេមនីយំ អហោ កណ្ណសុខំ មម។>
  text <២៩៥>
    text <ឯសា ខោ បមទា ទេវ ខិឌ្ឌា ឯសា អនប្បិកា>
    text <សចេ ត្វំ កាមេ ភុញ្ជេយ្យ ភិយ្យោ ភិយ្យោ ឆាទេយ្យុ តំ។>
  text <២៩៦>
    text <ឥង្ឃ អាគច្ឆតោរេន អវិទូរម្ហិ គាយតុ>
    text <អស្សមស្ស សមីបម្ហិ សន្តិកេ មយ្ហំ គាយតុ។>
  text <២៩៧>
    text <តិរោកុដ្ដម្ហិ គាយិត្វា ឈានាគារម្ហិ បាវិសិ>
    text <ពន្ធិ នំ អនុបុព្ពេន អារញ្ញមិវ កុញ្ជរំ។>
  text <២៩៨>
    text <តស្ស កាមរសំ ញត្វា ឥស្សាធម្មោ អជាយថ>
    text <អហមេវ កាមេ ភុញ្ជេយ្យំ មា អញ្ញោ បុរិសោ អហុ។>
  text <២៩៩>
    text <តតោ អសិំ គហេត្វាន បុរិសេ ហន្តុំ ឧបក្កមិ>
    text <អហមេវេកោ ភុញ្ជិស្សំ មា អញ្ញោ បុរិសោ សិយា។>
  text <៣០០>
    text <តតោ ជានបទា សព្ពេ វិក្កន្ទិំសុ សមាគតា>
    text <បុត្តោ ត្យាយំ មហារាជ ជនំ ហេឋេត្យទូសកំ។>
  text <៣០១>
    text <តញ្ច រាជា វិវាហេសិ សម្ហា រដ្ឋា ច ខត្តិយោ>
    text <យាវតា វិជិតំ មយ្ហំ ន តេ វត្ថព្ព តាវទេ។>
  text <៣០២>
    text <តតោ សោ ភរិយមាទាយ សមុទ្ទំ ឧបសង្កមិ>
    text <បណ្ណសាលំ ករិត្វាន វនមុញ្ឆាយ បាវិសិ។>
  text <៣០៣>
    text <អថេត្ថ ឥសិ មាគច្ឆិ សមុទ្ទំ ឧបរូបរិ>
    text <សោ តស្ស គេហំ បាវេក្ខិ ភត្តកាលេ ឧបដ្ឋិតេ។>
  text <៣០៤>
    text <តញ្ច ភរិយា បលោភេសិ បស្ស យាវ សុទារុណំ>
    text <ចុតោ សោ ព្រហ្មចរិយម្ហា ឥទ្ធិយា បរិហាយថ។>
  text <៣០៥>
    text <រាជបុត្តោ ច ឧញ្ឆាតោ វនមូលផលំ ពហុំ>
    text <សាយំ កាជេន អាទាយ អស្សមំ ឧបសង្កមិ។>
  text <៣០៦>
    text <ឥសី ច ខត្តិយំ ទិស្វា សមុទ្ទំ ឧបសង្កមិ>
    text <វេហាយសំ គមិស្សន្តិ សីទតេ សោ មហណ្ណវេ។>
  text <៣០៧>
    text <ខត្តិយោ ច ឥសិំ ទិស្វា សីទមានំ មហណ្ណវេ>
    text <តស្សេវ អនុកម្បាយ ឥមា គាថា អភាសថ។>
  text <៣០៨>
    text <អភិជ្ជមានេ វារិស្មិំ សយំ អាគម្ម ឥទ្ធិយា>
    text <មិស្សីភាវិត្ថិយា គន្ត្វា សំសីទសិ មហណ្ណវេ។>
  text <៣០៩>
    text <អាវដ្ដនី មហាមាយា ព្រហ្មចរិយវិកោបនា>
    text <សីទន្តិ នំ វិទិត្វាន អារកា បរិវជ្ជយេ។>
  text <៣១០>
    text <អនលា មុទុសម្ភាសា ទុប្បូរា តា នទីសមា>
    text <សីទន្តិ នំ វិទិត្វាន អារកា បរិវជ្ជយេ។>
  text <៣១១>
    text <យំ ឯតា ឧបសេវន្តិ ឆន្ទសា វា ធនេន វា>
    text <ជាតវេទោវ សំ ឋានំ ខិប្បំ អនុទហន្តិ នំ។>
  text <៣១២>
    text <ខត្តិយស្ស វចោ សុត្វា ឥសិស្ស និព្ពិទា អហុ>
    text <លទ្ធា បោរាណកំ មគ្គំ គច្ឆតេ សោ វិហាយសំ។>
  text <៣១៣>
    text <ខត្តិយោ ច ឥសិំ ទិស្វា គច្ឆមានំ វិហាយសំ>
    text <សំវេគំ អលភី ធីរោ បព្ពជ្ជំ សមរោចយិ។>
  text <៣១៤>
    text <តតោ សោ បព្ពជិត្វាន កាមរាគំ វិរាជយិ>
    text <កាមរាគំ វិរាជេត្វា ព្រហ្មលោកូបគោ អហូតិ។>
  stand <មហាបលោភនជាតកំ ឯកាទសមំ។>
  text <  <
  text <៥០៨។ បញ្ចបណ្ឌិតជាតកំ ១២>
  text <៣១៥>
    text <បញ្ច បណ្ឌិតា សមាគតាត្ថ បញ្ហា មេ បដិភាតិ តំ សុណាថ>
    text <និន្ទិយមត្ថំ បសំសិយំ វា កស្សេវាវិករេយ្យ គុយ្ហមត្ថំ។>
  text <៣១៦>
    text <ត្វំ អាវិករោហិ ភូមិបាល ភត្តា ភារសហោ តុវំ វទេ តំ>
    text <តវ ឆន្ទរុចីនិ សម្មសិត្វា អថ វក្ខន្តិ ជនិន្ទ បញ្ច ធីរា។>
  text <៣១៧>
    text <យា សីលវតី អនញ្ញថេយ្យា ភត្តុច្ឆន្ទវសានុគា បិយា មនាបា>
    text <និន្ទិយមត្ថំ បសំសិយំ វា ភរិយាយាវិករេយ្យ គុយ្ហមត្ថំ។>
  text <៣១៨>
    text <យោ កិច្ឆគតស្ស អាតុរស្ស សរណំ ហោតិ គតី បរាយនញ្ច>
    text <និន្ទិយមត្ថំ បសំសិយំ វា សខិនោ វាវិករេយ្យ គុយ្ហមត្ថំ។>
  text <៣១៩>
    text <ជេដ្ឋោ អថ មជ្ឈិមោ កនិដ្ឋោ យោ ចេ សីលសមាហិតោ ឋិតត្តោ>
    text <និន្ទិយមត្ថំ បសំសិយំ វា ភាតុ វាវីករេយ្យ គុយ្ហមត្ថំ។>
  text <៣២០>
    text <យោ វេ បិតុហទយស្ស បទ្ធគូ អនុជាតោ បិតរំ អនោមបញ្ញោ>
    text <និន្ទិយមត្ថំ បសំសិយំ វា បុត្តស្សាវិករេយ្យ គុយ្ហមត្ថំ។>
  text <៣២១>
    text <មាតា ទ្វិបទាជនិន្ទសេដ្ឋ យា នំ បោសេតិ ឆន្ទសា បិយេន>
    text <និន្ទិយមត្ថំ បសំសិយំ វា មាតុយាវីករេយ្យ គុយ្ហមត្ថំ។>
  text <៣២២>
    text <គុយ្ហស្ស ហិ គុយ្ហមេវ សាធុ ន ហិ គុយ្ហស្ស បសត្ថមាវិកម្មំ>
    text <អនិប្ផន្នតា សហេយ្យ ធីរោ និប្ផន្នោវ យថាសុខំ ភណេយ្យ។>
  text <៣២៣>
    text <កិំ ត្វំ វិមនោសិ រាជសេដ្ឋ ទ្វិបទជនិន្ទ វចនំ សុណោម មេតំ>
    text <កិំ ចិន្តយមានោ ទុម្មនោសិ នូន ទេវ អបរាធោ អត្ថិ មយ្ហំ។>
  text <៣២៤>
    text <បណ្ហេ វជ្ឈោ មហោសធោតិ អាណត្តោ មេ វធាយ ភូរិបញ្ញោ>
    text <តំ ចិន្តយមានោ ទុម្មនោស្មិ ន ហិ ទេវី អបរាធោ អត្ថិ តុយ្ហំ។>
  text <៣២៥>
    text <អភិទោសគតោ ទានិ ឯហិសិ កិំ សុត្វា កិំ សង្កតេ មនោ តេ>
    text <កោ តេ កិមវោច ភូរិបញ្ញ ឥង្ឃ វចនំ សុណោម ព្រូហិ មេតំ។>
  text <៣២៦>
    text <បណ្ហេ វជ្ឈោ មហោសធោតិ យទិ តេ មន្តយិតំ ជនិន្ទ ទោសំ>
    text <ភរិយាយ រហោគតោ អសំសិ គុយ្ហំ បាតុកតំ សុតំ មមេតំ។>
  text <៣២៧>
    text <យំ សាលវនស្មិំ សេនកោ បាបកម្មំ អកាសិ អសព្ភិរូបំ>
    text <សខិនោវ រហោគតោ អសំសិ គុយ្ហំ បាតុកតំ សុតំ មមេតំ។>
  text <៣២៨>
    text <បុក្កុស បុរិសស្ស តេ ជនិន្ទ ឧប្បន្នោ រោគោ អរាជយុត្តោ>
    text <ភាតុញ្ច រហោគតោ អសំសិ គុយ្ហំ បាតុកតំ សុតំ មមេតំ។>
  text <៣២៩>
    text <អាពាធោយំ អសព្ភិរូបោ កាមិន្ទោ នរទេវេន ផុដ្ឋោ>
    text <បុត្តស្ស រហោគតោ អសំសិ គុយ្ហំ បាតុកតំ សុតំ មមេតំ។>
  text <៣៣០>
    text <អដ្ឋវង្កំ មណិរតនំ ឧឡារំ សក្កោ តេ អទទា បិតាមហស្ស>
    text <ទេវិន្ទស្ស គតំ តទជ្ជ ហត្ថំ មាតុញ្ច រហោគតោ អសំសិ>
    text <គុយ្ហំ បាតុកតំ សុតំ មមេតំ។>
  text <៣៣១>
    text <គុយ្ហស្ស ហិ គុយ្ហមេវ សាធុ ន ហិ គុយ្ហស្ស បសត្ថមាវិកម្មំ>
    text <អនិប្ផន្នតា សហេយ្យ ធីរោ និប្ផន្នោវ យថាសុខំ ភណេយ្យ។>
  text <៣៣២>
    text <ន គុយ្ហមត្ថំ វិវរេយ្យ រក្ខេយ្យ នំ យថា និធិំ>
    text <ន ហិ បាតុកតោ សាធុ គុយ្ហោ អត្ថោ បជានតា។>
  text <៣៣៣>
    text <ថិយា គុយ្ហំ ន សំសេយ្យ អមិត្តស្ស ច បណ្ឌិតោ>
    text <យោ ចាមិសេន សំហីរោ ហទយត្ថេនោ ច យោ នរោ។>
  text <៣៣៤>
    text <គុយ្ហមត្ថំ អសម្ពុទ្ធំ សម្ពោធយតិ យោ នរោ>
    text <មន្តភេទភយា តស្ស ទាសភូតោ តិតិក្ខតិ។>
  text <៣៣៥>
    text <យាវន្តោ បុរិសស្សត្ថំ គុយ្ហំ ជានន្តិ មន្តិនំ>
    text <តាវន្តោ តស្ស ឧព្ពេគា តស្មា គុយ្ហំ ន វិស្សជេ។>
  text <៣៣៦>
    text <វិវិច្ច ភាសេយ្យ ទិវា រហស្សំ រត្តិំ គិរំ នាតិវេលំ បមុញ្ចេ>
    text <ឧបស្សុតិកា ហិ សុណន្តិ មន្តំ តស្មា មន្តោ ខិប្បមុបេតិ ភេទន្តិ។>
  stand <បញ្ចបណ្ឌិតជាតកំ ទ្វាទសមំ។>
  text <  <
  text <៥០៩។ ហត្ថិបាលជាតកំ ១៣>
  text <៣៣៧>
    text <ចិរស្សំ វត បស្សាម ព្រាហ្មណំ ទេវវណ្ណិនំ>
    text <មហាជដំ ខារិធរំ បង្កទន្តំ រជស្សិរំ។>
  text <៣៣៨>
    text <ចិរស្សំ វត បស្សាម ឥសិំ ធម្មគុណេ រតំ>
    text <កាសាយវត្ថវសនំ វាកចីរំ បដិច្ឆទំ។>
  text <៣៣៩>
    text <អាសនំ ឧទកំ បជ្ជំ បដិគណ្ហាតុ នោ ភវំ>
    text <អគ្ឃេ ភវន្តំ បុច្ឆាម អគ្ឃំ កុរុតុ នោ ភវំ។>
  text <៣៤០>
    text <អធិច្ច វេទេ បរិយេស វិត្តំ បុត្តេ គហេ តាត បតិដ្ឋបេត្វា>
    text <គន្ធេ រសេ បច្ចនុភុយ្យ សព្ពំ អរញ្ញំ សាធុ មុនិ សោ បសត្ថោ។>
  text <៣៤១>
    text <វេទា ន សច្ចា ន ច វិត្តលាភោ ន បុត្តលាភេន ជរំ វិហន្តិ>
    text <គន្ធេ រសេ មុច្ចន មាហុ សន្តោ សកម្មុនា ហោតិ ផលូបបត្តិ។>
  text <៣៤២>
    text <អទ្ធា ហិ សច្ចំ វចនំ តវេតំ សកម្មុនា ហោតិ ផលូបបត្តិ>
    text <ជិណ្ណា ច មាតាបិតរោ តវីមេ បស្សេយ្យុំ តំ វស្សសតំ អរោគំ។>
  text <៣៤៣>
    text <យស្សស្ស សក្ខី មរណេន រាជ ជរាយ មេត្តី នរវីរសេដ្ឋ>
    text <យោ ចាបិ ជញ្ញា ន មរិស្សំ កទាចិ បស្សេយ្យុំ តំ វស្សសតំ អរោគំ។>
  text <៣៤៤>
    text <យថាបិ នាវំ បុរិសោ ទកម្ហិ ឯរេតិ ចេ នំ ឧបនេតិ តីរំ>
    text <ឯវម្បិ ព្យាធី សតតំ ជរា ច ឧបនេតិ មច្ចំ វសមន្តកស្ស។>
  text <៣៤៥>
    text <បង្កោ ច កាមា បលិបោ ច កាមា មនោហរា ទុត្តរា មច្ចុធេយ្យា>
    text <ឯតស្មិំ បង្កេ បលិបេ ព្យសន្នា ហីនត្តរូបា ន តរន្តិ បារំ។>
  text <៣៤៦>
    text <អយំ បុរេ លុទ្ទមកាសិ កម្មំ ស្វាយំ គហីតោ ន ហិ មោក្ខិតោ មេ>
    text <ឱរុន្ធិយា នំ បរិរក្ខិស្សាមិ មាយំ បុន លុទ្ទមកាសិ កម្មំ។>
  text <៣៤៧>
    text <គវំវ នដ្ឋំ បុរិសោ យថា វនេ អន្វេសតី រាជ អបស្សមានោ>
    text <ឯវំ នដ្ឋោ ឯសុការី មមត្ថោ សោហំ កថំ ន គវេសេយ្យំ រាជ។>
  text <៣៤៨>
    text <ហិយ្យោតិ ហិយ្យតិ បោសោ បរេតិ បរិហាយតិ>
    text <អនាគតំ នេតមត្ថីតិ ញត្វា ឧប្បន្នឆន្ទំ កោ បនុទេយ្យ ធីរោ។>
  text <៣៤៩>
    text <បស្សាមិ វោហំ ទហរំ កុមារិំ មត្តូបមំ កេតកបុប្ផនេត្តំ>
    text <អភុត្តភោគេ បឋមេ វយស្មិំ អាទាយ មច្ចុ វជតេ កុមារិំ។>
  text <៣៥០>
    text <យុវា សុជាតោ សុមុខោ សុទស្សនោ សាមោ កុសុម្ភបរិកិណ្ណមស្សុ>
    text <ហិត្វាន កាមេ បដិកច្ច គេហំ អនុជាន មំ បព្ពជិស្សាមិ ទេវ។>
  text <៣៥១>
    text <សាខាហិ រុក្ខោ លភតេ សមញ្ញំ បហីនសាខំ បន ខាណុមាហុ>
    text <បហីនបុត្តស្ស មមជ្ជ ភោតិ វាសេដ្ឋិ ភិក្ខាចរិយាយ កាលោ។>
  text <៣៥២>
    text <អឃស្មិ កោញ្ចាវ យថា ហិមច្ចយេ កតានិ ជាលានិ បទាលិយ ហំសា>
  text <គច្ឆន្តិ បុត្តា ច បតី ច មយ្ហំ សាហំ កថំ នានុវជេ បជានំ។>
  text <៣៥៣>
    text <ឯតេ ភុត្វា វមិត្វា ច បក្កមន្តិ វិហង្គមា>
    text <យេ ច ភុត្វាន វមិំសុ តេ មេ ហត្ថត្ត មាគតា។>
  text <៣៥៤>
    text <អវមី ព្រាហ្មណោ កាមេ សោ ត្វំ បច្ចាវមិស្សសិ>
    text <វន្តាទោ បុរិសោ រាជ ន សោ ហោតិ បសំសិយោ។>
  text <៣៥៥>
    text <បង្កេ ច បោសំ បលិបេ ព្យសន្នំ ពលី យថា ទុព្ពលមុទ្ធរេយ្យ>
    text <ឯវម្បិ មំ ត្វំ ឧទតារិ ភោតិ បញ្ចាលិ គាថាហិ សុភាសិតាហិ។>
  text <៣៥៦>
    text <ឥទំ វត្វា មហារាជា ឯសុការី ទិសម្បតិ>
    text <រដ្ឋំ ហិត្វាន បព្ពជិ នាគោ ឆេត្វាវ ពន្ធនំ។>
  text <៣៥៧>
    text <រាជា ច បព្ពជ្ជមរោចយិត្ថ រដ្ឋំ បហាយ នរវីរសេដ្ឋោ>
    text <តុវម្បិ នោ ហោតិ យថេវ រាជា អម្ហេហិ គុត្តា អនុសាស រជ្ជំ។>
  text <៣៥៨>
    text <រាជា ច បព្ពជ្ជមរោចយិត្ថ រដ្ឋំ បហាយ នរវីរសេដ្ឋោ>
    text <អហម្បិ ឯកា ចរិស្សាមិ លោកេ ហិត្វាន កាមានិ មនោរមានិ។>
  text <៣៥៩>
    text <រាជា ច បព្ពជ្ជមរោចយិត្ថ រដ្ឋំ បហាយ នរវីរសេដ្ឋោ>
    text <អហម្បិ ឯកា ចរិស្សាមិ លោកេ ហិត្វាន កាមានិ យថោធិកានិ។>
  text <៣៦០>
    text <អច្ចេន្តិ កាលា តរយន្តិ រត្តិយោ វយោគុណា អនុបុព្ពំ ជហន្តិ>
    text <អហម្បិ ឯកា ចរិស្សាមិ លោកេ ហិត្វាន កាមានិ មនោរមានិ។>
  text <៣៦១>
    text <អច្ចេន្តិ កាលា តរយន្តិ រត្តិយោ វយោគុណា អនុបុព្ពំ ជហន្តិ>
    text <អហម្បិ ឯកា ចរិស្សាមិ លោកេ ហិត្វាន កាមានិ យថោធិកានិ។>
  text <៣៦២>
    text <អច្ចេន្តិ កាលា តរយន្តិ រត្តិយោ វយោគុណា អនុបុព្ពំ ជហន្តិ>
    text <អហម្បិ ឯកា ចរិស្សាមិ លោកេ សីតិភូតា សព្ពមតិច្ច សង្គន្តិ។>
  stand <ហត្ថិបាលជាតកំ តេរសមំ។>
  text <  <
  text <៥១០។ អយោឃរជាតកំ ១៤>
  text <៣៦៣>
    text <យមេករត្តិំ បឋមំ គព្ភេ វសតិ មាណវោ>
    text <អព្ភុដ្ឋិតោវ សោ យាតិ សគច្ឆំ ន និវត្តតិ។>
  text <៣៦៤>
    text <ន យុជ្ឈមានា ន ពលេនវស្សិតា នរា ន ជីរន្តិ ន ចាបិ មិយ្យរេ>
    text <សព្ពំ ហិទំ ជាតិជរាយុបទ្ទុតំ តំ មេ មតី ហោតិ ចរាមិ ធម្មំ។>
  text <៣៦៥>
    text <ចតុរង្គិនិំ សេនំ សុភិំសរូបំ ជយន្តិ រដ្ឋាធិបតី បសយ្ហ>
    text <ន មច្ចុនោ ជយិតុមុស្សហន្តិ តំ មេ មតី ហោតិ ចរាមិ ធម្មំ។>
  text <៣៦៦>
    text <ហត្ថីហិ អស្សេហិ រថេហិ បត្តិភិ បរិវារិតា មុច្ចរេ ឯកច្ចេយ្យា>
    text <ន មច្ចុនោ មុច្ចិតុមុស្សហន្តិ តំ មេ មតី ហោតិ ចរាមិ ធម្មំ។>
  text <៣៦៧>
    text <ហត្ថីហិ អស្សេហិ រថេហិ បត្តិភិ សូរា បភញ្ជន្តិ បធំសយន្តិ>
    text <ន មច្ចុនោ ភញ្ជិតុមុស្សហន្តិ តំ មេ មតី ហោតិ ចរាមិ ធម្មំ។>
  text <៣៦៨>
    text <មត្តា គជា ភិន្នគឡា បភិន្នា នគរានិ មទ្ទន្តិ ជនំ ហនន្តិ>
    text <ន មច្ចុនោ មទ្ទិតុមុស្សហន្តិ តំ មេ មតី ហោតិ ចរាមិ ធម្មំ។>
  text <៣៦៩>
    text <ឥស្សាសិនោ កតហត្ថាបិ វីរា ទូរេបាតី អក្ខណវេធិនោបិ>
    text <ន មច្ចុនោ វិជ្ឈិតុមុស្សហន្តិ តំ មេ មតី ហោតិ ចរាមិ ធម្មំ។>
  text <៣៧០>
    text <សរានិ ខីយន្តិ សសេលកាននា សព្ពំ ហិទំ ខីយតិ ទីឃមន្តរំ>
    text <សព្ពំ ហិទំ ភញ្ជរេ កាលបរិយាយំ តំ មេ មតី ហោតិ ចរាមិ ធម្មំ។>
  text <៣៧១>
    text <សព្ពេ សមេវំ ហិ នរាននារិនំ ចលាចលំ បាណភុនោធ ជីវិតំ>
    text <បដោវ ធុត្តស្ស ទុមោវ កូលជោ តំ មេ មតី ហោតិ ចរាមិ ធម្មំ។>
  text <៣៧២>
    text <ទុមប្ផលានេវ បតន្តិ មាណវា ទហរា ច វុទ្ធា ច សរីរភេទា>
    text <នារិយោ នរា មជ្ឈិមបោរិសា ច តំ មេ មតី ហោតិ ចរាមិ ធម្មំ។>
  text <៣៧៣>
    text <នាយំ វយោ តារករាជសន្និភោ យទព្ភតីតំ គតមេវ ទានិ តំ>
    text <ជិណ្ណស្ស ហី នត្ថិ រតី កុតោ សុខំ តំ មេ មតី ហោតិ ចរាមិ ធម្មំ។>
  text <៣៧៤>
    text <យក្ខា បិសាចា អថវាបិ បេតា កុបិតាតេ អស្សសន្តិ មនុស្សេ>
    text <ន មច្ចុនោ អស្សសិតុស្សហន្តិ តំ មេ មតី ហោតិ ចរាមិ ធម្មំ។>
  text <៣៧៥>
    text <យក្ខេ បិសាចេ អថវាបិ បេតេ កុបិតេបិ តេ និជ្ឈបនំ ករោន្តិ>
    text <ន មច្ចុនោ និជ្ឈបនំ ករោន្តិ តំ មេ មតី ហោតិ ចរាមិ ធម្មំ។>
  text <៣៧៦>
    text <អបរាធកេ ទូសកេ ហេឋកេ ច រាជានោ ទណ្ឌេន្តិ វិទិត្វាន ទោសំ>
    text <ន មច្ចុនោ ទណ្ឌយិតុស្សហន្តិ តំ មេ មតី ហោតិ ចរាមិ ធម្មំ។>
  text <៣៧៧>
    text <អបរាធកា ទូសកា ហេដ្ឋកា ច លភន្តិ តេ រាជិនោ និជ្ឈបេតុំ>
    text <ន មច្ចុនោ និជ្ឈបនំ ករោន្តិ តំ មេ មតី ហោតិ ចរាមិ ធម្មំ។>
  text <៣៧៨>
    text <ន ខត្តិយោតិ ន ច ព្រាហ្មណោតិ ន អឌ្ឍកា ពលវា តេជវាបិ>
    text <ន មច្ចុរាជស្ស អបេក្ខមត្ថិ តំ មេ មតី ហោតិ ចរាមិ ធម្មំ។>
  text <៣៧៩>
    text <សីហា ច ព្យគ្ឃា ច អថោបិ ទីបិយោ បសយ្ហ ខាទន្តិ វិប្ផន្ទមានំ>
    text <ន មច្ចុនោ ខាទិតុមុស្សហន្តិ តំ មេ មតី ហោតិ ចរាមិ ធម្មំ។>
  text <៣៨០>
    text <មាយាការា រង្គមជ្ឈេ ករោន្តា មោហេន្តិ ចក្ខូនិ ជនស្ស តាវទេ>
    text <ន មច្ចុនោ មោហយិតុស្សហន្តិ តំ មេ មតី ហោតិ ចរាមិ ធម្មំ។>
  text <៣៨១>
    text <អាសីវិសា កុបិតា ឧគ្គតេជា ឌំសន្តិ មារេន្តិបិ តេ មនុស្សេ>
    text <ន មច្ចុនោ ឌំសិតុមុស្សហន្តិ តំ មេ មតី ហោតិ ចរាមិ ធម្មំ។>
  text <៣៨២>
    text <អាសីវិសា កុបិតា យំ ឌំសន្តិ តិកិច្ឆកា តេស វិសំ ហនន្តិ>
    text <ន មច្ចុនោ ទដ្ឋវិសំ ហនន្តិ តំ មេ មតី ហោតិ ចរាមិ ធម្មំ។>
  text <៣៨៣>
    text <ធម្មន្តរី វេត្តរណី ច ភោជោ វិសានិ ហន្ត្វាន ភុជង្គមានំ>
    text <សុយ្យន្តិ តេ កាលកតា តថេវ តំ មេ មតី ហោតិ ចរាមិ ធម្មំ។>
  text <៣៨៤>
    text <វិជ្ជាធរា ឃោរមធីយមានា អទស្សនំ ឱសធេហិ វជន្តិ>
    text <ន មច្ចុរាជស្ស វជន្តទស្សនំ តំ មេ មតី ហោតិ ចរាមិ ធម្មំ។>
  text <៣៨៥>
    text <ធម្មោ ហវេ រក្ខតិ ធម្មចារិំ ធម្មោ សុចិណ្ណោ សុខមាវហាតិ>
    text <ឯសានិសំសោ ធម្មេ សុចិណ្ណេ ន ទុគ្គតិំ គច្ឆតិ ធម្មចារី។>
  text <៣៨៦>
    text <ន ហិ ធម្មោ អធម្មោ ច ឧភោ សមវិបាកិនោ>
    text <អធម្មោ និរយំ នេតិ ធម្មោ បាបេតិ សុគ្គតិន្តិ។>
    text <មាតង្គ សម្ភូត សិវិ សិរិមន្តោ រោហណ ហំស សត្តិគុម្ពោ ភល្លាតិយ>
    text <សោមនស្ស ចម្បេយ្យ ព្រហ្ម បញ្ច-បណ្ឌិត ចិរស្សំវត អយោឃរាតិ។>
  stand <អយោឃរជាតកំ ចុទ្ទសមំ។>
  text <តស្សុទ្ទានំ>
  stand <វីសតិនិបាតំ និដ្ឋិតំ។>
