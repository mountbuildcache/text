text <៤០។ បិលិន្ទវច្ឆវគ្គោ>
  text <១។ បិលិន្ទវច្ឆត្ថេរអបទានំ>
    text <១>
      text <នគរេ ហំសវតិយា អាសិំ ទោវារិកោ អហំ>
      text <អក្ខោភំ អមិតំ ភោគំ ឃរេ សន្និចិតំ មម។>
    text <២>
      text <រហោគតោ និសីទិត្វា បហំសិត្វាន មានសំ>
      text <និសជ្ជ បាសាទវរេ ឯវំ ចិន្តេសហំ តទា។>
    stand <ចិន្តនាការោ>
    text <៣>
      text <ពហូ មេធិគតា ភោគា ផីតំ អន្តេបុរំ មម>
      text <រាជាបិ សន្និមន្តេសិ អានន្ទោ បថវិស្សរោ។>
    text <៤>
      text <អយញ្ច ពុទ្ធោ ឧប្បន្នោ អធិច្ចុប្បត្តិកោ មុនិ>
      text <សំវិជ្ជន្តិ ច មេ ភោគា ទានំ ទស្សាមិ សត្ថុនោ។>
    text <៥>
      text <បទុមេន រាជបុត្តេន ទិន្នំ ទានវរំ ជិនេ>
      text <ហត្ថិនាគេ ច បល្លង្កេ អបស្សេនញ្ចនប្បកំ។>
    text <៦>
      text <អហម្បិ ទានំ ទស្សាមិ សង្ឃេ គណវរុត្តមេ>
      text <អទិន្នបុព្ពមញ្ញេសំ ភវិស្សំ អាទិកម្មិកោ។>
    text <៧>
      text <ចិន្តេត្វាហំ ពហុវិធំ យាគេ យស្ស សុខំផលំ>
      text <បរិក្ខារទានមទ្ទក្ខិំ មម សង្កប្បបូរណំ។>
    text <៨>
      text <បរិក្ខារានិ ទស្សាមិ សង្ឃេ គណវរុត្តមេ>
      text <អទិន្នបុព្ពមញ្ញេសំ ភវិស្សំ អាទិកម្មិកោ។>
    stand <ទានវត្ថុសម្បាទនំ>
    text <៩>
      text <នឡការេ ឧបាគម្ម ឆត្តំ ការេសិ តាវទេ>
      text <ឆត្តសតសហស្សានិ ឯកតោ សន្និបាតយិំ។>
    text <១០>
      text <ទុស្សសតសហស្សានិ ឯកតោ សន្និបាតយិំ>
      text <បត្តសតសហស្សានិ ឯកតោ សន្និបាតយិំ។>
    text <១១>
      text <វាសិយោ សត្ថកេ ចាបិ សូចិយោ នខឆេទនេ>
      text <ហេដ្ឋាឆត្តេ ឋបាបេសិំ ការេត្វា តទនុច្ឆវេ។>
    text <១២>
      text <វិធូបនេ តាលវណ្ដេ មោរហត្ថេ ច ចាមរេ>
      text <បរិស្សាវនេ តេលធារេ ការយិំ តទនុច្ឆវេ។>
    text <១៣>
      text <សូចិឃរេ អំសពទ្ធេ អថោបិ កាយពន្ធនេ>
      text <អាធារកេ ច សុកតេ ការយិំ តទនុច្ឆវេ។>
    text <១៤>
      text <បរិភោគភាជនេ ច អថោបិ លោហថាលកេ>
      text <ភេសជ្ជេ បូរយិត្វាន ហេដ្ឋាឆត្តេ ឋបេសហំ។>
    text <១៥>
      text <វចំ ឧសីរំ លដ្ឋិមធុំ បិប្ផលី មរិចានិ ច>
      text <ហរីតកិំ សិង្គីវេរំ សព្ពំ បូរេសិ ភាជនេ។>
    text <១៦>
      text <ឧបាហនា បាទុកាយោ អថោ ឧទកបុញ្ឆនេ>
      text <កត្តរទណ្ឌេ សុកតេ ការយិំ តទនុច្ឆវេ។>
    text <១៧>
      text <ឱសធញ្ជននាឡី ច សលាកា ធម្មកុត្តរា>
      text <កុញ្ចិកា បញ្ចវណ្ណេហិ សិព្ពិតេ កុញ្ចិកាឃរេ។>
    text <១៨>
      text <អាយោគេ ធូមនេត្តេ ច អថោបិ ទីបធារកេ>
      text <តុម្ពកេ ច ករណ្ឌេ ច ការយិំ តទនុច្ឆវេ។>
    text <១៩>
      text <សណ្ឌាសេ បិប្ផលេ ចេវ អថោបិ មលហារកេ>
      text <ភេសជ្ជថវិកេ ចេវ ការយិំ តទនុច្ឆវេ។>
    text <២០>
      text <អាសន្ទិយោ បីឋកេ ច បល្លង្កេ ចតុរោមយេ>
      text <តទនុច្ឆវេ ការយិត្វា ហេដ្ឋាឆត្តេ ឋបេសហំ។>
    text <២១>
      text <ឧណ្ណាភិសី តូលភិសី អថោបិ បីឋិកាភិសី>
      text <ពិម្ពោហនេ ច សុកតេ ការយិំ តទនុច្ឆវេ។>
    text <២២>
      text <កុរុវិន្ទេ មធុសិត្ថេ តេលំ ហត្ថប្បតាបកំ>
      text <សិបាដិផលកេ សុចី មញ្ចំ អត្ថរណេន ច។>
    text <២៣>
      text <សេនាសនេ បាទបុញ្ឆេ សយនាសនទណ្ឌកេ>
      text <ទន្តបោណេ ច អាដលី សីសាលេបនគន្ធកេ។>
    text <២៤>
      text <អរណី ផលបីឋេ ច បត្តបិធានថាលកេ>
      text <ឧទកស្ស កដច្ឆូ ច ចុណ្ណកំ រជនម្ពណំ។>
    text <២៥>
      text <សម្មជ្ជនំ ឧទបត្តំ តថា វស្សិកសាដិកំ>
      text <និសីទនំ កណ្ឌុច្ឆាទិ អថ អន្តរវាសកំ។>
    text <២៦>
      text <ឧត្តរាសង្គសង្ឃាដី នត្ថុកំ មុខសោធនំ>
      text <ពិឡង្គលោណំ បហូតញ្ច មធុញ្ច ទធិបានកំ។>
    text <២៧>
      text <ធូបំ សិត្ថំ បិលោតិញ្ច មុខបុញ្ឆនសុត្តកំ>
      text <ទាតព្ពំ នាម យំ អត្ថិ យញ្ច កប្បតិ សត្ថុនោ។>
    text <២៨>
      text <សព្ពមេតំ សមានេត្វា អានន្ទំ ឧបសង្កមិំ>
      text <ឧបសង្កម្ម រាជានំ ជនេតារំ មហេសិនោ>
      text <សិរសា អភិវាទេត្វា ឥទំ វចនមព្រវិំ។>
    stand <ទានោកាសយាចនា>
    text <២៩>
      text <ឯកតោ ជាតសំវទ្ធា ឧភិន្នំ ឯកតោ មនំ>
      text <សាធារណា សុខទុក្ខេ ឧភោ ច អនុវត្តកា។>
    text <៣០>
      text <អត្ថិ ចេតសិកំ ទុក្ខំ តវាធេយ្យំ អរិន្ទម>
      text <យទិ សក្កោសិ តំ ទុក្ខំ វិនោទេយ្យាសិ ខត្តិយ។>
    text <៣១>
      text <តវ ទុក្ខំ មម ទុក្ខំ ឧភិន្នំ ឯកតោ មនោ>
      text <និដ្ឋិតន្តិ វិជានាហិ មមាធេយ្យំ សចេ តុវំ។>
    text <៣២>
      text <ជានាហិ ខោ មហារាជ ទុក្ខំ មេ ទុព្ពិនោទយំ>
      text <បហុ សមានោ គជ្ជសុ ឯកំ តេ ទុច្ចជំ វរំ។>
    text <៣៣>
      text <យាវតា វិជិតេ អត្ថិ យាវតា មម ជីវិតំ>
      text <ឯតេហិ យទិ តេ អត្ថោ ទស្សាមិ អវិកម្បិតោ។>
    text <៣៤>
      text <គជ្ជិតំ ខោ តយា ទេវ មិច្ឆា តំ ពហុ គជ្ជិតំ>
      text <ជានិស្សាមិ តុវំ អជ្ជ សព្ពធម្មេ បតិដ្ឋិតំ។>
    text <៣៥>
      text <អតិពាឡ្ហំ និបីឡេសិ ទទមានស្ស មេ សតោ>
      text <កិំ តេ មេ បីឡិតេនត្ថោ បត្ថិតំ តេ កថេហិ មេ។>
    text <៣៦>
      text <ឥច្ឆាមហំ មហារាជ ពុទ្ធសេដ្ឋំ អនុត្តរំ>
      text <ភោជយិស្សាមិ សម្ពុទ្ធំ វជ្ជំ មេ មាហុ ជីវិតំ។>
    text <៣៧>
      text <អញ្ញំ តេហំ វរំ ទម្មិ មា យាចិត្ថោ តថាគតំ>
      text <អទេយ្យោ កស្សចិ ពុទ្ធោ មណិ ជោតិរសោ យថា។>
    text <៣៨>
      text <ននុ តេ គជ្ជិតំ ទេវ យាវ ជីវិតមត្តនោ>
      text <ជីវិតំ ទទមានេន យុត្តំ ទាតុំ តថាគតំ។>
    text <៣៩>
      text <ឋបនីយោ មហាវីរោ អទេយ្យោ កស្សចិ ជិនោ>
      text <ន មេ បដិស្សុតោ ពុទ្ធោ វរស្សុ អមិតំ ធនំ។>
    text <៤០>
      text <វិនិច្ឆយំ បាបុណាម បុច្ឆិស្សាម វិនិច្ឆយេ>
      text <យថាសណ្ឋំ កថេស្សន្តិ បដិបុច្ឆាម តំ តថា។>
    text <៤១>
      text <រញ្ញោ ហត្ថេ គហេត្វាន អគមាសិំ វិនិច្ឆយំ>
      text <បុរតោ អក្ខទស្សានំ ឥទំ វចនមព្រវិំ។>
    text <៤២>
      text <សុណន្តុ មេ អក្ខទស្សា រាជា វរមទាសិ មេ>
      text <ន កិញ្ចិ ឋបយិត្វាន ជីវិតម្បិ បវារយិ។>
    text <៤៣>
      text <តស្ស មេ វរទិន្នស្ស ពុទ្ធសេដ្ឋំ វរិំ អហំ>
      text <សុទិន្នោ ហោតិ មេ ពុទ្ធោ ឆិន្ទថ សំសយំ មម។>
    text <៤៤>
      text <សោស្សាម តវ វចនំ ភូមិបាលស្ស រាជិនោ>
      text <ឧភិន្នំ វចនំ សុត្វា ឆិន្ទិស្សាមេត្ថ សំសយំ។>
    text <៤៥>
      text <សព្ពំ ទេវ តយា ទិន្នំ ឥមស្ស សព្ពគាហិកំ>
      text <ន កិញ្ចិ ឋបយិត្វាន ជីវិតម្បិ បវារយិ។>
    text <៤៦>
      text <កិច្ឆប្បត្តោវ ហុត្វាន យាចី វរមនុត្តរំ>
      text <ឥមំ សុទុក្ខិតំ ញត្វា អទាសិំ សព្ពគាហិកំ។>
    text <៤៧>
      text <បរាជយោ តុវំ ទេវ អស្ស ទេយ្យោ តថាគតោ>
      text <ឧភិន្នំ សំសយោ ឆិន្នោ យថាសណ្ឋម្ហិ តិដ្ឋថ។>
    text <៤៨>
      text <រាជា តត្ថេវ ឋត្វាន អក្ខទស្សេតទព្រវិ>
      text <សម្មា មយ្ហម្បិ ទេយ្យាថ បុន ពុទ្ធំ លភាមហំ។>
    text <៤៩>
      text <បូរេត្វា តវ សង្កប្បំ ភោជយិត្វា តថាគតំ>
      text <បុន ទេយ្យាសិ សម្ពុទ្ធំ អានន្ទស្ស យសស្សិនោ។>
    stand <និមន្តនកថា>
    text <៥០>
      text <អក្ខទស្សេភិវាទេត្វា អានន្ទញ្ចាបិ ខត្តិយំ>
      text <តុដ្ឋោ បមុទិតោ ហុត្វា សម្ពុទ្ធមុបសង្កមិំ។>
    text <៥១>
      text <ឧបសង្កម្ម សម្ពុទ្ធំ ឱឃតិណ្ណមនាសវំ>
      text <សិរសា អភិវាទេត្វា ឥទំ វចនមព្រវិំ។>
    text <៥២>
      text <វសីសតសហស្សេហិ អធិវាសេហិ ចក្ខុម>
      text <ហាសយន្តោ មម ចិត្តំ និវេសនមុបេហិ មេ។>
    text <៥៣>
      text <បទុមុត្តរោ លោកវិទូ អាហុតីនំ បដិគ្គហោ>
      text <មម សង្កប្បមញ្ញាយ អធិវាសេសិ ចក្ខុមា។>
    text <៥៤>
      text <អធិវាសនមញ្ញាយ អភិវាទិយ សត្ថុនោ>
      text <ហដ្ឋោ ឧទគ្គចិត្តោហំ និវេសនមុបាគមិំ។>
    stand <ទានបដិយាទនំ>
    text <៥៥>
      text <មិត្តាមច្ចេ សមានេត្វា ឥទំ វចនមព្រវិំ>
      text <សុទុល្លភោ មយា លទ្ធោ មណិ ជោតិរសោ យថា។>
    text <៥៦>
      text <កេន តំ បូជយិស្សាម អប្បមេយ្យោ អនូបមោ>
      text <អតុលោ អសមោ ធីរោ ជិនោ អប្បដិបុគ្គលោ។>
    text <៥៧>
      text <តថាសមសមោ ចេវ អទុតិយោ នរាសភោ>
      text <ទុក្ករំ អធិការញ្ហិ ពុទ្ធានុច្ឆវិកំ មយា។>
    text <៥៨>
      text <នានាបុប្ផេ សមានេត្វា ករោម បុប្ផមណ្ឌបំ>
      text <ពុទ្ធានុច្ឆវិកំ ឯតំ សព្ពបូជា ភវិស្សតិ។>
    text <៥៩>
      text <ឧប្បលំ បទុមំ វាបិ វស្សិកំ អធិមុត្តកំ>
      text <ចម្បកំ នាគបុប្ផញ្ច មណ្ឌបំ ការយិំ អហំ។>
    text <៦០>
      text <សតាសនសហស្សានិ ឆត្តច្ឆាយាយ បញ្ញបិំ>
      text <បច្ឆិមំ អាសនំ មយ្ហំ អធិកំ សតមគ្ឃតិ។>
    text <៦១>
      text <សតាសនសហស្សានិ ឆត្តច្ឆាយាយ បញ្ញបិំ>
      text <បដិយាទេត្វា អន្នបានំ កាលំ អារោចយិំ អហំ។>
    text <៦២>
      text <អារោចិតម្ហិ កាលម្ហិ បទុមុត្តរោ មហាមុនិ>
      text <វសីសតសហស្សេហិ និវេសនមុបេសិ មេ។>
    text <៦៣>
      text <ធារេន្តំ ឧបរិច្ឆត្តំ សុផុល្លបុប្ផមណ្ឌបេ>
      text <វសីសតសហស្សេហិ និសីទិ បុរិសុត្តមោ។>
    text <៦៤>
      text <ឆត្តសតសហស្សានិ សតសហស្សមាសនំ>
      text <កប្បិយំ អនវជ្ជញ្ច បដិគណ្ហាហិ ចក្ខុម។>
    text <៦៥>
      text <បទុមុត្តរោ លោកវិទូ អាហុតីនំ បដិគ្គហោ>
      text <មមំ តារេតុកាមោ សោ សម្បដិច្ឆិ មហាមុនិ។>
    stand <ទានកថា>
    text <៦៦>
      text <ភិក្ខុនោ ឯកមេកស្ស បច្ចេកំ បត្តមទាសហំ>
      text <ជហិំសុ សុម្ភកំ បត្តំ លោហបត្តំ អធារយុំ។>
    text <៦៧>
      text <សត្តរត្តិន្ទិវំ ពុទ្ធោ និសីទិ បុប្ផមណ្ឌបេ>
      text <ពោធយន្តោ ពហូ សត្តេ ធម្មចក្កំ បវត្តយិ។>
    text <៦៨>
      text <ធម្មចក្កំ បវត្តេន្តោ ហេដ្ឋតោ បុប្ផមណ្ឌបេ>
      text <ចុល្លាសីតិសហស្សានំ ធម្មាភិសមយោ អហុ។>
    text <៦៩>
      text <សត្តមេ ទិវសេ បត្តេ បទុមុត្តរោ មហាមុនិ>
      text <ឆត្តច្ឆាយាយមាសីនោ ឥមា គាថា អភាសថ។>
    stand <ព្យាករណំ>
    text <៧០>
      text <អនូនកំ ទានវរំ យោ មេ បាទាសិ មាណវោ>
      text <តមហំ កិត្តយិស្សាមិ សុណាថ មម ភាសតោ។>
    text <៧១>
      text <ហត្ថី អស្សា រថា បត្តី សេនា ច ចតុរង្គិនី>
      text <បរិវារេស្សន្តិមំ និច្ចំ សព្ពទានស្សិទំ ផលំ។>
    text <៧២>
      text <ហត្ថិយានំ អស្សយានំ សិវិកា សន្ទមានិកា>
      text <ឧបដ្ឋិស្សន្តិមំ និច្ចំ សព្ពទានស្សិទំ ផលំ។>
    text <៧៣>
      text <សដ្ឋិ រថសហស្សានិ សព្ពាលង្ការភូសិតា>
      text <បរិវារេស្សន្តិមំ និច្ចំ សព្ពទានស្សិទំ ផលំ។>
    text <៧៤>
      text <សដ្ឋិ តូរិយសហស្សានិ ភេរិយោ សមលង្កតា>
      text <វជ្ជយិស្សន្តិមំ និច្ចំ សព្ពទានស្សិទំ ផលំ។>
    text <៧៥>
      text <ឆឡាសីតិសហស្សានិ នារិយោ សមលង្កតា>
      text <វិចិត្តវត្ថាភរណា អាមុក្កមណិកុណ្ឌលា។>
    text <៧៦>
      text <អឡារបម្ហា ហសុលា សុសញ្ញា តនុមជ្ឈិមា>
      text <បរិវារេស្សន្តិមំ និច្ចំ សព្ពទានស្សិទំ ផលំ។>
    text <៧៧>
      text <តិំសកប្បសហស្សានិ ទេវលោកេ រមិស្សតិ>
      text <សហស្សក្ខត្តុំ ទេវិន្ទោ ទេវរជ្ជំ ករិស្សតិ។>
    text <៧៨>
      text <សហស្សក្ខត្តុំ រាជា ច ចក្កវត្តី ភវិស្សតិ>
      text <បទេសរជ្ជំ វិបុលំ គណនាតោ អសង្ខិយំ។>
    text <៧៩>
      text <ទេវលោកេ វសន្តស្ស បុញ្ញកម្មសមង្គិនោ>
      text <ទេវលោកបរិយន្តំ រតនឆត្តំ ធរិស្សតិ។>
    text <៨០>
      text <ឥច្ឆិស្សតិ យទា ឆាយំ ឆទនំ ទុស្សបុប្ផជំ>
      text <ឥមស្ស ចិត្តមញ្ញាយ និពទ្ធំ ឆាទយិស្សតិ។>
    text <៨១>
      text <ទេវលោកា ចវិត្វាន សុក្កមូលេន ចោទិតោ>
      text <បុញ្ញកម្មេន សំយុត្តោ ព្រហ្មពន្ធុ ភវិស្សតិ។>
    text <៨២>
      text <កប្បសតសហស្សម្ហិ ឱក្កាកកុលសម្ភវោ>
      text <គោតមោ នាម គោត្តេន សត្ថា លោកេ ភវិស្សតិ។>
    text <៨៣>
      text <សព្ពមេតំ អភិញ្ញាយ គោតមោ សក្យបុង្គវោ>
      text <ភិក្ខុសង្ឃេ និសីទិត្វា ឯតទគ្គេ ឋបេស្សតិ។>
    text <៨៤>
      text <បិលិន្ទវច្ឆនាមេន ហេស្សតិ សត្ថុសាវកោ>
      text <ទេវានំ អសុរានញ្ច គន្ធព្ពានញ្ច សក្កតោ។>
    text <៨៥>
      text <ភិក្ខូនំ ភិក្ខុនីនញ្ច គិហីនញ្ច តថេវ សោ>
      text <បិយោ ហុត្វាន សព្ពេសំ វិហរិស្សតិនាសវោ។>
    stand <ទានានិសំសកថា>
    text <៨៦>
      text <សតសហស្សេ កតំ កម្មំ ផលំ ទស្សេសិ មេ ឥធ>
      text <សុមុត្តោ សរវេគោវ កិលេសេ ឈាបយី មម។>
    text <៨៧>
      text <អហោ មេ សុកតំ កម្មំ បុញ្ញក្ខេត្តេ អនុត្តរេ>
      text <យត្ថ ការំ ករិត្វាន បត្តោម្ហិ អចលំ បទំ។>
    text <៨៨>
      text <អនូនកំ ទានវរំ អទាសិ យោ ហិ មាណវោ>
      text <អាទិបុព្ពង្គមោ អាសិ តស្ស ទានស្សិទំ ផលំ។>
    stand <១។ ឆត្តានិសំសោ>
    text <៨៩>
      text <ឆត្តេ ច សុគតេ ទត្វា សង្ឃេ គណវរុត្តមេ>
      text <អដ្ឋានិសំសេ អនុភោមិ កម្មានុច្ឆវិកេ មម។>
    text <៩០>
      text <សីតំ ឧណ្ហំ ន ជានាមិ រជោជល្លំ ន លិម្បតិ>
      text <អនុបទ្ទវោ អនីតិ ច ហោមិ អបចិតោ សទា។>
    text <៩១>
      text <សុខុមច្ឆវិកោ ហោមិ វិសទំ ហោតិ មានសំ>
      text <ឆត្តសតសហស្សានិ ភវេ សំសរតោ មម។>
    text <៩២>
      text <សព្ពាលង្ការយុត្តានិ តស្ស កម្មស្ស វាហសា>
      text <ឥមំ ជាតិំ ឋបេត្វាន មត្ថកេ ធារយន្តិ មេ។>
    text <៩៣>
      text <កស្មា ឥមាយ ជាតិយា នត្ថិ មេ ឆត្តធារណា>
      text <មម សព្ពំ កតំ កម្មំ វិមុត្តិឆត្តបត្តិយា។>
    stand <២។ ទុស្សានិសំសោ>
    text <៩៤>
      text <ទុស្សានិ សុគតេ ទត្វា សង្ឃេ គណវរុត្តមេ>
      text <អដ្ឋានិសំសេ អនុភោមិ កម្មានុច្ឆវិកេ មម។>
    text <៩៥>
      text <សុវណ្ណវណ្ណោ វិរជោ សប្បភាសោ បតាបវា>
      text <សិនិទ្ធំ ហោតិ មេ គត្តំ ភវេ សំសរតោ មម។>
    text <៩៦>
      text <ទុស្សសតសហស្សានិ សេតា បីតា ច លោហិតា>
      text <ធារេន្តិ មត្ថកេ មយ្ហំ ទុស្សទានស្សិទំ ផលំ។>
    text <៩៧>
      text <កោសេយ្យកម្ពលិយានិ ខោមកប្បាសិកានិ ច>
      text <សព្ពត្ថ បដិលភាមិ តេសំ និស្សន្ទតោ អហំ។>
    stand <៣។ បត្តានិសំសោ>
    text <៩៨>
      text <បត្តេ សុគតេ ទត្វាន សង្ឃេ គណវរុត្តមេ>
      text <ទសានិសំសេ អនុភោមិ កម្មានុច្ឆវិកេ មម។>
    text <៩៩>
      text <សុវណ្ណថាលេ មណិថាលេ រជតេបិ ច ថាលកេ>
      text <លោហិតង្គមយេ ថាលេ បរិភុញ្ជាមិ សព្ពទា។>
    text <១០០>
      text <អនុបទ្ទវោ អនីតិ ច ហោមិ អបចិតោ សទា>
      text <លាភី អន្នស្ស បានស្ស វត្ថស្ស សយនស្ស ច។>
    text <១០១>
      text <ន វិនស្សន្តិ មេ ភោគា ឋិតចិត្តោ ភវាមហំ>
      text <ធម្មកាមោ សទា ហោមិ អប្បក្លេសោ អនាសវោ។>
    text <១០២>
      text <ទេវលោកេ មនុស្សេ វា អនុពន្ធា ឥមេ គុណា>
      text <ឆាយា យថាបិ រុក្ខស្ស សព្ពត្ថ ន ជហន្តិ មំ។>
    stand <៤។ វាសិអានិសំសោ>
    text <១០៣>
      text <ចិត្តពន្ធនសម្ពទ្ធា សុកតា វាសិយោ ពហូ>
      text <ទត្វាន ពុទ្ធសេដ្ឋស្ស សង្ឃស្ស ច តថេវហំ។>
    text <១០៤>
      text <អដ្ឋានិសំសេ អនុភោមិ កម្មានុច្ឆវិកេ មម>
      text <សូរោ ហោមវិសារី ច វេសារជ្ជេសុ បារមី។>
    text <១០៥>
      text <ធិតិវីរិយវា ហោមិ បគ្គហីតមនោ សទា>
      text <កិលេសច្ឆេទនំ ញាណំ សុខុមំ អតុលំ សុចិំ>
      text <សព្ពត្ថ បដិលភាមិ តស្ស និស្សន្ទតោ អហំ។>
    stand <៥។ សត្ថកានិសំសោ>
    text <១០៦>
      text <អកក្កសេ អផរុសេ សុធោតេ សត្ថកេ ពហូ>
      text <បសន្នចិត្តោ ទត្វាន ពុទ្ធេ សង្ឃេ តថេវ ច។>
    text <១០៧>
      text <បញ្ចានិសំសេ អនុភោមិ កម្មានុច្ឆវិកេ មម>
      text <កល្យាណមិត្តំ វីរិយំ ខន្តិញ្ច មេត្តសត្ថកំ។>
    text <១០៨>
      text <តណ្ហាសល្លស្ស ឆិន្នត្តា បញ្ញាសត្ថំ អនុត្តរំ>
      text <វជិរេន សមំ ញាណំ តេសំ និស្សន្ទតោ លភេ។>
    stand <៦។ សូចិអានិសំសោ>
    text <១០៩>
      text <សូចិយោ សុគតេ ទត្វា សង្ឃេ គណវរុត្តមេ>
      text <បញ្ចានិសំសេ អនុភោមិ កម្មានុច្ឆវិកេ មម។>
    text <១១០>
      text <ន សំសយោ កង្ខច្ឆេទោ អភិរូបោ ច ភោគវា>
      text <តិក្ខបញ្ញោ សទា ហោមិ សំសរន្តោ ភវាភវេ។>
    text <១១១>
      text <គម្ភីរំ និបុណំ ឋានំ អត្ថំ ញាណេន បស្សយិំ>
      text <វជិរគ្គសមំ ញាណំ ហោតិ មេ តមឃាតនំ។>
    stand <៧។ នខច្ឆេទនានិសំសោ>
    text <១១២>
      text <នខច្ឆេទនេ សុគតេ ទត្វា សង្ឃេ គណុត្តមេ>
      text <បញ្ចានិសំសេ អនុភោមិ កម្មានុច្ឆវិកេ មម។>
    text <១១៣>
      text <ទាសិទាសេ គវស្សេ ច ភតកេ នាដកេ ពហូ>
      text <ន្ហាបិតេ ភត្តកេ សូទេ សព្ពត្ថេវ លភាមហំ។>
    stand <៨។ វិធូបនតាលវណ្ដានិសំសោ>
    text <១១៤>
      text <វិធូបនេ សុគតេ ទត្វា តាលវណ្ដេ ច សោភណេ>
      text <អដ្ឋានិសំសេ អនុភោមិ កម្មានុច្ឆវិកេ មម។>
    text <១១៥>
      text <សីតំ ឧណ្ហំ ន ជានាមិ បរិឡាហោ ន វិជ្ជតិ>
      text <ទរថំ នាភិជានាមិ ចិត្តសន្តាបនំ មម។>
    text <១១៦>
      text <រាគគ្គិ ទោសមោហគ្គិ មានគ្គិ ទិដ្ឋិអគ្គិ ច>
      text <សព្ពគ្គី និព្ពុតា មយ្ហំ តស្ស និស្សន្ទតោ មម។>
    stand <៩។ មោរហត្ថ-ចាមរំ>
    text <១១៧>
      text <មោរហត្ថេ ចាមរិយោ ទត្វា សង្ឃេ គណុត្តមេ>
      text <ឧបសន្តកិលេសោហំ វិហរាមិ អនង្គណោ។>
    stand <១០។ បរិស្សាវន-ធម្មករំ>
    text <១១៨>
      text <បរិស្សាវនេ សុគតេ ទត្វា ធម្មករុត្តមេ>
      text <បញ្ចានិសំសេ អនុភោមិ កម្មានុច្ឆវិកេ មម។>
    text <១១៩>
      text <សព្ពេសំ សមតិក្កម្ម ទិព្ពំ អាយុំ លភាមហំ>
      text <អប្បសយ្ហោ សទា ហោមិ ចោរបច្ចត្ថិកេហិ វា។>
    text <១២០>
      text <សត្ថេន វា វិសេន វា វិហេសម្បិ ន កុព្ពតេ>
      text <អន្តរាមរណំ នត្ថិ តេសំ និស្សន្ទតោ មម។>
    stand <១១។ តេលធារានិសំសោ>
    text <១២១>
      text <តេលធារេ សុគតេ ទត្វា សង្ឃេ គណវរុត្តមេ>
      text <បញ្ចានិសំសេ អនុភោមិ កម្មានុច្ឆវិកេ មម។>
    text <១២២>
      text <សុចារុរូបោ សុភទ្ទោ សុសមុគ្គតមានសោ>
      text <អវិក្ខិត្តមនោ ហោមិ សព្ពារក្ខេហិ រក្ខិតោ។>
    stand <១២។ សូចិឃរានិសំសោ>
    text <១២៣>
      text <សូចិឃរេ សុគតេ ទត្វា សង្ឃេ គណវរុត្តមេ>
      text <តីណានិសំសេ អនុភោមិ កម្មានុច្ឆវិកេ មម។>
    text <១២៤>
      text <ចេតោសុខំ កាយសុខំ ឥរិយាបថជំ សុខំ>
      text <ឥមេ គុណេ បដិលភេ តស្ស និស្សន្ទតោ អហំ។>
    stand <១៣។ អំសពទ្ធានិសំសោ>
    text <១២៥>
      text <អំសពទ្ធេ ជិនេ ទត្វា សង្ឃេ គណវរុត្តមេ>
      text <តីណានិសំសេ អនុភោមិ កម្មានុច្ឆវិកេ មម។>
    text <១២៦>
      text <សទ្ធម្មេ គាធំ វិន្ទាមិ សរាមិ ទុតិយំ ភវំ>
      text <សព្ពត្ថ សុច្ឆវី ហោមិ តស្ស និស្សន្ទតោ អហំ។>
    stand <១៤។ កាយពន្ធនានិសំសោ>
    text <១២៧>
      text <កាយពន្ធេ ជិនេ ទត្វា សង្ឃេ គណវរុត្តមេ>
      text <ឆានិសំសេ អនុភោមិ កម្មានុច្ឆវិកេ មម។>
    text <១២៨>
      text <សមាធីសុ ន កម្បាមិ វសី ហោមិ សមាធិសុ>
      text <អភេជ្ជបរិសោ ហោមិ អាទេយ្យវចនោ សទា។>
    text <១២៩>
      text <ឧបដ្ឋិតសតិ ហោមិ តាសោ មយ្ហំ ន វិជ្ជតិ>
      text <ទេវលោកេ មនុស្សេ វា អនុពន្ធា ឥមេ គុណា។>
    stand <១៥។ អាធារកានិសំសោ>
    text <១៣០>
      text <អាធារកេ ជិនេ ទត្វា សង្ឃេ គណវរុត្តមេ>
      text <បញ្ចវណ្ណេហិ ទាយាទោ អចលោ ហោមិ កេនចិ។>
    text <១៣១>
      text <យេ កេចិ មេ សុតា ធម្មា សតិញាណប្បពោធនា>
      text <ធតា មេ ន វិនស្សន្តិ ភវន្តិ សុវិនិច្ឆិតា។>
    stand <១៦។ ភាជនានិសំសោ>
    text <១៣២>
      text <ភាជនេ បរិភោគេ ច ទត្វា ពុទ្ធេ គណុត្តមេ>
      text <តីណានិសំសេ អនុភោមិ កម្មានុច្ឆវិកេ មម។>
    text <១៣៣>
      text <សោណ្ណមយេ មណិមយេ អថោបិ ផលិកាមយេ>
      text <លោហិតង្គមយេ ចេវ លភាមិ ភាជនេ អហំ។>
    text <១៣៤>
      text <ភរិយា ទាសទាសី ច ហត្ថិស្សរថបត្តិកេ>
      text <ឥត្ថី បតិព្ពតា ចេវ បរិភោគានិ សព្ពទា។>
    text <១៣៥>
      text <វិជ្ជា មន្តបទេ ចេវ វិវិធេ អាគមេ ពហូ>
      text <សព្ពំ សិប្បំ និសាមេមិ បរិភោគានិ សព្ពទា។>
    stand <១៧។ ថាលកានិសំសោ>
    text <១៣៦>
      text <ថាលកេ សុគតេ ទត្វា សង្ឃេ គណវរុត្តមេ>
      text <តីណានិសំសេ អនុភោមិ កម្មានុច្ឆវិកេ មម។>
    text <១៣៧>
      text <សោណ្ណមយេ មណិមយេ អថោបិ ផលិកាមយេ>
      text <លោហិតង្គមយេ ចេវ លភាមិ ថាលកេ អហំ។>
    text <១៣៨>
      text <អសត្ថកេ ផលមយេ អថោ បោក្ខរបត្តកេ>
      text <មធុបានកសង្ខេ ច លភាមិ ថាលកេ អហំ។>
    text <១៣៩>
      text <វត្តេ គុណេ បដិបត្តិ អាចារកិរិយាសុ ច>
      text <ឥមេ គុណេ បដិលភេ តស្ស និស្សន្ទតោ អហំ។>
    stand <១៨។ ភេសជ្ជានិសំសោ>
    text <១៤០>
      text <ភេសជ្ជំ សុគតេ ទត្វា សង្ឃេ គណវរុត្តមេ>
      text <ទសានិសំសេ អនុភោមិ កម្មានុច្ឆវិកេ មម។>
    text <១៤១>
      text <អាយុវា ពលវា ធីរោ វណ្ណវា យសវា សុខី>
      text <អនុបទ្ទវោ អនីតិ ច ហោមិ អបចិតោ សទា>
      text <ន មេ បិយវិយោគត្ថិ តស្ស និស្សន្ទតោ មម។>
    stand <១៩។ ឧបាហនានិសំសោ>
    text <១៤២>
      text <ឧបាហនេ ជិនេ ទត្វា សង្ឃេ គណវរុត្តមេ>
      text <តីណានិសំសេ អនុភោមិ កម្មានុច្ឆវិកេ មម។>
    text <១៤៣>
      text <ហត្ថិយានំ អស្សយានំ សិវិកា សន្ទមានិកា>
      text <សដ្ឋិសតសហស្សានិ បរិវារេន្តិ មំ សទា។>
    text <១៤៤>
      text <មណិមយា តម្ពមយា សោណ្ណរជតបាទុកា>
      text <និព្ពត្តន្តិ បទុទ្ធារេ ភវេ សំសរតោ មម។>
    text <១៤៥>
      text <និយាមំ សតិ ធាវន្តិ អាគុអាចារសោធនំ>
      text <ឥមេ គុណេ បដិលភេ តស្ស និស្សន្ទតោ អហំ។>
    stand <២០។ បាទុកានិសំសោ>
    text <១៤៦>
      text <បាទុកេ សុគតេ ទត្វា សង្ឃេ គណវរុត្តមេ>
      text <ឥទ្ធិបាទុកមារុយ្ហ វិហរាមិ យទិច្ឆកំ។>
    stand <២១។ ឧទកបុញ្ឆនានិសំសោ>
    text <១៤៧>
      text <ឧទកបុច្ឆនចោឡេ ទត្វា ពុទ្ធេ គណុត្តមេ>
      text <បញ្ចានិសំសេ អនុភោមិ កម្មានុច្ឆវិកេ មម។>
    text <១៤៨>
      text <សុវណ្ណវណ្ណោ វិរជោ សប្បភាសោ បតាបវា>
      text <សិនិទ្ធំ ហោតិ មេ គត្តំ រជោជល្លំ ន លិម្បតិ>
      text <ឥមេ គុណេ បដិលភេ តស្ស និស្សន្ទតោ អហំ។>
    stand <២២។ កត្តរទណ្ឌានិសំសោ>
    text <១៤៩>
      text <កត្តរទណ្ឌេ សុគតេ ទត្វា សង្ឃេ គណុត្តមេ>
      text <ឆានិសំសេ អនុភោមិ កម្មានុច្ឆវិកេ មម។>
    text <១៥០>
      text <បុត្តា មយ្ហំ ពហូ ហោន្តិ តាសោ មយ្ហំ ន វិជ្ជតិ>
      text <អប្បសយ្ហោ សទា ហោមិ សព្ពារក្ខេហិ រក្ខិតោ>
      text <ខលិតម្បិ ន ជានាមិ អភន្តំ មានសំ មម។>
    stand <២៣។ ឱសធញ្ជនានិសំសោ>
    text <១៥១>
      text <ឱសធំ អញ្ជនំ ទត្វា ពុទ្ធេ សង្ឃេ គណុត្តមេ>
      text <អដ្ឋានិសំសេ អនុភោមិ កម្មានុច្ឆវិកេ មម។>
    text <១៥២>
      text <វិសាលនយនោ ហោមិ សេតបីតោ ច លោហិតោ>
      text <អនាវិលបសន្នក្ខោ សព្ពរោគវិវជ្ជិតោ។>
    text <១៥៣>
      text <លភាមិ ទិព្ពនយនំ បញ្ញាចក្ខុំ អនុត្តរំ>
      text <ឥមេ គុណេ បដិលភេ តស្ស និស្សន្ទតោ អហំ។>
    stand <២៤។ កុញ្ចិកានិសំសោ>
    text <១៥៤>
      text <កុញ្ចិកេ សុគតេ ទត្វា សង្ឃេ គណវរុត្តមេ>
      text <ធម្មទ្វារវិវរណំ លភាមិ ញាណកុញ្ចិកំ។>
    stand <២៥។ កុញ្ចិកាឃរានិសំសោ>
    text <១៥៥>
      text <កុញ្ចិកានំ ឃរេ ទត្វា ពុទ្ធេ សង្ឃេ គណុត្តមេ>
      text <ទ្វានិសំសេ អនុភោមិ កម្មានុច្ឆវិកេ មម>
      text <អប្បកោធោ អនាយាសោ សំសរន្តោ ភវេ អហំ។>
    stand <២៦។ អាយោគានិសំសោ>
    text <១៥៦>
      text <អាយោគេ សុគតេ ទត្វា សង្ឃេ គណវរុត្តមេ>
      text <បញ្ចានិសំសេ អនុភោមិ កម្មានុច្ឆវិកេ មម។>
    text <១៥៧>
      text <សមាធីសុ ន កម្បាមិ វសី ហោមិ សមាធិសុ>
      text <អភេជ្ជបរិសោ ហោមិ អាទេយ្យវចនោ សទា>
      text <ជាយតិ ភោគសម្បត្តិ ភវេ សំសរតោ មម។>
    stand <២៧។ ធូមនេត្តានិសំសោ>
    text <១៥៨>
      text <ធូមនេត្តេ ជិនេ ទត្វា សង្ឃេ គណវរុត្តមេ>
      text <តីណានិសំសេ អនុភោមិ កម្មានុច្ឆវិកេ មម។>
    text <១៥៩>
      text <សតិ មេ ឧជុកា ហោតិ សុសម្ពន្ធា ច ន្ហារវោ>
      text <លភាមិ ទិព្ពនយនំ តស្ស និស្សន្ទតោ អហំ។>
    stand <២៨។ ទីបធារានិសំសោ>
    text <១៦០>
      text <ទីបធារេ ជិនេ ទត្វា សង្ឃេ គណវរុត្តមេ>
      text <តីណានិសំសេ អនុភោមិ កម្មានុច្ឆវិកេ មម។>
    text <១៦១>
      text <ជាតិមា អង្គសម្បន្នោ បញ្ញវា ពុទ្ធសម្មតោ>
      text <ឥមេ គុណេ បដិលភេ តស្ស និស្សន្ទតោ អហំ។>
    stand <២៩។ តុម្ពក-ករណ្ឌោ>
    text <១៦២>
      text <តុម្ពកេ ច ករណ្ឌេ ច ទត្វា ពុទ្ធេ គណុត្តមេ>
      text <ទសានិសំសេ អនុភោមិ កម្មានុច្ឆវិកេ មម។>
    text <១៦៣>
      text <សុគុត្តោ សុខសមង្គី មហាយសោ តថាគតិ>
      text <វិបត្តិវិគតោ សុខុមាលោ សព្ពីតិបរិវជ្ជិតោ។>
    text <១៦៤>
      text <វិបុលេ ច គុណេ លាភី សមាវ ចលនា មម>
      text <សុវិវជ្ជិតឧព្ពេគោ តុម្ពកេ ច ករណ្ឌកេ។>
    text <១៦៥>
      text <លភាមិ ចតុរោ វណ្ណេ ហត្ថិស្សរតនានិ ច>
      text <តានិ មេ ន វិនស្សន្តិ តុម្ពទានេ ឥទំ ផលំ។>
    stand <៣០។ មលហរណានិសំសោ>
    text <១៦៦>
      text <មលហរណិយោ ទត្វា ពុទ្ធេ សង្ឃេ គណុត្តមេ>
      text <បញ្ចានិសំសេ អនុភោមិ កម្មានុច្ឆវិកេ មម។>
    text <១៦៧>
      text <សព្ពលក្ខណសម្បន្នោ អាយុបញ្ញាសមាហិតោ>
      text <សព្ពាយាសវិនិមុត្តោ កាយោ មេ ហោតិ សព្ពទា។>
    stand <៣១។ បិប្ផលានិសំសោ>
    text <១៦៨>
      text <តណុធារេ សុនិសិតេ សង្ឃេ ទត្វាន បិប្ផលេ>
      text <កិលេសកន្តនំ ញាណំ លភាមិ អតុលំ សុចិំ។>
    stand <៣២។ ភណ្ឌាសានិសំសោ>
    text <១៦៩>
      text <សណ្ឌាសេ សុគតេ ទត្វា សង្ឃេ គណវរុត្តមេ>
      text <កិលេសភញ្ជនំ ញាណំ លភាមិ អតុលំ សុចិំ។>
    stand <៣៣។ នត្ថុកានិសំសោ>
    text <១៧០>
      text <នត្ថុកេ សុគតេ ទត្វា សង្ឃេ គណវរុត្តមេ>
      text <អដ្ឋានិសំសេ អនុភោមិ កម្មានុច្ឆវិកេ មម។>
    text <១៧១>
      text <សទ្ធំ សីលំ ហិរិញ្ចាបិ អថ ឱត្តប្បិយំ គុណំ>
      text <សុតំ ចាគញ្ច ខន្តិញ្ច បញ្ញំ មេ អដ្ឋមំ គុណំ។>
    stand <៣៤។ បីឋកានិសំសោ>
    text <១៧២>
      text <បីឋកេ សុគតេ ទត្វា សង្ឃេ គណវរុត្តមេ>
      text <បញ្ចានិសំសេ អនុភោមិ កម្មានុច្ឆវិកេ មម។>
    text <១៧៣>
      text <ឧច្ចេ កុលេ បជាយាមិ មហាភោគោ ភវាមហំ>
      text <សព្ពេ មំ អបចាយន្តិ កិត្តិ អព្ភុគ្គតា មម។>
    text <១៧៤>
      text <កប្បសតសហស្សានិ បល្លង្កា ចតុរស្សកា>
      text <បរិវារេន្តិ មំ និច្ចំ សំវិភាគរតោ អហំ។>
    stand <៣៥។ ភិសិអានិសំសោ>
    text <១៧៥>
      text <ភិសិយោ សុគតេ ទត្វា សង្ឃេ គណវរុត្តមេ>
      text <ឆានិសំសេ អនុភោមិ កម្មានុច្ឆវិកេ មម។>
    text <១៧៦>
      text <សមសុគត្តោបចិតោ មុទុកោ ចារុទស្សនោ>
      text <លភាមិ ញាណបរិវារំ ភិសិទានស្សិទំ ផលំ។>
    text <១៧៧>
      text <តូលិកា វិកតិកាយោ កដ្ដិស្សា ចិត្តកា ពហូ>
      text <វរបោត្ថកេ កម្ពលេ ច លភាមិ វិវិធេ អហំ។>
    text <១៧៨>
      text <បាវារិកេ ច មុទុកេ មុទុកាជិនវេណិយោ>
      text <លភាមិ វិវិធត្ថារេ ភិសិទានស្សិទំ ផលំ។>
    text <១៧៩>
      text <យតោ សរាមិ អត្តានំ យតោ បត្តោស្មិ វិញ្ញុតំ>
      text <អតុច្ឆោ ឈានមញ្ចោម្ហិ ភិសិទានស្សិទំ ផលំ។>
    stand <៣៦។ ពិព្ពោហនានិសំសោ>
    text <១៨០>
      text <ពិព្ពោហនេ ជិនេ ទត្វា សង្ឃេ គណវរុត្តមេ>
      text <ឆានិសំសេ អនុភោមិ កម្មានុច្ឆវិកេ មម។>
    text <១៨១>
      text <ឧណ្ណិកេ បទុមកេ ច អថោ លោហិតចន្ទនេ>
      text <ពិព្ពោហនេ ឧបាធេមិ ឧត្តមង្គំ សទា មម។>
    text <១៨២>
      text <អដ្ឋង្គិកេ មគ្គវរេ សាមញ្ញេ ចតុរោ ផលេ>
      text <តេសុ ញាណំ ឧប្បាទេត្វា វិហរេ និច្ចកាលិកំ។>
    text <១៨៣>
      text <ទានេ ទមេ សំយមេ ច អប្បមញ្ញាសុ រូបិសុ>
      text <តេសុ ញាណំ ឧប្បាទេត្វា វិហរេ សព្ពកាលិកំ។>
    text <១៨៤>
      text <វត្តេ គុណេ បដិបត្តិ អាចារកិរិយាសុ ច>
      text <តេសុ ញាណំ ឧប្បាទេត្វា វិហរេ សព្ពទា អហំ។>
    text <១៨៥>
      text <ចង្កមេ វា បធានេ វា វីរិយេ ពោធិបក្ខិយេ>
      text <តេសុ ញាណំ ឧប្បាទេត្វា វិហរាមិ យទិច្ឆកំ។>
    text <១៨៦>
      text <សីលំ សមាធិ បញ្ញា ច វិមុត្តិ ច អនុត្តរា>
      text <តេសុ ញាណំ ឧប្បាទេត្វា វិហរាមិ សុខំ អហំ។>
    stand <៣៧។ ផលបីឋានិសំសោ>
    text <១៨៧>
      text <ផលបីឋេ ជិនេ ទត្វា សង្ឃេ គណវរុត្តមេ>
      text <ទ្វានិសំសេ អនុភោមិ កម្មានុច្ឆវិកេ មម។>
    text <១៨៨>
      text <សោណ្ណមយេ មណិមយេ ទន្តសារមយេ ពហូ>
      text <បល្លង្កសេដ្ឋេ វិន្ទាមិ ផលបីឋស្សិទំ ផលំ។>
    stand <៣៨។ បាទបីឋានិសំសោ>
    text <១៨៩>
      text <បាទបីឋេ ជិនេ ទត្វា សង្ឃេ គណវរុត្តមេ>
      text <ទ្វានិសំសេ អនុភោមិ កម្មានុច្ឆវិកេ មម>
      text <លភាមិ ពហុកេ យានេ បាទបីឋស្សិទំ ផលំ។>
    text <១៩០>
      text <ទាសី ទាសា ច ភរិយា យេ ចញ្ញេ អនុជីវិនោ>
      text <សម្មា បរិចរន្តេ មំ បាទបីឋស្សិទំ ផលំ។>
    stand <៣៩។ តេលព្ភញ្ជនានិសំសោ>
    text <១៩១>
      text <តេលអព្ភញ្ជនេ ទត្វា សង្ឃេ គណវរុត្តមេ>
      text <បញ្ចានិសំសេ អនុភោមិ កម្មានុច្ឆវិកេ មម។>
    text <១៩២>
      text <អព្យាធិតា រូបវតា ខិប្បំ ធម្មនិសន្តិតា>
      text <លាភិតា អន្នបានស្ស អាយុបញ្ចមកំ មម។>
    stand <៤០។ សប្បិតេលានិសំសោ>
    text <១៩៣>
      text <សប្បិតេលញ្ច ទត្វាន សង្ឃេ គណវរុត្តមេ>
      text <បញ្ចានិសំសេ អនុភោមិ កម្មានុច្ឆវិកេ មម។>
    text <១៩៤>
      text <ថាមវា រូបសម្បន្នោ បហដ្ឋតនុជោ សទា>
      text <អព្យាធិ វិសទោ ហោមិ សប្បិតេលស្សិទំ ផលំ។>
    stand <៤១។ មុខសោធនកានិសំសោ>
    text <១៩៥>
      text <មុខសោធនកំ ទត្វា ពុទ្ធេ សង្ឃេ គណុត្តមេ>
      text <បញ្ចានិសំសេ អនុភោមិ កម្មានុច្ឆវិកេ មម។>
    text <១៩៦>
      text <វិសុទ្ធកណ្ឋោ មធុរស្សរោ កាសសាសវិវជ្ជិតោ>
      text <ឧប្បលគន្ធោ មុខតោ ឧបវាយតិ មេ សទា។>
    stand <៤២។ ទធិអានិសំសោ>
    text <១៩៧>
      text <ទធិំ ទត្វាន សម្បន្នំ ពុទ្ធេ សង្ឃេ គណុត្តមេ>
      text <ភុញ្ជាមិ អមតំ ភត្តំ វរំ កាយគតាសតិំ។>
    stand <៤៣។ មធុអានិសំសោ>
    text <១៩៨>
      text <វណ្ណគន្ធរសោបេតំ មធុំ ទត្វា ជិនេ គណេ>
      text <អនូបមំ អតុលិយំ បិវេ មុត្តិរសំ អហំ។>
    stand <៤៤។រសានិសំសោ>
    text <១៩៩>
      text <យថាភូតំ រសំ ទត្វា ពុទ្ធេ សង្ឃេ គណុត្តមេ>
      text <ចតុរោ ផលេ អនុភោមិ កម្មានុច្ឆវិកេ មម។>
    stand <៤៥។ អន្នបានានិសំសោ>
    text <២០០>
      text <អន្នំ បានញ្ច ទត្វាន ពុទ្ធេ សង្ឃេ គណុត្តមេ>
      text <ទសានិសំសេ អនុភោមិ កម្មានុច្ឆវិកេ មម។>
    text <២០១>
      text <អាយុវា ពលវា ធីរោ វណ្ណវា យសវា សុខី>
      text <លាភី អន្នស្ស បានស្ស សូរោ បញ្ញាណវា សទា>
      text <ឥមេ គុណេ បដិលភេ សំសរន្តោ ភវេ អហំ។>
    stand <៤៦។ ធូបានិសំសោ>
    text <២០២>
      text <ធូបំ ទត្វាន សុគតេ សង្ឃេ គណវរុត្តមេ>
      text <ទសានិសំសេ អនុភោមិ កម្មានុច្ឆវិកេ មម។>
    text <២០៣>
      text <សុគន្ធទេហោ យសវា សីឃបញ្ញោ ច កិត្តិមា>
      text <តិក្ខបញ្ញោ ភូរិបញ្ញោ ហាសគម្ភីរបញ្ញវា។>
    text <២០៤>
      text <វេបុល្លជវនបញ្ញោ សំសរន្តោ ភវាភវេ>
      text <តស្សេវ វាហសា ទានិ បត្តោ សន្តិសុខំ សិវំ។>
    stand <សាធារណានិសំសោ>
    text <២០៥>
      text <កិលេសា ឈាបិតា មយ្ហំ ភវា សព្ពេ សមូហតា>
      text <នាគោវ ពន្ធនំ ឆេត្វា វិហរាមិ អនាសវោ។>
    text <២០៦>
      text <ស្វាគតំ វត មេ អាសិ មម ពុទ្ធស្ស សន្តិកេ>
      text <តិស្សោ វិជ្ជា អនុប្បត្តា កតំ ពុទ្ធស្ស សាសនំ។>
    text <២០៧>
      text <បដិសម្ភិទា ចតស្សោ វិមោក្ខាបិ ច អដ្ឋិមេ>
      text <ឆឡភិញ្ញា សច្ឆិកតា កតំ ពុទ្ធស្ស សាសនំ។>
    text <ឥត្ថំ សុទំ អាយស្មា បិលិន្ទវច្ឆោ ថេរោ ឥមា គាថាយោ អភាសិត្ថាតិ។>
    stand <បិលិន្ទវច្ឆត្ថេរស្សាបទានំ បឋមំ។>
  text <២។ សេលត្ថេរអបទានំ>
    text <២០៨>
      text <នគរេ ហំសវតិយា វីថិសាមី អហោសហំ>
      text <មម ញាតី សមានេត្វា ឥទំ វចនមព្រវិំ។>
    text <២០៩>
      text <ពុទ្ធោ លោកេ សមុប្បន្នោ បុញ្ញក្ខេត្តោ អនុត្តរោ>
      text <អាសិ សោ សព្ពលោកស្ស អាហុតីនំ បដិគ្គហោ។>
    text <២១០>
      text <ខត្តិយា នេគមា ចេវ មហាសាលា ច ព្រាហ្មណា>
      text <បសន្នចិត្តា សុមនា បូគធម្មំ អកំសុ តេ។>
    text <២១១>
      text <ហត្ថារោហា អនីកដ្ឋា រថិកា បត្តិការកា>
      text <បសន្នចិត្តា សុមនា បូគធម្មំ អកំសុ តេ។>
    text <២១២>
      text <ឧគ្គា ច រាជបុត្តា ច វេសិយានា ច ព្រាហ្មណា>
      text <បសន្នចិត្តា សុមនា បូគធម្មំ អកំសុ តេ។>
    text <២១៣>
      text <អាឡារិកា កប្បកា ច ន្ហាបកា មាលការកា>
      text <បសន្នចិត្តា សុមនា បូគធម្មំ អកំសុ តេ។>
    text <២១៤>
      text <រជកា បេសការា ច ចម្មការា ច ន្ហាបិតា>
      text <បសន្នចិត្តា សុមនា បូគធម្មំ អកំសុ តេ។>
    text <២១៥>
      text <ឧសុការា ភមការា ចម្មការា ច តច្ឆកា>
      text <បសន្នចិត្តា សុមនា បូគធម្មំ អកំសុ តេ។>
    text <២១៦>
      text <កម្មារា សោណ្ណការា ច តិបុលោហករា តថា>
      text <បសន្នចិត្តា សុមនា បូគធម្មំ អកំសុ តេ។>
    text <២១៧>
      text <ភតកា ចេដកា ចេវ ទាសកម្មករា ពហូ>
      text <យថាសកេន ថាមេន បូគធម្មំ អកំសុ តេ។>
    text <២១៨>
      text <ឧទហារា កដ្ឋហារា កស្សកា តិណហារកា>
      text <យថាសកេន ថាមេន បូគធម្មំ អកំសុ តេ។>
    text <២១៩>
      text <បុប្ផិកា មាលិកា ចេវ បណ្ណិកា ផលហារកា>
      text <យថាសកេន ថាមេន បូគធម្មំ អកំសុ តេ។>
    text <២២០>
      text <គណិកា កុម្ភទាសី ច បូវិកា មច្ឆិកាបិ ច>
      text <យថាសកេន ថាមេន បូគធម្មំ អកំសុ តេ។>
    text <២២១>
      text <ឯថ សព្ពេ សមាគន្ត្វា គណំ ពន្ធាម ឯកតោ>
      text <អធិការំ ករិស្សាម បុញ្ញក្ខេត្តេ អនុត្តរេ។>
    text <២២២>
      text <តេ មេ សុត្វាន វចនំ គណំ ពន្ធិំសុ តាវទេ>
      text <ឧបដ្ឋានសាលំ សុកតំ ភិក្ខុសង្ឃស្ស ការយុំ។>
    text <២២៣>
      text <និដ្ឋាបេត្វាន តំ សាលំ ឧទគ្គោ តុដ្ឋមានសោ>
      text <បរេតោ តេហិ សព្ពេហិ សម្ពុទ្ធមុបសង្កមិំ។>
    text <២២៤>
      text <ឧបសង្កម្ម សម្ពុទ្ធំ លោកនាថំ នរាសភំ>
      text <វន្ទិត្វា សត្ថុនោ បាទេ ឥទំ វចនមព្រវិំ។>
    text <២២៥>
      text <ឥមេ តីណិ សតា វីរ បុរិសា ឯកតោ គណា>
      text <ឧបដ្ឋានសាលំ សុកតំ និយ្យាទេន្តិ តុវំ មុនិ។>
    text <២២៦>
      text <ភិក្ខុសង្ឃស្ស បុរតោ សម្បដិច្ឆត្វ ចក្ខុមា>
      text <តិណ្ណំ សតានំ បុរតោ ឥមា គាថា អភាសថ។>
    text <២២៧>
      text <តិសតាបិ ច ជេដ្ឋោ ច អនុវត្តិំសុ ឯកតោ>
      text <សម្បត្តិញ្ហិ ករិត្វាន សព្ពេ អនុភវិស្សថ។>
    text <២២៨>
      text <បច្ឆិមេ ភវេ សម្បត្តេ សីតិភាវមនុត្តរំ>
      text <អជរំ អមតំ សន្តំ និព្ពានំ ផស្សយិស្សថ។>
    text <២២៩>
      text <ឯវំ ពុទ្ធោ វិយាកាសិ សព្ពញ្ញូ សមណុត្តរោ>
      text <ពុទ្ធស្ស វចនំ សុត្វា សោមនស្សំ បវេទយិំ។>
    text <២៣០>
      text <តិំស កប្បសហស្សានិ ទេវលោកេ រមិំ អហំ>
      text <ទេវាធិបោ បញ្ចសតំ ទេវរជ្ជមការយិំ។>
    text <២៣១>
      text <សហស្សក្ខត្តុំ រាជា ច ចក្កវត្តី អហោសហំ>
      text <ទេវរជ្ជំ ករោន្តស្ស មហាទេវា អវន្ទិសុំ។>
    text <២៣២>
      text <ឥធ មានុសកេ រជ្ជំ បរិសា ហោន្តិ ពន្ធវា>
      text <បច្ឆិមេ ភវេ សម្បត្តេ វាសេដ្ឋោ នាម ព្រាហ្មណោ។>
    text <២៣៣>
      text <អសីតិកោដិ និចយោ តស្ស បុត្តោ អហោសហំ>
      text <សេលោ ឥតិ មម នាមំ ឆឡង្គេ បារមិំ គតោ។>
    text <២៣៤>
      text <ជង្ឃាវិហារំ វិចរំ សសិស្សេហិ បុរក្ខតោ>
      text <ជដាភារិកភរិតំ កេណិយំ នាម តាបសំ។>
    text <២៣៥>
      text <បដិយត្តាហុតិំ ទិស្វា ឥទំ វចនមព្រវិំ>
      text <អាវាហោ វា វិវាហោ វា រាជា វា តេ និមន្តិតោ។>
    text <២៣៦>
      text <អាហុតិំ យិដ្ឋុកាមោហំ ព្រាហ្មណេ ទេវសម្មតេ>
      text <ន និមន្តេមិ រាជានំ អាហុតី មេ ន វិជ្ជតិ។>
    text <២៣៧>
      text <ន ចត្ថិ មយ្ហមាវាហោ វិវាហោ មេ ន វិជ្ជតិ>
      text <សក្យានំ នន្ទិជននោ សេដ្ឋោ លោកេ សទេវកេ។>
    text <២៣៨>
      text <សព្ពលោកហិតត្ថាយ សព្ពសត្តសុខាវហោ>
      text <សោ មេ និមន្តិតោ អជ្ជ តស្សេតំ បដិយាទនំ។>
    text <២៣៩>
      text <តិម្ពរូសកវណ្ណាភោ អប្បមេយ្យោ អនូបមោ>
      text <រូបេនាសទិសោ ពុទ្ធោ ស្វាតនាយ និមន្តិតោ។>
    text <២៤០>
      text <ឧក្កាមុខបហដ្ឋោវ ខទិរង្គារសន្និភោ>
      text <វិជ្ជូបមោ មហាវីរោ សោ មេ ពុទ្ធោ និមន្តិតោ។>
    text <២៤១>
      text <បព្ពតគ្គេ យថា អច្ចិ បុណ្ណមាយេវ ចន្ទិមា>
      text <នឡគ្គិវណ្ណសង្កាសោ សោ មេ ពុទ្ធោ និមន្តិតោ។>
    text <២៤២>
      text <អសម្ភីតោ ភយាតីតោ ភវន្តករណោ មុនិ>
      text <សីហូបមោ មហាវីរោ សោ មេ ពុទ្ធោ និមន្តិតោ។>
    text <២៤៣>
      text <កុសលោ ពុទ្ធធម្មេហិ អបសយ្ហោ បរេហិ សោ>
      text <នាគូបមោ មហាវីរោ សោ មេ ពុទ្ធោ និមន្តិតោ។>
    text <២៤៤>
      text <សទ្ធម្មាចារកុសលោ ពុទ្ធនាគោ អសាទិសោ>
      text <ឧសភូបមោ មហាវីរោ សោ មេ ពុទ្ធោ និមន្តិតោ។>
    text <២៤៥>
      text <អនន្តវណ្ណោ អមិតយសោ វិចិត្តសព្ពលក្ខណោ>
      text <សក្កូបមោ មហាវីរោ សោ មេ ពុទ្ធោ និមន្តិតោ។>
    text <២៤៦>
      text <វសី គណី បតាបី ច តេជស្សី ច ទុរាសទោ>
      text <ព្រហ្មូបមោ មហាវីរោ សោ មេ ពុទ្ធោ និមន្តិតោ។>
    text <២៤៧>
      text <បត្តធម្មោ ទសពលោ ពលាតិពលបារគោ>
      text <ធរណូបមោ មហាវីរោ សោ មេ ពុទ្ធោ និមន្តិតោ។>
    text <២៤៨>
      text <សីលវីចិសមាកិណ្ណោ ធម្មវិញ្ញាណខោភិតោ>
      text <ឧទធូបមោ មហាវីរោ សោ មេ ពុទ្ធោ និមន្តិតោ។>
    text <២៤៩>
      text <ទុរាសទោ ទុប្បសហោ អចលោ ឧគ្គតោ ព្រហា>
      text <នេរូបមោ មហាវីរោ សោ មេ ពុទ្ធោ និមន្តិតោ។>
    text <២៥០>
      text <អនន្តញាណោ អសមសមោ អតុលោ អគ្គតំ គតោ>
      text <គគនូបមោ មហាវីរោ សោ មេ ពុទ្ធោ និមន្តិតោ។>
    stand <បន្នរសមំ ភាណវារំ។>
    text <២៥១>
      text <បតិដ្ឋា ភយភីតានំ តាណោ សរណគាមិនំ>
      text <អស្សាសកោ មហាវីរោ សោ មេ ពុទ្ធោ និមន្តិតោ។>
    text <២៥២>
      text <អាសយោ ពុទ្ធិមន្តានំ បុញ្ញក្ខេត្តំ សុខេសិនំ>
      text <រតនាករោ មហាវីរោ សោ មេ ពុទ្ធោ និមន្តិតោ។>
    text <២៥៣>
      text <អស្សាសកោ វេទករោ សាមញ្ញផលទាយកោ>
      text <មេឃូបមោ មហាវីរោ សោ មេ ពុទ្ធោ និមន្តិតោ។>
    text <២៥៤>
      text <លោកចក្ខុ មហាតេជោ សព្ពតមវិនោទនោ>
      text <សូរិយូបមោ មហាវីរោ សោ មេ ពុទ្ធោ និមន្តិតោ។>
    text <២៥៥>
      text <អារម្មណវិមុត្តីសុ សភាវទស្សនោ មុនិ>
      text <ចន្ទូបមោ មហាវីរោ សោ មេ ពុទ្ធោ និមន្តិតោ។>
    text <២៥៦>
      text <ពុទ្ធោ សមុស្សិតោ លោកេ លក្ខណេហិ អលង្កតោ>
      text <អប្បមេយ្យោ មហាវីរោ សោ មេ ពុទ្ធោ និមន្តិតោ។>
    text <២៥៧>
      text <យស្ស ញាណំ អប្បមេយ្យំ សីលំ យស្ស អនូបមំ>
      text <វិមុត្តិ អសទិសា យស្ស សោ មេ ពុទ្ធោ និមន្តិតោ។>
    text <២៥៨>
      text <យស្ស ធីតិ អសទិសា ថាមោ យស្ស អចិន្តិយោ>
      text <យស្ស បរក្កមោ ជេដ្ឋោ សោ មេ ពុទ្ធោ និមន្តិតោ។>
    text <២៥៩>
      text <រាគោ ទោសោ ច មោហោ ច វិសា សព្ពេ សមូហតា>
      text <អគទូបមោ មហាវីរោ សោ មេ ពុទ្ធោ និមន្តិតោ។>
    text <២៦០>
      text <ក្លេសព្យាធិពហុទុក្ខ សព្ពតមវិនោទនោ>
      text <វេជ្ជូបមោ មហាវីរោ សោ មេ ពុទ្ធោ និមន្តិតោ។>
    text <២៦១>
      text <ពុទ្ធោតិ ភោ យំ វទេសិ ឃោសោបេសោ សុទុល្លភោ>
      text <ពុទ្ធោ ពុទ្ធោតិ សុត្វាន បីតិ មេ ឧទបជ្ជថ។>
    text <២៦២>
      text <អព្ភន្តរំ អគណ្ហន្តំ បីតិ មេ ពហិ និច្ឆរេ>
      text <សោហំ បីតិមនោ សន្តោ ឥទំ វចនមព្រវិំ។>
    text <២៦៣>
      text <កហំ នុ ខោ សោ ភគវា លោកជេដ្ឋោ នរាសភោ>
      text <តត្ថ គន្ត្វា នមស្សិស្សំ សាមញ្ញផលទាយកំ។>
    text <២៦៤>
      text <បគ្គយ្ហ ទក្ខិណំ ពាហុំ វេទជាតោ កតញ្ជលី>
      text <អាចិក្ខិ មេ ធម្មរាជំ សោកសល្លវិនោទនំ។>
    text <២៦៥>
      text <ឧទេន្តំវ មហាមេឃំ នីលំ អញ្ជនសន្និភំ>
      text <សាគរំ វិយ ទិស្សន្តំ បស្សសេតំ មហាវនំ។>
    text <២៦៦>
      text <ឯត្ថ សោ វសតេ ពុទ្ធោ អទន្តទមកោ មុនិ>
      text <វិនយន្តោ ច វេនេយ្យេ ពោធេន្តោ ពោធិបក្ខិយេ។>
    text <២៦៧>
      text <បិបាសិតោវ ឧទកំ ភោជនំវ ជិឃច្ឆិតោ>
      text <គាវី យថា វច្ឆគិទ្ធា ឯវាហំ វិចិនិំ ជិនំ។>
    text <២៦៨>
      text <អាចារឧបចារញ្ញូ ធម្មានុច្ឆវិសំវរំ>
      text <សិក្ខាបេមិ សកេ សិស្សេ គច្ឆន្តេ ជិនសន្តិកំ។>
    text <២៦៩>
      text <ទុរាសទា ភគវន្តោ សីហាវ ឯកចារិនោ>
      text <បទេ បទំ និក្ខិបន្តា អាគច្ឆេយ្យាថ មាណវា។>
    text <២៧០>
      text <អាសីវិសោ យថា ឃោរោ មិគរាជាវ កេសរី>
      text <មត្តោវ កុញ្ជរោ ទន្តី ឯវំ ពុទ្ធា ទុរាសទា។>
    text <២៧១>
      text <ឧក្កាសិតញ្ច ខិបិតំ អជ្ឈុបេក្ខិយ មាណវា>
      text <បទេ បទំ និក្ខិបន្តា ឧបេថ ពុទ្ធសន្តិកំ។>
    text <២៧២>
      text <បដិសល្លានគរុកា អប្បសទ្ទា ទុរាសទា>
      text <ទុរូបសង្កមា ពុទ្ធា គរូ ហោន្តិ សទេវកេ។>
    text <២៧៣>
      text <យទាហំ បញ្ហំ បុច្ឆាមិ បដិសម្មោទយាមិ វា>
      text <អប្បសទ្ទា តទា ហោថ មុនិភូតាវ តិដ្ឋថ។>
    text <២៧៤>
      text <យំ សោ ទេសេតិ សម្ពុទ្ធោ ខេមំ និព្ពានបត្តិយា>
      text <តមេវត្ថំ និសាមេថ សទ្ធម្មសវនំ សុខំ។>
    text <២៧៥>
      text <ឧបសង្កម្ម សម្ពុទ្ធំ សម្មោទិំ មុនិនា អហំ>
      text <តំ កថំ វីតិសារេត្វា លក្ខណេ ឧបធារយិំ។>
    text <២៧៦>
      text <លក្ខណេ ទ្វេ ច កង្ខាមិ បស្សាមិ តិំសលក្ខណេ>
      text <កោសោហិតវត្ថគុយ្ហំ ឥទ្ធិយា ទស្សយី មុនិ។>
    text <២៧៧>
      text <ជិវ្ហំ និន្នាមយិត្វាន កណ្ណសោតេ ច នាសិកេ>
      text <បដិមសិ នលាដន្តំ កេវលំ ឆាទយី ជិនោ។>
    text <២៧៨>
      text <តស្សាហំ លក្ខណេ ទិស្វា បរិបុណ្ណេ សព្យញ្ជនេ>
      text <ពុទ្ធោតិ និដ្ឋំ គន្ត្វាន សហ សិស្សេហិ បព្ពជិំ។>
    text <២៧៩>
      text <សតេហិ តីហិ សហិតោ បព្ពជិំ អនគារិយំ>
      text <អទ្ធមាសេ អសម្បត្តេ សព្ពេ បត្តាម្ហ និព្ពុតិំ។>
    text <២៨០>
      text <ឯកតោ កម្មំ កត្វាន បុញ្ញក្ខេត្តេ អនុត្តរេ>
      text <ឯកតោ សំសរិត្វាន ឯកតោ វិនិវត្តយុំ។>
    text <២៨១>
      text <គោបានសិយោ ទត្វាន បូគធម្មេ វសិំ អហំ>
      text <តេន កម្មេន សុកតេន អដ្ឋ ហេតូ លភាមហំ។>
    text <២៨២>
      text <ទិសាសុ បូជិតោ ហោមិ ភោគា ច អមិតា មម>
      text <បតិដ្ឋា ហោមិ សព្ពេសំ តាសោ មម ន វិជ្ជតិ។>
    text <២៨៣>
      text <ព្យាធយោ មេ ន វិជ្ជន្តិ ទីឃាយុំ បាលយាមិ ច>
      text <សុខុមច្ឆវិកោ ហោមិ អាវាសេ បត្ថិតេ វសេ។>
    text <២៨៤>
      text <អដ្ឋ គោបានសី ទត្វា បូគធម្មេ វសិំ អហំ>
      text <បដិសម្ភិទារហត្តញ្ច ឯតំ មេ អបរដ្ឋមំ។>
    text <២៨៥>
      text <សព្ពវោសិតវោសានោ កតកិច្ចោ អនាសវោ>
      text <អដ្ឋគោបានសី នាម តវ បុត្តោ មហាមុនិ។>
    text <២៨៦>
      text <បញ្ច ថម្ភានិ ទត្វាន បូគធម្មេ វសិំ អហំ>
      text <តេន កម្មេន សុកតេន បញ្ច ហេតូ លភាមហំ។>
    text <២៨៧>
      text <អចលោ ហោមិ មេត្តាយ អនូនង្គោ ភវាមហំ>
      text <អាទេយ្យវចនោ ហោមិ ន ធំសេមិ យថា អហំ។>
    text <២៨៨>
      text <អភន្តំ ហោតិ មេ ចិត្តំ អខិលោ ហោមិ កស្សចិ>
      text <តេន កម្មេន សុកតេន វិមលោ ហោមិ សាសនេ។>
    text <២៨៩>
      text <សគារវោ សប្បតិស្សោ កតកិច្ចោ អនាសវោ>
      text <សាវកោ តេ មហាវីរ ភិក្ខុ តំ វន្ទតេ មុនិ។>
    text <២៩០>
      text <កត្វា សុកតបល្លង្កំ សាលាយំ បញ្ញបេសហំ>
      text <តេន កម្មេន សុកតេន បញ្ច ហេតូ លភាមហំ។>
    text <២៩១>
      text <ឧច្ចេ កុលេ បជាយិត្វា មហាភោគោ ភវាមហំ>
      text <សព្ពសម្បត្តិកោ ហោមិ មច្ឆេរំ មេ ន វិជ្ជតិ។>
    text <២៩២>
      text <គមនេ បត្ថិតេ មយ្ហំ បល្លង្កោ ឧបតិដ្ឋតិ>
      text <សហ បល្លង្កសេដ្ឋេន គច្ឆាមិ មម បត្ថិតំ។>
    text <២៩៣>
      text <តេន បល្លង្កទានេន តមំ សព្ពំ វិនោទយិំ>
      text <សព្ពាភិញ្ញាពលប្បត្តោ ថេរោ វន្ទតិ តំ មុនិ។>
    text <២៩៤>
      text <បរកិច្ចត្តកិច្ចានិ សព្ពកិច្ចានិ សាធយិំ>
      text <តេន កម្មេន សុកតេន បាវិសិំ អភយំ បុរំ។>
    text <២៩៥>
      text <បរិនិដ្ឋិតសាលម្ហិ បរិភោគមទាសហំ>
      text <តេន កម្មេន សុកតេន សេដ្ឋត្តំ អជ្ឈុបាគតោ។>
    text <២៩៦>
      text <យេ កេចិ ទមកា លោកេ ហត្ថិអស្សេ ទមេន្តិ យេ>
      text <ករិត្វា ការណា នានា ទារុណេន ទមេន្តិ តេ។>
    text <២៩៧>
      text <ន ហេវំ ត្វំ មហាវីរ ទមេសិ នរនារិយោ>
      text <អទណ្ឌេន អសត្ថេន ទមេសិ ឧត្តមេ ទមេ។>
    text <២៩៨>
      text <ទានស្ស វណ្ណេ កិត្តេន្តោ ទេសនាកុសលោ មុនិ>
      text <ឯកបញ្ហំ កថេន្តោវ ពោធេសិ តិសតេ មុនិ។>
    text <២៩៩>
      text <ទន្តា មយំ សារថិនា សុវិមុត្តា អនាសវា>
      text <សព្ពាភិញ្ញាពលបត្តា និព្ពុតា ឧបធិក្ខយេ។>
    text <៣០០>
      text <សតសហស្សិតោ កប្បេ យំ ទានមទទិំ តទា>
      text <អតិក្កន្តា ភយា សព្ពេ សាលាទានស្សិទំ ផលំ។>
    text <៣០១>
      text <កិលេសា ឈាបិតា មយ្ហំ…បេ។… វិហរាមិ អនាសវោ។>
    text <៣០២>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៣០៣>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ អាយស្មា សេលោ សបរិសោ ភគវតោ សន្តិកេ ឥមា គាថាយោ អភាសិត្ថាតិ។>
    stand <សេលត្ថេរស្សាបទានំ ទុតិយំ។>
  text <៣។ សព្ពកិត្តិកត្ថេរអបទានំ>
    text <៣០៤>
      text <កណិការំវ ជលិតំ ទីបរុក្ខំវ ឧជ្ជលំ>
      text <ឱសធិំវ វិរោចន្តំ វិជ្ជុតំ គគនេ យថា។>
    text <៣០៥>
      text <អសម្ភីតំ អនុត្តាសិំ មិគរាជំវ កេសរិំ>
      text <ញាណាលោកំ បកាសេន្តំ មទ្ទន្តំ តិត្ថិយេ គណេ។>
    text <៣០៦>
      text <ឧទ្ធរន្តំ ឥមំ លោកំ ឆិទ្ទន្តំ សព្ពសំសយំ>
      text <គជ្ជន្តំ មិគរាជំវ អទ្ទសំ លោកនាយកំ។>
    text <៣០៧>
      text <ជដាជិនធរោ អាសិំ ព្រហា ឧជុ បតាបវា>
      text <វាកចីរំ គហេត្វាន បាទមូលេ អបត្ថរិំ។>
    text <៣០៨>
      text <កាឡានុសារិយំ គយ្ហ អនុលិម្បិំ តថាគតំ>
      text <សម្ពុទ្ធមនុលិម្បេត្វា សន្ថវិំ លោកនាយកំ។>
    text <៣០៩>
      text <សមុទ្ធរសិមំ លោកំ ឱឃតិណ្ណ មហាមុនិ>
      text <ញាណាលោកេន ជោតេសិ នាវដំ ញាណមុត្តមំ។>
    text <៣១០>
      text <ធម្មចក្កំ បវត្តេសិ មទ្ទសេ បរតិត្ថិយេ>
      text <ឧសភោ ជិតសង្គាមោ សម្បកម្បេសិ មេទនិំ។>
    text <៣១១>
      text <មហាសមុទ្ទេ ឩមិយោ វេលន្តម្ហិ បភិជ្ជរេ>
      text <តថេវ តវ ញាណម្ហិ សព្ពទិដ្ឋី បភិជ្ជរេ។>
    text <៣១២>
      text <សុខុមច្ឆិកជាលេន សរម្ហិ សម្បតានិតេ>
      text <អន្តោជាលិកតា បាណា បីឡិតា ហោន្តិ តាវទេ។>
    text <៣១៣>
      text <តថេវ តិត្ថិយា លោកេ បុថុបាសណ្ឌនិស្សិតា>
      text <អន្តោញាណវរេ តុយ្ហំ បរិវត្តន្តិ មារិស។>
    text <៣១៤>
      text <បតិដ្ឋា វុយ្ហតំ ឱឃេ ត្វញ្ហិ នាថោ អពន្ធុនំ>
      text <ភយដ្ដិតានំ សរណំ មុត្តិត្ថីនំ បរាយណំ។>
    text <៣១៥>
      text <ឯកវីរោ អសទិសោ មេត្តាករុណសញ្ចយោ>
      text <អសមោ សុសមោ សន្តោ វសី តាទី ជិតញ្ជយោ។>
    text <៣១៦>
      text <ធីរោ វិគតសម្មោហោ អនេជោ អកថំកថី>
      text <តុសិតោ វន្តទោសោសិ និម្មលោ សំយតោ សុចិ។>
    text <៣១៧>
      text <សង្គាតិគោ ហតមទោ តេវិជ្ជោ តិភវន្តគោ>
      text <សីមាតិគោ ធម្មគរុ គតត្ថោ ហិតវព្ភុតោ។>
    text <៣១៨>
      text <តារកោ ត្វំ យថា នាវា និធីវស្សាសការកោ>
      text <អសម្ភីតោ យថា សីហោ គជរាជាវ ទប្បិតោ។>
    text <៣១៩>
      text <ថោមេត្វា ទសគាថាហិ បទុមុត្តរំ មហាយសំ>
      text <វន្ទិត្វា សត្ថុនោ បាទេ តុណ្ហី អដ្ឋាសហំ តទា។>
    text <៣២០>
      text <បទុមុត្តរោ លោកវិទូ អាហុតីនំ បដិគ្គហោ>
      text <ភិក្ខុសង្ឃេ ឋិតោ សត្ថា ឥមា គាថា អភាសថ។>
    text <៣២១>
      text <យោ មេ សីលញ្ច ញាណញ្ច សទ្ធម្មញ្ចាបិ វណ្ណយិ>
      text <តមហំ កិត្តយិស្សាមិ សុណាថ មម ភាសតោ។>
    text <៣២២>
      text <សដ្ឋិ កប្បសហស្សានិ ទេវលោកេ រមិស្សតិ>
      text <អញ្ញេ ទេវេភិភវិត្វា ឥស្សរំ ការយិស្សតិ។>
    text <៣២៣>
      text <សោ បច្ឆា បព្ពជិត្វាន សុក្កមូលេន ចោទិតោ>
      text <គោតមស្ស ភគវតោ សាសនេ បព្ពជិស្សតិ។>
    text <៣២៤>
      text <បព្ពជិត្វាន កាយេន បាបកម្មំ វិវជ្ជិយ>
      text <សព្ពាសវេ បរិញ្ញាយ និព្ពាយិស្សតិនាសវោ។>
    text <៣២៥>
      text <យថាបិ មេឃោ ថនយំ តប្បេតិ មេទិនិំ ឥមំ>
      text <តថេវ ត្វំ មហាវីរ ធម្មេន តប្បយី មមំ។>
    text <៣២៦>
      text <សីលំ បញ្ញញ្ច ធម្មញ្ច ថវិត្វា លោកនាយកំ>
      text <បត្តោម្ហិ បរមំ សន្តិំ និព្ពានំ បទមច្ចុតំ។>
    text <៣២៧>
      text <អហោ នូន ស ភគវា ចិរំ តិដ្ឋេយ្យ ចក្ខុមា>
      text <អញ្ញាតញ្ច វិជានេយ្យុំ ផុសេយ្យុំ អមតំ បទំ។>
    text <៣២៨>
      text <អយំ មេ បច្ឆិមា ជាតិ ភវា សព្ពេ សមូហតា>
      text <សព្ពាសវេ បរិញ្ញាយ វិហរាមិ អនាសវោ។>
    text <៣២៩>
      text <សតសហស្សិតោ កប្បេ យំ ពុទ្ធមភិថោមយិំ>
      text <ទុគ្គតិំ នាភិជានាមិ កិត្តនាយ ឥទំ ផលំ។>
    text <៣៣០>
      text <កិលេសា ឈាបិតា មយ្ហំ ភវា សព្ពេ សមូហតា>
      text <សព្ពាសវា បរិក្ខីណា នត្ថិ ទានិ បុនព្ភវោ។>
    text <៣៣១>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៣៣២>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ អាយស្មា សព្ពកិត្តិកោ ថេរោ ឥមា គាថាយោ អភាសិត្ថាតិ។>
    stand <សព្ពកិត្តិកត្ថេរស្សាបទានំ តតិយំ។>
  text <៤។ មធុទាយកត្ថេរអបទានំ>
    text <៣៣៣>
      text <សិន្ធុយា នទិយា តីរេ សុកតោ អស្សមោ មម>
      text <តត្ថ វាចេមហំ សិស្សេ ឥតិហាសំ សលក្ខណំ។>
    text <៣៣៤>
      text <ធម្មកាមា វិនីតា តេ សោតុកាមា សុសាសនំ>
      text <ឆឡង្គេ បារមិប្បត្តា សិន្ធុកូលេ វសន្តិ តេ។>
    text <៣៣៥>
      text <ឧប្បាតគមនេ ចេវ លក្ខណេសុ ច កោវិទា>
      text <ឧត្តមត្ថំ គវេសន្តា វសន្តិ វិបិនេ តទា។>
    text <៣៣៦>
      text <សុមេធោ នាម សម្ពុទ្ធោ លោកេ ឧប្បជ្ជិ តាវទេ>
      text <អម្ហាកំ អនុកម្បន្តោ ឧបាគច្ឆិ វិនាយកោ។>
    text <៣៣៧>
      text <ឧបាគតំ មហាវីរំ សុមេធំ លោកនាយកំ>
      text <តិណសន្ថារកំ កត្វា លោកជេដ្ឋស្សទាសហំ។>
    text <៣៣៨>
      text <វិបិនាតោ មធុំ គយ្ហ ពុទ្ធសេដ្ឋស្សទាសហំ>
      text <សម្ពុទ្ធោ បរិភុញ្ជិត្វា ឥទំ វចនមព្រវិ។>
    text <៣៣៩>
      text <យោ តំ អទាសិ មធុំ មេ បសន្នោ សេហិ បាណិភិ>
      text <តមហំ កិត្តយិស្សាមិ សុណាថ មម ភាសតោ។>
    text <៣៤០>
      text <ឥមិនា មធុទានេន តិណសន្ថារកេន ច>
      text <តិំស កប្បសហស្សានិ ទេវលោកេ រមិស្សតិ។>
    text <៣៤១>
      text <តិំស កប្បសហស្សម្ហិ ឱក្កាកកុលសម្ភវោ>
      text <គោតមោ នាម គោត្តេន សត្ថា លោកេ ភវិស្សតិ។>
    text <៣៤២>
      text <តស្ស ធម្មេសុ ទាយាទោ ឱរសោ ធម្មនិម្មិតោ>
      text <សព្ពាសវេ បរិញ្ញាយ និព្ពាយិស្សតិនាសវោ។>
    text <៣៤៣>
      text <ទេវលោកា ឥធាគន្ត្វា មាតុកុច្ឆិំ ឧបាគតេ>
      text <មធុវស្សំ បវស្សិត្ថ ឆាទយំ មធុនា មហិំ។>
    text <៣៤៤>
      text <មយិ និក្ខន្តមត្តម្ហិ កុច្ឆិយា ច សុទុត្តរា>
      text <តត្រាបិ មធុវស្សំ មេ វស្សតេ និច្ចកាលិកំ។>
    text <៣៤៥>
      text <អគារា អភិនិក្ខម្ម បព្ពជិំ អនគារិយំ>
      text <លាភី អន្នស្ស បានស្ស មធុទានស្សិទំ ផលំ។>
    text <៣៤៦>
      text <សព្ពកាមសមិទ្ធោហំ ភវិត្វា ទេវមានុសេ>
      text <តេនេវ មធុទានេន បត្តោម្ហិ អាសវក្ខយំ។>
    text <៣៤៧>
      text <វុដ្ឋម្ហិ ទេវេ ចតុរង្គុលេ តិណេ សម្បុប្ផិតេ ធរណីរុហេ សញ្ឆន្នេ>
      text <សុញ្ញេ ឃរេ មណ្ឌបរុក្ខមូលកេ វសាមិ និច្ចំ សុខិតោ អនាសវោ។>
    text <៣៤៨>
      text <មជ្ឈេ មហន្តេ ហីនេ ច ភវេ សព្ពេ អតិក្កមិំ>
      text <អជ្ជ មេ អាសវា ខីណា នត្ថិ ទានិ បុនព្ភវោ។>
    text <៣៤៩>
      text <តិំសកប្បសហស្សម្ហិ យំ ទានមទទិំ តទា>
      text <ទុគ្គតិំ នាភិជានាមិ មធុទានស្សិទំ ផលំ។>
    text <៣៥០>
      text <កិលេសា ឈាបិតា មយ្ហំ ភវា សព្ពេ សមូហតា>
      text <សព្ពាសវា បរិក្ខីណា នត្ថិ ទានិ បុនព្ភវោ។>
    text <៣៥១>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៣៥២>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ អាយស្មា មធុទាយកោ ថេរោ ឥមា គាថាយោ អភាសិត្ថាតិ។>
    stand <មធុទាយកត្ថេរស្សាបទានំ ចតុត្ថំ។>
  text <៥។ បទុមកូដាគារិយត្ថេរអបទានំ>
    text <៣៥៣>
      text <បិយទស្សី នាម ភគវា សយម្ភូ លោកនាយកោ>
      text <វិវេកកាមោ សម្ពុទ្ធោ សមាធិកុសលោ មុនិ។>
    text <៣៥៤>
      text <វនសណ្ឌំ សមោគយ្ហ បិយទស្សី មហាមុនិ>
      text <បំសុកូលំ បត្ថរិត្វា និសីទិ បុរិសុត្តមោ។>
    text <៣៥៥>
      text <មិគលុទ្ទោ បុរេ អាសិំ អរញ្ញេ កាននេ អហំ>
      text <បសទំ មិគមេសន្តោ អាហិណ្ឌាមិ អហំ តទា។>
    text <៣៥៦>
      text <តត្ថទ្ទសាសិំ សម្ពុទ្ធំ ឱឃតិណ្ណមនាសវំ>
      text <បុប្ផិតំ សាលរាជំវ សតរំសិំវ ឧគ្គតំ។>
    text <៣៥៧>
      text <ទិស្វានហំ ទេវទេវំ បិយទស្សិំ មហាយសំ>
      text <ជាតស្សរំ សមោគយ្ហ បទុមំ អាហរិំ តទា។>
    text <៣៥៨>
      text <អាហរិត្វាន បទុមំ សតបត្តំ មនោរមំ>
      text <កូដាគារំ ករិត្វាន ឆាទយិំ បទុមេនហំ។>
    text <៣៥៩>
      text <អនុកម្បកោ ការុណិកោ បិយទស្សី មហាមុនិ>
      text <សត្តរត្តិន្ទិវំ ពុទ្ធោ កូដាគារេ វសី ជិនោ។>
    text <៣៦០>
      text <បុរាណំ ឆឌ្ឌយិត្វាន នវេន ឆាទយិំ អហំ>
      text <អញ្ជលិំ បគ្គហេត្វាន អដ្ឋាសិំ តាវទេ អហំ។>
    text <៣៦១>
      text <វុដ្ឋហិត្វា សមាធិម្ហា បិយទស្សី មហាមុនិ>
      text <ទិសំ អនុវិលោកេន្តោ និសីទិ លោកនាយកោ។>
    text <៣៦២>
      text <តទា សុទស្សនោ នាម ឧបដ្ឋាកោ មហិទ្ធិកោ>
      text <ចិត្តមញ្ញាយ ពុទ្ធស្ស បិយទស្សិស្ស សត្ថុនោ។>
    text <៣៦៣>
      text <អសីតិយា សហស្សេហិ ភិក្ខូហិ បរិវារិតោ>
      text <វនន្តេ សុខមាសីនំ ឧបេសិ លោកនាយកំ។>
    text <៣៦៤>
      text <យាវតា វនសណ្ឌម្ហិ អធិវត្ថា ច ទេវតា>
      text <ពុទ្ធស្ស ចិត្តមញ្ញាយ សព្ពេ សន្និបតុំ តទា។>
    text <៣៦៥>
      text <សមាគតេសុ យក្ខេសុ កុម្ភណ្ឌេ សហរក្ខសេ>
      text <ភិក្ខុសង្ឃេ ច សម្បត្តេ គាថា បព្យាហរី ជិនោ។>
    text <៣៦៦>
      text <យោ មំ សត្តាហំ បូជេសិ អាវាសញ្ច អកាសិ មេ>
      text <តមហំ កិត្តយិស្សាមិ សុណាថ មម ភាសតោ។>
    text <៣៦៧>
      text <សុទុទ្ទសំ សុនិបុណំ គម្ភីរំ សុប្បកាសិតំ>
      text <ញាណេន កិត្តយិស្សាមិ សុណាថ មម ភាសតោ។>
    text <៣៦៨>
      text <ចតុទ្ទសានិ កប្បានិ ទេវរជ្ជំ ករិស្សតិ>
      text <កូដាគារំ មហន្តស្ស បទ្មបុប្ផេហិ ឆាទិតំ។>
    text <៣៦៩>
      text <អាកាសេ ធារយិស្សតិ បុប្ផកម្មស្សិទំ ផលំ>
      text <ចតុព្ពីសេ កប្បសតេ វោកិណ្ណំ សំសរិស្សតិ។>
    text <៣៧០>
      text <តត្ថ បុប្ផមយំ ព្យម្ហំ អាកាសេ ធារយិស្សតិ>
      text <យថា បទុមបត្តម្ហិ តោយំ ន ឧបលិម្បតិ។>
    text <៣៧១>
      text <តថេវីមស្ស ញាណម្ហិ កិលេសា នោបលិម្បរេ>
      text <មនសា វិនិវដ្ដេត្វា បញ្ច នីវរណេ អយំ។>
    text <៣៧២>
      text <ចិត្តំ ជនេត្វា នេក្ខម្មេ អគារា បព្ពជិស្សតិ>
      text <តតោ បុប្ផមយេ ព្យម្ហេ ធារេន្តេ និក្ខមិស្សតិ។>
    text <៣៧៣>
      text <រុក្ខមូលេ វសន្តស្ស និបកស្ស សតីមតោ>
      text <តត្ថ បុប្ផមយំ ព្យម្ហំ មត្ថកេ ធារយិស្សតិ។>
    text <៣៧៤>
      text <ចីវរំ បិណ្ឌបាតញ្ច បច្ចយំ សយនាសនំ>
      text <ទត្វាន ភិក្ខុសង្ឃស្ស និព្ពាយិស្សតិនាសវោ។>
    text <៣៧៥>
      text <កូដាគារេន ចរតា បព្ពជ្ជំ អភិនិក្ខមិំ>
      text <រុក្ខមូលេ វសន្តម្បិ កូដាគារំ ធរីយតិ។>
    text <៣៧៦>
      text <ចីវរេ បិណ្ឌបាតេ ច ចេតនា មេ ន វិជ្ជតិ>
      text <បុញ្ញកម្មេន សំយុត្តោ លភាមិ បរិនិដ្ឋិតំ។>
    text <៣៧៧>
      text <គណនាតោ អសង្ខេយ្យា កប្បកោដី ពហូ មម>
      text <រិត្តកា តេ អតិក្កន្តា បមុត្តា លោកនាយកា។>
    text <៣៧៨>
      text <អដ្ឋារសេ កប្បសតេ បិយទស្សី វិនាយកោ>
      text <តមហំ បយិរុបាសិត្វា ឥមំ យោនិំ ឧបាគតោ។>
    text <៣៧៩>
      text <ឥធ បស្សាមិ សម្ពុទ្ធំ អនោមំ នាម ចក្ខុមំ>
      text <តមហំ ឧបគន្ត្វាន បព្ពជិំ អនគារិយំ។>
    text <៣៨០>
      text <ទុក្ខស្សន្តករោ ពុទ្ធោ មគ្គំ មេ ទេសយី ជិនោ>
      text <តស្ស ធម្មំ សុណិត្វាន បត្តោម្ហិ អចលំ បទំ។>
    text <៣៨១>
      text <តោសយិត្វាន សម្ពុទ្ធំ គោតមំ សក្យបុង្គវំ>
      text <សព្ពាសវេ បរិញ្ញាយ វិហរាមិ អនាសវោ។>
    text <៣៨២>
      text <អដ្ឋារសេ កប្បសតេ យំ ពុទ្ធមភិបូជយិំ>
      text <ទុគ្គតិំ នាភិជានាមិ ពុទ្ធបូជាយិទំ ផលំ។>
    text <៣៨៣>
      text <កិលេសា ឈាបិតា មយ្ហំ ភវា សព្ពេ សមូហតា>
      text <សព្ពាសវា បរិក្ខីណា នត្ថិ ទានិ បុនព្ភវោ។>
    text <៣៨៤>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៣៨៥>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ អាយស្មា បទុមកូដាគារិយោ ថេរោ ឥមា គាថាយោ អភាសិត្ថាតិ។>
    stand <បទុមកូដាគារិយត្ថេរស្សាបទានំ បញ្ចមំ។>
  text <៦។ ពាកុលត្ថេរអបទានំ>
    text <៣៨៦>
      text <ហិមវន្តស្សាវិទូរេ សោភិតោ នាម បព្ពតោ>
      text <អស្សមោ សុកតោ មយ្ហំ សកសិស្សេហិ មាបិតោ។>
    text <៣៨៧>
      text <មណ្ឌបា ច ពហូ តត្ថ បុប្ផិតា សិន្ទុវារកា>
      text <កបិត្ថា ច ពហូ តត្ថ បុប្ផិតា ជីវជីវកា។>
    text <៣៨៨>
      text <និគ្គុណ្ឌិយោ ពហូ តត្ថ ពទរាមលកានិ ច>
      text <ផារុសកា អលាពូ ច បុណ្ឌរីកា ច បុប្ផិតា។>
    text <៣៨៩>
      text <អាឡកា ពេលុវា តត្ថ កទលី មាតុលុង្គកា>
      text <មហានាមា ពហូ តត្ថ អជ្ជុនា ច បិយង្គុកា។>
    text <៣៩០>
      text <កោសម្ពា សឡលា និម្ពា និគ្រោធា ច កបិត្ថនា>
      text <ឯទិសោ អស្សមោ មយ្ហំ សសិស្សោហំ តហិំ វសិំ។>
    text <៣៩១>
      text <អនោមទស្សី ភគវា សយម្ភូ លោកនាយកោ>
      text <គវេសំ បដិសល្លានំ មមស្សមមុបាគមិ។>
    text <៣៩២>
      text <ឧបេតម្ហិ មហាវីរេ អនោមទស្សិមហាយសេ>
      text <ខណេន លោកនាថស្ស វាតាពាធោ សមុដ្ឋហិ។>
    text <៣៩៣>
      text <វិចរន្តោ អរញ្ញម្ហិ អទ្ទសំ លោកនាយកំ>
      text <ឧបគន្ត្វាន សម្ពុទ្ធំ ចក្ខុមន្តំ មហាយសំ។>
    text <៣៩៤>
      text <ឥរិយញ្ចាបិ ទិស្វាន ឧបលក្ខេសហំ តទា>
      text <អសំសយញ្ហិ ពុទ្ធស្ស ព្យាធិ នោ ឧទបជ្ជថ។>
    text <៣៩៥>
      text <ខិប្បំ អស្សមមាគញ្ឆិំ មម សិស្សាន សន្តិកេ>
      text <ភេសជ្ជំ កត្តុកាមោហំ សិស្សេ អាមន្តយិំ តទា។>
    text <៣៩៦>
      text <បដិស្សុណិត្វាន មេ វាក្យំ សិស្សា សព្ពេ សគារវា>
      text <ឯកជ្ឈំ សន្និបតិំសុ សត្ថុគារវតា មម។>
    text <៣៩៧>
      text <ខិប្បំ បព្ពតមារុយ្ហ សព្ពោសធមហាសហំ>
      text <បានីយយោគំ កត្វាន ពុទ្ធសេដ្ឋស្សទាសហំ។>
    text <៣៩៨>
      text <បរិភុត្តេ មហាវីរេ សព្ពញ្ញុលោកនាយកេ>
      text <ខិប្បំ វាតោ វូបសមិ សុគតស្ស មហេសិនោ។>
    text <៣៩៩>
      text <បស្សទ្ធំ ទរថំ ទិស្វា អនោមទស្សី មហាយសោ>
      text <សកាសនេ និសីទិត្វា ឥមា គាថា អភាសថ។>
    text <៤០០>
      text <យោ មេ បាទាសិ ភេសជ្ជំ ព្យាធិញ្ច សមយី មម>
      text <តមហំ កិត្តយិស្សាមិ សុណាថ មម ភាសតោ។>
    text <៤០១>
      text <កប្បសតសហស្សានិ ទេវលោកេ រមិស្សតិ>
      text <វាទិតេ តូរិយេ តត្ថ មោទិស្សតិ សទា អយំ។>
    text <៤០២>
      text <មនុស្សលោកមាគន្ត្វា សុក្កមូលេន ចោទិតោ>
      text <សហស្សក្ខត្តុំ រាជា ច ចក្កវត្តី ភវិស្សតិ។>
    text <៤០៣>
      text <បញ្ចបញ្ញាសកប្បម្ហិ អនោមោ នាម ខត្តិយោ>
      text <ចាតុរន្តោ វិជិតាវី ជម្ពុមណ្ឌស្ស ឥស្សរោ។>
    text <៤០៤>
      text <សត្តរតនសម្បន្នោ ចក្កវត្តី មហព្ពលោ>
      text <តាវតិំសេបិ ខោភេត្វា ឥស្សរំ ការយិស្សតិ។>
    text <៤០៥>
      text <ទេវភូតោ មនុស្សោ វា អប្បាពាធោ ភវិស្សតិ>
      text <បរិគ្គហំ វិវជ្ជេត្វា ព្យាធិំ លោកេ តរិស្សតិ។>
    text <៤០៦>
      text <អប្បរិមេយ្យេ ឥតោ កប្បេ ឱក្កាកកុលសម្ភវោ>
      text <គោតមោ នាម គោត្តេន សត្ថា លោកេ ភវិស្សតិ។>
    text <៤០៧>
      text <តស្ស ធម្មេសុ ទាយាទោ ឱរសោ ធម្មនិម្មិតោ>
      text <សព្ពាសវេ បរិញ្ញាយ និព្ពាយិស្សតិនាសវោ។>
    text <៤០៨>
      text <កិលេសេ ឈាបយិត្វាន តណ្ហាសោតំ តរិស្សតិ>
      text <ពាកុលោ នាម នាមេន ហេស្សតិ សត្ថុ សាវកោ។>
    text <៤០៩>
      text <ឥទំ សព្ពំ អភិញ្ញាយ គោតមោ សក្យបុង្គវោ>
      text <ភិក្ខុសង្ឃេ និសីទិត្វា ឯតទគ្គេ ឋបេស្សតិ។>
    text <៤១០>
      text <អនោមទស្សី ភគវា សយម្ភូ លោកនាយកោ>
      text <វិវេកានុវិលោកេន្តោ មមស្សមមុបាគមិ។>
    text <៤១១>
      text <ឧបាគតំ មហាវីរំ សព្ពញ្ញុំ លោកនាយកំ>
      text <សព្ពោសធេន តប្បេសិំ បសន្នោ សេហិ បាណិភិ។>
    text <៤១២>
      text <តស្ស មេ សុកតំ កម្មំ សុខេត្តេ ពីជសម្បទា>
      text <ខេបេតុំ នេវ សក្កោមិ តទា ហិ សុកតំ មម។>
    text <៤១៣>
      text <លាភា មម សុលទ្ធំ មេ យោហំ អទ្ទក្ខិ នាយកំ>
      text <តេន កម្មាវសេសេន បត្តោម្ហិ អចលំ បទំ។>
    text <៤១៤>
      text <សព្ពមេតំ អភិញ្ញាយ គោតមោ សក្យបុង្គវោ>
      text <ភិក្ខុសង្ឃេ និសីទិត្វា ឯតទគ្គេ ឋបេសិ មំ។>
    text <៤១៥>
      text <អបរិមេយ្យេ ឥតោ កប្បេ យំ កម្មមករិំ តទា>
      text <ទុគ្គតិំ នាភិជានាមិ ភេសជ្ជស្ស ឥទំ ផលំ។>
    text <៤១៦>
      text <កិលេសា ឈាបិតា មយ្ហំ ភវា សព្ពេ សមូហតា>
      text <សព្ពាសវា បរិក្ខីណា នត្ថិ ទានិ បុនព្ភវោ។>
    text <៤១៧>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៤១៨>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
      text <ឥត្ថំ សុទំ អាយស្មា ពាកុលោ ថេរោ ឥមា គាថាយោ អភាសិត្ថាតិ>
    stand <ពាកុលត្ថេរស្សាបទានំ ឆដ្ឋំ។>
  text <៧។ គិរិមានន្ទត្ថេរអបទានំ>
    text <៤១៩>
      text <ភរិយា មេ កាលង្កតា បុត្តោ សីវថិកំ គតោ>
      text <មាតា បិតា មតា ភាតា ឯកចិតម្ហិ ឌយ្ហរេ។>
    text <៤២០>
      text <តេន សោកេន សន្តត្តោ កិសោ បណ្ឌុ អហោសហំ>
      text <ចិត្តក្ខេបោ ច មេ អាសិ តេន សោកេន អដ្ដិតោ។>
    text <៤២១>
      text <សោកសល្លបរេតោហំ វនន្តមុបសង្កមិំ>
      text <បវត្តផលំ ភុញ្ជិត្វា រុក្ខមូលេ វសាមហំ។>
    text <៤២២>
      text <សុមេធោ នាម សម្ពុទ្ធោ ទុក្ខស្សន្តករោ ជិនោ>
      text <មមុទ្ធរិតុកាមោ សោ អាគញ្ឆិ មម សន្តិកំ។>
    text <៤២៣>
      text <បទសទ្ទំ សុណិត្វាន សុមេធស្ស មហេសិនោ>
      text <បគ្គហេត្វានហំ សីសំ ឧល្លោកេសិំ មហាមុនិំ។>
    text <៤២៤>
      text <ឧបាគតេ មហាវីរេ បីតិ មេ ឧទបជ្ជថ>
      text <តទាសិមេកគ្គមនោ ទិស្វា តំ លោកនាយកំ។>
    text <៤២៥>
      text <សតិំ បដិលភិត្វាន បណ្ណមុដ្ឋិមទាសហំ>
      text <និសីទិ ភគវា តត្ថ អនុកម្បាយ ចក្ខុមា។>
    text <៤២៦>
      text <និសជ្ជ តត្ថ ភគវា សុមេធោ លោកនាយកោ>
      text <ធម្មំ មេ កថយី ពុទ្ធោ សោកសល្លវិនោទនំ។>
    text <៤២៧>
      text <អនវ្ហិតា តតោ អាគុំ អននុញ្ញាតា ឥតោ គតា>
      text <យថាគតា តថា គតា តត្ថ កា បរិទេវនា។>
    text <៤២៨>
      text <យថាបិ បថិកា សត្តា វស្សមានាយ វុដ្ឋិយា>
      text <សភណ្ឌា ឧបគច្ឆន្តិ វស្សស្សាបតនាយ តេ។>
    text <៤២៩>
      text <វស្សេ ច តេ ឱរមិតេ សម្បយន្តិ យទិច្ឆកំ>
      text <ឯវំ មាតា បិតា តុយ្ហំ តត្ថ កា បរិទេវនា។>
    text <៤៣០>
      text <អាគន្តុកា បាហុនកា ចលិតេរិតកម្បិតា>
      text <ឯវំ មាតា បិតា តុយ្ហំ តត្ថ កា បរិទេវនា។>
    text <៤៣១>
      text <យថាបិ ឧរគោ ជិណ្ណំ ហិត្វា គច្ឆតិ សំ តចំ>
      text <ឯវំ មាតា បិតា តុយ្ហំ សំ តនុំ ឥធ ហីយរេ។>
    text <៤៣២>
      text <ពុទ្ធស្ស គិរមញ្ញាយ សោកសល្លំ វិវជ្ជយិំ>
      text <បាមោជ្ជំ ជនយិត្វាន ពុទ្ធសេដ្ឋំ អវន្ទហំ។>
    text <៤៣៣>
      text <វន្ទិត្វាន មហានាគំ បូជយិំ គិរិមញ្ជរិំ>
      text <ទិព្ពគន្ធំ សម្បវន្តំ សុមេធំ លោកនាយកំ។>
    text <៤៣៤>
      text <បូជយិត្វាន សម្ពុទ្ធំ សិរេ កត្វាន អញ្ជលិំ>
      text <អនុស្សរំ គុណគ្គានិ សន្ថវិំ លោកនាយកំ។>
    text <៤៣៥>
      text <និត្តិណ្ណោសិ មហាវីរ សព្ពញ្ញុ លោកនាយក>
      text <សព្ពេ សត្តេ ឧទ្ធរសិ ញាណេន ត្វំ មហាមុនេ។>
    text <៤៣៦>
      text <វិមតិំ ទ្វេឡ្ហកំ វាបិ សញ្ឆិន្ទសិ មហាមុនេ>
      text <បដិបាទេសិ មេ មគ្គំ តវ ញាណេន ចក្ខុម។>
    text <៤៣៧>
      text <អរហា វសិបត្តា ច ឆឡភិញ្ញា មហិទ្ធិកា>
      text <អន្តលិក្ខចរា ធីរា បរិវារេន្តិ តាវទេ។>
    text <៤៣៨>
      text <បដិបន្នា ច សេខា ច ផលដ្ឋា សន្តិ សាវកា>
      text <សូរោទយេវ បទុមា បុប្ផន្តិ តវ សាវកា។>
    text <៤៣៩>
      text <មហាសមុទ្ទោវក្ខោភោ អតុលោបិ ទុរុត្តរោ>
      text <ឯវំ ញាណេន សម្បន្នោ អប្បមេយ្យោសិ ចក្ខុម។>
    text <៤៤០>
      text <វន្ទិត្វាហំ លោកជិនំ ចក្ខុមន្តំ មហាយសំ>
      text <បុថុ ទិសា នមស្សន្តោ បដិកុដិកោ អគញ្ឆហំ។>
    text <៤៤១>
      text <ទេវលោកា ចវិត្វាន សម្បជានោ បតិស្សតោ>
      text <ឱក្កមិំ មាតុយា កុច្ឆិំ សន្ធាវន្តោ ភវាភវេ។>
    text <៤៤២>
      text <អគារា អភិនិក្ខម្ម បព្ពជិំ អនគារិយំ>
      text <អាតាបី និបកោ ឈាយី បដិសល្លានគោចរោ។>
    text <៤៤៣>
      text <បធានំ បទហិត្វាន តោសយិត្វា មហាមុនិំ>
      text <ចន្ទោវព្ភឃនា មុត្តោ វិចរាមិ អហំ សទា។>
    text <៤៤៤>
      text <វិវេកមនុយុត្តោម្ហិ ឧបសន្តោ និរូបធិ>
      text <សព្ពាសវេ បរិញ្ញាយ វិហរាមិ អនាសវោ។>
    text <៤៤៥>
      text <តិំសកប្បសហស្សម្ហិ យំ ពុទ្ធមភិបូជយិំ>
      text <ទុគ្គតិំ នាភិជានាមិ ពុទ្ធបូជាយិទំ ផលំ។>
    text <៤៤៦>
      text <កិលេសា ឈាបិតា មយ្ហំ ភវា សព្ពេ សមូហតា>
      text <សព្ពាសវា បរិក្ខីណា នត្ថិ ទានិ បុនព្ភវោ។>
    text <៤៤៧>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៤៤៨>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ អាយស្មា គិរិមានន្ទោ ថេរោ ឥមា គាថាយោ អភាសិត្ថាតិ។>
    stand <គិរិមានន្ទត្ថេរស្សាបទានំ សត្តមំ។>
  text <៨។ សឡលមណ្ឌបិយត្ថេរអបទានំ>
    text <៤៤៩>
      text <និព្ពុតេ កកុសន្ធម្ហិ ព្រាហ្មណម្ហិ វុសីមតិ>
      text <គហេត្វា សឡលំ មាលំ មណ្ឌបំ ការយិំ អហំ។>
    text <៤៥០>
      text <តាវតិំសគតោ សន្តោ លភាមិ ព្យម្ហមុត្តមំ>
      text <អញ្ញេ ទេវេតិរោចាមិ បុញ្ញកម្មស្សិទំ ផលំ។>
    text <៤៥១>
      text <ទិវា វា យទិ វា រត្តិំ ចង្កមន្តោ ឋិតោ ចហំ>
      text <ឆន្នោ សឡលបុប្ផេហិ បុញ្ញកម្មស្សិទំ ផលំ។>
    text <៤៥២>
      text <ឥមស្មិំយេវ កប្បម្ហិ យំ ពុទ្ធមភិបូជយិំ>
      text <ទុគ្គតិំ នាភិជានាមិ ពុទ្ធបូជាយិទំ ផលំ។>
    text <៤៥៣>
      text <កិលេសា ឈាបិតា មយ្ហំ…បេ។… វិហរាមិ អនាសវោ។>
    text <៤៥៤>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៤៥៥>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ អាយស្មា សឡលមណ្ឌបិយោ ថេរោ ឥមា គាថាយោ អភាសិត្ថាតិ។>
    stand <សឡលមណ្ឌបិយត្ថេរស្សាបទានំ អដ្ឋមំ។>
  text <៩។ សព្ពទាយកត្ថេរអបទានំ>
    text <៤៥៦>
      text <មហាសមុទ្ទំ ឱគយ្ហ ភវនំ មេ សុនិម្មិតំ>
      text <សុនិម្មិតា បោក្ខរណី ចក្កវាកបកូជិតា។>
    text <៤៥៧>
      text <មន្ទាលកេហិ សញ្ឆន្នា បទុមុប្បលកេហិ ច>
      text <នទី ច សន្ទតេ តត្ថ សុបតិត្ថា មនោរមា។>
    text <៤៥៨>
      text <មច្ឆកច្ឆបសញ្ឆន្នា នានាទិជសមោត្ថតា>
      text <មយូរកោញ្ចាភិរុទា កោកិលាទីហិ វគ្គុហិ។>
    text <៤៥៩>
      text <បារេវតា រវិហំសា ច ចក្កវាកា នទីចរា>
      text <ទិន្ទិភា សាឡិកា ចេត្ថ បម្មកា ជីវជីវកា។>
    text <៤៦០>
      text <ហំសា កោញ្ចាបិ នទិតា កោសិយា បិង្គលា ពហូ>
      text <សត្តរតនសម្បន្នា មណិមុត្តិកវាលុកា។>
    text <៤៦១>
      text <សព្ពសោណ្ណមយា រុក្ខា នានាគន្ធសមេរិតា>
      text <ឧជ្ជោតេន្តិ ទិវារត្តិំ ភវនំ សព្ពកាលិកំ។>
    text <៤៦២>
      text <សដ្ឋិ តូរិយសហស្សានិ សាយំ បាតោ បវជ្ជរេ>
      text <សោឡសិត្ថិសហស្សានិ បរិវារេន្តិ មំ សទា។>
    text <៤៦៣>
      text <អភិនិក្ខម្ម ភវនា សុមេធំ លោកនាយកំ>
      text <បសន្នចិត្តោ សុមនោ វន្ទយិំ តំ មហាយសំ។>
    text <៤៦៤>
      text <សម្ពុទ្ធំ អភិវាទេត្វា សសង្ឃំ តំ និមន្តយិំ>
      text <អធិវាសេសិ សោ ធីរោ សុមេធោ លោកនាយកោ។>
    text <៤៦៥>
      text <មម ធម្មកថំ កត្វា ឧយ្យោជេសិ មហាមុនិ>
      text <សម្ពុទ្ធំ អភិវាទេត្វា ភវនំ មេ ឧបាគមិំ។>
    text <៤៦៦>
      text <អាមន្តយិំ បរិជនំ សព្ពេ សន្និបតាថ វោ>
      text <បុព្ពណ្ហសមយំ ពុទ្ធោ ភវនំ អាគមិស្សតិ។>
    text <៤៦៧>
      text <លាភា អម្ហំ សុលទ្ធំ នោ យេ វសាម តវន្តិកេ>
      text <មយម្បិ ពុទ្ធសេដ្ឋស្ស បូជំ កស្សាម សត្ថុនោ។>
    text <៤៦៨>
      text <អន្នបនំ បដ្ឋបេត្វា កាលំ អារោចយិំ អហំ>
      text <វសីសតសហស្សេហិ ឧបេសិ លោកនាយកោ។>
    text <៤៦៩>
      text <បញ្ចង្គិកេហិ តូរិយេហិ បច្ចុគ្គមនមកាសហំ>
      text <សព្ពសោណ្ណមយេ បីឋេ និសីទិ បុរិសុត្តមោ។>
    text <៤៧០>
      text <ឧបរិច្ឆទនំ អាសិ សព្ពសោណ្ណមយំ តទា>
      text <ពីជនិយោ បវាយន្តិ ភិក្ខុសង្ឃស្ស អន្តរេ។>
    text <៤៧១>
      text <បហូតេនន្នបានេន ភិក្ខុសង្ឃមតប្បយិំ>
      text <បច្ចេកទុស្សយុគឡេ ភិក្ខុសង្ឃស្សទាសហំ។>
    text <៤៧២>
      text <យំ វទន្តិ សុមេធោតិ លោកាហុតិបដិគ្គហំ>
      text <ភិក្ខុសង្ឃេ និសីទិត្វា ឥមា គាថា អភាសថ។>
    text <៤៧៣>
      text <យោ មេ អន្នេន បានេន សព្ពេ ឥមេ ច តប្បយិំ>
      text <តមហំ កិត្តយិស្សាមិ សុណាថ មម ភាសតោ។>
    text <៤៧៤>
      text <អដ្ឋារសេ កប្បសតេ ទេវលោកេ រមិស្សតិ>
      text <សហស្សក្ខត្តុំ រាជា ច ចក្កវត្តី ភវិស្សតិ។>
    text <៤៧៥>
      text <ឧប្បជ្ជតិ យំ យោនិំ ទេវត្តំ អថ មានុសំ>
      text <សព្ពទា សព្ពសោវណ្ណំ ឆទនំ ធារយិស្សតិ។>
    text <៤៧៦>
      text <តិំសកប្បសហស្សម្ហិ ឱក្កាកកុសលសម្ភវោ>
      text <គោតមោ នាម គោត្តេន សត្ថា លោកេ ភវិស្សតិ។>
    text <៤៧៧>
      text <តស្ស ធម្មេសុ ទាយាទោ ឱរសោ ធម្មនិម្មិតោ>
      text <សព្ពាសវេ បរិញ្ញាយ និព្ពាយិស្សតិនាសវោ។>
    text <៤៧៨>
      text <ភិក្ខុសង្ឃេ និសីទិត្វា សីហនាទំ នទិស្សតិ>
      text <ចិតកេ ឆត្តំ ធារេន្តិ ហេដ្ឋា ឆត្តម្ហិ ឌយ្ហថ។>
    text <៤៧៩>
      text <សាមញ្ញំ មេ អនុប្បត្តំ កិលេសា ឈាបិតា មយា>
      text <មណ្ឌបេ រុក្ខមូលេ វា សន្តាបោ មេ ន វិជ្ជតិ។>
    text <៤៨០>
      text <តិំសកប្បសហស្សម្ហិ យំ ទានមទទិំ តទា>
      text <ទុគ្គតិំ នាភិជានាមិ សព្ពទានស្សិទំ ផលំ។>
    text <៤៨១>
      text <កិលេសា ឈាបិតា មយ្ហំ…បេ។… វិហរាមិ អនាសវោ។>
    text <៤៨២>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៤៨៣>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
    text <ឥត្ថំ សុទំ អាយស្មា សព្ពទាយកោ ថេរោ ឥមា គាថាយោ អភាសិត្ថាតិ។>
    stand <សព្ពទាយកត្ថេរស្សាបទានំ នវមំ។>
  text <១០។ អជិតត្ថេរអបទានំ>
    text <៤៨៤>
      text <បទុមុត្តរោ នាម ជិនោ សព្ពធម្មាន បារគូ>
      text <អជ្ឈោគាហេត្វា ហិមវន្តំ និសីទិ លោកនាយកោ។>
    text <៤៨៥>
      text <នាហំ អទ្ទក្ខិំ សម្ពុទ្ធំ នបិ សទ្ទំ សុណោមហំ>
      text <មម ភក្ខំ គវេសន្តោ អាហិណ្ឌាមិ វនេ អហំ។>
    text <៤៨៦>
      text <តត្ថទ្ទស្សាសិំ សម្ពុទ្ធំ ទ្វត្តិំសវរលក្ខណំ>
      text <ទិស្វាន វិត្តិមាបជ្ជិំ សត្តោ កោ នាមយំ ភវេ។>
    text <៤៨៧>
      text <លក្ខណានិ វិលោកេត្វា មម វិជ្ជំ អនុស្សរិំ>
      text <សុតញ្ហិ មេតំ វុឌ្ឍានំ បណ្ឌិតានំ សុភាសិតំ។>
    text <៤៨៨>
      text <តេសំ យថា តំ វចនំ អយំ ពុទ្ធោ ភវិស្សតិ>
      text <យំនូនាហំ សក្ករេយ្យំ គតិំ មេ សោធយិស្សតិ។>
    text <៤៨៩>
      text <ខិប្បំ អស្សមមាគន្ត្វា មធុតេលំ គហិំ អហំ>
      text <កោលម្ពកំ គហេត្វាន ឧបគច្ឆិំ វិនាយកំ។>
    text <៤៩០>
      text <តិទណ្ឌកេ គហេត្វាន អព្ភោកាសេ ឋបេសហំ>
      text <បទីបំ បជ្ជលិត្វាន អដ្ឋក្ខត្តុំ អវន្ទហំ។>
    text <៤៩១>
      text <សត្តរត្តិន្ទិវំ ពុទ្ធោ និសីទិ បុរិសុត្តមោ>
      text <តតោ រត្យា វិវសានេ វុដ្ឋាសិ លោកនាយកោ។>
    text <៤៩២>
      text <បសន្នចិត្តោ សុមនោ សព្ពរត្តិន្ទិវំ អហំ>
      text <ទីបំ ពុទ្ធស្ស បាទាសិំ បសន្នោ សេហិ បាណិភិ។>
    text <៤៩៣>
      text <សព្ពេ វនា គន្ធមយា បព្ពតេ គន្ធមាទនេ>
      text <ពុទ្ធស្ស អានុភាវេន អាគច្ឆុំ ពុទ្ធសន្តិកំ។>
    text <៤៩៤>
      text <យេ កេចិ បុប្ផគន្ធាសេ បុប្ផិតា ធរណីរុហា>
      text <ពុទ្ធស្ស អានុភាវេន សព្ពេ សន្និបតុំ តទា។>
    text <៤៩៥>
      text <យាវតា ហិមវន្តម្ហិ នាគា ច គរុឡា ឧភោ>
      text <ធម្មញ្ច សោតុកាមា តេ អាគច្ឆុំ ពុទ្ធសន្តិកំ។>
    text <៤៩៦>
      text <ទេវលោ នាម សមណោ ពុទ្ធស្ស អគ្គសាវកោ>
      text <វសីសតសហស្សេហិ ពុទ្ធសន្តិកុបាគមិ។>
    text <៤៩៧>
      text <បទុមុត្តរោ លោកវិទូ អាហុតីនំ បដិគ្គហោ>
      text <ភិក្ខុសង្ឃេ និសីទិត្វា ឥមា គាថា អភាសថ។>
    text <៤៩៨>
      text <យោ មេ ទីបំ បទីបេសិ បសន្នោ សេហិ បាណិភិ>
      text <តមហំ កិត្តយិស្សាមិ សុណាថ មម ភាសតោ។>
    text <៤៩៩>
      text <សដ្ឋិ កប្បសហស្សានិ ទេវលោកេ រមិស្សតិ>
      text <សហស្សក្ខត្តុំ រាជា ច ចក្កវត្តី ភវិស្សតិ។>
    stand <សោឡសមំ ភាណវារំ។>
    text <៥០០>
      text <ឆត្តិសក្ខត្តុំ ទេវិន្ទោ ទេវរជ្ជំ ករិស្សតិ>
      text <បថវិយំ សត្តសតំ វិបុលំ រជ្ជំ ករិស្សតិ។>
    text <៥០១>
      text <បទេសរជ្ជំ វិបុលំ គណនាតោ អសង្ខិយំ>
      text <ឥមិនា ទីបទានេន ទិព្ពចក្ខុ ភវិស្សតិ។>
    text <៥០២>
      text <សមន្តតោ អដ្ឋកោសំ បស្សិស្សតិ អយំ សទា>
      text <ទេវលោកា ចវន្តស្ស និព្ពត្តន្តស្ស ជន្តុនោ។>
    text <៥០៣>
      text <ទិវា វា យទិ វា រត្តិំ បទីបំ ធារយិស្សតិ>
      text <ជាយមានស្ស សត្តស្ស បុញ្ញកម្មសមង្គិនោ។>
    text <៥០៤>
      text <យាវតា នគរំ អាសិ តាវតា ជោតយិស្សតិ>
      text <ឧបបជ្ជតិ យំ យោនិំ ទេវត្តំ អថ មានុសំ។>
    text <៥០៥>
      text <អស្សេវ ទីបទានស្ស អដ្ឋទីបផលេន ហិ>
      text <ន ជយិស្សន្តិមំ ជន្តូ ទីបទានស្សិទំ ផលំ។>
    text <៥០៦>
      text <កប្បសតសហស្សម្ហិ ឱក្កាកកុលសម្ភវោ>
      text <គោតមោ នាម គោត្តេន សត្ថា លោកេ ភវិស្សតិ។>
    text <៥០៧>
      text <តស្ស ធម្មេសុ ទាយាទោ ឱរសោ ធម្មនិម្មិតោ>
      text <សព្ពាសវេ បរិញ្ញាយ និព្ពាយិស្សតិនាសវោ។>
    text <៥០៨>
      text <តោសយិត្វាន សម្ពុទ្ធំ គោតមំ សក្យបុង្គវំ>
      text <អជិតោ នាម នាមេន ហេស្សតិ សត្ថុ សាវកោ។>
    text <៥០៩>
      text <សដ្ឋិ កប្បសហស្សានិ ទេវលោកេ រមិំ អហំ>
      text <តត្រាបិ មេ ទីបសតំ ជោតតេ និច្ចកាលិកំ។>
    text <៥១០>
      text <ទេវលោកេ មនុស្សេ វា និទ្ធាវន្តិ បភា មម>
      text <ពុទ្ធសេដ្ឋំ សរិត្វាន ភិយ្យោ ហាសំ ជនេសហំ។>
    text <៥១១>
      text <តុសិតាហំ ចវិត្វាន ឱក្កមិំ មាតុកុច្ឆិយំ>
      text <ជាយមានស្ស សន្តស្ស អាលោកោ វិបុលោ អហុ។>
    text <៥១២>
      text <អគារា អភិនិក្ខម្ម បព្ពជិំ អនគារិយំ>
      text <ពាវរិំ ឧបសង្កម្ម សិស្សត្តំ អជ្ឈុបាគមិំ។>
    text <៥១៣>
      text <ហិមវន្តេ វសន្តោហំ អស្សោសិំ លោកនាយកំ>
      text <ឧត្តមត្ថំ គវេសន្តោ ឧបគច្ឆិំ វិនាយកំ។>
    text <៥១៤>
      text <ទន្តោ ពុទ្ធោ ទមេតាវី ឱឃតិណ្ណោ និរូបធិ>
      text <និព្ពានំ កថយី ពុទ្ធោ សព្ពទុក្ខប្បមោចនំ។>
    text <៥១៥>
      text <តំ មេ អាគមនំ សិទ្ធំ តោសិតោហំ មហាមុនិំ>
      text <តិស្សោ វិជ្ជា អនុប្បត្តា កតំ ពុទ្ធស្ស សាសនំ។>
    text <៥១៦>
      text <សតសហស្សិតោ កប្បេ យំ ទីបមទទិំ តទា>
      text <ទុគ្គតិំ នាភិជានាមិ ទីបទានស្សិទំ ផលំ។>
    text <៥១៧>
      text <កិលេសា ឈាបិតា មយ្ហំ…បេ។… វិហរាមិ អនាសវោ។>
    text <៥១៨>
      text <ស្វាគតំ វត មេ អាសិ…បេ។… កតំ ពុទ្ធស្ស សាសនំ។>
    text <៥១៩>
      text <បដិសម្ភិទា ចតស្សោ…បេ។… កតំ ពុទ្ធស្ស សាសនំ។>
      text <បិលិន្ទវច្ឆោ សេលោ ច សព្ពកិត្តី មធុំទទោ>
      text <កូដាគារី ពាកុលោ ច គិរិ សឡលសវ្ហយោ។>
      text <សព្ពទោ អជិតោ ចេវ គាថាយោ គណិតា ឥហ>
      text <សតានិ បញ្ច គាថានំ វីសតិ ច តទុត្តរីតិ។>
      text <បទុមារក្ខទោ ចេវ ឧមា គន្ធោទកេន ច>
      text <ឯកបទ្ម សទ្ទសញ្ញី មន្ទារំ ពោធិវន្ទកោ។>
      text <អវដញ្ច បិលិន្ទិ ច គាថាយោ គណិតា ឥហ>
      text <ចតុសត្តតិ គាថាយោ ឯកាទស សតានិ ច។>
    text <ឥត្ថំ សុទំ អាយស្មា អជិតោ ថេរោ ឥមា គាថាយោ អភាសិត្ថាតិ។>
    stand <អជិតត្ថេរស្សាបទានំ ទសមំ។>
    stand <បិលិន្ទវច្ឆវគ្គោ ចត្តាលីសមោ។>
    text <តស្សុទ្ទានំ>
    text <អថ វគ្គុទ្ទានំ>
    stand <បទុមវគ្គទសកំ។>
    stand <ចតុត្ថសតកំ សមត្តំ។>
