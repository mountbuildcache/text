text <១។ ពុទ្ធវគ្គោ>
  stand <។ នមោ តស្ស ភគវតោ អរហតោ សម្មាសម្ពុទ្ធស្ស។ខុទ្ទកនិកាយេ>
  text <បឋមោ ភាគោ>
    text <១។ ពុទ្ធអបទានំ>
      text <១>
        text <តថាគតំ ជេតវនេ វសន្តំ អបុច្ឆិ វេទេហមុនី នតង្គោ>
        text <សព្ពញ្ញុពុទ្ធា កិរ នាម ហោន្តិ ភវន្តិ តេ ហេតុភិ កេហិ វីរ។>
      text <២>
        text <តទាហ សព្ពញ្ញុវរោ មហេសី អានន្ទភទ្ទំ មធុរស្សរេន>
        text <យេ បុព្ពពុទ្ធេសុ កតាធិការា អលទ្ធមោក្ខា ជិនសាសនេសុ។>
      text <៣>
        text <តេនេវ សម្ពោធិមុខេន ធីរា អជ្ឈាសយេនាបិ មហាពលេន>
        text <បញ្ញាយ តេជេន សុតិក្ខបញ្ញា សព្ពញ្ញុភាវំ អនុបាបុណន្តិ។>
      text <៤>
        text <អហម្បិ បុព្ពពុទ្ធេសុ ពុទ្ធត្តមភិបត្ថយិំ>
        text <មនសាយេវ ហុត្វាន ធម្មរាជា អសង្ខិយា។>
      text <៥>
        text <អថ ពុទ្ធាបទានានិ សុណាថ សុទ្ធមានសា>
        text <តិំសបារមិសម្បុណ្ណា ធម្មរាជា អសង្ខិយា។>
      text <៦>
        text <សម្ពោធិំ ពុទ្ធសេដ្ឋានំ សសង្ឃេ លោកនាយកេ>
        text <ទសង្គុលី នមស្សិត្វា សិរសា អភិវាទយិំ។>
      text <៧>
        text <យាវតា ពុទ្ធខេត្តេសុ រតនា វិជ្ជន្តិសង្ខិយា>
        text <អាកាសដ្ឋា ច ភូមដ្ឋា មនសា សព្ពមាហរិំ។>
      text <៨>
        text <តត្ថ រូបិយភូមិយំ បាសាទំ មាបយិំ អហំ>
        text <នេកភុម្មំ រតនមយំ ឧព្ពិទ្ធំ នភមុគ្គតំ។>
      text <៩>
        text <វិចិត្តថម្ភំ សុកតំ សុវិភត្តំ មហារហំ>
        text <កនកមយសង្ឃាដំ កោន្តច្ឆត្តេហិ មណ្ឌិតំ។>
      text <១០>
        text <បឋមា វេឡុរិយា ភូមិ វិមលព្ភសមា សុភា>
        text <នឡិនជលជាកិណ្ណា វរកញ្ចនភូមិយា។>
      text <១១>
        text <បវាឡំសា បវាឡវណ្ណា កាចិ លោហិតកា សុភា>
        text <ឥន្ទគោបកវណ្ណាភា ភូមិ ឱភាសតី ទិសា។>
      text <១២>
        text <សុវិភត្តា ឃរមុខា និយ្យូហា សីហបញ្ជរា>
        text <ចតុរោ វេទិកា ជាលា គន្ធាវេឡា មនោរមា។>
      text <១៣>
        text <នីលា បីតា លោហិតកា ឱទាតា សុទ្ធកាឡកា>
        text <កូដាគារវរូបេតា សត្តរតនភូសិតា។>
      text <១៤>
        text <ឱលោកមយា បទុមា វាឡវិហង្គសោភិតា>
        text <នក្ខត្តតារកាកិណ្ណា ចន្ទសូរេហិ មណ្ឌិតា។>
      text <១៥>
        text <ហេមជាលេន សញ្ឆន្នា សោណ្ណកិង្កិណិកាយុតា>
        text <វាតវេគេន កូជន្តិ សោណ្ណមាលា មនោរមា។>
      text <១៦>
        text <មញ្ជេដ្ឋកំ លោហិតកំ បីតកំ ហរិបិញ្ជរំ>
        text <នានារង្គេហិ សម្បីតំ ឧស្សិតទ្ធជមាលិនី។>
      text <១៧>
        text <ន នំ ពហូនេកសតា ផលិកា រជតាមយា>
        text <មណិមយា លោហិតង្គា មសារគល្លមយា តថា>
        text <នានាសយនវិចិត្តា សណ្ហកាសិកសន្ថតា។>
      text <១៨>
        text <កម្បលា ទុកូលា ចីនា បដ្ដុណ្ណា បណ្ឌុបាវុរា>
        text <វិវិធត្ថរណំ សព្ពំ មនសា បញ្ញបេសហំ។>
      text <១៩>
        text <តាសុ តាស្វេវ ភូមីសុ រតនកូដលង្កតំ>
        text <មណិវេរោចនា ឧក្កា ធារយន្តា សុតិដ្ឋរេ។>
      text <២០>
        text <សោភន្តិ ឯសិកា ថម្ភា សុភា កញ្ចនតោរណា>
        text <ជម្ពោនទា សារមយា អថោ រជតមយាបិ ច។>
      text <២១>
        text <នេកា សន្ធី សុវិភត្តា កវាដគ្គឡចិត្តិតា>
        text <ឧភតោ បុណ្ណឃដានេកា បទុមុប្បលសំយុតា។>
      text <២២>
        text <អតីតេ សព្ពពុទ្ធេ ច សសង្ឃេ លោកនាយកេ>
        text <បកតិវណ្ណរូបេន និម្មិនិត្វា សសាវកេ។>
      text <២៣>
        text <តេន ទ្វារេន បវិសិត្វា សព្ពេ ពុទ្ធា សសាវកា>
        text <សព្ពសោណ្ណមយេ បីឋេ និសិន្នា អរិយមណ្ឌលា។>
      text <២៤>
        text <យេ ច ឯតរហិ អត្ថិ ពុទ្ធា លោកេ អនុត្តរា>
        text <អតីតេ វត្តមានា ច ភវនំ សព្ពេ សមាហរិំ។>
      text <២៥>
        text <បច្ចេកពុទ្ធេនេកសតេ សយម្ភូ អបរាជិតេ>
        text <អតីតេ វត្តមានេ ច ភវនំ សព្ពេ សមាហរិំ។>
      text <២៦>
        text <កប្បរុក្ខា ពហូ អត្ថិ យេ ទិព្ពា យេ ច មានុសា>
        text <សព្ពំ ទុស្សំ សមាហន្តា អច្ឆាទេមិ តិចីវរំ។>
      text <២៧>
        text <ខជ្ជំ ភោជ្ជំ សាយនីយំ សម្បន្នំ បានភោជនំ>
        text <មណិមយេ សុភេ បត្តេ សំបូរេត្វា អទាសហំ។>
      text <២៨>
        text <ទិព្ពវត្ថសមា ហុត្វា មដ្ឋា ចីវរសំយុតា>
        text <មធុរា សក្ខរា ចេវ តេលា ច មធុផាណិតា។>
      text <២៩>
        text <តប្បិតា បរមន្នេន សព្ពេ តេ អរិយមណ្ឌលា>
        text <រតនគព្ភំ បវិសិត្វា កេសរីវ គុហាសយា។>
      text <៣០>
        text <មហារហម្ហិ សយនេ សីហសេយ្យមកប្បយុំ>
        text <សម្បជានា សមុដ្ឋាយ សយនេ បល្លង្កមាភុជុំ។>
      text <៣១>
        text <គោចរំ សព្ពពុទ្ធានំ ឈានរតិសមប្បិតា>
        text <អញ្ញេ ធម្មានិ ទេសេន្តិ អញ្ញេ កីឡន្តិ ឥទ្ធិយា។>
      text <៣២>
        text <អញ្ញេ អភិញ្ញា អប្បេន្តិ អភិញ្ញា វសិភាវិតា>
        text <វិកុព្ពនា វិកុព្ពន្តិ អញ្ញេនេកសហស្សិយោ។>
      text <៣៣>
        text <ពុទ្ធាបិ ពុទ្ធេ បុច្ឆន្តិ វិសយំ សព្ពញ្ញុមាលយំ>
        text <គម្ភីរំ និបុណំ ឋានំ បញ្ញាយ វិនិពុជ្ឈរេ។>
      text <៣៤>
        text <សាវកា ពុទ្ធេ បុច្ឆន្តិ ពុទ្ធា បុច្ឆន្តិ សាវកេ>
        text <អញ្ញមញ្ញញ្ច បុច្ឆិត្វា អញ្ញោញ្ញំ ព្យាករោន្តិ តេ។>
      text <៣៥>
        text <ពុទ្ធា បច្ចេកពុទ្ធា ច សាវកា បរិចារកា>
        text <ឯវំ សកាយ រតិយា បាសាទេភិរមន្តិ តេ។>
      text <៣៦>
        text <ឆត្តា តិដ្ឋន្តុ រតនា កញ្ចនាវេឡបន្តិកា>
        text <មុត្តាជាលបរិក្ខិត្តា សព្ពេ ធារេន្តុ មត្ថកេ។>
      text <៣៧>
        text <ភវន្តុ ចេឡវិតានា សោណ្ណតារកចិត្តិតា>
        text <វិចិត្តមល្យវិតតា សព្ពេ ធារេន្តុ មត្ថកេ។>
      text <៣៨>
        text <វិតតា មល្យទាមេហិ គន្ធទាមេហិ សោភិតា>
        text <ទុស្សទាមបរិកិណ្ណា រតនទាមភូសិតា។>
      text <៣៩>
        text <បុប្ផាភិកិណ្ណា សុចិត្តា សុរភិគន្ធភូសិតា>
        text <គន្ធបញ្ចង្គុលិកតា ហេមច្ឆទនឆាទិតា។>
      text <៤០>
        text <ចតុទ្ទិសា បោក្ខរញ្ញោ បទុមុប្បលសន្ថតា>
        text <សោវណ្ណរូបា ខាយន្តុ បទ្មំរេណុរជុគ្គតា។>
      text <៤១>
        text <បុប្ផន្តុ បាទបា សព្ពេ បាសាទស្ស សមន្តតោ>
        text <សយញ្ច បុប្ផា មុញ្ចិត្វា គន្ត្វា ភវនមោកិរុំ។>
      text <៤២>
        text <សិខិនោ តត្ថ នច្ចន្តុ ទិព្ពហំសា បកូជរេ>
        text <ករវីកា ច គាយន្តុ ទិជសង្ឃា សមន្តតោ។>
      text <៤៣>
        text <ភេរិយោ សព្ពា វជ្ជន្តុ វីណា សព្ពា រសន្តុ តា>
        text <សព្ពា សង្គីតិ វត្តន្តុ បាសាទស្ស សមន្តតោ។>
      text <៤៤>
        text <យាវតា ពុទ្ធខេត្តម្ហិ ចក្កវាឡេ តតោ បរេ>
        text <មហន្តា ជោតិសម្បន្នា អច្ឆិន្នា រតនាមយា។>
      text <៤៥>
        text <តិដ្ឋន្តុ សោណ្ណបល្លង្កា ទីបរុក្ខា ជលន្តុ តេ>
        text <ភវន្តុ ឯកបជ្ជោតា ទសសហស្សិបរម្បរា។>
      text <៤៦>
        text <គណិកា លាសិកា ចេវ នច្ចន្តុ អច្ឆរាគណា>
        text <នានារង្គា បទិស្សន្តុ បាសាទស្ស សមន្តតោ។>
      text <៤៧>
        text <ទុមគ្គេ បព្ពតគ្គេ វា សិនេរុគិរិមុទ្ធនិ>
        text <ឧស្សាបេមិ ធជំ សព្ពំ វិចិត្តំ បញ្ចវណ្ណិកំ។>
      text <៤៨>
        text <នរា នាគា ច គន្ធព្ពា សព្ពេ ទេវា ឧបេន្តុ តេ>
        text <នមស្សន្តា បញ្ជលិកា បាសាទំ បរិវារយុំ។>
      text <៤៩>
        text <យំ កិញ្ចិ កុសលំ កម្មំ កត្តព្ពំ កិរិយំ មម>
        text <កាយេន វាចា មនសា តិទសេ សុកតំ កតំ។>
      text <៥០>
        text <យេ សត្តា សញ្ញិនោ អត្ថិ យេ ច សត្តា អសញ្ញិនោ>
        text <កតំ បុញ្ញផលំ មយ្ហំ សព្ពេ ភាគី ភវន្តុ តេ។>
      text <៥១>
        text <យេសំ កតំ សុវិទិតំ ទិន្នំ បុញ្ញផលំ មយា>
        text <យេ ច តត្ថ ន ជានន្តិ ទេវា គន្ត្វា និវេទយុំ។>
      text <៥២>
        text <សព្ពលោកម្ហិ យេ សត្តា ជីវន្តាហារហេតុកា>
        text <មនុញ្ញំ ភោជនំ សព្ពំ លភន្តុ មម ចេតសា។>
      text <៥៣>
        text <មនសា ទានំ មយា ទិន្នំ មនសា បសាទមាវហិំ>
        text <បូជិតា សព្ពសម្ពុទ្ធា បច្ចេកា ជិនសាវកា។>
      text <៥៤>
        text <តេន កម្មេន សុកតេន ចេតនាបណិធីហិ ច>
        text <ជហិត្វា មានុសំ ទេហំ តាវតិំសមគច្ឆហំ។>
      text <៥៥>
        text <ទុវេ ភវេ បជានាមិ ទេវត្តេ អថ មានុសេ>
        text <អញ្ញំ គតិំ ន ជានាមិ មនសា បត្ថនាផលំ។>
      text <៥៦>
        text <ទេវានំ អធិកោ ហោមិ ភវាមិ មនុជាធិបោ>
        text <រូបលក្ខណសម្បន្នោ បញ្ញាយ អសមោ ភវេ។>
      text <៥៧>
        text <ភោជនំ វិវិធំ សេដ្ឋំ រតនញ្ច អនប្បកំ>
        text <វិវិធានិ ច វត្ថានិ នភា ខិប្បំ ឧបេន្តិ មំ។>
      text <៥៨>
        text <បថព្យា បព្ពតេ ចេវ អាកាសេ ឧទកេ វនេ>
        text <យំ យំ ហត្ថំ បសារេមិ ទិព្ពា ភក្ខា ឧបេន្តិ មំ។>
      text <៥៩>
        text <បថព្យា បព្ពតេ ចេវ អាកាសេ ឧទកេ វនេ>
        text <យំ យំ ហត្ថំ បសារេមិ រតនា សព្ពេ ឧបេន្តិ មំ។>
      text <៦០>
        text <បថព្យា បព្ពតេ ចេវ អាកាសេ ឧទកេ វនេ>
        text <យំ យំ ហត្ថំ បសារេមិ សព្ពេ គន្ធា ឧបេន្តិ មំ។>
      text <៦១>
        text <បថព្យា បព្ពតេ ចេវ អាកាសេ ឧទកេ វនេ>
        text <យំ យំ ហត្ថំ បសារេមិ សព្ពេ យានា ឧបេន្តិ មំ។>
      text <៦២>
        text <បថព្យា បព្ពតេ ចេវ អាកាសេ ឧទកេ វនេ>
        text <យំ យំ ហត្ថំ បសារេមិ សព្ពេ មាលា ឧបេន្តិ មំ។>
      text <៦៣>
        text <បថព្យា បព្ពតេ ចេវ អាកាសេ ឧទកេ វនេ>
        text <យំ យំ ហត្ថំ បសារេមិ អលង្ការា ឧបេន្តិ មំ។>
      text <៦៤>
        text <បថព្យា បព្ពតេ ចេវ អាកាសេ ឧទកេ វនេ>
        text <យំ យំ ហត្ថំ បសារេមិ សព្ពា កញ្ញា ឧបេន្តិ មំ។>
      text <៦៥>
        text <បថព្យា បព្ពតេ ចេវ អាកាសេ ឧទកេ វនេ>
        text <យំ យំ ហត្ថំ បសារេមិ មធុសក្ខរា ឧបេន្តិ មំ។>
      text <៦៦>
        text <បថព្យា បព្ពតេ ចេវ អាកាសេ ឧទកេ វនេ>
        text <យំ យំ ហត្ថំ បសារេមិ សព្ពេ ខជ្ជា ឧបេន្តិ មំ។>
      text <៦៧>
        text <អធនេ អទ្ធិក ជនេ យាចកេ ច បថាវិនោ>
        text <ទទាមិហំ ទានវរំ សម្ពោធិវរបត្តិយា។>
      text <៦៨>
        text <នាទេន្តោ បព្ពតំ សេលំ គជ្ជេន្តោ ពហលំ គិរិំ>
        text <សទេវកំ ហាសយន្តោ ពុទ្ធោ លោកេ ភវាមហំ។>
      text <៦៩>
        text <ទិសា ទសវិធា លោកេ យាយតោ នត្ថិ អន្តកំ>
        text <តស្មិញ្ច ទិសាភាគម្ហិ ពុទ្ធខេត្តា អសង្ខិយា។>
      text <៧០>
        text <បភា បកិត្តិតា មយ្ហំ យមកា រំសិវាហនា>
        text <ឯត្ថន្តរេ រំសិជាលំ អាលោកោ វិបុលោ ភវេ។>
      text <៧១>
        text <ឯត្តកេ លោកធាតុម្ហិ សព្ពេ បស្សន្តុ មំ ជនា>
        text <សព្ពេ មំ អនុវត្តន្តុ យាវ ព្រហ្មនិវេសនំ។>
      text <៧២>
        text <វិសិដ្ឋមធុនាទេន អមតភេរិមាហនិំ>
        text <ឯត្ថន្តរេ ជនា សព្ពេ សុណន្តុ មធុរំ គិរំ។>
      text <៧៣>
        text <ធម្មមេឃេន វស្សន្តេ សព្ពេ ហោន្តុ អនាសវា>
        text <យេត្ថ បច្ឆិមកា សត្តា សោតាបន្នា ភវន្តុ តេ។>
      text <៧៤>
        text <ទត្វា ទាតព្ពកំ ទានំ សីលំ បូរេត្វា អសេសតោ>
        text <នេក្ខម្មបារមិំ គន្ត្វា បត្តោ សម្ពោធិមុត្តមំ។>
      text <៧៥>
        text <បណ្ឌិតេ បរិបុច្ឆិត្វា កត្វា វីរិយមុត្តមំ>
        text <ខន្តិយា បារមិំ គន្ត្វា បត្តោ សម្ពោធិមុត្តមំ។>
      text <៧៦>
        text <កត្វា ទឡ្ហមធិដ្ឋានំ សច្ចបារមិ បូរិយ>
        text <មេត្តាយ បារមិំ គន្ត្វា បត្តោ សម្ពោធិមុត្តមំ។>
      text <៧៧>
        text <លាភាលាភេ សុខេ ទុក្ខេ សម្មានេ ចាវមាននេ>
        text <សព្ពត្ថ សមកោ ហុត្វា បត្តោ សម្ពោធិមុត្តមំ។>
      text <៧៨>
        text <កោសជ្ជំ ភយតោ ទិស្វា វីរិយំ ចាបិ ខេមតោ>
        text <អារទ្ធវីរិយា ហោថ ឯសា ពុទ្ធានុសាសនី។>
      text <៧៩>
        text <វិវាទំ ភយតោ ទិស្វា អវិវាទញ្ច ខេមតោ>
        text <សមគ្គា សខិលា ហោថ ឯសា ពុទ្ធានុសាសនី។>
      text <៨០>
        text <បមាទំ ភយតោ ទិស្វា អប្បមាទញ្ច ខេមតោ>
        text <ភាវេថដ្ឋង្គិកំ មគ្គំ ឯសា ពុទ្ធានុសាសនី។>
      text <៨១>
        text <សមាគតា ពហូ ពុទ្ធា អរហន្តា ច សព្ពសោ>
        text <សម្ពុទ្ធេ អរហន្តេ ច វន្ទមានា នមស្សថ។>
      text <៨២>
        text <ឯវំ អចិន្តិយា ពុទ្ធា ពុទ្ធធម្មា អចិន្តិយា>
        text <អចិន្តិយេ បសន្នានំ វិបាកោ ហោតិ អចិន្តិយោ។>
      text <ឥត្ថំ សុទំ ភគវា អត្តនោ ពុទ្ធចរិយំ សម្ភាវយមានោ ពុទ្ធាបទានិយំ នាម ធម្មបរិយាយំ អភាសិត្ថាតិ។>
      stand <ពុទ្ធាបទានំ សមត្តំ។>
    text <២។ បច្ចេកពុទ្ធអបទានំ>
      text <អថ បច្ចេកពុទ្ធាបទានំ សុណាថ>
      text <៨៣>
        text <តថាគតំ ជេតវនេ វសន្តំ អបុច្ឆិ វេទេហមុនី នតង្គោ>
        text <បច្ចេកពុទ្ធា កិរ នាម ហោន្តិ ភវន្តិ តេ ហេតុភិ កេហិ វីរ។>
      text <៨៤>
        text <តទាហ សព្ពញ្ញុវរោ មហេសី អានន្ទភទ្ទំ មធុរស្សរេន>
        text <យេ បុព្ពពុទ្ធេសុ កតាធិការា អលទ្ធមោក្ខា ជិនសាសនេសុ។>
      text <៨៥>
        text <តេនេវ សំវេគមុខេន ធីរា វិនាបិ ពុទ្ធេហិ សុតិក្ខបញ្ញា>
        text <អារម្មណេនាបិ បរិត្តកេន បច្ចេកពោធិំ អនុបាបុណន្តិ។>
      text <៨៦>
        text <សព្ពម្ហិ លោកម្ហិ មមំ ឋបេត្វា បច្ចេកពុទ្ធេហិ សមោវ នត្ថិ>
        text <តេសំ ឥមំ វណ្ណបទេសមត្តំ វក្ខាមហំ សាធុ មហាមុនីនំ។>
      text <៨៧>
        text <សយមេវ ពុទ្ធានំ មហាឥសីនំ សាធូនិ វាក្យានិ មធូវ ខុទ្ទំ>
        text <អនុត្តរំ ភេសជំ បត្ថយន្តា សុណាថ សព្ពេសុ បសន្នចិត្តា។>
      text <៨៨>
        text <បច្ចេកពុទ្ធានំ សមាគតានំ បរម្បរំ ព្យាករណានិ យានិ>
        text <អាទីនវោ យញ្ច វិរាគវត្ថុំ យថា ច ពោធិំ អនុបាបុណិំសុ។>
      text <៨៩>
        text <សរាគវត្ថូសុ វិរាគសញ្ញី រត្តម្ហិ លោកម្ហិ វិរត្តចិត្តា>
        text <ហិត្វា បបញ្ចេ ជិតផន្ទិតានិ តថេវ ពោធិំ អនុបាបុណិំសុ។>
      text <៩០>
        text <សព្ពេសុ ភូតេសុ និធាយ ទណ្ឌំ អវិហេឋយំ អញ្ញតរម្បិ តេសំ>
        text <មេត្តេន ចិត្តេន ហិតានុកម្បី ឯកោ ចរេ ខគ្គវិសាណកប្បោ។>
      text <៩១>
        text <សព្ពេសុ ភូតេសុ និធាយ ទណ្ឌំ អវិហេឋយំ អញ្ញតរម្បិ តេសំ>
        text <ន បុត្តមិច្ឆេយ្យ កុតោ សហាយំ ឯកោ ចរេ ខគ្គវិសាណកប្បោ។>
      text <៩២>
        text <សំសគ្គជាតស្ស ភវន្តិ ស្នេហា ស្នេហន្វយំ ទុក្ខមិទំ បហោតិ>
        text <អាទីនវំ ស្នេហជំ បេក្ខមានោ ឯកោ ចរេ ខគ្គវិសាណកប្បោ។>
      text <៩៣>
        text <មិត្តេ សុហជ្ជេ អនុកម្បមានោ ហាបេតិ អត្ថំ បដិពទ្ធចិត្តោ>
        text <ឯតំ ភយំ សន្ថវេ បេក្ខមានោ ឯកោ ចរេ ខគ្គវិសាណកប្បោ។>
      text <៩៤>
        text <វំសោ វិសាលោវ យថា វិសត្តោ បុត្តេសុ ទារេសុ ច យា អបេក្ខា>
        text <វំសេ កឡីរោវ អសជ្ជមានោ ឯកោ ចរេ ខគ្គវិសាណកប្បោ។>
      text <៩៥>
        text <មិគោ អរញ្ញម្ហិ យថា អពទ្ធោ យេនិច្ឆកំ គច្ឆតិ គោចរាយ>
        text <វិញ្ញូ នរោ សេរិតំ បេក្ខមានោ ឯកោ ចរេ ខគ្គវិសាណកប្បោ។>
      text <៩៦>
        text <អាមន្តនា ហោតិ សហាយមជ្ឈេ វាសេ ច ឋានេ គមនេ ចារិកាយ>
        text <អនភិជ្ឈិតំ សេរិតំ បេក្ខមានោ ឯកោ ចរេ ខគ្គវិសាណកប្បោ។>
      text <៩៧>
        text <ខិឌ្ឌា រតី ហោតិ សហាយមជ្ឈេ បុត្តេសុ បេមំ វិបុលញ្ច ហោតិ>
        text <បិយវិប្បយោគំ វិជិគុច្ឆមានោ ឯកោ ចរេ ខគ្គវិសាណកប្បោ។>
      text <៩៨>
        text <ចាតុទ្ទិសោ អប្បដិឃោ ច ហោតិ សន្តុស្សមានោ ឥតរីតរេន>
        text <បរិស្សយានំ សហិតា អឆម្ភី ឯកោ ចរេ ខគ្គវិសាណកប្បោ។>
      text <៩៩>
        text <ទុស្សង្គហា បព្ពជិតាបិ ឯកេ អថោ គហដ្ឋា ឃរមាវសន្តា>
        text <អប្បោស្សុក្កោ បរបុត្តេសុ ហុត្វា ឯកោ ចរេ ខគ្គវិសាណកប្បោ។>
      text <១០០>
        text <ឱរោបយិត្វា គិហិព្យញ្ជនានិ សញ្ឆិន្នបត្តោ យថា កោវិឡារោ>
        text <ឆេត្វាន វីរោ គិហិពន្ធនានិ ឯកោ ចរេ ខគ្គវិសាណកប្បោ។>
      text <១០១>
        text <សចេ លភេថ និបកំ សហាយំ សទ្ធិំ ចរំ សាធុវិហារិធីរំ>
        text <អភិភុយ្យ សព្ពានិ បរិស្សយានិ ចរេយ្យ តេនត្តមនោ សតីមា។>
      text <១០២>
        text <នោ ចេ លភេថ និបកំ សហាយំ សទ្ធិំ ចរំ សាធុវិហារិធីរំ>
        text <រាជាវ រដ្ឋំ វិជិតំ បហាយ ឯកោ ចរេ មាតង្គរញ្ញេវ នាគោ។>
      text <១០៣>
        text <អទ្ធា បសំសាម សហាយសម្បទំ សេដ្ឋា សមា សេវិតព្ពា សហាយា>
        text <ឯតេ អលទ្ធា អនវជ្ជភោជី ឯកោ ចរេ ខគ្គវិសាណកប្បោ។>
      text <១០៤>
        text <ទិស្វា សុវណ្ណស្ស បភស្សរានិ កម្មារបុត្តេន សុនិដ្ឋិតានិ>
        text <សង្ឃដ្ដមានានិ ទុវេ ភុជស្មិំ ឯកោ ចរេ ខគ្គវិសាណកប្បោ។>
      text <១០៥>
        text <ឯវំ ទុតីយេន សហា មមស្ស វាចាភិលាបោ អភិសជ្ជនា វា>
        text <ឯតំ ភយំ អាយតិំ បេក្ខមានោ ឯកោ ចរេ ខគ្គវិសាណកប្បោ។>
      text <១០៦>
        text <កាមា ហិ ចិត្រា មធុរា មនោរមា វិរូបរូបេន មថេន្តិ ចិត្តំ>
        text <អាទីនវំ កាមគុណេសុ ទិស្វា ឯកោ ចរេ ខគ្គវិសាណកប្បោ។>
      text <១០៧>
        text <ឦតី ច គណ្ឌោ ច ឧបទ្ទវោ ច រោគោ ច សល្លញ្ច ភយញ្ច មេតំ>
        text <ឯតំ ភយំ កាមគុណេសុ ទិស្វា ឯកោ ចរេ ខគ្គវិសាណកប្បោ។>
      text <១០៨>
        text <សីតញ្ច ឧណ្ហញ្ច ខុទំ បិបាសំ វាតាតបេ ឌំសសរីសបេ ច>
        text <សព្ពានិបេតានិ អភិព្ភវិត្វា ឯកោ ចរេ ខគ្គវិសាណកប្បោ។>
      text <១០៩>
        text <នាគោវ យូថានិ វិវជ្ជយិត្វា សញ្ជាតខន្ធោ បទុមី ឧឡារោ>
        text <យថាភិរន្តំ វិហរំ អរញ្ញេ ឯកោ ចរេ ខគ្គវិសាណកប្បោ។>
      text <១១០>
        text <អដ្ឋានតំ សង្គណិការតស្ស យំ ផស្សយេ សាមយិកំ វិមុត្តិំ>
        text <អាទិច្ចពន្ធុស្ស វចោ និសម្ម ឯកោ ចរេ ខគ្គវិសាណកប្បោ។>
      text <១១១>
        text <ទិដ្ឋីវិសូកានិ ឧបាតិវត្តោ បត្តោ និយាមំ បដិលទ្ធមគ្គោ>
        text <ឧប្បន្នញាណោម្ហិ អនញ្ញនេយ្យោ ឯកោ ចរេ ខគ្គវិសាណកប្បោ។>
      text <១១២>
        text <និល្លោលុបោ និក្កុហោ និប្បិបាសោ និម្មក្ខ និទ្ធន្តកសាវមោហោ>
        text <និរាសយោ សព្ពលោកេ ភវិត្វា ឯកោ ចរេ ខគ្គវិសាណកប្បោ។>
      text <១១៣>
        text <បាបំ សហាយំ បរិវជ្ជយេថ អនត្ថទស្សិំ វិសមេ និវិដ្ឋំ>
        text <សយំ ន សេវេ បសុតំ បមត្តំ ឯកោ ចរេ ខគ្គវិសាណកប្បោ។>
      text <១១៤>
        text <ពហុស្សុតំ ធម្មធរំ ភជេថ មិត្តំ ឧឡារំ បដិភានវន្តំ>
        text <អញ្ញាយ អត្ថានិ វិនេយ្យ កង្ខំ ឯកោ ចរេ ខគ្គវិសាណកប្បោ។>
      text <១១៥>
        text <ខិឌ្ឌំ រតិំ កាមសុខញ្ច លោកេ អនលង្ករិត្វា អនបេក្ខមានោ>
        text <វិភូសដ្ឋានា វិរតោ សច្ចវាទី ឯកោ ចរេ ខគ្គវិសាណកប្បោ។>
      text <១១៦>
        text <បុត្តញ្ច ទារំ បិតរញ្ច មាតរំ ធនានិ ធញ្ញានិ ច ពន្ធវានិ>
        text <ហិត្វាន កាមានិ យថោធិកានិ ឯកោ ចរេ ខគ្គវិសាណកប្បោ។>
      text <១១៧>
        text <សង្គោ ឯសោ បរិត្តមេត្ថ សោខ្យំ អប្បស្សាទោ ទុក្ខមេវេត្ថ ភិយ្យោ>
        text <គឡោ ឯសោ ឥតិ ញត្វា មតិមា ឯកោ ចរេ ខគ្គវិសាណកប្បោ។>
      text <១១៨>
        text <សន្ទាលយិត្វាន សំយោជនានិ ជាលំវ ភេត្វា សលិលម្ពុចារី>
        text <អគ្គីវ ទឌ្ឍំ អនិវត្តមានោ ឯកោ ចរេ ខគ្គវិសាណកប្បោ។>
      text <១១៩>
        text <ឱក្ខិត្តចក្ខូ ន ច បាទលោលោ គុត្តិន្ទ្រិយោ រក្ខិតមានសានោ>
        text <អនវស្សុតោ អបរិឌយ្ហមានោ ឯកោ ចរេ ខគ្គវិសាណកប្បោ។>
      text <១២០>
        text <ឱហារយិត្វា គិហិព្យញ្ជនានិ សញ្ឆន្នបត្តោ យថា បារិឆត្តោ>
        text <កាសាយវត្ថោ អភិនិក្ខមិត្វា ឯកោ ចរេ ខគ្គវិសាណកប្បោ។>
      text <១២១>
        text <រសេសុ គេធំ អករំ អលោលោ អនញ្ញបោសី សបទានចារី>
        text <កុលេ កុលេ អប្បដិពទ្ធចិត្តោ ឯកោ ចរេ ខគ្គវិសាណកប្បោ។>
      text <១២២>
        text <បហាយ បញ្ចាវរណានិ ចេតសោ ឧបក្កិលេសេ ព្យបនុជ្ជ សព្ពេ>
        text <អនិស្សិតោ ឆេជ្ជ សិនេហទោសំ ឯកោ ចរេ ខគ្គវិសាណកប្បោ។>
      text <១២៣>
        text <វិបិដ្ឋិកត្វាន សុខញ្ច ទុក្ខំ បុព្ពេវ សោមនស្សទោមនស្សំ>
        text <លទ្ធានុបេក្ខំ សមថំ វិសុទ្ធំ ឯកោ ចរេ ខគ្គវិសាណកប្បោ។>
      text <១២៤>
        text <អារទ្ធវីរិយោ បរមត្ថបត្តិយា អលីនចិត្តោ អកុសីតវុត្តិ>
        text <ទឡ្ហនិក្កមោ ថាមពលូបបន្នោ ឯកោ ចរេ ខគ្គវិសាណកប្បោ។>
      text <១២៥>
        text <បដិសល្លានំ ឈានមរិញ្ចមានោ ធម្មេសុ និច្ចំ អនុធម្មចារី>
        text <អាទីនវំ សម្មសិតា ភវេសុ ឯកោ ចរេ ខគ្គវិសាណកប្បោ។>
      text <១២៦>
        text <តណ្ហក្ខយំ បត្ថយមប្បមត្តោ អនេឡមូគោ សុតវា សតីមា>
        text <សង្ខាតធម្មោ និយតោ បធានវា ឯកោ ចរេ ខគ្គវិសាណកប្បោ។>
      text <១២៧>
        text <សីហោវ សទ្ទេសុ អសន្តសន្តោ វាតោវ ជាលម្ហិ អសជ្ជមានោ>
        text <បទុមំវ តោយេន អលិម្បមានោ ឯកោ ចរេ ខគ្គវិសាណកប្បោ។>
      text <១២៨>
        text <សីហោ យថា ទាឋពលី បសយ្ហ រាជា មិគានំ អភិភុយ្យ ចារី>
        text <សេវេថ បន្តានិ សេនាសនានិ ឯកោ ចរេ ខគ្គវិសាណកប្បោ។>
      text <១២៩>
        text <មេត្តំ ឧបេក្ខំ ករុណំ វិមុត្តិំ អាសេវមានោ មុទិតញ្ច កាលេ>
        text <សព្ពេន លោកេន អវិរុជ្ឈមានោ ឯកោ ចរេ ខគ្គវិសាណកប្បោ។>
      text <១៣០>
        text <រាគញ្ច ទោសញ្ច បហាយ មោហំ សន្ទាលយិត្វាន សំយោជនានិ>
        text <អសន្តសំ ជីវិតសង្ខយម្ហិ ឯកោ ចរេ ខគ្គវិសាណកប្បោ។>
      text <១៣១>
        text <ភជន្តិ សេវន្តិ ច ការណត្ថា និក្ការណា ទុល្លភា អជ្ជ មិត្តា>
        text <អត្តត្ថបញ្ញា អសុចីមនុស្សា ឯកោ ចរេ ខគ្គវិសាណកប្បោ។>
      text <១៣២>
        text <វិសុទ្ធសីលា សុវិសុទ្ធបញ្ញា សមាហិតា ជាគរិយានុយុត្តា>
        text <វិបស្សកា ធម្មវិសេសទស្សី មគ្គង្គពោជ្ឈង្គគតេ វិជញ្ញា។>
      text <១៣៣>
        text <សុញ្ញប្បណិធិញ្ច តថានិមិត្តំ អាសេវយិត្វា ជិនសាសនម្ហិ>
        text <យេ សាវកត្តំ ន វជន្តិ ធីរា ភវន្តិ បច្ចេកជិនា សយម្ភូ។>
      text <១៣៤>
        text <មហន្តធម្មា ពហុធម្មកាយា ចិត្តិស្សរា សព្ពទុក្ខោឃតិណ្ណា>
        text <ឧទគ្គចិត្តា បរមត្ថទស្សី សីហោបមា ខគ្គវិសាណកប្បា។>
      text <១៣៥>
        text <សន្តិន្ទ្រិយា សន្តមនា សមាធី បច្ចន្តសត្តេសុ បតិប្បចារា>
        text <ទីបា បរត្ថ ឥធ វិជ្ជលន្តា បច្ចេកពុទ្ធា សតតំ ហិតាមេ។>
      text <១៣៦>
        text <បហីនសព្ពាវរណា ជនិន្ទា លោកប្បទីបា ឃនកញ្ចនាភា>
        text <និស្សំសយំ លោកសុទក្ខិណេយ្យា បច្ចេកពុទ្ធា សតតប្បិតាមេ។>
      text <១៣៧>
        text <បច្ចេកពុទ្ធានំ សុភាសិតានិ ចរន្តិ លោកម្ហិ សទេវកម្ហិ>
        text <សុត្វា តថា យេ ន ករោន្តិ ពាលា ចរន្តិ ទុក្ខេសុ បុនប្បុនំ តេ។>
      text <១៣៨>
        text <បច្ចេកពុទ្ធានំ សុភាសិតានិ មធុំ យថា ខុទ្ទមវស្សវន្តំ>
        text <សុត្វា តថា យេ បដិបត្តិយុត្តា ភវន្តិ តេ សច្ចទសា សបញ្ញា។>
      text <១៣៩>
        text <បច្ចេកពុទ្ធេហិ ជិនេហិ ភាសិតា កថា ឧឡារា អភិនិក្ខមិត្វា>
        text <តា សក្យសីហេន នរុត្តមេន បកាសិតា ធម្មវិជាននត្ថំ។>
      text <១៤០>
        text <លោកានុកម្បាយ ឥមានិ តេសំ បច្ចេកពុទ្ធាន វិកុព្ពិតានិ>
        text <សំវេគសង្គមតិវឌ្ឍនត្ថំ សយម្ភុសីហេន បកាសិតានីតិ។>
      stand <បច្ចេកពុទ្ធាបទានំ សមត្តំ។>
    text <៣-១។ សារិបុត្តត្ថេរអបទានំ>
      text <អថ ថេរាបទានំ សុណាថ>
      text <១៤១>
        text <ហិមវន្តស្ស អវិទូរេ លម្ពកោ នាម បព្ពតោ>
        text <អស្សមោ សុកតោ មយ្ហំ បណ្ណសាលា សុមាបិតា។>
      text <១៤២>
        text <ឧត្តានកូលា នទិកា សុបតិត្ថា មនោរមា>
        text <សុសុទ្ធបុឡិនាកិណ្ណា អវិទូរេ មមស្សមំ។>
      text <១៤៣>
        text <អសក្ខរា អបព្ភារា សាទុ អប្បដិគន្ធិកា>
        text <សន្ទតី នទិកា តត្ថ សោភយន្តា មមស្សមំ។>
      text <១៤៤>
        text <កុម្ភីលា មករា ចេត្ថ សុសុមារា ច កច្ឆបា>
        text <ចរន្តិ នទិយា តត្ថ សោភយន្តា មមស្សមំ។>
      text <១៤៥>
        text <បាឋីនា បាវុសា មច្ឆា ពលជា មុញ្ជរោហិតា>
        text <វគ្គឡា បបតាយន្តា សោភយន្តិ មមស្សមំ។>
      text <១៤៦>
        text <ឧភោ កូលេសុ នទិយា បុប្ផិនោ ផលិនោ ទុមា>
        text <ឧភតោ អភិលម្ពន្តា សោភយន្តិ មមស្សមំ។>
      text <១៤៧>
        text <អម្ពា សាលា ច តិលកា បាដលី សិន្ទុវារកា>
        text <ទិព្ពគន្ធា សម្បវន្តិ បុប្ផិតា មម អស្សមេ។>
      text <១៤៨>
        text <ចម្បកា សឡលា នីបា នាគបុន្នាគកេតកា>
        text <ទិព្ពគន្ធា សម្បវន្តិ បុប្ផិតា មម អស្សមេ។>
      text <១៤៩>
        text <អតិមុត្តា អសោកា ច ភគិនីមាលា ច បុប្ផិតា>
        text <អង្កោលា ពិម្ពិជាលា ច បុប្ផិតា មម អស្សមេ។>
      text <១៥០>
        text <កេតកា កន្ទលិ ចេវ គោធុកា តិណសូលិកា>
        text <ទិព្ពគន្ធំ សម្បវន្តា សោភយន្តិ មមស្សមំ។>
      text <១៥១>
        text <កណិការា កណ្ណិកា ច អសនា អជ្ជុនា ពហូ>
        text <ទិព្ពគន្ធំ សម្បវន្តា សោភយន្តិ មមស្សមំ។>
      text <១៥២>
        text <បុន្នាគា គិរិបុន្នាគា កោវិឡារា ច បុប្ផិតា>
        text <ទិព្ពគន្ធំ សម្បវន្តា សោភយន្តិ មមស្សមំ។>
      text <១៥៣>
        text <ឧទ្ធាលកា ច កុដជា កទម្ពា វកុលា ពហូ>
        text <ទិព្ពគន្ធំ សម្បវន្តា សោភយន្តិ មមស្សមំ។>
      text <១៥៤>
        text <អាឡកា ឥសិមុគ្គា ច កទលិមាតុលុង្គិយោ>
        text <គន្ធោទកេន សំវឌ្ឍា ផលានិ ធារយន្តិ តេ។>
      text <១៥៥>
        text <អញ្ញេ បុប្ផន្តិ បទុមា អញ្ញេ ជាយន្តិ កេសរី>
        text <អញ្ញេ ឱបុប្ផា បទុមា បុប្ផិតា តឡាកេ តទា។>
      text <១៥៦>
        text <គព្ភំ គណ្ហន្តិ បទុមា និទ្ធាវន្តិ មុលាឡិយោ>
        text <សិំឃាដិបត្តមាកិណ្ណា សោភន្តិ តឡាកេ តទា។>
      text <១៥៧>
        text <នយិតា អម្ពគន្ធី ច ឧត្តលី ពន្ធុជីវកា>
        text <ទិព្ពគន្ធា សម្បវន្តិ បុប្ផិតា តឡាកេ តទា។>
      text <១៥៨>
        text <បាឋីនា បាវុសា មច្ឆា ពលជា មុញ្ជរោហិតា>
        text <សំគុលា មគ្គុរា ចេវ វសន្តិ តឡាកេ តទា។>
      text <១៥៩>
        text <កុម្ភីលា សុសុមារា ច តន្តិគាហា ច រក្ខសា>
        text <ឱគុហា អជគរា ច វសន្តិ តឡាកេ តទា។>
      text <១៦០>
        text <បារេវតា រវិហំសា ចក្កវាកា នទីចរា>
        text <កោកិលា សុកសាឡិកា ឧបជីវន្តិ តំ សរំ។>
      text <១៦១>
        text <កុក្កុត្ថកា កុឡីរកា វនេ បោក្ខរសាតកា>
        text <ទិន្ទិភា សុវបោតា ច ឧបជីវន្តិ តំ សរំ។>
      text <១៦២>
        text <ហំសា កោញ្ចា មយូរា ច កោកិលា តម្ពចូឡកា>
        text <បម្បកា ជីវំជីវា ច ឧបជីវន្តិ តំ សរំ។>
      text <១៦៣>
        text <កោសិកា បោដ្ឋសីសា ច កុររា សេនកា ពហូ>
        text <មហាកាឡា ច សកុណា ឧបជីវន្តិ តំ សរំ។>
      text <១៦៤>
        text <បសទា ច វរាហា ច ចមរា គណ្ឌកា ពហូ>
        text <រោហិច្ចា សុកបោតា ច ឧបជីវន្តិ តំ សរំ។>
      text <១៦៥>
        text <សីហព្យគ្ឃា ច ទីបី ច អច្ឆកោកតរច្ឆកា>
        text <តិធា បភិន្នមាតង្គា ឧបជីវន្តិ តំ សរំ។>
      text <១៦៦>
        text <កិន្នរា វានរា ចេវ អថោបិ វនកម្មិកា>
        text <ចេតា ច លុទ្ទកា ចេវ ឧបជីវន្តិ តំ សរំ។>
      text <១៦៧>
        text <តិន្ទុកានិ បិយាលានិ មធុកា កាសុមារយោ>
        text <ធុវំ ផលានិ ធារេន្តិ អវិទូរេ មមស្សមំ។>
      text <១៦៨>
        text <កោសម្ពា សឡលា និម្ពា សាទុផលសមាយុតា>
        text <ធុវំ ផលានិ ធារេន្តិ អវិទូរេ មមស្សមំ។>
      text <១៦៩>
        text <ហរីតកា អាមលកា អម្ពជម្ពុវិភីតកា>
        text <កោលា ភល្លាតកា ពិល្លា ផលានិ ធារយន្តិ តេ។>
      text <១៧០>
        text <អាលុវា ច កឡម្ពា ច ពិឡាលីតក្កឡានិ ច>
        text <ជីវកា សុតកា ចេវ ពហុកា មម អស្សមេ។>
      text <១៧១>
        text <អស្សមស្សាវិទូរម្ហិ តឡាកាសុំ សុនិម្មិតា>
        text <អច្ឆោទកា សីតជលា សុបតិត្ថា មនោរមា។>
      text <១៧២>
        text <បទុមុប្បលសញ្ឆន្នា បុណ្ឌរីកសមាយុតា>
        text <មន្ទាលកេហិ សញ្ឆន្នា ទិព្ពគន្ធោ បវាយតិ។>
      text <១៧៣>
        text <ឯវំ សព្ពង្គសម្បន្នេ បុប្ផិតេ ផលិតេ វនេ>
        text <សុកតេ អស្សមេ រម្មេ វិហរាមិ អហំ តទា។>
      text <១៧៤>
        text <សីលវា វតសម្បន្នោ ឈាយី ឈានរតោ សទា>
        text <បញ្ចាភិញ្ញាពលប្បត្តោ សុរុចិ នាម តាបសោ។>
      text <១៧៥>
        text <ចតុវីសសហស្សានិ សិស្សា មយ្ហំ ឧបដ្ឋហុ>
        text <សព្ពេវ ព្រាហ្មណា ឯតេ ជាតិមន្តោ យសស្សិនោ។>
      text <១៧៦>
        text <លក្ខណេ ឥតិហាសេ ច សនិឃណ្ដុសកេដុភេ>
        text <បទកា វេយ្យាករណា សធម្មេ បារមិំ គតា។>
      text <១៧៧>
        text <ឧប្បាតេសុ និមិត្តេសុ លក្ខណេសុ ច កោវិទា>
        text <បថព្យា ភូមន្តលិក្ខេ មម សិស្សា សុសិក្ខិតា។>
      text <១៧៨>
        text <អប្បិច្ឆា និបកា ឯតេ អប្បាហារា អលោលុបា>
        text <លាភាលាភេន សន្តុដ្ឋា បរិវារេន្តិ មំ សទា។>
      text <១៧៩>
        text <ឈាយី ឈានរតា ធីរា សន្តចិត្តា សមាហិតា>
        text <អាកិញ្ចញ្ញំ បត្ថយន្តា បរិវារេន្តិ មំ សទា។>
      text <១៨០>
        text <អភិញ្ញាបារមិប្បត្តា បេត្តិកេ គោចរេ រតា>
        text <អន្តលិក្ខចរា ធីរា បរិវារេន្តិ មំ សទា។>
      text <១៨១>
        text <សំវុតា ឆសុ ទ្វារេសុ អនេជា រក្ខិតិន្ទ្រិយា>
        text <អសំសដ្ឋា ច តេ ធីរា មម សិស្សា ទុរាសទា។>
      text <១៨២>
        text <បល្លង្កេន និសជ្ជាយ ឋានចង្កមនេន ច>
        text <វីតិនាមេន្តិ តេ រត្តិំ មម សិស្សា ទុរាសទា។>
      text <១៨៣>
        text <រជនីយេ ន រជ្ជន្តិ ទុស្សនីយេ ន ទុស្សរេ>
        text <មោហនីយេ ន មុយ្ហន្តិ មម សិស្សា ទុរាសទា។>
      text <១៨៤>
        text <ឥទ្ធិំ វីមំសមានា តេ វត្តន្តិ និច្ចកាលិកំ>
        text <បថវិំ តេ បកម្បេន្តិ សារម្ភេន ទុរាសទា។>
      text <១៨៥>
        text <កីឡមានា ច តេ សិស្សា កីឡន្តិ ឈានកីឡិតំ>
        text <ជម្ពុតោ ផលមានេន្តិ មម សិស្សា ទុរាសទា។>
      text <១៨៦>
        text <អញ្ញេ គច្ឆន្តិ គោយានំ អញ្ញេ បុព្ពវិទេហកំ>
        text <អញ្ញេ ច ឧត្តរកុរុំ ឯសនាយ ទុរាសទា។>
      text <១៨៧>
        text <បុរតោ បេសេន្តិ ខារិំ បច្ឆតោ ច វជន្តិ តេ>
        text <ចតុវីសសហស្សេហិ ឆាទិតំ ហោតិ អម្ពរំ។>
      text <១៨៨>
        text <អគ្គិបាកី អនគ្គី ច ទន្តោទុក្ខលិកាបិ ច>
        text <អស្មេន កោដ្ដិតា កេចិ បវត្តផលភោជនា។>
      text <១៨៩>
        text <ឧទកោរោហណា កេចិ សាយំ បាតោ សុចីរតា>
        text <តោយាភិសេចនករា មម សិស្សា ទុរាសទា។>
      text <១៩០>
        text <បរូឡ្ហកច្ឆនខលោមា បង្កទន្តា រជស្សិរា>
        text <គន្ធិតា សីលគន្ធេន មម សិស្សា ទុរាសទា។>
      text <១៩១>
        text <បាតោវ សន្និបតិត្វា ជដិលា ឧគ្គតាបនា>
        text <លាភាលាភំ បកិត្តេត្វា គច្ឆន្តិ អម្ពរេ តទា។>
      text <១៩២>
        text <ឯតេសំ បក្កមន្តានំ មហាសទ្ទោ បវត្តតិ>
        text <អជិនចម្មសទ្ទេន មុទិតា ហោន្តិ ទេវតា។>
      text <១៩៣>
        text <ទិសោទិសំ បក្កមន្តិ អន្តលិក្ខចរា ឥសី>
        text <សកេ ពលេនុបត្ថទ្ធា តេ គច្ឆន្តិ យទិច្ឆកំ។>
      text <១៩៤>
        text <បថវីកម្បកា ឯតេ សព្ពេវ នភចារិនោ>
        text <ឧគ្គតេជា ទុប្បសហា សាគរោវ អខោភិយា។>
      text <១៩៥>
        text <ឋានចង្កមិនោ កេចិ កេចិ នេសជ្ជិកា ឥសី>
        text <បវត្តភោជនា កេចិ មម សិស្សា ទុរាសទា។>
      text <១៩៦>
        text <មេត្តាវិហារិនោ ឯតេ ហិតេសី សព្ពបាណិនំ>
        text <អនត្តុក្កំសកា សព្ពេ ន តេ វម្ភេន្តិ កស្សចិ។>
      text <១៩៧>
        text <សីហរាជាវសម្ភីតា គជរាជាវ ថាមវា>
        text <ទុរាសទា ព្យគ្ឃារិវ អាគច្ឆន្តិ មមន្តិកេ។>
      text <១៩៨>
        text <វិជ្ជាធរា ទេវតា ច នាគគន្ធព្ពរក្ខសា>
        text <កុម្ភណ្ឌា ទានវា គរុឡា ឧបជីវន្តិ តំ សរំ។>
      text <១៩៩>
        text <តេ ជដាខារិភរិតា អជិនុត្តរវាសនា>
        text <អន្តលិក្ខចរា សព្ពេ ឧបជីវន្តិ តំ សរំ។>
      text <២០០>
        text <សទានុច្ឆវិកា ឯតេ អញ្ញមញ្ញំ សគារវា>
        text <ចតុព្ពីសសហស្សានំ ខិបិតសទ្ទោ ន វិជ្ជតិ។>
      text <២០១>
        text <បាទេ បាទំ និក្ខិបន្តា អប្បសទ្ទា សុសំវុតា>
        text <ឧបសង្កម្ម សព្ពេវ សិរសា វន្ទរេ មមំ។>
      text <២០២>
        text <តេហិ សិស្សេហិ បរិវុតោ សន្តេហិ ច តបស្សិភិ>
        text <វសាមិ អស្សមេ តត្ថ ឈាយី ឈានរតោ អហំ។>
      text <២០៣>
        text <ឥសីនំ សីលគន្ធេន បុប្ផគន្ធេន ចូភយំ>
        text <ផលីនំ ផលគន្ធេន គន្ធិតោ ហោតិ អស្សមោ។>
      text <២០៤>
        text <រត្តិន្ទិវំ ន ជានាមិ អរតិ មេ ន វិជ្ជតិ>
        text <សកេ សិស្សេ ឱវទន្តោ ភិយ្យោ ហាសំ លភាមហំ។>
      text <២០៥>
        text <បុប្ផានំ បុប្ផមានានំ ផលានញ្ច វិបច្ចតំ>
        text <ទិព្ពគន្ធា បវាយន្តិ សោភយន្តា មមស្សមំ។>
      text <២០៦>
        text <សមាធិម្ហា វុដ្ឋហិត្វា អាតាបី និបកោ អហំ>
        text <ខារិភារំ គហេត្វាន វនំ អជ្ឈោគហិំ អហំ។>
      text <២០៧>
        text <ឧប្បាតេ សុបិនេ ចាបិ លក្ខណេសុ សុសិក្ខិតោ>
        text <បវត្តមានំ មន្តបទំ ធារយាមិ អហំ តទា។>
      text <២០៨>
        text <អនោមទស្សី ភគវា លោកជេដ្ឋោ នរាសភោ>
        text <វិវេកកាមោ សម្ពុទ្ធោ ហិមវន្តមុបាគមិ។>
      text <២០៩>
        text <អជ្ឈោគាហេត្វា ហិមវន្តំ អគ្គោ ការុណិកោ មុនិ>
        text <បល្លង្កំ អាភុជិត្វាន និសីទិ បុរិសុត្តមោ។>
      text <២១០>
        text <តមទ្ទសាហំ សម្ពុទ្ធំ សប្បភាសំ មនោរមំ>
        text <ឥន្ទីវរំវ ជលិតំ អាទិត្តំវ ហុតាសនំ។>
      text <២១១>
        text <ជលន្តំ ទីបរុក្ខំវ វិជ្ជុតំ គគណេ យថា>
        text <សុផុល្លំ សាលរាជំវ អទ្ទសំ លោកនាយកំ។>
      text <២១២>
        text <អយំ នាគោ មហាវីរោ ទុក្ខស្សន្តករោ មុនិ>
        text <ឥមំ ទស្សនមាគម្ម សព្ពទុក្ខា បមុច្ចរេ។>
      text <២១៣>
        text <ទិស្វានាហំ ទេវទេវំ លក្ខណំ ឧបធារយិំ>
        text <ពុទ្ធោ នុ ខោ ន វា ពុទ្ធោ ហន្ទ បស្សាមិ ចក្ខុមំ។>
      text <២១៤>
        text <សហស្សារានិ ចក្កានិ ទិស្សន្តិ ចរណុត្តមេ>
        text <លក្ខណានិស្ស ទិស្វាន និដ្ឋំ គច្ឆិំ តថាគតេ។>
      text <២១៥>
        text <សម្មជ្ជនិំ គហេត្វាន សម្មជ្ជិត្វានហំ តទា>
        text <អថ បុប្ផេ សមានេត្វា ពុទ្ធសេដ្ឋំ អបូជយិំ។>
      text <២១៦>
        text <បូជយិត្វាន តំ ពុទ្ធំ ឱឃតិណ្ណមនាសវំ>
        text <ឯកំសំ អជិនំ កត្វា នមស្សិំ លោកនាយកំ។>
      text <២១៧>
        text <យេន ញាណេន សម្ពុទ្ធោ វិហរតិ អនាសវោ>
        text <តំ ញាណំ កិត្តយិស្សាមិ សុណាថ មម ភាសតោ។>
      text <២១៨>
        text <សមុទ្ធរសិមំ លោកំ សយម្ភូ អមិតោទយ>
        text <តវ ទស្សនមាគម្ម កង្ខាសោតំ តរន្តិ តេ។>
      text <២១៩>
        text <តុវំ សត្ថា ច កេតុ ច ធជោ យូបោ ច បាណិនំ>
        text <បរាយណោ បតិដ្ឋា ច ទីបោ ច ទ្វិបទុត្តមោ។>
      text <២២០>
        text <សក្កា សមុទ្ទេ ឧទកំ បមេតុំ អាឡ្ហកេន វា>
        text <ន ត្វេវ តវ សព្ពញ្ញុ ញាណំ សក្កា បមេតវេ។>
      text <២២១>
        text <ធារេតុំ បថវិំ សក្កា ឋបេត្វា តុលមណ្ឌលេ>
        text <ន ត្វេវ តវ សព្ពញ្ញុ ញាណំ សក្កា ធរេតវេ។>
      text <២២២>
        text <អាកាសោ មិនិតុំ សក្កា រជ្ជុយា អង្គុលេន វា>
        text <ន ត្វេវ តវ សព្ពញ្ញុ ញាណំ សក្កា បមេតវេ។>
      text <២២៣>
        text <មហាសមុទ្ទេ ឧទកំ បថវី ចាខិលា ជដំ>
        text <ពុទ្ធញាណំ ឧបាទាយ ឧបមាតោ ន យុជ្ជរេ។>
      text <២២៤>
        text <សទេវកស្ស លោកស្ស ចិត្តំ យេសំ បវត្តតិ>
        text <អន្តោជាលីកតា ឯតេ តវ ញាណម្ហិ ចក្ខុម។>
      text <២២៥>
        text <យេន ញាណេន បត្តោសិ កេវលំ ពោធិមុត្តមំ>
        text <តេន ញាណេន សព្ពញ្ញុ មទ្ទសី បរតិត្ថិយេ។>
      text <២២៦>
        text <ឥមា គាថា ថវិត្វាន សុរុចិ នាម តាបសោ>
        text <អជិនំ បត្ថរិត្វាន បថវិយំ និសីទិ សោ។>
      text <២២៧>
        text <ចុល្លាសីតិសហស្សានិ អជ្ឈោគាឡ្ហោ មហណ្ណវេ>
        text <អច្ចុគតោ តាវទេវ គិរិរាជា បវុច្ចតិ។>
      text <២២៨>
        text <តាវ អច្ចុគ្គតោ នេរុ អាយតោ វិត្ថតោ ច សោ>
        text <ចុណ្ណិតោ អណុភេទេន កោដិសតសហស្សសោ។>
      text <២២៩>
        text <លក្ខេ ឋបិយមានម្ហិ បរិក្ខយមគច្ឆថ>
        text <ន ត្វេវ តវ សព្ពញ្ញុ ញាណំ សក្កា បមេតវេ។>
      text <២៣០>
        text <សុខុមច្ឆិកេន ជាលេន ឧទកំ យោ បរិក្ខិបេ>
        text <យេ កេចិ ឧទកេ បាណា អន្តោជាលីកតា សិយុំ។>
      text <២៣១>
        text <តថេវ ហិ មហាវីរ យេ កេចិ បុថុតិត្ថិយា>
        text <ទិដ្ឋិគហនបក្ខន្ទា បរាមាសេន មោហិតា។>
      text <២៣២>
        text <តវ សុទ្ធេន ញាណេន អនាវរណទស្សិនា>
        text <អន្តោជាលីកតា ឯតេ ញាណំ តេ នាតិវត្តរេ។>
      text <២៣៣>
        text <ភគវា តម្ហិ សមយេ អនោមទស្សី មហាយសោ>
        text <វុដ្ឋហិត្វា សមាធិម្ហា ទិសំ ឱលោកយី ជិនោ។>
      text <២៣៤>
        text <អនោមទស្សិមុនិនោ និសភោ នាម សាវកោ>
        text <បរិវុតោ សតសហស្សេហិ សន្តចិត្តេហិ តាទិភិ។>
      text <២៣៥>
        text <ខីណាសវេហិ សុទ្ធេហិ ឆឡភិញ្ញេហិ ឈាយិភិ>
        text <ចិត្តមញ្ញាយ ពុទ្ធស្ស ឧបេសិ លោកនាយកំ។>
      text <២៣៦>
        text <អន្តលិក្ខេ ឋិតា តត្ថ បទក្ខិណមកំសុ តេ>
        text <នមស្សន្តា បញ្ជលិកា ឱតរុំ ពុទ្ធសន្តិកេ។>
      text <២៣៧>
        text <អនោមទស្សី ភគវា លោកជេដ្ឋោ នរាសភោ>
        text <ភិក្ខុសង្ឃេ និសិទិត្វា សិតំ បាតុករី ជិនោ។>
      text <២៣៨>
        text <វរុណោ នាមុបដ្ឋាកោ អនោមទស្សិស្ស សត្ថុនោ>
        text <ឯកំសំ ចីវរំ កត្វា អបុច្ឆិ លោកនាយកំ។>
      text <២៣៩>
        text <កោ នុ ខោ ភគវា ហេតុ សិតកម្មស្ស សត្ថុនោ>
        text <ន ហិ ពុទ្ធា អហេតូហិ សិតំ បាតុករោន្តិ តេ។>
      text <២៤០>
        text <អនោមទស្សី ភគវា លោកជេដ្ឋោ នរាសភោ>
        text <ភិក្ខុមជ្ឈេ និសីទិត្វា ឥមំ គាថំ អភាសថ។>
      text <២៤១>
        text <យោ មំ បុប្ផេន បូជេសិ ញាណញ្ចាបិ អនុត្ថវិ>
        text <តមហំ កិត្តយិស្សាមិ សុណោថ មម ភាសតោ។>
      text <២៤២>
        text <ពុទ្ធស្ស គិរមញ្ញាយ សព្ពេ ទេវា សមាគតា>
        text <សទ្ធម្មំ សោតុកាមា តេ សម្ពុទ្ធមុបសង្កមុំ។>
      text <២៤៣>
        text <ទសសុ លោកធាតូសុ ទេវកាយា មហិទ្ធិកា>
        text <សទ្ធម្មំ សោតុកាមា តេ សម្ពុទ្ធមុបសង្កមុំ។>
      text <២៤៤>
        text <ហត្ថី អស្សា រថា បត្តី សេនា ច ចតុរង្គិនី>
        text <បរិវារេស្សន្តិមំ និច្ចំ ពុទ្ធបូជាយិទំ ផលំ។>
      text <២៤៥>
        text <សដ្ឋិតូរិយសហស្សានិ ភេរិយោ សមលង្កតា>
        text <ឧបដ្ឋិស្សន្តិមំ និច្ចំ ពុទ្ធបូជាយិទំ ផលំ។>
      text <២៤៦>
        text <សោឡសិត្ថិសហស្សានិ នារិយោ សមលង្កតា>
        text <វិចិត្តវត្ថាភរណា អាមុត្តមណិកុណ្ឌលា។>
      text <២៤៧>
        text <អឡារបម្ហា ហសុលា សុសញ្ញា តនុមជ្ឈិមា>
        text <បរិវារេស្សន្តិមំ និច្ចំ ពុទ្ធបូជាយិទំ ផលំ។>
      text <២៤៨>
        text <កប្បសតសហស្សានិ ទេវលោកេ រមិស្សតិ>
        text <សហស្សក្ខត្តុំ ចក្កវត្តី រាជា រដ្ឋេ ភវិស្សតិ។>
      text <២៤៩>
        text <សហស្សក្ខត្តុំ ទេវិន្ទោ ទេវរជ្ជំ ករិស្សតិ>
        text <បទេសរជ្ជំ វិបុលំ គណនាតោ អសង្ខិយំ។>
      text <២៥០>
        text <បច្ឆិមេ ភវសម្បត្តេ មនុស្សត្តំ គមិស្សតិ>
        text <ព្រាហ្មណី សារិយា នាម ធារយិស្សតិ កុច្ឆិនា។>
      text <២៥១>
        text <មាតុយា នាមគោត្តេន បញ្ញាយិស្សតិយំ នរោ>
        text <សារិបុត្តោតិ នាមេន តិក្ខបញ្ញោ ភវិស្សតិ។>
      text <២៥២>
        text <អសីតិកោដី ឆឌ្ឌេត្វា បព្ពជិស្សតិកិញ្ចនោ>
        text <គវេសន្តោ សន្តិបទំ ចរិស្សតិ មហិំ ឥមំ។>
      text <២៥៣>
        text <អប្បរិមេយ្យេ ឥតោ កប្បេ ឱក្កាកកុលសម្ភវោ>
        text <គោតមោ នាម គោត្តេន សត្ថា លោកេ ភវិស្សតិ។>
      text <២៥៤>
        text <តស្ស ធម្មេសុ ទាយាទោ ឱរសោ ធម្មនិម្មិតោ>
        text <សារិបុត្តោតិ នាមេន ហេស្សតិ អគ្គសាវកោ។>
      text <២៥៥>
        text <អយំ ភាគីរថី គង្គា ហិមវន្តា បភាវិតា>
        text <មហាសមុទ្ទមប្បេតិ តប្បយន្តី មហោទធិំ។>
      text <២៥៦>
        text <តថេវាយំ សារិបុត្តោ សកេ តីសុ វិសារទោ>
        text <បញ្ញាយ បារមិំ គន្ត្វា តប្បយិស្សតិ បាណិនេ។>
      text <២៥៧>
        text <ហិមវន្តមុបាទាយ សាគរញ្ច មហោទធិំ>
        text <ឯត្ថន្តរេ យំ បុលិនំ គណនាតោ អសង្ខិយំ។>
      text <២៥៨>
        text <តម្បិ សក្កា អសេសេន សង្ខាតុំ គណនា យថា>
        text <ន ត្វេវ សារិបុត្តស្ស បញ្ញាយន្តោ ភវិស្សតិ។>
      text <២៥៩>
        text <លក្ខេ ឋបិយមានម្ហិ ខីយេ គង្គាយ វាលុកា>
        text <ន ត្វេវ សារិបុត្តស្ស បញ្ញាយន្តោ ភវិស្សតិ។>
      text <២៦០>
        text <មហាសមុទ្ទេ ឩមិយោ គណនាតោ អសង្ខិយា>
        text <តថេវ សារិបុត្តស្ស បញ្ញាយន្តោ ន ហេស្សតិ។>
      text <២៦១>
        text <អារាធយិត្វា សម្ពុទ្ធំ គោតមំ សក្យបុង្គវំ>
        text <បញ្ញាយ បារមិំ គន្ត្វា ហេស្សតិ អគ្គសាវកោ។>
      text <២៦២>
        text <បវត្តិតំ ធម្មចក្កំ សក្យបុត្តេន តាទិនា>
        text <អនុវត្តេស្សតិ សម្មា វស្សេន្តោ ធម្មវុដ្ឋិយោ។>
      text <២៦៣>
        text <សព្ពមេតំ អភិញ្ញាយ គោតមោ សក្យបុង្គវោ>
        text <ភិក្ខុសង្ឃេ និសីទិត្វា អគ្គដ្ឋានេ ឋបេស្សតិ។>
      text <២៦៤>
        text <អហោ មេ សុកតំ កម្មំ អនោមទស្សិស្ស សត្ថុនោ>
        text <យស្សាហំ ការំ កត្វាន សព្ពត្ថ បារមិំ គតោ។>
      text <២៦៥>
        text <អបរិមេយ្យេ កតំ កម្មំ ផលំ ទស្សេសិ មេ ឥធ>
        text <សុមុត្តោ សរវេគោវ កិលេសេ ឈាបយិំ អហំ។>
      text <២៦៦>
        text <អសង្ខតំ គវេសន្តោ និព្ពានំ អចលំ បទំ>
        text <វិចិនំ តិត្ថិយេ សព្ពេ ឯសាហំ សំសរិំ ភវេ។>
      text <២៦៧>
        text <យថាបិ ព្យាធិតោ បោសោ បរិយេសេយ្យ ឱសធំ>
        text <វិចិនេយ្យ វនំ សព្ពំ ព្យាធិតោ បរិមុត្តិយា។>
      text <២៦៨>
        text <អសង្ខតំ គវេសន្តោ និព្ពានំ អមតំ បទំ>
        text <អព្ពោកិណ្ណំ បញ្ចសតំ បព្ពជិំ ឥសិបព្ពជំ។>
      text <២៦៩>
        text <ជដាភារេន ភរិតោ អជិនុត្តរនិវាសនោ>
        text <អភិញ្ញាបារមិំ គន្ត្វា ព្រហ្មលោកំ អគច្ឆិហំ។>
      text <២៧០>
        text <នត្ថិ ពាហិរកេ សុទ្ធិ ឋបេត្វា ជិនសាសនំ>
        text <យេ កេចិ ពុទ្ធិមា សត្តា សុជ្ឈន្តិ ជិនសាសនេ។>
      text <២៧១>
        text <អត្តការមយំ ឯតំ នយិទំ ឥតិហីតិហំ>
        text <អសង្ខតំ គវេសន្តោ កុតិត្ថេ សញ្ចរិំ អហំ។>
      text <២៧២>
        text <យថា សារត្ថិកោ បោសោ កទលិំ ឆេត្វាន ផាលយេ>
        text <ន តត្ថ សារំ វិន្ទេយ្យ សារេន រិត្តកោ ហិ សោ។>
      text <២៧៣>
        text <តថេវ តិត្ថិយា លោកេ នានាទិដ្ឋី ពហុជ្ជនា>
        text <អសង្ខតេន រិត្តាសេ សារេន កទលី យថា។>
      text <២៧៤>
        text <បច្ឆិមេ ភវសម្បត្តេ ព្រហ្មពន្ធុ អហោសហំ>
        text <មហាភោគំ ឆឌ្ឌេត្វាន បព្ពជិំ អនគារិយំ។>
      stand <បឋមភាណវារំ។>
      text <២៧៥>
        text <អជ្ឈាយកោ មន្តធរោ តិណ្ណំ វេទាន បារគូ>
        text <ព្រាហ្មណោ សញ្ចយោ នាម តស្ស មូលេ វសាមហំ។>
      text <២៧៦>
        text <សាវកោ តេ មហាវីរ អស្សជិ នាម ព្រាហ្មណោ>
        text <ទុរាសទោ ឧគ្គតេជោ បិណ្ឌាយ ចរតី តទា។>
      text <២៧៧>
        text <តមទ្ទសាសិំ សប្បញ្ញំ មុនិំ មោនេ សមាហិតំ>
        text <សន្តចិត្តំ មហានាគំ សុផុល្លំ បទុមំ យថា។>
      text <២៧៨>
        text <ទិស្វា មេ ចិត្តមុប្បជ្ជិ សុទន្តំ សុទ្ធមានសំ>
        text <ឧសភំ បវរំ វីរំ អរហាយំ ភវិស្សតិ។>
      text <២៧៩>
        text <បាសាទិកោ ឥរិយតិ អភិរូបោ សុសំវុតោ>
        text <ឧត្តមេ ទមថេ ទន្តោ អមតទស្សី ភវិស្សតិ។>
      text <២៨០>
        text <យំនូនាហំ ឧត្តមត្ថំ បុច្ឆេយ្យំ តុដ្ឋមានសំ>
        text <សោ មេ បុដ្ឋោ កថេស្សតិ បដិបុច្ឆាមហំ តទា។>
      text <២៨១>
        text <បិណ្ឌបាតំ ចរន្តស្ស បច្ឆតោ អគមាសហំ>
        text <ឱកាសំ បដិមានេន្តោ បុច្ឆិតុំ អមតំ បទំ។>
      text <២៨២>
        text <វីថិន្តរេ អនុប្បត្តំ ឧបគន្ត្វាន បុច្ឆហំ>
        text <កថំ គោត្តោសិ ត្វំ វីរ កស្ស សិស្សោសិ មារិស។>
      text <២៨៣>
        text <សោ មេ បុដ្ឋោ វិយាកាសិ អសម្ភីតោវ កេសរី>
        text <ពុទ្ធោ លោកេ សមុប្បន្នោ តស្ស សិស្សោម្ហិ អាវុសោ។>
      text <២៨៤>
        text <កីទិសំ តេ មហាវីរ អនុជាត មហាយស>
        text <ពុទ្ធស្ស សាសនំ ធម្មំ សាធុ មេ កថយស្សុ ភោ។>
      text <២៨៥>
        text <សោ មេ បុដ្ឋោ កថី សព្ពំ គម្ភីរំ និបុណំ បទំ>
        text <តណ្ហាសល្លស្ស ហន្តារំ សព្ពទុក្ខាបនូទនំ។>
      text <២៨៦>
        text <យេ ធម្មា ហេតុប្បភវា តេសំ ហេតុំ តថាគតោ អាហ>
        text <តេសញ្ច យោ និរោធោ ឯវំ វាទី មហាសមណោ។>
      text <២៨៧>
        text <សោហំ វិស្សជ្ជិតេ បញ្ហេ បឋមំ ផលមជ្ឈគំ>
        text <វិរជោ វិមលោ អាសិំ សុត្វាន ជិនសាសនំ។>
      text <២៨៨>
        text <សុត្វាន មុនិនោ វាក្យំ បស្សិត្វា ធម្មមុត្តមំ>
        text <បរិយោគាឡ្ហសទ្ធម្មោ ឥមំ គាថមភាសហំ។>
      text <២៨៩>
        text <ឯសេវ ធម្មោ យទិ តាវទេវ បច្ចព្យថបទមសោកំ>
        text <អទិដ្ឋំ អព្ភតីតំ ពហុកេហិ កប្បនហុតេហិ។>
      text <២៩០>
        text <ស្វាហំ ធម្មំ គវេសន្តោ កុតិត្ថេ សញ្ចរិំ អហំ>
        text <សោ មេ អត្ថោ អនុប្បត្តោ កាលោ មេ នប្បមជ្ជិតុំ។>
      text <២៩១>
        text <តោសិតោហំ អស្សជិនា បត្វាន អចលំ បទំ>
        text <សហាយកំ គវេសន្តោ អស្សមំ អគមាសហំ។>
      text <២៩២>
        text <ទូរតោវ មមំ ទិស្វា សហាយោ មេ សុសិក្ខិតោ>
        text <ឥរិយាបថសម្បន្នោ ឥទំ វចនមព្រវិ។>
      text <២៩៣>
        text <បសន្នមុខនេត្តោសិ មុនិភាវោវ ទិស្សតិ>
        text <អមតាធិគតោ កច្ចិ និព្ពានមច្ចុតំ បទំ។>
      text <២៩៤>
        text <សុភានុរូបោ អាយាសិ អានេញ្ជការិតោ វិយ>
        text <ទន្តោវ ទន្តទមថោ ឧបសន្តោសិ ព្រាហ្មណ។>
      text <២៩៥>
        text <អមតំ មយាធិគតំ សោកសល្លាបនូទនំ>
        text <ត្វម្បិ តំ អធិគច្ឆេសិ គច្ឆាម ពុទ្ធសន្តិកំ។>
      text <២៩៦>
        text <សាធូតិ សោ បដិស្សុត្វា សហាយោ មេ សុសិក្ខិតោ>
        text <ហត្ថេន ហត្ថំ គណ្ហិត្វា ឧបគម្ម តវន្តិកំ។>
      text <២៩៧>
        text <ឧភោបិ បព្ពជិស្សាម សក្យបុត្ត តវន្តិកេ>
        text <តវ សាសនមាគម្ម វិហរាម អនាសវា។>
      text <២៩៨>
        text <កោលិតោ ឥទ្ធិយា សេដ្ឋោ អហំ បញ្ញាយ បារគោ>
        text <ឧភោវ ឯកតោ ហុត្វា សាសនំ សោភយាមសេ។>
      text <២៩៩>
        text <អបរិយោសិតសង្កប្បោ កុតិត្ថេ សញ្ចរិំ អហំ>
        text <តវ ទស្សនមាគម្ម សង្កប្បោ បូរិតោ មម។>
      text <៣០០>
        text <បថវិយំ បតិដ្ឋាយ បុប្ផន្តិ សមយេ ទុមា>
        text <ទិព្ពគន្ធា សម្បវន្តិ តោសេន្តិ សព្ពបាណិនំ។>
      text <៣០១>
        text <តថេវាហំ មហាវីរ សក្យបុត្ត មហាយស>
        text <សាសនេ តេ បតិដ្ឋាយ សមយេសាមិ បុប្ផិតុំ។>
      text <៣០២>
        text <វិមុត្តិបុប្ផំ ឯសន្តោ ភវសំសារមោចនំ>
        text <វិមុត្តិបុប្ផលាភេន តោសេមិ សព្ពបាណិនំ។>
      text <៣០៣>
        text <យាវតា ពុទ្ធខេត្តម្ហិ ឋបេត្វាន មហាមុនិំ>
        text <បញ្ញាយ សទិសោ នត្ថិ តវ បុត្តស្ស ចក្ខុម។>
      text <៣០៤>
        text <សុវិនីតា ច តេ សិស្សា បរិសា ច សុសិក្ខិតា>
        text <ឧត្តមេ ទមថេ ទន្តា បរិវារេន្តិ តំ សទា។>
      text <៣០៥>
        text <ឈាយី ឈានរតា ធីរា សន្តចិត្តា សមាហិតា>
        text <មុនី មោនេយ្យសម្បន្នា បរិវារេន្តិ តំ សទា។>
      text <៣០៦>
        text <អប្បិច្ឆា និបកា ធីរា អប្បាហារា អលោលុបា>
        text <លាភាលាភេន សន្តុដ្ឋា បរិវារេន្តិ តំ សទា។>
      text <៣០៧>
        text <អារញ្ញិកា ធុតរតា ឈាយិនោ លូខចីវរា>
        text <វិវេកាភិរតា ធីរា បរិវារេន្តិ តំ សទា។>
      text <៣០៨>
        text <បដិបន្នា ផលដ្ឋា ច សេខា ផលសមង្គិនោ>
        text <អាសីសកា ឧត្តមត្ថំ បរិវារេន្តិ តំ សទា។>
      text <៣០៩>
        text <សោតាបន្នា ច វិមលា សកទាគាមិនោ ច យេ>
        text <អនាគាមី ច អរហា បរិវារេន្តិ តំ សទា។>
      text <៣១០>
        text <សតិបដ្ឋានកុសលា ពោជ្ឈង្គភាវនារតា>
        text <សាវកា តេ ពហូ សព្ពេ បរិវារេន្តិ តំ សទា។>
      text <៣១១>
        text <ឥទ្ធិបាទេសុ កុសលា សមាធិភាវនារតា>
        text <សម្មប្បធានានុយុត្តា បរិវារេន្តិ តំ សទា។>
      text <៣១២>
        text <តេវិជ្ជា ឆឡភិញ្ញា ច ឥទ្ធិយា បារមិំ គតា>
        text <បញ្ញាយ បារមិំ បត្តា បរិវារេន្តិ តំ សទា។>
      text <៣១៣>
        text <ឯទិសា តេ មហាវីរ តវ សិស្សា សុសិក្ខិតា>
        text <ទុរាសទា ឧគ្គតេជា បរិវារេន្តិ តំ សទា។>
      text <៣១៤>
        text <តេហិ សិស្សេហិ បរិវុតោ សញ្ញតេហិ តបស្សិភិ>
        text <មិគរាជាវសម្ភីតោ ឧឡុរាជាវ សោភសិ។>
      text <៣១៥>
        text <បថវិយំ បតិដ្ឋាយ រុហន្តិ ធរណីរុហា>
        text <វេបុល្លតំ បាបុណន្តិ ផលញ្ច ទស្សយន្តិ តេ។>
      text <៣១៦>
        text <បថវីសទិសោ ត្វំសិ សក្យបុត្ត មហាយស>
        text <សាសនេ តេ បតិដ្ឋាយ លភន្តិ អមតំ ផលំ។>
      text <៣១៧>
        text <សិន្ធុ សរស្សតី ចេវ នទិយោ ចន្ទភាគិកា>
        text <គង្គា ច យមុនា ចេវ សរភូ ច អថោ មហី។>
      text <៣១៨>
        text <ឯតាសំ សន្ទមានានំ សាគរោ សម្បដិច្ឆតិ>
        text <ជហន្តិ បុរិមំ នាមំ សាគរោតេវ ញាយតិ។>
      text <៣១៩>
        text <តថេវិមេ ចតុព្ពណ្ណា បព្ពជិត្វា តវន្តិកេ>
        text <ជហន្តិ បុរិមំ នាមំ ពុទ្ធបុត្តាតិ ញាយរេ។>
      text <៣២០>
        text <យថាបិ ចន្ទោ វិមលោ គច្ឆំ អាកាសធាតុយា>
        text <សព្ពេ តារគណេ លោកេ អាភាយ អតិរោចតិ។>
      text <៣២១>
        text <តថេវ ត្វំ មហាវីរ បរិវុតោ ទេវមានុសេ>
        text <ឯតេ សព្ពេ អតិក្កម្ម ជលសិ សព្ពទា តុវំ។>
      text <៣២២>
        text <គម្ភីរេ ឧដ្ឋិតា ឩមី ន វេលមតិវត្តរេ>
        text <សព្ពា វេលំវ ផុសន្តិ សញ្ចុណ្ណា វិកិរន្តិ តា។>
      text <៣២៣>
        text <តថេវ តិត្ថិយា លោកេ នានាទិដ្ឋី ពហុជ្ជនា>
        text <ធម្មំ វាទិតុកាមា តេ នាតិវត្តន្តិ តំ មុនិំ។>
      text <៣២៤>
        text <សចេ ច តំ បាបុណន្តិ បដិវាទេហិ ចក្ខុម>
        text <តវន្តិកំ ឧបាគន្ត្វា សញ្ចុណ្ណាវ ភវន្តិ តេ។>
      text <៣២៥>
        text <យថាបិ ឧទកេ ជាតា កុមុទា មន្ទាលកា ពហូ>
        text <ឧបលិម្បន្តិ តោយេន កទ្ទមកលលេន ច។>
      text <៣២៦>
        text <តថេវ ពហុកា សត្តា លោកេ ជាតា វិរូហរេ>
        text <អដ្ដិតា រាគទោសេន កទ្ទមេ កុមុទំ យថា។>
      text <៣២៧>
        text <យថាបិ បទុមំ ជលជំ ជលមជ្ឈេ វិរូហតិ>
        text <ន សោ លិម្បតិ តោយេន បរិសុទ្ធោ ហិ កេសរី។>
      text <៣២៨>
        text <តថេវ ត្វំ មហាវីរ លោកេ ជាតោ មហាមុនិ>
        text <នោបលិម្បសិ លោកេន តោយេន បទុមំ យថា។>
      text <៣២៩>
        text <យថាបិ រម្មកេ មាសេ ពហូ បុប្ផន្តិ វារិជា>
        text <នាតិក្កមន្តិ តំ មាសំ សមយោ បុប្ផនាយ សោ។>
      text <៣៣០>
        text <តថេវ ត្វំ មហាវីរ បុប្ផិតោ តេ វិមុត្តិយា>
        text <សាសនំ នាតិវត្តន្តិ បទុមំ វារិជំ យថា។>
      text <៣៣១>
        text <សុបុប្ផិតោ សាលរាជា ទិព្ពគន្ធំ បវាយតិ>
        text <អញ្ញសាលេហិ បរិវុតោ សាលរាជាវ សោភតិ។>
      text <៣៣២>
        text <តថេវ ត្វំ មហាវីរ ពុទ្ធញាណេន បុប្ផិតោ>
        text <ភិក្ខុសង្ឃបរិវុតោ សាលរាជាវ សោភសិ។>
      text <៣៣៣>
        text <យថាបិ សេលោ ហិមវា ឱសធោ សព្ពបាណិនំ>
        text <នាគានំ អសុរានញ្ច ទេវតានញ្ច អាលយោ។>
      text <៣៣៤>
        text <តថេវ ត្វំ មហាវីរ ឱសធោ វិយ បាណិនំ>
        text <តេវិជ្ជា ឆឡភិញ្ញា ច ឥទ្ធិយា បារមិំ គតា។>
      text <៣៣៥>
        text <អនុសិដ្ឋា មហាវីរ តយា ការុណិកេន តេ>
        text <រមន្តិ ធម្មរតិយា វសន្តិ តវ សាសនេ។>
      text <៣៣៦>
        text <មិគរាជា យថា សីហោ អភិនិក្ខម្ម អាសយា>
        text <ចតុទ្ទិសានុវិលោកេត្វា>
      text <តិក្ខត្តុំ អភិនាទតិ។>
      text <៣៣៧>
        text <សព្ពេ មិគា ឧត្តសន្តិ មិគរាជស្ស គជ្ជតោ>
        text <តថា ហិ ជាតិមា ឯសោ បសូ តាសេតិ សព្ពទា។>
      text <៣៣៨>
        text <គជ្ជតោ តេ មហាវីរ វសុធា សម្បកម្បតិ>
        text <ពោធនេយ្យាវពុជ្ឈន្តិ តសន្តិ មារកាយិកា។>
      text <៣៣៩>
        text <តសន្តិ តិត្ថិយា សព្ពេ នទតោ តេ មហាមុនិ>
        text <កាកា សេនាវ វិព្ភន្តា មិគរញ្ញា យថា មិគា។>
      text <៣៤០>
        text <យេ កេចិ គណិនោ លោកេ សត្ថារោតិ បវុច្ចរេ>
        text <បរម្បរាគតំ ធម្មំ ទេសេន្តិ បរិសាយ តេ។>
      text <៣៤១>
        text <ន ហេវំ ត្វំ មហាវីរ ធម្មំ ទេសេសិ បាណិនំ>
        text <សាមំ សច្ចានិ ពុជ្ឈិត្វា កេវលំ ពោធិបក្ខិយំ។>
      text <៣៤២>
        text <អាសយានុសយំ ញត្វា ឥន្ទ្រិយានំ ពលាពលំ>
        text <ភព្ពាភព្ពេ វិទិត្វាន មហាមេឃោវ គជ្ជសិ។>
      text <៣៤៣>
        text <ចក្កវាឡបរិយន្តា និសិន្នា បរិសា ភវេ>
        text <នានាទិដ្ឋី វិចិនន្តា វិមតិច្ឆេទនាយ តំ។>
      text <៣៤៤>
        text <សព្ពេសំ ចិត្តមញ្ញាយ ឱបម្មកុសលោ មុនិ>
        text <ឯកំ បញ្ហំ កថេន្តោវ វិមតិំ ឆិន្ទសិ បាណិនំ។>
      text <៣៤៥>
        text <ឧបតិស្សសទិសេហេវ វសុធា បូរិតា ភវេ>
        text <សព្ពេវ តេ បញ្ជលិកា កិត្តយុំ លោកនាយកំ។>
      text <៣៤៦>
        text <កប្បំ វា តេ កិត្តយន្តា នានាវណ្ណេហិ កិត្តយុំ>
        text <បរិមេតុំ ន សក្កេយ្យុំ អប្បមេយ្យោ តថាគតោ។>
      text <៣៤៧>
        text <យថាសកេន ថាមេន កិត្តិតោ ហិ មយា ជិនោ>
        text <កប្បកោដីបិ កិត្តេន្តា ឯវមេវ បកិត្តយុំ។>
      text <៣៤៨>
        text <សចេ ហិ កោចិ ទេវោ វា មនុស្សោ វា សុសិក្ខិតោ>
        text <បមេតុំ បរិកប្បេយ្យ វិឃាតំវ លភេយ្យ សោ។>
      text <៣៤៩>
        text <សាសនេ តេ បតិដ្ឋាយ សក្យបុត្ត មហាយស>
        text <បញ្ញាយ បារមិំ គន្ត្វា វិហរាមិ អនាសវោ។>
      text <៣៥០>
        text <តិត្ថិយេ សម្បមទ្ទាមិ វត្តេមិ ជិនសាសនំ>
        text <ធម្មសេនាបតិ អជ្ជ សក្យបុត្តស្ស សាសនេ។>
      text <៣៥១>
        text <អបរិមេយ្យេ កតំ កម្មំ ផលំ ទស្សេសិ មេ ឥធ>
        text <សុខិត្តោ សរវេគោវ កិលេសេ ឈាបយី មម។>
      text <៣៥២>
        text <យោ កោចិ មនុជោ ភារំ ធារេយ្យ មត្ថកេ សទា>
        text <ភារេន ទុក្ខិតោ អស្ស ភារេហិ ភរិតោ តថា។>
      text <៣៥៣>
        text <ឌយ្ហមានោ តីហគ្គីហិ ភវេសុ សំសរិំ អហំ>
        text <ភរិតោ ភវភារេន គិរិំ ឧច្ចារិតោ យថា។>
      text <៣៥៤>
        text <ឱរោបិតោ ច មេ ភារោ ភវា ឧគ្ឃាដិតា មយា>
        text <ករណីយំ កតំ សព្ពំ សក្យបុត្តស្ស សាសនេ។>
      text <៣៥៥>
        text <យាវតា ពុទ្ធខេត្តម្ហិ ឋបេត្វា សក្យបុង្គវំ>
        text <អហំ អគ្គោម្ហិ បញ្ញាយ សទិសោ មេ ន វិជ្ជតិ។>
      text <៣៥៦>
        text <សមាធិម្ហិ សុកុសលោ ឥទ្ធិយា បារមិំ គតោ>
        text <ឥច្ឆមានោ ចហំ អជ្ជ សហស្សំ អភិនិម្មិនេ។>
      text <៣៥៧>
        text <អនុបុព្ពវិហារស្ស វសីភូតោ មហាមុនិ>
        text <កថេសិ សាសនំ មយ្ហំ និរោធោ សយនំ មម។>
      text <៣៥៨>
        text <ទិព្ពចក្ខុ វិសុទ្ធំ មេ សមាធិកុសលោ អហំ>
        text <សម្មប្បធានានុយុត្តោ ពោជ្ឈង្គភាវនារតោ។>
      text <៣៥៩>
        text <សាវកេន ហិ បត្តព្ពំ សព្ពមេវ កតំ មយា>
        text <លោកនាថំ ឋបេត្វាន សទិសោ មេ ន វិជ្ជតិ។>
      text <៣៦០>
        text <សមាបត្តីនំ កុសលោ ឈានវិមោក្ខាន ខិប្បបដិលាភី>
        text <ពោជ្ឈង្គភាវនារតោ សាវកគុណបារមិគតោស្មិ។>
      text <៣៦១>
        text <សាវកគុណេនបិ ផុស្សេន ពុទ្ធិយា បរិសុត្តមភារវា>
        text <យំ សទ្ធាសង្គហិតំ ចិត្តំ សទា សព្រហ្មចារីសុ។>
      text <៣៦២>
        text <ឧទ្ធតវិសោវ សប្បោ ឆិន្នវិសាណោវ ឧសភោ>
        text <និក្ខិត្តមានទប្បោវ ឧបេមិ គរុគារវេន គណំ។>
      text <៣៦៣>
        text <យទិ រូបិនី ភវេយ្យ បញ្ញា មេ វសុមតីបិ ន សមេយ្យ>
        text <អនោមទស្សិស្ស ភគវតោ ផលមេតំ ញាណថវនាយ។>
      text <៣៦៤>
        text <បវត្តិតំ ធម្មចក្កំ សក្យបុត្តេន តាទិនា>
        text <អនុវត្តេមហំ សម្មា ញាណថវនាយិទំ ផលំ។>
      text <៣៦៥>
        text <មា មេ កទាចិ បាបិច្ឆោ កុសីតោ ហីនវីរិយោ>
        text <អប្បស្សុតោ អនាទរោ សមេតោ អហុ កត្ថចិ។>
      text <៣៦៦>
        text <ពហុស្សុតោ ច មេធាវី សីលេសុ សុសមាហិតោ>
        text <ចេតោសមថានុយុត្តោ អបិ មុទ្ធនិ តិដ្ឋតុ។>
      text <៣៦៧>
        text <តំ វោ វទាមិ ភទ្ទន្តេ យាវន្តេត្ថ សមាគតា>
        text <អប្បិច្ឆា ហោថ សន្តុដ្ឋា ឈាយី ឈានរតា សទា។>
      text <៣៦៨>
        text <យមហំ បឋមំ ទិស្វា វិរជោ វិមលោ អហុំ>
        text <សោ មេ អាចរិយោ ធីរោ អស្សជិ នាម សាវកោ។>
      text <៣៦៩>
        text <តស្សាហំ វាហសា អជ្ជ ធម្មសេនាបតី អហុំ>
        text <សព្ពត្ថ បារមិំ បត្វា វិហរាមិ អនាសវោ។>
      text <៣៧០>
        text <យោ មេ អាចរិយោ អាសិ អស្សជិ នាម សាវកោ>
        text <យស្សំ ទិសាយំ វសតិ ឧស្សីសម្ហិ ករោមហំ។>
      text <៣៧១>
        text <មម កម្មំ សរិត្វាន គោតមោ សក្យបុង្គវោ>
        text <ភិក្ខុសង្ឃេ និសីទិត្វា អគ្គដ្ឋានេ ឋបេសិ មំ។>
      text <៣៧២>
        text <>
        text <នាគោវ ពន្ធនំ ឆេត្វា វិហរាមិ អនាសវោ។>
      text <កិលេសា ឈាបិតា មយ្ហំ ភវា សព្ពេ សមូហតា។>
      text <៣៧៣>
        text <ស្វាគតំ វត មេ អាសិ ពុទ្ធសេដ្ឋស្ស សន្តិកេ>
        text <តិស្សោ វិជ្ជា អនុប្បត្តា កតំ ពុទ្ធស្ស សាសនំ។>
      text <៣៧៤>
        text <បដិសម្ភិទា ចតស្សោ វិមោក្ខាបិ ច អដ្ឋិមេ>
        text <ឆឡភិញ្ញា សច្ឆិកតា កតំ ពុទ្ធស្ស សាសនំ។>
      text <ឥត្ថំ សុទំ អាយស្មា សារិបុត្តោ ថេរោ ឥមា គាថាយោ>
      text <អភាសិត្ថាតិ។>
      stand <សារិបុត្តត្ថេរស្សាបទានំ បឋមំ។>
    text <៣-២។ មហាមោគ្គល្លានត្ថេរអបទានំ>
      text <៣៧៥>
        text <អនោមទស្សី ភគវា លោកជេដ្ឋោ នរាសភោ>
        text <វិហាសិ ហិមវន្តម្ហិ ទេវសង្ឃបុរក្ខតោ។>
      text <៣៧៦>
        text <វរុណោ នាម នាមេន នាគរាជា អហំ តទា>
        text <កាមរូបី វិកុព្ពាមិ មហោទធិនិវាសហំ។>
      text <៣៧៧>
        text <សង្គណិយំ គណំ ហិត្វា តូរិយំ បដ្ឋបេសហំ>
        text <សម្ពុទ្ធំ បរិវារេត្វា វាទេសុំ អច្ឆរា តទា។>
      text <៣៧៨>
        text <វជ្ជមានេសុ តូរេសុ ទេវា តូរានិ វជ្ជយុំ>
        text <ឧភិន្នំ សទ្ទំ សុត្វាន ពុទ្ធោបិ សម្បពុជ្ឈថ។>
      text <៣៧៩>
        text <និមន្តេត្វាន សម្ពុទ្ធំ សកំ ភវនុបាគមិំ>
        text <អាសនំ បញ្ញបេត្វាន កាលមារោចយិំ អហំ។>
      text <៣៨០>
        text <ខីណាសវសហស្សេហិ បរិវុតោ លោកនាយកោ>
        text <ឱភាសេន្តោ ទិសា សព្ពា ភវនំ មេ ឧបាគមិ។>
      text <៣៨១>
        text <ឧបវិដ្ឋំ មហាវីរំ ទេវទេវំ នរាសភំ>
        text <សភិក្ខុសង្ឃំ តប្បេសិំ អន្នបានេនហំ តទា។>
      text <៣៨២>
        text <អនុមោទិ មហាវីរោ សយម្ភូ អគ្គបុគ្គលោ>
        text <ភិក្ខុសង្ឃេ និសីទិត្វា ឥមា គាថា អភាសថ។>
      text <៣៨៣>
        text <យោ សោ សង្ឃំ អបូជេសិ ពុទ្ធញ្ច លោកនាយកំ>
        text <តេន ចិត្តប្បសាទេន ទេវលោកំ គមិស្សតិ។>
      text <៣៨៤>
        text <សត្តសត្តតិក្ខត្តុញ្ច ទេវរជ្ជំ ករិស្សតិ>
        text <បថព្យា រជ្ជំ អដ្ឋសតំ វសុធំ អាវសិស្សតិ។>
      text <៣៨៥>
        text <បញ្ចបញ្ញាសក្ខត្តុញ្ច ចក្កវត្តី ភវិស្សតិ>
        text <ភោគា អសង្ខិយា តស្ស ឧប្បជ្ជិស្សន្តិ តាវទេ។>
      text <៣៨៦>
        text <អបរិមេយ្យេ ឥតោ កប្បេ ឱក្កាកកុលសម្ភវោ>
        text <គោតមោ នាម គោត្តេន សត្ថា លោកេ ភវិស្សតិ។>
      text <៣៨៧>
        text <និរយា សោ ចវិត្វាន មនុស្សតំ គមិស្សតិ>
        text <កោលិតោ នាម នាមេន ព្រហ្មពន្ធុ ភវិស្សតិ។>
      text <៣៨៨>
        text <សោ បច្ឆា បព្ពជិត្វាន កុសលមូលេន ចោទិតោ>
        text <គោតមស្ស ភគវតោ ទុតិយោ ហេស្សតិ សាវកោ។>
      text <៣៨៩>
        text <អារទ្ធវីរិយោ បហិតត្តោ ឥទ្ធិយា បារមិំ គតោ>
        text <សព្ពាសវេ បរិញ្ញាយ និព្ពាយិស្សតិនាសវោ។>
      text <៣៩០>
        text <បាបមិត្តោបនិស្សាយ កាមរាគវសំ គតោ>
        text <មាតរំ បិតរញ្ចាបិ ឃាតយិំ ទុដ្ឋមានសោ។>
      text <៣៩១>
        text <យំ យំ យោនុបបជ្ជាមិ និរយំ អថ មានុសំ>
        text <បាបកម្មសមង្គិតា ភិន្នសីសោ មរាមហំ។>
      text <៣៩២>
        text <ឥទំ បច្ឆិមកំ មយ្ហំ ចរិមោ វត្តតេ ភវោ>
        text <ឥធាបិ ឯទិសោ មយ្ហំ មរណកាលេ ភវិស្សតិ។>
      text <៣៩៣>
        text <បវិវេកមនុយុត្តោ សមាធិភាវនារតោ>
        text <សព្ពាសវេ បរិញ្ញាយ វិហរាមិ អនាសវោ។>
      text <៣៩៤>
        text <ធរណិម្បិ សុគម្ភីរំ ពហលំ ទុប្បធំសិយំ>
        text <វាមង្គុដ្ឋេន ខោភេយ្យំ ឥទ្ធិយា បារមិំ គតោ។>
      text <៣៩៥>
        text <អស្មិមានំ ន បស្សាមិ មានោ មយ្ហំ ន វិជ្ជតិ>
        text <សាមណេរេ ឧបាទាយ គរុចិត្តំ ករោមហំ។>
      text <៣៩៦>
        text <អបរិមេយ្យេ ឥតោ កប្បេ យំ កម្មមភិនីហរិំ>
        text <តាហំ ភូមិមនុប្បត្តោ បត្តោម្ហិ អាសវក្ខយំ។>
      text <៣៩៧>
        text <បដិសម្ភិទា ចតស្សោ វិមោក្ខាបិ ច អដ្ឋិមេ>
        text <ឆឡភិញ្ញា សច្ឆិកតា កតំ ពុទ្ធស្ស សាសនំ។>
      text <ឥត្ថំ សុទំ អាយស្មា មហាមោគ្គល្លានោ ថេរោ ឥមា គាថាយោ អភាសិត្ថាតិ។>
      stand <មហាមោគ្គល្លានត្ថេរស្សាបទានំ ទុតិយំ។>
    text <៣-៣។ មហាកស្សបត្ថេរអបទានំ>
      text <៣៩៨>
        text <បទុមុត្តរស្ស ភគវតោ លោកជេដ្ឋស្ស តាទិនោ>
        text <និព្ពុតេ លោកនាថម្ហិ បូជំ កុព្ពន្តិ សត្ថុនោ។>
      text <៣៩៩>
        text <ឧទគ្គចិត្តា ជនតា អាមោទិតបមោទិតា>
        text <តេសុ សំវេគជាតេសុ បីតិ មេ ឧទបជ្ជថ។>
      text <៤០០>
        text <ញាតិមិត្តេ សមានេត្វា ឥទំ វចនមព្រវិំ>
        text <បរិនិព្ពុតោ មហាវីរោ ហន្ទ បូជំ ករោមសេ។>
      text <៤០១>
        text <សាធូតិ តេ បដិស្សុត្វា ភិយ្យោ ហាសំ ជនិំសុ មេ>
        text <ពុទ្ធស្មិំ លោកនាថម្ហិ កាហាម បុញ្ញសញ្ចយំ។>
      text <៤០២>
        text <អគ្ឃិយំ សុកតំ កត្វា សតហត្ថសមុគ្គតំ>
        text <ទិយឌ្ឍហត្ថបត្ថដំ វិមានំ នភមុគ្គតំ។>
      text <៤០៣>
        text <កត្វាន ហម្មិយំ តត្ថ តាលបន្តីហិ ចិត្តិតំ>
        text <សកំ ចិត្តំ បសាទេត្វា ចេតិយំ បូជយុត្តមំ។>
      text <៤០៤>
        text <អគ្គិក្ខន្ធោវ ជលិតោ កិំសុកោ ឥវ ផុល្លិតោ>
        text <ឥន្ទលដ្ឋីវ អាកាសេ ឱភាសេតិ ចតុទ្ទិសា។>
      text <៤០៥>
        text <តត្ថ ចិត្តំ បសាទេត្វា កត្វាន កុសលំ ពហុំ>
        text <បុព្ពកម្មំ សរិត្វាន តិទសំ ឧបបជ្ជហំ។>
      text <៤០៦>
        text <សហស្សយុត្តំ ហយវាហិំ ទិព្ពយានមធិដ្ឋិតោ>
        text <ឧព្ពិទ្ធំ ភវនំ មយ្ហំ សត្តភូមំ សមុគ្គតំ។>
      text <៤០៧>
        text <កូដាគារសហស្សានិ សព្ពសោណ្ណមយា អហុំ>
        text <ជលន្តិ សកតេជេន ទិសា សព្ពា បភាសយំ។>
      text <៤០៨>
        text <សន្តិ អញ្ញេបិ និយ្យូហា លោហិតង្គមយា តទា>
        text <តេបិ ជោតន្តិ អាភាយ សមន្តា ចតុរោ ទិសា។>
      text <៤០៩>
        text <បុញ្ញកម្មាភិនិព្ពត្តា កូដាគារា សុនិម្មិតា>
        text <មណិមយាបិ ជោតន្តិ ទិសា ទស សមន្តតោ។>
      text <៤១០>
        text <តេសំ ឧជ្ជោតមានានំ ឱភាសោ វិបុលោ អហុ>
        text <សព្ពេ ទេវេ អភិភោមិ បុញ្ញកម្មស្សិទំ ផលំ។>
      text <៤១១>
        text <សដ្ឋិកប្បសហស្សម្ហិ ឧព្ពិទ្ធោ នាម ខត្តិយោ>
        text <ចាតុរន្តោ វិជិតាវី បថវិំ អាវសិំ អហំ។>
      text <៤១២>
        text <តថេវ ភទ្ទកេ កប្បេ តិំសក្ខត្តុំ អហោសហំ>
        text <សកកម្មាភិរទ្ធោម្ហិ ចក្កវត្តី មហព្ពលោ។>
      text <៤១៣>
        text <សត្តរតនសម្បន្នោ ចតុទីបម្ហិ ឥស្សរោ>
        text <តត្ថាបិ ភវនំ មយ្ហំ ឥន្ទលដ្ឋីវ ឧគ្គតំ។>
      text <៤១៤>
        text <អាយាមតោ ចតុព្ពីសំ វិត្ថារេន ច ទ្វាទស>
        text <រម្មណំ នាម នគរំ ទឡ្ហបាការតោរណំ។>
      text <៤១៥>
        text <អាយាមតោ បញ្ចសតំ វិត្ថារេន តទឌ្ឍកំ>
        text <អាកិណ្ណំ ជនកាយេហិ តិទសានំ បុរំ វិយ។>
      text <៤១៦>
        text <យថា សូចិឃរេ សូចី បក្ខិត្តា បណ្ណវីសតិ>
        text <អញ្ញមញ្ញំ បឃដ្ដេន្តិ អាកិណ្ណំ ហោតិ លង្កតំ។>
      text <៤១៧>
        text <ឯវម្បិ នគរំ មយ្ហំ ហត្ថិស្សរថសំកុលំ>
        text <មនុស្សេហិ សទាកិណ្ណំ រម្មណំ នគរុត្តមំ។>
      text <៤១៨>
        text <តត្ថ ភុត្វា បិវិត្វា ច បុន ទេវត្តនំ គតោ។>
        text <ភវេ បច្ឆិមកេ មយ្ហំ អហោសិ កុលសម្បទា។>
      text <៤១៩>
        text <ព្រាហ្មញ្ញកុលសម្ភូតោ មហារតនសញ្ចយោ>
        text <អសីតិកោដិយោ ហិត្វា ហិរញ្ញស្សាបិ បព្ពជិំ។>
      text <៤២០>
        text <បដិសម្ភិទា ចតស្សោ វិមោក្ខាបិ ច អដ្ឋិមេ>
        text <ឆឡភិញ្ញា សច្ឆិកតា កតំ ពុទ្ធស្ស សាសនំ។>
      text <ឥត្ថំ សុទំ អាយស្មា មហាកស្សបោ ថេរោ ឥមា គាថាយោ អភាសិត្ថាតិ។>
      stand <មហាកស្សបត្ថេរស្សាបទានំ តតិយំ។>
    text <៣-៤។ អនុរុទ្ធត្ថេរអបទានំ>
      text <៤២១>
        text <សុមេធំ ភគវន្តាហំ លោកជេដ្ឋំ នរាសភំ>
        text <វូបកដ្ឋំ វិហរន្តំ អទ្ទសំ លោកនាយកំ។>
      text <៤២២>
        text <ឧបគន្ត្វាន សម្ពុទ្ធំ សុមេធំ លោកនាយកំ>
        text <អញ្ជលិំ បគ្គហេត្វាន ពុទ្ធសេដ្ឋមយាចហំ។>
      text <៤២៣>
        text <អនុកម្ប មហាវីរ លោកជេដ្ឋ នរាសភ>
        text <បទីបំ តេ បទស្សាមិ រុក្ខមូលម្ហិ ឈាយតោ។>
      text <៤២៤>
        text <អធិវាសេសិ សោ ធីរោ សយម្ភូ វទតំ វរោ>
        text <ទុមេសុ វិនិវិជ្ឈិត្វា យន្តំ យោជិយហំ តទា។>
      text <៤២៥>
        text <សហស្សវដ្ដិំ បាទាសិំ ពុទ្ធស្ស លោកពន្ធុនោ>
        text <សត្តាហំ បជ្ជលិត្វាន ទីបា វូបសមិំសុ មេ។>
      text <៤២៦>
        text <តេន ចិត្តប្បសាទេន ចេតនាបណិធីហិ ច>
        text <ជហិត្វា មានុសំ ទេហំ វិមានមុបបជ្ជហំ។>
      text <៤២៧>
        text <ឧបបន្នស្ស ទេវត្តំ ព្យម្ហំ អាសិ សុនិម្មិតំ>
        text <សមន្តតោ បជ្ជលតិ ទីបទានស្សិទំ ផលំ។>
      text <៤២៨>
        text <សមន្តា យោជនសតំ វិរោចេសិមហំ តទា>
        text <សព្ពេ ទេវេ អភិភោមិ ទីបទានស្សិទំ ផលំ។>
      text <៤២៩>
        text <តិំសកប្បានិ ទេវិន្ទោ ទេវរជ្ជមការយិំ>
        text <ន មំ កេចីតិមញ្ញន្តិ ទីបទានស្សិទំ ផលំ។>
      text <៤៣០>
        text <អដ្ឋវីសតិក្ខត្តុញ្ច ចក្កវត្តី អហោសហំ>
        text <ទិវា រត្តិញ្ច បស្សាមិ សមន្តា យោជនំ តទា។>
      text <៤៣១>
        text <សហស្សលោកំ ញាណេន បស្សាមិ សត្ថុ សាសនេ>
        text <ទិព្ពចក្ខុមនុប្បត្តោ ទីបទានស្សិទំ ផលំ។>
      text <៤៣២>
        text <សុមេធោ នាម សម្ពុទ្ធោ តិំសកប្បសហស្សិតោ>
        text <តស្ស ទីបោ មយា ទិន្នោ វិប្បសន្នេន ចេតសា។>
      text <៤៣៣>
        text <បដិសម្ភិទា ចតស្សោ វិមោក្ខាបិ ច អដ្ឋិមេ>
        text <ឆឡភិញ្ញា សច្ឆិកតា កតំ ពុទ្ធស្ស សាសនំ។>
      text <ឥត្ថំ សុទំ អាយស្មា អនុរុទ្ធោ ថេរោ ឥមា គាថាយោ អភាសិត្ថាតិ។>
      stand <អនុរុទ្ធត្ថេរស្សាបទានំ ចតុត្ថំ។>
    text <៣-៥។ បុណ្ណមន្តាណិបុត្តត្ថេរអបទានំ>
      text <៤៣៤>
        text <អជ្ឈាយកោ មន្តធរោ តិណ្ណំ វេទាន បារគូ>
        text <បុរក្ខតោម្ហិ សិស្សេហិ ឧបគច្ឆិំ នរុត្តមំ។>
      text <៤៣៥>
        text <បទុមុត្តរោ លោកវិទូ អាហុតីនំ បដិគ្គហោ>
        text <មម កម្មំ បកិត្តេសិ សង្ខិត្តេន មហាមុនិ។>
      text <៤៣៦>
        text <តាហំ ធម្មំ សុណិត្វាន អភិវាទេត្វាន សត្ថុនោ>
        text <អញ្ជលិំ បគ្គហេត្វាន បក្កមិំ ទក្ខិណាមុខោ។>
      text <៤៣៧>
        text <សង្ខិត្តេន សុណិត្វាន វិត្ថារេន អភាសយិំ>
        text <សព្ពេ សិស្សា អត្តមនា សុត្វាន មម ភាសតោ>
        text <សកំ ទិដ្ឋិំ វិនោទេត្វា ពុទ្ធេ ចិត្តំ បសាទយុំ។>
      text <៤៣៨>
        text <សង្ខិត្តេនបិ ទេសេមិ វិត្ថារេន តថេវហំ>
        text <អភិធម្មនយញ្ញូហំ កថាវត្ថុវិសុទ្ធិយា>
        text <សព្ពេសំ វិញ្ញាបេត្វាន វិហរាមិ អនាសវោ។>
      text <៤៣៩>
        text <ឥតោ បញ្ចសតេ កប្បេ ចតុរោ សុប្បកាសកា>
        text <សត្តរតនសម្បន្នា ចតុទីបម្ហិ ឥស្សរា។>
      text <៤៤០>
        text <បដិសម្ភិទា ចតស្សោ វិមោក្ខាបិ ច អដ្ឋិមេ>
        text <ឆឡភិញ្ញា សច្ឆិកតា កតំ ពុទ្ធស្ស សាសនំ។>
      text <ឥត្ថំ សុទំ អាយស្មា បុណ្ណោ មន្តាណិបុត្តោ ថេរោ ឥមា គាថាយោ អភាសិត្ថាតិ។>
      stand <បុណ្ណមន្តាណិបុត្តត្ថេរស្សាបទានំ បញ្ចមំ។>
    text <៣-៦។ ឧបាលិត្ថេរអបទានំ>
      text <៤៤១>
        text <នគរេ ហំសវតិយា សុជាតោ នាម ព្រាហ្មណោ>
        text <អសីតិកោដិនិចយោ បហូតធនធញ្ញវា។>
      text <៤៤២>
        text <អជ្ឈាយកោ មន្តធរោ តិណ្ណំ វេទាន បារគូ>
        text <លក្ខណេ ឥតិហាសេ ច សធម្មេ បារមិំ គតោ។>
      text <៤៤៣>
        text <បរិព្ពាជា ឯកសិខា គោតមា>
        text <ចរកា តាបសា ចេវ ចរន្តិ មហិយា តទា។>
      text <ពុទ្ធសាវកា។>
      text <៤៤៤>
        text <តេបិ មំ បរិវារេន្តិ ព្រាហ្មណោ វិស្សុតោ ឥតិ>
        text <ពហុជ្ជនោ មំ បូជេតិ នាហំ បូជេមិ កិញ្ចនំ។>
      text <៤៤៥>
        text <បូជារហំ ន បស្សាមិ មានត្ថទ្ធោ អហំ តទា>
        text <ពុទ្ធោតិ វចនំ នត្ថិ តាវ នុប្បជ្ជតេ ជិនោ។>
      text <៤៤៦>
        text <អច្ចយេន អហោរត្តំ បទុមុត្តរនាមកោ>
        text <សព្ពំ តមំ វិនោទេត្វា លោកេ ឧប្បជ្ជិ ចក្ខុមា។>
      text <៤៤៧>
        text <វិត្ថារិកេ ពាហុជញ្ញេ បុថុភូតេ ច សាសនេ>
        text <ឧបាគមិ តទា ពុទ្ធោ នគរំ ហំសសវ្ហយំ។>
      text <៤៤៨>
        text <បិតុ អត្ថាយ សោ ពុទ្ធោ ធម្មំ ទេសេសិ ចក្ខុមា>
        text <តេន កាលេន បរិសា សមន្តា យោជនំ តទា។>
      text <៤៤៩>
        text <សម្មតោ មនុជានំ សោ សុនន្ទោ នាម តាបសោ>
        text <យាវតា ពុទ្ធបរិសា បុប្ផេហច្ឆាទយី តទា។>
      text <៤៥០>
        text <ចតុសច្ចំ បកាសេន្តេ សេដ្ឋេ ច បុប្ផមណ្ឌបេ>
        text <កោដិសតសហស្សានំ ធម្មាភិសមយោ អហុ។>
      text <៤៥១>
        text <សត្តរត្តិន្ទិវំ ពុទ្ធោ វស្សេត្វា ធម្មវុដ្ឋិយោ>
        text <អដ្ឋមេ ទិវសេ បត្តេ សុនន្ទំ កិត្តយី ជិនោ។>
      text <៤៥២>
        text <ទេវលោកេ មនុស្សេ វា សំសរន្តោ អយំ ភវេ>
        text <សព្ពេសំ បវរោ ហុត្វា ភវេសុ សំសរិស្សតិ។>
      text <៤៥៣>
        text <កប្បសតសហស្សម្ហិ ឱក្កាកកុលសម្ភវោ>
        text <គោតមោ នាម គោត្តេន សត្ថា លោកេ ភវិស្សតិ។>
      text <៤៥៤>
        text <តស្ស ធម្មេសុ ទាយាទោ ឱរសោ ធម្មនិម្មិតោ>
        text <មន្តាណិបុត្តោ បុណ្ណោតិ ហេស្សតិ សត្ថុ សាវកោ។>
      text <៤៥៥>
        text <ឯវំ កិត្តយិ សម្ពុទ្ធោ សុនន្ទំ តាបសំ តទា>
        text <ហាសយន្តោ ជនំ សព្ពំ ទស្សយន្តោ សកំ ពលំ។>
      text <៤៥៦>
        text <កតញ្ជលី នមស្សន្តិ សុនន្ទំ តាបសំ ជនា>
        text <ពុទ្ធេ ការំ ករិត្វាន សោធេសិ គតិមត្តនោ។>
      text <៤៥៧>
        text <តត្ថ មេ អហុ សង្កប្បោ សុត្វាន មុនិនោ វចំ>
        text <អហម្បិ ការំ កស្សាមិ យថា បស្សាមិ គោតមំ។>
      text <៤៥៨>
        text <ឯវាហំ ចិន្តយិត្វាន កិរិយំ ចិន្តយិំ មម>
        text <ក្យាហំ កម្មំ អាចរាមិ បុញ្ញក្ខេត្តេ អនុត្តរេ។>
      text <៤៥៩>
        text <អយញ្ច បាឋិកោ ភិក្ខុ សព្ពបាឋិស្ស សាសនេ>
        text <វិនយេ អគ្គនិក្ខិត្តោ តំ ឋានំ បត្ថយេ អហំ។>
      text <៤៦០>
        text <ឥទំ មេ អមិតំ ភោគំ អក្ខោភំ សាគរូបមំ>
        text <តេន ភោគេន ពុទ្ធស្ស អារាមំ មាបយេ អហំ។>
      text <៤៦១>
        text <សោភនំ នាម អារាមំ នគរស្ស បុរត្ថតោ>
        text <កិណិត្វា សតសហស្សេន សង្ឃារាមំ អមាបយិំ។>
      text <៤៦២>
        text <កូដាគារេ ច បាសាទេ មណ្ឌបេ ហម្មិយេ គុហា>
        text <ចង្កមេ សុកតេ កត្វា សង្ឃារាមំ អមាបយិំ។>
      text <៤៦៣>
        text <ជន្តាឃរំ អគ្គិសាលំ អថោ ឧទកមាឡកំ>
        text <ន្ហានឃរំ មាបយិត្វា ភិក្ខុសង្ឃស្សទាសហំ។>
      text <៤៦៤>
        text <អាសន្ទិយោ បីឋកេ ច បរិភោគេ ច ភាជនេ>
        text <អារាមិកញ្ច ភេសជ្ជំ សព្ពមេតំ អទាសហំ។>
      text <៤៦៥>
        text <អារក្ខំ បដ្ឋបេត្វាន បាការំ ការយិំ ទឡ្ហំ>
        text <មា នំ កោចិ វិហេឋេសិ សន្តចិត្តាន តាទិនំ។>
      text <៤៦៦>
        text <សតសហស្សេនាវាសំ សង្ឃារាមេ អមាបយិំ>
        text <វេបុល្លំ តំ មាបយិត្វា សម្ពុទ្ធំ ឧបនាមយិំ។>
      text <៤៦៧>
        text <និដ្ឋាបិតោ មយារាមោ សម្បដិច្ឆ តុវំ មុនិ>
        text <និយ្យាទេស្សាមិ តំ វីរ អធិវាសេហិ ចក្ខុម។>
      text <៤៦៨>
        text <បទុមុត្តរោ លោកវិទូ អាហុតីនំ បដិគ្គហោ>
        text <មម សង្កប្បមញ្ញាយ អធិវាសេសិ នាយកោ។>
      text <៤៦៩>
        text <អធិវាសនមញ្ញាយ សព្ពញ្ញុស្ស មហេសិនោ>
        text <ភោជនំ បដិយាទេត្វា កាលមារោចយិំ អហំ។>
      text <៤៧០>
        text <អារោចិតម្ហិ កាលម្ហិ បទុមុត្តរនាយកោ>
        text <ខីណាសវសហស្សេហិ អារាមំ មេ ឧបាគមិ។>
      text <៤៧១>
        text <និសិន្នំ កាលមញ្ញាយ អន្នបានេន តប្បយិំ>
        text <ភុត្តាវិំ កាលមញ្ញាយ ឥទំ វចនមព្រវិំ។>
      text <៤៧២>
        text <កីតោ សតសហស្សេន តត្តកេនេវ ការិតោ>
        text <សោភនោ នាម អារាមោ សម្បដិច្ឆ តុវំ មុនិ។>
      text <៤៧៣>
        text <ឥមិនារាមទានេន ចេតនាបណិធីហិ ច>
        text <ភវេ និព្ពត្តមានោហំ លភាមិ មម បត្ថិតំ។>
      text <៤៧៤>
        text <បដិគ្គហេត្វា សម្ពុទ្ធោ សង្ឃារាមំ សុមាបិតំ>
        text <ភិក្ខុសង្ឃេ និសីទិត្វា ឥទំ វចនមព្រវិ។>
      text <៤៧៥>
        text <យោ សោ ពុទ្ធស្ស បាទាសិ សង្ឃារាមំ សុមាបិតំ>
        text <តមហំ កិត្តយិស្សាមិ សុណាថ មម ភាសតោ។>
      text <៤៧៦>
        text <ហត្ថី អស្សា រថា បត្តី សេនា ច ចតុរង្គិនី>
        text <បរិវារេស្សន្តិមំ និច្ចំ សង្ឃារាមស្សិទំ ផលំ។>
      text <៤៧៧>
        text <សដ្ឋិ តូរសហស្សានិ ភេរិយោ សមលង្កតា>
        text <បរិវារេស្សន្តិមំ និច្ចំ សង្ឃារាមស្សិទំ ផលំ។>
      text <៤៧៨>
        text <ឆឡសីតិសហស្សានិ នារិយោ សមលង្កតា>
        text <វិចិត្តវត្ថាភរណា អាមុត្តមណិកុណ្ឌលា។>
      text <៤៧៩>
        text <អឡារបម្ហា ហសុលា សុសញ្ញា តនុមជ្ឈិមា>
        text <បរិវារេស្សន្តិមំ និច្ចំ សង្ឃារាមស្សិទំ ផលំ។>
      text <៤៨០>
        text <តិំសកប្បសហស្សានិ ទេវលោកេ រមិស្សតិ>
        text <សហស្សក្ខត្តុំ ទេវិន្ទោ ទេវរជ្ជំ ករិស្សតិ។>
      text <៤៨១>
        text <ទេវរាជេន បត្តព្ពំ សព្ពំ បដិលភិស្សតិ>
        text <អនូនភោគោ ហុត្វាន ទេវរជ្ជំ ករិស្សតិ។>
      text <៤៨២>
        text <សហស្សក្ខត្តុំ ចក្កវត្តី រាជា រដ្ឋេ ភវិស្សតិ>
        text <បថព្យា រជ្ជំ វិបុលំ គណនាតោ អសង្ខិយំ។>
      text <៤៨៣>
        text <កប្បសតសហស្សម្ហិ ឱក្កាកកុលសម្ភវោ>
        text <គោតមោ នាម គោត្តេន សត្ថា លោកេ ភវិស្សតិ។>
      text <៤៨៤>
        text <តស្ស ធម្មេសុ ទាយាទោ ឱរសោ ធម្មនិម្មិតោ>
        text <ឧបាលិ នាម នាមេន ហេស្សតិ សត្ថុ សាវកោ។>
      text <៤៨៥>
        text <វិនយេ បារមិំ បត្វា ឋានាឋានេ ច កោវិទោ>
        text <ជិនសាសនំ ធារេន្តោ វិហរិស្សតិនាសវោ។>
      text <៤៨៦>
        text <សព្ពមេតំ អភិញ្ញាយ គោតមោ សក្យបុង្គវោ>
        text <ភិក្ខុសង្ឃេ និសីទិត្វា ឯតទគ្គេ ឋបេស្សតិ។>
      text <៤៨៧>
        text <អបរិមេយ្យុបាទាយ បត្ថេមិ តវ សាសនំ>
        text <សោ មេ អត្ថោ អនុប្បត្តោ សព្ពសំយោជនក្ខយោ។>
      text <៤៨៨>
        text <យថា សូលាវុតោ បោសោ រាជទណ្ឌេន តជ្ជិតោ>
        text <សូលេ សាតំ អវិន្ទន្តោ បរិមុត្តិំវ ឥច្ឆតិ។>
      text <៤៨៩>
        text <តថេវាហំ មហាវីរ ភវទណ្ឌេន តជ្ជិតោ>
        text <កម្មសូលាវុតោ សន្តោ បិបាសាវេទនដ្ដិតោ។>
      text <៤៩០>
        text <ភវេ សាតំ ន វិន្ទាមិ ឌយ្ហន្តោ តីហិ អគ្គិភិ>
        text <បរិមុត្តិំ គវេសាមិ យថាបិ រាជទណ្ឌិតោ។>
      text <៤៩១>
        text <យថា វិសាទោ បុរិសោ វិសេន បរិបីឡិតោ>
        text <អគទំ សោ គវេសេយ្យ វិសឃាតាយុបាលនំ។>
      text <៤៩២>
        text <គវេសមានោ បស្សេយ្យ អគទំ វិសឃាតកំ>
        text <តំ បិវិត្វា សុខី អស្ស វិសម្ហា បរិមុត្តិយា។>
      text <៤៩៣>
        text <តថេវាហំ មហាវីរ យថា វិសហតោ នរោ>
        text <សម្បីឡិតោ អវិជ្ជាយ សទ្ធម្មាគទមេសហំ។>
      text <៤៩៤>
        text <ធម្មាគទំ គវេសន្តោ អទ្ទក្ខិំ សក្យសាសនំ>
        text <អគ្គំ សព្ពោសធានំ តំ សព្ពសល្លវិនោទនំ។>
      text <៤៩៥>
        text <ធម្មោសធំ បិវិត្វាន វិសំ សព្ពំ សមូហនិំ>
        text <អជរាមរំ សីតិភាវំ និព្ពានំ ផស្សយិំ អហំ។>
      text <៤៩៦>
        text <យថា ភូតដ្ដិតោ បោសោ ភូតគ្គាហេន បីឡិតោ>
        text <ភូតវេជ្ជំ គវេសេយ្យ ភូតស្មា បរិមុត្តិយា។>
      text <៤៩៧>
        text <គវេសមានោ បស្សេយ្យ ភូតវិជ្ជាសុ កោវិទំ>
        text <តស្ស សោ វិហនេ ភូតំ សមូលញ្ច វិនាសយេ។>
      text <៤៩៨>
        text <តថេវាហំ មហាវីរ តមគ្គាហេន បីឡិតោ>
        text <ញាណាលោកំ គវេសាមិ តមតោ បរិមុត្តិយា។>
      text <៤៩៩>
        text <អថទ្ទសំ សក្យមុនិំ កិលេសតមសោធនំ>
        text <សោ មេ តមំ វិនោទេសិ ភូតវេជ្ជោវ ភូតកំ។>
      text <៥០០>
        text <សំសារសោតំ សញ្ឆិន្ទិំ តណ្ហាសោតំ និវារយិំ>
        text <ភវំ ឧគ្ឃាដយិំ សព្ពំ ភូតវេជ្ជោវ មូលតោ។>
      text <៥០១>
        text <គរុឡោ យថា ឱបតតិ បន្នគំ ភក្ខមត្តនោ>
        text <សមន្តា យោជនសតំ វិក្ខោភេតិ មហាសរំ។>
      text <៥០២>
        text <បន្នគំ សោ គហេត្វាន អធោសីសំ វិហេឋយំ>
        text <អាទាយ សោ បក្កមតិ យេនកាមំ វិហង្គមោ។>
      text <៥០៣>
        text <តថេវាហំ មហាវីរ យថាបិ គរុឡោ ពលី>
        text <អសង្ខតំ គវេសន្តោ ទោសេ វិក្ខាលយិំ អហំ។>
      text <៥០៤>
        text <ទិដ្ឋោ អហំ ធម្មវរំ សន្តិបទមនុត្តរំ>
        text <អាទាយ វិហរាមេតំ គរុឡោ បន្នគំ យថា។>
      text <៥០៥>
        text <អាសាវតី នាម លតា ជាតា ចិត្តលតាវនេ>
        text <តស្សា វស្សសហស្សេន ឯកំ និព្ពត្តតេ ផលំ។>
      text <៥០៦>
        text <តំ ទេវា បយិរុបាសន្តិ តាវទូរផលេ សតិ>
        text <ទេវានំ សា បិយា ឯវំ អាសាវតី លតុត្តមា។>
      text <៥០៧>
        text <សតសហស្សុបាទាយ តាហំ បរិចរេ មុនិ>
        text <សាយំ បាតំ នមស្សាមិ ទេវា អាសាវតិំ យថា។>
      text <៥០៨>
        text <អវញ្ឈា បារិចរិយា អមោឃា ច នមស្សនា>
        text <ទូរាគតម្បិ មំ សន្តំ ខណោយំ ន វិរាធយិ។>
      text <៥០៩>
        text <បដិសន្ធិំ ន បស្សាមិ វិចិនន្តោ ភវេ អហំ>
        text <និរូបធិ វិប្បមុត្តោ ឧបសន្តោ ចរាមហំ។>
      text <៥១០>
        text <យថាបិ បទុមំ នាម សូរិយរំសេន បុប្ផតិ>
        text <តថេវាហំ មហាវីរ ពុទ្ធរំសេន បុប្ផិតោ។>
      text <៥១១>
        text <យថា ពលាកយោនិម្ហិ ន វិជ្ជតិ បុមោ សទា>
        text <មេឃេសុ គជ្ជមានេសុ គព្ភំ គណ្ហន្តិ តា សទា។>
      text <៥១២>
        text <ចិរម្បិ គព្ភំ ធារេន្តិ យាវ មេឃោ ន គជ្ជតិ>
        text <ភារតោ បរិមុច្ចន្តិ យទា មេឃោ បវស្សតិ។>
      text <៥១៣>
        text <បទុមុត្តរពុទ្ធស្ស ធម្មមេឃេន គជ្ជតោ>
        text <សទ្ទេន ធម្មមេឃស្ស ធម្មគព្ភំ អគណ្ហហំ។>
      text <៥១៤>
        text <សតសហស្សុបាទាយ បុញ្ញគព្ភំ ធរេមហំ>
        text <នប្បមុច្ចាមិ ភារតោ ធម្មមេឃោ ន គជ្ជតិ។>
      text <៥១៥>
        text <យទា តុវំ សក្យមុនិ រម្មេ កបិលវត្ថវេ>
        text <គជ្ជសិ ធម្មមេឃេន ភារតោ បរិមុច្ចហំ។>
      text <៥១៦>
        text <សុញ្ញតំ អនិមិត្តញ្ច តថាប្បណិហិតម្បិ ច>
        text <ចតុរោ ច ផលេ សព្ពេ ធម្មេវំ វិជនយិំ អហំ។>
      stand <ទុតិយភាណវារំ។>
      text <៥១៧>
        text <អបរិមេយ្យុបាទាយ បត្ថេមិ តវ សាសនំ>
        text <សោ មេ អត្ថោ អនុប្បត្តោ សន្តិបទមនុត្តរំ។>
      text <៥១៨>
        text <វិនយេ បារមិំ បត្តោ យថាបិ បាឋិកោ ឥសិ>
        text <ន មេ សមសមោ អត្ថិ ធារេមិ សាសនំ អហំ។>
      text <៥១៩>
        text <វិនយេ ខន្ធកេ ចាបិ តិកច្ឆេទេ ច បញ្ចកេ>
        text <ឯត្ថ មេ វិមតិ នត្ថិ អក្ខរេ ព្យញ្ជនេបិ វា។>
      text <៥២០>
        text <និគ្គហេ បដិកម្មេ ច ឋានាឋានេ ច កោវិទោ>
        text <ឱសារណេ វុដ្ឋាបនេ សព្ពត្ថ បារមិំ គតោ។>
      text <៥២១>
        text <វិនយេ ខន្ធកេ វាបិ និក្ខិបិត្វា បទំ អហំ>
        text <ឧភតោ វិនិវេឋេត្វា រសតោ ឱសរេយ្យហំ។>
      text <៥២២>
        text <និរុត្តិយា សុកុសលោ អត្ថានត្ថេ ច កោវិទោ>
        text <អនញ្ញាតំ មយា នត្ថិ ឯកគ្គោ សត្ថុ សាសនេ។>
      text <៥២៣>
        text <រូបទក្ខោ អហំ អជ្ជ សក្យបុត្តស្ស សាសនេ>
        text <កង្ខំ សព្ពំ វិនោទេមិ ឆិន្ទាមិ សព្ពសំសយំ។>
      text <៥២៤>
        text <បទំ អនុបទញ្ចាបិ អក្ខរញ្ចាបិ ព្យញ្ជនំ>
        text <និទានេ បរិយោសានេ សព្ពត្ថ កោវិទោ អហំ។>
      text <៥២៥>
        text <យថាបិ រាជា ពលវា និគ្គណ្ហិត្វា បរន្តបេ>
        text <វិជិនិត្វាន សង្គាមំ នគរំ តត្ថ មាបយេ។>
      text <៥២៦>
        text <បាការំ បរិខញ្ចាបិ ឯសិកំ ទ្វារកោដ្ឋកំ>
        text <អដ្ដាលកេ ច វិវិធេ ការយេ នគរេ ពហូ។>
      text <៥២៧>
        text <សិង្ឃាដកំ ចច្ចរញ្ច សុវិភត្តន្តរាបណំ>
        text <ការយេយ្យ សភំ តត្ថ អត្ថានត្ថវិនិច្ឆយំ។>
      text <៥២៨>
        text <និគ្ឃាតត្ថំ អមិត្តានំ ឆិទ្ទាឆិទ្ទញ្ច ជានិតុំ>
        text <ពលកាយស្ស រក្ខាយ សេនាបច្ចំ ឋបេតិ សោ។>
      text <៥២៩>
        text <អារក្ខត្ថាយ ភណ្ឌស្ស និធានកុសលំ នរំ>
        text <មា មេ ភណ្ឌំ វិនស្សីតិ ភណ្ឌរក្ខំ ឋបេតិ សោ។>
      text <៥៣០>
        text <មមត្តោ>
        text <តស្សាធិករណំ ទេតិ មិត្តស្ស បដិបជ្ជិតុំ។>
      text <ហោតិ យោ រញ្ញោ វុទ្ធិំ យស្ស ច ឥច្ឆតិ។>
      text <៥៣១>
        text <ឧប្បាតេសុ និមិត្តេសុ លក្ខណេសុ ច កោវិទំ>
        text <អជ្ឈាយកំ មន្តធរំ បោរោហិច្ចេ ឋបេតិ សោ។>
      text <៥៣២>
        text <ឯតេហង្គេហិ សម្បន្នោ ខត្តិយោតិ បវុច្ចតិ>
        text <សទា រក្ខន្តិ រាជានំ ចក្កវាកោវ ទុក្ខិតំ។>
      text <៥៣៣>
        text <តថេវ ត្វំ មហាវីរ ហតាមិត្តោវ ខត្តិយោ>
        text <សទេវកស្ស លោកស្ស ធម្មរាជាតិ វុច្ចតិ។>
      text <៥៣៤>
        text <តិត្ថិយេ និហនិត្វាន មារញ្ចាបិ សសេនកំ>
        text <តមន្ធការំ វិធមិត្វា ធម្មនគរំ អមាបយិ។>
      text <៥៣៥>
        text <សីលំ បាការកំ តត្ថ ញាណំ តេ ទ្វារកោដ្ឋកំ>
        text <សទ្ធា តេ ឯសិកា វីរ ទ្វារបាលោ ច សំវរោ។>
      text <៥៣៦>
        text <សតិបដ្ឋានមដ្ដាលំ បញ្ញា តេ ចច្ចរំ មុនេ>
        text <ឥទ្ធិបាទញ្ច សិង្ឃាដំ ធម្មវីថិ សុមាបិតា។>
      text <៥៣៧>
        text <សុត្តន្តំ អភិធម្មញ្ច វិនយញ្ចាបិ កេវលំ>
        text <នវង្គំ ពុទ្ធវចនំ ឯសា ធម្មសភា តវ។>
      text <៥៣៨>
        text <សុញ្ញតំ អនិមិត្តញ្ច វិហារញ្ចប្បណីហិតំ>
        text <អានេញ្ជញ្ច និរោធោ ច ឯសា ធម្មកុដី តវ។>
      text <៥៣៩>
        text <បញ្ញាយ អគ្គោ និក្ខិត្តោ បដិភានេ ច កោវិទោ>
        text <សារិបុត្តោតិ នាមេន ធម្មសេនាបតី តវ។>
      text <៥៤០>
        text <ចុតូបបាតកុសលោ ឥទ្ធិយា បារមិំ គតោ>
        text <កោលិតោ នាម នាមេន បោរោហិច្ចោ តវំ មុនេ។>
      text <៥៤១>
        text <បោរាណកវំសធរោ ឧគ្គតេជោ ទុរាសទោ>
        text <ធុតវាទីគុណេនគ្គោ អក្ខទស្សោ តវំ មុនេ។>
      text <៥៤២>
        text <ពហុស្សុតោ ធម្មធរោ សព្ពបាឋី ច សាសនេ>
        text <អានន្ទោ នាម នាមេន ធម្មារក្ខោ តវំ មុនេ។>
      text <៥៤៣>
        text <ឯតេ សព្ពេ អតិក្កម្ម បមេសិ ភគវា មមំ>
        text <វិនិច្ឆយំ មេ បាទាសិ វិនយេ វិញ្ញុទេសិតំ។>
      text <៥៤៤>
        text <យោ កោចិ វិនយេ បញ្ហំ បុច្ឆតិ ពុទ្ធសាវកោ>
        text <តត្ថ មេ ចិន្តនា នត្ថិ តញ្ញេវត្ថំ កថេមហំ។>
      text <៥៤៥>
        text <យាវតា ពុទ្ធខេត្តម្ហិ ឋបេត្វា តំ មហាមុនិ>
        text <វិនយេ មាទិសោ នត្ថិ កុតោ ភិយ្យោ ភវិស្សតិ។>
      text <៥៤៦>
        text <ភិក្ខុសង្ឃេ និសីទិត្វា ឯវំ គជ្ជតិ គោតមោ>
        text <ឧបាលិស្ស សមោ នត្ថិ វិនយេ ខន្ធកេសុ ច។>
      text <៥៤៧>
        text <យាវតា ពុទ្ធភណិតំ នវង្គំ សត្ថុសាសនំ>
        text <វិនយោគធំ តំ សព្ពំ>
      text <វិនយមូលបស្សិនោ។>
      text <៥៤៨>
        text <មម កម្មំ សរិត្វាន គោតមោ សក្យបុង្គវោ>
        text <ភិក្ខុសង្ឃេ និសីទិត្វា ឯតទគ្គេ ឋបេសិ មំ។>
      text <៥៤៩>
        text <សតសហស្សុបាទាយ ឥមំ ឋានំ អបត្ថយិំ>
        text <សោ មេ អត្ថោ អនុប្បត្តោ វិនយេ បារមិំ គតោ។>
      text <៥៥០>
        text <សក្យានំ នន្ទិជននោ កប្បកោ អាសហំ បុរេ>
        text <វិជហិត្វាន តំ ជាតិំ បុត្តោ ជាតោ មហេសិនោ។>
      text <៥៥១>
        text <ឥតោ ទុតិយកេ កប្បេ អញ្ជសោ នាម ខត្តិយោ>
        text <អនន្តតេជោ អមិតយសោ ភូមិបាលោ មហទ្ធនោ។>
      text <៥៥២>
        text <តស្ស រញ្ញោ អហំ បុត្តោ ចន្ទនោ នាម ខត្តិយោ>
        text <ជាតិមទេនុបត្ថទ្ធោ យសភោគមទេន ច។>
      text <៥៥៣>
        text <នាគសតសហស្សានិ សព្ពាលង្ការភូសិតា>
        text <តិធាបភិន្នា មាតង្គា បរិវារេន្តិ មំ សទា។>
      text <៥៥៤>
        text <សពលេហិ បរេតោហំ ឧយ្យានំ គន្តុកាមកោ>
        text <អារុយ្ហ សិរិកំ នាគំ នគរា និក្ខមិំ តទា។>
      text <៥៥៥>
        text <ចរណេន ច សម្បន្នោ គុត្តទ្វារោ សុសំវុតោ>
        text <ទេវលោ នាម សម្ពុទ្ធោ អាគច្ឆិ បុរតោ មម។>
      text <៥៥៦>
        text <បេសេត្វា សិរិកំ នាគំ ពុទ្ធំ អាសាទយិំ តទា>
        text <តតោ សញ្ជាតកោបោ សោ នាគោ នុទ្ធរតេ បទំ។>
      text <៥៥៧>
        text <នាគំ រុណ្ណមនំ ទិស្វា ពុទ្ធេ កោធំ អកាសហំ>
        text <វិហេសយិត្វា សម្ពុទ្ធំ ឧយ្យានំ អគមាសហំ។>
      text <៥៥៨>
        text <សាតំ តត្ថ ន វិន្ទាមិ សិរោ បជ្ជលិតោ យថា>
        text <បរិឡាហេន ឌយ្ហាមិ មច្ឆោវ ពឡិសាទកោ។>
      text <៥៥៩>
        text <សសាគរន្តា បថវី អាទិត្តា វិយ ហោតិ មេ>
        text <បិតុ សន្តិកុបាគម្ម ឥទំ វចនមព្រវិំ។>
      text <៥៦០>
        text <អាសីវិសំវ កុបិតំ អគ្គិក្ខន្ធំវ អាគតំ>
        text <មត្តំវ កុញ្ជរំ ទន្តិំ យំ សយម្ភុមសាទយិំ។>
      text <៥៦១>
        text <អាសាទិតោ មយា ពុទ្ធោ ឃោរោ ឧគ្គតបោ ជិនោ>
        text <បុរា សព្ពេ វិនស្សាម ខមាបេស្សាម តំ មុនិំ។>
      text <៥៦២>
        text <នោ ចេ តំ និជ្ឈាបេស្សាម អត្តទន្តំ សមាហិតំ>
        text <ឱរេន សត្តទិវសា រដ្ឋំ មេ វិធមិស្សតិ។>
      text <៥៦៣>
        text <សុមេខលោ កោសិយោ ច សិគ្គវោ ចាបិ សត្តកោ>
        text <អាសាទយិត្វា ឥសយោ ទុគ្គតា តេ សរដ្ឋកា។>
      text <៥៦៤>
        text <យទា កុប្បន្តិ ឥសយោ សញ្ញតា ព្រហ្មចារិនោ>
        text <សទេវកំ វិនាសេន្តិ សសាគរំ សបព្ពតំ។>
      text <៥៦៥>
        text <តិយោជនសហស្សម្ហិ បុរិសេ សន្និបាតយិំ>
        text <អច្ចយំ ទេសនត្ថាយ សយម្ភុំ ឧបសង្កមិំ។>
      text <៥៦៦>
        text <អល្លវត្ថា អល្លសិរា សព្ពេវ បញ្ជលីកតា>
        text <ពុទ្ធស្ស បាទេ និបតិត្វា ឥទំ វចនមព្រវុំ។>
      text <៥៦៧>
        text <ខមស្សុ ត្វំ មហាវីរ អភិយាចតិ តំ ជនោ>
        text <បរិឡាហំ វិនោទេហិ មា នោ រដ្ឋំ វិនាសយ។>
      text <៥៦៨>
        text <សទេវមានុសា សព្ពេ សទានវា សរក្ខសា>
        text <អយោមយេន កុដេន សិរំ ភិន្ទេយ្យុ មេ សទា។>
      text <៥៦៩>
        text <ទកេ អគ្គិ ន សណ្ឋាតិ ពីជំ សេលេ ន រូហតិ>
        text <អគទេ កិមិ ន សណ្ឋាតិ កោបោ ពុទ្ធេ ន ជាយតិ។>
      text <៥៧០>
        text <យថា ច ភូមិ អចលា អប្បមេយ្យោ ច សាគរោ>
        text <អនន្តកោ ច អាកាសោ ឯវំ ពុទ្ធា អខោភិយា។>
      text <៥៧១>
        text <សទា ខន្តា មហាវីរា ខមិតា ច តបស្សិនោ>
        text <ខន្តានំ ខមិតានញ្ច គមនំ តំ ន វិជ្ជតិ។>
      text <៥៧២>
        text <ឥទំ វត្វាន សម្ពុទ្ធោ បរិឡាហំ វិនោទយំ>
        text <មហាជនស្ស បុរតោ នភំ អព្ភុគ្គមិ តទា។>
      text <៥៧៣>
        text <តេន កម្មេនហំ វីរ ហីនត្តំ អជ្ឈុបាគតោ>
        text <សមតិក្កម្ម តំ ជាតិំ បាវិសិំ អភយំ បុរំ។>
      text <៥៧៤>
        text <តទាបិ មំ មហាវីរ ឌយ្ហមានំ សុសណ្ឋិតំ>
        text <បរិឡាហំ វិនោទេសិ សយម្ភុញ្ច ខមាបយិំ។>
      text <៥៧៥>
        text <អជ្ជាបិ មំ មហាវីរ ឌយ្ហមានំ តិហគ្គិភិ>
        text <និព្ពាបេសិ តយោ អគ្គី សីតិភាវញ្ច បាបយិំ។>
      text <៥៧៦>
        text <យេសំ សោតាវធានត្ថិ សុណាថ មម ភាសតោ>
        text <អត្ថំ តុម្ហំ បវក្ខាមិ យថា ទិដ្ឋំ បទំ មម។>
      text <៥៧៧>
        text <សយម្ភុំ តំ វិមានេត្វា សន្តចិត្តំ សមាហិតំ>
        text <តេន កម្មេនហំ អជ្ជ ជាតោម្ហិ នីចយោនិយំ។>
      text <៥៧៨>
        text <មា វោ ខណំ វិរាធេថ ខណាតីតា ហិ សោចរេ>
        text <សទត្ថេ វាយមេយ្យាថ ខណោ វោ បដិបាទិតោ។>
      text <៥៧៩>
        text <ឯកច្ចានញ្ច វមនំ ឯកច្ចានំ វិរេចនំ>
        text <វិសំ ហលាហលំ ឯកេ ឯកច្ចានញ្ច ឱសធំ។>
      text <៥៨០>
        text <វមនំ បដិបន្នានំ ផលដ្ឋានំ វិរេចនំ>
        text <ឱសធំ ផលលាភីនំ បុញ្ញក្ខេត្តំ គវេសិនំ។>
      text <៥៨១>
        text <សាសនេន វិរុទ្ធានំ វិសំ ហលាហលំ យថា>
        text <អាសីវិសោ ទិដ្ឋវិសោ ឯវំ ឈាបេតិ តំ នរំ។>
      text <៥៨២>
        text <សកិំ បីតំ ហលាហលំ ឧបរុន្ធតិ ជីវិតំ>
        text <សាសនេន វិរុជ្ឈិត្វា កប្បកោដិម្ហិ ឌយ្ហតិ។>
      text <៥៨៣>
        text <ខន្តិយា អវិហិំសាយ មេត្តចិត្តវតាយ ច>
        text <សទេវកំ សោ តារតិ តស្មា តេ អវិរាធិយា។>
      text <៥៨៤>
        text <លាភាលាភេ ន សជ្ជន្តិ សម្មាននវិមាននេ>
        text <បថវីសទិសា ពុទ្ធា តស្មា តេ ន វិរាធិយា។>
      text <៥៨៥>
        text <ទេវទត្តេ ច វធកេ ចោរេ អង្គុលិមាលកេ>
        text <រាហុលេ ធនបាលេ ច សព្ពេសំ សមកោ មុនិ។>
      text <៥៨៦>
        text <ឯតេសំ បដិឃោ នត្ថិ រាគោមេសំ ន វិជ្ជតិ>
        text <សព្ពេសំ សមកោ ពុទ្ធោ វធកស្សោរសស្ស ច។>
      text <៥៨៧>
        text <បន្ថេ ទិស្វាន កាសាវំ ឆឌ្ឌិតំ មីឡ្ហមក្ខិតំ>
        text <សិរស្មិំ អញ្ជលិំ កត្វា វន្ទិតព្ពំ ឥសិទ្ធជំ។>
      text <៥៨៨>
        text <អព្ភតីតា ច យេ ពុទ្ធា វត្តមានា អនាគតា>
        text <ធជេនានេន សុជ្ឈន្តិ តស្មា ឯតេ នមស្សិយា។>
      text <៥៨៩>
        text <សត្ថុកប្បំ សុវិនយំ ធារេមិ ហទយេនហំ>
        text <នមស្សមានោ វិនយំ វិហរិស្សាមិ សព្ពទា។>
      text <៥៩០>
        text <វិនយោ អាសយោ មយ្ហំ វិនយោ ឋានចង្កមំ>
        text <កប្បេមិ វិនយេ វាសំ វិនយោ មម គោចរោ។>
      text <៥៩១>
        text <វិនយេ បារមិប្បត្តោ សមថេ ចាបិ កោវិទោ>
        text <ឧបាលិ តំ មហាវីរ បាទេ វន្ទតិ សត្ថុនោ។>
      text <៥៩២>
        text <សោ អហំ វិចរិស្សាមិ គាមា គាមំ បុរា បុរំ>
        text <នមស្សមានោ សម្ពុទ្ធំ ធម្មស្ស ច សុធម្មតំ។>
      text <៥៩៣>
        text <កិលេសា ឈាបិតា មយ្ហំ ភវា សព្ពេ សមូហតា>
        text <សព្ពាសវា បរិក្ខីណា នត្ថិ ទានិ បុនព្ភវោ។>
      text <៥៩៤>
        text <ស្វាគតំ វត មេ អាសិ ពុទ្ធសេដ្ឋស្ស សន្តិកេ>
        text <តិស្សោ វិជ្ជា អនុប្បត្តា កតំ ពុទ្ធស្ស សាសនំ។>
      text <៥៩៥>
        text <បដិសម្ភិទា ចតស្សោ វិមោក្ខាបិ ច អដ្ឋិមេ>
        text <ឆឡភិញ្ញា សច្ឆិកតា កតំ ពុទ្ធស្ស សាសនំ។>
      text <ឥត្ថំ សុទំ អាយស្មា ឧបាលិ ថេរោ ឥមា គាថាយោ អភាសិត្ថាតិ។>
      stand <ឧបាលិត្ថេរស្សាបទានំ ឆដ្ឋំ។>
    text <៣-៧។ អញ្ញាសិកោណ្ឌញ្ញត្ថេរអបទានំ>
      text <៥៩៦>
        text <បទុមុត្តរសម្ពុទ្ធំ លោកជេដ្ឋំ វិនាយកំ>
        text <ពុទ្ធភូមិមនុប្បត្តំ បឋមំ អទ្ទសំ អហំ។>
      text <៥៩៧>
        text <យាវតា ពោធិយា មូលេ យក្ខា សព្ពេ សមាគតា>
        text <សម្ពុទ្ធំ បរិវារេត្វា វន្ទន្តិ បញ្ជលីកតា។>
      text <៥៩៨>
        text <សព្ពេ ទេវា តុដ្ឋមនា អាកាសេ សញ្ចរន្តិ តេ>
        text <ពុទ្ធោ អយំ អនុប្បត្តោ អន្ធការតមោនុទោ។>
      text <៥៩៩>
        text <តេសំ ហាសបរេតានំ មហានាទោ អវត្តថ>
        text <កិលេសេ ឈាបយិស្សាម សម្មាសម្ពុទ្ធសាសនេ។>
      text <៦០០>
        text <ទេវានំ គិរមញ្ញាយ វាចាសភិមុទីរិហំ>
        text <ហដ្ឋោ ហដ្ឋេន ចិត្តេន អាទិភិក្ខមទាសហំ។>
      text <៦០១>
        text <មម សង្កប្បមញ្ញាយ សត្ថា លោកេ អនុត្តរោ>
        text <ទេវសង្ឃេ និសីទិត្វា ឥមា គាថា អភាសថ។>
      text <៦០២>
        text <សត្តាហំ អភិនិក្ខម្ម ពោធិំ អជ្ឈគមំ អហំ>
        text <ឥទំ មេ បឋមំ ភត្តំ ព្រហ្មចារិស្ស យាបនំ។>
      text <៦០៣>
        text <តុសិតា ហិ ឥធាគន្ត្វា យោ មេ ភិក្ខំ ឧបានយិ>
        text <តមហំ កិត្តយិស្សាមិ សុណោថ មម ភាសតោ។>
      text <៦០៤>
        text <តិំសកប្បសហស្សានិ ទេវរជ្ជំ ករិស្សតិ>
        text <សព្ពេ ទេវេ អភិភោត្វា តិទិវំ អាវសិស្សតិ។>
      text <៦០៥>
        text <ទេវលោកា ចវិត្វាន មនុស្សត្តំ គមិស្សតិ>
        text <សហស្សធា ចក្កវត្តី តត្ថ រជ្ជំ ករិស្សតិ។>
      text <៦០៦>
        text <កប្បសតសហស្សម្ហិ ឱក្កាកកុលសម្ភវោ>
        text <គោតមោ នាម គោត្តេន សត្ថា លោកេ ភវិស្សតិ។>
      text <៦០៧>
        text <តិទសា សោ ចវិត្វាន មនុស្សត្តំ គមិស្សតិ>
        text <អគារា បព្ពជិត្វាន ឆព្ពស្សានិ វសិស្សតិ។>
      text <៦០៨>
        text <តតោ សត្តមកេ វស្សេ ពុទ្ធោ សច្ចំ កថេស្សតិ>
        text <កោណ្ឌញ្ញោ នាម នាមេន បឋមំ សច្ឆិកាហិតិ។>
      text <៦០៩>
        text <និក្ខន្តេនានុបព្ពជិំ បធានំ សុកតំ មយា>
        text <កិលេសេ ឈាបនត្ថាយ បព្ពជិំ អនគារិយំ។>
      text <៦១០>
        text <អភិគន្ត្វាន សព្ពញ្ញូ ពុទ្ធោ លោកេ សទេវកេ>
        text <ឥសិនាមេ មិគារញ្ញេ អមតភេរិមាហនិ។>
      text <៦១១>
        text <សោ ទានិ បត្តោ អមតំ សន្តិបទមនុត្តរំ>
        text <សព្ពាសវេ បរិញ្ញាយ វិហរាមិ អនាសវោ។>
      text <៦១២>
        text <បដិសម្ភិទា ចតស្សោ វិមោក្ខាបិ ច អដ្ឋិមេ>
        text <ឆឡភិញ្ញា សច្ឆិកតា កតំ ពុទ្ធស្ស សាសនំ។>
      text <ឥត្ថំ សុទំ អាយស្មា អញ្ញាសិកោណ្ឌញ្ញោ ថេរោ ឥមា>
      text <គាថាយោ អភាសិត្ថាតិ។>
      stand <អញ្ញាសិកោណ្ឌញ្ញត្ថេរស្សាបទានំ សត្តមំ។>
    text <៣-៨។ បិណ្ឌោលភារទ្វាជត្ថេរអបទានំ>
      text <៦១៣>
        text <បទុមុត្តរោ នាម ជិនោ សយម្ភូ អគ្គបុគ្គលោ>
        text <បុរតោ ហិមវន្តស្ស ចិត្តកូដេ វសី តទា។>
      text <៦១៤>
        text <អភីតរូបោ តត្ថាសិំ មិគរាជា ចតុក្កមោ>
        text <តស្ស សទ្ទំ សុណិត្វាន វិក្ខម្ភន្តិ ពហុជ្ជនា។>
      text <៦១៥>
        text <សុផុល្លំ បទុមំ គយ្ហ ឧបគច្ឆិំ នរាសភំ>
        text <វុដ្ឋិតស្ស សមាធិម្ហា ពុទ្ធស្ស អភិរោបយិំ។>
      text <៦១៦>
        text <ចាតុទ្ទិសំ នមស្សិត្វា ពុទ្ធសេដ្ឋំ នរុត្តមំ>
        text <សកំ ចិត្តំ បសាទេត្វា សីហនាទំ នទិំ អហំ។>
      text <៦១៧>
        text <បទុមុត្តរោ លោកវិទូ អាហុតីនំ បដិគ្គហោ>
        text <សកាសនេ និសីទិត្វា ឥមា គាថា អភាសថ។>
      text <៦១៨>
        text <ពុទ្ធស្ស គិរមញ្ញាយ សព្ពេ ទេវា សមាគតា>
        text <អាគតោ វទតំ សេដ្ឋោ ធម្មំ សោស្សាម តំ មយំ។>
      text <៦១៩>
        text <តេសំ ហាសបរេតានំ បុរតោ លោកនាយកោ>
        text <មម សទ្ទំ បកិត្តេសិ ទីឃទស្សី មហាមុនិ។>
      text <៦២០>
        text <យេនិទំ បទុមំ ទិន្នំ សីហនាទោ ច នាទិតោ>
        text <តមហំ កិត្តយិស្សាមិ សុណាថ មម ភាសតោ។>
      text <៦២១>
        text <ឥតោ អដ្ឋមកេ កប្បេ ចក្កវត្តី ភវិស្សតិ>
        text <សត្តរតនសម្បន្នោ ចតុទីបម្ហិ ឥស្សរោ។>
      text <៦២២>
        text <ការយិស្សតិ ឥស្សរិយំ មហិយា ចតុសដ្ឋិយា>
        text <បទុមោ នាម នាមេន ចក្កវត្តី មហព្ពលោ។>
      text <៦២៣>
        text <កប្បសតសហស្សម្ហិ ឱក្កាកកុលសម្ភវោ>
        text <គោតមោ នាម គោត្តេន សត្ថា លោកេ ភវិស្សតិ។>
      text <៦២៤>
        text <បកាសិតេ បាវចនេ ព្រហ្មពន្ធុ ភវិស្សតិ>
        text <ព្រហ្មញ្ញា អភិនិក្ខម្ម បព្ពជិស្សតិ តាវទេ។>
      text <៦២៥>
        text <បធានបហិតត្តោ សោ ឧបសន្តោ និរូបធិ>
        text <សព្ពាសវេ បរិញ្ញាយ និព្ពាយិស្សតិនាសវោ។>
      text <៦២៦>
        text <វិជនេ បន្តសេយ្យម្ហិ វាឡមិគសមាកុលេ>
        text <សព្ពាសវេ បរិញ្ញាយ និព្ពាយិស្សតិនាសវោ។>
      text <៦២៧>
        text <បដិសម្ភិទា ចតស្សោ វិមោក្ខាបិ ច អដ្ឋិមេ>
        text <ឆឡភិញ្ញា សច្ឆិកតា កតំ ពុទ្ធស្ស សាសនំ។>
      text <ឥត្ថំ សុទំ អាយស្មា បិណ្ឌោលភារទ្វាជោ ថេរោ ឥមា គាថាយោ អភាសិត្ថាតិ។>
      stand <បិណ្ឌោលភារទ្វាជត្ថេរស្សាបទានំ អដ្ឋមំ។>
    text <៣-៩។ ខទិរវនិយរេវតត្ថេរអបទានំ>
      text <៦២៨>
        text <គង្គា ភាគីរថី នាម ហិមវន្តា បភាវិតា>
        text <កុតិត្ថេ នាវិកោ អាសិំ ឱរិមេ ច តរិំ អហំ។>
      text <៦២៩>
        text <បទុមុត្តរោ នាយកោ សម្ពុទ្ធោ ទ្វិបទុត្តមោ>
        text <វសី សតសហស្សេហិ គង្គាតីរមុបាគតោ។>
      text <៦៣០>
        text <ពហូ នាវា សមានេត្វា វឌ្ឍកីហិ សុសង្ខតំ>
        text <នាវាយ ឆទនំ កត្វា បដិមានិំ នរាសភំ។>
      text <៦៣១>
        text <អាគន្ត្វាន ច សម្ពុទ្ធោ អារូហិ តញ្ច នាវកំ>
        text <វារិមជ្ឈេ ឋិតោ សត្ថា ឥមា គាថា អភាសថ។>
      text <៦៣២>
        text <យោ សោ តារេសិ សម្ពុទ្ធំ សង្ឃញ្ចាបិ អនាសវំ>
        text <តេន ចិត្តប្បសាទេន ទេវលោកេ រមិស្សតិ។>
      text <៦៣៣>
        text <និព្ពត្តិស្សតិ តេ ព្យម្ហំ សុកតំ នាវសណ្ឋិតំ>
        text <អាកាសេ បុប្ផឆទនំ ធារយិស្សតិ សព្ពទា។>
      text <៦៣៤>
        text <អដ្ឋបញ្ញាសកប្បម្ហិ តារកោ នាម ខត្តិយោ>
        text <ចាតុរន្តោ វិជិតាវី ចក្កវត្តី ភវិស្សតិ។>
      text <៦៣៥>
        text <សត្តបញ្ញាសកប្បម្ហិ ចម្មកោ នាម ខត្តិយោ>
        text <ឧគ្គច្ឆន្តោវ សូរិយោ ជោតិស្សតិ មហព្ពលោ។>
      text <៦៣៦>
        text <កប្បសតសហស្សម្ហិ ឱក្កាកកុលសម្ភវោ>
        text <គោតមោ នាម គោត្តេន សត្ថា លោកេ ភវិស្សតិ។>
      text <៦៣៧>
        text <តិទសា សោ ចវិត្វាន មនុស្សត្តំ គមិស្សតិ>
        text <រេវតោ នាម នាមេន ព្រហ្មពន្ធុ ភវិស្សតិ។>
      text <៦៣៨>
        text <អគារា និក្ខមិត្វាន សុក្កមូលេន ចោទិតោ>
        text <គោតមស្ស ភគវតោ សាសនេ បព្ពជិស្សតិ។>
      text <៦៣៩>
        text <សោ បច្ឆា បព្ពជិត្វាន យុត្តយោគោ វិបស្សកោ>
        text <សព្ពាសវេ បរិញ្ញាយ និព្ពាយិស្សតិនាសវោ។>
      text <៦៤០>
        text <វីរិយំ មេ ធុរធោរយ្ហំ យោគក្ខេមាធិវាហនំ>
        text <ធារេមិ អន្តិមំ ទេហំ សម្មាសម្ពុទ្ធសាសនេ។>
      text <៦៤១>
        text <សតសហស្សេ កតំ កម្មំ ផលំ ទស្សេសិ មេ ឥធ>
        text <សុមុត្តោ សរវេគោវ កិលេសេ ឈាបយី មម។>
      text <៦៤២>
        text <តតោ មំ វននិរតំ ទិស្វា លោកន្តគូ មុនិ>
        text <វនវាសិភិក្ខូនគ្គំ បញ្ញបេសិ មហាមតិ។>
      text <៦៤៣>
        text <បដិសម្ភិទា ចតស្សោ វិមោក្ខាបិ ច អដ្ឋិមេ>
        text <ឆឡភិញ្ញា សច្ឆិកតា កតំ ពុទ្ធស្ស សាសនំ។>
      text <ឥត្ថំ សុទំ អាយស្មា ខទិរវនិយោ រេវតោ ថេរោ ឥមា គាថាយោ អភាសិត្ថាតិ។>
      stand <ខទិរវនិយរេវតត្ថេរស្សាបទានំ នវមំ។>
    text <៣-១០។ អានន្ទត្ថេរអបទានំ>
      text <៦៤៤>
        text <អារាមទ្វារា និក្ខម្ម បទុមុត្តរោ មហាមុនិ>
        text <វស្សេន្តោ អមតំ វុដ្ឋិំ និព្ពាបេសិ មហាជនំ។>
      text <៦៤៥>
        text <សតសហស្សំ តេ ធីរា ឆឡភិញ្ញា មហិទ្ធិកា>
        text <បរិវារេន្តិ សម្ពុទ្ធំ ឆាយាវ អនបាយិនី។>
      text <៦៤៦>
        text <ហត្ថិក្ខន្ធគតោ អាសិំ សេតច្ឆត្តំ វរុត្តមំ>
        text <សុចារុរូបំ ទិស្វាន វិត្តិ មេ ឧទបជ្ជថ។>
      text <៦៤៧>
        text <ឱរុយ្ហ ហត្ថិខន្ធម្ហា ឧបគច្ឆិំ នរាសភំ>
        text <រតនាមយឆត្តំ មេ ពុទ្ធសេដ្ឋស្ស ធារយិំ។>
      text <៦៤៨>
        text <មម សង្កប្បមញ្ញាយ បទុមុត្តរោ មហាឥសិ>
        text <តំ កថំ ឋបយិត្វាន ឥមា គាថា អភាសថ។>
      text <៦៤៩>
        text <យោ សោ ឆត្តមធារេសិ សោណ្ណាលង្ការភូសិតំ>
        text <តមហំ កិត្តយិស្សាមិ សុណោថ មម ភាសតោ។>
      text <៦៥០>
        text <ឥតោ គន្ត្វា អយំ បោសោ តុសិតំ អាវសិស្សតិ>
        text <អនុភោស្សតិ សម្បត្តិំ អច្ឆរាហិ បុរក្ខតោ។>
      text <៦៥១>
        text <ចតុត្តិំសតិក្ខត្តុញ្ច ទេវរជ្ជំ ករិស្សតិ>
        text <ពលាធិបោ អដ្ឋសតំ វសុធំ អាវសិស្សតិ។>
      text <៦៥២>
        text <អដ្ឋបញ្ញាសក្ខត្តុញ្ច ចក្កវត្តី ភវិស្សតិ>
        text <បទេសរជ្ជំ វិបុលំ មហិយា ការយិស្សតិ។>
      text <៦៥៣>
        text <កប្បសតសហស្សម្ហិ ឱក្កាកកុលសម្ភវោ>
        text <គោតមោ នាម គោត្តេន សត្ថា លោកេ ភវិស្សតិ។>
      text <៦៥៤>
        text <សក្យានំ កុលកេតុស្ស ញាតិពន្ធុ ភវិស្សតិ>
        text <អានន្ទោ នាម នាមេន ឧបដ្ឋាកោ មហេសិនោ។>
      text <៦៥៥>
        text <អាតាបី និបកោ ចាបិ ពាហុសច្ចេ សុកោវិទោ>
        text <និវាតវុត្តិ អត្ថទ្ធោ សព្ពបាឋី ភវិស្សតិ។>
      text <៦៥៦>
        text <បធានបហិតត្តោ សោ ឧបសន្តោ និរូបធិ>
        text <សព្ពាសវេ បរិញ្ញាយ និព្ពាយិស្សតិនាសវោ។>
      text <៦៥៧>
        text <សន្តិ អារញ្ញកា នាគា កុញ្ជរា សដ្ឋិហាយនា>
        text <តិធាបភិន្នា មាតង្គា ឦសាទន្តា ឧរូឡ្ហវា។>
      text <៦៥៨>
        text <អនេកសតសហស្សា បណ្ឌិតាបិ មហិទ្ធិកា>
        text <សព្ពេ តេ ពុទ្ធនាគស្ស ន ហោន្តុ បណិធិម្ហិ តេ។>
      text <៦៥៩>
        text <អាទិយាមេ នមស្សាមិ មជ្ឈិមេ អថ បច្ឆិមេ>
        text <បសន្នចិត្តោ សុមនោ ពុទ្ធសេដ្ឋំ ឧបដ្ឋហិំ។>
      text <៦៦០>
        text <អាតាបី និបកោ ចាបិ សម្បជានោ បតិស្សតោ>
        text <សោតាបត្តិផលំ បត្តោ សេខភូមីសុ កោវិទោ។>
      text <៦៦១>
        text <សតសហស្សិតោ កប្បេ យំ កម្មមភិនីហរិំ>
        text <តាហំ ភូមិមនុប្បត្តោ ឋិតា សទ្ធម្មមាចលា។>
      text <៦៦២>
        text <ស្វាគតំ វត មេ អាសិ ពុទ្ធសេដ្ឋស្ស សន្តិកេ>
        text <តិស្សោ វិជ្ជា អនុប្បត្តា កតំ ពុទ្ធស្ស សាសនំ។>
      text <៦៦៣>
        text <បដិសម្ភិទា ចតស្សោ វិមោក្ខាបិ ច អដ្ឋិមេ>
        text <ឆឡភិញ្ញា សច្ឆិកតា កតំ ពុទ្ធស្ស សាសនំ។>
        text <ពុទ្ធោ បច្ចេកពុទ្ធោ ច សារិបុត្តោ ច កោលិតោ>
        text <កស្សបោ អនុរុទ្ធោ ច បុណ្ណត្ថេរោ ឧបាលិ ច។>
        text <អញ្ញាសិកោណ្ឌញ្ញោ បិណ្ឌោលោ រេវតានន្ទបណ្ឌិតោ>
        text <ឆសតានិ ច បញ្ញាស គាថាយោ សព្ពបិណ្ឌិតា។>
      text <ឥត្ថំ សុទំ អាយស្មា អានន្ទោ ថេរោ ឥមា គាថាយោ អភាសិត្ថាតិ។>
      stand <អានន្ទត្ថេរស្សាបទានំ ទសមំ។>
      text <តស្សុទ្ទានំ>
      stand <អបទានេ ពុទ្ធវគ្គោ បឋមោ។>
