text <១១។ សោតាបត្តិសំយុត្តំ>
  text <១។ វេឡុទ្វារវគ្គោ>
    text <១។ ចក្កវត្តិរាជសុត្តំ>
      text <៩៩៧>, <សាវត្ថិនិទានំ។ តត្រ ខោ ភគវា…បេ។… ឯតទវោច កិញ្ចាបិ ភិក្ខវេ រាជា ចក្កវត្តី ចតុន្នំ ទីបានំ ឥស្សរិយាធិបច្ចំ រជ្ជំ ការេត្វា កាយស្ស ភេទា បរំ មរណា សុគតិំ សគ្គំ លោកំ ឧបបជ្ជតិ ទេវានំ តាវតិំសានំ សហព្យតំ សោ តត្ថ នន្ទនេ វនេ អច្ឆរាសង្ឃបរិវុតោ ទិព្ពេហិ ច បញ្ចហិ កាមគុណេហិ សមប្បិតោ សមង្គីភូតោ បរិចារេតិ សោ ចតូហិ ធម្មេហិ អសមន្នាគតោ អថ ខោ សោ អបរិមុត្តោវ និរយា អបរិមុត្តោ តិរច្ឆានយោនិយា អបរិមុត្តោ បេត្តិវិសយា អបរិមុត្តោ អបាយទុគ្គតិវិនិបាតា។ កិញ្ចាបិ ភិក្ខវេ អរិយសាវកោ បិណ្ឌិយាលោបេន យាបេតិ នន្តកានិ ច ធារេតិ សោ ចតូហិ ធម្មេហិ សមន្នាគតោ អថ ខោ សោ បរិមុត្តោ និរយា បរិមុត្តោ តិរច្ឆានយោនិយា បរិមុត្តោ បេត្តិវិសយា បរិមុត្តោ អបាយទុគ្គតិវិនិបាតា។>
      text <កតមេហិ ចតូហិ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា អរហំ សម្មាសម្ពុទ្ធោ វិជ្ជាចរណសម្បន្នោ សុគតោ លោកវិទូ អនុត្តរោ បុរិសទម្មសារថិ សត្ថា ទេវមនុស្សានំ ពុទ្ធោ ភគវាតិ។ ធម្មេ អវេច្ចប្បសាទេន សមន្នាគតោ ហោតិ ស្វាក្ខាតោ ភគវតា ធម្មោ សន្ទិដ្ឋិកោ អកាលិកោ ឯហិបស្សិកោ ឱបនេយ្យិកោ បច្ចត្តំ វេទិតព្ពោ វិញ្ញូហីតិ។ សង្ឃេ អវេច្ចប្បសាទេន សមន្នាគតោ ហោតិ សុប្បដិបន្នោ ភគវតោ សាវកសង្ឃោ ឧជុប្បដិបន្នោ ភគវតោ សាវកសង្ឃោ ញាយប្បដិបន្នោ ភគវតោ សាវកសង្ឃោ សាមីចិប្បដិបន្នោ ភគវតោ សាវកសង្ឃោ យទិទំ ចត្តារិ បុរិសយុគានិ អដ្ឋ បុរិសបុគ្គលា ឯស ភគវតោ សាវកសង្ឃោ អាហុនេយ្យោ បាហុនេយ្យោ ទក្ខិណេយ្យោ អញ្ជលិករណីយោ អនុត្តរំ បុញ្ញក្ខេត្តំ លោកស្សាតិ។ អរិយកន្តេហិ សីលេហិ សមន្នាគតោ ហោតិ អខណ្ឌេហិ អច្ឆិទ្ទេហិ អសពលេហិ អកម្មាសេហិ ភុជិស្សេហិ វិញ្ញុប្បសត្ថេហិ អបរាមដ្ឋេហិ សមាធិសំវត្តនិកេហិ។ ឥមេហិ ចតូហិ ធម្មេហិ សមន្នាគតោ ហោតិ។ យោ ច ភិក្ខវេ ចតុន្នំ ទីបានំ បដិលាភោ យោ ចតុន្នំ ធម្មានំ បដិលាភោ ចតុន្នំ ទីបានំ បដិលាភោ ចតុន្នំ ធម្មានំ បដិលាភស្ស កលំ នាគ្ឃតិ សោឡសិន្តិ។ បឋមំ។>
    text <២។ ព្រហ្មចរិយោគធសុត្តំ>
      text <៩៩៨>, <ចតូហិ ភិក្ខវេ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោ។>
      text <កតមេហិ ចតូហិ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា អរហំ សម្មាសម្ពុទ្ធោ វិជ្ជាចរណសម្បន្នោ សុគតោ លោកវិទូ អនុត្តរោ បុរិសទម្មសារថិ សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥមេហិ ខោ ភិក្ខវេ ចតូហិ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោតិ។>
      text <ឥទមវោច ភគវា។ ឥទំ វត្វាន សុគតោ អថាបរំ ឯតទវោច សត្ថា>
      block
        text <យេសំ សទ្ធា ច សីលញ្ច បសាទោ ធម្មទស្សនំ>
        text <តេ វេ កាលេន បច្ចេន្តិ ព្រហ្មចរិយោគធំ សុខន្តិ។ ទុតិយំ>
        text <រាជា ឱគធទីឃាវុ សារិបុត្តាបរេ ទុវេ>
        text <ថបតី វេឡុទ្វារេយ្យា គិញ្ជកាវសថេ តយោតិ។>
        text <សហស្សព្រាហ្មណានន្ទ ទុគ្គតិ អបរេ ទុវេ>
        text <មិត្តាមច្ចា ទុវេ វុត្តា តយោ ច ទេវចារិកាតិ។>
        text <យស្ស សទ្ធា តថាគតេ អចលា សុប្បតិដ្ឋិតា>
        text <សីលញ្ច យស្ស កល្យាណំ អរិយកន្តំ បសំសិតំ។>
        text <សង្ឃេ បសាទោ យស្សត្ថិ ឧជុភូតញ្ច ទស្សនំ>
        text <អទលិទ្ទោតិ តំ អាហុ អមោឃំ តស្ស ជីវិតំ។>
        text <តស្មា សទ្ធញ្ច សីលញ្ច បសាទំ ធម្មទស្សនំ>
        text <អនុយុញ្ជេថ មេធាវី សរំ ពុទ្ធានសាសនន្តិ។>
        text <មហានាមេន ទ្វេ វុត្តា គោធា ច សរណា ទុវេ>
        text <ទុវេ អនាថបិណ្ឌិកា ទុវេ វេរភយេន ច>
        text <លិច្ឆវី ទសមោ វុត្តោ វគ្គោ តេន បវុច្ចតីតិ។>
        text <អភិសន្ទា តយោ វុត្តា ទុវេ ទេវបទានិ ច>
        text <សភាគតំ មហានាមោ វស្សំ កាឡី ច នន្ទិយាតិ។>
        text <មហោទធិំ អបរិមិតំ មហាសរំ>
        text <ពហុភេរវំ រតនគណានមាលយំ>
        text <នជ្ជោ យថា នរគណសង្ឃសេវិតា>
        text <បុថូ សវន្តី ឧបយន្តិ សាគរំ។>
        text <ឯវំ នរំ អន្នបានវត្ថទទំ>
        text <សេយ្យានិ បច្ចត្ថរណស្ស ទាយកំ>
        text <បុញ្ញស្ស ធារា ឧបយន្តិ បណ្ឌិតំ>
        text <នជ្ជោ យថា វារិវហាវ សាគរន្តិ។ បឋមំ>
        text <មហោទធិំ អបរិមិតំ មហាសរំ>
        text <ពហុភេរវំ រតនគណានមាលយំ>
        text <នជ្ជោ យថា នរគណសង្ឃសេវិតា>
        text <បុថូ សវន្តី ឧបយន្តិ សាគរំ។>
        text <ឯវំ នរំ អន្នបានវត្ថទទំ>
        text <សេយ្យានិ បច្ចត្ថរណស្ស ទាយកំ>
        text <បុញ្ញស្ស ធារា ឧបយន្តិ បណ្ឌិតំ>
        text <នជ្ជោ យថា វារិវហាវ សាគរន្តិ។ ទុតិយំ>
        text <យោ បុញ្ញកាមោ កុសលេ បតិដ្ឋិតោ>
        text <ភាវេតិ មគ្គំ អមតស្ស បត្តិយា>
        text <សោ ធម្មសារាធិគមោ ខយេ រតោ>
        text <ន វេធតិ មច្ចុរាជាគមនស្មិន្តិ។ តតិយំ>
        text <អភិសន្ទា តយោ វុត្តា ទុវេ មហទ្ធនេន ច>
        text <សុទ្ធំ នន្ទិយំ ភទ្ទិយំ មហានាមង្គេន តេ ទសាតិ។>
        text <យស្ស សទ្ធា តថាគតេ អចលា សុប្បតិដ្ឋិតា>
        text <សីលញ្ច យស្ស កល្យាណំ អរិយកន្តំ បសំសិតំ។>
        text <សង្ឃេ បសាទោ យស្សត្ថិ ឧជុភូតញ្ច ទស្សនំ>
        text <អទលិទ្ទោតិ តំ អាហុ អមោឃំ តស្ស ជីវិតំ។>
        text <តស្មា សទ្ធញ្ច សីលញ្ច បសាទំ ធម្មទស្សនំ>
        text <អនុយុញ្ជេថ មេធាវី សរំ ពុទ្ធានសាសនន្តិ។ បឋមំ>
        text <សគាថកំ វស្សំវុត្ថំ ធម្មទិន្នញ្ច គិលានំ>
        text <ចតុរោ ផលា បដិលាភោ វុទ្ធិ វេបុល្លតាយ ចាតិ។>
        text <មហា បុថុ វិបុល-គម្ភីរំ អប្បមត្ត-ភូរិ-ពាហុល្លំ>
        text <សីឃ-លហុ-ហាស-ជវន តិក្ខ-និព្ពេធិកាយ ចាតិ។>
    text <៣។ ទីឃាវុឧបាសកសុត្តំ>
      text <៩៩៩>, <ឯកំ សមយំ ភគវា រាជគហេ វិហរតិ វេឡុវនេ កលន្ទកនិវាបេ។ តេន ខោ បន សមយេន ទីឃាវុ ឧបាសកោ អាពាធិកោ ហោតិ ទុក្ខិតោ ពាឡ្ហគិលានោ។ អថ ខោ ទីឃាវុ ឧបាសកោ បិតរំ ជោតិកំ គហបតិំ អាមន្តេសិ ឯហិ ត្វំ គហបតិ យេន ភគវា តេនុបសង្កម ឧបសង្កមិត្វា មម វចនេន ភគវតោ បាទេ សិរសា វន្ទ ទីឃាវុ ភន្តេ ឧបាសកោ អាពាធិកោ ហោតិ ទុក្ខិតោ ពាឡ្ហគិលានោ។ សោ ភគវតោ បាទេ សិរសា វន្ទតីតិ។ ឯវញ្ច វទេហិ សាធុ កិរ ភន្តេ ភគវា យេន ទីឃាវុស្ស ឧបាសកស្ស និវេសនំ តេនុបសង្កមតុ អនុកម្បំ ឧបាទាយាតិ។ ឯវំ តាតាតិ ខោ ជោតិកោ គហបតិ ទីឃាវុស្ស ឧបាសកស្ស បដិស្សុត្វា យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នោ ខោ ជោតិកោ គហបតិ ភគវន្តំ ឯតទវោច ទីឃាវុ ភន្តេ ឧបាសកោ អាពាធិកោ ហោតិ ទុក្ខិតោ ពាឡ្ហគិលានោ។ សោ ភគវតោ បាទេ សិរសា វន្ទតិ។ ឯវញ្ច វទេតិ សាធុ កិរ ភន្តេ ភគវា យេន ទីឃាវុស្ស ឧបាសកស្ស និវេសនំ តេនុបសង្កមតុ អនុកម្បំ ឧបាទាយាតិ។ អធិវាសេសិ ភគវា តុណ្ហីភាវេន។>
      text <អថ ខោ ភគវា និវាសេត្វា បត្តចីវរមាទាយ យេន ទីឃាវុស្ស ឧបាសកស្ស និវេសនំ តេនុបសង្កមិ ឧបសង្កមិត្វា បញ្ញត្តេ អាសនេ និសីទិ។ និសជ្ជ ខោ ភគវា ទីឃាវុំ ឧបាសកំ ឯតទវោច កច្ចិ តេ ទីឃាវុ ខមនីយំ កច្ចិ យាបនីយំ។ កច្ចិ ទុក្ខា វេទនា បដិក្កមន្តិ នោ អភិក្កមន្តិ បដិក្កមោសានំ បញ្ញាយតិ នោ អភិក្កមោតិ។ ន មេ ភន្តេ ខមនីយំ ន យាបនីយំ។ ពាឡ្ហា មេ ទុក្ខា វេទនា អភិក្កមន្តិ នោ បដិក្កមន្តិ អភិក្កមោសានំ បញ្ញាយតិ នោ បដិក្កមោតិ។ តស្មាតិហ តេ ទីឃាវុ ឯវំ សិក្ខិតព្ពំ ពុទ្ធេ អវេច្ចប្បសាទេន សមន្នាគតោ ភវិស្សាមិ ឥតិបិ សោ ភគវា អរហំ សម្មាសម្ពុទ្ធោ វិជ្ជាចរណសម្បន្នោ សុគតោ លោកវិទូ អនុត្តរោ បុរិសទម្មសារថិ សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ភវិស្សាមិ អខណ្ឌេហិ…បេ។… សមាធិសំវត្តនិកេហិ។ ឯវញ្ហិ តេ ទីឃាវុ សិក្ខិតព្ពន្តិ។>
      text <យានិមានិ ភន្តេ ភគវតា ចត្តារិ សោតាបត្តិយង្គានិ ទេសិតានិ សំវិជ្ជន្តេ តេ ធម្មា មយិ អហញ្ច តេសុ ធម្មេសុ សន្ទិស្សាមិ។ អហញ្ហិ ភន្តេ ពុទ្ធេ អវេច្ចប្បសាទេន សមន្នាគតោ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ អខណ្ឌេហិ…បេ។… សមាធិសំវត្តនិកេហីតិ។ តស្មាតិហ ត្វំ ទីឃាវុ ឥមេសុ ចតូសុ សោតាបត្តិយង្គេសុ បតិដ្ឋាយ ឆ វិជ្ជាភាគិយេ ធម្មេ ឧត្តរិ ភាវេយ្យាសិ។ ឥធ ត្វំ ទីឃាវុ សព្ពសង្ខារេសុ អនិច្ចានុបស្សី វិហរាហិ អនិច្ចេ ទុក្ខសញ្ញី ទុក្ខេ អនត្តសញ្ញី បហានសញ្ញី វិរាគសញ្ញី និរោធសញ្ញីតិ។ ឯវញ្ហិ តេ ទីឃាវុ សិក្ខិតព្ពន្តិ។>
      text <យេមេ ភន្តេ ភគវតា ឆ វិជ្ជាភាគិយា ធម្មា ទេសិតា សំវិជ្ជន្តេ តេ ធម្មា មយិ អហញ្ច តេសុ ធម្មេសុ សន្ទិស្សាមិ។ អហញ្ហិ ភន្តេ សព្ពសង្ខារេសុ អនិច្ចានុបស្សី វិហរាមិ អនិច្ចេ ទុក្ខសញ្ញី ទុក្ខេ អនត្តសញ្ញី បហានសញ្ញី វិរាគសញ្ញី និរោធសញ្ញី។ អបិ ច មេ ភន្តេ ឯវំ ហោតិ មា ហេវាយំ ជោតិកោ គហបតិ មមច្ចយេន វិឃាតំ អាបជ្ជីតិ។ មា ត្វំ តាត ទីឃាវុ ឯវំ មនសាកាសិ។ ឥង្ឃ ត្វំ តាត ទីឃាវុ យទេវ តេ ភគវា អាហ តទេវ ត្វំ សាធុកំ មនសិ ករោហីតិ។>
      text <អថ ខោ ភគវា ទីឃាវុំ ឧបាសកំ ឥមិនា ឱវាទេន ឱវទិត្វា ឧដ្ឋាយាសនា បក្កាមិ។ អថ ខោ ទីឃាវុ ឧបាសកោ អចិរបក្កន្តស្ស ភគវតោ កាលមកាសិ។ អថ ខោ សម្ពហុលា ភិក្ខូ យេន ភគវា តេនុបសង្កមិំសុ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិំសុ។ ឯកមន្តំ និសិន្នា ខោ តេ ភិក្ខូ ភគវន្តំ ឯតទវោចុំ យោ សោ ភន្តេ ទីឃាវុ នាម ឧបាសកោ ភគវតា សំខិត្តេន ឱវាទេន ឱវទិតោ សោ កាលង្កតោ។ តស្ស កា គតិ កោ អភិសម្បរាយោតិ។ បណ្ឌិតោ ភិក្ខវេ ទីឃាវុ ឧបាសកោ បច្ចបាទិ ធម្មស្សានុធម្មំ ន ច មំ ធម្មាធិករណំ វិហេសេសិ។ ទីឃាវុ ភិក្ខវេ ឧបាសកោ បញ្ចន្នំ ឱរម្ភាគិយានំ សំយោជនានំ បរិក្ខយា ឱបបាតិកោ តត្ថ បរិនិព្ពាយី អនាវត្តិធម្មោ តស្មា លោកាតិ។ តតិយំ។>
    text <៤។ បឋមសារិបុត្តសុត្តំ>
      text <១០០០>, <ឯកំ សមយំ អាយស្មា ច សារិបុត្តោ អាយស្មា ច អានន្ទោ សាវត្ថិយំ វិហរន្តិ ជេតវនេ អនាថបិណ្ឌិកស្ស អារាមេ។ អថ ខោ អាយស្មា អានន្ទោ សាយន្ហសមយំ បដិសល្លានា វុដ្ឋិតោ…បេ។… ឯកមន្តំ និសិន្នោ ខោ អាយស្មា អានន្ទោ អាយស្មន្តំ សារិបុត្តំ ឯតទវោច កតិនំ នុ ខោ អាវុសោ សារិបុត្ត ធម្មានំ សមន្នាគមនហេតុ ឯវមយំ បជា ភគវតា ព្យាកតា សោតាបន្នា អវិនិបាតធម្មា និយតា សម្ពោធិបរាយណាតិ។ ចតុន្នំ ខោ អាវុសោ ធម្មានំ សមន្នាគមនហេតុ ឯវមយំ បជា ភគវតា ព្យាកតា សោតាបន្នា អវិនិបាតធម្មា និយតា សម្ពោធិបរាយណា។>
      text <កតមេសំ ចតុន្នំ។ ឥធាវុសោ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥមេសំ ខោ អាវុសោ ចតុន្នំ ធម្មានំ សមន្នាគមនហេតុ ឯវមយំ បជា ភគវតា ព្យាកតា សោតាបន្នា អវិនិបាតធម្មា និយតា សម្ពោធិបរាយណាតិ។ ចតុត្ថំ។>
    text <៥។ ទុតិយសារិបុត្តសុត្តំ>
      text <១០០១>, <អថ ខោ អាយស្មា សារិបុត្តោ យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នំ ខោ អាយស្មន្តំ សារិបុត្តំ ភគវា ឯតទវោច សោតាបត្តិយង្គំ សោតាបត្តិយង្គន្តិ ហិទំ សារិបុត្ត វុច្ចតិ។ កតមំ នុ ខោ សារិបុត្ត សោតាបត្តិយង្គន្តិ។ សប្បុរិសសំសេវោ ហិ ភន្តេ សោតាបត្តិយង្គំ សទ្ធម្មស្សវនំ សោតាបត្តិយង្គំ យោនិសោមនសិការោ សោតាបត្តិយង្គំ ធម្មានុធម្មប្បដិបត្តិ សោតាបត្តិយង្គន្តិ។ សាធុ សាធុ សារិបុត្ត។ សប្បុរិសសំសេវោ ហិ សារិបុត្ត សោតាបត្តិយង្គំ សទ្ធម្មស្សវនំ សោតាបត្តិយង្គំ យោនិសោមនសិការោ សោតាបត្តិយង្គំ ធម្មានុធម្មប្បដិបត្តិ សោតាបត្តិយង្គំ។>
      text <សោតោ សោតោតិ ហិទំ សារិបុត្ត វុច្ចតិ។ កតមោ នុ ខោ សារិបុត្ត សោតោតិ។ អយមេវ ហិ ភន្តេ អរិយោ អដ្ឋង្គិកោ មគ្គោ សោតោ សេយ្យថិទំ សម្មាទិដ្ឋិ សម្មាសង្កប្បោ សម្មាវាចា សម្មាកម្មន្តោ សម្មាអាជីវោ សម្មាវាយាមោ សម្មាសតិ សម្មាសមាធីតិ។ សាធុ សាធុ សារិបុត្ត។ អយមេវ ហិ សារិបុត្ត អរិយោ អដ្ឋង្គិកោ មគ្គោ សោតោ សេយ្យថិទំ សម្មាទិដ្ឋិ…បេ។… សម្មាសមាធិ។>
      text <សោតាបន្នោ សោតាបន្នោតិ ហិទំ សារិបុត្ត វុច្ចតិ។ កតមោ នុ ខោ សារិបុត្ត សោតាបន្នោតិ។ យោ ហិ ភន្តេ ឥមិនា អរិយេន អដ្ឋង្គិកេន មគ្គេន សមន្នាគតោ អយំ វុច្ចតិ សោតាបន្នោ ស្វាយំ អាយស្មា ឯវំនាមោ ឯវំគោត្តោតិ។ សាធុ សាធុ សារិបុត្ត។ យោ ហិ សារិបុត្ត ឥមិនា អរិយេន អដ្ឋង្គិកេន មគ្គេន សមន្នាគតោ អយំ វុច្ចតិ សោតាបន្នោ ស្វាយំ អាយស្មា ឯវំនាមោ ឯវំគោត្តោតិ។ បញ្ចមំ។>
    text <៦។ ថបតិសុត្តំ>
      text <១០០២>, <សាវត្ថិនិទានំ។ តេន ខោ បន សមយេន សម្ពហុលា ភិក្ខូ ភគវតោ ចីវរកម្មំ ករោន្តិ និដ្ឋិតចីវរោ ភគវា តេមាសច្ចយេន ចារិកំ បក្កមិស្សតីតិ។ តេន ខោ បន សមយេន ឥសិទត្តបុរាណា ថបតយោ សាធុកេ បដិវសន្តិ កេនចិទេវ ករណីយេន។ អស្សោសុំ ខោ ឥសិទត្តបុរាណា ថបតយោ សម្ពហុលា កិរ ភិក្ខូ ភគវតោ ចីវរកម្មំ ករោន្តិ និដ្ឋិតចីវរោ ភគវា តេមាសច្ចយេន ចារិកំ បក្កមិស្សតីតិ។>
      text <អថ ខោ ឥសិទត្តបុរាណា ថបតយោ មគ្គេ បុរិសំ ឋបេសុំ យទា ត្វំ អម្ភោ បុរិស បស្សេយ្យាសិ ភគវន្តំ អាគច្ឆន្តំ អរហន្តំ សម្មាសម្ពុទ្ធំ អថ អម្ហាកំ អារោចេយ្យាសីតិ។ ទ្វីហតីហំ ឋិតោ ខោ សោ បុរិសោ អទ្ទស ភគវន្តំ ទូរតោវ អាគច្ឆន្តំ។ ទិស្វាន យេន ឥសិទត្តបុរាណា ថបតយោ តេនុបសង្កមិ ឧបសង្កមិត្វា ឥសិទត្តបុរាណេ ថបតយោ ឯតទវោច អយំ សោ ភន្តេ ភគវា អាគច្ឆតិ អរហំ សម្មាសម្ពុទ្ធោ។ យស្ស ទានិ កាលំ មញ្ញថាតិ។>
      text <អថ ខោ ឥសិទត្តបុរាណា ថបតយោ យេន ភគវា តេនុបសង្កមិំសុ ឧបសង្កមិត្វា ភគវន្តំ អភិវាទេត្វា ភគវន្តំ បិដ្ឋិតោ បិដ្ឋិតោ អនុពន្ធិំសុ។ អថ ខោ ភគវា មគ្គា ឱក្កម្ម យេន អញ្ញតរំ រុក្ខមូលំ តេនុបសង្កមិ ឧបសង្កមិត្វា បញ្ញត្តេ អាសនេ និសីទិ។ ឥសិទត្តបុរាណា ថបតយោ ភគវន្តំ អភិវាទេត្វា ឯកមន្តំ និសីទិំសុ។ ឯកមន្តំ និសិន្នា ខោ តេ ឥសិទត្តបុរាណា ថបតយោ ភគវន្តំ ឯតទវោចុំ>
      text <យទា មយំ ភន្តេ ភគវន្តំ សុណាម សាវត្ថិយា កោសលេសុ ចារិកំ បក្កមិស្សតីតិ ហោតិ នោ តស្មិំ សមយេ អនត្តមនតា ហោតិ ទោមនស្សំ ទូរេ នោ ភគវា ភវិស្សតីតិ។ យទា បន មយំ ភន្តេ ភគវន្តំ សុណាម សាវត្ថិយា កោសលេសុ ចារិកំ បក្កន្តោតិ ហោតិ នោ តស្មិំ សមយេ អនត្តមនតា ហោតិ ទោមនស្សំ ទូរេ នោ ភគវាតិ។>
      text <យទា បន មយំ ភន្តេ ភគវន្តំ សុណាម កោសលេហិ មល្លេសុ ចារិកំ បក្កមិស្សតីតិ ហោតិ នោ តស្មិំ សមយេ អនត្តមនតា ហោតិ ទោមនស្សំ ទូរេ នោ ភគវា ភវិស្សតីតិ។ យទា បន មយំ ភន្តេ ភគវន្តំ សុណាម កោសលេហិ មល្លេសុ ចារិកំ បក្កន្តោតិ ហោតិ នោ តស្មិំ សមយេ អនត្តមនតា ហោតិ ទោមនស្សំ ទូរេ នោ ភគវាតិ។>
      text <យទា បន មយំ ភន្តេ ភគវន្តំ សុណាម មល្លេហិ វជ្ជីសុ ចារិកំ បក្កមិស្សតីតិ ហោតិ នោ តស្មិំ សមយេ អនត្តមនតា ហោតិ ទោមនស្សំ ទូរេ នោ ភគវា ភវិស្សតីតិ។ យទា បន មយំ ភន្តេ ភគវន្តំ សុណាម មល្លេហិ វជ្ជីសុ ចារិកំ បក្កន្តោតិ ហោតិ នោ តស្មិំ សមយេ អនត្តមនតា ហោតិ ទោមនស្សំ ទូរេ នោ ភគវាតិ។>
      text <យទា បន មយំ ភន្តេ ភគវន្តំ សុណាម វជ្ជីហិ កាសីសុ ចារិកំ បក្កមិស្សតីតិ ហោតិ នោ តស្មិំ សមយេ អនត្តមនតា ហោតិ ទោមនស្សំ ទូរេ នោ ភគវា ភវិស្សតីតិ។ យទា បន មយំ ភន្តេ ភគវន្តំ សុណាម វជ្ជីហិ កាសីសុ ចារិកំ បក្កន្តោតិ ហោតិ នោ តស្មិំ សមយេ អនត្តមនតា ហោតិ ទោមនស្សំ ទូរេ នោ ភគវាតិ។>
      text <យទា បន មយំ ភន្តេ ភគវន្តំ សុណាម កាសីហិ មាគធេ ចារិកំ បក្កមិស្សតីតិ ហោតិ នោ តស្មិំ សមយេ អនត្តមនតា ហោតិ ទោមនស្សំ ទូរេ នោ ភគវា ភវិស្សតីតិ។ យទា បន មយំ ភន្តេ ភគវន្តំ សុណាម កាសីហិ មាគធេ ចារិកំ បក្កន្តោតិ ហោតិ អនប្បកា នោ តស្មិំ សមយេ អនត្តមនតា ហោតិ អនប្បកំ ទោមនស្សំ ទូរេ នោ ភគវាតិ។>
      text <យទា បន មយំ ភន្តេ ភគវន្តំ សុណាម មាគធេហិ កាសីសុ ចារិកំ បក្កមិស្សតីតិ ហោតិ នោ តស្មិំ សមយេ អត្តមនតា ហោតិ សោមនស្សំ អាសន្នេ នោ ភគវា ភវិស្សតីតិ។ យទា បន មយំ ភន្តេ ភគវន្តំ សុណាម មាគធេហិ កាសីសុ ចារិកំ បក្កន្តោតិ ហោតិ នោ តស្មិំ សមយេ អត្តមនតា ហោតិ សោមនស្សំ អាសន្នេ នោ ភគវាតិ។>
      text <យទា បន មយំ ភន្តេ ភគវន្តំ សុណាម កាសីហិ វជ្ជីសុ ចារិកំ បក្កមិស្សតីតិ ហោតិ នោ តស្មិំ សមយេ អត្តមនតា ហោតិ សោមនស្សំ អាសន្នេ នោ ភគវា ភវិស្សតីតិ។ យទា បន មយំ ភន្តេ ភគវន្តំ សុណាម កាសីហិ វជ្ជីសុ ចារិកំ បក្កន្តោតិ ហោតិ នោ តស្មិំ សមយេ អត្តមនតា ហោតិ សោមនស្សំ អាសន្នេ នោ ភគវាតិ។>
      text <យទា បន មយំ ភន្តេ ភគវន្តំ សុណាម វជ្ជីហិ មល្លេសុ ចារិកំ បក្កមិស្សតីតិ ហោតិ នោ តស្មិំ សមយេ អត្តមនតា ហោតិ សោមនស្សំ អាសន្នេ នោ ភគវា ភវិស្សតីតិ។ យទា បន មយំ ភន្តេ ភគវន្តំ សុណាម វជ្ជីហិ មល្លេសុ ចារិកំ បក្កន្តោតិ ហោតិ នោ តស្មិំ សមយេ អត្តមនតា ហោតិ សោមនស្សំ អាសន្នេ នោ ភគវាតិ។>
      text <យទា បន មយំ ភន្តេ ភគវន្តំ សុណាម មល្លេហិ កោសលេ ចារិកំ បក្កមិស្សតីតិ ហោតិ នោ តស្មិំ សមយេ អត្តមនតា ហោតិ សោមនស្សំ អាសន្នេ នោ ភគវា ភវិស្សតីតិ។ យទា បន មយំ ភន្តេ ភគវន្តំ សុណាម មល្លេហិ កោសលេ ចារិកំ បក្កន្តោតិ ហោតិ នោ តស្មិំ សមយេ អត្តមនតា ហោតិ សោមនស្សំ អាសន្នេ នោ ភគវាតិ។>
      text <យទា បន មយំ ភន្តេ ភគវន្តំ សុណាម កោសលេហិ សាវត្ថិំ ចារិកំ បក្កមិស្សតីតិ ហោតិ នោ តស្មិំ សមយេ អត្តមនតា ហោតិ សោមនស្សំ អាសន្នេ នោ ភគវា ភវិស្សតីតិ។ យទា បន មយំ ភន្តេ ភគវន្តំ សុណាម សាវត្ថិយំ វិហរតិ ជេតវនេ អនាថបិណ្ឌិកស្ស អារាមេតិ ហោតិ អនប្បកា នោ តស្មិំ សមយេ អត្តមនតា ហោតិ អនប្បកំ សោមនស្សំ អាសន្នេ នោ ភគវាតិ។>
      text <តស្មាតិហ ថបតយោ សម្ពាធោ ឃរាវាសោ រជាបថោ អព្ភោកាសោ បព្ពជ្ជា។ អលញ្ច បន វោ ថបតយោ អប្បមាទាយាតិ។ អត្ថិ ខោ នោ ភន្តេ ឯតម្ហា សម្ពាធា អញ្ញោ សម្ពាធោ សម្ពាធតរោ ចេវ សម្ពាធសង្ខាតតរោ ចាតិ។ កតមោ បន វោ ថបតយោ ឯតម្ហា សម្ពាធា អញ្ញោ សម្ពាធោ សម្ពាធតរោ ចេវ សម្ពាធសង្ខាតតរោ ចាតិ។>
      text <ឥធ មយំ ភន្តេ យទា រាជា បសេនទិ កោសលោ ឧយ្យានភូមិំ និយ្យាតុកាមោ ហោតិ យេ តេ រញ្ញោ បសេនទិស្ស កោសលស្ស នាគា ឱបវយ្ហា តេ កប្បេត្វា យា តា រញ្ញោ បសេនទិស្ស កោសលស្ស បជាបតិយោ បិយា មនាបា តា ឯកំ បុរតោ ឯកំ បច្ឆតោ និសីទាបេម។ តាសំ ខោ បន ភន្តេ ភគិនីនំ ឯវរូបោ គន្ធោ ហោតិ សេយ្យថាបិ នាម គន្ធករណ្ឌកស្ស តាវទេវ វិវរិយមានស្ស យថា តំ រាជកញ្ញានំ គន្ធេន វិភូសិតានំ។ តាសំ ខោ បន ភន្តេ ភគិនីនំ ឯវរូបោ កាយសម្ផស្សោ ហោតិ សេយ្យថាបិ នាម តូលបិចុនោ វា កប្បាសបិចុនោ វា យថា តំ រាជកញ្ញានំ សុខេធិតានំ។ តស្មិំ ខោ បន ភន្តេ សមយេ នាគោបិ រក្ខិតព្ពោ ហោតិ តាបិ ភគិនិយោ រក្ខិតព្ពា ហោន្តិ អត្តាបិ រក្ខិតព្ពោ ហោតិ។ ន ខោ បន មយំ ភន្តេ អភិជានាម តាសុ ភគិនីសុ បាបកំ ចិត្តំ ឧប្បាទេតា។ អយំ ខោ នោ ភន្តេ ឯតម្ហា សម្ពាធា អញ្ញោ សម្ពាធោ សម្ពាធតរោ ចេវ សម្ពាធសង្ខាតតរោ ចាតិ។>
      text <តស្មាតិហ ថបតយោ សម្ពាធោ ឃរាវាសោ រជាបថោ អព្ភោកាសោ បព្ពជ្ជា។ អលញ្ច បន វោ ថបតយោ អប្បមាទាយ។ ចតូហិ ខោ ថបតយោ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោ។>
      text <កតមេហិ ចតូហិ។ ឥធ ថបតយោ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… វិគតមលមច្ឆេរេន ចេតសា អជ្ឈាគារំ វសតិ មុត្តចាគោ បយតបាណិ វោស្សគ្គរតោ យាចយោគោ ទានសំវិភាគរតោ។ ឥមេហិ ខោ ថបតយោ ចតូហិ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោ។>
      text <តុម្ហេ ខោ ថបតយោ ពុទ្ធេ អវេច្ចប្បសាទេន សមន្នាគតា ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… យំ ខោ បន កិញ្ចិ កុលេ ទេយ្យធម្មំ សព្ពំ តំ អប្បដិវិភត្តំ សីលវន្តេហិ កល្យាណធម្មេហិ។ តំ កិំ មញ្ញថ ថបតយោ កតិវិធា តេ កោសលេសុ មនុស្សា យេ តុម្ហាកំ សមសមា យទិទំ ទានសំវិភាគេតិ។ លាភា នោ ភន្តេ សុលទ្ធំ នោ ភន្តេ។ យេសំ នោ ភគវា ឯវំ បជានាតីតិ។ ឆដ្ឋំ។>
    text <៧។ វេឡុទ្វារេយ្យសុត្តំ>
      text <១០០៣>, <ឯវំ មេ សុតំ ឯកំ សមយំ ភគវា កោសលេសុ ចារិកំ ចរមានោ មហតា ភិក្ខុសង្ឃេន សទ្ធិំ យេន វេឡុទ្វារំ នាម កោសលានំ ព្រាហ្មណគាមោ តទវសរិ។ អស្សោសុំ ខោ តេ វេឡុទ្វារេយ្យកា ព្រាហ្មណគហបតិកា សមណោ ខលុ ភោ គោតមោ សក្យបុត្តោ សក្យកុលា បព្ពជិតោ កោសលេសុ ចារិកំ ចរមានោ មហតា ភិក្ខុសង្ឃេន សទ្ធិំ វេឡុទ្វារំ អនុប្បត្តោ។ តំ ខោ បន ភវន្តំ គោតមំ ឯវំ កល្យាណោ កិត្តិសទ្ទោ អព្ភុគ្គតោ ឥតិបិ សោ ភគវា អរហំ សម្មាសម្ពុទ្ធោ វិជ្ជាចរណសម្បន្នោ សុគតោ លោកវិទូ អនុត្តរោ បុរិសទម្មសារថិ សត្ថា ទេវមនុស្សានំ ពុទ្ធោ ភគវា។ សោ ឥមំ លោកំ សទេវកំ សមារកំ សព្រហ្មកំ សស្សមណព្រាហ្មណិំ បជំ សទេវមនុស្សំ សយំ អភិញ្ញា សច្ឆិកត្វា បវេទេតិ។ សោ ធម្មំ ទេសេតិ អាទិកល្យាណំ មជ្ឈេកល្យាណំ បរិយោសានកល្យាណំ សាត្ថំ សព្យញ្ជនំ កេវលបរិបុណ្ណំ បរិសុទ្ធំ ព្រហ្មចរិយំ បកាសេតិ។ សាធុ ខោ បន តថារូបានំ អរហតំ ទស្សនំ ហោតីតិ។>
      text <អថ ខោ តេ វេឡុទ្វារេយ្យកា ព្រាហ្មណគហបតិកា យេន ភគវា តេនុបសង្កមិំសុ ឧបសង្កមិត្វា អប្បេកច្ចេ ភគវន្តំ អភិវាទេត្វា ឯកមន្តំ និសីទិំសុ។ អប្បេកច្ចេ ភគវតា សទ្ធិំ សម្មោទិំសុ សម្មោទនីយំ កថំ សារណីយំ វីតិសារេត្វា ឯកមន្តំ និសីទិំសុ។ អប្បេកច្ចេ យេន ភគវា តេនញ្ជលិំ បណាមេត្វា ឯកមន្តំ និសីទិំសុ។ អប្បេកច្ចេ ភគវតោ សន្តិកេ នាមគោត្តំ សាវេត្វា ឯកមន្តំ និសីទិំសុ។ អប្បេកច្ចេ តុណ្ហីភូតា ឯកមន្តំ និសីទិំសុ។ ឯកមន្តំ និសិន្នា ខោ តេ វេឡុទ្វារេយ្យកា ព្រាហ្មណគហបតិកា ភគវន្តំ ឯតទវោចុំ មយំ ភោ គោតម ឯវំកាមា ឯវំឆន្ទា ឯវំអធិប្បាយា បុត្តសម្ពាធសយនំ អជ្ឈាវសេយ្យាម កាសិកចន្ទនំ បច្ចនុភវេយ្យាម មាលាគន្ធវិលេបនំ ធារេយ្យាម ជាតរូបរជតំ សាទិយេយ្យាម កាយស្ស ភេទា បរំ មរណា សុគតិំ សគ្គំ លោកំ ឧបបជ្ជេយ្យាម។ តេសំ នោ ភវំ គោតមោ អម្ហាកំ ឯវំកាមានំ ឯវំឆន្ទានំ ឯវំអធិប្បាយានំ តថា ធម្មំ ទេសេតុ យថា មយំ បុត្តសម្ពាធសយនំ អជ្ឈាវសេយ្យាម…បេ។… សុគតិំ សគ្គំ លោកំ ឧបបជ្ជេយ្យាមាតិ។>
      text <អត្តូបនាយិកំ វោ គហបតយោ ធម្មបរិយាយំ ទេសេស្សាមិ។ តំ សុណាថ សាធុកំ មនសិ ករោថ ភាសិស្សាមីតិ។ ឯវំ ភោតិ ខោ តេ វេឡុទ្វារេយ្យកា ព្រាហ្មណគហបតិកា ភគវតោ បច្ចស្សោសុំ។ ភគវា ឯតទវោច>
      text <កតមោ ច គហបតយោ អត្តុបនាយិកោ ធម្មបរិយាយោ។ ឥធ គហបតយោ អរិយសាវកោ ឥតិ បដិសញ្ចិក្ខតិ អហំ ខោស្មិ ជីវិតុកាមោ អមរិតុកាមោ សុខកាមោ ទុក្ខប្បដិកូលោ។ យោ ខោ មំ ជីវិតុកាមំ អមរិតុកាមំ សុខកាមំ ទុក្ខប្បដិកូលំ ជីវិតា វោរោបេយ្យ ន មេតំ អស្ស បិយំ មនាបំ។ អហញ្ចេវ ខោ បន បរំ ជីវិតុកាមំ អមរិតុកាមំ សុខកាមំ ទុក្ខប្បដិកូលំ ជីវិតា វោរោបេយ្យំ បរស្សបិ តំ អស្ស អប្បិយំ អមនាបំ។ យោ ខោ ម្យាយំ ធម្មោ អប្បិយោ អមនាបោ បរស្ស បេសោ ធម្មោ អប្បិយោ អមនាបោ។ យោ ខោ ម្យាយំ ធម្មោ អប្បិយោ អមនាបោ កថាហំ បរំ តេន សំយោជេយ្យន្តិ។ សោ ឥតិ បដិសង្ខាយ អត្តនា ច បាណាតិបាតា បដិវិរតោ ហោតិ បរញ្ច បាណាតិបាតា វេរមណិយា សមាទបេតិ បាណាតិបាតា វេរមណិយា ច វណ្ណំ ភាសតិ។ ឯវមស្សាយំ កាយសមាចារោ តិកោដិបរិសុទ្ធោ ហោតិ។>
      text <បុន ចបរំ គហបតយោ អរិយសាវកោ ឥតិ បដិសញ្ចិក្ខតិ យោ ខោ មេ អទិន្នំ ថេយ្យសង្ខាតំ អាទិយេយ្យ ន មេតំ អស្ស បិយំ មនាបំ។ អហញ្ចេវ ខោ បន បរស្ស អទិន្នំ ថេយ្យសង្ខាតំ អាទិយេយ្យំ បរស្សបិ តំ អស្ស អប្បិយំ អមនាបំ។ យោ ខោ ម្យាយំ ធម្មោ អប្បិយោ អមនាបោ បរស្ស បេសោ ធម្មោ អប្បិយោ អមនាបោ។ យោ ខោ ម្យាយំ ធម្មោ អប្បិយោ អមនាបោ កថាហំ បរំ តេន សំយោជេយ្យន្តិ។ សោ ឥតិ បដិសង្ខាយ អត្តនា ច អទិន្នាទានា បដិវិរតោ ហោតិ បរញ្ច អទិន្នាទានា វេរមណិយា សមាទបេតិ អទិន្នាទានា វេរមណិយា ច វណ្ណំ ភាសតិ។ ឯវមស្សាយំ កាយសមាចារោ តិកោដិបរិសុទ្ធោ ហោតិ។>
      text <បុន ចបរំ គហបតយោ អរិយសាវកោ ឥតិ បដិសញ្ចិក្ខតិ យោ ខោ មេ ទារេសុ ចារិត្តំ អាបជ្ជេយ្យ ន មេតំ អស្ស បិយំ មនាបំ។ អហញ្ចេវ ខោ បន បរស្ស ទារេសុ ចារិត្តំ អាបជ្ជេយ្យំ បរស្សបិ តំ អស្ស អប្បិយំ អមនាបំ។ យោ ខោ ម្យាយំ ធម្មោ អប្បិយោ អមនាបោ បរស្ស បេសោ ធម្មោ អប្បិយោ អមនាបោ។ យោ ខោ ម្យាយំ ធម្មោ អប្បិយោ អមនាបោ កថាហំ បរំ តេន សំយោជេយ្យន្តិ។ សោ ឥតិ បដិសង្ខាយ អត្តនា ច កាមេសុមិច្ឆាចារា បដិវិរតោ ហោតិ បរញ្ច កាមេសុមិច្ឆាចារា វេរមណិយា សមាទបេតិ កាមេសុមិច្ឆាចារា វេរមណិយា ច វណ្ណំ ភាសតិ។ ឯវមស្សាយំ កាយសមាចារោ តិកោដិបរិសុទ្ធោ ហោតិ។>
      text <បុន ចបរំ គហបតយោ អរិយសាវកោ ឥតិ បដិសញ្ចិក្ខតិ យោ ខោ មេ មុសាវាទេន អត្ថំ ភញ្ជេយ្យ ន មេតំ អស្ស បិយំ មនាបំ។ អហញ្ចេវ ខោ បន បរស្ស មុសាវាទេន អត្ថំ ភញ្ជេយ្យំ បរស្សបិ តំ អស្ស អប្បិយំ អមនាបំ។ យោ ខោ ម្យាយំ ធម្មោ អប្បិយោ អមនាបោ បរស្ស បេសោ ធម្មោ អប្បិយោ អមនាបោ។ យោ ខោ ម្យាយំ ធម្មោ អប្បិយោ អមនាបោ កថាហំ បរំ តេន សំយោជេយ្យន្តិ។ សោ ឥតិ បដិសង្ខាយ អត្តនា ច មុសាវាទា បដិវិរតោ ហោតិ បរញ្ច មុសាវាទា វេរមណិយា សមាទបេតិ មុសាវាទា វេរមណិយា ច វណ្ណំ ភាសតិ។ ឯវមស្សាយំ វចីសមាចារោ តិកោដិបរិសុទ្ធោ ហោតិ។>
      text <បុន ចបរំ គហបតយោ អរិយសាវកោ ឥតិ បដិសញ្ចិក្ខតិ យោ ខោ មំ បិសុណាយ វាចាយ មិត្តេ ភិន្ទេយ្យ ន មេតំ អស្ស បិយំ មនាបំ។ អហញ្ចេវ ខោ បន បរំ បិសុណាយ វាចាយ មិត្តេ ភិន្ទេយ្យំ បរស្សបិ តំ អស្ស អប្បិយំ អមនាបំ…បេ។… ឯវមស្សាយំ វចីសមាចារោ តិកោដិបរិសុទ្ធោ ហោតិ។>
      text <បុន ចបរំ គហបតយោ អរិយសាវកោ ឥតិ បដិសញ្ចិក្ខតិ យោ ខោ មំ ផរុសាយ វាចាយ សមុទាចរេយ្យ ន មេតំ អស្ស បិយំ មនាបំ។ អហញ្ចេវ ខោ បន បរំ ផរុសាយ វាចាយ សមុទាចរេយ្យំ បរស្សបិ តំ អស្ស អប្បិយំ អមនាបំ។ យោ ខោ ម្យាយំ ធម្មោ…បេ។… ឯវមស្សាយំ វចីសមាចារោ តិកោដិបរិសុទ្ធោ ហោតិ។>
      text <បុន ចបរំ គហបតយោ អរិយសាវកោ ឥតិ បដិសញ្ចិក្ខតិ យោ ខោ មំ សម្ផភាសេន សម្ផប្បលាបភាសេន សមុទាចរេយ្យ ន មេតំ អស្ស បិយំ មនាបំ។ អហញ្ចេវ ខោ បន បរំ សម្ផភាសេន សម្ផប្បលាបភាសេន សមុទាចរេយ្យំ បរស្សបិ តំ អស្ស អប្បិយំ អមនាបំ។ យោ ខោ ម្យាយំ ធម្មោ អប្បិយោ អមនាបោ បរស្ស បេសោ ធម្មោ អប្បិយោ អមនាបោ។ យោ ខោ ម្យាយំ ធម្មោ អប្បិយោ អមនាបោ កថាហំ បរំ តេន សំយោជេយ្យន្តិ។ សោ ឥតិ បដិសង្ខាយ អត្តនា ច សម្ផប្បលាបា បដិវិរតោ ហោតិ បរញ្ច សម្ផប្បលាបា វេរមណិយា សមាទបេតិ សម្ផប្បលាបា វេរមណិយា ច វណ្ណំ ភាសតិ។ ឯវមស្សាយំ វចីសមាចារោ តិកោដិបរិសុទ្ធោ ហោតិ។>
      text <សោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ ធម្មេ …បេ។… សង្ឃេ អវេច្ចប្បសាទេន សមន្នាគតោ ហោតិ សុប្បដិបន្នោ ភគវតោ សាវកសង្ឃោ…បេ។… អនុត្តរំ បុញ្ញក្ខេត្តំ លោកស្សាតិ។ អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ យតោ ខោ គហបតយោ អរិយសាវកោ ឥមេហិ សត្តហិ សទ្ធម្មេហិ សមន្នាគតោ ហោតិ ឥមេហិ ចតូហិ អាកង្ខិយេហិ ឋានេហិ សោ អាកង្ខមានោ អត្តនាវ អត្តានំ ព្យាករេយ្យ ខីណនិរយោម្ហិ ខីណតិរច្ឆានយោនិ ខីណបេត្តិវិសយោ ខីណាបាយទុគ្គតិវិនិបាតោ សោតាបន្នោហមស្មិ អវិនិបាតធម្មោ និយតោ សម្ពោធិបរាយណោតិ។>
      text <ឯវំ វុត្តេ វេឡុទ្វារេយ្យកា ព្រាហ្មណគហបតិកា ភគវន្តំ ឯតទវោចុំ អភិក្កន្តំ ភោ គោតម…បេ។… ឯតេ មយំ ភវន្តំ គោតមំ សរណំ គច្ឆាម ធម្មញ្ច ភិក្ខុសង្ឃញ្ច។ ឧបាសកេ នោ ភវំ គោតមោ ធារេតុ អជ្ជតគ្គេ បាណុបេតេ សរណំ គតេតិ។ សត្តមំ។>
    text <៨។ បឋមគិញ្ជកាវសថសុត្តំ>
      text <១០០៤>, <ឯវំ មេ សុតំ ឯកំ សមយំ ភគវា ញាតិកេ វិហរតិ គិញ្ជកាវសថេ។ អថ ខោ អាយស្មា អានន្ទោ យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នោ ខោ អាយស្មា អានន្ទោ ភគវន្តំ ឯតទវោច>
      text <សាឡ្ហោ នាម ភន្តេ ភិក្ខុ កាលង្កតោ តស្ស កា គតិ កោ អភិសម្បរាយោ។ នន្ទា នាម ភន្តេ ភិក្ខុនី កាលង្កតា តស្សា កា គតិ កោ អភិសម្បរាយោ។ សុទត្តោ នាម ភន្តេ ឧបាសកោ កាលង្កតោ តស្ស កា គតិ កោ អភិសម្បរាយោ។ សុជាតា នាម ភន្តេ ឧបាសិកា កាលង្កតា តស្សា កា គតិ កោ អភិសម្បរាយោតិ។>
      text <សាឡ្ហោ អានន្ទ ភិក្ខុ កាលង្កតោ អាសវានំ ខយា អនាសវំ ចេតោវិមុត្តិំ បញ្ញាវិមុត្តិំ ទិដ្ឋេវ ធម្មេ សយំ អភិញ្ញា សច្ឆិកត្វា ឧបសម្បជ្ជ វិហាសិ។ នន្ទា អានន្ទ ភិក្ខុនី កាលង្កតា បញ្ចន្នំ ឱរម្ភាគិយានំ សំយោជនានំ បរិក្ខយា ឱបបាតិកា តត្ថ បរិនិព្ពាយិនី អនាវត្តិធម្មា តស្មា លោកា។ សុទត្តោ អានន្ទ ឧបាសកោ កាលង្កតោ តិណ្ណំ សំយោជនានំ បរិក្ខយា រាគទោសមោហានំ តនុត្តា សកទាគាមី សកិទេវ ឥមំ លោកំ អាគន្ត្វា ទុក្ខស្សន្តំ ករិស្សតិ។ សុជាតា អានន្ទ ឧបាសិកា កាលង្កតា តិណ្ណំ សំយោជនានំ បរិក្ខយា សោតាបន្នា អវិនិបាតធម្មា និយតា សម្ពោធិបរាយណា។>
      text <អនច្ឆរិយំ ខោ បនេតំ អានន្ទ យំ មនុស្សភូតោ កាលំ ករេយ្យ តស្មិំ តស្មិំ ចេ មំ កាលង្កតេ ឧបសង្កមិត្វា ឯតមត្ថំ បដិបុច្ឆិស្សថ។ វិហេសា បេសា អានន្ទ អស្ស តថាគតស្ស។ តស្មាតិហានន្ទ ធម្មាទាសំ នាម ធម្មបរិយាយំ ទេសេស្សាមិ យេន សមន្នាគតោ អរិយសាវកោ អាកង្ខមានោ អត្តនាវ អត្តានំ ព្យាករេយ្យ ខីណនិរយោម្ហិ ខីណតិរច្ឆានយោនិ ខីណបេត្តិវិសយោ ខីណាបាយទុគ្គតិវិនិបាតោ សោតាបន្នោហមស្មិ អវិនិបាតធម្មោ និយតោ សម្ពោធិបរាយណោ។>
      text <កតមោ ច សោ អានន្ទ ធម្មាទាសោ ធម្មបរិយាយោ យេន សមន្នាគតោ អរិយសាវកោ អាកង្ខមានោ អត្តនាវ អត្តានំ ព្យាករេយ្យ ខីណនិរយោម្ហិ ខីណតិរច្ឆានយោនិ ខីណបេត្តិវិសយោ ខីណាបាយទុគ្គតិវិនិបាតោ សោតាបន្នោហមស្មិ អវិនិបាតធម្មោ និយតោ សម្ពោធិបរាយណោ។>
      text <ឥធ អានន្ទ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ អយំ ខោ សោ អានន្ទ ធម្មាទាសោ ធម្មបរិយាយោ យេន សមន្នាគតោ អរិយសាវកោ អាកង្ខមានោ អត្តនាវ អត្តានំ ព្យាករេយ្យ ខីណនិរយោម្ហិ ខីណតិរច្ឆានយោនិ ខីណបេត្តិវិសយោ ខីណាបាយទុគ្គតិវិនិបាតោ សោតាបន្នោហមស្មិ អវិនិបាតធម្មោ និយតោ សម្ពោធិបរាយណោតិ។ អដ្ឋមំ។>
      text <តីណិបិ សុត្តន្តានិ ឯកនិទានានិ។>
    text <៩។ ទុតិយគិញ្ជកាវសថសុត្តំ>
      text <១០០៥>, <ឯកមន្តំ និសិន្នោ ខោ អាយស្មា អានន្ទោ ភគវន្តំ ឯតទវោច អសោកោ នាម ភន្តេ ភិក្ខុ កាលង្កតោ តស្ស កា គតិ កោ អភិសម្បរាយោ។ អសោកា នាម ភន្តេ ភិក្ខុនី កាលង្កតា…បេ។… អសោកោ នាម ភន្តេ ឧបាសកោ កាលង្កតោ…បេ។… អសោកា នាម ភន្តេ ឧបាសិកា កាលង្កតា តស្សា កា គតិ កោ អភិសម្បរាយោតិ។>
      text <អសោកោ អានន្ទ ភិក្ខុ កាលង្កតោ អាសវានំ ខយា អនាសវំ ចេតោវិមុត្តិំ បញ្ញាវិមុត្តិំ ទិដ្ឋេវ ធម្មេ សយំ អភិញ្ញា សច្ឆិកត្វា ឧបសម្បជ្ជ វិហាសិ…បេ។… បុរិមវេយ្យាករណេន ឯកនិទានំ។>
      text <អយំ ខោ សោ អានន្ទ ធម្មាទាសោ ធម្មបរិយាយោ យេន សមន្នាគតោ អរិយសាវកោ អាកង្ខមានោ អត្តនាវ អត្តានំ ព្យាករេយ្យ ខីណនិរយោម្ហិ ខីណតិរច្ឆានយោនិ ខីណបេត្តិវិសយោ ខីណាបាយទុគ្គតិវិនិបាតោ សោតាបន្នោហមស្មិ អវិនិបាតធម្មោ និយតោ សម្ពោធិបរាយណោតិ។ នវមំ។>
    text <១០។ តតិយគិញ្ជកាវសថសុត្តំ>
      text <១០០៦>, <ឯកមន្តំ និសិន្នោ ខោ អាយស្មា អានន្ទោ ភគវន្តំ ឯតទវោច កក្កដោ នាម ភន្តេ ញាតិកេ ឧបាសកោ កាលង្កតោ តស្ស កា គតិ កោ អភិសម្បរាយោ។ កឡិភោ នាម ភន្តេ ញាតិកេ ឧបាសកោ…បេ។… និកតោ នាម ភន្តេ ញាតិកេ ឧបាសកោ…បេ។… កដិស្សហោ នាម ភន្តេ ញាតិកេ ឧបាសកោ…បេ។… តុដ្ឋោ នាម ភន្តេ ញាតិកេ ឧបាសកោ…បេ។… សន្តុដ្ឋោ នាម ភន្តេ ញាតិកេ ឧបាសកោ…បេ។… ភទ្ទោ នាម ភន្តេ ញាតិកេ ឧបាសកោ…បេ។… សុភទ្ទោ នាម ភន្តេ ញាតិកេ ឧបាសកោ កាលង្កតោ តស្ស កា គតិ កោ អភិសម្បរាយោតិ។>
      text <កក្កដោ អានន្ទ ឧបាសកោ កាលង្កតោ បញ្ចន្នំ ឱរម្ភាគិយានំ សំយោជនានំ បរិក្ខយា ឱបបាតិកោ តត្ថ បរិនិព្ពាយី អនាវត្តិធម្មោ តស្មា លោកា។ កឡិភោ អានន្ទ …បេ។… និកតោ អានន្ទ…បេ។… កដិស្សហោ អានន្ទ …បេ។… តុដ្ឋោ អានន្ទ…បេ។… សន្តុដ្ឋោ អានន្ទ…បេ។… ភទ្ទោ អានន្ទ…បេ។… សុភទ្ទោ អានន្ទ ឧបាសកោ កាលង្កតោ បញ្ចន្នំ ឱរម្ភាគិយានំ សំយោជនានំ បរិក្ខយា ឱបបាតិកោ តត្ថ បរិនិព្ពាយី អនាវត្តិធម្មោ តស្មា លោកា។ សព្ពេ ឯកគតិកា កាតព្ពា។>
      text <បរោបញ្ញាស អានន្ទ ញាតិកេ ឧបាសកា កាលង្កតា បញ្ចន្នំ ឱរម្ភាគិយានំ សំយោជនានំ បរិក្ខយា ឱបបាតិកា តត្ថ បរិនិព្ពាយិនោ អនាវត្តិធម្មា តស្មា លោកា។ សាធិកនវុតិ អានន្ទ ញាតិកេ ឧបាសកា កាលង្កតា តិណ្ណំ សំយោជនានំ បរិក្ខយា រាគទោសមោហានំ តនុត្តា សកទាគាមិនោ សកិទេវ ឥមំ លោកំ អាគន្ត្វា ទុក្ខស្សន្តំ ករិស្សន្តិ។ ឆាតិរេកានិ ខោ អានន្ទ បញ្ចសតានិ ញាតិកេ ឧបាសកា កាលង្កតា តិណ្ណំ សំយោជនានំ បរិក្ខយា សោតាបន្នា អវិនិបាតធម្មា និយតា សម្ពោធិបរាយណា។>
      text <អនច្ឆរិយំ ខោ បនេតំ អានន្ទ យំ មនុស្សភូតោ កាលំ ករេយ្យ តស្មិំ តស្មិំ ចេ មំ កាលង្កតេ ឧបសង្កមិត្វា ឯតមត្ថំ បដិបុច្ឆិស្សថ។ វិហេសា បេសា អានន្ទ អស្ស តថាគតស្ស។ តស្មាតិហានន្ទ ធម្មាទាសំ នាម ធម្មបរិយាយំ ទេសេស្សាមិ យេន សមន្នាគតោ អរិយសាវកោ អាកង្ខមានោ អត្តនាវ អត្តានំ ព្យាករេយ្យ ខីណនិរយោម្ហិ ខីណតិរច្ឆានយោនិ ខីណបេត្តិវិសយោ ខីណាបាយទុគ្គតិវិនិបាតោ សោតាបន្នោហមស្មិ អវិនិបាតធម្មោ និយតោ សម្ពោធិបរាយណោ។>
      text <កតមោ ច សោ អានន្ទ ធម្មាទាសោ ធម្មបរិយាយោ យេន សមន្នាគតោ អរិយសាវកោ អាកង្ខមានោ អត្តនាវ អត្តានំ ព្យាករេយ្យ ខីណនិរយោម្ហិ ខីណតិរច្ឆានយោនិ ខីណបេត្តិវិសយោ ខីណាបាយទុគ្គតិវិនិបាតោ សោតាបន្នោហមស្មិ អវិនិបាតធម្មោ និយតោ សម្ពោធិបរាយណោ។>
      text <ឥធានន្ទ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ អយំ ខោ សោ អានន្ទ ធម្មាទាសោ ធម្មបរិយាយោ យេន សមន្នាគតោ អរិយសាវកោ អាកង្ខមានោ អត្តនាវ អត្តានំ ព្យាករេយ្យ ខីណនិរយោម្ហិ ខីណតិរច្ឆានយោនិ ខីណបេត្តិវិសយោ ខីណាបាយទុគ្គតិវិនិបាតោ សោតាបន្នោហមស្មិ អវិនិបាតធម្មោ និយតោ សម្ពោធិបរាយណោតិ។ ទសមំ។>
      stand <វេឡុទ្វារវគ្គោ បឋមោ។>
      text <តស្សុទ្ទានំ>
  text <២។ រាជការាមវគ្គោ>
    text <១។ សហស្សភិក្ខុនិសង្ឃសុត្តំ>
      text <១០០៧>, <ឯកំ សមយំ ភគវា សាវត្ថិយំ វិហរតិ រាជការាមេ។ អថ ខោ សហស្សភិក្ខុនិសង្ឃោ យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ អដ្ឋាសិ។ ឯកមន្តំ ឋិតា ខោ តា ភិក្ខុនិយោ ភគវា ឯតទវោច>
      text <ចតូហិ ខោ ភិក្ខុនិយោ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោ។ កតមេហិ ចតូហិ។ ឥធ ភិក្ខុនិយោ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ …បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥមេហិ ខោ ភិក្ខុនិយោ ចតូហិ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោតិ។ បឋមំ។>
    text <២។ ព្រាហ្មណសុត្តំ>
      text <១០០៨>, <សាវត្ថិនិទានំ។ ព្រាហ្មណា ភិក្ខវេ ឧទយគាមិនិំ នាម បដិបទំ បញ្ញបេន្តិ។ តេ សាវកំ ឯវំ សមាទបេន្តិ ឯហិ ត្វំ អម្ភោ បុរិស កាលស្សេវ ឧដ្ឋាយ បាចីនមុខោ យាហិ។ សោ ត្វំ មា សោព្ភំ បរិវជ្ជេហិ មា បបាតំ មា ខាណុំ មា កណ្ឌកឋានំ មា ចន្ទនិយំ មា ឱឡិគល្លំ។ យត្ថ បបតេយ្យាសិ តត្ថេវ មរណំ អាគមេយ្យាសិ។ ឯវំ ត្វំ អម្ភោ បុរិស កាយស្ស ភេទា បរំ មរណា សុគតិំ សគ្គំ លោកំ ឧបបជ្ជិស្សសីតិ។>
      text <តំ ខោ បនេតំ ភិក្ខវេ ព្រាហ្មណានំ ពាលគមនមេតំ មូឡ្ហគមនមេតំ ន និព្ពិទាយ ន វិរាគាយ ន និរោធាយ ន ឧបសមាយ ន អភិញ្ញាយ ន សម្ពោធាយ ន និព្ពានាយ សំវត្តតិ។ អហញ្ច ខោ ភិក្ខវេ អរិយស្ស វិនយេ ឧទយគាមិនិំ បដិបទំ បញ្ញបេមិ យា ឯកន្តនិព្ពិទាយ វិរាគាយ និរោធាយ ឧបសមាយ អភិញ្ញាយ សម្ពោធាយ និព្ពានាយ សំវត្តតិ។>
      text <កតមា ច សា ភិក្ខវេ ឧទយគាមិនី បដិបទា យា ឯកន្តនិព្ពិទាយ…បេ។… និព្ពានាយ សំវត្តតិ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា អរហំ សម្មាសម្ពុទ្ធោ…បេ។… សត្ថា ទេវមនុស្សានំ ពុទ្ធោ ភគវាតិ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ អយំ ខោ សា ភិក្ខវេ ឧទយគាមិនី បដិបទា ឯកន្តនិព្ពិទាយ…បេ។… និព្ពានាយ សំវត្តតីតិ។ ទុតិយំ។>
    text <៣។ អានន្ទត្ថេរសុត្តំ>
      text <១០០៩>, <ឯកំ សមយំ អាយស្មា ច អានន្ទោ អាយស្មា ច សារិបុត្តោ សាវត្ថិយំ វិហរន្តិ ជេតវនេ អនាថបិណ្ឌិកស្ស អារាមេ។ អថ ខោ អាយស្មា សារិបុត្តោ សាយន្ហសមយំ បដិសល្លានា វុដ្ឋិតោ យេនាយស្មា អានន្ទោ តេនុបសង្កមិ ឧបសង្កមិត្វា អាយស្មតា អានន្ទេន សទ្ធិំ សម្មោទិ។ សម្មោទនីយំ កថំ សារណីយំ វីតិសារេត្វា ឯកមន្តំ និសីទិ។ ឯកមន្តំ និសិន្នោ ខោ អាយស្មា សារិបុត្តោ អាយស្មន្តំ អានន្ទំ ឯតទវោច កតិនំ ខោ អាវុសោ អានន្ទ ធម្មានំ បហានា កតិនំ ធម្មានំ សមន្នាគមនហេតុ ឯវមយំ បជា ភគវតា ព្យាកតា សោតាបន្នា អវិនិបាតធម្មា និយតា សម្ពោធិបរាយណាតិ។ ចតុន្នំ ខោ អាវុសោ ធម្មានំ បហានា ចតុន្នំ ធម្មានំ សមន្នាគមនហេតុ ឯវមយំ បជា ភគវតា ព្យាកតា សោតាបន្នា អវិនិបាតធម្មា និយតា សម្ពោធិបរាយណាតិ។>
      text <កតមេសំ ចតុន្នំ។ យថារូបេន ខោ អាវុសោ ពុទ្ធេ អប្បសាទេន សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបស្ស ពុទ្ធេ អប្បសាទោ ន ហោតិ។ យថារូបេន ច ខោ អាវុសោ ពុទ្ធេ អវេច្ចប្បសាទេន សមន្នាគតោ សុតវា អរិយសាវកោ កាយស្ស ភេទា បរំ មរណា សុគតិំ សគ្គំ លោកំ ឧបបជ្ជតិ តថារូបស្ស ពុទ្ធេ អវេច្ចប្បសាទោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។>
      text <យថារូបេន ច ខោ អាវុសោ ធម្មេ អប្បសាទេន សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបស្ស ធម្មេ អប្បសាទោ ន ហោតិ។ យថារូបេន ច ខោ អាវុសោ ធម្មេ អវេច្ចប្បសាទេន សមន្នាគតោ សុតវា អរិយសាវកោ កាយស្ស ភេទា បរំ មរណា សុគតិំ សគ្គំ លោកំ ឧបបជ្ជតិ តថារូបស្ស ធម្មេ អវេច្ចប្បសាទោ ហោតិ ស្វាក្ខាតោ ភគវតា ធម្មោ…បេ។… វិញ្ញូហីតិ។>
      text <យថារូបេន ច ខោ អាវុសោ សង្ឃេ អប្បសាទេន សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបស្ស សង្ឃេ អប្បសាទោ ន ហោតិ។ យថារូបេន ច ខោ អាវុសោ សង្ឃេ អវេច្ចប្បសាទេន សមន្នាគតោ សុតវា អរិយសាវកោ កាយស្ស ភេទា បរំ មរណា សុគតិំ សគ្គំ លោកំ ឧបបជ្ជតិ តថារូបស្ស សង្ឃេ អវេច្ចប្បសាទោ ហោតិ សុប្បដិបន្នោ ភគវតោ សាវកសង្ឃោ…បេ។… អនុត្តរំ បុញ្ញក្ខេត្តំ លោកស្សាតិ។>
      text <យថារូបេន ច ខោ អាវុសោ ទុស្សីល្យេន សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបស្ស ទុស្សីល្យំ ន ហោតិ។ យថារូបេហិ ច ខោ អាវុសោ អរិយកន្តេហិ សីលេហិ សមន្នាគតោ សុតវា អរិយសាវកោ កាយស្ស ភេទា បរំ មរណា សុគតិំ សគ្គំ លោកំ ឧបបជ្ជតិ តថារូបានិ អរិយកន្តានិ សីលានិ ហោន្តិ អខណ្ឌានិ…បេ។… សមាធិសំវត្តនិកានិ។ ឥមេសំ ខោ អាវុសោ ចតុន្នំ ធម្មានំ បហានា ឥមេសំ ចតុន្នំ ធម្មានំ សមន្នាគមនហេតុ ឯវមយំ បជា ភគវតា ព្យាកតា សោតាបន្នា អវិនិបាតធម្មា និយតា សម្ពោធិបរាយណាតិ។ តតិយំ។>
    text <៤។ ទុគ្គតិភយសុត្តំ>
      text <១០១០>, <ចតូហិ ភិក្ខវេ ធម្មេហិ សមន្នាគតោ អរិយសាវកោ សព្ពទុគ្គតិភយំ សមតិក្កន្តោ ហោតិ។ កតមេហិ ចតូហិ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥមេហិ ខោ ភិក្ខវេ ចតូហិ ធម្មេហិ សមន្នាគតោ អរិយសាវកោ សព្ពទុគ្គតិភយំ សមតិក្កន្តោ ហោតីតិ។ ចតុត្ថំ។>
    text <៥។ ទុគ្គតិវិនិបាតភយសុត្តំ>
      text <១០១១>, <ចតូហិ ភិក្ខវេ ធម្មេហិ សមន្នាគតោ អរិយសាវកោ សព្ពទុគ្គតិវិនិបាតភយំ សមតិក្កន្តោ ហោតិ។ កតមេហិ ចតូហិ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥមេហិ ខោ ភិក្ខវេ ចតូហិ ធម្មេហិ សមន្នាគតោ អរិយសាវកោ សព្ពទុគ្គតិវិនិបាតភយំ សមតិក្កន្តោ ហោតីតិ។ បញ្ចមំ។>
    text <៦។ បឋមមិត្តាមច្ចសុត្តំ>
      text <១០១២>, <យេ តេ ភិក្ខវេ អនុកម្បេយ្យាថ យេ ច សោតព្ពំ មញ្ញេយ្យុំ មិត្តា វា អមច្ចា វា ញាតី វា សាលោហិតា វា តេ ភិក្ខវេ ចតូសុ សោតាបត្តិយង្គេសុ សមាទបេតព្ពា និវេសេតព្ពា បតិដ្ឋាបេតព្ពា។ កតមេសុ ចតូសុ។ ពុទ្ធេ អវេច្ចប្បសាទេ សមាទបេតព្ពា និវេសេតព្ពា បតិដ្ឋាបេតព្ពា ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេសុ សីលេសុ សមាទបេតព្ពា និវេសេតព្ពា បតិដ្ឋាបេតព្ពា អខណ្ឌេសុ…បេ។… សមាធិសំវត្តនិកេសុ។ យេ តេ ភិក្ខវេ អនុកម្បេយ្យាថ យេ ច សោតព្ពំ មញ្ញេយ្យុំ មិត្តា វា អមច្ចា វា ញាតី វា សាលោហិតា វា តេ ភិក្ខវេ ឥមេសុ ចតូសុ សោតាបត្តិយង្គេសុ សមាទបេតព្ពា និវេសេតព្ពា បតិដ្ឋាបេតព្ពាតិ។ ឆដ្ឋំ។>
    text <៧។ ទុតិយមិត្តាមច្ចសុត្តំ>
      text <១០១៣>, <យេ តេ ភិក្ខវេ អនុកម្បេយ្យាថ យេ ច សោតព្ពំ មញ្ញេយ្យុំ មិត្តា វា អមច្ចា វា ញាតី វា សាលោហិតា វា តេ ភិក្ខវេ ចតូសុ សោតាបត្តិយង្គេសុ សមាទបេតព្ពា និវេសេតព្ពា បតិដ្ឋាបេតព្ពា។ កតមេសុ ចតូសុ។ ពុទ្ធេ អវេច្ចប្បសាទេ សមាទបេតព្ពា និវេសេតព្ពា បតិដ្ឋាបេតព្ពា ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។>
      text <សិយា ភិក្ខវេ ចតុន្នំ មហាភូតានំ អញ្ញថត្តំ បថវីធាតុយា អាបោធាតុយា តេជោធាតុយា វាយោធាតុយា ន ត្វេវ ពុទ្ធេ អវេច្ចប្បសាទេន សមន្នាគតស្ស អរិយសាវកស្ស សិយា អញ្ញថត្តំ។ តត្រិទំ អញ្ញថត្តំ សោ វត ពុទ្ធេ អវេច្ចប្បសាទេន សមន្នាគតោ អរិយសាវកោ និរយំ វា តិរច្ឆានយោនិំ វា បេត្តិវិសយំ វា ឧបបជ្ជិស្សតីតិ នេតំ ឋានំ វិជ្ជតិ។ ធម្មេ…បេ។… សង្ឃេ…បេ។… អរិយកន្តេសុ សីលេសុ សមាទបេតព្ពា និវេសេតព្ពា បតិដ្ឋាបេតព្ពា អខណ្ឌេសុ…បេ។… សមាធិសំវត្តនិកេសុ។ សិយា ភិក្ខវេ ចតុន្នំ មហាភូតានំ អញ្ញថត្តំ បថវីធាតុយា អាបោធាតុយា តេជោធាតុយា វាយោធាតុយា ន ត្វេវ អរិយកន្តេហិ សីលេហិ សមន្នាគតស្ស អរិយសាវកស្ស សិយា អញ្ញថត្តំ។ តត្រិទំ អញ្ញថត្តំ សោ វត អរិយកន្តេហិ សីលេហិ សមន្នាគតោ អរិយសាវកោ និរយំ វា តិរច្ឆានយោនិំ វា បេត្តិវិសយំ វា ឧបបជ្ជិស្សតីតិ នេតំ ឋានំ វិជ្ជតិ។ យេ តេ ភិក្ខវេ អនុកម្បេយ្យាថ យេ ច សោតព្ពំ មញ្ញេយ្យុំ មិត្តា វា អមច្ចា វា ញាតី វា សាលោហិតា វា តេ ភិក្ខវេ ឥមេសុ ចតូសុ សោតាបត្តិយង្គេសុ សមាទបេតព្ពា និវេសេតព្ពា បតិដ្ឋាបេតព្ពាតិ។ សត្តមំ។>
    text <៨។ បឋមទេវចារិកសុត្តំ>
      text <១០១៤>, <សាវត្ថិនិទានំ។ អថ ខោ អាយស្មា មហាមោគ្គល្លានោ សេយ្យថាបិ នាម ពលវា បុរិសោ សមិញ្ជិតំ វា ពាហំ បសារេយ្យ បសារិតំ វា ពាហំ សមិញ្ជេយ្យ ឯវមេវ ជេតវនេ អន្តរហិតោ ទេវេសុ តាវតិំសេសុ បាតុរហោសិ។ អថ ខោ សម្ពហុលា តាវតិំសកាយិកា ទេវតាយោ យេនាយស្មា មហាមោគ្គល្លានោ តេនុបសង្កមិំសុ ឧបសង្កមិត្វា អាយស្មន្តំ មហាមោគ្គល្លានំ អភិវាទេត្វា ឯកមន្តំ អដ្ឋំសុ។ ឯកមន្តំ ឋិតា ខោ តា ទេវតាយោ អាយស្មា មហាមោគ្គល្លានោ ឯតទវោច>
      text <សាធុ ខោ អាវុសោ ពុទ្ធេ អវេច្ចប្បសាទេន សមន្នាគមនំ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ពុទ្ធេ អវេច្ចប្បសាទេន សមន្នាគមនហេតុ ខោ អាវុសោ ឯវមិធេកច្ចេ សត្តា កាយស្ស ភេទា បរំ មរណា សុគតិំ សគ្គំ លោកំ ឧបបជ្ជន្តិ។ សាធុ ខោ អាវុសោ ធម្មេ…បេ។… សង្ឃេ…បេ។… សាធុ ខោ អាវុសោ អរិយកន្តេហិ សីលេហិ សមន្នាគមនំ ហោតិ អខណ្ឌេហិ…បេ។… សមាធិសំវត្តនិកេហិ។ អរិយកន្តេហិ សីលេហិ សមន្នាគមនហេតុ ខោ អាវុសោ ឯវមិធេកច្ចេ សត្តា កាយស្ស ភេទា បរំ មរណា សុគតិំ សគ្គំ លោកំ ឧបបជ្ជន្តីតិ។>
      text <សាធុ ខោ មារិស មោគ្គល្លាន ពុទ្ធេ អវេច្ចប្បសាទេន សមន្នាគមនំ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ពុទ្ធេ អវេច្ចប្បសាទេន សមន្នាគមនហេតុ ខោ មារិស មោគ្គល្លាន ឯវមិធេកច្ចេ សត្តា កាយស្ស ភេទា បរំ មរណា សុគតិំ សគ្គំ លោកំ ឧបបជ្ជន្តិ។ សាធុ ខោ មារិស មោគ្គល្លាន ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគមនំ ហោតិ អខណ្ឌេហិ…បេ។… សមាធិសំវត្តនិកេហិ។ អរិយកន្តេហិ សីលេហិ សមន្នាគមនហេតុ ខោ មារិស មោគ្គល្លាន ឯវមិធេកច្ចេ សត្តា កាយស្ស ភេទា បរំ មរណា សុគតិំ សគ្គំ លោកំ ឧបបជ្ជន្តីតិ។ អដ្ឋមំ។>
    text <៩។ ទុតិយទេវចារិកសុត្តំ>
      text <១០១៥>, <សាវត្ថិនិទានំ។ អថ ខោ អាយស្មា មហាមោគ្គល្លានោ សេយ្យថាបិ នាម ពលវា បុរិសោ សមិញ្ជិតំ វា ពាហំ បសារេយ្យ បសារិតំ វា ពាហំ សមិញ្ជេយ្យ ឯវមេវ ជេតវនេ អន្តរហិតោ ទេវេសុ តាវតិំសេសុ បាតុរហោសិ។ អថ ខោ សម្ពហុលា តាវតិំសកាយិកា ទេវតាយោ យេនាយស្មា មហាមោគ្គល្លានោ តេនុបសង្កមិំសុ ឧបសង្កមិត្វា អាយស្មន្តំ មហាមោគ្គល្លានំ អភិវាទេត្វា ឯកមន្តំ អដ្ឋំសុ។ ឯកមន្តំ ឋិតា ខោ តា ទេវតាយោ អាយស្មា មហាមោគ្គល្លានោ ឯតទវោច>
      text <សាធុ ខោ អាវុសោ ពុទ្ធេ អវេច្ចប្បសាទេន សមន្នាគមនំ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ពុទ្ធេ អវេច្ចប្បសាទេន សមន្នាគមនហេតុ ខោ អាវុសោ ឯវមិធេកច្ចេ សត្តា កាយស្ស ភេទា បរំ មរណា សុគតិំ សគ្គំ លោកំ ឧបបន្នា។ សាធុ ខោ អាវុសោ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគមនំ ហោតិ អខណ្ឌេហិ…បេ។… សមាធិសំវត្តនិកេហិ។ អរិយកន្តេហិ សីលេហិ សមន្នាគមនហេតុ ខោ អាវុសោ ឯវមិធេកច្ចេ សត្តា កាយស្ស ភេទា បរំ មរណា សុគតិំ សគ្គំ លោកំ ឧបបន្នាតិ។>
      text <សាធុ ខោ មារិស មោគ្គល្លាន ពុទ្ធេ អវេច្ចប្បសាទេន សមន្នាគមនំ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ពុទ្ធេ អវេច្ចប្បសាទេន សមន្នាគមនហេតុ ខោ មារិស មោគ្គល្លាន ឯវមិធេកច្ចេ សត្តា កាយស្ស ភេទា បរំ មរណា សុគតិំ សគ្គំ លោកំ ឧបបន្នា។ សាធុ ខោ មារិស មោគ្គល្លាន ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគមនំ ហោតិ អខណ្ឌេហិ…បេ។… សមាធិសំវត្តនិកេហិ។ អរិយកន្តេហិ សីលេហិ សមន្នាគមនហេតុ ខោ មារិស មោគ្គល្លាន ឯវមិធេកច្ចេ សត្តា កាយស្ស ភេទា បរំ មរណា សុគតិំ សគ្គំ លោកំ ឧបបន្នាតិ។ នវមំ។>
    text <១០។ តតិយទេវចារិកសុត្តំ>
      text <១០១៦>, <អថ ខោ ភគវា សេយ្យថាបិ នាម ពលវា បុរិសោ សមិញ្ជិតំ វា ពាហំ បសារេយ្យ បសារិតំ វា ពាហំ សមិញ្ជេយ្យ ឯវមេវ ជេតវនេ អន្តរហិតោ ទេវេសុ តាវតិំសេសុ បាតុរហោសិ។ អថ ខោ សម្ពហុលា តាវតិំសកាយិកា ទេវតាយោ យេន ភគវា តេនុបសង្កមិំសុ ឧបសង្កមិត្វា ភគវន្តំ អភិវាទេត្វា ឯកមន្តំ អដ្ឋំសុ។ ឯកមន្តំ ឋិតា ខោ តា ទេវតាយោ ភគវា ឯតទវោច>
      text <សាធុ ខោ អាវុសោ ពុទ្ធេ អវេច្ចប្បសាទេន សមន្នាគមនំ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ពុទ្ធេ អវេច្ចប្បសាទេន សមន្នាគមនហេតុ ខោ អាវុសោ ឯវមិធេកច្ចេ សត្តា សោតាបន្នា អវិនិបាតធម្មា និយតា សម្ពោធិបរាយណា។ សាធុ ខោ អាវុសោ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគមនំ ហោតិ អខណ្ឌេហិ…បេ។… សមាធិសំវត្តនិកេហិ។ អរិយកន្តេហិ សីលេហិ សមន្នាគមនហេតុ ខោ អាវុសោ ឯវមិធេកច្ចេ សត្តា សោតាបន្នា អវិនិបាតធម្មា និយតា សម្ពោធិបរាយណាតិ។>
      text <សាធុ ខោ មារិស ពុទ្ធេ អវេច្ចប្បសាទេន សមន្នាគមនំ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ពុទ្ធេ អវេច្ចប្បសាទេន សមន្នាគមនហេតុ ខោ មារិស ឯវមយំ បជា សោតាបន្នា អវិនិបាតធម្មា និយតា សម្ពោធិបរាយណា។ សាធុ ខោ មារិស ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគមនំ ហោតិ អខណ្ឌេហិ…បេ។… សមាធិសំវត្តនិកេហិ។ អរិយកន្តេហិ សីលេហិ សមន្នាគមនហេតុ ខោ មារិស ឯវមយំ បជា សោតាបន្នា អវិនិបាតធម្មា និយតា សម្ពោធិបរាយណាតិ។ ទសមំ។>
      stand <រាជការាមវគ្គោ ទុតិយោ។>
      text <តស្សុទ្ទានំ>
  text <៣។ សរណានិវគ្គោ>
    text <១។ បឋមមហានាមសុត្តំ>
      text <១០១៧>, <ឯវំ មេ សុតំ ឯកំ សមយំ ភគវា សក្កេសុ វិហរតិ កបិលវត្ថុស្មិំ និគ្រោធារាមេ។ អថ ខោ មហានាមោ សក្កោ យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នោ ខោ មហានាមោ សក្កោ ភគវន្តំ ឯតទវោច ឥទំ ភន្តេ កបិលវត្ថុ ឥទ្ធញ្ចេវ ផីតញ្ច ពាហុជញ្ញំ អាកិណ្ណមនុស្សំ សម្ពាធព្យូហំ។ សោ ខ្វាហំ ភន្តេ ភគវន្តំ វា បយិរុបាសិត្វា មនោភាវនីយេ វា ភិក្ខូ សាយន្ហសមយំ កបិលវត្ថុំ បវិសន្តោ ភន្តេនបិ ហត្ថិនា សមាគច្ឆាមិ ភន្តេនបិ អស្សេន សមាគច្ឆាមិ ភន្តេនបិ រថេន សមាគច្ឆាមិ ភន្តេនបិ សកដេន សមាគច្ឆាមិ ភន្តេនបិ បុរិសេន សមាគច្ឆាមិ។ តស្ស មយ្ហំ ភន្តេ តស្មិំ សមយេ មុស្សតេវ ភគវន្តំ អារព្ភ សតិ មុស្សតិ ធម្មំ អារព្ភ សតិ មុស្សតិ សង្ឃំ អារព្ភ សតិ។ តស្ស មយ្ហំ ភន្តេ ឯវំ ហោតិ ឥមម្ហិ ចាហំ សមយេ កាលំ ករេយ្យំ កា មយ្ហំ គតិ កោ អភិសម្បរាយោតិ។>
      text <មា ភាយិ មហានាម មា ភាយិ មហានាម។ អបាបកំ តេ មរណំ ភវិស្សតិ អបាបិកា កាលំកិរិយា។ យស្ស កស្សចិ មហានាម ទីឃរត្តំ សទ្ធាបរិភាវិតំ ចិត្តំ សីលបរិភាវិតំ ចិត្តំ សុតបរិភាវិតំ ចិត្តំ ចាគបរិភាវិតំ ចិត្តំ បញ្ញាបរិភាវិតំ ចិត្តំ តស្ស យោ ហិ ខ្វាយំ កាយោ រូបី ចាតុមហាភូតិកោ មាតាបេត្តិកសម្ភវោ ឱទនកុម្មាសូបចយោ អនិច្ចុច្ឆាទនបរិមទ្ទនភេទនវិទ្ធំសនធម្មោ។ តំ ឥធេវ កាកា វា ខាទន្តិ គិជ្ឈា វា ខាទន្តិ កុលលា វា ខាទន្តិ សុនខា វា ខាទន្តិ សិង្គាលា វា ខាទន្តិ វិវិធា វា បាណកជាតា ខាទន្តិ យញ្ច ខ្វស្ស ចិត្តំ ទីឃរត្តំ សទ្ធាបរិភាវិតំ…បេ។… បញ្ញាបរិភាវិតំ តំ ឧទ្ធគាមិ ហោតិ វិសេសគាមិ។>
      text <សេយ្យថាបិ មហានាម បុរិសោ សប្បិកុម្ភំ វា តេលកុម្ភំ វា គម្ភីរំ ឧទករហទំ ឱគាហិត្វា ភិន្ទេយ្យ។ តត្រ យា អស្ស សក្ខរា វា កឋលា វា សា អធោគាមី អស្ស យញ្ច ខ្វស្ស តត្រ សប្បិ វា តេលំ វា តំ ឧទ្ធគាមិ អស្ស វិសេសគាមិ។ ឯវមេវ ខោ មហានាម យស្ស កស្សចិ ទីឃរត្តំ សទ្ធាបរិភាវិតំ ចិត្តំ…បេ។… បញ្ញាបរិភាវិតំ ចិត្តំ តស្ស យោ ហិ ខ្វាយំ កាយោ រូបី ចាតុមហាភូតិកោ មាតាបេត្តិកសម្ភវោ ឱទនកុម្មាសូបចយោ អនិច្ចុច្ឆាទនបរិមទ្ទនភេទនវិទ្ធំសនធម្មោ តំ ឥធេវ កាកា វា ខាទន្តិ គិជ្ឈា វា ខាទន្តិ កុលលា វា ខាទន្តិ សុនខា វា ខាទន្តិ សិង្គាលា វា ខាទន្តិ វិវិធា វា បាណកជាតា ខាទន្តិ យញ្ច ខ្វស្ស ចិត្តំ ទីឃរត្តំ សទ្ធាបរិភាវិតំ…បេ។… បញ្ញាបរិភាវិតំ តំ ឧទ្ធគាមិ ហោតិ វិសេសគាមិ។ តុយ្ហំ ខោ បន មហានាម ទីឃរត្តំ សទ្ធាបរិភាវិតំ ចិត្តំ…បេ។… បញ្ញាបរិភាវិតំ ចិត្តំ។ មា ភាយិ មហានាម មា ភាយិ មហានាម។ អបាបកំ តេ មរណំ ភវិស្សតិ អបាបិកា កាលំកិរិយាតិ។ បឋមំ។>
    text <២។ ទុតិយមហានាមសុត្តំ>
      text <១០១៨>, <ឯវំ មេ សុតំ ឯកំ សមយំ ភគវា សក្កេសុ វិហរតិ កបិលវត្ថុស្មិំ និគ្រោធារាមេ។ អថ ខោ មហានាមោ សក្កោ យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នោ ខោ មហានាមោ សក្កោ ភគវន្តំ ឯតទវោច ឥទំ ភន្តេ កបិលវត្ថុ ឥទ្ធញ្ចេវ ផីតញ្ច ពាហុជញ្ញំ អាកិណ្ណមនុស្សំ សម្ពាធព្យូហំ។ សោ ខ្វាហំ ភន្តេ ភគវន្តំ វា បយិរុបាសិត្វា មនោភាវនីយេ វា ភិក្ខូ សាយន្ហសមយំ កបិលវត្ថុំ បវិសន្តោ ភន្តេនបិ ហត្ថិនា សមាគច្ឆាមិ ភន្តេនបិ អស្សេន សមាគច្ឆាមិ ភន្តេនបិ រថេន សមាគច្ឆាមិ ភន្តេ នបិ សកដេន សមាគច្ឆាមិ ភន្តេ នបិ បុរិសេន សមាគច្ឆាមិ។ តស្ស មយ្ហំ ភន្តេ តស្មិំ សមយេ មុស្សតេវ ភគវន្តំ អារព្ភ សតិ មុស្សតិ ធម្មំ អារព្ភ សតិ មុស្សតិ សង្ឃំ អារព្ភ សតិ។ តស្ស មយ្ហំ ភន្តេ ឯវំ ហោតិ ឥមម្ហិ ចាហំ សមយេ កាលំ ករេយ្យំ កា មយ្ហំ គតិ កោ អភិសម្បរាយោតិ។>
      text <មា ភាយិ មហានាម មា ភាយិ មហានាម។ អបាបកំ តេ មរណំ ភវិស្សតិ អបាបិកា កាលំកិរិយា។ ចតូហិ ខោ មហានាម ធម្មេហិ សមន្នាគតោ អរិយសាវកោ និព្ពាននិន្នោ ហោតិ និព្ពានបោណោ និព្ពានបព្ភារោ។ កតមេហិ ចតូហិ។ ឥធ មហានាម អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ …បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។>
      text <សេយ្យថាបិ មហានាម រុក្ខោ បាចីននិន្នោ បាចីនបោណោ បាចីនបព្ភារោ សោ មូលច្ឆិន្នោ កតមេន បបតេយ្យាតិ។ យេន ភន្តេ និន្នោ យេន បោណោ យេន បព្ភារោតិ។ ឯវមេវ ខោ មហានាម ឥមេហិ ចតូហិ ធម្មេហិ សមន្នាគតោ អរិយសាវកោ និព្ពាននិន្នោ ហោតិ និព្ពានបោណោ និព្ពានបព្ភារោតិ។ ទុតិយំ។>
    text <៣។ គោធសក្កសុត្តំ>
      text <១០១៩>, <កបិលវត្ថុនិទានំ។ អថ ខោ មហានាមោ សក្កោ យេន គោធា សក្កោ តេនុបសង្កមិ ឧបសង្កមិត្វា គោធំ សក្កំ ឯតទវោច កតិហិ ត្វំ គោធេ ធម្មេហិ សមន្នាគតំ សោតាបន្នបុគ្គលំ អាជានាសិ អវិនិបាតធម្មំ និយតំ សម្ពោធិបរាយណន្តិ។>
      text <តីហិ ខ្វាហំ មហានាម ធម្មេហិ សមន្នាគតំ សោតាបន្នបុគ្គលំ អាជានាមិ អវិនិបាតធម្មំ និយតំ សម្ពោធិបរាយណំ។ កតមេហិ តីហិ។ ឥធ មហានាម អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ អវេច្ចប្បសាទេន សមន្នាគតោ ហោតិ សុប្បដិបន្នោ ភគវតោ សាវកសង្ឃោ…បេ។… អនុត្តរំ បុញ្ញក្ខេត្តំ លោកស្សាតិ។ ឥមេហិ ខ្វាហំ មហានាម តីហិ ធម្មេហិ សមន្នាគតំ សោតាបន្នបុគ្គលំ អាជានាមិ អវិនិបាតធម្មំ និយតំ សម្ពោធិបរាយណំ។>
      text <ត្វំ បន មហានាម កតិហិ ធម្មេហិ សមន្នាគតំ សោតាបន្នបុគ្គលំ អាជានាសិ អវិនិបាតធម្មំ និយតំ សម្ពោធិបរាយណន្តិ។ ចតូហិ ខ្វាហំ គោធេ ធម្មេហិ សមន្នាគតំ សោតាបន្នបុគ្គលំ អាជានាមិ អវិនិបាតធម្មំ និយតំ សម្ពោធិបរាយណំ។ កតមេហិ ចតូហិ។ ឥធ គោធេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥមេហិ ខ្វាហំ គោធេ ចតូហិ ធម្មេហិ សមន្នាគតំ សោតាបន្នបុគ្គលំ អាជានាមិ អវិនិបាតធម្មំ និយតំ សម្ពោធិបរាយណន្តិ។>
      text <អាគមេហិ ត្វំ មហានាម អាគមេហិ ត្វំ មហានាម។ ភគវាវ ឯតំ ជានេយ្យ ឯតេហិ ធម្មេហិ សមន្នាគតំ វា អសមន្នាគតំ វាតិ។ អាយាម គោធេ យេន ភគវា តេនុបសង្កមេយ្យាម ឧបសង្កមិត្វា ភគវតោ ឯតមត្ថំ អារោចេស្សាមាតិ។ អថ ខោ មហានាមោ សក្កោ គោធា ច សក្កោ យេន ភគវា តេនុបសង្កមិំសុ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិំសុ។ ឯកមន្តំ និសិន្នោ ខោ មហានាមោ សក្កោ ភគវន្តំ ឯតទវោច>
      text <ឥធាហំ ភន្តេ យេន គោធា សក្កោ តេនុបសង្កមិំ ឧបសង្កមិត្វា គោធំ សក្កំ ឯតទវោចំ កតិហិ ត្វំ គោធេ ធម្មេហិ សមន្នាគតំ សោតាបន្នបុគ្គលំ អាជានាសិ អវិនិបាតធម្មំ និយតំ សម្ពោធិបរាយណំ។ ឯវំ វុត្តេ ភន្តេ គោធា សក្កោ មំ ឯតទវោច>
      text <តីហិ ខ្វាហំ មហានាម ធម្មេហិ សមន្នាគតំ សោតាបន្នបុគ្គលំ អាជានាមិ អវិនិបាតធម្មំ និយតំ សម្ពោធិបរាយណំ។ កតមេហិ តីហិ។ ឥធ មហានាម អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ អវេច្ចប្បសាទេន សមន្នាគតោ ហោតិ សុប្បដិបន្នោ ភគវតោ សាវកសង្ឃោ…បេ។… អនុត្តរំ បុញ្ញក្ខេត្តំ លោកស្សាតិ។ ឥមេហិ ខ្វាហំ មហានាម តីហិ ធម្មេហិ សមន្នាគតំ សោតាបន្នបុគ្គលំ អាជានាមិ អវិនិបាតធម្មំ និយតំ សម្ពោធិបរាយណំ។ ត្វំ បន មហានាម កតមេហិ ធម្មេហិ សមន្នាគតំ សោតាបន្នបុគ្គលំ អាជានាសិ អវិនិបាតធម្មំ និយតំ សម្ពោធិបរាយណន្តិ។>
      text <ឯវំ វុត្តាហំ ភន្តេ គោធំ សក្កំ ឯតទវោចំ ចតូហិ ខ្វាហំ គោធេ ធម្មេហិ សមន្នាគតំ សោតាបន្នបុគ្គលំ អាជានាមិ អវិនិបាតធម្មំ និយតំ សម្ពោធិបរាយណំ។ កតមេហិ ចតូហិ។ ឥធ គោធេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥមេហិ ខ្វាហំ គោធេ ចតូហិ ធម្មេហិ សមន្នាគតំ សោតាបន្នបុគ្គលំ អាជានាមិ អវិនិបាតធម្មំ និយតំ សម្ពោធិបរាយណន្តិ។>
      text <ឯវំ វុត្តេ ភន្តេ គោធា សក្កោ មំ ឯតទវោច អាគមេហិ ត្វំ មហានាម អាគមេហិ ត្វំ មហានាម។ ភគវាវ ឯតំ ជានេយ្យ ឯតេហិ ធម្មេហិ សមន្នាគតំ វា អសមន្នាគតំ វាតិ។ ឥធ ភន្តេ កោចិទេវ ធម្មោ សមុប្បាទោ ឧប្បជ្ជេយ្យ ឯកតោ អស្ស ភគវា ឯកតោ ភិក្ខុសង្ឃោ ច។ យេនេវ ភគវា តេនេវាហំ អស្សំ។ ឯវំ បសន្នំ មំ ភន្តេ ភគវា ធារេតុ។ ឥធ ភន្តេ កោចិទេវ ធម្មោ សមុប្បាទោ ឧប្បជ្ជេយ្យ ឯកតោ អស្ស ភគវា ឯកតោ ភិក្ខុសង្ឃោ ភិក្ខុនិសង្ឃោ ច។ យេនេវ ភគវា តេនេវាហំ អស្សំ។ ឯវំ បសន្នំ មំ ភន្តេ ភគវា ធារេតុ។ ឥធ ភន្តេ កោចិទេវ ធម្មោ សមុប្បាទោ ឧប្បជ្ជេយ្យ ឯកតោ អស្ស ភគវា ឯកតោ ភិក្ខុសង្ឃោ ភិក្ខុនិសង្ឃោ ច ឧបាសកា ច។ យេនេវ ភគវា តេនេវាហំ អស្សំ។ ឯវំ បសន្នំ មំ ភន្តេ ភគវា ធារេតុ។ ឥធ ភន្តេ កោចិទេវ ធម្មោ សមុប្បាទោ ឧប្បជ្ជេយ្យ ឯកតោ អស្ស ភគវា ឯកតោ ភិក្ខុសង្ឃោ ភិក្ខុនិសង្ឃោ ឧបាសកា ឧបាសិកាយោ ច។ យេនេវ ភគវា តេនេវាហំ អស្សំ។ ឯវំ បសន្នំ មំ ភន្តេ ភគវា ធារេតុ។ ឥធ ភន្តេ កោចិទេវ ធម្មោ សមុប្បាទោ ឧប្បជ្ជេយ្យ ឯកតោ អស្ស ភគវា ឯកតោ ភិក្ខុសង្ឃោ ភិក្ខុនិសង្ឃោ ឧបាសកា ឧបាសិកាយោ សទេវកោ ច លោកោ សមារកោ សព្រហ្មកោ សស្សមណព្រាហ្មណី បជា សទេវមនុស្សា។ យេនេវ ភគវា តេនេវាហំ អស្សំ។ ឯវំ បសន្នំ មំ ភន្តេ ភគវា ធារេតូតិ។ ឯវំវាទី ត្វំ គោធេ មហានាមំ សក្កំ កិំ វទេសីតិ។ ឯវំវាទាហំ ភន្តេ មហានាមំ សក្កំ ន កិញ្ចិ វទាមិ អញ្ញត្រ កល្យាណា អញ្ញត្រ កុសលាតិ។ តតិយំ។>
    text <៤។ បឋមសរណានិសក្កសុត្តំ>
      text <១០២០>, <កបិលវត្ថុនិទានំ។ តេន ខោ បន សមយេន សរណានិ សក្កោ កាលង្កតោ ហោតិ។ សោ ភគវតា ព្យាកតោ សោតាបន្នោ អវិនិបាតធម្មោ និយតោ សម្ពោធិបរាយណោតិ។ តត្រ សុទំ សម្ពហុលា សក្កា សង្គម្ម សមាគម្ម ឧជ្ឈាយន្តិ ខីយន្តិ វិបាចេន្តិ អច្ឆរិយំ វត ភោ អព្ភុតំ វត ភោ។ ឯត្ថ ទានិ កោ ន សោតាបន្នោ ភវិស្សតិ។ យត្រ ហិ នាម សរណានិ សក្កោ កាលង្កតោ សោ ភគវតា ព្យាកតោ សោតាបន្នោ អវិនិបាតធម្មោ និយតោ សម្ពោធិបរាយណោតិ។ សរណានិ សក្កោ សិក្ខាទុព្ពល្យមាបាទិ មជ្ជបានំ អបាយីតិ។>
      text <អថ ខោ មហានាមោ សក្កោ យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នោ ខោ មហានាមោ សក្កោ ភគវន្តំ ឯតទវោច ឥធ ភន្តេ សរណានិ សក្កោ កាលង្កតោ។ សោ ភគវតា ព្យាកតោ សោតាបន្នោ អវិនិបាតធម្មោ និយតោ សម្ពោធិបរាយណោតិ។ តត្រ សុទំ ភន្តេ សម្ពហុលា សក្កា សង្គម្ម សមាគម្ម ឧជ្ឈាយន្តិ ខីយន្តិ វិបាចេន្តិ អច្ឆរិយំ វត ភោ អព្ភុតំ វត ភោ។ ឯត្ថ ទានិ កោ ន សោតបន្នោ ភវិស្សតិ។ យត្រ ហិ នាម សរណានិ សក្កោ កាលង្កតោ សោ ភគវតា ព្យាកតោ សោតាបន្នោ អវិនិបាតធម្មោ និយតោ សម្ពោធិបរាយណោតិ។ សរណានិ សក្កោ សិក្ខាទុព្ពល្យមាបាទិ មជ្ជបានំ អបាយីតិ។>
      text <យោ សោ មហានាម ទីឃរត្តំ ឧបាសកោ ពុទ្ធំ សរណំ គតោ ធម្មំ សរណំ គតោ សង្ឃំ សរណំ គតោ សោ កថំ វិនិបាតំ គច្ឆេយ្យ។ យញ្ហិ តំ មហានាម សម្មា វទមានោ វទេយ្យ ទីឃរត្តំ ឧបាសកោ ពុទ្ធំ សរណំ គតោ ធម្មំ សរណំ គតោ សង្ឃំ សរណំ គតោតិ សរណានិ សក្កំ សម្មា វទមានោ វទេយ្យ។ សរណានិ មហានាម សក្កោ ទីឃរត្តំ ឧបាសកោ ពុទ្ធំ សរណំ គតោ ធម្មំ សរណំ គតោ សង្ឃំ សរណំ គតោ។ សោ កថំ វិនិបាតំ គច្ឆេយ្យ។>
      text <ឥធ មហានាម ឯកច្ចោ បុគ្គលោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… ហាសបញ្ញោ ជវនបញ្ញោ វិមុត្តិយា ច សមន្នាគតោ។ សោ អាសវានំ ខយា អនាសវំ ចេតោវិមុត្តិំ បញ្ញាវិមុត្តិំ ទិដ្ឋេវ ធម្មេ សយំ អភិញ្ញា សច្ឆិកត្វា ឧបសម្បជ្ជ វិហរតិ។ អយម្បិ ខោ មហានាម បុគ្គលោ បរិមុត្តោ និរយា បរិមុត្តោ តិរច្ឆានយោនិយា បរិមុត្តោ បេត្តិវិសយា បរិមុត្តោ អបាយទុគ្គតិវិនិបាតា។>
      text <ឥធ បន មហានាម ឯកច្ចោ បុគ្គលោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… ហាសបញ្ញោ ជវនបញ្ញោ ន ច វិមុត្តិយា សមន្នាគតោ។ សោ បញ្ចន្នំ ឱរម្ភាគិយានំ សំយោជនានំ បរិក្ខយា ឱបបាតិកោ ហោតិ តត្ថ បរិនិព្ពាយី អនាវត្តិធម្មោ តស្មា លោកា។ អយម្បិ ខោ មហានាម បុគ្គលោ បរិមុត្តោ និរយា បរិមុត្តោ តិរច្ឆានយោនិយា បរិមុត្តោ បេត្តិវិសយា បរិមុត្តោ អបាយទុគ្គតិវិនិបាតា។>
      text <ឥធ បន មហានាម ឯកច្ចោ បុគ្គលោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… ន ហាសបញ្ញោ ន ជវនបញ្ញោ ន ច វិមុត្តិយា សមន្នាគតោ។ សោ តិណ្ណំ សំយោជនានំ បរិក្ខយា រាគទោសមោហានំ តនុត្តា សកទាគាមី ហោតិ សកិទេវ ឥមំ លោកំ អាគន្ត្វា ទុក្ខស្សន្តំ ករោតិ។ អយម្បិ ខោ មហានាម បុគ្គលោ បរិមុត្តោ និរយា បរិមុត្តោ តិរច្ឆានយោនិយា បរិមុត្តោ បេត្តិវិសយា បរិមុត្តោ អបាយទុគ្គតិវិនិបាតា។>
      text <ឥធ បន មហានាម ឯកច្ចោ បុគ្គលោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ ធម្មេ…បេ។… សង្ឃេ…បេ។… ន ហាសបញ្ញោ ន ជវនបញ្ញោ ន ច វិមុត្តិយា សមន្នាគតោ។ សោ តិណ្ណំ សំយោជនានំ បរិក្ខយា សោតាបន្នោ ហោតិ អវិនិបាតធម្មោ និយតោ សម្ពោធិបរាយណោតិ។ អយម្បិ ខោ មហានាម បុគ្គលោ បរិមុត្តោ និរយា បរិមុត្តោ តិរច្ឆានយោនិយា បរិមុត្តោ បេត្តិវិសយា បរិមុត្តោ អបាយទុគ្គតិវិនិបាតា។>
      text <ឥធ បន មហានាម ឯកច្ចោ បុគ្គលោ ន ហេវ ខោ ពុទ្ធេ អវេច្ចប្បសាទេន សមន្នាគតោ ហោតិ… ន ធម្មេ…បេ។… ន សង្ឃេ…បេ។… ន ហាសបញ្ញោ ន ជវនបញ្ញោ ន ច វិមុត្តិយា សមន្នាគតោ។ អបិ ចស្ស ឥមេ ធម្មា ហោន្តិ សទ្ធិន្ទ្រិយំ វីរិយិន្ទ្រិយំ សតិន្ទ្រិយំ សមាធិន្ទ្រិយំ បញ្ញិន្ទ្រិយំ។ តថាគតប្បវេទិតា ចស្ស ធម្មា បញ្ញាយ មត្តសោ និជ្ឈានំ ខមន្តិ។ អយម្បិ ខោ មហានាម បុគ្គលោ អគន្តា និរយំ អគន្តា តិរច្ឆានយោនិំ អគន្តា បេត្តិវិសយំ អគន្តា អបាយំ ទុគ្គតិំ វិនិបាតំ។>
      text <ឥធ បន មហានាម ឯកច្ចោ បុគ្គលោ ន ហេវ ខោ ពុទ្ធេ អវេច្ចប្បសាទេន សមន្នាគតោ ហោតិ… ន ធម្មេ…បេ។… ន សង្ឃេ…បេ។… ន ហាសបញ្ញោ ន ជវនបញ្ញោ ន ច វិមុត្តិយា សមន្នាគតោ អបិ ចស្ស ឥមេ ធម្មា ហោន្តិ សទ្ធិន្ទ្រិយំ…បេ។… បញ្ញិន្ទ្រិយំ។ តថាគតេ ចស្ស សទ្ធាមត្តំ ហោតិ បេមមត្តំ។ អយម្បិ ខោ មហានាម បុគ្គលោ អគន្តា និរយំ អគន្តា តិរច្ឆានយោនិំ អគន្តា បេត្តិវិសយំ អគន្តា អបាយំ ទុគ្គតិំ វិនិបាតំ។ ឥមេ ចេបិ មហានាម មហាសាលា សុភាសិតំ ទុព្ភាសិតំ អាជានេយ្យុំ ឥមេ ចាហំ មហាសាលេ ព្យាករេយ្យំ សោតាបន្នា អវិនិបាតធម្មា និយតា សម្ពោធិបរាយណាតិ កិមង្គំ បន សរណានិំ សក្កំ។ សរណានិ មហានាម សក្កោ មរណកាលេ សិក្ខំ សមាទិយីតិ។ ចតុត្ថំ។>
    text <៥។ ទុតិយសរណានិសក្កសុត្តំ>
      text <១០២១>, <កបិលវត្ថុនិទានំ។ តេន ខោ បន សមយេន សរណានិ សក្កោ កាលង្កតោ ហោតិ។ សោ ភគវតា ព្យាកតោ សោតាបន្នោ អវិនិបាតធម្មោ និយតោ សម្ពោធិបរាយណោតិ។ តត្រ សុទំ សម្ពហុលា សក្កា សង្គម្ម សមាគម្ម ឧជ្ឈាយន្តិ ខីយន្តិ វិបាចេន្តិ អច្ឆរិយំ វត ភោ អព្ភុតំ វត ភោ។ ឯត្ថ ទានិ កោ ន សោតាបន្នោ ភវិស្សតិ។ យត្រ ហិ នាម សរណានិ សក្កោ កាលង្កតោ។ សោ ភគវតា ព្យាកតោ សោតាបន្នោ អវិនិបាតធម្មោ និយតោ សម្ពោធិបរាយណោតិ។ សរណានិ សក្កោ សិក្ខាយ អបរិបូរការី អហោសីតិ។ អថ ខោ មហានាមោ សក្កោ យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នោ ខោ មហានាមោ សក្កោ ភគវន្តំ ឯតទវោច>
      text <ឥធ ភន្តេ សរណានិ សក្កោ កាលង្កតោ។ សោ ភគវតា ព្យាកតោ សោតាបន្នោ អវិនិបាតធម្មោ និយតោ សម្ពោធិបរាយណោតិ។ តត្រ សុទំ ភន្តេ សម្ពហុលា សក្កា សង្គម្ម សមាគម្ម ឧជ្ឈាយន្តិ ខីយន្តិ វិបាចេន្តិ អច្ឆរិយំ វត ភោ អព្ភុតំ វត ភោ។ ឯត្ថ ទានិ កោ ន សោតាបន្នោ ភវិស្សតិ។ យត្រ ហិ នាម សរណានិ សក្កោ កាលង្កតោ។ សោ ភគវតា ព្យាកតោ សោតាបន្នោ អវិនិបាតធម្មោ និយតោ សម្ពោធិបរាយណោតិ។ សរណានិ សក្កោ សិក្ខាយ អបរិបូរការី អហោសីតិ។>
      text <យោ សោ មហានាម ទីឃរត្តំ ឧបាសកោ ពុទ្ធំ សរណំ គតោ ធម្មំ សរណំ គតោ សង្ឃំ សរណំ គតោ សោ កថំ វិនិបាតំ គច្ឆេយ្យ។ យញ្ហិ តំ មហានាម សម្មា វទមានោ វទេយ្យ ទីឃរត្តំ ឧបាសកោ ពុទ្ធំ សរណំ គតោ ធម្មំ សរណំ គតោ សង្ឃំ សរណំ គតោ សរណានិំ សក្កំ សម្មា វទមានោ វទេយ្យ។ សរណានិ មហានាម សក្កោ ទីឃរត្តំ ឧបាសកោ ពុទ្ធំ សរណំ គតោ ធម្មំ សរណំ គតោ សង្ឃំ សរណំ គតោ សោ កថំ វិនិបាតំ គច្ឆេយ្យ។>
      text <ឥធ មហានាម ឯកច្ចោ បុគ្គលោ ពុទ្ធេ ឯកន្តគតោ ហោតិ អភិប្បសន្នោ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… ហាសបញ្ញោ ជវនបញ្ញោ វិមុត្តិយា ច សមន្នាគតោ។ សោ អាសវានំ ខយា អនាសវំ ចេតោវិមុត្តិំ បញ្ញាវិមុត្តិំ ទិដ្ឋេវ ធម្មេ សយំ អភិញ្ញា សច្ឆិកត្វា ឧបសម្បជ្ជ វិហរតិ។ អយម្បិ ខោ មហានាម បុគ្គលោ បរិមុត្តោ និរយា បរិមុត្តោ តិរច្ឆានយោនិយា បរិមុត្តោ បេត្តិវិសយា បរិមុត្តោ អបាយទុគ្គតិវិនិបាតា។>
      text <ឥធ បន មហានាម ឯកច្ចោ បុគ្គលោ ពុទ្ធេ ឯកន្តគតោ ហោតិ អភិប្បសន្នោ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… ហាសបញ្ញោ ជវនបញ្ញោ ន ច វិមុត្តិយា សមន្នាគតោ។ សោ បញ្ចន្នំ ឱរម្ភាគិយានំ សំយោជនានំ បរិក្ខយា អន្តរាបរិនិព្ពាយី ហោតិ ឧបហច្ចបរិនិព្ពាយី ហោតិ អសង្ខារបរិនិព្ពាយី ហោតិ សសង្ខារបរិនិព្ពាយី ហោតិ ឧទ្ធំសោតោ ហោតិ អកនិដ្ឋគាមី។ អយម្បិ ខោ មហានាម បុគ្គលោ បរិមុត្តោ និរយា បរិមុត្តោ តិរច្ឆានយោនិយា បរិមុត្តោ បេត្តិវិសយា បរិមុត្តោ អបាយទុគ្គតិវិនិបាតា។>
      text <ឥធ បន មហានាម ឯកច្ចោ បុគ្គលោ ពុទ្ធេ ឯកន្តគតោ ហោតិ អភិប្បសន្នោ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… ន ហាសបញ្ញោ ន ជវនបញ្ញោ ន ច វិមុត្តិយា សមន្នាគតោ។ សោ តិណ្ណំ សំយោជនានំ បរិក្ខយា រាគទោសមោហានំ តនុត្តា សកទាគាមី ហោតិ សកិទេវ ឥមំ លោកំ អាគន្ត្វា ទុក្ខស្សន្តំ ករោតិ។ អយម្បិ ខោ មហានាម បុគ្គលោ បរិមុត្តោ និរយា បរិមុត្តោ តិរច្ឆានយោនិយា បរិមុត្តោ បេត្តិវិសយា បរិមុត្តោ អបាយទុគ្គតិវិនិបាតា។>
      text <ឥធ បន មហានាម ឯកច្ចោ បុគ្គលោ ពុទ្ធេ ឯកន្តគតោ ហោតិ អភិប្បសន្នោ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… ន ហាសបញ្ញោ ន ជវនបញ្ញោ ន ច វិមុត្តិយា សមន្នាគតោ។ សោ តិណ្ណំ សំយោជនានំ បរិក្ខយា សោតាបន្នោ ហោតិ អវិនិបាតធម្មោ និយតោ សម្ពោធិបរាយណោ។ អយម្បិ ខោ មហានាម បុគ្គលោ បរិមុត្តោ និរយា បរិមុត្តោ តិរច្ឆានយោនិយា បរិមុត្តោ បេត្តិវិសយា បរិមុត្តោ អបាយទុគ្គតិវិនិបាតា។>
      text <ឥធ បន មហានាម ឯកច្ចោ បុគ្គលោ ន ហេវ ខោ ពុទ្ធេ ឯកន្តគតោ ហោតិ អភិប្បសន្នោ…បេ។… ន ធម្មេ…បេ។… ន សង្ឃេ…បេ។… ន ហាសបញ្ញោ ន ជវនបញ្ញោ ន ច វិមុត្តិយា សមន្នាគតោ អបិ ចស្ស ឥមេ ធម្មា ហោន្តិ សទ្ធិន្ទ្រិយំ …បេ។… បញ្ញិន្ទ្រិយំ។ តថាគតប្បវេទិតា ចស្ស ធម្មា បញ្ញាយ មត្តសោ និជ្ឈានំ ខមន្តិ។ អយម្បិ ខោ មហានាម បុគ្គលោ អគន្តា និរយំ អគន្តា តិរច្ឆានយោនិំ អគន្តា បេត្តិវិសយំ អគន្តា អបាយំ ទុគ្គតិំ វិនិបាតំ។>
      text <ឥធ បន មហានាម ឯកច្ចោ បុគ្គលោ ន ហេវ ខោ ពុទ្ធេ ឯកន្តគតោ ហោតិ អភិប្បសន្នោ… ន ធម្មេ…បេ។… ន សង្ឃេ…បេ។… ន ហាសបញ្ញោ ន ជវនបញ្ញោ ន ច វិមុត្តិយា សមន្នាគតោ អបិ ចស្ស ឥមេ ធម្មា ហោន្តិ សទ្ធិន្ទ្រិយំ…បេ។… បញ្ញិន្ទ្រិយំ។ តថាគតេ ចស្ស សទ្ធាមត្តំ ហោតិ បេមមត្តំ។ អយម្បិ ខោ មហានាម បុគ្គលោ អគន្តា និរយំ អគន្តា តិរច្ឆានយោនិំ អគន្តា បេត្តិវិសយំ អគន្តា អបាយំ ទុគ្គតិំ វិនិបាតំ។>
      text <សេយ្យថាបិ មហានាម ទុក្ខេត្តំ ទុព្ភូមំ អវិហតខាណុកំ ពីជានិ ចស្សុ ខណ្ឌានិ បូតីនិ វាតាតបហតានិ អសារាទានិ អសុខសយិតានិ ទេវោ ច ន សម្មា ធារំ អនុប្បវេច្ឆេយ្យ។ អបិ នុ តានិ ពីជានិ វុទ្ធិំ វិរូឡ្ហិំ វេបុល្លំ អាបជ្ជេយ្យុន្តិ។ នោ ហេតំ ភន្តេ។ ឯវមេវ ខោ មហានាម ឥធ ធម្មោ ទុរក្ខាតោ ហោតិ ទុប្បវេទិតោ អនិយ្យានិកោ អនុបសមសំវត្តនិកោ អសម្មាសម្ពុទ្ធប្បវេទិតោ ឥទមហំ ទុក្ខេត្តស្មិំ វទាមិ។ តស្មិញ្ច ធម្មេ សាវកោ វិហរតិ ធម្មានុធម្មប្បដិបន្នោ សាមីចិប្បដិបន្នោ អនុធម្មចារី ឥទមហំ ទុព្ពីជស្មិំ វទាមិ។>
      text <សេយ្យថាបិ មហានាម សុខេត្តំ សុភូមំ សុវិហតខាណុកំ ពីជានិ ចស្សុ អខណ្ឌានិ អបូតីនិ អវាតាតបហតានិ សារាទានិ សុខសយិតានិ ទេវោ ច សម្មា ធារំ អនុប្បវេច្ឆេយ្យ។ អបិ នុ តានិ ពីជានិ វុទ្ធិំ វិរូឡ្ហិំ វេបុល្លំ អាបជ្ជេយ្យុន្តិ។ ឯវំ ភន្តេ។ ឯវមេវ ខោ មហានាម ឥធ ធម្មោ ស្វាក្ខាតោ ហោតិ សុប្បវេទិតោ និយ្យានិកោ ឧបសមសំវត្តនិកោ សម្មាសម្ពុទ្ធប្បវេទិតោ ឥទមហំ សុខេត្តស្មិំ វទាមិ។ តស្មិញ្ច ធម្មេ សាវកោ វិហរតិ ធម្មានុធម្មប្បដិបន្នោ សាមីចិប្បដិបន្នោ អនុធម្មចារី ឥទមហំ សុពីជស្មិំ វទាមិ។ កិមង្គំ បន សរណានិំ សក្កំ។ សរណានិ មហានាម សក្កោ មរណកាលេ សិក្ខាយ បរិបូរការី អហោសីតិ។ បញ្ចមំ។>
    text <៦។ បឋមអនាថបិណ្ឌិកសុត្តំ>
      text <១០២២>, <សាវត្ថិនិទានំ។ តេន ខោ បន សមយេន អនាថបិណ្ឌិកោ គហបតិ អាពាធិកោ ហោតិ ទុក្ខិតោ ពាឡ្ហគិលានោ។ អថ ខោ អនាថបិណ្ឌិកោ គហបតិ អញ្ញតរំ បុរិសំ អាមន្តេសិ ឯហិ ត្វំ អម្ភោ បុរិស យេនាយស្មា សារិបុត្តោ តេនុបសង្កម ឧបសង្កមិត្វា មម វចនេន អាយស្មតោ សារិបុត្តស្ស បាទេ សិរសា វន្ទ អនាថបិណ្ឌិកោ ភន្តេ គហបតិ អាពាធិកោ ទុក្ខិតោ ពាឡ្ហគិលានោ។ សោ អាយស្មតោ សារិបុត្តស្ស បាទេ សិរសា វន្ទតីតិ។ ឯវញ្ច វទេហិ សាធុ កិរ ភន្តេ អាយស្មា សារិបុត្តោ យេន អនាថបិណ្ឌិកស្ស គហបតិស្ស និវេសនំ តេនុបសង្កមតុ អនុកម្បំ ឧបាទាយាតិ។>
      text <ឯវំ ភន្តេតិ ខោ សោ បុរិសោ អនាថបិណ្ឌិកស្ស គហបតិស្ស បដិស្សុត្វា យេនាយស្មា សារិបុត្តោ តេនុបសង្កមិ ឧបសង្កមិត្វា អាយស្មន្តំ សារិបុត្តំ អភិវាទេត្វា ឯកមន្តំ និសីទិ។ ឯកមន្តំ និសិន្នោ ខោ សោ បុរិសោ អាយស្មន្តំ សារិបុត្តំ ឯតទវោច>
      text <អនាថបិណ្ឌិកោ ភន្តេ គហបតិ អាពាធិកោ ទុក្ខិតោ ពាឡ្ហគិលានោ។ សោ អាយស្មតោ សារិបុត្តស្ស បាទេ សិរសា វន្ទតិ។ ឯវញ្ច វទតិ សាធុ កិរ ភន្តេ អាយស្មា សារិបុត្តោ យេន អនាថបិណ្ឌិកស្ស គហបតិស្ស និវេសនំ តេនុបសង្កមតុ អនុកម្បំ ឧបាទាយាតិ។ អធិវាសេសិ ខោ អាយស្មា សារិបុត្តោ តុណ្ហីភាវេន។>
      text <អថ ខោ អាយស្មា សារិបុត្តោ បុព្ពណ្ហសមយំ និវាសេត្វា បត្តចីវរមាទាយ អាយស្មតា អានន្ទេន បច្ឆាសមណេន យេន អនាថបិណ្ឌិកស្ស គហបតិស្ស និវេសនំ តេនុបសង្កមិ ឧបសង្កមិត្វា បញ្ញត្តេ អាសនេ និសីទិ។ និសជ្ជ ខោ អាយស្មា សារិបុត្តោ អនាថបិណ្ឌិកំ គហបតិំ ឯតទវោច កច្ចិ តេ គហបតិ ខមនីយំ កច្ចិ យាបនីយំ។ កច្ចិ ទុក្ខា វេទនា បដិក្កមន្តិ នោ អភិក្កមន្តិ បដិក្កមោសានំ បញ្ញាយតិ នោ អភិក្កមោតិ។ ន មេ ភន្តេ ខមនីយំ ន យាបនីយំ។ ពាឡ្ហា មេ ទុក្ខា វេទនា អភិក្កមន្តិ នោ បដិក្កមន្តិ អភិក្កមោសានំ បញ្ញាយតិ នោ បដិក្កមោតិ។>
      text <យថារូបេន ខោ គហបតិ ពុទ្ធេ អប្បសាទេន សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបោ តេ ពុទ្ធេ អប្បសាទោ នត្ថិ។ អត្ថិ ច ខោ តេ គហបតិ ពុទ្ធេ អវេច្ចប្បសាទោ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ តញ្ច បន តេ ពុទ្ធេ អវេច្ចប្បសាទំ អត្តនិ សមនុបស្សតោ ឋានសោ វេទនា បដិប្បស្សម្ភេយ្យ។>
      text <យថារូបេន ខោ គហបតិ ធម្មេ អប្បសាទេន សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបោ តេ ធម្មេ អប្បសាទោ នត្ថិ។ អត្ថិ ច ខោ តេ គហបតិ ធម្មេ អវេច្ចប្បសាទោ ស្វាក្ខាតោ ភគវតា ធម្មោ…បេ។… បច្ចត្តំ វេទិតព្ពោ វិញ្ញូហីតិ។ តញ្ច បន តេ ធម្មេ អវេច្ចប្បសាទំ អត្តនិ សមនុបស្សតោ ឋានសោ វេទនា បដិប្បស្សម្ភេយ្យ។>
      text <យថារូបេន ខោ គហបតិ សង្ឃេ អប្បសាទេន សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបោ តេ សង្ឃេ អប្បសាទោ នត្ថិ។ អត្ថិ ច ខោ តេ គហបតិ សង្ឃេ អវេច្ចប្បសាទោ សុប្បដិបន្នោ ភគវតោ សាវកសង្ឃោ…បេ។… អនុត្តរំ បុញ្ញក្ខេត្តំ លោកស្សាតិ។ តញ្ច បន តេ សង្ឃេ អវេច្ចប្បសាទំ អត្តនិ សមនុបស្សតោ ឋានសោ វេទនា បដិប្បស្សម្ភេយ្យ។>
      text <យថារូបេន ខោ គហបតិ ទុស្សីល្យេន សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបំ តេ ទុស្សីល្យំ នត្ថិ។ អត្ថិ ច ខោ តេ គហបតិ អរិយកន្តានិ សីលានិ…បេ។… សមាធិសំវត្តនិកានិ។ តានិ ច បន តេ អរិយកន្តានិ សីលានិ អត្តនិ សមនុបស្សតោ ឋានសោ វេទនា បដិប្បស្សម្ភេយ្យ។>
      text <យថារូបាយ ខោ គហបតិ មិច្ឆាទិដ្ឋិយា សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបា តេ មិច្ឆាទិដ្ឋិ នត្ថិ។ អត្ថិ ច ខោ តេ គហបតិ សម្មាទិដ្ឋិ។ តញ្ច បន តេ សម្មាទិដ្ឋិំ អត្តនិ សមនុបស្សតោ ឋានសោ វេទនា បដិប្បស្សម្ភេយ្យ។>
      text <យថារូបេន ខោ គហបតិ មិច្ឆាសង្កប្បេន សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបោ តេ មិច្ឆាសង្កប្បោ នត្ថិ។ អត្ថិ ច ខោ តេ គហបតិ សម្មាសង្កប្បោ។ តញ្ច បន តេ សម្មាសង្កប្បំ អត្តនិ សមនុបស្សតោ ឋានសោ វេទនា បដិប្បស្សម្ភេយ្យ។>
      text <យថារូបាយ ខោ គហបតិ មិច្ឆាវាចាយ សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបា តេ មិច្ឆាវាចា នត្ថិ។ អត្ថិ ច ខោ តេ គហបតិ សម្មាវាចា។ តញ្ច បន តេ សម្មាវាចំ អត្តនិ សមនុបស្សតោ ឋានសោ វេទនា បដិប្បស្សម្ភេយ្យ។>
      text <យថារូបេន ខោ គហបតិ មិច្ឆាកម្មន្តេន សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបោ តេ មិច្ឆាកម្មន្តោ នត្ថិ។ អត្ថិ ច ខោ តេ គហបតិ សម្មាកម្មន្តោ។ តញ្ច បន តេ សម្មាកម្មន្តំ អត្តនិ សមនុបស្សតោ ឋានសោ វេទនា បដិប្បស្សម្ភេយ្យ។>
      text <យថារូបេន ខោ គហបតិ មិច្ឆាអាជីវេន សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបោ តេ មិច្ឆាអាជីវោ នត្ថិ។ អត្ថិ ច ខោ តេ គហបតិ សម្មាអាជីវោ។ តញ្ច បន តេ សម្មាអាជីវំ អត្តនិ សមនុបស្សតោ ឋានសោ វេទនា បដិប្បស្សម្ភេយ្យ។>
      text <យថារូបេន ខោ គហបតិ មិច្ឆាវាយាមេន សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបោ តេ មិច្ឆាវាយាមោ នត្ថិ។ អត្ថិ ច ខោ តេ គហបតិ សម្មាវាយាមោ។ តញ្ច បន តេ សម្មាវាយាមំ អត្តនិ សមនុបស្សតោ ឋានសោ វេទនា បដិប្បស្សម្ភេយ្យ។>
      text <យថារូបាយ ខោ គហបតិ មិច្ឆាសតិយា សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបា តេ មិច្ឆាសតិ នត្ថិ។ អត្ថិ ច ខោ តេ គហបតិ សម្មាសតិ។ តញ្ច បន តេ សម្មាសតិំ អត្តនិ សមនុបស្សតោ ឋានសោ វេទនា បដិប្បស្សម្ភេយ្យ។>
      text <យថារូបេន ខោ គហបតិ មិច្ឆាសមាធិនា សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបោ តេ មិច្ឆាសមាធិ នត្ថិ។ អត្ថិ ច ខោ តេ គហបតិ សម្មាសមាធិ។ តញ្ច បន តេ សម្មាសមាធិំ អត្តនិ សមនុបស្សតោ ឋានសោ វេទនា បដិប្បស្សម្ភេយ្យ។>
      text <យថារូបេន ខោ គហបតិ មិច្ឆាញាណេន សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបំ តេ មិច្ឆាញាណំ នត្ថិ។ អត្ថិ ច ខោ តេ គហបតិ សម្មាញាណំ។ តញ្ច បន តេ សម្មាញាណំ អត្តនិ សមនុបស្សតោ ឋានសោ វេទនា បដិប្បស្សម្ភេយ្យ។>
      text <យថារូបាយ ខោ គហបតិ មិច្ឆាវិមុត្តិយា សមន្នាគតោ អស្សុតវា បុថុជ្ជនោ កាយស្ស ភេទា បរំ មរណា អបាយំ ទុគ្គតិំ វិនិបាតំ និរយំ ឧបបជ្ជតិ តថារូបា តេ មិច្ឆាវិមុត្តិ នត្ថិ។ អត្ថិ ច ខោ តេ គហបតិ សម្មាវិមុត្តិ។ តញ្ច បន តេ សម្មាវិមុត្តិំ អត្តនិ សមនុបស្សតោ ឋានសោ វេទនា បដិប្បស្សម្ភេយ្យាតិ។>
      text <អថ ខោ អនាថបិណ្ឌិកស្ស គហបតិស្ស ឋានសោ វេទនា បដិប្បស្សម្ភិំសុ។ អថ ខោ អនាថបិណ្ឌិកោ គហបតិ អាយស្មន្តញ្ច សារិបុត្តំ អាយស្មន្តញ្ច អានន្ទំ សកេនេវ ថាលិបាកេន បរិវិសិ។ អថ ខោ អនាថបិណ្ឌិកោ គហបតិ អាយស្មន្តំ សារិបុត្តំ ភុត្តាវិំ ឱនីតបត្តបាណិំ អញ្ញតរំ នីចាសនំ គហេត្វា ឯកមន្តំ និសីទិ។ ឯកមន្តំ និសិន្នំ ខោ អនាថបិណ្ឌិកំ គហបតិំ អាយស្មា សារិបុត្តោ ឥមាហិ គាថាហិ អនុមោទិ>
      text <អថ ខោ អាយស្មា សារិបុត្តោ អនាថបិណ្ឌិកំ គហបតិំ ឥមាហិ គាថាហិ អនុមោទិត្វា ឧដ្ឋាយាសនា បក្កាមិ។>
      text <អថ ខោ អាយស្មា អានន្ទោ យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នំ ខោ អាយស្មន្តំ អានន្ទំ ភគវា ឯតទវោច ហន្ទ។ កុតោ នុ ត្វំ អានន្ទ អាគច្ឆសិ ទិវាទិវស្សាតិ។ អាយស្មតា ភន្តេ សារិបុត្តេន អនាថបិណ្ឌិកោ គហបតិ ឥមិនា ច ឥមិនា ច ឱវាទេន ឱវទិតោតិ។ បណ្ឌិតោ អានន្ទ សារិបុត្តោ មហាបញ្ញោ អានន្ទ សារិបុត្តោ យត្រ ហិ នាម ចត្តារិ សោតាបត្តិយង្គានិ ទសហាការេហិ វិភជិស្សតីតិ។ ឆដ្ឋំ។>
    text <៧។ ទុតិយអនាថបិណ្ឌិកសុត្តំ>
      text <១០២៣>, <សាវត្ថិនិទានំ។ តេន ខោ បន សមយេន អនាថបិណ្ឌិកោ គហបតិ អាពាធិកោ ហោតិ ទុក្ខិតោ ពាឡ្ហគិលានោ។ អថ ខោ អនាថបិណ្ឌិកោ គហបតិ អញ្ញតរំ បុរិសំ អាមន្តេសិ ឯហិ ត្វំ អម្ភោ បុរិស យេនាយស្មា អានន្ទោ តេនុបសង្កម ឧបសង្កមិត្វា មម វចនេន អាយស្មតោ អានន្ទស្ស បាទេ សិរសា វន្ទ អនាថបិណ្ឌិកោ ភន្តេ គហបតិ អាពាធិកោ ទុក្ខិតោ ពាឡ្ហគិលានោ។ សោ អាយស្មតោ អានន្ទស្ស បាទេ សិរសា វន្ទតីតិ។ ឯវញ្ច វទេហិ សាធុ កិរ ភន្តេ អាយស្មា អានន្ទោ យេន អនាថបិណ្ឌិកស្ស គហបតិស្ស និវេសនំ តេនុបសង្កមតុ អនុកម្បំ ឧបាទាយាតិ។>
      text <ឯវំ ភន្តេតិ ខោ សោ បុរិសោ អនាថបិណ្ឌិកស្ស គហបតិស្ស បដិស្សុត្វា យេនាយស្មា អានន្ទោ តេនុបសង្កមិ ឧបសង្កមិត្វា អាយស្មន្តំ អានន្ទំ អភិវាទេត្វា ឯកមន្តំ និសីទិ។ ឯកមន្តំ និសិន្នោ ខោ សោ បុរិសោ អាយស្មន្តំ អានន្ទំ ឯតទវោច អនាថបិណ្ឌិកោ ភន្តេ គហបតិ អាពាធិកោ ទុក្ខិតោ ពាឡ្ហគិលានោ។ សោ អាយស្មតោ អានន្ទស្ស បាទេ សិរសា វន្ទតិ។ ឯវញ្ច វទតិ សាធុ កិរ ភន្តេ អាយស្មា អានន្ទោ យេន អនាថបិណ្ឌិកស្ស គហបតិស្ស និវេសនំ តេនុបសង្កមតុ អនុកម្បំ ឧបាទាយាតិ។ អធិវាសេសិ ខោ អាយស្មា អានន្ទោ តុណ្ហីភាវេន។>
      text <អថ ខោ អាយស្មា អានន្ទោ បុព្ពណ្ហសមយំ និវាសេត្វា បត្តចីវរមាទាយ យេន អនាថបិណ្ឌិកស្ស គហបតិស្ស និវេសនំ តេនុបសង្កមិ ឧបសង្កមិត្វា បញ្ញត្តេ អាសនេ និសីទិ។ និសជ្ជ ខោ អាយស្មា អានន្ទោ អនាថបិណ្ឌិកំ គហបតិំ ឯតទវោច កច្ចិ តេ គហបតិ ខមនីយំ កច្ចិ យាបនីយំ។ កច្ចិ ទុក្ខា វេទនា បដិក្កមន្តិ នោ អភិក្កមន្តិ បដិក្កមោសានំ បញ្ញាយតិ នោ អភិក្កមោតិ។ ន មេ ភន្តេ ខមនីយំ ន យាបនីយំ។ ពាឡ្ហា មេ ទុក្ខា វេទនា អភិក្កមន្តិ នោ បដិក្កមន្តិ អភិក្កមោសានំ បញ្ញាយតិ នោ បដិក្កមោតិ។>
      text <ចតូហិ ខោ គហបតិ ធម្មេហិ សមន្នាគតស្ស អស្សុតវតោ បុថុជ្ជនស្ស ហោតិ ឧត្តាសោ ហោតិ ឆម្ភិតត្តំ ហោតិ សម្បរាយិកំ មរណភយំ។ កតមេហិ ចតូហិ។ ឥធ គហបតិ អស្សុតវា បុថុជ្ជនោ ពុទ្ធេ អប្បសាទេន សមន្នាគតោ ហោតិ។ តញ្ច បនស្ស ពុទ្ធេ អប្បសាទំ អត្តនិ សមនុបស្សតោ ហោតិ ឧត្តាសោ ហោតិ ឆម្ភិតត្តំ ហោតិ សម្បរាយិកំ មរណភយំ។>
      text <បុន ចបរំ គហបតិ អស្សុតវា បុថុជ្ជនោ ធម្មេ អប្បសាទេន សមន្នាគតោ ហោតិ។ តញ្ច បនស្ស ធម្មេ អប្បសាទំ អត្តនិ សមនុបស្សតោ ហោតិ ឧត្តាសោ ហោតិ ឆម្ភិតត្តំ ហោតិ សម្បរាយិកំ មរណភយំ។>
      text <បុន ចបរំ គហបតិ អស្សុតវា បុថុជ្ជនោ សង្ឃេ អប្បសាទេន សមន្នាគតោ ហោតិ។ តញ្ច បនស្ស សង្ឃេ អប្បសាទំ អត្តនិ សមនុបស្សតោ ហោតិ ឧត្តាសោ ហោតិ ឆម្ភិតត្តំ ហោតិ សម្បរាយិកំ មរណភយំ។>
      text <បុន ចបរំ គហបតិ អស្សុតវា បុថុជ្ជនោ ទុស្សីល្យេន សមន្នាគតោ ហោតិ។ តញ្ច បនស្ស ទុស្សីល្យំ អត្តនិ សមនុបស្សតោ ហោតិ ឧត្តាសោ ហោតិ ឆម្ភិតត្តំ ហោតិ សម្បរាយិកំ មរណភយំ។ ឥមេហិ ខោ គហបតិ ចតូហិ ធម្មេហិ សមន្នាគតស្ស អស្សុតវតោ បុថុជ្ជនស្ស ហោតិ ឧត្តាសោ ហោតិ ឆម្ភិតត្តំ ហោតិ សម្បរាយិកំ មរណភយំ។>
      text <ចតូហិ ខោ គហបតិ ធម្មេហិ សមន្នាគតស្ស សុតវតោ អរិយសាវកស្ស ន ហោតិ ឧត្តាសោ ន ហោតិ ឆម្ភិតត្តំ ន ហោតិ សម្បរាយិកំ មរណភយំ។ កតមេហិ ចតូហិ។ ឥធ គហបតិ សុតវា អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ តញ្ច បនស្ស ពុទ្ធេ អវេច្ចប្បសាទំ អត្តនិ សមនុបស្សតោ ន ហោតិ ឧត្តាសោ ន ហោតិ ឆម្ភិតត្តំ ន ហោតិ សម្បរាយិកំ មរណភយំ។>
      text <បុន ចបរំ គហបតិ សុតវា អរិយសាវកោ ធម្មេ អវេច្ចប្បសាទេន សមន្នាគតោ ហោតិ ស្វាក្ខាតោ ភគវតា ធម្មោ…បេ។… បច្ចត្តំ វេទិតព្ពោ វិញ្ញូហីតិ។ តញ្ច បនស្ស ធម្មេ អវេច្ចប្បសាទំ អត្តនិ សមនុបស្សតោ ន ហោតិ ឧត្តាសោ ន ហោតិ ឆម្ភិតត្តំ ន ហោតិ សម្បរាយិកំ មរណភយំ។>
      text <បុន ចបរំ គហបតិ សុតវា អរិយសាវកោ សង្ឃេ អវេច្ចប្បសាទេន សមន្នាគតោ ហោតិ សុប្បដិបន្នោ ភគវតោ សាវកសង្ឃោ…បេ។… អនុត្តរំ បុញ្ញក្ខេត្តំ លោកស្សាតិ។ តញ្ច បនស្ស សង្ឃេ អវេច្ចប្បសាទំ អត្តនិ សមនុបស្សតោ ន ហោតិ ឧត្តាសោ ន ហោតិ ឆម្ភិតត្តំ ន ហោតិ សម្បរាយិកំ មរណភយំ។>
      text <បុន ចបរំ គហបតិ សុតវា អរិយសាវកោ អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ តានិ ច បនស្ស អរិយកន្តានិ សីលានិ អត្តនិ សមនុបស្សតោ ន ហោតិ ឧត្តាសោ ន ហោតិ ឆម្ភិតត្តំ ន ហោតិ សម្បរាយិកំ មរណភយំ។ ឥមេហិ ខោ គហបតិ ចតូហិ ធម្មេហិ សមន្នាគតស្ស សុតវតោ អរិយសាវកស្ស ន ហោតិ ឧត្តាសោ ន ហោតិ ឆម្ភិតត្តំ ន ហោតិ សម្បរាយិកំ មរណភយន្តិ។>
      text <នាហំ ភន្តេ អានន្ទ ភាយាមិ។ ក្យាហំ ភាយិស្សាមិ។ អហញ្ហិ ភន្តេ ពុទ្ធេ អវេច្ចប្បសាទេន សមន្នាគតោ ហោមិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ អវេច្ចប្បសាទេន សមន្នាគតោ ហោមិ សុប្បដិបន្នោ ភគវតោ សាវកសង្ឃោ…បេ។… អនុត្តរំ បុញ្ញក្ខេត្តំ លោកស្សាតិ។ យានិ ចិមានិ ភន្តេ ភគវតា គិហិសាមីចិកានិ សិក្ខាបទានិ ទេសិតានិ នាហំ តេសំ កិញ្ចិ អត្តនិ ខណ្ឌំ សមនុបស្សាមីតិ។ លាភា តេ គហបតិ សុលទ្ធំ តេ គហបតិ។ សោតាបត្តិផលំ តយា គហបតិ ព្យាកតន្តិ។ សត្តមំ។>
    text <៨។ បឋមភយវេរូបសន្តសុត្តំ>
      text <១០២៤>, <សាវត្ថិនិទានំ។ ឯកមន្តំ និសិន្នំ ខោ អនាថបិណ្ឌិកំ គហបតិំ ភគវា ឯតទវោច យតោ ខោ គហបតិ អរិយសាវកស្ស បញ្ច ភយានិ វេរានិ វូបសន្តានិ ច ហោន្តិ ចតូហិ ច សោតាបត្តិយង្គេហិ សមន្នាគតោ ហោតិ អរិយោ ចស្ស ញាយោ បញ្ញាយ សុទិដ្ឋោ ហោតិ សុប្បដិវិទ្ធោ សោ អាកង្ខមានោ អត្តនាវ អត្តានំ ព្យាករេយ្យ ខីណនិរយោម្ហិ ខីណតិរច្ឆានយោនិ ខីណបេត្តិវិសយោ ខីណាបាយទុគ្គតិវិនិបាតោ សោតាបន្នោហមស្មិ អវិនិបាតធម្មោ និយតោ សម្ពោធិបរាយណោ។>
      text <កតមានិ បញ្ច ភយានិ វេរានិ វូបសន្តានិ ហោន្តិ។ យំ គហបតិ បាណាតិបាតី បាណាតិបាតប្បច្ចយា ទិដ្ឋធម្មិកម្បិ ភយំ វេរំ បសវតិ សម្បរាយិកម្បិ ភយំ វេរំ បសវតិ ចេតសិកម្បិ ទុក្ខំ ទោមនស្សំ បដិសំវេទិយតិ។ បាណាតិបាតា បដិវិរតស្ស ឯវំ តំ ភយំ វេរំ វូបសន្តំ ហោតិ។ យំ គហបតិ អទិន្នាទាយី…បេ។… យំ គហបតិ កាមេសុមិច្ឆាចារី…បេ។… យំ គហបតិ មុសាវាទី…បេ។… យំ គហបតិ សុរាមេរយមជ្ជប្បមាទដ្ឋាយី សុរាមេរយមជ្ជប្បមាទដ្ឋានប្បច្ចយា ទិដ្ឋធម្មិកម្បិ ភយំ វេរំ បសវតិ សម្បរាយិកម្បិ ភយំ វេរំ បសវតិ ចេតសិកម្បិ ទុក្ខំ ទោមនស្សំ បដិសំវេទិយតិ។ សុរាមេរយមជ្ជប្បមាទដ្ឋានា បដិវិរតស្ស ឯវំ តំ ភយំ វេរំ វូបសន្តំ ហោតិ។ ឥមានិ បញ្ច ភយានិ វេរានិ វូបសន្តានិ ហោន្តិ។>
      text <កតមេហិ ចតូហិ សោតាបត្តិយង្គេហិ សមន្នាគតោ ហោតិ។ ឥធ គហបតិ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥមេហិ ចតូហិ សោតាបត្តិយង្គេហិ សមន្នាគតោ ហោតិ។>
      text <កតមោ ចស្ស អរិយោ ញាយោ បញ្ញាយ សុទិដ្ឋោ ហោតិ សុប្បដិវិទ្ធោ។ ឥធ គហបតិ អរិយសាវកោ បដិច្ចសមុប្បាទញ្ញេវ សាធុកំ យោនិសោ មនសិ ករោតិ ឥតិ ឥមស្មិំ សតិ ឥទំ ហោតិ ឥមស្សុប្បាទា ឥទំ ឧប្បជ្ជតិ ឥតិ ឥមស្មិំ អសតិ ឥទំ ន ហោតិ ឥមស្ស និរោធា ឥទំ និរុជ្ឈតិ យទិទំ អវិជ្ជាបច្ចយា សង្ខារា សង្ខារបច្ចយា វិញ្ញាណំ…បេ។… ឯវមេតស្ស កេវលស្ស ទុក្ខក្ខន្ធស្ស សមុទយោ ហោតិ។ អវិជ្ជាយ ត្វេវ អសេសវិរាគនិរោធា សង្ខារនិរោធោ…បេ។… ផស្សនិរោធា វេទនានិរោធោ វេទនានិរោធា តណ្ហានិរោធោ… ឯវមេតស្ស កេវលស្ស ទុក្ខក្ខន្ធស្ស និរោធោ ហោតិ។ អយមស្ស អរិយោ ញាយោ បញ្ញាយ សុទិដ្ឋោ ហោតិ សុប្បដិវិទ្ធោ។>
      text <យតោ ខោ គហបតិ អរិយសាវកស្ស ឥមានិ បញ្ច ភយានិ វេរានិ វូបសន្តានិ ហោន្តិ ឥមេហិ ចតូហិ សោតាបត្តិយង្គេហិ សមន្នាគតោ ហោតិ អយញ្ចស្ស អរិយោ ញាយោ បញ្ញាយ សុទិដ្ឋោ ហោតិ សុប្បដិវិទ្ធោ។ សោ អាកង្ខមានោ អត្តនាវ អត្តានំ ព្យាករេយ្យ ខីណនិរយោម្ហិ ខីណតិរច្ឆានយោនិ ខីណបេត្តិវិសយោ ខីណាបាយទុគ្គតិវិនិបាតោ សោតាបន្នោហមស្មិ អវិនិបាតធម្មោ និយតោ សម្ពោធិបរាយណោតិ។ អដ្ឋមំ។>
    text <៩។ ទុតិយភយវេរូបសន្តសុត្តំ>
      text <១០២៥>, <សាវត្ថិនិទានំ…បេ។… យតោ ខោ ភិក្ខវេ អរិយសាវកស្ស ឥមានិ បញ្ច ភយានិ វេរានិ វូបសន្តានិ ហោន្តិ ឥមេហិ ចតូហិ សោតាបត្តិយង្គេហិ សមន្នាគតោ ហោតិ អយញ្ចស្ស អរិយោ ញាយោ បញ្ញាយ សុទិដ្ឋោ ហោតិ សុប្បដិវិទ្ធោ សោ អាកង្ខមានោ អត្តនាវ អត្តានំ ព្យាករេយ្យ ខីណនិរយោម្ហិ ខីណតិរច្ឆានយោនិ ខីណបេត្តិវិសយោ ខីណាបាយទុគ្គតិវិនិបាតោ សោតាបន្នោហមស្មិ អវិនិបាតធម្មោ និយតោ សម្ពោធិបរាយណោតិ។ នវមំ។>
    text <១០។ នន្ទកលិច្ឆវិសុត្តំ>
      text <១០២៦>, <ឯកំ សមយំ ភគវា វេសាលិយំ វិហរតិ មហាវនេ កូដាគារសាលាយំ។ អថ ខោ នន្ទកោ លិច្ឆវិមហាមត្តោ យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នំ ខោ នន្ទកំ លិច្ឆវិមហាមត្តំ ភគវា ឯតទវោច>
      text <ចតូហិ ខោ នន្ទក ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោ។ កតមេហិ ចតូហិ។ ឥធ នន្ទក អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥមេហិ ខោ នន្ទក ចតូហិ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោ។>
      text <ឥមេហិ ច បន នន្ទក ចតូហិ ធម្មេហិ សមន្នាគតោ អរិយសាវកោ អាយុនា សំយុត្តោ ហោតិ ទិព្ពេនបិ មានុសេនបិ វណ្ណេន សំយុត្តោ ហោតិ ទិព្ពេនបិ មានុសេនបិ សុខេន សំយុត្តោ ហោតិ ទិព្ពេនបិ មានុសេនបិ យសេន សំយុត្តោ ហោតិ ទិព្ពេនបិ មានុសេនបិ អាធិបតេយ្យេន សំយុត្តោ ហោតិ ទិព្ពេនបិ មានុសេនបិ។ តំ ខោ បនាហំ នន្ទក នាញ្ញស្ស សមណស្ស វា ព្រាហ្មណស្ស វា សុត្វា វទាមិ។ អបិ ច យទេវ មយា សាមំ ញាតំ សាមំ ទិដ្ឋំ សាមំ វិទិតំ តទេវាហំ វទាមីតិ។>
      text <ឯវំ វុត្តេ អញ្ញតរោ បុរិសោ នន្ទកំ លិច្ឆវិមហាមត្តំ ឯតទវោច នហានកាលោ ភន្តេតិ។ អលំ ទានិ ភណេ ឯតេន ពាហិរេន នហានេន។ អលមិទំ អជ្ឈត្តំ នហានំ ភវិស្សតិ យទិទំ ភគវតិ បសាទោតិ។ ទសមំ។>
      stand <សរណានិវគ្គោ តតិយោ។>
      text <តស្សុទ្ទានំ>
  text <៤។ បុញ្ញាភិសន្ទវគ្គោ>
    text <១។ បឋមបុញ្ញាភិសន្ទសុត្តំ>
      text <១០២៧>, <សាវត្ថិនិទានំ។ ចត្តារោមេ ភិក្ខវេ បុញ្ញាភិសន្ទា កុសលាភិសន្ទា សុខស្សាហារា។ កតមេ ចត្តារោ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ អយំ បឋមោ បុញ្ញាភិសន្ទោ កុសលាភិសន្ទោ សុខស្សាហារោ។>
      text <បុន ចបរំ ភិក្ខវេ អរិយសាវកោ ធម្មេ អវេច្ចប្បសាទេន សមន្នាគតោ ហោតិ ស្វាក្ខាតោ ភគវតា ធម្មោ…បេ។… បច្ចត្តំ វេទិតព្ពោ វិញ្ញូហីតិ។ អយំ ទុតិយោ បុញ្ញាភិសន្ទោ កុសលាភិសន្ទោ សុខស្សាហារោ។>
      text <បុន ចបរំ ភិក្ខវេ អរិយសាវកោ សង្ឃេ អវេច្ចប្បសាទេន សមន្នាគតោ ហោតិ សុប្បដិបន្នោ ភគវតោ សាវកសង្ឃោ…បេ។… អនុត្តរំ បុញ្ញក្ខេត្តំ លោកស្សាតិ។ អយំ តតិយោ បុញ្ញាភិសន្ទោ កុសលាភិសន្ទោ សុខស្សាហារោ។>
      text <បុន ចបរំ ភិក្ខវេ អរិយសាវកោ អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ អយំ ចតុត្ថោ បុញ្ញាភិសន្ទោ កុសលាភិសន្ទោ សុខស្សាហារោ។ ឥមេ ខោ ភិក្ខវេ ចត្តារោ បុញ្ញាភិសន្ទា កុសលាភិសន្ទា សុខស្សាហារាតិ។ បឋមំ។>
    text <២។ ទុតិយបុញ្ញាភិសន្ទសុត្តំ>
      text <១០២៨>, <ចត្តារោមេ ភិក្ខវេ បុញ្ញាភិសន្ទា កុសលាភិសន្ទា សុខស្សាហារា។ កតមេ ចត្តារោ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ អយំ បឋមោ បុញ្ញាភិសន្ទោ កុសលាភិសន្ទោ សុខស្សាហារោ។>
      text <បុន ចបរំ ភិក្ខវេ អរិយសាវកោ ធម្មេ…បេ។… សង្ឃេ…បេ។…។>
      text <បុន ចបរំ ភិក្ខវេ អរិយសាវកោ វិគតមលមច្ឆេរេន ចេតសា អគារំ អជ្ឈាវសតិ មុត្តចាគោ បយតបាណិ វោស្សគ្គរតោ យាចយោគោ ទានសំវិភាគរតោ។ អយំ ចតុត្ថោ បុញ្ញាភិសន្ទោ កុសលាភិសន្ទោ សុខស្សាហារោ។ ឥមេ ខោ ភិក្ខវេ ចត្តារោ បុញ្ញាភិសន្ទា កុសលាភិសន្ទា សុខស្សាហារាតិ។ ទុតិយំ។>
    text <៣។ តតិយបុញ្ញាភិសន្ទសុត្តំ>
      text <១០២៩>, <ចត្តារោមេ ភិក្ខវេ បុញ្ញាភិសន្ទា កុសលាភិសន្ទា សុខស្សាហារា។ កតមេ ចត្តារោ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ អយំ បឋមោ បុញ្ញាភិសន្ទោ កុសលាភិសន្ទោ សុខស្សាហារោ។>
      text <បុន ចបរំ ភិក្ខវេ អរិយសាវកោ ធម្មេ…បេ។… សង្ឃេ…បេ។…។>
      text <បុន ចបរំ ភិក្ខវេ អរិយសាវកោ បញ្ញវា ហោតិ ឧទយត្ថគាមិនិយា បញ្ញាយ សមន្នាគតោ អរិយាយ និព្ពេធិកាយ សម្មា ទុក្ខក្ខយគាមិនិយា។ អយំ ចតុត្ថោ បុញ្ញាភិសន្ទោ កុសលាភិសន្ទោ សុខស្សាហារោ។ ឥមេ ខោ ភិក្ខវេ ចត្តារោ បុញ្ញាភិសន្ទា កុសលាភិសន្ទា សុខស្សាហារាតិ។ តតិយំ។>
    text <៤។ បឋមទេវបទសុត្តំ>
      text <១០៣០>, <សាវត្ថិនិទានំ។ ចត្តារិមានិ ភិក្ខវេ ទេវានំ ទេវបទានិ អវិសុទ្ធានំ សត្តានំ វិសុទ្ធិយា អបរិយោទាតានំ សត្តានំ បរិយោទបនាយ។>
      text <កតមានិ ចត្តារិ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ឥទំ បឋមំ ទេវានំ ទេវបទំ អវិសុទ្ធានំ សត្តានំ វិសុទ្ធិយា អបរិយោទាតានំ សត្តានំ បរិយោទបនាយ។>
      text <បុន ចបរំ ភិក្ខវេ អរិយសាវកោ ធម្មេ…បេ។… សង្ឃេ…បេ។…។>
      text <បុន ចបរំ ភិក្ខវេ អរិយសាវកោ អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥទំ ចតុត្ថំ ទេវានំ ទេវបទំ អវិសុទ្ធានំ សត្តានំ វិសុទ្ធិយា អបរិយោទាតានំ សត្តានំ បរិយោទបនាយ។ ឥមានិ ខោ ភិក្ខវេ ចត្តារិ ទេវានំ ទេវបទានិ អវិសុទ្ធានំ សត្តានំ វិសុទ្ធិយា អបរិយោទាតានំ សត្តានំ បរិយោទបនាយាតិ។ ចតុត្ថំ។>
    text <៥។ ទុតិយទេវបទសុត្តំ>
      text <១០៣១>, <ចត្តារិមានិ ភិក្ខវេ ទេវានំ ទេវបទានិ អវិសុទ្ធានំ សត្តានំ វិសុទ្ធិយា អបរិយោទាតានំ សត្តានំ បរិយោទបនាយ។>
      text <កតមានិ ចត្តារិ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ សោ ឥតិ បដិសញ្ចិក្ខតិ កិំ នុ ខោ ទេវានំ ទេវបទន្តិ។ សោ ឯវំ បជានាតិ អព្យាពជ្ឈបរមេ ខ្វាហំ ឯតរហិ ទេវេ សុណាមិ។ ន ច ខោ បនាហំ កិញ្ចិ ព្យាពាធេមិ តសំ វា ថាវរំ វា។ អទ្ធាហំ ទេវបទធម្មសមន្នាគតោ វិហរាមីតិ។ ឥទំ បឋមំ ទេវានំ ទេវបទំ អវិសុទ្ធានំ សត្តានំ វិសុទ្ធិយា អបរិយោទាតានំ សត្តានំ បរិយោទបនាយ។>
      text <បុន ចបរំ ភិក្ខវេ អរិយសាវកោ ធម្មេ…បេ។… សង្ឃេ…បេ។…។>
      text <បុន ចបរំ ភិក្ខវេ អរិយសាវកោ អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ សោ ឥតិ បដិសញ្ចិក្ខតិ កិំ នុ ខោ ទេវានំ ទេវបទន្តិ។ សោ ឯវំ បជានាតិ អព្យាពជ្ឈបរមេ ខ្វាហំ ឯតរហិ ទេវេ សុណាមិ។ ន ខោ បនាហំ កិញ្ចិ ព្យាពាធេមិ តសំ វា ថាវរំ វា។ អទ្ធាហំ ទេវបទធម្មសមន្នាគតោ វិហរាមីតិ។ ឥទំ ចតុត្ថំ ទេវានំ ទេវបទំ អវិសុទ្ធានំ សត្តានំ វិសុទ្ធិយា អបរិយោទាតានំ សត្តានំ បរិយោទបនាយ។ ឥមានិ ខោ ភិក្ខវេ ចត្តារិ ទេវានំ ទេវបទានិ អវិសុទ្ធានំ សត្តានំ វិសុទ្ធិយា អបរិយោទាតានំ សត្តានំ បរិយោទបនាយាតិ។ បញ្ចមំ។>
    text <៦។ ទេវសភាគសុត្តំ>
      text <១០៣២>, <ចតូហិ ភិក្ខវេ ធម្មេហិ សមន្នាគតំ អត្តមនា ទេវា សភាគតំ កថេន្តិ។ កតមេហិ ចតូហិ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ យា តា ទេវតា ពុទ្ធេ អវេច្ចប្បសាទេន សមន្នាគតា ឥតោ ចុតា តត្រូបបន្នា តាសំ ឯវំ ហោតិ យថារូបេន ខោ មយំ ពុទ្ធេ អវេច្ចប្បសាទេន សមន្នាគតា តតោ ចុតា ឥធូបបន្នា អរិយសាវកោបិ តថារូបេន ពុទ្ធេ អវេច្ចប្បសាទេន សមន្នាគតោ ឯហីតិ ទេវានំ សន្តិកេតិ។>
      text <បុន ចបរំ ភិក្ខវេ អរិយសាវកោ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ យា តា ទេវតា អរិយកន្តេហិ សីលេហិ សមន្នាគតា ឥតោ ចុតា តត្រូបបន្នា តាសំ ឯវំ ហោតិ យថារូបេហិ ខោ មយំ អរិយកន្តេហិ សីលេហិ សមន្នាគតា តតោ ចុតា ឥធូបបន្នា អរិយសាវកោបិ តថារូបេហិ អរិយកន្តេហិ សីលេហិ សមន្នាគតោ ឯហីតិ ទេវានំ សន្តិកេតិ។ ឥមេហិ ខោ ភិក្ខវេ ចតូហិ ធម្មេហិ សមន្នាគតំ អត្តមនា ទេវា សភាគតំ កថេន្តីតិ។ ឆដ្ឋំ។>
    text <៧។ មហានាមសុត្តំ>
      text <១០៣៣>, <ឯកំ សមយំ ភគវា សក្កេសុ វិហរតិ កបិលវត្ថុស្មិំ និគ្រោធារាមេ។ អថ ខោ មហានាមោ សក្កោ យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នោ ខោ មហានាមោ សក្កោ ភគវន្តំ ឯតទវោច>
      text <កិត្តាវតា នុ ខោ ភន្តេ ឧបាសកោ ហោតីតិ។ យតោ ខោ មហានាម ពុទ្ធំ សរណំ គតោ ហោតិ ធម្មំ សរណំ គតោ ហោតិ សង្ឃំ សរណំ គតោ ហោតិ ឯត្តាវតា ខោ មហានាម ឧបាសកោ ហោតីតិ។>
      text <កិត្តាវតា បន ភន្តេ ឧបាសកោ សីលសម្បន្នោ ហោតីតិ។ យតោ ខោ មហានាម ឧបាសកោ បាណាតិបាតា បដិវិរតោ ហោតិ អទិន្នាទានា បដិវិរតោ ហោតិ កាមេសុមិច្ឆាចារា បដិវិរតោ ហោតិ មុសាវាទា បដិវិរតោ ហោតិ សុរាមេរយមជ្ជប្បមាទដ្ឋានា បដិវិរតោ ហោតិ ឯត្តាវតា ខោ មហានាម ឧបាសកោ សីលសម្បន្នោ ហោតីតិ។>
      text <កិត្តាវតា បន ភន្តេ ឧបាសកោ សទ្ធាសម្បន្នោ ហោតីតិ។ ឥធ មហានាម ឧបាសកោ សទ្ធោ ហោតិ សទ្ទហតិ តថាគតស្ស ពោធិំ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ឯត្តាវតា ខោ មហានាម ឧបាសកោ សទ្ធាសម្បន្នោ ហោតីតិ។>
      text <កិត្តាវតា បន ភន្តេ ឧបាសកោ ចាគសម្បន្នោ ហោតីតិ។ ឥធ មហានាម ឧបាសកោ វិគតមលមច្ឆេរេន ចេតសា អគារំ អជ្ឈាវសតិ មុត្តចាគោ បយតបាណិ វោស្សគ្គរតោ យាចយោគោ ទានសំវិភាគរតោ ឯត្តាវតា ខោ មហានាម ឧបាសកោ ចាគសម្បន្នោ ហោតីតិ។>
      text <កិត្តាវតា បន ភន្តេ ឧបាសកោ បញ្ញាសម្បន្នោ ហោតីតិ។ ឥធ មហានាម ឧបាសកោ បញ្ញវា ហោតិ ឧទយត្ថគាមិនិយា បញ្ញាយ សមន្នាគតោ អរិយាយ និព្ពេធិកាយ សម្មា ទុក្ខក្ខយគាមិនិយា ឯត្តាវតា ខោ មហានាម ឧបាសកោ បញ្ញាសម្បន្នោ ហោតីតិ។ សត្តមំ។>
    text <៨។ វស្សសុត្តំ>
      text <១០៣៤>, <សេយ្យថាបិ ភិក្ខវេ ឧបរិបព្ពតេ ថុល្លផុសិតកេ ទេវេ វស្សន្តេ តំ ឧទកំ យថានិន្នំ បវត្តមានំ បព្ពតកន្ទរបទរសាខា បរិបូរេតិ បព្ពតកន្ទរបទរសាខា បរិបូរា កុសោព្ភេ បរិបូរេន្តិ កុសោព្ភា បរិបូរា មហាសោព្ភេ បរិបូរេន្តិ មហាសោព្ភា បរិបូរា កុន្នទិយោ បរិបូរេន្តិ កុន្នទិយោ បរិបូរា មហានទិយោ បរិបូរេន្តិ មហានទិយោ បរិបូរា មហាសមុទ្ទំ បរិបូរេន្តិ ឯវមេវ ខោ ភិក្ខវេ អរិយសាវកស្ស យោ ច ពុទ្ធេ អវេច្ចប្បសាទោ យោ ច ធម្មេ អវេច្ចប្បសាទោ យោ ច សង្ឃេ អវេច្ចប្បសាទោ យានិ ច អរិយកន្តានិ សីលានិ ឥមេ ធម្មា សន្ទមានា បារំ គន្ត្វា អាសវានំ ខយាយ សំវត្តន្តីតិ។ អដ្ឋមំ។>
    text <៩។ កាឡិគោធសុត្តំ>
      text <១០៣៥>, <ឯកំ សមយំ ភគវា សក្កេសុ វិហរតិ កបិលវត្ថុស្មិំ និគ្រោធារាមេ។ អថ ខោ ភគវា បុព្ពណ្ហសមយំ និវាសេត្វា បត្តចីវរមាទាយ យេន កាឡិគោធាយ សាកិយានិយា និវេសនំ តេនុបសង្កមិ ឧបសង្កមិត្វា បញ្ញត្តេ អាសនេ និសីទិ។ អថ ខោ កាឡិគោធា សាកិយានី យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នំ ខោ កាឡិគោធំ សាកិយានិំ ភគវា ឯតទវោច>
      text <ចតូហិ ខោ គោធេ ធម្មេហិ សមន្នាគតា អរិយសាវិកា សោតាបន្នា ហោតិ អវិនិបាតធម្មា និយតា សម្ពោធិបរាយណា។ កតមេហិ ចតូហិ។ ឥធ គោធេ អរិយសាវិកា ពុទ្ធេ អវេច្ចប្បសាទេន សមន្នាគតា ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… វិគតមលមច្ឆេរេន ចេតសា អគារំ អជ្ឈាវសតិ មុត្តចាគា បយតបាណិនី វោស្សគ្គរតា យាចយោគា ទានសំវិភាគរតា។ ឥមេហិ ខោ គោធេ ចតូហិ ធម្មេហិ សមន្នាគតា អរិយសាវិកា សោតាបន្នា ហោតិ អវិនិបាតធម្មា និយតា សម្ពោធិបរាយណាតិ។>
      text <យានិមានិ ភន្តេ ភគវតា ចត្តារិ សោតាបត្តិយង្គានិ ទេសិតានិ សំវិជ្ជន្តេ តេ ធម្មា មយិ អហញ្ច តេសុ ធម្មេសុ សន្ទិស្សាមិ។ អហញ្ហិ ភន្តេ ពុទ្ធេ អវេច្ចប្បសាទេន សមន្នាគតា ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… យំ ខោ បន កិញ្ចិ កុលេ ទេយ្យធម្មំ សព្ពំ តំ អប្បដិវិភត្តំ សីលវន្តេហិ កល្យាណធម្មេហីតិ។ លាភា តេ គោធេ សុលទ្ធំ តេ គោធេ។ សោតាបត្តិផលំ តយា គោធេ ព្យាកតន្តិ។ នវមំ។>
    text <១០។ នន្ទិយសក្កសុត្តំ>
      text <១០៣៦>, <ឯកំ សមយំ ភគវា សក្កេសុ វិហរតិ កបិលវត្ថុស្មិំ និគ្រោធារាមេ។ អថ ខោ នន្ទិយោ សក្កោ យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នោ ខោ នន្ទិយោ សក្កោ ភគវន្តំ ឯតទវោច យស្សេវ នុ ខោ ភន្តេ អរិយសាវកស្ស ចត្តារិ សោតាបត្តិយង្គានិ សព្ពេន សព្ពំ សព្ពថា សព្ពំ នត្ថិ ស្វេវ នុ ខោ ភន្តេ អរិយសាវកោ បមាទវិហារីតិ។>
      text <យស្ស ខោ នន្ទិយ ចត្តារិ សោតាបត្តិយង្គានិ សព្ពេន សព្ពំ សព្ពថា សព្ពំ នត្ថិ តមហំ ពាហិរោ បុថុជ្ជនបក្ខេ ឋិតោតិ វទាមិ។ អបិ ច នន្ទិយ យថា អរិយសាវកោ បមាទវិហារី ចេវ ហោតិ អប្បមាទវិហារី ច តំ សុណាហិ សាធុកំ មនសិ ករោហិ ភាសិស្សាមីតិ។ ឯវំ ភន្តេតិ ខោ នន្ទិយោ សក្កោ ភគវតោ បច្ចស្សោសិ។ ភគវា ឯតទវោច>
      text <កថញ្ច នន្ទិយ អរិយសាវកោ បមាទវិហារី ហោតិ។ ឥធ នន្ទិយ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ សោ តេន ពុទ្ធេ អវេច្ចប្បសាទេន សន្តុដ្ឋោ ន ឧត្តរិ វាយមតិ ទិវា បវិវេកាយ រត្តិំ បដិសល្លានាយ។ តស្ស ឯវំ បមត្តស្ស វិហរតោ បាមោជ្ជំ ន ហោតិ។ បាមោជ្ជេ អសតិ បីតិ ន ហោតិ។ បីតិយា អសតិ បស្សទ្ធិ ន ហោតិ។ បស្សទ្ធិយា អសតិ ទុក្ខំ វិហរតិ។ ទុក្ខិនោ ចិត្តំ ន សមាធិយតិ។ អសមាហិតេ ចិត្តេ ធម្មា ន បាតុភវន្តិ។ ធម្មានំ អបាតុភាវា បមាទវិហារី ត្វេវ សង្ខ្យំ គច្ឆតិ។>
      text <បុន ចបរំ នន្ទិយ អរិយសាវកោ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ សោ តេហិ អរិយកន្តេហិ សីលេហិ សន្តុដ្ឋោ ន ឧត្តរិ វាយមតិ ទិវា បវិវេកាយ រត្តិំ បដិសល្លានាយ។ តស្ស ឯវំ បមត្តស្ស វិហរតោ បាមោជ្ជំ ន ហោតិ។ បាមោជ្ជេ អសតិ បីតិ ន ហោតិ។ បីតិយា អសតិ បស្សទ្ធិ ន ហោតិ។ បស្សទ្ធិយា អសតិ ទុក្ខំ វិហរតិ។ ទុក្ខិនោ ចិត្តំ ន សមាធិយតិ។ អសមាហិតេ ចិត្តេ ធម្មា ន បាតុភវន្តិ។ ធម្មានំ អបាតុភាវា បមាទវិហារី ត្វេវ សង្ខ្យំ គច្ឆតិ។ ឯវំ ខោ នន្ទិយ អរិយសាវកោ បមាទវិហារី ហោតិ។>
      text <កថញ្ច នន្ទិយ អរិយសាវកោ អប្បមាទវិហារី ហោតិ។ ឥធ នន្ទិយ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ សោ តេន ពុទ្ធេ អវេច្ចប្បសាទេន អសន្តុដ្ឋោ ឧត្តរិ វាយមតិ ទិវា បវិវេកាយ រត្តិំ បដិសល្លានាយ។ តស្ស ឯវំ អប្បមត្តស្ស វិហរតោ បាមោជ្ជំ ជាយតិ។ បមុទិតស្ស បីតិ ជាយតិ។ បីតិមនស្ស កាយោ បស្សម្ភតិ។ បស្សទ្ធកាយោ សុខំ វេទិយតិ។ សុខិនោ ចិត្តំ សមាធិយតិ។ សមាហិតេ ចិត្តេ ធម្មា បាតុភវន្តិ។ ធម្មានំ បាតុភាវា អប្បមាទវិហារី ត្វេវ សង្ខ្យំ គច្ឆតិ។>
      text <បុន ចបរំ នន្ទិយ អរិយសាវកោ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ សោ តេហិ អរិយកន្តេហិ សីលេហិ អសន្តុដ្ឋោ ឧត្តរិ វាយមតិ ទិវា បវិវេកាយ រត្តិំ បដិសល្លានាយ។ តស្ស ឯវំ អប្បមត្តស្ស វិហរតោ បាមោជ្ជំ ជាយតិ។ បមុទិតស្ស បីតិ ជាយតិ។ បីតិមនស្ស កាយោ បស្សម្ភតិ។ បស្សទ្ធកាយោ សុខំ វេទិយតិ។ សុខិនោ ចិត្តំ សមាធិយតិ។ សមាហិតេ ចិត្តេ ធម្មា បាតុភវន្តិ។ ធម្មានំ បាតុភាវា អប្បមាទវិហារី ត្វេវ សង្ខ្យំ គច្ឆតិ។ ឯវំ ខោ នន្ទិយ អរិយសាវកោ អប្បមាទវិហារី ហោតីតិ។ ទសមំ។>
      stand <បុញ្ញាភិសន្ទវគ្គោ ចតុត្ថោ។>
      text <តស្សុទ្ទានំ>
  text <៥។ សគាថកបុញ្ញាភិសន្ទវគ្គោ>
    text <១។ បឋមអភិសន្ទសុត្តំ>
      text <១០៣៧>, <ចត្តារោមេ ភិក្ខវេ បុញ្ញាភិសន្ទា កុសលាភិសន្ទា សុខស្សាហារា។ កតមេ ចត្តារោ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ អយំ បឋមោ បុញ្ញាភិសន្ទោ កុសលាភិសន្ទោ សុខស្សាហារោ។>
      text <បុន ចបរំ ភិក្ខវេ អរិយសាវកោ ធម្មេ…បេ។… សង្ឃេ…បេ។…។>
      text <បុន ចបរំ ភិក្ខវេ អរិយសាវកោ អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ អយំ ចតុត្ថោ បុញ្ញាភិសន្ទោ កុសលាភិសន្ទោ សុខស្សាហារោ។ ឥមេ ខោ ភិក្ខវេ ចត្តារោ បុញ្ញាភិសន្ទា កុសលាភិសន្ទា សុខស្សាហារា។>
      text <ឥមេហិ ខោ ភិក្ខវេ ចតូហិ បុញ្ញាភិសន្ទេហិ កុសលាភិសន្ទេហិ សមន្នាគតស្ស អរិយសាវកស្ស ន សុករំ បុញ្ញស្ស បមាណំ គណេតុំ ឯត្តកោ បុញ្ញាភិសន្ទោ កុសលាភិសន្ទោ សុខស្សាហារោតិ។ អថ ខោ អសង្ខ្យេយ្យោ អប្បមេយ្យោ មហាបុញ្ញក្ខន្ធោ ត្វេវ សង្ខ្យំ គច្ឆតិ។>
      text <សេយ្យថាបិ ភិក្ខវេ មហាសមុទ្ទេ ន សុករំ ឧទកស្ស បមាណំ គណេតុំ ឯត្តកានិ ឧទកាឡ្ហកានីតិ វា ឯត្តកានិ ឧទកាឡ្ហកសតានីតិ វា ឯត្តកានិ ឧទកាឡ្ហកសហស្សានីតិ វា ឯត្តកានិ ឧទកាឡ្ហកសតសហស្សានីតិ វាតិ។ អថ ខោ អសង្ខ្យេយ្យោ អប្បមេយ្យោ មហាឧទកក្ខន្ធោ ត្វេវ សង្ខ្យំ គច្ឆតិ។ ឯវមេវ ខោ ភិក្ខវេ ឥមេហិ ចតូហិ បុញ្ញាភិសន្ទេហិ កុសលាភិសន្ទេហិ សមន្នាគតស្ស អរិយសាវកស្ស ន សុករំ បុញ្ញស្ស បមាណំ គណេតុំ ឯត្តកោ បុញ្ញាភិសន្ទោ កុសលាភិសន្ទោ សុខស្សាហារោតិ។ អថ ខោ អសង្ខ្យេយ្យោ អប្បមេយ្យោ មហាបុញ្ញក្ខន្ធោ ត្វេវ សង្ខ្យំ គច្ឆតីតិ។>
      text <ឥទមវោច ភគវា។ ឥទំ វត្វាន សុគតោ អថាបរំ ឯតទវោច សត្ថា>
    text <២។ ទុតិយអភិសន្ទសុត្តំ>
      text <១០៣៨>, <ចត្តារោមេ ភិក្ខវេ បុញ្ញាភិសន្ទា កុសលាភិសន្ទា សុខស្សាហារា។ កតមេ ចត្តារោ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ អយំ បឋមោ បុញ្ញាភិសន្ទោ កុសលាភិសន្ទោ សុខស្សាហារោ។>
      text <បុន ចបរំ ភិក្ខវេ អរិយសាវកោ ធម្មេ…បេ។… សង្ឃេ…បេ។…។>
      text <បុន ចបរំ ភិក្ខវេ អរិយសាវកោ វិគតមលមច្ឆេរេន ចេតសា អគារំ អជ្ឈាវសតិ មុត្តចាគោ បយតបាណិ វោស្សគ្គរតោ យាចយោគោ ទានសំវិភាគរតោ។ អយំ ចតុត្ថោ បុញ្ញាភិសន្ទោ កុសលាភិសន្ទោ សុខស្សាហារោ។ ឥមេ ខោ ភិក្ខវេ ចត្តារោ បុញ្ញាភិសន្ទា កុសលាភិសន្ទា សុខស្សាហារា។>
      text <ឥមេហិ ខោ ភិក្ខវេ ចតូហិ បុញ្ញាភិសន្ទេហិ កុសលាភិសន្ទេហិ សមន្នាគតស្ស អរិយសាវកស្ស ន សុករំ បុញ្ញស្ស បមាណំ គណេតុំ ឯត្តកោ បុញ្ញាភិសន្ទោ កុសលាភិសន្ទោ សុខស្សាហារោតិ។ អថ ខោ អសង្ខ្យេយ្យោ អប្បមេយ្យោ មហាបុញ្ញក្ខន្ធោ ត្វេវ សង្ខ្យំ គច្ឆតិ។>
      text <សេយ្យថាបិ ភិក្ខវេ យត្ថិមា មហានទិយោ សំសន្ទន្តិ សមេន្តិ សេយ្យថិទំ គង្គា យមុនា អចិរវតី សរភូ មហី តត្ថ ន សុករំ ឧទកស្ស បមាណំ គណេតុំ ឯត្តកានិ ឧទកាឡ្ហកានីតិ វា ឯត្តកានិ ឧទកាឡ្ហកសតានីតិ វា ឯត្តកានិ ឧទកាឡ្ហកសហស្សានីតិ វា ឯត្តកានិ ឧទកាឡ្ហកសតសហស្សានីតិ វាតិ។ អថ ខោ អសង្ខ្យេយ្យោ អប្បមេយ្យោ មហាឧទកក្ខន្ធោ ត្វេវ សង្ខ្យំ គច្ឆតិ។ ឯវមេវ ខោ ភិក្ខវេ ឥមេហិ ចតូហិ បុញ្ញាភិសន្ទេហិ កុសលាភិសន្ទេហិ សមន្នាគតស្ស អរិយសាវកស្ស ន សុករំ បុញ្ញស្ស បមាណំ គណេតុំ ឯត្តកោ បុញ្ញាភិសន្ទោ កុសលាភិសន្ទោ សុខស្សាហារោតិ។ អថ ខោ អសង្ខ្យេយ្យោ អប្បមេយ្យោ មហាបុញ្ញក្ខន្ធោ ត្វេវ សង្ខ្យំ គច្ឆតីតិ។ ឥទមវោច ភគវា…បេ។… សត្ថា>
    text <៣។ តតិយអភិសន្ទសុត្តំ>
      text <១០៣៩>, <ចត្តារោមេ ភិក្ខវេ បុញ្ញាភិសន្ទា កុសលាភិសន្ទា សុខស្សាហារា។ កតមេ ចត្តារោ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ អយំ បឋមោ បុញ្ញាភិសន្ទោ កុសលាភិសន្ទោ សុខស្សាហារោ។>
      text <បុន ចបរំ ភិក្ខវេ អរិយសាវកោ ធម្មេ…បេ។… សង្ឃេ…បេ។…។>
      text <បុន ចបរំ ភិក្ខវេ អរិយសាវកោ បញ្ញវា ហោតិ ឧទយត្ថគាមិនិយា បញ្ញាយ សមន្នាគតោ អរិយាយ និព្ពេធិកាយ សម្មា ទុក្ខក្ខយគាមិនិយា។ អយំ ចតុត្ថោ បុញ្ញាភិសន្ទោ កុសលាភិសន្ទោ សុខស្សាហារោ។ ឥមេ ខោ ភិក្ខវេ ចត្តារោ បុញ្ញាភិសន្ទា កុសលាភិសន្ទា សុខស្សាហារា។>
      text <ឥមេហិ ខោ ភិក្ខវេ ចតូហិ បុញ្ញាភិសន្ទេហិ កុសលាភិសន្ទេហិ សមន្នាគតស្ស អរិយសាវកស្ស ន សុករំ បុញ្ញស្ស បមាណំ គណេតុំ ឯត្តកោ បុញ្ញាភិសន្ទោ កុសលាភិសន្ទោ សុខស្សាហារោតិ។ អថ ខោ អសង្ខ្យេយ្យោ អប្បមេយ្យោ មហាបុញ្ញក្ខន្ធោ ត្វេវ សង្ខ្យំ គច្ឆតីតិ។ ឥទមវោច ភគវា…បេ។… សត្ថា>
    text <៤។ បឋមមហទ្ធនសុត្តំ>
      text <១០៤០>, <ចតូហិ ភិក្ខវេ ធម្មេហិ សមន្នាគតោ អរិយសាវកោ អឌ្ឍោ មហទ្ធនោ មហាភោគោតិ វុច្ចតិ។>
      text <កតមេហិ ចតូហិ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥមេហិ ខោ ភិក្ខវេ ចតូហិ ធម្មេហិ សមន្នាគតោ អរិយសាវកោ អឌ្ឍោ មហទ្ធនោ មហាភោគោតិ វុច្ចតីតិ។ ចតុត្ថំ។>
    text <៥។ ទុតិយមហទ្ធនសុត្តំ>
      text <១០៤១>, <ចតូហិ ភិក្ខវេ ធម្មេហិ សមន្នាគតោ អរិយសាវកោ អឌ្ឍោ មហទ្ធនោ មហាភោគោ មហាយសោតិ វុច្ចតិ។>
      text <កតមេហិ ចតូហិ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥមេហិ ខោ ភិក្ខវេ ចតូហិ ធម្មេហិ សមន្នាគតោ អរិយសាវកោ អឌ្ឍោ មហទ្ធនោ មហាភោគោ មហាយសោតិ វុច្ចតីតិ។ បញ្ចមំ។>
    text <៦។ សុទ្ធកសុត្តំ>
      text <១០៤២>, <ចតូហិ ភិក្ខវេ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោ។>
      text <កតមេហិ ចតូហិ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ …បេ។… សមាធិសំវត្តនិកេហិ។ ឥមេហិ ខោ ភិក្ខវេ ចតូហិ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោតិ។ ឆដ្ឋំ។>
    text <៧។ នន្ទិយសុត្តំ>
      text <១០៤៣>, <កបិលវត្ថុនិទានំ។ ឯកមន្តំ និសិន្នំ ខោ នន្ទិយំ សក្កំ ភគវា ឯតទវោច ចតូហិ ខោ នន្ទិយ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោ។>
      text <កតមេហិ ចតូហិ។ ឥធ នន្ទិយ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥមេហិ ខោ នន្ទិយ ចតូហិ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោតិ។ សត្តមំ។>
    text <៨។ ភទ្ទិយសុត្តំ>
      text <១០៤៤>, <កបិលវត្ថុនិទានំ។ ឯកមន្តំ និសិន្នំ ខោ ភទ្ទិយំ សក្កំ ភគវា ឯតទវោច ចតូហិ ខោ ភទ្ទិយ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោ។>
      text <កតមេហិ ចតូហិ។ ឥធ ភទ្ទិយ អរិយសាវកោ ពុទ្ធេ…បេ។… ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥមេហិ ខោ ភទ្ទិយ ចតូហិ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោតិ។ អដ្ឋមំ។>
    text <៩។ មហានាមសុត្តំ>
      text <១០៤៥>, <កបិលវត្ថុនិទានំ។ ឯកមន្តំ និសិន្នំ ខោ មហានាមំ សក្កំ ភគវា ឯតទវោច ចតូហិ ខោ មហានាម ធម្មេហិ សមន្នាគតោ អរិយសាវកោ សោតាបន្នោ ហោតិ…បេ។… សម្ពោធិបរាយណោ។>
      text <កតមេហិ ចតូហិ។ ឥធ មហានាម អរិយសាវកោ ពុទ្ធេ…បេ។… ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥមេហិ ខោ មហានាម ចតូហិ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោតិ។ នវមំ។>
    text <១០។ អង្គសុត្តំ>
      text <១០៤៦>, <ចត្តារិមានិ ភិក្ខវេ សោតាបត្តិយង្គានិ។ កតមានិ ចត្តារិ។ សប្បុរិសសំសេវោ សទ្ធម្មស្សវនំ យោនិសោមនសិការោ ធម្មានុធម្មប្បដិបត្តិ ឥមានិ ខោ ភិក្ខវេ ចត្តារិ សោតាបត្តិយង្គានីតិ។ ទសមំ។>
      stand <សគាថកបុញ្ញាភិសន្ទវគ្គោ បញ្ចមោ។>
      text <តស្សុទ្ទានំ>
  text <៦។ សប្បញ្ញវគ្គោ>
    text <១។ សគាថកសុត្តំ>
      text <១០៤៧>, <ចតូហិ ភិក្ខវេ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោ។>
      text <កតមេហិ ចតូហិ។ ឥធ ភិក្ខវេ អរិយសាវកោ ពុទ្ធេ អវេច្ចប្បសាទេន សមន្នាគតោ ហោតិ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតោ ហោតិ អខណ្ឌេហិ…បេ។… សមាធិសំវត្តនិកេហិ។ ឥមេហិ ខោ ភិក្ខវេ ចតូហិ ធម្មេហិ សមន្នាគតោ អរិយសាវកោ សោតាបន្នោ ហោតិ អវិនិបាតធម្មោ និយតោ សម្ពោធិបរាយណោតិ។ ឥទមវោច ភគវា។ ឥទំ វត្វាន សុគតោ អថាបរំ ឯតទវោច សត្ថា>
    text <២។ វស្សំវុត្ថសុត្តំ>
      text <១០៤៨>, <ឯកំ សមយំ ភគវា សាវត្ថិយំ វិហរតិ ជេតវនេ អនាថបិណ្ឌិកស្ស អារាមេ។ តេន ខោ បន សមយេន អញ្ញតរោ ភិក្ខុ សាវត្ថិយំ វស្សំវុត្ថោ កបិលវត្ថុំ អនុប្បត្តោ ហោតិ កេនចិទេវ ករណីយេន។ អស្សោសុំ ខោ កាបិលវត្ថវា សក្យា អញ្ញតរោ កិរ ភិក្ខុ សាវត្ថិយំ វស្សំវុត្ថោ កបិលវត្ថុំ អនុប្បត្តោតិ។>
      text <អថ ខោ កាបិលវត្ថវា សក្យា យេន សោ ភិក្ខុ តេនុបសង្កមិំសុ ឧបសង្កមិត្វា តំ ភិក្ខុំ អភិវាទេត្វា ឯកមន្តំ និសីទិំសុ។ ឯកមន្តំ និសិន្នា ខោ កាបិលវត្ថវា សក្យា តំ ភិក្ខុំ ឯតទវោចុំ កច្ចិ ភន្តេ ភគវា អរោគោ ចេវ ពលវា ចាតិ។ អរោគោ ចាវុសោ ភគវា ពលវា ចាតិ។ កច្ចិ បន ភន្តេ សារិបុត្តមោគ្គល្លានា អរោគា ចេវ ពលវន្តោ ចាតិ។ សារិបុត្តមោគ្គល្លានាបិ ខោ អាវុសោ អរោគា ចេវ ពលវន្តោ ចាតិ។ កច្ចិ បន ភន្តេ ភិក្ខុសង្ឃោ អរោគោ ច ពលវា ចាតិ។ ភិក្ខុសង្ឃោបិ ខោ អាវុសោ អរោគោ ច ពលវា ចាតិ។ អត្ថិ បន តេ ភន្តេ កិញ្ចិ ឥមិនា អន្តរវស្សេន ភគវតោ សម្មុខា សុតំ សម្មុខា បដិគ្គហិតន្តិ។ សម្មុខា មេតំ អាវុសោ ភគវតោ សុតំ សម្មុខា បដិគ្គហិតំ អប្បកា តេ ភិក្ខវេ ភិក្ខូ យេ អាសវានំ ខយា អនាសវំ ចេតោវិមុត្តិំ បញ្ញាវិមុត្តិំ ទិដ្ឋេវ ធម្មេ សយំ អភិញ្ញា សច្ឆិកត្វា ឧបសម្បជ្ជ វិហរន្តិ។ អថ ខោ ឯតេវ ពហុតរា ភិក្ខូ យេ បញ្ចន្នំ ឱរម្ភាគិយានំ សំយោជនានំ បរិក្ខយា ឱបបាតិកា តត្ថ បរិនិព្ពាយិនោ អនាវត្តិធម្មា តស្មា លោកាតិ។>
      text <អបរម្បិ ខោ មេ អាវុសោ ភគវតោ សម្មុខា សុតំ សម្មុខា បដិគ្គហិតំ អប្បកា តេ ភិក្ខវេ ភិក្ខូ យេ បញ្ចន្នំ ឱរម្ភាគិយានំ សំយោជនានំ បរិក្ខយា ឱបបាតិកា តត្ថ បរិនិព្ពាយិនោ អនាវត្តិធម្មា តស្មា លោកា។ អថ ខោ ឯតេវ ពហុតរា ភិក្ខូ យេ តិណ្ណំ សំយោជនានំ បរិក្ខយា រាគទោសមោហានំ តនុត្តា សកទាគាមិនោ សកិទេវ ឥមំ លោកំ អាគន្ត្វា ទុក្ខស្សន្តំ ករិស្សន្តីតិ។>
      text <អបរម្បិ ខោ មេ អាវុសោ ភគវតោ សម្មុខា សុតំ សម្មុខា បដិគ្គហិតំ អប្បកា តេ ភិក្ខវេ ភិក្ខូ យេ តិណ្ណំ សំយោជនានំ បរិក្ខយា រាគទោសមោហានំ តនុត្តា សកទាគាមិនោ សកិទេវ ឥមំ លោកំ អាគន្ត្វា ទុក្ខស្សន្តំ ករិស្សន្តិ។ អថ ខោ ឯតេវ ពហុតរា ភិក្ខូ យេ តិណ្ណំ សំយោជនានំ បរិក្ខយា សោតាបន្នា អវិនិបាតធម្មា និយតា សម្ពោធិបរាយណាតិ។ ទុតិយំ។>
    text <៣។ ធម្មទិន្នសុត្តំ>
      text <១០៤៩>, <ឯកំ សមយំ ភគវា ពារាណសិយំ វិហរតិ ឥសិបតនេ មិគទាយេ។ អថ ខោ ធម្មទិន្នោ ឧបាសកោ បញ្ចហិ ឧបាសកសតេហិ សទ្ធិំ យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នោ ខោ ធម្មទិន្នោ ឧបាសកោ ភគវន្តំ ឯតទវោច ឱវទតុ នោ ភន្តេ ភគវា អនុសាសតុ នោ ភន្តេ ភគវា យំ អម្ហាកំ អស្ស ទីឃរត្តំ ហិតាយ សុខាយាតិ។>
      text <តស្មាតិហ វោ ធម្មទិន្នំ ឯវំ សិក្ខិតព្ពំ យេ តេ សុត្តន្តា តថាគតភាសិតា គម្ភីរា គម្ភីរត្ថា លោកុត្តរា សុញ្ញតបដិសំយុត្តា តេ កាលេន កាលំ ឧបសម្បជ្ជ វិហរិស្សាមាតិ។ ឯវញ្ហិ វោ ធម្មទិន្ន សិក្ខិតព្ពន្តិ។ ន ខោ នេតំ ភន្តេ សុករំ អម្ហេហិ បុត្តសម្ពាធសយនំ អជ្ឈាវសន្តេហិ កាសិកចន្ទនំ បច្ចនុភោន្តេហិ មាលាគន្ធវិលេបនំ ធារយន្តេហិ ជាតរូបរជតំ សាទិយន្តេហិ យេ តេ សុត្តន្តា តថាគតភាសិតា គម្ភីរា គម្ភីរត្ថា លោកុត្តរា សុញ្ញតបដិសំយុត្តា តេ កាលេន កាលំ ឧបសម្បជ្ជ វិហរិតុំ។ តេសំ នោ ភន្តេ ភគវា អម្ហាកំ បញ្ចសុ សិក្ខាបទេសុ ឋិតានំ ឧត្តរិធម្មំ ទេសេតូតិ។>
      text <តស្មាតិហ វោ ធម្មទិន្ន ឯវំ សិក្ខិតព្ពំ ពុទ្ធេ អវេច្ចប្បសាទេន សមន្នាគតា ភវិស្សាម ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតា ភវិស្សាម អខណ្ឌេហិ…បេ។… សមាធិសំវត្តនិកេហីតិ។ ឯវញ្ហិ វោ ធម្មទិន្ន សិក្ខិតព្ពន្តិ។>
      text <យានិមានិ ភន្តេ ភគវតា ចត្តារិ សោតាបត្តិយង្គានិ ទេសិតានិ សំវិជ្ជន្តេ តេ ធម្មា អម្ហេសុ មយញ្ច តេសុ ធម្មេសុ សន្ទិស្សាម។ មយញ្ហិ ភន្តេ ពុទ្ធេ អវេច្ចប្បសាទេន សមន្នាគតា ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ ធម្មេ…បេ។… សង្ឃេ…បេ។… អរិយកន្តេហិ សីលេហិ សមន្នាគតា អខណ្ឌេហិ…បេ។… សមាធិសំវត្តនិកេហីតិ។ លាភា វោ ធម្មទិន្ន សុលទ្ធំ វោ ធម្មទិន្ន។ សោតាបត្តិផលំ តុម្ហេហិ ព្យាកតន្តិ។ តតិយំ។>
    text <៤។ គិលានសុត្តំ>
      text <១០៥០>, <ឯកំ សមយំ ភគវា សក្កេសុ វិហរតិ កបិលវត្ថុស្មិំ និគ្រោធារាមេ។ តេន ខោ បន សមយេន សម្ពហុលា ភិក្ខូ ភគវតោ ចីវរកម្មំ ករោន្តិ និដ្ឋិតចីវរោ ភគវា តេមាសច្ចយេន ចារិកំ បក្កមិស្សតីតិ។ អស្សោសិ ខោ មហានាមោ សក្កោ សម្ពហុលា កិរ ភិក្ខូ ភគវតោ ចីវរកម្មំ ករោន្តិ និដ្ឋិតចីវរោ ភគវា តេមាសច្ចយេន ចារិកំ បក្កមិស្សតីតិ។ អថ ខោ មហានាមោ សក្កោ យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នោ ខោ មហានាមោ សក្កោ ភគវន្តំ ឯតទវោច សុតមេតំ ភន្តេ សម្ពហុលា កិរ ភិក្ខូ ភគវតោ ចីវរកម្មំ ករោន្តិ និដ្ឋិតចីវរោ ភគវា តេមាសច្ចយេន ចារិកំ បក្កមិស្សតីតិ។ ន ខោ នេតំ ភន្តេ ភគវតោ សម្មុខា សុតំ សម្មុខា បដិគ្គហិតំ សប្បញ្ញេន ឧបាសកេន សប្បញ្ញោ ឧបាសកោ អាពាធិកោ ទុក្ខិតោ ពាឡ្ហគិលានោ ឱវទិតព្ពោតិ។>
      text <សប្បញ្ញេន មហានាម ឧបាសកេន សប្បញ្ញោ ឧបាសកោ អាពាធិកោ ទុក្ខិតោ ពាឡ្ហគិលានោ ចតូហិ អស្សាសនីយេហិ ធម្មេហិ អស្សាសេតព្ពោ អស្សាសតាយស្មា អត្ថាយស្មតោ ពុទ្ធេ អវេច្ចប្បសាទោ ឥតិបិ សោ ភគវា…បេ។… សត្ថា ទេវមនុស្សានំ ពុទ្ធោ ភគវាតិ។ អស្សាសតាយស្មា អត្ថាយស្មតោ ធម្មេ…បេ។… សង្ឃេ…បេ។… អរិយកន្តានិ សីលានិ អខណ្ឌានិ…បេ។… សមាធិសំវត្តនិកានីតិ។>
      text <សប្បញ្ញេន មហានាម ឧបាសកេន សប្បញ្ញោ ឧបាសកោ អាពាធិកោ ទុក្ខិតោ ពាឡ្ហគិលានោ ឥមេហិ ចតូហិ អស្សាសនីយេហិ ធម្មេហិ អស្សាសេត្វា ឯវមស្ស វចនីយោ អត្ថាយស្មតោ មាតាបិតូសុ អបេក្ខាតិ។ សោ ចេ ឯវំ វទេយ្យ អត្ថិ មេ មាតាបិតូសុ អបេក្ខាតិ សោ ឯវមស្ស វចនីយោ អាយស្មា ខោ មារិសោ មរណធម្មោ។ សចេ បាយស្មា មាតាបិតូសុ អបេក្ខំ ករិស្សតិ មរិស្សតេវ នោ ចេ បាយស្មា មាតាបិតូសុ អបេក្ខំ ករិស្សតិ មរិស្សតេវ។ សាធាយស្មា យា តេ មាតាបិតូសុ អបេក្ខា តំ បជហាតិ។>
      text <សោ ចេ ឯវំ វទេយ្យ យា មេ មាតាបិតូសុ អបេក្ខា សា បហីនាតិ សោ ឯវមស្ស វចនីយោ អត្ថិ បនាយស្មតោ បុត្តទារេសុ អបេក្ខាតិ។ សោ ចេ ឯវំ វទេយ្យ អត្ថិ មេ បុត្តទារេសុ អបេក្ខាតិ សោ ឯវមស្ស វចនីយោ អាយស្មា ខោ មារិសោ មរណធម្មោ។ សចេ បាយស្មា បុត្តទារេសុ អបេក្ខំ ករិស្សតិ មរិស្សតេវ នោ ចេ បាយស្មា បុត្តទារេសុ អបេក្ខំ ករិស្សតិ មរិស្សតេវ។ សាធាយស្មា យា តេ បុត្តទារេសុ អបេក្ខា តំ បជហាតិ។>
      text <សោ ចេ ឯវំ វទេយ្យ យា មេ បុត្តទារេសុ អបេក្ខា សា បហីនាតិ សោ ឯវមស្ស វចនីយោ អត្ថិ បនាយស្មតោ មានុសកេសុ បញ្ចសុ កាមគុណេសុ អបេក្ខាតិ។ សោ ចេ ឯវំ វទេយ្យ អត្ថិ មេ មានុសកេសុ បញ្ចសុ កាមគុណេសុ អបេក្ខាតិ សោ ឯវមស្ស វចនីយោ មានុសកេហិ ខោ អាវុសោ កាមេហិ ទិព្ពា កាមា អភិក្កន្តតរា ច បណីតតរា ច។ សាធាយស្មា មានុសកេហិ កាមេហិ ចិត្តំ វុដ្ឋាបេត្វា ចាតុមហារាជិកេសុ ទេវេសុ ចិត្តំ អធិមោចេហីតិ។>
      text <សោ ចេ ឯវំ វទេយ្យ មានុសកេហិ មេ កាមេហិ ចិត្តំ វុដ្ឋិតំ ចាតុមហារាជិកេសុ ទេវេសុ ចិត្តំ អធិមោចិតន្តិ សោ ឯវមស្ស វចនីយោ ចាតុមហារាជិកេហិ ខោ អាវុសោ ទេវេហិ តាវតិំសា ទេវា អភិក្កន្តតរា ច បណីតតរា ច។ សាធាយស្មា ចាតុមហារាជិកេហិ ទេវេហិ ចិត្តំ វុដ្ឋាបេត្វា តាវតិំសេសុ ទេវេសុ ចិត្តំ អធិមោចេហីតិ។>
      text <សោ ចេ ឯវំ វទេយ្យ ចាតុមហារាជិកេហិ មេ ទេវេហិ ចិត្តំ វុដ្ឋិតំ តាវតិំសេសុ ទេវេសុ ចិត្តំ អធិមោចិតន្តិ សោ ឯវមស្ស វចនីយោ តាវតិំសេហិ ខោ អាវុសោ ទេវេហិ យាមា ទេវា…បេ។… តុសិតា ទេវា…បេ។… និម្មានរតី ទេវា…បេ។… បរនិម្មិតវសវត្តី ទេវា…បេ។… បរនិម្មិតវសវត្តីហិ ខោ អាវុសោ ទេវេហិ ព្រហ្មលោកោ អភិក្កន្តតរោ ច បណីតតរោ ច។ សាធាយស្មា បរនិម្មិតវសវត្តីហិ ទេវេហិ ចិត្តំ វុដ្ឋាបេត្វា ព្រហ្មលោកេ ចិត្តំ អធិមោចេហីតិ។ សោ ចេ ឯវំ វទេយ្យ បរនិម្មិតវសវត្តីហិ មេ ទេវេហិ ចិត្តំ វុដ្ឋិតំ ព្រហ្មលោកេ ចិត្តំ អធិមោចិតន្តិ សោ ឯវមស្ស វចនីយោ ព្រហ្មលោកោបិ ខោ អាវុសោ អនិច្ចោ អទ្ធុវោ សក្កាយបរិយាបន្នោ។ សាធាយស្មា ព្រហ្មលោកា ចិត្តំ វុដ្ឋាបេត្វា សក្កាយនិរោធេ ចិត្តំ ឧបសំហរាហីតិ។>
      text <សោ ចេ ឯវំ វទេយ្យ ព្រហ្មលោកា មេ ចិត្តំ វុដ្ឋិតំ សក្កាយនិរោធេ ចិត្តំ ឧបសំហរាមីតិ ឯវំ វិមុត្តចិត្តស្ស ខោ មហានាម ឧបាសកស្ស អាសវា វិមុត្តចិត្តេន ភិក្ខុនា ន កិញ្ចិ នានាករណំ វទាមិ យទិទំ វិមុត្តិយា វិមុត្តន្តិ។ ចតុត្ថំ។>
    text <៥។ សោតាបត្តិផលសុត្តំ>
      text <១០៥១>, <ចត្តារោមេ ភិក្ខវេ ធម្មា ភាវិតា ពហុលីកតា សោតាបត្តិផលសច្ឆិកិរិយាយ សំវត្តន្តិ។ កតមេ ចត្តារោ។ សប្បុរិសសំសេវោ សទ្ធម្មស្សវនំ យោនិសោមនសិការោ ធម្មានុធម្មប្បដិបត្តិ ឥមេ ខោ ភិក្ខវេ ចត្តារោ ធម្មា ភាវិតា ពហុលីកតា សោតាបត្តិផលសច្ឆិកិរិយាយ សំវត្តន្តីតិ។ បញ្ចមំ។>
    text <៦។ សកទាគាមិផលសុត្តំ>
      text <១០៥២>, <ចត្តារោមេ ភិក្ខវេ ធម្មា ភាវិតា ពហុលីកតា សកទាគាមិផលសច្ឆិកិរិយាយ សំវត្តន្តិ។ កតមេ ចត្តារោ។ …បេ។… សំវត្តន្តីតិ។ ឆដ្ឋំ។>
    text <៧។ អនាគាមិផលសុត្តំ>
      text <១០៥៣>, <…បេ។… អនាគាមិផលសច្ឆិកិរិយាយ…បេ។… សំវត្តន្តីតិ។ សត្តមំ។>
    text <៨។ អរហត្តផលសុត្តំ>
      text <១០៥៤>, <…បេ។… អរហត្តផលសច្ឆិកិរិយាយ…បេ។… សំវត្តន្តីតិ។ អដ្ឋមំ។>
    text <៩។ បញ្ញាបដិលាភសុត្តំ>
      text <១០៥៥>, <…បេ។… បញ្ញាបដិលាភាយ…បេ។… សំវត្តន្តីតិ។ នវមំ។>
    text <១០។ បញ្ញាវុទ្ធិសុត្តំ>
      text <១០៥៦>, <…បេ។… បញ្ញាវុទ្ធិយា …បេ។… សំវត្តន្តីតិ។ ទសមំ។>
    text <១១។ បញ្ញាវេបុល្លសុត្តំ>
      text <១០៥៧>, <…បេ។…។ បញ្ញាវេបុល្លាយ…បេ។… សំវត្តន្តីតិ។ ឯកាទសមំ។>
      stand <សប្បញ្ញវគ្គោ ឆដ្ឋោ។>
      text <តស្សុទ្ទានំ>
  text <៧។ មហាបញ្ញវគ្គោ>
    text <១។ មហាបញ្ញាសុត្តំ>
      text <១០៥៨>, <ចត្តារោមេ ភិក្ខវេ ធម្មា ភាវិតា ពហុលីកតា មហាបញ្ញតាយ សំវត្តន្តិ។ កតមេ ចត្តារោ។ សប្បុរិសសំសេវោ សទ្ធម្មស្សវនំ យោនិសោមនសិការោ ធម្មានុធម្មប្បដិបត្តិ ឥមេ ខោ ភិក្ខវេ ចត្តារោ ធម្មា ភាវិតា ពហុលីកតា មហាបញ្ញតា សំវត្តន្តីតិ។ បឋមំ។>
    text <២។ បុថុបញ្ញាសុត្តំ>
      text <១០៥៩>, <… បុថុបញ្ញតា សំវត្តន្តីតិ។ ទុតិយំ។>
    text <៣។ វិបុលបញ្ញាសុត្តំ>
      text <១០៦០>, <… វិបុលបញ្ញតា សំវត្តន្តីតិ។ តតិយំ។>
    text <៤។ គម្ភីរបញ្ញាសុត្តំ>
      text <១០៦១>, <… គម្ភីរបញ្ញតា សំវត្តន្តីតិ។ ចតុត្ថំ។>
    text <៥។ អប្បមត្តបញ្ញាសុត្តំ>
      text <១០៦២>, <… អប្បមត្តបញ្ញតា សំវត្តន្តីតិ។ បញ្ចមំ។>
    text <៦។ ភូរិបញ្ញាសុត្តំ>
      text <១០៦៣>, <… ភូរិបញ្ញតា សំវត្តន្តីតិ។ ឆដ្ឋំ។>
    text <៧។ បញ្ញាពាហុល្លសុត្តំ>
      text <១០៦៤>, <… បញ្ញាពាហុល្លា សំវត្តន្តីតិ។ សត្តមំ។>
    text <៨។ សីឃបញ្ញាសុត្តំ>
      text <១០៦៥>, <… សីឃបញ្ញតា សំវត្តន្តីតិ។ អដ្ឋមំ។>
    text <៩។ លហុបញ្ញាសុត្តំ>
      text <១០៦៦>, <… លហុបញ្ញតា សំវត្តន្តីតិ។ នវមំ។>
    text <១០។ ហាសបញ្ញាសុត្តំ>
      text <១០៦៧>, <… ហាសបញ្ញតា សំវត្តន្តីតិ។ ទសមំ។>
    text <១១។ ជវនបញ្ញាសុត្តំ>
      text <១០៦៨>, <… ជវនបញ្ញតា សំវត្តន្តីតិ។ ឯកាទសមំ។>
    text <១២។ តិក្ខបញ្ញាសុត្តំ>
      text <១០៦៩>, <… តិក្ខបញ្ញតា សំវត្តន្តីតិ។ ទ្វាទសមំ។>
    text <១៣។ និព្ពេធិកបញ្ញាសុត្តំ>
      text <១០៧០>, <… និព្ពេធិកបញ្ញតា សំវត្តន្តិ។ កតមេ ចត្តារោ។ សប្បុរិសសំសេវោ សទ្ធម្មស្សវនំ យោនិសោមនសិការោ ធម្មានុធម្មប្បដិបត្តិ ឥមេ ខោ ភិក្ខវេ ចត្តារោ ធម្មា ភាវិតា ពហុលីកតា និព្ពេធិកបញ្ញតាយ សំវត្តន្តីតិ។ តេរសមំ។>
      stand <មហាបញ្ញវគ្គោ សត្តមោ។>
      text <តស្សុទ្ទានំ>
      stand <សោតាបត្តិសំយុត្តំ ឯកាទសមំ។>
