text <៩។ ចម្បេយ្យក្ខន្ធកោ>
  text <២៣៤។ កស្សបគោត្តភិក្ខុវត្ថុ>
    text <៣៨០>, <តេន សមយេន ពុទ្ធោ ភគវា ចម្បាយំ វិហរតិ គគ្គរាយ បោក្ខរណិយា តីរេ។ តេន ខោ បន សមយេន កាសីសុ ជនបទេ វាសភគាមោ នាម ហោតិ។ តត្ថ កស្សបគោត្តោ នាម ភិក្ខុ អាវាសិកោ ហោតិ តន្តិពទ្ធោ ឧស្សុក្កំ អាបន្នោ កិន្តិ អនាគតា ច បេសលា ភិក្ខូ អាគច្ឆេយ្យុំ អាគតា ច បេសលា ភិក្ខូ ផាសុ វិហរេយ្យុំ អយញ្ច អាវាសោ វុទ្ធិំ វិរុឡ្ហិំ វេបុល្លំ អាបជ្ជេយ្យាតិ។ តេន ខោ បន សមយេន សម្ពហុលា ភិក្ខូ កាសីសុ ចារិកំ ចរមានា យេន វាសភគាមោ តទវសរុំ។ អទ្ទសា ខោ កស្សបគោត្តោ ភិក្ខុ តេ ភិក្ខូ ទូរតោវ អាគច្ឆន្តេ ទិស្វាន អាសនំ បញ្ញបេសិ បាទោទកំ បាទបីឋំ បាទកថលិកំ ឧបនិក្ខិបិ បច្ចុគ្គន្ត្វា បត្តចីវរំ បដិគ្គហេសិ បានីយេន អាបុច្ឆិ នហានេ ឧស្សុក្កំ អកាសិ ឧស្សុក្កម្បិ អកាសិ យាគុយា ខាទនីយេ ភត្តស្មិំ។ អថ ខោ តេសំ អាគន្តុកានំ ភិក្ខូនំ ឯតទហោសិ ភទ្ទកោ ខោ អយំ អាវុសោ អាវាសិកោ ភិក្ខុ នហានេ ឧស្សុក្កំ ករោតិ ឧស្សុក្កម្បិ ករោតិ យាគុយា ខាទនីយេ ភត្តស្មិំ។ ហន្ទ មយំ អាវុសោ ឥធេវ វាសភគាមេ និវាសំ កប្បេមាតិ។ អថ ខោ តេ អាគន្តុកា ភិក្ខូ តត្ថេវ វាសភគាមេ និវាសំ កប្បេសុំ។>
    text <អថ ខោ កស្សបគោត្តស្ស ភិក្ខុនោ ឯតទហោសិ យោ ខោ ឥមេសំ អាគន្តុកានំ ភិក្ខូនំ អាគន្តុកកិលមថោ សោ បដិប្បស្សទ្ធោ។ យេបិមេ គោចរេ អប្បកតញ្ញុនោ តេទានិមេ គោចរេ បកតញ្ញុនោ។ ទុក្ករំ ខោ បន បរកុលេសុ យាវជីវំ ឧស្សុក្កំ កាតុំ វិញ្ញត្តិ ច មនុស្សានំ អមនាបា។ យំនូនាហំ ន ឧស្សុក្កំ ករេយ្យំ យាគុយា ខាទនីយេ ភត្តស្មិន្តិ។ សោ ន ឧស្សុក្កំ អកាសិ យាគុយា ខាទនីយេ ភត្តស្មិំ។ អថ ខោ តេសំ អាគន្តុកានំ ភិក្ខូនំ ឯតទហោសិ បុព្ពេ ខ្វាយំ អាវុសោ អាវាសិកោ ភិក្ខុ នហានេ ឧស្សុក្កំ អកាសិ ឧស្សុក្កម្បិ អកាសិ យាគុយា ខាទនីយេ ភត្តស្មិំ។ សោទានាយំ ន ឧស្សុក្កំ ករោតិ យាគុយា ខាទនីយេ ភត្តស្មិំ។ ទុដ្ឋោទានាយំ អាវុសោ អាវាសិកោ ភិក្ខុ។ ហន្ទ មយំ អាវុសោ អាវាសិកំ ភិក្ខុំ ឧក្ខិបាមាតិ។ អថ ខោ តេ អាគន្តុកា ភិក្ខូ សន្និបតិត្វា កស្សបគោត្តំ ភិក្ខុំ ឯតទវោចុំ បុព្ពេ ខោ ត្វំ អាវុសោ នហានេ ឧស្សុក្កំ ករោសិ ឧស្សុក្កម្បិ ករោសិ យាគុយា ខាទនីយេ ភត្តស្មិំ។ សោទានិ ត្វំ ន ឧស្សុក្កំ ករោសិ យាគុយា ខាទនីយេ ភត្តស្មិំ។ អាបត្តិំ ត្វំ អាវុសោ អាបន្នោ។ បស្សសេតំ អាបត្តិន្តិ។ នត្ថិ មេ អាវុសោ អាបត្តិ យមហំ បស្សេយ្យន្តិ។ អថ ខោ តេ អាគន្តុកា ភិក្ខូ កស្សបគោត្តំ ភិក្ខុំ អាបត្តិយា អទស្សនេ ឧក្ខិបិំសុ។>
    text <អថ ខោ កស្សបគោត្តស្ស ភិក្ខុនោ ឯតទហោសិ អហំ ខោ ឯតំ ន ជានាមិ អាបត្តិ វា ឯសា អនាបត្តិ វា អាបន្នោ ចម្ហិ អនាបន្នោ វា ឧក្ខិត្តោ ចម្ហិ អនុក្ខិត្តោ វា ធម្មិកេន វា អធម្មិកេន វា កុប្បេន វា អកុប្បេន វា ឋានារហេន វា អដ្ឋានារហេន វា។ យំនូនាហំ ចម្បំ គន្ត្វា ភគវន្តំ ឯតមត្ថំ បុច្ឆេយ្យន្តិ។ អថ ខោ កស្សបគោត្តោ ភិក្ខុ សេនាសនំ សំសាមេត្វា បត្តចីវរមាទាយ យេន ចម្បា តេន បក្កាមិ។ អនុបុព្ពេន យេន ចម្បា យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ អាចិណ្ណំ ខោ បនេតំ ពុទ្ធានំ ភគវន្តានំ អាគន្តុកេហិ ភិក្ខូហិ សទ្ធិំ បដិសម្មោទិតុំ។ អថ ខោ ភគវា កស្សបគោត្តំ ភិក្ខុំ ឯតទវោច កច្ចិ ភិក្ខុ ខមនីយំ កច្ចិ យាបនីយំ កច្ចិ អប្បកិលមថេន អទ្ធានំ អាគតោ កុតោ ច ត្វំ ភិក្ខុ អាគច្ឆសីតិ។ ខមនីយំ ភគវា យាបនីយំ ភគវា អប្បកិលមថេន ចាហំ ភន្តេ អទ្ធានំ អាគតោ។ អត្ថិ ភន្តេ កាសីសុ ជនបទេ វាសភគាមោ នាម។ តត្ថាហំ ភគវា អាវាសិកោ តន្តិពទ្ធោ ឧស្សុក្កំ អាបន្នោ កិន្តិ អនាគតា ច បេសលា ភិក្ខូ អាគច្ឆេយ្យុំ អាគតា ច បេសលា ភិក្ខូ ផាសុ វិហរេយ្យុំ អយញ្ច អាវាសោ វុទ្ធិំ វិរុឡ្ហិំ វេបុល្លំ អាបជ្ជេយ្យាតិ។ អថ ខោ ភន្តេ សម្ពហុលា ភិក្ខូ កាសីសុ ចារិកំ ចរមានា យេន វាសភគាមោ តទវសរុំ។ អទ្ទសំ ខោ អហំ ភន្តេ តេ ភិក្ខូ ទូរតោវ អាគច្ឆន្តេ ទិស្វាន អាសនំ បញ្ញបេសិំ បាទោទកំ បាទបីឋំ បាទកថលិកំ ឧបនិក្ខិបិំ បច្ចុគ្គន្ត្វា បត្តចីវរំ បដិគ្គហេសិំ បានីយេន អបុច្ឆិំ នហានេ ឧស្សុក្កំ អកាសិំ ឧស្សុក្កម្បិ អកាសិំ យាគុយា ខាទនីយេ ភត្តស្មិំ។ អថ ខោ តេសំ ភន្តេ អាគន្តុកានំ ភិក្ខូនំ ឯតទហោសិ ភទ្ទកោ ខោ អយំ អាវុសោ អាវាសិកោ ភិក្ខុ នហានេ ឧស្សុក្កំ ករោតិ ឧស្សុក្កម្បិ ករោតិ យាគុយា ខាទនីយេ ភត្តស្មិំ។ ហន្ទ មយំ អាវុសោ ឥធេវ វាសភគាមេ និវាសំ កប្បេមាតិ។ អថ ខោ តេ ភន្តេ អាគន្តុកា ភិក្ខូ តត្ថេវ វាសភគាមេ និវាសំ កប្បេសុំ។ តស្ស មយ្ហំ ភន្តេ ឯតទហោសិ យោ ខោ ឥមេសំ អាគន្តុកានំ ភិក្ខូនំ អាគន្តុកកិលមថោ សោ បដិប្បស្សទ្ធោ។ យេបិមេ គោចរេ អប្បកតញ្ញុនោ តេទានិមេ គោចរេ បកតញ្ញុនោ។ ទុក្ករំ ខោ បន បរកុលេសុ យាវជីវំ ឧស្សុក្កំ កាតុំ វិញ្ញត្តិ ច មនុស្សានំ អមនាបា។ យំនូនាហំ ន ឧស្សុក្កំ ករេយ្យំ យាគុយា ខាទនីយេ ភត្តស្មិន្តិ។ សោ ខោ អហំ ភន្តេ ន ឧស្សុក្កំ អកាសិំ យាគុយា ខាទនីយេ ភត្តស្មិំ។ អថ ខោ តេសំ ភន្តេ អាគន្តុកានំ ភិក្ខូនំ ឯតទហោសិ បុព្ពេ ខ្វាយំ អាវុសោ អាវាសិកោ ភិក្ខុ នហានេ ឧស្សុក្កំ ករោតិ ឧស្សុក្កម្បិ ករោតិ យាគុយា ខាទនីយេ ភត្តស្មិំ។ សោទានាយំ ន ឧស្សុក្កំ ករោតិ យាគុយា ខាទនីយេ ភត្តស្មិំ។ ទុដ្ឋោទានាយំ អាវុសោ អាវាសិកោ ភិក្ខុ។ ហន្ទ មយំ អាវុសោ អាវាសិកំ ភិក្ខុំ ឧក្ខិបាមាតិ។ អថ ខោ តេ ភន្តេ អាគន្តុកា ភិក្ខូ សន្និបតិត្វា មំ ឯតទវោចុំ បុព្ពេ ខោ ត្វំ អាវុសោ នហានេ ឧស្សុក្កំ ករោសិ ឧស្សុក្កម្បិ ករោសិ យាគុយា ខាទនីយេ ភត្តស្មិំ។ សោទានិ ត្វំ ន ឧស្សុក្កំ ករោសិ យាគុយា ខាទនីយេ ភត្តស្មិំ។ អាបត្តិំ ត្វំ អាវុសោ អាបន្នោ។ បស្សសេតំ អាបត្តិន្តិ។ នត្ថិ មេ អាវុសោ អាបត្តិ យមហំ បស្សេយ្យន្តិ។ អថ ខោ តេ ភន្តេ អាគន្តុកា ភិក្ខូ មំ អាបត្តិយា អទស្សនេ ឧក្ខិបិំសុ។ តស្ស មយ្ហំ ភន្តេ ឯតទហោសិ អហំ ខោ ឯតំ ន ជានាមិ អាបត្តិ វា ឯសា អនាបត្តិ វា អាបន្នោ ចម្ហិ អនាបន្នោ វា ឧក្ខិត្តោ ចម្ហិ អនុក្ខិត្តោ វា ធម្មិកេន វា អធម្មិកេន វា កុប្បេន វា អកុប្បេន វា ឋានារហេន វា អដ្ឋានារហេន វា។ យំនូនាហំ ចម្បំ គន្ត្វា ភគវន្តំ ឯតមត្ថំ បុច្ឆេយ្យន្តិ។ តតោ អហំ ភគវា អាគច្ឆាមីតិ។ អនាបត្តិ ឯសា ភិក្ខុ នេសា អាបត្តិ។ អនាបន្នោសិ នសិ អាបន្នោ។ អនុក្ខិត្តោសិ នសិ ឧក្ខិត្តោ។ អធម្មិកេនាសិ កម្មេន ឧក្ខិត្តោ កុប្បេន អដ្ឋានារហេន។ គច្ឆ ត្វំ ភិក្ខុ តត្ថេវ វាសភគាមេ និវាសំ កប្បេហីតិ។ ឯវំ ភន្តេតិ ខោ កស្សបគោត្តោ ភិក្ខុ ភគវតោ បដិស្សុណិត្វា ឧដ្ឋាយាសនា ភគវន្តំ អភិវាទេត្វា បទក្ខិណំ កត្វា យេន វាសភគាមោ តេន បក្កាមិ។>
    text <៣៨១>, <អថ ខោ តេសំ អាគន្តុកានំ ភិក្ខូនំ អហុទេវ កុក្កុច្ចំ អហុ វិប្បដិសារោ អលាភា វត នោ ន វត នោ លាភា ទុល្លទ្ធំ វត នោ ន វត នោ សុលទ្ធំ យេ មយំ សុទ្ធំ ភិក្ខុំ អនាបត្តិកំ អវត្ថុស្មិំ អការណេ ឧក្ខិបិម្ហា។ ហន្ទ មយំ អាវុសោ ចម្បំ គន្ត្វា ភគវតោ សន្តិកេ អច្ចយំ អច្ចយតោ ទេសេមាតិ។ អថ ខោ តេ អាគន្តុកា ភិក្ខូ សេនាសនំ សំសាមេត្វា បត្តចីវរមាទាយ យេន ចម្បា តេន បក្កមិំសុ។ អនុបុព្ពេន យេន ចម្បា យេន ភគវា តេនុបសង្កមិំសុ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិំសុ។ អាចិណ្ណំ ខោ បនេតំ ពុទ្ធានំ ភគវន្តានំ អាគន្តុកេហិ ភិក្ខូហិ សទ្ធិំ បដិសម្មោទិតុំ។ អថ ខោ ភគវា តេ ភិក្ខូ ឯតទវោច កច្ចិ ភិក្ខវេ ខមនីយំ កច្ចិ យាបនីយំ កច្ចិត្ថ អប្បកិលមថេន អទ្ធានំ អាគតា កុតោ ច តុម្ហេ ភិក្ខវេ អាគច្ឆថាតិ។ ខមនីយំ ភគវា យាបនីយំ ភគវា អប្បកិលមថេន ច មយំ ភន្តេ អទ្ធានំ អាគតា។ អត្ថិ ភន្តេ កាសីសុ ជនបទេ វាសភគាមោ នាម។ តតោ មយំ ភគវា អាគច្ឆាមាតិ។ តុម្ហេ ភិក្ខវេ អាវាសិកំ ភិក្ខុំ ឧក្ខិបិត្ថាតិ។ ឯវំ ភន្តេតិ។ កិស្មិំ ភិក្ខវេ វត្ថុស្មិំ ការណេតិ។ អវត្ថុស្មិំ ភគវា អការណេតិ។ វិគរហិ ពុទ្ធោ ភគវា អននុច្ឆវិកំ មោឃបុរិសា អននុលោមិកំ អប្បតិរូបំ អស្សាមណកំ អកប្បិយំ អករណីយំ។ កថញ្ហិ នាម តុម្ហេ មោឃបុរិសា សុទ្ធំ ភិក្ខុំ អនាបត្តិកំ អវត្ថុស្មិំ អការណេ ឧក្ខិបិស្សថ។ នេតំ មោឃបុរិសា អប្បសន្នានំ វា បសាទាយ…បេ។… វិគរហិត្វា ធម្មិំ កថំ កត្វា ភិក្ខូ អាមន្តេសិ ន ភិក្ខវេ សុទ្ធោ ភិក្ខុ អនាបត្តិកោ អវត្ថុស្មិំ អការណេ ឧក្ខិបិតព្ពោ។ យោ ឧក្ខិបេយ្យ អាបត្តិ ទុក្កដស្សាតិ។>
    text <អថ ខោ តេ ភិក្ខូ ឧដ្ឋាយាសនា ឯកំសំ ឧត្តរាសង្គំ ករិត្វា ភគវតោ បាទេសុ សិរសា និបតិត្វា ភគវន្តំ ឯតទវោចុំ អច្ចយោ នោ ភន្តេ អច្ចគមា យថាពាលេ យថាមូឡ្ហេ យថាអកុសលេ យេ មយំ សុទ្ធំ ភិក្ខុំ អនាបត្តិកំ អវត្ថុស្មិំ អការណេ ឧក្ខិបិម្ហា។ តេសំ នោ ភន្តេ ភគវា អច្ចយំ អច្ចយតោ បដិគ្គណ្ហាតុ អាយតិំ សំវរាយាតិ។ តគ្ឃ តុម្ហេ ភិក្ខវេ អច្ចយោ អច្ចគមា យថាពាលេ យថាមូឡ្ហេ យថាអកុសលេ យេ តុម្ហេ សុទ្ធំ ភិក្ខុំ អនាបត្តិកំ អវត្ថុស្មិំ អការណេ ឧក្ខិបិត្ថ។ យតោ ច ខោ តុម្ហេ ភិក្ខវេ អច្ចយំ អច្ចយតោ ទិស្វា យថាធម្មំ បដិករោថ តំ វោ មយំ បដិគ្គណ្ហាម។ វុទ្ធិហេសា ភិក្ខវេ អរិយស្ស វិនយេ យោ អច្ចយំ អច្ចយតោ ទិស្វា យថាធម្មំ បដិករោតិ អាយតិំ សំវរំ អាបជ្ជតីតិ។>
    stand <កស្សបគោត្តភិក្ខុវត្ថុ និដ្ឋិតំ។>
  text <២៣៥។ អធម្មេន វគ្គាទិកម្មកថា>
    text <៣៨២>, <តេន ខោ បន សមយេន ចម្បាយំ ភិក្ខូ ឯវរូបានិ កម្មានិ ករោន្តិ អធម្មេន វគ្គកម្មំ ករោន្តិ អធម្មេន សមគ្គកម្មំ ករោន្តិ ធម្មេន វគ្គកម្មំ ករោន្តិ ធម្មបតិរូបកេន វគ្គកម្មំ ករោន្តិ ធម្មបតិរូបកេន សមគ្គកម្មំ ករោន្តិ ឯកោបិ ឯកំ ឧក្ខិបតិ ឯកោបិ ទ្វេ ឧក្ខិបតិ ឯកោបិ សម្ពហុលេ ឧក្ខិបតិ ឯកោបិ សង្ឃំ ឧក្ខិបតិ ទ្វេបិ ឯកំ ឧក្ខិបន្តិ ទ្វេបិ ទ្វេ ឧក្ខិបន្តិ ទ្វេបិ សម្ពហុលេ ឧក្ខិបន្តិ ទ្វេបិ សង្ឃំ ឧក្ខិបន្តិ សម្ពហុលាបិ ឯកំ ឧក្ខិបន្តិ សម្ពហុលាបិ ទ្វេ ឧក្ខិបន្តិ សម្ពហុលាបិ សម្ពហុលេ ឧក្ខិបន្តិ សម្ពហុលាបិ សង្ឃំ ឧក្ខិបន្តិ សង្ឃោបិ សង្ឃំ ឧក្ខិបតិ។ យេ តេ ភិក្ខូ អប្បិច្ឆា…បេ។… តេ ឧជ្ឈាយន្តិ ខិយ្យន្តិ វិបាចេន្តិ កថញ្ហិ នាម ចម្បាយំ ភិក្ខូ ឯវរូបានិ កម្មានិ ករិស្សន្តិ អធម្មេន វគ្គកម្មំ ករិស្សន្តិ អធម្មេន សមគ្គកម្មំ ករិស្សន្តិ ធម្មេន វគ្គកម្មំ ករិស្សន្តិ ធម្មបតិរូបកេន វគ្គកម្មំ ករិស្សន្តិ ធម្មបតិរូបកេន សមគ្គកម្មំ ករិស្សន្តិ ឯកោបិ ឯកំ ឧក្ខិបិស្សតិ ឯកោបិ ទ្វេ ឧក្ខិបិស្សតិ ឯកោបិ សម្ពហុលេ ឧក្ខិបិស្សតិ ឯកោបិ សង្ឃំ ឧក្ខិបិស្សតិ ទ្វេបិ ឯកំ ឧក្ខិបិស្សន្តិ ទ្វេបិ ទ្វេ ឧក្ខិបិស្សន្តិ ទ្វេបិ សម្ពហុលេ ឧក្ខិបិស្សន្តិ ទ្វេបិ សង្ឃំ ឧក្ខិបិស្សន្តិ សម្ពហុលាបិ ឯកំ ឧក្ខិបិស្សន្តិ សម្ពហុលាបិ ទ្វេ ឧក្ខិបិស្សន្តិ សម្ពហុលាបិ សម្ពហុលេ ឧក្ខិបិស្សន្តិ សម្ពហុលាបិ សង្ឃំ ឧក្ខិបិស្សន្តិ សង្ឃោបិ សង្ឃំ ឧក្ខិបិស្សតីតិ។ អថ ខោ តេ ភិក្ខូ ភគវតោ ឯតមត្ថំ អារោចេសុំ…បេ។… សច្ចំ កិរ ភិក្ខវេ ចម្បាយំ ភិក្ខូ ឯវរូបានិ កម្មានិ ករោន្តិ អធម្មេន វគ្គកម្មំ ករោន្តិ…បេ។… សង្ឃោបិ សង្ឃំ ឧក្ខិបតីតិ។ សច្ចំ ភគវាតិ។ វិគរហិ ពុទ្ធោ ភគវា អននុច្ឆវិកំ ភិក្ខវេ តេសំ មោឃបុរិសានំ អននុលោមិកំ អប្បតិរូបំ អស្សាមណកំ អកប្បិយំ អករណីយំ។ កថញ្ហិ នាម តេ ភិក្ខវេ មោឃបុរិសា ឯវរូបានិ កម្មានិ ករិស្សន្តិ អធម្មេន វគ្គកម្មំ ករិស្សន្តិ…បេ។… សង្ឃោបិ សង្ឃំ ឧក្ខិបិស្សតិ។ នេតំ ភិក្ខវេ អប្បសន្នានំ វា បសាទាយ…បេ។… វិគរហិត្វា…បេ។… ធម្មិំ កថំ កត្វា ភិក្ខូ អាមន្តេសិ>
    text <៣៨៣>, <អធម្មេន ចេ ភិក្ខវេ វគ្គកម្មំ អកម្មំ ន ច ករណីយំ អធម្មេន សមគ្គកម្មំ អកម្មំ ន ច ករណីយំ ធម្មេន វគ្គកម្មំ អកម្មំ ន ច ករណីយំ ធម្មបតិរូបកេន វគ្គកម្មំ អកម្មំ ន ច ករណីយំ ធម្មបតិរូបកេន សមគ្គកម្មំ អកម្មំ ន ច ករណីយំ ឯកោបិ ឯកំ ឧក្ខិបតិ អកម្មំ ន ច ករណីយំ ឯកោបិ ទ្វេ ឧក្ខិបតិ អកម្មំ ន ច ករណីយំ ឯកោបិ សម្ពហុលេ ឧក្ខិបតិ អកម្មំ ន ច ករណីយំ ឯកោបិ សង្ឃំ ឧក្ខិបតិ អកម្មំ ន ច ករណីយំ ទ្វេបិ ឯកំ ឧក្ខិបន្តិ អកម្មំ ន ច ករណីយំ ទ្វេបិ ទ្វេ ឧក្ខិបន្តិ អកម្មំ ន ច ករណីយំ ទ្វេបិ សម្ពហុលេ ឧក្ខិបន្តិ អកម្មំ ន ច ករណីយំ ទ្វេបិ សង្ឃំ ឧក្ខិបន្តិ អកម្មំ ន ច ករណីយំ សម្ពហុលាបិ ឯកំ ឧក្ខិបន្តិ អកម្មំ ន ច ករណីយំ សម្ពហុលាបិ ទ្វេ ឧក្ខិបន្តិ អកម្មំ ន ច ករណីយំ សម្ពហុលាបិ សម្ពហុលេ ឧក្ខិបន្តិ អកម្មំ ន ច ករណីយំ សម្ពហុលាបិ សង្ឃំ ឧក្ខិបន្តិ អកម្មំ ន ច ករណីយំ សង្ឃោបិ សង្ឃំ ឧក្ខិបតិ អកម្មំ ន ច ករណីយំ។>
    text <៣៨៤>, <ចត្តារិមានិ ភិក្ខវេ កម្មានិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មេន សមគ្គកម្មំ។ តត្រ ភិក្ខវេ យទិទំ អធម្មេន វគ្គកម្មំ ឥទំ ភិក្ខវេ កម្មំ អធម្មត្តា វគ្គត្តា កុប្បំ អដ្ឋានារហំ ន ភិក្ខវេ ឯវរូបំ កម្មំ កាតព្ពំ ន ច មយា ឯវរូបំ កម្មំ អនុញ្ញាតំ។ តត្រ ភិក្ខវេ យទិទំ អធម្មេន សមគ្គកម្មំ ឥទំ ភិក្ខវេ កម្មំ អធម្មត្តា កុប្បំ អដ្ឋានារហំ ន ភិក្ខវេ ឯវរូបំ កម្មំ កាតព្ពំ ន ច មយា ឯវរូបំ កម្មំ អនុញ្ញាតំ។ តត្រ ភិក្ខវេ យទិទំ ធម្មេន វគ្គកម្មំ ឥទំ ភិក្ខវេ កម្មំ វគ្គត្តា កុប្បំ អដ្ឋានារហំ ន ភិក្ខវេ ឯវរូបំ កម្មំ កាតព្ពំ ន ច មយា ឯវរូបំ កម្មំ អនុញ្ញាតំ។ តត្រ ភិក្ខវេ យទិទំ ធម្មេន សមគ្គកម្មំ ឥទំ ភិក្ខវេ កម្មំ ធម្មត្តា សមគ្គត្តា អកុប្បំ ឋានារហំ ឯវរូបំ ភិក្ខវេ កម្មំ កាតព្ពំ ឯវរូបញ្ច មយា កម្មំ អនុញ្ញាតំ។ តស្មាតិហ ភិក្ខវេ ឯវរូបំ កម្មំ ករិស្សាម យទិទំ ធម្មេន សមគ្គន្តិ ឯវញ្ហិ វោ ភិក្ខវេ សិក្ខិតព្ពន្តិ។>
    stand <អធម្មេន វគ្គាទិកម្មកថា និដ្ឋិតា។>
  text <២៣៦។ ញត្តិវិបន្នកម្មាទិកថា>
    text <៣៨៥>, <តេន ខោ បន សមយេន ឆព្ពគ្គិយា ភិក្ខូ ឯវរូបានិ កម្មានិ ករោន្តិ អធម្មេន វគ្គកម្មំ ករោន្តិ អធម្មេន សមគ្គកម្មំ ករោន្តិ ធម្មេន វគ្គកម្មំ ករោន្តិ ធម្មបតិរូបកេន វគ្គកម្មំ ករោន្តិ ធម្មបតិរូបកេន សមគ្គកម្មំ ករោន្តិ ញត្តិវិបន្នម្បិ កម្មំ ករោន្តិ អនុស្សាវនសម្បន្នំ អនុស្សាវនវិបន្នម្បិ កម្មំ ករោន្តិ ញត្តិសម្បន្នំ ញត្តិវិបន្នម្បិ អនុស្សាវនវិបន្នម្បិ កម្មំ ករោន្តិ អញ្ញត្រាបិ ធម្មា កម្មំ ករោន្តិ អញ្ញត្រាបិ វិនយា កម្មំ ករោន្តិ អញ្ញត្រាបិ សត្ថុសាសនា កម្មំ ករោន្តិ បដិកុដ្ឋកតម្បិ កម្មំ ករោន្តិ អធម្មិកំ កុប្បំ អដ្ឋានារហំ។ យេ តេ ភិក្ខូ អប្បិច្ឆា…បេ។… តេ ឧជ្ឈាយន្តិ ខិយ្យន្តិ វិបាចេន្តិ កថញ្ហិ នាម ឆព្ពគ្គិយា ភិក្ខូ ឯវរូបានិ កម្មានិ ករិស្សន្តិ អធម្មេន វគ្គកម្មំ ករិស្សន្តិ អធម្មេន សមគ្គកម្មំ ករិស្សន្តិ ធម្មេន វគ្គកម្មំ ករិស្សន្តិ ធម្មបតិរូបកេន វគ្គកម្មំ ករិស្សន្តិ ធម្មបតិរូបកេន សមគ្គកម្មំ ករិស្សន្តិ ញត្តិវិបន្នម្បិ កម្មំ ករិស្សន្តិ អនុស្សាវនសម្បន្នំ អនុស្សាវនវិបន្នម្បិ កម្មំ ករិស្សន្តិ ញត្តិសម្បន្នំ ញត្តិវិបន្នម្បិ អនុស្សាវនវិបន្នម្បិ កម្មំ ករិស្សន្តិ អញ្ញត្រាបិ ធម្មា កម្មំ ករិស្សន្តិ អញ្ញត្រាបិ វិនយា កម្មំ ករិស្សន្តិ អញ្ញត្រាបិ សត្ថុសាសនា កម្មំ ករិស្សន្តិ បដិកុដ្ឋកតម្បិ កម្មំ ករិស្សន្តិ អធម្មិកំ កុប្បំ អដ្ឋានារហន្តិ។ អថ ខោ តេ ភិក្ខូ ភគវតោ ឯតមត្ថំ អារោចេសុំ…បេ។… សច្ចំ កិរ ភិក្ខវេ ឆព្ពគ្គិយា ភិក្ខូ ឯវរូបានិ កម្មានិ ករោន្តិ អធម្មេន វគ្គកម្មំ ករោន្តិ…បេ។… បដិកុដ្ឋកតម្បិ កម្មំ ករោន្តិ អធម្មិកំ កុប្បំ អដ្ឋានារហន្តិ។ សច្ចំ ភគវាតិ។ វិគរហិ ពុទ្ធោ ភគវា…បេ។… វិគរហិត្វា ធម្មិំ កថំ កត្វា ភិក្ខូ អាមន្តេសិ>
    text <៣៨៦>, <អធម្មេន ចេ ភិក្ខវេ វគ្គកម្មំ អកម្មំ ន ច ករណីយំ អធម្មេន សមគ្គកម្មំ អកម្មំ ន ច ករណីយំ ធម្មេន វគ្គកម្មំ អកម្មំ ន ច ករណីយំ ធម្មបតិរូបកេន វគ្គកម្មំ អកម្មំ ន ច ករណីយំ ធម្មបតិរូបកេន សមគ្គកម្មំ អកម្មំ ន ច ករណីយំ។ ញត្តិវិបន្នញ្ចេ ភិក្ខវេ កម្មំ អនុស្សាវនសម្បន្នំ អកម្មំ ន ច ករណីយំ អនុស្សាវនវិបន្នញ្ចេ ភិក្ខវេ កម្មំ ញត្តិសម្បន្នំ អកម្មំ ន ច ករណីយំ ញត្តិវិបន្នញ្ចេ ភិក្ខវេ កម្មំ អនុស្សាវនវិបន្នំ អកម្មំ ន ច ករណីយំ អញ្ញត្រាបិ ធម្មា កម្មំ អកម្មំ ន ច ករណីយំ អញ្ញត្រាបិ វិនយា កម្មំ អកម្មំ ន ច ករណីយំ អញ្ញត្រាបិ សត្ថុសាសនា កម្មំ អកម្មំ ន ច ករណីយំ បដិកុដ្ឋកតញ្ចេ ភិក្ខវេ កម្មំ អធម្មិកំ កុប្បំ អដ្ឋានារហំ អកម្មំ ន ច ករណីយំ។>
    text <៣៨៧>, <ឆយិមានិ ភិក្ខវេ កម្មានិ អធម្មកម្មំ វគ្គកម្មំ សមគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ ធម្មេន សមគ្គកម្មំ។>
    text <កតមញ្ច ភិក្ខវេ អធម្មកម្មំ។ ញត្តិទុតិយេ ចេ ភិក្ខវេ កម្មេ ឯកាយ ញត្តិយា កម្មំ ករោតិ ន ច កម្មវាចំ អនុស្សាវេតិ អធម្មកម្មំ។ ញត្តិទុតិយេ ចេ ភិក្ខវេ កម្មេ ទ្វីហិ ញត្តីហិ កម្មំ ករោតិ ន ច កម្មវាចំ អនុស្សាវេតិ អធម្មកម្មំ។ ញត្តិទុតិយេ ចេ ភិក្ខវេ កម្មេ ឯកាយ កម្មវាចាយ កម្មំ ករោតិ ន ច ញត្តិំ ឋបេតិ អធម្មកម្មំ។ ញត្តិទុតិយេ ចេ ភិក្ខវេ កម្មេ ទ្វីហិ កម្មវាចាហិ កម្មំ ករោតិ ន ច ញត្តិំ ឋបេតិ អធម្មកម្មំ។ ញត្តិចតុត្ថេ ចេ ភិក្ខវេ កម្មេ ឯកាយ ញត្តិយា កម្មំ ករោតិ ន ច កម្មវាចំ អនុស្សាវេតិ អធម្មកម្មំ។ ញត្តិចតុត្ថេ ចេ ភិក្ខវេ កម្មេ ទ្វីហិ ញត្តីហិ កម្មំ ករោតិ ន ច កម្មវាចំ អនុស្សាវេតិ អធម្មកម្មំ។ ញត្តិចតុត្ថេ ចេ ភិក្ខវេ កម្មេ តីហិ ញត្តីហិ កម្មំ ករោតិ ន ច កម្មវាចំ អនុស្សាវេតិ អធម្មកម្មំ។ ញត្តិចតុត្ថេ ចេ ភិក្ខវេ កម្មេ ចតូហិ ញត្តីហិ កម្មំ ករោតិ ន ច កម្មវាចំ អនុស្សាវេតិ អធម្មកម្មំ។ ញត្តិចតុត្ថេ ចេ ភិក្ខវេ កម្មេ ឯកាយ កម្មវាចាយ កម្មំ ករោតិ ន ច ញត្តិំ ឋបេតិ អធម្មកម្មំ។ ញត្តិចតុត្ថេ ចេ ភិក្ខវេ កម្មេ ទ្វីហិ កម្មវាចាហិ កម្មំ ករោតិ ន ច ញត្តិំ ឋបេតិ អធម្មកម្មំ។ ញត្តិចតុត្ថេ ចេ ភិក្ខវេ កម្មេ តីហិ កម្មវាចាហិ កម្មំ ករោតិ ន ច ញត្តិំ ឋបេតិ អធម្មកម្មំ។ ញត្តិចតុត្ថេ ចេ ភិក្ខវេ កម្មេ ចតូហិ កម្មវាចាហិ កម្មំ ករោតិ ន ច ញត្តិំ ឋបេតិ អធម្មកម្មំ។ ឥទំ វុច្ចតិ ភិក្ខវេ អធម្មកម្មំ។>
    text <កតមញ្ច ភិក្ខវេ វគ្គកម្មំ។ ញត្តិទុតិយេ ចេ ភិក្ខវេ កម្មេ យាវតិកា ភិក្ខូ កម្មប្បត្តា តេ អនាគតា ហោន្តិ ឆន្ទារហានំ ឆន្ទោ អនាហដោ ហោតិ សម្មុខីភូតា បដិក្កោសន្តិ វគ្គកម្មំ។ ញត្តិទុតិយេ ចេ ភិក្ខវេ កម្មេ យាវតិកា ភិក្ខូ កម្មប្បត្តា តេ អាគតា ហោន្តិ ឆន្ទារហានំ ឆន្ទោ អនាហដោ ហោតិ សម្មុខីភូតា បដិក្កោសន្តិ វគ្គកម្មំ។ ញត្តិទុតិយេ ចេ ភិក្ខវេ កម្មេ យាវតិកា ភិក្ខូ កម្មប្បត្តា តេ អាគតា ហោន្តិ ឆន្ទារហានំ ឆន្ទោ អាហដោ ហោតិ សម្មុខីភូតា បដិក្កោសន្តិ វគ្គកម្មំ។ ញត្តិចតុត្ថេ ចេ ភិក្ខវេ កម្មេ យាវតិកា ភិក្ខូ កម្មប្បត្តា តេ អនាគតា ហោន្តិ ឆន្ទារហានំ ឆន្ទោ អនាហដោ ហោតិ សម្មុខីភូតា បដិក្កោសន្តិ វគ្គកម្មំ។ ញត្តិចតុត្ថេ ចេ ភិក្ខវេ កម្មេ យាវតិកា ភិក្ខូ កម្មប្បត្តា តេ អាគតា ហោន្តិ ឆន្ទារហានំ ឆន្ទោ អនាហដោ ហោតិ សម្មុខីភូតា បដិក្កោសន្តិ វគ្គកម្មំ។ ញត្តិចតុត្ថេ ចេ ភិក្ខវេ កម្មេ យាវតិកា ភិក្ខូ កម្មប្បត្តា តេ អាគតា ហោន្តិ ឆន្ទារហានំ ឆន្ទោ អាហដោ ហោតិ សម្មុខីភូតា បដិក្កោសន្តិ វគ្គកម្មំ។ ឥទំ វុច្ចតិ ភិក្ខវេ វគ្គកម្មំ។>
    text <កតមញ្ច ភិក្ខវេ សមគ្គកម្មំ។ ញត្តិទុតិយេ ចេ ភិក្ខវេ កម្មេ យាវតិកា ភិក្ខូ កម្មប្បត្តា តេ អាគតា ហោន្តិ ឆន្ទារហានំ ឆន្ទោ អាហដោ ហោតិ សម្មុខីភូតា ន បដិក្កោសន្តិ សមគ្គកម្មំ។ ញត្តិចតុត្ថេ ចេ ភិក្ខវេ កម្មេ យាវតិកា ភិក្ខូ កម្មប្បត្តា តេ អាគតា ហោន្តិ ឆន្ទារហានំ ឆន្ទោ អាហដោ ហោតិ សម្មុខីភូតា ន បដិក្កោសន្តិ សមគ្គកម្មំ។ ឥទំ វុច្ចតិ ភិក្ខវេ សមគ្គកម្មំ។>
    text <កតមញ្ច ភិក្ខវេ ធម្មបតិរូបកេន វគ្គកម្មំ។ ញត្តិទុតិយេ ចេ ភិក្ខវេ កម្មេ បឋមំ កម្មវាចំ អនុស្សាវេតិ បច្ឆា ញត្តិំ ឋបេតិ យាវតិកា ភិក្ខូ កម្មប្បត្តា តេ អនាគតា ហោន្តិ ឆន្ទារហានំ ឆន្ទោ អនាហដោ ហោតិ សម្មុខីភូតា បដិក្កោសន្តិ ធម្មបតិរូបកេន វគ្គកម្មំ។ ញត្តិទុតិយេ ចេ ភិក្ខវេ កម្មេ បឋមំ កម្មវាចំ អនុស្សាវេតិ បច្ឆា ញត្តិំ ឋបេតិ យាវតិកា ភិក្ខូ កម្មប្បត្តា តេ អាគតា ហោន្តិ ឆន្ទារហានំ ឆន្ទោ អនាហដោ ហោតិ សម្មុខីភូតា បដិក្កោសន្តិ ធម្មបតិរូបកេន វគ្គកម្មំ។ ញត្តិទុតិយេ ចេ ភិក្ខវេ កម្មេ បឋមំ កម្មវាចំ អនុស្សាវេតិ បច្ឆា ញត្តិំ ឋបេតិ យាវតិកា ភិក្ខូ កម្មប្បត្តា តេ អាគតា ហោន្តិ ឆន្ទារហានំ ឆន្ទោ អាហដោ ហោតិ សម្មុខីភូតា បដិក្កោសន្តិ ធម្មបតិរូបកេន វគ្គកម្មំ។ ញត្តិចតុត្ថេ ចេ ភិក្ខវេ កម្មេ បឋមំ កម្មវាចំ អនុស្សាវេតិ បច្ឆា ញត្តិំ ឋបេតិ យាវតិកា ភិក្ខូ កម្មប្បត្តា តេ អនាគតា ហោន្តិ ឆន្ទារហានំ ឆន្ទោ អនាហដោ ហោតិ សម្មុខីភូតា បដិក្កោសន្តិ ធម្មបតិរូបកេន វគ្គកម្មំ។ ញត្តិចតុត្ថេ ចេ ភិក្ខវេ កម្មេ បឋមំ កម្មវាចំ អនុស្សាវេតិ បច្ឆា ញត្តិំ ឋបេតិ យាវតិកា ភិក្ខូ កម្មប្បត្តា តេ អាគតា ហោន្តិ ឆន្ទារហានំ ឆន្ទោ អនាហដោ ហោតិ សម្មុខីភូតា បដិក្កោសន្តិ ធម្មបតិរូបកេន វគ្គកម្មំ។ ញត្តិចតុត្ថេ ចេ ភិក្ខវេ កម្មេ បឋមំ កម្មវាចំ អនុស្សាវេតិ បច្ឆា ញត្តិំ ឋបេតិ យាវតិកា ភិក្ខូ កម្មប្បត្តា តេ អាគតា ហោន្តិ ឆន្ទារហានំ ឆន្ទោ អាហដោ ហោតិ សម្មុខីភូតា បដិក្កោសន្តិ ធម្មបតិរូបកេន វគ្គកម្មំ។ ឥទំ វុច្ចតិ ភិក្ខវេ ធម្មបតិរូបកេន វគ្គកម្មំ។>
    text <កតមញ្ច ភិក្ខវេ ធម្មបតិរូបកេន សមគ្គកម្មំ។ ញត្តិទុតិយេ ចេ ភិក្ខវេ កម្មេ បឋមំ កម្មវាចំ អនុស្សាវេតិ បច្ឆា ញត្តិំ ឋបេតិ យាវតិកា ភិក្ខូ កម្មប្បត្តា តេ អាគតា ហោន្តិ ឆន្ទារហានំ ឆន្ទោ អាហដោ ហោតិ សម្មុខីភូតា ន បដិក្កោសន្តិ ធម្មបតិរូបកេន សមគ្គកម្មំ។ ញត្តិចតុត្ថេ ចេ ភិក្ខវេ កម្មេ បឋមំ កម្មវាចំ អនុស្សាវេតិ បច្ឆា ញត្តិំ ឋបេតិ យាវតិកា ភិក្ខូ កម្មប្បត្តា តេ អាគតា ហោន្តិ ឆន្ទារហានំ ឆន្ទោ អាហដោ ហោតិ សម្មុខីភូតា ន បដិក្កោសន្តិ ធម្មបតិរូបកេន សមគ្គកម្មំ។ ឥទំ វុច្ចតិ ភិក្ខវេ ធម្មបតិរូបកេន សមគ្គកម្មំ។>
    text <កតមញ្ច ភិក្ខវេ ធម្មេន សមគ្គកម្មំ។ ញត្តិទុតិយេ ចេ ភិក្ខវេ កម្មេ បឋមំ ញត្តិំ ឋបេតិ បច្ឆា ឯកាយ កម្មវាចាយ កម្មំ ករោតិ យាវតិកា ភិក្ខូ កម្មប្បត្តា តេ អាគតា ហោន្តិ ឆន្ទារហានំ ឆន្ទោ អាហដោ ហោតិ សម្មុខីភូតា ន បដិក្កោសន្តិ ធម្មេន សមគ្គកម្មំ។ ញត្តិចតុត្ថេ ចេ ភិក្ខវេ កម្មេ បឋមំ ញត្តិំ ឋបេតិ បច្ឆា តីហិ កម្មវាចាហិ កម្មំ ករោតិ យាវតិកា ភិក្ខូ កម្មប្បត្តា តេ អាគតា ហោន្តិ ឆន្ទារហានំ ឆន្ទោ អាហដោ ហោតិ សម្មុខីភូតា ន បដិក្កោសន្តិ ធម្មេន សមគ្គកម្មំ។ ឥទំ វុច្ចតិ ភិក្ខវេ ធម្មេន សមគ្គកម្មំ។>
    stand <ញត្តិវិបន្នកម្មាទិកថា និដ្ឋិតា។>
  text <២៣៧។ ចតុវគ្គករណាទិកថា>
    text <៣៨៨>, <បញ្ច សង្ឃា ចតុវគ្គោ ភិក្ខុសង្ឃោ បញ្ចវគ្គោ ភិក្ខុសង្ឃោ ទសវគ្គោ ភិក្ខុសង្ឃោ វីសតិវគ្គោ ភិក្ខុសង្ឃោ អតិរេកវីសតិវគ្គោ ភិក្ខុសង្ឃោ។ តត្រ ភិក្ខវេ យ្វាយំ ចតុវគ្គោ ភិក្ខុសង្ឃោ ឋបេត្វា តីណិ កម្មានិ ឧបសម្បទំ បវារណំ អព្ភានំ ធម្មេន សមគ្គោ សព្ពកម្មេសុ កម្មប្បត្តោ។ តត្រ ភិក្ខវេ យ្វាយំ បញ្ចវគ្គោ ភិក្ខុសង្ឃោ ឋបេត្វា ទ្វេ កម្មានិ មជ្ឈិមេសុ ជនបទេសុ ឧបសម្បទំ អព្ភានំ ធម្មេន សមគ្គោ សព្ពកម្មេសុ កម្មប្បត្តោ។ តត្រ ភិក្ខវេ យ្វាយំ ទសវគ្គោ ភិក្ខុសង្ឃោ ឋបេត្វា ឯកំ កម្មំ អព្ភានំ ធម្មេន សមគ្គោ សព្ពកម្មេសុ កម្មប្បត្តោ។ តត្រ ភិក្ខវេ យ្វាយំ វីសតិវគ្គោ ភិក្ខុសង្ឃោ ធម្មេន សមគ្គោ សព្ពកម្មេសុ កម្មប្បត្តោ។ តត្រ ភិក្ខវេ យ្វាយំ អតិរេកវីសតិវគ្គោ ភិក្ខុសង្ឃោ ធម្មេន សមគ្គោ សព្ពកម្មេសុ កម្មប្បត្តោ។>
    text <៣៨៩>, <ចតុវគ្គករណញ្ចេ ភិក្ខវេ កម្មំ ភិក្ខុនិចតុត្ថោ កម្មំ ករេយ្យ អកម្មំ ន ច ករណីយំ។ ចតុវគ្គករណញ្ចេ ភិក្ខវេ កម្មំ សិក្ខមានចតុត្ថោ កម្មំ ករេយ្យ… អកម្មំ ន ច ករណីយំ…បេ។…។ សាមណេរចតុត្ថោ កម្មំ ករេយ្យ… អកម្មំ ន ច ករណីយំ។ សាមណេរិចតុត្ថោ កម្មំ ករេយ្យ… អកម្មំ ន ច ករណីយំ។ សិក្ខំ បច្ចក្ខាតកចតុត្ថោ កម្មំ ករេយ្យ… អកម្មំ ន ច ករណីយំ។ អន្តិមវត្ថុំ អជ្ឈាបន្នកចតុត្ថោ កម្មំ ករេយ្យ… អកម្មំ ន ច ករណីយំ។ អាបត្តិយា អទស្សនេ ឧក្ខិត្តកចតុត្ថោ កម្មំ ករេយ្យ… អកម្មំ ន ច ករណីយំ។ អាបត្តិយា អប្បដិកម្មេ ឧក្ខិត្តកចតុត្ថោ កម្មំ ករេយ្យ… អកម្មំ ន ច ករណីយំ។ បាបិកាយ ទិដ្ឋិយា អប្បដិនិស្សគ្គេ ឧក្ខិត្តកចតុត្ថោ កម្មំ ករេយ្យ… អកម្មំ ន ច ករណីយំ។ បណ្ឌកចតុត្ថោ កម្មំ ករេយ្យ… អកម្មំ ន ច ករណីយំ។ ថេយ្យសំវាសកចតុត្ថោ កម្មំ ករេយ្យ… អកម្មំ ន ច ករណីយំ។ តិត្ថិយបក្កន្តកចតុត្ថោ កម្មំ ករេយ្យ… អកម្មំ ន ច ករណីយំ។ តិរច្ឆានគតចតុត្ថោ កម្មំ ករេយ្យ… អកម្មំ ន ច ករណីយំ។ មាតុឃាតកចតុត្ថោ កម្មំ ករេយ្យ… អកម្មំ ន ច ករណីយំ។ បិតុឃាតកចតុត្ថោ កម្មំ ករេយ្យ… អកម្មំ ន ច ករណីយំ។ អរហន្តឃាតកចតុត្ថោ កម្មំ ករេយ្យ… អកម្មំ ន ច ករណីយំ។ ភិក្ខុនិទូសកចតុត្ថោ កម្មំ ករេយ្យ… អកម្មំ ន ច ករណីយំ។ សង្ឃភេទកចតុត្ថោ កម្មំ ករេយ្យ… អកម្មំ ន ច ករណីយំ។ លោហិតុប្បាទកចតុត្ថោ កម្មំ ករេយ្យ… អកម្មំ ន ច ករណីយំ។ ឧភតោព្យញ្ជនកចតុត្ថោ កម្មំ ករេយ្យ… អកម្មំ ន ច ករណីយំ។ នានាសំវាសកចតុត្ថោ កម្មំ ករេយ្យ… អកម្មំ ន ច ករណីយំ។ នានាសីមាយ ឋិតចតុត្ថោ កម្មំ ករេយ្យ… អកម្មំ ន ច ករណីយំ។ ឥទ្ធិយា វេហាសេ ឋិតចតុត្ថោ កម្មំ ករេយ្យ… អកម្មំ ន ច ករណីយំ។ យស្ស សង្ឃោ កម្មំ ករោតិ តំចតុត្ថោ កម្មំ ករេយ្យ … អកម្មំ ន ច ករណីយំ។>
    stand <ចតុវរណំ។>
    text <៣៩០>, <បញ្ចវគ្គករណញ្ចេ ភិក្ខវេ កម្មំ ភិក្ខុនិបញ្ចមោ កម្មំ ករេយ្យ… អកម្មំ ន ច ករណីយំ។ បញ្ចវគ្គករណញ្ចេ ភិក្ខវេ កម្មំ សិក្ខមានបញ្ចមោ កម្មំ ករេយ្យ…បេ។…។ សាមណេរបញ្ចមោ កម្មំ ករេយ្យ… សាមណេរិបញ្ចមោ កម្មំ ករេយ្យ … សិក្ខំ បច្ចក្ខាតកបញ្ចមោ កម្មំ ករេយ្យ… អន្តិមវត្ថុំ អជ្ឈាបន្នកបញ្ចមោ កម្មំ ករេយ្យ… អាបត្តិយា អទស្សនេ ឧក្ខិត្តកបញ្ចមោ កម្មំ ករេយ្យ… អាបត្តិយា អប្បដិកម្មេ ឧក្ខិត្តកបញ្ចមោ កម្មំ ករេយ្យ… បាបិកាយ ទិដ្ឋិយា អប្បដិនិស្សគ្គេ ឧក្ខិត្តកបញ្ចមោ កម្មំ ករេយ្យ… បណ្ឌកបញ្ចមោ កម្មំ ករេយ្យ… ថេយ្យសំវាសកបញ្ចមោ កម្មំ ករេយ្យ… តិត្ថិយបក្កន្តកបញ្ចមោ កម្មំ ករេយ្យ… តិរច្ឆានគតបញ្ចមោ កម្មំ ករេយ្យ… មាតុឃាតកបញ្ចមោ កម្មំ ករេយ្យ… បិតុឃាតកបញ្ចមោ កម្មំ ករេយ្យ… អរហន្តឃាតកបញ្ចមោ កម្មំ ករេយ្យ… ភិក្ខុនិទូសកបញ្ចមោ កម្មំ ករេយ្យ… សង្ឃភេទកបញ្ចមោ កម្មំ ករេយ្យ… លោហិតុប្បាទកបញ្ចមោ កម្មំ ករេយ្យ… ឧភតោព្យញ្ជនកបញ្ចមោ កម្មំ ករេយ្យ… នានាសំវាសកបញ្ចមោ កម្មំ ករេយ្យ… នានាសីមាយ ឋិតបញ្ចមោ កម្មំ ករេយ្យ… ឥទ្ធិយា វេហាសេ ឋិតបញ្ចមោ កម្មំ ករេយ្យ… យស្ស សង្ឃោ កម្មំ ករោតិ តំបញ្ចមោ កម្មំ ករេយ្យ អកម្មំ ន ច ករណីយំ។>
    stand <បញ្ចវគ្គករណំ។>
    text <៣៩១>, <ទសវគ្គករណញ្ចេ ភិក្ខវេ កម្មំ ភិក្ខុនិទសមោ កម្មំ ករេយ្យ អកម្មំ ន ច ករណីយំ។ ទសវគ្គករណញ្ចេ ភិក្ខវេ កម្មំ សិក្ខមានទសមោ កម្មំ ករេយ្យ អកម្មំ ន ច ករណីយំ…បេ។…។ ទសវគ្គករណញ្ចេ ភិក្ខវេ កម្មំ យស្ស សង្ឃោ កម្មំ ករោតិ តំទសមោ កម្មំ ករេយ្យ អកម្មំ ន ច ករណីយំ។>
    stand <ទសវគ្គករណំ។>
    text <៣៩២>, <វីសតិវគ្គករណញ្ចេ ភិក្ខវេ កម្មំ ភិក្ខុនិវីសោ កម្មំ ករេយ្យ អកម្មំ ន ច ករណីយំ។ វីសតិវគ្គករណញ្ចេ ភិក្ខវេ កម្មំ សិក្ខមានវីសោ កម្មំ ករេយ្យ …បេ។… សាមណេរវីសោ កម្មំ ករេយ្យ… សាមណេរិវីសោ កម្មំ ករេយ្យ… សិក្ខំ បច្ចក្ខាតកវីសោ កម្មំ ករេយ្យ… អន្តិមវត្ថុំ អជ្ឈាបន្នកវីសោ កម្មំ ករេយ្យ… អាបត្តិយា អទស្សនេ ឧក្ខិត្តកវីសោ កម្មំ ករេយ្យ… អាបត្តិយា អប្បដិកម្មេ ឧក្ខិត្តកវីសោ កម្មំ ករេយ្យ… បាបិកាយ ទិដ្ឋិយា អប្បដិនិស្សគ្គេ ឧក្ខិត្តកវីសោ កម្មំ ករេយ្យ… បណ្ឌកវីសោ កម្មំ ករេយ្យ… ថេយ្យសំវាសកវីសោ កម្មំ ករេយ្យ… តិត្ថិយបក្កន្តកវីសោ កម្មំ ករេយ្យ… តិរច្ឆានគតវីសោ កម្មំ ករេយ្យ… មាតុឃាតកវីសោ កម្មំ ករេយ្យ… បិតុឃាតកវីសោ កម្មំ ករេយ្យ… អរហន្តឃាតកវីសោ កម្មំ ករេយ្យ… ភិក្ខុនិទូសកវីសោ កម្មំ ករេយ្យ… សង្ឃភេទកវីសោ កម្មំ ករេយ្យ… លោហិតុប្បាទកវីសោ កម្មំ ករេយ្យ… ឧភតោព្យញ្ជនកវីសោ កម្មំ ករេយ្យ… នានាសំវាសកវីសោ កម្មំ ករេយ្យ… នានាសីមាយ ឋិតវីសោ កម្មំ ករេយ្យ… ឥទ្ធិយា វេហាសេ ឋិតវីសោ កម្មំ ករេយ្យ… យស្ស សង្ឃោ កម្មំ ករោតិ តំវីសោ កម្មំ ករេយ្យ អកម្មំ ន ច ករណីយំ។>
    stand <វីសតិវគ្គករណំ។>
    stand <ចតុវគ្គករណាទិកថា និដ្ឋិតា។>
  text <២៣៨។ បារិវាសិកាទិកថា>
    text <៣៩៣>, <បារិវាសិកចតុត្ថោ ចេ ភិក្ខវេ បរិវាសំ ទទេយ្យ មូលាយ បដិកស្សេយ្យ មានត្តំ ទទេយ្យ តំវីសោ អព្ភេយ្យ អកម្មំ ន ច ករណីយំ។ មូលាយ បដិកស្សនារហចតុត្ថោ ចេ ភិក្ខវេ បរិវាសំ ទទេយ្យ មូលាយ បដិកស្សេយ្យ មានត្តំ ទទេយ្យ តំវីសោ អព្ភេយ្យ អកម្មំ ន ច ករណីយំ។ មានត្តារហចតុត្ថោ ចេ ភិក្ខវេ បរិវាសំ ទទេយ្យ មូលាយ បដិកស្សេយ្យ មានត្តំ ទទេយ្យ តំវីសោ អព្ភេយ្យ អកម្មំ ន ច ករណីយំ។ មានត្តចារិកចតុត្ថោ ចេ ភិក្ខវេ បរិវាសំ ទទេយ្យ មូលាយ បដិកស្សេយ្យ មានត្តំ ទទេយ្យ តំវីសោ អព្ភេយ្យ អកម្មំ ន ច ករណីយំ។ អព្ភានារហចតុត្ថោ ចេ ភិក្ខវេ បរិវាសំ ទទេយ្យ មូលាយ បដិកស្សេយ្យ មានត្តំ ទទេយ្យ តំវីសោ អព្ភេយ្យ អកម្មំ ន ច ករណីយំ។>
    text <៣៩៤>, <ឯកច្ចស្ស ភិក្ខវេ សង្ឃមជ្ឈេ បដិក្កោសនា រុហតិ ឯកច្ចស្ស ន រុហតិ។ កស្ស ច ភិក្ខវេ សង្ឃមជ្ឈេ បដិក្កោសនា ន រុហតិ។ ភិក្ខុនិយា ភិក្ខវេ សង្ឃមជ្ឈេ បដិក្កោសនា ន រុហតិ។ សិក្ខមានាយ ភិក្ខវេ…បេ។… សាមណេរស្ស ភិក្ខវេ… សាមណេរិយា ភិក្ខវេ… សិក្ខាបច្ចក្ខាតកស្ស ភិក្ខវេ… អន្តិមវត្ថុំ អជ្ឈាបន្នកស្ស ភិក្ខវេ … ឧម្មត្តកស្ស ភិក្ខវេ… ខិត្តចិត្តស្ស ភិក្ខវេ… វេទនាដ្ដស្ស ភិក្ខវេ… អាបត្តិយា អទស្សនេ ឧក្ខិត្តកស្ស ភិក្ខវេ… អាបត្តិយា អប្បដិកម្មេ ឧក្ខិត្តកស្ស ភិក្ខវេ… បាបិកាយ ទិដ្ឋិយា អប្បដិនិស្សគ្គេ ឧក្ខិត្តកស្ស ភិក្ខវេ… បណ្ឌកស្ស ភិក្ខវេ… ថេយ្យសំវាសកស្ស ភិក្ខវេ… តិត្ថិយបក្កន្តកស្ស ភិក្ខវេ … តិរច្ឆានគតស្ស ភិក្ខវេ… មាតុឃាតកស្ស ភិក្ខវេ… បិតុឃាតកស្ស ភិក្ខវេ… អរហន្តឃាតកស្ស ភិក្ខវេ… ភិក្ខុនិទូសកស្ស ភិក្ខវេ… សង្ឃភេទកស្ស ភិក្ខវេ… លោហិតុប្បាទកស្ស ភិក្ខវេ… ឧភតោព្យញ្ជនកស្ស ភិក្ខវេ… នានាសំវាសកស្ស ភិក្ខវេ… នានាសីមាយ ឋិតស្ស ភិក្ខវេ… ឥទ្ធិយា វេហាសេ ឋិតស្ស ភិក្ខវេ យស្ស សង្ឃោ កម្មំ ករោតិ តស្ស ច ភិក្ខវេ សង្ឃមជ្ឈេ បដិក្កោសនា ន រុហតិ។ ឥមេសំ ខោ ភិក្ខវេ សង្ឃមជ្ឈេ បដិក្កោសនា ន រុហតិ។>
    stand <កស្ស ច ភិក្ខវេ សង្ឃមជ្ឈេ បដិក្កោសនា រុហតិ។ ភិក្ខុស្ស ភិក្ខវេ បកតត្តស្ស>
    text <សមានសំវាសកស្ស សមានសីមាយ ឋិតស្ស អន្តមសោ អានន្តរិកស្សាបិ ភិក្ខុនោ វិញ្ញាបេន្តស្ស សង្ឃមជ្ឈេ បដិក្កោសនា រុហតិ។ ឥមស្ស ខោ ភិក្ខវេ សង្ឃមជ្ឈេ បដិក្កោសនា រុហតិ។>
    stand <បារិវាសិកាទិកថា និដ្ឋិតា។>
  text <២៣៩។ ទ្វេនិស្សារណាទិកថា>
    text <៣៩៥>, <ទ្វេមា ភិក្ខវេ និស្សារណា។ អត្ថិ ភិក្ខវេ បុគ្គលោ អប្បត្តោ និស្សារណំ។ តញ្ចេ សង្ឃោ និស្សារេតិ ឯកច្ចោ សុនិស្សារិតោ ឯកច្ចោ ទុន្និស្សារិតោ។ កតមោ ច ភិក្ខវេ បុគ្គលោ អប្បត្តោ និស្សារណំ តញ្ចេ សង្ឃោ និស្សារេតិ ទុន្និស្សារិតោ។ ឥធ បន ភិក្ខវេ ភិក្ខុ សុទ្ធោ ហោតិ អនាបត្តិកោ។ តញ្ចេ សង្ឃោ និស្សារេតិ ទុន្និស្សារិតោ។ អយំ វុច្ចតិ ភិក្ខវេ បុគ្គលោ អប្បត្តោ និស្សារណំ តញ្ចេ សង្ឃោ និស្សារេតិ ទុន្និស្សារិតោ។>
    text <កតមោ ច ភិក្ខវេ បុគ្គលោ អប្បត្តោ និស្សារណំ តញ្ចេ សង្ឃោ និស្សារេតិ សុនិស្សារិតោ។ ឥធ បន ភិក្ខវេ ភិក្ខុ ពាលោ ហោតិ អព្យត្តោ អាបត្តិពហុលោ អនបទានោ គិហិសំសដ្ឋោ វិហរតិ អននុលោមិកេហិ គិហិសំសគ្គេហិ តញ្ចេ សង្ឃោ និស្សារេតិ សុនិស្សារិតោ។ អយំ វុច្ចតិ ភិក្ខវេ បុគ្គលោ អប្បត្តោ និស្សារណំ តញ្ចេ សង្ឃោ និស្សារេតិ សុនិស្សារិតោ។>
    text <៣៩៦>, <ទ្វេមា ភិក្ខវេ ឱសារណា។ អត្ថិ ភិក្ខវេ បុគ្គលោ អប្បត្តោ ឱសារណំ តញ្ចេ សង្ឃោ ឱសារេតិ ឯកច្ចោ សោសារិតោ ឯកច្ចោ ទោសារិតោ។ កតមោ ច ភិក្ខវេ បុគ្គលោ អប្បត្តោ ឱសារណំ តញ្ចេ សង្ឃោ ឱសារេតិ ទោសារិតោ។ បណ្ឌកោ ភិក្ខវេ អប្បត្តោ ឱសារណំ តញ្ចេ សង្ឃោ ឱសារេតិ ទោសារិតោ។ ថេយ្យសំវាសកោ ភិក្ខវេ អប្បត្តោ ឱសារណំ តញ្ចេ សង្ឃោ ឱសារេតិ ទោសារិតោ។ តិត្ថិយបក្កន្តកោ ភិក្ខវេ…បេ។… តិរច្ឆានគតោ ភិក្ខវេ… មាតុឃាតកោ ភិក្ខវេ… បិតុឃាតកោ ភិក្ខវេ… អរហន្តឃាតកោ ភិក្ខវេ… ភិក្ខុនិទូសកោ ភិក្ខវេ… សង្ឃភេទកោ ភិក្ខវេ… លោហិតុប្បាទកោ ភិក្ខវេ… ឧភតោព្យញ្ជនកោ ភិក្ខវេ អប្បត្តោ ឱសារណំ តញ្ចេ សង្ឃោ ឱសារេតិ ទោសារិតោ។ អយំ វុច្ចតិ ភិក្ខវេ បុគ្គលោ អប្បត្តោ ឱសារណំ តញ្ចេ សង្ឃោ ឱសារេតិ ទោសារិតោ។ ឥមេ វុច្ចន្តិ ភិក្ខវេ បុគ្គលា អប្បត្តា ឱសារណំ តេ ចេ សង្ឃោ ឱសារេតិ ទោសារិតា។>
    text <កតមោ ច ភិក្ខវេ បុគ្គលោ អប្បត្តោ ឱសារណំ តញ្ចេ សង្ឃោ ឱសារេតិ សោសារិតោ។ ហត្ថច្ឆិន្នោ ភិក្ខវេ អប្បត្តោ ឱសារណំ តញ្ចេ សង្ឃោ ឱសារេតិ សោសារិតោ។ បាទច្ឆិន្នោ ភិក្ខវេ…បេ។… ហត្ថបាទច្ឆិន្នោ ភិក្ខវេ… កណ្ណច្ឆិន្នោ ភិក្ខវេ… នាសច្ឆិន្នោ ភិក្ខវេ… កណ្ណនាសច្ឆិន្នោ ភិក្ខវេ… អង្គុលិច្ឆិន្នោ ភិក្ខវេ… អឡច្ឆិន្នោ ភិក្ខវេ… កណ្ឌរច្ឆិន្នោ ភិក្ខវេ… ផណហត្ថកោ ភិក្ខវេ… ខុជ្ជោ ភិក្ខវេ… វាមនោ ភិក្ខវេ… គលគណ្ឌី ភិក្ខវេ… លក្ខណាហតោ ភិក្ខវេ… កសាហតោ ភិក្ខវេ… លិខិតកោ ភិក្ខវេ… សីបទិកោ ភិក្ខវេ… បាបរោគី ភិក្ខវេ… បរិសទូសកោ ភិក្ខវេ… កាណោ ភិក្ខវេ… កុណី ភិក្ខវេ… ខញ្ជោ ភិក្ខវេ… បក្ខហតោ ភិក្ខវេ… ឆិន្និរិយាបថោ ភិក្ខវេ… ជរាទុព្ពលោ ភិក្ខវេ… អន្ធោ ភិក្ខវេ… មូគោ ភិក្ខវេ… ពធិរោ ភិក្ខវេ… អន្ធមូគោ ភិក្ខវេ… អន្ធពធិរោ ភិក្ខវេ… មូគពធិរោ ភិក្ខវេ… អន្ធមូគពធិរោ ភិក្ខវេ អប្បត្តោ ឱសារណំ តញ្ចេ សង្ឃោ ឱសារេតិ សោសារិតោ។ អយំ វុច្ចតិ ភិក្ខវេ បុគ្គលោ អប្បត្តោ ឱសារណំ តញ្ចេ សង្ឃោ ឱសារេតិ សោសារិតោ។ ឥមេ វុច្ចន្តិ ភិក្ខវេ បុគ្គលា អប្បត្តា ឱសារណំ តេ ចេ សង្ឃោ ឱសារេតិ សោសារិតា។>
    stand <ទ្វេនិស្សារណាទិកថា និដ្ឋិតា។>
    stand <វាសភគាមភាណវារោ និដ្ឋិតោ បឋមោ។>
  text <២៤០។ អធម្មកម្មាទិកថា>
    text <៣៩៧>, <ឥធ បន ភិក្ខវេ ភិក្ខុស្ស ន ហោតិ អាបត្តិ ទដ្ឋព្ពា។ តមេនំ ចោទេតិ សង្ឃោ វា សម្ពហុលា វា ឯកបុគ្គលោ វា អាបត្តិំ ត្វំ អាវុសោ អាបន្នោ បស្សសេតំ អាបត្តិន្តិ។ សោ ឯវំ វទេតិ នត្ថិ មេ អាវុសោ អាបត្តិ យមហំ បស្សេយ្យន្តិ។ តំ សង្ឃោ អាបត្តិយា អទស្សនេ ឧក្ខិបតិ អធម្មកម្មំ។>
    text <ឥធ បន ភិក្ខវេ ភិក្ខុស្ស ន ហោតិ អាបត្តិ បដិកាតព្ពា។ តមេនំ ចោទេតិ សង្ឃោ វា សម្ពហុលា វា ឯកបុគ្គលោ វា អាបត្តិំ ត្វំ អាវុសោ អាបន្នោ បដិករោហិ តំ អាបត្តិន្តិ។ សោ ឯវំ វទេតិ នត្ថិ មេ អាវុសោ អាបត្តិ យមយំ បដិករេយ្យន្តិ។ តំ សង្ឃោ អាបត្តិយា អប្បដិកម្មេ ឧក្ខិបតិ អធម្មកម្មំ។>
    text <ឥធ បន ភិក្ខវេ ភិក្ខុស្ស ន ហោតិ បាបិកា ទិដ្ឋិ បដិនិស្សជ្ជេតា។ តមេនំ ចោទេតិ សង្ឃោ វា សម្ពហុលា វា ឯកបុគ្គលោ វា បាបិកា តេ អាវុសោ ទិដ្ឋិ បដិនិស្សជ្ជេតំ បាបិកំ ទិដ្ឋិន្តិ។ សោ ឯវំ វទេតិ នត្ថិ មេ អាវុសោ បាបិកា ទិដ្ឋិ យមហំ បដិនិស្សជ្ជេយ្យន្តិ។ តំ សង្ឃោ បាបិកាយ ទិដ្ឋិយា អប្បដិនិស្សគ្គេ ឧក្ខិបតិ អធម្មកម្មំ។>
    text <ឥធ បន ភិក្ខវេ ភិក្ខុស្ស ន ហោតិ អាបត្តិ ទដ្ឋព្ពា ន ហោតិ អាបត្តិ បដិកាតព្ពា។ តមេនំ ចោទេតិ សង្ឃោ វា សម្ពហុលា វា ឯកបុគ្គលោ វា អាបត្តិំ ត្វំ អាវុសោ អាបន្នោ បស្សសេតំ អាបត្តិ។ បដិករោហិ តំ អាបត្តិន្តិ។ សោ ឯវំ វទេតិ នត្ថិ មេ អាវុសោ អាបត្តិ យមហំ បស្សេយ្យំ។ នត្ថិ មេ អាវុសោ អាបត្តិ យមហំ បដិករេយ្យន្តិ។ តំ សង្ឃោ អទស្សនេ វា អប្បដិកម្មេ វា ឧក្ខិបតិ អធម្មកម្មំ។>
    text <ឥធ បន ភិក្ខវេ ភិក្ខុស្ស ន ហោតិ អាបត្តិ ទដ្ឋព្ពា ន ហោតិ បាបិកា ទិដ្ឋិ បដិនិស្សជ្ជេតា។ តមេនំ ចោទេតិ សង្ឃោ វា សម្ពហុលា វា ឯកបុគ្គលោ វា អាបត្តិំ ត្វំ អាវុសោ អាបន្នោ បស្សសេតំ អាបត្តិំ។ បាបិកា តេ ទិដ្ឋិ បដិនិស្សជ្ជេតំ បាបិកំ ទិដ្ឋិន្តិ។ សោ ឯវំ វទេតិ នត្ថិ មេ អាវុសោ អាបត្តិ យមហំ បស្សេយ្យំ នត្ថិ មេ អាវុសោ បាបិកា ទិដ្ឋិ យមហំ បដិនិស្សជ្ជេយ្យន្តិ។ តំ សង្ឃោ អទស្សនេ វា អប្បដិនិស្សគ្គេ វា ឧក្ខិបតិ អធម្មកម្មំ។>
    text <ឥធ បន ភិក្ខវេ ភិក្ខុស្ស ន ហោតិ អាបត្តិ បដិកាតព្ពា ន ហោតិ បាបិកា ទិដ្ឋិ បដិនិស្សជ្ជេតា។ តមេនំ ចោទេតិ សង្ឃោ វា សម្ពហុលា វា ឯកបុគ្គលោ វា អាបត្តិំ ត្វំ អាវុសោ អាបន្នោ បដិករោហិ តំ អាបត្តិំ បាបិកា តេ ទិដ្ឋិ បដិនិស្សជ្ជេតំ បាបិកំ ទិដ្ឋិន្តិ។ សោ ឯវំ វទេតិ នត្ថិ មេ អាវុសោ អាបត្តិ យមហំ បដិករេយ្យំ។ នត្ថិ មេ អាវុសោ បាបិកា ទិដ្ឋិ យមហំ បដិនិស្សជ្ជេយ្យន្តិ។ តំ សង្ឃោ អប្បដិកម្មេ វា អប្បដិនិស្សគ្គេ វា ឧក្ខិបតិ អធម្មកម្មំ។>
    text <ឥធ បន ភិក្ខវេ ភិក្ខុស្ស ន ហោតិ អាបត្តិ ទដ្ឋព្ពា ន ហោតិ អាបត្តិ បដិកាតព្ពា ន ហោតិ បាបិកា ទិដ្ឋិ បដិនិស្សជ្ជេតា។ តមេនំ ចោទេតិ សង្ឃោ វា សម្ពហុលា វា ឯកបុគ្គលោ វា អាបត្តិំ ត្វំ អាវុសោ អាបន្នោ បស្សសេតំ អាបត្តិំ។ បដិករោហិ តំ អាបត្តិំ បាបិកា តេ ទិដ្ឋិ បដិនិស្សជ្ជេតំ បាបិកំ ទិដ្ឋិន្តិ។ សោ ឯវំ វទេតិ នត្ថិ មេ អាវុសោ អាបត្តិ យមហំ បស្សេយ្យំ។ នត្ថិ មេ អាវុសោ អាបត្តិ យមហំ បដិករេយ្យំ។ នត្ថិ មេ អាវុសោ បាបិកា ទិដ្ឋិ យមហំ បដិនិស្សជ្ជេយ្យន្តិ។ តំ សង្ឃោ អទស្សនេ វា អប្បដិកម្មេ វា អប្បដិនិស្សគ្គេ វា ឧក្ខិបតិ អធម្មកម្មំ។>
    text <៣៩៨>, <ឥធ បន ភិក្ខវេ ភិក្ខុស្ស ហោតិ អាបត្តិ ទដ្ឋព្ពា។ តមេនំ ចោទេតិ។ សង្ឃោ វា សម្ពហុលា វា ឯកបុគ្គលោ វា អាបត្តិំ ត្វំ អាវុសោ អាបន្នោ បស្សសេតំ អាបត្តិន្តិ។ សោ ឯវំ វទេតិ អាមាវុសោ បស្សាមីតិ។ តំ សង្ឃោ អាបត្តិយា អទស្សនេ ឧក្ខិបតិ អធម្មកម្មំ។>
    text <ឥធ បន ភិក្ខវេ ភិក្ខុស្ស ហោតិ អាបត្តិ បដិកាតព្ពា។ តមេនំ ចោទេតិ សង្ឃោ វា សម្ពហុលា វា ឯកបុគ្គលោ វា អាបត្តិំ ត្វំ អាវុសោ អាបន្នោ បដិករោហិ តំ អាបត្តិន្តិ។ សោ ឯវំ វទេតិ អាមាវុសោ បដិករិស្សាមីតិ។ តំ សង្ឃោ អាបត្តិយា អប្បដិកម្មេ ឧក្ខិបតិ អធម្មកម្មំ។>
    text <ឥធ បន ភិក្ខវេ ភិក្ខុស្ស ហោតិ បាបិកា ទិដ្ឋិ បដិនិស្សជ្ជេតា។ តមេនំ ចោទេតិ សង្ឃោ វា សម្ពហុលា វា ឯកបុគ្គលោ វា បាបិកា តេ អាវុសោ ទិដ្ឋិ បដិនិស្សជ្ជេតំ បាបិកំ ទិដ្ឋិន្តិ។ សោ ឯវំ វទេតិ អាមាវុសោ បដិនិស្សជ្ជិស្សាមីតិ។ តំ សង្ឃោ បាបិកាយ ទិដ្ឋិយា អប្បដិនិស្សគ្គេ ឧក្ខិបតិ អធម្មកម្មំ។>
    text <ឥធ បន ភិក្ខវេ ភិក្ខុស្ស ហោតិ អាបត្តិ ទដ្ឋព្ពា ហោតិ អាបត្តិ បដិកាតព្ពា…បេ។… ហោតិ អាបត្តិ ទដ្ឋព្ពា ហោតិ បាបិកា ទិដ្ឋិ បដិនិស្សជ្ជេតា…បេ។… ហោតិ អាបត្តិ បដិកាតព្ពា ហោតិ បាបិកា ទិដ្ឋិ បដិនិស្សជ្ជេតា…បេ។… ហោតិ អាបត្តិ ទដ្ឋព្ពា ហោតិ អាបត្តិ បដិកាតព្ពា ហោតិ បាបិកា ទិដ្ឋិ បដិនិស្សជ្ជេតា។ តមេនំ ចោទេតិ សង្ឃោ វា សម្ពហុលា វា ឯកបុគ្គលោ វា អាបត្តិំ ត្វំ អាវុសោ អាបន្នោ បស្សសេតំ អាបត្តិំ។ បដិករោហិ តំ អាបត្តិំ បាបិកា តេ ទិដ្ឋិ បដិនិស្សជ្ជេតំ បាបិកំ ទិដ្ឋិន្តិ។ សោ ឯវំ វទេតិ អាមាវុសោ បស្សាមិ អាម បដិករិស្សាមិ អាម បដិនិស្សជ្ជិស្សាមីតិ។ តំ សង្ឃោ អទស្សនេ វា អប្បដិកម្មេ វា អប្បដិនិស្សគ្គេ វា ឧក្ខិបតិ អធម្មកម្មំ។>
    text <៣៩៩>, <ឥធ បន ភិក្ខវេ ភិក្ខុស្ស ហោតិ អាបត្តិ ទដ្ឋព្ពា។ តមេនំ ចោទេតិ សង្ឃោ វា សម្ពហុលា វា ឯកបុគ្គលោ វា អាបត្តិំ ត្វំ អាវុសោ អាបន្នោ បស្សសេតំ អាបត្តិន្តិ។ សោ ឯវំ វទេតិ នត្ថិ មេ អាវុសោ អាបត្តិ យមហំ បស្សេយ្យន្តិ។ តំ សង្ឃោ អាបត្តិយា អទស្សនេ ឧក្ខិបតិ ធម្មកម្មំ។>
    text <ឥធ បន ភិក្ខវេ ភិក្ខុស្ស ហោតិ អាបត្តិ បដិកាតព្ពា។ តមេនំ ចោទេតិ សង្ឃោ វា សម្ពហុលា វា ឯកបុគ្គលោ វា អាបត្តិំ ត្វំ អាវុសោ អាបន្នោ បដិករោហិ តំ អាបត្តិន្តិ។ សោ ឯវំ វទេតិ នត្ថិ មេ អាវុសោ អាបត្តិ យមហំ បដិករេយ្យន្តិ។ តំ សង្ឃោ អាបត្តិយា អប្បដិកម្មេ ឧក្ខិបតិ ធម្មកម្មំ។>
    text <ឥធ បន ភិក្ខវេ ភិក្ខុស្ស ហោតិ បាបិកា ទិដ្ឋិ បដិនិស្សជ្ជេតា។ តមេនំ ចោទេតិ សង្ឃោ វា សម្ពហុលា វា ឯកបុគ្គលោ វា បាបិកា តេ អាវុសោ ទិដ្ឋិ បដិនិស្សជ្ជេតំ បាបិកំ ទិដ្ឋិន្តិ។ សោ ឯវំ វទេតិ នត្ថិ មេ អាវុសោ បាបិកា ទិដ្ឋិ យមហំ បដិនិស្សជ្ជេយ្យន្តិ។ តំ សង្ឃោ បាបិកាយ ទិដ្ឋិយា អប្បដិនិស្សគ្គេ ឧក្ខិបតិ ធម្មកម្មំ។>
    stand <ឥធ បន ភិក្ខវេ ភិក្ខុស្ស ហោតិ អាបត្តិ ទដ្ឋព្ពា ហោតិ អាបត្តិ បដិកាតព្ពា…បេ។…>
    text <ហោតិ អាបត្តិ ទដ្ឋព្ពា ហោតិ បាបិកា ទិដ្ឋិ បដិនិស្សជ្ជេតា…បេ។… ហោតិ អាបត្តិ បដិកាតព្ពា ហោតិ បាបិកា ទិដ្ឋិ បដិនិស្សជ្ជេតា …បេ។… ហោតិ អាបត្តិ ទដ្ឋព្ពា ហោតិ អាបត្តិ បដិកាតព្ពា ហោតិ បាបិកា ទិដ្ឋិ បដិនិស្សជ្ជេតា។ តមេនំ ចោទេតិ សង្ឃោ វា សម្ពហុលា វា ឯកបុគ្គលោ វា អាបត្តិំ ត្វំ អាវុសោ អាបន្នោ បស្សសេតំ អាបត្តិំ។ បដិករោហិ តំ អាបត្តិំ។ បាបិកា តេ ទិដ្ឋិ បដិនិស្សជ្ជេតំ បាបិកំ ទិដ្ឋិន្តិ។ សោ ឯវំ វទេតិ នត្ថិ មេ អាវុសោ អាបត្តិ យមហំ បស្សេយ្យំ។ នត្ថិ មេ អាវុសោ អាបត្តិ យមហំ បដិករេយ្យំ។ នត្ថិ មេ អាវុសោ បាបិកា ទិដ្ឋិ យមហំ បដិនិស្សជ្ជេយ្យន្តិ។ តំ សង្ឃោ អទស្សនេ វា អប្បដិកម្មេ វា អប្បដិនិស្សគ្គេ វា ឧក្ខិបតិ ធម្មកម្មន្តិ។>
    stand <អធម្មកម្មាទិកថា និដ្ឋិតា។>
  text <២៤១។ ឧបាលិបុច្ឆាកថា>
    text <៤០០>, <អថ ខោ អាយស្មា ឧបាលិ យេន ភគវា តេនុបសង្កមិ ឧបសង្កមិត្វា ភគវន្តំ អភិវាទេត្វា ឯកមន្តំ និសីទិ។ ឯកមន្តំ និសិន្នោ ខោ អាយស្មា ឧបាលិ ភគវន្តំ ឯតទវោច យោ នុ ខោ ភន្តេ សមគ្គោ សង្ឃោ សម្មុខាករណីយំ កម្មំ អសម្មុខា ករោតិ ធម្មកម្មំ នុ ខោ តំ ភន្តេ វិនយកម្មន្តិ។ អធម្មកម្មំ តំ ឧបាលិ អវិនយកម្មន្តិ។ យោ នុ ខោ ភន្តេ សមគ្គោ សង្ឃោ បដិបុច្ឆាករណីយំ កម្មំ អប្បដិបុច្ឆា ករោតិ…បេ។… បដិញ្ញាយករណីយំ កម្មំ អបដិញ្ញាយ ករោតិ… សតិវិនយារហស្ស អមូឡ្ហវិនយំ ទេតិ… អមូឡ្ហវិនយារហស្ស តស្សបាបិយសិកាកម្មំ ករោតិ… តស្សបាបិយសិកាកម្មារហស្ស តជ្ជនីយកម្មំ ករោតិ… តជ្ជនីយកម្មារហស្ស និយស្សកម្មំ ករោតិ … និយស្សកម្មារហស្ស បព្ពាជនីយកម្មំ ករោតិ… បព្ពាជនីយកម្មារហស្ស បដិសារណីយកម្មំ ករោតិ… បដិសារណីយកម្មារហស្ស ឧក្ខេបនីយកម្មំ ករោតិ… ឧក្ខេបនីយកម្មារហស្ស បរិវាសំ ទេតិ… បរិវាសារហំ មូលាយ បដិកស្សតិ… មូលាយបដិកស្សនារហស្ស មានត្តំ ទេតិ… មានត្តារហំ អព្ភេតិ… អព្ភានារហំ ឧបសម្បាទេតិ ធម្មកម្មំ នុ ខោ តំ ភន្តេ វិនយកម្មន្តិ។ អធម្មកម្មំ តំ ឧបាលិ អវិនយកម្មំ។>
    text <យោ ខោ ឧបាលិ សមគ្គោ សង្ឃោ សម្មុខាករណីយំ កម្មំ អសម្មុខា ករោតិ ឯវំ ខោ ឧបាលិ អធម្មកម្មំ ហោតិ អវិនយកម្មំ ឯវញ្ច បន សង្ឃោ សាតិសារោ ហោតិ។ យោ ខោ ឧបាលិ សមគ្គោ សង្ឃោ បដិបុច្ឆាករណីយំ កម្មំ អប្បដិបុច្ឆា ករោតិ…បេ។… បដិញ្ញាយករណីយំ កម្មំ អបដិញ្ញាយ ករោតិ… សតិវិនយារហស្ស អមូឡ្ហវិនយំ ទេតិ… អមូឡ្ហវិនយារហស្ស តស្សបាបិយសិកាកម្មំ ករោតិ… តស្សបាបិយសិកាកម្មារហស្ស តជ្ជនីយកម្មំ ករោតិ… តជ្ជនីយកម្មារហស្ស និយស្សកម្មំ ករោតិ… និយស្សកម្មារហស្ស បព្ពាជនីយកម្មំ ករោតិ… បព្ពាជនីយកម្មារហស្ស បដិសារណីយកម្មំ ករោតិ… បដិសារណីយកម្មារហស្ស ឧក្ខេបនីយកម្មំ ករោតិ… ឧក្ខេបនីយកម្មារហស្ស បរិវាសំ ទេតិ… បរិវាសារហំ មូលាយ បដិកស្សតិ… មូលាយបដិកស្សនារហស្ស មានត្តំ ទេតិ… មានត្តារហំ អព្ភេតិ… អព្ភានារហំ ឧបសម្បាទេតិ ឯវំ ខោ ឧបាលិ អធម្មកម្មំ ហោតិ អវិនយកម្មំ។ ឯវញ្ច បន សង្ឃោ សាតិសារោ ហោតីតិ។>
    text <៤០១>, <យោ នុ ខោ ភន្តេ សមគ្គោ សង្ឃោ សម្មុខាករណីយំ កម្មំ សម្មុខា ករោតិ ធម្មកម្មំ នុ ខោ តំ ភន្តេ វិនយកម្មន្តិ។ ធម្មកម្មំ តំ ឧបាលិ វិនយកម្មន្តិ។ យោ នុ ខោ ភន្តេ សមគ្គោ សង្ឃោ បដិបុច្ឆាករណីយំ កម្មំ បដិបុច្ឆា ករោតិ…បេ។… បដិញ្ញាយករណីយំ កម្មំ បដិញ្ញាយ ករោតិ… សតិវិនយារហស្ស សតិវិនយំ ទេតិ… អមូឡ្ហវិនយារហស្ស អមូឡ្ហវិនយំ ទេតិ… តស្សបាបិយសិកាកម្មារហស្ស តស្សបាបិយសិកាកម្មំ ករោតិ… តជ្ជនីយកម្មារហស្ស តជ្ជនីយកម្មំ ករោតិ… និយស្សកម្មារហស្ស និយស្សកម្មំ ករោតិ… បព្ពាជនីយកម្មារហស្ស បព្ពាជនីយកម្មំ ករោតិ… បដិសារណីយកម្មារហស្ស បដិសារណីយកម្មំ ករោតិ… ឧក្ខេបនីយកម្មារហស្ស ឧក្ខេបនីយកម្មំ ករោតិ… បរិវាសារហស្ស បរិវាសំ ទេតិ មូលាយបដិកស្សនារហំ មូលាយ បដិកស្សតិ… មានត្តារហស្ស មានត្តំ ទេតិ… អព្ភានារហំ អព្ភេតិ… ឧបសម្បទារហំ ឧបសម្បាទេតិ ធម្មកម្មំ នុ ខោ តំ ភន្តេ វិនយកម្មន្តិ។ ធម្មកម្មំ តំ ឧបាលិ វិនយកម្មំ។>
    text <យោ ខោ ឧបាលិ សមគ្គោ សង្ឃោ សម្មុខាករណីយំ កម្មំ សម្មុខា ករោតិ ឯវំ ខោ ឧបាលិ ធម្មកម្មំ ហោតិ វិនយកម្មំ។ ឯវញ្ច បន សង្ឃោ អនតិសារោ ហោតិ។ យោ ខោ ឧបាលិ សមគ្គោ សង្ឃោ បដិបុច្ឆាករណីយំ កម្មំ បដិបុច្ឆា ករោតិ… បដិញ្ញាយករណីយំ កម្មំ បដិញ្ញាយ ករោតិ… សតិវិនយារហស្ស សតិវិនយំ ទេតិ… អមូឡ្ហវិនយារហស្ស អមូឡ្ហវិនយំ ទេតិ… តស្សបាបិយសិកាកម្មារហស្ស តស្សបាបិយសិកាកម្មំ ករោតិ… តជ្ជនីយកម្មារហស្ស តជ្ជនីយកម្មំ ករោតិ… និយស្សកម្មារហស្ស និយស្សកម្មំ ករោតិ… បព្ពាជនីយកម្មារហស្ស បព្ពាជនីយកម្មំ ករោតិ … បដិសារណីយកម្មារហស្ស បដិសារណីយកម្មំ ករោតិ… ឧក្ខេបនីយកម្មារហស្ស ឧក្ខេបនីយកម្មំ ករោតិ… បរិវាសារហស្ស បរិវាសំ ទេតិ… មូលាយបដិកស្សនារហំ មូលាយ បដិកស្សតិ… មានត្តារហស្ស មានត្តំ ទេតិ… អព្ភានារហំ អព្ភេតិ… ឧបសម្បទារហំ ឧបសម្បាទេតិ ឯវំ ខោ ឧបាលិ ធម្មកម្មំ ហោតិ វិនយកម្មំ។ ឯវញ្ច បន សង្ឃោ អនតិសារោ ហោតីតិ។>
    text <៤០២>, <យោ នុ ខោ ភន្តេ សមគ្គោ សង្ឃោ សតិវិនយារហស្ស អមូឡ្ហវិនយំ ទេតិ អមូឡ្ហវិនយារហស្ស សតិវិនយំ ទេតិ ធម្មកម្មំ នុ ខោ តំ ភន្តេ វិនយកម្មន្តិ។ អធម្មកម្មំ តំ ឧបាលិ អវិនយកម្មន្តិ។ យោ នុ ខោ ភន្តេ សមគ្គោ សង្ឃោ អមូឡ្ហវិនយារហស្ស តស្សបាបិយសិកាកម្មំ ករោតិ តស្សបាបិយសិកាកម្មារហស្ស អមូឡ្ហវិនយំ ទេតិ…បេ។… តស្សបាបិយសិកាកម្មារហស្ស តជ្ជនីយកម្មំ ករោតិ តជ្ជនីយកម្មារហស្ស តស្សបាបិយសិកាកម្មំ ករោតិ… តជ្ជនីយកម្មារហស្ស និយស្សកម្មំ ករោតិ និយស្សកម្មារហស្ស តជ្ជនីយកម្មំ ករោតិ… និយស្សកម្មារហស្ស បព្ពាជនីយកម្មំ ករោតិ បព្ពាជនីយកម្មារហស្ស និយស្សកម្មំ ករោតិ… បព្ពាជនីយកម្មារហស្ស បដិសារណីយកម្មំ ករោតិ បដិសារណីយកម្មារហស្ស បព្ពាជនីយកម្មំ ករោតិ… បដិសារណីយកម្មារហស្ស ឧក្ខេបនីយកម្មំ ករោតិ ឧក្ខេបនីយកម្មារហស្ស បដិសារណីយកម្មំ ករោតិ… ឧក្ខេបនីយកម្មារហស្ស បរិវាសំ ទេតិ បរិវាសារហស្ស ឧក្ខេបនីយកម្មំ ករោតិ… បរិវាសារហំ មូលាយ បដិកស្សតិ មូលាយបដិកស្សនារហស្ស បរិវាសំ ទេតិ… មូលាយបដិកស្សនារហស្ស មានត្តំ ទេតិ មានត្តារហំ មូលាយ បដិកស្សតិ… មានត្តារហំ អព្ភេតិ អព្ភានារហស្ស មានត្តំ ទេតិ… អព្ភានារហំ ឧបសម្បាទេតិ ឧបសម្បទារហំ អព្ភេតិ ធម្មកម្មំ នុ ខោ តំ ភន្តេ វិនយកម្មន្តិ។ អធម្មកម្មំ តំ ឧបាលិ អវិនយកម្មន្តិ។>
    text <យោ ខោ ឧបាលិ សមគ្គោ សង្ឃោ សតិវិនយារហស្ស អមូឡ្ហវិនយំ ទេតិ អមូឡ្ហវិនយារហស្ស សតិវិនយំ ទេតិ ឯវំ ខោ ឧបាលិ អធម្មកម្មំ ហោតិ អវិនយកម្មំ។ ឯវញ្ច បន សង្ឃោ សាតិសារោ ហោតិ។ យោ ខោ ឧបាលិ សមគ្គោ សង្ឃោ អមូឡ្ហវិនយារហស្ស តស្សបាបិយសិកាកម្មំ ករោតិ តស្សបាបិយសិកាកម្មារហស្ស អមូឡ្ហវិនយំ ទេតិ…បេ។… តស្សបាបិយសិកាកម្មារហស្ស តជ្ជនីយកម្មំ ករោតិ តជ្ជនីយកម្មារហស្ស តស្សបាបិយសិកាកម្មំ ករោតិ… តជ្ជនីយកម្មារហស្ស និយស្សកម្មំ ករោតិ និយស្សកម្មារហស្ស តជ្ជនីយកម្មំ ករោតិ… និយស្សកម្មារហស្ស បព្ពាជនីយកម្មំ ករោតិ បព្ពាជនីយកម្មារហស្ស និយស្សកម្មំ ករោតិ… បព្ពាជនីយកម្មារហស្ស បដិសារណីយកម្មំ ករោតិ បដិសារណីយកម្មារហស្ស បព្ពាជនីយកម្មំ ករោតិ… បដិសារណីយកម្មារហស្ស ឧក្ខេបនីយកម្មំ ករោតិ ឧក្ខេបនីយកម្មារហស្ស បដិសារណីយកម្មំ ករោតិ… ឧក្ខេបនីយកម្មារហស្ស បរិវាសំ ទេតិ បរិវាសារហស្ស ឧក្ខេបនីយកម្មំ ករោតិ… បរិវាសារហំ មូលាយ បដិកស្សតិ មូលាយបដិកស្សនារហស្ស បរិវាសំ ទេតិ… មូលាយបដិកស្សនារហស្ស មានត្តំ ទេតិ មានត្តារហំ មូលាយ បដិកស្សតិ មានត្តារហំ អព្ភេតិ អព្ភានារហស្ស មានត្តំ ទេតិ… អព្ភានារហំ ឧបសម្បាទេតិ ឧបសម្បទារហំ អព្ភេតិ ឯវំ ខោ ឧបាលិ អធម្មកម្មំ ហោតិ អវិនយកម្មំ។ ឯវញ្ច បន សង្ឃោ សាតិសារោ ហោតីតិ។>
    text <៤០៣>, <យោ នុ ខោ ភន្តេ សមគ្គោ សង្ឃោ សតិវិនយារហស្ស សតិវិនយំ ទេតិ អមូឡ្ហវិនយារហស្ស អមូឡ្ហវិនយំ ទេតិ ធម្មកម្មំ នុ ខោ តំ ភន្តេ វិនយកម្មន្តិ។ ធម្មកម្មំ តំ ឧបាលិ វិនយកម្មន្តិ។ យោ នុ ខោ ភន្តេ សមគ្គោ សង្ឃោ អមូឡ្ហវិនយារហស្ស អមូឡ្ហវិនយំ ទេតិ…បេ។… តស្សបាបិយសិកាកម្មារហស្ស តស្សបាបិយសិកាកម្មំ ករោតិ…បេ។… តជ្ជនីយកម្មារហស្ស តជ្ជនីយកម្មំ ករោតិ…បេ។… និយស្សកម្មារហស្ស និយស្សកម្មំ ករោតិ…បេ។… បព្ពាជនីយកម្មារហស្ស បព្ពាជនីយកម្មំ ករោតិ…បេ។… បដិសារណីយកម្មារហស្ស បដិសារណីយកម្មំ ករោតិ…បេ។… ឧក្ខេបនីយកម្មារហស្ស ឧក្ខេបនីយកម្មំ ករោតិ…បេ។… បរិវាសារហស្ស បរិវាសំ ទេតិ…បេ។… មូលាយបដិកស្សនារហំ មូលាយ បដិកស្សតិ…បេ។… មានត្តារហស្ស មានត្តំ ទេតិ…បេ។… អព្ភានារហំ អព្ភេតិ ឧបសម្បទារហំ ឧបសម្បាទេតិ ធម្មកម្មំ នុ ខោ តំ ភន្តេ វិនយកម្មន្តិ។ ធម្មកម្មំ តំ ឧបាលិ វិនយកម្មំ។>
    text <យោ ខោ ឧបាលិ សមគ្គោ សង្ឃោ សតិវិនយារហស្ស សតិវិនយំ ទេតិ អមូឡ្ហវិនយារហស្ស អមូឡ្ហវិនយំ ទេតិ ឯវំ ខោ ឧបាលិ ធម្មកម្មំ ហោតិ វិនយកម្មំ។ ឯវញ្ច បន សង្ឃោ អនតិសារោ ហោតិ។ យោ ខោ ឧបាលិ សមគ្គោ សង្ឃោ អមូឡ្ហវិនយារហស្ស អមូឡ្ហវិនយំ ទេតិ …បេ។… តស្សបាបិយសិកាកម្មារហស្ស តស្សបាបិយសិកាកម្មំ ករោតិ…បេ។… តជ្ជនីយកម្មារហស្ស តជ្ជនីយកម្មំ ករោតិ…បេ។… និយស្សកម្មារហស្ស និយស្សកម្មំ ករោតិ…បេ។… បព្ពាជនីយកម្មារហស្ស បព្ពាជនីយកម្មំ ករោតិ…បេ។… បដិសារណីយកម្មារហស្ស បដិសារណីយកម្មំ ករោតិ…បេ។… ឧក្ខេបនីយកម្មារហស្ស ឧក្ខេបនីយកម្មំ ករោតិ…បេ។… បរិវាសារហស្ស បរិវាសំ ទេតិ…បេ។… មូលាយ បដិកស្សនារហំ មូលាយ បដិកស្សតិ…បេ។… មានត្តារហស្ស មានត្តំ ទេតិ…បេ។… អព្ភានារហំ អព្ភេតិ ឧបសម្បទារហំ ឧបសម្បាទេតិ ឯវំ ខោ ឧបាលិ ធម្មកម្មំ ហោតិ វិនយកម្មំ។ ឯវញ្ច បន សង្ឃោ អនតិសារោ ហោតីតិ។>
    text <៤០៤>, <អថ ខោ ភគវា ភិក្ខូ អាមន្តេសិ យោ ខោ ភិក្ខវេ សមគ្គោ សង្ឃោ សតិវិនយារហស្ស អមូឡ្ហវិនយំ ទេតិ ឯវំ ខោ ភិក្ខវេ អធម្មកម្មំ ហោតិ អវិនយកម្មំ។ ឯវញ្ច បន សង្ឃោ សាតិសារោ ហោតិ។ យោ ខោ ភិក្ខវេ សមគ្គោ សង្ឃោ សតិវិនយារហស្ស តស្សបាបិយសិកាកម្មំ ករោតិ…បេ។… សតិវិនយារហស្ស តជ្ជនីយកម្មំ ករោតិ… សតិវិនយារហស្ស និយស្សកម្មំ ករោតិ… សតិវិនយារហស្ស បព្ពាជនីយកម្មំ ករោតិ… សតិវិនយារហស្ស បដិសារណីយកម្មំ ករោតិ… សតិវិនយារហស្ស ឧក្ខេបនីយកម្មំ ករោតិ … សតិវិនយារហស្ស បរិវាសំ ទេតិ… សតិវិនយារហំ មូលាយ បដិកស្សតិ… សតិវិនយារហស្ស មានត្តំ ទេតិ… សតិវិនយារហំ អព្ភេតិ… សតិវិនយារហំ ឧបសម្បាទេតិ ឯវំ ខោ ភិក្ខវេ អធម្មកម្មំ ហោតិ អវិនយកម្មំ។ ឯវញ្ច បន សង្ឃោ សាតិសារោ ហោតិ។>
    text <៤០៥>, <យោ ខោ ភិក្ខវេ សមគ្គោ សង្ឃោ អមូឡ្ហវិនយារហស្ស តស្សបាបិយសិកាកម្មំ ករោតិ ឯវំ ខោ ភិក្ខវេ អធម្មកម្មំ ហោតិ អវិនយកម្មំ។ ឯវញ្ច បន សង្ឃោ សាតិសារោ ហោតិ។ យោ ខោ ភិក្ខវេ សមគ្គោ សង្ឃោ អមូឡ្ហវិនយារហស្ស តជ្ជនីយកម្មំ ករោតិ…បេ។… អមូឡ្ហវិនយារហស្ស និយស្សកម្មំ ករោតិ… អមូឡ្ហវិនយារហស្ស បព្ពាជនីយកម្មំ ករោតិ… អមូឡ្ហវិនយារហស្ស បដិសារណីយកម្មំ ករោតិ… អមូឡ្ហវិនយារហស្ស ឧក្ខេបនីយកម្មំ ករោតិ… អមូឡ្ហវិនយារហស្ស បរិវាសំ ទេតិ… អមូឡ្ហវិនយារហំ មូលាយ បដិកស្សតិ… អមូឡ្ហវិនយារហស្ស មានត្តំ ទេតិ… អមូឡ្ហវិនយារហំ អព្ភេតិ… អមូឡ្ហវិនយារហំ ឧបសម្បាទេតិ… អមូឡ្ហវិនយារហស្ស សតិវិនយំ ទេតិ ឯវំ ខោ ភិក្ខវេ អធម្មកម្មំ ហោតិ អវិនយកម្មំ។ ឯវញ្ច បន សង្ឃោ សាតិសារោ ហោតិ។>
    text <៤០៦>, <យោ ខោ ភិក្ខវេ សមគ្គោ សង្ឃោ តស្សបាបិយសិកាកម្មារហស្ស តជ្ជនីយកម្មំ ករោតិ…បេ។… តជ្ជនីយកម្មារហស្ស… និយស្សកម្មារហស្ស… បព្ពាជនីយកម្មារហស្ស… បដិសារណីយកម្មារហស្ស… ឧក្ខេបនីយកម្មារហស្ស… បរិវាសារហំ… មូលាយបដិកស្សនារហស្ស… មានត្តារហំ… អព្ភានារហំ… ឧបសម្បទារហស្ស សតិវិនយំ ទេតិ ឯវំ ខោ ភិក្ខវេ អធម្មកម្មំ ហោតិ អវិនយកម្មំ។ ឯវញ្ច បន សង្ឃោ សាតិសារោ ហោតិ។ យោ ខោ ភិក្ខវេ សមគ្គោ សង្ឃោ ឧបសម្បទារហស្ស អមូឡ្ហវិនយំ ទេតិ…បេ។… ឧបសម្បទារហស្ស តស្សបាបិយសិកាកម្មំ ករោតិ… ឧបសម្បទារហស្ស តជ្ជនីយកម្មំ ករោតិ… ឧបសម្បទារហស្ស និយស្សកម្មំ ករោតិ… ឧបសម្បទារហស្ស បព្ពាជនីយកម្មំ ករោតិ… ឧបសម្បទារហស្ស បដិសារណីយកម្មំ ករោតិ… ឧបសម្បទារហស្ស ឧក្ខេបនីយកម្មំ ករោតិ… ឧបសម្បទារហស្ស បរិវាសំ ទេតិ… ឧបសម្បទារហំ មូលាយ បដិកស្សតិ… ឧបសម្បទារហស្ស មានត្តំ ទេតិ… ឧបសម្បទារហំ អព្ភេតិ ឯវំ ខោ ភិក្ខវេ អធម្មកម្មំ ហោតិ អវិនយកម្មំ។ ឯវញ្ច បន សង្ឃោ សាតិសារោ ហោតីតិ។>
    stand <ឧបាលិបុច្ឆាកថា និដ្ឋិតា។>
    stand <ឧបាលិបុច្ឆាភាណវារោ និដ្ឋិតោ ទុតិយោ។>
  text <២៤២។ តជ្ជនីយកម្មកថា>
    text <៤០៧>, <ឥធ បន ភិក្ខវេ ភិក្ខុ ភណ្ឌនការកោ ហោតិ កលហការកោ វិវាទការកោ ភស្សការកោ សង្ឃេ អធិករណការកោ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ ភណ្ឌនការកោ កលហការកោ វិវាទការកោ ភស្សការកោ សង្ឃេ អធិករណការកោ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ អធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ អធម្មេន វគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ អធម្មេន សមគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ អធម្មេន សមគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ ធម្មេន វគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មបតិរូបកេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ ធម្មបតិរូបកេន វគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មបតិរូបកេន សមគ្គា។>
    text <៤០៨>, <ឥធ បន ភិក្ខវេ ភិក្ខុ ភណ្ឌនការកោ ហោតិ កលហការកោ វិវាទការកោ ភស្សការកោ សង្ឃេ អធិករណការកោ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ ភណ្ឌនការកោ កលហការកោ វិវាទការកោ ភស្សការកោ សង្ឃេ អធិករណការកោ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ អធម្មេន សមគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ អធម្មេន សមគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ ធម្មេន វគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មបតិរូបកេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ ធម្មបតិរូបកេន វគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មបតិរូបកេន សមគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ ធម្មបតិរូបកេន សមគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ អធម្មេន វគ្គា។>
    text <៤០៩>, <ឥធ បន ភិក្ខវេ ភិក្ខុ ភណ្ឌនការកោ ហោតិ កលហការកោ វិវាទការកោ ភស្សការកោ សង្ឃេ អធិករណការកោ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ ភណ្ឌនការកោ កលហការកោ វិវាទការកោ ភស្សការកោ សង្ឃេ អធិករណការកោ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ ធម្មេន វគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មបតិរូបកេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ ធម្មបតិរូបកេន វគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មបតិរូបកេន សមគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ ធម្មបតិរូបកេន សមគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ អធម្មេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ អធម្មេន វគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ អធម្មេន សមគ្គា។>
    text <៤១០>, <ឥធ បន ភិក្ខវេ ភិក្ខុ ភណ្ឌនការកោ ហោតិ កលហការកោ វិវាទការកោ ភស្សការកោ សង្ឃេ អធិករណការកោ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ ភណ្ឌនការកោ កលហការកោ វិវាទការកោ ភស្សការកោ សង្ឃេ អធិករណការកោ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មបតិរូបកេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ ធម្មបតិរូបកេន វគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មបតិរូបកេន សមគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ ធម្មបតិរូបកេន សមគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ អធម្មេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ អធម្មេន វគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ អធម្មេន សមគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ អធម្មេន សមគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មេន វគ្គា។>
    text <៤១១>, <ឥធ បន ភិក្ខវេ ភិក្ខុ ភណ្ឌនការកោ ហោតិ កលហការកោ វិវាទការកោ ភស្សការកោ សង្ឃេ អធិករណការកោ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ ភណ្ឌនការកោ កលហការកោ វិវាទការកោ ភស្សការកោ សង្ឃេ អធិករណការកោ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មបតិរូបកេន សមគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ ធម្មបតិរូបកេន សមគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ អធម្មេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ អធម្មេន វគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ អធម្មេន សមគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ អធម្មេន សមគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ ធម្មេន វគ្គេហិ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មបតិរូបកេន វគ្គា។>
    stand <តជ្ជនីយកម្មកថា និដ្ឋិតា។>
  text <២៤៣។ និយស្សកម្មកថា>
    text <៤១២>, <ឥធ បន ភិក្ខវេ ភិក្ខុ ពាលោ ហោតិ អព្យត្តោ អាបត្តិពហុលោ អនបទានោ គិហិសំសដ្ឋោ វិហរតិ អននុលោមិកេហិ គិហិសំសគ្គេហិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ ពាលោ អព្យត្តោ អាបត្តិពហុលោ អនបទានោ គិហិសំសដ្ឋោ វិហរតិ អននុលោមិកេហិ គិហិសំសគ្គេហិ។ ហន្ទស្ស មយំ និយស្សកម្មំ ករោមាតិ។ តេ តស្ស និយស្សកម្មំ ករោន្តិ អធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន និយស្សកម្មកតោ អធម្មេន វគ្គេហិ។ ហន្ទស្ស មយំ និយស្សកម្មំ ករោមាតិ។ តេ តស្ស និយស្សកម្មំ ករោន្តិ អធម្មេន សមគ្គា…បេ។… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា…បេ។…។>
    text <យថា ហេដ្ឋា តថា ចក្កំ កាតព្ពំ។>
    stand <និយស្សកម្មកថា និដ្ឋិតា។>
  text <២៤៤។ បព្ពាជនីយកម្មកថា>
    text <៤១៣>, <ឥធ បន ភិក្ខវេ ភិក្ខុ កុលទូសកោ ហោតិ បាបសមាចារោ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ កុលទូសកោ បាបសមាចារោ។ ហន្ទស្ស មយំ បព្ពាជនីយកម្មំ ករោមាតិ។ តេ តស្ស បព្ពាជនីយកម្មំ ករោន្តិ អធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន បព្ពាជនីយកម្មកតោ អធម្មេន វគ្គេហិ។ ហន្ទស្ស មយំ បព្ពាជនីយកម្មំ ករោមាតិ។ តេ តស្ស បព្ពាជនីយកម្មំ ករោន្តិ អធម្មេន សមគ្គា…បេ។… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា…បេ។…។>
    stand <ចក្កំ កាតព្ពំ។>
    stand <បព្ពាជនីយកម្មកតា និដ្ឋិតា។>
  text <២៤៥។ បដិសារណីយកម្មកថា>
    text <៤១៤>, <ឥធ បន ភិក្ខវេ ភិក្ខុ គិហី អក្កោសតិ បរិភាសតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ គិហី អក្កោសតិ បរិភាសតិ។ ហន្ទស្ស មយំ បដិសារណីយកម្មំ ករោមាតិ។ តេ តស្ស បដិសារណីយកម្មំ ករោន្តិ អធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន បដិសារណីយកម្មកតោ អធម្មេន វគ្គេហិ។ ហន្ទស្ស មយំ បដិសារណីយកម្មំ ករោមាតិ។ តេ តស្ស បដិសារណីយកម្មំ ករោន្តិ អធម្មេន សមគ្គា…បេ។… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា…បេ។…។>
    stand <ចក្កំ កាតព្ពំ។>
    stand <បដិសារណីយកម្មកថា និដ្ឋិតា។>
  text <២៤៦។ អទស្សនេ ឧក្ខេបនីយកម្មកថា>
    text <៤១៥>, <ឥធ បន ភិក្ខវេ ភិក្ខុ អាបត្តិំ អាបជ្ជិត្វា ន ឥច្ឆតិ អាបត្តិំ បស្សិតុំ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ អាបត្តិំ អាបជ្ជិត្វា ន ឥច្ឆតិ អាបត្តិំ បស្សិតុំ។ ហន្ទស្ស មយំ អាបត្តិយា អទស្សនេ ឧក្ខេបនីយកម្មំ ករោមាតិ។ តេ តស្ស អាបត្តិយា អទស្សនេ ឧក្ខេបនីយកម្មំ ករោន្តិ អធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន អាបត្តិយា អទស្សនេ ឧក្ខេបនីយកម្មកតោ អធម្មេន វគ្គេហិ។ ហន្ទស្ស មយំ អាបត្តិយា អទស្សនេ ឧក្ខេបនីយកម្មំ ករោមាតិ។ តេ តស្ស អាបត្តិយា អទស្សនេ ឧក្ខេបនីយកម្មំ ករោន្តិ អធម្មេន សមគ្គា…បេ។… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា…បេ។…។>
    stand <ចក្កំ កាតព្ពំ។>
    stand <អទស្សនេ ឧក្ខេបនីយកម្មកថា និដ្ឋិតា។>
  text <២៤៧។ អប្បដិកម្មេ ឧក្ខេបនីយកម្មកថា>
    text <៤១៦>, <ឥធ បន ភិក្ខវេ ភិក្ខុ អាបត្តិំ អាបជ្ជិត្វា ន ឥច្ឆតិ អាបត្តិំ បដិកាតុំ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ អាបត្តិំ អាបជ្ជិត្វា ន ឥច្ឆតិ អាបត្តិំ បដិកាតុំ។ ហន្ទស្ស មយំ អាបត្តិយា អប្បដិកម្មេ ឧក្ខេបនីយកម្មំ ករោមាតិ។ តេ តស្ស អាបត្តិយា អប្បដិកម្មេ ឧក្ខេបនីយកម្មំ ករោន្តិ អធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន អាបត្តិយា អប្បដិកម្មេ ឧក្ខេបនីយកម្មកតោ អធម្មេន វគ្គេហិ។ ហន្ទស្ស មយំ អាបត្តិយា អប្បដិកម្មេ ឧក្ខេបនីយកម្មំ ករោមាតិ។ តេ តស្ស អាបត្តិយា អប្បដិកម្មេ ឧក្ខេបនីយកម្មំ ករោន្តិ អធម្មេន សមគ្គា…បេ។… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា…បេ។…។>
    stand <ចក្កំ កាតព្ពំ។>
    stand <អប្បដិកម្មេ ឧក្ខេបនីយកម្មកថា និដ្ឋិតា។>
  text <២៤៨។ អប្បដិនិស្សគ្គេ ឧក្ខេបនីយកម្មកថា>
    text <៤១៧>, <ឥធ បន ភិក្ខវេ ភិក្ខុ ន ឥច្ឆតិ បាបិកំ ទិដ្ឋិំ បដិនិស្សជ្ជិតុំ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ ន ឥច្ឆតិ បាបិកំ ទិដ្ឋិំ បដិនិស្សជ្ជិតុំ។ ហន្ទស្ស មយំ បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មំ ករោមាតិ។ តេ តស្ស បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មំ ករោន្តិ អធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មកតោ អធម្មេន វគ្គេហិ។ ហន្ទស្ស មយំ បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មំ ករោមាតិ។ តេ តស្ស បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មំ ករោន្តិ អធម្មេន សមគ្គា…បេ។… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា…បេ។…។>
    stand <ចក្កំ កាតព្ពំ។>
    stand <អប្បដិនិស្សគ្គេ ឧក្ខេបនីយកម្មកថា និដ្ឋិតា។>
  text <២៤៩។ តជ្ជនីយកម្មបដិប្បស្សទ្ធិកថា>
    text <៤១៨>, <ឥធ បន ភិក្ខវេ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ អធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ អធម្មេន សមគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ អធម្មេន សមគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ អធម្មេន វគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ ធម្មេន វគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មបតិរូបកេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ ធម្មបតិរូបកេន វគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មបតិរូបកេន សមគ្គា។>
    text <៤១៩>, <ឥធ បន ភិក្ខវេ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ អធម្មេន សមគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ អធម្មេន សមគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ ធម្មេន វគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មបតិរូបកេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ ធម្មបតិរូបកេន វគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មបតិរូបកេន សមគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ ធម្មបតិរូបកេន សមគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ អធម្មេន វគ្គា។>
    text <៤២០>, <ឥធ បន ភិក្ខវេ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ ធម្មេន វគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មបតិរូបកេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ ធម្មបតិរូបកេន វគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មបតិរូបកេន សមគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ ធម្មបតិរូបកេន សមគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ អធម្មេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ អធម្មេន វគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ អធម្មេន សមគ្គា។>
    text <៤២១>, <ឥធ បន ភិក្ខវេ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មបតិរូបកេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ ធម្មបតិរូបកេន វគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មបតិរូបកេន សមគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ ធម្មបតិរូបកេន សមគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ អធម្មេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ អធម្មេន វគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ អធម្មេន សមគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ អធម្មេន សមគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មេន វគ្គា។>
    text <៤២២>, <ឥធ បន ភិក្ខវេ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មបតិរូបកេន សមគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ ធម្មបតិរូបកេន សមគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ អធម្មេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ អធម្មេន វគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ អធម្មេន សមគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ អធម្មេន សមគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មេន វគ្គា។ សោ តម្ហាបិ អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន តជ្ជនីយកម្មំ បដិប្បស្សទ្ធំ ធម្មេន វគ្គេហិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មបតិរូបកេន វគ្គា។>
    stand <តជ្ជនីយកម្មបដិប្បស្សទ្ធិកថា និដ្ឋិតា។>
  text <២៥០។ និយស្សកម្មបដិប្បស្សទ្ធិកថា>
    text <៤២៣>, <ឥធ បន ភិក្ខវេ ភិក្ខុ សង្ឃេន និយស្សកម្មកតោ សម្មា វត្តតិ លោមំ បាតេតិ នេត្ថារំ វត្តតិ និយស្សស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន និយស្សកម្មកតោ សម្មា វត្តតិ លោមំ បាតេតិ នេត្ថារំ វត្តតិ និយស្សស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ និយស្សកម្មំ បដិប្បស្សម្ភេមាតិ។ តេ តស្ស និយស្សកម្មំ បដិប្បស្សម្ភេន្តិ អធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន និយស្សកម្មំ បដិប្បស្សទ្ធំ អធម្មេន វគ្គេហិ។ ហន្ទស្ស មយំ និយស្សកម្មំ បដិប្បស្សម្ភេមាតិ។ តេ តស្ស និយស្សកម្មំ បដិប្បស្សម្ភេន្តិ អធម្មេន សមគ្គា…បេ។… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា…បេ។…។>
    stand <ចក្កំ កាតព្ពំ។>
    stand <និយស្សកម្មបដិប្បស្សទ្ធិកថា និដ្ឋិតា។>
  text <២៥១។ បព្ពាជនីយកម្មបដិប្បស្សទ្ធិកថា>
    text <៤២៤>, <ឥធ បន ភិក្ខវេ ភិក្ខុ សង្ឃេន បព្ពាជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ បព្ពាជនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន បព្ពាជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ បព្ពាជនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ បព្ពាជនីយកម្មំ បដិប្បស្សម្ភេមាតិ។ តេ តស្ស បព្ពាជនីយកម្មំ បដិប្បស្សម្ភេន្តិ អធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន បព្ពាជនីយកម្មំ បដិប្បស្សទ្ធំ អធម្មេន វគ្គេហិ។ ហន្ទស្ស មយំ បព្ពាជនីយកម្មំ បដិប្បស្សម្ភេមាតិ។ តេ តស្ស បព្ពាជនីយកម្មំ បដិប្បស្សម្ភេន្តិ អធម្មេន សមគ្គា…បេ។… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា…បេ។…។>
    stand <ចក្កំ កាតព្ពំ។>
    stand <បព្ពាជនីយកម្មបដិប្បស្សទ្ធិកថា និដ្ឋិតា។>
  text <២៥២។ បដិសារណីយកម្មបដិប្បស្សទ្ធិកថា>
    text <៤២៥>, <ឥធ បន ភិក្ខវេ ភិក្ខុ សង្ឃេន បដិសារណីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ បដិសារណីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន បដិសារណីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ បដិសារណីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ បដិសារណីយកម្មំ បដិប្បស្សម្ភេមាតិ។ តេ តស្ស បដិសារណីយកម្មំ បដិប្បស្សម្ភេន្តិ អធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន បដិសារណីយកម្មំ បដិប្បស្សទ្ធំ អធម្មេន វគ្គេហិ។ ហន្ទស្ស មយំ បដិសារណីយកម្មំ បដិប្បស្សម្ភេមាតិ។ តេ តស្ស បដិសារណីយកម្មំ បដិប្បស្សម្ភេន្តិ អធម្មេន សមគ្គា…បេ។… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា…បេ។…។>
    stand <ចក្កំ កាតព្ពំ។>
    stand <បដិសារណីយកម្មបដិប្បស្សទ្ធិកថា និដ្ឋិតា។>
  text <២៥៣។ អទស្សនេ ឧក្ខេបនីយកម្មបដិប្បស្សទ្ធិកថា>
    text <៤២៦>, <ឥធ បន ភិក្ខវេ ភិក្ខុ សង្ឃេន អាបត្តិយា អទស្សនេ ឧក្ខេបនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ អាបត្តិយា អទស្សនេ ឧក្ខេបនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន អាបត្តិយា អទស្សនេ ឧក្ខេបនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ អាបត្តិយា អទស្សនេ ឧក្ខេបនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ អាបត្តិយា អទស្សនេ ឧក្ខេបនីយកម្មំ បដិប្បស្សម្ភេមាតិ។ តេ តស្ស អាបត្តិយា អទស្សនេ ឧក្ខេបនីយកម្មំ បដិប្បស្សម្ភេន្តិ អធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន អាបត្តិយា អទស្សនេ ឧក្ខេបនីយកម្មំ បដិប្បស្សទ្ធំ អធម្មេន វគ្គេហិ។ ហន្ទស្ស មយំ អាបត្តិយា អទស្សនេ ឧក្ខេបនីយកម្មំ បដិប្បស្សម្ភេមាតិ។ តេ តស្ស អាបត្តិយា អទស្សនេ ឧក្ខេបនីយកម្មំ បដិប្បស្សម្ភេន្តិ អធម្មេន សមគ្គា…បេ។… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា…បេ។…។>
    stand <ចក្កំ កាតព្ពំ។>
    stand <អទស្សនេ ឧក្ខេបនីយកម្មបដិប្បស្សទ្ធិកថា និដ្ឋិតា។>
  text <២៥៤។ អប្បដិកម្មេ ឧក្ខេបនីយកម្មបដិប្បស្សទ្ធិកថា>
    text <៤២៧>, <ឥធ បន ភិក្ខវេ ភិក្ខុ សង្ឃេន អាបត្តិយា អប្បដិកម្មេ ឧក្ខេបនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ អាបត្តិយា អប្បដិកម្មេ ឧក្ខេបនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន អាបត្តិយា អប្បដិកម្មេ ឧក្ខេបនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ អាបត្តិយា អប្បដិកម្មេ ឧក្ខេបនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ អាបត្តិយា អប្បដិកម្មេ ឧក្ខេបនីយកម្មំ បដិប្បស្សម្ភេមាតិ។ តេ តស្ស អាបត្តិយា អប្បដិកម្មេ ឧក្ខេបនីយកម្មំ បដិប្បស្សម្ភេន្តិ អធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន អាបត្តិយា អប្បដិកម្មេ ឧក្ខេបនីយកម្មំ បដិប្បស្សទ្ធំ អធម្មេន វគ្គេហិ។ ហន្ទស្ស មយំ អាបត្តិយា អប្បដិកម្មេ ឧក្ខេបនីយកម្មំ បដិប្បស្សម្ភេមាតិ។ តេ តស្ស អាបត្តិយា អប្បដិកម្មេ ឧក្ខេបនីយកម្មំ បដិប្បស្សម្ភេន្តិ អធម្មេន សមគ្គា…បេ។… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា…បេ។…។>
    stand <ចក្កំ កាតព្ពំ។>
    stand <អប្បដិកម្មេ ឧក្ខេបនីយកម្មបដិប្បស្សទ្ធិកថា និដ្ឋិតា។>
  text <២៥៥។ អប្បដិនិស្សគ្គេ ឧក្ខេបនីយកម្មបដិប្បស្សទ្ធិកថា>
    text <៤២៨>, <ឥធ បន ភិក្ខវេ ភិក្ខុ សង្ឃេន បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ បាបិកាយ ទិដ្ឋិយា អប្បដិនិស្សគ្គេ ឧក្ខេបនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ បាបិកាយ ទិដ្ឋិយា អប្បដិនិស្សគ្គេ ឧក្ខេបនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មំ បដិប្បស្សម្ភេមាតិ។ តេ តស្ស បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មំ បដិប្បស្សម្ភេន្តិ អធម្មេន វគ្គា។ សោ តម្ហា អាវាសា អញ្ញំ អាវាសំ គច្ឆតិ។ តត្ថបិ ភិក្ខូនំ ឯវំ ហោតិ ឥមស្ស ខោ អាវុសោ ភិក្ខុនោ សង្ឃេន បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មំ បដិប្បស្សទ្ធំ អធម្មេន វគ្គេហិ។ ហន្ទស្ស មយំ បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មំ បដិប្បស្សម្ភេមាតិ។ តេ តស្ស បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មំ បដិប្បស្សម្ភេន្តិ… អធម្មេន សមគ្គា…បេ។… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា…បេ។…។>
    stand <ចក្កំ កាតព្ពំ។>
    stand <អប្បដិនិស្សគ្គេ ឧក្ខេបនីយកម្មបដិប្បស្សទ្ធិកថា និដ្ឋិតា។>
  text <២៥៦។ តជ្ជនីយកម្មវិវាទកថា>
    text <៤២៩>, <ឥធ បន ភិក្ខវេ ភិក្ខុ ភណ្ឌនការកោ ហោតិ កលហការកោ វិវាទការកោ ភស្សការកោ សង្ឃេ អធិករណការកោ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ ភណ្ឌនការកោ…បេ។… សង្ឃេ អធិករណការកោ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ អធម្មេន វគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ អធម្មេន វគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។>
    text <៤៣០>, <ឥធ បន ភិក្ខវេ ភិក្ខុ ភណ្ឌនការកោ ហោតិ…បេ។… សង្ឃេ អធិករណការកោ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ ភណ្ឌនការកោ…បេ។… សង្ឃេ អធិករណការកោ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ អធម្មេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ អធម្មេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។>
    text <៤៣១>, <ឥធ បន ភិក្ខវេ ភិក្ខុ ភណ្ឌនការកោ ហោតិ…បេ។… សង្ឃេ អធិករណការកោ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ ភណ្ឌនការកោ…បេ។… សង្ឃេ អធិករណការកោ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មេន វគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មេន វគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។>
    text <៤៣២>, <ឥធ បន ភិក្ខវេ ភិក្ខុ ភណ្ឌនការកោ ហោតិ…បេ។… សង្ឃេ អធិករណការកោ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ ភណ្ឌនការកោ…បេ។… សង្ឃេ អធិករណការកោ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មបតិរូបកេន វគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។>
    text <៤៣៣>, <ឥធ បន ភិក្ខវេ ភិក្ខុ ភណ្ឌនការកោ ហោតិ…បេ។… សង្ឃេ អធិករណការកោ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ ភណ្ឌនការកោ ហោតិ…បេ។… សង្ឃេ អធិករណការកោ។ ហន្ទស្ស មយំ តជ្ជនីយកម្មំ ករោមាតិ។ តេ តស្ស តជ្ជនីយកម្មំ ករោន្តិ ធម្មបតិរូបកេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។>
    stand <តជ្ជនីយកម្មវិវាទកថា និដ្ឋិតា។>
  text <២៥៧។ និយស្សកម្មវិវាទកថា>
    text <៤៣៤>, <ឥធ បន ភិក្ខវេ ភិក្ខុ ពាលោ ហោតិ អព្យត្តោ អាបត្តិពហុលោ អនបទានោ គិហិសំសដ្ឋោ វិហរតិ អននុលោមិកេហិ គិហិសំសគ្គេហិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ ពាលោ អព្យត្តោ អាបត្តិពហុលោ អនបទានោ គិហិសំសដ្ឋោ វិហរតិ អននុលោមិកេហិ គិហិសំសគ្គេហិ។ ហន្ទស្ស មយំ និយស្សកម្មំ ករោមាតិ។ តេ តស្ស និយស្សកម្មំ ករោន្តិ អធម្មេន វគ្គា…បេ។… អធម្មេន សមគ្គា… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។ ឥមេ បញ្ច វារា សំខិត្តា។>
    stand <និយស្សកម្មវិវាទកថា និដ្ឋិតា។>
  text <២៥៨។ បព្ពាជនីយកម្មវិវាទកថា>
    text <៤៣៥>, <ឥធ បន ភិក្ខវេ ភិក្ខុ កុលទូសកោ ហោតិ បាបសមាចារោ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ កុលទូសកោ បាបសមាចារោ។ ហន្ទស្ស មយំ បព្ពាជនីយកម្មំ ករោមាតិ។ តេ តស្ស បព្ពាជនីយកម្មំ ករោន្តិ អធម្មេន វគ្គា…បេ។… អធម្មេន សមគ្គា… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។ ឥមេ បញ្ច វារា សំខិត្តា។>
    stand <បព្ពាជនីយកម្មវិវាទកថា និដ្ឋិតា។>
  text <២៥៩។ បដិសារណីយកម្មវិវាទកថា>
    text <៤៣៦>, <ឥធ បន ភិក្ខវេ ភិក្ខុ គិហី អក្កោសតិ បរិភាសតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ គិហី អក្កោសតិ បរិភាសតិ។ ហន្ទស្ស មយំ បដិសារណីយកម្មំ ករោមាតិ។ តេ តស្ស បដិសារណីយកម្មំ ករោន្តិ អធម្មេន វគ្គា…បេ។… អធម្មេន សមគ្គា… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។ ឥមេ បញ្ច វារា សំខិត្តា។>
    stand <បដិសារណីយកម្មវិវាទកថា និដ្ឋិតា។>
  text <២៦០។ អទស្សនេ ឧក្ខេបនីយកម្មវិវាទកថា>
    text <៤៣៧>, <ឥធ បន ភិក្ខវេ ភិក្ខុ អាបត្តិំ អាបជ្ជិត្វា ន ឥច្ឆតិ អាបត្តិំ បស្សិតុំ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ អាបត្តិំ អាបជ្ជិត្វា ន ឥច្ឆតិ អាបត្តិំ បស្សិតុំ។ ហន្ទស្ស មយំ អាបត្តិយា អទស្សនេ ឧក្ខេបនីយកម្មំ ករោមាតិ។ តេ តស្ស អាបត្តិយា អទស្សនេ ឧក្ខេបនីយកម្មំ ករោន្តិ អធម្មេន វគ្គា…បេ។… អធម្មេន សមគ្គា… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។ ឥមេ បញ្ច វារា សំខិត្តា។>
    stand <អទស្សនេ ឧក្ខេបនីយកម្មវិវាទកថា និដ្ឋិតា។>
  text <២៦១។ អប្បដិកម្មេ ឧក្ខេបនីយកម្មវិវាទកថា>
    text <៤៣៨>, <ឥធ បន ភិក្ខវេ ភិក្ខុ អាបត្តិំ អាបជ្ជិត្វា ន ឥច្ឆតិ អាបត្តិំ បដិកាតុំ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ អាបត្តិំ អាបជ្ជិត្វា ន ឥច្ឆតិ អាបត្តិំ បដិកាតុំ។ ហន្ទស្ស មយំ អាបត្តិយា អប្បដិកម្មេ ឧក្ខេបនីយកម្មំ ករោមាតិ។ តេ តស្ស អាបត្តិយា អប្បដិកម្មេ ឧក្ខេបនីយកម្មំ ករោន្តិ អធម្មេន វគ្គា…បេ។… អធម្មេន សមគ្គា… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។ ឥមេ បញ្ច វារា សំខិត្តា។>
    stand <អប្បដិកម្មេ ឧក្ខេបនីយកម្មវិវាទកថា និដ្ឋិតា។>
  text <២៦២។ អប្បដិនិស្សគ្គេ ឧក្ខេបនីយកម្មវិវាទកថា>
    text <៤៣៩>, <ឥធ បន ភិក្ខវេ ភិក្ខុ ន ឥច្ឆតិ បាបិកំ ទិដ្ឋិំ បដិនិស្សជ្ជិតុំ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ ន ឥច្ឆតិ បាបិកំ ទិដ្ឋិំ បដិនិស្សជ្ជិតុំ។ ហន្ទស្ស មយំ បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មំ ករោមាតិ។ តេ តស្ស បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មំ ករោន្តិ អធម្មេន វគ្គា…បេ។… អធម្មេន សមគ្គា… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។ ឥមេ បញ្ច វារា សំខិត្តា។>
    stand <អប្បដិនិស្សគ្គេ ឧក្ខេបនីយកម្មវិវាទកថា និដ្ឋិតា។>
  text <២៦៣។ តជ្ជនីយកម្មបដិប្បស្សទ្ធិកថា>
    text <៤៤០>, <ឥធ បន ភិក្ខវេ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ អធម្មេន វគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ អធម្មេន វគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។>
    text <៤៤១>, <ឥធ បន ភិក្ខវេ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ អធម្មេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ អធម្មេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។>
    text <៤៤២>, <ឥធ បន ភិក្ខវេ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មេន វគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មេន វគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។>
    text <៤៤៣>, <ឥធ បន ភិក្ខវេ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មបតិរូបកេន វគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន វគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។>
    text <៤៤៤>, <ឥធ បន ភិក្ខវេ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន តជ្ជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ តជ្ជនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ តជ្ជនីយកម្មំ បដិប្បស្សម្ភេមាតិ។ តេ តស្ស តជ្ជនីយកម្មំ បដិប្បស្សម្ភេន្តិ ធម្មបតិរូបកេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។>
    stand <តជ្ជនីយកម្មបដិប្បស្សទ្ធិកថា និដ្ឋិតា។>
  text <២៦៤។ និយស្សកម្មបដិប្បស្សទ្ធិកថា>
    text <៤៤៥>, <ឥធ បន ភិក្ខវេ ភិក្ខុ សង្ឃេន និយស្សកម្មកតោ សម្មា វត្តតិ លោមំ បាតេតិ នេត្ថារំ វត្តតិ និយស្សស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន និយស្សកម្មកតោ សម្មា វត្តតិ លោមំ បាតេតិ នេត្ថារំ វត្តតិ និយស្សស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ និយស្សកម្មំ បដិប្បស្សម្ភេមាតិ។ តេ តស្ស និយស្សកម្មំ បដិប្បស្សម្ភេន្តិ អធម្មេន វគ្គា…បេ។… អធម្មេន សមគ្គា… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។ ឥមេបិ បញ្ច វារា សំខិត្តា។>
    stand <និយស្សកម្មបដិប្បស្សទ្ធិកថា និដ្ឋិតា។>
  text <២៦៥។ បព្ពាជនីយកម្មបដិប្បស្សទ្ធិកថា>
    text <៤៤៦>, <ឥធ បន ភិក្ខវេ ភិក្ខុ សង្ឃេន បព្ពាជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ បព្ពាជនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន បព្ពាជនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ បព្ពាជនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ បព្ពាជនីយកម្មំ បដិប្បស្សម្ភេមាតិ។ តេ តស្ស បព្ពាជនីយកម្មំ បដិប្បស្សម្ភេន្តិ អធម្មេន វគ្គា…បេ។… អធម្មេន សមគ្គា… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។ ឥមេបិ បញ្ច វារា សំខិត្តា។>
    stand <បព្ពាជនីយកម្មបដិប្បស្សទ្ធិកថា និដ្ឋិតា។>
  text <២៦៦។ បដិសារណីយកម្មបដិប្បស្សទ្ធិកថា>
    text <៤៤៧>, <ឥធ បន ភិក្ខវេ ភិក្ខុ សង្ឃេន បដិសារណីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ បដិសារណីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន បដិសារណីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ បដិសារណីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ បដិសារណីយកម្មំ បដិប្បស្សម្ភេមាតិ។ តេ តស្ស បដិសារណីយកម្មំ បដិប្បស្សម្ភេន្តិ អធម្មេន វគ្គា…បេ។… អធម្មេន សមគ្គា… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ ឥមេ តត្ថ ភិក្ខូ ធម្មវាទិនោ។ ឥមេបិ បញ្ច វារា សំខិត្តា។>
    stand <បដិសារណីយកម្មបដិប្បស្សទ្ធិកថា និដ្ឋិតា។>
  text <២៦៧។ អទស្សនេ ឧក្ខេបនីយកម្មបដិប្បស្សទ្ធិកថា>
    text <៤៤៨>, <ឥធ បន ភិក្ខវេ ភិក្ខុ សង្ឃេន អាបត្តិយា អទស្សនេ ឧក្ខេបនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ អាបត្តិយា អទស្សនេ ឧក្ខេបនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន អាបត្តិយា អទស្សនេ ឧក្ខេបនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ អាបត្តិយា អទស្សនេ ឧក្ខេបនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ អាបត្តិយា អទស្សនេ ឧក្ខេបនីយកម្មំ បដិប្បស្សម្ភេមាតិ។ តេ តស្ស អាបត្តិយា អទស្សនេ ឧក្ខេបនីយកម្មំ បដិប្បស្សម្ភេន្តិ អធម្មេន វគ្គា…បេ។… អធម្មេន សមគ្គា… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។ ឥមេបិ បញ្ច វារា សំខិត្តា។>
    stand <អទស្សនេ ឧក្ខេបនីយកម្មបដិប្បស្សទ្ធិកថា និដ្ឋិតា។>
  text <២៦៨។ អប្បដិកម្មេ ឧក្ខេបនីយកម្មបដិប្បស្សទ្ធិកថា>
    text <៤៤៩>, <ឥធ បន ភិក្ខវេ ភិក្ខុ សង្ឃេន អាបត្តិយា អប្បដិកម្មេ ឧក្ខេបនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ អាបត្តិយា អប្បដិកម្មេ ឧក្ខេបនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន អាបត្តិយា អប្បដិកម្មេ ឧក្ខេបនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ អាបត្តិយា អប្បដិកម្មេ ឧក្ខេបនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ អាបត្តិយា អប្បដិកម្មេ ឧក្ខេបនីយកម្មំ បដិប្បស្សម្ភេមាតិ។ តេ តស្ស អាបត្តិយា អប្បដិកម្មេ ឧក្ខេបនីយកម្មំ បដិប្បស្សម្ភេន្តិ អធម្មេន វគ្គា…បេ។… អធម្មេន សមគ្គា… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។ ឥមេបិ បញ្ច វារា សំខិត្តា។>
    stand <អប្បដិកម្មេ ឧក្ខេបនីយកម្មបដិប្បស្សទ្ធិកថា និដ្ឋិតា។>
  text <២៦៩។ អប្បដិនិស្សគ្គេ ឧក្ខេបនីយកម្មបដិប្បស្សទ្ធិកថា>
    text <៤៥០>, <ឥធ បន ភិក្ខវេ ភិក្ខុ សង្ឃេន បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ បាបិកាយ ទិដ្ឋិយា អប្បដិនិស្សគ្គេ ឧក្ខេបនីយស្ស កម្មស្ស បដិប្បស្សទ្ធិំ យាចតិ។ តត្រ ចេ ភិក្ខូនំ ឯវំ ហោតិ អយំ ខោ អាវុសោ ភិក្ខុ សង្ឃេន បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មកតោ សម្មា វត្តតិ លោមំ បាតេតិ នេត្ថារំ វត្តតិ បាបិកាយ ទិដ្ឋិយា អប្បដិនិស្សគ្គេ ឧក្ខេបនីយស្ស កម្មស្ស បដិប្បស្សទ្ធិំ យាចតិ។ ហន្ទស្ស មយំ បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មំ បដិប្បស្សម្ភេមាតិ។ តេ តស្ស បាបិកាយ ទិដ្ឋិយា អប្បដិនិស្សគ្គេ ឧក្ខេបនីយកម្មំ បដិប្បស្សម្ភេន្តិ អធម្មេន វគ្គា…បេ។… អធម្មេន សមគ្គា… ធម្មេន វគ្គា… ធម្មបតិរូបកេន វគ្គា… ធម្មបតិរូបកេន សមគ្គា។ តត្រដ្ឋោ សង្ឃោ វិវទតិ អធម្មេន វគ្គកម្មំ អធម្មេន សមគ្គកម្មំ ធម្មេន វគ្គកម្មំ ធម្មបតិរូបកេន វគ្គកម្មំ ធម្មបតិរូបកេន សមគ្គកម្មំ អកតំ កម្មំ ទុក្កដំ កម្មំ បុន កាតព្ពំ កម្មន្តិ។ តត្រ ភិក្ខវេ យេ តេ ភិក្ខូ ឯវមាហំសុ ធម្មបតិរូបកេន សមគ្គកម្មន្តិ យេ ច តេ ភិក្ខូ ឯវមាហំសុ អកតំ កម្មំ ទុក្កដំ កម្មំ បុន កាតព្ពំ កម្មន្តិ ឥមេ តត្ថ ភិក្ខូ ធម្មវាទិនោ។ ឥមេបិ បញ្ច វារា សំខិត្តា។>
    stand <អប្បដិនិស្សគ្គេ ឧក្ខេបនីយកម្មបដិប្បស្សទ្ធិកថា និដ្ឋិតា។>
    stand <ចម្បេយ្យក្ខន្ធកោ នវមោ។>
  text <២៧០។ តស្សុទ្ទានំ>
    block
      text <ចម្បាយំ ភគវា អាសិ វត្ថុ វាសភគាមកេ>
      text <អាគន្តុកានមុស្សុក្កំ អកាសិ ឥច្ឆិតព្ពកេ។>
      text <បកតញ្ញុនោតិ ញត្វា ឧស្សុក្កំ ន ករី តទា>
      text <ឧក្ខិត្តោ ន ករោតីតិ សាគមា ជិនសន្តិកេ។>
      text <អធម្មេន វគ្គកម្មំ សមគ្គំ អធម្មេន ច>
      text <ធម្មេន វគ្គកម្មញ្ច បតិរូបកេន វគ្គិកំ។>
      text <បតិរូបកេន សមគ្គំ ឯកោ ឧក្ខិបតេកកំ>
      text <ឯកោ ច ទ្វេ សម្ពហុលេ សង្ឃំ ឧក្ខិបតេកកោ។>
      text <ទុវេបិ សម្ពហុលាបិ សង្ឃោ សង្ឃញ្ច ឧក្ខិបិ>
      text <សព្ពញ្ញុបវរោ សុត្វា អធម្មន្តិ បដិក្ខិបិ។>
      text <ញត្តិវិបន្នំ យំ កម្មំ សម្បន្នំ អនុសាវនំ>
      text <អនុស្សាវនវិបន្នំ សម្បន្នំ ញត្តិយា ច យំ។>
      text <ឧភយេន វិបន្នញ្ច អញ្ញត្រ ធម្មមេវ ច>
      text <វិនយា សត្ថុ បដិកុដ្ឋំ កុប្បំ អដ្ឋានារហិកំ។>
      text <អធម្មវគ្គំ សមគ្គំ ធម្ម បតិរូបានិ យេ ទុវេ>
      text <ធម្មេនេវ ច សាមគ្គិំ អនុញ្ញាសិ តថាគតោ។>
      text <ចតុវគ្គោ បញ្ចវគ្គោ ទសវគ្គោ ច វីសតិ>
      text <បរោវីសតិវគ្គោ ច សង្ឃោ បញ្ចវិធោ តថា។>
      text <ឋបេត្វា ឧបសម្បទំ យញ្ច កម្មំ បវារណំ>
      text <អព្ភានកម្មេន សហ ចតុវគ្គេហិ កម្មិកោ។>
      text <ទុវេ កម្មេ ឋបេត្វាន មជ្ឈទេសូបសម្បទំ>
      text <អព្ភានំ បញ្ចវគ្គិកោ សព្ពកម្មេសុ កម្មិកោ។>
      text <អព្ភានេកំ ឋបេត្វាន យេ ភិក្ខូ ទសវគ្គិកា>
      text <សព្ពកម្មករោ សង្ឃោ វីសោ សព្ពត្ថ កម្មិកោ។>
      text <ភិក្ខុនី សិក្ខមានា ច សាមណេរោ សាមណេរី>
      text <បច្ចក្ខាតន្តិមវត្ថូ ឧក្ខិត្តាបត្តិទស្សនេ។>
      text <អប្បដិកម្មេ ទិដ្ឋិយា បណ្ឌកោ ថេយ្យសំវាសកំ>
      text <តិត្ថិយា តិរច្ឆានគតំ មាតុ បិតុ ច ឃាតកំ។>
      text <អរហំ ភិក្ខុនីទូសិ ភេទកំ លោហិតុប្បាទំ>
      text <ព្យញ្ជនំ នានាសំវាសំ នានាសីមាយ ឥទ្ធិយា។>
      text <យស្ស សង្ឃោ ករេ កម្មំ ហោន្តេតេ ចតុវីសតិ>
      text <សម្ពុទ្ធេន បដិក្ខិត្តា ន ហេតេ គណបូរកា។>
      text <បារិវាសិកចតុត្ថោ បរិវាសំ ទទេយ្យ វា>
      text <មូលា មានត្តមព្ភេយ្យ អកម្មំ ន ច ករណំ។>
      text <មូលា អរហមានត្តា អព្ភានារហមេវ ច>
      text <ន កម្មការកា បញ្ច សម្ពុទ្ធេន បកាសិតា។>
      text <ភិក្ខុនី សិក្ខមានា ច សាមណេរោ សាមណេរិកា>
      text <បច្ចក្ខន្តិមឧម្មត្តា ខិត្តាវេទនទស្សនេ។>
      text <អប្បដិកម្មេ ទិដ្ឋិយា បណ្ឌកាបិ ច ព្យញ្ជនា>
      text <នានាសំវាសកា សីមា វេហាសំ យស្ស កម្ម ច។>
      text <អដ្ឋារសន្នមេតេសំ បដិក្កោសំ ន រុហតិ>
      text <ភិក្ខុស្ស បកតត្តស្ស រុហតិ បដិក្កោសនា។>
      text <សុទ្ធស្ស ទុន្និសារិតោ ពាលោ ហិ សុនិស្សារិតោ>
      text <បណ្ឌកោ ថេយ្យសំវាសោ បក្កន្តោ តិរច្ឆានគតោ។>
      text <មាតុ បិតុ អរហន្ត ទូសកោ សង្ឃភេទកោ>
      text <លោហិតុប្បាទកោ ចេវ ឧភតោព្យញ្ជនោ ច យោ។>
      text <ឯកាទសន្នំ ឯតេសំ ឱសារណំ ន យុជ្ជតិ>
      text <ហត្ថបាទំ តទុភយំ កណ្ណនាសំ តទូភយំ។>
      text <អង្គុលិ អឡកណ្ឌរំ ផណំ ខុជ្ជោ ច វាមនោ>
      text <គណ្ឌី លក្ខណកសា ច លិខិតកោ ច សីបទី។>
      text <បាបា បរិសកាណោ ច កុណី ខញ្ជោ ហតោបិ ច>
      text <ឥរិយាបថទុព្ពលោ អន្ធោ មូគោ ច ពធិរោ។>
      text <អន្ធមូគន្ធពធិរោ មូគពធិរមេវ ច>
      text <អន្ធមូគពធិរោ ច ទ្វត្តិំសេតេ អនូនកា។>
      text <តេសំ ឱសារណំ ហោតិ សម្ពុទ្ធេន បកាសិតំ>
      text <ទដ្ឋព្ពា បដិកាតព្ពា និស្សជ្ជេតា ន វិជ្ជតិ។>
      text <តស្ស ឧក្ខេបនា កម្មា សត្ត ហោន្តិ អធម្មិកា>
      text <អាបន្នំ អនុវត្តន្តំ សត្ត តេបិ អធម្មិកា។>
      text <អាបន្នំ នានុវត្តន្តំ សត្ត កម្មា សុធម្មិកា>
      text <សម្មុខា បដិបុច្ឆា ច បដិញ្ញាយ ច ការណា។>
      text <សតិ អមូឡ្ហបាបិកា តជ្ជនីនិយស្សេន ច>
      text <បព្ពាជនីយ បដិសារោ ឧក្ខេបបរិវាស ច។>
      text <មូលា មានត្តអព្ភានា តថេវ ឧបសម្បទា>
      text <អញ្ញំ ករេយ្យ អញ្ញស្ស សោឡសេតេ អធម្មិកា។>
      text <តំ តំ ករេយ្យ តំ តស្ស សោឡសេតេ សុធម្មិកា>
      text <បច្ចារោបេយ្យ អញ្ញញ្ញំ សោឡសេតេ អធម្មិកា។>
      text <ទ្វេ ទ្វេ តម្មូលកំ តស្ស តេបិ សោឡស ធម្មិកា>
      text <ឯកេកមូលកំ ចក្កំ អធម្មន្តិ ជិនោព្រវិ។>
      text <អកាសិ តជ្ជនីយំ កម្មំ សង្ឃោ ភណ្ឌនការកោ>
      text <អធម្មេន វគ្គកម្មំ អញ្ញំ អាវាសំ គច្ឆិ សោ។>
      text <តត្ថាធម្មេន សមគ្គា តស្ស តជ្ជនីយំ ករុំ>
      text <អញ្ញត្ថ វគ្គាធម្មេន តស្ស តជ្ជនីយំ ករុំ។>
      text <បតិរូបេន វគ្គាបិ សមគ្គាបិ តថា ករុំ>
      text <អធម្មេន សមគ្គា ច ធម្មេន វគ្គមេវ ច។>
      text <បតិរូបកេន វគ្គា ច សមគ្គា ច ឥមេ បទា>
      text <ឯកេកមូលកំ កត្វា ចក្កំ ពន្ធេ វិចក្ខណោ។>
      text <ពាលា ព្យត្តស្ស និយស្សំ បព្ពាជេ កុលទូសកំ>
      text <បដិសារណីយំ កម្មំ ករេ អក្កោសកស្ស ច។>
      text <អទស្សនាប្បដិកម្មេ យោ ច ទិដ្ឋិំ ន និស្សជ្ជេ>
      text <តេសំ ឧក្ខេបនីយកម្មំ សត្ថវាហេន ភាសិតំ។>
      text <ឧបរិ នយកម្មានំ បញ្ញោ តជ្ជនីយំ នយេ>
      text <តេសំយេវ អនុលោមំ សម្មា វត្តតិ យាចិតេ។>
      text <បស្សទ្ធិ តេសំ កម្មានំ ហេដ្ឋា កម្មនយេន ច>
      text <តស្មិំ តស្មិំ តុ កម្មេសុ តត្រដ្ឋោ ច វិវទតិ។>
      text <អកតំ ទុក្កដញ្ចេវ បុនកាតព្ពកន្តិ ច>
      text <កម្មេ បស្សទ្ធិយា ចាបិ តេ ភិក្ខូ ធម្មវាទិនោ។>
      text <វិបត្តិព្យាធិតេ ទិស្វា កម្មប្បត្តេ មហាមុនិ>
      text <បដិប្បស្សទ្ធិមក្ខាសិ សល្លកត្តោវ ឱសធន្តិ។>
    stand <ឥមម្ហិ ខន្ធកេ វត្ថូនិ ឆត្តិំសាតិ។>
    stand <ចម្បេយ្យក្ខន្ធកោ និដ្ឋិតោ។>
