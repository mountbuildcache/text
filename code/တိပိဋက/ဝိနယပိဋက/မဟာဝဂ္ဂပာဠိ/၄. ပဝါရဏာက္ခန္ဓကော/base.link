text <၄။ ပဝါရဏာက္ခန္ဓကော>
  text <၁၂၀။ အဖာသုကဝိဟာရော>
    text <၂၀၉>, <တေန သမယေန ဗုဒ္ဓေါ ဘဂဝါ သာဝတ္ထိယံ ဝိဟရတိ ဇေတဝနေ အနာထပိဏ္ဍိကဿ အာရာမေ။ တေန ခေါ ပန သမယေန သမ္ဗဟုလာ သန္ဒိဋ္ဌာ သမ္ဘတ္တာ ဘိက္ခူ ကောသလေသု ဇနပဒေ အညတရသ္မိံ အာဝါသေ ဝဿံ ဥပဂစ္ဆိံသု။ အထ ခေါ တေသံ ဘိက္ခူနံ ဧတဒဟောသိ ကေန နု ခေါ မယံ ဥပါယေန သမဂ္ဂါ သမ္မောဒမာနာ အဝိဝဒမာနာ ဖာသုကံ ဝဿံ ဝသေယျာမ၊ န စ ပိဏ္ဍကေန ကိလမေယျာမာတိ။ အထ ခေါ တေသံ ဘိက္ခူနံ ဧတဒဟောသိ သစေ ခေါ မယံ အညမညံ နေဝ အာလပေယျာမ န သလ္လပေယျာမ ယော ပဌမံ ဂါမတော ပိဏ္ဍာယ ပဋိက္ကမေယျ သော အာသနံ ပညပေယျ၊ ပါဒောဒကံ ပါဒပီဌံ ပါဒကထလိကံ ဥပနိက္ခိပေယျ၊ အဝက္ကာရပါတိံ ဓောဝိတွာ ဥပဋ္ဌာပေယျ၊ ပါနီယံ ပရိဘောဇနီယံ ဥပဋ္ဌာပေယျ၊ ယော ပစ္ဆာ ဂါမတော ပိဏ္ဍာယ ပဋိက္ကမေယျ၊ သစဿ ဘုတ္တာဝသေသော၊ သစေ အာကင်္ခေယျ ဘုဉ္ဇေယျ၊ နော စေ အာကင်္ခေယျ အပ္ပဟရိတေ ဝါ ဆဍ္ဍေယျ၊ အပ္ပါဏကေ ဝါ ဥဒကေ ဩပိလာပေယျ၊ သော အာသနံ ဥဒ္ဓရေယျ၊ ပါဒောဒကံ ပါဒပီဌံ ပါဒကထလိကံ ပဋိသာမေယျ၊ အဝက္ကာရပါတိံ ဓောဝိတွာ ပဋိသာမေယျ၊ ပါနီယံ ပရိဘောဇနီယံ ပဋိသာမေယျ၊ ဘတ္တဂ္ဂံ သမ္မဇ္ဇေယျ၊ ယော ပဿေယျ ပါနီယဃဋံ ဝါ ပရိဘောဇနီယဃဋံ ဝါ ဝစ္စဃဋံ ဝါ ရိတ္တံ တုစ္ဆံ သော ဥပဋ္ဌာပေယျ၊ သစဿ ဟောတိ အဝိသယှံ၊ ဟတ္ထဝိကာရေန ဒုတိယံ အာမန္တေတွာ ဟတ္ထဝိလင်္ဃကေန ဥပဋ္ဌာပေယျ၊ န တွေဝ တပ္ပစ္စယာ ဝါစံ ဘိန္ဒေယျ ဧဝံ ခေါ မယံ သမဂ္ဂါ သမ္မောဒမာနာ အဝိဝဒမာနာ ဖာသုကံ ဝဿံ ဝသေယျာမ၊ န စ ပိဏ္ဍကေန ကိလမေယျာမာတိ။ အထ ခေါ တေ ဘိက္ခူ အညမညံ နေဝ အာလပိံသု၊ န သလ္လပိံသု။ ယော ပဌမံ ဂါမတော ပိဏ္ဍာယ ပဋိက္ကမတိ၊ သော အာသနံ ပညပေတိ၊ ပါဒောဒကံ ပါဒပီဌံ ပါဒကထလိကံ ဥပနိက္ခိပတိ၊ အဝက္ကာရပါတိံ ဓောဝိတွာ ဥပဋ္ဌာပေတိ၊ ပါနီယံ ပရိဘောဇနီယံ ဥပဋ္ဌာပေတိ။ ယော ပစ္ဆာ ဂါမတော ပိဏ္ဍာယ ပဋိက္ကမတိ၊ သစေ ဟောတိ ဘုတ္တာဝသေသော၊ သစေ အာကင်္ခတိ ဘုဉ္ဇတိ၊ နော စေ အာကင်္ခတိ အပ္ပဟရိတေ ဝါ ဆဍ္ဍေတိ၊ အပ္ပါဏကေ ဝါ ဥဒကေ ဩပိလာပေတိ၊ သော အာသနံ ဥဒ္ဓရတိ၊ ပါဒောဒကံ ပါဒပီဌံ ပါဒကထလိကံ ပဋိသာမေတိ၊ အဝက္ကာရပါတိံ ဓောဝိတွာ ပဋိသာမေတိ၊ ပါနီယံ ပရိဘောဇနီယံ ပဋိသာမေတိ၊ ဘတ္တဂ္ဂံ သမ္မဇ္ဇတိ။ ယော ပဿတိ ပါနီယဃဋံ ဝါ ပရိဘောဇနီယဃဋံ ဝါ ဝစ္စဃဋံ ဝါ ရိတ္တံ တုစ္ဆံ သော ဥပဋ္ဌာပေတိ။ သစဿ ဟောတိ အဝိသယှံ၊ ဟတ္ထဝိကာရေန ဒုတိယံ အာမန္တေတွာ ဟတ္ထဝိလင်္ဃကေန ဥပဋ္ဌာပေတိ၊ န တွေဝ တပ္ပစ္စယာ ဝါစံ ဘိန္ဒတိ။>
    text <အာစိဏ္ဏံ ခေါ ပနေတံ ဝဿံဝုဋ္ဌာနံ ဘိက္ခူနံ ဘဂဝန္တံ ဒဿနာယ ဥပသင်္ကမိတုံ။ အထ ခေါ တေ ဘိက္ခူ ဝဿံဝုဋ္ဌာ တေမာသစ္စယေန သေနာသနံ သံသာမေတွာ ပတ္တစီဝရမာဒာယ ယေန သာဝတ္ထိ တေန ပက္ကမိံသု။ အနုပုဗ္ဗေန ယေန သာဝတ္ထိ ဇေတဝနံ အနာထပိဏ္ဍိကဿ အာရာမော ယေန ဘဂဝါ တေနုပသင်္ကမိံသု၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိံသု။ အာစိဏ္ဏံ ခေါ ပနေတံ ဗုဒ္ဓါနံ ဘဂဝန္တာနံ အာဂန္တုကေဟိ ဘိက္ခူဟိ သဒ္ဓိံ ပဋိသမ္မောဒိတုံ။ အထ ခေါ ဘဂဝါ တေ ဘိက္ခူ ဧတဒဝေါစ ကစ္စိ၊ ဘိက္ခဝေ၊ ခမနီယံ၊ ကစ္စိ ယာပနီယံ၊ ကစ္စိ သမဂ္ဂါ သမ္မောဒမာနာ အဝိဝဒမာနာ ဖာသုကံ ဝဿံ ဝသိတ္ထ၊ န စ ပိဏ္ဍကေန ကိလမိတ္ထာတိ။ ခမနီယံ ဘဂဝါ၊ ယာပနီယံ ဘဂဝါ။ သမဂ္ဂါ စ မယံ၊ ဘန္တေ၊ သမ္မောဒမာနာ အဝိဝဒမာနာ ဖာသုကံ ဝဿံ ဝသိမှာ၊ န စ ပိဏ္ဍကေန ကိလမိမှာတိ။ ဇာနန္တာပိ တထာဂတာ ပုစ္ဆန္တိ၊ ဇာနန္တာပိ န ပုစ္ဆန္တိ။ ကာလံ ဝိဒိတွာ ပုစ္ဆန္တိ၊ ကာလံ ဝိဒိတွာ န ပုစ္ဆန္တိ။ အတ္ထသံဟိတံ တထာဂတာ ပုစ္ဆန္တိ၊ နော အနတ္ထသံဟိတံ။ အနတ္ထသံဟိတေ သေတုဃာတော တထာဂတာနံ။ ဒွီဟာကာရေဟိ ဗုဒ္ဓါ ဘဂဝန္တော ဘိက္ခူ ပဋိပုစ္ဆန္တိ ဓမ္မံ ဝါ ဒေသေဿာမ၊ သာဝကာနံ ဝါ သိက္ခါပဒံ ပညပေဿာမာတိ။ အထ ခေါ ဘဂဝါ တေ ဘိက္ခူ ဧတဒဝေါစ ယထာကထံ ပန တုမှေ၊ ဘိက္ခဝေ၊ သမဂ္ဂါ သမ္မောဒမာနာ အဝိဝဒမာနာ ဖာသုကံ ဝဿံ ဝသိတ္ထ၊ န စ ပိဏ္ဍကေန ကိလမိတ္ထာတိ။>
    text <ဣဓ မယံ၊ ဘန္တေ၊ သမ္ဗဟုလာ သန္ဒိဋ္ဌာ သမ္ဘတ္တာ ဘိက္ခူ ကောသလေသု ဇနပဒေ အညတရသ္မိံ အာဝါသေ ဝဿံ ဥပဂစ္ဆိမှာ။ တေသံ နော၊ ဘန္တေ၊ အမှာကံ ဧတဒဟောသိ ကေန နု ခေါ မယံ ဥပါယေန သမဂ္ဂါ သမ္မောဒမာနာ အဝိဝဒမာနာ ဖာသုကံ ဝဿံ ဝသေယျာမ၊ န စ ပိဏ္ဍကေန ကိလမေယျာမာတိ။ တေသံ နော၊ ဘန္တေ၊ အမှာကံ ဧတဒဟောသိ သစေ ခေါ မယံ အညမညံ နေဝ အာလပေယျာမ န သလ္လပေယျာမ ယော ပဌမံ ဂါမတော ပိဏ္ဍာယ ပဋိက္ကမေယျ သော အာသနံ ပညပေယျ၊ ပါဒောဒကံ ပါဒပီဌံ ပါဒကထလိကံ ဥပနိက္ခိပေယျ၊ အဝက္ကာရပါတိံ ဓောဝိတွာ ဥပဋ္ဌာပေယျ၊ ပါနီယံ ပရိဘောဇနီယံ ဥပဋ္ဌာပေယျ၊ ယော ပစ္ဆာ ဂါမတော ပိဏ္ဍာယ ပဋိက္ကမေယျ၊ သစဿ ဘုတ္တာဝသေသော၊ သစေ အာကင်္ခေယျ ဘုဉ္ဇေယျ၊ နော စေ အာကင်္ခေယျ အပ္ပဟရိတေ ဝါ ဆဍ္ဍေယျ၊ အပ္ပါဏကေ ဝါ ဥဒကေ ဩပိလာပေယျ၊ သော အာသနံ ဥဒ္ဓရေယျ၊ ပါဒောဒကံ ပါဒပီဌံ ပါဒကထလိကံ ပဋိသာမေယျ၊ အဝက္ကာရပါတိံ ဓောဝိတွာ ပဋိသာမေယျ၊ ပါနီယံ ပရိဘောဇနီယံ ပဋိသာမေယျ၊ ဘတ္တဂ္ဂံ သမ္မဇ္ဇေယျ၊ ယော ပဿေယျ ပါနီယဃဋံ ဝါ ပရိဘောဇနီယဃဋံ ဝါ ဝစ္စဃဋံ ဝါ ရိတ္တံ တုစ္ဆံ သော ဥပဋ္ဌာပေယျ၊ သစဿ ဟောတိ အဝိသယှံ၊ ဟတ္ထဝိကာရေန ဒုတိယံ အာမန္တေတွာ ဟတ္ထဝိလင်္ဃကေန ဥပဋ္ဌာပေယျ၊ န တွေဝ တပ္ပစ္စယာ ဝါစံ ဘိန္ဒေယျ ဧဝံ ခေါ မယံ သမဂ္ဂါ သမ္မောဒမာနာ အဝိဝဒမာနာ ဖာသုကံ ဝဿံ ဝသေယျာမ၊ န စ ပိဏ္ဍကေန ကိလမေယျာမာတိ။ အထ ခေါ မယံ၊ ဘန္တေ၊ အညမညံ နေဝ အာလပိမှာ န သလ္လဝိမှာ။ ယော ပဌမံ ဂါမတော ပိဏ္ဍာယ ပဋိက္ကမတိ သော အာသနံ ပညပေတိ၊ ပါဒောဒကံ ပါဒပီဌံ ပါဒကထလိကံ ဥပနိက္ခိပတိ၊ အဝက္ကာရပါတိံ ဓောဝိတွာ ဥပဋ္ဌာပေတိ၊ ပါနီယံ ပရိဘောဇနီယံ ဥပဋ္ဌာပေတိ။ ယော ပစ္ဆာ ဂါမတော ပိဏ္ဍာယ ပဋိက္ကမတိ၊ သစေ ဟောတိ ဘုတ္တာဝသေသော၊ သစေ အာကင်္ခတိ ဘုဉ္ဇတိ၊ နော စေ အာကင်္ခတိ အပ္ပဟရိတေ ဝါ ဆဍ္ဍေတိ၊ အပ္ပါဏကေ ဝါ ဥဒကေ ဩပိလာပေတိ၊ သော အာသနံ ဥဒ္ဓရတိ၊ ပါဒောဒကံ ပါဒပီဌံ ပါဒကထလိကံ ပဋိသာမေတိ၊ အဝက္ကာရပါတိံ ဓောဝိတွာ ပဋိသာမေတိ၊ ပါနီယံ ပရိဘောဇနီယံ ပဋိသာမေတိ၊ ဘတ္တဂ္ဂံ သမ္မဇ္ဇတိ။ ယော ပဿတိ ပါနီယဃဋံ ဝါ ပရိဘောဇနီယဃဋံ ဝါ ဝစ္စဃဋံ ဝါ ရိတ္တံ တုစ္ဆံ သော ဥပဋ္ဌာပေတိ။ သစဿ ဟောတိ အဝိသယှံ၊ ဟတ္ထဝိကာရေန ဒုတိယံ အာမန္တေတွာ ဟတ္ထဝိလင်္ဃကေန ဥပဋ္ဌာပေတိ၊ န တွေဝ တပ္ပစ္စယာ ဝါစံ ဘိန္ဒတိ။ ဧဝံ ခေါ မယံ၊ ဘန္တေ၊ သမဂ္ဂါ သမ္မောဒမာနာ အဝိဝဒမာနာ ဖာသုကံ ဝဿံ ဝသိမှာ၊ န စ ပိဏ္ဍကေန ကိလမိမှာတိ။>
    text <အထ ခေါ ဘဂဝါ ဘိက္ခူ အာမန္တေသိ အဖာသုညေဝ ကိရမေ၊ ဘိက္ခဝေ၊ မောဃပုရိသာ ဝုဋ္ဌာ သမာနာ ဖာသုမှာ ဝုဋ္ဌာတိ ပဋိဇာနန္တိ။ ပသုသံဝါသညေဝ ကိရမေ၊ ဘိက္ခဝေ၊ မောဃပုရိသာ ဝုဋ္ဌာ သမာနာ ဖာသုမှာ ဝုဋ္ဌာတိ ပဋိဇာနန္တိ။ ဧဠကသံဝါသညေဝ ကိရမေ၊ ဘိက္ခဝေ၊ မောဃပုရိသာ ဝုဋ္ဌာ သမာနာ ဖာသုမှာ ဝုဋ္ဌာတိ ပဋိဇာနန္တိ။ သပတ္တသံဝါသညေဝ ကိရမေ၊ ဘိက္ခဝေ၊ မောဃပုရိသာ ဝုဋ္ဌာ သမာနာ ဖာသုမှာ ဝုဋ္ဌာတိ ပဋိဇာနန္တိ။ ကထဉှိ နာမိမေ၊ ဘိက္ခဝေ၊ မောဃပုရိသာ မူဂဗ္ဗတံ တိတ္ထိယသမာဒာနံ သမာဒိယိဿန္တိ။ နေတံ၊ ဘိက္ခဝေ၊ အပ္ပသန္နာနံ ဝါ ပသာဒာယ။ပေ။ ဝိဂရဟိတွာ ဓမ္မိံ ကထံ ကတွာ ဘိက္ခူ အာမန္တေသိ န၊ ဘိက္ခဝေ၊ မူဂဗ္ဗတံ တိတ္ထိယသမာဒာနံ သမာဒိယိတဗ္ဗံ။ ယော သမာဒိယေယျ၊ အာပတ္တိ ဒုက္ကဋဿ။ အနုဇာနာမိ၊ ဘိက္ခဝေ၊ ဝဿံဝုဋ္ဌာနံ ဘိက္ခူနံ တီဟိ ဌာနေဟိ ပဝါရေတုံ ဒိဋ္ဌေန ဝါ သုတေန ဝါ ပရိသင်္ကာယ ဝါ။ သာ ဝေါ ဘဝိဿတိ အညမညာနုလောမတာ အာပတ္တိဝုဋ္ဌာနတာ ဝိနယပုရေက္ခါရတာ။ ဧဝဉ္စ ပန၊ ဘိက္ခဝေ၊ ပဝါရေတဗ္ဗံ။ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <၂၁၀>, <သုဏာတု မေ၊ ဘန္တေ၊ သင်္ဃော။ အဇ္ဇ ပဝါရဏာ။ ယဒိ သင်္ဃဿ ပတ္တကလ္လံ၊ သင်္ဃော ပဝါရေယျာတိ။>
    text <ထေရေန ဘိက္ခုနာ ဧကံသံ ဥတ္တရာသင်္ဂံ ကရိတွာ ဥက္ကုဋိကံ နိသီဒိတွာ အဉ္ဇလိံ ပဂ္ဂဟေတွာ ဧဝမဿ ဝစနီယော သင်္ဃံ၊ အာဝုသော၊ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒန္တု မံ အာယသ္မန္တော အနုကမ္ပံ ဥပါဒာယ။ ပဿန္တော ပဋိကရိဿာမိ။ ဒုတိယမ္ပိ၊ အာဝုသော၊ သင်္ဃံ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒန္တု မံ အာယသ္မန္တော အနုကမ္ပံ ဥပါဒာယ။ ပဿန္တော ပဋိကရိဿာမိ။ တတိယမ္ပိ၊ အာဝုသော၊ သင်္ဃံ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒန္တု မံ အာယသ္မန္တော အနုကမ္ပံ ဥပါဒာယ။ ပဿန္တော ပဋိကရိဿာမီတိ။>
    text <နဝကေန ဘိက္ခုနာ ဧကံသံ ဥတ္တရာသင်္ဂံ ကရိတွာ ဥက္ကုဋိကံ နိသီဒိတွာ အဉ္ဇလိံ ပဂ္ဂဟေတွာ ဧဝမဿ ဝစနီယော သင်္ဃံ၊ ဘန္တေ၊ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒန္တု မံ အာယသ္မန္တော အနုကမ္ပံ ဥပါဒာယ။ ပဿန္တော ပဋိကရိဿာမိ။ ဒုတိယမ္ပိ၊ ဘန္တေ၊ သင်္ဃံ။ပေ။ တတိယမ္ပိ၊ ဘန္တေ၊ သင်္ဃံ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒန္တု မံ အာယသ္မန္တော အနုကမ္ပံ ဥပါဒာယ။ ပဿန္တော ပဋိကရိဿာမီတိ။>
    text <၂၁၁>, <တေန ခေါ ပန သမယေန ဆဗ္ဗဂ္ဂိယာ ဘိက္ခူ ထေရေသု ဘိက္ခူသု ဥက္ကုဋိကံ နိသိန္နေသု ပဝါရယမာနေသု အာသနေသု အစ္ဆန္တိ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ ဆဗ္ဗဂ္ဂိယာ ဘိက္ခူ ထေရေသု ဘိက္ခူသု ဥက္ကုဋိကံ နိသိန္နေသု ပဝါရယမာနေသု အာသနေသု အစ္ဆိဿန္တီတိ။ အထ ခေါ တေ ဘိက္ခူ ဘဂဝတော ဧတမတ္ထံ အာရောစေသုံ။ပေ။ သစ္စံ ကိရ၊ ဘိက္ခဝေ၊ ဆဗ္ဗဂ္ဂိယာ ဘိက္ခူ ထေရေသု ဘိက္ခူသု ဥက္ကုဋိကံ နိသိန္နေသု ပဝါရယမာနေသု အာသနေသု အစ္ဆန္တီတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တေ၊ ဘိက္ခဝေ၊ မောဃပုရိသာ ထေရေသု ဘိက္ခူသု ဥက္ကုဋိကံ နိသိန္နေသု ပဝါရယမာနေသု အာသနေသု အစ္ဆိဿန္တိ။ နေတံ၊ ဘိက္ခဝေ၊ အပ္ပသန္နာနံ ဝါ ပသာဒာယ၊ ပသန္နာနံ ဝါ ဘိယျောဘာဝါယ။ပေ။ ဝိဂရဟိတွာ ဓမ္မိံ ကထံ ကတွာ ဘိက္ခူ အာမန္တေသိ န၊ ဘိက္ခဝေ၊ ထေရေသု ဘိက္ခူသု ဥက္ကုဋိကံ နိသိန္နေသု ပဝါရယမာနေသု အာသနေသု အစ္ဆိတဗ္ဗံ။ ယော အစ္ဆေယျ၊ အာပတ္တိ ဒုက္ကဋဿ။ အနုဇာနာမိ၊ ဘိက္ခဝေ၊ သဗ္ဗေဟေဝ ဥက္ကုဋိကံ နိသိန္နေဟိ ပဝါရေတုန္တိ။>
    text <တေန ခေါ ပန သမယေန အညတရော ထေရော ဇရာဒုဗ္ဗလော ယာဝ သဗ္ဗေ ပဝါရေန္တီတိ ဥက္ကုဋိကံ နိသိန္နော အာဂမယမာနော မုစ္ဆိတော ပပတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ တဒမန္တရာ ဥက္ကုဋိကံ နိသီဒိတုံ ယာဝ ပဝါရေတိ၊ ပဝါရေတွာ အာသနေ နိသီဒိတုန္တိ။>
    stand <အဖာသုကဝိဟာရော နိဋ္ဌိတော။>
  text <၁၂၁။ ပဝါရဏာဘေဒာ>
    text <၂၁၂>, <အထ ခေါ ဘိက္ခူနံ ဧတဒဟောသိ ကတိ နု ခေါ ပဝါရဏာတိ။ ဘဂဝတော ဧတမတ္ထံ အာရောစေသုံ။ ဒွေမာ၊ ဘိက္ခဝေ၊ ပဝါရဏာ စာတုဒ္ဒသိကာ စ ပန္နရသိကာ စ။ ဣမာ ခေါ၊ ဘိက္ခဝေ၊ ဒွေ ပဝါရဏာတိ။>
    text <အထ ခေါ ဘိက္ခူနံ ဧတဒဟောသိ ကတိ နု ခေါ ပဝါရဏကမ္မာနီတိ။ ဘဂဝတော ဧတမတ္ထံ အာရောစေသုံ။ စတ္တာရိမာနိ၊ ဘိက္ခဝေ၊ ပဝါရဏကမ္မာနိ အဓမ္မေန ဝဂ္ဂံ ပဝါရဏကမ္မံ၊ အဓမ္မေန သမဂ္ဂံ ပဝါရဏကမ္မံ၊ ဓမ္မေန ဝဂ္ဂံ ပဝါရဏကမ္မံ၊ ဓမ္မေန သမဂ္ဂံ ပဝါရဏကမ္မံ။ တတြ၊ ဘိက္ခဝေ၊ ယဒိဒံ အဓမ္မေန ဝဂ္ဂံ ပဝါရဏကမ္မံ၊ န၊ ဘိက္ခဝေ၊ ဧဝရူပံ ပဝါရဏကမ္မံ ကာတဗ္ဗံ၊ န စ မယာ ဧဝရူပံ ပဝါရဏကမ္မံ အနုညာတံ။ တတြ၊ ဘိက္ခဝေ၊ ယဒိဒံ အဓမ္မေန သမဂ္ဂံ ပဝါရဏကမ္မံ၊ န၊ ဘိက္ခဝေ၊ ဧဝရူပံ ပဝါရဏကမ္မံ ကာတဗ္ဗံ၊ န စ မယာ ဧဝရူပံ ပဝါရဏကမ္မံ အနုညာတံ။ တတြ၊ ဘိက္ခဝေ၊ ယဒိဒံ ဓမ္မေန ဝဂ္ဂံ ပဝါရဏကမ္မံ၊ န၊ ဘိက္ခဝေ၊ ဧဝရူပံ ပဝါရဏကမ္မံ ကာတဗ္ဗံ၊ န စ မယာ ဧဝရူပံ ပဝါရဏကမ္မံ အနုညာတံ။ တတြ၊ ဘိက္ခဝေ၊ ယဒိဒံ ဓမ္မေန သမဂ္ဂံ ပဝါရဏကမ္မံ၊ ဧဝရူပံ၊ ဘိက္ခဝေ၊ ပဝါရဏကမ္မံ ကာတဗ္ဗံ၊ ဧဝရူပဉ္စ မယာ ပဝါရဏကမ္မံ အနုညာတံ။ တသ္မာတိဟ၊ ဘိက္ခဝေ၊ ဧဝရူပံ ပဝါရဏကမ္မံ ကရိဿာမ ယဒိဒံ ဓမ္မေန သမဂ္ဂန္တိ၊ ဧဝဉှိ ဝေါ၊ ဘိက္ခဝေ၊ သိက္ခိတဗ္ဗန္တိ။>
    stand <ပဝါရဏာဘေဒာ နိဋ္ဌိတာ။>
  text <၁၂၂။ ပဝါရဏာဒာနာနုဇာနနာ>
    text <၂၁၃>, <အထ ခေါ ဘဂဝါ ဘိက္ခူ အာမန္တေသိ သန္နိပတထ၊ ဘိက္ခဝေ။ သင်္ဃော ပဝါရေဿတီတိ။ ဧဝံ ဝုတ္တေ အညတရော ဘိက္ခု ဘဂဝန္တံ ဧတဒဝေါစ အတ္ထိ၊ ဘန္တေ၊ ဘိက္ခု ဂိလာနော၊ သော အနာဂတောတိ။ အနုဇာနာမိ၊ ဘိက္ခဝေ၊ ဂိလာနေန ဘိက္ခုနာ ပဝါရဏံ ဒာတုံ။ ဧဝဉ္စ ပန၊ ဘိက္ခဝေ၊ ဒာတဗ္ဗာ တေန ဂိလာနေန ဘိက္ခုနာ ဧကံ ဘိက္ခုံ ဥပသင်္ကမိတွာ ဧကံသံ ဥတ္တရာသင်္ဂံ ကရိတွာ ဥက္ကုဋိကံ နိသီဒိတွာ အဉ္ဇလိံ ပဂ္ဂဟေတွာ ဧဝမဿ ဝစနီယော ပဝါရဏံ ဒမ္မိ၊ ပဝါရဏံ မေ ဟရ၊ ပဝါရဏံ မေ အာရောစေဟိ၊ မမတ္ထာယ ပဝါရေဟီတိ ကာယေန ဝိညာပေတိ၊ ဝါစာယ ဝိညာပေတိ၊ ကာယေန ဝါစာယ ဝိညာပေတိ၊ ဒိန္နာ ဟောတိ ပဝါရဏာ၊ န ကာယေန ဝိညာပေတိ၊ န ဝါစာယ ဝိညာပေတိ၊ န ကာယေန ဝါစာယ ဝိညာပေတိ၊ န ဒိန္နာ ဟောတိ ပဝါရဏာ။ ဧဝဉ္စေတံ လဘေထ၊ ဣစ္စေတံ ကုသလံ။ နော စေ လဘေထ၊ သော၊ ဘိက္ခဝေ၊ ဂိလာနော ဘိက္ခု မဉ္စေန ဝါ ပီဌေန ဝါ သင်္ဃမဇ္ဈေ အာနေတွာ ပဝါရေတဗ္ဗံ။ သစေ၊ ဘိက္ခဝေ၊ ဂိလာနုပဋ္ဌာကာနံ ဘိက္ခူနံ ဧတဒဟောသိ သစေ ခေါ မယံ ဂိလာနံ ဌာနာ စာဝေဿာမ၊ အာဗာဓော ဝါ အဘိဝဍ္ဎိဿတိ၊ ကာလံကိရိယာ ဝါ ဘဝိဿတီတိ န၊ ဘိက္ခဝေ၊ ဂိလာနော ဘိက္ခု ဌာနာ စာဝေတဗ္ဗော။ သင်္ဃေန တတ္ထ ဂန္တွာ ပဝါရေတဗ္ဗံ၊ န တွေဝ ဝဂ္ဂေန သင်္ဃေန ပဝါရေတဗ္ဗံ။ ပဝါရေယျ စေ၊ အာပတ္တိ ဒုက္ကဋဿ။>
    text <ပဝါရဏဟာရကော စေ၊ ဘိက္ခဝေ၊ ဒိန္နာယ ပဝါရဏာယ တတ္ထေဝ ပက္ကမတိ၊ အညဿ ဒာတဗ္ဗာ ပဝါရဏာ။ ပဝါရဏဟာရကော စေ၊ ဘိက္ခဝေ၊ ဒိန္နာယ ပဝါရဏာယ တတ္ထေဝ ဝိဗ္ဘမတိ။ပေ။ ကာလံကရောတိ။ သာမဏေရော ပဋိဇာနာတိ။ သိက္ခံ ပစ္စက္ခါတကော ပဋိဇာနာတိ။ အန္တိမဝတ္ထုံ အဇ္ဈာပန္နကော ပဋိဇာနာတိ။ ဥမ္မတ္တကော ပဋိဇာနာတိ။ ခိတ္တစိတ္တော ပဋိဇာနာတိ။ ဝေဒနာဋ္ဋော ပဋိဇာနာတိ။ အာပတ္တိယာ အဒဿနေ ဥက္ခိတ္တကော ပဋိဇာနာတိ။ အာပတ္တိယာ အပ္ပဋိကမ္မေ ဥက္ခိတ္တကော ပဋိဇာနာတိ။ ပါပိကာယ ဒိဋ္ဌိယာ အပ္ပဋိနိဿဂ္ဂေ ဥက္ခိတ္တကော ပဋိဇာနာတိ။ ပဏ္ဍကော ပဋိဇာနာတိ။ ထေယျသံဝါသကော ပဋိဇာနာတိ။ တိတ္ထိယပက္ကန္တကော ပဋိဇာနာတိ။ တိရစ္ဆာနဂတော ပဋိဇာနာတိ။ မာတုဃာတကော ပဋိဇာနာတိ။ ပိတုဃာတကော ပဋိဇာနာတိ။ အရဟန္တဃာတကော ပဋိဇာနာတိ။ ဘိက္ခုနိဒူသကော ပဋိဇာနာတိ။ သင်္ဃဘေဒကော ပဋိဇာနာတိ။ လောဟိတုပ္ပါဒကော ပဋိဇာနာတိ။ ဥဘတောဗျဉ္ဇနကော ပဋိဇာနာတိ၊ အညဿ ဒာတဗ္ဗာ ပဝါရဏာ။>
    text <ပဝါရဏဟာရကော စေ၊ ဘိက္ခဝေ၊ ဒိန္နာယ ပဝါရဏာယ အန္တရာမဂ္ဂေ ပက္ကမတိ၊ အနာဟဋာ ဟောတိ ပဝါရဏာ။ ပဝါရဏဟာရကော စေ၊ ဘိက္ခဝေ၊ ဒိန္နာယ ပဝါရဏာယ အန္တရာမဂ္ဂေ ဝိဗ္ဘမတိ။ပေ။ ကာလံကရောတိ။ သာမဏေရော ပဋိဇာနာတိ။ သိက္ခံ ပစ္စက္ခါတကော ပဋိဇာနာတိ။ အန္တိမဝတ္ထုံ အဇ္ဈာပန္နကော ပဋိဇာနာတိ။ ဥမ္မတ္တကော ပဋိဇာနာတိ။ ခိတ္တစိတ္တော ပဋိဇာနာတိ။ ဝေဒနာဋ္ဋော ပဋိဇာနာတိ။ အာပတ္တိယာ အဒဿနေ ဥက္ခိတ္တကော ပဋိဇာနာတိ။ အာပတ္တိယာ အပ္ပဋိကမ္မေ ဥက္ခိတ္တကော ပဋိဇာနာတိ။ ပါပိကာယ ဒိဋ္ဌိယာ အပ္ပဋိနိဿဂ္ဂေ ဥက္ခိတ္တကော ပဋိဇာနာတိ။ ပဏ္ဍကော ပဋိဇာနာတိ။ ထေယျသံဝါသကော ပဋိဇာနာတိ။ တိတ္ထိယပက္ကန္တကော ပဋိဇာနာတိ။ တိရစ္ဆာနဂတော ပဋိဇာနာတိ။ မာတုဃာတကော ပဋိဇာနာတိ။ ပိတုဃာတကော ပဋိဇာနာတိ။ အရဟန္တဃာတကော ပဋိဇာနာတိ။ ဘိက္ခုနိဒူသကော ပဋိဇာနာတိ။ သင်္ဃဘေဒကော ပဋိဇာနာတိ။ လောဟိတုပ္ပါဒကော ပဋိဇာနာတိ။ ဥဘတောဗျဉ္ဇနကော ပဋိဇာနာတိ၊ အနာဟဋာ ဟောတိ ပဝါရဏာ။>
    text <ပဝါရဏဟာရကော စေ၊ ဘိက္ခဝေ၊ ဒိန္နာယ ပဝါရဏာယ သင်္ဃပ္ပတ္တော ပက္ကမတိ၊ အာဟဋာ ဟောတိ ပဝါရဏာ။ ပဝါရဏဟာရကော စေ၊ ဘိက္ခဝေ၊ ဒိန္နာယ ပဝါရဏာယ သင်္ဃပ္ပတ္တော ဝိဗ္ဘမတိ။ပေ။ ကာလံကရောတိ။ သာမဏေရော ပဋိဇာနာတိ။ သိက္ခံ ပစ္စက္ခါတကော ပဋိဇာနာတိ။ အန္တိမဝတ္ထုံ အဇ္ဈာပန္နကော ပဋိဇာနာတိ။ ဥမ္မတ္တကော ပဋိဇာနာတိ။ ခိတ္တစိတ္တော ပဋိဇာနာတိ။ ဝေဒနာဋ္ဋော ပဋိဇာနာတိ။ အာပတ္တိယာ အဒဿနေ ဥက္ခိတ္တကော ပဋိဇာနာတိ။ အာပတ္တိယာ အပ္ပဋိကမ္မေ ဥက္ခိတ္တကော ပဋိဇာနာတိ။ ပါပိကာယ ဒိဋ္ဌိယာ အပ္ပဋိနိဿဂ္ဂေ ဥက္ခိတ္တကော ပဋိဇာနာတိ။ ပဏ္ဍကော ပဋိဇာနာတိ။ ထေယျသံဝါသကော ပဋိဇာနာတိ။ တိတ္ထိယပက္ကန္တကော ပဋိဇာနာတိ။ တိရစ္ဆာနဂတော ပဋိဇာနာတိ။ မာတုဃာတကော ပဋိဇာနာတိ။ ပိတုဃာတကော ပဋိဇာနာတိ။ အရဟန္တဃာတကော ပဋိဇာနာတိ။ ဘိက္ခုနိဒူသကော ပဋိဇာနာတိ။ သင်္ဃဘေဒကော ပဋိဇာနာတိ။ လောဟိတုပ္ပါဒကော ပဋိဇာနာတိ။ ဥဘတောဗျဉ္ဇနကော ပဋိဇာနာတိ၊ အာဟဋာ ဟောတိ ပဝါရဏာ။>
    text <ပဝါရဏဟာရကော စေ၊ ဘိက္ခဝေ၊ ဒိန္နာယ ပဝါရဏာယ သင်္ဃပ္ပတ္တော သုတ္တော နာရောစေတိ၊ အာဟဋာ ဟောတိ ပဝါရဏာ။ ပဝါရဏဟာရကဿ အနာပတ္တိ။ ပဝါရဏဟာရကော စေ၊ ဘိက္ခဝေ၊ ဒိန္နာယ ပဝါရဏာယ သင်္ဃပ္ပတ္တော ပမတ္တော နာရောစေတိ။ပေ။ သမာပန္နော နာရောစေတိ၊ အာဟဋာ ဟောတိ ပဝါရဏာ။ ပဝါရဏဟာရကဿ အနာပတ္တိ။>
    text <ပဝါရဏဟာရကော စေ၊ ဘိက္ခဝေ၊ ဒိန္နာယ ပဝါရဏာယ သင်္ဃပ္ပတ္တော သဉ္စိစ္စ နာရောစေတိ၊ အာဟဋာ ဟောတိ ပဝါရဏာ။ ပဝါရဏဟာရကဿ အာပတ္တိ ဒုက္ကဋဿ။ အနုဇာနာမိ၊ ဘိက္ခဝေ၊ တဒဟု ပဝါရဏာယ ပဝါရဏံ ဒေန္တေန ဆန္ဒမ္ပိ ဒာတုံ၊ သန္တိ သင်္ဃဿ ကရဏီယန္တိ။>
    stand <ပဝါရဏာဒာနာနုဇာနနာ နိဋ္ဌိတာ။>
  text <၁၂၃။ ဉာတကာဒိဂ္ဂဟဏကထာ>
    text <၂၁၄>, <တေန ခေါ ပန သမယေန အညတရံ ဘိက္ခုံ တဒဟု ပဝါရဏာယ ဉာတကာ ဂဏှိံသု။ ဘဂဝတော ဧတမတ္ထံ အာရောစေသုံ။ ဣဓ ပန၊ ဘိက္ခဝေ၊ ဘိက္ခုံ တဒဟု ပဝါရဏာယ ဉာတကာ ဂဏှန္တိ။ တေ ဉာတကာ ဘိက္ခူဟိ ဧဝမဿု ဝစနီယာ ဣင်္ဃ၊ တုမှေ အာယသ္မန္တော ဣမံ ဘိက္ခုံ မုဟုတ္တံ မုဉ္စထ၊ ယာဝါယံ ဘိက္ခု ပဝါရေတီတိ။ ဧဝဉ္စေတံ လဘေထ၊ ဣစ္စေတံ ကုသလံ။ နော စေ လဘေထ၊ တေ ဉာတကာ ဘိက္ခူဟိ ဧဝမဿု ဝစနီယာ ဣင်္ဃ၊ တုမှေ အာယသ္မန္တော မုဟုတ္တံ ဧကမန္တံ ဟောထ၊ ယာဝါယံ ဘိက္ခု ပဝါရဏံ ဒေတီတိ။ ဧဝဉ္စေတံ လဘေထ၊ ဣစ္စေတံ ကုသလံ။ နော စေ လဘေထ၊ တေ ဉာတကာ ဘိက္ခူဟိ ဧဝမဿု ဝစနီယာ ဣင်္ဃ၊ တုမှေ အာယသ္မန္တော ဣမံ ဘိက္ခုံ မုဟုတ္တံ နိဿီမံ နေထ၊ ယာဝ သင်္ဃော ပဝါရေတီတိ။ ဧဝဉ္စေတံ လဘေထ၊ ဣစ္စေတံ ကုသလံ။ နော စေ လဘေထ၊ န တွေဝ ဝဂ္ဂေန သင်္ဃေန ပဝါရေတဗ္ဗံ။ ပဝါရေယျ စေ၊ အာပတ္တိ ဒုက္ကဋဿ။>
    text <ဣဓ ပန၊ ဘိက္ခဝေ၊ ဘိက္ခုံ တဒဟု ပဝါရဏာယ ရာဇာနော ဂဏှန္တိ။ပေ။ စောရာ ဂဏှန္တိ။ ဓုတ္တာ ဂဏှန္တိ။ ဘိက္ခုပစ္စတ္ထိကာ ဂဏှန္တိ။ တေ ဘိက္ခုပစ္စတ္ထိကာ ဘိက္ခူဟိ ဧဝမဿု ဝစနီယာ ဣင်္ဃ၊ တုမှေ အာယသ္မန္တော ဣမံ ဘိက္ခုံ မုဟုတ္တံ မုဉ္စထ၊ ယာဝါယံ ဘိက္ခု ပဝါရေတီတိ။ ဧဝဉ္စေတံ လဘေထ၊ ဣစ္စေတံ ကုသလံ။ နော စေ လဘေထ၊ တေ ဘိက္ခုပစ္စတ္ထိကာ ဘိက္ခူဟိ ဧဝမဿု ဝစနီယာ ဣင်္ဃ၊ တုမှေ အာယသ္မန္တော မုဟုတ္တံ ဧကမန္တံ ဟောထ၊ ယာဝါယံ ဘိက္ခု ပဝါရဏံ ဒေတီတိ။ ဧဝဉ္စေတံ လဘေထ၊ ဣစ္စေတံ ကုသလံ။ နော စေ လဘေထ၊ တေ ဘိက္ခုပစ္စတ္ထိကာ ဘိက္ခူဟိ ဧဝမဿု ဝစနီယာ ဣင်္ဃ၊ တုမှေ အာယသ္မန္တော ဣမံ ဘိက္ခုံ မုဟုတ္တံ နိဿီမံ နေထ၊ ယာဝ သင်္ဃော ပဝါရေတီတိ။ ဧဝဉ္စေတံ လဘေထ၊ ဣစ္စေတံ ကုသလံ။ နော စေ လဘေထ၊ န တွေဝ ဝဂ္ဂေန သင်္ဃေန ပဝါရေတဗ္ဗံ။ ပဝါရေယျ စေ၊ အာပတ္တိ ဒုက္ကဋဿာတိ။>
    stand <ဉာတကာဒိဂ္ဂဟဏကထာ နိဋ္ဌိတာ။>
  text <၁၂၄။ သင်္ဃပဝါရဏာဒိပ္ပဘေဒာ>
    text <၂၁၅>, <တေန ခေါ ပန သမယေန အညတရသ္မိံ အာဝါသေ တဒဟု ပဝါရဏာယ ပဉ္စ ဘိက္ခူ ဝိဟရန္တိ။ အထ ခေါ တေသံ ဘိက္ခူနံ ဧတဒဟောသိ ဘဂဝတာ ပညတ္တံ သင်္ဃေန ပဝါရေတဗ္ဗန္တိ။ မယဉ္စမှာ ပဉ္စ ဇနာ။ ကထံ နု ခေါ အမှေဟိ ပဝါရေတဗ္ဗန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပဉ္စန္နံ သင်္ဃေ ပဝါရေတုန္တိ။>
    text <၂၁၆>, <တေန ခေါ ပန သမယေန အညတရသ္မိံ အာဝါသေ တဒဟု ပဝါရဏာယ စတ္တာရော ဘိက္ခူ ဝိဟရန္တိ။ အထ ခေါ တေသံ ဘိက္ခူနံ ဧတဒဟောသိ ဘဂဝတာ အနုညာတံ ပဉ္စန္နံ သင်္ဃေ ပဝါရေတုန္တိ။ မယဉ္စမှာ စတ္တာရော ဇနာ။ ကထံ နု ခေါ အမှေဟိ ပဝါရေတဗ္ဗန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ စတုန္နံ အညမညံ ပဝါရေတုံ။ ဧဝဉ္စ ပန၊ ဘိက္ခဝေ၊ ပဝါရေတဗ္ဗံ။ ဗျတ္တေန ဘိက္ခုနာ ပဋိဗလေန တေ ဘိက္ခူ ဉာပေတဗ္ဗာ>
    text <သုဏန္တု မေ အာယသ္မန္တော။ အဇ္ဇ ပဝါရဏာ။ ယဒာယသ္မန္တာနံ ပတ္တကလ္လံ၊ မယံ အညမညံ ပဝါရေယျာမာတိ။>
    text <ထေရေန ဘိက္ခုနာ ဧကံသံ ဥတ္တရာသင်္ဂံ ကရိတွာ ဥက္ကုဋိကံ နိသီဒိတွာ အဉ္ဇလိံ ပဂ္ဂဟေတွာ တေ ဘိက္ခူ ဧဝမဿု ဝစနီယာ အဟံ၊ အာဝုသော၊ အာယသ္မန္တေ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒန္တု မံ အာယသ္မန္တော အနုကမ္ပံ ဥပါဒာယ။ ပဿန္တော ပဋိကရိဿာမိ။ ဒုတိယမ္ပိ။ပေ။ တတိယမ္ပိ အဟံ၊ အာဝုသော၊ အာယသ္မန္တေ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒန္တု မံ အာယသ္မန္တော အနုကမ္ပံ ဥပါဒာယ။ ပဿန္တော ပဋိကရိဿာမီတိ။>
    text <နဝကေန ဘိက္ခုနာ ဧကံသံ ဥတ္တရာသင်္ဂံ ကရိတွာ ဥက္ကုဋိကံ နိသီဒိတွာ အဉ္ဇလိံ ပဂ္ဂဟေတွာ တေ ဘိက္ခူ ဧဝမဿု ဝစနီယာ အဟံ၊ ဘန္တေ၊ အာယသ္မန္တေ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒန္တု မံ အာယသ္မန္တော အနုကမ္ပံ ဥပါဒာယ။ ပဿန္တော ပဋိကရိဿာမိ။ ဒုတိယမ္ပိ။ပေ။ တတိယမ္ပိ အဟံ၊ ဘန္တေ၊ အာယသ္မန္တေ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒန္တု မံ အာယသ္မန္တော အနုကမ္ပံ ဥပါဒာယ။ ပဿန္တော ပဋိကရိဿာမီတိ။>
    text <တေန ခေါ ပန သမယေန အညတရသ္မိံ အာဝါသေ တဒဟု ပဝါရဏာယ တယော ဘိက္ခူ ဝိဟရန္တိ။ အထ ခေါ တေသံ ဘိက္ခူနံ ဧတဒဟောသိ ဘဂဝတာ အနုညာတံ ပဉ္စန္နံ သင်္ဃေ ပဝါရေတုံ၊ စတုန္နံ အညမညံ ပဝါရေတုံ။ မယဉ္စမှာ တယော ဇနာ။ ကထံ နု ခေါ အမှေဟိ ပဝါရေတဗ္ဗန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ တိဏ္ဏံ အညမညံ ပဝါရေတုံ။ ဧဝဉ္စ ပန၊ ဘိက္ခဝေ၊ ပဝါရေတဗ္ဗံ။ ဗျတ္တေန ဘိက္ခုနာ ပဋိဗလေန တေ ဘိက္ခူ ဉာပေတဗ္ဗာ>
    text <သုဏန္တု မေ အာယသ္မန္တာ။ အဇ္ဇ ပဝါရဏာ။ ယဒာယသ္မန္တာနံ ပတ္တကလ္လံ၊ မယံ အညမညံ ပဝါရေယျာမာတိ။>
    text <ထေရေန ဘိက္ခုနာ ဧကံသံ ဥတ္တရာသင်္ဂံ ကရိတွာ ဥက္ကုဋိကံ နိသီဒိတွာ အဉ္ဇလိံ ပဂ္ဂဟေတွာ တေ ဘိက္ခူ ဧဝမဿု ဝစနီယာ အဟံ၊ အာဝုသော၊ အာယသ္မန္တေ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒန္တု မံ အာယသ္မန္တာ အနုကမ္ပံ ဥပါဒာယ။ ပဿန္တော ပဋိကရိဿာမိ။ ဒုတိယမ္ပိ။ပေ။ တတိယမ္ပိ အဟံ၊ အာဝုသော၊ အာယသ္မန္တေ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒန္တု မံ အာယသ္မန္တာ အနုကမ္ပံ ဥပါဒာယ။ ပဿန္တော ပဋိကရိဿာမီတိ။>
    text <နဝကေန ဘိက္ခုနာ ဧကံသံ ဥတ္တရာသင်္ဂံ ကရိတွာ ဥက္ကုဋိကံ နိသီဒိတွာ အဉ္ဇလိံ ပဂ္ဂဟေတွာ တေ ဘိက္ခူ ဧဝမဿု ဝစနီယာ အဟံ၊ ဘန္တေ၊ အာယသ္မန္တေ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒန္တု မံ အာယသ္မန္တာ အနုကမ္ပံ ဥပါဒာယ။ ပဿန္တော ပဋိကရိဿာမိ။ ဒုတိယမ္ပိ။ပေ။ တတိယမ္ပိ အဟံ၊ ဘန္တေ၊ အာယသ္မန္တေ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒန္တု မံ အာယသ္မန္တာ အနုကမ္ပံ ဥပါဒာယ။ ပဿန္တော ပဋိကရိဿာမီတိ။>
    text <၂၁၇>, <တေန ခေါ ပန သမယေန အညတရသ္မိံ အာဝါသေ တဒဟု ပဝါရဏာယ ဒွေ ဘိက္ခူ ဝိဟရန္တိ။ အထ ခေါ တေသံ ဘိက္ခူနံ ဧတဒဟောသိ ဘဂဝတာ အနုညာတံ ပဉ္စန္နံ သင်္ဃေ ပဝါရေတုံ၊ စတုန္နံ အညမညံ ပဝါရေတုံ၊ တိဏ္ဏံ အညမညံ ပဝါရေတုံ။ မယဉ္စမှာ ဒွေ ဇနာ။ ကထံ နု ခေါ အမှေဟိ ပဝါရေတဗ္ဗန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဒွိန္နံ အညမညံ ပဝါရေတုံ။ ဧဝဉ္စ ပန၊ ဘိက္ခဝေ၊ ပဝါရေတဗ္ဗံ။ ထေရေန ဘိက္ခုနာ ဧကံသံ ဥတ္တရာသင်္ဂံ ကရိတွာ ဥက္ကုဋိကံ နိသီဒိတွာ အဉ္ဇလိံ ပဂ္ဂဟေတွာ နဝေါ ဘိက္ခု ဧဝမဿ ဝစနီယော အဟံ၊ အာဝုသော၊ အာယသ္မန္တံ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒတု မံ အာယသ္မာ အနုကမ္ပံ ဥပါဒာယ။ ပဿန္တော ပဋိကရိဿာမိ။ ဒုတိယမ္ပိ။ပေ။ တတိယမ္ပိ အဟံ၊ အာဝုသော၊ အာယသ္မန္တံ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒတု မံ အာယသ္မာ အနုကမ္ပံ ဥပါဒာယ။ ပဿန္တော ပဋိကရိဿာမီတိ။>
    text <နဝကေန ဘိက္ခုနာ ဧကံသံ ဥတ္တရာသင်္ဂံ ကရိတွာ ဥက္ကုဋိကံ နိသီဒိတွာ အဉ္ဇလိံ ပဂ္ဂဟေတွာ ထေရော ဘိက္ခု ဧဝမဿ ဝစနီယော အဟံ၊ ဘန္တေ၊ အာယသ္မန္တံ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒတု မံ အာယသ္မာ အနုကမ္ပံ ဥပါဒာယ။ ပဿန္တော ပဋိကရိဿာမိ။ ဒုတိယမ္ပိ။ပေ။ တတိယမ္ပိ အဟံ၊ ဘန္တေ၊ အာယသ္မန္တံ ပဝါရေမိ ဒိဋ္ဌေန ဝါ သုတေန ဝါ ပရိသင်္ကာယ ဝါ။ ဝဒတု မံ အာယသ္မာ အနုကမ္ပံ ဥပါဒာယ။ ပဿန္တော ပဋိကရိဿာမီတိ။>
    text <၂၁၈>, <တေန ခေါ ပန သမယေန အညတရသ္မိံ အာဝါသေ တဒဟု ပဝါရဏာယ ဧကော ဘိက္ခု ဝိဟရတိ။ အထ ခေါ တဿ ဘိက္ခုနော ဧတဒဟောသိ ဘဂဝတာ အနုညာတံ ပဉ္စန္နံ သင်္ဃေ ပဝါရေတုံ၊ စတုန္နံ အညမညံ ပဝါရေတုံ၊ တိဏ္ဏံ အညမညံ ပဝါရေတုံ၊ ဒွိန္နံ အညမညံ ပဝါရေတုံ။ အဟဉ္စမှိ ဧကကော။ ကထံ နု ခေါ မယာ ပဝါရေတဗ္ဗန္တိ။ ဘဂဝတော ဧတမတ္ထံ အာရောစေသုံ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ ဧကော ဘိက္ခု ဝိဟရတိ။ တေန၊ ဘိက္ခဝေ၊ ဘိက္ခုနာ ယတ္ထ ဘိက္ခူ ပဋိက္ကမန္တိ ဥပဋ္ဌာနသာလာယ ဝါ မဏ္ဍပေ ဝါ ရုက္ခမူလေ ဝါ၊ သော ဒေသော သမ္မဇ္ဇိတွာ ပါနီယံ ပရိဘောဇနီယံ ဥပဋ္ဌာပေတွာ အာသနံ ပညပေတွာ ပဒီပံ ကတွာ နိသီဒိတဗ္ဗံ။ သစေ အညေ ဘိက္ခူ အာဂစ္ဆန္တိ၊ တေဟိ သဒ္ဓိံ ပဝါရေတဗ္ဗံ၊ နော စေ အာဂစ္ဆန္တိ၊ အဇ္ဇ မေ ပဝါရဏာတိ အဓိဋ္ဌာတဗ္ဗံ။ နော စေ အဓိဋ္ဌေယျ၊ အာပတ္တိ ဒုက္ကဋဿ။>
    stand <တတြ၊ ဘိက္ခဝေ၊ ယတ္ထ ပဉ္စ ဘိက္ခူ ဝိဟရန္တိ၊ န ဧကဿ ပဝါရဏံ အာဟရိတွာ>
    text <စတူဟိ သင်္ဃေ ပဝါရေတဗ္ဗံ။ ပဝါရေယျုံ စေ၊ အာပတ္တိ ဒုက္ကဋဿ။ တတြ၊ ဘိက္ခဝေ၊ ယတ္ထ စတ္တာရော ဘိက္ခူ ဝိဟရန္တိ၊ န ဧကဿ ပဝါရဏံ အာဟရိတွာ တီဟိ အညမညံ ပဝါရေတဗ္ဗံ။ ပဝါရေယျုံ စေ၊ အာပတ္တိ ဒုက္ကဋဿ။ တတြ၊ ဘိက္ခဝေ၊ ယတ္ထ တယော ဘိက္ခူ ဝိဟရန္တိ၊ န ဧကဿ ပဝါရဏံ အာဟရိတွာ ဒွီဟိ အညမညံ ပဝါရေတဗ္ဗံ။ ပဝါရေယျုံ စေ၊ အာပတ္တိ ဒုက္ကဋဿ။ တတြ၊ ဘိက္ခဝေ၊ ယတ္ထ ဒွေ ဘိက္ခူ ဝိဟရန္တိ၊ န ဧကဿ ပဝါရဏံ အာဟရိတွာ ဧကေန အဓိဋ္ဌာတဗ္ဗံ။ အဓိဋ္ဌေယျ စေ၊ အာပတ္တိ ဒုက္ကဋဿာတိ။>
    stand <သင်္ဃပဝါရဏာဒိပ္ပဘေဒာ နိဋ္ဌိတာ။>
  text <၁၂၅။ အာပတ္တိပဋိကမ္မဝိဓိ>
    text <၂၁၉>, <တေန ခေါ ပန သမယေန အညတရော ဘိက္ခု တဒဟု ပဝါရဏာယ အာပတ္တိံ အာပန္နော ဟောတိ။ အထ ခေါ တဿ ဘိက္ခုနော ဧတဒဟောသိ ဘဂဝတာ ပညတ္တံ န သာပတ္တိကေန ပဝါရေတဗ္ဗန္တိ။ အဟဉ္စမှိ အာပတ္တိံ အာပန္နော။ ကထံ နု ခေါ မယာ ပဋိပဇ္ဇိတဗ္ဗန္တိ။ ဘဂဝတော ဧတမတ္ထံ အာရောစေသုံ။>
    text <ဣဓ ပန၊ ဘိက္ခဝေ၊ ဘိက္ခု တဒဟု ပဝါရဏာယ အာပတ္တိံ အာပန္နော ဟောတိ။ တေန၊ ဘိက္ခဝေ၊ ဘိက္ခုနာ ဧကံ ဘိက္ခုံ ဥပသင်္ကမိတွာ ဧကံသံ ဥတ္တရာသင်္ဂံ ကရိတွာ ဥက္ကုဋိကံ နိသီဒိတွာ အဉ္ဇလိံ ပဂ္ဂဟေတွာ ဧဝမဿ ဝစနီယော အဟံ၊ အာဝုသော၊ ဣတ္ထန္နာမံ အာပတ္တိံ အာပန္နော၊ တံ ပဋိဒေသေမီတိ။ တေန ဝတ္တဗ္ဗော ပဿသီတိ။ အာမ ပဿာမီတိ။ အာယတိံ သံဝရေယျာသီတိ။>
    text <ဣဓ ပန၊ ဘိက္ခဝေ၊ ဘိက္ခု တဒဟု ပဝါရဏာယ အာပတ္တိယာ ဝေမတိကော ဟောတိ။ တေန၊ ဘိက္ခဝေ၊ ဘိက္ခုနာ ဧကံ ဘိက္ခုံ ဥပသင်္ကမိတွာ ဧကံသံ ဥတ္တရာသင်္ဂံ ကရိတွာ ဥက္ကုဋိကံ နိသီဒိတွာ အဉ္ဇလိံ ပဂ္ဂဟေတွာ ဧဝမဿ ဝစနီယော အဟံ၊ အာဝုသော၊ ဣတ္ထန္နာမာယ အာပတ္တိယာ ဝေမတိကော၊ ယဒာ နိဗ္ဗေမတိကော ဘဝိဿာမိ တဒာ တံ အာပတ္တိံ ပဋိကရိဿာမီတိ ဝတွာ ပဝါရေတဗ္ဗံ၊ န တွေဝ တပ္ပစ္စယာ ပဝါရဏာယ အန္တရာယော ကာတဗ္ဗောတိ။>
    stand <အာပတ္တိပဋိကမ္မဝိဓိ နိဋ္ဌိတာ။>
  text <၁၂၆။ အာပတ္တိအာဝိကရဏဝိဓိ>
    text <၂၂၀>, <တေန ခေါ ပန သမယေန အညတရော ဘိက္ခု ပဝါရယမာနော အာပတ္တိံ သရတိ။ အထ ခေါ တဿ ဘိက္ခုနော ဧတဒဟောသိ ဘဂဝတာ ပညတ္တံ န သာပတ္တိကေန ပဝါရေတဗ္ဗန္တိ။ အဟဉ္စမှိ အာပတ္တိံ အာပန္နော။ ကထံ နု ခေါ မယာ ပဋိပဇ္ဇိတဗ္ဗန္တိ။ ဘဂဝတော ဧတမတ္ထံ အာရောစေသုံ။>
    text <ဣဓ ပန၊ ဘိက္ခဝေ၊ ဘိက္ခု ပဝါရယမာနော အာပတ္တိံ သရတိ။ တေန၊ ဘိက္ခဝေ၊ ဘိက္ခုနာ သာမန္တော ဘိက္ခု ဧဝမဿ ဝစနီယော အဟံ၊ အာဝုသော၊ ဣတ္ထန္နာမံ အာပတ္တိံ အာပန္နော။ ဣတော ဝုဋ္ဌဟိတွာ တံ အာပတ္တိံ ပဋိကရိဿာမီတိ ဝတွာ ပဝါရေတဗ္ဗံ၊ န တွေဝ တပ္ပစ္စယာ ပဝါရဏာယ အန္တရာယော ကာတဗ္ဗော။>
    stand <ဣဓ ပန၊ ဘိက္ခဝေ၊ ဘိက္ခု ပဝါရယမာနော အာပတ္တိယာ ဝေမတိကော ဟောတိ။ တေန၊ ဘိက္ခဝေ၊>
    text <ဘိက္ခုနာ သာမန္တော ဘိက္ခု ဧဝမဿ ဝစနီယော အဟံ၊ အာဝုသော၊ ဣတ္ထန္နာမာယ အာပတ္တိယာ ဝေမတိကော၊ ယဒာ နိဗ္ဗေမတိကော ဘဝိဿာမိ တဒာ တံ အာပတ္တိံ ပဋိကရိဿာမီတိ ဝတွာ ပဝါရေတဗ္ဗံ၊ န တွေဝ တပ္ပစ္စယာ ပဝါရဏာယ အန္တရာယော ကာတဗ္ဗောတိ။>
    stand <အာပတ္တိ အာဝိကရဏဝိဓိ နိဋ္ဌိတာ။>
  text <၁၂၇။ သဘာဂါပတ္တိပဋိကမ္မဝိဓိ>
    text <၂၂၁>, <တေန ခေါ ပန သမယေန အညတရသ္မိံ အာဝါသေ တဒဟု ပဝါရဏာယ သဗ္ဗော သင်္ဃော သဘာဂံ အာပတ္တိံ အာပန္နော ဟောတိ။ အထ ခေါ တေသံ ဘိက္ခူနံ ဧတဒဟောသိ ဘဂဝတာ ပညတ္တံ န သဘာဂါ အာပတ္တိ ဒေသေတဗ္ဗာ၊ န သဘာဂါ အာပတ္တိ ပဋိဂ္ဂဟေတဗ္ဗာတိ။ အယဉ္စ သဗ္ဗော သင်္ဃော သဘာဂံ အာပတ္တိံ အာပန္နော။ ကထံ နု ခေါ အမှေဟိ ပဋိပဇ္ဇိတဗ္ဗန္တိ။ ဘဂဝတော ဧတမတ္ထံ အာရောစေသုံ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သဗ္ဗော သင်္ဃော သဘာဂံ အာပတ္တိံ အာပန္နော ဟောတိ။ တေဟိ၊ ဘိက္ခဝေ၊ ဘိက္ခူဟိ ဧကော ဘိက္ခု သာမန္တာ အာဝါသာ သဇ္ဇုကံ ပါဟေတဗ္ဗော ဂစ္ဆာဝုသော၊ တံ အာပတ္တိံ ပဋိကရိတွာ အာဂစ္ဆ၊ မယံ တေ သန္တိကေ တံ အာပတ္တိံ ပဋိကရိဿာမာတိ။ ဧဝဉ္စေတံ လဘေထ၊ ဣစ္စေတံ ကုသလံ။ နော စေ လဘေထ၊ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <သုဏာတု မေ၊ ဘန္တေ၊ သင်္ဃော။ အယံ သဗ္ဗော သင်္ဃော သဘာဂံ အာပတ္တိံ အာပန္နော။ ယဒာ အညံ ဘိက္ခုံ သုဒ္ဓံ အနာပတ္တိကံ ပဿိဿတိ တဒာ တဿ သန္တိကေ တံ အာပတ္တိံ ပဋိကရိဿတီတိ ဝတွာ ပဝါရေတဗ္ဗံ၊ န တွေဝ တပ္ပစ္စယာ ပဝါရဏာယ အန္တရာယော ကာတဗ္ဗော။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သဗ္ဗော သင်္ဃော သဘာဂါယ အာပတ္တိယာ ဝေမတိကော ဟောတိ။ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <သုဏာတု မေ၊ ဘန္တေ၊ သင်္ဃော။ အယံ သဗ္ဗော သင်္ဃော သဘာဂါယ အာပတ္တိယာ ဝေမတိကော။ ယဒာ နိဗ္ဗေမတိကော ဘဝိဿတိ တဒာ တံ အာပတ္တိံ ပဋိကရိဿတီတိ ဝတွာ၊ ပဝါရေတဗ္ဗံ၊ န တွေဝ တပ္ပစ္စယာ ပဝါရဏာယ အန္တရာယော ကာတဗ္ဗောတိ။>
    stand <သဘာဂါပတ္တိပဋိကမ္မဝိဓိ နိဋ္ဌိတာ။>
    stand <ပဌမဘာဏဝါရော နိဋ္ဌိတော။>
  text <၁၂၈။ အနာပတ္တိပန္နရသကံ>
    text <၂၂၂>, <တေန ခေါ ပန သမယေန အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတိံသု၊ ပဉ္စ ဝါ အတိရေကာ ဝါ။ တေ န ဇာနိံသု အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေသုံ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆိံသု ဗဟုတရာ။ ဘဂဝတော ဧတမတ္ထံ အာရောစေသုံ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေန္တိ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ။ တေဟိ၊ ဘိက္ခဝေ၊ ဘိက္ခူဟိ ပုန ပဝါရေတဗ္ဗံ။ ပဝါရိတာနံ အနာပတ္တိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေန္တိ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆန္တိ သမသမာ။ ပဝါရိတာ သုပ္ပဝါရိတာ၊ အဝသေသေဟိ ပဝါရေတဗ္ဗံ။ ပဝါရိတာနံ အနာပတ္တိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေန္တိ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆန္တိ ထောကတရာ။ ပဝါရိတာ သုပ္ပဝါရိတာ၊ အဝသေသေဟိ ပဝါရေတဗ္ဗံ။ ပဝါရိတာနံ အနာပတ္တိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေန္တိ။ တေဟိ ပဝါရိတမတ္တေ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ။ တေဟိ၊ ဘိက္ခဝေ၊ ဘိက္ခူဟိ ပုန ပဝါရေတဗ္ဗံ။ ပဝါရိတာနံ အနာပတ္တိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေန္တိ။ တေဟိ ပဝါရိတမတ္တေ အထညေ အာဝါသိကာ ဘိက္ခူ အာဂစ္ဆန္တိ သမသမာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အနာပတ္တိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေန္တိ။ တေဟိ ပဝါရိတမတ္တေ အထညေ အာဝါသိကာ ဘိက္ခူ အာဂစ္ဆန္တိ ထောကတရာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အနာပတ္တိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေန္တိ။ တေဟိ ပဝါရိတမတ္တေ၊ အဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ။ တေဟိ၊ ဘိက္ခဝေ၊ ဘိက္ခူဟိ ပုန ပဝါရေတဗ္ဗံ။ ပဝါရိတာနံ အနာပတ္တိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေန္တိ။ တေဟိ ပဝါရိတမတ္တေ၊ အဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ သမသမာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အနာပတ္တိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေန္တိ။ တေဟိ ပဝါရိတမတ္တေ၊ အဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ ထောကတရာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အနာပတ္တိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေန္တိ။ တေဟိ ပဝါရိတမတ္တေ၊ ဧကစ္စာယ ဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ။ တေဟိ၊ ဘိက္ခဝေ၊ ဘိက္ခူဟိ ပုန ပဝါရေတဗ္ဗံ။ ပဝါရိတာနံ အနာပတ္တိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေန္တိ။ တေဟိ ပဝါရိတမတ္တေ၊ ဧကစ္စာယ ဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ သမသမာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အနာပတ္တိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေန္တိ။ တေဟိ ပဝါရိတမတ္တေ၊ ဧကစ္စာယ ဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ ထောကတရာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အနာပတ္တိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေန္တိ။ တေဟိ ပဝါရိတမတ္တေ၊ သဗ္ဗာယ ဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ။ တေဟိ၊ ဘိက္ခဝေ၊ ဘိက္ခူဟိ ပုန ပဝါရေတဗ္ဗံ။ ပဝါရိတာနံ အနာပတ္တိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေန္တိ။ တေဟိ ပဝါရိတမတ္တေ၊ သဗ္ဗာယ ဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ သမသမာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အနာပတ္တိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ သမဂ္ဂသညိနော ပဝါရေန္တိ။ တေဟိ ပဝါရိတမတ္တေ၊ သဗ္ဗာယ ဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ ထောကတရာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အနာပတ္တိ။>
    stand <အနာပတ္တိပန္နရသကံ နိဋ္ဌိတံ။>
  text <၁၂၉။ ဝဂ္ဂါဝဂ္ဂသညီပန္နရသကံ>
    text <၂၂၃>, <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ ဝဂ္ဂသညိနော ပဝါရေန္တိ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ။ တေဟိ၊ ဘိက္ခဝေ၊ ဘိက္ခူဟိ ပုန ပဝါရေတဗ္ဗံ။ ပဝါရိတာနံ အာပတ္တိ ဒုက္ကဋဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ ဝဂ္ဂသညိနော ပဝါရေန္တိ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆန္တိ သမသမာ။ ပဝါရိတာ သုပ္ပဝါရိတာ၊ အဝသေသေဟိ ပဝါရေတဗ္ဗံ။ ပဝါရိတာနံ အာပတ္တိ ဒုက္ကဋဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ ဝဂ္ဂသညိနော ပဝါရေန္တိ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆန္တိ ထောကတရာ။ ပဝါရိတာ သုပ္ပဝါရိတာ၊ အဝသေသေဟိ ပဝါရေတဗ္ဗံ။ ပဝါရိတာနံ အာပတ္တိ ဒုက္ကဋဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ဓမ္မသညိနော ဝိနယသညိနော ဝဂ္ဂါ ဝဂ္ဂသညိနော ပဝါရေန္တိ။ တေဟိ ပဝါရိတမတ္တေ၊။ပေ။ အဝုဋ္ဌိတာယ ပရိသာယ။ပေ။ ဧကစ္စာယ ဝုဋ္ဌိတာယ ပရိသာယ။ပေ။ သဗ္ဗာယ ဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ။ပေ။ သမသမာ။ပေ။ ထောကတရာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အာပတ္တိ ဒုက္ကဋဿ။>
    stand <ဝဂ္ဂါဝဂ္ဂသညီပန္နရသကံ နိဋ္ဌိတံ။>
  text <၁၃၀။ ဝေမတိကပန္နရသကံ>
    text <၂၂၄>, <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ကပ္ပတိ နု ခေါ အမှာကံ ပဝါရေတုံ၊ န နု ခေါ ကပ္ပတီတိ ဝေမတိကာ ပဝါရေန္တိ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ။ တေဟိ၊ ဘိက္ခဝေ၊ ဘိက္ခူဟိ ပုန ပဝါရေတဗ္ဗံ။ ပဝါရိတာနံ အာပတ္တိ ဒုက္ကဋဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ကပ္ပတိ နု ခေါ အမှာကံ ပဝါရေတုံ၊ န နု ခေါ ကပ္ပတီတိ ဝေမတိကာ ပဝါရေန္တိ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆန္တိ သမသမာ။ ပဝါရိတာ သုပ္ပဝါရိတာ၊ အဝသေသေဟိ ပဝါရေတဗ္ဗံ။ ပဝါရိတာနံ အာပတ္တိ ဒုက္ကဋဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ကပ္ပတိ နု ခေါ အမှာကံ ပဝါရေတုံ၊ န နု ခေါ ကပ္ပတီတိ ဝေမတိကာ ပဝါရေန္တိ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆန္တိ ထောကတရာ။ ပဝါရိတာ သုပ္ပဝါရိတာ၊ အဝသေသေဟိ ပဝါရေတဗ္ဗံ။ ပဝါရိတာနံ အာပတ္တိ ဒုက္ကဋဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ကပ္ပတိ နု ခေါ အမှာကံ ပဝါရေတုံ၊ န နု ခေါ ကပ္ပတီတိ ဝေမတိကာ ပဝါရေန္တိ။ တေဟိ ပဝါရိတမတ္တေ။ပေ။ အဝုဋ္ဌိတာယ ပရိသာယ။ပေ။ ဧကစ္စာယ ဝုဋ္ဌိတာယ ပရိသာယ။ပေ။ သဗ္ဗာယ ဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ။ပေ။ သမသမာ။ပေ။ ထောကတရာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အာပတ္တိ ဒုက္ကဋဿ။>
    stand <ဝေမတိကပန္နရသကံ နိဋ္ဌိတံ။>
  text <၁၃၁။ ကုက္ကုစ္စပကတပန္နရသကံ>
    text <၂၂၅>, <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ကပ္ပတေဝ အမှာကံ ပဝါရေတုံ၊ နာမှာကံ န ကပ္ပတီတိ ကုက္ကုစ္စပကတာ ပဝါရေန္တိ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ။ တေဟိ၊ ဘိက္ခဝေ၊ ဘိက္ခူဟိ ပုန ပဝါရေတဗ္ဗံ။ ပဝါရိတာနံ အာပတ္တိ ဒုက္ကဋဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ကပ္ပတေဝ အမှာကံ ပဝါရေတုံ၊ နာမှာကံ န ကပ္ပတီတိ ကုက္ကုစ္စပကတာ ပဝါရေန္တိ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆန္တိ သမသမာ။ ပဝါရိတာ သုပ္ပဝါရိတာ၊ အဝသေသေဟိ ပဝါရေတဗ္ဗံ။ ပဝါရိတာနံ အာပတ္တိ ဒုက္ကဋဿ။>
    text <ဣဓ ပန၊ ဘိက္ခဝေ၊ အညရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ကပ္ပတေဝ အမှာကံ ပဝါရေတုံ၊ နာမှာကံ န ကပ္ပတီတိ ကုက္ကုစ္စပကတာ ပဝါရေန္တိ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆန္တိ ထောကတရာ။ ပဝါရိတာ သုပ္ပဝါရိတာ၊ အဝသေသေဟိ ပဝါရေတဗ္ဗံ။ ပဝါရိတာနံ အာပတ္တိ ဒုက္ကဋဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ ကပ္ပတေဝ အမှာကံ ပဝါရေတုံ၊ နာမှာကံ န ကပ္ပတီတိ ကုက္ကုစ္စပကတာ ပဝါရေန္တိ။ တေဟိ ပဝါရိတမတ္တေ၊။ပေ။ အဝုဋ္ဌိတာယ ပရိသာယ။ပေ။ ဧကစ္စာယ ဝုဋ္ဌိတာယ ပရိသာယ။ပေ။ သဗ္ဗာယ ဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ။ပေ။ သမသမာ။ပေ။ ထောကတရာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အာပတ္တိ ဒုက္ကဋဿ။>
    stand <ကုက္ကုစ္စပကတပန္နရသကံ နိဋ္ဌိတံ။>
  text <၁၃၂။ ဘေဒပုရေက္ခါရပန္နရသကံ>
    text <၂၂၆>, <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ။ တေဟိ၊ ဘိက္ခဝေ၊ ဘိက္ခူဟိ ပုန ပဝါရေတဗ္ဗံ။ ပဝါရိတာနံ အာပတ္တိ ထုလ္လစ္စယဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆန္တိ သမသမာ။ ပဝါရိတာ သုပ္ပဝါရိတာ၊ အဝသေသေဟိ ပဝါရေတဗ္ဗံ။ ပဝါရိတာနံ အာပတ္တိ ထုလ္လစ္စယဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ တေဟိ ပဝါရိယမာနေ အထညေ အာဝါသိကာ ဘိက္ခူ အာဂစ္ဆန္တိ ထောကတရာ။ ပဝါရိတာ သုပ္ပဝါရိတာ၊ အဝသေသေဟိ ပဝါရေတဗ္ဗံ။ ပဝါရိတာနံ အာပတ္တိ ထုလ္လစ္စယဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ တေဟိ ပဝါရိတမတ္တေ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ၊ တေဟိ ဘိက္ခဝေ ဘိက္ခူဟိ ပုန ပဝါရေတဗ္ဗံ၊ ပဝါရိတာနံ အာပတ္တိ ထုလ္လစ္စယဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ တေဟိ ပဝါရိတမတ္တေ အထညေ အာဝါသိကာ ဘိက္ခူ အာဂစ္ဆန္တိ သမသမာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အာပတ္တိ ထုလ္လစ္စယဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ တေဟိ ပဝါရိတမတ္တေ အထညေ အာဝါသိကာ ဘိက္ခူ အာဂစ္ဆန္တိ ထောကတရာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အာပတ္တိ ထုလ္လစ္စယဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ တေဟိ ပဝါရိတမတ္တေ၊ အဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ။ တေဟိ၊ ဘိက္ခဝေ၊ ဘိက္ခူဟိ ပုန ပဝါရေတဗ္ဗံ။ ပဝါရိတာနံ အာပတ္တိ ထုလ္လစ္စယဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ တေဟိ ပဝါရိတမတ္တေ၊ အဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ သမသမာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အာပတ္တိ ထုလ္လစ္စယဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ တေဟိ ပဝါရိတမတ္တေ၊ အဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ ထောကတရာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အာပတ္တိ ထုလ္လစ္စယဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ တေဟိ ပဝါရိတမတ္တေ၊ ဧကစ္စာယ ဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ။ တေဟိ၊ ဘိက္ခဝေ၊ ဘိက္ခူဟိ ပုန ပဝါရေတဗ္ဗံ။ ပဝါရိတာနံ အာပတ္တိ ထုလ္လစ္စယဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ တေဟိ ပဝါရိတမတ္တေ၊ ဧကစ္စာယ ဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ သမသမာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အာပတ္တိ ထုလ္လစ္စယဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ တေဟိ ပဝါရိတမတ္တေ၊ ဧကစ္စာယ ဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ ထောကတရာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အာပတ္တိ ထုလ္လစ္စယဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ တေဟိ ပဝါရိတမတ္တေ၊ သဗ္ဗာယ ဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ ဗဟုတရာ။ တေဟိ၊ ဘိက္ခဝေ၊ ဘိက္ခူဟိ ပုန ပဝါရေတဗ္ဗံ။ ပဝါရိတာနံ အာပတ္တိ ထုလ္လစ္စယဿ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ တေဟိ ပဝါရိတမတ္တေ၊ သဗ္ဗာယ ဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ သမသမာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အာပတ္တိ ထုလ္လစ္စယဿ။>
    stand <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ>
    text <ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ ဇာနန္တိ အတ္ထညေ အာဝါသိကာ ဘိက္ခူ အနာဂတာတိ။ တေ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ တေဟိ ပဝါရိတမတ္တေ၊ သဗ္ဗာယ ဝုဋ္ဌိတာယ ပရိသာယ၊ အထညေ အာဝါသိကာ ဘိက္ခူ အာဂစ္ဆန္တိ ထောကတရာ။ ပဝါရိတာ သုပ္ပဝါရိတာ၊ တေသံ သန္တိကေ ပဝါရေတဗ္ဗံ။ ပဝါရိတာနံ အာပတ္တိ ထုလ္လစ္စယဿ။>
    stand <ဘေဒပုရေက္ခါရပန္နရသကံ နိဋ္ဌိတံ။>
    stand <ပဉ္စဝီသတ္တိကာ နိဋ္ဌိတာ။>
  text <၁၃၃။ သီမောတ္တန္တိကပေယျာလံ>
    text <၂၂၇>, <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ သမ္ဗဟုလာ အာဝါသိကာ ဘိက္ခူ သန္နိပတန္တိ၊ ပဉ္စ ဝါ အတိရေကာ ဝါ။ တေ န ဇာနန္တိ အညေ အာဝါသိကာ ဘိက္ခူ အန္တောသီမံ ဩက္ကမန္တီတိ။ပေ။ တေ န ဇာနန္တိ အညေ အာဝါသိကာ ဘိက္ခူ အန္တောသီမံ ဩက္ကန္တာတိ။ပေ။ တေ န ပဿန္တိ အညေ အာဝါသိကေ ဘိက္ခူ အန္တောသီမံ ဩက္ကမန္တေ။ပေ။ တေ န ပဿန္တိ အညေ အာဝါသိကေ ဘိက္ခူ အန္တောသီမံ ဩက္ကန္တေ။ပေ။ တေ န သုဏန္တိ အညေ အာဝါသိကာ ဘိက္ခူ အန္တောသီမံ ဩက္ကမန္တီတိ။ပေ။ တေ န သုဏန္တိ အညေ အာဝါသိကာ ဘိက္ခူ အန္တောသီမံ ဩက္ကန္တာတိ။ပေ။>
    text <အာဝါသိကေန အာဝါသိကာ ဧကသတပဉ္စသတ္တတိ တိကနယတော၊ အာဝါသိကေန အာဂန္တုကာ၊ အာဂန္တုကေန အာဝါသိကာ၊ အာဂန္တုကေန အာဂန္တုကာ၊ ပေယျာလမုခေန သတ္တ တိကသတာနိ ဟောန္တိ။>
    stand <သီမောက္ကန္တိကပေယျာလံ နိဋ္ဌိတံ။>
  text <၁၃၄။ ဒိဝသနာနတ္တံ>
    text <၂၂၈>, <ဣဓ ပန၊ ဘိက္ခဝေ၊ အာဝါသိကာနံ ဘိက္ခူနံ စာတုဒ္ဒသော ဟောတိ၊ အာဂန္တုကာနံ ပန္နရသော။ သစေ အာဝါသိကာ ဗဟုတရာ ဟောန္တိ၊ အာဂန္တုကေဟိ အာဝါသိကာနံ အနုဝတ္တိတဗ္ဗံ။ သစေ သမသမာ ဟောန္တိ၊ အာဂန္တုကေဟိ အာဝါသိကာနံ အနုဝတ္တိတဗ္ဗံ။ သစေ အာဂန္တုကာ ဗဟုတရာ ဟောန္တိ၊ အာဝါသိကေဟိ အာဂန္တုကာနံ အနုဝတ္တိတဗ္ဗံ။>
    text <ဣဓ ပန၊ ဘိက္ခဝေ၊ အာဝါသိကာနံ ဘိက္ခူနံ ပန္နရသော ဟောတိ၊ အာဂန္တုကာနံ စာတုဒ္ဒသော။ သစေ အာဝါသိကာ ဗဟုတရာ ဟောန္တိ၊ အာဂန္တုကေဟိ အာဝါသိကာနံ အနုဝတ္တိတဗ္ဗံ။ သစေ သမသမာ ဟောန္တိ၊ အာဂန္တုကေဟိ အာဝါသိကာနံ အနုဝတ္တိတဗ္ဗံ။ သစေ အာဂန္တုကာ ဗဟုတရာ ဟောန္တိ၊ အာဝါသိကေဟိ အာဂန္တုကာနံ အနုဝတ္တိတဗ္ဗံ။>
    text <ဣဓ ပန၊ ဘိက္ခဝေ၊ အာဝါသိကာနံ ဘိက္ခူနံ ပါဋိပဒော ဟောတိ၊ အာဂန္တုကာနံ ပန္နရသော။ သစေ အာဝါသိကာ ဗဟုတရာ ဟောန္တိ၊ အာဝါသိကေဟိ အာဂန္တုကာနံ နာကာမာ ဒာတဗ္ဗာ သာမဂ္ဂီ၊ အာဂန္တုကေဟိ နိဿီမံ ဂန္တွာ ပဝါရေတဗ္ဗံ။ သစေ သမသမာ ဟောန္တိ၊ အာဝါသိကေဟိ အာဂန္တုကာနံ နာကာမာ ဒာတဗ္ဗာ သာမဂ္ဂီ၊ အာဂန္တုကေဟိ နိဿီမံ ဂန္တွာ ပဝါရေတဗ္ဗံ။ သစေ အာဂန္တုကာ ဗဟုတရာ ဟောန္တိ၊ အာဝါသိကေဟိ အာဂန္တုကာနံ သာမဂ္ဂီ ဝါ ဒာတဗ္ဗာ၊ နိဿီမံ ဝါ ဂန္တဗ္ဗံ။>
    text <ဣဓ ပန၊ ဘိက္ခဝေ၊ အာဝါသိကာနံ ဘိက္ခူနံ ပန္နရသော ဟောတိ၊ အာဂန္တုကာနံ ပါဋိပဒော။ သစေ အာဝါသိကာ ဗဟုတရာ ဟောန္တိ၊ အာဂန္တုကေဟိ အာဝါသိကာနံ သာမဂ္ဂီ ဝါ ဒာတဗ္ဗာ၊ နိဿီမံ ဝါ ဂန္တဗ္ဗံ။ သစေ သမသမာ ဟောန္တိ၊ အာဂန္တုကေဟိ အာဝါသိကာနံ သာမဂ္ဂီ ဝါ ဒာတဗ္ဗာ၊ နိဿီမံ ဝါ ဂန္တဗ္ဗံ။ သစေ အာဂန္တုကာ ဗဟုတရာ ဟောန္တိ၊ အာဂန္တုကေဟိ အာဝါသိကာနံ နာကာမာ ဒာတဗ္ဗာ သာမဂ္ဂီ၊ အာဝါသိကေဟိ နိဿီမံ ဂန္တွာ ပဝါရေတဗ္ဗံ။>
    stand <ဒိဝသနာနတ္တံ နိဋ္ဌိတံ။>
  text <၁၃၅။ လိင်္ဂါဒိဒဿနံ>
    text <၂၂၉>, <ဣဓ ပန၊ ဘိက္ခဝေ၊ အာဂန္တုကာ ဘိက္ခူ ပဿန္တိ အာဝါသိကာနံ ဘိက္ခူနံ အာဝါသိကာကာရံ၊ အာဝါသိကလိင်္ဂံ၊ အာဝါသိကနိမိတ္တံ၊ အာဝါသိကုဒ္ဒေသံ၊ သုပ္ပညတ္တံ မဉ္စပီဌံ ဘိသိဗိဗ္ဗောဟနံ၊ ပါနီယံ ပရိဘောဇနီယံ သပဋ္ဌိတံ၊ ပရိဝေဏံ သုသမ္မဋ္ဌံ၊ ပဿိတွာ ဝေမတိကာ ဟောန္တိ အတ္ထိ နု ခေါ အာဝါသိကာ ဘိက္ခူ၊ နတ္ထိ နု ခေါတိ။ တေ ဝေမတိကာ န ဝိစိနန္တိ၊ အဝိစိနိတွာ ပဝါရေန္တိ။ အာပတ္တိ ဒုက္ကဋဿ။ပေ။ တေ ဝေမတိကာ ဝိစိနန္တိ၊ ဝိစိနိတွာ န ပဿန္တိ၊ အပဿိတွာ ပဝါရေန္တိ။ အနာပတ္တိ။ တေ ဝေမတိကာ ဝိစိနန္တိ၊ ဝိစိနိတွာ ပဿန္တိ၊ ပဿိတွာ ဧကတော ပဝါရေန္တိ။ အနာပတ္တိ။ တေ ဝေမတိကာ ဝိစိနန္တိ၊ ဝိစိနိတွာ ပဿန္တိ၊ ပဿိတွာ ပါဋေက္ကံ ပဝါရေန္တိ။ အာပတ္တိ ဒုက္ကဋဿ။ တေ ဝေမတိကာ ဝိစိနန္တိ၊ ဝိစိနိတွာ ပဿန္တိ၊ ပဿိတွာ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ အာပတ္တိ ထုလ္လစ္စယဿ။>
    text <ဣဓ ပန၊ ဘိက္ခဝေ၊ အာဂန္တုကာ ဘိက္ခူ သုဏန္တိ အာဝါသိကာနံ ဘိက္ခူနံ အာဝါသိကာကာရံ၊ အာဝါသိကလိင်္ဂံ၊ အာဝါသိကနိမိတ္တံ၊ အာဝါသိကုဒ္ဒေသံ၊ စင်္ကမန္တာနံ ပဒသဒ္ဒံ၊ သဇ္ဈာယသဒ္ဒံ၊ ဥက္ကာသိတသဒ္ဒံ၊ ခိပိတသဒ္ဒံ၊ သုတွာ ဝေမတိကာ ဟောန္တိ အတ္ထိ နု ခေါ အာဝါသိကာ ဘိက္ခူ၊ နတ္ထိ နု ခေါတိ။ တေ ဝေမတိကာ န ဝိစိနန္တိ၊ အဝိစိနိတွာ ပဝါရေန္တိ။ အာပတ္တိ ဒုက္ကဋဿ။ တေ ဝေမတိကာ ဝိစိနန္တိ၊ ဝိစိနိတွာ န ပဿန္တိ၊ အပဿိတွာ ပဝါရေန္တိ။ အနာပတ္တိ။ တေ ဝေမတိကာ ဝိစိနန္တိ၊ ဝိစိနိတွာ ပဿန္တိ၊ ပဿိတွာ ဧကတော ပဝါရေန္တိ။ အနာပတ္တိ။ တေ ဝေမတိကာ ဝိစိနန္တိ၊ ဝိစိနိတွာ ပဿန္တိ၊ ပဿိတွာ ပါဋေက္ကံ ပဝါရေန္တိ။ အာပတ္တိ ဒုက္ကဋဿ။ တေ ဝေမတိကာ ဝိစိနန္တိ၊ ဝိစိနိတွာ ပဿန္တိ၊ ပဿိတွာ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ အာပတ္တိ ထုလ္လစ္စယဿ။>
    text <ဣဓ ပန၊ ဘိက္ခဝေ၊ အာဝါသိကာ ဘိက္ခူ ပဿန္တိ အာဂန္တုကာနံ ဘိက္ခူနံ အာဂန္တုကာကာရံ၊ အာဂန္တုကလိင်္ဂံ၊ အာဂန္တုကနိမိတ္တံ၊ အာဂန္တုကုဒ္ဒေသံ၊ အညာတကံ ပတ္တံ၊ အညာတကံ စီဝရံ၊ အညာတကံ နိသီဒနံ၊ ပါဒာနံ ဓောတံ၊ ဥဒကနိဿေကံ၊ ပဿိတွာ ဝေမတိကာ ဟောန္တိ အတ္ထိ နု ခေါ အာဂန္တုကာ ဘိက္ခူ၊ နတ္ထိ နု ခေါတိ။ တေ ဝေမတိကာ န ဝိစိနန္တိ၊ အဝိစိနိတွာ ပဝါရေန္တိ။ အာပတ္တိ ဒုက္ကဋဿ။ တေ ဝေမတိကာ ဝိစိနန္တိ၊ ဝိစိနိတွာ န ပဿန္တိ၊ အပဿိတွာ ပဝါရေန္တိ။ အနာပတ္တိ။ တေ ဝေမတိကာ ဝိစိနန္တိ၊ ဝိစိနိတွာ ပဿန္တိ၊ ပဿိတွာ ဧကတော ပဝါရေန္တိ။ အနာပတ္တိ။ တေ ဝေမတိကာ ဝိစိနန္တိ၊ ဝိစိနိတွာ ပဿန္တိ၊ ပဿိတွာ ပါဋေက္ကံ ပဝါရေန္တိ။ အာပတ္တိ ဒုက္ကဋဿ။ တေ ဝေမတိကာ ဝိစိနန္တိ၊ ဝိစိနိတွာ ပဿန္တိ၊ ပဿိတွာ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ အာပတ္တိ ထုလ္လစ္စယဿ။>
    stand <ဣဓ ပန၊ ဘိက္ခဝေ၊ အာဝါသိကာ ဘိက္ခူ သုဏန္တိ အာဂန္တုကာနံ ဘိက္ခူနံ အာဂန္တုကာကာရံ၊>
    text <အာဂန္တုကလိင်္ဂံ၊ အာဂန္တုကနိမိတ္တံ၊ အာဂန္တုကုဒ္ဒေသံ၊ အာဂစ္ဆန္တာနံ ပဒသဒ္ဒံ၊ ဥပါဟနပပ္ဖောဋနသဒ္ဒံ၊ ဥက္ကာသိတသဒ္ဒံ၊ ခိပိတသဒ္ဒံ၊ သုတွာ ဝေမတိကာ ဟောန္တိ အတ္ထိ နု ခေါ အာဂန္တုကာ ဘိက္ခူ၊ နတ္ထိ နု ခေါတိ။ တေ ဝေမတိကာ န ဝိစိနန္တိ၊ အဝိစိနိတွာ ပဝါရေန္တိ။ အာပတ္တိ ဒုက္ကဋဿ။ တေ ဝေမတိကာ ဝိစိနန္တိ၊ ဝိစိနိတွာ န ပဿန္တိ၊ အပဿိတွာ ပဝါရေန္တိ။ အနာပတ္တိ။ တေ ဝေမတိကာ ဝိစိနန္တိ၊ ဝိစိနိတွာ ပဿန္တိ၊ ပဿိတွာ ဧကတော ပဝါရေန္တိ။ အနာပတ္တိ။ တေ ဝေမတိကာ ဝိစိနန္တိ၊ ဝိစိနိတွာ ပဿန္တိ၊ ပဿိတွာ ပါဋေက္ကံ ပဝါရေန္တိ။ အာပတ္တိ ဒုက္ကဋဿ။ တေ ဝေမတိကာ ဝိစိနန္တိ၊ ဝိစိနိတွာ ပဿန္တိ၊ ပဿိတွာ နဿန္တေတေ၊ ဝိနဿန္တေတေ၊ ကော တေဟိ အတ္ထောတိ ဘေဒပုရေက္ခါရာ ပဝါရေန္တိ။ အာပတ္တိ ထုလ္လစ္စယဿ။>
    stand <လိင်္ဂါဒိဒဿနံ နိဋ္ဌိတံ။>
  text <၁၃၆။ နာနာသံဝါသကာဒီဟိ ပဝါရဏာ>
    text <၂၃၀>, <ဣဓ ပန၊ ဘိက္ခဝေ၊ အာဂန္တုကာ ဘိက္ခူ ပဿန္တိ အာဝါသိကေ ဘိက္ခူ နာနာသံဝါသကေ။ တေ သမာနသံဝါသကဒိဋ္ဌိံ ပဋိလဘန္တိ၊ သမာနသံဝါသကဒိဋ္ဌိံ ပဋိလဘိတွာ န ပုစ္ဆန္တိ၊ အပုစ္ဆိတွာ ဧကတော ပဝါရေန္တိ။ အနာပတ္တိ။ တေ ပုစ္ဆန္တိ၊ ပုစ္ဆိတွာ နာဘိဝိတရန္တိ၊ အနဘိဝိတရိတွာ ဧကတော ပဝါရေန္တိ။ အာပတ္တိ ဒုက္ကဋဿ။ တေ ပုစ္ဆန္တိ၊ ပုစ္ဆိတွာ နာဘိဝိတရန္တိ၊ အနဘိဝိတရိတွာ ပါဋေက္ကံ ပဝါရေန္တိ။ အနာပတ္တိ။>
    text <ဣဓ ပန၊ ဘိက္ခဝေ၊ အာဂန္တုကာ ဘိက္ခူ ပဿန္တိ အာဝါသိကေ ဘိက္ခူ သမာနသံဝါသကေ။ တေ နာနာသံဝါသကဒိဋ္ဌိံ ပဋိလဘန္တိ၊ နာနာသံဝါသကဒိဋ္ဌိံ ပဋိလဘိတွာ န ပုစ္ဆန္တိ၊ အပုစ္ဆိတွာ ဧကတော ပဝါရေန္တိ။ အာပတ္တိ ဒုက္ကဋဿ။ တေ ပုစ္ဆန္တိ၊ ပုစ္ဆိတွာ အဘိဝိတရန္တိ၊ အဘိဝိတရိတွာ ပါဋေက္ကံ ပဝါရေန္တိ။ အာပတ္တိ ဒုက္ကဋဿ။ တေ ပုစ္ဆန္တိ၊ ပုစ္ဆိတွာ အဘိဝိတရန္တိ၊ အဘိဝိတရိတွာ ဧကတော ပဝါရေန္တိ။ အနာပတ္တိ။>
    text <ဣဓ ပန၊ ဘိက္ခဝေ၊ အာဝါသိကာ ဘိက္ခူ ပဿန္တိ အာဂန္တုကေ ဘိက္ခူ နာနာသံဝါသကေ။ တေ သမာနသံဝါသကဒိဋ္ဌိံ ပဋိလဘန္တိ၊ သမာနသံဝါသကဒိဋ္ဌိံ ပဋိလဘိတွာ န ပုစ္ဆန္တိ၊ အပုစ္ဆိတွာ ဧကတော ပဝါရေန္တိ။ အနာပတ္တိ။ တေ ပုစ္ဆန္တိ၊ ပုစ္ဆိတွာ နာဘိဝိတရန္တိ၊ အနဘိဝိတရိတွာ ဧကတော ပဝါရေန္တိ။ အာပတ္တိ ဒုက္ကဋဿ။ တေ ပုစ္ဆန္တိ၊ ပုစ္ဆိတွာ နာဘိဝိတရန္တိ၊ အနဘိဝိတရိတွာ ပါဋေက္ကံ ပဝါရေန္တိ။ အနာပတ္တိ။>
    text <ဣဓ ပန၊ ဘိက္ခဝေ၊ အာဝါသိကာ ဘိက္ခူ ပဿန္တိ အာဂန္တုကေ ဘိက္ခူ သမာနသံဝါသကေ။ တေ နာနာသံဝါသကဒိဋ္ဌိံ ပဋိလဘန္တိ၊ နာနာသံဝါသကဒိဋ္ဌိံ ပဋိလဘိတွာ န ပုစ္ဆန္တိ၊ အပုစ္ဆိတွာ ဧကတော ပဝါရေန္တိ။ အာပတ္တိ ဒုက္ကဋဿ။ တေ ပုစ္ဆန္တိ၊ ပုစ္ဆိတွာ အဘိဝိတရန္တိ၊ အဘိဝိတရိတွာ ပါဋေက္ကံ ပဝါရေန္တိ။ အာပတ္တိ ဒုက္ကဋဿ။ တေ ပုစ္ဆန္တိ၊ ပုစ္ဆိတွာ အဘိဝိတရန္တိ၊ အဘိဝိတရိတွာ ဧကတော ပဝါရေန္တိ။ အနာပတ္တိ။>
    stand <နာနာသံဝါသကာဒီဟိ ပဝါရဏာ နိဋ္ဌိတာ။>
  text <၁၃၇။ န ဂန္တဗ္ဗဝါရော>
    text <၂၃၁>, <န၊ ဘိက္ခဝေ၊ တဒဟု ပဝါရဏာယ သဘိက္ခုကာ အာဝါသာ အဘိက္ခုကော အာဝါသော ဂန္တဗ္ဗော၊ အညတြ သင်္ဃေန၊ အညတြ အန္တရာယာ။ န၊ ဘိက္ခဝေ၊ တဒဟု ပဝါရဏာယ သဘိက္ခုကာ အာဝါသာ အဘိက္ခုကော အနာဝါသော ဂန္တဗ္ဗော၊ အညတြ သင်္ဃေန၊ အညတြ အန္တရာယာ။ န၊ ဘိက္ခဝေ၊ တဒဟု ပဝါရဏာယ သဘိက္ခုကာ အာဝါသာ အဘိက္ခုကော အာဝါသော ဝါ အနာဝါသော ဝါ ဂန္တဗ္ဗော၊ အညတြ သင်္ဃေန၊ အညတြ အန္တရာယာ။>
    text <န၊ ဘိက္ခဝေ၊ တဒဟု ပဝါရဏာယ သဘိက္ခုကာ အနာဝါသာ အဘိက္ခုကော အာဝါသော ဂန္တဗ္ဗော၊ အညတြ သင်္ဃေန၊ အညတြ အန္တရာယာ။ န၊ ဘိက္ခဝေ၊ တဒဟု ပဝါရဏာယ သဘိက္ခုကာ အနာဝါသာ အဘိက္ခုကော အနာဝါသော ဂန္တဗ္ဗော၊ အညတြ သင်္ဃေန၊ အညတြ အန္တရာယာ။ န၊ ဘိက္ခဝေ၊ တဒဟု ပဝါရဏာယ သဘိက္ခုကာ အနာဝါသာ အဘိက္ခုကော အာဝါသော ဝါ အနာဝါသော ဝါ ဂန္တဗ္ဗော၊ အညတြ သင်္ဃေန၊ အညတြ အန္တရာယာ။>
    text <န၊ ဘိက္ခဝေ၊ တဒဟု ပဝါရဏာယ သဘိက္ခုကာ အာဝါသာ ဝါ အနာဝါသာ ဝါ အဘိက္ခုကော အာဝါသော ဂန္တဗ္ဗော၊ အညတြ သင်္ဃေန၊ အညတြ အန္တရာယာ။ န၊ ဘိက္ခဝေ၊ တဒဟု ပဝါရဏာယ သဘိက္ခုကာ အာဝါသာ ဝါ အနာဝါသာ ဝါ အဘိက္ခုကော အနာဝါသော ဂန္တဗ္ဗော၊ အညတြ သင်္ဃေန၊ အညတြ အန္တရာယာ။ န၊ ဘိက္ခဝေ၊ တဒဟု ပဝါရဏာယ သဘိက္ခုကာ အာဝါသာ ဝါ အနာဝါသာ ဝါ အဘိက္ခုကော အာဝါသော ဝါ အနာဝါသော ဝါ ဂန္တဗ္ဗော၊ အညတြ သင်္ဃေန၊ အညတြ အန္တရာယာ။>
    text <န၊ ဘိက္ခဝေ၊ တဒဟု ပဝါရဏာယ သဘိက္ခုကာ အာဝါသာ သဘိက္ခုကော အာဝါသော ဂန္တဗ္ဗော၊ ယတ္ထဿု ဘိက္ခူ နာနာသံဝါသကာ၊ အညတြ သင်္ဃေန၊ အညတြ အန္တရာယာ။ န၊ ဘိက္ခဝေ၊ တဒဟု ပဝါရဏာယ သဘိက္ခုကာ အာဝါသာ သဘိက္ခုကော အနာဝါသော ဂန္တဗ္ဗော၊ ယတ္ထဿု ဘိက္ခူ နာနာသံဝါသကာ၊ အညတြ သင်္ဃေန၊ အညတြ အန္တရာယာ။ န၊ ဘိက္ခဝေ၊ တဒဟု ပဝါရဏာယ သဘိက္ခုကာ အာဝါသာ သဘိက္ခုကော အာဝါသော ဝါ အနာဝါသော ဝါ ဂန္တဗ္ဗော၊ ယတ္ထဿု ဘိက္ခူ နာနာသံဝါသကာ၊ အညတြ သင်္ဃေန၊ အညတြ အန္တရာယာ။>
    text <န၊ ဘိက္ခဝေ၊ တဒဟု ပဝါရဏာယ သဘိက္ခုကာ အနာဝါသာ သဘိက္ခုကော အာဝါသော ဂန္တဗ္ဗော၊ ယတ္ထဿု ဘိက္ခူ နာနာသံဝါသကာ၊ အညတြ သင်္ဃေန၊ အညတြ အန္တရာယာ။ န၊ ဘိက္ခဝေ၊ တဒဟု ပဝါရဏာယ သဘိက္ခုကာ အနာဝါသာ သဘိက္ခုကော အနာဝါသော ဂန္တဗ္ဗော၊ ယတ္ထဿု ဘိက္ခူ နာနာသံဝါသကာ၊ အညတြ သင်္ဃေန၊ အညတြ အန္တရာယာ။ န၊ ဘိက္ခဝေ၊ တဒဟု ပဝါရဏာယ သဘိက္ခုကာ အနာဝါသာ သဘိက္ခုကော အာဝါသော ဝါ အနာဝါသော ဝါ ဂန္တဗ္ဗော၊ ယတ္ထဿု ဘိက္ခူ နာနာသံဝါသကာ၊ အညတြ သင်္ဃေန၊ အညတြ အန္တရာယာ။>
    stand <န၊ ဘိက္ခဝေ၊ တဒဟု ပဝါရဏာယ သဘိက္ခုကာ အာဝါသာ ဝါ အနာဝါသာ>
    text <ဝါ သဘိက္ခုကော အာဝါသော ဂန္တဗ္ဗော၊ ယတ္ထဿု ဘိက္ခူ နာနာသံဝါသကာ၊ အညတြ သင်္ဃေန၊ အညတြ အန္တရာယာ။ န၊ ဘိက္ခဝေ၊ တဒဟု ပဝါရဏာယ သဘိက္ခုကာ အာဝါသာ ဝါ အနာဝါသာ ဝါ သဘိက္ခုကော အနာဝါသော ဂန္တဗ္ဗော၊ ယတ္ထဿု ဘိက္ခူ နာနာသံဝါသကာ၊ အညတြ သင်္ဃေန၊ အညတြ အန္တရာယာ။ န၊ ဘိက္ခဝေ၊ တဒဟု ပဝါရဏာယ သဘိက္ခုကာ အာဝါသာ ဝါ အနာဝါသာ ဝါ သဘိက္ခုကော အာဝါသော ဝါ အနာဝါသော ဝါ ဂန္တဗ္ဗော၊ ယတ္ထဿု ဘိက္ခူ နာနာသံဝါသကာ၊ အညတြ သင်္ဃေန၊ အညတြ အန္တရာယာ။>
    stand <န ဂန္တဗ္ဗဝါရော နိဋ္ဌိတော။>
  text <၁၃၈။ ဂန္တဗ္ဗဝါရော>
    text <၂၃၂>, <ဂန္တဗ္ဗော၊ ဘိက္ခဝေ၊ တဒဟု ပဝါရဏာယ သဘိက္ခုကာ အာဝါသာ သဘိက္ခုကော အာဝါသော၊ ယတ္ထဿု ဘိက္ခူ သမာနသံဝါသကာ၊ ယံ ဇညာ သက္ကောမိ အဇ္ဇေဝ ဂန္တုန္တိ။ ဂန္တဗ္ဗော၊ ဘိက္ခဝေ၊ တဒဟု ပဝါရဏာယ သဘိက္ခုကာ အာဝါသာ သဘိက္ခုကော အနာဝါသော။ပေ။ သဘိက္ခုကော အာဝါသော ဝါ အနာဝါသော ဝါ၊ ယတ္ထဿု ဘိက္ခူ သမာနသံဝါသကာ၊ ယံ ဇညာ သက္ကောမိ အဇ္ဇေဝ ဂန္တုန္တိ။>
    text <ဂန္တဗ္ဗော၊ ဘိက္ခဝေ၊ တဒဟု ပဝါရဏာယ သဘိက္ခုကာ အနာဝါသာ သဘိက္ခုကော အာဝါသော။ပေ။ သဘိက္ခုကော အနာဝါသော။ပေ။ သဘိက္ခုကော အာဝါသော ဝါ အနာဝါသော ဝါ၊ ယတ္ထဿု ဘိက္ခူ သမာနသံဝါသကာ၊ ယံ ဇညာ သက္ကောမိ အဇ္ဇေဝ ဂန္တုန္တိ။>
    stand <ဂန္တဗ္ဗော၊ ဘိက္ခဝေ၊ တဒဟု ပဝါရဏာယ သဘိက္ခုကာ အာဝါသာ ဝါ အနာဝါသာ ဝါ သဘိက္ခုကော>
    text <အာဝါသော။ပေ။ သဘိက္ခုကော အနာဝါသော။ပေ။ သဘိက္ခုကော အာဝါသော ဝါ အနာဝါသော ဝါ၊ ယတ္ထဿု ဘိက္ခူ သမာနသံဝါသကာ၊ ယံ ဇညာ သက္ကောမိ အဇ္ဇေဝ ဂန္တုန္တိ။>
    stand <ဂန္တဗ္ဗဝါရော နိဋ္ဌိတော။>
  text <၁၃၉။ ဝဇ္ဇနီယပုဂ္ဂလသန္ဒဿနာ>
    text <၂၃၃>, <န၊ ဘိက္ခဝေ၊ ဘိက္ခုနိယာ နိသိန္နပရိသာယ ပဝါရေတဗ္ဗံ။ ယော ပဝါရေယျ၊ အာပတ္တိ ဒုက္ကဋဿ။ န၊ ဘိက္ခဝေ၊ သိက္ခမာနာယ။ပေ။ န သာမဏေရဿ။ပေ။ န သာမဏေရိယာ။ပေ။ န သိက္ခံ ပစ္စက္ခါတကဿ။ပေ။ န အန္တိမဝတ္ထုံ အဇ္ဈာပန္နကဿ နိသိန္နပရိသာယ ပဝါရေတဗ္ဗံ။ ယော ပဝါရေယျ၊ အာပတ္တိ ဒုက္ကဋဿ။>
    text <န အာပတ္တိယာ အဒဿနေ ဥက္ခိတ္တကဿ နိသိန္နပရိသာယ ပဝါရေတဗ္ဗံ။ ယော ပဝါရေယျ၊ ယထာဓမ္မော ကာရေတဗ္ဗော။ န အာပတ္တိယာ အပ္ပဋိကမ္မေ ဥက္ခိတ္တကဿ။ပေ။ န ပါပိကာယ ဒိဋ္ဌိယာ အပ္ပဋိနိဿဂ္ဂေ ဥက္ခိတ္တကဿ နိသိန္နပရိသာယ ပဝါရေတဗ္ဗံ။ ယော ပဝါရေယျ၊ ယထာဓမ္မော ကာရေတဗ္ဗော။>
    text <န ပဏ္ဍကဿ နိသိန္နပရိသာယ ပဝါရေတဗ္ဗံ။ ယော ပဝါရေယျ၊ အာပတ္တိ ဒုက္ကဋဿ။ န ထေယျသံဝါသကဿ။ပေ။ န တိတ္ထိယပက္ကန္တကဿ။ပေ။ န တိရစ္ဆာနဂတဿ။ပေ။ န မာတုဃာတကဿ။ပေ။ န ပိတုဃာတကဿ။ပေ။ န အရဟန္တဃာတကဿ။ပေ။ န ဘိက္ခုနိဒူသကဿ။ပေ။ န သင်္ဃဘေဒကဿ။ပေ။ န လောဟိတုပ္ပါဒကဿ။ပေ။ န ဥဘတောဗျဉ္ဇနကဿ နိသိန္နပရိသာယ ပဝါရေတဗ္ဗံ။ ယော ပဝါရေယျ၊ အာပတ္တိ ဒုက္ကဋဿ။>
    text <န၊ ဘိက္ခဝေ၊ ပါရိဝါသိကပဝါရဏာဒာနေန ပဝါရေတဗ္ဗံ၊ အညတြ အဝုဋ္ဌိတာယ ပရိသာယ။ န စ၊ ဘိက္ခဝေ၊ အပ္ပဝါရဏာယ ပဝါရေတဗ္ဗံ၊ အညတြ သင်္ဃသာမဂ္ဂိယာတိ။>
    stand <ဝဇ္ဇနီယပုဂ္ဂလသန္ဒဿနာ နိဋ္ဌိတာ။>
    stand <ဒုတိယဘာဏဝါရော နိဋ္ဌိတော။>
  text <၁၄၀။ ဒွေဝါစိကာဒိပဝါရဏာ>
    text <၂၃၄>, <တေန ခေါ ပန သမယေန ကောသလေသု ဇနပဒေ အညတရသ္မိံ အာဝါသေ တဒဟု ပဝါရဏာယ သဝရဘယံ အဟောသိ။ ဘိက္ခူ နာသက္ခိံသု တေဝါစိကံ ပဝါရေတုံ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဒွေဝါစိကံ ပဝါရေတုန္တိ။>
    text <ဗာဠှတရံ သဝရဘယံ အဟောသိ။ ဘိက္ခူ နာသက္ခိံသု ဒွေဝါစိကံ ပဝါရေတုံ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဧကဝါစိကံ ပဝါရေတုန္တိ။>
    text <ဗာဠှတရံ သဝရဘယံ အဟောသိ။ ဘိက္ခူ နာသက္ခိံသု ဧကဝါစိကံ ပဝါရေတုံ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ သမာနဝဿိကံ ပဝါရေတုန္တိ။>
    text <တေန ခေါ ပန သမယေန အညတရသ္မိံ အာဝါသေ တဒဟု ပဝါရဏာယ မနုဿေဟိ ဒာနံ ဒေန္တေဟိ ယေဘုယျေန ရတ္တိ ခေပိတာ ဟောတိ။ အထ ခေါ တေသံ ဘိက္ခူနံ ဧတဒဟောသိ မနုဿေဟိ ဒာနံ ဒေန္တေဟိ ယေဘုယျေန ရတ္တိ ခေပိတာ။ သစေ သင်္ဃော တေဝါစိကံ ပဝါရေဿတိ၊ အပ္ပဝါရိတောဝ သင်္ဃော ဘဝိဿတိ၊ အထာယံ ရတ္တိ ဝိဘာယိဿတိ။ ကထံ နု ခေါ အမှေဟိ ပဋိပဇ္ဇိတဗ္ဗန္တိ။ ဘဂဝတော ဧတမတ္ထံ အာရောစေသုံ။ ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ မနုဿေဟိ ဒာနံ ဒေန္တေဟိ ယေဘုယျေန ရတ္တိ ခေပိတာ ဟောတိ။ တတြ စေ၊ ဘိက္ခဝေ၊ ဘိက္ခူနံ ဧဝံ ဟောတိ မနုဿေဟိ ဒာနံ ဒေန္တေဟိ ယေဘုယျေန ရတ္တိ ခေပိတာ။ သစေ သင်္ဃော တေဝါစိကံ ပဝါရေဿတိ၊ အပ္ပဝါရိတောဝ သင်္ဃော ဘဝိဿတိ၊ အထာယံ ရတ္တိ ဝိဘာယိဿတီတိ၊ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <သုဏာတု မေ၊ ဘန္တေ၊ သင်္ဃော။ မနုဿေဟိ ဒာနံ ဒေန္တေဟိ ယေဘုယျေန ရတ္တိ ခေပိတာ။ သစေ သင်္ဃော တေဝါစိကံ ပဝါရေဿတိ၊ အပ္ပဝါရိတောဝ သင်္ဃော ဘဝိဿတိ၊ အထာယံ ရတ္တိ ဝိဘာယိဿတိ။ ယဒိ သင်္ဃဿ ပတ္တကလ္လံ၊ သင်္ဃော ဒွေဝါစိကံ၊ ဧကဝါစိကံ၊ သမာနဝဿိကံ ပဝါရေယျာတိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ ဘိက္ခူဟိ ဓမ္မံ ဘဏန္တေဟိ။ပေ။ သုတ္တန္တိကေဟိ သုတ္တန္တံ သင်္ဂါယန္တေဟိ။ ဝိနယဓရေဟိ ဝိနယံ ဝိနိစ္ဆိနန္တေဟိ။ ဓမ္မကထိကေဟိ ဓမ္မံ သာကစ္ဆန္တေဟိ။ ဘိက္ခူဟိ ကလဟံ ကရောန္တေဟိ ယေဘုယျေန ရတ္တိ ခေပိတာ ဟောတိ။ တတြ စေ ဘိက္ခူနံ ဧဝံ ဟောတိ ဘိက္ခူဟိ ကလဟံ ကရောန္တေဟိ ယေဘုယျေန ရတ္တိ ခေပိတာ။ သစေ သင်္ဃော တေဝါစိကံ ပဝါရေဿတိ၊ အပ္ပဝါရိတောဝ သင်္ဃော ဘဝိဿတိ၊ အထာယံ ရတ္တိ ဝိဘာယိဿတီတိ၊ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <သုဏာတု မေ၊ ဘန္တေ၊ သင်္ဃော။ ဘိက္ခူဟိ ကလဟံ ကရောန္တေဟိ ယေဘုယျေန ရတ္တိ ခေပိတာ။ သစေ သင်္ဃော တေဝါစိကံ ပဝါရေဿတိ၊ အပ္ပဝါရိတောဝ သင်္ဃော ဘဝိဿတိ၊ အထာယံ ရတ္တိ ဝိဘာယိဿတိ။ ယဒိ သင်္ဃဿ ပတ္တကလ္လံ၊ သင်္ဃော ဒွေဝါစိကံ၊ ဧကဝါစိကံ၊ သမာနဝဿိကံ ပဝါရေယျာတိ။>
    text <တေန ခေါ ပန သမယေန ကောသလေသု ဇနပဒေ အညတရသ္မိံ အာဝါသေ တဒဟု ပဝါရဏာယ မဟာဘိက္ခုသင်္ဃော သန္နိပတိတော ဟောတိ၊ ပရိတ္တဉ္စ အနောဝဿိကံ ဟောတိ၊ မဟာ စ မေဃော ဥဂ္ဂတော ဟောတိ။ အထ ခေါ တေသံ ဘိက္ခူနံ ဧတဒဟောသိ အယံ ခေါ မဟာဘိက္ခုသင်္ဃော သန္နိပတိတော၊ ပရိတ္တဉ္စ အနောဝဿိကံ၊ မဟာ စ မေဃော ဥဂ္ဂတော။ သစေ သင်္ဃော တေဝါစိကံ ပဝါရေဿတိ၊ အပ္ပဝါရိတောဝ သင်္ဃော ဘဝိဿတိ၊ အထာယံ မေဃော ပဝဿိဿတိ။ ကထံ နု ခေါ အမှေဟိ ပဋိပဇ္ဇိတဗ္ဗန္တိ။ ဘဂဝတော ဧတမတ္ထံ အာရောစေသုံ။ ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ မဟာဘိက္ခုသင်္ဃော သန္နိပတိတော ဟောတိ၊ ပရိတ္တဉ္စ အနောဝဿိကံ ဟောတိ၊ မဟာ စ မေဃော ဥဂ္ဂတော ဟောတိ။ တတြ စေ ဘိက္ခူနံ ဧဝံ ဟောတိ အယံ ခေါ မဟာဘိက္ခုသင်္ဃော သန္နိပတိတော၊ ပရိတ္တဉ္စ အနောဝဿိကံ၊ မဟာ စ မေဃော ဥဂ္ဂတော။ သစေ သင်္ဃော တေဝါစိကံ ပဝါရေဿတိ၊ အပ္ပဝါရိတောဝ သင်္ဃော ဘဝိဿတိ၊ အထာယံ မေဃော ပဝဿိဿတီတိ။ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <သုဏာတု မေ၊ ဘန္တေ၊ သင်္ဃော။ အယံ မဟာဘိက္ခုသင်္ဃော သန္နိပတိတော၊ ပရိတ္တဉ္စ အနောဝဿိကံ၊ မဟာ စ မေဃော ဥဂ္ဂတော။ သစေ သင်္ဃော တေဝါစိကံ ပဝါရေဿတိ၊ အပ္ပဝါရိတောဝ သင်္ဃော ဘဝိဿတိ၊ အထာယံ မေဃော ပဝဿိဿတိ။ ယဒိ သင်္ဃဿ ပတ္တကလ္လံ၊ သင်္ဃော ဒွေဝါစိကံ၊ ဧကဝါစိကံ၊ သမာနဝဿိကံ ပဝါရေယျာတိ။>
    text <ဣဓ ပန၊ ဘိက္ခဝေ၊ အညတရသ္မိံ အာဝါသေ တဒဟု ပဝါရဏာယ ရာဇန္တရာယော ဟောတိ။ပေ။ စောရန္တရာယော ဟောတိ။ အဂျန္တရာယော ဟောတိ။ ဥဒကန္တရာယော ဟောတိ။ မနုဿန္တရာယော ဟောတိ။ အမနုဿန္တရာယော ဟောတိ။ ဝါဠန္တရာယော ဟောတိ။ သရီသပန္တရာယော ဟောတိ။ ဇီဝိတန္တရာယော ဟောတိ။ ဗြဟ္မစရိယန္တရာယော ဟောတိ။ တတြ စေ ဘိက္ခူနံ ဧဝံ ဟောတိ အယံ ခေါ၊ ဗြဟ္မစရိယန္တရာယော။ သစေ သင်္ဃော တေဝါစိကံ ပဝါရေဿတိ၊ အပ္ပဝါရိတောဝ သင်္ဃော ဘဝိဿတိ၊ အထာယံ ဗြဟ္မစရိယန္တရာယော ဘဝိဿတီတိ၊ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <သုဏာတု မေ၊ ဘန္တေ၊ သင်္ဃော။ အယံ ဗြဟ္မစရိယန္တရာယော။ သစေ သင်္ဃော တေဝါစိကံ ပဝါရေဿတိ၊ အပ္ပဝါရိတောဝ သင်္ဃော ဘဝိဿတိ၊ အထာယံ ဗြဟ္မစရိယန္တရာယော ဘဝိဿတိ။ ယဒိ သင်္ဃဿ ပတ္တကလ္လံ၊ သင်္ဃော ဒွေဝါစိကံ၊ ဧကဝါစိကံ၊ သမာနဝဿိကံ ပဝါရေယျာတိ။>
    stand <ဒွေဝါစိကာဒိပဝါရဏာ နိဋ္ဌိတာ။>
  text <၁၄၁။ ပဝါရဏာဌပနံ>
    text <၂၃၅>, <တေန ခေါ ပန သမယေန ဆဗ္ဗဂ္ဂိယာ ဘိက္ခူ သာပတ္တိကာ ပဝါရေန္တိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ သာပတ္တိကေန ပဝါရေတဗ္ဗံ။ ယော ပဝါရေယျ၊ အာပတ္တိ ဒုက္ကဋဿ။ အနုဇာနာမိ၊ ဘိက္ခဝေ၊ ယော သာပတ္တိကော ပဝါရေတိ၊ တဿ ဩကာသံ ကာရာပေတွာ အာပတ္တိယာ စောဒေတုန္တိ။>
    text <တေန ခေါ ပန သမယေန ဆဗ္ဗဂ္ဂိယာ ဘိက္ခူ ဩကာသံ ကာရာပိယမာနာ န ဣစ္ဆန္တိ ဩကာသံ ကာတုံ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဩကာသံ အကရောန္တဿ ပဝါရဏံ ဌပေတုံ။ ဧဝဉ္စ ပန၊ ဘိက္ခဝေ၊ ဌပေတဗ္ဗာ။ တဒဟု ပဝါရဏာယ စာတုဒ္ဒသေ ဝါ ပန္နရသေ ဝါ တသ္မိံ ပုဂ္ဂလေ သမ္မုခီဘူတေ သင်္ဃမဇ္ဈေ ဥဒာဟရိတဗ္ဗံ သုဏာတု မေ၊ ဘန္တေ၊ သင်္ဃော။ ဣတ္ထန္နာမော ပုဂ္ဂလော သာပတ္တိကော။ တဿ ပဝါရဏံ ဌပေမိ။ န တသ္မိံ သမ္မုခီဘူတေ ပဝါရေတဗ္ဗန္တိ။ ဌပိတာ ဟောတိ ပဝါရဏာတိ။>
    text <တေန ခေါ ပန သမယေန ဆဗ္ဗဂ္ဂိယာ ဘိက္ခူ ပုရမှာကံ ပေသလာ ဘိက္ခူ ပဝါရဏံ ဌပေန္တီတိ ပဋိကစ္စေဝ သုဒ္ဓါနံ ဘိက္ခူနံ အနာပတ္တိကာနံ အဝတ္ထုသ္မိံ အကာရဏေ ပဝါရဏံ ဌပေန္တိ၊ ပဝါရိတာနမ္ပိ ပဝါရဏံ ဌပေန္တိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ သုဒ္ဓါနံ ဘိက္ခူနံ အနာပတ္တိကာနံ အဝတ္ထုသ္မိံ အကာရဏေ ပဝါရဏာ ဌပေတဗ္ဗာ။ ယော ဌပေယျ၊ အာပတ္တိ ဒုက္ကဋဿ။ န၊ ဘိက္ခဝေ၊ ပဝါရိတာနမ္ပိ ပဝါရဏာ ဌပေတဗ္ဗာ။ ယော ဌပေယျ၊ အာပတ္တိ ဒုက္ကဋဿ။>
    text <၂၃၆>, <ဧဝံ ခေါ၊ ဘိက္ခဝေ၊ ဌပိတာ ဟောတိ ပဝါရဏာ၊ ဧဝံ အဋ္ဌပိတာ။ ကထဉ္စ၊ ဘိက္ခဝေ၊ အဋ္ဌပိတာ ဟောတိ ပဝါရဏာ။ တေဝါစိကာယ စေ၊ ဘိက္ခဝေ၊ ပဝါရဏာယ ဘာသိတာယ လပိတာယ ပရိယောသိတာယ ပဝါရဏံ ဌပေတိ၊ အဋ္ဌပိတာ ဟောတိ ပဝါရဏာ။ ဒွေဝါစိကာယ စေ၊ ဘိက္ခဝေ၊။ ဧကဝါစိကာယ စေ၊ ဘိက္ခဝေ၊။ သမာနဝဿိကာယ စေ၊ ဘိက္ခဝေ၊ ပဝါရဏာယ ဘာသိတာယ လပိတာယ ပရိယောသိတာယ ပဝါရဏံ ဌပေတိ၊ အဋ္ဌပိတာ ဟောတိ ပဝါရဏာ။ ဧဝံ ခေါ၊ ဘိက္ခဝေ၊ အဋ္ဌပိတာ ဟောတိ ပဝါရဏာ။>
    text <ကထဉ္စ၊ ဘိက္ခဝေ၊ ဌပိတာ ဟောတိ ပဝါရဏာ။ တေဝါစိကာယ၊ စေ၊ ဘိက္ခဝေ၊ ပဝါရဏာယ ဘာသိတာယ လပိတာယ အပရိယောသိတာယ ပဝါရဏံ ဌပေတိ၊ ဌပိတာ ဟောတိ ပဝါရဏာ။ ဒွေဝါစိကာယ စေ၊ ဘိက္ခဝေ၊။ ဧကဝါစိကာယ စေ၊ ဘိက္ခဝေ၊။ သမာနဝဿိကာယ စေ၊ ဘိက္ခဝေ၊ ပဝါရဏာယ ဘာသိတာယ လပိတာယ အပရိယောသိတာယ ပဝါရဏံ ဌပေတိ၊ ဌပိတာ ဟောတိ ပဝါရဏာ။ ဧဝံ ခေါ၊ ဘိက္ခဝေ၊ ဌပိတာ ဟောတိ ပဝါရဏာ။>
    text <၂၃၇>, <ဣဓ ပန၊ ဘိက္ခဝေ၊ တဒဟု ပဝါရဏာယ ဘိက္ခု ဘိက္ခုဿ ပဝါရဏံ ဌပေတိ။ တံ စေ ဘိက္ခုံ အညေ ဘိက္ခူ ဇာနန္တိ၊ အယံ ခေါ အာယသ္မာ အပရိသုဒ္ဓကာယသမာစာရော၊ အပရိသုဒ္ဓဝစီသမာစာရော၊ အပရိသုဒ္ဓါဇီဝေါ၊ ဗာလော၊ အဗျတ္တော၊ န ပဋိဗလော အနုယုဉ္ဇီယမာနော အနုယောဂံ ဒာတုန္တိ၊ အလံ၊ ဘိက္ခု၊ မာ ဘဏ္ဍနံ၊ မာ ကလဟံ၊ မာ ဝိဂ္ဂဟံ၊ မာ ဝိဝါဒန္တိ ဩမဒ္ဒိတွာ သင်္ဃေန ပဝါရေတဗ္ဗံ။>
    text <ဣဓ ပန၊ ဘိက္ခဝေ၊ တဒဟု ပဝါရဏာယ ဘိက္ခု ဘိက္ခုဿ ပဝါရဏံ ဌပေတိ။ တံ စေ ဘိက္ခုံ အညေ ဘိက္ခူ ဇာနန္တိ၊ အယံ ခေါ အာယသ္မာ ပရိသုဒ္ဓကာယသမာစာရော၊ အပရိသုဒ္ဓဝစီသမာစာရော၊ အပရိသုဒ္ဓါဇီဝေါ၊ ဗာလော၊ အဗျတ္တော၊ န ပဋိဗလော အနုယုဉ္ဇီယမာနော အနုယောဂံ ဒာတုန္တိ၊ အလံ၊ ဘိက္ခု၊ မာ ဘဏ္ဍနံ၊ မာ ကလဟံ၊ မာ ဝိဂ္ဂဟံ၊ မာ ဝိဝါဒန္တိ ဩမဒ္ဒိတွာ သင်္ဃေန ပဝါရေတဗ္ဗံ။>
    text <ဣဓ ပန၊ ဘိက္ခဝေ၊ တဒဟု ပဝါရဏာယ ဘိက္ခု ဘိက္ခုဿ ပဝါရဏံ ဌပေတိ။ တံ စေ ဘိက္ခုံ အညေ ဘိက္ခူ ဇာနန္တိ၊ အယံ ခေါ အာယသ္မာ ပရိသုဒ္ဓကာယသမာစာရော၊ ပရိသုဒ္ဓဝစီသမာစာရော၊ အပရိသုဒ္ဓါဇီဝေါ၊ ဗာလော၊ အဗျတ္တော၊ န ပဋိဗလော အနုယုဉ္ဇီယမာနော အနုယောဂံ ဒာတုန္တိ၊ အလံ၊ ဘိက္ခု၊ မာ ဘဏ္ဍနံ၊ မာ ကလဟံ၊ မာ ဝိဂ္ဂဟံ၊ မာ ဝိဝါဒန္တိ ဩမဒ္ဒိတွာ သင်္ဃေန ပဝါရေတဗ္ဗံ။>
    text <ဣဓ ပန၊ ဘိက္ခဝေ၊ တဒဟု ပဝါရဏာယ ဘိက္ခု ဘိက္ခုဿ ပဝါရဏံ ဌပေတိ။ တံ စေ ဘိက္ခုံ အညေ ဘိက္ခူ ဇာနန္တိ၊ အယံ ခေါ အာယသ္မာ ပရိသုဒ္ဓကာယသမာစာရော၊ ပရိသုဒ္ဓဝစီသမာစာရော၊ ပရိသုဒ္ဓါဇီဝေါ၊ ဗာလော၊ အဗျတ္တော၊ န ပဋိဗလော အနုယုဉ္ဇီယမာနော အနုယောဂံ ဒာတုန္တိ၊ အလံ၊ ဘိက္ခု၊ မာ ဘဏ္ဍနံ၊ မာ ကလဟံ၊ မာ ဝိဂ္ဂဟံ၊ မာ ဝိဝါဒန္တိ ဩမဒ္ဒိတွာ သင်္ဃေန ပဝါရေတဗ္ဗံ။>
    text <ဣဓ ပန၊ ဘိက္ခဝေ၊ တဒဟု ပဝါရဏာယ ဘိက္ခု ဘိက္ခုဿ ပဝါရဏံ ဌပေတိ။ တံ စေ ဘိက္ခုံ အညေ ဘိက္ခူ ဇာနန္တိ၊ အယံ ခေါ အာယသ္မာ ပရိသုဒ္ဓကာယသမာစာရော၊ ပရိသုဒ္ဓဝစီသမာစာရော၊ ပရိသုဒ္ဓါဇီဝေါ၊ ပဏ္ဍိတော၊ ဗျတ္တော၊ ပဋိဗလော အနုယုဉ္ဇီယမာနော အနုယောဂံ ဒာတုန္တိ၊ သော ဧဝမဿ ဝစနီယော၊ ယံ ခေါ တွံ၊ အာဝုသော၊ ဣမဿ ဘိက္ခုနော ပဝါရဏံ ဌပေသိ၊ ကိမှိ နံ ဌပေသိ၊ သီလဝိပတ္တိယာ ဝါ ဌပေသိ၊ အာစာရဝိပတ္တိယာ ဝါ ဌပေသိ၊ ဒိဋ္ဌိဝိပတ္တိယာ ဝါ ဌပေသီတိ။ သော စေ ဧဝံ ဝဒေယျ သီလဝိပတ္တိယာ ဝါ ဌပေမိ၊ အာစာရဝိပတ္တိယာ ဝါ ဌပေမိ၊ ဒိဋ္ဌိဝိပတ္တိယာ ဝါ ဌပေမီတိ၊ သော ဧဝမဿ ဝစနီယော ဇာနာသိ ပနာယသ္မာ သီလဝိပတ္တိံ၊ ဇာနာသိ အာစာရဝိပတ္တိံ၊ ဇာနာသိ ဒိဋ္ဌိဝိပတ္တိန္တိ။ သော စေ ဧဝံ ဝဒေယျ ဇာနာမိ ခေါ အဟံ၊ အာဝုသော၊ သီလဝိပတ္တိံ၊ ဇာနာမိ အာစာရဝိပတ္တိံ၊ ဇာနာမိ ဒိဋ္ဌိဝိပတ္တိန္တိ၊ သော ဧဝမဿ ဝစနီယော ကတမာ ပနာဝုသော၊ သီလဝိပတ္တိ၊ ကတမာ အာစာရဝိပတ္တိ၊ ကတမာ ဒိဋ္ဌိဝိပတ္တီတိ။ သော စေ ဧဝံ ဝဒေယျ စတ္တာရိ ပါရာဇိကာနိ၊ တေရသ သင်္ဃာဒိသေသာ၊ အယံ သီလဝိပတ္တိ၊ ထုလ္လစ္စယံ၊ ပါစိတ္တိယံ၊ ပါဋိဒေသနီယံ၊ ဒုက္ကဋံ၊ ဒုဗ္ဘာသိတံ၊ အယံ အာစာရဝိပတ္တိ၊ မိစ္ဆာဒိဋ္ဌိ၊ အန္တဂ္ဂါဟိကာဒိဋ္ဌိ၊ အယံ ဒိဋ္ဌိဝိပတ္တီတိ၊ သော ဧဝမဿ ဝစနီယော ယံ ခေါ တွံ၊ အာဝုသော၊ ဣမဿ ဘိက္ခုနော ပဝါရဏံ ဌပေသိ၊ ဒိဋ္ဌေန ဝါ ဌပေသိ၊ သုတေန ဝါ ဌပေသိ၊ ပရိသင်္ကာယ ဝါ ဌပေသီတိ။ သော စေ ဧဝံ ဝဒေယျ ဒိဋ္ဌေန ဝါ ဌပေမိ၊ သုတေန ဝါ ဌပေမိ၊ ပရိသင်္ကာယ ဝါ ဌပေမီတိ၊ သော ဧဝမဿ ဝစနီယော ယံ ခေါ တွံ၊ အာဝုသော၊ ဣမဿ ဘိက္ခုနော ဒိဋ္ဌေန ပဝါရဏံ ဌပေသိ၊ ကိံ တေ ဒိဋ္ဌံ၊ ကိန္တိ တေ ဒိဋ္ဌံ၊ ကဒာ တေ ဒိဋ္ဌံ၊ ကတ္ထ တေ ဒိဋ္ဌံ၊ ပါရာဇိကံ အဇ္ဈာပဇ္ဇန္တော ဒိဋ္ဌော၊ သင်္ဃာဒိသေသံ အဇ္ဈာပဇ္ဇန္တော ဒိဋ္ဌော၊ ထုလ္လစ္စယံ။ ပါစိတ္တိယံ။ ပါဋိဒေသနီယံ။ ဒုက္ကဋံ။ ဒုဗ္ဘာသိတံ အဇ္ဈာပဇ္ဇန္တော ဒိဋ္ဌော၊ ကတ္ထ စ တွံ အဟောသိ၊ ကတ္ထ စာယံ ဘိက္ခု အဟောသိ၊ ကိဉ္စ တွံ ကရောသိ၊ ကိဉ္စာယံ ဘိက္ခု ကရောတီတိ။ သော စေ ဧဝံ ဝဒေယျ န ခေါ အဟံ၊ အာဝုသော၊ ဣမဿ ဘိက္ခုနော ဒိဋ္ဌေန ပဝါရဏံ ဌပေမိ၊ အပိစ သုတေန ပဝါရဏံ ဌပေမီတိ၊ သော ဧဝမဿ ဝစနီယော ယံ ခေါ တွံ၊ အာဝုသော၊ ဣမဿ ဘိက္ခုနော သုတေန ပဝါရဏံ ဌပေသိ၊ ကိံ တေ သုတံ၊ ကိန္တိ တေ သုတံ၊ ကဒာ တေ သုတံ၊ ကတ္ထ တေ သုတံ၊ ပါရာဇိကံ အဇ္ဈာပန္နောတိ သုတံ၊ သင်္ဃာဒိသေသံ အဇ္ဈာပန္နောတိ သုတံ၊ ထုလ္လစ္စယံ။ ပါစိတ္တိယံ။ ပါဋိဒေသနီယံ။ ဒုက္ကဋံ။ ဒုဗ္ဘာသိတံ အဇ္ဈာပန္နောတိ သုတံ၊ ဘိက္ခုဿ သုတံ၊ ဘိက္ခုနိယာ သုတံ၊ သိက္ခမာနာယ သုတံ၊ သာမဏေရဿ သုတံ၊ သာမဏေရိယာ သုတံ၊ ဥပါသကဿ သုတံ၊ ဥပါသိကာယ သုတံ၊ ရာဇူနံ သုတံ၊ ရာဇမဟာမတ္တာနံ သုတံ၊ တိတ္ထိယာနံ သုတံ၊ တိတ္ထိယသာဝကာနံ သုတန္တိ။ သော စေ ဧဝံ ဝဒေယျ န ခေါ အဟံ၊ အာဝုသော၊ ဣမဿ ဘိက္ခုနော သုတေန ပဝါရဏံ ဌပေမိ၊ အပိစ ပရိသင်္ကာယ ပဝါရဏံ ဌပေမီတိ၊ သော ဧဝမဿ ဝစနီယော ယံ ခေါ တွံ၊ အာဝုသော၊ ဣမဿ ဘိက္ခုနော ပရိသင်္ကာယ ပဝါရဏံ ဌပေသိ၊ ကိံ ပရိသင်္ကသိ၊ ကိန္တိ ပရိသင်္ကသိ၊ ကဒာ ပရိသင်္ကသိ၊ ကတ္ထ ပရိသင်္ကသိ၊ ပါရာဇိကံ အဇ္ဈာပန္နောတိ ပရိသင်္ကသိ၊ သင်္ဃာဒိသေသံ အဇ္ဈာပန္နောတိ ပရိသင်္ကသိ၊ ထုလ္လစ္စယံ။ ပါစိတ္တိယံ။ ပါဋိဒေသနီယံ။ ဒုက္ကဋံ။ ဒုဗ္ဘာသိတံ အဇ္ဈာပန္နောတိ ပရိသင်္ကသိ၊ ဘိက္ခုဿ သုတွာ ပရိသင်္ကသိ၊ ဘိက္ခုနိယာ သုတွာ ပရိသင်္ကသိ၊ သိက္ခမာနာယ သုတွာ ပရိသင်္ကသိ၊ သာမဏေရဿ သုတွာ ပရိသင်္ကသိ၊ သာမဏေရိယာ သုတွာ ပရိသင်္ကသိ၊ ဥပါသကဿ သုတွာ ပရိသင်္ကသိ၊ ဥပါသိကာယ သုတွာ ပရိသင်္ကသိ၊ ရာဇူနံ သုတွာ ပရိသင်္ကသိ၊ ရာဇမဟာမတ္တာနံ သုတွာ ပရိသင်္ကသိ၊ တိတ္ထိယာနံ သုတွာ ပရိသင်္ကသိ၊ တိတ္ထိယသာဝကာနံ သုတွာ ပရိသင်္ကသီတိ။ သော စေ ဧဝံ ဝဒေယျ န ခေါ အဟံ၊ အာဝုသော၊ ဣမဿ ဘိက္ခုနော ပရိသင်္ကာယ ပဝါရဏံ ဌပေမိ၊ အပိ စ အဟမ္ပိ န ဇာနာမိ ကေန ပနာဟံ ဣမဿ ဘိက္ခုနော ပဝါရဏံ ဌပေမီတိ။ သော စေ၊ ဘိက္ခဝေ၊ စောဒကော ဘိက္ခု အနုယောဂေန ဝိညူနံ သဗြဟ္မစာရီနံ စိတ္တံ န အာရာဓေတိ၊ အနနုဝါဒော စုဒိတော ဘိက္ခူတိ အလံ ဝစနာယ။ သော စေ၊ ဘိက္ခဝေ၊ စောဒကော ဘိက္ခု အနုယောဂေန ဝိညူနံ သဗြဟ္မစာရီနံ စိတ္တံ အာရာဓေတိ၊ သာနုဝါဒော စုဒိတော ဘိက္ခူတိ အလံ ဝစနာယ။ သော စေ၊ ဘိက္ခဝေ၊ စောဒကော ဘိက္ခု အမူလကေန ပါရာဇိကေန အနုဒ္ဓံသိတံ ပဋိဇာနာတိ၊ သင်္ဃာဒိသေသံ အာရောပေတွာ သင်္ဃေန ပဝါရေတဗ္ဗံ။ သော စေ၊ ဘိက္ခဝေ၊ စောဒကော ဘိက္ခု အမူလကေန သင်္ဃာဒိသေသေန အနုဒ္ဓံသိတံ ပဋိဇာနာတိ၊ ယထာဓမ္မံ ကာရာပေတွာ သင်္ဃေန ပဝါရေတဗ္ဗံ။ သော စေ၊ ဘိက္ခဝေ၊ စောဒကော၊ ဘိက္ခု အမူလကေန ထုလ္လစ္စယေန။ ပါစိတ္တိယေန။ ပါဋိဒေသနီယေန။ ဒုက္ကဋေန။ ဒုဗ္ဘာသိတေန အနုဒ္ဓံသိတံ ပဋိဇာနာတိ၊ ယထာဓမ္မံ ကာရာပေတွာ သင်္ဃေန ပဝါရေတဗ္ဗံ။ သော စေ၊ ဘိက္ခဝေ၊ စုဒိတော ဘိက္ခု ပါရာဇိကံ အဇ္ဈာပန္နောတိ ပဋိဇာနာတိ၊ နာသေတွာ သင်္ဃေန ပဝါရေတဗ္ဗံ။ သော စေ၊ ဘိက္ခဝေ၊ စုဒိတော ဘိက္ခု သင်္ဃာဒိသေသံ အဇ္ဈာပန္နောတိ ပဋိဇာနာတိ၊ သင်္ဃာဒိသေသံ အာရောပေတွာ သင်္ဃေန ပဝါရေတဗ္ဗံ။ သော စေ၊ ဘိက္ခဝေ၊ စုဒိတော ဘိက္ခု ထုလ္လစ္စယံ။ ပါစိတ္တိယံ။ ပါဋိဒေသနီယံ။ ဒုက္ကဋံ။ ဒုဗ္ဘာသိတံ အဇ္ဈာပန္နောတိ ပဋိဇာနာတိ၊ ယထာဓမ္မံ ကာရာပေတွာ သင်္ဃေန ပဝါရေတဗ္ဗံ။>
    stand <ပဝါရဏာဌပနံ နိဋ္ဌိတံ။>
  text <၁၄၂။ ထုလ္လစ္စယဝတ္ထုကာဒိ>
    text <၂၃၈>, <ဣဓ ပန၊ ဘိက္ခဝေ၊ ဘိက္ခု တဒဟု ပဝါရဏာယ ထုလ္လစ္စယံ အဇ္ဈာပန္နော ဟောတိ။ ဧကစ္စေ ဘိက္ခူ ထုလ္လစ္စယဒိဋ္ဌိနော ဟောန္တိ၊ ဧကစ္စေ ဘိက္ခူ သင်္ဃာဒိသေသဒိဋ္ဌိနော ဟောန္တိ။ ယေ တေ၊ ဘိက္ခဝေ၊ ဘိက္ခူ ထုလ္လစ္စယဒိဋ္ဌိနော၊ တေဟိ သော၊ ဘိက္ခဝေ၊ ဘိက္ခု ဧကမန္တံ အပနေတွာ ယထာဓမ္မံ ကာရာပေတွာ သင်္ဃံ ဥပသင်္ကမိတွာ ဧဝမဿ ဝစနီယော ယံ ခေါ သော၊ အာဝုသော၊ ဘိက္ခု အာပတ္တိံ အာပန္နော၊ သာဿ ယထာဓမ္မံ ပဋိကတာ။ ယဒိ သင်္ဃဿ ပတ္တကလ္လံ၊ သင်္ဃော ပဝါရေယျာတိ။>
    text <ဣဓ ပန၊ ဘိက္ခဝေ၊ ဘိက္ခု တဒဟု ပဝါရဏာယ ထုလ္လစ္စယံ အဇ္ဈာပန္နော ဟောတိ။ ဧကစ္စေ ဘိက္ခူ ထုလ္လစ္စယဒိဋ္ဌိနော ဟောန္တိ၊ ဧကစ္စေ ဘိက္ခူ ပါစိတ္တိယဒိဋ္ဌိနော ဟောန္တိ။ပေ။ ဧကစ္စေ ဘိက္ခူ ထုလ္လစ္စယဒိဋ္ဌိနော ဟောန္တိ၊ ဧကစ္စေ ဘိက္ခူ ပါဋိဒေသနီယဒိဋ္ဌိနော ဟောန္တိ။ ဧကစ္စေ ဘိက္ခူ ထုလ္လစ္စယဒိဋ္ဌိနော ဟောန္တိ၊ ဧကစ္စေ ဘိက္ခူ ဒုက္ကဋဒိဋ္ဌိနော ဟောန္တိ။ ဧကစ္စေ ဘိက္ခူ ထုလ္လစ္စယဒိဋ္ဌိနော ဟောန္တိ၊ ဧကစ္စေ ဘိက္ခူ ဒုဗ္ဘာသိတဒိဋ္ဌိနော ဟောန္တိ။ ယေ တေ၊ ဘိက္ခဝေ၊ ဘိက္ခူ ထုလ္လစ္စယဒိဋ္ဌိနော၊ တေဟိ သော၊ ဘိက္ခဝေ၊ ဘိက္ခု ဧကမန္တံ အပနေတွာ ယထာဓမ္မံ ကာရာပေတွာ သင်္ဃံ ဥပသင်္ကမိတွာ ဧဝမဿ ဝစနီယော ယံ ခေါ သော၊ အာဝုသော၊ ဘိက္ခု အာပတ္တိံ အာပန္နော၊ သာဿ ယထာဓမ္မံ ပဋိကတာ။ ယဒိ သင်္ဃဿ ပတ္တကလ္လံ၊ သင်္ဃော ပဝါရေယျာတိ။>
    text <ဣဓ ပန၊ ဘိက္ခဝေ၊ ဘိက္ခု တဒဟု ပဝါရဏာယ ပါစိတ္တိယံ အဇ္ဈာပန္နော ဟောတိ။ပေ။ ပါဋိဒေသနီယံ အဇ္ဈာပန္နော ဟောတိ။ ဒုက္ကဋံ အဇ္ဈာပန္နော ဟောတိ။ ဒုဗ္ဘာသိတံ အဇ္ဈာပန္နော ဟောတိ။ ဧကစ္စေ ဘိက္ခူ ဒုဗ္ဘာသိတဒိဋ္ဌိနော ဟောန္တိ၊ ဧကစ္စေ ဘိက္ခူ သင်္ဃာဒိသေသဒိဋ္ဌိနော ဟောန္တိ။ ယေ တေ၊ ဘိက္ခဝေ၊ ဘိက္ခူ ဒုဗ္ဘာသိတဒိဋ္ဌိနော၊ တေဟိ သော၊ ဘိက္ခဝေ၊ ဘိက္ခု ဧကမန္တံ အပနေတွာ ယထာဓမ္မံ ကာရာပေတွာ သင်္ဃံ ဥပသင်္ကမိတွာ ဧဝမဿ ဝစနီယော ယံ ခေါ သော၊ အာဝုသော၊ ဘိက္ခု အာပတ္တိံ အာပန္နော၊ သာဿ ယထာဓမ္မံ ပဋိကတာ။ ယဒိ သင်္ဃဿ ပတ္တကလ္လံ၊ သင်္ဃော ပဝါရေယျာတိ။>
    text <ဣဓ ပန၊ ဘိက္ခဝေ၊ ဘိက္ခု တဒဟု ပဝါရဏာယ ဒုဗ္ဘာသိတံ အဇ္ဈာပန္နော ဟောတိ။ ဧကစ္စေ ဘိက္ခူ ဒုဗ္ဘာသိတဒိဋ္ဌိနော ဟောန္တိ၊ ဧကစ္စေ ဘိက္ခူ ထုလ္လစ္စယဒိဋ္ဌိနော ဟောန္တိ။ပေ။ ဧကစ္စေ ဘိက္ခူ ဒုဗ္ဘာသိတဒိဋ္ဌိနော ဟောန္တိ၊ ဧကစ္စေ ဘိက္ခူ ပါစိတ္တိယဒိဋ္ဌိနော ဟောန္တိ။ ဧကစ္စေ ဘိက္ခူ ဒုဗ္ဘာသိတဒိဋ္ဌိနော ဟောန္တိ၊ ဧကစ္စေ ဘိက္ခူ ပါဋိဒေသနီယဒိဋ္ဌိနော ဟောန္တိ။ ဧကစ္စေ ဘိက္ခူ ဒုဗ္ဘာသိတဒိဋ္ဌိနော ဟောန္တိ၊ ဧကစ္စေ ဘိက္ခူ ဒုက္ကဋဒိဋ္ဌိနော ဟောန္တိ။ ယေ တေ၊ ဘိက္ခဝေ၊ ဘိက္ခူ ဒုဗ္ဘာသိတဒိဋ္ဌိနော၊ တေဟိ သော၊ ဘိက္ခဝေ၊ ဘိက္ခု ဧကမန္တံ အပနေတွာ ယထာဓမ္မံ ကာရာပေတွာ သင်္ဃံ ဥပသင်္ကမိတွာ ဧဝမဿ ဝစနီယော ယံ ခေါ သော၊ အာဝုသော၊ ဘိက္ခု အာပတ္တိံ အာပန္နော၊ သာဿ ယထာဓမ္မံ ပဋိကတာ။ ယဒိ သင်္ဃဿ ပတ္တကလ္လံ၊ သင်္ဃော ပဝါရေယျာတိ။>
    stand <ထုလ္လစ္စယဝတ္ထုကာဒိ နိဋ္ဌိတာ။>
  text <၁၄၃။ ဝတ္ထုဌပနာဒိ>
    text <၂၃၉>, <ဣဓ ပန၊ ဘိက္ခဝေ၊ ဘိက္ခု တဒဟု ပဝါရဏာယ သင်္ဃမဇ္ဈေ ဥဒာဟရေယျ သုဏာတု မေ၊ ဘန္တေ၊ သင်္ဃော။ ဣဒံ ဝတ္ထု ပညာယတိ၊ န ပုဂ္ဂလော။ ယဒိ သင်္ဃဿ ပတ္တကလ္လံ၊ ဝတ္ထုံ ဌပေတွာ သင်္ဃော ပဝါရေယျာတိ။ သော ဧဝမဿ ဝစနီယော ဘဂဝတာ ခေါ၊ အာဝုသော၊ ဝိသုဒ္ဓါနံ ပဝါရဏာ ပညတ္တာ။ သစေ ဝတ္ထု ပညာယတိ၊ န ပုဂ္ဂလော၊ ဣဒာနေဝ နံ ဝဒေဟီတိ။>
    text <ဣဓ ပန၊ ဘိက္ခဝေ၊ ဘိက္ခု တဒဟု ပဝါရဏာယ သင်္ဃမဇ္ဈေ ဥဒာဟရေယျ သုဏာတု မေ၊ ဘန္တေ၊ သင်္ဃော။ အယံ ပုဂ္ဂလော ပညာယတိ၊ န ဝတ္ထု။ ယဒိ သင်္ဃဿ ပတ္တကလ္လံ၊ ပုဂ္ဂလံ ဌပေတွာ သင်္ဃော ပဝါရေယျာတိ။ သော ဧဝမဿ ဝစနီယော ဘဂဝတာ ခေါ၊ အာဝုသော၊ သမဂ္ဂါနံ ပဝါရဏာ ပညတ္တာ။ သစေ ပုဂ္ဂလော ပညာယတိ၊ န ဝတ္ထု၊ ဣဒာနေဝ နံ ဝဒေဟီတိ။>
    text <ဣဓ ပန၊ ဘိက္ခဝေ၊ ဘိက္ခု တဒဟု ပဝါရဏာယ သင်္ဃမဇ္ဈေ ဥဒာဟရေယျ သုဏာတု မေ၊ ဘန္တေ၊ သင်္ဃော။ ဣဒံ ဝတ္ထု စ ပုဂ္ဂလော စ ပညာယတိ။ ယဒိ သင်္ဃဿ ပတ္တကလ္လံ၊ ဝတ္ထုဉ္စ ပုဂ္ဂလဉ္စ ဌပေတွာ သင်္ဃော ပဝါရေယျာတိ။ သော ဧဝမဿ ဝစနီယော ဘဂဝတာ ခေါ၊ အာဝုသော၊ ဝိသုဒ္ဓါနဉ္စ သမဂ္ဂါနဉ္စ ပဝါရဏာ ပညတ္တာ။ သစေ ဝတ္ထု စ ပုဂ္ဂလော စ ပညာယတိ၊ ဣဒာနေဝ နံ ဝဒေဟီတိ။>
    text <ပုဗ္ဗေ စေ၊ ဘိက္ခဝေ၊ ပဝါရဏာယ ဝတ္ထု ပညာယတိ၊ ပစ္ဆာ ပုဂ္ဂလော၊ ကလ္လံ ဝစနာယ။ ပုဗ္ဗေ စေ၊ ဘိက္ခဝေ၊ ပဝါရဏာယ ပုဂ္ဂလော ပညာယတိ၊ ပစ္ဆာ ဝတ္ထု၊ ကလ္လံ ဝစနာယ။ ပုဗ္ဗေ စေ၊ ဘိက္ခဝေ၊ ပဝါရဏာယ ဝတ္ထု စ ပုဂ္ဂလော စ ပညာယတိ၊ တံ စေ ကတာယ ပဝါရဏာယ ဥက္ကောဋေတိ၊ ဥက္ကောဋနကံ ပါစိတ္တိယန္တိ။>
    stand <ဝတ္ထုဌပနာဒိ နိဋ္ဌိတာ။>
  text <၁၄၄။ ဘဏ္ဍနကာရကဝတ္ထု>
    text <၂၄၀>, <တေန ခေါ ပန သမယေန သမ္ဗဟုလာ သန္ဒိဋ္ဌာ သမ္ဘတ္တာ ဘိက္ခူ ကောသလေသု ဇနပဒေ အညတရသ္မိံ အာဝါသေ ဝဿံ ဥပဂစ္ဆိံသု။ တေသံ သာမန္တာ အညေ ဘိက္ခူ ဘဏ္ဍနကာရကာ ကလဟကာရကာ ဝိဝါဒကာရကာ ဘဿကာရကာ သင်္ဃေ အဓိကရဏကာရကာ ဝဿံ ဥပဂစ္ဆိံသု မယံ တေသံ ဘိက္ခူနံ ဝဿံဝုဋ္ဌာနံ ပဝါရဏာယ ပဝါရဏံ ဌပေဿာမာတိ။ အဿောသုံ ခေါ တေ ဘိက္ခူ အမှာကံ ကိရ သာမန္တာ အညေ ဘိက္ခူ ဘဏ္ဍနကာရကာ ကလဟကာရကာ ဝိဝါဒကာရကာ ဘဿကာရကာ သင်္ဃေ အဓိကရဏကာရကာ ဝဿံ ဥပဂတာ မယံ တေသံ ဘိက္ခူနံ ဝဿံဝုဋ္ဌာနံ ပဝါရဏာယ ပဝါရဏံ ဌပေဿာမာတိ။ ကထံ နု ခေါ အမှေဟိ ပဋိပဇ္ဇိတဗ္ဗန္တိ။ ဘဂဝတော ဧတမတ္ထံ အာရောစေသုံ။>
    text <ဣဓ ပန၊ ဘိက္ခဝေ၊ သမ္ဗဟုလာ သန္ဒိဋ္ဌာ သမ္ဘတ္တာ ဘိက္ခူ အညတရသ္မိံ အာဝါသေ ဝဿံ ဥပဂစ္ဆန္တိ။ တေသံ သာမန္တာ အညေ ဘိက္ခူ ဘဏ္ဍနကာရကာ ကလဟကာရကာ ဝိဝါဒကာရကာ ဘဿကာရကာ သင်္ဃေ အဓိကရဏကာရကာ ဝဿံ ဥပဂစ္ဆန္တိ မယံ တေသံ ဘိက္ခူနံ ဝဿံဝုဋ္ဌာနံ ပဝါရဏာယ ပဝါရဏံ ဌပေဿာမာတိ။ အနုဇာနာမိ၊ ဘိက္ခဝေ၊ တေဟိ ဘိက္ခူဟိ ဒွေ တယော ဥပေါသထေ စာတုဒ္ဒသိကေ ကာတုံ ကထံ မယံ တေဟိ ဘိက္ခူဟိ ပဌမတရံ ပဝါရေယျာမာတိ။ တေ စေ၊ ဘိက္ခဝေ၊ ဘိက္ခူ ဘဏ္ဍနကာရကာ ကလဟကာရကာ ဝိဝါဒကာရကာ ဘဿကာရကာ သင်္ဃေ အဓိကရဏကာရကာ တံ အာဝါသံ အာဂစ္ဆန္တိ၊ တေဟိ၊ ဘိက္ခဝေ၊ အာဝါသိကေဟိ ဘိက္ခူဟိ လဟုံ လဟုံ သန္နိပတိတွာ ပဝါရေတဗ္ဗံ၊ ပဝါရေတွာ ဝတ္တဗ္ဗာ ပဝါရိတာ ခေါ မယံ၊ အာဝုသော၊ ယထာယသ္မန္တာ မညန္တိ တထာ ကရောန္တူတိ။ တေ စေ၊ ဘိက္ခဝေ၊ ဘိက္ခူ ဘဏ္ဍနကာရကာ ကလဟကာရကာ ဝိဝါဒကာရကာ ဘဿကာရကာ သင်္ဃေ အဓိကရဏကာရကာ အသံဝိဟိတာ တံ အာဝါသံ အာဂစ္ဆန္တိ၊ တေဟိ၊ ဘိက္ခဝေ၊ အာဝါသိကေဟိ ဘိက္ခူဟိ အာသနံ ပညပေတဗ္ဗံ၊ ပါဒောဒကံ ပါဒပီဌံ ပါဒကထလိကံ ဥပနိက္ခိပိတဗ္ဗံ၊ ပစ္စုဂ္ဂန္တွာ ပတ္တစီဝရံ ပဋိဂ္ဂဟေတဗ္ဗံ၊ ပါနီယေန ပရိပုစ္ဆိတဗ္ဗာ၊ တေသံ ဝိက္ခိတွာ နိဿီမံ ဂန္တွာ ပဝါရေတဗ္ဗံ၊ ပဝါရေတွာ ဝတ္တဗ္ဗာ ပဝါရိတာ ခေါ မယံ၊ အာဝုသော၊ ယထာယသ္မန္တာ မညန္တိ တထာ ကရောန္တူတိ။ ဧဝဉ္စေတံ လဘေထ၊ ဣစ္စေတံ ကုသလံ။ နော စေ လဘေထ၊ အာဝါသိကေန ဘိက္ခုနာ ဗျတ္တေန ပဋိဗလေန အာဝါသိကာ ဘိက္ခူ ဉာပေတဗ္ဗာ>
    text <သုဏန္တု မေ၊ အာယသ္မန္တော၊ အာဝါသိကာ။ ယဒာယသ္မန္တာနံ ပတ္တကလ္လံ၊ ဣဒာနိ ဥပေါသထံ ကရေယျာမ၊ ပါတိမောက္ခံ ဥဒ္ဒိသေယျာမ၊ အာဂမေ ကာဠေ ပဝါရေယျာမာတိ။ တေ စေ၊ ဘိက္ခဝေ၊ ဘိက္ခူ ဘဏ္ဍနကာရကာ ကလဟကာရကာ ဝိဝါဒကာရကာ ဘဿကာရကာ သင်္ဃေ အဓိကရဏကာရကာ တေ ဘိက္ခူ ဧဝံ ဝဒေယျုံ သာဓာဝုသော၊ ဣဒာနေဝ နော ပဝါရေထာတိ၊ တေ ဧဝမဿု ဝစနီယာ အနိဿရာ ခေါ တုမှေ၊ အာဝုသော၊ အမှာကံ ပဝါရဏာယ၊ န တာဝ မယံ ပဝါရေယျာမာတိ။ တေ စေ၊ ဘိက္ခဝေ၊ ဘိက္ခူ ဘဏ္ဍနကာရကာ ကလဟကာရကာ ဝိဝါဒကာရကာ ဘဿကာရကာ သင်္ဃေ အဓိကရဏကာရကာ တံ ကာဠံ အနုဝသေယျုံ၊ အာဝါသိကေန၊ ဘိက္ခဝေ၊ ဘိက္ခုနာ ဗျတ္တေန ပဋိဗလေန အာဝါသိကာ ဘိက္ခူ ဉာပေတဗ္ဗာ>
    text <သုဏန္တု မေ၊ အာယသ္မန္တော၊ အာဝါသိကာ။ ယဒာယသ္မန္တာနံ ပတ္တကလ္လံ၊ ဣဒာနိ ဥပေါသထံ ကရေယျာမ၊ ပါတိမောက္ခံ ဥဒ္ဒိသေယျာမ၊ အာဂမေ ဇုဏှေ ပဝါရေယျာမာတိ။ တေ စေ၊ ဘိက္ခဝေ၊ ဘိက္ခူ ဘဏ္ဍနကာရကာ ကလဟကာရကာ ဝိဝါဒကာရကာ ဘဿကာရကာ သင်္ဃေ အဓိကရဏကာရကာ တေ ဘိက္ခူ ဧဝံ ဝဒေယျုံ သာဓာဝုသော၊ ဣဒာနေဝ နော ပဝါရေယျာထာတိ၊ တေ ဧဝမဿု ဝစနီယာ အနိဿရာ ခေါ တုမှေ၊ အာဝုသော၊ အမှာကံ ပဝါရဏာယ၊ န တာဝ မယံ ပဝါရေယျာမာတိ။ တေ စေ၊ ဘိက္ခဝေ၊ ဘိက္ခူ ဘဏ္ဍနကာရကာ ကလဟကာရကာ ဝိဝါဒကာရကာ ဘဿကာရကာ သင်္ဃေ အဓိကရဏကာရကာ တမ္ပိ ဇုဏှံ အနုဝသေယျုံ၊ တေဟိ၊ ဘိက္ခဝေ၊ ဘိက္ခူဟိ သဗ္ဗေဟေဝ အာဂမေ ဇုဏှေ ကောမုဒိယာ စာတုမာသိနိယာ အကာမာ ပဝါရေတဗ္ဗံ။>
    text <တေဟိ စေ၊ ဘိက္ခဝေ၊ ဘိက္ခူဟိ ပဝါရိယမာနေ ဂိလာနော အဂိလာနဿ ပဝါရဏံ ဌပေတိ၊ သော ဧဝမဿ ဝစနီယော အာယသ္မာ ခေါ ဂိလာနော။ ဂိလာနော စ အနနုယောဂက္ခမော ဝုတ္တော ဘဂဝတာ။ အာဂမေဟိ၊ အာဝုသော၊ ယာဝ အရောဂေါ ဟောသိ။ အရောဂေါ အာကင်္ခမာနော စောဒေဿသီတိ။ ဧဝဉ္စေ ဝုစ္စမာနော စောဒေတိ၊ အနာဒရိယေ ပါစိတ္တိယံ။ တေဟိ စေ၊ ဘိက္ခဝေ၊ ဘိက္ခူဟိ ပဝါရိယမာနေ အဂိလာနော ဂိလာနဿ ပဝါရဏံ ဌပေတိ၊ သော ဧဝမဿ ဝစနီယော အယံ ခေါ၊ အာဝုသော၊ ဘိက္ခု ဂိလာနော။ ဂိလာနော စ အနနုယောဂက္ခမော ဝုတ္တော ဘဂဝတာ။ အာဂမေဟိ၊ အာဝုသော၊ ယာဝါယံ ဘိက္ခု အရောဂေါ ဟောတိ။ အရောဂံ အာကင်္ခမာနော စောဒေဿသီတိ။ ဧဝဉ္စေ ဝုစ္စမာနော စောဒေတိ၊ အနာဒရိယေ ပါစိတ္တိယံ။ တေဟိ စေ၊ ဘိက္ခဝေ၊ ဘိက္ခူဟိ ပဝါရိယမာနေ ဂိလာနော ဂိလာနဿ ပဝါရဏံ ဌပေတိ၊ သော ဧဝမဿ ဝစနီယော အာယသ္မန္တာ ခေါ ဂိလာနာ။ ဂိလာနော စ အနနုယောဂက္ခမော ဝုတ္တော ဘဂဝတာ။ အာဂမေဟိ၊ အာဝုသော၊ ယာဝ အရောဂါ ဟောထ။ အရောဂေါ အရောဂံ အာကင်္ခမာနော စောဒေဿသီတိ။ ဧဝဉ္စေ ဝုစ္စမာနော စောဒေတိ၊ အနာဒရိယေ ပါစိတ္တိယံ။ တေဟိ စေ၊ ဘိက္ခဝေ၊ ဘိက္ခူဟိ ပဝါရိယမာနေ အဂိလာနော အဂိလာနဿ ပဝါရဏံ ဌပေတိ၊ ဥဘော သင်္ဃေန သမနုယုဉ္ဇိတွာ သမနုဂါဟိတွာ ယထာဓမ္မံ ကာရာပေတွာ သင်္ဃေန ပဝါရေတဗ္ဗန္တိ။>
    stand <ဘဏ္ဍနကာရကဝတ္ထု နိဋ္ဌိတံ။>
  text <၁၄၅။ ပဝါရဏာသင်္ဂဟော>
    text <၂၄၁>, <တေန ခေါ ပန သမယေန သမ္ဗဟုလာ သန္ဒိဋ္ဌာ သမ္ဘတ္တာ ဘိက္ခူ ကောသလေသု ဇနပဒေ အညတရသ္မိံ အာဝါသေ ဝဿံ ဥပဂစ္ဆိံသု။ တေသံ သမဂ္ဂါနံ သမ္မောဒမာနာနံ အဝိဝဒမာနာနံ ဝိဟရတံ အညတရော ဖာသုဝိဟာရော အဓိဂတော ဟောတိ။ အထ ခေါ တေသံ ဘိက္ခူနံ ဧတဒဟောသိ အမှာကံ ခေါ သမဂ္ဂါနံ သမ္မောဒမာနာနံ အဝိဝဒမာနာနံ ဝိဟရတံ အညတရော ဖာသုဝိဟာရော အဓိဂတော။ သစေ မယံ ဣဒာနိ ပဝါရေဿာမ၊ သိယာပိ ဘိက္ခူ ပဝါရေတွာ စာရိကံ ပက္ကမေယျုံ။ ဧဝံ မယံ ဣမမှာ ဖာသုဝိဟာရာ ပရိဗာဟိရာ ဘဝိဿာမ။ ကထံ နု ခေါ အမှေဟိ ပဋိပဇ္ဇိတဗ္ဗန္တိ။ ဘဂဝတော ဧတမတ္ထံ အာရောစေသုံ။>
    text <ဣဓ ပန၊ ဘိက္ခဝေ၊ သမ္ဗဟုလာ သန္ဒိဋ္ဌာ သမ္ဘတ္တာ ဘိက္ခူ အညတရသ္မိံ အာဝါသေ ဝဿံ ဥပဂစ္ဆန္တိ။ တေသံ သမဂ္ဂါနံ သမ္မောဒမာနာနံ အဝိဝဒမာနာနံ ဝိဟရတံ အညတရော ဖာသုဝိဟာရော အဓိဂတော ဟောတိ။ တတြ စေ ဘိက္ခူနံ ဧဝံ ဟောတိ အမှာကံ ခေါ သမဂ္ဂါနံ သမ္မောဒမာနာနံ အဝိဝဒမာနာနံ ဝိဟရတံ အညတရော ဖာသုဝိဟာရော အဓိဂတော။ သစေ မယံ ဣဒာနိ ပဝါရေဿာမ၊ သိယာပိ ဘိက္ခူ ပဝါရေတွာ စာရိကံ ပက္ကမေယျုံ။ ဧဝံ မယံ ဣမမှာ ဖာသုဝိဟာရာ ပရိဗာဟိရာ ဘဝိဿာမာတိ၊ အနုဇာနာမိ၊ ဘိက္ခဝေ၊ တေဟိ ဘိက္ခူဟိ ပဝါရဏာသင်္ဂဟံ ကာတုံ။ ဧဝဉ္စ ပန၊ ဘိက္ခဝေ၊ ကာတဗ္ဗော။ သဗ္ဗေဟေဝ ဧကဇ္ဈံ သန္နိပတိတဗ္ဗံ သန္နိပတိတွာ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <သုဏာတု မေ၊ ဘန္တေ၊ သင်္ဃော။ အမှာကံ သမဂ္ဂါနံ သမ္မောဒမာနာနံ အဝိဝဒမာနာနံ ဝိဟရတံ အညတရော ဖာသုဝိဟာရော အဓိဂတော။ သစေ မယံ ဣဒာနိ ပဝါရေဿာမ၊ သိယာပိ ဘိက္ခူ ပဝါရေတွာ စာရိကံ ပက္ကမေယျုံ။ ဧဝံ မယံ ဣမမှာ ဖာသုဝိဟာရာ ပရိဗာဟိရာ ဘဝိဿာမ။ ယဒိ သင်္ဃဿ ပတ္တကလ္လံ၊ သင်္ဃော ပဝါရဏာသင်္ဂဟံ ကရေယျ၊ ဣဒာနိ ဥပေါသထံ ကရေယျ၊ ပါတိမောက္ခံ ဥဒ္ဒိသေယျ၊ အာဂမေ ဇုဏှေ ကောမုဒိယာ စာတုမာသိနိယာ ပဝါရေယျ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ အမှာကံ သမဂ္ဂါနံ သမ္မောဒမာနာနံ အဝိဝဒမာနာနံ ဝိဟရတံ အညတရော ဖာသုဝိဟာရော အဓိဂတော။ သစေ မယံ ဣဒာနိ ပဝါရေဿာမ၊ သိယာပိ ဘိက္ခူ ပဝါရေတွာ စာရိကံ ပက္ကမေယျုံ။ ဧဝံ မယံ ဣမမှာ ဖာသုဝိဟာရာ ပရိဗာဟိရာ ဘဝိဿာမ။ သင်္ဃော ပဝါရဏာသင်္ဂဟံ ကရောတိ၊ ဣဒာနိ ဥပေါသထံ ကရိဿတိ၊ ပါတိမောက္ခံ ဥဒ္ဒိသိဿတိ၊ အာဂမေ ဇုဏှေ ကောမုဒိယာ စာတုမာသိနိယာ ပဝါရေဿတိ။ ယဿာယသ္မတော ခမတိ ပဝါရဏာသင်္ဂဟဿ ကရဏံ၊ ဣဒာနိ ဥပေါသထံ ကရိဿတိ၊ ပါတိမောက္ခံ ဥဒ္ဒိသိဿတိ၊ အာဂမေ ဇုဏှေ ကောမုဒိယာ စာတုမာသိနိယာ ပဝါရေဿတိ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <ကတော သင်္ဃေန ပဝါရဏာသင်္ဂဟော၊ ဣဒာနိ ဥပေါသထံ ကရိဿတိ၊ ပါတိမောက္ခံ ဥဒ္ဒိသိဿတိ၊ အာဂမေ ဇုဏှေ ကောမုဒိယာ စာတုမာသိနိယာ ပဝါရေဿတိ။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
    text <တေဟိ စေ၊ ဘိက္ခဝေ၊ ဘိက္ခူဟိ ကတေ ပဝါရဏာသင်္ဂဟေ အညတရော ဘိက္ခု ဧဝံ ဝဒေယျ ဣစ္ဆာမဟံ၊ အာဝုသော၊ ဇနပဒစာရိကံ ပက္ကမိတုံ၊ အတ္ထိ မေ ဇနပဒေ ကရဏီယန္တိ၊ သော ဧဝမဿ ဝစနီယော သာဓာဝုသော၊ ပဝါရေတွာ ဂစ္ဆာဟီတိ။ သော စေ၊ ဘိက္ခဝေ၊ ဘိက္ခု ပဝါရယမာနော အညတရဿ ဘိက္ခုနော ပဝါရဏံ ဌပေတိ၊ သော ဧဝမဿ ဝစနီယော အနိဿရော ခေါ မေ တွံ၊ အာဝုသော၊ ပဝါရဏာယ၊ န တာဝါဟံ ပဝါရေဿာမီတိ။ တဿ စေ၊ ဘိက္ခဝေ၊ ဘိက္ခုနော ပဝါရယမာနဿ အညတရော ဘိက္ခု တဿ ဘိက္ခုနော ပဝါရဏံ ဌပေတိ၊ ဥဘော သင်္ဃေန သမနုယုဉ္ဇိတွာ သမနုဂါဟိတွာ ယထာဓမ္မံ ကာရာပေတဗ္ဗာ။ သော စေ၊ ဘိက္ခဝေ၊ ဘိက္ခု ဇနပဒေ တံ ကရဏီယံ တီရေတွာ ပုနဒေဝ အန္တော ကောမုဒိယာ စာတုမာသိနိယာ တံ အာဝါသံ အာဂစ္ဆတိ၊ တေဟိ စေ၊ ဘိက္ခဝေ၊ ဘိက္ခူဟိ ပဝါရိယမာနေ အညတရော ဘိက္ခု တဿ ဘိက္ခုနော ပဝါရဏံ ဌပေတိ၊ သော ဧဝမဿ ဝစနီယော အနိဿရော ခေါ မေ တွံ၊ အာဝုသော၊ ပဝါရဏာယ၊ ပဝါရိတော အဟန္တိ။ တေဟိ စေ၊ ဘိက္ခဝေ၊ ဘိက္ခူဟိ ပဝါရိယမာနေ သော ဘိက္ခု အညတရဿ ဘိက္ခုနော ပဝါရဏံ ဌပေတိ၊ ဥဘော သင်္ဃေန သမနုယုဉ္ဇိတွာ သမနုဂါဟိတွာ ယထာဓမ္မံ ကာရာပေတွာ သင်္ဃေန ပဝါရေတဗ္ဗန္တိ။>
    stand <ပဝါရဏာသင်္ဂဟော နိဋ္ဌိတော။>
    stand <ပဝါရဏာက္ခန္ဓကော စတုတ္ထော။>
  text <၁၄၆။ တဿုဒ္ဒာနံ>
    block
      text <ဝဿံဝုဋ္ဌာ ကောသလေသု၊ အဂမုံ သတ္ထု ဒဿနံ။>
      text <အဖာသုံ ပသုသံဝါသံ၊ အညမညာနုလောမတာ။>
      text <ပဝါရေန္တာ ပဏာမဉ္စ၊ ကမ္မံ ဂိလာနဉာတကာ။>
      text <ရာဇာ စောရာ စ ဓုတ္တာ စ၊ ဘိက္ခုပစ္စတ္ထိကာ တထာ။>
      text <ပဉ္စ စတုတယော ဒွေကော၊ အာပန္နော ဝေမတီ သရိ။>
      text <သဗ္ဗော သင်္ဃော ဝေမတိကော၊ ဗဟူ သမာ စ ထောကိကာ။>
      text <အာဝါသိကာ စာတုဒ္ဒသ၊ လိင်္ဂသံဝါသကာ ဥဘော။>
      text <ဂန္တဗ္ဗံ န နိသိန္နာယ၊ ဆန္ဒဒာနေ ပဝါရဏာ။>
      text <သဝရေဟိ ခေပိတာ မေဃော၊ အန္တရာ စ ပဝါရဏာ။>
      text <န ဣစ္ဆန္တိ ပုရမှာကံ၊ အဋ္ဌပိတာ စ ဘိက္ခုနော။>
      text <ကိမှိ ဝါတိ ကတမဉ္စ၊ ဒိဋ္ဌေန သုတသင်္ကာယ။>
      text <စောဒကော စုဒိတကော စ၊ ထုလ္လစ္စယံ ဝတ္ထု ဘဏ္ဍနံ။>
      text <ပဝါရဏာသင်္ဂဟော စ၊ အနိဿရော ပဝါရယေတိ။>
    stand <ဣမမှိ ခန္ဓကေ ဝတ္ထူနိ ဆစတ္တာရီသာတိ။>
    stand <ပဝါရဏာက္ခန္ဓကော နိဋ္ဌိတော။>
