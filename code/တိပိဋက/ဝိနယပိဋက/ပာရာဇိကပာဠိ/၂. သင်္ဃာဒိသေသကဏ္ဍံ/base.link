text <၂။ သင်္ဃာဒိသေသကဏ္ဍံ>
  text <၁။ သုက္ကဝိဿဋ္ဌိသိက္ခါပဒံ>
    stand <ဣမေ ခေါ ပနာယသ္မန္တော တေရသ သင်္ဃာဒိသေသာ>
    stand <ဓမ္မာ ဥဒ္ဒေသံ အာဂစ္ဆန္တိ။>
    text <၂၃၄>, <တေန သမယေန ဗုဒ္ဓေါ ဘဂဝါ သာဝတ္ထိယံ ဝိဟရတိ ဇေတဝနေ အနာထပိဏ္ဍိကဿ အာရာမေ။ တေန ခေါ ပန သမယေန အာယသ္မာ သေယျသကော အနဘိရတော ဗြဟ္မစရိယံ စရတိ။ သော တေန ကိသော ဟောတိ လူခေါ ဒုဗ္ဗဏ္ဏော ဥပ္ပဏ္ဍုပ္ပဏ္ဍုကဇာတော ဓမနိသန္ထတဂတ္တော။ အဒ္ဒသ ခေါ အာယသ္မာ ဥဒာယီ အာယသ္မန္တံ သေယျသကံ ကိသံ လူခံ ဒုဗ္ဗဏ္ဏံ ဥပ္ပဏ္ဍုပ္ပဏ္ဍုကဇာတံ ဓမနိသန္ထတဂတ္တံ။ ဒိသွာန အာယသ္မန္တံ သေယျသကံ ဧတဒဝေါစ ကိဿ တွံ၊ အာဝုသော သေယျသက၊ ကိသော လူခေါ ဒုဗ္ဗဏ္ဏော ဥပ္ပဏ္ဍုပ္ပဏ္ဍုကဇာတော ဓမနိသန္ထတဂတ္တော။ ကစ္စိ နော တွံ၊ အာဝုသော သေယျသက၊ အနဘိရတော ဗြဟ္မစရိယံ စရသီတိ။ ဧဝမာဝုသောတိ။ တေန ဟိ တွံ၊ အာဝုသော သေယျသက၊ ယာဝဒတ္ထံ ဘုဉ္ဇ ယာဝဒတ္ထံ သုပ ယာဝဒတ္ထံ နှာယ။ ယာဝဒတ္ထံ ဘုဉ္ဇိတွာ ယာဝဒတ္ထံ သုပိတွာ ယာဝဒတ္ထံ နှာယိတွာ ယဒာ တေ အနဘိရတိ ဥပ္ပဇ္ဇတိ ရာဂေါ စိတ္တံ အနုဒ္ဓံသေတိ တဒာ ဟတ္ထေန ဥပက္ကမိတွာ အသုစိံ မောစေဟီတိ။ ကိံ နု ခေါ၊ အာဝုသော၊ ကပ္ပတိ ဧဝရူပံ ကာတုန္တိ။ အာမ၊ အာဝုသော။ အဟမ္ပိ ဧဝံ ကရောမီတိ။>
    text <အထ ခေါ အာယသ္မာ သေယျသကော ယာဝဒတ္ထံ ဘုဉ္ဇိ ယာဝဒတ္ထံ သုပိ ယာဝဒတ္ထံ နှာယိ။ ယာဝဒတ္ထံ ဘုဉ္ဇိတွာ ယာဝဒတ္ထံ သုပိတွာ ယာဝဒတ္ထံ နှာယိတွာ ယဒာ အနဘိရတိ ဥပ္ပဇ္ဇတိ ရာဂေါ စိတ္တံ အနုဒ္ဓံသေတိ တဒာ ဟတ္ထေန ဥပက္ကမိတွာ အသုစိံ မောစေသိ။ အထ ခေါ အာယသ္မာ သေယျသကော အပရေန သမယေန ဝဏ္ဏဝါ အဟောသိ ပီဏိန္ဒြိယော ပသန္နမုခဝဏ္ဏော ဝိပ္ပသန္နဆဝိဝဏ္ဏော။ အထ ခေါ အာယသ္မတော သေယျသကဿ သဟာယကာ ဘိက္ခူ အာယသ္မန္တံ သေယျသကံ ဧတဒဝေါစုံ ပုဗ္ဗေ ခေါ တွံ၊ အာဝုသော သေယျသက၊ ကိသော အဟောသိ လူခေါ ဒုဗ္ဗဏ္ဏော ဥပ္ပဏ္ဍုပ္ပဏ္ဍုကဇာတော ဓမနိသန္ထတဂတ္တော။ သော ဒာနိ တွံ ဧတရဟိ ဝဏ္ဏဝါ ပီဏိန္ဒြိယော ပသန္နမုခဝဏ္ဏော ဝိပ္ပသန္နဆဝိဝဏ္ဏော။ ကိံ နု ခေါ တွံ၊ အာဝုသော သေယျသက၊ ဘေသဇ္ဇံ ကရောသီတိ။ န ခေါ အဟံ၊ အာဝုသော၊ ဘေသဇ္ဇံ ကရောမိ။ အပိစာဟံ ယာဝဒတ္ထံ ဘုဉ္ဇာမိ ယာဝဒတ္ထံ သုပါမိ ယာဝဒတ္ထံ နှာယာမိ။ ယာဝဒတ္ထံ ဘုဉ္ဇိတွာ ယာဝဒတ္ထံ သုပိတွာ ယာဝဒတ္ထံ နှာယိတွာ ယဒာ မေ အနဘိရတိ ဥပ္ပဇ္ဇတိ ရာဂေါ စိတ္တံ အနုဒ္ဓံသေတိ တဒာ ဟတ္ထေန ဥပက္ကမိတွာ အသုစိံ မောစေမီတိ။ ကိံ ပန တွံ၊ အာဝုသော သေယျသက၊ ယေနေဝ ဟတ္ထေန သဒ္ဓါဒေယျံ ဘုဉ္ဇသိ တေနေဝ ဟတ္ထေန ဥပက္ကမိတွာ အသုစိံ မောစေသီတိ။ ဧဝမာဝုသောတိ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ သေယျသကော ဟတ္ထေန ဥပက္ကမိတွာ အသုစိံ မောစေဿတီတိ။>
    text <အထ ခေါ တေ ဘိက္ခူ အာယသ္မန္တံ သေယျသကံ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ အာယသ္မန္တံ သေယျသကံ ပဋိပုစ္ဆိ သစ္စံ ကိရ တွံ၊ သေယျသက၊ ဟတ္ထေန ဥပက္ကမိတွာ အသုစိံ မောစေသီတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ အနနုစ္ဆဝိကံ၊ မောဃပုရိသ၊ အနနုလောမိကံ အပ္ပတိရူပံ အဿာမဏကံ အကပ္ပိယံ အကရဏီယံ။ ကထဉှိ နာမ တွံ၊ မောဃပုရိသ၊ ဟတ္ထေန ဥပက္ကမိတွာ အသုစိံ မောစေဿသိ။ နနု မယာ၊ မောဃပုရိသ၊ အနေကပရိယာယေန ဝိရာဂါယ ဓမ္မော ဒေသိတော နော သရာဂါယ၊ ဝိသညောဂါယ ဓမ္မော ဒေသိတော နော သညောဂါယ၊ အနုပါဒာနာယ ဓမ္မော ဒေသိတော နော သဥပါဒာနာယ။ တတ္ထ နာမ တွံ၊ မောဃပုရိသ၊ မယာ ဝိရာဂါယ ဓမ္မေ ဒေသိတေ သရာဂါယ စေတေဿသိ၊ ဝိသညောဂါယ ဓမ္မေ ဒေသိတေ သညောဂါယ စေတေဿသိ၊ အနုပါဒာနာယ ဓမ္မေ ဒေသိတေ သဥပါဒာနာယ စေတေဿသိ။ နနု မယာ၊ မောဃပုရိသ၊ အနေကပရိယာယေန ရာဂဝိရာဂါယ ဓမ္မော ဒေသိတော၊ မဒနိမ္မဒနာယ ပိပါသဝိနယာယ အာလယသမုဂ္ဃာတာယ ဝဋ္ဋုပစ္ဆေဒာယ တဏှက္ခယာယ ဝိရာဂါယ နိရောဓာယ နိဗ္ဗာနာယ ဓမ္မော ဒေသိတော။ နနု မယာ၊ မောဃပုရိသ၊ အနေကပရိယာယေန ကာမာနံ ပဟာနံ အက္ခါတံ၊ ကာမသညာနံ ပရိညာ အက္ခါတာ၊ ကာမပိပါသာနံ ပဋိဝိနယော အက္ခါတော၊ ကာမဝိတက္ကာနံ သမုဂ္ဃာတော အက္ခါတော၊ ကာမပရိဠာဟာနံ ဝူပသမော အက္ခါတော။ နေတံ၊ မောဃပုရိသ၊ အပ္ပသန္နာနံ ဝါ ပသာဒာယ၊ ပသန္နာနံ ဝါ ဘိယျောဘာဝါယ။ အထ ခွေတံ၊ မောဃပုရိသ၊ အပ္ပသန္နာနဉ္စေဝ အပ္ပသာဒာယ၊ ပသန္နာနဉ္စ ဧကစ္စာနံ အညထတ္တာယာတိ။ အထ ခေါ ဘဂဝါ အာယသ္မန္တံ သေယျသကံ အနေကပရိယာယေန ဝိဂရဟိတွာ ဒုဗ္ဘရတာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <သဉ္စေတနိကာ သုက္ကဝိဿဋ္ဌိ သင်္ဃာဒိသေသောတိ။>
    text <ဧဝဉ္စိဒံ ဘဂဝတာ ဘိက္ခူနံ သိက္ခါပဒံ ပညတ္တံ ဟောတိ။>
    text <၂၃၅>, <တေန ခေါ ပန သမယေန ဘိက္ခူ ပဏီတဘောဇနာနိ ဘုဉ္ဇိတွာ မုဋ္ဌဿတီ အသမ္ပဇာနာ နိဒ္ဒံ ဩက္ကမန္တိ။ တေသံ မုဋ္ဌဿတီနံ အသမ္ပဇာနာနံ နိဒ္ဒံ ဩက္ကမန္တာနံ သုပိနန္တေန အသုစိ မုစ္စတိ။ တေသံ ကုက္ကုစ္စံ အဟောသိ ဘဂဝတာ သိက္ခါပဒံ ပညတ္တံ သဉ္စေတနိကာ သုက္ကဝိဿဋ္ဌိ သင်္ဃာဒိသေသောတိ။ အမှာကဉ္စ သုပိနန္တေန အသုစိ မုစ္စတိ။ အတ္ထိ စေတ္ထ စေတနာ လဗ္ဘတိ။ ကစ္စိ နု ခေါ မယံ သင်္ဃာဒိသေသံ အာပတ္တိံ အာပန္နာတိ။ ဘဂဝတော ဧတမတ္ထံ အာရောစေသုံ။ အတ္ထေသာ၊ ဘိက္ခဝေ၊ စေတနာ၊ သာ စ ခေါ အဗ္ဗောဟာရိကာတိ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၂၃၆>, <သဉ္စေတနိကာ သုက္ကဝိဿဋ္ဌိ အညတြ သုပိနန္တာ သင်္ဃာဒိသေသောတိ။>
    text <၂၃၇>, <သဉ္စေတနိကာတိ ဇာနန္တော သဉ္ဇာနန္တော စေစ္စ အဘိဝိတရိတွာ ဝီတိက္ကမော။>
    text <သုက္ကန္တိ ဒသ သုက္ကာနိ နီလံ ပီတကံ လောဟိတကံ ဩဒာတံ တက္ကဝဏ္ဏံ ဒကဝဏ္ဏံ တေလဝဏ္ဏံ ခီရဝဏ္ဏံ ဒဓိဝဏ္ဏံ သပ္ပိဝဏ္ဏံ။>
    text <ဝိဿဋ္ဌီတိ ဌာနတော စာဝနာ ဝုစ္စတိ ဝိဿဋ္ဌီတိ။>
    text <အညတြ သုပိနန္တာတိ ဌပေတွာ သုပိနန္တံ။>
    text <သင်္ဃာဒိသေသောတိ သင်္ဃောဝ တဿာ အာပတ္တိယာ ပရိဝါသံ ဒေတိ၊ မူလာယ ပဋိကဿတိ၊ မာနတ္တံ ဒေတိ၊ အဗ္ဘေတိ၊ န သမ္ဗဟုလာ၊ န ဧကပုဂ္ဂလော။ တေန ဝုစ္စတိ သင်္ဃာဒိသေသောတိ။ တဿေဝ အာပတ္တိနိကာယဿ နာမကမ္မံ အဓိဝစနံ။ တေနပိ ဝုစ္စတိ သင်္ဃာဒိသေသောတိ။>
    text <အဇ္ဈတ္တရူပေ မောစေတိ၊ ဗဟိဒ္ဓါရူပေ မောစေတိ၊ အဇ္ဈတ္တဗဟိဒ္ဓါရူပေ မောစေတိ၊ အာကာသေ ကဋိံ ကမ္ပေန္တော မောစေတိ၊ ရာဂူပတ္ထမ္ဘေ မောစေတိ၊ ဝစ္စူပတ္ထမ္ဘေ မောစေတိ၊ ပဿာဝူပတ္ထမ္ဘေ မောစေတိ၊ ဝါတူပတ္ထမ္ဘေ မောစေတိ၊ ဥစ္စာလိင်္ဂပါဏကဒဋ္ဌူပတ္ထမ္ဘေ မောစေတိ၊ အာရောဂျတ္ထာယ မောစေတိ၊ သုခတ္ထာယ မောစေတိ၊ ဘေသဇ္ဇတ္ထာယ မောစေတိ၊ ဒာနတ္ထာယ မောစေတိ၊ ပုညတ္ထာယ မောစေတိ၊ ယညတ္ထာယ မောစေတိ၊ သဂ္ဂတ္ထာယ မောစေတိ၊ ဗီဇတ္ထာယ မောစေတိ၊ ဝီမံသတ္ထာယ မောစေတိ၊ ဒဝတ္ထာယ မောစေတိ၊ နီလံ မောစေတိ၊ ပီတကံ မောစေတိ၊ လောဟိတကံ မောစေတိ၊ ဩဒာတံ မောစေတိ၊ တက္ကဝဏ္ဏံ မောစေတိ၊ ဒကဝဏ္ဏံ မောစေတိ၊ တေလဝဏ္ဏံ မောစေတိ၊ ခီရဝဏ္ဏံ မောစေတိ၊ ဒဓိဝဏ္ဏံ မောစေတိ၊ သပ္ပိဝဏ္ဏံ မောစေတိ။>
    text <၂၃၈>, <အဇ္ဈတ္တရူပေတိ အဇ္ဈတ္တံ ဥပါဒိန္နေ ရူပေ။>
    text <ဗဟိဒ္ဓါရူပေတိ ဗဟိဒ္ဓါ ဥပါဒိန္နေ ဝါ အနုပါဒိန္နေ ဝါ။>
    text <အဇ္ဈတ္တဗဟိဒ္ဓါရူပေတိ တဒုဘယေ။>
    text <အာကာသေ ကဋိံ ကမ္ပေန္တောတိ အာကာသေ ဝါယမန္တဿ အင်္ဂဇာတံ ကမ္မနိယံ ဟောတိ။>
    text <ရာဂူပတ္ထမ္ဘေတိ ရာဂေန ပီဠိတဿ အင်္ဂဇာတံ ကမ္မနိယံ ဟောတိ။>
    text <ဝစ္စူပတ္ထမ္ဘေတိ ဝစ္စေန ပီဠိတဿ အင်္ဂဇာတံ ကမ္မနိယံ ဟောတိ။>
    text <ပဿာဝူပတ္ထမ္ဘေတိ ပဿာဝေန ပီဠိတဿ အင်္ဂဇာတံ ကမ္မနိယံ ဟောတိ။>
    text <ဝါတူပတ္ထမ္ဘေတိ ဝါတေန ပီဠိတဿ အင်္ဂဇာတံ ကမ္မနိယံ ဟောတိ။>
    text <ဥစ္စာလိင်္ဂပါဏကဒဋ္ဌူပတ္ထမ္ဘေတိ ဥစ္စာလိင်္ဂပါဏကဒဋ္ဌေန အင်္ဂဇာတံ ကမ္မနိယံ ဟောတိ။>
    text <၂၃၉>, <အာရောဂျတ္ထာယာတိ အရောဂေါ ဘဝိဿာမိ။>
    text <သုခတ္ထာယာတိ သုခံ ဝေဒနံ ဥပ္ပါဒေဿာမိ။>
    text <ဘေသဇ္ဇတ္ထာယာတိ ဘေသဇ္ဇံ ဘဝိဿတိ။>
    text <ဒာနတ္ထာယာတိ ဒာနံ ဒဿာမိ။>
    text <ပုညတ္ထာယာတိ ပုညံ ဘဝိဿတိ။>
    text <ယညတ္ထာယာတိ ယညံ ယဇိဿာမိ။>
    text <သဂ္ဂတ္ထာယာတိ သဂ္ဂံ ဂမိဿာမိ။>
    text <ဗီဇတ္ထာယာတိ ဗီဇံ ဘဝိဿတိ။>
    text <ဝီမံသတ္ထာယာတိ နီလံ ဘဝိဿတိ၊ ပီတကံ ဘဝိဿတိ၊ လောဟိတကံ ဘဝိဿတိ၊ ဩဒာတံ ဘဝိဿတိ၊ တက္ကဝဏ္ဏံ ဘဝိဿတိ၊ ဒကဝဏ္ဏံ ဘဝိဿတိ၊ တေလဝဏ္ဏံ ဘဝိဿတိ၊ ခီရဝဏ္ဏံ ဘဝိဿတိ၊ ဒဓိဝဏ္ဏံ ဘဝိဿတိ၊ သပ္ပိဝဏ္ဏံ ဘဝိဿတီတိ။>
    text <ဒဝတ္ထာယာတိ ခိဍ္ဍာဓိပ္ပါယော။>
    text <၂၄၀>, <အဇ္ဈတ္တရူပေ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဗဟိဒ္ဓါရူပေ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <အဇ္ဈတ္တဗဟိဒ္ဓါရူပေ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <အာကာသေ ကဋိံ ကမ္ပေန္တော စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ရာဂူပတ္ထမ္ဘေ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဝစ္စူပတ္ထမ္ဘေ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ပဿာဝူပတ္ထမ္ဘေ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဝါတူပတ္ထမ္ဘေ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဥစ္စာလိင်္ဂပါဏကဒဋ္ဌူပတ္ထမ္ဘေ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <အာရောဂျတ္ထာယ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <သုခတ္ထာယ။ပေ။ ဘေသဇ္ဇတ္ထာယ။ ဒာနတ္ထာယ။ ပုညတ္ထာယ။ ယညတ္ထာယ။ သဂ္ဂတ္ထာယ။ ဗီဇတ္ထာယ။ ဝီမံသတ္ထာယ။ ဒဝတ္ထာယ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <နီလံ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ပီတကံ။ လောဟိတကံ။ ဩဒာတံ။ တက္ကဝဏ္ဏံ။ ဒကဝဏ္ဏံ။ တေလဝဏ္ဏံ။ ခီရဝဏ္ဏံ။ ဒဓိဝဏ္ဏံ။ သပ္ပိဝဏ္ဏံ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    stand <သုဒ္ဓိကံ နိဋ္ဌိတံ။>
    text <အာရောဂျတ္ထဉ္စ သုခတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <အာရောဂျတ္ထဉ္စ ဘေသဇ္ဇတ္ထဉ္စ။ပေ။ အာရောဂျတ္ထဉ္စ ဒာနတ္ထဉ္စ။ အာရောဂျတ္ထဉ္စ ပုညတ္ထဉ္စ။ အာရောဂျတ္ထဉ္စ ယညတ္ထဉ္စ။ အာရောဂျတ္ထဉ္စ သဂ္ဂတ္ထဉ္စ။ အာရောဂျတ္ထဉ္စ ဗီဇတ္ထဉ္စ။ အာရောဂျတ္ထဉ္စ ဝီမံသတ္ထဉ္စ။ အာရောဂျတ္ထဉ္စ ဒဝတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    stand <ဧကမူလကဿ ခဏ္ဍစက္ကံ နိဋ္ဌိတံ။>
    text <၂၄၁>, <သုခတ္ထဉ္စ ဘေသဇ္ဇတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <သုခတ္ထဉ္စ ဒာနတ္ထဉ္စ။ပေ။ သုခတ္ထဉ္စ ပုညတ္ထဉ္စ။ သုခတ္ထဉ္စ ယညတ္ထဉ္စ။ သုခတ္ထဉ္စ သဂ္ဂတ္ထဉ္စ။ သုခတ္ထဉ္စ ဗီဇတ္ထဉ္စ။ သုခတ္ထဉ္စ ဝီမံသတ္ထဉ္စ။ သုခတ္ထဉ္စ ဒဝတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <သုခတ္ထဉ္စ အာရောဂျတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <၂၄၂>, <ဘေသဇ္ဇတ္ထဉ္စ ဒာနတ္ထဉ္စ။ပေ။ ဘေသဇ္ဇတ္ထဉ္စ ပုညတ္ထဉ္စ။ ဘေသဇ္ဇတ္ထဉ္စ ယညတ္ထဉ္စ။ ဘေသဇ္ဇတ္ထဉ္စ သဂ္ဂတ္ထဉ္စ။ ဘေသဇ္ဇတ္ထဉ္စ ဗီဇတ္ထဉ္စ။ ဘေသဇ္ဇတ္ထဉ္စ ဝီမံသတ္ထဉ္စ။ ဘေသဇ္ဇတ္ထဉ္စ ဒဝတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဘေသဇ္ဇတ္ထဉ္စ အာရောဂျတ္ထဉ္စ။ပေ။ ဘေသဇ္ဇတ္ထဉ္စ သုခတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဒာနတ္ထဉ္စ ပုညတ္ထဉ္စ။ပေ။ ဒာနတ္ထဉ္စ ယညတ္ထဉ္စ။ ဒာနတ္ထဉ္စ သဂ္ဂတ္ထဉ္စ။ ဒာနတ္ထဉ္စ ဗီဇတ္ထဉ္စ။ ဒာနတ္ထဉ္စ ဝီမံသတ္ထဉ္စ။ ဒာနတ္ထဉ္စ ဒဝတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဒာနတ္ထဉ္စ အာရောဂျတ္ထဉ္စ။ပေ။ ဒာနတ္ထဉ္စ သုခတ္ထဉ္စ။ ဒာနတ္ထဉ္စ ဘေသဇ္ဇတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ပုညတ္ထဉ္စ ယညတ္ထဉ္စ။ပေ။ ပုညတ္ထဉ္စ သဂ္ဂတ္ထဉ္စ။ ပုညတ္ထဉ္စ ဗီဇတ္ထဉ္စ။ ပုညတ္ထဉ္စ ဝီမံသတ္ထဉ္စ။ ပုညတ္ထဉ္စ ဒဝတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ပုညတ္ထဉ္စ အာရောဂျတ္ထဉ္စ။ပေ။ ပုညတ္ထဉ္စ သုခတ္ထဉ္စ။ ပုညတ္ထဉ္စ ဘေသဇ္ဇတ္ထဉ္စ။ ပုညတ္ထဉ္စ ဒာနတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ယညတ္ထဉ္စ သဂ္ဂတ္ထဉ္စ။ပေ။ ယညတ္ထဉ္စ ဗီဇတ္ထဉ္စ။ ယညတ္ထဉ္စ ဝီမံသတ္ထဉ္စ။ ယညတ္ထဉ္စ ဒဝတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ယညတ္ထဉ္စ အာရောဂျတ္ထဉ္စ။ပေ။ ယညတ္ထဉ္စ သုခတ္ထဉ္စ။ ယညတ္ထဉ္စ ဘေသဇ္ဇတ္ထဉ္စ။ ယညတ္ထဉ္စ ဒာနတ္ထဉ္စ။ ယညတ္ထဉ္စ ပုညတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <သဂ္ဂတ္ထဉ္စ ဗီဇတ္ထဉ္စ။ပေ။ သဂ္ဂတ္ထဉ္စ ဝီမံသတ္ထဉ္စ။ သဂ္ဂတ္ထဉ္စ ဒဝတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <သဂ္ဂတ္ထဉ္စ အာရောဂျတ္ထဉ္စ။ပေ။ သဂ္ဂတ္ထဉ္စ သုခတ္ထဉ္စ။ သဂ္ဂတ္ထဉ္စ ဘေသဇ္ဇတ္ထဉ္စ။ သဂ္ဂတ္ထဉ္စ ဒာနတ္ထဉ္စ။ သဂ္ဂတ္ထဉ္စ ပုညတ္ထဉ္စ။ သဂ္ဂတ္ထဉ္စ ယညတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဗီဇတ္ထဉ္စ ဝီမံသတ္ထဉ္စ။ပေ။ ဗီဇတ္ထဉ္စ ဒဝတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဗီဇတ္ထဉ္စ အာရောဂျတ္ထဉ္စ။ပေ။ ဗီဇတ္ထဉ္စ သုခတ္ထဉ္စ။ ဗီဇတ္ထဉ္စ ဘေသဇ္ဇတ္ထဉ္စ။ ဗီဇတ္ထဉ္စ ဒာနတ္ထဉ္စ။ ဗီဇတ္ထဉ္စ ပုညတ္ထဉ္စ။ ဗီဇတ္ထဉ္စ ယညတ္ထဉ္စ။ ဗီဇတ္ထဉ္စ သဂ္ဂတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဝီမံသတ္ထဉ္စ ဒဝတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဝီမံသတ္ထဉ္စ အာရောဂျတ္ထဉ္စ။ပေ။ ဝီမံသတ္ထဉ္စ သုခတ္ထဉ္စ။ ဝီမံသတ္ထဉ္စ ဘေသဇ္ဇတ္ထဉ္စ။ ဝီမံသတ္ထဉ္စ ဒာနတ္ထဉ္စ။ ဝီမံသတ္ထဉ္စ ပုညတ္ထဉ္စ။ ဝီမံသတ္ထဉ္စ ယညတ္ထဉ္စ။ ဝီမံသတ္ထဉ္စ သဂ္ဂတ္ထဉ္စ။ ဝီမံသတ္ထဉ္စ ဗီဇတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဒဝတ္ထဉ္စ အာရောဂျတ္ထဉ္စ။ပေ။ ဒဝတ္ထဉ္စ သုခတ္ထဉ္စ။ ဒဝတ္ထဉ္စ ဘေသဇ္ဇတ္ထဉ္စ။ ဒဝတ္ထဉ္စ ဒာနတ္ထဉ္စ။ ဒဝတ္ထဉ္စ ပုညတ္ထဉ္စ။ ဒဝတ္ထဉ္စ ယညတ္ထဉ္စ။ ဒဝတ္ထဉ္စ သဂ္ဂတ္ထဉ္စ။ ဒဝတ္ထဉ္စ ဗီဇတ္ထဉ္စ။ ဒဝတ္ထဉ္စ ဝီမံသတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    stand <ဧကမူလကဿ ဗဒ္ဓစက္ကံ နိဋ္ဌိတံ။>
    text <အာရောဂျတ္ထဉ္စ သုခတ္ထဉ္စ ဘေသဇ္ဇတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။ပေ။ အာရောဂျတ္ထဉ္စ သုခတ္ထဉ္စ ဒဝတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    stand <ဒုမူလကဿ ခဏ္ဍစက္ကံ။>
    text <သုခတ္ထဉ္စ ဘေသဇ္ဇတ္ထဉ္စ ဒာနတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။ပေ။ သုခတ္ထဉ္စ ဘေသဇ္ဇတ္ထဉ္စ ဒဝတ္ထဉ္စ။ပေ။ သုခတ္ထဉ္စ ဘေသဇ္ဇတ္ထဉ္စ အာရောဂျတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    stand <ဒုမူလကဿ ဗဒ္ဓစက္ကံ သံခိတ္တံ။>
    text <ဝီမံသတ္ထဉ္စ ဒဝတ္ထဉ္စ အာရောဂျတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။ ဝီမံသတ္ထဉ္စ ဒဝတ္ထဉ္စ ဗီဇတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    stand <ဒုမူလကံ နိဋ္ဌိတံ။>
    text <တိမူလကမ္ပိ စတုမူလကမ္ပိ ပဉ္စမူလကမ္ပိ ဆမူလကမ္ပိ သတ္တမူလကမ္ပိ အဋ္ဌမူလကမ္ပိ နဝမူလကမ္ပိ ဧဝမေဝ ဝိတ္ထာရေတဗ္ဗံ။>
    stand <ဣဒံ သဗ္ဗမူလကံ။>
    text <၂၄၃>, <အာရောဂျတ္ထဉ္စ သုခတ္ထဉ္စ ဘေသဇ္ဇတ္ထဉ္စ ဒာနတ္ထဉ္စ ပုညတ္ထဉ္စ ယညတ္ထဉ္စ သဂ္ဂတ္ထဉ္စ ဗီဇတ္ထဉ္စ ဝီမံသတ္ထဉ္စ ဒဝတ္ထဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    stand <သဗ္ဗမူလကံ နိဋ္ဌိတံ။>
    text <၂၄၄>, <နီလဉ္စ ပီတကဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <နီလဉ္စ လောဟိတကဉ္စ။ပေ။ နီလဉ္စ ဩဒာတဉ္စ။ နီလဉ္စ တက္ကဝဏ္ဏဉ္စ။ နီလဉ္စ ဒကဝဏ္ဏဉ္စ။ နီလဉ္စ တေလဝဏ္ဏဉ္စ။ နီလဉ္စ ခီရဝဏ္ဏဉ္စ။ နီလဉ္စ ဒဓိဝဏ္ဏဉ္စ။ နီလဉ္စ သပ္ပိဝဏ္ဏဉ္စ စေတေတိ ဥပက္ကမတိ မုစ္စတ္တိ၊ အာပတ္တိ သင်္ဃာဒိသေသဿ။>
    stand <ဧကမူလကဿ ခဏ္ဍစက္ကံ နိဋ္ဌိတံ။>
    text <၂၄၅>, <ပီတကဉ္စ လောဟိတကဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ပီတကဉ္စ ဩဒာတဉ္စ။ပေ။ ပီတကဉ္စ တက္ကဝဏ္ဏဉ္စ။ ပီတကဉ္စ ဒကဝဏ္ဏဉ္စ။ ပီတကဉ္စ တေလဝဏ္ဏဉ္စ။ ပီတကဉ္စ ခီရဝဏ္ဏဉ္စ။ ပီတကဉ္စ ဒဓိဝဏ္ဏဉ္စ။ ပီတကဉ္စ သပ္ပိဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ပီတကဉ္စ နီလဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    stand <ဧကမူလကဿ ဗဒ္ဓစက္ကံ။>
    text <၂၄၆>, <လောဟိတကဉ္စ ဩဒာတဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <လောဟိတကဉ္စ တက္ကဝဏ္ဏဉ္စ။ပေ။ လောဟိတကဉ္စ ဒကဝဏ္ဏဉ္စ။ လောဟိတကဉ္စ တေလဝဏ္ဏဉ္စ။ လောဟိတကဉ္စ ခီရဝဏ္ဏဉ္စ။ လောဟိတကဉ္စ ဒဓိဝဏ္ဏဉ္စ။ လောဟိတကဉ္စ သပ္ပိဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <လောဟိတကဉ္စ နီလဉ္စ။ပေ။ လောဟိတကဉ္စ ပီတကဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဩဒာတဉ္စ တက္ကဝဏ္ဏဉ္စ။ပေ။ ဩဒာတဉ္စ ဒကဝဏ္ဏဉ္စ။ ဩဒာတဉ္စ တေလဝဏ္ဏဉ္စ။ ဩဒာတဉ္စ ခီရဝဏ္ဏဉ္စ။ ဩဒာတဉ္စ ဒဓိဝဏ္ဏဉ္စ။ ဩဒာတဉ္စ သပ္ပိဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဩဒာတဉ္စ နီလဉ္စ။ပေ။ ဩဒာတဉ္စ ပီတကဉ္စ။ ဩဒာတဉ္စ လောဟိတကဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <တက္ကဝဏ္ဏဉ္စ ဒကဝဏ္ဏဉ္စ။ပေ။ တက္ကဝဏ္ဏဉ္စ တေလဝဏ္ဏဉ္စ။ တက္ကဝဏ္ဏဉ္စ ခီရဝဏ္ဏဉ္စ။ တက္ကဝဏ္ဏဉ္စ ဒဓိဝဏ္ဏဉ္စ။ တက္ကဝဏ္ဏဉ္စ သပ္ပိဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <တက္ကဝဏ္ဏဉ္စ နီလဉ္စ။ပေ။ တက္ကဝဏ္ဏဉ္စ ပီတကဉ္စ။ တက္ကဝဏ္ဏဉ္စ လောဟိတကဉ္စ။ တက္ကဝဏ္ဏဉ္စ ဩဒာတဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဒကဝဏ္ဏဉ္စ တေလဝဏ္ဏဉ္စ။ပေ။ ဒကဝဏ္ဏဉ္စ ခီရဝဏ္ဏဉ္စ။ ဒကဝဏ္ဏဉ္စ ဒဓိဝဏ္ဏဉ္စ။ ဒကဝဏ္ဏဉ္စ သပ္ပိဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဒကဝဏ္ဏဉ္စ နီလဉ္စ။ပေ။ ဒကဝဏ္ဏဉ္စ ပီတကဉ္စ။ ဒကဝဏ္ဏဉ္စ လောဟိတကဉ္စ။ ဒကဝဏ္ဏဉ္စ ဩဒာတဉ္စ။ ဒကဝဏ္ဏဉ္စ တက္ကဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <တေလဝဏ္ဏဉ္စ ခီရဝဏ္ဏဉ္စ။ပေ။ တေလဝဏ္ဏဉ္စ ဒဓိဝဏ္ဏဉ္စ။ တေလဝဏ္ဏဉ္စ သပ္ပိဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <တေလဝဏ္ဏဉ္စ နီလဉ္စ။ပေ။ တေလဝဏ္ဏဉ္စ ပီတကဉ္စ။ တေလဝဏ္ဏဉ္စ လောဟိတကဉ္စ။ တေလဝဏ္ဏဉ္စ ဩဒာတဉ္စ။ တေလဝဏ္ဏဉ္စ တက္ကဝဏ္ဏဉ္စ။ တေလဝဏ္ဏဉ္စ ဒကဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ခီရဝဏ္ဏဉ္စ ဒဓိဝဏ္ဏဉ္စ။ပေ။ ခီရဝဏ္ဏဉ္စ သပ္ပိဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ခီရဝဏ္ဏဉ္စ နီလဉ္စ။ပေ။ ခီရဝဏ္ဏဉ္စ ပီတကဉ္စ။ ခီရဝဏ္ဏဉ္စ လောဟိတကဉ္စ။ ခီရဝဏ္ဏဉ္စ ဩဒာတဉ္စ။ ခီရဝဏ္ဏဉ္စ တက္ကဝဏ္ဏဉ္စ။ ခီရဝဏ္ဏဉ္စ ဒကဝဏ္ဏဉ္စ။ ခီရဝဏ္ဏဉ္စ တေလဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဒဓိဝဏ္ဏဉ္စ သပ္ပိဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဒဓိဝဏ္ဏဉ္စ နီလဉ္စ။ပေ။ ဒဓိဝဏ္ဏဉ္စ ပီတကဉ္စ။ ဒဓိဝဏ္ဏဉ္စ လောဟိတကဉ္စ။ ဒဓိဝဏ္ဏဉ္စ ဩဒာတဉ္စ။ ဒဓိဝဏ္ဏဉ္စ တက္ကဝဏ္ဏဉ္စ။ ဒဓိဝဏ္ဏဉ္စ ဒကဝဏ္ဏဉ္စ။ ဒဓိဝဏ္ဏဉ္စ တေလဝဏ္ဏဉ္စ။ ဒဓိဝဏ္ဏဉ္စ ခီရဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <သပ္ပိဝဏ္ဏဉ္စ နီလဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <သပ္ပိဝဏ္ဏဉ္စ ပီတကဉ္စ။ပေ။ သပ္ပိဝဏ္ဏဉ္စ လောဟိတကဉ္စ။ သပ္ပိဝဏ္ဏဉ္စ ဩဒာတဉ္စ။ သပ္ပိဝဏ္ဏဉ္စ တက္ကဝဏ္ဏဉ္စ။ သပ္ပိဝဏ္ဏဉ္စ ဒကဝဏ္ဏဉ္စ။ သပ္ပိဝဏ္ဏဉ္စ တေလဝဏ္ဏဉ္စ။ သပ္ပိဝဏ္ဏဉ္စ ခီရဝဏ္ဏဉ္စ။ သပ္ပိဝဏ္ဏဉ္စ ဒဓိဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    stand <ဧကမူလကဿ ဗဒ္ဓစက္ကံ နိဋ္ဌိတံ။>
    text <နီလဉ္စ ပီတကဉ္စ လောဟိတကဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။ပေ။ နီလဉ္စ ပီတကဉ္စ သပ္ပိဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    stand <ဒုမူလကဿ ခဏ္ဍစက္ကံ။>
    text <ပီတကဉ္စ လောဟိတကဉ္စ ဩဒာတဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။ပေ။ ပီတကဉ္စ လောဟိတကဉ္စ သပ္ပိဝဏ္ဏဉ္စ။ပေ။ ပီတကဉ္စ လောဟိတကဉ္စ နီလဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    stand <ဒုမူလကဿ ဗဒ္ဓစက္ကံ သံခိတ္တံ။>
    text <ဒဓိဝဏ္ဏဉ္စ သပ္ပိဝဏ္ဏဉ္စ နီလဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။ပေ။ ဒဓိဝဏ္ဏဉ္စ သပ္ပိဝဏ္ဏဉ္စ ခီရဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    stand <ဒုမူလကံ နိဋ္ဌိတံ။>
    text <တိမူလကမ္ပိ စတုမူလကမ္ပိ ပဉ္စမူလကမ္ပိ ဆမူလကမ္ပိ သတ္တမူလကမ္ပိ အဋ္ဌမူလကမ္ပိ နဝမူလကမ္ပိ ဧဝမေဝ ဝိတ္ထာရေတဗ္ဗံ။>
    stand <ဣဒံ သဗ္ဗမူလကံ။>
    text <၂၄၇>, <နီလဉ္စ ပီတကဉ္စ လောဟိတကဉ္စ ဩဒာတဉ္စ တက္ကဝဏ္ဏဉ္စ ဒကဝဏ္ဏဉ္စ တေလဝဏ္ဏဉ္စ ခီရဝဏ္ဏဉ္စ ဒဓိဝဏ္ဏဉ္စ သပ္ပိဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    stand <သဗ္ဗမူလကံ နိဋ္ဌိတံ။>
    text <၂၄၈>, <အာရောဂျတ္ထဉ္စ နီလဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <အာရောဂျတ္ထဉ္စ သုခတ္ထဉ္စ နီလဉ္စ ပီတကဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <အာရောဂျတ္ထဉ္စ သုခတ္ထဉ္စ ဘေသဇ္ဇတ္ထဉ္စ နီလဉ္စ ပီတကဉ္စ လောဟိတကဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <ဥဘတော ဝဍ္ဎကံ ဧဝမေဝ ဝဍ္ဎေတဗ္ဗံ။>
    text <အာရောဂျတ္ထဉ္စ သုခတ္ထဉ္စ ဘေသဇ္ဇတ္ထဉ္စ ဒာနတ္ထဉ္စ ပုညတ္ထဉ္စ ယညတ္ထဉ္စ သဂ္ဂတ္ထဉ္စ ဗီဇတ္ထဉ္စ ဝီမံသတ္ထဉ္စ ဒဝတ္ထဉ္စ နီလဉ္စ ပီတကဉ္စ လောဟိတကဉ္စ ဩဒာတဉ္စ တက္ကဝဏ္ဏဉ္စ ဒကဝဏ္ဏဉ္စ တေလဝဏ္ဏဉ္စ ခီရဝဏ္ဏဉ္စ ဒဓိဝဏ္ဏဉ္စ သပ္ပိဝဏ္ဏဉ္စ စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    stand <မိဿကစက္ကံ နိဋ္ဌိတံ။>
    text <၂၄၉>, <နီလံ မောစေဿာမီတိ စေတေတိ ဥပက္ကမတိ ပီတကံ မုစ္စတိ၊ အာပတ္တိ သင်္ဃာဒိသေသဿ။>
    text <နီလံ မောစေဿာမီတိ စေတေတိ ဥပက္ကမတိ လောဟိတကံ။ပေ။ ဩဒာတံ။ တက္ကဝဏ္ဏံ။ ဒကဝဏ္ဏံ။ တေလဝဏ္ဏံ။ ခီရဝဏ္ဏံ။ ဒဓိဝဏ္ဏံ။ သပ္ပိဝဏ္ဏံ မုစ္စတိ၊ အာပတ္တိ သင်္ဃာဒိသေသဿ။>
    stand <ခဏ္ဍစက္ကံ နိဋ္ဌိတံ။>
    text <၂၅၀>, <ပီတကံ မောစေဿာမီတိ စေတေတိ ဥပက္ကမတိ လောဟိတကံ မုစ္စတိ၊ အာပတ္တိ သင်္ဃာဒိသေသဿ။>
    text <ပီတကံ မောစေဿာမီတိ စေတေတိ ဥပက္ကမတိ ဩဒာတံ။ပေ။ တက္ကဝဏ္ဏံ။ ဒကဝဏ္ဏံ။ တေလဝဏ္ဏံ။ ခီရဝဏ္ဏံ။ ဒဓိဝဏ္ဏံ။ သပ္ပိဝဏ္ဏံ။ နီလံ မုစ္စတိ၊ အာပတ္တိ သင်္ဃာဒိသေသဿ။>
    stand <ဗဒ္ဓစက္ကမူလံ သံခိတ္တံ။>
    text <၂၅၁>, <သပ္ပိဝဏ္ဏံ မောစေဿာမီတိ စေတေတိ ဥပက္ကမတိ နီလံ မုစ္စတိ၊ အာပတ္တိ သင်္ဃာဒိသေသဿ။>
    text <သပ္ပိဝဏ္ဏံ မောစေဿာမီတိ စေတေတိ ဥပက္ကမတိ ပီတကံ။ပေ။ လောဟိတကံ။ ဩဒာတံ။ တက္ကဝဏ္ဏံ။ ဒကဝဏ္ဏံ။ တေလဝဏ္ဏံ။ ခီရဝဏ္ဏံ။ ဒဓိဝဏ္ဏံ မုစ္စတိ၊ အာပတ္တိ သင်္ဃာဒိသေသဿ။>
    stand <ကုစ္ဆိစက္ကံ နိဋ္ဌိတံ။>
    text <၂၅၂>, <ပီတကံ မောစေဿာမီတိ စေတေတိ ဥပက္ကမတိ နီလံ မုစ္စတိ၊ အာပတ္တိ သင်္ဃာဒိသေသဿ။>
    text <လောဟိတကံ။ပေ။ ဩဒာတံ။ တက္ကဝဏ္ဏံ။ ဒကဝဏ္ဏံ။ တေလဝဏ္ဏံ။ ခီရဝဏ္ဏံ။ ဒဓိဝဏ္ဏံ။ သပ္ပိဝဏ္ဏံ မောစေဿာမီတိ စေတေတိ ဥပက္ကမတိ နီလံ မုစ္စတိ၊ အာပတ္တိ သင်္ဃာဒိသေသဿ။>
    stand <ပိဋ္ဌိစက္ကဿ ပဌမံ ဂမနံ နိဋ္ဌိတံ။>
    text <၂၅၃>, <လောဟိတကံ မောစေဿာမီတိ စေတေတိ ဥပက္ကမတိ ပီတကံ မုစ္စတိ၊ အာပတ္တိ သင်္ဃာဒိသေသဿ။>
    stand <ဩဒာတံ။ပေ။ တက္ကဝဏ္ဏံ။ ဒကဝဏ္ဏံ။ တေလဝဏ္ဏံ။ ခီရဝဏ္ဏံ>
    text <။ ဒဓိဝဏ္ဏံ။ သပ္ပိဝဏ္ဏံ။ နီလံ မောစေဿာမီတိ စေတေတိ ဥပက္ကမတိ ပီတကံ မုစ္စတိ၊ အာပတ္တိ သင်္ဃာဒိသေသဿ။>
    stand <ပိဋ္ဌိစက္ကဿ ဒုတိယံ ဂမနံ နိဋ္ဌိတံ။>
    text <၂၅၄>, <ဩဒာတံ မောစေဿာမီတိ စေတေတိ ဥပက္ကမတိ လောဟိတကံ မုစ္စတိ၊ အာပတ္တိ သင်္ဃာဒိသေသဿ။>
    stand <တက္ကဝဏ္ဏံ။ပေ။ ဒကဝဏ္ဏံ။ တေလဝဏ္ဏံ။ ခီရဝဏ္ဏံ။ ဒဓိဝဏ္ဏံ။>
    text <သပ္ပိဝဏ္ဏံ။ နီလံ။ ပီတကံ မောစေဿာမီတိ စေတေတိ ဥပက္ကမတိ လောဟိတကံ မုစ္စတိ၊ အာပတ္တိ သင်္ဃာဒိသေသဿ။>
    stand <ပိဋ္ဌိစက္ကဿ တတိယံ ဂမနံ နိဋ္ဌိတံ။>
    text <၂၅၅>, <တက္ကဝဏ္ဏံ မောစေဿာမီတိ စေတေတိ ဥပက္ကမတိ ဩဒာတံ မုစ္စတိ၊ အာပတ္တိ သင်္ဃာဒိသေသဿ။>
    text <ဒကဝဏ္ဏံ။ပေ။ တေလဝဏ္ဏံ။ ခီရဝဏ္ဏံ။ ဒဓိဝဏ္ဏံ။ သပ္ပိဝဏ္ဏံ။ နီလံ။ ပီတကံ။ လောဟိတကံ မောစေဿာမီတိ စေတေတိ ဥပက္ကမတိ ဩဒာတံ မုစ္စတိ၊ အာပတ္တိ သင်္ဃာဒိသေသဿ။>
    stand <ပိဋ္ဌိစက္ကဿ စတုတ္ထံ ဂမနံ နိဋ္ဌိတံ။>
    text <၂၅၆>, <ဒကဝဏ္ဏံ မောစေဿာမီတိ စေတေတိ ဥပက္ကမတိ တက္ကဝဏ္ဏံ မုစ္စတိ၊ အာပတ္တိ သင်္ဃာဒိသေသဿ။>
    stand <တေလဝဏ္ဏံ။ပေ။ ခီရဝဏ္ဏံ။ ဒဓိဝဏ္ဏံ။ သပ္ပိဝဏ္ဏံ။ နီလ။>
    text <ပီတကံ။ လောဟိတကံ။ ဩဒာတံ မောစေဿာမီတိ စေတေတိ ဥပက္ကမတိ တက္ကဝဏ္ဏံ မုစ္စတိ၊ အာပတ္တိ သင်္ဃာဒိသေသဿ။>
    stand <ပိဋ္ဌိစက္ကဿ ပဉ္စမံ ဂမနံ နိဋ္ဌိတံ။>
    text <၂၅၇>, <တေလဝဏ္ဏံ မောစေဿာမီတိ စေတေတိ ဥပက္ကမတိ ဒကဝဏ္ဏံ မုစ္စတိ၊ အာပတ္တိ သင်္ဃာဒိသေသဿ။>
    stand <ခီရဝဏ္ဏံ။ပေ။ ဒဓိဝဏ္ဏံ။ သပ္ပိဝဏ္ဏံ။ နီလံ။ ပီတကံ။ လောဟိတကံ။>
    text <ဩဒာတံ။ တက္ကဝဏ္ဏံ မောစေဿာမီတိ စေတေတိ ဥပက္ကမတိ ဒကဝဏ္ဏံ မုစ္စတိ၊ အာပတ္တိ သင်္ဃာဒိသေသဿ။>
    stand <ပိဋ္ဌိစက္ကဿ ဆဋ္ဌံ ဂမနံ နိဋ္ဌိတံ။>
    text <၂၅၈>, <ခီရဝဏ္ဏံ မောစေဿာမီတိ စေတေတိ ဥပက္ကမတိ တေလဝဏ္ဏံ မုစ္စတိ၊ အာပတ္တိ သင်္ဃာဒိသေသဿ။>
    text <ဒဓိဝဏ္ဏံ။ပေ။ သပ္ပိဝဏ္ဏံ။ နီလံ။ ပီတကံ။ လောဟိတကံ။ ဩဒာတံ။ တက္ကဝဏ္ဏံ။ ဒကဝဏ္ဏံ မောစေဿာမီတိ စေတေတိ ဥပက္ကမတိ တေလဝဏ္ဏံ မုစ္စတိ၊ အာပတ္တိ သင်္ဃာဒိသေသဿ။>
    stand <ပိဋ္ဌိစက္ကဿ သတ္တမံ ဂမနံ နိဋ္ဌိတံ။>
    text <၂၅၉>, <ဒဓိဝဏ္ဏံ မောစေဿာမီတိ စေတေတိ ဥပက္ကမတိ ခီရဝဏ္ဏံ မုစ္စတိ၊ အာပတ္တိ သင်္ဃာဒိသေသဿ။>
    text <သပ္ပိဝဏ္ဏံ။ပေ။ နီလံ။ ပီတကံ။ လောဟိတကံ။ ဩဒာတံ။ တက္ကဝဏ္ဏံ။ ဒကဝဏ္ဏံ။ တေလဝဏ္ဏံ မောစေဿာမီတိ စေတေတိ ဥပက္ကမတိ ခီရဝဏ္ဏံ မုစ္စတိ၊ အာပတ္တိ သင်္ဃာဒိသေသဿ။>
    stand <ပိဋ္ဌိစက္ကဿ အဋ္ဌမံ ဂမနံ နိဋ္ဌိတံ။>
    text <၂၆၀>, <သပ္ပိဝဏ္ဏံ မောစေဿာမီတိ စေတေတိ ဥပက္ကမတိ ဒဓိဝဏ္ဏံ မုစ္စတိ၊ အာပတ္တိ သင်္ဃာဒိသေသဿ။>
    text <နီလံ။ပေ။ ပီတကံ။ လောဟိတကံ။ ဩဒာတံ။ တက္ကဝဏ္ဏံ။ ဒကဝဏ္ဏံ။ တေလဝဏ္ဏံ။ ခီရဝဏ္ဏံ မောစေဿာမီတိ စေတေတိ ဥပက္ကမတိ ဒဓိဝဏ္ဏံ မုစ္စတိ၊ အာပတ္တိ သင်္ဃာဒိသေသဿ။>
    stand <ပိဋ္ဌိစက္ကဿ နဝမံ ဂမနံ နိဋ္ဌိတံ။>
    text <၂၆၁>, <နီလံ မောစေဿာမီတိ စေတေတိ ဥပက္ကမတိ သပ္ပိဝဏ္ဏံ မုစ္စတိ၊ အာပတ္တိ သင်္ဃာဒိသေသဿ။>
    text <ပီတကံ။ပေ။ လောဟိတကံ။ ဩဒာတံ။ တက္ကဝဏ္ဏံ။ ဒကဝဏ္ဏံ။ တေလဝဏ္ဏံ။ ခီရဝဏ္ဏံ။ ဒဓိဝဏ္ဏံ မောစေဿာမီတိ စေတေတိ ဥပက္ကမတိ သပ္ပိဝဏ္ဏံ မုစ္စတိ၊ အာပတ္တိ သင်္ဃာဒိသေသဿ။>
    stand <ပိဋ္ဌိစက္ကဿ ဒသမံ ဂမနံ နိဋ္ဌိတံ။>
    stand <ပိဋ္ဌိစက္ကံ နိဋ္ဌိတံ။>
    text <၂၆၂>, <စေတေတိ ဥပက္ကမတိ မုစ္စတိ၊ အာပတ္တိ သင်္ဃာဒိသေသဿ။>
    text <စေတေတိ ဥပက္ကမတိ န မုစ္စတိ၊ အာပတ္တိ ထုလ္လစ္စယဿ။>
    text <စေတေတိ န ဥပက္ကမတိ မုစ္စတိ၊ အနာပတ္တိ။>
    text <စေတေတိ န ဥပက္ကမတိ န မုစ္စတိ၊ အနာပတ္တိ။>
    text <န စေတေတိ ဥပက္ကမတိ မုစ္စတိ၊ အနာပတ္တိ။>
    text <န စေတေတိ ဥပက္ကမတိ န မုစ္စတိ၊ အနာပတ္တိ။>
    text <န စေတေတိ န ဥပက္ကမတိ မုစ္စတိ၊ အနာပတ္တိ။>
    text <န စေတေတိ န ဥပက္ကမတိ န မုစ္စတိ၊ အနာပတ္တိ။>
    text <အနာပတ္တိ သုပိနန္တေန၊ နမောစနာဓိပ္ပါယဿ၊ ဥမ္မတ္တကဿ၊ ခိတ္တစိတ္တဿ၊ ဝေဒနာဋ္ဋဿ၊ အာဒိကမ္မိကဿာတိ။>
    text <ဝိနီတဝတ္ထုဥဒ္ဒာနဂါထာ>
      block
        text <သုပိနောစ္စာရပဿာဝေါ၊ ဝိတက္ကုဏှောဒကေန စ။>
        text <ဘေသဇ္ဇံ ကဏ္ဍုဝံ မဂ္ဂေါ၊ ဝတ္ထိ ဇန္တာဃရုပက္ကမော။>
        text <သာမဏေရော စ သုတ္တော စ၊ ဦရု မုဋ္ဌိနာ ပီဠယိ။>
        text <အာကာသေ ထမ္ဘံ နိဇ္ဈာယိ၊ ဆိဒ္ဒံ ကဋ္ဌေန ဃဋ္ဋယိ။>
        text <သောတော ဥဒဉ္ဇလံ ဓာဝံ၊ ပုပ္ဖာဝလိယံ ပေါက္ခရံ။>
        text <ဝါလိကာ ကဒ္ဒမုဿေကော၊ သယနင်္ဂုဋ္ဌကေန စာတိ။>
        text <မာတာ ဓီတာ ဘဂိနီ စ၊ ဇာယာ ယက္ခီ စ ပဏ္ဍကော။>
        text <သုတ္တာ မတာ တိရစ္ဆာနာ၊ ဒာရုဓိတလိကာယ စ။>
        text <သမ္ပီဠေ သင်္ကမော မဂ္ဂေါ၊ ရုက္ခေါ နာဝါ စ ရဇ္ဇု စ။>
        text <ဒဏ္ဍော ပတ္တံ ပဏာမေသိ၊ ဝန္ဒေ ဝါယမိ နစ္ဆုပေတိ။>
        text <လောဟိတံ ကက္ကသာကိဏ္ဏံ၊ ခရံ ဒီဃဉ္စ ဝါပိတံ။>
        text <ကစ္စိ သံသီဒတိ မဂ္ဂေါ၊ သဒ္ဓါ ဒာနေန ကမ္မုနာတိ။>
        text <ကထံ ဝဉ္ဈာ လဘေ ပုတ္တံ၊ ပိယာ စ သုဘဂါ သိယံ။>
        text <ကိံ ဒဇ္ဇံ ကေနုပဋ္ဌေယျံ၊ ကထံ ဂစ္ဆေယျံ သုဂ္ဂတိန္တိ။>
        text <သုတ္တာ မတာ စ နိက္ခန္တာ၊ အနိတ္ထီ ဣတ္ထိပဏ္ဍကာ။>
        text <ကလဟံ ကတွာန သမ္မောဒိ၊ သဉ္စရိတ္တဉ္စ ပဏ္ဍကေတိ။>
        text <မမန္နပါနံ ဝိပုလံ ဥဠာရံ၊>
        text <ဥပ္ပဇ္ဇတီမဿ မဏိဿ ဟေတု။>
        text <တံ တေ န ဒဿံ အတိယာစကောသိ။>
        text <န စာပိ တေ အဿမမာဂမိဿံ။>
        text <သုသူ ယထာ သက္ခရဓောတပါဏီ။>
        text <တာသေသိ မံ သေလမာယာစမာနော။>
        text <တံ တေ န ဒဿံ အတိယာစကောသိ။>
        text <န စာပိ တေ အဿမမာဂမိဿန္တိ။>
        text <န တံ ယာစေ ယဿ ပိယံ ဇိဂီသေ၊>
        text <ဝိဒေဿော ဟောတိ အတိယာစနာယ။>
        text <နာဂေါ မဏိံ ယာစိတော ဗြာဟ္မဏေန။>
        text <အဒဿနညေဝ တဒဇ္ဈဂမာတိ။>
        text <အပါဟံ တေ န ဇာနာမိ၊ ရဋ္ဌပါလ ဗဟူ ဇနာ။>
        text <တေ မံ သင်္ဂမ္မ ယာစန္တိ၊ ကသ္မာ မံ တွံ န ယာစသီတိ။>
        text <ယာစကော အပ္ပိယော ဟောတိ၊ ယာစံ အဒဒမပ္ပိယော။>
        text <တသ္မာဟံ တံ န ယာစာမိ၊ မာ မေ ဝိဒေဿနာ အဟူတိ။>
        text <ဝိဿဋ္ဌိ ကာယသံသဂ္ဂံ၊ ဒုဋ္ဌုလ္လံ အတ္တကာမဉ္စ။>
        text <သဉ္စရိတ္တံ ကုဋီ စေဝ၊ ဝိဟာရော စ အမူလကံ။>
        text <ကိဉ္စိလေသဉ္စ ဘေဒော စ၊ တဿေဝ အနုဝတ္တကာ။>
        text <ဒုဗ္ဗစံ ကုလဒူသဉ္စ၊ သင်္ဃာဒိသေသာ တေရသာတိ။>
    text <ဝိနီတဝတ္ထု>
      text <၂၆၃>, <တေန ခေါ ပန သမယေန အညတရဿ ဘိက္ခုနော သုပိနန္တေန အသုစိ မုစ္စိ။ တဿ ကုက္ကုစ္စံ အဟောသိ ဘဂဝတာ သိက္ခါပဒံ ပညတ္တံ၊ ကစ္စိ နု ခေါ အဟံ သင်္ဃာဒိသေသံ အာပတ္တိံ အာပန္နောတိ။ ဘဂဝတော ဧတမတ္ထံ အာရောစေသိ။ အနာပတ္တိ၊ ဘိက္ခု၊ သုပိနန္တေနာတိ။>
      text <တေန ခေါ ပန သမယေန အညတရဿ ဘိက္ခုနော ဥစ္စာရံ ကရောန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ နာဟံ၊ ဘဂဝါ၊ မောစနာဓိပ္ပါယောတိ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော ပဿာဝံ ကရောန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော ကာမဝိတက္ကံ ဝိတက္ကေန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ဝိတက္ကေန္တဿာတိ။>
      text <တေန ခေါ ပန သမယေန အညတရဿ ဘိက္ခုနော ဥဏှောဒကေန နှာယန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ နာဟံ၊ ဘဂဝါ၊ မောစနာဓိပ္ပါယောတိ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ဥဏှောဒကေန နှာယန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော သင်္ဃာဒိသေသန္တိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ဥဏှောဒကေန နှာယန္တဿ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော အင်္ဂဇာတေ ဝဏော ဟောတိ။ ဘေသဇ္ဇေန အာလိမ္ပေန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော အင်္ဂဇာတေ ဝဏော ဟောတိ။ မောစနာဓိပ္ပါယဿ ဘေသဇ္ဇေန အာလိမ္ပေန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော အဏ္ဍံ ကဏ္ဍုဝန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ အဏ္ဍံ ကဏ္ဍုဝန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <၂၆၄>, <တေန ခေါ ပန သမယေန အညတရဿ ဘိက္ခုနော မဂ္ဂံ ဂစ္ဆန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ မဂ္ဂံ ဂစ္ဆန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော ဝတ္ထိံ ဂဟေတွာ ပဿာဝံ ကရောန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ဝတ္ထိံ ဂဟေတွာ ပဿာဝံ ကရောန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော ဇန္တာဃရေ ဥဒရဝဋ္ဋိံ တာပေန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ဇန္တာဃရေ ဥဒရဝဋ္ဋိံ တာပေန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော ဇန္တာဃရေ ဥပဇ္ဈာယဿ ပိဋ္ဌိပရိကမ္မံ ကရောန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ဇန္တာဃရေ ဥပဇ္ဈာယဿ ပိဋ္ဌိပရိကမ္မံ ကရောန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <၂၆၅>, <တေန ခေါ ပန သမယေန အညတရဿ ဘိက္ခုနော ဦရုံ ဃဋ္ဋာပေန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ဦရုံ ဃဋ္ဋာပေန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု မောစနာဓိပ္ပါယော အညတရံ သာမဏေရံ ဧတဒဝေါစ ဧဟိ မေ တွံ၊ အာဝုသော သာမဏေရ၊ အင်္ဂဇာတံ ဂဏှာဟီတိ။ သော တဿ အင်္ဂဇာတံ အဂ္ဂဟေသိ။ တဿေဝ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော သင်္ဃာဒိသေသန္တိ။>
      text <တေန ခေါ ပန သမယေန အညတရော ဘိက္ခု သုတ္တဿ သာမဏေရဿ အင်္ဂဇာတံ အဂ္ဂဟေသိ။ တဿေဝ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <၂၆၆>, <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ဦရူဟိ အင်္ဂဇာတံ ပီဠေန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ မုဋ္ဌိနာ အင်္ဂဇာတံ ပီဠေန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ အာကာသေ ကဋိံ ကမ္ပေန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော ကာယံ ထမ္ဘေန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ကာယံ ထမ္ဘေန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု သာရတ္တော မာတုဂါမဿ အင်္ဂဇာတံ ဥပနိဇ္ဈာယိ။ တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ။ န စ၊ ဘိက္ခဝေ၊ သာရတ္တေန မာတုဂါမဿ အင်္ဂဇာတံ ဥပနိဇ္ဈာယိတဗ္ဗံ။ ယော ဥပနိဇ္ဈာယေယျ၊ အာပတ္တိ ဒုက္ကဋဿာတိ။>
      text <၂၆၇>, <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ တာဠစ္ဆိဒ္ဒံ အင်္ဂဇာတံ ပဝေသေန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ကဋ္ဌေန အင်္ဂဇာတံ ဃဋ္ဋေန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော ပဋိသောတေ နှာယန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ပဋိသောတေ နှာယန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော ဥဒဉ္ဇလံ ကီဠန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ဥဒဉ္ဇလံ ကီဠန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော ဥဒကေ ဓာဝန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ဥဒကေ ဓာဝန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော ပုပ္ဖာဝလိယံ ကီဠန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ပုပ္ဖာဝလိယံ ကီဠန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <၂၆၈>, <တေန ခေါ ပန သမယေန အညတရဿ ဘိက္ခုနော ပေါက္ခရဝနေ ဓာဝန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ပေါက္ခရဝနေ ဓာဝန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ဝါလိကံ အင်္ဂဇာတံ ပဝေသေန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ကဒ္ဒမံ အင်္ဂဇာတံ ပဝေသေန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော ဥဒကေန အင်္ဂဇာတံ ဩသိဉ္စန္တဿ အသုစိ မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမောစနာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ ဥဒကေန အင်္ဂဇာတံ ဩသိဉ္စန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ သယနေ အင်္ဂဇာတံ ဃဋ္ဋေန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော မောစနာဓိပ္ပါယဿ အင်္ဂုဋ္ဌေန အင်္ဂဇာတံ ဃဋ္ဋေန္တဿ အသုစိ မုစ္စိ။ပေ။ အသုစိ န မုစ္စိ။ တဿ ကုက္ကုစ္စံ အဟောသိ ဘဂဝတာ သိက္ခါပဒံ ပညတ္တံ၊ ကစ္စိ နု ခေါ အဟံ သင်္ဃာဒိသေသံ အာပတ္တိံ အာပန္နောတိ။ ဘဂဝတော ဧတမတ္ထံ အာရောစေသိ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      stand <သုက္ကဝိဿဋ္ဌိသိက္ခါပဒံ နိဋ္ဌိတံ ပဌမံ။>
  text <၂။ ကာယသံသဂ္ဂသိက္ခါပဒံ>
    text <၂၆၉>, <တေန သမယေန ဗုဒ္ဓေါ ဘဂဝါ သာဝတ္ထိယံ ဝိဟရတိ ဇေတဝနေ အနာထပိဏ္ဍိကဿ အာရာမေ။ တေန ခေါ ပန သမယေန အာယသ္မာ ဥဒာယီ အရညေ ဝိဟရတိ။ တဿာယသ္မတော ဝိဟာရော အဘိရူပေါ ဟောတိ ဒဿနီယော ပါသာဒိကော၊ မဇ္ဈေဂဗ္ဘော၊ သမန္တာပရိယာဂါရော၊ သုပညတ္တံ မဉ္စပီဌံ ဘိသိဗိမ္ဗောဟနံ၊ ပါနီယံ ပရိဘောဇနီယံ သုပဋ္ဌိတံ၊ ပရိဝေဏံ သုသမ္မဋ္ဌံ။ ဗဟူ မနုဿာ အာယသ္မတော ဥဒာယိဿ ဝိဟာရပေက္ခကာ အာဂစ္ဆန္တိ။ အညတရောပိ ဗြာဟ္မဏော သပဇာပတိကော ယေနာယသ္မာ ဥဒာယီ တေနုပသင်္ကမိ၊ ဥပသင်္ကမိတွာ အာယသ္မန္တံ ဥဒာယိံ ဧတဒဝေါစ ဣစ္ဆာမ မယံ ဘောတော ဥဒာယိဿ ဝိဟာရံ ပေက္ခိတုန္တိ။ တေန ဟိ၊ ဗြာဟ္မဏ၊ ပေက္ခဿူတိ၊ အဝါပုရဏံ အာဒာယ ဃဋိကံ ဥဂ္ဃာဋေတွာ ကဝါဋံ ပဏာမေတွာ ဝိဟာရံ ပါဝိသိ။ သောပိ ခေါ ဗြာဟ္မဏော အာယသ္မတော ဥဒာယိဿ ပိဋ္ဌိတော ပါဝိသိ။ သာပိ ခေါ ဗြာဟ္မဏီ တဿ ဗြာဟ္မဏဿ ပိဋ္ဌိတော ပါဝိသိ။ အထ ခေါ အာယသ္မာ ဥဒာယီ ဧကစ္စေ ဝါတပါနေ ဝိဝရန္တော ဧကစ္စေ ဝါတပါနေ ထကေန္တော ဂဗ္ဘံ အနုပရိဂန္တွာ ပိဋ္ဌိတော အာဂန္တွာ တဿာ ဗြာဟ္မဏိယာ အင်္ဂမင်္ဂါနိ ပရာမသိ။ အထ ခေါ သော ဗြာဟ္မဏော အာယသ္မတာ ဥဒာယိနာ သဒ္ဓိံ ပဋိသမ္မောဒိတွာ အဂမာသိ။ အထ ခေါ သော ဗြာဟ္မဏော အတ္တမနော အတ္တမနဝါစံ နိစ္ဆာရေသိ ဥဠာရာ ဣမေ သမဏာ သကျပုတ္တိယာ ယေ ဣမေ ဧဝရူပေ အရညေ ဝိဟရန္တိ။ ဘဝမ္ပိ ဥဒာယီ ဥဠာရော ယော ဧဝရူပေ အရညေ ဝိဟရတီတိ။>
    text <ဧဝံ ဝုတ္တေ သာ ဗြာဟ္မဏီ တံ ဗြာဟ္မဏံ ဧတဒဝေါစ ကုတော တဿ ဥဠာရတ္တတာ။ ယထေဝ မေ တွံ အင်္ဂမင်္ဂါနိ ပရာမသိ ဧဝမေဝ မေ သမဏော ဥဒာယီ အင်္ဂမင်္ဂါနိ ပရာမသီတိ။ အထ ခေါ သော ဗြာဟ္မဏော ဥဇ္ဈာယတိ ခိယျတိ ဝိပါစေတိ အလဇ္ဇိနော ဣမေ သမဏာ သကျပုတ္တိယာ ဒုဿီလာ မုသာဝါဒိနော။ ဣမေ ဟိ နာမ ဓမ္မစာရိနော သမစာရိနော ဗြဟ္မစာရိနော သစ္စဝါဒိနော သီလဝန္တော ကလျာဏဓမ္မာ ပဋိဇာနိဿန္တိ။ နတ္ထိ ဣမေသံ သာမညံ နတ္ထိ ဣမေသံ ဗြဟ္မညံ၊ နဋ္ဌံ ဣမေသံ သာမညံ နဋ္ဌံ ဣမေသံ ဗြဟ္မညံ၊ ကုတော ဣမေသံ သာမညံ ကုတော ဣမေသံ ဗြဟ္မညံ၊ အပဂတာ ဣမေ သာမညာ အပဂတာ ဣမေ ဗြဟ္မညာ။ ကထဉှိ နာမ သမဏော ဥဒာယီ မမ ဘရိယာယ အင်္ဂမင်္ဂါနိ ပရာမသိဿတိ။ န ဟိ သက္ကာ ကုလိတ္ထီဟိ ကုလဓီတာဟိ ကုလကုမာရီဟိ ကုလသုဏှာဟိ ကုလဒာသီဟိ အာရာမံ ဝါ ဝိဟာရံ ဝါ ဂန္တုံ။ သစေ ကုလိတ္ထိယော ကုလဓီတရော ကုလကုမာရိယော ကုလသုဏှာယော ကုလဒာသိယော အာရာမံ ဝါ ဝိဟာရံ ဝါ ဂစ္ဆေယျုံ၊ တာပိ သမဏာ သကျပုတ္တိယာ ဒူသေယျုန္တိ။>
    text <အဿောသုံ ခေါ ဘိက္ခု တဿ ဗြာဟ္မဏဿ ဥဇ္ဈာယန္တဿ ခိယျန္တဿ ဝိပါစေန္တဿ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ ဥဒာယီ မာတုဂါမေန သဒ္ဓိံ ကာယသံသဂ္ဂံ သမာပဇ္ဇိဿတီတိ။ အထ ခေါ တေ ဘိက္ခူ အာယသ္မန္တံ ဥဒာယိံ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ အာယသ္မန္တံ ဥဒာယိံ ပဋိပုစ္ဆိ သစ္စံ ကိရ တွံ၊ ဥဒာယိ၊ မာတုဂါမေန သဒ္ဓိံ ကာယသံသဂ္ဂံ သမာပဇ္ဇသီတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ အနနုစ္ဆဝိကံ၊ မောဃပုရိသ၊ အနနုလောမိကံ အပ္ပတိရူပံ အဿာမဏကံ အကပ္ပိယံ အကရဏီယံ။ ကထဉှိ နာမ တွံ၊ မောဃပုရိသ၊ မာတုဂါမေန သဒ္ဓိံ ကာယသံသဂ္ဂံ သမာပဇ္ဇိဿသိ။ နနု မယာ၊ မောဃပုရိသ၊ အနေကပရိယာယေန ဝိရာဂါယ ဓမ္မော ဒေသိတော နော သရာဂါယ။ပေ။ ကာမပရိဠာဟာနံ ဝူပသမော အက္ခါတော။ နေတံ၊ မောဃပုရိသ၊ အပ္ပသန္နာနံ ဝါ ပသာဒာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၂၇၀>, <ယော ပန ဘိက္ခု ဩတိဏ္ဏော ဝိပရိဏတေန စိတ္တေန မာတုဂါမေန သဒ္ဓိံ ကာယသံသဂ္ဂံ သမာပဇ္ဇေယျ ဟတ္ထဂ္ဂါဟံ ဝါ ဝေဏိဂ္ဂါဟံ ဝါ အညတရဿ ဝါ အညတရဿ ဝါ အင်္ဂဿ ပရာမသနံ၊ သင်္ဃာဒိသေသောတိ။>
    text <၂၇၁>, <ယော ပနာတိ ယော ယာဒိသော။ပေ။ ဘိက္ခူတိ။ပေ။ အယံ ဣမသ္မိံ အတ္ထေ အဓိပ္ပေတော ဘိက္ခူတိ။>
    text <ဩတိဏ္ဏော နာမ သာရတ္တော အပေက္ခဝါ ပဋိဗဒ္ဓစိတ္တော။>
    text <ဝိပရိဏတန္တိ ရတ္တမ္ပိ စိတ္တံ ဝိပရိဏတံ။ ဒုဋ္ဌမ္ပိ စိတ္တံ ဝိပရိဏတံ။ မူဠှမ္ပိ စိတ္တံ ဝိပရိဏတံ။ အပိစ၊ ရတ္တံ စိတ္တံ ဣမသ္မိံ အတ္ထေ အဓိပ္ပေတံ ဝိပရိဏတန္တိ။>
    text <မာတုဂါမော နာမ မနုဿိတ္ထီ၊ န ယက္ခီ န ပေတီ၊ န တိရစ္ဆာနဂတာ။ အန္တမသော တဒဟုဇာတာပိ ဒာရိကာ၊ ပဂေဝ မဟတ္တရီ။>
    text <သဒ္ဓိန္တိ ဧကတော။>
    text <ကာယသံသဂ္ဂံ သမာပဇ္ဇေယျာတိ အဇ္ဈာစာရော ဝုစ္စတိ။>
    text <ဟတ္ထော နာမ ကပ္ပရံ ဥပါဒာယံ ယာဝ အဂ္ဂနခါ။>
    text <ဝေဏီ နာမ သုဒ္ဓကေသာ ဝါ၊ သုတ္တမိဿာ ဝါ၊ မာလာမိဿာ ဝါ၊ ဟိရညမိဿာ ဝါ၊ သုဝဏ္ဏမိဿာ ဝါ၊ မုတ္တာမိဿာ ဝါ၊ မဏိမိဿာ ဝါ။>
    text <အင်္ဂံ နာမ ဟတ္ထဉ္စ ဝေဏိဉ္စ ဌပေတွာ အဝသေသံ အင်္ဂံ နာမ။>
    text <၂၇၂>, <အာမသနာ၊ ပရာမသနာ၊ ဩမသနာ၊ ဥမ္မသနာ၊ ဩလင်္ဃနာ၊ ဥလ္လင်္ဃနာ၊ အာကဍ္ဎနာ၊ ပတိကဍ္ဎနာ၊ အဘိနိဂ္ဂဏှနာ၊ အဘိနိပ္ပီဠနာ၊ ဂဟဏံ၊ ဆုပနံ။>
    text <အာမသနာ နာမ အာမဋ္ဌမတ္တာ။>
    text <ပရာမသနာ နာမ ဣတောစိတော စ သံစောပနာ။>
    text <ဩမသနာ နာမ ဟေဋ္ဌာ ဩရောပနာ။>
    text <ဥမ္မသနာ နာမ ဥဒ္ဓံ ဥစ္စာရဏာ။>
    text <ဩလင်္ဃနာ နာမ ဟေဋ္ဌာ ဩနမနာ။>
    text <ဥလ္လင်္ဃနာ နာမ ဥဒ္ဓံ ဥစ္စာရဏာ။>
    text <အာကဍ္ဎနာ နာမ အာဝိဉ္ဆနာ။>
    text <ပတိကဍ္ဎနာ နာမ ပတိပ္ပဏာမနာ။>
    text <အဘိနိဂ္ဂဏှနာ နာမ အင်္ဂံ ဂဟေတွာ နိပ္ပီဠနာ။>
    text <အဘိနိပ္ပီဠနာ နာမ ကေနစိ သဟ နိပ္ပီဠနာ။>
    text <ဂဟဏံ နာမ ဂဟိတမတ္တံ။>
    text <ဆုပနံ နာမ ဖုဋ္ဌမတ္တံ။>
    text <သင်္ဃာဒိသေသောတိ။ပေ။ တေနပိ ဝုစ္စတိ သင်္ဃာဒိသေသောတိ။>
    text <၂၇၃>, <ဣတ္ထီ စ ဟောတိ ဣတ္ထိသညီ သာရတ္တော စ ဘိက္ခု စ။ နံ ဣတ္ထိယာ ကာယေန ကာယံ အာမသတိ ပရာမသတိ ဩမသတိ ဥမ္မသတိ ဩလင်္ဃေတိ ဥလ္လင်္ဃေတိ အာကဍ္ဎတိ ပတိကဍ္ဎတိ အဘိနိဂ္ဂဏှာတိ အဘိနိပ္ပီဠေတိ ဂဏှာတိ ဆုပတိ၊ အာပတ္တိ သင်္ဃာဒိသေသဿ။>
    text <ဣတ္ထီ စ ဟောတိ ဝေမတိကော သာရတ္တော စ။ ဘိက္ခု စ နံ ဣတ္ထိယာ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယဿ။>
    text <ဣတ္ထီ စ ဟောတိ ပဏ္ဍကသညီ သာရတ္တော စ။ ဘိက္ခု စ နံ ဣတ္ထိယာ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယဿ။>
    text <ဣတ္ထီ စ ဟောတိ ပုရိသသညီ သာရတ္တော စ။ ဘိက္ခု စ နံ ဣတ္ထိယာ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယဿ။>
    text <ဣတ္ထီ စ ဟောတိ တိရစ္ဆာနဂတသညီ သာရတ္တော စ။ ဘိက္ခု စ နံ ဣတ္ထိယာ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယဿ။>
    text <ပဏ္ဍကော စ ဟောတိ ပဏ္ဍကသညီ သာရတ္တော စ။ ဘိက္ခု စ နံ ပဏ္ဍကဿ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယဿ။>
    text <ပဏ္ဍကော စ ဟောတိ ဝေမတိကော သာရတ္တော စ။ ဘိက္ခု စ နံ ပဏ္ဍကဿ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒုက္ကဋဿ။>
    text <ပဏ္ဍကော စ ဟောတိ ပုရိသသညီ သာရတ္တော စ။ ဘိက္ခု စ နံ ပဏ္ဍကဿ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒုက္ကဋဿ။>
    text <ပဏ္ဍကော စ ဟောတိ တိရစ္ဆာနဂတသညီ သာရတ္တော စ။ ဘိက္ခု စ နံ ပဏ္ဍကဿ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒုက္ကဋဿ။>
    text <ပဏ္ဍကော စ ဟောတိ ဣတ္ထိသညီ သာရတ္တော စ။ ဘိက္ခု စ နံ ပဏ္ဍကဿ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒုက္ကဋဿ။>
    text <ပုရိသော စ ဟောတိ ပုရိသသညီ သာရတ္တော စ။ ဘိက္ခု စ နံ ပုရိသဿ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒုက္ကဋဿ။>
    text <ပုရိသော စ ဟောတိ ဝေမတိကော။ပေ။ ပုရိသော စ ဟောတိ တိရစ္ဆာနဂတသညီ။ ပုရိသော စ ဟောတိ ဣတ္ထိသညီ။ ပုရိသော စ ဟောတိ ပဏ္ဍကသညီ သာရတ္တော စ။ ဘိက္ခု စ နံ ပုရိသဿ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒုက္ကဋဿ။>
    text <တိရစ္ဆာနဂတော စ ဟောတိ တိရစ္ဆာနဂတသညီ သာရတ္တော စ။ ဘိက္ခု စ နံ တိရစ္ဆာနဂတဿ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒုက္ကဋဿ။>
    text <တိရစ္ဆာနဂတော စ ဟောတိ ဝေမတိကော။ပေ။ တိရစ္ဆာနဂတော စ ဟောတိ ဣတ္ထိသညီ။ တိရစ္ဆာနဂတော စ ဟောတိ ပဏ္ဍကသညီ။ တိရစ္ဆာနဂတော စ ဟောတိ။ ပုရိသသညီ သာရတ္တော စ။ ဘိက္ခု စ နံ တိရစ္ဆာနဂတဿ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒုက္ကဋဿ။>
    stand <ဧကမူလကံ နိဋ္ဌိတံ။>
    text <၂၇၄>, <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဘိက္ခု စ နံ ဒွိန္နံ ဣတ္ထီနံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ သင်္ဃာဒိသေသာနံ။>
    text <ဒွေ ဣတ္ထိယော ဒွိန္နံ ဣတ္ထီနံ ဝေမတိကော သာရတ္တော စ။ ဘိက္ခု စ နံ ဒွိန္နံ ဣတ္ထီနံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ထုလ္လစ္စယာနံ။>
    text <ဒွေ ဣတ္ထိယော ဒွိန္နံ ဣတ္ထီနံ ပဏ္ဍကသညီ။ပေ။ ပုရိသသညီ။ တိရစ္ဆာနဂတသညီ သာရတ္တော စ။ ဘိက္ခု စ ဒွိန္နံ ဣတ္ထီနံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ထုလ္လစ္စယာနံ။>
    text <ဒွေ ပဏ္ဍကာ ဒွိန္နံ ပဏ္ဍကာနံ ပဏ္ဍကသညီ သာရတ္တော စ ဘိက္ခု စ နံ ဒွိန္နံ ပဏ္ဍကာနံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ထုလ္လစ္စယာနံ။>
    text <ဒွေ ပဏ္ဍကာ ဒွိန္နံ ပဏ္ဍကာနံ ဝေမတိကော။ပေ။ ပုရိသသညီ။ တိရစ္ဆာနဂတသညီ။ ဣတ္ထိသညီ သာရတ္တော စ။ ဘိက္ခု စ နံ ဒွိန္နံ ပဏ္ဍကာနံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ဒုက္ကဋာနံ။>
    text <ဒွေ ပုရိသာ ဒွိန္နံ ပုရိသာနံ ပုရိသသညီ သာရတ္တော စ ဘိက္ခု စ နံ ဒွိန္နံ ပုရိသာနံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ဒုက္ကဋာနံ။>
    text <ဒွေ ပုရိသာ ဒွိန္နံ ပုရိသာနံ ဝေမတိကော။ပေ။ တိရစ္ဆာနဂတသညီ။ ဣတ္ထိသညီ။ ပဏ္ဍကသညီ သာရတ္တော စ။ ဘိက္ခု စ နံ ဒွိန္နံ ပုရိသာနံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ဒုက္ကဋာနံ။>
    text <ဒွေ တိရစ္ဆာနဂတာ ဒွိန္နံ တိရစ္ဆာနဂတာနံ တိရစ္ဆာနဂတသညီ သာရတ္တော စ။ ဘိက္ခု စ နံ ဒွိန္နံ တိရစ္ဆာနဂတာနံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ဒုက္ကဋာနံ။>
    text <ဒွေ တိရစ္ဆာနဂတာ ဒွိန္နံ တိရစ္ဆာနဂတာနံ ဝေမတိကော။ပေ။ ဣတ္ထိသညီ။ ပဏ္ဍကသညီ။ ပုရိသသညီ သာရတ္တော စ။ ဘိက္ခု စ နံ ဒွိန္နံ တိရစ္ဆာနဂတာနံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ဒုက္ကဋာနံ။>
    text <၂၇၅>, <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ သင်္ဃာဒိသေသေန ဒုက္ကဋဿ။>
    text <ဣတ္ထီ စ ပဏ္ဍကော စ ဥဘိန္နံ ဝေမတိကော သာရတ္တော စ။ ဘိက္ခု စ နံ ဥဘိန္နံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယေန ဒုက္ကဋဿ။>
    text <ဣတ္ထီ စ ပဏ္ဍကော စ ဥဘိန္နံ ပဏ္ဍကသညီ သာရတ္တော စ။ ဘိက္ခု စ နံ ဥဘိန္နံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ထုလ္လစ္စယာနံ။>
    text <ဣတ္ထီ စ ပဏ္ဍကော စ ဥဘိန္နံ ပုရိသသညီ သာရတ္တော စ။ ဘိက္ခု စ နံ ဥဘိန္နံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယေန ဒုက္ကဋဿ။>
    text <ဣတ္ထီ စ ပဏ္ဍကော စ ဥဘိန္နံ တိရစ္ဆာနဂတသညီ သာရတ္တော စ။ ဘိက္ခု စ နံ ဥဘိန္နံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယေန ဒုက္ကဋဿ။>
    text <ဣတ္ထီ စ ပုရိသော စ ဥဘိန္နံ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ သင်္ဃာဒိသေသေန ဒုက္ကဋဿ။>
    text <ဣတ္ထီ စ ပုရိသော စ ဥဘိန္နံ ဝေမတိကော။ပေ။ ပဏ္ဍကသညီ။ ပုရိသသညီ။ တိရစ္ဆာနဂတသညီ သာရတ္တော စ။ ဘိက္ခု စ နံ ဥဘိန္နံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယေန ဒုက္ကဋဿ။>
    text <ဣတ္ထီ စ တိရစ္ဆာနဂတော စ ဥဘိန္နံ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ သင်္ဃာဒိသေသေန ဒုက္ကဋဿ။>
    text <ဣတ္ထီ စ တိရစ္ဆာနဂတော စ ဥဘိန္နံ ဝေမတိကော။ပေ။ ပဏ္ဍကသညီ။ ပုရိသသညီ။ တိရစ္ဆာနဂတသညီ သာရတ္တော စ။ ဘိက္ခု စ နံ ဥဘိန္နံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယေန ဒုက္ကဋဿ။>
    text <ပဏ္ဍကော စ ပုရိသော စ ဥဘိန္နံ ပဏ္ဍကသညီ သာရတ္တော စ။ ဘိက္ခု စ နံ ဥဘိန္နံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယေန ဒုက္ကဋဿ။>
    text <ပဏ္ဍကော စ ပုရိသော စ ဥဘိန္နံ ဝေမတိကော။ပေ။ ပုရိသသညီ။ တိရစ္ဆာနဂတသညီ။ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ဒုက္ကဋာနံ။>
    text <ပဏ္ဍကော စ တိရစ္ဆာနဂတော စ ဥဘိန္နံ ပဏ္ဍကသညီ သာရတ္တော စ။ ဘိက္ခု စ နံ ဥဘိန္နံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယေန ဒုက္ကဋဿ။>
    text <ပဏ္ဍကော စ တိရစ္ဆာနဂတော စ ဥဘိန္နံ ဝေမတိကော။ပေ။ ပုရိသသညီ။ တိရစ္ဆာနဂတသညီ။ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ဒုက္ကဋာနံ။>
    text <ပုရိသော စ တိရစ္ဆာနဂတော စ ဥဘိန္နံ ပုရိသသညီ သာရတ္တော စ။ ဘိက္ခု စ နံ ဥဘိန္နံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ဒုက္ကဋာနံ။>
    text <ပုရိသော စ တိရစ္ဆာနဂတော စ ဥဘိန္နံ ဝေမတိကော။ပေ။ တိရစ္ဆာနဂတသညီ။ ဣတ္ထိသညီ။ ပဏ္ဍကသညီ သာရတ္တော စ။ ဘိက္ခု စ နံ ဥဘိန္နံ ကာယေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ဒုက္ကဋာနံ။>
    stand <ဒုမူလကံ နိဋ္ဌိတံ။>
    text <၂၇၆>, <ဣတ္ထီ စ ဟောတိ ဣတ္ထိသညီ သာရတ္တော စ။ ဘိက္ခု စ နံ ဣတ္ထိယာ ကာယေန ကာယပဋိဗဒ္ဓံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဘိက္ခု စ နံ ဒွိန္နံ ဣတ္ထီနံ ကာယေန ကာယပဋိဗဒ္ဓံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ထုလ္လစ္စယာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ ကာယေန ကာယပဋိဗဒ္ဓံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယေန ဒုက္ကဋဿ။ပေ။>
    text <ဣတ္ထီ စ ဟောတိ ဣတ္ထိသညီ သာရတ္တော စ။ ဘိက္ခု စ နံ ဣတ္ထိယာ ကာယပဋိဗဒ္ဓေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဘိက္ခု စ နံ ဒွိန္နံ ဣတ္ထီနံ ကာယပဋိဗဒ္ဓေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ထုလ္လစ္စယာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ ကာယပဋိဗဒ္ဓေန ကာယံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ထုလ္လစ္စယေန ဒုက္ကဋဿ။ပေ။>
    text <ဣတ္ထီ စ ဟောတိ ဣတ္ထိသညီ သာရတ္တော စ။ ဘိက္ခု စ နံ ဣတ္ထိယာ ကာယပဋိဗဒ္ဓေန ကာယပဋိဗဒ္ဓံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒုက္ကဋဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဘိက္ခု စ နံ ဒွိန္နံ ဣတ္ထီနံ ကာယပဋိဗဒ္ဓေန ကာယပဋိဗဒ္ဓံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ ကာယပဋိဗဒ္ဓေန ကာယပဋိဗဒ္ဓံ အာမသတိ ပရာမသတိ။ပေ။ ဂဏှာတိ ဆုပတိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ဟောတိ ဣတ္ထိသညီ သာရတ္တော စ။ ဘိက္ခု စ နံ ဣတ္ထိယာ နိဿဂ္ဂိယေန ကာယံ အာမသတိ အာပတ္တိ ဒုက္ကဋဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဘိက္ခု စ နံ ဒွိန္နံ ဣတ္ထီနံ နိဿဂ္ဂိယေန ကာယံ အာမသတိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ နိဿဂ္ဂိယေန ကာယံ အာမသတိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ဟောတိ ဣတ္ထိသညီ သာရတ္တော စ။ ဘိက္ခု စ နံ ဣတ္ထိယာ နိဿဂ္ဂိယေန ကာယပဋိဗဒ္ဓံ အာမသတိ၊ အာပတ္တိ ဒုက္ကဋဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဘိက္ခု စ နံ ဒွိန္နံ ဣတ္ထီနံ နိဿဂ္ဂိယေန ကာယပဋိဗဒ္ဓံ အာမသတိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ နိဿဂ္ဂိယေန ကာယပဋိဗဒ္ဓံ အာမသတိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ဟောတိ ဣတ္ထိသညီ သာရတ္တော စ။ ဘိက္ခု စ နံ ဣတ္ထိယာ နိဿဂ္ဂိယေန နိဿဂ္ဂိယံ အာမသတိ၊ အာပတ္တိ ဒုက္ကဋဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဘိက္ခု စ နံ ဒွိန္နံ ဣတ္ထီနံ နိဿဂ္ဂိယေန နိဿဂ္ဂိယံ အာမသတိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ နိဿဂ္ဂိယေန နိဿဂ္ဂိယံ အာမသတိ၊ အာပတ္တိ ဒွိန္နံ ဒုက္ကဋာနံ။ပေ။>
    stand <ဘိက္ခုပေယျာလော နိဋ္ဌိတော။>
    text <၂၇၇>, <ဣတ္ထီ စ ဟောတိ ဣတ္ထိသညီ သာရတ္တော စ။ ဣတ္ထီ စ နံ ဘိက္ခုဿ ကာယေန ကာယံ အာမသတိ ပရာမသတိ ဩမသတိ ဥမ္မသတိ ဩလင်္ဃေတိ ဥလ္လင်္ဃေတိ အာကဍ္ဎတိ ပတိကဍ္ဎတိ အဘိနိဂ္ဂဏှာတိ အဘိနိပ္ပီဠေတိ ဂဏှာတိ ဆုပတိ၊ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ သင်္ဃာဒိသေသဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဣတ္ထိယော စ နံ ဘိက္ခုဿ ကာယေန ကာယံ အာမသန္တိ ပရာမသန္တိ ဩမသန္တိ ဥမ္မသန္တိ ဩလင်္ဃေန္တိ ဥလ္လင်္ဃေန္တိ အာကဍ္ဎန္တိ ပတိကဍ္ဎန္တိ အဘိနိဂ္ဂဏှန္တိ အဘိနိပ္ပီဠေန္တိ ဂဏှန္တိ ဆုပန္တိ၊ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ဒွိန္နံ သင်္ဃာဒိသေသာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဥဘော စ နံ ဘိက္ခုဿ ကာယေန ကာယံ အာမသန္တိ ပရာမသန္တိ။ပေ။ ဂဏှန္တိ ဆုပန္တိ၊ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ သင်္ဃာဒိသေသေန ဒုက္ကဋဿ။ပေ။>
    text <ဣတ္ထီ စ ဟောတိ ဣတ္ထိသညီ သာရတ္တော စ။ ဣတ္ထီ စ နံ ဘိက္ခုဿ ကာယေန ကာယပဋိဗဒ္ဓံ အာမသတိ ပရာမသတိ။ပေ။ ဂဏှာတိ ဆုပတိ၊ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ထုလ္လစ္စယဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဣတ္ထိယော စ နံ ဘိက္ခုဿ ကာယေန ကာယပဋိဗဒ္ဓံ အာမသန္တိ ပရာမသန္တိ။ပေ။ ဂဏှန္တိ ဆုပန္တိ၊ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ဒွိန္နံ ထုလ္လစ္စယာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဥဘော စ နံ ဘိက္ခုဿ ကာယေန ကာယပဋိဗဒ္ဓံ အာမသန္တိ ပရာမသန္တိ။ပေ။ ဂဏှန္တိ ဆုပန္တိ၊ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ထုလ္လစ္စယေန ဒုက္ကဋဿ။ပေ။>
    text <ဣတ္ထီ စ ဟောတိ ဣတ္ထိသညီ သာရတ္တော စ။ ဣတ္ထီ စ နံ ဘိက္ခုဿ ကာယပဋိဗဒ္ဓေန ကာယံ အာမသတိ ပရာမသတိ။ပေ။ ဂဏှာတိ ဆုပတိ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ထုလ္လစ္စယဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဣတ္ထိယော စ နံ ဘိက္ခုဿ ကာယပဋိဗဒ္ဓေန ကာယံ အာမသန္တိ ပရာမသန္တိ။ပေ။ ဂဏှန္တိ ဆုပန္တိ၊ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ဒွိန္နံ ထုလ္လစ္စယာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဥဘော စ နံ ဘိက္ခုဿ ကာယပဋိဗဒ္ဓေန ကာယံ အာမသန္တိ ပရာမသန္တိ။ပေ။ ဂဏှန္တိ ဆုပန္တိ၊ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ထုလ္လစ္စယေန ဒုက္ကဋဿ။ပေ။>
    text <၂၇၈>, <ဣတ္ထီ စ ဟောတိ ဣတ္ထိသညီ သာရတ္တော စ။ ဣတ္ထီ စ နံ ဘိက္ခုဿ ကာယပဋိဗဒ္ဓေန ကာယပဋိဗဒ္ဓံ အာမသတိ ပရာမသတိ။ပေ။ ဂဏှာတိ ဆုပတိ၊ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ဒုက္ကဋဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဣတ္ထိယော စ နံ ဘိက္ခုဿ ကာယပဋိဗဒ္ဓေန ကာယပဋိဗဒ္ဓံ အာမသန္တိ ပရာမသန္တိ။ပေ။ ဂဏှန္တိ ဆုပန္တိ၊ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဥဘော စ နံ ဘိက္ခုဿ ကာယပဋိဗဒ္ဓေန ကာယပဋိဗဒ္ဓံ အာမသန္တိ ပရာမသန္တိ။ပေ။ ဂဏှန္တိ ဆုပန္တိ၊ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ဟောတိ ဣတ္ထိသညီ သာရတ္တော စ။ ဣတ္ထီ စ နံ ဘိက္ခုဿ နိဿဂ္ဂိယေန ကာယံ အာမသတိ။ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ဒုက္ကဋဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဣတ္ထိယော စ နံ ဘိက္ခုဿ နိဿဂ္ဂိယေန ကာယံ အာမသန္တိ။ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဥဘော စ နံ ဘိက္ခုဿ နိဿဂ္ဂိယေန ကာယံ အာမသန္တိ။ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ဟောတိ ဣတ္ထိသညီ သာရတ္တော စ။ ဣတ္ထီ စ နံ ဘိက္ခုဿ နိဿဂ္ဂိယေန ကာယပဋိဗဒ္ဓံ အာမသတိ။ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ဒုက္ကဋဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဣတ္ထိယော စ နံ ဘိက္ခုဿ နိဿဂ္ဂိယေန ကာယပဋိဗဒ္ဓံ အာမသန္တိ။ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဥဘော စ နံ ဘိက္ခုဿ နိဿဂ္ဂိယေန ကာယပဋိဗဒ္ဓံ အာမသန္တိ။ သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ဟောတိ ဣတ္ထိသညီ သာရတ္တော စ။ ဣတ္ထီ စ နံ ဘိက္ခုဿ နိဿဂ္ဂိယေန နိဿဂ္ဂိယံ အာမသတိ။ သေဝနာဓိပ္ပါယော ကာယေန ဝါယမတိ၊ န စ ဖဿံ ပဋိဝိဇာနာတိ၊ အာပတ္တိ ဒုက္ကဋဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဣတ္ထိယော စ နံ ဘိက္ခုဿ နိဿဂ္ဂိယေန နိဿဂ္ဂိယံ အာမသန္တိ။ သေဝနာဓိပ္ပါယော ကာယေန ဝါယမတိ၊ န စ ဖဿံ ပဋိဝိဇာနာတိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဥဘော စ နံ ဘိက္ခုဿ နိဿဂ္ဂိယေန နိဿဂ္ဂိယံ အာမသန္တိ။ သေဝနာဓိပ္ပါယော ကာယေန ဝါယမတိ၊ န စ ဖဿံ ပဋိဝိဇာနာတိ၊ အာပတ္တိ ဒွိန္နံ ဒုက္ကဋာနံ။ပေ။>
    text <၂၇၉>, <သေဝနာဓိပ္ပါယော ကာယေန ဝါယမတိ ဖဿံ ပဋိဝိဇာနာတိ၊ အာပတ္တိ သင်္ဃာဒိသေသဿ။>
    text <သေဝနာဓိပ္ပါယော ကာယေန ဝါယမတိ၊ န စ ဖဿံ ပဋိဝိဇာနာတိ၊ အာပတ္တိ ဒုက္ကဋဿ။>
    text <သေဝနာဓိပ္ပါယော န စ ကာယေန ဝါယမတိ၊ ဖဿံ ပဋိဝိဇာနာတိ၊ အနာပတ္တိ။>
    text <သေဝနာဓိပ္ပါယော န စ ကာယေန ဝါယမတိ၊ န စ ဖဿံ ပဋိဝိဇာနာတိ၊ အနာပတ္တိ။>
    text <မောက္ခါဓိပ္ပါယော ကာယေန ဝါယမတိ၊ ဖဿံ ပဋိဝိဇာနာတိ၊ အနာပတ္တိ။>
    text <မောက္ခါဓိပ္ပါယော ကာယေန ဝါယမတိ၊ န စ ဖဿံ ပဋိဝိဇာနာတိ၊ အနာပတ္တိ။>
    text <မောက္ခါဓိပ္ပါယော န စ ကာယေန ဝါယမတိ၊ ဖဿံ ပဋိဝိဇာနာတိ၊ အနာပတ္တိ။>
    text <မောက္ခါဓိပ္ပါယော န စ ကာယေန ဝါယမတိ၊ န စ ဖဿံ ပဋိဝိဇာနာတိ၊ အနာပတ္တိ။>
    text <၂၈၀>, <အနာပတ္တိ အသဉ္စိစ္စ၊ အသတိယာ၊ အဇာနန္တဿ၊ အသာဒိယန္တဿ၊ ဥမ္မတ္တကဿ၊ ခိတ္တစိတ္တဿ၊ ဝေဒနာဋ္ဋဿ၊ အာဒိကမ္မိကဿာတိ။>
    text <ဝိနီတဝတ္ထုဥဒ္ဒာနဂါထာ>
    text <ဝိနီတဝတ္ထု>
      text <၂၈၁>, <တေန ခေါ ပန သမယေန အညတရော ဘိက္ခု မာတုယာ မာတုပေမေန အာမသိ။ တဿ ကုက္ကုစ္စံ အဟောသိ ဘဂဝတာ သိက္ခါပဒံ ပညတ္တံ၊ ကစ္စိ နု ခေါ အဟံ သင်္ဃာဒိသေသံ အာပတ္တိံ အာပန္နောတိ။ ဘဂဝတော ဧတမတ္ထံ အာရောစေသိ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု ဓီတုယာ ဓီတုပေမေန အာမသိ။ပေ။ ဘဂိနိယာ ဘဂိနိပေမေန အာမသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု ပုရာဏဒုတိယိကာယ ကာယသံသဂ္ဂံ သမာပဇ္ဇိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော သင်္ဃာဒိသေသန္တိ။>
      text <တေန ခေါ ပန သမယေန အညတရော ဘိက္ခု ယက္ခိနိယာ ကာယသံသဂ္ဂံ သမာပဇ္ဇိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု ပဏ္ဍကဿ ကာယသံသဂ္ဂံ သမာပဇ္ဇိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု သုတ္တိတ္ထိယာ ကာယသံသဂ္ဂံ သမာပဇ္ဇိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော သင်္ဃာဒိသေသန္တိ။>
      text <တေန ခေါ ပန သမယေန အညတရော ဘိက္ခု မတိတ္ထိယာ ကာယသံသဂ္ဂံ သမာပဇ္ဇိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု တိရစ္ဆာနဂတိတ္ထိယာ ကာယသံသဂ္ဂံ သမာပဇ္ဇိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု ဒာရုဓီတလိကာယ ကာယသံသဂ္ဂံ သမာပဇ္ဇိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <၂၈၂>, <တေန ခေါ ပန သမယေန သမ္ဗဟုလာ ဣတ္ထိယော အညတရံ ဘိက္ခုံ သမ္ပီဠေတွာ ဗာဟာပရမ္ပရာယ အာနေသုံ။ တဿ ကုက္ကုစ္စံ အဟောသိ။ပေ။ သာဒိယိ တွံ၊ ဘိက္ခူတိ။ နာဟံ၊ ဘဂဝါ၊ သာဒိယိန္တိ။ အနာပတ္တိ၊ ဘိက္ခူ၊ အသာဒိယန္တဿာတိ။>
      text <တေန ခေါ ပန သမယေန အညတရော ဘိက္ခု ဣတ္ထိယာ အဘိရူဠှံ သင်္ကမံ သာရတ္တော သဉ္စာလေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု ဣတ္ထိံ ပဋိပထေ ပဿိတွာ သာရတ္တော အံသကူဋေန ပဟာရံ အဒာသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော သင်္ဃာဒိသေသန္တိ။>
      text <တေန ခေါ ပန သမယေန အညတရော ဘိက္ခု ဣတ္ထိယာ အဘိရူဠှံ ရုက္ခံ သာရတ္တော သဉ္စာလေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု ဣတ္ထိယာ အဘိရူဠှံ နာဝံ သာရတ္တော သဉ္စာလေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု ဣတ္ထိယာ ဂဟိတံ ရဇ္ဇုံ သာရတ္တော အာဝိဉ္ဆိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု ဣတ္ထိယာ ဂဟိတံ ဒဏ္ဍံ သာရတ္တော အာဝိဉ္ဆိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု သာရတ္တော ဣတ္ထိံ ပတ္တေန ပဏာမေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု ဣတ္ထိယာ ဝန္ဒန္တိယာ သာရတ္တော ပါဒံ ဥစ္စာရေသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော သင်္ဃာဒိသေသန္တိ။>
      stand <တေန ခေါ ပန သမယေန အညတရော ဘိက္ခု ဣတ္ထိံ ဂဟေဿာမီတိ ဝါယမိတွာ န ဆုပိ။>
      text <တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      stand <ကာယသံသဂ္ဂသိက္ခါပဒံ နိဋ္ဌိတံ ဒုတိယံ။>
  text <၃။ ဒုဋ္ဌုလ္လဝါစာသိက္ခါပဒံ>
    text <၂၈၃>, <တေန သမယေန ဗုဒ္ဓေါ ဘဂဝါ သာဝတ္ထိယံ ဝိဟရတိ ဇေတဝနေ အနာထပိဏ္ဍိကဿ အာရာမေ။ တေန ခေါ ပန သမယေန အာယသ္မာ ဥဒာယီ အရညေ ဝိဟရတိ။ တဿာယသ္မတော ဝိဟာရော အဘိရူပေါ ဟောတိ ဒဿနီယော ပါသာဒိကော။ တေန ခေါ ပန သမယေန သမ္ဗဟုလာ ဣတ္ထိယော အာရာမံ အာဂမံသု ဝိဟာရပေက္ခိကာယော။ အထ ခေါ တာ ဣတ္ထိယော ယေနာယသ္မာ ဥဒာယီ တေနုပသင်္ကမိံသု၊ ဥပသင်္ကမိတွာ အာယသ္မန္တံ ဥဒာယိံ ဧတဒဝေါစုံ ဣစ္ဆာမ မယံ၊ ဘန္တေ၊ အယျဿ ဝိဟာရံ ပေက္ခိတုန္တိ။ အထ ခေါ အာယသ္မာ ဥဒာယီ တာ ဣတ္ထိယော ဝိဟာရံ ပေက္ခါပေတွာ တာသံ ဣတ္ထီနံ ဝစ္စမဂ္ဂံ ပဿာဝမဂ္ဂံ အာဒိဿ ဝဏ္ဏမ္ပိ ဘဏတိ အဝဏ္ဏမ္ပိ ဘဏတိ ယာစတိပိ အာယာစတိပိ ပုစ္ဆတိပိ ပဋိပုစ္ဆတိပိ အာစိက္ခတိပိ အနုသာသတိပိ အက္ကောသတိပိ။ ယာ တာ ဣတ္ထိယော ဆိန္နိကာ ဓုတ္တိကာ အဟိရိကာယော တာ အာယသ္မတာ ဥဒာယိနာ သဒ္ဓိံ ဥဟသန္တိပိ ဥလ္လပန္တိပိ ဥဇ္ဇဂ္ဃန္တိပိ ဥပ္ပဏ္ဍေန္တိပိ။ ယာ ပန တာ ဣတ္ထိယော ဟိရိမနာ တာ နိက္ခမိတွာ ဘိက္ခူ ဥဇ္ဈာပေန္တိ ဣဒံ၊ ဘန္တေ၊ နစ္ဆန္နံ နပ္ပတိရူပံ။ သာမိကေနပိ မယံ ဧဝံ ဝုတ္တာ န ဣစ္ဆေယျာမ၊ ကိံ ပနာယျေန ဥဒာယိနာတိ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ ဥဒာယီ မာတုဂါမံ ဒုဋ္ဌုလ္လာဟိ ဝါစာဟိ ဩဘာသိဿတီတိ။ အထ ခေါ တေ ဘိက္ခူ အာယသ္မန္တံ ဥဒာယိံ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ အာယသ္မန္တံ ဥဒာယိံ ပဋိပုစ္ဆိ သစ္စံ ကိရ တွံ၊ ဥဒာယိ၊ မာတုဂါမံ ဒုဋ္ဌုလ္လာဟိ ဝါစာဟိ ဩဘာသသီတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ အနနုစ္ဆဝိကံ၊ မောဃပုရိသ၊ အနနုလောမိကံ အပ္ပတိရူပံ အဿာမဏကံ အကပ္ပိယံ အကရဏီယံ။ ကထဉှိ နာမ တွံ၊ မောဃပုရိသ၊ မာတုဂါမံ ဒုဋ္ဌုလ္လာဟိ ဝါစာဟိ ဩဘာသိဿသိ။ နနု မယာ၊ မောဃပုရိသ၊ အနေကပရိယာယေန ဝိရာဂါယ ဓမ္မော ဒေသိတော နော သရာဂါယ။ပေ။ ကာမပရိဠာဟာနံ ဝူပသမော အက္ခါတော။ နေတံ၊ မောဃပုရိသ၊ အပ္ပသန္နာနံ ဝါ ပသာဒာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၂၈၄>, <ယော ပန ဘိက္ခု ဩတိဏ္ဏော ဝိပရိဏတေန စိတ္တေန မာတုဂါမံ ဒုဋ္ဌုလ္လာဟိ ဝါစာဟိ ဩဘာသေယျ ယထာ တံ ယုဝါ ယုဝတိံ မေထုနုပသံဟိတာဟိ၊ သင်္ဃာဒိသေသောတိ။>
    text <၂၈၅>, <ယော ပနာတိ ယော ယာဒိသော။ပေ။ ဘိက္ခူတိ။ပေ။ အယံ ဣမသ္မိံ အတ္ထေ အဓိပ္ပေတော ဘိက္ခူတိ။>
    text <ဩတိဏ္ဏော နာမ သာရတ္တော အပေက္ခဝါ ပဋိဗဒ္ဓစိတ္တော။>
    text <ဝိပရိဏတန္တိ ရတ္တမ္ပိ စိတ္တံ ဝိပရိဏတံ၊ ဒုဋ္ဌမ္ပိ စိတ္တံ ဝိပရိဏတံ မူဠှမ္ပိ စိတ္တံ ဝိပရိဏတံ။ အပိစ၊ ရတ္တံ စိတ္တံ ဣမသ္မိံ အတ္ထေ အဓိပ္ပေတံ ဝိပရိဏတန္တိ။>
    text <မာတုဂါမော နာမ မနုဿိတ္ထီ၊ န ယက္ခီ၊ န ပေတီ၊ န တိရစ္ဆာနဂတာ။ ဝိညူ ပဋိဗလာ သုဘာသိတဒုဗ္ဘာသိတံ ဒုဋ္ဌုလ္လာဒုဋ္ဌုလ္လံ အာဇာနိတုံ။>
    text <ဒုဋ္ဌုလ္လာ နာမ ဝါစာ ဝစ္စမဂ္ဂပဿာဝမဂ္ဂမေထုနဓမ္မပ္ပဋိသံယုတ္တာ ဝါစာ။>
    text <ဩဘာသေယျာတိ အဇ္ဈာစာရော ဝုစ္စတိ။>
    text <ယထာ တံ ယုဝါ ယုဝတိန္တိ ဒဟရော ဒဟရိံ၊ တရုဏော တရုဏိံ၊ ကာမဘောဂီ ကာမဘောဂိနိံ။>
    text <မေထုနုပသံဟိတာဟီတိ မေထုနဓမ္မပ္ပဋိသံယုတ္တာဟိ။>
    text <သင်္ဃာဒိသေသောတိ။ပေ။ တေနပိ ဝုစ္စတိ သင်္ဃာဒိသေသောတိ။>
    text <ဒွေ မဂ္ဂေ အာဒိဿ ဝဏ္ဏမ္ပိ ဘဏတိ၊ အဝဏ္ဏမ္ပိ ဘဏတိ၊ ယာစတိပိ၊ အာယာစတိပိ၊ ပုစ္ဆတိပိ၊ ပဋိပုစ္ဆတိပိ၊ အာစိက္ခတိပိ၊ အနုသာသတိပိ၊ အက္ကောသတိပိ။>
    text <ဝဏ္ဏံ ဘဏတိ နာမ ဒွေ မဂ္ဂေ ထောမေတိ ဝဏ္ဏေတိ ပသံသတိ။>
    text <အဝဏ္ဏံ ဘဏတိ နာမ ဒွေ မဂ္ဂေ ခုံသေတိ ဝမ္ဘေတိ ဂရဟတိ။>
    text <ယာစတိ နာမ ဒေဟိ မေ၊ အရဟသိ မေ ဒာတုန္တိ။>
    text <အာယာစတိ နာမ ကဒာ တေ မာတာ ပသီဒိဿတိ၊ ကဒာ တေ ပိတာ ပသီဒိဿတိ၊ ကဒာ တေ ဒေဝတာယော ပသီဒိဿန္တိ၊ ကဒာ သုခဏော သုလယော သုမုဟုတ္တော ဘဝိဿတိ၊ ကဒာ တေ မေထုနံ ဓမ္မံ လဘိဿာမီတိ။>
    text <ပုစ္ဆတိ နာမ ကထံ တွံ သာမိကဿ ဒေသိ၊ ကထံ ဇာရဿ ဒေသီတိ။>
    text <ပဋိပုစ္ဆတိ နာမ ဧဝံ ကိရ တွံ သာမိကဿ ဒေသိ၊ ဧဝံ ဇာရဿ ဒေသီတိ။>
    text <အာစိက္ခတိ နာမ ပုဋ္ဌော ဘဏတိ ဧဝံ ဒေဟိ။ ဧဝံ ဒေန္တာ သာမိကဿ ပိယာ ဘဝိဿသိ မနာပါ စာတိ။>
    text <အနုသာသတိ နာမ အပုဋ္ဌော ဘဏတိ ဧဝံ ဒေဟိ။ ဧဝံ ဒေန္တာ သာမိကဿ ပိယာ ဘဝိဿတိ မနာပါ စာတိ။>
    text <အက္ကောသတိ နာမ အနိမိတ္တာသိ၊ နိမိတ္တမတ္တာသိ၊ အလောဟိတာသိ၊ ဓုဝလောဟိတာသိ၊ ဓုဝစောဠာသိ၊ ပဂ္ဃရန္တီသိ၊ သိခရဏီသိ၊ ဣတ္ထိပဏ္ဍကာသိ၊ ဝေပုရိသိကာသိ၊ သမ္ဘိန္နာသိ၊ ဥဘတောဗျဉ္ဇနာသီတိ။>
    text <၂၈၆>, <ဣတ္ထီ စ ဟောတိ ဣတ္ထိသညီ သာရတ္တော စ။ ဘိက္ခု စ နံ ဣတ္ထိယာ ဝစ္စမဂ္ဂံ ပဿာဝမဂ္ဂံ အာဒိဿ ဝဏ္ဏမ္ပိ ဘဏတိ အဝဏ္ဏမ္ပိ ဘဏတိ ယာစတိပိ အာယာစတိပိ ပုစ္ဆတိပိ ပဋိပုစ္ဆတိပိ အာစိက္ခတိပိ အနုသာသတိပိ အက္ကောသတိပိ၊ အာပတ္တိ သင်္ဃာဒိသေသဿ။ပေ။။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဘိက္ခု စ နံ ဒွိန္နံ ဣတ္ထီနံ ဝစ္စမဂ္ဂံ ပဿာဝမဂ္ဂံ အာဒိဿ ဝဏ္ဏမ္ပိ ဘဏတိ အဝဏ္ဏံပိ ဘဏတိ။ပေ။ အက္ကောသတိပိ၊ အာပတ္တိ ဒွိန္နံ သင်္ဃာဒိသေသာနံ။ပေ။။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ ဝစ္စမဂ္ဂံ ပဿာဝမဂ္ဂံ အာဒိဿ ဝဏ္ဏမ္ပိ ဘဏတိ အဝဏ္ဏမ္ပိ ဘဏတိ။ပေ။ အက္ကောသတိပိ၊ အာပတ္တိ သင်္ဃာဒိသေသေန ဒုက္ကဋဿ။ပေ။။>
    text <ဣတ္ထီ စ ဟောတိ ဣတ္ထိသညီ သာရတ္တော စ။ ဘိက္ခု စ နံ ဣတ္ထိယာ ဝစ္စမဂ္ဂံ ပဿာဝမဂ္ဂံ ဌပေတွာ အဓက္ခကံ ဥဗ္ဘဇာဏုမဏ္ဍလံ အာဒိဿ ဝဏ္ဏမ္ပိ ဘဏတိ အဝဏ္ဏမ္ပိ ဘဏတိ။ပေ။ အက္ကောသတိပိ၊ အာပတ္တိ ထုလ္လစ္စယဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဘိက္ခု စ နံ ဒွိန္နံ ဣတ္ထီနံ ဝစ္စမဂ္ဂံ ပဿာဝမဂ္ဂံ ဌပေတွာ အဓက္ခကံ ဥဗ္ဘဇာဏုမဏ္ဍလံ အာဒိဿ ဝဏ္ဏမ္ပိ ဘဏတိ အဝဏ္ဏမ္ပိ ဘဏတိ။ပေ။ အက္ကောသတိပိ၊ အာပတ္တိ ဒွိန္နံ ထုလ္လစ္စယာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ ဝစ္စမဂ္ဂံ ပဿာဝမဂ္ဂံ ဌပေတွာ အဓက္ခကံ ဥဗ္ဘဇာဏုမဏ္ဍလံ အာဒိဿ ဝဏ္ဏမ္ပိ ဘဏတိ အဝဏ္ဏမ္ပိ ဘဏတိ။ပေ။ အက္ကောသတိပိ၊ အာပတ္တိ ထုလ္လစ္စယေန ဒုက္ကဋဿ။ပေ။>
    text <ဣတ္ထီ စ ဟောတိ ဣတ္ထိသညီ သာရတ္တော စ။ ဘိက္ခု စ နံ ဣတ္ထိယာ ဥဗ္ဘက္ခကံ အဓောဇာဏုမဏ္ဍလံ အာဒိဿ ဝဏ္ဏမ္ပိ ဘဏတိ အဝဏ္ဏမ္ပိ ဘဏတိ။ပေ။ အက္ကောသတိပိ၊ အာပတ္တိ ဒုက္ကဋဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဘိက္ခု စ နံ ဒွိန္နံ ဣတ္ထီနံ ဥဗ္ဘက္ခကံ အဓောဇာဏုမဏ္ဍလံ အာဒိဿ ဝဏ္ဏမ္ပိ ဘဏတိ အဝဏ္ဏမ္ပိ ဘဏတိ။ပေ။ အက္ကောသတိပိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ ဥဗ္ဘက္ခကံ အဓောဇာဏုမဏ္ဍလံ အာဒိဿ ဝဏ္ဏမ္ပိ ဘဏတိ အဝဏ္ဏမ္ပိ ဘဏတိ။ပေ။ အက္ကောသတိပိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ဟောတိ ဣတ္ထိသညီ သာရတ္တော စ။ ဘိက္ခု စ နံ ဣတ္ထိယာ ကာယပဋိဗဒ္ဓံ အာဒိဿ ဝဏ္ဏမ္ပိ ဘဏတိ အဝဏ္ဏမ္ပိ ဘဏတိ။ပေ။ အက္ကောသတိပိ၊ အာပတ္တိ ဒုက္ကဋဿ။ပေ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဘိက္ခု စ နံ ဒွိန္နံ ဣတ္ထီနံ ကာယပဋိဗဒ္ဓံ အာဒိဿ ဝဏ္ဏမ္ပိ ဘဏတိ အဝဏ္ဏမ္ပိ ဘဏတိ။ပေ။ အက္ကောသတိပိ၊ အာပတ္တိ ဒွိန္နံ ဒုက္ကဋာနံ။ပေ။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ ကာယပဋိဗဒ္ဓံ အာဒိဿ ဝဏ္ဏမ္ပိ ဘဏတိ အဝဏ္ဏမ္ပိ ဘဏတိ။ပေ။ အက္ကောသတိပိ၊ အာပတ္တိ ဒွိန္နံ ဒုက္ကဋာနံ။ပေ။>
    text <၂၈၇>, <အနာပတ္တိ အတ္ထပုရေက္ခါရဿ၊ ဓမ္မပုရေက္ခါရဿ၊ အနုသာသနိပုရေက္ခါရဿ၊ ဥမ္မတ္တကဿ၊ အာဒိကမ္မိကဿာတိ။>
    text <ဝိနီတဝတ္ထုဥဒ္ဒာနဂါထာ>
    text <ဝိနီတဝတ္ထု>
      text <၂၈၈>, <တေန ခေါ ပန သမယေန အညတရာ ဣတ္ထီ နဝရတ္တံ ကမ္ဗလံ ပါရုတာ ဟောတိ။ အညတရော ဘိက္ခု သာရတ္တော တံ ဣတ္ထိံ ဧတဒဝေါစ လောဟိတံ ခေါ တေ၊ ဘဂိနီတိ။ သာ န ပဋိဝိဇာနိ။ အာမာယျ၊ နဝရတ္တော ကမ္ဗလောတိ။ တဿ ကုက္ကုစ္စံ အဟောသိ ဘဂဝတာ သိက္ခါပဒံ ပညတ္တံ၊ ကစ္စိ နု ခေါ အဟံ သင်္ဃာဒိသေသံ အာပတ္တိံ အာပန္နောတိ။ ဘဂဝတော ဧတမတ္ထံ အာရောစေသိ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရာ ဣတ္ထီ ခရကမ္ဗလံ ပါရုတာ ဟောတိ။ အညတရော ဘိက္ခု သာရတ္တော တံ ဣတ္ထိံ ဧတဒဝေါစ ကက္ကသလောမံ ခေါ တေ၊ ဘဂိနီတိ။ သာ န ပဋိဝိဇာနိ။ အာမာယျ၊ ခရကမ္ဗလကောတိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရာ ဣတ္ထီ နဝါဝုတံ ကမ္ဗလံ ပါရုတာ ဟောတိ။ အညတရော ဘိက္ခု သာရတ္တော တံ ဣတ္ထိံ ဧတဒဝေါစ အာကိဏ္ဏလောမံ ခေါ တေ၊ ဘဂိနီတိ။ သာ န ပဋိဝိဇာနိ။ အာမာယျ၊ နဝါဝုတော ကမ္ဗလောတိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရာ ဣတ္ထီ ခရကမ္ဗလံ ပါရုတာ ဟောတိ။ အညတရော ဘိက္ခု သာရတ္တော တံ ဣတ္ထိံ ဧတဒဝေါစ ခရလောမံ ခေါ တေ၊ ဘဂိနီတိ။ သာ န ပဋိဝိဇာနိ။ အာမာယျ၊ ခရကမ္ဗလကောတိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရာ ဣတ္ထီ ပါဝါရံ ပါရုတာ ဟောတိ။ အညတရော ဘိက္ခု သာရတ္တော တံ ဣတ္ထိံ ဧတဒဝေါစ ဒီဃလောမံ ခေါ တေ၊ ဘဂိနီတိ။ သာ န ပဋိဝိဇာနိ။ အာမာယျ၊ ပါဝါရော တိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <၂၈၉>, <တေန ခေါ ပန သမယေန အညတရာ ဣတ္ထီ ခေတ္တံ ဝပါပေတွာ အာဂစ္ဆတိ။ အညတရော ဘိက္ခု သာရတ္တော တံ ဣတ္ထိံ ဧတဒဝေါစ ဝါပိတံ ခေါ တေ၊ ဘဂိနီတိ။ သာ န ပဋိဝိဇာနိ။ အာမာယျ၊ နော စ ခေါ ပဋိဝုတ္တန္တိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု ပရိဗ္ဗာဇိကံ ပဋိပထေ ပဿိတွာ သာရတ္တော တံ ပရိဗ္ဗာဇိကံ ဧတဒဝေါစ ကစ္စိ၊ ဘဂိနိ၊ မဂ္ဂေါ သံသီဒတီတိ။ သာ န ပဋိဝိဇာနိ။ အာမ ဘိက္ခု၊ ပဋိပဇ္ဇိဿသီတိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု သာရတ္တော အညတရံ ဣတ္ထိံ ဧတဒဝေါစ သဒ္ဓါသိ တွံ၊ ဘဂိနိ။ အပိစ၊ ယံ သာမိကဿ ဒေသိ တံ နာမှာကံ ဒေသီတိ။ ကိံ၊ ဘန္တေတိ။ မေထုနဓမ္မန္တိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော သင်္ဃာဒိသေသန္တိ။>
      text <တေန ခေါ ပန သမယေန အညတရော ဘိက္ခု သာရတ္တော အညတရံ ဣတ္ထိံ ဧတဒဝေါစ သဒ္ဓါသိ တွံ၊ ဘဂိနိ။ အပိစ၊ ယံ အဂ္ဂဒာနံ တံ နာမှာကံ ဒေသီတိ။ ကိံ၊ ဘန္တေ၊ အဂ္ဂဒာနန္တိ။ မေထုနဓမ္မန္တိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော သင်္ဃာဒိသေသန္တိ။>
      text <တေန ခေါ ပန သမယေန အညတရာ ဣတ္ထီ ကမ္မံ ကရောတိ။ အညတရော ဘိက္ခု သာရတ္တော တံ ဣတ္ထိံ ဧတဒဝေါစ တိဋ္ဌ၊ ဘဂိနိ၊ အဟံ ကရိဿာမီတိ။ပေ။ နိသီဒ၊ ဘဂိနိ၊ အဟံ ကရိဿာမီတိ။ပေ။ နိပဇ္ဇ၊ ဘဂိနိ၊ အဟံ ကရိဿာမီတိ။ သာ န ပဋိဝိဇာနိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      stand <ဒုဋ္ဌုလ္လဝါစာသိက္ခါပဒံ နိဋ္ဌိတံ တတိယံ။>
  text <၄။ အတ္တကာမပါရိစရိယသိက္ခါပဒံ>
    text <၂၉၀>, <တေန သမယေန ဗုဒ္ဓေါ ဘဂဝါ သာဝတ္ထိယံ ဝိဟရတိ ဇေတဝနေ အနာထပိဏ္ဍိကဿ အာရာမေ။ တေန ခေါ ပန သမယေန အာယသ္မာ ဥဒာယီ သာဝတ္ထိယံ ကုလူပကော ဟောတိ၊ ဗဟုကာနိ ကုလာနိ ဥပသင်္ကမတိ။ တေန ခေါ ပန သမယေန အညတရာ ဣတ္ထီ မတပတိကာ အဘိရူပါ ဟောတိ ဒဿနီယာ ပါသာဒိကာ။ အထ ခေါ အာယသ္မာ ဥဒာယီ ပုဗ္ဗဏှသမယံ နိဝါသေတွာ ပတ္တစီဝရမာဒာယ ယေန တဿာ ဣတ္ထိယာ နိဝေသနံ တေနုပသင်္ကမိ၊ ဥပသင်္ကမိတွာ ပညတ္တေ အာသနေ နိသီဒိ။ အထ ခေါ သာ ဣတ္ထီ ယေနာယသ္မာ ဥဒာယီ တေနုပသင်္ကမိ၊ ဥပသင်္ကမိတွာ အာယသ္မန္တံ ဥဒာယိံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နံ ခေါ တံ ဣတ္ထိံ အာယသ္မာ ဥဒာယီ ဓမ္မိယာ ကထာယ သန္ဒဿေသိ သမာဒပေသိ သမုတ္တေဇေသိ သမ္ပဟံသေသိ။ အထ ခေါ သာ ဣတ္ထီ အာယသ္မတာ ဥဒာယိနာ ဓမ္မိယာ ကထာယ သန္ဒဿိတာ သမာဒပိတာ သမုတ္တေဇိတာ သမ္ပဟံသိတာ အာယသ္မန္တံ ဥဒာယိံ ဧတဒဝေါစ ဝဒေယျာထ၊ ဘန္တေ၊ ယေန အတ္ထော။ ပဋိဗလာ မယံ အယျဿ ဒာတုံ ယဒိဒံ စီဝရပိဏ္ဍပါတသေနာသနဂိလာနပ္ပစ္စယဘေသဇ္ဇပရိက္ခါရန္တိ။>
    text <န ခေါ တေ၊ ဘဂိနိ၊ အမှာကံ ဒုလ္လဘာ ယဒိဒံ စီဝရပိဏ္ဍပါတသေနာသနဂိလာနပ္ပစ္စယဘေသဇ္ဇပရိက္ခါရာ။ အပိစ၊ ယော အမှာကံ ဒုလ္လဘော တံ ဒေဟီတိ။ ကိံ၊ ဘန္တေတိ။ မေထုနဓမ္မန္တိ။ အတ္ထော၊ ဘန္တေတိ။ အတ္ထော၊ ဘဂိနီတိ။ ဧဟိ၊ ဘန္တေတိ၊ ဩဝရကံ ပဝိသိတွာ သာဋကံ နိက္ခိပိတွာ မဉ္စကေ ဥတ္တာနာ နိပဇ္ဇိ။ အထ ခေါ အာယသ္မာ ဥဒာယီ ယေန သာ ဣတ္ထီ တေနုပသင်္ကမိ၊ ဥပသင်္ကမိတွာ ကော ဣမံ ဝသလံ ဒုဂ္ဂန္ဓံ အာမသိဿတီတိ၊ နိဋ္ဌုဟိတွာ ပက္ကာမိ။ အထ ခေါ သာ ဣတ္ထီ ဥဇ္ဈာယတိ ခိယျတိ ဝိပါစေတိ အလဇ္ဇိနော ဣမေ သမဏာ သကျပုတ္တိယာ ဒုဿီလာ မုသာဝါဒိနော။ ဣမေ ဟိ နာမ ဓမ္မစာရိနော သမစာရိနော ဗြဟ္မစာရိနော သစ္စဝါဒိနော သီလဝန္တော ကလျာဏဓမ္မာ ပဋိဇာနိဿန္တိ။ နတ္ထိ ဣမေသံ သာမညံ နတ္ထိ ဣမေသံ ဗြဟ္မညံ၊ နဋ္ဌံ ဣမေသံ သာမညံ နဋ္ဌံ ဣမေသံ ဗြဟ္မညံ၊ ကုတော ဣမေသံ သာမညံ ကုတော ဣမေသံ ဗြဟ္မညံ၊ အပဂတာ ဣမေ သာမညာ အပဂတာ ဣမေ ဗြဟ္မညာ။ ကထဉှိ နာမ သမဏော ဥဒာယီ မံ သာမံ မေထုနဓမ္မံ ယာစိတွာ၊ ကော ဣမံ ဝသလံ ဒုဂ္ဂန္ဓံ အာမသိဿတီတိ နိဋ္ဌုဟိတွာ ပက္ကမိဿတိ။ ကိံ မေ ပါပကံ ကိံ မေ ဒုဂ္ဂန္ဓံ၊ ကဿာဟံ ကေန ဟာယာမီတိ။ အညာပိ ဣတ္ထိယော ဥဇ္ဈာယန္တိ ခိယျန္တိ ဝိပါစေန္တိ အလဇ္ဇိနော ဣမေ သမဏာ သကျပုတ္တိယာ ဒုဿီလာ မုသာဝါဒိနော။ပေ။ ကထဉှိ နာမ သမဏော ဥဒာယီ ဣမိဿာ သာမံ မေထုနဓမ္မံ ယာစိတွာ၊ ကော ဣမံ ဝသလံ ဒုဂ္ဂန္ဓံ အာမသိဿတီတိ နိဋ္ဌုဟိတွာ ပက္ကမိဿတိ။ ကိံ ဣမိဿာ ပါပကံ ကိံ ဣမိဿာ ဒုဂ္ဂန္ဓံ၊ ကဿာယံ ကေန ဟာယတီတိ။ အဿောသုံ ခေါ ဘိက္ခူ တာသံ ဣတ္ထီနံ ဥဇ္ဈာယန္တီနံ ခိယျန္တီနံ ဝိပါစေန္တီနံ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ ဥဒာယီ မာတုဂါမဿ သန္တိကေ အတ္တကာမပါရိစရိယာယ ဝဏ္ဏံ ဘာသိဿတီတိ။>
    text <အထ ခေါ တေ ဘိက္ခူ အာယသ္မန္တံ ဥဒာယိံ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ အာယသ္မန္တံ ဥဒာယိံ ပဋိပုစ္ဆိ သစ္စံ ကိရ တွံ၊ ဥဒာယိ၊ မာတုဂါမဿ သန္တိကေ အတ္တကာမပါရိစရိယာယ ဝဏ္ဏံ ဘာသသီတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ အနနုစ္ဆဝိကံ၊ မောဃပုရိသ၊ အနနုလောမိကံ အပ္ပတိရူပံ အဿာမဏကံ အကပ္ပိယံ အကရဏီယံ။ ကထဉှိ နာမ တွံ၊ မောဃပုရိသ၊ မာတုဂါမဿ သန္တိကေ အတ္တကာမပါရိစရိယာယ ဝဏ္ဏံ ဘာသိဿသိ။ နနု မယာ၊ မောဃပုရိသ၊ အနေကပရိယာယေန ဝိရာဂါယ ဓမ္မော ဒေသိတော နော သရာဂါယ။ပေ။ ကာမပရိဠာဟာနံ ဝူပသမော အက္ခါတော။ နေတံ၊ မောဃပုရိသ၊ အပ္ပသန္နာနံ ဝါ ပသာဒာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၂၉၁>, <ယော ပန ဘိက္ခု ဩတိဏ္ဏော ဝိပရိဏတေန စိတ္တေန မာတုဂါမဿ သန္တိကေ အတ္တကာမပါရိစရိယာယ ဝဏ္ဏံ ဘာသေယျ ဧတဒဂ္ဂံ၊ ဘဂိနိ၊ ပါရိစရိယာနံ ယာ မာဒိသံ သီလဝန္တံ ကလျာဏဓမ္မံ ဗြဟ္မစာရိံ ဧတေန ဓမ္မေန ပရိစရေယျာတိ မေထုနုပသံဟိတေန၊ သင်္ဃာဒိသေသောတိ။>
    text <၂၉၂>, <ယော ပနာတိ ယော ယာဒိသော။ပေ။ ဘိက္ခူတိ။ပေ။ အယံ ဣမသ္မိံ အတ္ထေ အဓိပ္ပေတော ဘိက္ခူတိ။>
    text <ဩတိဏ္ဏော နာမ သာရတ္တော အပေက္ခဝါ ပဋိဗဒ္ဓစိတ္တော။>
    text <ဝိပရိဏတန္တိ ရတ္တမ္ပိ စိတ္တံ ဝိပရိဏတ္တံ၊ ဒုဋ္ဌမ္ပိ စိတ္တံ ဝိပရိဏတံ၊ မူဠှမ္ပိ စိတ္တံ ဝိပရိဏတံ။ အပိစ၊ ရတ္တံ စိတ္တံ ဣမသ္မိံ အတ္ထေ အဓိပ္ပေတံ ဝိပရိဏတန္တိ။>
    text <မာတုဂါမော နာမ မနုဿိတ္ထီ၊ န ယက္ခီ၊ န ပေတီ၊ န တိရစ္ဆာနဂတာ။ ဝိညူ ပဋိဗလာ သုဘာသိတဒုဗ္ဘာသိတံ ဒုဋ္ဌလ္လာဒုဋ္ဌုလ္လံ အာဇာနိတုံ။>
    text <မာတုဂါမဿ သန္တိကေတိ မာတုဂါမဿ သာမန္တာ၊ မာတုဂါမဿ အဝိဒူရေ။>
    text <အတ္တကာမန္တိ အတ္တနော ကာမံ အတ္တနော ဟေတုံ အတ္တနော အဓိပ္ပါယံ အတ္တနော ပါရိစရိယံ။>
    text <ဧတဒဂ္ဂန္တိ ဧတံ အဂ္ဂံ ဧတံ သေဋ္ဌံ ဧတံ မောက္ခံ ဧတံ ဥတ္တမံ ဧတံ ပဝရံ။>
    text <ယာတိ ခတ္တိယီ ဝါ ဗြာဟ္မဏီ ဝါ ဝေဿီ ဝါ သုဒ္ဒီ ဝါ။>
    text <မာဒိသန္တိ ခတ္တိယံ ဝါ ဗြာဟ္မဏံ ဝါ ဝေဿံ ဝါ သုဒ္ဒံ ဝါ။>
    text <သီလဝန္တန္တိ ပါဏာတိပါတာ ပဋိဝိရတံ၊ အဒိန္နာဒာနာ ပဋိဝိရတံ၊ မုသာဝါဒာ ပဋိဝိရတံ။>
    text <ဗြဟ္မစာရိန္တိ မေထုနဓမ္မာ ပဋိဝိရတံ။>
    text <ကလျာဏဓမ္မော နာမ တေန စ သီလေန တေန စ ဗြဟ္မစရိယေန ကလျာဏဓမ္မော ဟောတိ။>
    text <ဧတေန ဓမ္မေနာတိ မေထုနဓမ္မေန။>
    text <ပရိစရေယျာတိ အဘိရမေယျ။>
    text <မေထုနုပသံဟိတေနာတိ မေထုနဓမ္မပ္ပဋိသံယုတ္တေန။>
    text <သင်္ဃာဒိသေသောတိ။ပေ။ တေနပိ ဝုစ္စတိ သင်္ဃာဒိသေသောတိ။>
    text <၂၉၃>, <ဣတ္ထီ စ ဟောတိ ဣတ္ထိသညီ သာရတ္တော စ။ ဘိက္ခု စ နံ ဣတ္ထိယာ သန္တိကေ အတ္တကာမပါရိစရိယာယ ဝဏ္ဏံ ဘာသတိ၊ အာပတ္တိ သင်္ဃာဒိသေသဿ။>
    text <ဣတ္ထီ စ ဟောတိ ဝေမတိကော။ပေ။ ပဏ္ဍကသညီ။ ပုရိသသညီ။ တိရစ္ဆာနဂတသညီ သာရတ္တော စ။ ဘိက္ခု စ နံ ဣတ္ထိယာ သန္တိကေ အတ္တကာမပါရိစရိယာယ ဝဏ္ဏံ ဘာသတိ၊ အာပတ္တိ ထုလ္လစ္စယဿ။>
    text <ပဏ္ဍကော စ ဟောတိ ပဏ္ဍကသညီ သာရတ္တော စ။ ဘိက္ခု စ နံ ပဏ္ဍကဿ သန္တိကေ အတ္တကာမပါရိစရိယာယ ဝဏ္ဏံ ဘာသတိ၊ အာပတ္တိ ထုလ္လစ္စယဿ။>
    text <ပဏ္ဍကော စ ဟောတိ ဝေမတိကော။ပေ။ ပုရိသသညီ။ တိရစ္ဆာနဂတသညီ။ ဣတ္ထိသညီ သာရတ္တော စ။ ဘိက္ခု စ နံ ပဏ္ဍကဿ သန္တိကေ အတ္တကာမပါရိစရိယာယ ဝဏ္ဏံ ဘာသတိ၊ အာပတ္တိ ဒုက္ကဋဿ။>
    text <ပုရိသော စ ဟောတိ။ပေ။ တိရစ္ဆာနဂတော စ ဟောတိ တိရစ္ဆာနဂတသညီ။ပေ။ ဝေမတိကော ဣတ္ထိသညီ။ ပဏ္ဍကသညီ။ ပုရိသသညီ သာရတ္တော စ။ ဘိက္ခု စ နံ တိရစ္ဆာနဂတဿ သန္တိကေ အတ္တကာမပါရိစရိယာယ ဝဏ္ဏံ ဘာသတိ၊ အာပတ္တိ ဒုက္ကဋဿ။>
    text <ဒွေ ဣတ္ထိယော ဒွိန္နံ ဣတ္ထီနံ ဣတ္ထိသညီ သာရတ္တော စ။ ဘိက္ခု စ နံ ဒွိန္နံ ဣတ္ထီနံ သန္တိကေ အတ္တကာမပါရိစရိယာယ ဝဏ္ဏံ ဘာသတိ၊ အာပတ္တိ ဒွိန္နံ သင်္ဃာဒိသေသာနံ။ပေ။။>
    text <ဣတ္ထီ စ ပဏ္ဍကော စ ဥဘိန္နံ ဣတ္ထိသညီ သာရတ္တော စ။ ဘိက္ခု စ နံ ဥဘိန္နံ သန္တိကေ အတ္တကာမပါရိစရိယာယ ဝဏ္ဏံ ဘာသတိ၊ အာပတ္တိ သင်္ဃာဒိသေသေန ဒုက္ကဋဿ။ပေ။။>
    text <၂၉၄>, <အနာပတ္တိ စီဝရပိဏ္ဍပါတသေနာသနဂိလာနပ္ပစ္စယဘေသဇ္ဇပရိက္ခါရေန ဥပဋ္ဌဟာတိ ဘဏတိ၊ ဥမ္မတ္တကဿ အာဒိကမ္မိကဿာတိ။>
    text <ဝိနီတဝတ္ထုဥဒ္ဒာနဂါထာ>
    text <ဝိနီတဝတ္ထု>
      text <၂၉၅>, <တေန ခေါ ပန သမယေန အညတရာ ဝဉ္ဈာ ဣတ္ထီ ကုလူပကံ ဘိက္ခုံ ဧတဒဝေါစ ကထာဟံ၊ ဘန္တေ၊ ဝိဇာယေယျန္တိ။ တေန ဟိ၊ ဘဂိနိ၊ အဂ္ဂဒာနံ ဒေဟီတိ။ ကိံ၊ ဘန္တေ၊ အဂ္ဂဒာနန္တိ။ မေထုနဓမ္မန္တိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော သင်္ဃာဒိသေသန္တိ။>
      text <တေန ခေါ ပန သမယေန အညတရာ ဝိဇာယိနီ ဣတ္ထီ ကုလူပကံ ဘိက္ခုံ ဧတဒဝေါစ ကထာဟံ၊ ဘန္တေ၊ ပုတ္တံ လဘေယျန္တိ။ တေန ဟိ၊ ဘဂိနိ၊ အဂ္ဂဒာနံ ဒေဟီတိ။ ကိံ၊ ဘန္တေ၊ အဂ္ဂဒာနန္တိ။ မေထုနဓမ္မန္တိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော သင်္ဃာဒိသေသန္တိ။>
      text <တေန ခေါ ပန သမယေန အညတရာ ဣတ္ထီ ကုလူပကံ ဘိက္ခုံ ဧတဒဝေါစ ကထာဟံ၊ ဘန္တေ၊ သာမိကဿ ပိယာ အဿန္တိ။ တေန ဟိ၊ ဘဂိနိ၊ အဂ္ဂဒာနံ ဒေဟီတိ။ ကိံ၊ ဘန္တေ၊ အဂ္ဂဒာနန္တိ။ မေထုနဓမ္မန္တိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော သင်္ဃာဒိသေသန္တိ။>
      text <တေန ခေါ ပန သမယေန အညတရာ ဣတ္ထီ ကုလူပကံ ဘိက္ခုံ ဧတဒဝေါစ ကထာဟံ၊ ဘန္တေ၊ သုဘဂါ အဿန္တိ။ တေန ဟိ၊ ဘဂိနိ၊ အဂ္ဂဒာနံ ဒေဟီတိ။ ကိံ၊ ဘန္တေ၊ အဂ္ဂဒာနန္တိ။ မေထုနဓမ္မန္တိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော သင်္ဃာဒိသေသန္တိ။>
      text <တေန ခေါ ပန သမယေန အညတရာ ဣတ္ထီ ကုလူပကံ ဘိက္ခုံ ဧတဒဝေါစ ကျာဟံ၊ ဘန္တေ၊ အယျဿ ဒဇ္ဇာမီတိ။ အဂ္ဂဒာနံ၊ ဘဂိနီတိ။ ကိံ၊ ဘန္တေ၊ အဂ္ဂဒာနန္တိ။ မေထုနဓမ္မန္တိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော သင်္ဃာဒိသေသန္တိ။>
      text <တေန ခေါ ပန သမယေန အညတရာ ဣတ္ထီ ကုလူပကံ ဘိက္ခုံ ဧတဒဝေါစ ကေနာဟံ၊ ဘန္တေ၊ အယျံ ဥပဋ္ဌေမီတိ။ အဂ္ဂဒာနေန၊ ဘဂိနီတိ။ ကိံ၊ ဘန္တေ၊ အဂ္ဂဒာနန္တိ။ မေထုနဓမ္မန္တိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော သင်္ဃာဒိသေသန္တိ။>
      stand <တေန ခေါ ပန သမယေန အညတရာ ဣတ္ထီ ကုလူပကံ ဘိက္ခုံ ဧတဒဝေါစ ကထာဟံ၊>
      text <ဘန္တေ၊ သုဂတိံ ဂစ္ဆေယျန္တိ။ တေန ဟိ၊ ဘဂိနိ၊ အဂ္ဂဒာနံ ဒေဟီတိ။ ကိံ၊ ဘန္တေ၊ အဂ္ဂဒာနန္တိ။ မေထုနဓမ္မန္တိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော သင်္ဃာဒိသေသန္တိ။>
      stand <အတ္တကာမပါရိစရိယသိက္ခါပဒံ နိဋ္ဌိတံ စတုတ္ထံ။>
  text <၅။ သဉ္စရိတ္တသိက္ခါပဒံ>
    text <၂၉၆>, <တေန သမယေန ဗုဒ္ဓေါ ဘဂဝါ သာဝတ္ထိယံ ဝိဟရတိ ဇေတဝနေ အနာထပိဏ္ဍိကဿ အာရာမေ။ တေန ခေါ ပန သမယေန အာယသ္မာ ဥဒာယီ သာဝတ္ထိယံ ကုလူပကော ဟောတိ။ ဗဟုကာနိ ကုလာနိ ဥပသင်္ကမတိ။ ယတ္ထ ပဿတိ ကုမာရကံ ဝါ အပဇာပတိကံ၊ ကုမာရိကံ ဝါ အပတိကံ၊ ကုမာရကဿ မာတာပိတူနံ သန္တိကေ ကုမာရိကာယ ဝဏ္ဏံ ဘဏတိ အမုကဿ ကုလဿ ကုမာရိကာ အဘိရူပါ ဒဿနီယာ ပါသာဒိကာ ပဏ္ဍိတာ ဗျတ္တာ မေဓာဝိနီ ဒက္ခါ အနလသာ။ ဆန္နာ သာ ကုမာရိကာ ဣမဿ ကုမာရကဿာတိ။ တေ ဧဝံ ဝဒန္တိ ဧတေ ခေါ၊ ဘန္တေ၊ အမှေ န ဇာနန္တိ ကေ ဝါ ဣမေ ကဿ ဝါတိ။ သစေ၊ ဘန္တေ၊ အယျော ဒာပေယျ အာနေယျာမ မယံ တံ ကုမာရိကံ ဣမဿ ကုမာရကဿာတိ။ ကုမာရိကာယ မာတာပိတူနံ သန္တိကေ ကုမာရကဿ ဝဏ္ဏံ ဘဏတိ အမုကဿ ကုလဿ ကုမာရကော အဘိရူပေါ ဒဿနီယော ပါသာဒိကော ပဏ္ဍိတော ဗျတ္တော မေဓာဝီ ဒက္ခေါ အနလသော။ ဆန္နာယံ ကုမာရိကာ တဿ ကုမာရကဿာတိ။ တေ ဧဝံ ဝဒန္တိ ဧတေ ခေါ၊ ဘန္တေ၊ အမှေ န ဇာနန္တိ ကေ ဝါ ဣမေ ကဿ ဝါတိ၊ ကိသ္မိံ ဝိယ ကုမာရိကာယ ဝတ္တုံ။ သစေ၊ ဘန္တေ၊ အယျော ယာစာပေယျ ဒဇ္ဇေယျာမ မယံ ဣမံ ကုမာရိကံ တဿ ကုမာရကဿာတိ။ ဧတေနေဝ ဥပါယေန အာဝါဟာနိပိ ကာရာပေတိ၊ ဝိဝါဟာနိပိ ကာရာပေတိ၊ ဝါရေယျာနိပိ ကာရာပေတိ။>
    text <၂၉၇>, <တေန ခေါ ပန သမယေန အညတရိဿာ ပုရာဏဂဏကိယာ ဓီတာ အဘိရူပါ ဟောတိ ဒဿနီယာ ပါသာဒိကာ။ တိရောဂါမကာ အာဇီဝကသာဝကာ အာဂန္တွာ တံ ဂဏကိံ ဧတဒဝေါစုံ ဒေဟာယျေ၊ ဣမံ ကုမာရိကံ အမှာကံ ကုမာရကဿာတိ။ သာ ဧဝမာဟ အဟံ ခွယျော တုမှေ န ဇာနာမိ ကေ ဝါ ဣမေ ကဿ ဝါတိ။ အယဉ္စ မေ ဧကဓီတိကာ၊ တိရောဂါမော စ ဂန္တဗ္ဗော၊ နာဟံ ဒဿာမီတိ။ မနုဿာ တေ အာဇီဝကသာဝကေ ဧတဒဝေါစုံ ကိဿ တုမှေ၊ အယျော၊ အာဂတတ္ထာတိ။ ဣဓ မယံ၊ အယျော၊ အမုကံ နာမ ဂဏကိံ ဓီတရံ ယာစိမှာ အမှာကံ ကုမာရကဿ။ သာ ဧဝမာဟ အဟံ၊ ခွယျော တုမှေ န ဇာနာမိ ကေ ဝါ ဣမေ ကဿ ဝါတိ။ အယဉ္စ မေ ဧကဓီတိကာ၊ တိရောဂါမော စ ဂန္တဗ္ဗော၊ နာဟံ ဒဿာမီတိ။ ကိဿ တုမှေ၊ အယျော၊ တံ ဂဏကိံ ဓီတရံ ယာစိတ္ထ။ နနု အယျော ဥဒာယီ ဝတ္တဗ္ဗော။ အယျော ဥဒာယီ ဒာပေဿတီတိ။>
    text <အထ ခေါ တေ အာဇီဝကသာဝကာ ယေနာယသ္မာ ဥဒာယီ တေနုပသင်္ကမိံသု၊ ဥပသင်္ကမိတွာ အာယသ္မန္တံ ဥဒာယိံ ဧတဒဝေါစုံ ဣဓ မယံ၊ ဘန္တေ၊ အမုကံ နာမ ဂဏကိံ ဓီတရံ ယာစိမှာ အမှာကံ ကုမာရကဿ။ သာ ဧဝမာဟ အဟံ ခွယျော တုမှေ န ဇာနာမိ ကေ ဝါ ဣမေ ကဿ ဝါတိ။ အယဉ္စ မေ ဧကဓီတိကာ၊ တိရောဂါမော စ ဂန္တဗ္ဗော၊ နာဟံ ဒဿာမီတိ။ သာဓု၊ ဘန္တေ၊ အယျော တံ ဂဏကိံ ဓီတရံ ဒာပေတု အမှာကံ ကုမာရကဿာတိ။ အထ ခေါ အာယသ္မာ ဥဒာယီ ယေန သာ ဂဏကီ တေနုပသင်္ကမိ၊ ဥပသင်္ကမိတွာ တံ ဂဏကိံ ဧတဒဝေါစ ကိဿိမေသံ ဓီတရံ န ဒေသီတိ။ အဟံ ခွယျ၊ ဣမေ န ဇာနာမိ ကေ ဝါ ဣမေ ကဿ ဝါတိ။ အယဉ္စ မေ ဧကဓီတိကာ၊ တိရောဂါမော စ ဂန္တဗ္ဗော၊ နာဟံ ဒဿာမီတိ။ ဒေဟိမေသံ။ အဟံ ဣမေ ဇာနာမီတိ။ သစေ၊ ဘန္တေ၊ အယျော ဇာနာတိ၊ ဒဿာမီတိ။ အထ ခေါ သာ ဂဏကီ တေသံ အာဇီဝကသာဝကာနံ ဓီတရံ အဒာသိ။ အထ ခေါ တေ အာဇီဝကသာဝကာ တံ ကုမာရိကံ နေတွာ မာသံယေဝ သုဏိသဘောဂေန ဘုဉ္ဇိံသု။ တတော အပရေန ဒာသိဘောဂေန ဘုဉ္ဇန္တိ။>
    text <အထ ခေါ သာ ကုမာရိကာ မာတုယာ သန္တိကေ ဒူတံ ပါဟေသိ အဟမှိ ဒုဂ္ဂတာ ဒုက္ခိတာ၊ န သုခံ လဘာမိ။ မာသံယေဝ မံ သုဏိသဘောဂေန ဘုဉ္ဇိံသု။ တတော အပရေန ဒာသိဘောဂေန ဘုဉ္ဇန္တိ။ အာဂစ္ဆတု မေ မာတာ၊ မံ နေဿတူတိ။ အထ ခေါ သာ ဂဏကီ ယေန တေ အာဇီဝကသာဝကာ တေနုပသင်္ကမိ၊ ဥပသင်္ကမိတွာ တေ အာဇီဝကသာဝကေ ဧတဒဝေါစ မာယျော၊ ဣမံ ကုမာရိကံ ဒာသိဘောဂေန ဘုဉ္ဇိတ္ထ။ သုဏိသဘောဂေန ဣမံ ကုမာရိကံ ဘုဉ္ဇထာတိ။ တေ ဧဝမာဟံသု နတ္ထမှာကံ တယာ သဒ္ဓိံ အာဟာရူပဟာရော၊ သမဏေန သဒ္ဓိံ အမှာကံ အာဟာရူပဟာရော။ ဂစ္ဆ တွံ။ န မယံ တံ ဇာနာမာတိ။ အထ ခေါ သာ ဂဏကီ တေဟိ အာဇီဝကသာဝကေဟိ အပသာဒိတာ ပုနဒေဝ သာဝတ္ထိံ ပစ္စာဂဉ္ဆိ။ ဒုတိယမ္ပိ ခေါ သာ ကုမာရိကာ မာတုယာ သန္တိကေ ဒူတံ ပါဟေသိ အဟမှိ ဒုဂ္ဂတာ ဒုက္ခိတာ၊ န သုခံ လဘာမိ။ မာသံယေဝ မံ သုဏိသဘောဂေန ဘုဉ္ဇိံသု။ တတော အပရေန ဒာသိဘောဂေန ဘုဉ္ဇန္တိ။ အာဂစ္ဆတု မေ မာတာ၊ မံ နေဿတူတိ။ အထ ခေါ သာ ဂဏကီ ယေနာယသ္မာ ဥဒာယီ တေနုပသင်္ကမိ၊ ဥပသင်္ကမိတွာ အာယသ္မန္တံ ဥဒာယိံ ဧတဒဝေါစ သာ ကိရ၊ ဘန္တေ၊ ကုမာရိကာ ဒုဂ္ဂတာ ဒုက္ခိတာ၊ န သုခံ လဘတိ။ မာသံယေဝ နံ သုဏိသဘောဂေန ဘုဉ္ဇိံသု။ တတော အပရေန ဒာသိဘောဂေန ဘုဉ္ဇန္တိ။ ဝဒေယျာထ၊ ဘန္တေ မာယျော၊ ဣမံ ကုမာရိကံ ဒာသိဘောဂေန ဘုဉ္ဇိတ္ထ။ သုဏိသဘောဂေန ဣမံ ကုမာရိကံ ဘုဉ္ဇိထာတိ။>
    text <အထ ခေါ အာယသ္မာ ဥဒာယီ ယေန တေ အာဇီဝကသာဝကာ တေနုပသင်္ကမိ၊ ဥပသင်္ကမိတွာ တေ အာဇီဝကသာဝကေ ဧတဒဝေါစ မာယျော၊ ဣမံ ကုမာရိကံ ဒာသိဘောဂေန ဘုဇ္ဇိတ္ထ။ သုဏိသဘောဂေန ဣမံ ကုမာရိကံ ဘုဉ္ဇထာတိ။ တေ ဧဝမာဟံသု နတ္ထမှာကံ တယာ သဒ္ဓိံ အာဟာရူပဟာရော၊ ဂဏကိယာ သဒ္ဓိံ အမှာကံ အာဟာရူပဟာရော။ သမဏေန ဘဝိတဗ္ဗံ အဗျာဝဋေန။ သမဏော အဿ သုသမဏော၊ ဂစ္ဆ တွံ၊ န မယံ တံ ဇာနာမာတိ။ အထ ခေါ အာယသ္မာ ဥဒာယီ တေဟိ အာဇီဝကသာဝကေဟိ အပသာဒိတော ပုနဒေဝ သာဝတ္ထိံ ပစ္စာဂဉ္ဆိ။ တတိယမ္ပိ ခေါ သာ ကုမာရိကာ မာတုယာ သန္တိကေ ဒူတံ ပါဟေသိ အဟမှိ ဒုဂ္ဂတာ ဒုက္ခိတာ၊ န သုခံ လဘာမိ။ မာသံယေဝ မံ သုဏိသဘောဂေန ဘုဉ္ဇိံသု။ တတော အပရေန ဒာသိဘောဂေန ဘုဉ္ဇန္တိ။ အာဂစ္ဆတု မေ မာတာ၊ မံ နေဿတူတိ။ ဒုတိယမ္ပိ ခေါ သာ ဂဏကီ ယေနာယသ္မာ ဥဒာယီ တေနုပသင်္ကမိ၊ ဥပသင်္ကမိတွာ အာယသ္မန္တံ ဥဒာယိံ ဧတဒဝေါစ သာ ကိရ၊ ဘန္တေ၊ ကုမာရိကာ ဒုဂ္ဂတာ ဒုက္ခိတာ၊ န သုခံ လဘတိ။ မာသံယေဝ နံ သုဏိသဘောဂေန ဘုဉ္ဇိံသု။ တတော အပရေန ဒာသိဘောဂေန ဘုဉ္ဇန္တိ။ ဝဒေယျာထ၊ ဘန္တေ မာယျော၊ ဣမံ ကုမာရိကံ ဒာသိဘောဂေန ဘုဉ္ဇိတ္ထ၊ သုဏိသဘောဂေန ဣမံ ကုမာရိကံ ဘုဉ္ဇထာတိ။ ပဌမံပါဟံ တေဟိ အာဇီဝကသာဝကေဟိ အပသာဒိတော။ ဂစ္ဆ တွံ။ နာဟံ ဂမိဿာမီတိ။>
    text <၂၉၈>, <အထ ခေါ သာ ဂဏကီ ဥဇ္ဈာယတိ ခိယျတိ ဝိပါစေတိ ဧဝံ ဒုဂ္ဂတော ဟောတု အယျော ဥဒာယီ၊ ဧဝံ ဒုက္ခိတော ဟောတု အယျော ဥဒာယီ၊ ဧဝံ မာ သုခံ လဘတု အယျော ဥဒာယီ၊ ယထာ မေ ကုမာရိကာ ဒုဂ္ဂတာ ဒုက္ခိတာ န သုခံ လဘတိ ပါပိကာယ သဿုယာ ပါပကေန သသုရေန ပါပကေန သာမိကေနာတိ။ သာပိ ခေါ ကုမာရိကာ ဥဇ္ဈာယတိ ခိယျတိ ဝိပါစေတိ ဧဝံ ဒုဂ္ဂတော ဟောတု အယျော ဥဒာယီ၊ ဧဝံ ဒုက္ခိတော ဟောတု အယျော ဥဒာယီ၊ ဧဝံ မာ သုခံ လဘတု အယျော ဥဒာယီ၊ ယထာဟံ ဒုဂ္ဂတာ ဒုက္ခိတာ န သုခံ လဘာမိ ပါပိကာယ သဿုယာ ပါပကေန သသုရေန ပါပကေန သာမိကေနာတိ။ အညာပိ ဣတ္ထိယော အသန္တုဋ္ဌာ သဿူဟိ ဝါ သသုရေဟိ ဝါ သာမိကေဟိ ဝါ၊ တာ ဧဝံ ဩယာစန္တိ ဧဝံ ဒုဂ္ဂတော ဟောတု အယျော ဥဒာယီ၊ ဧဝံ ဒုက္ခိတော ဟောတု အယျော ဥဒာယီ၊ ဧဝံ မာ သုခံ လဘတု အယျော ဥဒာယီ၊ ယထာ မယံ ဒုဂ္ဂတာ ဒုက္ခိတာ န သုခံ လဘာမ ပါပိကာဟိ သဿူဟိ ပါပကေဟိ သသုရေဟိ ပါပကေဟိ သာမိကေဟီတိ။ ယာ ပန တာ ဣတ္ထိယော သန္တုဋ္ဌာ သဿူဟိ ဝါ သသုရေဟိ ဝါ သာမိကေဟိ ဝါ တာ ဧဝံ အာယာစန္တိ ဧဝံ သုခိတော ဟောတု အယျော ဥဒာယီ၊ ဧဝံ သဇ္ဇိတော ဟောတု အယျော ဥဒာယီ၊ ဧဝံ သုခမေဓော ဟောတု အယျော ဥဒာယီ၊ ယထာ မယံ သုခိတာ သဇ္ဇိတာ သုခမေဓာ ဘဒ္ဒိကာဟိ သဿူဟိ ဘဒ္ဒကေဟိ သသုရေဟိ ဘဒ္ဒကေဟိ သာမိကေဟီတိ။>
    text <အဿောသုံ ခေါ ဘိက္ခူ ဧကစ္စာနံ ဣတ္ထီနံ ဩယာစန္တီနံ ဧကစ္စာနံ ဣတ္ထီနံ အာယာစန္တီနံ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ ဥဒာယီ သဉ္စရိတ္တံ သမာပဇ္ဇိဿတီတိ။ အထ ခေါ တေ ဘိက္ခူ အာယသ္မန္တံ ဥဒာယိံ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ အာယသ္မန္တံ ဥဒာယိံ ပဋိပုစ္ဆိ သစ္စံ ကိရ တွံ၊ ဥဒာယိ၊ သဉ္စရိတ္တံ သမာပဇ္ဇသီတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တွံ၊ မောဃပုရိသ၊ သဉ္စရိတ္တံ သမာပဇ္ဇသိ။ နေတံ၊ မောဃပုရိသ၊ အပ္ပသန္နာနံ ဝါ ပသာဒာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၂၉၉>, <ယော ပန ဘိက္ခု သဉ္စရိတ္တံ သမာပဇ္ဇေယျ၊ ဣတ္ထိယာ ဝါ ပုရိသမတိံ ပုရိသဿ ဝါ ဣတ္ထိမတိံ၊ ဇာယတ္တနေ ဝါ ဇာရတ္တနေ ဝါ၊ သင်္ဃာဒိသေသောတိ။>
    text <ဧဝဉ္စိဒံ ဘဂဝတာ ဘိက္ခူနံ သိက္ခါပဒံ ပညတ္တံ ဟောတိ။>
    text <၃၀၀>, <တေန ခေါ ပန သမယေန သမ္ဗဟုလာ ဓုတ္တာ ဥယျာနေ ပရိစာရေန္တာ အညတရိဿာ ဝေသိယာ သန္တိကေ ဒူတံ ပါဟေသုံ အာဂစ္ဆတု ဥယျာနေ၊ ပရိစာရေဿာမာတိ။ သာ ဧဝမာဟ အဟံ ခွယျော တုမှေ န ဇာနာမိ ကေ ဝါ ဣမေ ကဿ ဝါတိ။ အဟဉ္စမှိ ဗဟုဘဏ္ဍာ ဗဟုပရိက္ခါရာ၊ ဗဟိနဂရဉ္စ ဂန္တဗ္ဗံ။ နာဟံ ဂမိဿာမီတိ။ အထ ခေါ သော ဒူတော တေသံ ဓုတ္တာနံ ဧတမတ္ထံ အာရောစေသိ။ ဧဝံ ဝုတ္တေ၊ အညတရော ပုရိသော တေ ဓုတ္တေ ဧတဒဝေါစ ကိဿ တုမှေ အယျော ဧတံ ဝေသိံ ယာစိတ္ထ။ နနု အယျော ဥဒာယီ ဝတ္တဗ္ဗော။ အယျော ဥဒာယီ ဥယျောဇေဿတီတိ။ ဧဝံ ဝုတ္တေ၊ အညတရော ဥပါသကော တံ ပုရိသံ ဧတဒဝေါစ မာယျော ဧဝံ အဝစ။ န ကပ္ပတိ သမဏာနံ သကျပုတ္တိယာနံ ဧဝရူပံ ကာတုံ။ နာယျော ဥဒာယီ ဧဝံ ကရိဿတီတိ။ ဧဝံ ဝုတ္တေ၊ ကရိဿတိ န ကရိဿတီတိ အဗ္ဘုတမကံသု။ အထ ခေါ တေ ဓုတ္တာ ယေနာယသ္မာ ဥဒာယီ တေနုပသင်္ကမိံသု၊ ဥပသင်္ကမိတွာ အာယသ္မန္တံ ဥဒာယိံ ဧတဒဝေါစုံ ဣဓ မယံ၊ ဘန္တေ၊ ဥယျာနေ ပရိစာရေန္တာ အသုကာယ နာမ ဝေသိယာ သန္တိကေ ဒူတံ ပဟိဏိမှာ အာဂစ္ဆတု ဥယျာနေ၊ ပရိစာရေဿာမာတိ။ သာ ဧဝမာဟ အဟံ ခွယျော တုမှေ န ဇာနာမိ ကေ ဝါ ဣမေ ကဿ ဝါတိ၊ အဟဉ္စမှိ ဗဟုဘဏ္ဍာ ဗဟုပရိက္ခါရာ၊ ဗဟိနဂရဉ္စ ဂန္တဗ္ဗံ။ နာဟံ ဂမိဿာမီတိ။ သာဓု၊ ဘန္တေ၊ အယျော တံ ဝသိံ ဥယျောဇေတူတိ။>
    text <အထ ခေါ အာယသ္မာ ဥဒာယီ ယေန သာ ဝေသီ တေနုပသင်္ကမိ၊ ဥပသင်္ကမိတွာ တံ ဝေသိံ ဧတဒဝေါစ ကိဿိမေသံ န ဂစ္ဆသီတိ။ အဟံ ခွယျ ဣမေ န ဇာနာမိ ကေ ဝါ ဣမေ ကဿ ဝါတိ။ အဟဉ္စမှိ ဗဟုဘဏ္ဍာ ဗဟုပရိက္ခါရာ၊ ဗဟိနဂရဉ္စ ဂန္တဗ္ဗံ။ နာဟံ ဂမိဿာမီတိ။ ဂစ္ဆိမေသံ။ အဟံ ဣမေ ဇာနာမီတိ။ သစေ၊ ဘန္တေ၊ အယျော ဇာနာတိ အဟံ ဂမိဿာမီတိ။ အထ ခေါ တေ ဓုတ္တာ တံ ဝေသိံ အာဒာယ ဥယျာနံ အဂမံသု။ အထ ခေါ သော ဥပါသကော ဥဇ္ဈာယတိ ခိယျတိ ဝိပါစေတိ ကထဉှိ နာမ အယျော ဥဒာယီ တင်္ခဏိကံ သဉ္စရိတ္တံ သမာပဇ္ဇိဿတီတိ။ အဿောသုံ ခေါ ဘိက္ခူ တဿ ဥပါသကဿ ဥဇ္ဈာယန္တဿ ခိယျန္တဿ ဝိပါစေန္တဿ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ ဥဒာယီ တင်္ခဏိကံ သဉ္စရိတ္တံ သမာပဇ္ဇိဿတီတိ။ အထ ခေါ တေ ဘိက္ခူ အာယသ္မန္တံ ဥဒာယိံ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ပေ။ သစ္စံ ကိရ တွံ၊ ဥဒာယိ၊ တင်္ခဏိကံ သဉ္စရိတ္တံ သမာပဇ္ဇသီတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တွံ၊ မောဃပုရိသ၊ တင်္ခဏိကံ သဉ္စရိတ္တံ သမာပဇ္ဇိဿသိ။ နေတံ၊ မောဃပုရိသ၊ အပ္ပသန္နာနံ ဝါ ပသာဒာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၃၀၁>, <ယော ပန ဘိက္ခု သဉ္စရိတ္တံ သမာပဇ္ဇေယျ၊ ဣတ္ထိယာ ဝါ ပုရိသမတိံ ပုရိသဿ ဝါ ဣတ္ထိမတိံ၊ ဇာယတ္တနေ ဝါ ဇာရတ္တနေ ဝါ၊ အန္တမသော တင်္ခဏိကာယပိ၊ သင်္ဃာဒိသေသောတိ။>
    text <၃၀၂>, <ယော ပနာတိ ယော ယာဒိသော။ပေ။ ဘိက္ခူတိ။ပေ။ အယံ ဣမသ္မိံ အတ္ထေ အဓိပ္ပေတော ဘိက္ခူတိ။>
    text <သဉ္စရိတ္တံ သမာပဇ္ဇေယျာတိ ဣတ္ထိယာ ဝါ ပဟိတော ပုရိသဿ သန္တိကေ ဂစ္ဆတိ၊ ပုရိသေန ဝါ ပဟိတော ဣတ္ထိယာ သန္တိကေ ဂစ္ဆတိ။>
    text <ဣတ္ထိယာ ဝါ ပုရိသမတိန္တိ ပုရိသဿ မတိံ ဣတ္ထိယာ အာရောစေတိ။>
    text <ပုရိသဿ ဝါ ဣတ္ထိမတိန္တိ ဣတ္ထိယာ မတိံ ပုရိသဿ အာရောစေတိ။>
    text <ဇာယတ္တနေ ဝါတိ ဇာယာ ဘဝိဿသိ။>
    text <ဇာရတ္တနေ ဝါတိ ဇာရီ ဘဝိဿသိ။>
    text <အန္တမသော တင်္ခဏိကာယပီတိ မုဟုတ္တိကာ ဘဝိဿသိ။>
    text <သင်္ဃာဒိသေသောတိ။ပေ။ တေနပိ ဝုစ္စတိ သင်္ဃာဒိသေသောတိ။>
    text <၃၀၃>, <ဒသ ဣတ္ထိယော မာတုရက္ခိတာ ပိတုရက္ခိတာ မာတာပိတုရက္ခိတာ ဘာတုရက္ခိတာ ဘဂိနိရက္ခိတာ ဉာတိရက္ခိတာ ဂေါတ္တရက္ခိတာ ဓမ္မရက္ခိတာ သာရက္ခါ သပရိဒဏ္ဍာ။>
    text <ဒသ ဘရိယာယော ဓနက္ကီတာ ဆန္ဒဝါသိနီ ဘောဂဝါသိနီ ပဋဝါသိနီ ဩဒပတ္တကိနီ ဩဘဋစုမ္ဗဋာ ဒာသီ စ ဘရိယာ စ ကမ္မကာရီ စ ဘရိယာ စ ဓဇာဟဋာ မုဟုတ္တိကာ။>
    text <၃၀၄>, <မာတုရက္ခိတာ နာမ မာတာ ရက္ခတိ ဂေါပေတိ ဣဿရိယံ ကာရေတိ ဝသံ ဝတ္တေတိ။>
    text <ပိတုရက္ခိတာ နာမ ပိတာ ရက္ခတိ ဂေါပေတိ ဣဿရိယံ ကာရေတိ ဝသံ ဝတ္တေတိ။>
    text <မာတာပိတုရက္ခိတာ နာမ မာတာပိတရော ရက္ခန္တိ ဂေါပေန္တိ ဣဿရိယံ ကာရေန္တိ ဝသံ ဝတ္တေန္တိ။>
    text <ဘာတုရက္ခိတာ နာမ ဘာတာ ရက္ခတိ ဂေါပေတိ ဣဿရိယံ ကာရေတိ ဝသံ ဝတ္တေတိ။>
    text <ဘဂိနိရက္ခိတာ နာမ ဘဂိနီ ရက္ခတိ ဂေါပေတိ ဣဿရိယံ ကာရေတိ ဝသံ ဝတ္တေတိ။>
    text <ဉာတိရက္ခိတာ နာမ ဉာတကာ ရက္ခန္တိ ဂေါပေန္တိ ဣဿရိယံ ကာရေန္တိ ဝသံ ဝတ္တေန္တိ။>
    text <ဂေါတ္တရက္ခိတာ နာမ သဂေါတ္တာ ရက္ခန္တိ ဂေါပေန္တိ ဣဿရိယံ ကာရေန္တိ ဝသံ ဝတ္တေန္တိ။>
    text <ဓမ္မရက္ခိတာ နာမ သဟဓမ္မိကာ ရက္ခန္တိ ဂေါပေန္တိ ဣဿရိယံ ကာရေန္တိ ဝသံ ဝတ္တေန္တိ။>
    text <သာရက္ခါ နာမ ဂဗ္ဘေပိ ပရိဂ္ဂဟိတာ ဟောတိ မယှံ ဧသာတိ။ အန္တမသော မာလာဂုဠပရိက္ခိတ္တာပိ။>
    text <သပရိဒဏ္ဍာ နာမ ကေဟိစိ ဒဏ္ဍော ဌပိတော ဟောတိ ယော ဣတ္ထန္နာမံ ဣတ္ထိံ ဂစ္ဆတိ ဧတ္တကော ဒဏ္ဍောတိ။>
    text <ဓနက္ကီတာ နာမ ဓနေန ကိဏိတွာ ဝါသေတိ။>
    text <ဆန္ဒဝါသိနီ နာမ ပိယော ပိယံ ဝါသေတိ။>
    text <ဘောဂဝါသိနီ နာမ ဘောဂံ ဒတွာ ဝါသေတိ။>
    text <ပဋဝါသိနီ နာမ ပဋံ ဒတွာ ဝါသေတိ။>
    text <ဩဒပတ္တကိနီ နာမ ဥဒကပတ္တံ အာမသိတွာ ဝါသေတိ။>
    text <ဩဘဋစုမ္ဗဋာ နာမ စုမ္ဗဋံ ဩရောပေတွာ ဝါသေတိ။>
    text <ဒာသီ နာမ ဒာသီ စေဝ ဟောတိ ဘရိယာ စ။>
    text <ကမ္မကာရီ နာမ ကမ္မကာရီ စေဝ ဟောတိ ဘရိယာ စ။>
    text <ဓဇာဟဋာ နာမ ကရမရာနီတာ ဝုစ္စတိ။>
    text <မုဟုတ္တိကာ နာမ တင်္ခဏိကာ ဝုစ္စတိ။>
    text <၃၀၅>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ပိတုရက္ခိတံ ဗြူဟိ။ပေ။ မာတာပိတုရက္ခိတံ ဗြူဟိ။ ဘာတုရက္ခိတံ ဗြူဟိ။ ဘဂိနိရက္ခိတံ ဗြူဟိ။ ဉာတိရက္ခိတံ ဗြူဟိ။ ဂေါတ္တရက္ခိတံ ဗြူဟိ။ ဓမ္မရက္ခိတံ ဗြူဟိ။ သာရက္ခံ ဗြူဟိ။ သပရိဒဏ္ဍံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <နိက္ခေပပဒာနိ။>
    text <၃၀၆>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတဉ္စ ပိတုရက္ခိတဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတဉ္စ မာတာပိတုရအခတဉ္စ။ပေ။>
    text <မာတုရက္ခိတဉ္စ ဘာတုရက္ခိတဉ္စ။ မာတုရက္ခိတဉ္စ ဘဂိနိရက္ခိတဉ္စ။ မာတုရက္ခိတဉ္စ ဉာတိရက္ခိတဉ္စ။ မာတုရက္ခိတဉ္စ ဂေါတ္တရက္ခိတဉ္စ။ မာတုရက္ခိတဉ္စ ဓမ္မရက္ခိတဉ္စ။ မာတုရက္ခိတဉ္စ သာရက္ခဉ္စ။ မာတုရက္ခိတဉ္စ သပရိဒဏ္ဍဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ခဏ္ဍစက္ကံ။>
    text <၃၀၇>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ပိတုရက္ခိတဉ္စ မာတာပိတုရက္ခိတဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ပိတုရက္ခိတဉ္စ ဘာတုရက္ခိတဉ္စ။ပေ။ ပိတုရက္ခိတဉ္စ ဘဂိနိရက္ခိတဉ္စ။ ပိတုရက္ခိတဉ္စ ဉာတိရက္ခိတဉ္စ။ ပိတုရက္ခိတဉ္စ ဂေါတ္တရက္ခိတဉ္စ။ ပိတုရက္ခိတဉ္စ ဓမ္မရက္ခိတဉ္စ။ ပိတုရက္ခိတဉ္စ သာရက္ခဉ္စ။ ပိတုရက္ခိတဉ္စ သပရိဒဏ္ဍဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ပိတုရက္ခိတဉ္စ မာတုရက္ခိတဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဗဒ္ဓစက္ကံ မူလံ သံခိတ္တံ။>
    text <၃၀၈>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ သပရိဒဏ္ဍဉ္စ မာတုရက္ခိတဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ သပရိဒဏ္ဍဉ္စ ပိတုရအခတဉ္စ။ပေ။>
    text <သပရိဒဏ္ဍဉ္စ မာတာပိတုရက္ခိတဉ္စ။ သပရိဒဏ္ဍဉ္စ ဘာတုရက္ခိတဉ္စ။ သပရိဒဏ္ဍဉ္စ ဘဂိနိရက္ခိတဉ္စ။ သပရိဒဏ္ဍဉ္စ ဉာတိရက္ခိတဉ္စ။ သပရိဒဏ္ဍဉ္စ ဂေါတ္တရက္ခိတဉ္စ။ သပရိဒဏ္ဍဉ္စ ဓမ္မရက္ခိတဉ္စ။ သပရိဒဏ္ဍဉ္စ သာရက္ခဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဧကမူလကံ နိဋ္ဌိတံ။>
    text <ဧဝံ ဒုမူလကမ္ပိ တိမူလကမ္ပိ ယာဝ နဝမူလကံ ကာတဗ္ဗံ။>
    stand <ဣဒံ ဒသမူလကံ>
    text <၃၀၉>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတဉ္စ ပိတုရက္ခိတဉ္စ မာတာပိတုရက္ခိတဉ္စ ဘာတုရက္ခိတဉ္စ ဘဂိနိရက္ခိတဉ္စ ဉာတိရက္ခိတဉ္စ ဂေါတ္တရက္ခိတဉ္စ ဓမ္မရက္ခိတဉ္စ သာရက္ခဉ္စ သပရိဒဏ္ဍဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဓနက္ကီတာစက္ကံ နိဋ္ဌိတံ။>
    text <၃၁၀>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဆန္ဒဝါသိနီ။ပေ။ ဘောဂဝါသိနီ။ ပဋဝါသိနီ။ ဩဒပတ္တကိနီ။ ဩဘဋစုမ္ဗဋာ။ ဒာသီ စ ဘရိယာ စ။ ကမ္မကာရီ စ ဘရိယာ စ။ ဓဇာဟဋာ။ မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ပိတုရက္ခိတံ ဗြူဟိ။ပေ။ မာတာပိတုရက္ခိတံ ဗြူဟိ။ ဘာတုရက္ခိတံ ဗြူဟိ။ ဘဂိနိရက္ခိတံ ဗြူဟိ။ ဉာတိရက္ခိတံ ဗြူဟိ။ ဂေါတ္တရက္ခိတံ ဗြူဟိ။ ဓမ္မရက္ခိတံ ဗြူဟိ။ သာရက္ခံ ဗြူဟိ။ သပရိဒဏ္ဍံ ဗြူဟိ ဟောဟိ ကိရ ဣတ္ထန္နာမဿ ဘရိယာ မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <နိက္ခေပပဒာနိ။>
    text <၃၁၁>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတဉ္စ ပိတုရက္ခိတဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတဉ္စ မာတာပိတုရက္ခိတဉ္စ။ပေ။ မာတုရက္ခိတဉ္စ သပရိဒဏ္ဍဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ခဏ္ဍစက္ကံ။>
    text <၃၁၂>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ပိတုရက္ခိတဉ္စ မာတာပိတုရက္ခိတဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ပိတုရက္ခိတဉ္စ ဘာတုရက္ခိတဉ္စ။ပေ။ ပိတုရက္ခိတဉ္စ သပရိဒဏ္ဍဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ပိတုရက္ခိတဉ္စ မာတုရက္ခိတဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဗဒ္ဓစက္ကံ မူလံ သံခိတ္တံ။>
    text <၃၁၃>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ သပရိဒဏ္ဍဉ္စ မာတုရက္ခိတဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ သပရိဒဏ္ဍဉ္စ ပိတုရက္ခိတဉ္စ။ပေ။ သပရိဒဏ္ဍဉ္စ သာရက္ခဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဧကမူလကံ နိဋ္ဌိတံ။>
    stand <ဒုမူလကာဒီနိပိ ဧဝမေဝ ကာတဗ္ဗာနိ။>
    stand <ဣဒံ ဒသမူလကံ>
    text <၃၁၄>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတဉ္စ ပိတုရက္ခိတဉ္စ မာတာပိတုရက္ခိတဉ္စ ဘာတုရက္ခိတဉ္စ ဘဂိနိရက္ခိတဉ္စ ဉာတိရက္ခိတဉ္စ ဂေါတ္တရက္ခိတဉ္စ ဓမ္မရက္ခိတဉ္စ သာရက္ခဉ္စ သပရိဒဏ္ဍဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <မုဟုတ္တိကာစက္ကံ နိဋ္ဌိတံ။>
    text <၃၁၅>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဆန္ဒဝါသိနီ။ပေ။ ဘောဂဝါသိနီ။ ပဋဝါသိနီ။ ဩဒပတ္တကိနီ။ ဩဘဋစုမ္ဗဋာ။ ဒာသီ စ ဘရိယာ စ။ ကမ္မကာရီ စ ဘရိယာ စ။ ဓဇာဟဋာ။ မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <နိက္ခေပပဒာနိ။>
    text <၃၁၆>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဓနက္ကီတာ စ ဆန္ဒဝါသိနီ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဓနက္ကီတာ စ ဘောဂဝါသိနီ စ။ပေ။ ဓနက္ကီတာ စ ပဋဝါသိနီ စ။ ဓနက္ကီတာ စ ဩဒပတ္တကိနီ စ။ ဓနက္ကီတာ စ ဩဘဋစုမ္ဗဋာ စ။ ဓနက္ကီတာ စ ဒာသီ စ ဘရိယာ စ။ ဓနက္ကီတာ စ ကမ္မကာရီ စ ဘရိယာ စ။ ဓနက္ကီတာ စ ဓဇာဟဋာ စ။ ဓနက္ကီတာ စ မုဟုတ္တိကာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ခဏ္ဍစက္ကံ။>
    text <၃၁၇>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဆန္ဒဝါသိနီ စ ဘောဂဝါသိနီ စ။ပေ။ ဆန္ဒဝါသိနီ စ မုဟုတ္တိကာ စ။ ဆန္ဒဝါသိနီ စ ဓနက္ကီတာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဗဒ္ဓစက္ကံ မူလံ သံခိတ္တံ။>
    text <၃၁၈>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတံ ဗြူဟိ ဟောဟိ ကိရ ဣတ္ထန္နာမဿ ဘရိယာ မုဟုတ္တိကာ စ ဓနက္ကီတာ စ။ပေ။ မုဟုတ္တိကာ စ ဆန္ဒဝါသိနီ စ။ပေ။ မုဟုတ္တိကာ စ ဓဇာဟဋာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဧကမူလကံ နိဋ္ဌိတံ။>
    text <ဒုမူလကာဒီနိပိ ဧဝမေဝ ကာတဗ္ဗာနိ။>
    stand <ဣဒံ ဒသမူလကံ>
    text <၃၁၉>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဓနက္ကီတာ စ ဆန္ဒဝါသိနီ စ ဘောဂဝါသိနီ စ ပဋဝါသိနီ စ ဩဒပတ္တကိနီ စ ဩဘဋစုမ္ဗဋာ စ ဒာသီ စ ဘရိယာ စ ကမ္မကာရီ စ ဘရိယာ စ ဓဇာဟဋာ စ မုဟုတ္တိကာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <မာတုရက္ခိတာစက္ကံ နိဋ္ဌိတံ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ပိတုရက္ခိတံ။ပေ။ မာတာပိတုရက္ခိတံ။ ဘာတုရက္ခိတံ။ ဘဂိနိရက္ခိတံ။ ဉာတိရက္ခိတံ။ ဂေါတ္တရက္ခိတံ။ ဓမ္မရက္ခိတံ။ သာရက္ခံ။ သပရိဒဏ္ဍံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ သပရိဒဏ္ဍံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဆန္ဒဝါသိနီ။ပေ။ ဘောဂဝါသိနီ၊ ပဋဝါသိနီ၊ ဩဒပတ္တကိနီ၊ ဩဘဋစုမ္ဗဋာ၊ ဒာသီ စ ဘရိယာ စ၊ ကမ္မကာရီ စ ဘရိယာ စ၊ ဓဇာဟဋာ၊ မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <နိက္ခေပပဒာနိ။>
    text <၃၂၀>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ သပရိဒဏ္ဍံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဓနက္ကီတာ စ ဆန္ဒဝါသိနီ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ သပရိဒဏ္ဍံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဓနက္ကီတာ စ ဘောဂဝါသိနီ စ။ပေ။ ဓနက္ကီတာ စ မုဟုတ္တိကာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ခဏ္ဍစက္ကံ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ သပရိဒဏ္ဍံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဆန္ဒဝါသိနီ စ ဘောဂဝါသိနီ စ။ပေ။ ဆန္ဒဝါသိနီ စ မုဟုတ္တိကာ စ၊ ဆန္ဒဝါသိနီ စ ဓနက္ကီတာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဗဒ္ဓစက္ကံ မူလံ သံခိတ္တံ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ သပရိဒဏ္ဍံ ဗြူဟိ ဟောဟိ ကိရ ဣတ္ထန္နာမဿ ဘရိယာ မုဟုတ္တိကာ စ ဓနက္ကီတာ စ။ပေ။ မုဟုတ္တိကာ စ ဆန္ဒဝါသိနီ စ၊ မုဟုတ္တိကာ စ ဓဇာဟဋာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဧကမူလကံ နိဋ္ဌိတံ။>
    text <ဒုမူလကမ္ပိ တိမူလကမ္ပိ ယာဝ နဝမူလကံ ဧဝမေဝ ကာတဗ္ဗံ။>
    stand <ဣဒံ ဒသမူလကံ။>
    text <၃၂၁>, <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ သပရိဒဏ္ဍံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဓနက္ကီတာ စ ဆန္ဒဝါသိနီ စ ဘောဂဝါသိနီ စ ပဋဝါသိနီ စ ဩဒပတ္တကိနီ စ ဩဘဋစုမ္ဗဋာ စ ဒာသီ စ ဘရိယာ စ ကမ္မကာရီ စ ဘရိယာ စ ဓဇာဟဋာ စ မုဟုတ္တိကာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <သပရိဒဏ္ဍာစက္ကံ နိဋ္ဌိတံ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတံ ဗြူဟိ ဟောဟိ ကိရ ဣတ္ထန္နာမဿ ဘရိယာ ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတဉ္စ ပိတုရက္ခိတဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော ဓနက္ကီတာ စ ဆန္ဒဝါသိနီ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတဉ္စ ပိတုရက္ခိတဉ္စ မာတာပိတုရက္ခိတဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော ဓနက္ကီတာ စ ဆန္ဒဝါသိနီ စ ဘောဂဝါသိနီ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ဧဝံ ဥဘတောဝဍ္ဎကံ ကာတဗ္ဗံ။>
    text <ပုရိသော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ မာတုရက္ခိတဉ္စ ပိတုရက္ခိတဉ္စ မာတာပိတုရက္ခိတဉ္စ ဘာတုရက္ခိတဉ္စ ဘဂိနိရက္ခိတဉ္စ ဉာတိရက္ခိတဉ္စ ဂေါတ္တရက္ခိတဉ္စ ဓမ္မရက္ခိတဉ္စ သာရက္ခဉ္စ သပရိဒဏ္ဍဉ္စ ဗြူဟိ ဟောထ ကိရ ဣတ္ထန္နာမဿ ဘရိယာယော ဓနက္ကီတာ စ ဆန္ဒဝါသိနီ စ ဘောဂဝါသိနီ စ ပဋဝါသိနီ စ ဩဒပတ္တကိနီ စ ဩဘဋစုမ္ဗဋာ စ ဒာသီ စ ဘရိယာ စ ကမ္မကာရီ စ ဘရိယာ စ ဓဇာဟဋာ စ မုဟုတ္တိကာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဥဘတောဝဍ္ဎကံ နိဋ္ဌိတံ။>
    text <ပုရိသဿ မာတာ ဘိက္ခုံ ပဟိဏတိ။ပေ။ ပုရိသဿ ပိတာ ဘိက္ခုံ ပဟိဏတိ။ပေ။ ပုရိသဿ မာတာပိတရော ဘိက္ခုံ ပဟိဏန္တိ။ပေ။ ပုရိသဿ ဘာတာ ဘိက္ခုံ ပဟိဏတိ။ပေ။ ပုရိသဿ ဘဂိနီ ဘိက္ခုံ ပဟိဏတိ။ပေ။ ပုရိသဿ ဉာတကာ ဘိက္ခုံ ပဟိဏန္တိ။ပေ။ ပုရိသဿ ဂေါတ္တာ ဘိက္ခုံ ပဟိဏန္တိ။ပေ။ ပုရိသဿ သဟဓမ္မိကာ ဘိက္ခုံ ပဟိဏန္တိ။ပေ။>
    text <ပုရိသဿ ပေယျာလော ဝိတ္ထာရေတဗ္ဗော။>
    text <ဥဘတောဝဍ္ဎကံ ယထာ ပုရိမနယော တထေဝ ဝိတ္ထာရေတဗ္ဗံ။>
    text <၃၂၂>, <မာတုရက္ခိတာယ မာတာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောတု ဣတ္ထန္နာမဿ ဘရိယာ ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <မာတုရက္ခိတာယ မာတာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောတု ဣတ္ထန္နာမဿ ဘရိယာ ဆန္ဒဝါသိနီ။ပေ။ ဘောဂဝါသိနီ၊ ပဋဝါသိနီ၊ ဩဒပတ္တကိနီ၊ ဩဘဋစုမ္ဗဋာ၊ ဒာသီ စ ဘရိယာ စ၊ ကမ္မကာရီ စ ဘရိယာ စ၊ ဓဇာဟဋာ၊ မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <နိက္ခေပပဒာနိ။>
    text <၃၂၃>, <မာတုရက္ခိတာယ မာတာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောတု ဣတ္ထန္နာမဿ ဘရိယာ ဓနက္ကီတာ စ ဆန္ဒဝါသိနီ စ။ပေ။ ဓနက္ကီတာ စ ဘောဂဝါသိနီ စ၊ ဓနက္ကီတာ စ မုဟုတ္တိကာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ခဏ္ဍစက္ကံ။>
    text <၃၂၄>, <မာတုရက္ခိတာယ မာတာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောတု ဣတ္ထန္နာမဿ ဘရိယာ ဆန္ဒဝါသိနီ စ ဘောဂဝါသိနီ စ။ပေ။ ဆန္ဒဝါသိနီ စ မုဟုတ္တိကာ စ၊ ဆန္ဒဝါသိနီ စ ဓနက္ကီတာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဗဒ္ဓစက္ကံ မူလံ သံခိတ္တံ။>
    text <၃၂၅>, <မာတုရက္ခိတာယ မာတာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောတု ဣတ္ထန္နာမဿ ဘရိယာ မုဟုတ္တိကာ စ ဓနက္ကီတာ စ။ပေ။ မုဟုတ္တိကာ စ ဆန္ဒဝါသိနီ စ။ပေ။ မုဟုတ္တိကာ စ ဓဇာဟဋာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဧကမူလကံ နိဋ္ဌိတံ။>
    text <ဒုမူလကမ္ပိ တိမူလကမ္ပိ ယာဝ နဝမူလကံ ဧဝမေဝ ကာတဗ္ဗံ။>
    stand <ဣဒံ ဒသမူလကံ>
    text <၃၂၆>, <မာတုရက္ခိတာယ မာတာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောတု ဣတ္ထန္နာမဿ ဘရိယာ ဓနက္ကီတာ စ ဆန္ဒဝါသိနီ စ ဘောဂဝါသိနီ စ ပဋဝါသိနီ စ ဩဒပတ္တကိနီ စ ဩဘဋစုမ္ဗဋာ စ ဒာသီ စ ဘရိယာ စ ကမ္မကာရီ စ ဘရိယာ စ ဓဇာဟဋာ စ မုဟုတ္တိကာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <မာတုစက္ကံ နိဋ္ဌိတံ။>
    text <ပိတုရက္ခိတာယ ပိတာ ဘိက္ခုံ ပဟိဏတိ။ပေ။ မာတာပိတုရက္ခိတာယ မာတာပိတရော ဘိက္ခုံ ပဟိဏန္တိ။ ဘာတုရက္ခိတာယ ဘာတာ ဘိက္ခုံ ပဟိဏတိ။ ဘဂိနိရက္ခိတာယ ဘဂိနီ ဘိက္ခုံ ပဟိဏတိ။ ဉာတိရက္ခိတာယ ဉာတကာ ဘိက္ခုံ ပဟိဏန္တိ။ ဂေါတ္တရက္ခိတာယ ဂေါတ္တာ ဘိက္ခုံ ပဟိဏန္တိ။ ဓမ္မရက္ခိတာယ သဟဓမ္မိကာ ဘိက္ခုံ ပဟိဏန္တိ။ သာရက္ခါယ ယေန ပရိဂ္ဂဟိတာ ဟောတိ သော ဘိက္ခုံ ပဟိဏတိ။ သပရိဒဏ္ဍာယ ယေန ဒဏ္ဍော ဌပိတော ဟောတိ သော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောတု ဣတ္ထန္နာမဿ ဘရိယာ ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <သပရိဒဏ္ဍာယ ယေန ဒဏ္ဍော ဌပိတော ဟောတိ သော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောတု ဣတ္ထန္နာမဿ ဘရိယာ ဆန္ဒဝါသိနီ။ပေ။ ဘောဂဝါသိနီ။ ပဋဝါသိနီ။ ဩဒပတ္တကိနီ။ ဩဘဋစုမ္ဗဋာ။ ဒာသီ စ ဘရိယာ စ။ ကမ္မကာရီ စ ဘရိယာ စ။ ဓဇာဟဋာ။ မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <နိက္ခေပပဒာနိ။>
    text <၃၂၇>, <သပရိဒဏ္ဍာယ ယေန ဒဏ္ဍော ဌပိတော ဟောတိ သော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောတု ဣတ္ထန္နာမဿ ဘရိယာ ဓနက္ကီတာ စ ဆန္ဒဝါသိနီ စ။ပေ။ ဓနက္ကီတာ စ ဘောဂဝါသိနီ စ။ ဓနက္ကီတာ စ မုဟုတ္တိကာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ခဏ္ဍစက္ကံ။>
    text <၃၂၈>, <သပရိဒဏ္ဍာယ ယေန ဒဏ္ဍော ဌပိတော ဟောတိ သော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောတု ဣတ္ထန္နာမဿ ဘရိယာ ဆန္ဒဝါသိနီ စ ဘောဂဝါသိနီ စ။ပေ။ ဆန္ဒဝါသိနီ စ မုဟုတ္တိကာ စ။ ဆန္ဒဝါသိနီ စ ဓနက္ကီတာ စာ တိ။ ပဋိဂ္ဂဏှာတိ ဝီမံသတိ ပစ္စာဟရတိ အာပတ္တိ သင်္ဃာဒိသေသဿ။>
    stand <ဗဒ္ဓစက္ကံ မူလံ သံခိတ္တံ။>
    text <၃၂၉>, <သပရိဒဏ္ဍာယ ယေန ဒဏ္ဍော၊ ဌပိတော ဟောတိ သော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောတု ဣတ္ထန္နာမဿ ဘရိယာ မုဟုတ္တိကာ စ ဓနက္ကီတာ စ။ပေ။ မုဟုတ္တိကာ စ ဆန္ဒဝါသိနီ စ။ပေ။ မုဟုတ္တိကာ စ ဓဇာဟဋာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဧကမူလကံ နိဋ္ဌိတံ။>
    text <ဒုမူလကမ္ပိ တိမူလကမ္ပိ ယာဝ နဝမူလကံ ဧဝမေဝ ကာတဗ္ဗံ။>
    stand <ဣဒံ ဒသမူလကံ>
    text <၃၃၀>, <သပရိဒဏ္ဍာယ ယေန ဒဏ္ဍော ဌပိတော ဟောတိ သော ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောတု ဣတ္ထန္နာမဿ ဘရိယာ ဓနက္ကီတာ စ ဆန္ဒဝါသိနီ စ ဘောဂဝါသိနီ စ ပဋဝါသိနီ စ ဩဒပတ္တကိနီ စ ဩဘဋစုမ္ဗဋာ စ ဒာသီ စ ဘရိယာ စ ကမ္မကာရီ စ ဘရိယာ စ ဓဇာဟဋာ စ မုဟုတ္တိကာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဒဏ္ဍဌပိတစက္ကံ နိဋ္ဌိတံ။>
    text <မာတုရက္ခိတာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောမိ ဣတ္ထန္နာမဿ ဘရိယာ ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <မာတုရက္ခိတာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောမိ ဣတ္ထန္နာမဿ ဘရိယာ ဆန္ဒဝါသိနီ။ပေ။ ဘောဂဝါသိနီ။ ပဋဝါသိနီ။ ဩဒပတ္တကိနီ။ ဩဘဋစုမ္ဗဋာ။ ဒာသီ စ ဘရိယာ စ။ ကမ္မကာရီ စ ဘရိယာ စ။ ဓဇာဟဋာ။ မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <နိက္ခေပပဒာနိ။>
    text <၃၃၁>, <မာတုရက္ခိတာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောမိ ဣတ္ထန္နာမဿ ဘရိယာ ဓနက္ကီတာ စ ဆန္ဒဝါသိနီ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <မာတုရက္ခိတာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောမိ ဣတ္ထန္နာမဿ ဘရိယာ ဓနက္ကီတာ စ ဘောဂဝါသိနီ စ။ပေ။ ဓနက္ကီတာ စ ပဋဝါသိနီ စ။ပေ။ ဓနက္ကီတာ စ မုဟုတ္တိကာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ခဏ္ဍစက္ကံ။>
    text <၃၃၂>, <မာတုရက္ခိတာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောမိ ဣတ္ထန္နာမဿ ဘရိယာ ဆန္ဒဝါသိနီ စ ဘောဂဝါသိနီ စ။ပေ။ ဆန္ဒဝါသိနီ စ မုဟုတ္တိကာ စ။ ဆန္ဒဝါသိနီ စ ဓနက္ကီတာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဗဒ္ဓစက္ကံ မူလံ သံခိတ္တံ။>
    text <မာတုရက္ခိတာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောမိ ဣတ္ထန္နာမဿ ဘရိယာ မုဟုတ္တိကာ စ ဓနက္ကီတာ စ။ပေ။ မုဟုတ္တိကာ စ ဆန္ဒဝါသိနီ စ။ပေ။ မုဟုတ္တိကာ စ ဓဇာဟဋာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဧကမူလကံ နိဋ္ဌိတံ။>
    stand <ဒုမူလကာဒီနိပိ ဧဝမေဝ ကာတဗ္ဗာနိ။>
    stand <ဣဒံ ဒသမူလကံ>
    text <၃၃၃>, <မာတုရက္ခိတာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောမိ ဣတ္ထန္နာမဿ ဘရိယာ ဓနက္ကီတာ စ ဆန္ဒဝါသိနီ စ ဘောဂဝါသိနီ စ ပဋဝါသိနီ စ ဩဒပတ္တကိနီ စ ဩဘဋစုမ္ဗဋာ စ ဒာသီ စ ဘရိယာ စ ကမ္မကာရီ စ ဘရိယာ စ ဓဇာဟဋာ စ မုဟုတ္တိကာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <အပရံ မာတုရက္ခိတာစက္ကံ နိဋ္ဌိတံ။>
    text <ပိတုရက္ခိတာ ဘိက္ခုံ ပဟိဏတိ။ပေ။ မာတာပိတုရက္ခိတာ ဘိက္ခုံ ပဟိဏတိ။ ဘာတုရက္ခိတာ ဘိက္ခုံ ပဟိဏတိ။ ဘဂိနိရက္ခိတာ ဘိက္ခုံ ပဟိဏတိ။ ဉာတိရက္ခိတာ ဘိက္ခုံ ပဟိဏတိ။ ဂေါတ္တရက္ခိတာ ဘိက္ခုံ ပဟိဏတိ။ ဓမ္မရက္ခိတာ ဘိက္ခုံ ပဟိဏတိ။ သာရက္ခါ ဘိက္ခုံ ပဟိဏတိ။ သပရိဒဏ္ဍာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောမိ ဣတ္ထန္နာမဿ ဘရိယာ ဓနက္ကီတာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <သပရိဒဏ္ဍာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောမိ ဣတ္ထန္နာမဿ ဘရိယာ ဆန္ဒဝါသိနီ။ပေ။ ဘောဂဝါသိနီ။ ပဋဝါသိနီ။ ဩဒပတ္တကိနီ။ ဩဘဋစုမ္ဗဋာ။ ဒာသီ စ ဘရိယာ စ။ ကမ္မကာရီ စ ဘရိယာ စ။ ဓဇာဟဋာ။ မုဟုတ္တိကာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <နိက္ခေပပဒာနိ။>
    text <၃၃၄>, <သပရိဒဏ္ဍာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောမိ ဣတ္ထန္နာမဿ ဘရိယာ ဓနက္ကီတာ စ ဆန္ဒဝါသိနီ စ။ပေ။ ဓနက္ကီတာ စ မုဟုတ္တိကာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ခဏ္ဍစက္ကံ။>
    text <၃၃၅>, <သပရိဒဏ္ဍာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောမိ ဣတ္ထန္နာမဿ ဘရိယာ ဆန္ဒဝါသိနီ စ ဘောဂဝါသိနီ စ။ပေ။ ဆန္ဒဝါသိနီ စ မုဟုတ္တိကာ စ။ ဆန္ဒဝါသိနီ စ ဓနက္ကီတာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဗဒ္ဓစက္ကံ မူလံ သံခိတ္တံ။>
    text <၃၃၆>, <သပရိဒဏ္ဍာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောမိ ဣတ္ထန္နာမဿ ဘရိယာ မုဟုတ္တိကာ စ ဓနက္ကီတာ စ။ပေ။ မုဟုတ္တိကာ စ ဆန္ဒဝါသိနီ စ။ပေ။ မုဟုတ္တိကာ စ ဓဇာဟဋာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <ဧကမူလကံ နိဋ္ဌိတံ။>
    stand <ဒုမူလကာဒီနိပိ ဧဝမေဝ ကာတဗ္ဗာနိ။>
    stand <ဣဒံ ဒသမူလကံ>
    text <၃၃၇>, <သပရိဒဏ္ဍာ ဘိက္ခုံ ပဟိဏတိ ဂစ္ဆ၊ ဘန္တေ၊ ဣတ္ထန္နာမံ ဗြူဟိ ဟောမိ ဣတ္ထန္နာမဿ ဘရိယာ ဓနက္ကီတာ စ ဆန္ဒဝါသိနီ စ ဘောဂဝါသိနီ စ ပဋဝါသိနီ စ ဩဒပတ္တကိနီ စ ဩဘဋစုမ္ဗဋာ စ ဒာသီ စ ဘရိယာ စ ကမ္မကာရီ စ ဘရိယာ စ ဓဇာဟဋာ စ မုဟုတ္တိကာ စာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    stand <အပရံ သပရိဒဏ္ဍာစက္ကံ နိဋ္ဌိတံ။>
    stand <သဗ္ဗံ စက္ကပေယျာလံ နိဋ္ဌိတံ။>
    text <၃၃၈>, <ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။ ပဋိဂ္ဂဏှာတိ ဝီမံသတိ န ပစ္စာဟရတိ၊ အာပတ္တိ ထုလ္လစ္စယဿ။ ပဋိဂ္ဂဏှာတိ န ဝီမံသတိ ပစ္စာဟရတိ၊ အာပတ္တိ ထုလ္လစ္စယဿ။ ပဋိဂ္ဂဏှာတိ န ဝီမံသတိ န ပစ္စာဟရတိ၊ အာပတ္တိ ဒုက္ကဋဿ။ န ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ ထုလ္လစ္စယဿ။ န ပဋိဂ္ဂဏှာတိ ဝီမံသတိ န ပစ္စာဟရတိ၊ အာပတ္တိ ဒုက္ကဋဿ။ န ပဋိဂ္ဂဏှာတိ န ဝီမံသတိ ပစ္စာဟရတိ၊ အာပတ္တိ ဒုက္ကဋဿ။ န ပဋိဂ္ဂဏှာတိ န ဝီမံသတိ န ပစ္စာဟရတိ၊ အနာပတ္တိ။>
    text <ပုရိသော သမ္ဗဟုလေ ဘိက္ခူ အာဏာပေတိ ဂစ္ဆထ၊ ဘန္တေ၊ ဣတ္ထန္နာမံ ဣတ္ထိံ ဝီမံသထာတိ။ သဗ္ဗေ ပဋိဂ္ဂဏှန္တိ သဗ္ဗေ ဝီမံသန္တိ သဗ္ဗေ ပစ္စာဟရန္တိ၊ အာပတ္တိ သဗ္ဗေသံ သင်္ဃာဒိသေသဿ။>
    text <ပုရိသော သမ္ဗဟုလေ ဘိက္ခူ အာဏာပေတိ ဂစ္ဆထ၊ ဘန္တေ၊ ဣတ္ထန္နာမံ ဣတ္ထိံ ဝီမံသထာတိ။ သဗ္ဗေ ပဋိဂ္ဂဏှန္တိ သဗ္ဗေ ဝီမံသန္တိ ဧကံ ပစ္စာဟရာပေန္တိ၊ အာပတ္တိ သဗ္ဗေသံ သင်္ဃာဒိသေသဿ။>
    text <ပုရိသော သမ္ဗဟုလေ ဘိက္ခူ အာဏာပေတိ ဂစ္ဆထ၊ ဘန္တေ၊ ဣတ္ထန္နာမံ ဣတ္ထိံ ဝီမံသထာတိ။ သဗ္ဗေ ပဋိဂ္ဂဏှန္တိ၊ ဧကံ ဝီမံသာပေတွာ သဗ္ဗေ ပစ္စာဟရန္တိ၊ အာပတ္တိ သဗ္ဗေသံ သင်္ဃာဒိသေသဿ။>
    text <ပုရိသော သမ္ဗဟုလေ ဘိက္ခူ အာဏာပေတိ ဂစ္ဆထ၊ ဘန္တေ၊ ဣတ္ထန္နာမံ ဣတ္ထိံ ဝီမံသထာတိ။ သဗ္ဗေ ပဋိဂ္ဂဏှန္တိ၊ ဧကံ ဝီမံသာပေတွာ ဧကံ ပစ္စာဟရာပေန္တိ၊ အာပတ္တိ သဗ္ဗေသံ သင်္ဃာဒိသေသဿ။>
    text <ပုရိသော ဘိက္ခုံ အာဏာပေတိ ဂစ္ဆ၊ ဘန္တေ၊ ဣတ္ထန္နာမံ ဣတ္ထိံ ဝီမံသာတိ။ ပဋိဂ္ဂဏှာတိ ဝီမံသတိ ပစ္စာဟရတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ အာဏာပေတိ ဂစ္ဆ၊ ဘန္တေ၊ ဣတ္ထန္နာမံ ဣတ္ထိံ ဝီမံသာတိ။ ပဋိဂ္ဂဏှာတိ ဝီမံသတိ အန္တေဝါသိံ ပစ္စာဟရာပေတိ၊ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ အာဏာပေတိ ဂစ္ဆ၊ ဘန္တေ၊ ဣတ္ထန္နာမံ ဣတ္ထိံ ဝီမံသာတိ။ ပဋိဂ္ဂဏှာတိ အန္တေဝါသိံ ဝီမံသာပေတွာ အတ္တနာ ပစ္စာဟရတိ အာပတ္တိ သင်္ဃာဒိသေသဿ။>
    text <ပုရိသော ဘိက္ခုံ အာဏာပေတိ ဂစ္ဆ၊ ဘန္တေ၊ ဣတ္ထန္နာမံ ဣတ္ထိ ဝိမံသာတိ။ ပဋိဂ္ဂဏှာတိ အန္တေဝါသိံ ဝီမံသာပေတိ အန္တေဝါသီ ဝီမံသိတွာ ဗဟိဒ္ဓါ ပစ္စာဟရတိ၊ အာပတ္တိ ဥဘိန္နံ ထုလ္လစ္စယဿ။>
    text <၃၃၉>, <ဂစ္ဆန္တော သမ္ပါဒေတိ၊ အာဂစ္ဆန္တော ဝိသံဝါဒေတိ၊ အာပတ္တိ ထုလ္လစ္စယဿ။>
    text <ဂစ္ဆန္တော ဝိသံဝါဒေတိ၊ အာဂစ္ဆန္တော သမ္ပါဒေတိ၊ အာပတ္တိ ထုလ္လစ္စယဿ။>
    text <ဂစ္ဆန္တော သမ္ပါဒေတိ၊ အာဂစ္ဆန္တော သမ္ပါဒေတိ၊ အာပတ္တိ သင်္ဃာဒိသေသဿ။>
    text <ဂစ္ဆန္တော ဝိသံဝါဒေတိ၊ အာဂစ္ဆန္တော ဝိသံဝါဒေတိ၊ အနာပတ္တိ။>
    text <၃၄၀>, <အနာပတ္တိ သင်္ဃဿ ဝါ စေတိယဿ ဝါ ဂိလာနဿ ဝါ ကရဏီယေန ဂစ္ဆတိ၊ ဥမ္မတ္တကဿ၊ အာဒိကမ္မိကဿာတိ။>
    text <ဝိနီတဝတ္ထုဥဒ္ဒာနဂါထာ>
    text <ဝိနီတဝတ္ထု>
      text <၃၄၁>, <တေန ခေါ ပန သမယေန အညတရော ပုရိသော အညတရံ ဘိက္ခုံ အာဏာပေသိ ဂစ္ဆ၊ ဘန္တေ၊ ဣတ္ထန္နာမံ ဣတ္ထိံ ဝီမံသာတိ။ သော ဂန္တွာ မနုဿေ ပုစ္ဆိ ကဟံ ဣတ္ထန္နာမာတိ။ သုတ္တာ၊ ဘန္တေတိ။ တဿ ကုက္ကုစ္စံ အဟောသိ ဘဂဝတာ သိက္ခါပဒံ ပညတ္တံ၊ ကစ္စိ နု ခေါ အဟံ သင်္ဃာဒိသေသံ အာပတ္တိံ အာပန္နောတိ။ ဘဂဝတော ဧတမတ္ထံ အာရောစေသိ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ပုရိသော အညတရံ ဘိက္ခုံ အာဏာပေသိ ဂစ္ဆ၊ ဘန္တေ၊ ဣတ္ထန္နာမံ ဣတ္ထိံ ဝီမံသာတိ။ သော ဂန္တွာ မနုဿေ ပုစ္ဆိ ကဟံ ဣတ္ထန္နာမာတိ။ မတာ၊ ဘန္တေတိ။ပေ။ နိက္ခန္တာ၊ ဘန္တေတိ။ အနိတ္ထီ၊ ဘန္တေတိ။ ဣတ္ထိပဏ္ဍကာ၊ ဘန္တေတိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရာ ဣတ္ထီ သာမိကေန သဟ ဘဏ္ဍိတွာ မာတုဃရံ အဂမာသိ။ ကုလူပကော ဘိက္ခု သမ္မောဒနီယံ အကာသိ။ တဿ ကုက္ကုစ္စံ အဟောသိ။ပေ။ အလံဝစနီယာ၊ ဘိက္ခူတိ။ နာလံဝစနီယာ၊ ဘဂဝါတိ။ အနာပတ္တိ၊ ဘိက္ခု၊ နာလံဝစနီယာယာတိ။>
      text <တေန ခေါ ပန သမယေန အညတရော ဘိက္ခု ပဏ္ဍကေ သဉ္စရိတ္တံ သမာပဇ္ဇိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သင်္ဃာဒိသေသဿ၊ အာပတ္တိ ထုလ္လစ္စယဿာတိ။>
      stand <သဉ္စရိတ္တသိက္ခါပဒံ နိဋ္ဌိတံ ပဉ္စမံ။>
  text <၆။ ကုဋိကာရသိက္ခါပဒံ>
    text <၃၄၂>, <တေန သမယေန ဗုဒ္ဓေါ ဘဂဝါ ရာဇဂဟေ ဝိဟရတိ ဝေဠုဝနေ ကလန္ဒကနိဝါပေ။ တေန ခေါ ပန သမယေန အာဠဝကာ ဘိက္ခူ သညာစိကာယော ကုဋိယော ကာရာပေန္တိ အဿာမိကာယော အတ္တုဒ္ဒေသိကာယော အပ္ပမာဏိကာယော။ တာယော န နိဋ္ဌာနံ ဂစ္ဆန္တိ။ တေ ယာစနဗဟုလာ ဝိညတ္တိဗဟုလာ ဝိဟရန္တိ ပုရိသံ ဒေထ၊ ပုရိသတ္ထကရံ ဒေထ၊ ဂေါဏံ ဒေထ၊ သကဋံ ဒေထ၊ ဝါသိံ ဒေထ၊ ပရသုံ ဒေထ၊ ကုဌာရိံ ဒေထ၊ ကုဒာလံ ဒေထ၊ နိခါဒနံ ဒေထ၊ ဝလ္လိံ ဒေထ၊ ဝေဠုံ ဒေထ၊ မုဉ္ဇံ ဒေထ၊ ပဗ္ဗဇံ ဒေထ၊ တိဏံ ဒေထ၊ မတ္တိကံ ဒေထာတိ။ မနုဿာ ဥပဒ္ဒုတာ ယာစနာယ ဥပဒ္ဒုတာ ဝိညတ္တိယာ ဘိက္ခူ ဒိသွာ ဥဗ္ဗိဇ္ဇန္တိပိ ဥတ္တသန္တိပိ ပလာယန္တိပိ အညေနပိ ဂစ္ဆန္တိ အညေနပိ မုခံ ကရောန္တိ ဒွာရမ္ပိ ထကေန္တိ၊ ဂါဝိမ္ပိ ဒိသွာ ပလာယန္တိ ဘိက္ခူတိ မညမာနာ။>
    text <အထ ခေါ အာယသ္မာ မဟာကဿပေါ ရာဇဂဟေ ဝဿံဝုဋ္ဌော ယေန အာဠဝီ တေန ပက္ကာမိ။ အနုပုဗ္ဗေန ယေန အာဠဝီ တဒဝသရိ။ တတြ သုဒံ အာယသ္မာ မဟာကဿပေါ အာဠဝိယံ ဝိဟရတိ အဂ္ဂါဠဝေ စေတိယေ။ အထ ခေါ အာယသ္မာ မဟာကဿပေါ ပုဗ္ဗဏှသမယံ နိဝါသေတွာ ပတ္တစီဝရမာဒာယ အာဠဝိံ ပိဏ္ဍာယ ပါဝိသိ။ မနုဿာ အာယသ္မန္တံ မဟာကဿပံ ပဿိတွာ ဥဗ္ဗိဇ္ဇန္တိပိ ဥတ္တသန္တိပိ ပလာယန္တိပိ အညေနပိ ဂစ္ဆန္တိ အညေနပိ မုခံ ကရောန္တိ ဒွာရမ္ပိ ထကေန္တိ။ အထ ခေါ အာယသ္မာ မဟာကဿပေါ အာဠဝိယံ ပိဏ္ဍာယ စရိတွာ ပစ္ဆာဘတ္တံ ပိဏ္ဍပါတပ္ပဋိက္ကန္တော ဘိက္ခူ အာမန္တေသိ ပုဗ္ဗာယံ၊ အာဝုသော၊ အာဠဝီ သုဘိက္ခါ အဟောသိ သုလဘပိဏ္ဍာ သုကရာ ဥဉ္ဆေန ပဂ္ဂဟေန ယာပေတုံ၊ ဧတရဟိ ပနာယံ အာဠဝီ ဒုဗ္ဘိက္ခါ ဒုလ္လဘပိဏ္ဍာ၊ န သုကရာ ဥဉ္ဆေန ပဂ္ဂဟေန ယာပေတုံ။ ကော နု ခေါ၊ အာဝုသော၊ ဟေတု ကော ပစ္စယော၊ ယေနာယံ အာဠဝီ ဒုဗ္ဘိက္ခါ ဒုလ္လဘပိဏ္ဍာ၊ န သုကရာ ဥဉ္ဆေန ပဂ္ဂဟေန ယာပေတုန္တိ။ အထ ခေါ တေ ဘိက္ခူ အာယသ္မတော မဟာကဿပဿ ဧတမတ္ထံ အာရောစေသုံ။>
    text <၃၄၃>, <အထ ခေါ ဘဂဝါ ရာဇဂဟေ ယထာဘိရန္တံ ဝိဟရိတွာ ယေန အာဠဝီ တေန စာရိကံ ပက္ကာမိ။ အနုပုဗ္ဗေန စာရိကံ စရမာနော ယေန အာဠဝီ တဒဝသရိ။ တတြ သုဒံ ဘဂဝါ အာဠဝိယံ ဝိဟရတိ အဂ္ဂါဠဝေ စေတိယေ။ အထ ခေါ အာယသ္မာ မဟာကဿပေါ ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ အာယသ္မာ မဟာကဿပေါ ဘဂဝတော ဧတမတ္ထံ အာရောစေသိ။ အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ အာဠဝကေ ဘိက္ခူ ပဋိပုစ္ဆိ သစ္စံ ကိရ တုမှေ၊ ဘိက္ခဝေ၊ သညာစိကာယော ကုဋိယော ကာရာပေထ အဿာမိကာယော အတ္တုဒ္ဒေသိကာယော အပ္ပမာဏိကာယော။ တာယော န နိဋ္ဌာနံ ဂစ္ဆန္တိ။ တေ တုမှေ ယာစနဗဟုလာ ဝိညတ္တိဗဟုလာ ဝိဟရထ ပုရိသံ ဒေထ ပုရိသတ္ထကရံ ဒေထ။ပေ။ တိဏံ ဒေထ မတ္တိကံ ဒေထာတိ။ မနုဿာ ဥပဒ္ဒုတာ ယာစနာယ ဥပဒ္ဒုတာ ဝိညတ္တိယာ ဘိက္ခူ ဒိသွာ ဥဗ္ဗိဇ္ဇန္တိပိ ဥတ္တသန္တိပိ ပလာယန္တိပိ အညေနပိ ဂစ္ဆန္တိ အညေနပိ မုခံ ကရောန္တိ ဒွာရမ္ပိ ထကေန္တိ၊ ဂါဝိမ္ပိ ဒိသွာ ပလာယန္တိ ဘိက္ခူတိ မညမာနာတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တုမှေ၊ မောဃပုရိသာ၊ သံယာစိကာယော ကုဋိယော ကာရာပေဿထ အဿာမိကာယော အတ္တုဒ္ဒေသိကာယော အပ္ပမာဏိကာယော။ တာယော န နိဋ္ဌာနံ ဂစ္ဆန္တိ။ တေ တုမှေ ယာစနဗဟုလာ ဝိညတ္တိဗဟုလာ ဝိဟရိဿထ ပုရိသံ ဒေထ ပုရိသတ္ထကရံ ဒေထ။ပေ။ တိဏံ ဒေထ မတ္တိကံ ဒေထာတိ။ နေတံ မောဃပုရိသာ၊ အပ္ပသန္နာနံ ဝါ ပသာဒာယ။ပေ။ ဝိဂရဟိတွာ ဓမ္မိံ ကထံ ကတွာ ဘိက္ခူ အာမန္တေသိ>
    text <၃၄၄>, <ဘူတပုဗ္ဗံ၊ ဘိက္ခဝေ၊ ဒွေ ဘာတရော ဣသယော ဂင်္ဂံ နဒိံ ဥပနိဿာယ ဝိဟရိံသု။ အထ ခေါ၊ ဘိက္ခဝေ၊ မဏိကဏ္ဌော နာဂရာဇာ ဂင်္ဂံ နဒိံ ဥတ္တရိတွာ ယေန ကနိဋ္ဌော ဣသိ တေနုပသင်္ကမိ၊ ဥပသင်္ကမိတွာ ကနိဋ္ဌံ ဣသိံ သတ္တက္ခတ္တုံ ဘောဂေဟိ ပရိက္ခိပိတွာ ဥပရိမုဒ္ဓနိ မဟန္တံ ဖဏံ ကရိတွာ အဋ္ဌာသိ။ အထ ခေါ၊ ဘိက္ခဝေ၊ ကနိဋ္ဌော ဣသိ တဿ နာဂဿ ဘယာ ကိသော အဟောသိ လူခေါ ဒုဗ္ဗဏ္ဏော ဥပ္ပဏ္ဍုပ္ပဏ္ဍုကဇာတော ဓမနိသန္ထတဂတ္တော။ အဒ္ဒသ ခေါ၊ ဘိက္ခဝေ၊ ဇေဋ္ဌော ဣသိ ကနိဋ္ဌံ ဣသိံ ကိသံ လူခံ ဒုဗ္ဗဏ္ဏံ ဥပ္ပဏ္ဍုပ္ပဏ္ဍုကဇာတံ ဓမနိသန္ထတဂတ္တံ။ ဒိသွာန ကနိဋ္ဌံ ဣသိံ ဧတဒဝေါစ ကိဿ တွံ၊ ဘော၊ ကိသော လူခေါ ဒုဗ္ဗဏ္ဏော ဥပ္ပဏ္ဍုပ္ပဏ္ဍုကဇာတော ဓမနိသန္ထတဂတ္တောတိ။ ဣဓ၊ ဘော၊ မဏိကဏ္ဌော နာဂရာဇာ ဂင်္ဂံ နဒိံ ဥတ္တရိတွာ ယေနာဟံ တေနုပသင်္ကမိ၊ ဥပသင်္ကမိတွာ မံ သတ္တက္ခတ္တုံ ဘောဂေဟိ ပရိက္ခိပိတွာ ဥပရိမုဒ္ဓနိ မဟန္တံ ဖဏံ ကရိတွာ အဋ္ဌာသိ။ တဿာဟံ၊ ဘော၊ နာဂဿ ဘယာ ကိသော လူခေါ ဒုဗ္ဗဏ္ဏော ဥပ္ပဏ္ဍုပ္ပဏ္ဍုကဇာတော ဓမနိသန္ထတဂတ္တောတိ။ ဣစ္ဆသိ ပန တွံ၊ ဘော၊ တဿ နာဂဿ အနာဂမနန္တိ။ ဣစ္ဆာမဟံ၊ ဘော၊ တဿ နာဂဿ အနာဂမနန္တိ။ အပိ ပန တွံ၊ ဘော၊ တဿ နာဂဿ ကိဉ္စိ ပဿသီတိ။ ပဿာမဟံ၊ ဘော၊ မဏိမဿ ကဏ္ဌေ ပိလန္ဓနန္တိ။ တေန ဟိ တွံ၊ ဘော၊ တံ နာဂံ မဏိံ ယာစ မဏိံ မေ၊ ဘော၊ ဒေဟိ၊ မဏိနာ မေ အတ္ထောတိ။>
    text <အထ ခေါ၊ ဘိက္ခဝေ၊ မဏိကဏ္ဌော နာဂရာဇာ ဂင်္ဂံ နဒိံ ဥတ္တရိတွာ ယေန ကနိဋ္ဌော ဣသိ တေနုပသင်္ကမိ၊ ဥပသင်္ကမိတွာ ဧကမန္တံ အဋ္ဌာသိ။ ဧကမန္တံ ဌိတံ ခေါ၊ ဘိက္ခဝေ၊ မဏိကဏ္ဌံ နာဂရာဇာနံ ကနိဋ္ဌော ဣသိ ဧတဒဝေါစ မဏိံ မေ၊ ဘော၊ ဒေဟိ၊ မဏိနာ မေ အတ္ထောတိ။ အထ ခေါ၊ ဘိက္ခဝေ၊ မဏိကဏ္ဌော နာဂရာဇာ ဘိက္ခု မဏိံ ယာစတိ၊ ဘိက္ခုဿ မဏိနာ အတ္ထောတိ ခိပ္ပညေဝ အဂမာသိ။ ဒုတိယမ္ပိ ခေါ၊ ဘိက္ခဝေ၊ မဏိကဏ္ဌော နာဂရာဇာ ဂင်္ဂံ နဒိံ ဥတ္တရိတွာ ယေန ကနိဋ္ဌော ဣသိ တေနုပသင်္ကမိ။ အဒ္ဒသ ခေါ၊ ဘိက္ခဝေ၊ ကနိဋ္ဌော ဣသိ မဏိကဏ္ဌံ နာဂရာဇာနံ ဒူရတောဝ အာဂစ္ဆန္တံ။ ဒိသွာန မဏိကဏ္ဌံ နာဂရာဇာနံ ဧတဒဝေါစ မဏိံ မေ၊ ဘော၊ ဒေဟိ၊ မဏိနာ မေ အတ္ထောတိ။ အထ ခေါ၊ ဘိက္ခဝေ၊ မဏိကဏ္ဌော နာဂရာဇာ ဘိက္ခု မဏိံ ယာစတိ၊ ဘိက္ခုဿ မဏိနာ အတ္ထောတိ တတောဝ ပဋိနိဝတ္တိ။ တတိယမ္ပိ ခေါ၊ ဘိက္ခဝေ၊ မဏိကဏ္ဌော နာဂရာဇာ ဂင်္ဂံ နဒိံ ဥတ္တရတိ။ အဒ္ဒသ ခေါ၊ ဘိက္ခဝေ၊ ကနိဋ္ဌော ဣသိ မဏိကဏ္ဌံ နာဂရာဇာနံ ဂင်္ဂံ နဒိံ ဥတ္တရန္တံ။ ဒိသွာန မဏိကဏ္ဌံ နာဂရာဇာနံ ဧတဒဝေါစ မဏိံ မေ၊ ဘော၊ ဒေဟိ၊ မဏိနာ မေ အတ္ထောတိ။ အထ ခေါ၊ ဘိက္ခဝေ၊ မဏိကဏ္ဌော နာဂရာဇာ ကနိဋ္ဌံ ဣသိံ ဂါထာဟိ အဇ္ဈဘာသိ>
    text <အထ ခေါ၊ ဘိက္ခဝေ၊ မဏိကဏ္ဌော နာဂရာဇာ ဘိက္ခု မဏိံ ယာစတိ၊ ဘိက္ခုဿ မဏိနာ အတ္ထောတိ ပက္ကာမိ။ တထာ ပက္ကန္တောဝ အဟောသိ၊ န ပုန ပစ္စာဂဉ္ဆိ။ အထ ခေါ၊ ဘိက္ခဝေ၊ ကနိဋ္ဌော ဣသိ တဿ နာဂဿ ဒဿနီယဿ အဒဿနေန ဘိယျောသောမတ္တာယ ကိသော အဟောသိ လူခေါ ဒုဗ္ဗဏ္ဏော၊ ဥပ္ပဏ္ဍုပ္ပဏ္ဍုကဇာတော ဓမနိသန္ထတဂတ္တော။ အဒ္ဒသ ခေါ၊ ဘိက္ခဝေ၊ ဇေဋ္ဌော ဣသိ ကနိဋ္ဌံ ဣသိံ ဘိယျောသောမတ္တာယ ကိသံ လူခံ ဒုဗ္ဗဏ္ဏံ ဥပ္ပဏ္ဍုပ္ပဏ္ဍုကဇာတံ ဓမနိသန္ထတဂတ္တံ။ ဒိသွာန ကနိဋ္ဌံ ဣသိံ ဧတဒဝေါစ ကိဿ တွံ၊ ဘော၊ ဘိယျောသောမတ္တာယ ကိသော လူခေါ ဒုဗ္ဗဏ္ဏော ဥပ္ပဏ္ဍုပ္ပဏ္ဍုကဇာတော ဓမနိသန္ထတဂတ္တောတိ။ တဿာဟံ၊ ဘော၊ နာဂဿ ဒဿနီယဿ အဒဿနေန ဘိယျောသောမတ္တာယ ကိသော လူခေါ ဒုဗ္ဗဏ္ဏော ဥပ္ပဏ္ဍုပ္ပဏ္ဍုကဇာတော ဓမနိသန္ထတဂတ္တောတိ။ အထ ခေါ၊ ဘိက္ခဝေ၊ ဇေဋ္ဌော ဣသိ ကနိဋ္ဌံ ဣသိံ ဂါထာယ အဇ္ဈဘာသိ>
    text <တေသဉှိ နာမ၊ ဘိက္ခဝေ၊ တိရစ္ဆာနဂတာနံ ပါဏာနံ အမနာပါ ဘဝိဿတိ ယာစနာ အမနာပါ ဝိညတ္တိ။ ကိမင်္ဂံ ပန မနုဿဘူတာနံ။>
    text <၃၄၅>, <ဘူတပုဗ္ဗံ၊ ဘိက္ခဝေ၊ အညတရော ဘိက္ခု ဟိမဝန္တပဿေ ဝိဟရတိ အညတရသ္မိံ ဝနသဏ္ဍေ။ တဿ ခေါ၊ ဘိက္ခဝေ၊ ဝနသဏ္ဍဿ အဝိဒူရေ မဟန္တံ နိန္နံ ပလ္လလံ။ အထ ခေါ၊>
    text <ဝါသာယ ဥပဂစ္ဆတိ။ အထ ခေါ၊ ဘိက္ခဝေ၊ သော ဘိက္ခု တဿ သကုဏသင်္ဃဿ သဒ္ဒေန ဥဗ္ဗာဠှော ယေနာဟံ တေနုပသင်္ကမိ၊ ဥပသင်္ကမိတွာ မံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နံ ခေါ အဟံ၊ ဘိက္ခဝေ၊ တံ ဘိက္ခုံ ဧတဒဝေါစ ကစ္စိ၊ ဘိက္ခု၊ ခမနီယံ ကစ္စိ ယာပနီယံ ကစ္စိသိ အပ္ပကိလမထေန အဒ္ဓါနံ အာဂတော။ ကုတော စ တွံ၊ ဘိက္ခု၊ အာဂစ္ဆသီတိ။ ခမနီယံ၊ ဘဂဝါ၊ ယာပနီယံ၊ ဘဂဝါ။ အပ္ပကိလမထေန စာဟံ၊ ဘန္တေ၊ အဒ္ဓါနံ အာဂတော။ အတ္ထိ၊ ဘန္တေ၊ ဟိမဝန္တပဿေ မဟာဝနသဏ္ဍော။ တဿ ခေါ ပန၊ ဘန္တေ၊ ဝနသဏ္ဍဿ အဝိဒူရေ မဟန္တံ နိန္နံ ပလ္လလံ။ အထ ခေါ၊ ဘန္တေ၊ မဟာသကုဏသင်္ဃော တသ္မိံ ပလ္လလေ ဒိဝသံ ဂေါစရံ စရိတွာ သာယံ တံ ဝနသဏ္ဍံ ဝါသာယ ဥပဂစ္ဆတိ။ တတော အဟံ၊ ဘဂဝါ၊ အာဂစ္ဆာမိ တဿ သကုဏသင်္ဃဿ သဒ္ဒေန ဥဗ္ဗာဠှောတိ။ ဣစ္ဆသိ ပန တွံ၊ ဘိက္ခု၊ တဿ သကုဏသင်္ဃဿ အနာဂမနန္တိ။ ဣစ္ဆာမဟံ၊ ဘဂဝါ၊ တဿ သကုဏသင်္ဃဿ အနာဂမနန္တိ။ တေန ဟိ တွံ၊ ဘိက္ခု၊ တတ္ထ ဂန္တွာ တံ ဝနသဏ္ဍံ အဇ္ဈောဂါဟေတွာ ရတ္တိယာ ပဌမံ ယာမံ တိက္ခတ္တုံ သဒ္ဒမနုဿာဝေဟိ သုဏန္တု မေ၊ ဘောန္တော သကုဏာ၊ ယာဝတိကာ ဣမသ္မိံ ဝနသဏ္ဍေ ဝါသံ ဥပဂတာ၊ ပတ္တေန မေ အတ္ထော။ ဧကေကံ မေ၊ ဘောန္တော၊ ပတ္တံ ဒဒန္တူတိ။ ရတ္တိယာ မဇ္ဈိမံ ယာမံ။ ရတ္တိယာ ပစ္ဆိမံ ယာမံ တိက္ခတ္တုံ သဒ္ဒမနုဿာဝေဟိ သုဏန္တု မေ၊ ဘောန္တော သကုဏာ၊ ယာဝတိကာ ဣမသ္မိံ ဝနသဏ္ဍေ ဝါသံ ဥပဂတာ၊ ပတ္တေန မေ အတ္ထော။ ဧကေကံ မေ၊ ဘောန္တော၊ ပတ္တံ ဒဒန္တူတိ။>
    text <အထ ခေါ၊ ဘိက္ခဝေ၊ သော ဘိက္ခု တတ္ထ ဂန္တွာ တံ ဝနသဏ္ဍံ အဇ္ဈောဂါဟေတွာ ရတ္တိယာ ပဌမံ ယာမံ တိက္ခတ္တုံ သဒ္ဒမနုဿာဝေသိ သုဏန္တု မေ၊ ဘောန္တော သကုဏာ၊ ယာဝတိကာ ဣမသ္မိံ ဝနသဏ္ဍေ ဝါသံ ဥပဂတာ၊ ပတ္တေန မေ အတ္ထော။ ဧကေကံ မေ၊ ဘောန္တော၊ ပတ္တံ ဒဒန္တူတိ။ ရတ္တိယာ မဇ္ဈိမ ယာမံ။ ရတ္တိယာ ပစ္ဆိမံ ယာမံ တိက္ခတ္တုံ သဒ္ဒမနုဿာဝေသိ သုဏန္တု မေ၊ ဘောန္တော သကုဏာ၊ ယာဝတိကာ ဣမသ္မိံ ဝနသဏ္ဍေ ဝါသံ ဥပဂတာ၊ ပတ္တေန မေ အတ္ထော။ ဧကေကံ မေ၊ ဘောန္တော၊ ပတ္တံ ဒဒန္တူတိ။ အထ ခေါ၊ ဘိက္ခဝေ၊ သော သကုဏသင်္ဃော ဘိက္ခု ပတ္တံ ယာစတိ ဘိက္ခုဿ ပတ္တေန အတ္ထောတိ တမှာ ဝနသဏ္ဍာ ပက္ကာမိ။ တထာ ပက္ကန္တောဝ အဟောသိ န ပုန ပစ္စာဂဉ္ဆိ။ တေသဉှိ နာမ၊ ဘိက္ခဝေ၊ တိရစ္ဆာနဂတာနံ ပါဏာနံ အမနာပါ ဘဝိဿတိ ယာစနာ အမနာပါ ဝိညတ္တိ။ ကိမင်္ဂံ ပန မနုဿဘူတာနံ။>
    text <၃၄၆>, <ဘူတပုဗ္ဗံ၊ ဘိက္ခဝေ၊ ရဋ္ဌပါလဿ ကုလပုတ္တဿ ပိတာ ရဋ္ဌပါလံ ကုလပုတ္တံ ဂါထာယ အဇ္ဈဘာသိ>
    text <သော ဟိ နာမ၊ ဘိက္ခဝေ၊ ရဋ္ဌပါလော ကုလပုတ္တော သကံ ပိတရံ ဧဝံ ဝက္ခတိ။ ကိမင်္ဂံ ပန ဇနော ဇနံ။>
    text <၃၄၇>, <ဂိဟီနံ၊ ဘိက္ခဝေ၊ ဒုဿံဟရာနိ ဘောဂါနိ သမ္ဘတာနိပိ ဒုရက္ခိယာနိ။ တတ္ထ နာမ တုမှေ၊ မောဃပုရိသာ၊ ဧဝံ ဒုဿံဟရေသု ဘောဂေသု သမ္ဘတေသုပိ ဒုရက္ခိယေသု ယာစနဗဟုလာ ဝိညတ္တိဗဟုလာ ဝိဟရိဿထ ပုရိသံ ဒေထ၊ ပုရိသတ္ထကရံ ဒေထ၊ ဂေါဏံ ဒေထ၊ သကဋံ ဒေထ၊ ဝါသိံ ဒေထ၊ ပရသုံ ဒေထ၊ ကုဌာရိံ ဒေထ၊ ကုဒာလံ ဒေထ၊ နိခါဒနံ ဒေထ၊ ဝလ္လိံ ဒေထ၊ ဝေဠုံ ဒေထ၊ မုဉ္ဇံ ဒေထ၊ ပဗ္ဗဇံ ဒေထ၊ တိဏံ ဒေထ၊ မတ္တိကံ ဒေထာတိ။ နေတံ၊ မောဃပုရိသာ၊ အပ္ပသန္နာနံ ဝါ ပသာဒာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၃၄၈>, <သညာစိကာယ ပန ဘိက္ခုနာ ကုဋိံ ကာရယမာနေန အဿာမိကံ အတ္တုဒ္ဒေသံ ပမာဏိကာ ကာရေတဗ္ဗာ။ တတြိဒံ ပမာဏံ ဒီဃသော ဒွာဒသ ဝိဒတ္ထိယော၊ သုဂတဝိဒတ္ထိယာ၊ တိရိယံ သတ္တန္တရာ။ ဘိက္ခူ အဘိနေတဗ္ဗာ ဝတ္ထုဒေသနာယ။ တေဟိ ဘိက္ခူဟိ ဝတ္ထု ဒေသေတဗ္ဗံ အနာရမ္ဘံ သပရိက္ကမနံ။ သာရမ္ဘေ စေ ဘိက္ခု ဝတ္ထုသ္မိံ အပရိက္ကမနေ သညာစိကာယ ကုဋိံ ကာရေယျ၊ ဘိက္ခူ ဝါ အနဘိနေယျ ဝတ္ထုဒေသနာယ၊ ပမာဏံ ဝါ အတိက္ကာမေယျ၊ သင်္ဃာဒိသေသောတိ။>
    text <၃၄၉>, <သညာစိကာ နာမ သယံ ယာစိတွာ ပုရိသမ္ပိ ပုရိသတ္ထကရမ္ပိ ဂေါဏမ္ပိ သကဋမ္ပိ ဝါသိမ္ပိ ပရသုမ္ပိ ကုဌာရိမ္ပိ ကုဒာလမ္ပိ နိခါဒနမ္ပိ ဝလ္လိမ္ပိ ဝေဠုမ္ပိ မုဉ္ဇမ္ပိ ပဗ္ဗဇမ္ပိ တိဏမ္ပိ မတ္တိကမ္ပိ။>
    text <ကုဋိ နာမ ဥလ္လိတ္တာ ဝါ ဟောတိ အဝလိတ္တာ ဝါ ဥလ္လိတ္တာဝလိတ္တာ ဝါ။>
    text <ကာရယမာနေနာတိ ကရောန္တော ဝါ ကာရာပေန္တော ဝါ။>
    text <အဿာမိကန္တိ န အညော ကောစိ သာမိကော ဟောတိ၊ ဣတ္ထီ ဝါ ပုရိသော ဝါ ဂဟဋ္ဌော ဝါ ပဗ္ဗဇိတော ဝါ။>
    text <အတ္တုဒ္ဒေသန္တိ အတ္တနော အတ္ထာယ။>
    text <ပမာဏိကာ ကာရေတဗ္ဗာ။ တတြိဒံ ပမာဏံ ဒီဃသော ဒွာဒသ ဝိဒတ္ထိယော၊ သုဂတဝိဒတ္ထိယာတိ ဗာဟိရိမေန မာနေန။>
    text <တိရိယံ သတ္တန္တရာတိ အဗ္ဘန္တရိမေန မာနေန။>
    text <ဘိက္ခူ အဘိနေတဗ္ဗာ ဝတ္ထုဒေသနာယာတိ တေန ကုဋိကာရကေန ဘိက္ခုနာ ကုဋိဝတ္ထုံ သောဓေတွာ သင်္ဃံ ဥပသင်္ကမိတွာ ဧကံသံ ဥတ္တရာသင်္ဂံ ကရိတွာ ဝုဍ္ဎာနံ ဘိက္ခူနံ ပါဒေ ဝန္ဒိတွာ ဥက္ကုဋိကံ နိသီဒိတွာ အဉ္ဇလိံ ပဂ္ဂဟေတွာ ဧဝမဿ ဝစနီယော အဟံ၊ ဘန္တေ၊ သညာစိကာယ ကုဋိံ ကတ္တုကာမော အဿာမိကံ အတ္တုဒ္ဒေသံ။ သောဟံ၊ ဘန္တေ၊ သင်္ဃံ ကုဋိဝတ္ထုဩလောကနံ ယာစာမီတိ။ ဒုတိယမ္ပိ ယာစိတဗ္ဗာ။ တတိယမ္ပိ ယာစိတဗ္ဗာ။ သစေ သဗ္ဗော သင်္ဃော ဥဿဟတိ ကုဋိဝတ္ထုံ ဩလောကေတုံ၊ သဗ္ဗေန သင်္ဃေန ဩလောကေတဗ္ဗံ။ နော စေ သဗ္ဗော သင်္ဃော ဥဿဟတိ ကုဋိဝတ္ထုံ ဩလောကေတုံ၊ ယေ တတ္ထ ဟောန္တိ ဘိက္ခူ ဗျတ္တာ ပဋိဗလာ သာရမ္ဘံ အနာရမ္ဘံ သပရိက္ကမနံ အပရိက္ကမနံ ဇာနိတုံ တေ ယာစိတွာ သမ္မန္နိတဗ္ဗာ။ ဧဝဉ္စ ပန၊ ဘိက္ခဝေ၊ သမ္မန္နိတဗ္ဗာ။ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <၃၅၀>, <သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု သညာစိကာယ ကုဋိံ ကတ္တုကာမော အဿာမိကံ အတ္တုဒ္ဒေသံ။ သော သင်္ဃံ ကုဋိဝတ္ထုဩလောကနံ ယာစတိ။ ယဒိ သင်္ဃဿ ပတ္တကလ္လံ၊ သင်္ဃော ဣတ္ထန္နာမဉ္စ ဣတ္ထန္နာမဉ္စ ဘိက္ခူ သမ္မန္နေယျ ဣတ္ထန္နာမဿ ဘိက္ခုနော ကုဋိဝတ္ထုံ ဩလောကေတုံ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု သညာစိကာယ ကုဋိံ ကတ္တုကာမော အဿာမိကံ အတ္တုဒ္ဒေသံ။ သော သင်္ဃံ ကုဋိဝတ္ထုဩလောကနံ ယာစတိ။ သင်္ဃော ဣတ္ထန္နာမဉ္စ ဣတ္ထန္နာမဉ္စ ဘိက္ခူ သမ္မန္နတိ ဣတ္ထန္နာမဿ ဘိက္ခုနော ကုဋိဝတ္ထုံ ဩလောကေတုံ။ ယဿာယသ္မတော ခမတိ ဣတ္ထန္နာမဿ စ ဣတ္ထန္နာမဿ စ ဘိက္ခူနံ သမ္မုတိ ဣတ္ထန္နာမဿ ဘိက္ခုနော ကုဋိဝတ္ထုံ ဩလောကေတုံ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <သမ္မတာ သင်္ဃေန ဣတ္ထန္နာမော စ ဣတ္ထန္နာမော စ ဘိက္ခူ ဣတ္ထန္နာမဿ ဘိက္ခုနော ကုဋိဝတ္ထုံ ဩလောကေတုံ။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
    text <၃၅၁>, <တေဟိ သမ္မတေဟိ ဘိက္ခူဟိ တတ္ထ ဂန္တွာ ကုဋိဝတ္ထု ဩလောကေတဗ္ဗံ၊ သာရမ္ဘံ အနာရမ္ဘံ သပရိက္ကမနံ အပရိက္ကမနံ ဇာနိတဗ္ဗံ။ သစေ သာရမ္ဘံ ဟောတိ အပရိက္ကမနံ၊ မာ ဣဓ ကရီတိ ဝတ္တဗ္ဗော။ သစေ အနာရမ္ဘံ ဟောတိ သပရိက္ကမနံ၊ သင်္ဃဿ အာရောစေတဗ္ဗံ အနာရမ္ဘံ သပရိက္ကမနန္တိ။ တေန ကုဋိကာရကေန ဘိက္ခုနာ သင်္ဃံ ဥပသင်္ကမိတွာ ဧကံသံ ဥတ္တရာသင်္ဂံ ကရိတွာ ဝုဍ္ဎာနံ ဘိက္ခူနံ ပါဒေ ဝန္ဒိတွာ ဥက္ကုဋိကံ နိသီဒိတွာ အဉ္ဇလိံ ပဂ္ဂဟေတွာ ဧဝမဿ ဝစနီယော အဟံ၊ ဘန္တေ၊ သညာစိကာယ ကုဋိံ ကတ္တုကာမော အဿာမိကံ အတ္တုဒ္ဒေသံ။ သောဟံ၊ ဘန္တေ၊ သင်္ဃံ ကုဋိဝတ္ထုဒေသနံ ယာစာမီတိ။ ဒုတိယမ္ပိ ယာစိတဗ္ဗာ။ တတိယမ္ပိ ယာစိတဗ္ဗာ။ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <၃၅၂>, <သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု သညာစိကာယ ကုဋိံ ကတ္တုကာမော အဿာမိကံ အတ္တုဒ္ဒေသံ။ သော သင်္ဃံ ကုဋိဝတ္ထုဒေသနံ ယာစတိ။ ယဒိ သင်္ဃဿ ပတ္တကလ္လံ၊ သင်္ဃော ဣတ္ထန္နာမဿ ဘိက္ခုနော ကုဋိဝတ္ထုံ ဒေသေယျ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု သညာစိကာယ ကုဋိံ ကတ္တုကာမော အဿာမိကံ အတ္တုဒ္ဒေသံ။ သော သင်္ဃံ ကုဋိဝတ္ထုဒေသနံ ယာစတိ။ သင်္ဃော ဣတ္ထန္နာမဿ ဘိက္ခုနော ကုဋိဝတ္ထုံ ဒေသေတိ။ ယဿာယသ္မတော ခမတိ ဣတ္ထန္နာမဿ ဘိက္ခုနော ကုဋိဝတ္ထုဿ ဒေသနာ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <ဒေသိတံ သင်္ဃေန ဣတ္ထန္နာမဿ ဘိက္ခုနော ကုဋိဝတ္ထု။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
    text <၃၅၃>, <သာရမ္ဘံ နာမ ကိပိလ္လိကာနံ ဝါ အာသယော ဟောတိ၊ ဥပစိကာနံ ဝါ အာသယော ဟောတိ၊ ဥန္ဒုရာနံ ဝါ အာသယော ဟောတိ၊ အဟီနံ ဝါ အာသယော ဟောတိ၊ ဝိစ္ဆိကာနံ ဝါ အာသယော ဟောတိ၊ သတပဒီနံ ဝါ အာသယော ဟောတိ၊ ဟတ္ထီနံ ဝါ အာသယော ဟောတိ၊ အဿာနံ ဝါ အာသယော ဟောတိ၊ သီဟာနံ ဝါ အာသယော ဟောတိ၊ ဗျဂ္ဃာနံ ဝါ အာသယော ဟောတိ၊ ဒီပီနံ ဝါ အာသယော ဟောတိ၊ အစ္ဆာနံ ဝါ အာသယော ဟောတိ၊ တရစ္ဆာနံ ဝါ အာသယော ဟောတိ၊ ယေသံ ကေသဉ္စိ တိရစ္ဆာနဂတာနံ ပါဏာနံ အာသယော ဟောတိ၊ ပုဗ္ဗဏ္ဏနိဿိတံ ဝါ ဟောတိ၊ အပရဏ္ဏနိဿိတံ ဝါ ဟောတိ၊ အဗ္ဘာဃာတနိဿိတံ ဝါ ဟောတိ၊ အာဃာတနနိဿိတံ ဝါ ဟောတိ၊ သုသာနနိဿိတံ ဝါ ဟောတိ၊ ဥယျာနနိဿိတံ ဝါ ဟောတိ၊ ရာဇဝတ္ထုနိဿိတံ ဝါ ဟောတိ၊ ဟတ္ထိသာလာနိဿိတံ ဝါ ဟောတိ၊ အဿသာလာနိဿိတံ ဝါ ဟောတိ၊ ဗန္ဓနာဂါရနိဿိတံ ဝါ ဟောတိ၊ ပါနာဂါရနိဿိတံ ဝါ ဟောတိ၊ သူနနိဿိတံ ဝါ ဟောတိ၊ ရစ္ဆာနိဿိတံ ဝါ ဟောတိ၊ စစ္စရနိဿိတံ ဝါ ဟောတိ၊ သဘာနိဿိတံ ဝါ ဟောတိ၊ သံသရဏနိဿိတံ ဝါ ဟောတိ။ ဧတံ သာရမ္ဘံ နာမ။>
    text <အပရိက္ကမနံ နာမ န သက္ကာ ဟောတိ ယထာယုတ္တေန သကဋေန အနုပရိဂန္တုံ သမန္တာ နိဿေဏိယာ အနုပရိဂန္တုံ။ ဧတံ အပရိက္ကမနံ နာမ။>
    text <အနာရမ္ဘံ နာမ န ကိပိလ္လိကာနံ ဝါ အာသယော ဟောတိ၊ န ဥပစိကာနံ ဝါ အာသယော ဟောတိ၊ န ဥန္ဒုရာနံ ဝါ အာသယော ဟောတိ၊ န အဟီနံ ဝါ အာသယော ဟောတိ၊ န ဝိစ္ဆိကာနံ ဝါ အာသယော ဟောတိ၊ န သတပဒီနံ ဝါ အာသယော ဟောတိ။ပေ။ န သံသရဏနိဿိတံ ဝါ ဟောတိ။ ဧတံ အနာရမ္ဘံ နာမ။>
    text <သပရိက္ကမနံ နာမ သက္ကာ ဟောတိ ယထာယုတ္တေန သကဋေန အနုပရိဂန္တုံ၊ သမန္တာ နိဿေဏိယာ အနုပရိဂန္တုံ။ ဧတံ သပရိက္ကမနံ နာမ။>
    text <သညာစိကာ နာမ သယံ ယာစိတွာ ပုရိသမ္ပိ ပုရိသတ္ထကရမ္ပိ။ပေ။ မတ္တိကမ္ပိ။>
    text <ကုဋိ နာမ ဥလ္လိတ္တာ ဝါ ဟောတိ ဝါ အဝလိတ္တာ ဝါ ဥလ္လိတ္တာဝလိတ္တာ ဝါ။>
    text <ကာရေယျာတိ ကရောတိ ဝါ ကာရာပေတိ ဝါ။>
    text <ဘိက္ခူ ဝါ အနဘိနေယျ၊ ဝတ္ထုဒေသနာယ ပမာဏံ ဝါ အတိက္ကာမေယျာတိ ဉတ္တိဒုတိယေန ကမ္မေန ကုဋိဝတ္ထုံ န ဒေသာပေတွာ၊ အာယာမတော ဝါ ဝိတ္ထာရတော ဝါ အန္တမသော ကေသဂ္ဂမတ္တမ္ပိ အတိက္ကာမေတွာ ကရောတိ ဝါ ကာရာပေတိ ဝါ၊ ပယောဂေ ပယောဂေ ဒုက္ကဋံ။ ဧကံ ပိဏ္ဍံ အနာဂတေ အာပတ္တိ ထုလ္လစ္စယဿ။ တသ္မိံ ပိဏ္ဍေ အာဂတေ အာပတ္တိ သင်္ဃာဒိသေသဿ။>
    text <သင်္ဃာဒိသေသောတိ။ပေ။ တေနပိ ဝုစ္စတိ သင်္ဃာဒိသေသောတိ။>
    text <၃၅၄>, <ဘိက္ခု ကုဋိံ ကရောတိ အဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒွိန္နံ ဒုက္ကဋာနံ။ ဘိက္ခု ကုဋိံ ကရောတိ အဒေသိတဝတ္ထုကံ သာရမ္ဘံ သပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ ဘိက္ခု ကုဋိံ ကရောတိ အဒေသိတဝတ္ထုကံ အနာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ ဘိက္ခု ကုဋိံ ကရောတိ အဒေသိတဝတ္ထုကံ အနာရမ္ဘံ သပရိက္ကမနံ၊ အာပတ္တိ သင်္ဃာဒိသေသဿ။>
    text <၃၅၅>, <ဘိက္ခု ကုဋိံ ကရောတိ ဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ ဒွိန္နံ ဒုက္ကဋာနံ။ ဘိက္ခု ကုဋိံ ကရောတိ ဒေသိတဝတ္ထုကံ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ ဘိက္ခု ကုဋိံ ကရောတိ ဒေသိတဝတ္ထုကံ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။ ဘိက္ခု ကုဋိံ ကရောတိ ဒေသိတဝတ္ထုကံ အနာရမ္ဘံ သပရိက္ကမနံ၊ အနာပတ္တိ။>
    text <ဘိက္ခု ကုဋိံ ကရောတိ ပမာဏာတိက္ကန္တံ သာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒွိန္နံ ဒုက္ကဋာနံ။ ဘိက္ခု ကုဋိံ ကရောတိ ပမာဏာတိက္ကန္တံ သာရမ္ဘံ သပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ ဘိက္ခု ကုဋိံ ကရောတိ ပမာဏာတိက္ကန္တံ အနာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ ဘိက္ခု ကုဋိံ ကရောတိ ပမာဏာတိက္ကန္တံ အနာရမ္ဘံ သပရိက္ကမနံ၊ အာပတ္တိ သင်္ဃာဒိသေသဿ။>
    text <ဘိက္ခု ကုဋိံ ကရောတိ ပမာဏိကံ သာရမ္ဘံ အပရိက္ကမနံ၊ အာပတ္တိ ဒွိန္နံ ဒုက္ကဋာနံ။ ဘိက္ခု ကုဋိံ ကရောတိ ပမာဏိကံ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ ဘိက္ခု ကုဋိံ ကရောတိ ပမာဏိကံ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။ ဘိက္ခု ကုဋိံ ကရောတိ ပမာဏိကံ အနာရမ္ဘံ သပရိက္ကမနံ၊ အနာပတ္တိ။>
    text <ဘိက္ခု ကုဋိံ ကရောတိ အဒေသိတဝတ္ထုကံ ပမာဏာတိက္ကန္တံ သာရမ္ဘံ အပရိက္ကမနံ၊ အာပတ္တိ ဒွိန္နံ သင်္ဃာဒိသေသေန ဒွိန္နံ ဒုက္ကဋာနံ။ ဘိက္ခု ကုဋိံ ကရောတိ အဒေသိတဝတ္ထုကံ ပမာဏာတိက္ကန္တံ သာရမ္ဘံ သပရိက္ကမနံ၊ အာပတ္တိ ဒွိန္နံ သင်္ဃာဒိသေသေန ဒုက္ကဋဿ။ ဘိက္ခု ကုဋိံ ကရောတိ အဒေသိတဝတ္ထုကံ ပမာဏာတိက္ကန္တံ အနာရမ္ဘံ အပရိက္ကမနံ၊ အာပတ္တိ ဒွိန္နံ သင်္ဃာဒိသေသေန ဒုက္ကဋဿ။ ဘိက္ခု ကုဋိံ ကရောတိ အဒေသိတဝတ္ထုကံ ပမာဏာတိက္ကန္တံ အနာရမ္ဘံ သပရိက္ကမနံ၊ အာပတ္တိ ဒွိန္နံ သင်္ဃာဒိသေသာနံ။>
    text <ဘိက္ခု ကုဋိံ ကရောတိ ဒေသိတဝတ္ထုကံ ပမာဏိကံ သာရမ္ဘံ အပရိက္ကမနံ၊ အာပတ္တိ ဒွိန္နံ ဒုက္ကဋာနံ။ ဘိက္ခု ကုဋိံ ကရောတိ ဒေသိတဝတ္ထုကံ ပမာဏိကံ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ ဘိက္ခု ကုဋိံ ကရောတိ ဒေသိတဝတ္ထုကံ ပမာဏိကံ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။ ဘိက္ခု ကုဋိံ ကရောတိ ဒေသိတဝတ္ထုကံ ပမာဏိကံ အနာရမ္ဘံ သပရိက္ကမနံ၊ အနာပတ္တိ။>
    text <၃၅၆>, <ဘိက္ခု သမာဒိသတိ ကုဋိံ မေ ကရောထာတိ။ တဿ ကုဋိံ ကရောန္တိ အဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ သပရိက္ကမနံ၊ အာပတ္တိ သင်္ဃာဒိသေသဿ။>
    text <ဘိက္ခု သမာဒိသတိ ကုဋိံ မေ ကရောထာတိ။ တဿ ကုဋိံ ကရောန္တိ ဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ သပရိက္ကမနံ၊ အနာပတ္တိ။>
    text <ဘိက္ခု သမာဒိသတိ ကုဋိံ မေ ကရောထာတိ။ တဿ ကုဋိံ ကရောန္တိ ပမာဏာတိက္ကန္တံ သာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ သပရိက္ကမနံ၊ အာပတ္တိ သင်္ဃာဒိသေသဿ။>
    text <ဘိက္ခု သမာဒိသတိ ကုဋိံ မေ ကရောထာတိ။ တဿ ကုဋိံ ကရောန္တိ ပမာဏိကံ သာရမ္ဘံ အပရိက္ကမနံ၊ အာပတ္တိ ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ သပရိက္ကမနံ၊ အနာပတ္တိ။>
    text <ဘိက္ခု သမာဒိသတိ ကုဋိံ မေ ကရောထာတိ။ တဿ ကုဋိံ ကရောန္တိ အဒေသိတဝတ္ထုကံ ပမာဏာတိက္ကန္တံ သာရမ္ဘံ အပရိက္ကမနံ၊ အာပတ္တိ ဒွိန္နံ သင်္ဃာဒိသေသေန ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ဒွိန္နံ သင်္ဃာဒိသေသေန ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ဒွိန္နံ သင်္ဃာဒိသေသေန ဒုက္ကဋဿ။ပေ။ အနာရမ္ဘံ သပရိက္ကမနံ၊ အာပတ္တိ ဒွိန္နံ သင်္ဃာဒိသေသာနံ။>
    text <ဘိက္ခု သမာဒိသတိ ကုဋိံ မေ ကရောထာတိ။ တဿ ကုဋိံ ကရောန္တိ ဒေသိတဝတ္ထုကံ ပမာဏိကံ သာရမ္ဘံ အပရိက္ကမနံ၊ အာပတ္တိ ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ သပရိက္ကမနံ၊ အနာပတ္တိ။>
    text <၃၅၇>, <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ န စ သမာဒိသတိ ဒေသိတဝတ္ထုကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ အဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ သပရိက္ကမနံ၊ အာပတ္တိ သင်္ဃာဒိသေသဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ န စ သမာဒိသတိ ဒေသိတဝတ္ထုကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ ဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ သပရိက္ကမနံ၊ အနာပတ္တိ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ န စ သမာဒိသတိ ပမာဏိကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ ပမာဏာတိက္ကန္တံ သာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ သပရိက္ကမနံ၊ အာပတ္တိ သင်္ဃာဒိသေသဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ န စ သမာဒိသတိ ပမာဏိကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ ပမာဏိကံ သာရမ္ဘံ အပရိက္ကမနံ၊ အာပတ္တိ ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ သပရိက္ကမနံ၊ အနာပတ္တိ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ န စ သမာဒိသတိ ဒေသိတဝတ္ထုကာ စ ဟောတု ပမာဏိကာ စ အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ အဒေသိတဝတ္ထုကံ ပမာဏာတိက္ကန္တံ သာရမ္ဘံ အပရိက္ကမနံ၊ အာပတ္တိ ဒွိန္နံ သင်္ဃာဒိသေသေန ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ဒွိန္နံ သင်္ဃာဒိသေသေန ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ဒွိန္နံ သင်္ဃာဒိသေသေန ဒုက္ကဋဿ။ပေ။ အနာရမ္ဘံ သပရိက္ကမနံ၊ အာပတ္တိ ဒွိန္နံ သင်္ဃာဒိသေသာနံ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ န စ သမာဒိသတိ ဒေသိတဝတ္ထုကာ စ ဟောတု ပမာဏိကာ စ အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ ဒေသိတဝတ္ထုကံ ပမာဏိကံ သာရမ္ဘံ အပရိက္ကမနံ၊ အာပတ္တိ ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ သပရိက္ကမနံ၊ အနာပတ္တိ။>
    text <၃၅၈>, <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ဒေသိတဝတ္ထုကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ အဒေသိတဝတ္ထုကံ သာရမ္ဘံ အပရိက္ကမနံ။ သော သုဏာတိ ကုဋိ ကိရ မေ ကယိရတိ အဒေသိတဝတ္ထုကာ သာရမ္ဘာ အပရိက္ကမနာတိ။ တေန ဘိက္ခုနာ သာမံ ဝါ ဂန္တဗ္ဗံ ဒူတော ဝါ ပါဟေတဗ္ဗော ဒေသိတဝတ္ထုကာ စ ဟောတု အနာရမ္ဘာ စ သပရိက္ကမနာ စာတိ။ နော စေ သာမံ ဝါ ဂစ္ဆေယျ ဒူတံ ဝါ ပဟိဏေယျ၊ အာပတ္တိ ဒုက္ကဋဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ဒေသိတဝတ္ထုကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ အဒေသိတဝတ္ထုကံ သာရမ္ဘံ သပရိက္ကမနံ။ သော သုဏာတိ ကုဋိ ကိရ မေ ကယိရတိ အဒေသိတဝတ္ထုကာ သာရမ္ဘာ သပရိက္ကမနာတိ။ တေန ဘိက္ခုနာ သာမံ ဝါ ဂန္တဗ္ဗံ ဒူတော ဝါ ပါဟေတဗ္ဗော ဒေသိတဝတ္ထုကာ စ ဟောတု အနာရမ္ဘာ စာတိ။ နော စေ သာမံ ဝါ ဂစ္ဆေယျ ဒူတံ ဝါ ပဟိဏေယျ၊ အာပတ္တိ ဒုက္ကဋဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ဒေသိတဝတ္ထုကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ အဒေသိတဝတ္ထုကံ အနာရမ္ဘံ အပရိက္ကမနံ။ သော သုဏာတိ ကုဋိ ကိရ မေ ကယိရတိ အဒေသိတဝတ္ထုကာ အနာရမ္ဘာ အပရိက္ကမနာတိ။ တေန ဘိက္ခုနာ သာမံ ဝါ ဂန္တဗ္ဗံ ဒူတော ဝါ ပါဟေတဗ္ဗော ဒေသိတဝတ္ထုကာ စ ဟောတု သပရိက္ကမနာ စာတိ။ နော စေ သာမံ ဝါ ဂစ္ဆေယျ ဒူတံ ဝါ ပဟိဏေယျ၊ အာပတ္တိ ဒုက္ကဋဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ဒေသိတဝတ္ထုကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ အဒေသိတဝတ္ထုကံ အနာရမ္ဘံ သပရိက္ကမနံ။ သော သုဏာတိ ကုဋိ ကိရ မေ ကယိရတိ အဒေသိတဝတ္ထုကာ အနာရမ္ဘာ သပရိက္ကမနာတိ။ တေန ဘိက္ခုနာ သာမံ ဝါ ဂန္တဗ္ဗံ ဒူတော ဝါ ပါဟေတဗ္ဗော ဒေသိတဝတ္ထုကာ ဟောတူတိ။ နော စေ သာမံ ဝါ ဂစ္ဆေယျ ဒူတံ ဝါ ပဟိဏေယျ၊ အာပတ္တိ ဒုက္ကဋဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ဒေသိတဝတ္ထုကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ ဒေသိတဝတ္ထုကံ သာရမ္ဘံ အပရိက္ကမနံ။ သော သုဏာတိ ကုဋိ ကိရ မေ ကယိရတိ ဒေသိတဝတ္ထုကာ သာရမ္ဘာ အပရိက္ကမနာတိ။ တေန ဘိက္ခုနာ သာမံ ဝါ ဂန္တဗ္ဗံ ဒူတော ဝါ ပါဟေတဗ္ဗော အနာရမ္ဘာ စ ဟောတု သပရိက္ကမနာ စာတိ။ နော စေ သာမံ ဝါ ဂစ္ဆေယျ ဒူတံ ဝါ ပဟိဏေယျ၊ အာပတ္တိ ဒုက္ကဋဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ဒေသိတဝတ္ထုကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ ဒေသိတဝတ္ထုကံ သာရမ္ဘံ သပရိက္ကမနံ။ သော သုဏာတိ ကုဋိ ကိရ မေ ကယိရတိ ဒေသိတဝတ္ထုကာ သာရမ္ဘာ သပရိက္ကမနာတိ။ တေန ဘိက္ခုနာ သာမံ ဝါ ဂန္တဗ္ဗံ ဒူတော ဝါ ပါဟေတဗ္ဗော အနာရမ္ဘာ ဟောတူတိ။ နော စေ သာမံ ဝါ ဂစ္ဆေယျ ဒူတံ ဝါ ပဟိဏေယျ၊ အာပတ္တိ ဒုက္ကဋဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ဒေသိတဝတ္ထုကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ ဒေသိတဝတ္ထုကံ အနာရမ္ဘံ အပရိက္ကမနံ။ သော သုဏာတိ ကုဋိ ကိရ မေ ကယိရတိ ဒေသိတဝတ္ထုကာ အနာရမ္ဘာ အပရိက္ကမနာတိ။ တေန ဘိက္ခုနာ သာမံ ဝါ ဂန္တဗ္ဗံ ဒူတော ဝါ ပါဟေတဗ္ဗော သပရိက္ကမနာ ဟောတူတိ။ နော စေ သာမံ ဝါ ဂစ္ဆေယျ ဒူတံ ဝါ ပဟိဏေယျ၊ အာပတ္တိ ဒုက္ကဋဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ဒေသိတဝတ္ထုကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ ဒေသိတဝတ္ထုကံ အနာရမ္ဘံ သပရိက္ကမနံ၊ အနာပတ္တိ။>
    text <၃၅၉>, <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ပမာဏိကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ ပမာဏာတိက္ကန္တံ သာရမ္ဘံ အပရိက္ကမနံ။ သော သုဏာတိ ကုဋိ ကိရ မေ ကယိရတိ ပမာဏာတိက္ကန္တာ သာရမ္ဘာ အပရိက္ကမနာတိ။ တေန ဘိက္ခုနာ သာမံ ဝါ ဂန္တဗ္ဗံ ဒူတော ဝါ ပါဟေတဗ္ဗော ပမာဏိကာ စ ဟောတု အနာရမ္ဘာ စ သပရိက္ကမနာ စာတိ။ပေ။ ပမာဏိကာ စ ဟောတု အနာရမ္ဘာ စာတိ။ပေ။ ပမာဏိကာ စ ဟောတု သပရိက္ကမနာ စာတိ။ပေ။ ပမာဏိကာ ဟောတူတိ။ နော စေ သာမံ ဝါ ဂစ္ဆေယျ ဒူတံ ဝါ ပဟိဏေယျ၊ အာပတ္တိ ဒုက္ကဋဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ပမာဏိကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ ပမာဏိကံ သာရမ္ဘံ အပရိက္ကမနံ။ သော သုဏာတိ ကုဋိ ကိရ မေ ကယိရတိ ပမာဏိကာ သာရမ္ဘာ အပရိက္ကမနာတိ။ တေန ဘိက္ခုနာ သာမံ ဝါ ဂန္တဗ္ဗံ ဒူတော ဝါ ပါဟေတဗ္ဗော အနာရမ္ဘာ စ ဟောတု သပရိက္ကမနာ စာတိ။ပေ။ အနာရမ္ဘာ ဟောတူတိ။ပေ။ သပရိက္ကမနာ ဟောတူတိ။ပေ။ အနာပတ္တိ။>
    text <၃၆၀>, <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ဒေသိတဝတ္ထုကာ စ ဟောတု ပမာဏိကာ စ အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ အဒေသိတဝတ္ထုကံ ပမာဏာတိက္ကန္တံ သာရမ္ဘံ အပရိက္ကမနံ။ သော သုဏာတိ ကုဋိ ကိရ မေ ကယိရတိ အဒေသိတဝတ္ထုကာ ပမာဏာတိက္ကန္တာ သာရမ္ဘာ အပရိက္ကမနာတိ။ တေန ဘိက္ခုနာ သာမံ ဝါ ဂန္တဗ္ဗံ ဒူတော ဝါ ပါဟေတဗ္ဗော ဒေသိတဝတ္ထုကာ စ ဟောတု ပမာဏိကာ စ အနာရမ္ဘာ စ သပရိက္ကမနာ စာတိ။ပေ။ ဒေသိတဝတ္ထုကာ စ ဟောတု ပမာဏိကာ စ အနာရမ္ဘာ စာတိ။ပေ။ ဒေသိတဝတ္ထုကာ စ ဟောတု ပမာဏိကာ စ သပရိက္ကမနာ စာတိ။ပေ။ ဒေသိတဝတ္ထုကာ စ ဟောတု ပမာဏိကာ စာတိ။ နော စေ သာမံ ဝါ ဂစ္ဆေယျ ဒူတံ ဝါ ပဟိဏေယျ၊ အာပတ္တိ ဒုက္ကဋဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ဒေသိတဝတ္ထုကာ စ ဟောတု ပမာဏိကာ စ အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ ဒေသိတဝတ္ထုကံ ပမာဏိကံ သာရမ္ဘံ အပရိက္ကမနံ။ သော သုဏာတိ ကုဋိ ကိရ မေ ကယိရတိ ဒေသိတဝတ္ထုကာ ပမာဏိကာ သာရမ္ဘာ အပရိက္ကမနာတိ။ တေန ဘိက္ခုနာ သာမံ ဝါ ဂန္တဗ္ဗံ ဒူတော ဝါ ပါဟေတဗ္ဗော အနာရမ္ဘာ စ ဟောတု သပရိက္ကမနာ စာတိ။ပေ။ အနာရမ္ဘာ ဟောတူတိ။ပေ။ သပရိက္ကမနာ ဟောတူတိ။ပေ။ အနာပတ္တိ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ဒေသိတဝတ္ထုကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ အဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ ကာရုကာနံ တိဏ္ဏံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ကာရုကာနံ ဒွိန္နံ ဒုက္ကဋာနံ။ပေ။ အနာရမ္ဘံ အပရိက္ကမနံ၊ အာပတ္တိ ကာရုကာနံ ဒွိန္နံ ဒုက္ကဋာနံ။ပေ။ အနာရမ္ဘံ သပရိက္ကမနံ၊ အာပတ္တိ ကာရုကာနံ ဒုက္ကဋဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ဒေသိတဝတ္ထုကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ ဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ ကာရုကာနံ ဒွိန္နံ ဒုက္ကာဋနံ။ပေ။ သာရမ္ဘံ သပရိက္ကမနံ၊ အာပတ္တိ ကာရုကာနံ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ကာရုကာနံ ဒုက္ကဋဿ။ပေ။ အနာရမ္ဘံ သပရိက္ကမနံ၊ အနာပတ္တိ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ပမာဏိကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ ပမာဏာတိက္ကန္တံ သာရမ္ဘံ အပရိက္ကမနံ၊ အာပတ္တိ ကာရုကာနံ တိဏ္ဏံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ကာရုကာနံ ဒွိန္နံ ဒုက္ကဋာနံ။ပေ။ အနာရမ္ဘံ အပရိက္ကမနံ၊ အာပတ္တိ ကာရုကာနံ ဒွိန္နံ ဒုက္ကဋာနံ။ပေ။ အနာရမ္ဘံ သပရိက္ကမနံ အာပတ္တိ ကာရုကာနံ ဒုက္ကဋဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ပမာဏိကာ စ ဟောတု အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ ပမာဏိကံ သာရမ္ဘံ အပရိက္ကမနံ၊ အာပတ္တိ ကာရုကာနံ ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ကာရုကာနံ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ကာရုကာနံ ဒုက္ကဋဿ။ပေ။ အနာရမ္ဘံ သပရိက္ကမနံ၊ အနာပတ္တိ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ဒေသိတဝတ္ထုကာ စ ဟောတု ပမာဏိကာ စ အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ အဒေသိတဝတ္ထုကံ ပမာဏာတိက္ကန္တံ သာရမ္ဘံ အပရိက္ကမနံ၊ အာပတ္တိ ကာရုကာနံ စတုန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ကာရုကာနံ တိဏ္ဏံ ဒုက္ကဋာနံ။ပေ။ အနာရမ္ဘံ အပရိက္ကမနံ၊ အာပတ္တိ ကာရုကာနံ တိဏ္ဏံ ဒုက္ကဋာနံ။ပေ။ အနာရမ္ဘံ သပရိက္ကမနံ၊ အာပတ္တိ ကာရုကာနံ ဒွိန္နံ ဒုက္ကဋာနံ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ သမာဒိသတိ စ ဒေသိတဝတ္ထုကာ စ ဟောတု ပမာဏိကာ စ အနာရမ္ဘာ စ သပရိက္ကမနာ စာတိ။ တဿ ကုဋိံ ကရောန္တိ ဒေသိတဝတ္ထုကံ ပမာဏိကံ သာရမ္ဘံ အပရိက္ကမနံ၊ အာပတ္တိ ကာရုကာနံ ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ကာရုကာနံ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ကာရုကာနံ ဒုက္ကဋဿ။ပေ။ အနာရမ္ဘံ သပရိက္ကမနံ၊ အနာပတ္တိ။>
    text <၃၆၁>, <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ တဿ ကုဋိံ ကရောန္တိ အဒေသိတဝတ္ထုကံ သာရမ္ဘံ အပရိက္ကမနံ။ သော စေ ဝိပ္ပကတေ အာဂစ္ဆတိ၊ တေန ဘိက္ခုနာ သာ ကုဋိ အညဿ ဝါ ဒာတဗ္ဗာ ဘိန္ဒိတွာ ဝါ ပုန ကာတဗ္ဗာ။ နော စေ အညဿ ဝါ ဒဒေယျ ဘိန္ဒိတွာ ဝါ ပုန ကာရေယျ၊ အာပတ္တိ သင်္ဃာဒိသေသေန ဒွိန္နံ ဒုက္ကဋာနံ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ တဿ ကုဋိံ ကရောန္တိ အဒေသိတဝတ္ထုကံ သာရမ္ဘံ သပရိက္ကမနံ။ သော စေ ဝိပ္ပကတေ အာဂစ္ဆတိ၊ တေန ဘိက္ခုနာ သာ ကုဋိ အညဿ ဝါ ဒာတဗ္ဗာ ဘိန္ဒိတွာ ဝါ ပုန ကာတဗ္ဗာ။ နော စေ အညဿ ဝါ ဒဒေယျ ဘိန္ဒိတွာ ဝါ ပုန ကာရေယျ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ အပရိက္ကမနံ။ပေ။ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ သပရိက္ကမနံ။ပေ။ အာပတ္တိ သင်္ဃာဒိသေသဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ တဿ ကုဋိံ ကရောန္တိ ဒေသိတဝတ္ထုကံ သာရမ္ဘံ အပရိက္ကမနံ။ သော စေ ဝိပ္ပကတေ အာဂစ္ဆတိ၊ တေန ဘိက္ခုနာ သာ ကုဋိ အညဿ ဝါ ဒာတဗ္ဗာ ဘိန္ဒိတွာ ဝါ ပုန ကာတဗ္ဗာ။ နော စေ အညဿ ဝါ ဒဒေယျ ဘိန္ဒိတွာ ဝါ ပုန ကာရေယျ၊ အာပတ္တိ ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ သပရိက္ကမနံ၊ အနာပတ္တိ။>
    text <၃၆၂>, <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ တဿ ကုဋိံ ကရောန္တိ ပမာဏာတိက္ကန္တံ သာရမ္ဘံ အပရိက္ကမနံ။ သော စေ ဝိပ္ပကတေ အာဂစ္ဆတိ၊ တေန ဘိက္ခုနာ သာ ကုဋိ အညဿ ဝါ ဒာတဗ္ဗာ ဘိန္ဒိတွာ ဝါ ပုန ကာတဗ္ဗာ။ နော စေ အညဿ ဝါ ဒဒေယျ ဘိန္ဒိတွာ ဝါ ပုန ကာရေယျ၊ အာပတ္တိ သင်္ဃာဒိသေသေန ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ သပရိက္ကမနံ၊ အာပတ္တိ သင်္ဃာဒိသေသဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ တဿ ကုဋိံ ကရောန္တိ ပမာဏိကံ သာရမ္ဘံ အပရိက္ကမနံ။ သော စေ ဝိပ္ပကတေ အာဂစ္ဆတိ၊ တေန ဘိက္ခုနာ သာ ကုဋိ အညဿ ဝါ ဒာတဗ္ဗာ ဘိန္ဒိတွာ ဝါ ပုန ကာတဗ္ဗာ။ နော စေ အညဿ ဝါ ဒဒေယျ ဘိန္ဒိတွာ ဝါ ပုန ကာရေယျ၊ အာပတ္တိ ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ သပရိက္ကမနံ၊ အနာပတ္တိ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ တဿ ကုဋိံ ကရောန္တိ အဒေသိတဝတ္ထုကံ ပမာဏာတိက္ကန္တံ သာရမ္ဘံ အပရိက္ကမနံ။ သော စေ ဝိပ္ပကတေ အာဂစ္ဆတိ၊ တေန ဘိက္ခုနာ သာ ကုဋိ အညဿ ဝါ ဒာတဗ္ဗာ ဘိန္ဒိတွာ ဝါ ပုန ကာတဗ္ဗာ။ နော စေ အညဿ ဝါ ဒဒေယျ ဘိန္ဒိတွာ ဝါ ပုန ကာရေယျ၊ အာပတ္တိ ဒွိန္နံ သင်္ဃာဒိသေသေန ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ဒွိန္နံ သင်္ဃာဒိသေသေန ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ဒွိန္နံ သင်္ဃာဒိသေသေန ဒုက္ကဋဿ။ပေ။ အနာရမ္ဘံ သပရိက္ကမနံ၊ အာပတ္တိ ဒွိန္နံ သင်္ဃာဒိသေသာနံ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ တဿ ကုဋိံ ကရောန္တိ ဒေသိတဝတ္ထုကံ ပမာဏိကံ သာရမ္ဘံ အပရိက္ကမနံ။ သော စေ ဝိပ္ပကတေ အာဂစ္ဆတိ၊ တေန ဘိက္ခုနာ သာ ကုဋိ အညဿ ဝါ ဒာတဗ္ဗာ ဘိန္ဒိတွာ ဝါ ပုန ကာတဗ္ဗာ။ နော စေ အညဿ ဝါ ဒဒေယျ ဘိန္ဒိတွာ ဝါ ပုန ကာရေယျ၊ အာပတ္တိ ဒွိန္နံ ဒုက္ကာဋာနံ။ပေ။ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။>
    text <ဘိက္ခု သမာဒိသိတွာ ပက္ကမတိ ကုဋိံ မေ ကရောထာတိ။ တဿ ကုဋိံ ကရောန္တိ ဒေသိတဝတ္ထုကံ ပမာဏိကံ အနာရမ္ဘံ သပရိက္ကမနံ၊ အနာပတ္တိ။>
    text <၃၆၃>, <အတ္တနာ ဝိပ္ပကတံ အတ္တနာ ပရိယောသာပေတိ၊ အာပတ္တိ သင်္ဃာဒိသေသဿ။>
    text <အတ္တနာ ဝိပ္ပကတံ ပရေဟိ ပရိယောသာပေတိ၊ အာပတ္တိ သင်္ဃာဒိသေသဿ။>
    text <ပရေဟိ ဝိပ္ပကတံ အတ္တနာ ပရိယောသာပေတိ၊ အာပတ္တိ သင်္ဃာဒိသေသဿ။>
    text <ပရေဟိ ဝိပ္ပကတံ ပရေဟိ ပရိယောသာပေတိ၊ အာပတ္တိ သင်္ဃာဒိသေသဿ။>
    text <၃၆၄>, <အနာပတ္တိ လေဏေ ဂုဟာယ တိဏကုဋိကာယ အညဿတ္ထာယ ဝါသာဂါရံ ဌပေတွာ သဗ္ဗတ္ထ၊ အနာပတ္တိ ဥမ္မတ္တကဿ အာဒိကမ္မိကဿာတိ။>
    stand <ကုဋိကာရသိက္ခါပဒံ နိဋ္ဌိတံ ဆဋ္ဌံ။>
  text <၇။ ဝိဟာရကာရသိက္ခါပဒံ>
    text <၃၆၅>, <တေန သမယေန ဗုဒ္ဓေါ ဘဂဝါ ကောသမ္ဗိယံ ဝိဟရတိ ဃောသိတာရာမေ။ တေန ခေါ ပန သမယေန အာယသ္မတော ဆန္နဿ ဥပဋ္ဌာကော ဂဟပတိ အာယသ္မန္တံ ဆန္နံ ဧတဒဝေါစ ဝိဟာရဝတ္ထုံ၊ ဘန္တေ၊ ဇာနာဟိ အယျဿ ဝိဟာရံ ကာရာပေဿာမီတိ။ အထ ခေါ အာယသ္မာ ဆန္နော ဝိဟာရဝတ္ထုံ သောဓေန္တော အညတရံ စေတိယရုက္ခံ ဆေဒာပေသိ ဂါမပူဇိတံ နိဂမပူဇိတံ နဂရပူဇိတံ ဇနပဒပူဇိတံ ရဋ္ဌပူဇိတံ။ မနုဿာ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ သမဏာ သကျပုတ္တိယာ စေတိယရုက္ခံ ဆေဒာပေဿန္တိ ဂါမပူဇိတံ နိဂမပူဇိတံ နဂရပူဇိတံ ဇနပဒပူဇိတံ ရဋ္ဌပူဇိတံ။ ဧကိန္ဒြိယံ သမဏာ သကျပုတ္တိယာ ဇီဝံ ဝိဟေဌေန္တီ တိ။ အဿောသုံ ခေါ ဘိက္ခူ တေသံ မနုဿာနံ ဥဇ္ဈာယန္တာနံ ခိယျန္တာနံ ဝိပါစေန္တာနံ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ ဆန္နော စေတိယရုက္ခံ ဆေဒာပေဿတိ ဂါမပူဇိတံ။ပေ။ ရဋ္ဌပူဇိတန္တိ။ အထ ခေါ တေ ဘိက္ခူ အာယသ္မန္တံ ဆန္နံ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ပေ။ သစ္စံ ကိရ တွံ၊ ဆန္န၊ စေတိယရုက္ခံ ဆေဒာပေသိ ဂါမပူဇိတံ။ပေ။ ရဋ္ဌပူဇိတန္တိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တွံ၊ မောဃပုရိသ၊ စေတိယရုက္ခံ ဆေဒာပေဿသိ ဂါမပူဇိတံ နိဂမပူဇိတံ နဂရပူဇိတံ ဇနပဒပူဇိတံ ရဋ္ဌပူဇိတံ။ ဇီဝသညိနော ဟိ၊ မောဃပုရိသ၊ မနုဿာ ရုက္ခသ္မိံ။ နေတံ၊ မောဃပုရိသ၊ အပ္ပသန္နာနံ ဝါ ပသာဒာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၃၆၆>, <မဟလ္လကံ ပန ဘိက္ခုနာ ဝိဟာရံ ကာရယမာနေန သဿာမိကံ အတ္တုဒ္ဒေသံ ဘိက္ခူ အဘိနေတဗ္ဗာ ဝတ္ထုဒေသနာယ။ တေဟိ ဘိက္ခူဟိ ဝတ္ထု ဒေသေတဗ္ဗံ အနာရမ္ဘံ သပရိက္ကမနံ။ သာရမ္ဘေ စေ ဘိက္ခု ဝတ္ထုသ္မိံ အပရိက္ကမနေ မဟလ္လကံ ဝိဟာရံ ကာရေယျ ဘိက္ခူ ဝါ အနဘိနေယျ ဝတ္ထုဒေသနာယ၊ သင်္ဃာဒိသေသောတိ။>
    text <၃၆၇>, <မဟလ္လကော နာမ ဝိဟာရော သဿာမိကော ဝုစ္စတိ။>
    text <ဝိဟာရော နာမ ဥလ္လိတ္တော ဝါ ဟောတိ အဝလိတ္တော ဝါ ဥလ္လိတ္တာဝလိတ္တော ဝါ။>
    text <ကာရယမာနေနာတိ ကရောန္တော ဝါ ကာရာပေန္တော ဝါ။>
    text <သဿာမိကန္တိ အညော ကောစိ သာမိကော ဟောတိ ဣတ္ထီ ဝါ ပုရိသော ဝါ ဂဟဋ္ဌော ဝါ ပဗ္ဗဇိတော ဝါ။>
    text <အတ္တုဒ္ဒေသန္တိ အတ္တနော အတ္ထာယ။>
    text <ဘိက္ခူ အဘိနေတဗ္ဗာ ဝတ္ထုဒေသနာယာတိ တေန ဝိဟာရကာရကေန ဘိက္ခုနာ ဝိဟာရဝတ္ထုံ သောဓေတွာ သင်္ဃံ ဥပသင်္ကမိတွာ ဧကံသံ ဥတ္တရာသင်္ဂံ ကရိတွာ ဝုဍ္ဎာနံ ဘိက္ခူနံ ပါဒေ ဝန္ဒိတွာ ဥက္ကုဋိကံ နိသီဒိတွာ အဉ္ဇလိံ ပဂ္ဂဟေတွာ ဧဝမဿ ဝစနီယော အဟံ၊ ဘန္တေ၊ မဟလ္လကံ ဝိဟာရံ ကတ္တုကာမော သဿာမိကံ အတ္တုဒ္ဒေသံ။ သောဟံ၊ ဘန္တေ၊ သင်္ဃံ ဝိဟာရဝတ္ထုဩလောကနံ ယာစာမီတိ။ ဒုတိယမ္ပိ ယာစိတဗ္ဗာ။ တတိယမ္ပိ ယာစိတဗ္ဗာ။ သစေ သဗ္ဗော သင်္ဃော ဥဿဟတိ ဝိဟာရဝတ္ထုံ ဩလောကေတုံ သဗ္ဗေန သင်္ဃေန ဩလောကေတဗ္ဗံ။ နော စေ သဗ္ဗော သင်္ဃော ဥဿဟတိ ဝိဟာရဝတ္ထုံ ဩလောကေတုံ၊ ယေ တတ္ထ ဟောန္တိ ဘိက္ခူ ဗျတ္တာ ပဋိဗလာ သာရမ္ဘံ အနာရမ္ဘံ သပရိက္ကမနံ အပရိက္ကမနံ ဇာနိတုံ တေ ယာစိတွာ သမ္မန္နိတဗ္ဗာ။ ဧဝဉ္စ ပန၊ ဘိက္ခဝေ၊ သမ္မန္နိတဗ္ဗာ။ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <၃၆၈>, <သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု မဟလ္လကံ ဝိဟာရံ ကတ္တုကာမော သဿာမိကံ အတ္တုဒ္ဒေသံ။ သော သင်္ဃံ ဝိဟာရဝတ္ထုဩလောကနံ ယာစတိ။ ယဒိ သင်္ဃဿ ပတ္တကလ္လံ၊ သင်္ဃော ဣတ္ထန္နာမဉ္စ ဣတ္ထန္နာမဉ္စ ဘိက္ခု သမ္မန္နေယျ ဣတ္ထန္နာမဿ ဘိက္ခုနော ဝိဟာရဝတ္ထုံ ဩလောကေတုံ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု မဟလ္လကံ ဝိဟာရံ ကတ္တုကာမော သဿာမိကံ အတ္တုဒ္ဒေသံ။ သော သင်္ဃံ ဝိဟာရဝတ္ထုဩလောကနံ ယာစတိ။ သင်္ဃော ဣတ္ထန္နာမဉ္စ ဣတ္ထန္နာမဉ္စ ဘိက္ခူ သမ္မန္နတိ ဣတ္ထန္နာမဿ ဘိက္ခုနော ဝိဟာရဝတ္ထုံ ဩလောကေတုံ။ ယဿာယသ္မတော ခမတိ ဣတ္ထန္နာမဿ စ ဣတ္ထန္နာမဿ စ ဘိက္ခူနံ သမ္မုတိ ဣတ္ထန္နာမဿ ဘိက္ခုနော ဝိဟာရဝတ္ထုံ ဩလောကေတုံ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <သမ္မတာ သင်္ဃေန ဣတ္ထန္နာမော စ ဣတ္ထန္နာမော စ ဘိက္ခူ ဣတ္ထန္နာမဿ ဘိက္ခုနော ဝိဟာရဝတ္ထုံ ဩလောကေတုံ။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
    text <၃၆၉>, <တေဟိ သမ္မတေဟိ ဘိက္ခူဟိ တတ္ထ ဂန္တွာ ဝိဟာရဝတ္ထု ဩလောကေတဗ္ဗံ၊ သာရမ္ဘံ အနာရမ္ဘံ သပရိက္ကမနံ အပရိက္ကမနံ ဇာနိတဗ္ဗံ။ သစေ သာရမ္ဘံ ဟောတိ အပရိက္ကမနံ၊ မာယိဓ ကရီတိ ဝတ္တဗ္ဗော။ သစေ အနာရမ္ဘံ ဟောတိ သပရိက္ကမနံ၊ သင်္ဃဿ အာရောစေတဗ္ဗံ အနာရမ္ဘံ သပရိက္ကမနန္တိ။ တေန ဝိဟာရကာရကေန ဘိက္ခုနာ သင်္ဃံ ဥပသင်္ကမိတွာ ဧကံသံ ဥတ္တရာသင်္ဂံ ကရိတွာ ဝုဍ္ဎာနံ ဘိက္ခူနံ ပါဒေ ဝန္ဒိတွာ ဥက္ကုဋိကံ နိသီဒိတွာ အဉ္ဇလိံ ပဂ္ဂဟေတွာ ဧဝမဿ ဝစနီယော အဟံ၊ ဘန္တေ၊ မဟလ္လကံ ဝိဟာရံ ကတ္တုကာမော သဿာမိကံ အတ္တုဒ္ဒေသံ။ သောဟံ၊ ဘန္တေ၊ သင်္ဃံ ဝိဟာရဝတ္ထုဒေသနံ ယာစာမီတိ။ ဒုတိယမ္ပိ ယာစိတဗ္ဗာ။ တတိယမ္ပိ ယာစိတဗ္ဗာ။ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <၃၇၀>, <သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု မဟလ္လကံ ဝိဟာရံ ကတ္တုကာမော သဿာမိကံ အတ္တုဒ္ဒေသံ။ သော သင်္ဃံ ဝိဟာရဝတ္ထုဒေသနံ ယာစတိ။ ယဒိ သင်္ဃဿ ပတ္တကလ္လံ၊ သင်္ဃော ဣတ္ထန္နာမဿ ဘိက္ခုနော ဝိဟာရဝတ္ထုံ ဒေသေယျ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု မဟလ္လကံ ဝိဟာရံ ကတ္တုကာမော သဿာမိကံ အတ္တုဒ္ဒေသံ။ သော သင်္ဃံ ဝိဟာရဝတ္ထုဒေသနံ ယာစတိ။ သင်္ဃော ဣတ္ထန္နာမဿ ဘိက္ခုနော ဝိဟာရဝတ္ထုံ ဒေသေတိ။ ယဿာယသ္မတော ခမတိ ဣတ္ထန္နာမဿ ဘိက္ခုနော ဝိဟာရဝတ္ထုဿ ဒေသနာ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <ဒေသိတံ သင်္ဃေန ဣတ္ထန္နာမဿ ဘိက္ခုနော ဝိဟာရဝတ္ထုံ။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
    text <၃၇၁>, <သာရမ္ဘံ နာမ ကိပိလ္လိကာနံ ဝါ အာသယော ဟောတိ၊ ဥပစိကာနံ ဝါ အာသယော ဟောတိ၊ ဥန္ဒူရာနံ ဝါ။ပေ။ အဟီနံ ဝါ ဝိစ္ဆိကာနံ ဝါ သတပဒီနံ ဝါ ဟတ္ထီနံ ဝါ အဿာနံ ဝါ သီဟာနံ ဝါ ဗျဂ္ဃာနံ ဝါ ဒီပီနံ ဝါ အစ္ဆာနံ ဝါ တရစ္ဆာနံ ဝါ အာသယော ဟောတိ၊ ယေသံ ကေသဉ္စိ တိရစ္ဆာနဂတာနံ ပါဏာနံ အာသယော ဟောတိ၊ ပုဗ္ဗဏ္ဏနိဿိတံ ဝါ ဟောတိ၊ အပရဏ္ဏနိဿိတံ ဝါ ဟောတိ၊ အဗ္ဘာဃာတနိဿိတံ ဝါ ဟောတိ၊ အာဃာတနနိဿိတံ ဝါ ဟောတိ၊ သုသာနနိဿိတံ ဝါ ဟောတိ၊ ဥယျာနနိဿိတံ ဝါ ဟောတိ၊ ရာဇဝတ္ထုနိဿိတံ ဝါ ဟောတိ၊ ဟတ္ထိသာလာနိဿိတံ ဝါ ဟောတိ၊ အဿသာလာနိဿိတံ ဝါ ဟောတိ၊ ဗန္ဓနာဂါရနိဿိတံ ဝါ ဟောတိ၊ ပါနာဂါရနိဿိတံ ဝါ ဟောတိ၊ သူနနိဿိတံ ဝါ ဟောတိ၊ ရစ္ဆာနိဿိတံ ဝါ ဟောတိ၊ စစ္စရနိဿိတံ ဝါ ဟောတိ၊ သဘာနိဿိတံ ဝါ ဟောတိ၊ သံသရဏနိဿိတံ ဝါ ဟောတိ။ ဧတံ သာရမ္ဘံ နာမ။>
    text <အပရိက္ကမနံ နာမ န သက္ကာ ဟောတိ ယထာယုတ္တေန သကဋေန အနုပရိဂန္တုံ၊ သမန္တာ နိဿေဏိယာ အနုပရိဂန္တုံ။ ဧတံ အပရိက္ကမနံ နာမ။>
    text <အနာရမ္ဘံ နာမ န ကိပိလ္လိကာနံ ဝါ အာသယော ဟောတိ။ပေ။ န သံသရဏနိဿိတံ ဝါ ဟောတိ။ ဧတံ အနာရမ္ဘံ နာမ။>
    text <သပရိက္ကမနံ နာမ သက္ကာ ဟောတိ ယထာယုတ္တေန သကဋေန အနုပရိဂန္တုံ၊ သမန္တာ နိဿေဏိယာ အနုပရိဂန္တုံ။ ဧတံ သပရိက္ကမနံ နာမ။>
    text <မဟလ္လကော နာမ ဝိဟာရော သဿာမိကော ဝုစ္စတိ။>
    text <ဝိဟာရော နာမ ဥလ္လိတ္တော ဝါ ဟောတိ အဝလိတ္တော ဝါ ဥလ္လိတ္တာဝလိတ္တော ဝါ။>
    text <ကာရေယျာတိ ကရောတိ ဝါ ကာရာပေတိ ဝါ။>
    text <ဘိက္ခူ ဝါ အနဘိနေယျ ဝတ္ထုဒေသနာယာတိ ဉတ္တိဒုတိယေန ကမ္မေန ဝိဟာရဝတ္ထုံ န ဒေသာပေတွာ ကရောတိ ဝါ ကာရာပေတိ ဝါ၊ ပယောဂေ ဒုက္ကဋံ။ ဧကံ ပိဏ္ဍံ အနာဂတေ၊ အာပတ္တိ ထုလ္လစ္စယဿ။ တသ္မိံ ပိဏ္ဍေ အာဂတေ၊ အာပတ္တိ သင်္ဃာဒိသေသဿ။>
    text <သင်္ဃာဒိသေသောတိ။ပေ။ တေနပိ ဝုစ္စတိ သင်္ဃာဒိသေသောတိ။>
    text <၃၇၂>, <ဘိက္ခု ဝိဟာရံ ကရောတိ အဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒွိန္နံ ဒုက္ကဋာနံ။ ဘိက္ခု ဝိဟာရံ ကရောတိ အဒေသိတဝတ္ထုကံ သာရမ္ဘံ သပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ ဘိက္ခု ဝိဟာရံ ကရောတိ အဒေသိတဝတ္ထုကံ အနာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ ဘိက္ခု ဝိဟာရံ ကရောတိ အဒေသိတဝတ္ထုကံ အနာရမ္ဘံ သပရိက္ကမနံ၊ အာပတ္တိ သင်္ဃာဒိသေသဿ။>
    text <ဘိက္ခု ဝိဟာရံ ကရောတိ ဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ ဒွိန္နံ ဒုက္ကဋာနံ။ ဘိက္ခု ဝိဟာရံ ကရောတိ ဒေသိတဝတ္ထုကံ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ ဘိက္ခု ဝိဟာရံ ကရောတိ ဒေသိတဝတ္ထုကံ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။ ဘိက္ခု ဝိဟာရံ ကရောတိ ဒေသိတဝတ္ထုကံ အနာရမ္ဘံ သပရိက္ကမနံ၊ အနာပတ္တိ။>
    text <၃၇၃>, <ဘိက္ခု သမာဒိသတိ ဝိဟာရံ မေ ကရောထာတိ။ တဿ ဝိဟာရံ ကရောန္တိ အဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ သပရိက္ကမနံ၊ အာပတ္တိ သင်္ဃာဒိသေသဿ။>
    text <ဘိက္ခု သမာဒိသတိ ဝိဟာရံ မေ ကရောထာတိ။ တဿ ဝိဟာရံ ကရောန္တိ ဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ သပရိက္ကမနံ၊ အနာပတ္တိ။>
    text <၃၇၄>, <ဘိက္ခု သမာဒိသိတွာ ပက္ကမတိ ဝိဟာရံ မေ ကရောထာတိ။ န စ သမာဒိသတိ ဒေသိတဝတ္ထုကော စ ဟောတု အနာရမ္ဘော စ သပရိက္ကမနော စာတိ။ တဿ ဝိဟာရံ ကရောန္တိ အဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ သပရိက္ကမနံ၊ အာပတ္တိ သင်္ဃာဒိသေသဿ။>
    text <ဘိက္ခု သမာဒိသိတွာ ပက္ကမတိ ဝိဟာရံ မေ ကရောထာတိ။ န စ သမာဒိသတိ ဒေသိတဝတ္ထုကော စ ဟောတု အနာရမ္ဘော စ သပရိက္ကမနော စာတိ။ တဿ ဝိဟာရံ ကရောန္တိ ဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ သပရိက္ကမနံ၊ အနာပတ္တိ။>
    text <၃၇၅>, <ဘိက္ခု သမာဒိသိတွာ ပက္ကမတိ ဝိဟာရံ မေ ကရောထာတိ။ သမာဒိသတိ စ ဒေသိတဝတ္ထုကော စ ဟောတု အနာရမ္ဘော စ သပရိက္ကမနော စာတိ။ တဿ ဝိဟာရံ ကရောန္တိ အဒေသိတဝတ္ထုကံ သာရမ္ဘံ အပရိက္ကမနံ။ သော သုဏာတိ ဝိဟာရော ကိရ မေ ကယိရတိ အဒေသိတဝတ္ထုကော သာရမ္ဘော အပရိက္ကမနောတိ။ တေန ဘိက္ခုနာ သာမံ ဝါ ဂန္တဗ္ဗံ ဒူတော ဝါ ပါဟေတဗ္ဗော ဒေသိတဝတ္ထုကော စ ဟောတု အနာရမ္ဘော စ သပရိက္ကမနော စာတိ။ပေ။ ဒေသိတဝတ္ထုကော စ ဟောတု အနာရမ္ဘော စာတိ။ပေ။ ဒေသိတဝတ္ထုကော စ ဟောတု သပရိက္ကမနော စာတိ။ပေ။ ဒေသိတဝတ္ထုကော ဟောတူတိ။ နော စေ သာမံ ဝါ ဂစ္ဆေယျ ဒူတံ ဝါ ပဟိဏေယျ၊ အာပတ္တိ ဒုက္ကဋဿ။>
    text <ဘိက္ခု သမာဒိသိတွာ ပက္ကမတိ ဝိဟာရံ မေ ကရောထာတိ။ သမာဒိသတိ စ ဒေသိတဝတ္ထုကော စ ဟောတု အနာရမ္ဘော စ သပရိက္ကမနော စာတိ။ တဿ ဝိဟာရံ ကရောန္တိ ဒေသိတဝတ္ထုကံ သာရမ္ဘံ အပရိက္ကမနံ။ သော သုဏာတိ ဝိဟာရော ကိရ မေ ကယိရတိ ဒေသိတဝတ္ထုကော သာရမ္ဘော အပရိက္ကမနောတိ။ တေန ဘိက္ခုနာ သာမံ ဝါ ဂန္တဗ္ဗံ ဒူတော ဝါ ပါဟေတဗ္ဗော အနာရမ္ဘော စ ဟောတု သပရိက္ကမနော စာတိ။ပေ။ အနာရမ္ဘော ဟောတူတိ သပရိက္ကမနော ဟောတူတိ၊ အနာပတ္တိ။>
    text <၃၇၆>, <ဘိက္ခု သမာဒိသိတွာ ပက္ကမတိ ဝိဟာရံ မေ ကရောထာတိ။ သမာဒိသတိ စ ဒေသိတဝတ္ထုကော စ ဟောတု အနာရမ္ဘော စ သပရိက္ကမနော စာတိ။ တဿ ဝိဟာရံ ကရောန္တိ အဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ ကာရုကာနံ တိဏ္ဏံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ကာရုကာနံ ဒွိန္နံ ဒုက္ကဋာနံ။ပေ။ အနာရမ္ဘံ အပရိက္ကမနံ၊ အာပတ္တိ ကာရုကာနံ ဒွိန္နံ ဒုက္ကဋာနံ။ပေ။ အနာရမ္ဘံ သပရိက္ကမနံ၊ အာပတ္တိ ကာရုကာနံ ဒုက္ကဋဿ။>
    text <ဘိက္ခု သမာဒိသိတွာ ပက္ကမတိ ဝိဟာရံ မေ ကရောထာတိ။ သမာဒိသတိ စ ဒေသိတဝတ္ထုကော စ ဟောတု အနာရမ္ဘော စ သပရိက္ကမနော စာတိ။ တဿ ဝိဟာရံ ကရောန္တိ ဒေသိတဝတ္ထုကံ သာရမ္ဘံ အပရိက္ကမနံ၊ အာပတ္တိ ကာရုကာနံ ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ကာရုကာနံ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ကာရုကာနံ ဒုက္ကဋဿ။ပေ။ အနာရမ္ဘံ သပရိက္ကမနံ၊ အနာပတ္တိ။>
    text <၃၇၇>, <ဘိက္ခု သမာဒိသိတွာ ပက္ကမတိ ဝိဟာရံ မေ ကရောထာတိ။ တဿ ဝိဟာရံ ကရောန္တိ အဒေသိတဝတ္ထုကံ သာရမ္ဘံ အပရိက္ကမနံ။ သော စေ ဝိပ္ပကတေ အာဂစ္ဆတိ၊ တေန ဘိက္ခုနာ သော ဝိဟာရော အညဿ ဝါ ဒာတဗ္ဗော ဘိန္ဒိတွာ ဝါ ပုန ကာတဗ္ဗော။ နော စေ အညဿ ဝါ ဒဒေယျ ဘိန္ဒိတွာ ဝါ ပုန ကာရေယျ၊ အာပတ္တိ သင်္ဃာဒိသေသေန ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ သင်္ဃာဒိသေသေန ဒုက္ကဋဿ။ပေ။ အနာရမ္ဘံ သပရိက္ကမနံ၊ အာပတ္တိ သင်္ဃာဒိသေသဿ။>
    text <ဘိက္ခု သမာဒိသိတွာ ပက္ကမတိ ဝိဟာရံ မေ ကရောထာတိ။ တဿ ဝိဟာရံ ကရောန္တိ ဒေသိတဝတ္ထုကံ သာရမ္ဘံ အပရိက္ကမနံ။ သော စေ ဝိပ္ပကတေ အာဂစ္ဆတိ၊ တေန ဘိက္ခုနာ သော ဝိဟာရော အညဿ ဝါ ဒာတဗ္ဗော ဘိန္ဒိတွာ ဝါ ပုန ကာတဗ္ဗော။ နော စေ အညဿ ဝါ ဒဒေယျ ဘိန္ဒိတွာ ဝါ ပုန ကာရေယျ၊ အာပတ္တိ ဒွိန္နံ ဒုက္ကဋာနံ။ပေ။ သာရမ္ဘံ သပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ အပရိက္ကမနံ၊ အာပတ္တိ ဒုက္ကဋဿ။ပေ။ အနာရမ္ဘံ သပရိက္ကမနံ၊ အနာပတ္တိ။>
    text <၃၇၈>, <အတ္တနာ ဝိပ္ပကတံ အတ္တနာ ပရိယောသာပေတိ၊ အာပတ္တိ သင်္ဃာဒိသေသဿ။>
    text <အတ္တနာ ဝိပ္ပကတံ ပရေဟိ ပရိယောသာပေတိ၊ အာပတ္တိ သင်္ဃာဒိသေသဿ။>
    text <ပရေဟိ ဝိပ္ပကတံ အတ္တနာ ပရိယောသာပေတိ၊ အာပတ္တိ သင်္ဃာဒိသေသဿ။>
    text <ပရေဟိ ဝိပ္ပကတံ ပရေဟိ ပရိယောသာပေတိ၊ အာပတ္တိ သင်္ဃာဒိသေသဿ။>
    text <၃၇၉>, <အနာပတ္တိ လေဏေ ဂုဟာယ တိဏကုဋိကာယ အညဿတ္ထာယ ဝါသာဂါရံ ဌပေတွာ သဗ္ဗတ္ထ။ အနာပတ္တိ ဥမ္မတ္တကဿ၊ အာဒိကမ္မိကဿာတိ။>
    stand <ဝိဟာရကာရသိက္ခါပဒံ နိဋ္ဌိတံ သတ္တမံ။>
  text <၈။ ဒုဋ္ဌဒောသသိက္ခါပဒံ>
    text <၃၈၀>, <တေန သမယေန ဗုဒ္ဓေါ ဘဂဝါ ရာဇဂဟေ ဝိဟရတိ ဝေဠုဝနေ ကလန္ဒကနိဝါပေ။ တေန ခေါ ပန သမယေန အာယသ္မတာ ဒဗ္ဗေန မလ္လပုတ္တေန ဇာတိယာ သတ္တဝဿေန အရဟတ္တံ သစ္ဆိကတံ ဟောတိ။ ယံ ကိဉ္စိ သာဝကေန ပတ္တဗ္ဗံ သဗ္ဗံ တေန အနုပ္ပတ္တံ ဟောတိ။ နတ္ထိ စဿ ကိဉ္စိ ဥတ္တရိ ကရဏီယံ၊ ကတဿ ဝါ ပတိစယော။ အထ ခေါ အာယသ္မတော ဒဗ္ဗဿ မလ္လပုတ္တဿ ရဟောဂတဿ ပဋိသလ္လီနဿ ဧဝံ စေတသော ပရိဝိတက္ကော ဥဒပါဒိ မယာ ခေါ ဇာတိယာ သတ္တဝဿေန အရဟတ္တံ သစ္ဆိကတံ။ ယံ ကိဉ္စိ သာဝကေန ပတ္တဗ္ဗံ သဗ္ဗံ မယာ အနုပ္ပတ္တံ။ နတ္ထိ စ မေ ကိဉ္စိ ဥတ္တရိ ကရဏီယံ၊ ကတဿ ဝါ ပတိစယော။ ကိန္နု ခေါ အဟံ သင်္ဃဿ ဝေယျာဝစ္စံ ကရေယျန္တိ။>
    text <အထ ခေါ အာယသ္မတော ဒဗ္ဗဿ မလ္လပုတ္တဿ ဧတဒဟောသိ ယံနူနာဟံ သင်္ဃဿ သေနာသနဉ္စ ပညပေယျံ ဘတ္တာနိ စ ဥဒ္ဒိသေယျန္တိ။ အထ ခေါ အာယသ္မာ ဒဗ္ဗော မလ္လပုတ္တော သာယနှသမယံ ပဋိသလ္လာနာ ဝုဋ္ဌိတော ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ အာယသ္မာ ဒဗ္ဗော မလ္လပုတ္တော ဘဂဝန္တံ ဧတဒဝေါစ ဣဓ မယှံ၊ ဘန္တေ၊ ရဟောဂတဿ ပဋိသလ္လီနဿ ဧဝံ စေတသော ပရိဝိတက္ကော ဥဒပါဒိ မယာ ခေါ ဇာတိယာ သတ္တဝဿေန အရဟတ္တံ သစ္ဆိကတံ၊ ယံ ကိဉ္စိ သာဝကေန ပတ္တဗ္ဗံ၊ သဗ္ဗံ မယာ အနုပတ္တံ၊ နတ္ထိ စ မေ ကိဉ္စိ ဥတ္တရိ ကရဏီယံ၊ ကတဿ ဝါ ပတိစယော၊ ကိံ နု ခေါ အဟံ သင်္ဃဿ ဝေယျာဝစ္စံ ကရေယျန္တိ။ တဿ မယှံ ဘန္တေ၊ ဧတဒဟောသိ ယံနူနာဟံ သင်္ဃဿ သေနာသနဉ္စ ပညပေယျံ ဘတ္တာနိ စ ဥဒ္ဒိသေယျန္တိ။ ဣစ္ဆာမဟံ၊ ဘန္တေ၊ သင်္ဃဿ သေနာသနဉ္စ ပညပေတုံ ဘတ္တာနိ စ ဥဒ္ဒိသိတုန္တိ။ သာဓု သာဓု၊ ဒဗ္ဗ။ တေန ဟိ တွံ၊ ဒဗ္ဗ၊ သင်္ဃဿ သေနာသနဉ္စ ပညပေဟိ ဘတ္တာနိ စ ဥဒ္ဒိသာတိ။ ဧဝံ၊ ဘန္တေတိ ခေါ အာယသ္မာ ဒဗ္ဗော မလ္လပုတ္တော ဘဂဝတော ပစ္စဿောသိ။ အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဓမ္မိံ ကထံ ကတွာ ဘိက္ခူ အာမန္တေသိ တေန ဟိ၊ ဘိက္ခဝေ၊ သင်္ဃော ဒဗ္ဗံ မလ္လပုတ္တံ သေနာသနပညာပကဉ္စ ဘတ္တုဒ္ဒေသကဉ္စ သမ္မန္နတု။ ဧဝဉ္စ ပန၊ ဘိက္ခဝေ၊ သမ္မန္နိတဗ္ဗော။ ပဌမံ ဒဗ္ဗော မလ္လပုတ္တော ယာစိတဗ္ဗော။ ယာစိတွာ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <၃၈၁>, <သုဏာတု မေ၊ ဘန္တေ၊ သင်္ဃော။ ယဒိ သင်္ဃဿ ပတ္တကလ္လံ သင်္ဃော အာယသ္မန္တံ ဒဗ္ဗံ မလ္လပုတ္တံ သေနာသနပညာပကဉ္စ ဘတ္တုဒ္ဒေသကဉ္စ သမ္မန္နေယျ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ သင်္ဃော အာယသ္မန္တံ ဒဗ္ဗံ မလ္လပုတ္တံ သေနာသနပညာပကဉ္စ ဘတ္တုဒ္ဒေသကဉ္စ သမ္မန္နတိ။ ယဿာယသ္မတော ခမတိ အာယသ္မတော ဒဗ္ဗဿ မလ္လပုတ္တဿ သေနာသနပညာပကဿ စ ဘတ္တုဒ္ဒေသကဿ စ သမ္မုတိ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <သမ္မတော သင်္ဃေန အာယသ္မာ ဒဗ္ဗော မလ္လပုတ္တော သေနာသနပညာပကော စ ဘတ္တုဒ္ဒေသကော စ။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
    text <၃၈၂>, <သမ္မတော စ ပနာယသ္မာ ဒဗ္ဗော မလ္လပုတ္တော သဘာဂါနံ ဘိက္ခူနံ ဧကဇ္ဈံ သေနာသနံ ပညပေတိ။ ယေ တေ ဘိက္ခူ သုတ္တန္တိကာ တေသံ ဧကဇ္ဈံ သေနာသနံ ပညပေတိ တေ အညမညံ သုတ္တန္တံ သင်္ဂါယိဿန္တီတိ။ ယေ တေ ဘိက္ခူ ဝိနယဓရာ တေသံ ဧကဇ္ဈံ သေနာသနံ ပညပေတိ တေ အညမညံ ဝိနယံ ဝိနိစ္ဆိနိဿန္တီတိ။ ယေ တေ ဘိက္ခူ ဓမ္မကထိကာ တေသံ ဧကဇ္ဈံ သေနာသနံ ပညပေတိ တေ အညမညံ ဓမ္မံ သာကစ္ဆိဿန္တီတိ။ ယေ တေ ဘိက္ခူ ဈာယိနော တေသံ ဧကဇ္ဈံ သေနာသနံ ပညပေတိ တေ အညမညံ န ဗျာဗာဓိဿန္တီတိ။ ယေ တေ ဘိက္ခူ တိရစ္ဆာနကထိကာ ကာယဒဠှိဗဟုလာ ဝိဟရန္တိ တေသမ္ပိ ဧကဇ္ဈံ သေနာသနံ ပညပေတိ ဣမာယပိမေ အာယသ္မန္တော ရတိယာ အစ္ဆိဿန္တီတိ။ ယေပိ တေ ဘိက္ခူ ဝိကာလေ အာဂစ္ဆန္တိ တေသမ္ပိ တေဇောဓာတုံ သမာပဇ္ဇိတွာ တေနေဝ အာလောကေန သေနာသနံ ပညပေတိ။ အပိသု ဘိက္ခူ သဉ္စိစ္စ ဝိကာလေ အာဂစ္ဆန္တိ မယံ အာယသ္မတော ဒဗ္ဗဿ မလ္လပုတ္တဿ ဣဒ္ဓိပါဋိဟာရိယံ ပဿိဿာမာတိ။>
    text <တေ အာယသ္မန္တံ ဒဗ္ဗံ မလ္လပုတ္တံ ဥပသင်္ကမိတွာ ဧဝံ ဝဒန္တိ အမှာကံ၊ အာဝုသော ဒဗ္ဗ၊ သေနာသနံ ပညပေဟီတိ။ တေ အာယသ္မာ ဒဗ္ဗော မလ္လပုတ္တော ဧဝံ ဝဒေတိ ကတ္ထာယသ္မန္တာ ဣစ္ဆန္တိ၊ ကတ္ထ ပညပေမီတိ။ တေ သဉ္စိစ္စ ဒူရေ အပဒိသန္တိ အမှာကံ၊ အာဝုသော ဒဗ္ဗ၊ ဂိဇ္ဈကူဋေ ပဗ္ဗတေ သေနာသနံ ပညပေဟိ။ အမှာကံ၊ အာဝုသော၊ စောရပပါတေ သေနာသနံ ပညပေဟိ။ အမှာကံ၊ အာဝုသော၊ ဣသိဂိလိပဿေ ကာဠသိလာယံ သေနာသနံ ပညပေဟိ။ အမှာကံ၊ အာဝုသော၊ ဝေဘာရပဿေ သတ္တပဏ္ဏိဂုဟာယံ သေနာသနံ ပညပေဟိ။ အမှာကံ၊ အာဝုသော၊ သီတဝနေ သပ္ပသောဏ္ဍိကပဗ္ဘာရေ သေနာသနံ ပညပေဟိ။ အမှာကံ၊ အာဝုသော၊ ဂေါတမကကန္ဒရာယံ သေနာသနံ ပညပေဟိ။ အမှာကံ၊ အာဝုသော၊ တိန္ဒုကကန္ဒရာယံ သေနာသနံ ပညပေဟိ။ အမှာကံ၊ အာဝုသော၊ တပေါဒကန္ဒရာယံ သေနာသနံ ပညပေဟိ။ အမှာကံ၊ အာဝုသော၊ တပေါဒာရာမေ သေနာသနံ ပညပေဟိ။ အမှာကံ၊ အာဝုသော၊ ဇီဝကမ္ဗဝနေ သေနာသနံ ပညပေဟိ။ အမှာကံ၊ အာဝုသော၊ မဒ္ဒကုစ္ဆိသ္မိံ မိဂဒာယေ သေနာသနံ ပညပေဟီတိ။>
    text <တေသံ အာယသ္မာ ဒဗ္ဗော မလ္လပုတ္တော တေဇောဓာတုံ သမာပဇ္ဇိတွာ အင်္ဂုလိယာ ဇလမာနာယ ပုရတော ပုရတော ဂစ္ဆတိ။ တေပိ တေနေဝ အာလောကေန အာယသ္မတော ဒဗ္ဗဿ မလ္လပုတ္တဿ ပိဋ္ဌိတော ပိဋ္ဌိတော ဂစ္ဆန္တိ။ တေသံ အာယသ္မာ ဒဗ္ဗော မလ္လပုတ္တော ဧဝံ သေနာသနံ ပညပေတိ အယံ မဉ္စော၊ ဣဒံ ပီဌံ၊ အယံ ဘိသိ၊ ဣဒံ ဗိမ္ဗောဟနံ၊ ဣဒံ ဝစ္စဋ္ဌာနံ၊ ဣဒံ ပဿာဝဋ္ဌာနံ၊ ဣဒံ ပါနီယံ၊ ဣဒံ ပရိဘောဇနီယံ၊ အယံ ကတ္တရဒဏ္ဍော၊ ဣဒံ သင်္ဃဿ ကတိကသဏ္ဌာနံ၊ ဣမံ ကာလံ ပဝိသိတဗ္ဗံ၊ ဣမံ ကာလံ နိက္ခမိတဗ္ဗန္တိ။ တေသံ အာယသ္မာ ဒဗ္ဗော မလ္လပုတ္တော ဧဝံ သေနာသနံ ပညပေတွာ ပုနဒေဝ ဝေဠုဝနံ ပစ္စာဂစ္ဆတိ။>
    text <၃၈၃>, <တေန ခေါ ပန သမယေန မေတ္တိယဘူမဇကာ ဘိက္ခူ နဝကာ စေဝ ဟောန္တိ အပ္ပပုညာ စ။ ယာနိ သင်္ဃဿ လာမကာနိ သေနာသနာနိ တာနိ တေသံ ပါပုဏန္တိ လာမကာနိ စ ဘတ္တာနိ။ တေန ခေါ ပန သမယေန ရာဇဂဟေ မနုဿာ ဣစ္ဆန္တိ ထေရာနံ ဘိက္ခူနံ အဘိသင်္ခါရိကံ ပိဏ္ဍပါတံ ဒာတုံ သပ္ပိမ္ပိ တေလမ္ပိ ဥတ္တရိဘင်္ဂမ္ပိ။ မေတ္တိယဘူမဇကာနံ ပန ဘိက္ခူနံ ပါကတိကံ ဒေန္တိ ယထာရန္ဓံ ကဏာဇကံ ဗိလင်္ဂဒုတိယံ။ တေ ပစ္ဆာဘတ္တံ ပိဏ္ဍပါတပ္ပဋိက္ကန္တာ ထေရေ ဘိက္ခူ ပုစ္ဆန္တိ တုမှာကံ၊ အာဝုသော၊ ဘတ္တဂ္ဂေ ကိံ အဟောသိ။ တုမှာကံ၊ အာဝုသော၊ ဘတ္တဂ္ဂေ ကိံ အဟောသီတိ။ ဧကစ္စေ ထေရာ ဧဝံ ဝဒန္တိ အမှာကံ၊ အာဝုသော၊ သပ္ပိ အဟောသိ တေလံ အဟောသိ ဥတ္တရိဘင်္ဂံ အဟောသီတိ။ မေတ္တိယဘူမဇကာ ပန ဘိက္ခူ ဧဝံ ဝဒန္တိ အမှာကံ၊ အာဝုသော၊ န ကိဉ္စိ အဟောသိ၊ ပါကတိကံ ယထာရန္ဓံ ကဏာဇကံ ဗိလင်္ဂဒုတိယန္တိ။>
    text <တေန ခေါ ပန သမယေန ကလျာဏဘတ္တိကော ဂဟပတိ သင်္ဃဿ စတုက္ကဘတ္တံ ဒေတိ နိစ္စဘတ္တံ။ သော ဘတ္တဂ္ဂေ သပုတ္တဒာရော ဥပတိဋ္ဌိတွာ ပရိဝိသတိ။ အညေ ဩဒနေန ပုစ္ဆန္တိ၊ အညေ သူပေန ပုစ္ဆန္တိ၊ အညေ တေလေန ပုစ္ဆန္တိ၊ အညေ ဥတ္တရိဘင်္ဂေန ပုစ္ဆန္တိ။ တေန ခေါ ပန သမယေန ကလျာဏဘတ္တိကဿ ဂဟပတိနော ဘတ္တံ သွာတနာယ မေတ္တိယဘူမဇကာနံ ဘိက္ခူနံ ဥဒ္ဒိဋ္ဌံ ဟောတိ။ အထ ခေါ ကလျာဏဘတ္တိကော ဂဟပတိ အာရာမံ အဂမာသိ ကေနစိဒေဝ ကရဏီယေန။ သော ယေနာယသ္မာ ဒဗ္ဗော မလ္လပုတ္တော တေနုပသင်္ကမိ၊ ဥပသင်္ကမိတွာ အာယသ္မန္တံ ဒဗ္ဗံ မလ္လပုတ္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နံ ခေါ ကလျာဏဘတ္တိကံ ဂဟပတိံ အာယသ္မာ ဒဗ္ဗော မလ္လပုတ္တော ဓမ္မိယာ ကထာယ သန္ဒဿေသိ သမာဒပေသိ သမုတ္တေဇေသိ သမ္ပဟံသေသိ။ အထ ခေါ ကလျာဏဘတ္တိကော ဂဟပတိ အာယသ္မတာ ဒဗ္ဗေန မလ္လပုတ္တေန ဓမ္မိယာ ကထာယ သန္ဒဿိတော သမာဒပိတော သမုတ္တေဇိတော သမ္ပဟံသိတော အာယသ္မန္တံ ဒဗ္ဗံ မလ္လပုတ္တံ ဧတဒဝေါစ ကဿ၊ ဘန္တေ၊ အမှာကံ ဃရေ သွာတနာယ ဘတ္တံ ဥဒ္ဒိဋ္ဌန္တိ။ မေတ္တိယဘူမဇကာနံ ခေါ၊ ဂဟပတိ၊ ဘိက္ခူနံ တုမှာကံ ဃရေ သွာတနာယ ဘတ္တံ ဥဒ္ဒိဋ္ဌန္တိ။ အထ ခေါ ကလျာဏဘတ္တိကော ဂဟပတိ အနတ္တမနော အဟောသိ ကထဉှိ နာမ ပါပဘိက္ခူ အမှာကံ ဃရေ ဘုဉ္ဇိဿန္တီတိ။ ဃရံ ဂန္တွာ ဒာသိံ အာဏာပေသိ ယေ၊ ဇေ၊ သွေ ဘတ္တိကာ အာဂစ္ဆန္တိ တေ ကောဋ္ဌကေ အာသနံ ပညပေတွာ ကဏာဇကေန ဗိလင်္ဂဒုတိယေန ပရိဝိသာတိ။ ဧဝံ အယျာတိ ခေါ သာ ဒာသီ ကလျာဏဘတ္တိကဿ ဂဟပတိနော ပစ္စဿောသိ။>
    text <အထ ခေါ မေတ္တိယဘူမဇကာ ဘိက္ခူ ဟိယျော ခေါ၊ အာဝုသော၊ အမှာကံ ကလျာဏဘတ္တိကဿ ဂဟပတိနော ဃရေ ဘတ္တံ ဥဒ္ဒိဋ္ဌံ၊ သွေ အမှေ ကလျာဏဘတ္တိကော ဂဟပတိ သပုတ္တဒာရော ဥပတိဋ္ဌိတွာ ပရိဝိသိဿတိ၊ အညေ ဩဒနေန ပုစ္ဆိဿန္တိ၊ အညေ သူပေန ပုစ္ဆိဿန္တိ၊ အညေ တေလေန ပုစ္ဆိဿန္တိ၊ အညေ ဥတ္တရိဘင်္ဂေန ပုစ္ဆိဿန္တီတိ။ တေ တေနေဝ သောမနဿေန န စိတ္တရူပံ ရတ္တိယာ သုပိံသု။ အထ ခေါ မေတ္တိယဘူမဇကာ ဘိက္ခူ ပုဗ္ဗဏှသမယံ နိဝါသေတွာ ပတ္တစီဝရံ အာဒာယ ယေန ကလျာဏဘတ္တိကဿ ဂဟပတိနော နိဝေသနံ တေနုပသင်္ကမိံသု။ အဒ္ဒသာ ခေါ သာ ဒာသီ မေတ္တိယဘူမဇကေ ဘိက္ခူ ဒူရတောဝ အာဂစ္ဆန္တေ။ ဒိသွာန ကောဋ္ဌကေ အာသနံ ပညပေတွာ မေတ္တိယဘူမဇကေ ဘိက္ခူ ဧတဒဝေါစ နိသီဒထ၊ ဘန္တေတိ။ အထ ခေါ မေတ္တိယဘူမဇကာနံ ဘိက္ခူနံ ဧတဒဟောသိ နိဿံသယံ ခေါ န တာဝ ဘတ္တံ သိဒ္ဓံ ဘဝိဿတိ။ ယထာ မယံ ကောဋ္ဌကေ နိသီဒေယျာမာတိ။ အထ ခေါ သာ ဒာသီ ကဏာဇကေန ဗိလင်္ဂဒုတိယေန ဥပဂစ္ဆိ ဘုဉ္ဇထ၊ ဘန္တေတိ။ မယံ ခေါ၊ ဘဂိနိ၊ နိစ္စဘတ္တိကာတိ။ ဇာနာမိ အယျာ နိစ္စဘတ္တိကာတ္ထ။ အပိစာဟံ ဟိယျောဝ ဂဟပတိနာ အာဏတ္တာ ယေ၊ ဇေ၊ သွေ ဘတ္တိကာ အာဂစ္ဆန္တိ တေ ကောဋ္ဌကေ အာသနံ ပညပေတွာ ကဏာဇကေန ဗိလင်္ဂဒုတိယေန ပရိဝိသာတိ။ ဘုဉ္ဇထ၊ ဘန္တေတိ။ အထ ခေါ မေတ္တိယဘူမဇကာ ဘိက္ခူ ဟိယျော ခေါ၊ အာဝုသော၊ ကလျာဏဘတ္တိကော ဂဟပတိ အာရာမံ အဂမာသိ ဒဗ္ဗဿ မလ္လပုတ္တဿ သန္တိကေ။ နိဿံသယံ ခေါ မယံ ဒဗ္ဗေန မလ္လပုတ္တေန ဂဟပတိနော အန္တရေ ပရိဘိန္နာတိ။ တေ တေနေဝ ဒောမနဿေန န စိတ္တရူပံ ဘုဉ္ဇိံသု။ အထ ခေါ မေတ္တိယဘူမဇကာ ဘိက္ခူ ပစ္ဆာဘတ္တံ ပိဏ္ဍပါတပ္ပဋိက္ကန္တာ အာရာမံ ဂန္တွာ ပတ္တစီဝရံ ပဋိသာမေတွာ ဗဟာရာမကောဋ္ဌကေ သင်္ဃာဋိပလ္လတ္ထိကာယ နိသီဒိံသု တုဏှီဘူတာ မင်္ကုဘူတာ ပတ္တက္ခန္ဓာ အဓောမုခါ ပဇ္ဈာယန္တာ အပ္ပဋိဘာနာ။>
    text <အထ ခေါ မေတ္တိယာ ဘိက္ခုနီ ယေန မေတ္တိယဘူမဇကာ ဘိက္ခူ တေနုပသင်္ကမိ၊ ဥပသင်္ကမိတွာ မေတ္တိယဘူမဇကေ ဘိက္ခူ ဧတဒဝေါစ ဝန္ဒာမိ၊ အယျာတိ။ ဧဝံ ဝုတ္တေ မေတ္တိယဘူမဇကာ ဘိက္ခူ နာလပိံသု။ ဒုတိယမ္ပိ ခေါ။ပေ။ တတိယမ္ပိ ခေါ မေတ္တိယာ ဘိက္ခုနီ မေတ္တိယဘူမဇကေ ဘိက္ခူ ဧတဒဝေါစ ဝန္ဒာမိ၊ အယျာတိ။ တတိယမ္ပိ ခေါ မေတ္တိယဘူမဇကာ ဘိက္ခူ နာလပိံသု။ ကျာဟံ အယျာနံ အပရဇ္ဈာမိ။ ကိဿ မံ အယျာ နာလပန္တီတိ။ တထာ ဟိ ပန တွံ၊ ဘဂိနိ၊ အမှေ ဒဗ္ဗေန မလ္လပုတ္တေန ဝိဟေဌီယမာနေ အဇ္ဈုပေက္ခသီတိ။ ကျာဟံ၊ အယျာ၊ ကရောမီတိ။ သစေ ခေါ တွံ၊ ဘဂိနိ၊ ဣစ္ဆေယျာသိ အဇ္ဇေဝ ဘဂဝါ ဒဗ္ဗံ မလ္လပုတ္တံ နာသာပေယျာတိ။ ကျာဟံ၊ အယျာ၊ ကရောမိ၊ ကိံ မယာ သက္ကာ ကာတုန္တိ။ ဧဟိ တွံ၊ ဘဂိနိ၊ ယေန ဘဂဝါ တေနုပသင်္ကမ၊ ဥပသင်္ကမိတွာ ဘဂဝန္တံ ဧဝံ ဝဒေဟိ ဣဒံ၊ ဘန္တေ၊ နစ္ဆန္နံ နပ္ပတိရူပံ။ ယာယံ၊ ဘန္တေ၊ ဒိသာ အဘယာ အနီတိကာ အနုပဒ္ဒဝါ သာယံ ဒိသာ သဘယာ သဤတိကာ သဥပဒ္ဒဝါ။ ယတော နိဝါတံ တတော သဝါတံ။ ဥဒကံ မညေ အာဒိတ္တံ။ အယျေနမှိ ဒဗ္ဗေန မလ္လပုတ္တေန ဒူသိတာတိ။ ဧဝံ၊ အယျာတိ ခေါ မေတ္တိယာ ဘိက္ခုနီ မေတ္တိယဘူမဇကာနံ ဘိက္ခူနံ ပဋိဿုတွာ ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ အဋ္ဌာသိ။ ဧကမန္တံ ဌိတာ ခေါ မေတ္တိယာ ဘိက္ခုနီ ဘဂဝန္တံ ဧတဒဝေါစ ဣဒံ၊ ဘန္တေ၊ နစ္ဆန္နံ နပ္ပတိရူပံ။ ယာယံ၊ ဘန္တေ၊ ဒိသာ အဘယာ အနီတိကာ အနုပဒ္ဒဝါ သာယံ ဒိသာ သဘယာ သဤတိကာ သဥပဒ္ဒဝါ။ ယတော နိဝါတံ တတော သဝါတံ။ ဥဒကံ မညေ အာဒိတ္တံ။ အယျေနမှိ ဒဗ္ဗေန မလ္လပုတ္တေန ဒူသိတာတိ။>
    text <၃၈၄>, <အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ အာယသ္မန္တံ ဒဗ္ဗံ မလ္လပုတ္တံ ပဋိပုစ္ဆိ သရသိ တွံ၊ ဒဗ္ဗ၊ ဧဝရူပံ ကတ္တာ ယထာယံ ဘိက္ခုနီ အာဟာတိ။ ယထာ မံ၊ ဘန္တေ၊ ဘဂဝါ ဇာနာတီတိ။ ဒုတိယမ္ပိ ခေါ ဘဂဝါ။ပေ။ တတိယမ္ပိ ခေါ ဘဂဝါ အာယသ္မန္တံ ဒဗ္ဗံ မလ္လပုတ္တံ ဧတဒဝေါစ သရသိ တွံ၊ ဒဗ္ဗ၊ ဧဝရူပံ ကတ္တာ ယထာယံ ဘိက္ခုနီ အာဟာတိ။ ယထာ မံ၊ ဘန္တေ၊ ဘဂဝါ ဇာနာတီတိ။ န ခေါ၊ ဒဗ္ဗ၊ ဒဗ္ဗာ ဧဝံ နိဗ္ဗေဌေန္တိ။ သစေ တယာ ကတံ ကတန္တိ ဝဒေဟိ၊ သစေ တယာ အကတံ အကတန္တိ ဝဒေဟီတိ။ ယတော အဟံ၊ ဘန္တေ၊ ဇာတော နာဘိဇာနာမိ သုပိနန္တေနပိ မေထုနံ ဓမ္မံ ပဋိသေဝိတာ၊ ပဂေဝ ဇာဂရောတိ။ အထ ခေါ ဘဂဝါ ဘိက္ခူ အာမန္တေသိ တေန ဟိ၊ ဘိက္ခဝေ၊ မေတ္တိယံ ဘိက္ခုနိံ နာသေထ။ ဣမေ စ ဘိက္ခူ အနုယုဉ္ဇထာတိ။ ဣဒံ ဝတွာ ဘဂဝါ ဥဋ္ဌာယာသနာ ဝိဟာရံ ပါဝိသိ။>
    text <အထ ခေါ တေ ဘိက္ခူ မေတ္တိယံ ဘိက္ခုနိံ နာသေသုံ။ အထ ခေါ မေတ္တိယဘူမဇကာ ဘိက္ခူ တေ ဘိက္ခူ ဧတဒဝေါစုံ မာဝုသော၊ မေတ္တိယံ ဘိက္ခုနိံ နာသေထ။ န သာ ကိဉ္စိ အပရဇ္ဈတိ။ အမှေဟိ သာ ဥဿာဟိတာ ကုပိတေဟိ အနတ္တမနေဟိ စာဝနာဓိပ္ပါယေဟီတိ။ ကိံ ပန တုမှေ၊ အာဝုသော၊ အာယသ္မန္တံ ဒဗ္ဗံ မလ္လပုတ္တံ အမူလကေန ပါရာဇိကေန ဓမ္မေန အနုဒ္ဓံသေထာတိ။ ဧဝမာဝုသောတိ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ မေတ္တိယဘူမဇကာ ဘိက္ခူ အာယသ္မန္တံ ဒဗ္ဗံ မလ္လပုတ္တံ အမူလကေန ပါရာဇိကေန ဓမ္မေန အနုဒ္ဓံသေဿန္တီတိ။ အထ ခေါ တေ ဘိက္ခူ မေတ္တိယဘူမဇကေ ဘိက္ခူ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ပေ။ သစ္စံ ကိရ တုမှေ၊ ဘိက္ခဝေ၊ ဒဗ္ဗံ မလ္လပုတ္တံ အမူလကေန ပါရာဇိကေန ဓမ္မေန အနုဒ္ဓံသေထာတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တုမှေ၊ မောဃပုရိသာ၊ ဒဗ္ဗံ မလ္လပုတ္တံ အမူလကေန ပါရာဇိကေန ဓမ္မေန အနုဒ္ဓံသေဿထ။ နေတံ၊ မောဃပုရိသာ၊ အပ္ပသန္နာနံ ဝါ ပသာဒာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၃၈၅>, <ယော ပန ဘိက္ခု ဘိက္ခုံ ဒုဋ္ဌော ဒောသော အပ္ပတီတော အမူလကေန ပါရာဇိကေန ဓမ္မေန အနုဒ္ဓံသေယျ အပ္ပေဝ နာမ နံ ဣမမှာ ဗြဟ္မစရိယာ စာဝေယျန္တိ၊ တတော အပရေန သမယေန သမနုဂ္ဂါဟီယမာနော ဝါ အသမနုဂ္ဂါဟီယမာနော ဝါ အမူလကဉ္စေဝ တံ အဓိကရဏံ ဟောတိ ဘိက္ခု စ ဒောသံ ပတိဋ္ဌာတိ၊ သင်္ဃာဒိသေသောတိ။>
    text <၃၈၆>, <ယော ပနာတိ ယော ယာဒိသော။ပေ။ ဘိက္ခူတိ။ပေ။ အယံ ဣမသ္မိံ အတ္ထေ အဓိပ္ပေတော ဘိက္ခူတိ။>
    text <ဘိက္ခုန္တိ အညံ ဘိက္ခုံ။>
    text <ဒုဋ္ဌော ဒောသောတိ ကုပိတော အနတ္တမနော အနဘိရဒ္ဓေါ အာဟတစိတ္တော ခိလဇာတော။>
    text <အပ္ပတီတောတိ တေန စ ကောပေန တေန စ ဒောသေန တာယ စ အနတ္တမနတာယ တာယ စ အနဘိရဒ္ဓိယာ အပ္ပတီတော ဟောတိ။>
    text <အမူလကံ နာမ အဒိဋ္ဌံ အသုတံ အပရိသင်္ကိတံ။>
    text <ပါရာဇိကေန ဓမ္မေနာတိ စတုန္နံ အညတရေန။>
    text <အနုဒ္ဓံသေယျာတိ စောဒေတိ ဝါ စောဒာပေတိ ဝါ။>
    text <အပ္ပေဝ နာမ နံ ဣမမှာ ဗြဟ္မစရိယာ စာဝေယျန္တိ ဘိက္ခုဘာဝါ စာဝေယျံ၊ သမဏဓမ္မာ စာဝေယျံ၊ သီလက္ခန္ဓာ စာဝေယျံ၊ တပေါဂုဏာ စာဝေယျံ။>
    text <တတော အပရေန သမယေနာတိ ယသ္မိံ ခဏေ အနုဒ္ဓံသိတော ဟောတိ တံ ခဏံ တံ လယံ တံ မုဟုတ္တံ ဝီတိဝတ္တေ။>
    text <သမနုဂ္ဂါဟီယမာနောတိ ယေန ဝတ္ထုနာ အနုဒ္ဓံသိတော ဟောတိ တသ္မိံ ဝတ္ထုသ္မိံ သမနုဂ္ဂါဟီယမာနော။>
    text <အသမနုဂ္ဂါဟီယမာနောတိ န ကေနစိ ဝုစ္စမာနော။>
    text <အဓိကရဏံ နာမ စတ္တာရိ အဓိကရဏာနိ ဝိဝါဒာဓိကရဏံ၊ အနုဝါဒာဓိကရဏံ၊ အာပတ္တာဓိကရဏံ၊ ကိစ္စာဓိကရဏံ။>
    text <ဘိက္ခု စ ဒောသံ ပတိဋ္ဌာတီတိ တုစ္ဆကံ မယာ ဘဏိတံ၊ မုသာ မယာ ဘဏိတံ၊ အဘူတံ မယာ ဘဏိတံ၊ အဇာနန္တေန မယာ ဘဏိတံ။>
    text <သင်္ဃာဒိသေသောတိ။ပေ။ တေနပိ ဝုစ္စတိ သင်္ဃာဒိသေသောတိ။>
    text <၃၈၇>, <အဒိဋ္ဌဿ ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ တဉ္စေ စောဒေတိ ဒိဋ္ဌော မယာ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ၊ နတ္ထိ တယာ သဒ္ဓိံ ဥပေါသထော ဝါ ပဝါရဏာ ဝါ သင်္ဃကမ္မံ ဝါတိ၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <အသုတဿ ဟောတိ ပါရာဇိကံ ဓမ္မံ အဇ္ဈာပန္နောတိ။ တဉ္စေ စောဒေတိ သုတော မယာ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ၊ နတ္ထိ တယာ သဒ္ဓိံ ဥပေါသထော ဝါ ပဝါရဏာ ဝါ သင်္ဃကမ္မံ ဝါတိ၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <အပရိသင်္ကိတဿ ဟောတိ ပါရာဇိကံ ဓမ္မံ အဇ္ဈာပန္နောတိ။ တဉ္စေ စောဒေတိ ပရိသင်္ကိတော မယာ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ၊ နတ္ထိ တယာ သဒ္ဓိံ ဥပေါသထော ဝါ ပဝါရဏာ ဝါ သင်္ဃကမ္မံ ဝါတိ၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <အဒိဋ္ဌဿ ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ တဉ္စေ စောဒေတိ ဒိဋ္ဌော မယာ သုတော စ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <အဒိဋ္ဌဿ ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ တဉ္စေ စောဒေတိ ဒိဋ္ဌော မယာ ပရိသင်္ကိတော စ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <အဒိဋ္ဌဿ ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ တဉ္စေ စောဒေတိ ဒိဋ္ဌော မယာ သုတော စ ပရိသင်္ကိတော စ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <အသုတဿ ဟောတိ ပါရာဇိကံ ဓမ္မံ အဇ္ဈာပန္နောတိ။ တဉ္စေ စောဒေတိ သုတော မယာ ပရိသင်္ကိတော စ။ပေ။ သုတော မယာ ဒိဋ္ဌော စ။ပေ။ သုတော မယာ ပရိသင်္ကိတော စ ဒိဋ္ဌော စ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <အပရိသင်္ကိတဿ ဟောတိ ပါရာဇိကံ ဓမ္မံ အဇ္ဈာပန္နောတိ။ တဉ္စေ စောဒေတိ ပရိသင်္ကိတော မယာ ဒိဋ္ဌော စ။ပေ။ ပရိသင်္ကိတော မယာ သုတော စ။ပေ။ ပရိသင်္ကိတော မယာ ဒိဋ္ဌော စ သုတော စ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <ဒိဋ္ဌဿ ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ တဉ္စေ စောဒေတိ သုတော မယာ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <ဒိဋ္ဌဿ ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ တဉ္စေ စောဒေတိ ပရိသင်္ကိတော မယာ၊ ပါရာဇိကံ ဓမ္မံ အဇ္ဈာပန္နောသိ။ပေ။ သုတော မယာ ပရိသင်္ကိတော စ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <သုတဿ ဟောတိ ပါရာဇိကံ ဓမ္မံ အဇ္ဈာပန္နောတိ။ တဉ္စေ စောဒေတိ ပရိသင်္ကိတော မယာ၊ ပါရာဇိကံ ဓမ္မံ အဇ္ဈာပန္နောသိ။ပေ။ ဒိဋ္ဌော မယာ၊ ပါရာဇိကံ ဓမ္မံ အဇ္ဈာပန္နောသိ။ပေ။ ပရိသင်္ကိတော မယာ ဒိဋ္ဌော စ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <ပရိသင်္ကိတဿ ဟောတိ ပါရာဇိကံ ဓမ္မံ အဇ္ဈာပန္နောတိ။ တဉ္စေ စောဒေတိ ဒိဋ္ဌော မယာ၊ ပါရာဇိကံ ဓမ္မံ အဇ္ဈာပန္နောသိ။ပေ။ သုတော မယာ၊ ပါရာဇိကံ ဓမ္မံ အဇ္ဈာပန္နောသိ။ပေ။ ဒိဋ္ဌော မယာ သုတော စ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <ဒိဋ္ဌဿ ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ ဒိဋ္ဌေ ဝေမတိကော ဒိဋ္ဌံ နော ကပ္ပေတိ ဒိဋ္ဌံ နဿရတိ ဒိဋ္ဌံ ပမုဋ္ဌော ဟောတိ။ပေ။ သုတေ ဝေမတိကော သုတံ နော ကပ္ပေတိ သုတံ နဿရတိ သုတံ ပမုဋ္ဌော ဟောတိ။ပေ။ ပရိသင်္ကိတေ ဝေမတိကော ပရိသင်္ကိတံ နော ကပ္ပေတိ ပရိသင်္ကိတံ နဿရတိ ပရိသင်္ကိတံ ပမုဋ္ဌော ဟောတိ။ တဉ္စေ စောဒေတိ ပရိသင်္ကိတော မယာ ဒိဋ္ဌော စ။ပေ။ ပရိသင်္ကိတော မယာ သုတော စ။ပေ။ ပရိသင်္ကိတော မယာ ဒိဋ္ဌော စ သုတော စ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ၊ နတ္ထိ တယာ သဒ္ဓိံ ဥပေါသထော ဝါ ပဝါရဏာ ဝါ သင်္ဃကမ္မံ ဝါတိ၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <၃၈၈>, <အဒိဋ္ဌဿ ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ တဉ္စေ စောဒာပေတိ ဒိဋ္ဌောသိ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ၊ နတ္ထိ တယာ သဒ္ဓိံ ဥပေါသထော ဝါ ပဝါရဏာ ဝါ သင်္ဃကမ္မံ ဝါတိ၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <အသုတဿ ဟောတိ ပါရာဇိကံ ဓမ္မံ အဇ္ဈာပန္နောတိ။ပေ။ အပရိသင်္ကိတဿ ဟောတိ ပါရာဇိကံ ဓမ္မံ အဇ္ဈာပန္နောတိ။ တဉ္စေ စောဒာပေတိ ပရိသင်္ကိတောသိ၊ ပါရာဇိကံ ဓမ္မံ အဇ္ဈာပန္နောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <အဒိဋ္ဌဿ ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ တဉ္စေ စောဒာပေတိ ဒိဋ္ဌောသိ သုတောသိ။ပေ။ ဒိဋ္ဌောသိ ပရိသင်္ကိတောသိ။ပေ။ ဒိဋ္ဌောသိ သုတောသိ ပရိသင်္ကိတောသိ၊ ပါရာဇိကံ ဓမ္မံ အဇ္ဈာပန္နောသိ။ပေ။ အသုတဿ ဟောတိ ပါရာဇိကံ ဓမ္မံ အဇ္ဈာပန္နောတိ။ပေ။ အပရိသင်္ကိတဿ ဟောတိ ပါရာဇိကံ ဓမ္မံ အဇ္ဈာပန္နောတိ။ တဉ္စေ စောဒာပေတိ ပရိသင်္ကိတောသိ၊ ဒိဋ္ဌောသိ။ပေ။ ပရိသင်္ကိတောသိ၊ သုတောသိ။ပေ။ ပရိသင်္ကိတောသိ၊ ဒိဋ္ဌောသိ၊ သုတောသိ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <ဒိဋ္ဌဿ ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ တဉ္စေ စောဒာပေတိ သုတောသိ။ပေ။ တဉ္စေ စောဒာပေတိ ပရိသင်္ကိတောသိ။ပေ။ တဉ္စေ စောဒာပေတိ သုတောသိ၊ ပရိသင်္ကိတောသိ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <သုတဿ ဟောတိ ပါရာဇိကံ ဓမ္မံ အဇ္ဈာပန္နောတိ။ပေ။ ပရိသင်္ကိတဿ ဟောတိ ပါရာဇိကံ ဓမ္မံ အဇ္ဈာပန္နောတိ။ တဉ္စေ ဒိဋ္ဌောသိ။ပေ။ တဉ္စေ စောဒာပေတိ သုတောသိ။ပေ။ တဉ္စေ စောဒာပေတိ ဒိဋ္ဌောသိ၊ သုတောသိ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <ဒိဋ္ဌဿ ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ ဒိဋ္ဌေ ဝေမတိကော ဒိဋ္ဌံ နော ကပ္ပေတိ ဒိဋ္ဌံ နဿရတိ ဒိဋ္ဌံ ပမုဋ္ဌော ဟောတိ။ပေ။ သုတေ ဝေမတိကော သုတံ နော ကပ္ပေတိ သုတံ နဿရတိ သုတံ ပမုဋ္ဌော ဟောတိ။ပေ။ ပရိသင်္ကိတေ ဝေမတိကော ပရိသင်္ကိတံ နော ကပ္ပေတိ ပရိသင်္ကိတံ နဿရတိ ပရိသင်္ကိတံ ပမုဋ္ဌော ဟောတိ။ တဉ္စေ စောဒာပေတိ ပရိသင်္ကိတောသိ၊ ဒိဋ္ဌောသိ။ပေ။ ပရိသင်္ကိတံ ပမုဋ္ဌော ဟောတိ၊ တဉ္စေ စောဒာပေတိ ပရိသင်္ကိတောသိ သုတောသိ။ပေ။ ပရိသင်္ကိတံ ပမုဋ္ဌော ဟောတိ၊ တဉ္စေ စောဒာပေတိ ပရိသင်္ကိတောသိ၊ ဒိဋ္ဌောသိ၊ သုတောသိ၊ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ၊ နတ္ထိ တယာ သဒ္ဓိံ ဥပေါသထော ဝါ ပဝါရဏာ ဝါ သင်္ဃကမ္မံ ဝါတိ၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <၃၈၉>, <အသုဒ္ဓေ သုဒ္ဓဒိဋ္ဌိ၊ သုဒ္ဓေ အသုဒ္ဓဒိဋ္ဌိ၊ အသုဒ္ဓေ အသုဒ္ဓဒိဋ္ဌိ၊ သုဒ္ဓေ သုဒ္ဓဒိဋ္ဌိ။>
    text <အသုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အဇ္ဈာပန္နော။ တဉ္စေ သုဒ္ဓဒိဋ္ဌိ သမာနော အနောကာသံ ကာရာပေတွာ စာဝနာဓိပ္ပါယော ဝဒေတိ၊ အာပတ္တိ သင်္ဃာဒိသေသေန ဒုက္ကဋဿ။>
    text <အသုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အဇ္ဈာပန္နော။ တဉ္စေ သုဒ္ဓဒိဋ္ဌိ သမာနော ဩကာသံ ကာရာပေတွာ စာဝနာဓိပ္ပါယော ဝဒေတိ၊ အာပတ္တိ သင်္ဃာဒိသေသဿ။>
    text <အသုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အဇ္ဈာပန္နော။ တဉ္စေ သုဒ္ဓဒိဋ္ဌိ သမာနော အနောကာသံ ကာရာပေတွာ အက္ကောသာဓိပ္ပါယော ဝဒေတိ၊ အာပတ္တိ ဩမသဝါဒေန ဒုက္ကဋဿ။>
    text <အသုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အဇ္ဈာပန္နော။ တဉ္စေ သုဒ္ဓဒိဋ္ဌိ သမာနော ဩကာသံ ကာရာပေတွာ အက္ကောသာဓိပ္ပါယော ဝဒေတိ၊ အာပတ္တိ ဩမသဝါဒဿ။>
    text <သုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အနဇ္ဈာပန္နော။ တဉ္စေ အသုဒ္ဓဒိဋ္ဌိ သမာနော အနောကာသံ ကာရာပေတွာ စာဝနာဓိပ္ပါယော ဝဒေတိ၊ အာပတ္တိ ဒုက္ကဋဿ။>
    text <သုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အနဇ္ဈာပန္နော။ တဉ္စေ အသုဒ္ဓဒိဋ္ဌိ သမာနော ဩကာသံ ကာရာပေတွာ စာဝနာဓိပ္ပါယော ဝဒေတိ၊ အနာပတ္တိ။>
    text <သုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အနဇ္ဈာပန္နော။ တဉ္စေ အသုဒ္ဓဒိဋ္ဌိ သမာနော အနောကာသံ ကာရာပေတွာ အက္ကောသာဓိပ္ပါယော ဝဒေတိ၊ အာပတ္တိ ဩမသဝါဒေန ဒုက္ကဋဿ။>
    text <သုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အနဇ္ဈာပန္နော။ တဉ္စေ အသုဒ္ဓဒိဋ္ဌိ သမာနော ဩကာသံ ကာရာပေတွာ အက္ကောသာဓိပ္ပါယော ဝဒေတိ၊ အာပတ္တိ ဩမသဝါဒဿ။>
    text <အသုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အဇ္ဈာပန္နော။ တဉ္စေ အသုဒ္ဓဒိဋ္ဌိ သမာနော အနောကာသံ ကာရာပေတွာ စာဝနာဓိပ္ပါယော ဝဒေတိ၊ အာပတ္တိ ဒုက္ကဋဿ။>
    text <အသုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အဇ္ဈာပန္နော။ တဉ္စေ အသုဒ္ဓဒိဋ္ဌိ သမာနော ဩကာသံ ကာရာပေတွာ စာဝနာဓိပ္ပါယော ဝဒေတိ၊ အနာပတ္တိ။>
    text <အသုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အဇ္ဈာပန္နော။ တဉ္စေ အသုဒ္ဓဒိဋ္ဌိ သမာနော အနောကာသံ ကာရာပေတွာ အက္ကောသာဓိပ္ပါယော ဝဒေတိ၊ အာပတ္တိ ဩမသဝါဒေန ဒုက္ကဋဿ။>
    text <အသုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အဇ္ဈာပန္နော။ တဉ္စေ အသုဒ္ဓဒိဋ္ဌိ သမာနော ဩကာသံ ကာရာပေတွာ အက္ကောသာဓိပ္ပါယော ဝဒေတိ၊ အာပတ္တိ ဩမသဝါဒဿ။>
    text <သုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အနဇ္ဈာပန္နော။ တဉ္စေ သုဒ္ဓဒိဋ္ဌိ သမာနော အနောကာသံ ကာရာပေတွာ စာဝနာဓိပ္ပါယော ဝဒေတိ၊ အာပတ္တိ သင်္ဃာဒိသေသေန ဒုက္ကဋဿ။>
    text <သုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အနဇ္ဈာပန္နော။ တဉ္စေ သုဒ္ဓဒိဋ္ဌိ သမာနော ဩကာသံ ကာရာပေတွာ စာဝနာဓိပ္ပါယော ဝဒေတိ၊ အာပတ္တိ သင်္ဃာဒိသေသဿ။>
    text <သုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အနဇ္ဈာပန္နော။ တဉ္စေ သုဒ္ဓဒိဋ္ဌိ သမာနော အနောကာသံ ကာရာပေတွာ အက္ကောသာဓိပ္ပါယော ဝဒေတိ၊ အာပတ္တိ ဩမသဝါဒေန ဒုက္ကဋဿ။>
    text <သုဒ္ဓေါ ဟောတိ ပုဂ္ဂလော အညတရံ ပါရာဇိကံ ဓမ္မံ အနဇ္ဈာပန္နော တဉ္စေ သုဒ္ဓဒိဋ္ဌိ သမာနော ဩကာသံ ကာရာပေတွာ အက္ကောသာဓိပ္ပါယော ဝဒေတိ၊ အာပတ္တိ ဩမသဝါဒဿ။>
    text <၃၉၀>, <အနာပတ္တိ သုဒ္ဓေ အသုဒ္ဓဒိဋ္ဌိဿ၊ အသုဒ္ဓေ အသုဒ္ဓဒိဋ္ဌိဿ၊ ဥမ္မတ္တကဿ၊ အာဒိကမ္မိကဿာတိ။>
    stand <ဒုဋ္ဌဒောသသိက္ခါပဒံ နိဋ္ဌိတံ အဋ္ဌမံ။>
  text <၉။ ဒုတိယဒုဋ္ဌဒောသသိက္ခါပဒံ>
    text <၃၉၁>, <တေန သမယေန ဗုဒ္ဓေါ ဘဂဝါ ရာဇဂဟေ ဝိဟရတိ ဝေဠုဝနေ ကလန္ဒကနိဝါပေ။ တေန ခေါ ပန သမယေန မေတ္တိယဘူမဇကာ ဘိက္ခူ ဂိဇ္ဈကူဋာ ပဗ္ဗတာ ဩရောဟန္တာ အဒ္ဒသံသု ဆဂလကံ အဇိကာယ ဝိပ္ပဋိပဇ္ဇန္တံ။ ဒိသွာန ဧဝမာဟံသု ဟန္ဒ မယံ၊ အာဝုသော၊ ဣမံ ဆဂလကံ ဒဗ္ဗံ မလ္လပုတ္တံ နာမ ကရောမ။ ဣမံ အဇိကံ မေတ္တိယံ နာမ ဘိက္ခုနိံ ကရောမ။ ဧဝံ မယံ ဝေါဟရိဿာမ။ ပုဗ္ဗေ မယံ၊ အာဝုသော၊ ဒဗ္ဗံ မလ္လပုတ္တံ သုတေန အဝေါစုမှာ။ ဣဒာနိ ပန အမှေဟိ သာမံ ဒိဋ္ဌော မေတ္တိယာယ ဘိက္ခုနိယာ ဝိပ္ပဋိပဇ္ဇန္တောတိ။ တေ တံ ဆဂလကံ ဒဗ္ဗံ မလ္လပုတ္တံ နာမ အကံသု။ တံ အဇိကံ မေတ္တိယံ နာမ ဘိက္ခုနိံ အကံသု။ တေ ဘိက္ခူနံ အာရောစေသုံ ပုဗ္ဗေ မယံ၊ အာဝုသော၊ ဒဗ္ဗံ မလ္လပုတ္တံ သုတေန အဝေါစုမှာ။ ဣဒာနိ ပန အမှေဟိ သာမံ ဒိဋ္ဌော မေတ္တိယာယ ဘိက္ခုနိယာ ဝိပ္ပဋိပဇ္ဇန္တောတိ။ ဘိက္ခူ ဧဝမာဟံသု မာဝုသော၊ ဧဝံ အဝစုတ္ထ။ နာယသ္မာ ဒဗ္ဗော မလ္လပုတ္တော ဧဝံ ကရိဿတီတိ။>
    text <အထ ခေါ တေ ဘိက္ခူ ဘဂဝတော ဧတမတ္ထံ အာရောစေသုံ။ အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ အာယသ္မန္တံ ဒဗ္ဗံ မလ္လပုတ္တံ ပဋိပုစ္ဆိ သရသိ တွံ၊ ဒဗ္ဗ၊ ဧဝရူပံ ကတ္တာ ယထယိမေ ဘိက္ခူ အာဟံသူတိ။ ယထာ မံ၊ ဘန္တေ၊ ဘဂဝါ ဇာနာတီတိ။ ဒုတိယမ္ပိ ခေါ ဘဂဝါ။ပေ။ တတိယမ္ပိ ခေါ ဘဂဝါ အာယသ္မန္တံ ဒဗ္ဗံ မလ္လပုတ္တံ ဧတဒဝေါစ သရသိ တွံ၊ ဒဗ္ဗ၊ ဧဝရူပံ ကတ္တာ ယထယိမေ ဘိက္ခူ အာဟံသူတိ။ ယထာ မံ၊ ဘန္တေ၊ ဘဂဝါ ဇာနာတီတိ။ န ခေါ၊ ဒဗ္ဗ၊ ဒဗ္ဗာ ဧဝံ နိဗ္ဗေဌေန္တိ။ သစေ တယာ ကတံ ကတန္တိ ဝဒေဟိ၊ သစေ တယာ အကတံ အကတန္တိ ဝဒေဟီတိ။ ယတော အဟံ၊ ဘန္တေ၊ ဇာတော နာဘိဇာနာမိ သုပိနန္တေနပိ မေထုနဓမ္မံ ပဋိသေဝိတာ၊ ပဂေဝ ဇာဂရောတိ။ အထ ခေါ ဘဂဝါ ဘိက္ခူ အာမန္တေသိ တေန ဟိ၊ ဘိက္ခုဝေ၊ ဣမေ ဘိက္ခူ အနုယုဉ္ဇထာတိ။ ဣဒံ ဝတွာ ဘဂဝါ ဥဋ္ဌာယာသနာ ဝိဟာရံ ပါဝိသိ။>
    text <အထ ခေါ တေ ဘိက္ခူ မေတ္တိယဘူမဇကေ ဘိက္ခူ အနုယုဉ္ဇိံသု။ တေ ဘိက္ခူဟိ အနုယုဉ္ဇီယမာနာ ဘိက္ခူနံ ဧတမတ္ထံ အာရောစေသုံ ကိံ ပန တုမှေ၊ အာဝုသော၊ အာယသ္မန္တံ ဒဗ္ဗံ မလ္လပုတ္တံ အညဘာဂိယဿ အဓိကရဏဿ ကိဉ္စိဒေသံ လေသမတ္တံ ဥပါဒာယ ပါရာဇိကေန ဓမ္မေန အနုဒ္ဓံသေထာတိ။ ဧဝမာဝုသောတိ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ မေတ္တိယဘူမဇကာ ဘိက္ခူ အာယသ္မန္တံ ဒဗ္ဗံ မလ္လပုတ္တံ အညဘာဂိယဿ အဓိကရဏဿ ကိဉ္စိ ဒေသံ လေသမတ္တံ ဥပါဒာယ ပါရာဇိကေန ဓမ္မေန အနုဒ္ဓံသေဿန္တီတိ။ အထ ခေါ တေ ဘိက္ခူ မေတ္တိယဘူမဇကေ ဘိက္ခူ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ပေ။ သစ္စံ ကိရ တုမှေ၊ ဘိက္ခဝေ၊ ဒဗ္ဗံ မလ္လပုတ္တံ အညဘာဂိယဿ အဓိကရဏဿ ကိဉ္စိ ဒေသံ လေသမတ္တံ ဥပါဒာယ ပါရာဇိကေန ဓမ္မေန အနုဒ္ဓံသေထာတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တုမှေ၊ မောဃပုရိသာ၊ ဒဗ္ဗံ မလ္လပုတ္တံ အညဘာဂိယဿ အဓိကရဏဿ ကိဉ္စိ ဒေသံ လေသမတ္တံ ဥပါဒာယ ပါရာဇိကေန ဓမ္မေန အနုဒ္ဓံသေဿထ။ နေတံ၊ မောဃပုရိသာ၊ အပ္ပသန္နာနံ ဝါ ပသာဒာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၃၉၂>, <ယော ပန ဘိက္ခု ဘိက္ခုံ ဒုဋ္ဌော ဒောသော အပ္ပတီတော အညဘာဂိယဿ အဓိကရဏဿ ကိဉ္စိဒေသံ လေသမတ္တံ ဥပါဒာယ ပါရာဇိကေန ဓမ္မေန အနုဒ္ဓံသေယျ အပ္ပေဝ နာမ နံ ဣမမှာ ဗြဟ္မစရိယာ စာဝေယျန္တိ။ တတော အပရေန သမယေန သမနုဂ္ဂါဟီယမာနော ဝါ အသမနုဂ္ဂါဟီယမာနော ဝါ အညဘာဂိယဉ္စေဝ တံ အဓိကရဏံ ဟောတိ ကောစိဒေသော လေသမတ္တော ဥပါဒိန္နော၊ ဘိက္ခု စ ဒောသံ ပတိဋ္ဌာတိ၊ သင်္ဃာဒိသေသောတိ။>
    text <၃၉၃>, <ယော ပနာတိ ယော ယာဒိသော။ပေ။ ဘိက္ခူတိ။ပေ။ အယံ ဣမသ္မိံ အတ္ထေ အဓိပ္ပေတော ဘိက္ခူတိ။>
    text <ဘိက္ခုန္တိ အညံ ဘိက္ခုံ။>
    text <ဒုဋ္ဌော ဒောသောတိ ကုပိတော အနတ္တမနော အနဘိရဒ္ဓေါ အာဟတစိတ္တော ခိလဇာတော။>
    text <အပ္ပတီတောတိ တေန စ ကောပေန၊ တေန စ ဒောသေန၊ တာယ စ အနတ္တမနတာယ၊ တာယ စ အနဘိရဒ္ဓိယာ အပ္ပတီတော ဟောတိ။>
    text <အညဘာဂိယဿ အဓိကရဏဿာတိ အာပတ္တညဘာဂိယံ ဝါ ဟောတိ အဓိကရဏညဘာဂိယံ ဝါ။ ကထံ အဓိကရဏံ အဓိကရဏဿ အညဘာဂိယံ။ ဝိဝါဒာဓိကရဏံ အနုဝါဒာဓိကရဏဿ အာပတ္တာဓိကရဏဿ ကိစ္စာဓိကရဏဿ အညဘာဂိယံ။ အနုဝါဒာဓိကရဏံ အာပတ္တာဓိကရဏဿ ကိစ္စာဓိကရဏဿ ဝိဝါဒာဓိကရဏဿ အညဘာဂိယံ။ အာပတ္တာဓိကရဏံ ကိစ္စာဓိကရဏဿ ဝိဝါဒာဓိကရဏဿ အနုဝါဒာဓိကရဏဿ အညဘာဂိယံ။ ကိစ္စာဓိကရဏံ ဝိဝါဒာဓိကရဏဿ အနုဝါဒာဓိကရဏဿ အာပတ္တာဓိကရဏဿ အညဘာဂိယံ။ ဧဝံ အဓိကရဏံ အဓိကရဏဿ အညဘာဂိယံ။>
    text <ကထံ အဓိကရဏံ အဓိကရဏဿ တဗ္ဘာဂိယံ။ ဝိဝါဒာဓိကရဏံ ဝိဝါဒာဓိကရဏဿ တဗ္ဘာဂိယံ။ အနုဝါဒာဓိကရဏံ အနုဝါဒာဓိကရဏဿ တဗ္ဘာဂိယံ။ အာပတ္တာဓိကရဏံ အာပတ္တာဓိကရဏဿ သိယာ တဗ္ဘာဂိယံ သိယာ အညဘာဂိယံ။>
    text <ကထံ အာပတ္တာဓိကရဏံ အာပတ္တာဓိကရဏဿ အညဘာဂိယံ။ မေထုနဓမ္မပါရာဇိကာပတ္တိ အဒိန္နာဒာနပါရာဇိကာပတ္တိယာ မနုဿဝိဂ္ဂဟပါရာဇိကာပတ္တိယာ ဥတ္တရိမနုဿဓမ္မပါရာဇိကာပတ္တိယာ အညဘာဂိယာ။ အဒိန္နာဒာနပါရာဇိကာပတ္တိ မနုဿဝိဂ္ဂဟပါရာဇိကာပတ္တိယာ ဥတ္တရိမနုဿဓမ္မပါရာဇိကာပတ္တိယာ မေထုနဓမ္မပါရာဇိကာပတ္တိယာ အညဘာဂိယာ။ မနုဿဝိဂ္ဂဟပါရာဇိကာပတ္တိ ဥတ္တရိမနုဿဓမ္မပါရာဇိကာပတ္တိယာ မေထုနဓမ္မပါရာဇိကာပတ္တိယာ အဒိန္နာဒာနပါရာဇိကာပတ္တိယာ အညဘာဂိယာ။ ဥတ္တရိမနုဿဓမ္မပါရာဇိကာပတ္တိ မေထုနဓမ္မပါရာဇိကာပတ္တိယာ အဒိန္နာဒာနပါရာဇိကာပတ္တိယာ မနုဿဝိဂ္ဂဟပါရာဇိကာပတ္တိယာ အညဘာဂိယာ။ ဧဝံ အာပတ္တာဓိကရဏံ အာပတ္တာဓိကရဏဿ အညဘာဂိယံ။>
    text <ကထံ အာပတ္တာဓိကရဏံ အာပတ္တာဓိကရဏဿ တဗ္ဘာဂိယံ။ မေထုနဓမ္မပါရာဇိကာပတ္တိ မေထုနဓမ္မပါရာဇိကာပတ္တိယာ တဗ္ဘာဂိယာ။ အဒိန္နာဒာနပါရာဇိကာပတ္တိ အဒိန္နာဒာနပါရာဇိကာပတ္တိယာ တဗ္ဘာဂိယာ။ မနုဿဝိဂ္ဂဟပါရာဇိကာပတ္တိ မနုဿဝိဂ္ဂဟပါရာဇိကာပတ္တိယာ တဗ္ဘာဂိယာ။ ဥတ္တရိမနုဿဓမ္မပါရာဇိကာပတ္တိ ဥတ္တရိမနုဿဓမ္မပါရာဇိကာပတ္တိယာ တဗ္ဘာဂိယာ။ ဧဝံ အာပတ္တာဓိကရဏံ အာပတ္တာဓိကရဏဿ တဗ္ဘာဂိယံ။>
    text <ကိစ္စာဓိကရဏံ ကိစ္စာဓိကရဏဿ တဗ္ဘာဂိယံ။ ဧဝံ အဓိကရဏံ အဓိကရဏဿ တဗ္ဘာဂိယံ။>
    text <၃၉၄>, <ကိဉ္စိ ဒေသံ လေသမတ္တံ ဥပါဒာယာတိ လေသော နာမ ဒသ လေသာ ဇာတိလေသော၊ နာမလေသော၊ ဂေါတ္တလေသော၊ လိင်္ဂလေသော၊ အာပတ္တိလေသော၊ ပတ္တလေသော၊ စီဝရလေသော၊ ဥပဇ္ဈာယလေသော၊ အာစရိယလေသော၊ သေနာသနလေသော။>
    text <၃၉၅>, <ဇာတိလေသော နာမ ခတ္တိယော ဒိဋ္ဌော ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ အညံ ခတ္တိယံ ပဿိတွာ စောဒေတိ ခတ္တိယော မယာ ဒိဋ္ဌော။ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ၊ နတ္ထိ တယာ သဒ္ဓိံ ဥပေါသထော ဝါ ပဝါရဏာ ဝါ သင်္ဃကမ္မံ ဝါတိ၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <ဗြာဟ္မဏော ဒိဋ္ဌော ဟောတိ။ပေ။ ဝေဿော ဒိဋ္ဌော ဟောတိ။ပေ။ သုဒ္ဒော ဒိဋ္ဌော ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ အညံ သုဒ္ဒံ ပဿိတွာ စောဒေတိ သုဒ္ဒော မယာ ဒိဋ္ဌော။ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <၃၉၆>, <နာမလေသော နာမ ဗုဒ္ဓရက္ခိတော ဒိဋ္ဌော ဟောတိ။ပေ။ ဓမ္မရက္ခိတော ဒိဋ္ဌော ဟောတိ။ပေ။ သင်္ဃရက္ခိတော ဒိဋ္ဌော ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ အညံ သင်္ဃရက္ခိတံ ပဿိတွာ စောဒေတိ သင်္ဃရက္ခိတော မယာ ဒိဋ္ဌော။ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <၃၉၇>, <ဂေါတ္တလေသော နာမ ဂေါတမော ဒိဋ္ဌော ဟောတိ။ပေ။ မောဂ္ဂလ္လာနော ဒိဋ္ဌော ဟောတိ။ပေ။ ကစ္စာယနော ဒိဋ္ဌော ဟောတိ။ပေ။ ဝါသိဋ္ဌော ဒိဋ္ဌော ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ အညံ ဝါသိဋ္ဌံ ပဿိတွာ စောဒေတိ ဝါသိဋ္ဌော မယာ ဒိဋ္ဌော။ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <၃၉၈>, <လိင်္ဂလေသော နာမ ဒီဃော ဒိဋ္ဌော ဟောတိ။ပေ။ ရဿော ဒိဋ္ဌော ဟောတိ။ပေ။ ကဏှော ဒိဋ္ဌော ဟောတိ။ပေ။ ဩဒာတော ဒိဋ္ဌော ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ အညံ ဩဒာတံ ပဿိတွာ စောဒေတိ ဩဒာတော မယာ ဒိဋ္ဌော။ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <၃၉၉>, <အာပတ္တိလေသော နာမ လဟုကံ အာပတ္တိံ အာပဇ္ဇန္တော ဒိဋ္ဌော ဟောတိ။ တဉ္စေ ပါရာဇိကေန စောဒေတိ အဿမဏောသိ၊ အသကျပုတ္တိယောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <၄၀၀>, <ပတ္တလေသော နာမ လောဟပတ္တဓရော ဒိဋ္ဌော ဟောတိ။ပေ။ သာဋကပတ္တဓရော ဒိဋ္ဌော ဟောတိ။ပေ။ သုမ္ဘကပတ္တဓရော ဒိဋ္ဌော ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ အညံ သုမ္ဘကပတ္တဓရံ ပဿိတွာ စောဒေတိ သုမ္ဘကပတ္တဓရော မယာ ဒိဋ္ဌော။ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <၄၀၁>, <စီဝရလေသော နာမ ပံသုကူလိကော ဒိဋ္ဌော ဟောတိ။ပေ။ ဂဟပတိစီဝရဓရော ဒိဋ္ဌော ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ အညံ ဂဟပတိစီဝရဓရံ ပဿိတွာ စောဒေတိ ဂဟပတိစီဝရဓရော မယာ ဒိဋ္ဌော။ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <၄၀၂>, <ဥပဇ္ဈာယလေသော နာမ ဣတ္ထန္နာမဿ သဒ္ဓိဝိဟာရိကော ဒိဋ္ဌော ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ အညံ ဣတ္ထန္နာမဿ သဒ္ဓိဝိဟာရိကံ ပဿိတွာ စောဒေတိ ဣတ္ထန္နာမဿ သဒ္ဓိဝိဟာရိကော မယာ ဒိဋ္ဌော။ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <၄၀၃>, <အာစရိယလေသော နာမ ဣတ္ထန္နာမဿ အန္တေဝါသိကော ဒိဋ္ဌော ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ အညံ ဣတ္ထန္နာမဿ အန္တေဝါသိကံ ပဿိတွာ စောဒေတိ ဣတ္ထန္နာမဿ အန္တေဝါသိကော မယာ ဒိဋ္ဌော။ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ။ပေ။ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <၄၀၄>, <သေနာသနလေသော နာမ ဣတ္ထန္နာမသေနာသနဝါသိကော ဒိဋ္ဌော ဟောတိ ပါရာဇိကံ ဓမ္မံ အဇ္ဈာပဇ္ဇန္တော။ အညံ ဣတ္ထန္နာမသေနာသနဝါသိကံ ပဿိတွာ စောဒေတိ ဣတ္ထန္နာမသေနာသနဝါသိကော မယာ ဒိဋ္ဌော။ ပါရာဇိကံ ဓမ္မံ အဇ္ဈာပန္နောသိ၊ အဿမဏောသိ၊ အသကျပုတ္တိယောသိ၊ နတ္ထိ တယာ သဒ္ဓိံ ဥပေါသထော ဝါ ပဝါရဏာ ဝါ သင်္ဃကမ္မံ ဝါတိ၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <၄၀၅>, <ပါရာဇိကေန ဓမ္မေနာတိ စတုန္နံ အညတရေန။>
    text <အနုဒ္ဓံသေယျာတိ စောဒေတိ ဝါ စောဒာပေတိ ဝါ။>
    text <အပ္ပေဝ နာမ နံ ဣမမှာ ဗြဟ္မစရိယာစာဝေယျန္တိ ဘိက္ခုဘာဝါ စာဝေယျံ၊ သမဏဓမ္မာ စာဝေယျံ၊ သီလက္ခန္ဓာ စာဝေယျံ၊ တပေါဂုဏာ စာဝေယျံ။>
    text <တတော အပရေန သမယေနာတိ ယသ္မိံ ခဏေ အနုဒ္ဓံသိတော ဟောတိ၊ တံ ခဏံ တံ လယံ တံ မုဟုတ္တံ ဝီတိဝတ္တေ။>
    text <သမနုဂ္ဂါဟီယမာနောတိ ယေန ဝတ္ထုနာ အနုဒ္ဓံသိတော ဟောတိ တသ္မိံ ဝတ္ထုသ္မိံ သမနုဂ္ဂါဟီယမာနော။>
    text <အသမနုဂ္ဂါဟီယမာနောတိ န ကေနစိ ဝုစ္စမာနော။>
    text <အဓိကရဏံ နာမ စတ္တာရိ အဓိကရဏာနိ ဝိဝါဒာဓိကရဏံ၊ အနုဝါဒာဓိကရဏံ၊ အာပတ္တာဓိကရဏံ၊ ကိစ္စာဓိကရဏံ။>
    text <ကောစိ ဒေသော လေသမတ္တော ဥပါဒိန္နောတိ တေသံ ဒသန္နံ လေသာနံ အညတရော လေသော ဥပါဒိန္နော ဟောတိ။>
    text <ဘိက္ခု စ ဒောသံ ပတိဋ္ဌာတီတိ တုစ္ဆကံ မယာ ဘဏိတံ၊ မုသာ မယာ ဘဏိတံ၊ အဘူတံ မယာ ဘဏိတံ၊ အဇာနန္တေန မယာ ဘဏိတံ။>
    text <သင်္ဃာဒိသေသောတိ။ပေ။ တေနပိ ဝုစ္စတိ သင်္ဃာဒိသေသောတိ။>
    text <၄၀၆>, <ဘိက္ခု သင်္ဃာဒိသေသံ အဇ္ဈာပဇ္ဇန္တော ဒိဋ္ဌော ဟောတိ၊ သင်္ဃာဒိသေသေ သင်္ဃာဒိသေသဒိဋ္ဌိ ဟောတိ။ တဉ္စေ ပါရာဇိကေန စောဒေတိ အဿမဏောသိ၊ အသကျပုတ္တိယောသိ၊ နတ္ထိ တယာ သဒ္ဓိံ ဥပေါသထော ဝါ ပဝါရဏာ ဝါ သင်္ဃကမ္မံ ဝါတိ၊ ဧဝမ္ပိ အာပတ္တညဘာဂိယံ ဟောတိ လေသော စ ဥပါဒိန္နော၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <ဘိက္ခု သင်္ဃာဒိသေသံ အဇ္ဈာပဇ္ဇန္တော ဒိဋ္ဌော ဟောတိ၊ သင်္ဃာဒိသေသေ ထုလ္လစ္စယဒိဋ္ဌိ ဟောတိ။ပေ။ ပါစိတ္တိယဒိဋ္ဌိ ဟောတိ။ ပါဋိဒေသနီယဒိဋ္ဌိ ဟောတိ။ ဒုက္ကဋဒိဋ္ဌိ ဟောတိ။ ဒုဗ္ဘာသိတဒိဋ္ဌိ ဟောတိ။ တဉ္စေ ပါရာဇိကေန စောဒေတိ အဿမဏောသိ။ပေ။ ဧဝမ္ပိ အာပတ္တညဘာဂိယံ ဟောတိ လေသော စ ဥပါဒိန္နော၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <ဘိက္ခု ထုလ္လစ္စယံ အဇ္ဈာပဇ္ဇန္တော ဒိဋ္ဌော ဟောတိ ထုလ္လစ္စယေ ထုလ္လစ္စယဒိဋ္ဌိ ဟောတိ။ပေ။ ထုလ္လစ္စယေ ပါစိတ္တိယဒိဋ္ဌိ ဟောတိ။ ပါဋိဒေသနီယဒိဋ္ဌိ ဟောတိ။ ဒုက္ကဋဒိဋ္ဌိ ဟောတိ။ ဒုဗ္ဘာသိတဒိဋ္ဌိ ဟောတိ။ သင်္ဃာဒိသေသဒိဋ္ဌိ ဟောတိ။ တဉ္စေ ပါရာဇိကေန စောဒေတိ အဿမဏောသိ။ပေ။ ဧဝမ္ပိ အာပတ္တညဘာဂိယံ ဟောတိ လေသော စ ဥပါဒိန္နော၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <ဘိက္ခု ပါစိတ္တိယံ။ပေ။ ပါဋိဒေသနီယံ။ ဒုက္ကဋံ။ ဒုဗ္ဘာသိတံ အဇ္ဈာပဇ္ဇန္တော ဒိဋ္ဌော ဟောတိ၊ ဒုဗ္ဘာသိတေ ဒုဗ္ဘာသိတဒိဋ္ဌိ ဟောတိ။ပေ။ ဒုဗ္ဘာသိတေ သင်္ဃာဒိသေသဒိဋ္ဌိ ဟောတိ။ ထုလ္လစ္စယဒိဋ္ဌိ ဟောတိ။ ပါစိတ္တိယဒိဋ္ဌိ ဟောတိ။ ပါဋိဒေသနီယဒိဋ္ဌိ ဟောတိ။ ဒုက္ကဋဒိဋ္ဌိ ဟောတိ။ တဉ္စေ ပါရာဇိကေန စောဒေတိ အဿမဏောသိ၊ အသကျပုတ္တိယောသိ၊ နတ္ထိ တယာ သဒ္ဓိံ ဥပေါသထော ဝါ ပဝါရဏာ ဝါ သင်္ဃကမ္မံ ဝါတိ၊ ဧဝမ္ပိ အာပတ္တညဘာဂိယံ ဟောတိ လေသော စ ဥပါဒိန္နော၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <ဧကေကံ မူလံ ကာတုန စက္ကံ ဗန္ဓိတဗ္ဗံ။>
    text <၄၀၇>, <ဘိက္ခု သင်္ဃာဒိသေသံ အဇ္ဈာပဇ္ဇန္တော ဒိဋ္ဌော ဟောတိ သင်္ဃာဒိသေသေ သင်္ဃာဒိသေသဒိဋ္ဌိ ဟောတိ။ တဉ္စေ ပါရာဇိကေန စောဒာပေတိ အဿမဏောသိ။ပေ။ ဧဝမ္ပိ အာပတ္တညဘာဂိယံ ဟောတိ လေသော စ ဥပါဒိန္နော၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <ဘိက္ခု သင်္ဃာဒိသေသံ အဇ္ဈာပဇ္ဇန္တော ဒိဋ္ဌော ဟောတိ၊ သင်္ဃာဒိသေသေ ထုလ္လစ္စယဒိဋ္ဌိ ဟောတိ။ပေ။ ပါစိတ္တိယဒိဋ္ဌိ ဟောတိ။ ပါဋိဒေသနီယဒိဋ္ဌိ ဟောတိ။ ဒုက္ကဋဒိဋ္ဌိ ဟောတိ။ ဒုဗ္ဘာသိတဒိဋ္ဌိ ဟောတိ။ တဉ္စေ ပါရာဇိကေန စောဒာပေတိ အဿမဏောသိ။ပေ။ ဧဝမ္ပိ အာပတ္တညဘာဂိယံ ဟောတိ လေသော စ ဥပါဒိန္နော၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <ဘိက္ခု ထုလ္လစ္စယံ အဇ္ဈာပဇ္ဇန္တော ဒိဋ္ဌော ဟောတိ ထုလ္လစ္စယေ ထုလ္လစ္စယဒိဋ္ဌိ ဟောတိ။ပေ။ ထုလ္လစ္စယေ ပါစိတ္တိယဒိဋ္ဌိ ဟောတိ။ ပါဋိဒေသနီယဒိဋ္ဌိ ဟောတိ။ ဒုက္ကဋဒိဋ္ဌိ ဟောတိ။ ဒုဗ္ဘာသိတဒိဋ္ဌိ ဟောတိ။ သင်္ဃာဒိသေသဒိဋ္ဌိ ဟောတိ။ တဉ္စေ ပါရာဇိကေန စောဒာပေတိ အဿမဏောသိ။ပေ။ ဧဝမ္ပိ အာပတ္တညဘာဂိယံ ဟောတိ လေသော စ ဥပါဒိန္နော၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <ဘိက္ခု ပါစိတ္တိယံ။ပေ။ ပါဋိဒေသနီယံ။ ဒုက္ကဋံ။ ဒုဗ္ဘာသိတံ အဇ္ဈာပဇ္ဇန္တော ဒိဋ္ဌော ဟောတိ ဒုဗ္ဘာသိတေ ဒုဗ္ဘာသိတဒိဋ္ဌိ ဟောတိ။ပေ။ ဒုဗ္ဘာသိတေ သင်္ဃာဒိသေသဒိဋ္ဌိ ဟောတိ။ ထုလ္လစ္စယဒိဋ္ဌိ ဟောတိ။ ပါစိတ္တိယဒိဋ္ဌိ ဟောတိ။ ပါဋိဒေသနီယဒိဋ္ဌိ ဟောတိ။ ဒုက္ကဋဒိဋ္ဌိ ဟောတိ။ တဉ္စေ ပါရာဇိကေန စောဒာပေတိ အဿမဏောသိ၊ အသကျပုတ္တိယောသိ၊ နတ္ထိ တယာ သဒ္ဓိံ ဥပေါသထော ဝါ ပဝါရဏာ ဝါ သင်္ဃကမ္မံ ဝါတိ၊ ဧဝမ္ပိ အာပတ္တညဘာဂိယံ ဟောတိ လေသော စ ဥပါဒိန္နော၊ အာပတ္တိ ဝါစာယ၊ ဝါစာယ သင်္ဃာဒိသေသဿ။>
    text <၄၀၈>, <အနာပတ္တိ တထာသညီ စောဒေတိ ဝါ စောဒာပေတိ ဝါ၊ ဥမ္မတ္တကဿ၊ အာဒိကမ္မိကဿာတိ။>
    stand <ဒုတိယဒုဋ္ဌဒောသသိက္ခါပဒံ နိဋ္ဌိတံ နဝမံ။>
  text <၁၀။ သင်္ဃဘေဒသိက္ခါပဒံ>
    text <၄၀၉>, <တေန သမယေန ဗုဒ္ဓေါ ဘဂဝါ ရာဇဂဟေ ဝိဟရတိ ဝေဠုဝနေ ကလန္ဒကနိဝါပေ။ အထ ခေါ ဒေဝဒတ္တော ယေန ကောကာလိကော ကဋမောဒကတိဿကော ခဏ္ဍဒေဝိယာ ပုတ္တော သမုဒ္ဒဒတ္တော တေနုပသင်္ကမိ၊ ဥပသင်္ကမိတွာ ကောကာလိကံ ကဋမောဒကတိဿကံ ခဏ္ဍဒေဝိယာ ပုတ္တံ သမုဒ္ဒဒတ္တံ ဧတဒဝေါစ ဧထ မယံ၊ အာဝုသော၊ သမဏဿ ဂေါတမဿ သင်္ဃဘေဒံ ကရိဿာမ စက္ကဘေဒန္တိ။ ဧဝံ ဝုတ္တေ ကောကာလိကော ဒေဝဒတ္တံ ဧတဒဝေါစ သမဏော ခေါ၊ အာဝုသော၊ ဂေါတမော မဟိဒ္ဓိကော မဟာနုဘာဝေါ။ ကထံ မယံ သမဏဿ ဂေါတမဿ သင်္ဃဘေဒံ ကရိဿာမ စက္ကဘေဒန္တိ။ ဧထ မယံ၊ အာဝုသော၊ သမဏံ ဂေါတမံ ဥပသင်္ကမိတွာ ပဉ္စ ဝတ္ထူနိ ယာစိဿာမ ဘဂဝါ၊ ဘန္တေ၊ အနေကပရိယာယေန အပ္ပိစ္ဆဿ သန္တုဋ္ဌဿ သလ္လေခဿ ဓုတဿ ပါသာဒိကဿ အပစယဿ ဝီရိယာရမ္ဘဿ ဝဏ္ဏဝါဒီ။ ဣမာနိ၊ ဘန္တေ၊ ပဉ္စ ဝတ္ထူနိ အနေကပရိယာယေန အပ္ပိစ္ဆတာယ သန္တုဋ္ဌိယာ သလ္လေခါယ ဓုတတာယ ပါသာဒိကတာယ အပစယာယ ဝီရိယာရမ္ဘာယ သံဝတ္တန္တိ။ သာဓု၊ ဘန္တေ၊ ဘိက္ခူ ယာဝဇီဝံ အာရညိကာ အဿု၊ ယော ဂါမန္တံ ဩသရေယျ၊ ဝဇ္ဇံ နံ ဖုသေယျ။ ယာဝဇီဝံ ပိဏ္ဍပါတိကာ အဿု၊ ယော နိမန္တနံ သာဒိယေယျ၊ ဝဇ္ဇံ နံ ဖုသေယျ။ ယာဝဇီဝံ ပံသုကူလိကာ အဿု၊ ယော ဂဟပတိစီဝရံ သာဒိယေယျ၊ ဝဇ္ဇံ နံ ဖုသေယျ။ ယာဝဇီဝံ ရုက္ခမူလိကာ အဿု၊ ယော ဆန္နံ ဥပဂစ္ဆေယျ၊ ဝဇ္ဇံ နံ ဖုသေယျ။ ယာဝဇီဝံ မစ္ဆမံသံ န ခါဒေယျုံ၊ ယော မစ္ဆမံသံ ခါဒေယျ၊ ဝဇ္ဇံ နံ ဖုသေယျာတိ။ ဣမာနိ သမဏော ဂေါတမော နာနုဇာနိဿတိ။ တေ မယံ ဣမေဟိ ပဉ္စဟိ ဝတ္ထူဟိ ဇနံ သညာပေဿာမာတိ။ သက္ကာ ခေါ၊ အာဝုသော၊ ဣမေဟိ ပဉ္စဟိ ဝတ္ထူဟိ သမဏဿ ဂေါတမဿ သင်္ဃဘေဒော ကာတုံ စက္ကဘေဒော။ လူခပသန္နာ ဟိ၊ အာဝုသော၊ မနုဿာတိ။>
    text <အထ ခေါ ဒေဝဒတ္တော သပရိသော ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ ဒေဝဒတ္တော ဘဂဝန္တံ ဧတဒဝေါစ ဘဂဝါ၊ ဘန္တေ၊ အနေကပရိယာယေန အပ္ပိစ္ဆဿ။ပေ။ ဝီရိယာရမ္ဘဿ ဝဏ္ဏဝါဒီ။ ဣမာနိ၊ ဘန္တေ၊ ပဉ္စ ဝတ္ထူနိ အနေကပရိယာယေန အပ္ပိစ္ဆတာယ။ပေ။ ဝီရိယာရမ္ဘာယ သံဝတ္တန္တိ။ သာဓု၊ ဘန္တေ၊ ဘိက္ခူ ယာဝဇီဝံ အာရညိကာ အဿု၊ ယော ဂါမန္တံ ဩသရေယျ ဝဇ္ဇံ နံ ဖုသေယျ။ပေ။ ယာဝဇီဝံ မစ္ဆမံသံ န ခါဒေယျုံ၊ ယော မစ္ဆမံသံ ခါဒေယျ ဝဇ္ဇံ နံ ဖုသေယျာတိ။ အလံ၊ ဒေဝဒတ္တ၊ ယော ဣစ္ဆတိ အာရညိကော ဟောတု၊ ယော ဣစ္ဆတိ ဂါမန္တေ ဝိဟရတု၊ ယော ဣစ္ဆတိ ပိဏ္ဍပါတိကော ဟောတု၊ ယော ဣစ္ဆတိ နိမန္တနံ သာဒိယတု၊ ယော ဣစ္ဆတိ ပံသုကူလိကော ဟောတု၊ ယော ဣစ္ဆတိ ဂဟပတိစီဝရံ သာဒိယတု။ အဋ္ဌမာသေ ခေါ မယာ၊ ဒေဝဒတ္တ၊ ရုက္ခမူလသေနာသနံ အနုညာတံ၊ တိကောဋိပရိသုဒ္ဓံ မစ္ဆမံသံ အဒိဋ္ဌံ အသုတံ အပရိသင်္ကိတန္တိ။ အထ ခေါ ဒေဝဒတ္တော န ဘဂဝါ ဣမာနိ ပဉ္စ ဝတ္ထူနိ အနုဇာနာတီတိ ဟဋ္ဌော ဥဒဂ္ဂေါ သပရိသော ဥဋ္ဌာယာသနာ ဘဂဝန္တံ အဘိဝါဒေတွာ ပဒက္ခိဏံ ကတွာ ပက္ကာမိ။>
    text <၄၁၀>, <အထ ခေါ ဒေဝဒတ္တော သပရိသော ရာဇဂဟံ ပဝိသိတွာ ပဉ္စဟိ ဝတ္ထူဟိ ဇနံ သညာပေသိ မယံ၊ အာဝုသော၊ သမဏံ ဂေါတမံ ဥပသင်္ကမိတွာ ပဉ္စ ဝတ္ထူနိ ယာစိမှာ ဘဂဝါ၊ ဘန္တေ၊ အနေကပရိယာယေန အပ္ပိစ္ဆဿ သန္တုဋ္ဌဿ သလ္လေခဿ ဓုတဿ ပါသာဒိကဿ အပစယဿ ဝီရိယာရမ္ဘဿ ဝဏ္ဏဝါဒီ။ ဣမာနိ၊ ဘန္တေ၊ ပဉ္စ ဝတ္ထူနိ အနေကပရိယာယေန အပ္ပိစ္ဆတာယ သန္တုဋ္ဌိယာ သလ္လေခါယ ဓုတတာယ ပါသာဒိကတာယ အပစယာယ ဝီရိယာရမ္ဘာယ သံဝတ္တန္တိ။ သာဓု၊ ဘန္တေ၊ ဘိက္ခူ ယာဝဇီဝံ အာရညိကာ အဿု၊ ယော ဂါမန္တံ ဩသရေယျ၊ ဝဇ္ဇံ နံ ဖုသေယျ။ ယာဝဇီဝံ ပိဏ္ဍပါတိကာ အဿု၊ ယော နိမန္တနံ သာဒိယေယျ၊ ဝဇ္ဇံ နံ ဖုသေယျ။ ယာဝဇီဝံ ပံသုကူလိကာ အဿု၊ ယော ဂဟပတိစီဝရံ သာဒိယေယျ၊ ဝဇ္ဇံ နံ ဖုသေယျ။ ယာဝဇီဝံ ရုက္ခမူလိကာ အဿု၊ ယော ဆန္နံ ဥပဂစ္ဆေယျ၊ ဝဇ္ဇံ နံ ဖုသေယျ။ ယာဝဇီဝံ မစ္ဆမံသံ န ခါဒေယျုံ၊ ယော မစ္ဆမံသံ ခါဒေယျ၊ ဝဇ္ဇံ နံ ဖုသေယျာတိ။ ဣမာနိ သမဏော ဂေါတမော နာနုဇာနာတိ။ တေ မယံ ဣမေဟိ ပဉ္စဟိ ဝတ္ထူဟိ သမာဒာယ ဝတ္တာမာတိ။ တတ္ထ ယေ တေ မနုဿာ အဿဒ္ဓါ အပ္ပသန္နာ ဒုဗ္ဗုဒ္ဓိနော တေ ဧဝမာဟံသု ဣမေ ခေါ သမဏာ သကျပုတ္တိယာ ဓုတာ သလ္လေခဝုတ္တိနော၊ သမဏော ပန ဂေါတမော ဗာဟုလ္လိကော ဗာဟုလ္လာယ စေတေတီတိ။ ယေ ပန တေ မနုဿာ သဒ္ဓါ ပသန္နာ ပဏ္ဍိတာ ဗျတ္တာ ဗုဒ္ဓိမန္တော တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ ဒေဝဒတ္တော ဘဂဝတော သင်္ဃဘေဒာယ ပရက္ကမိဿတိ စက္ကဘေဒာယာတိ။ အဿောသုံ ခေါ ဘိက္ခူ တေသံ မနုဿာနံ ဥဇ္ဈာယန္တာနံ ခိယျန္တာနံ ဝိပါစေန္တာနံ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ ဒေဝဒတ္တော သင်္ဃဘေဒာယ ပရက္ကမိဿတိ စက္ကဘေဒာယာတိ။ အထ ခေါ တေ ဘိက္ခူ ဒေဝဒတ္တံ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ပေ။ သစ္စံ ကိရ တွံ၊ ဒေဝဒတ္တ၊ သင်္ဃဘေဒာယ ပရက္ကမသိ စက္ကဘေဒာယာတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တွံ၊ မောဃပုရိသ၊ သင်္ဃဘေဒာယ ပရက္ကမိဿသိ စက္ကဘေဒာယ။ နေတံ၊ မောဃပုရိသ၊ အပ္ပသန္နာနံ ဝါ ပသာဒာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၄၁၁>, <ယော ပန ဘိက္ခု သမဂ္ဂဿ သင်္ဃဿ ဘေဒာယ ပရက္ကမေယျ၊ ဘေဒနသံဝတ္တနိကံ ဝါ အဓိကရဏံ သမာဒာယ ပဂ္ဂယှ တိဋ္ဌေယျ၊ သော ဘိက္ခု ဘိက္ခူဟိ ဧဝမဿ ဝစနီယော မာယသ္မာ သမဂ္ဂဿ သင်္ဃဿ ဘေဒာယ ပရက္ကမိ၊ ဘေဒနသံဝတ္တနိကံ ဝါ အဓိကရဏံ သမာဒာယ ပဂ္ဂယှ အဋ္ဌာသိ။ သမေတာယသ္မာ သင်္ဃေန။ သမဂ္ဂေါ ဟိ သင်္ဃော သမ္မောဒမာနော အဝိဝဒမာနော ဧကုဒ္ဒေသော ဖာသု ဝိဟရတီတိ။ ဧဝဉ္စ သော ဘိက္ခု ဘိက္ခူဟိ ဝုစ္စမာနော တထေဝ ပဂ္ဂဏှေယျ၊ သော ဘိက္ခု ဘိက္ခူဟိ ယာဝတတိယံ သမနုဘာသိတဗ္ဗော တဿ ပဋိနိဿဂ္ဂါယ။ ယာဝတတိယဉ္စေ သမနုဘာသိယမာနော တံ ပဋိနိဿဇ္ဇေယျ၊ ဣစ္စေတံ ကုသလံ၊ နော စေ ပဋိနိဿဇ္ဇေယျ၊ သင်္ဃာဒိသေသောတိ။>
    text <၄၁၂>, <ယော ပနာတိ ယော ယာဒိသော။ပေ။ ဘိက္ခူတိ။ပေ။ အယံ ဣမသ္မိံ အတ္ထေ အဓိပ္ပေတော ဘိက္ခူတိ။>
    text <သမဂ္ဂေါ နာမ သင်္ဃော သမာနသံဝါသကော သမာနသီမာယံ ဌိတော။>
    text <ဘေဒာယ ပရက္ကမေယျာတိ ကထံ ဣမေ နာနာ အဿု၊ ဝိနာ အဿု၊ ဝဂ္ဂါ အဿူတိ ပက္ခံ ပရိယေသတိ၊ ဂဏံ ဗန္ဓတိ။>
    text <ဘေဒနသံဝတ္တနိကံ ဝါ အဓိကရဏန္တိ အဋ္ဌာရသဘေဒကရဝတ္ထူနိ။>
    text <သမာဒာယာတိ အာဒာယ။>
    text <ပဂ္ဂယှာတိ ဒီပေယျ။>
    text <တိဋ္ဌေယျာတိ န ပဋိနိဿဇ္ဇေယျ။>
    text <သော ဘိက္ခူတိ ယော သော သင်္ဃဘေဒကော ဘိက္ခု။>
    text <ဘိက္ခူဟီတိ အညေဟိ ဘိက္ခူဟိ။>
    text <ယေ ပဿန္တိ၊ ယေ သုဏန္တိ၊ တေဟိ ဝတ္တဗ္ဗော မာယသ္မာ သမဂ္ဂဿ သင်္ဃဿ ဘေဒာယ ပရက္ကမိ၊ ဘေဒနသံဝတ္တနိကံ ဝါ အဓိကရဏံ သမာဒာယ ပဂ္ဂယှ အဋ္ဌာသိ။ သမေတာယသ္မာ သင်္ဃေန။ သမဂ္ဂေါ ဟိ သင်္ဃော သမ္မောဒမာနော အဝိဝဒမာနော ဧကုဒ္ဒေသော ဖာသု ဝိဟရတီတိ။ ဒုတိယမ္ပိ ဝတ္တဗ္ဗော။ တတိယမ္ပိ ဝတ္တဗ္ဗော။ သစေ ပဋိနိဿဇ္ဇတိ၊ ဣစ္စေတံ ကုသလံ၊ နော စေ ပဋိနိဿဇ္ဇတိ၊ အာပတ္တိ ဒုက္ကဋဿ။ သုတွာ န ဝဒန္တိ၊ အာပတ္တိ ဒုက္ကဋဿ။ သော ဘိက္ခု သင်္ဃမဇ္ဈမ္ပိ အာကဍ္ဎိတွာ ဝတ္တဗ္ဗော မာယသ္မာ သမဂ္ဂဿ သင်္ဃဿ ဘေဒာယ ပရက္ကမိ၊ ဘေဒနသံဝတ္တနိကံ ဝါ အဓိကရဏံ သမာဒာယ ပဂ္ဂယှ အဋ္ဌာသိ။ သမေတာယသ္မာ သင်္ဃေန။ သမဂ္ဂေါ ဟိ သင်္ဃော သမ္မောဒမာနော အဝိဝဒမာနော ဧကုဒ္ဒေသော ဖာသု ဝိဟရတီတိ။ ဒုတိယမ္ပိ ဝတ္တဗ္ဗော။ တတိယမ္ပိ ဝတ္တဗ္ဗော။ သစေ ပဋိနိဿဇ္ဇတိ၊ ဣစ္စေတံ ကုသလံ၊ နော စေ ပဋိနိဿဇ္ဇတိ၊ အာပတ္တိ ဒုက္ကဋဿ။ သော ဘိက္ခု သမနုဘာသိတဗ္ဗော ဧဝဉ္စ ပန၊ ဘိက္ခဝေ၊ သမနုဘာသိတဗ္ဗော။ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <၄၁၃>, <သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု သမဂ္ဂဿ သင်္ဃဿ ဘေဒာယ ပရက္ကမတိ။ သော တံ ဝတ္ထုံ န ပဋိနိဿဇ္ဇတိ။ ယဒိ သင်္ဃဿ ပတ္တကလ္လံ၊ သင်္ဃော ဣတ္ထန္နာမံ ဘိက္ခုံ သမနုဘာသေယျ တဿ ဝတ္ထုဿ ပဋိနိဿဂ္ဂါယ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု သမဂ္ဂဿ သင်္ဃဿ ဘေဒာယ ပရက္ကမတိ။ သော တံ ဝတ္ထုံ န ပဋိနိဿဇ္ဇတိ။ သင်္ဃော ဣတ္ထန္နာမံ ဘိက္ခုံ သမနုဘာသတိ တဿ ဝတ္ထုဿ ပဋိနိဿဂ္ဂါယ။ ယဿာယသ္မတော ခမတိ ဣတ္ထန္နာမဿ ဘိက္ခုနော သမနုဘာသနာ တဿ ဝတ္ထုဿ ပဋိနိဿဂ္ဂါယ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <ဒုတိယမ္ပိ ဧတမတ္ထံ ဝဒာမိ။ပေ။ တတိယမ္ပိ ဧတမတ္ထံ ဝဒာမိ သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု သမဂ္ဂဿ သင်္ဃဿ ဘေဒာယ ပရက္ကမတိ။ သော တံ ဝတ္ထုံ န ပဋိနိဿဇ္ဇတိ။ သင်္ဃော ဣတ္ထန္နာမံ ဘိက္ခုံ သမနုဘာသတိ တဿ ဝတ္ထုဿ ပဋိနိဿဂ္ဂါယ။ ယဿာယသ္မတော ခမတိ ဣတ္ထန္နာမဿ ဘိက္ခုနော သမနုဘာသနာ တဿ ဝတ္ထုဿ ပဋိနိဿဂ္ဂါယ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <သမနုဘဋ္ဌော သင်္ဃေန ဣတ္ထန္နာမော ဘိက္ခု တဿ ဝတ္ထုဿ ပဋိနိဿဂ္ဂါယ။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
    text <၄၁၄>, <ဉတ္တိယာ ဒုက္ကဋံ၊ ဒွီဟိ ကမ္မဝါစာဟိ ထုလ္လစ္စယာ၊ ကမ္မဝါစာပရိယောသာနေ အာပတ္တိ သင်္ဃာဒိသေသဿ။ သင်္ဃာဒိသေသံ အဇ္ဈာပဇ္ဇန္တဿ ဉတ္တိယာ ဒုက္ကဋံ၊ ဒွီဟိ ကမ္မဝါစာဟိ ထုလ္လစ္စယာ ပဋိပ္ပဿမ္ဘန္တိ။>
    text <သင်္ဃာဒိသေသောတိ။ပေ။ တေနပိ ဝုစ္စတိ သင်္ဃာဒိသေသောတိ။>
    text <၄၁၅>, <ဓမ္မကမ္မေ ဓမ္မကမ္မသညီ န ပဋိနိဿဇ္ဇတိ၊ အာပတ္တိ သင်္ဃာဒိသေသဿ။>
    text <ဓမ္မကမ္မေ ဝေမတိကော န ပဋိနိဿဇ္ဇတိ၊ အာပတ္တိ သင်္ဃာဒိသေသဿ။>
    text <ဓမ္မကမ္မေ အဓမ္မကမ္မသညီ န ပဋိနိဿဇ္ဇတိ၊ အာပတ္တိ သင်္ဃာဒိသေသဿ။>
    text <အဓမ္မကမ္မေ ဓမ္မကမ္မသညီ၊ အာပတ္တိ ဒုက္ကဋဿ။>
    text <အဓမ္မကမ္မေ ဝေမတိကော၊ အာပတ္တိ ဒုက္ကဋဿ။>
    text <အဓမ္မကမ္မေ အဓမ္မကမ္မသညီ၊ အာပတ္တိ ဒုက္ကဋဿ။>
    text <၄၁၆>, <အနာပတ္တိ အသမနုဘာသန္တဿ၊ ပဋိနိဿဇ္ဇန္တဿ၊ ဥမ္မတ္တကဿ၊ ခိတ္တစိတ္တဿ၊ ဝေဒနာဋ္ဋဿ၊ အာဒိကမ္မိကဿာတိ။>
    stand <သင်္ဃဘေဒသိက္ခါပဒံ နိဋ္ဌိတံ ဒသမံ။>
  text <၁၁။ ဘေဒာနုဝတ္တကသိက္ခါပဒံ>
    text <၄၁၇>, <တေန သမယေန ဗုဒ္ဓေါ ဘဂဝါ ရာဇဂဟေ ဝိဟရတိ ဝေဠုဝနေ ကလန္ဒကနိဝါပေ။ တေန ခေါ ပန သမယေန ဒေဝဒတ္တော သင်္ဃဘေဒာယ ပရက္ကမတိ စက္ကဘေဒာယ။ ဘိက္ခူ ဧဝမာဟံသု အဓမ္မဝါဒီ ဒေဝဒတ္တော၊ အဝိနယဝါဒီ ဒေဝဒတ္တော။ ကထဉှိ နာမ ဒေဝဒတ္တော သင်္ဃဘေဒာယ ပရက္ကမိဿတိ စက္ကဘေဒာယာတိ။ ဧဝံ ဝုတ္တေ ကောကာလိကော ကဋမောဒကတိဿကော ခဏ္ဍဒေဝိယာ ပုတ္တော သမုဒ္ဒဒတ္တော တေ ဘိက္ခူ ဧတဒဝေါစုံ မာယသ္မန္တော ဧဝံ အဝစုတ္ထ။ ဓမ္မဝါဒီ ဒေဝဒတ္တော၊ ဝိနယဝါဒီ ဒေဝဒတ္တော။ အမှာကဉ္စ ဒေဝဒတ္တော ဆန္ဒဉ္စ ရုစိဉ္စ အာဒာယ ဝေါဟရတိ ဇာနာတိ နော ဘာသတိ အမှာကံပေတံ ခမတီတိ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ ဘိက္ခူ ဒေဝဒတ္တဿ သင်္ဃဘေဒာယ ပရက္ကမန္တဿ အနုဝတ္တကာ ဘဝိဿန္တိ ဝဂ္ဂဝါဒကာတိ။ အထ ခေါ တေ ဘိက္ခူ တေ အနုဝတ္တကေ ဘိက္ခူ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ပေ။ သစ္စံ ကိရ၊ ဘိက္ခဝေ၊ ဘိက္ခူ ဒေဝဒတ္တဿ သင်္ဃဘေဒာယ ပရက္ကမန္တဿ အနုဝတ္တကာ ဟောန္တိ ဝဂ္ဂဝါဒကာတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တေ၊ ဘိက္ခဝေ၊ မောဃပုရိသာ ဒေဝဒတ္တဿ သင်္ဃဘေဒာယ ပရက္ကမန္တဿ အနုဝတ္တကာ ဘဝိဿန္တိ ဝဂ္ဂဝါဒကာ။ နေတံ၊ ဘိက္ခဝေ၊ အပ္ပသန္နာနံ ဝါ ပသာဒာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၄၁၈>, <တဿေဝ ခေါ ပန ဘိက္ခုဿ ဘိက္ခူ ဟောန္တိ အနုဝတ္တကာ ဝဂ္ဂဝါဒကာ ဧကော ဝါ ဒွေ ဝါ တယော ဝါ။ တေ ဧဝံ ဝဒေယျုံ မာယသ္မန္တော ဧတံ ဘိက္ခုံ ကိဉ္စိ အဝစုတ္ထ။ ဓမ္မဝါဒီ စေသော ဘိက္ခု၊ ဝိနယဝါဒီ စေသော ဘိက္ခု။ အမှာကဉ္စေသော ဘိက္ခု ဆန္ဒဉ္စ ရုစိဉ္စ အာဒာယ ဝေါဟရတိ ဇာနာတိ နော ဘာသတိ အမှာကမ္ပေတံ ခမတီတိ၊ တေ ဘိက္ခူ ဘိက္ခူဟိ ဧဝမဿု ဝစနီယာ မာယသ္မန္တော ဧဝံ အဝစုတ္ထ၊ န စေသော ဘိက္ခု ဓမ္မဝါဒီ၊ န စေသော ဘိက္ခု ဝိနယဝါဒီ၊ မာယသ္မန္တာနမ္ပိ သင်္ဃဘေဒော ရုစ္စိတ္ထ၊ သမေတာယသ္မန္တာနံ သင်္ဃေန၊ သမဂ္ဂေါ ဟိ သင်္ဃော သမ္မောဒမာနော အဝိဝဒမာနော ဧကုဒ္ဒေသော ဖာသု ဝိဟရတီတိ။ ဧဝဉ္စ တေ ဘိက္ခူ ဘိက္ခူဟိ ဝုစ္စမာနာ တထေဝ ပဂ္ဂဏှေယျုံ၊ တေ ဘိက္ခူ ဘိက္ခူဟိ ယာဝတတိယံ သမနုဘာသိတဗ္ဗာ တဿ ပဋိနိဿဂ္ဂါယ။ ယာဝတတိယဉ္စေ သမနုဘာသိယမာနာ တံ ပဋိနိဿဇ္ဇေယျုံ၊ ဣစ္စေတံ ကုသလံ၊ နော စေ ပဋိနိဿဇ္ဇေယျုံ၊ သင်္ဃာဒိသေသောတိ။>
    text <၄၁၉>, <တဿေဝ ခေါ ပနာတိ တဿ သင်္ဃဘေဒကဿ ဘိက္ခုနော။>
    text <ဘိက္ခူ ဟောန္တီတိ အညေ ဘိက္ခူ ဟောန္တိ။>
    text <အနုဝတ္တကာတိ ယံဒိဋ္ဌိကော သော ဟောတိ ယံခန္တိကော ယံရုစိကော တေပိ တံဒိဋ္ဌိကာ ဟောန္တိ တံခန္တိကာ တံရုစိကာ။>
    text <ဝဂ္ဂဝါဒကာတိ တဿ ဝဏ္ဏာယ ပက္ခါယ ဌိတာ ဟောန္တိ။>
    text <ဧကော ဝါ ဒွေ ဝါ တယော ဝါတိ ဧကော ဝါ ဟောတိ ဒွေ ဝါ တယော ဝါ။ တေ ဧဝံ ဝဒေယျုံ မာယသ္မန္တော ဧတံ ဘိက္ခုံ ကိဉ္စိ အဝစုတ္ထ၊ ဓမ္မဝါဒီ စေသော ဘိက္ခု၊ ဝိနယဝါဒီ စေသော ဘိက္ခု၊ အမှာကဉ္စေသော ဘိက္ခု ဆန္ဒဉ္စ ရုစိဉ္စ အာဒာယ ဝေါဟရတိ ဇာနာတိ နော ဘာသတိ အမှာကံပေတံ ခမတီတိ။>
    text <တေ ဘိက္ခူတိ ယေ တေ အနုဝတ္တကာ ဘိက္ခူ။>
    text <ဘိက္ခူဟီတိ အညေဟိ ဘိက္ခူဟိ။>
    text <ယေ ပဿန္တိ ယေ သုဏန္တိ တေဟိ ဝတ္တဗ္ဗာ မာယသ္မန္တော ဧဝံ အဝစုတ္ထ။ န စေသော ဘိက္ခု ဓမ္မဝါဒီ၊ န စေသော ဘိက္ခု ဝိနယဝါဒီ။ မာယသ္မန္တာနမ္ပိ သင်္ဃဘေဒော ရုစ္စိတ္ထ။ သမေတာယသ္မန္တာနံ သင်္ဃေန။ သမဂ္ဂေါ ဟိ သင်္ဃော သမ္မောဒမာနော အဝိဝဒမာနော ဧကုဒ္ဒေသော ဖာသု ဝိဟရတီတိ။ ဒုတိယမ္ပိ ဝတ္တဗ္ဗာ။ တတိယမ္ပိ ဝတ္တဗ္ဗာ။ သစေ ပဋိနိဿဇ္ဇန္တိ၊ ဣစ္စေတံ ကုသလံ၊ နော စေ ပဋိနိဿဇ္ဇန္တိ၊ အာပတ္တိ ဒုက္ကဋဿ။ သုတွာ န ဝဒန္တိ၊ အာပတ္တိ ဒုက္ကဋဿ။ တေ ဘိက္ခူ သင်္ဃမဇ္ဈမ္ပိ အာကဍ္ဎိတွာ ဝတ္တဗ္ဗာ မာယသ္မန္တော ဧဝံ အဝစုတ္ထ။ န စေသော ဘိက္ခု ဓမ္မဝါဒီ၊ န စေသော ဘိက္ခု ဝိနယဝါဒီ။ မာယသ္မန္တာနမ္ပိ သင်္ဃဘေဒော ရုစ္စိတ္ထ။ သမေတာယသ္မန္တာနံ သင်္ဃေန။ သမဂ္ဂေါ ဟိ သင်္ဃော သမ္မောဒမာနော အဝိဝဒမာနော ဧကုဒ္ဒေသော ဖာသု ဝိဟရတီတိ။ ဒုတိယမ္ပိ ဝတ္တဗ္ဗာ။ တတိယမ္ပိ ဝတ္တဗ္ဗာ။ သစေ ပဋိနိဿဇ္ဇန္တိ၊ ဣစ္စေတံ ကုသလံ၊ နော စေ ပဋိနိဿဇ္ဇန္တိ၊ အာပတ္တိ ဒုက္ကဋဿ။ တေ ဘိက္ခူ သမနုဘာသိတဗ္ဗာ။ ဧဝဉ္စ ပန၊ ဘိက္ခဝေ၊ သမနုဘာသိတဗ္ဗာ။ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <၄၂၀>, <သုဏာတု မေ၊ ဘန္တေ၊ သင်္ဃော။ ဣတ္ထန္နာမော စ ဣတ္ထနာမော စ ဘိက္ခူ ဣတ္ထန္နာမဿ ဘိက္ခုနော သင်္ဃဘေဒာယ ပရက္ကမန္တဿ အနုဝတ္တကာ ဝဂ္ဂဝါဒကာ။ တေ တံ ဝတ္ထုံ န ပဋိနိဿဇ္ဇန္တိ။ ယဒိ သင်္ဃဿ ပတ္တကလ္လံ၊ သင်္ဃော ဣတ္ထန္နာမဉ္စ ဣတ္ထန္နာမဉ္စ ဘိက္ခူ သမနုဘာသေယျ တဿ ဝတ္ထုဿ ပဋိနိဿဂ္ဂါယ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ ဣတ္ထန္နာမော စ ဣတ္ထန္နာမော စ ဘိက္ခူ ဣတ္ထန္နာမဿ ဘိက္ခုနော သင်္ဃဘေဒာယ ပရက္ကမန္တဿ အနုဝတ္တကာ ဝဂ္ဂဝါဒကာ။ တေ တံ ဝတ္ထုံ န ပဋိနိဿဇ္ဇန္တိ။ သင်္ဃော ဣတ္ထန္နာမဉ္စ ဣတ္ထန္နာမဉ္စ ဘိက္ခူ သမနုဘာသတိ တဿ ဝတ္ထုဿ ပဋိနိဿဂ္ဂါယ။ ယဿာယသ္မတော ခမတိ ဣတ္ထန္နာမဿ စ ဣတ္ထန္နာမဿ စ ဘိက္ခူနံ သမနုဘာသနာ တဿ ဝတ္ထုဿ ပဋိနိဿဂ္ဂါယ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <ဒုတိယမ္ပိ ဧတမတ္ထံ ဝဒာမိ။ပေ။ တတိယမ္ပိ ဧတမတ္ထံ ဝဒာမိ သုဏာတု မေ၊ ဘန္တေ၊ သင်္ဃော။ ဣတ္ထန္နာမော စ ဣတ္ထန္နာမော စ ဘိက္ခူ ဣတ္ထန္နာမဿ ဘိက္ခုနော သင်္ဃဘေဒာယ ပရက္ကမန္တဿ အနုဝတ္တကာ ဝဂ္ဂဝါဒကာ။ တေ တံ ဝတ္ထုံ န ပဋိနိဿဇ္ဇန္တိ။ သင်္ဃော ဣတ္ထန္နာမဉ္စ ဣတ္ထန္နာမဉ္စ ဘိက္ခူ သမနုဘာသတိ တဿ ဝတ္ထုဿ ပဋိနိဿဂ္ဂါယ။ ယဿာယသ္မတော ခမတိ ဣတ္ထန္နာမဿ စ ဣတ္ထန္နာမဿ စ ဘိက္ခူနံ သမနုဘာသနာ တဿ ဝတ္ထုဿ ပဋိနိဿဂ္ဂါယ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <သမနုဘဋ္ဌာ သင်္ဃေန ဣတ္ထန္နာမော စ ဣတ္ထန္နာမော စ ဘိက္ခူ တဿ ဝတ္ထုဿ ပဋိနိဿဂ္ဂါယ။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
    text <၄၂၁>, <ဉတ္တိယာ ဒုက္ကဋံ၊ ဒွီဟိ ကမ္မဝါစာဟိ ထုလ္လစ္စယာ၊ ကမ္မဝါစာပရိယောသာနေ အာပတ္တိ သင်္ဃာဒိသေသဿ။ သင်္ဃာဒိသေသံ အဇ္ဈာပဇ္ဇန္တာနံ ဉတ္တိယာ ဒုက္ကဋံ၊ ဒွီဟိ ကမ္မဝါစာဟိ ထုလ္လစ္စယာ ပဋိပ္ပဿမ္ဘန္တိ။ ဒွေ တယော ဧကတော သမနုဘာသိတဗ္ဗာ၊ တဒုတ္တရိ န သမနုဘာသိတဗ္ဗာ။>
    text <သင်္ဃာဒိသေသောတိ။ပေ။ တေနပိ ဝုစ္စတိ သင်္ဃာဒိသေသောတိ။>
    text <၄၂၂>, <ဓမ္မကမ္မေ ဓမ္မကမ္မသညီ န ပဋိနိဿဇ္ဇန္တိ၊ အာပတ္တိ သင်္ဃာဒိသေသဿ။>
    text <ဓမ္မကမ္မေ ဝေမတိကာ န ပဋိနိဿဇ္ဇန္တိ၊ အာပတ္တိ သင်္ဃာဒိသေသဿ။>
    text <ဓမ္မကမ္မေ အဓမ္မကမ္မသညီ န ပဋိနိဿဇ္ဇန္တိ၊ အာပတ္တိ သင်္ဃာဒိသေသဿ။>
    text <အဓမ္မကမ္မေ ဓမ္မကမ္မသညီ၊ အာပတ္တိ ဒုက္ကဋဿ။>
    text <အဓမ္မကမ္မေ ဝေမတိကာ၊ အာပတ္တိ ဒုက္ကဋဿ။>
    text <အဓမ္မကမ္မေ အဓမ္မကမ္မသညီ၊ အာပတ္တိ ဒုက္ကဋဿ။>
    text <၄၂၃>, <အနာပတ္တိ အသမနုဘာသန္တာနံ၊ ပဋိနိဿဇ္ဇန္တာနံ၊ ဥမ္မတ္တကာနံ၊ ခိတ္တစိတ္တာနံ၊ ဝေဒနာဋ္ဋာနံ၊ အာဒိကမ္မိကာနန္တိ။>
    stand <ဘေဒာနုဝတ္တကသိက္ခါပဒံ နိဋ္ဌိတံ ဧကာဒသမံ။>
  text <၁၂။ ဒုဗ္ဗစသိက္ခါပဒံ>
    text <၄၂၄>, <တေန သမယေန ဗုဒ္ဓေါ ဘဂဝါ ကောသမ္ဗိယံ ဝိဟရတိ ဃောသိတာရာမေ။ တေန ခေါ ပန သမယေန အာယသ္မာ ဆန္နော အနာစရံ အာစရတိ။ ဘိက္ခူ ဧဝမာဟံသု မာဝုသော၊ ဆန္န၊ ဧဝရူပံ အကာသိ။ နေတံ ကပ္ပတီတိ။ သော ဧဝံ ဝဒေတိ ကိံ နု ခေါ နာမ တုမှေ၊ အာဝုသော၊ မံ ဝတ္တဗ္ဗံ မညထ။ အဟံ ခေါ နာမ တုမှေ ဝဒေယျံ။ အမှာကံ ဗုဒ္ဓေါ အမှာကံ ဓမ္မော အမှာကံ အယျပုတ္တေန ဓမ္မော အဘိသမိတော။ သေယျထာပိ နာမ မဟာဝါတော ဝါယန္တော တိဏကဋ္ဌပဏ္ဏသဋံ ဧကတော ဥဿာရေယျ၊ သေယျထာ ဝါ ပန နဒီ ပဗ္ဗတေယျာ သင်္ခသေဝါလပဏကံ ဧကတော ဥဿာရေယျ၊ ဧဝမေဝ တုမှေ နာနာနာမာ နာနာဂေါတ္တာ နာနာဇစ္စာ နာနာကုလာ ပဗ္ဗဇိတာ ဧကတော ဥဿရိတာ။ ကိံ နု ခေါ နာမ တုမှေ၊ အာဝုသော၊ မံ ဝတ္တဗ္ဗံ မညထ။ အဟံ ခေါ နာမ တုမှေ ဝဒေယျံ။ အမှာကံ ဗုဒ္ဓေါ အမှာကံ ဓမ္မော အမှာကံ အယျပုတ္တေန ဓမ္မော အဘိသမိတောတိ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ ဆန္နော ဘိက္ခူဟိ သဟဓမ္မိကံ ဝုစ္စမာနော အတ္တာနံ အဝစနီယံ ကရိဿတီတိ။ အထ ခေါ တေ ဘိက္ခူ အာယသ္မန္တံ ဆန္နံ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ပေ။ သစ္စံ ကိရ တွံ၊ ဆန္န၊ ဘိက္ခူဟိ သဟဓမ္မိကံ ဝုစ္စမာနော အတ္တာနံ အဝစနီယံ ကရောသီတိ။ သစ္စံ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တွံ၊ မောဃပုရိသ၊ ဘိက္ခူဟိ သဟဓမ္မိကံ ဝုစ္စမာနော အတ္တာနံ အဝစနီယံ ကရိဿသိ။ နေတံ၊ မောဃပုရိသ၊ အပ္ပသန္နာနံ ဝါ ပသာဒာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၄၂၅>, <ဘိက္ခု ပနေဝ ဒုဗ္ဗစဇာတိကော ဟောတိ ဥဒ္ဒေသပရိယာပန္နေသု သိက္ခါပဒေသု ဘိက္ခူဟိ သဟဓမ္မိကံ ဝုစ္စမာနော အတ္တာနံ အဝစနီယံ ကရောတိ မာ မံ အာယသ္မန္တော ကိဉ္စိ အဝစုတ္ထ ကလျာဏံ ဝါ ပါပကံ ဝါ၊ အဟံပါယသ္မန္တေ န ကိဉ္စိ ဝက္ခါမိ ကလျာဏံ ဝါ ပါပကံ ဝါ၊ ဝိရမထာယသ္မန္တော မမ ဝစနာယာတိ၊ သော ဘိက္ခု ဘိက္ခူဟိ ဧဝမဿ ဝစနီယော မာယသ္မာ အတ္တာနံ အဝစနီယံ အကာသိ၊ ဝစနီယမေဝါယသ္မာ အတ္တာနံ ကရောတု၊ အာယသ္မာပိ ဘိက္ခူ ဝဒေတု သဟဓမ္မေန၊ ဘိက္ခူပိ အာယသ္မန္တံ ဝက္ခန္တိ သဟဓမ္မေန။ ဧဝံ သံဝဒ္ဓါ ဟိ တဿ ဘဂဝတော ပရိသာ ယဒိဒံ အညမညဝစနေန အညမညဝုဋ္ဌာပနေနာတိ။ ဧဝဉ္စ သော ဘိက္ခုံ ဘိက္ခူဟိ ဝုစ္စမာနော တထေဝ ပဂ္ဂဏှေယျ၊ သော ဘိက္ခု ဘိက္ခူဟိ ယာဝတတိယံ သမနုဘာသိတဗ္ဗော တဿ ပဋိနိဿဂ္ဂါယ။ ယာဝတတိယဉ္စေ သမနုဘာသီယမာနော တံ ပဋိနိဿဇ္ဇေယျ၊ ဣစ္စေတံ ကုသလံ၊ နော စေ ပဋိနိဿဇ္ဇေယျ၊ သင်္ဃာဒိသေသောတိ။>
    text <၄၂၆>, <ဘိက္ခူ ပနေဝ ဒုဗ္ဗစဇာတိကော ဟောတီတိ ဒုဗ္ဗစော ဟောတိ ဒောဝစဿကရဏေဟိ ဓမ္မေဟိ သမန္နာဂတော အက္ခမော အပ္ပဒက္ခိဏဂ္ဂါဟီ အနုသာသနိံ။>
    text <ဥဒ္ဒေသပရိယာပန္နေသု သိက္ခါပဒေသူတိ ပါတိမောက္ခပရိယာပန္နေသု သိက္ခါပဒေသု။>
    text <ဘိက္ခူဟီတိ အညေဟိ ဘိက္ခူဟိ။>
    text <သဟဓမ္မိကံ နာမ ယံ ဘဂဝတာ ပညတ္တံ သိက္ခါပဒံ၊ ဧတံ သဟဓမ္မိကံ နာမ။>
    text <တေန ဝုစ္စမာနော အတ္တာနံ အဝစနီယံ ကရောတိ မာ မံ အာယသ္မန္တော ကိဉ္စိ အဝစုတ္ထ ကလျာဏံ ဝါ ပါပကံ ဝါ၊ အဟံပါယသ္မန္တေ န ကိဉ္စိ ဝက္ခါမိ ကလျာဏံ ဝါ ပါပကံ ဝါ။ ဝိရမထာယသ္မန္တော မမ ဝစနာယာတိ။>
    text <သော ဘိက္ခူတိ ယော သော ဒုဗ္ဗစဇာတိကော ဘိက္ခု။>
    text <ဘိက္ခူဟီတိ အညေဟိ ဘိက္ခူဟိ။ ယေ ပဿန္တိ ယေ သုဏန္တိ တေဟိ ဝတ္တဗ္ဗော မာယသ္မာ အတ္တာနံ အဝစနီယံ အကာသိ။ ဝစနီယမေဝ အာယသ္မာ အတ္တာနံ ကရောတု။ အာယသ္မာပိ ဘိက္ခူ ဝဒေတု သဟဓမ္မေန၊ ဘိက္ခူပိ အာယသ္မန္တံ ဝက္ခန္တိ သဟဓမ္မေန။ ဧဝံ သံဝဒ္ဓါ ဟိ တဿ ဘဂဝတော ပရိသာ ယဒိဒံ အညမညဝစနေန အညမညဝုဋ္ဌာပနေနာတိ။ ဒုတိယမ္ပိ ဝတ္တဗ္ဗော။ တတိယမ္ပိ ဝတ္တဗ္ဗော။ သစေ ပဋိနိဿဇ္ဇတိ၊ ဣစ္စေတံ ကုသလံ၊ နော စေ ပဋိနိဿဇ္ဇတိ၊ အာပတ္တိ ဒုက္ကဋဿ။ သုတွာ န ဝဒန္တိ၊ အာပတ္တိ ဒုက္ကဋဿ။ သော ဘိက္ခု သင်္ဃမဇ္ဈမ္ပိ အာကဍ္ဎိတွာ ဝတ္တဗ္ဗော မာယသ္မာ အတ္တာနံ အဝစနီယံ အကာသိ။ပေ။ အညမညဝုဋ္ဌာပနေနာတိ။ ဒုတိယမ္ပိ ဝတ္တဗ္ဗော။ တတိယမ္ပိ ဝတ္တဗ္ဗော။ သစေ ပဋိနိဿဇ္ဇတိ၊ ဣစ္စေတံ ကုသလံ၊ နော စေ ပဋိနိဿဇ္ဇတိ၊ အာပတ္တိ ဒုက္ကဋဿ။ သော ဘိက္ခု သမနုဘာသိတဗ္ဗော။ ဧဝဉ္စ ပန၊ ဘိက္ခဝေ၊ သမနုဘာသိတဗ္ဗော။ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <၄၂၇>, <သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု ဘိက္ခူဟိ သဟဓမ္မိကံ ဝုစ္စမာနော အတ္တာနံ အဝစနီယံ ကရောတိ။ သော တံ ဝတ္ထုံ န ပဋိနိဿဇ္ဇတိ။ ယဒိ သင်္ဃဿ ပတ္တကလ္လံ၊ သင်္ဃော ဣတ္ထန္နာမံ ဘိက္ခုံ သမနုဘာသေယျ တဿ ဝတ္ထုဿ ပဋိနိဿဂ္ဂါယ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု ဘိက္ခူဟိ သဟဓမ္မိကံ ဝုစ္စမာနော အတ္တာနံ အဝစနီယံ ကရောတိ။ သော တံ ဝတ္ထုံ န ပဋိနိဿဇ္ဇတိ။ သင်္ဃော ဣတ္ထန္နာမံ ဘိက္ခုံ သမနုဘာသတိ တဿ ဝတ္ထုဿ ပဋိနိဿဂ္ဂါယ။ ယဿာယသ္မတော ခမတိ ဣတ္ထန္နာမဿ ဘိက္ခုနော သမနုဘာသနာ တဿ ဝတ္ထုဿ ပဋိနိဿဂ္ဂါယ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <ဒုတိယမ္ပိ ဧတမတ္ထံ ဝဒာမိ။ပေ။ တတိယမ္ပိ ဧတမတ္ထံ ဝဒာမိ သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု ဘိက္ခူဟိ သဟဓမ္မိကံ ဝုစ္စမာနော အတ္တာနံ အဝစနီယံ ကရောတိ။ သော တံ ဝတ္ထုံ န ပဋိနိဿဇ္ဇတိ။ သင်္ဃော ဣတ္ထန္နာမံ ဘိက္ခုံ သမနုဘာသတိ တဿ ဝတ္ထုဿ ပဋိနိဿဂ္ဂါယ။ ယဿာယသ္မတော ခမတိ ဣတ္ထန္နာမဿ ဘိက္ခုနော သမနုဘာသနာ တဿ ဝတ္ထုဿ ပဋိနိဿဂ္ဂါယ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <သမနုဘဋ္ဌော သင်္ဃေန ဣတ္ထန္နာမော ဘိက္ခု တဿ ဝတ္ထုဿ ပဋိနိဿဂ္ဂါယ။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
    text <၄၂၈>, <ဉတ္တိယာ ဒုက္ကဋံ၊ ဒွီဟိ ကမ္မဝါစာဟိ ထုလ္လစ္စယာ၊ ကမ္မဝါစာပရိယောသာနေ အာပတ္တိ သင်္ဃာဒိသေသဿ။ သင်္ဃာဒိသေသံ အဇ္ဈာပဇ္ဇန္တဿ ဉတ္တိယာ ဒုက္ကဋံ၊ ဒွီဟိ ကမ္မဝါစာဟိ ထုလ္လစ္စယာ ပဋိပ္ပဿမ္ဘန္တိ။>
    text <သင်္ဃာဒိသေသောတိ။ပေ။ တေနပိ ဝုစ္စတိ သင်္ဃာဒိသေသောတိ။>
    text <၄၂၉>, <ဓမ္မကမ္မေ ဓမ္မကမ္မသညီ န ပဋိနိဿဇ္ဇတိ၊ အာပတ္တိ သင်္ဃာဒိသေသဿ။>
    text <ဓမ္မကမ္မေ ဝေမတိကော န ပဋိနိဿဇ္ဇတိ၊ အာပတ္တိ သင်္ဃာဒိသေသဿ။>
    text <ဓမ္မကမ္မေ အဓမ္မကမ္မသညီ န ပဋိနိဿဇ္ဇတိ၊ အာပတ္တိ သင်္ဃာဒိသေသဿ။>
    text <အဓမ္မကမ္မေ ဓမ္မကမ္မသညီ၊ အာပတ္တိ ဒုက္ကဋဿ။>
    text <အဓမ္မကမ္မေ ဝေမတိကော၊ အာပတ္တိ ဒုက္ကဋဿ။>
    text <အဓမ္မကမ္မေ အဓမ္မကမ္မသညီ၊ အာပတ္တိ ဒုက္ကဋဿ။>
    text <၄၃၀>, <အနာပတ္တိ အသမနုဘာသန္တဿ၊ ပဋိနိဿဇ္ဇန္တဿ၊ ဥမ္မတ္တကဿ၊ အာဒိကမ္မိကဿာတိ။>
    stand <ဒုဗ္ဗစသိက္ခါပဒံ နိဋ္ဌိတံ ဒွာဒသမံ။>
  text <၁၃။ ကုလဒူသကသိက္ခါပဒံ>
    text <၄၃၁>, <တေန သမယေန ဗုဒ္ဓေါ ဘဂဝါ သာဝတ္ထိယံ ဝိဟရတိ ဇေတဝနေ အနာထပိဏ္ဍိကဿ အာရာမေ။ တေန ခေါ ပန သမယေန အဿဇိပုနဗ္ဗသုကာ နာမ ကီဋာဂိရိသ္မိံ အာဝါသိကာ ဟောန္တိ အလဇ္ဇိနော ပါပဘိက္ခူ။ တေ ဧဝရူပံ အနာစာရံ အာစရန္တိ မာလာဝစ္ဆံ ရောပေန္တိပိ ရောပါပေန္တိပိ၊ သိဉ္စန္တိပိ သိဉ္စာပေန္တိပိ၊ ဩစိနန္တိပိ ဩစိနာပေန္တိပိ၊ ဂန္ထေန္တိပိ ဂန္ထာပေန္တိပိ၊ ဧကတောဝဏ္ဋိကမာလံ ကရောန္တိပိ ကာရာပေန္တိပိ၊ ဥဘတောဝဏ္ဋိကမာလံ ကရောန္တိပိ ကာရာပေန္တိပိ၊ မဉ္ဇရိကံ ကရောန္တိပိ ကာရာပေန္တိပိ၊ ဝိဓူတိကံ ကရောန္တိပိ ကာရာပေန္တိပိ၊ ဝဋံသကံ ကရောန္တိပိ ကာရာပေန္တိပိ၊ အာဝေဠံ ကရောန္တိပိ ကာရာပေန္တိပိ၊ ဥရစ္ဆဒံ ကရောန္တိပိ ကာရာပေန္တိပိ။ တေ ကုလိတ္ထီနံ ကုလဓီတာနံ ကုလကုမာရီနံ ကုလသုဏှာနံ ကုလဒာသီနံ ဧကတောဝဏ္ဋိကမာလံ ဟရန္တိပိ ဟရာပေန္တိပိ၊ ဥဘတောဝဏ္ဋိကမာလံ ဟရန္တိပိ ဟရာပေန္တိပိ၊ မဉ္ဇရိကံ ဟရန္တိပိ ဟရာပေန္တိပိ၊ ဝိဓူတိကံ ဟရန္တိပိ ဟရာပေန္တိပိ၊ ဝဋံသကံ ဟရန္တိပိ ဟရာပေန္တိပိ၊ အာဝေဠံ ဟရန္တိပိ ဟရာပေန္တိပိ၊ ဥရစ္ဆဒံ ဟရန္တိပိ ဟရာပေန္တိပိ။ တေ ကုလိတ္ထီဟိ ကုလဓီတာဟိ ကုလကုမာရီဟိ ကုလသုဏှာဟိ ကုလဒာသီဟိ သဒ္ဓိံ ဧကဘာဇနေပိ ဘုဉ္ဇန္တိ၊ ဧကထာလကေပိ ပိဝန္တိ၊ ဧကာသနေပိ နိသီဒန္တိ၊ ဧကမဉ္စေပိ တုဝဋ္ဋေန္တိ၊ ဧကတ္ထရဏာပိ တုဝဋ္ဋေန္တိ၊ ဧကပါဝုရဏာပိ တုဝဋ္ဋေန္တိ၊ ဧကတ္ထရဏပါဝုရဏာပိ တုဝဋ္ဋေန္တိ၊ ဝိကာလေပိ ဘုဉ္ဇန္တိ၊ မဇ္ဇမ္ပိ ပိဝန္တိ၊ မာလာဂန္ဓဝိလေပနမ္ပိ ဓာရေန္တိ၊ နစ္စန္တိပိ ဂါယန္တိပိ ဝါဒေန္တိပိ လာသေန္တိပိ၊ နစ္စန္တိယာပိ နစ္စန္တိ၊ နစ္စန္တိယာပိ ဂါယန္တိ၊ နစ္စန္တိယာပိ ဝါဒေန္တိ၊ နစ္စန္တိယာပိ လာသေန္တိ၊ ဂါယန္တိယာပိ နစ္စန္တိ၊ ဂါယန္တိယာပိ ဂါယန္တိ၊ ဂါယန္တိယာပိ ဝါဒေန္တိ၊ ဂါယန္တိယာပိ လာသေန္တိ၊ ဝါဒေန္တိယာပိ နစ္စန္တိ၊ ဝါဒေန္တိယာပိ ဂါယန္တိ၊ ဝါဒေန္တိယာပိ ဝါဒေန္တိ၊ ဝါဒေန္တိယာပိ လာသေန္တိ၊ လာသေန္တိယာပိ နစ္စန္တိ၊ လာသေန္တိယာပိ ဂါယန္တိ၊ လာသေန္တိယာပိ ဝါဒေန္တိ၊ လာသေန္တိယာပိ လာသေန္တိ။ အဋ္ဌပဒေပိ ကီဠန္တိ၊ ဒသပဒေပိ ကီဠန္တိ၊ အာကာသေပိ ကီဠန္တိ၊ ပရိဟာရပထေပိ ကီဠန္တိ၊ သန္တိကာယပိ ကီဠန္တိ၊ ခလိကာယပိ ကီဠန္တိ၊ ဃဋိကာယပိ ကီဠန္တိ၊ သလာကဟတ္ထေနပိ ကီဠန္တိ၊ အက္ခေနပိ ကီဠန္တိ၊ ပင်္ဂစီရေနပိ ကီဠန္တိ၊ ဝင်္ကကေနပိ ကီဠန္တိ၊ မောက္ခစိကာယပိ ကီဠန္တိ၊ စိင်္ဂုလကေနပိ ကီဠန္တိ၊ ပတ္တာဠှကေနပိ ကီဠန္တိ၊ ရထကေနပိ ကီဠန္တိ၊ ဓနုကေနပိ ကီဠန္တိ၊ အက္ခရိကာယပိ ကီဠန္တိ၊ မနေသိကာယပိ ကီဠန္တိ၊ ယထာဝဇ္ဇေနပိ ကီဠန္တိ။ ဟတ္ထိသ္မိမ္ပိ သိက္ခန္တိ၊ အဿသ္မိမ္ပိ သိက္ခန္တိ၊ ရထသ္မိမ္ပိ သိက္ခန္တိ၊ ဓနုသ္မိမ္ပိ သိက္ခန္တိ၊ ထရုသ္မိမ္ပိ သိက္ခန္တိ၊ ဟတ္ထိဿပိ ပုရတော ဓာဝန္တိ၊ အဿဿပိ ပုရတော ဓာဝန္တိ၊ ရထဿပိ ပုရတော ဓာဝန္တိပိ အာဓာဝန္တိပိ၊ ဥဿေဠေန္တိပိ၊ အပ္ဖောဋေန္တိပိ၊ နိဗ္ဗုဇ္ဈန္တိပိ၊ မုဋ္ဌီဟိပိ ယုဇ္ဈန္တိ၊ ရင်္ဂမဇ္ဈေပိ သင်္ဃာဋိံ ပတ္ထရိတွာ နစ္စကိံ ဧဝံ ဝဒန္တိ ဣဓ၊ ဘဂိနိ၊ နစ္စဿူတိ၊ နလာဋိကမ္ပိ ဒေန္တိ၊ ဝိဝိဓမ္ပိ အနာစာရံ အာစရန္တိ။>
    text <၄၃၂>, <တေန ခေါ ပန သမယေန အညတရော ဘိက္ခု ကာသီသု ဝဿံဝုဋ္ဌော သာဝတ္ထိံ ဂစ္ဆန္တော ဘဂဝန္တံ ဒဿနာယ၊ ယေန ကီဋာဂိရိ တဒဝသရိ။ အထ ခေါ သော ဘိက္ခု ပုဗ္ဗဏှသမယံ နိဝါသေတွာ ပတ္တစီဝရမာဒာယ ကီဋာဂိရိံ ပိဏ္ဍာယ ပါဝိသိ ပါသာဒိကေန အဘိက္ကန္တေန ပဋိက္ကန္တေန အာလောကိတေန ဝိလောကိတေန သမိဉ္ဇိတေန ပသာရိတေန ဩက္ခိတ္တစက္ခု ဣရိယာပထသမ္ပန္နော။ မနုဿာ တံ ဘိက္ခုံ ပဿိတွာ ဧဝမာဟံသု ကွာယံ အဗလဗလော ဝိယ မန္ဒမန္ဒော ဝိယ ဘာကုဋိကဘာကုဋိကော ဝိယ။ ကော ဣမဿ ဥပဂတဿ ပိဏ္ဍကံ ဒဿတိ။ အမှာကံ ပန အယျာ အဿဇိပုနဗ္ဗသုကာ သဏှာ သခိလာ သုခသမ္ဘာသာ မိဟိတပုဗ္ဗင်္ဂမာ ဧဟိသွာဂတဝါဒိနော အဗ္ဘာကုဋိကာ ဥတ္တာနမုခါ ပုဗ္ဗဘာသိနော။ တေသံ ခေါ နာမ ပိဏ္ဍော ဒာတဗ္ဗောတိ။>
    text <အဒ္ဒသာ ခေါ အညတရော ဥပါသကော တံ ဘိက္ခုံ ကီဋာဂိရိသ္မိံ ပိဏ္ဍာယ စရန္တံ။ ဒိသွာန ယေန သော ဘိက္ခု တေနုပသင်္ကမိ၊ ဥပသင်္ကမိတွာ တံ ဘိက္ခုံ အဘိဝါဒေတွာ ဧတဒဝေါစ အပိ၊ ဘန္တေ၊ ပိဏ္ဍော လဗ္ဘတီတိ။ န ခေါ၊ အာဝုသော၊ ပိဏ္ဍော လဗ္ဘတီတိ။ ဧဟိ၊ ဘန္တေ၊ ဃရံ ဂမိဿာမာတိ။ အထ ခေါ သော ဥပါသကော တံ ဘိက္ခုံ ဃရံ နေတွာ ဘောဇေတွာ ဧတဒဝေါစ ကဟံ၊ ဘန္တေ၊ အယျော ဂမိဿတီတိ။ သာဝတ္ထိံ ခေါ အဟံ၊ အာဝုသော၊ ဂမိဿာမိ ဘဂဝန္တံ ဒဿနာယာတိ။ တေန ဟိ၊ ဘန္တေ၊ မမ ဝစနေန ဘဂဝတော ပါဒေ သိရသာ ဝန္ဒ၊ ဧဝဉ္စ ဝဒေဟိ ဒုဋ္ဌော၊ ဘန္တေ၊ ကီဋာဂိရိသ္မိံ အာဝါသော။ အဿဇိပုနဗ္ဗသုကာ နာမ ကီဋာဂိရိသ္မိံ အာဝါသိကာ အလဇ္ဇိနော ပါပဘိက္ခူ။ တေ ဧဝရူပံ အနာစာရံ အာစရန္တိ မာလာဝစ္ဆံ ရောပေန္တိပိ ရောပါပေန္တိပိ၊ သိဉ္စန္တိပိ သိဉ္စာပေန္တိပိ။ပေ။ ဝိဝိဓမ္ပိ အနာစာရံ အာစရန္တိ။ ယေပိ တေ၊ ဘန္တေ၊ မနုဿာ ပုဗ္ဗေ သဒ္ဓါ အဟေသုံ ပသန္နာ တေပိ ဧတရဟိ အဿဒ္ဓါ အပ္ပသန္နာ။ ယာနိပိ တာနိ သင်္ဃဿ ပုဗ္ဗေ ဒာနပထာနိ တာနိပိ ဧတရဟိ ဥပစ္ဆိန္နာနိ။ ရိဉ္စန္တိ ပေသလာ ဘိက္ခူ၊ နိဝသန္တိ ပါပဘိက္ခူ။ သာဓု၊ ဘန္တေ၊ ဘဂဝါ ကီဋာဂိရိံ ဘိက္ခူ ပဟိဏေယျ ယထာယံ ကီဋာဂိရိသ္မိံ အာဝါသော သဏ္ဌဟေယျာတိ။>
    text <ဧဝမာဝုသောတိ ခေါ သော ဘိက္ခု တဿ ဥပါသကဿ ပဋိဿုတွာ ယေန သာဝတ္ထိ တေန ပက္ကာမိ။ အနုပုဗ္ဗေန ယေန သာဝတ္ထိ ဇေတဝနံ အနာထပိဏ္ဍိကဿ အာရာမော ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ အာစိဏ္ဏံ ခေါ ပနေတံ ဗုဒ္ဓါနံ ဘဂဝန္တာနံ အာဂန္တုကေဟိ ဘိက္ခူဟိ သဒ္ဓိံ ပဋိသမ္မောဒိတုံ။ အထ ခေါ ဘဂဝါ တံ ဘိက္ခုံ ဧတဒဝေါစ ကစ္စိ၊ ဘိက္ခု၊ ခမနီယံ ကစ္စိ ယာပနီယံ၊ ကစ္စိသိ အပ္ပကိလမထေန အဒ္ဓါနံ အာဂတော၊ ကုတော စ တွံ ဘိက္ခု အာဂစ္ဆသီတိ။ ခမနီယံ၊ ဘဂဝါ၊ ယာပနီယံ၊ ဘဂဝါ။ အပ္ပကိလမထေန စာဟံ၊ ဘန္တေ၊ အဒ္ဓါနံ အာဂတော။ ဣဓာဟံ၊ ဘန္တေ၊ ကာသီသု ဝဿံဝုဋ္ဌော သာဝတ္ထိံ အာဂစ္ဆန္တော ဘဂဝန္တံ ဒဿနာယ ယေန ကီဋာဂိရိ တဒဝသရိံ။ အထ ခွာဟံ၊ ဘန္တေ၊ ပုဗ္ဗဏှသမယံ နိဝါသေတွာ ပတ္တစီဝရမာဒာယ ကီဋာဂိရိံ ပိဏ္ဍာယ ပါဝိသိံ။ အဒ္ဒသာ ခေါ မံ၊ ဘန္တေ၊ အညတရော ဥပါသကော ကီဋာဂိရိသ္မိံ ပိဏ္ဍာယ စရန္တံ။ ဒိသွာန ယေနာဟံ တေနုပသင်္ကမိ၊ ဥပသင်္ကမိတွာ မံ အဘိဝါဒေတွာ ဧတဒဝေါစ အပိ၊ ဘန္တေ၊ ပိဏ္ဍော လဗ္ဘတီတိ။ န ခေါ၊ အာဝုသော၊ ပိဏ္ဍော လဗ္ဘတီတိ။ ဧဟိ၊ ဘန္တေ၊ ဃရံ ဂမိဿာမာတိ။ အထ ခေါ၊ ဘန္တေ၊ သော ဥပါသကော မံ ဃရံ နေတွာ ဘောဇေတွာ ဧတဒဝေါစ ကဟံ၊ ဘန္တေ၊ အယျော ဂမိဿသီတိ။ သာဝတ္ထိံ ခေါ အဟံ၊ အာဝုသော၊ ဂမိဿာမိ ဘဂဝန္တံ ဒဿနာယာတိ။ တေန ဟိ၊ ဘန္တေ၊ မမ ဝစနေန ဘဂဝတော ပါဒေ သိရသာ ဝန္ဒ၊ ဧဝဉ္စ ဝဒေဟိ ဒုဋ္ဌော၊ ဘန္တေ၊ ကီဋာဂိရိသ္မိံ အာဝါသော၊ အဿဇိပုနဗ္ဗသုကာ နာမ ကီဋာဂိရိသ္မိံ အာဝါသိကာ အလဇ္ဇိနော ပါပဘိက္ခူ။ တေ ဧဝရူပံ အနာစာရံ အာစရန္တိ မာလာဝစ္ဆံ ရောပေန္တိပိ ရောပါပေန္တိပိ၊ သိဉ္စန္တိပိ သိဉ္စာပေန္တိပိ။ပေ။ ဝိဝိဓမ္ပိ အနာစာရံ အာစရန္တိ။ ယေပိ တေ၊ ဘန္တေ၊ မနုဿာ ပုဗ္ဗေ သဒ္ဓါ အဟေသုံ ပသန္နာ တေပိ ဧတရဟိ အဿဒ္ဓါ အပ္ပသန္နာ၊ ယာနိပိ တာနိ သင်္ဃဿ ပုဗ္ဗေ ဒာနပထာနိ တာနိပိ ဧတရဟိ ဥပစ္ဆိန္နာနိ၊ ရိဉ္စန္တိ ပေသလာ ဘိက္ခူ နိဝသန္တိ ပါပဘိက္ခူ။ သာဓု၊ ဘန္တေ၊ ဘဂဝါ ကီဋာဂိရိံ ဘိက္ခူ ပဟိဏေယျ ယထာယံ ကီဋာဂိရိသ္မိံ အာဝါသော သဏ္ဌဟေယျာတိ။ တတော အဟံ၊ ဘဂဝါ၊ အာဂစ္ဆာမီတိ။>
    text <၄၃၃>, <အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ ဘိက္ခူ ပဋိပုစ္ဆိ သစ္စံ ကိရ၊ ဘိက္ခဝေ၊ အဿဇိပုနဗ္ဗသုကာ နာမ ကီဋာဂိရိသ္မိံ အာဝါသိကာ အလဇ္ဇိနော ပါပဘိက္ခူ တေ ဧဝရူပံ အနာစာရံ အာစရန္တိ မာလာဝစ္ဆံ ရောပေန္တိပိ ရောပါပေန္တိပိ၊ သိဉ္စန္တိပိ သိဉ္စာပေန္တိပိ။ပေ။ ဝိဝိဓမ္ပိ အနာစာရံ အာစရန္တိ၊ ယေပိ တေ၊ ဘိက္ခဝေ၊ မနုဿာ ပုဗ္ဗေ သဒ္ဓါ အဟေသုံ ပသန္နာ တေပိ ဧတရဟိ အဿဒ္ဓါ အပ္ပသန္နာ၊ ယာနိပိ တာနိ သင်္ဃဿ ပုဗ္ဗေ ဒာနပထာနိ တာနိပိ ဧတရဟိ ဥပစ္ဆိန္နာနိ၊ ရိဉ္စန္တိ ပေသလာ ဘိက္ခူ နိဝသန္တိ ပါပဘိက္ခူတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တေ၊ ဘိက္ခဝေ၊ မောဃပုရိသာ ဧဝရူပံ အနာစာရံ အာစရိဿန္တိ မာလာဝစ္ဆံ ရောပေဿန္တိပိ ရောပါပေဿန္တိပိ၊ သဉ္စိဿန္တိပိ သိဉ္စာပေဿန္တိပိ၊ ဩစိနိဿန္တိပိ ဩစိနာပေဿန္တိပိ၊ ဂန္ထိဿန္တိပိ ဂန္ထာပေဿန္တိပိ၊ ဧကတောဝဏ္ဋိကမာလံ ကရိဿန္တိပိ ကာရာပေဿန္တိပိ၊ ဥဘတောဝဏ္ဋိကမာလံ ကရိဿန္တိပိ ကာရာပေဿန္တိပိ၊ မဉ္ဇရိကံ ကရိဿန္တိပိ ကာရာပေဿန္တိပိ၊ ဝိဓူတိကံ ကရိဿန္တိပိ ကာရာပေဿန္တိပိ၊ ဝဋံသကံ ကရိဿန္တိပိ ကာရာပေဿန္တိပိ၊ အာဝေဠံ ကရိဿန္တိပိ ကာရာပေဿန္တိပိ၊ ဥရစ္ဆဒံ ကရိဿန္တိပိ ကာရာပေဿန္တိပိ။ တေ ကုလိတ္ထီနံ ကုလဓီတာနံ ကုလကုမာရီနံ ကုလသုဏှာနံ ကုလဒာသီနံ ဧကတောဝဏ္ဋိကမာလံ ဟရိဿန္တိပိ ဟာရာပေဿန္တိပိ၊ ဥဘတောဝဏ္ဋိကမာလံ ဟရိဿန္တိပိ ဟာရာပေဿန္တိပိ၊ မဉ္ဇရိကံ ဟရိဿန္တိပိ ဟာရာပေဿန္တိပိ၊ ဝိဓူတိကံ ဟရိဿန္တိပိ ဟာရာပေဿန္တိပိ၊ ဝဋံသကံ ဟရိဿန္တိပိ ဟာရာပေဿန္တိပိ၊ အာဝေဠံ ဟရိဿန္တိပိ ဟာရာပေဿန္တိပိ၊ ဥရစ္ဆဒံ ဟရိဿန္တိပိ ဟာရာပေဿန္တိပိ။ တေ ကုလိတ္ထီဟိ ကုလဓီတာဟိ ကုလကုမာရီဟိ ကုလသုဏှာဟိ ကုလဒာသီဟိ သဒ္ဓိံ ဧကဘာဇနေပိ ဘုဉ္ဇိဿန္တိ၊ ဧကထာလကေပိ ပိဝိဿန္တိ၊ ဧကာသနေပိ နိသီဒိဿန္တိ၊ ဧကမဉ္စေပိ တုဝဋ္ဋိဿန္တိ၊ ဧကတ္ထရဏာပိ တုဝဋ္ဋိဿန္တိ၊ ဧကပါဝုရဏာပိ တုဝဋ္ဋိဿန္တိ၊ ဧကတ္ထရဏပါဝုရဏာပိ တုဝဋ္ဋိဿန္တိ၊ ဝိကာလေပိ ဘုဉ္ဇိဿန္တိ၊ မဇ္ဇမ္ပိ ပိဝိဿန္တိ၊ မာလာဂန္ဓဝိလေပနမ္ပိ ဓာရိဿန္တိ၊ နစ္စိဿန္တိပိ ဂါယိဿန္တိပိ ဝါဒေဿန္တိပိ လာသေဿန္တိပိ၊ နစ္စန္တိယာပိ နစ္စိဿန္တိ နစ္စန္တိယာပိ ဂါယိဿန္တိ နစ္စန္တိယာပိ ဝါဒေဿန္တိ နစ္စန္တိယာပိ လာသေဿန္တိ၊ ဂါယန္တိယာပိ နစ္စိဿန္တိ ဂါယန္တိယာပိ ဂါယိဿန္တိ ဂါယန္တိယာပိ ဝါဒေဿန္တိ ဂါယန္တိယာပိ လာသေဿန္တိ၊ ဝါဒေန္တိယာပိ နစ္စိဿန္တိ ဝါဒေန္တိယာပိ ဂါယိဿန္တိ ဝါဒေန္တိယာပိ ဝါဒေဿန္တိ ဝါဒေန္တိယာပိ လာသေဿန္တိ၊ လာသေန္တိယာပိ နစ္စိဿန္တိ လာသေန္တိယာပိ ဂါယိဿန္တိ လာသေန္တိယာပိ ဝါဒေဿန္တိ လာသေန္တိယာပိ လာသေဿန္တိ၊ အဋ္ဌပဒေပိ ကီဠိဿန္တိ ဒသပဒေပိ ကီဠိဿန္တိ၊ အကာသေပိ ကီဠိဿန္တိ၊ ပရိဟာရပထေပိ ကီဠိဿန္တိ၊ သန္တိကာယပိ ကီဠိဿန္တိ၊ ခလိကာယပိ ကီဠိဿန္တိ၊ ဃဋိကာယပိ ကီဠိဿန္တိ၊ သလာကဟတ္ထေနပိ ကီဠိဿန္တိ၊ အက္ခေနပိ ကီဠိဿန္တိ၊ ပင်္ဂစီရေနပိ ကီဠိဿန္တိ၊ ဝင်္ကကေနပိ ကီဠိဿန္တိ၊ မောက္ခစိကာယပိ ကီဠိဿန္တိ၊ စိင်္ဂုလကေနပိ ကီဠိဿန္တိ၊ ပတ္တာဠှကေနပိ ကီဠိဿန္တိ၊ ရထကေနပိ ကီဠိဿန္တိ၊ ဓနုကေနပိ ကီဠိဿန္တိ၊ အက္ခရိကာယပိ ကီဠိဿန္တိ၊ မနေသိကာယပိ ကီဠိဿန္တိ၊ ယထာဝဇ္ဇေနပိ ကီဠိဿန္တိ၊ ဟတ္ထိသ္မိမ္ပိ သိက္ခိဿန္တိ၊ အဿသ္မိမ္ပိ သိက္ခိဿန္တိ၊ ရထသ္မိမ္ပိ သိက္ခိဿန္တိ၊ ဓနုသ္မိမ္ပိ သိက္ခိဿန္တိ၊ ထရုသ္မိမ္ပိ သိက္ခိဿန္တိ၊ ဟတ္ထိဿပိ ပုရတော ဓာဝိဿန္တိ၊ အဿဿပိ ပုရတော ဓာဝိဿန္တိ၊ ရထဿပိ ပုရတော ဓာဝိဿန္တိပိ အာဓာဝိဿန္တိပိ၊ ဥဿေဠေဿန္တိပိ၊ အပ္ဖောဋေဿန္တိပိ၊ နိဗ္ဗုဇ္ဈိဿန္တိပိ၊ မုဋ္ဌီဟိပိ ယုဇ္ဈိဿန္တိ၊ ရင်္ဂမဇ္ဈေပိ သင်္ဃာဋိံ ပတ္ထရိတွာ နစ္စကိံ ဧဝံ ဝက္ခန္တိ ဣဓ ဘဂိနိ နစ္စဿူတိ နလာဋိကမ္ပိ ဒဿန္တိ၊ ဝိဝိဓမ္ပိ အနာစာရံ အာစရိဿန္တိ။ နေတံ၊ ဘိက္ခဝေ၊ အပ္ပသန္နာနံ ဝါ ပသာဒာယ။ပေ။ ဝိဂရဟိတွာ ဓမ္မိံ ကထံ ကတွာ သာရိပုတ္တမောဂ္ဂလ္လာနေ အာမန္တေသိ ဂစ္ဆထ တုမှေ၊ သာရိပုတ္တာ၊ ကီဋာဂိရိံ ဂန္တွာ အဿဇိပုနဗ္ဗသုကာနံ ဘိက္ခူနံ ကီဋာဂိရိသ္မာ ပဗ္ဗာဇနီယကမ္မံ ကရောထ။ တုမှာကံ ဧတေ သဒ္ဓိဝိဟာရိကာတိ။>
    text <ကထံ မယံ၊ ဘန္တေ၊ အဿဇိပုနဗ္ဗသုကာနံ ဘိက္ခူနံ ကီဋာဂိရိသ္မာ ပဗ္ဗာဇနီယကမ္မံ ကရောမ။ စဏ္ဍာ တေ ဘိက္ခူ ဖရုသာတိ။ တေန ဟိ တုမှေ၊ သာရိပုတ္တာ၊ ဗဟုကေဟိ ဘိက္ခူဟိ သဒ္ဓိံ ဂစ္ဆထာတိ။ ဧဝံ၊ ဘန္တေတိ ခေါ သာရိပုတ္တမောဂ္ဂလ္လာနာ ဘဂဝတော ပစ္စဿောသုံ။ ဧဝဉ္စ ပန၊ ဘိက္ခဝေ၊ ကာတဗ္ဗံ။ ပဌမံ အဿဇိပုနဗ္ဗသုကာ ဘိက္ခူ စောဒေတဗ္ဗာ။ စောဒေတွာ သာရေတဗ္ဗာ။ သာရေတွာ အာပတ္တိံ ရောပေတဗ္ဗာ။ အာပတ္တိံ ရောပေတွာ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <၄၃၄>, <သုဏာတု မေ၊ ဘန္တေ၊ သင်္ဃော။ ဣမေ အဿဇိပုနဗ္ဗသုကာ ဘိက္ခူ ကုလဒူသကာ ပါပသမာစာရာ။ ဣမေသံ ပါပကာ သမာစာရာ ဒိဿန္တိ စေဝ သုယျန္တိ စ။ ကုလာနိ စ ဣမေဟိ ဒုဋ္ဌာနိ ဒိဿန္တိ စေဝ သုယျန္တိ စ။ ယဒိ သင်္ဃဿ ပတ္တကလ္လံ၊ သင်္ဃော အဿဇိပုနဗ္ဗသုကာနံ ဘိက္ခူနံ ကီဋာဂိရိသ္မာ ပဗ္ဗာဇနီယကမ္မံ ကရေယျ န အဿဇိပုနဗ္ဗသုကေဟိ ဘိက္ခူဟိ ကီဋာဂိရိသ္မိံ ဝတ္ထဗ္ဗန္တိ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ ဣမေ အဿဇိပုနဗ္ဗသုကာ ဘိက္ခူ ကုလဒူသကာ ပါပသမာစာရာ။ ဣမေသံ ပါပကာ သမာစာရာ ဒိဿန္တိ စေဝ သုယျန္တိ စ။ ကုလာနိ စ ဣမေဟိ ဒုဋ္ဌာနိ ဒိဿန္တိ စေဝ သုယျန္တိ စ။ သင်္ဃော အဿဇိပုနဗ္ဗသုကာနံ ဘိက္ခူနံ ကီဋာဂိရိသ္မာ ပဗ္ဗာဇနီယကမ္မံ ကရောတိ န အဿဇိပုနဗ္ဗသုကေဟိ ဘိက္ခူဟိ ကီဋာဂိရိသ္မိံ ဝတ္ထဗ္ဗန္တိ။ ယဿာယသ္မတော ခမတိ အဿဇိပုနဗ္ဗသုကာနံ ဘိက္ခူနံ ကီဋာဂိရိသ္မာ ပဗ္ဗာဇနီယကမ္မဿ ကရဏံ န အဿဇိပုနဗ္ဗသုကေဟိ ဘိက္ခူဟိ ကီဋာဂိရိသ္မိံ ဝတ္ထဗ္ဗန္တိ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <ဒုတိယမ္ပိ ဧတမတ္ထံ ဝဒာမိ။ပေ။ တတိယမ္ပိ ဧတမတ္ထံ ဝဒာမိ သုဏာတု မေ၊ ဘန္တေ၊ သင်္ဃော။ပေ။ သော ဘာသေယျ။>
    text <ကတံ သင်္ဃေန အဿဇိပုနဗ္ဗသုကာနံ ဘိက္ခူနံ ကီဋာဂိရိသ္မာ ပဗ္ဗာဇနီယကမ္မံ န အဿဇိပုနဗ္ဗသုကေဟိ ဘိက္ခူဟိ ကီဋာဂိရိသ္မိံ ဝတ္ထဗ္ဗန္တိ။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
    text <၄၃၅>, <အထ ခေါ သာရိပုတ္တမောဂ္ဂလ္လာနပ္ပမုခေါ ဘိက္ခုသင်္ဃော ကီဋာဂိရိံ ဂန္တွာ အဿဇိပုနဗ္ဗသုကာနံ ဘိက္ခူနံ ကီဋာဂိရိသ္မာ ပဗ္ဗာဇနီယကမ္မံ အကာသိ န အဿဇိပုနဗ္ဗသုကေဟိ ဘိက္ခူဟိ ကီဋာဂိရိသ္မိံ ဝတ္ထဗ္ဗန္တိ။ တေ သင်္ဃေန ပဗ္ဗာဇနီယကမ္မကတာ န သမ္မာ ဝတ္တန္တိ၊ န လောမံ ပါတေန္တိ၊ န နေတ္ထာရံ ဝတ္တန္တိ၊ န ဘိက္ခူ ခမာပေန္တိ၊ အက္ကောသန္တိ ပရိဘာသန္တိ ဆန္ဒဂါမိတာ ဒောသဂါမိတာ မောဟဂါမိတာ ဘယဂါမိတာ ပါပေန္တိ၊ ပက္ကမန္တိပိ၊ ဝိဗ္ဘမန္တိပိ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အဿဇိပုနဗ္ဗသုကာ ဘိက္ခူ သင်္ဃေန ပဗ္ဗာဇနီယကမ္မကတာ န သမ္မာ ဝတ္တိဿန္တိ၊ န လောမံ ပါတေဿန္တိ၊ န နေတ္ထာရံ ဝတ္တိဿန္တိ၊ န ဘိက္ခူ ခမာပေဿန္တိ၊ အက္ကောသိဿန္တိ ပရိဘာသိဿန္တိ၊ ဆန္ဒဂါမိတာ ဒောသဂါမိတာ မောဟဂါမိတာ ဘယဂါမိတာ ပါပေဿန္တိ ပက္ကမိဿန္တိပိ ဝိဗ္ဘမိဿန္တိပီတိ။ အထ ခေါ တေ ဘိက္ခူ အဿဇိပုနဗ္ဗသုကေ ဘိက္ခူ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ပေ။ သစ္စံ ကိရ၊ ဘိက္ခဝေ၊ အဿဇိပုနဗ္ဗသုကာ ဘိက္ခူ သင်္ဃေန ပဗ္ဗာဇနီယကမ္မကတာ န သမ္မာ ဝတ္တန္တိ။ပေ။ ဝိဗ္ဘမန္တိပီတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၄၃၆>, <ဘိက္ခု ပနေဝ အညတရံ ဂါမံ ဝါ နိဂမံ ဝါ ဥပနိဿာယ ဝိဟရတိ ကုလဒူသကော ပါပသမာစာရော။ တဿ ခေါ ပါပကာ သမာစာရာ ဒိဿန္တိ စေဝ သုယျန္တိ စ၊ ကုလာနိ စ တေန ဒုဋ္ဌာနိ ဒိဿန္တိ စေဝ သုယျန္တိ စ။ သော ဘိက္ခု ဘိက္ခူဟိ ဧဝမဿ ဝစနီယော အာယသ္မာ ခေါ ကုလဒူသကော ပါပသမာစာရော၊ အာယသ္မတော ခေါ ပါပကာ သမာစာရာ ဒိဿန္တိ စေဝ သုယျန္တိ စ၊ ကုလာနိ စာယသ္မတာ ဒုဋ္ဌာနိ ဒိဿန္တိ စေဝ သုယျန္တိ စ။ ပက္ကမတာယသ္မာ ဣမမှာ အာဝါသာ။ အလံ တေ ဣဓ ဝါသေနာတိ။ ဧဝဉ္စ သော ဘိက္ခု ဘိက္ခူဟိ ဝုစ္စမာနော တေ ဘိက္ခူ ဧဝံ ဝဒေယျ ဆန္ဒဂါမိနော စ ဘိက္ခူ ဒောသဂါမိနော စ ဘိက္ခူ မောဟဂါမိနော စ ဘိက္ခူ ဘယဂါမိနော စ ဘိက္ခူ တာဒိသိကာယ အာပတ္တိယာ ဧကစ္စံ ပဗ္ဗာဇေန္တိ ဧကစ္စံ န ပဗ္ဗာဇေန္တီတိ၊ သော ဘိက္ခု ဘိက္ခူဟိ ဧဝမဿ ဝစနီယော မာယသ္မာ ဧဝံ အဝစ။ န စ ဘိက္ခူ ဆန္ဒဂါမိနော။ န စ ဘိက္ခူ ဒောသဂါမိနော။ န စ ဘိက္ခူ မောဟဂါမိနော။ န စ ဘိက္ခူ ဘယဂါမိနော။ အာယသ္မာ ခေါ ကုလဒူသကော ပါပသမာစာရော။ အာယသ္မတော ခေါ ပါပကာ သမာစာရာ ဒိဿန္တိ စေဝ သုယျန္တိ စ။ ကုလာနိ စာယသ္မတာ ဒုဋ္ဌာနိ ဒိဿန္တိ စေဝ သုယျန္တိ စ။ ပက္ကမတာယသ္မာ ဣမမှာ အာဝါသာ။ အလံ တေ ဣဓ ဝါသေနာတိ။ ဧဝဉ္စ သော ဘိက္ခု ဘိက္ခူဟိ ဝုစ္စမာနော တထေဝ ပဂ္ဂဏှေယျ၊ သော ဘိက္ခု ဘိက္ခူဟိ ယာဝတတိယံ သမနုဘာသိတဗ္ဗော တဿ ပဋိနိဿဂ္ဂါယ။ ယာဝတတိယဉ္စေ သမနုဘာသီယမာနော တံ ပဋိနိဿဇ္ဇေယျ၊ ဣစ္စေတံ ကုသလံ၊ နော စေ ပဋိနိဿဇ္ဇေယျ၊ သင်္ဃာဒိသေသောတိ။>
    text <၄၃၇>, <ဘိက္ခု ပနေဝ အညတရံ ဂါမံ ဝါ နိဂမံ ဝါတိ ဂါမောပိ နိဂမောပိ နဂရမ္ပိ ဂါမော စေဝ နိဂမော စ။>
    text <ဥပနိဿာယ ဝိဟရတီတိ တတ္ထ ပဋိဗဒ္ဓါ ဟောန္တိ စီဝရပိဏ္ဍပါတသေနာသနဂိလာနပ္ပစ္စယဘေသဇ္ဇပရိက္ခါရာ။>
    text <ကုလံ နာမ စတ္တာရိ ကုလာနိ ခတ္တိယကုလံ၊ ဗြာဟ္မဏကုလံ၊ ဝေဿကုလံ၊ သုဒ္ဒကုလံ။>
    text <ကုလဒူသကောတိ ကုလာနိ ဒူသေတိ ပုပ္ဖေန ဝါ ဖလေန ဝါ စုဏ္ဏေန ဝါ မတ္တိကာယ ဝါ ဒန္တကဋ္ဌေန ဝါ ဝေဠုယာ ဝါ ဝေဇ္ဇိကာယ ဝါ ဇင်္ဃပေသနိကေန ဝါ။>
    text <ပါပသမာစာရောတိ မာလာဝစ္ဆံ ရောပေတိပိ ရောပါပေတိပိ၊ သိဉ္စတိပိ သိဉ္စာပေတိပိ၊ ဩစိနာတိပိ ဩစိနာပေတိပိ၊ ဂန္ထေတိပိ ဂန္ထာပေတိပိ။>
    text <ဒိဿန္တိ စေဝ သုယျန္တိ စာတိ ယေ သံမုခါ တေ ပဿန္တိ၊ ယေ တိရောက္ခါ တေ သုဏန္တိ။>
    text <ကုလာနိ စ တေန ဒုဋ္ဌာနီတိ ပုဗ္ဗေ သဒ္ဓါ ဟုတွာ တံ အာဂမ္မ အဿဒ္ဓါ ဟောန္တိ၊ ပသန္နာ ဟုတွာ အပ္ပသန္နာ ဟောန္တိ။>
    text <ဒိဿန္တိ စေဝ သုယျန္တိ စာတိ ယေ သံမုခါ တေ ပဿန္တိ၊ ယေ တိရောက္ခါ တေ သုဏန္တိ။>
    text <သော ဘိက္ခူတိ ယော သော ကုလဒူသကော ဘိက္ခု။>
    text <ဘိက္ခူဟီတိ အညေဟိ ဘိက္ခူဟိ။ ယေ ပဿန္တိ ယေ သုဏန္တိ။ တေဟိ ဝတ္တဗ္ဗော အာယသ္မာ ခေါ ကုလဒူသကော ပါပသမာစာရော။ အာယသ္မတော ခေါ ပါပကာ သမာစာရာ ဒိဿန္တိ စေဝ သုယျန္တိ စ။ ကုလာနိ စာယသ္မတာ ဒုဋ္ဌာနိ ဒိဿန္တိ စေဝ သုယျန္တိ စ။ ပက္ကမတာယသ္မာ ဣမမှာ အာဝါသာ။ အလံ တေ ဣဓ ဝါသေနာတိ။>
    text <ဧဝဉ္စ သော ဘိက္ခု ဘိက္ခူဟိ ဝုစ္စမာနော တေ ဘိက္ခူ ဧဝံ ဝဒေယျ ဆန္ဒဂါမိနော စ ဘိက္ခူ၊ ဒောသဂါမိနော စ ဘိက္ခူ၊ မောဟဂါမိနော စ ဘိက္ခူ၊ ဘယဂါမိနော စ ဘိက္ခူ။ တာဒိသိကာယ အာပတ္တိယာ ဧကစ္စံ ပဗ္ဗာဇေန္တိ ဧကစ္စံ န ပဗ္ဗာဇေန္တီတိ။>
    text <သော ဘိက္ခူတိ ယော သော ကမ္မကတော ဘိက္ခု။>
    text <ဘိက္ခူဟီတိ အညေဟိ ဘိက္ခူဟိ။ ယေ ပဿန္တိ ယေ သုဏန္တိ တေဟိ ဝတ္တဗ္ဗော မာယသ္မာ ဧဝံ အဝစ။ န စ ဘိက္ခူ ဆန္ဒဂါမိနော၊ န စ ဘိက္ခူ ဒောသဂါမိနော၊ န စ ဘိက္ခူ မောဟဂါမိနော၊ န စ ဘိက္ခူ ဘယဂါမိနော။ အာယသ္မာ ခေါ ကုလဒူသကော ပါပသမာစာရော။ အာယသ္မတော ခေါ ပါပကာ သမာစာရာ ဒိဿန္တိ စေဝ သုယျန္တိ စ။ ကုလာနိ စာယသ္မတာ ဒုဋ္ဌာနိ ဒိဿန္တိ စေဝ သုယျန္တိ စ။ ပက္ကမတာယသ္မာ ဣမမှာ အာဝါသာ။ အလံ တေ ဣဓ ဝါသေနာတိ။ ဒုတိယမ္ပိ ဝတ္တဗ္ဗော။ တတိယမ္ပိ ဝတ္တဗ္ဗော။>
    text <သစေ ပဋိနိဿဇ္ဇတိ၊ ဣစ္စေတံ ကုသလံ။ နော စေ ပဋိနိဿဇ္ဇတိ၊ အာပတ္တိ ဒုက္ကဋဿ။ သုတွာ န ဝဒန္တိ၊ အာပတ္တိ ဒုက္ကဋဿ။ သော ဘိက္ခု သင်္ဃမဇ္ဈမ္ပိ အာကဍ္ဎိတွာ ဝတ္တဗ္ဗော မာယသ္မာ ဧဝံ အဝစ။ န စ ဘိက္ခူ ဆန္ဒဂါမိနော၊ န စ ဘိက္ခူ ဒောသဂါမိနော၊ န စ ဘိက္ခူ မောဟဂါမိနော၊ န စ ဘိက္ခူ ဘယဂါမိနော။ အာယသ္မာ ခေါ ကုလဒူသကော ပါပသမာစာရော။ အာယသ္မတော ခေါ ပါပကာ သမာစာရာ ဒိဿန္တိ စေဝ သုယျန္တိ စ။ ကုလာနိ စာယသ္မတာ ဒုဋ္ဌာနိ ဒိဿန္တိ စေဝ သုယျန္တိ စ။ ပက္ကမတာယသ္မာ ဣမမှာ အာဝါသာ။ အလံ တေ ဣဓ ဝါသေနာတိ။ ဒုတိယမ္ပိ ဝတ္တဗ္ဗော။ တတိယမ္ပိ ဝတ္တဗ္ဗော။ သစေ ပဋိနိဿဇ္ဇတိ၊ ဣစ္စေတံ ကုသလံ။ နော စေ ပဋိနိဿဇ္ဇတိ၊ အာပတ္တိ ဒုက္ကဋဿ။ သော ဘိက္ခု သမနုဘာသိတဗ္ဗော။ ဧဝဉ္စ ပန၊ ဘိက္ခဝေ၊ သမနုဘာသိတဗ္ဗော။ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <၄၃၈>, <သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု သင်္ဃေန ပဗ္ဗာဇနီယကမ္မကတော ဘိက္ခူ ဆန္ဒဂါမိတာ ဒောသဂါမိတာ မောဟဂါမိတာ ဘယဂါမိတာ ပါပေတိ။ သော တံ ဝတ္ထုံ န ပဋိနိဿဇ္ဇတိ။ ယဒိ သင်္ဃဿ ပတ္တကလ္လံ၊ သင်္ဃော ဣတ္ထန္နာမံ ဘိက္ခုံ သမနုဘာသေယျ တဿ ဝတ္ထုဿ ပဋိနိဿဂ္ဂါယ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ အယံ ဣတ္ထန္နာမော ဘိက္ခု သင်္ဃေန ပဗ္ဗာဇနီယကမ္မကတော ဘိက္ခူ ဆန္ဒဂါမိတာ ဒောသဂါမိတာ မောဟဂါမိတာ ဘယဂါမိတာ ပါပေတိ။ သော တံ ဝတ္ထုံ န ပဋိနိဿဇ္ဇတိ။ သင်္ဃော ဣတ္ထန္နာမံ ဘိက္ခုံ သမနုဘာသတိ တဿ ဝတ္ထုဿ ပဋိနိဿဂ္ဂါယ။ ယဿာယသ္မတော ခမတိ ဣတ္ထန္နာမဿ ဘိက္ခုနော သမနုဘာသနာ တဿ ဝတ္ထုဿ ပဋိနိဿဂ္ဂါယ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <ဒုတိယမ္ပိ ဧတမတ္ထံ ဝဒာမိ။ပေ။ တတိယမ္ပိ ဧတမတ္ထံ ဝဒာမိ။ပေ။>
    text <သမနုဘဋ္ဌော သင်္ဃေန ဣတ္ထန္နာမော ဘိက္ခု တဿ ဝတ္ထုဿ ပဋိနိဿဂ္ဂါယ။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
    text <၄၃၉>, <ဉတ္တိယာ ဒုက္ကဋံ၊ ဒွီဟိ ကမ္မဝါစာဟိ ထုလ္လစ္စယာ၊ ကမ္မဝါစာပရိယောသာနေ အာပတ္တိ သင်္ဃာဒိသေသဿ။ သင်္ဃာဒိသေသံ အဇ္ဈာပဇ္ဇန္တဿ ဉတ္တိယာ ဒုက္ကဋံ၊ ဒွီဟိ ကမ္မဝါစာဟိ ထုလ္လစ္စယာ ပဋိပ္ပဿမ္ဘန္တိ။>
    text <သင်္ဃာဒိသေသောတိ သင်္ဃောဝ တဿာ အာပတ္တိယာ ပရိဝါသံ ဒေတိ၊ မူလာယ ပဋိကဿတိ၊ မာနတ္တံ ဒေတိ၊ အဗ္ဘေတိ၊ န သမ္ဗဟုလာ၊ န ဧကပုဂ္ဂလော။ တေန ဝုစ္စတိ သင်္ဃာဒိသေသောတိ၊ တဿေဝ အာပတ္တိနိကာယဿ နာမကမ္မံ အဓိဝစနံ။ တေနပိ ဝုစ္စတိ သင်္ဃာဒိသေသောတိ။>
    text <၄၄၀>, <ဓမ္မကမ္မေ ဓမ္မကမ္မသညီ န ပဋိနိဿဇ္ဇတိ၊ အာပတ္တိ သင်္ဃာဒိသေသဿ။>
    text <ဓမ္မကမ္မေ ဝေမတိကော န ပဋိနိဿဇ္ဇတိ၊ အာပတ္တိ သင်္ဃာဒိသေသဿ။>
    text <ဓမ္မကမ္မေ အဓမ္မကမ္မသညီ န ပဋိနိဿဇ္ဇတိ၊ အာပတ္တိ သင်္ဃာဒိသေသဿ။>
    text <အဓမ္မကမ္မေ ဓမ္မကမ္မသညီ၊ အာပတ္တိ ဒုက္ကဋဿ။>
    text <အဓမ္မကမ္မေ ဝေမတိကော၊ အာပတ္တိ ဒုက္ကဋဿ။>
    text <အဓမ္မကမ္မေ အဓမ္မကမ္မသညီ၊ အာပတ္တိ ဒုက္ကဋဿ။>
    text <၄၄၁>, <အနာပတ္တိ အသမနုဘာသန္တဿ၊ ပဋိနိဿဇ္ဇန္တဿ၊ ဥမ္မတ္တကဿ၊ အာဒိကမ္မိကဿာတိ။>
    stand <ကုလဒူသကသိက္ခါပဒံ နိဋ္ဌိတံ တေရသမံ။>
    text <၄၄၂>, <ဥဒ္ဒိဋ္ဌာ ခေါ၊ အာယသ္မန္တော၊ တေရသ သင်္ဃာဒိသေသာ ဓမ္မာ၊ နဝ ပဌမာပတ္တိကာ၊ စတ္တာရော ယာဝတတိယကာ။ ယေသံ ဘိက္ခု အညတရံ ဝါ အညတရံ ဝါ အာပဇ္ဇိတွာ ယာဝတီဟံ ဇာနံ ပဋိစ္ဆာဒေတိ တာဝတီဟံ တေန ဘိက္ခုနာ အကာမာ ပရိဝတ္ထဗ္ဗံ။ ပရိဝုတ္ထပရိဝါသေန ဘိက္ခုနာ ဥတ္တရိ ဆာရတ္တံ ဘိက္ခုမာနတ္တာယ ပဋိပဇ္ဇိတဗ္ဗံ။ စိဏ္ဏမာနတ္တော ဘိက္ခု ယတ္ထ သိယာ ဝီသတိဂဏော ဘိက္ခုသင်္ဃော တတ္ထ သော ဘိက္ခု အဗ္ဘေတဗ္ဗော။ ဧကေနပိ စေ ဦနော ဝီသတိဂဏော ဘိက္ခုသင်္ဃော တံ ဘိက္ခုံ အဗ္ဘေယျ၊ သော စ ဘိက္ခု အနဗ္ဘိတော၊ တေ စ ဘိက္ခူ ဂါရယှာ၊ အယံ တတ္ထ သာမီစိ။ တတ္ထာယသ္မန္တေ ပုစ္ဆာမိ ကစ္စိတ္ထ ပရိသုဒ္ဓါ။ ဒုတိယမ္ပိ ပုစ္ဆာမိ ကစ္စိတ္ထ ပရိသုဒ္ဓါ။ တတိယမ္ပိ ပုစ္ဆာမိ ကစ္စိတ္ထ ပရိသုဒ္ဓါ။ ပရိသုဒ္ဓေတ္ထာယသ္မန္တော။ တသ္မာ တုဏှီ၊ ဧဝမေတံ ဓာရယာမီတိ။>
    stand <တေရသကံ နိဋ္ဌိတံ။>
    stand <တဿုဒ္ဒာနံ>
    stand <သင်္ဃာဒိသေသကဏ္ဍံ နိဋ္ဌိတံ။>
