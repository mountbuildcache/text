text <၁။ ပါရာဇိကကဏ္ဍံ>
  text <၁။ ပဌမပါရာဇိကံ>
    text <သုဒိန္နဘာဏဝါရော>
      text <၂၄>, <တေန ခေါ ပန သမယေန ဝေသာလိယာ အဝိဒူရေ ကလန္ဒဂါမော နာမ အတ္ထိ။ တတ္ထ သုဒိန္နော နာမ ကလန္ဒပုတ္တော သေဋ္ဌိပုတ္တော ဟောတိ။ အထ ခေါ သုဒိန္နော ကလန္ဒပုတ္တော သမ္ဗဟုလေဟိ သဟာယကေဟိ သဒ္ဓိံ ဝေသာလိံ အဂမာသိ ကေနစိဒေဝ ကရဏီယေန။ တေန ခေါ ပန သမယေန ဘဂဝါ မဟတိယာ ပရိသာယ ပရိဝုတော ဓမ္မံ ဒေသေန္တော နိသိန္နော ဟောတိ။ အဒ္ဒသ ခေါ သုဒိန္နော ကလန္ဒပုတ္တော ဘဂဝန္တံ မဟတိယာ ပရိသာယ ပရိဝုတံ ဓမ္မံ ဒေသေန္တံ နိသိန္နံ။ ဒိသွာနဿ ဧတဒဟောသိ ယံနူနာဟမ္ပိ ဓမ္မံ သုဏေယျန္တိ။ အထ ခေါ သုဒိန္နော ကလန္ဒပုတ္တော ယေန သာ ပရိသာ တေနုပသင်္ကမိ၊ ဥပသင်္ကမိတွာ ဧကမန္တံ နိသီဒိ။ ဧကမန္တံ နိသိန္နဿ ခေါ သုဒိန္နဿ ကလန္ဒပုတ္တဿ ဧတဒဟောသိ ယထာ ယထာ ခေါ အဟံ ဘဂဝတာ ဓမ္မံ ဒေသိတံ အာဇာနာမိ၊ နယိဒံ သုကရံ အဂါရံ အဇ္ဈာဝသတာ ဧကန္တပရိပုဏ္ဏံ ဧကန္တပရိသုဒ္ဓံ သင်္ခလိခိတံ ဗြဟ္မစရိယံ စရိတုံ၊ ယံနူနာဟံ ကေသမဿုံ ဩဟာရေတွာ ကာသာယာနိ ဝတ္ထာနိ အစ္ဆာဒေတွာ အဂါရသ္မာ အနဂါရိယံ ပဗ္ဗဇေယျန္တိ။ အထ ခေါ သာ ပရိသာ ဘဂဝတာ ဓမ္မိယာ ကထာယ သန္ဒဿိတာ သမာဒပိတာ သမုတ္တေဇိတာ သမ္ပဟံသိတာ ဥဋ္ဌာယာသနာ ဘဂဝန္တံ အဘိဝါဒေတွာ ပဒက္ခိဏံ ကတွာ ပက္ကာမိ။>
      text <၂၅>, <အထ ခေါ သုဒိန္နော ကလန္ဒပုတ္တော အစိရဝုဋ္ဌိတာယ ပရိသာယ ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ သုဒိန္နော ကလန္ဒပုတ္တော ဘဂဝန္တံ ဧတဒဝေါစ ယထာ ယထာဟံ၊ ဘန္တေ၊ ဘဂဝတာ ဓမ္မံ ဒေသိတံ အာဇာနာမိ၊ နယိဒံ သုကရံ အဂါရံ အဇ္ဈာဝသတာ ဧကန္တပရိပုဏ္ဏံ ဧကန္တပရိသုဒ္ဓံ သင်္ခလိခိတံ ဗြဟ္မစရိယံ စရိတုံ၊ ဣစ္ဆာမဟံ၊ ဘန္တေ၊ ကေသမဿုံ ဩဟာရေတွာ ကာသာယာနိ ဝတ္ထာနိ အစ္ဆာဒေတွာ အဂါရသ္မာ အနဂါရိယံ ပဗ္ဗဇိတုံ။ ပဗ္ဗာဇေတု မံ ဘဂဝါတိ။ အနုညာတောသိ ပန တွံ၊ သုဒ္ဒိန္န၊ မာတာပိတူဟိ အဂါရသ္မာ အနဂါရိယံ ပဗ္ဗဇ္ဇာယာတိ။ န ခေါ အဟံ၊ ဘန္တေ၊ အနုညာတော မာတာပိတူဟိ အဂါရသ္မာ အနဂါရိယံ ပဗ္ဗဇ္ဇာယာတိ။ န ခေါ၊ သုဒိန္န၊ တထာဂတာ အနနုညာတံ မာတာပိတူဟိ ပုတ္တံ ပဗ္ဗာဇေန္တီတိ။ သောဟံ၊ ဘန္တေ၊ တထာ ကရိဿာမိ ယထာ မံ မာတာပိတရော အနုဇာနိဿန္တိ အဂါရသ္မာ အနဂါရိယံ ပဗ္ဗဇ္ဇာယာတိ။>
      text <၂၆>, <အထ ခေါ သုဒိန္နော ကလန္ဒပုတ္တော ဝေသာလိယံ တံ ကရဏီယံ တီရေတွာ ယေန ကလန္ဒဂါမော ယေန မာတာပိတရော တေနုပသင်္ကမိ၊ ဥပသင်္ကမိတွာ မာတာပိတရော ဧတဒဝေါစ အမ္မတာတာ၊ ယထာ ယထာဟံ ဘဂဝတာ ဓမ္မံ ဒေသိတံ အာဇာနာမိ၊ နယိဒံ သုကရံ အဂါရံ အဇ္ဈာဝသတာ ဧကန္တပရိပုဏ္ဏံ ဧကန္တပရိသုဒ္ဓံ သင်္ခလိခိတံ ဗြဟ္မစရိယံ စရိတုံ၊ ဣစ္ဆာမဟံ ကေသမဿုံ ဩဟာရေတွာ ကာသာယာနိ ဝတ္ထာနိ အစ္ဆာဒေတွာ အဂါရသ္မာ အနဂါရိယံ ပဗ္ဗဇိတုံ။ အနုဇာနာထ မံ အဂါရသ္မာ အနဂါရိယံ ပဗ္ဗဇ္ဇာယာတိ။ ဧဝံ ဝုတ္တေ သုဒိန္နဿ ကလန္ဒပုတ္တဿ မာတာပိတရော သုဒိန္နံ ကလန္ဒပုတ္တံ ဧတဒဝေါစုံ တွံ ခေါသိ၊ တာတ သုဒိန္န၊ အမှာကံ ဧကပုတ္တကော ပိယော မနာပေါ သုခေဓိတော သုခပရိဟတော။ န တွံ၊ တာတ သုဒိန္န၊ ကိဉ္စိ ဒုက္ခဿ ဇာနာသိ။ မရဏေနပိ မယံ တေ အကာမကာ ဝိနာ ဘဝိဿာမ၊ ကိံ ပန မယံ တံ ဇီဝန္တံ အနုဇာနိဿာမ အဂါရသ္မာ အနဂါရိယံ ပဗ္ဗဇ္ဇာယာတိ။ ဒုတိယမ္ပိ ခေါ သုဒိန္နော ကလန္ဒပုတ္တော မာတာပိတရော ဧတဒဝေါစ အမ္မတာတာ၊ ယထာ ယထာဟံ ဘဂဝတာ ဓမ္မံ ဒေသိတံ အာဇာနာမိ၊ နယိဒံ သုကရံ အဂါရံ အဇ္ဈာဝသတာ ဧကန္တပရိပုဏ္ဏံ ဧကန္တပရိသုဒ္ဓံ သင်္ခလိခိတံ ဗြဟ္မစရိယံ စရိတုံ၊ ဣစ္ဆာမဟံ ကေသမဿုံ ဩဟာရေတွာ ကာသာယာနိ ဝတ္ထာနိ အစ္ဆာဒေတွာ အဂါရသ္မာ အနဂါရိယံ ပဗ္ဗဇိတုံ။ အနုဇာနာထ မံ အဂါရသ္မာ အနဂါရိယံ ပဗ္ဗဇ္ဇာယာတိ။ ဒုတိယမ္ပိ ခေါ သုဒိန္နဿ ကလန္ဒပုတ္တဿ မာတာပိတရော သုဒိန္နံ ကလန္ဒပုတ္တံ ဧတဒဝေါစုံ တွံ ခေါသိ၊ တာတ သုဒိန္န၊ အမှာကံ ဧကပုတ္တကော ပိယော မနာပေါ သုခေဓိတော သုခပရိဟတော။ န တွံ၊ တာတ သုဒိန္န၊ ကိဉ္စိ ဒုက္ခဿ ဇာနာသိ။ မရဏေနပိ မယံ တေ အကာမကာ ဝိနာ ဘဝိဿာမ၊ ကိံ ပန မယံ တံ ဇီဝန္တံ အနုဇာနိဿာမ အဂါရသ္မာ အနဂါရိယံ ပဗ္ဗဇ္ဇာယာတိ။ တတိယမ္ပိ ခေါ သုဒိန္နော ကလန္ဒပုတ္တော မာတာပိတရော ဧတဒဝေါစ အမ္မတာတာ၊ ယထာ ယထာဟံ ဘဂဝတာ ဓမ္မံ ဒေသိတံ အာဇာနာမိ၊ နယိဒံ သုကရံ အဂါရံ အဇ္ဈာဝသတာ ဧကန္တပရိပုဏ္ဏံ ဧကန္တပရိသုဒ္ဓံ သင်္ခလိခိတံ ဗြဟ္မစရိယံ စရိတုံ၊ ဣစ္ဆာမဟံ ကေသမဿုံ ဩဟာရေတွာ ကာသာယာနိ ဝတ္ထာနိ အစ္ဆာဒေတွာ အဂါရသ္မာ အနဂါရိယံ ပဗ္ဗဇိတုံ။ အနုဇာနာထ မံ အဂါရသ္မာ အနဂါရိယံ ပဗ္ဗဇ္ဇာယာတိ။ တတိယမ္ပိ ခေါ သုဒိန္နဿ ကလန္ဒပုတ္တဿ မာတာပိတရော သုဒိန္နံ ကလန္ဒပုတ္တံ ဧတဒဝေါစုံ တွံ ခေါသိ၊ တာတ သုဒိန္န၊ အမှာကံ ဧကပုတ္တကော ပိယော မနာပေါ သုခေဓိတော သုခပရိဟတော။ န တွံ၊ တာတ သုဒိန္န၊ ကိဉ္စိ ဒုက္ခဿ ဇာနာသိ။ မရဏေနပိ မယံ တေ အကာမကာ ဝိနာ ဘဝိဿာမ၊ ကိံ ပန မယံ တံ ဇီဝန္တံ အနုဇာနိဿာမ အဂါရသ္မာ အနဂါရိယံ ပဗ္ဗဇ္ဇာယာတိ။>
      text <၂၇>, <အထ ခေါ သုဒိန္နော ကလန္ဒပုတ္တော န မံ မာတာပိတရော အနုဇာနန္တိ အဂါရသ္မာ အနဂါရိယံ ပဗ္ဗဇ္ဇာယာတိ၊ တတ္ထေဝ အနန္တရဟိတာယ ဘူမိယာ နိပဇ္ဇိ ဣဓေဝ မေ မရဏံ ဘဝိဿတိ ပဗ္ဗဇ္ဇာ ဝါတိ။ အထ ခေါ သုဒိန္နော ကလန္ဒပုတ္တော ဧကမ္ပိ ဘတ္တံ န ဘုဉ္ဇိ၊ ဒွေပိ ဘတ္တာနိ န ဘုဉ္ဇိ၊ တီဏိပိ ဘတ္တာနိ န ဘုဉ္ဇိ၊ စတ္တာရိပိ ဘတ္တာနိ န ဘုဉ္ဇိ၊ ပဉ္စပိ ဘတ္တာနိ န ဘုဉ္ဇိ၊ ဆပိ ဘတ္တာနိ န ဘုဉ္ဇိ၊ သတ္တပိ ဘတ္တာနိ န ဘုဉ္ဇိ။>
      text <၂၈>, <အထ ခေါ သုဒိန္နဿ ကလန္ဒပုတ္တဿ မာတာပိတရော သုဒိန္နံ ကလန္ဒပုတ္တံ ဧတဒဝေါစုံ တွံ ခေါသိ၊ တာတ သုဒိန္န၊ အမှာကံ ဧကပုတ္တကော ပိယော မနာပေါ သုခေဓိတော သုခပရိဟတော။ န တွံ၊ တာတ သုဒိန္န၊ ကိဉ္စိ ဒုက္ခဿ ဇာနာသိ။ မရဏေနပိ မယံ တေ အကာမကာ ဝိနာ ဘဝိဿာမ၊ ကိံ ပန မယံ တံ ဇီဝန္တံ အနုဇာနိဿာမ အဂါရသ္မာ အနဂါရိယံ ပဗ္ဗဇ္ဇာယ။ ဥဋ္ဌေဟိ၊ တာတ သုဒိန္န၊ ဘုဉ္ဇ စ ပိဝ စ ပရိစာရေဟိ စ၊ ဘုဉ္ဇန္တော ပိဝန္တော ပရိစာရေန္တော ကာမေ ပရိဘုဉ္ဇန္တော ပုညာနိ ကရောန္တော အဘိရမဿု။ န တံ မယံ အနုဇာနာမ အဂါရသ္မာ အနဂါရိယံ ပဗ္ဗဇ္ဇာယာတိ။ ဧဝံ ဝုတ္တေ သုဒိန္နော ကလန္ဒပုတ္တော တုဏှီ အဟောသိ။ ဒုတိယမ္ပိ ခေါ။ပေ။ တတိယမ္ပိ ခေါ သုဒိန္နဿ ကလန္ဒပုတ္တဿ မာတာပိတရော သုဒိန္နံ ကလန္ဒပုတ္တံ ဧတဒဝေါစုံ တွံ ခေါသိ၊ တာတ သုဒိန္န၊ အမှာကံ ဧကပုတ္တကော ပိယော မနာပေါ သုခေဓိတော သုခပရိဟတော။ န တွံ၊ တာတ သုဒိန္န၊ ကိဉ္စိ ဒုက္ခဿ ဇာနာသိ။ မရဏေနပိ မယံ တေ အကာမကာ ဝိနာ ဘဝိဿာမ၊ ကိံ ပန မယံ တံ ဇီဝန္တံ အနုဇာနိဿာမ အဂါရသ္မာ အနဂါရိယံ ပဗ္ဗဇ္ဇာယ။ ဥဋ္ဌေဟိ၊ တာတ သုဒိန္န၊ ဘုဉ္ဇ စ ပိဝ စ ပရိစာရေဟိ စ၊ ဘုဉ္ဇန္တော ပိဝန္တော ပရိစာရေန္တော ကာမေ ပရိဘုဉ္ဇန္တော ပုညာနိ ကရောန္တော အဘိရမဿု။ န တံ မယံ အနုဇာနာမ အဂါရသ္မာ အနဂါရိယံ ပဗ္ဗဇ္ဇာယာတိ။ တတိယမ္ပိ ခေါ သုဒိန္နော ကလန္ဒပုတ္တော တုဏှီ အဟောသိ။>
      text <အထ ခေါ သုဒိန္နဿ ကလန္ဒပုတ္တဿ သဟာယကာ ယေန သုဒိန္နော ကလန္ဒပုတ္တော တေနုပသင်္ကမိံသု၊ ဥပသင်္ကမိတွာ သုဒိန္နံ ကလန္ဒပုတ္တံ ဧတဒဝေါစုံ တွံ ခေါသိ၊ သမ္မ သုဒိန္န၊ မာတာပိတူနံ ဧကပုတ္တကော ပိယော မနာပေါ သုခေဓိတော သုခပရိဟတော။ န တွံ၊ သမ္မ သုဒိန္န၊ ကိဉ္စိ ဒုက္ခဿ ဇာနာသိ။ မရဏေနပိ တေ မာတာပိတရော အကာမကာ ဝိနာ ဘဝိဿန္တိ၊ ကိံ ပန တံ ဇီဝန္တံ အနုဇာနိဿန္တိ အဂါရသ္မာ အနဂါရိယံ ပဗ္ဗဇာယ။ ဥဋ္ဌေဟိ၊ သမ္မ သုဒိန္န၊ ဘုဉ္ဇ စ ပိဝ စ ပရိစာရေဟိ စ၊ ဘုဉ္ဇန္တော ပိဝန္တော ပရိစာရေန္တော ကာမေ ပရိဘုဉ္ဇန္တော ပုညာနိ ကရောန္တော အဘိရမဿု၊ န တံ မာတာပိတရော အနုဇာနိဿန္တိ အဂါရသ္မာ အနဂါရိယံ ပဗ္ဗဇ္ဇာယာတိ။ ဧဝံ ဝုတ္တေ၊ သုဒိန္နော ကလန္ဒပုတ္တော တုဏှီ အဟောသိ။ ဒုတိယမ္ပိ ခေါ။ပေ။ တတိယမ္ပိ ခေါ သုဒိန္နဿ ကလန္ဒပုတ္တဿ သဟာယကာ သုဒိန္နံ ကလန္ဒပုတ္တံ ဧတဒဝေါစုံ တွံ ခေါသိ၊ သမ္မ သုဒိန္န။ပေ။ တတိယမ္ပိ ခေါ သုဒိန္နော ကလန္ဒပုတ္တော တုဏှီ အဟောသိ။>
      text <၂၉>, <အထ ခေါ သုဒိန္နဿ ကလန္ဒပုတ္တဿ သဟာယကာ ယေန သုဒိန္နဿ ကလန္ဒပုတ္တဿ မာတာပိတရော တေနုပသင်္ကမိံသု၊ ဥပသင်္ကမိတွာ သုဒိန္နဿ ကလန္ဒပုတ္တဿ မာတာပိတရော ဧတဒဝေါစုံ အမ္မတာတာ၊ ဧသော သုဒိန္နော အနန္တရဟိတာယ ဘူမိယာ နိပန္နော ဣဓေဝ မေ မရဏံ ဘဝိဿတိ ပဗ္ဗဇ္ဇာ ဝါတိ။ သစေ တုမှေ သုဒိန္နံ နာနုဇာနိဿထ အဂါရသ္မာ အနဂါရိယံ ပဗ္ဗဇ္ဇာယ၊ တတ္ထေဝ မရဏံ အာဂမိဿတိ။ သစေ ပန တုမှေ သုဒိန္နံ အနုဇာနိဿထ အဂါရသ္မာ အနဂါရိယံ ပဗ္ဗဇ္ဇာယ၊ ပဗ္ဗဇိတမ္ပိ နံ ဒက္ခိဿထ။ သစေ သုဒိန္နော နာဘိရမိဿတိ အဂါရသ္မာ အနဂါရိယံ ပဗ္ဗဇ္ဇာယ၊ ကာ တဿ အညာ ဂတိ ဘဝိဿတိ၊ ဣဓေဝ ပစ္စာဂမိဿတိ။ အနုဇာနာထ သုဒိန္နံ အဂါရသ္မာ အနဂါရိယံ ပဗ္ဗဇ္ဇာယာတိ။ အနုဇာနာမ၊ တာတာ၊ သုဒိန္နံ အဂါရသ္မာ အနဂါရိယံ ပဗ္ဗဇ္ဇာယာတိ။ အထ ခေါ သုဒိန္နဿ ကလန္ဒပုတ္တဿ သဟာယကာ ယေန သုဒိန္နော ကလန္ဒပုတ္တော တေနုပသင်္ကမိံသု၊ ဥပသင်္ကမိတွာ သုဒိန္နံ ကလန္ဒပုတ္တံ ဧတဒဝေါစုံ ဥဋ္ဌေဟိ၊ သမ္မ သုဒိန္န၊ အနုညာတောသိ မာတာပိတူဟိ အဂါရသ္မာ အနဂါရိယံ ပဗ္ဗဇ္ဇာယာတိ။>
      text <၃၀>, <အထ ခေါ သုဒိန္နော ကလန္ဒပုတ္တော အနုညာတောမှိ ကိရ မာတာပိတူဟိ အဂါရသ္မာ အနဂါရိယံ ပဗ္ဗဇ္ဇာယာတိ၊ ဟဋ္ဌော ဥဒဂ္ဂေါ ပါဏိနာ ဂတ္တာနိ ပရိပုဉ္ဆန္တော ဝုဋ္ဌာသိ။ အထ ခေါ သုဒိန္နော ကလန္ဒပုတ္တော ကတိပါဟံ ဗလံ ဂါဟေတွာ ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသန္နော ခေါ သုဒိန္နော ကလန္ဒပုတ္တော ဘဂဝန္တံ ဧတဒဝေါစ အနုညာတော အဟံ၊ ဘန္တေ၊ မာတာပိတူဟိ အဂါရသ္မာ အနဂါရိယံ ပဗ္ဗဇ္ဇာယ။ ပဗ္ဗာဇေတု မံ ဘဂဝါတိ။ အလတ္ထ ခေါ သုဒိန္နော ကလန္ဒပုတ္တော ဘဂဝတော သန္တိကေ ပဗ္ဗဇ္ဇံ၊ အလတ္ထ ဥပသမ္ပဒံ။ အစိရူပသမ္ပန္နော စ ပနာယသ္မာ သုဒိန္နော ဧဝရူပေ ဓုတဂုဏေ သမာဒာယ ဝတ္တတိ၊ အာရညိကော ဟောတိ ပိဏ္ဍပါတိကော ပံသုကူလိကော သပဒာနစာရိကော၊ အညတရံ ဝဇ္ဇိဂါမံ ဥပနိဿာယ ဝိဟရတိ။>
      text <တေန ခေါ ပန သမယေန ဝဇ္ဇီ ဒုဗ္ဘိက္ခါ ဟောတိ ဒွီဟိတိကာ သေတဋ္ဌိကာ သလာကာဝုတ္တာ၊ န သုကရာ ဥဉ္ဆေန ပဂ္ဂဟေန ယာပေတုံ။ အထ ခေါ အာယသ္မတော သုဒိန္နဿ ဧတဒဟောသိ ဧတရဟိ ခေါ ဝဇ္ဇီ ဒုဗ္ဘိက္ခါ ဒွီဟိတိကာ သေတဋ္ဌိကာ သလာကာဝုတ္တာ၊ န သုကရာ ဥဉ္ဆေန ပဂ္ဂဟေန ယာပေတုံ။ ဗဟူ ခေါ ပန မေ ဝေသာလိယံ ဉာတီ အဍ္ဎာ မဟဒ္ဓနာ မဟာဘောဂါ ပဟူတဇာတရူပရဇတာ ပဟူတဝိတ္တူပကရဏာ ပဟူတဓနဓညာ။ ယံနူနာဟံ ဉာတီ ဥပနိဿာယ ဝိဟရေယျံ။ ဉာတီ မံ နိဿာယ ဒာနာနိ ဒဿန္တိ ပုညာနိ ကရိဿန္တိ၊ ဘိက္ခူ စ လာဘံ လစ္ဆန္တိ၊ အဟဉ္စ ပိဏ္ဍကေန န ကိလမိဿာမီတိ။ အထ ခေါ အာယသ္မာ သုဒိန္နော သေနာသနံ သံသာမေတွာ ပတ္တစီဝရမာဒာယ ယေန ဝေသာလီ တေန ပက္ကာမိ။ အနုပုဗ္ဗေန ယေန ဝေသာလီ တဒဝသရိ။ တတြ သုဒံ အာယသ္မာ သုဒိန္နော ဝေသာလိယံ ဝိဟရတိ မဟာဝနေ ကူဋာဂါရသာလာယံ။ အဿောသုံ ခေါ အာယသ္မတော သုဒိန္နဿ ဉာတကာ သုဒိန္နော ကိရ ကလန္ဒပုတ္တော ဝေသာလိံ အနုပ္ပတ္တောတိ။ တေ အာယသ္မတော သုဒိန္နဿ သဋ္ဌိမတ္တေ ထာလိပါကေ ဘတ္တာဘိဟာရံ အဘိဟရိံသု။ အထ ခေါ အာယသ္မာ သုဒိန္နော တေ သဋ္ဌိမတ္တေ ထာလိပါကေ ဘိက္ခူနံ ဝိဿဇ္ဇေတွာ ပုဗ္ဗဏှသမယံ နိဝါသေတွာ ပတ္တစီဝရမာဒာယ ကလန္ဒဂါမံ ပိဏ္ဍာယ ပါဝိသိ။ ကလန္ဒဂါမေ သပဒာနံ ပိဏ္ဍာယ စရမာနော ယေန သကပိတု နိဝေသနံ တေနုပသင်္ကမိ။>
      text <၃၁>, <တေန ခေါ ပန သမယေန အာယသ္မတော သုဒိန္နဿ ဉာတိဒာသီ အာဘိဒောသိကံ ကုမ္မာသံ ဆဍ္ဍေတုကာမာ ဟောတိ။ အထ ခေါ အာယသ္မာ သုဒိန္နော တံ ဉာတိဒာသိံ ဧတဒဝေါစ သစေ တံ၊ ဘဂိနိ၊ ဆဍ္ဍနီယဓမ္မံ၊ ဣဓ မေ ပတ္တေ အာကိရာတိ။ အထ ခေါ အာယသ္မတော သုဒိန္နဿ ဉာတိဒာသီ တံ အာဘိဒောသိကံ ကုမ္မာသံ အာယသ္မတော သုဒိန္နဿ ပတ္တေ အာကိရန္တီ ဟတ္ထာနဉ္စ ပါဒာနဉ္စ သရဿ စ နိမိတ္တံ အဂ္ဂဟေသိ။ အထ ခေါ အာယသ္မတော သုဒိန္နဿ ဉာတိဒာသီ ယေနာယသ္မတော သုဒိန္နဿ မာတာ တေနုပသင်္ကမိ၊ ဥပသင်္ကမိတွာ အာယသ္မတော သုဒိန္နဿ မာတရံ ဧတဒဝေါစ ယဂ္ဃေယျေ၊ ဇာနေယျာသိ၊ အယျပုတ္တော သုဒိန္နော အနုပ္ပတ္တောတိ။ သစေ၊ ဇေ၊ တွံ သစ္စံ ဘဏသိ၊ အဒာသိံ တံ ကရောမီတိ။>
      text <၃၂>, <တေန ခေါ ပန သမယေန အာယသ္မာ သုဒိန္နော တံ အာဘိဒောသိကံ ကုမ္မာသံ အညတရံ ကုဋ္ဋမူလံ နိဿာယ ပရိဘုဉ္ဇတိ။ ပိတာပိ ခေါ အာယသ္မတော သုဒိန္နဿ ကမ္မန္တာ အာဂစ္ဆန္တော အဒ္ဒသ အာယသ္မန္တံ သုဒိန္နံ တံ အာဘိဒောသိကံ ကုမ္မာသံ အညတရံ ကုဋ္ဋမူလံ နိဿာယ ပရိဘုဉ္ဇန္တံ။ ဒိသွာန ယေနာယသ္မာ သုဒိန္နော တေနုပသင်္ကမိ၊ ဥပသင်္ကမိတွာ အာယသ္မန္တံ သုဒိန္နံ ဧတဒဝေါစ အတ္ထိ နာမ၊ တာတ သုဒိန္န၊ အာဘိဒောသိကံ ကုမ္မာသံ ပရိဘုဉ္ဇိဿသိ။ နနု နာမ၊ တာတ သုဒိန္န၊ သကံ ဂေဟံ ဂန္တဗ္ဗန္တိ။ အဂမိမှ ခေါ တေ ဂဟပတိ၊ ဂေဟံ။ တတောယံ အာဘိဒောသိကော ကုမ္မာသောတိ။ အထ ခေါ အာယသ္မတော သုဒိန္နဿ ပိတာ အာယသ္မတော သုဒိန္နဿ ဗာဟာယံ ဂဟေတွာ အာယသ္မန္တံ သုဒိန္နံ ဧတဒဝေါစ ဧဟိ၊ တာတ သုဒိန္န၊ ဃရံ ဂမိဿာမာတိ။ အထ ခေါ အာယသ္မာ သုဒိန္နော ယေန သကပိတု နိဝေသနံ တေနုပသင်္ကမိ၊ ဥပသင်္ကမိတွာ ပညတ္တေ အာသနေ နိသီဒိ။ အထ ခေါ အာယသ္မတော သုဒိန္နဿ ပိတာ အာယသ္မန္တံ သုဒိန္နံ ဧတဒဝေါစ ဘုဉ္ဇ၊ တာတ သုဒိန္နာတိ။ အလံ၊ ဂဟပတိ၊ ကတံ မေ အဇ္ဇ ဘတ္တကိစ္စန္တိ။ အဓိဝါသေဟိ၊ တာတ သုဒိန္န၊ သွာတနာယ ဘတ္တန္တိ။ အဓိဝါသေသိ ခေါ အာယသ္မာ သုဒိန္နော တုဏှီဘာဝေန။ အထ ခေါ အာယသ္မာ သုဒိန္နော ဥဋ္ဌာယာသနာ ပက္ကာမိ။>
      text <၃၃>, <အထ ခေါ အာယသ္မတော သုဒိန္နဿ မာတာ တဿာ ရတ္တိယာ အစ္စယေန ဟရိတေန ဂေါမယေန ပထဝိံ ဩပုဉ္ဇာပေတွာ ဒွေ ပုဉ္ဇေ ကာရာပေသိ ဧကံ ဟိရညဿ၊ ဧကံ သုဝဏ္ဏဿ။ တာဝ မဟန္တာ ပုဉ္ဇာ အဟေသုံ၊ ဩရတော ဌိတော ပုရိသော ပါရတော ဌိတံ ပုရိသံ န ပဿတိ၊ ပါရတော ဌိတော ပုရိသော ဩရတော ဌိတံ ပုရိသံ န ပဿတိ။ တေ ပုဉ္ဇေ ကိလဉ္ဇေဟိ ပဋိစ္ဆာဒာပေတွာ မဇ္ဈေ အာသနံ ပညာပေတွာ တိရောကရဏီယံ ပရိက္ခိပိတွာ အာယသ္မတော သုဒိန္နဿ ပုရာဏဒုတိယိကံ အာမန္တေသိ တေန ဟိ၊ ဝဓု၊ ယေန အလင်္ကာရေန အလင်္ကတာ ပုတ္တဿ မေ သုဒိန္နဿ ပိယာ အဟောသိ မနာပါ တေန အလင်္ကာရေန အလင်္ကရာတိ။ ဧဝံ၊ အယျေတိ၊ ခေါ အာယသ္မတော သုဒိန္နဿ ပုရာဏဒုတိယိကာ အာယသ္မတော သုဒိန္နဿ မာတုယာ ပစ္စဿောသိ။>
      text <၃၄>, <အထ ခေါ အာယသ္မာ သုဒိန္နော ပုဗ္ဗဏှသမယံ နိဝါသေတွာ ပတ္တစီဝရမာဒာယ ယေန သကပိတု နိဝေသနံ တေနုပသင်္ကမိ၊ ဥပသင်္ကမိတွာ ပညတ္တေ အာသနေ နိသီဒိ။ အထ ခေါ အာယသ္မတော သုဒိန္နဿ ပိတာ ယေနာယသ္မာ သုဒိန္နော တေနုပသင်္ကမိ၊ ဥပသင်္ကမိတွာ တေ ပုဉ္ဇေ ဝိဝရာပေတွာ အာယသ္မန္တံ သုဒိန္နံ ဧတဒဝေါစ ဣဒံ တေ၊ တာတ သုဒိန္န၊ မာတု မတ္တိကံ ဣတ္ထိကာယ ဣတ္ထိဓနံ၊ အညံ ပေတ္တိကံ အညံ ပိတာမဟံ။ လဗ္ဘာ၊ တာတ သုဒိန္န၊ ဟီနာယာဝတ္တိတွာ ဘောဂါ စ ဘုဉ္ဇိတုံ ပုညာနိ စ ကာတုံ။ ဧဟိ တွံ၊ တာတ သုဒိန္န၊ ဟီနာယာဝတ္တိတွာ ဘောဂေ စ ဘုဉ္ဇဿု ပုညာနိ စ ကရောဟီတိ။ တာတ၊ န ဥဿဟာမိ န ဝိသဟာမိ၊ အဘိရတော အဟံ ဗြဟ္မစရိယံ စရာမီတိ။ ဒုတိယမ္ပိ ခေါ။ပေ။ တတိယမ္ပိ ခေါ အာယသ္မတော သုဒိန္နဿ ပိတာ အာယသ္မန္တံ သုဒိန္နံ ဧတဒဝေါစ ဣဒံ တေ၊ တာတ သုဒိန္န၊ မာတု မတ္တိကံ၊ ဣတ္ထိကာယ ဣတ္ထိဓနံ၊ အညံ ပေတ္တိကံ၊ အညံ ပိတာမဟံ။ လဗ္ဘာ၊ တာတ သုဒိန္န၊ ဟီနာယာဝတ္တိတွာ ဘောဂါ စ ဘုဉ္ဇိတုံ ပုညာနိ စ ကာတုံ။ ဧဟိ တွံ၊ တာတ သုဒိန္န၊ ဟီနာယာဝတ္တိတွာ ဘောဂေ စ ဘုဉ္ဇဿု ပုညာနိ စ ကရောဟီတိ။ ဝဒေယျာမ ခေါ တံ၊ ဂဟပတိ၊ သစေ တွံ နာတိကဍ္ဎေယျာသီတိ။ ဝဒေဟိ၊ တာတ သုဒိန္နာတိ။ တေန ဟိ တွံ၊ ဂဟပတိ၊ မဟန္တေ မဟန္တေ သာဏိပသိဗ္ဗကေ ကာရာပေတွာ ဟိရညသုဝဏ္ဏဿ ပူရာပေတွာ သကဋေဟိ နိဗ္ဗာဟာပေတွာ မဇ္ဈေ ဂင်္ဂါယ သောတေ ဩပါတေဟိ။ တံ ကိဿ ဟေတု။ ယဉှိ တေ၊ ဂဟပတိ၊ ဘဝိဿတိ တတောနိဒာနံ ဘယံ ဝါ ဆမ္ဘိတတ္တံ ဝါ လောမဟံသော ဝါ အာရက္ခေါ ဝါ သော တေ န ဘဝိဿတီတိ။ ဧဝံ ဝုတ္တေ၊ အာယသ္မတော သုဒိန္နဿ ပိတာ အနတ္တမနော အဟောသိ ကထဉှိ နာမ ပုတ္တော သုဒိန္နော ဧဝံ ဝက္ခတီတိ။>
      text <၃၅>, <အထ ခေါ အာယသ္မတော သုဒိန္နဿ ပိတာ အာယသ္မတော သုဒိန္နဿ ပုရာဏဒုတိယိကံ အာမန္တေသိ တေန ဟိ၊ ဝဓု၊ တွံ ပိယာ စ မနာပါ စ။ အပ္ပေဝ နာမ ပုတ္တော သုဒိန္နော တုယှမ္ပိ ဝစနံ ကရေယျာတိ။ အထ ခေါ အာယသ္မတော သုဒိန္နဿ ပုရာဏဒုတိယိကာ အာယသ္မတော သုဒိန္နဿ ပါဒေသု ဂဟေတွာ အာယသ္မန္တံ သုဒိန္နံ ဧတဒဝေါစ ကီဒိသာ နာမ တာ၊ အယျပုတ္တ၊ အစ္ဆရာယော ယာသံ တွံ ဟေတု ဗြဟ္မစရိယံ စရသီတိ။ န ခေါ အဟံ၊ ဘဂိနိ၊ အစ္ဆရာနံ ဟေတု ဗြဟ္မစရိယံ စရာမီတိ။ အထ ခေါ အာယသ္မတော သုဒိန္နဿ ပုရာဏဒုတိယိကာ အဇ္ဇတဂ္ဂေ မံ အယျပုတ္တော သုဒိန္နော ဘဂိနိဝါဒေန သမုဒာစရတီတိ၊ တတ္ထေဝ မုစ္ဆိတာ ပပတာ။>
      text <အထ ခေါ အာယသ္မာ သုဒိန္နော ပိတရံ ဧတဒဝေါစ သစေ၊ ဂဟပတိ၊ ဘောဇနံ ဒာတဗ္ဗံ ဒေထ၊ မာ နော ဝိဟေဌယိတ္ထာတိ။ ဘုဉ္ဇ၊ တာတ သုဒိန္နာတိ။ အထ ခေါ အာယသ္မတော သုဒိန္နဿ မာတာ စ ပိတာ စ အာယသ္မန္တံ သုဒိန္နံ ပဏီတေန ခါဒနီယေန ဘောဇနီယေန သဟတ္ထာ သန္တပ္ပေသုံ သမ္ပဝါရေသုံ။ အထ ခေါ အာယသ္မတော သုဒိန္နဿ မာတာ အာယသ္မန္တံ သုဒိန္နံ ဘုတ္တာဝိံ ဩနီတပတ္တပါဏိံ ဧတဒဝေါစ ဣဒံ၊ တာတ သုဒိန္န၊ ကုလံ အဍ္ဎံ မဟဒ္ဓနံ မဟာဘောဂံ ပဟူတဇာတရူပရဇတံ ပဟူတဝိတ္တူပကရဏံ ပဟူတဓနဓညံ။ လဗ္ဘာ၊ တာတ သုဒိန္န၊ ဟီနာယာဝတ္တိတွာ ဘောဂါ စ ဘုဉ္ဇိတုံ ပုညာနိ စ ကာတုံ။ ဧဟိ တွံ၊ တာတ သုဒိန္န၊ ဟီနာယာဝတ္တိတွာ ဘောဂေ စ ဘုဉ္ဇဿု ပုညာနိ စ ကရောဟီတိ။ အမ္မ၊ န ဥဿဟာမိ န ဝိသဟာမိ၊ အဘိရတော အဟံ ဗြဟ္မစရိယံ စရာမီတိ။ ဒုတိယမ္ပိ ခေါ။ပေ။ တတိယမ္ပိ ခေါ အာယသ္မတော သုဒိန္နဿ မာတာ အာယသ္မန္တံ သုဒိန္နံ ဧတဒဝေါစ ဣဒံ၊ တာတ သုဒိန္န၊ ကုလံ အဍ္ဎံ မဟဒ္ဓနံ မဟာဘောဂံ ပဟူတဇာတရူပရဇတံ ပဟူတဝိတ္တူပကရဏံ ပဟူတဓနဓညံ။ တေန ဟိ၊ တာတ သုဒိန္န၊ ဗီဇကမ္ပိ ဒေဟိ မာ နော အပုတ္တကံ သာပတေယျံ လိစ္ဆဝယော အတိဟရာပေသုန္တိ။ ဧတံ ခေါ မေ၊ အမ္မ၊ သက္ကာ ကာတုန္တိ။ ကဟံ ပန၊ တာတ သုဒိန္န၊ ဧတရဟိ ဝိဟရသီတိ။ မဟာဝနေ၊ အမ္မာတိ။ အထ ခေါ အာယသ္မာ သုဒိန္နော ဥဋ္ဌာယာသနာ ပက္ကာမိ။>
      text <၃၆>, <အထ ခေါ အာယသ္မတော သုဒိန္နဿ မာတာ အာယသ္မတော သုဒိန္နဿ ပုရာဏဒုတိယိကံ အာမန္တေသိ တေန ဟိ၊ ဝဓု၊ ယဒာ ဥတုနီ ဟောသိ၊ ပုပ္ဖံ တေ ဥပ္ပန္နံ ဟောတိ၊ အထ မေ အာရောစေယျာသီတိ။ ဧဝံ အယျေတိ ခေါ အာယသ္မတော သုဒိန္နဿ ပုရာဏဒုတိယိကာ အာယသ္မတော သုဒိန္နဿ မာတုယာ ပစ္စဿောသိ။ အထ ခေါ အာယသ္မတော သုဒိန္နဿ ပုရာဏဒုတိယိကာ နစိရဿေဝ ဥတုနီ အဟောသိ၊ ပုပ္ဖံသာ ဥပ္ပဇ္ဇိ။ အထ ခေါ အာယသ္မတော သုဒိန္နဿ ပုရာဏဒုတိယိကာ အာယသ္မတော သုဒိန္နဿ မာတရံ ဧတဒဝေါစ ဥတုနီမှိ၊ အယျေ၊ ပုပ္ဖံ မေ ဥပ္ပန္နန္တိ။ တေန ဟိ၊ ဝဓု၊ ယေန အလင်္ကာရေန အလင်္ကတာ ပုတ္တဿ သုဒိန္နဿ ပိယာ အဟောသိ မနာပါ တေန အလင်္ကာရေန အလင်္ကရာတိ။ ဧဝံ အယျေတိ ခေါ အာယသ္မတော သုဒိန္နဿ ပုရာဏဒုတိယိကာ အာယသ္မတော သုဒိန္နဿ မာတုယာ ပစ္စဿောသိ။ အထ ခေါ အာယသ္မတော သုဒိန္နဿ မာတာ အာယသ္မတော သုဒိန္နဿ ပုရာဏဒုတိယိကံ အာဒာယ ယေန မဟာဝနံ ယေနာယသ္မာ သုဒိန္နော တေနုပသင်္ကမိ၊ ဥပသင်္ကမိတွာ အာယသ္မန္တံ သုဒိန္နံ ဧတဒဝေါစ ဣဒံ၊ တာတ သုဒိန္န၊ ကုလံ အဍ္ဎံ မဟဒ္ဓနံ မဟာဘောဂံ ပဟူတဇာတရူပရဇတံ ပဟူတဝိတ္တူပကရဏံ ပဟူတဓနဓညံ။ လဗ္ဘာ၊ တာတ သုဒိန္န၊ ဟီနာယာဝတ္တိတွာ ဘောဂါ စ ဘုဉ္ဇိတုံ ပုညာနိ စ ကာတုံ။ ဧဟိ တွံ၊ တာတ သုဒိန္န၊ ဟီနာယာဝတ္တိတွာ ဘောဂေ စ ဘုဉ္ဇဿု ပုညာနိ စ ကရောဟီတိ။ အမ္မ၊ န ဥဿဟာမိ န ဝိသဟာမိ၊ အဘိရတော အဟံ ဗြဟ္မစရိယံ စရာမီတိ။ ဒုတိယမ္ပိ ခေါ။ပေ။ တတိယမ္ပိ ခေါ အာယသ္မတော သုဒိန္နဿ မာတာ အာယသ္မန္တံ သုဒိန္နံ ဧတဒဝေါစ ဣဒံ၊ တာတ သုဒိန္န၊ ကုလံ အဍ္ဎံ မဟဒ္ဓနံ မဟာဘောဂံ ပဟူတဇာတရူပရဇတံ ပဟူတဝိတ္တူပကရဏံ ပဟူတဓနဓညံ။ တေန ဟိ၊ တာတ သုဒိန္န၊ ဗီဇကမ္ပိ ဒေဟိ မာ နော အပုတ္တကံ သာပတေယျံ လိစ္ဆဝယော အတိဟရာပေသုန္တိ။ ဧတံ ခေါ မေ၊ အမ္မ၊ သက္ကာ ကာတုန္တိ၊ ပုရာဏဒုတိယိကာယ ဗာဟာယံ ဂဟေတွာ မဟာဝနံ အဇ္ဈောဂါဟေတွာ အပညတ္တေ သိက္ခါပဒေ အနာဒီနဝဒဿော ပုရာဏဒုတိယိကာယ တိက္ခတ္တုံ မေထုနံ ဓမ္မံ အဘိဝိညာပေသိ။ သာ တေန ဂဗ္ဘံ ဂဏှိ။ ဘုမ္မာ ဒေဝါ သဒ္ဒမနုဿာဝေသုံ နိရဗ္ဗုဒော ဝတ၊ ဘော၊ ဘိက္ခုသင်္ဃော နိရာဒီနဝေါ၊ သုဒိန္နေန ကလန္ဒပုတ္တေန အဗ္ဗုဒံ ဥပ္ပါဒိတံ၊ အာဒီနဝေါ ဥပ္ပါဒိတောတိ။ ဘုမ္မာနံ ဒေဝါနံ သဒ္ဒံ သုတွာ စာတုမဟာရာဇိကာ ဒေဝါ သဒ္ဒမနုဿာဝေသုံ။ပေ။ တာဝတိံသာ ဒေဝါ။ ယာမာ ဒေဝါ။ တုသိတာ ဒေဝါ။ နိမ္မာနရတီ ဒေဝါ။ ပရနိမ္မိတဝသဝတ္တီ ဒေဝါ။ ဗြဟ္မကာယိကာ ဒေဝါ သဒ္ဒမနုဿာဝေသုံ နိရဗ္ဗုဒော ဝတ၊ ဘော၊ ဘိက္ခုသင်္ဃော နိရာဒီနဝေါ၊ သုဒိန္နေန ကလန္ဒပုတ္တေန အဗ္ဗုဒံ ဥပ္ပါဒိတံ၊ အာဒီနဝေါ ဥပ္ပါဒိတောတိ။ ဣတိဟ တေန ခဏေန တေန မုဟုတ္တေန ယာဝ ဗြဟ္မလောကာ သဒ္ဒော အဗ္ဘုဂ္ဂစ္ဆိ။>
      text <အထ ခေါ အာယသ္မတော သုဒိန္နဿ ပုရာဏဒုတိယိကာ တဿ ဂဗ္ဘဿ ပရိပါကမနွာယ ပုတ္တံ ဝိဇာယိ။ အထ ခေါ အာယသ္မတော သုဒိန္နဿ သဟာယကာ တဿ ဒာရကဿ ဗီဇကောတိ နာမံ အကံသု။ အာယသ္မတော သုဒိန္နဿ ပုရာဏဒုတိယိကာယ ဗီဇကမာတာတိ နာမံ အကံသု။ အာယသ္မတော သုဒိန္နဿ ဗီဇကပိတာတိ နာမံ အကံသု။ တေ အပရေန သမယေန ဥဘော အဂါရသ္မာ အနဂါရိယံ ပဗ္ဗဇိတွာ အရဟတ္တံ သစ္ဆာကံသု။>
      text <၃၇>, <အထ ခေါ အာယသ္မတော သုဒိန္နဿ အဟုဒေဝ ကုက္ကုစ္စံ၊ အဟု ဝိပ္ပဋိသာရော အလာဘာ ဝတ မေ၊ န ဝတ မေ လာဘာ။ ဒုလ္လဒ္ဓံ ဝတ မေ၊ န ဝတ မေ သုလဒ္ဓံ။ ယောဟံ ဧဝံ သွာက္ခါတေ ဓမ္မဝိနယေ ပဗ္ဗဇိတွာ နာသက္ခိံ ယာဝဇီဝံ ပရိပုဏ္ဏံ ပရိသုဒ္ဓံ ဗြဟ္မစရိယံ စရိတုန္တိ။ သော တေနေဝ ကုက္ကုစ္စေန တေန ဝိပ္ပဋိသာရေန ကိသော အဟောသိ လူခေါ ဒုဗ္ဗဏ္ဏော ဥပ္ပဏ္ဍုပ္ပဏ္ဍုကဇာတော ဓမနိသန္ထတဂတ္တော အန္တောမနော လီနမနော ဒုက္ခီ ဒုမ္မနော ဝိပ္ပဋိသာရီ ပဇ္ဈာယိ။>
      text <၃၈>, <အထ ခေါ အာယသ္မတော သုဒိန္နဿ သဟာယကာ ဘိက္ခူ အာယသ္မန္တံ သုဒိန္နံ ဧတဒဝေါစုံ ပုဗ္ဗေ ခေါ တွံ၊ အာဝုသော သုဒိန္န၊ ဝဏ္ဏဝါ အဟောသိ ပီဏိန္ဒြိယော ပသန္နမုခဝဏ္ဏော ဝိပ္ပသန္နဆဝိဝဏ္ဏော၊ သော ဒာနိ တွံ ဧတရဟိ ကိသော လူခေါ ဒုဗ္ဗဏ္ဏော ဥပ္ပဏ္ဍုပ္ပဏ္ဍုကဇာတော ဓမနိသန္ထတဂတ္တော အန္တောမနော လီနမနော ဒုက္ခီ ဒုမ္မနော ဝိပ္ပဋိသာရီ ပဇ္ဈာယသိ။ ကစ္စိ နော တွံ၊ အာဝုသော သုဒိန္န၊ အနဘိရတော ဗြဟ္မစရိယံ စရသီတိ။ န ခေါ အဟံ၊ အာဝုသော၊ အနဘိရတော ဗြဟ္မစရိယံ စရာမိ။ အတ္ထိ မေ ပါပကမ္မံ ကတံ၊ ပုရာဏဒုတိယိကာယ မေထုနော ဓမ္မော ပဋိသေဝိတော၊ တဿ မယှံ၊ အာဝုသော၊ အဟုဒေဝ ကုက္ကုစ္စံ အဟု ဝိပ္ပဋိသာရော အလာဘာ ဝတ မေ၊ န ဝတ မေ လာဘာ၊ ဒုလ္လဒ္ဓံ ဝတ မေ၊ န ဝတ မေ သုလဒ္ဓံ၊ ယောဟံ ဧဝံ သွာက္ခါတေ ဓမ္မဝိနယေ ပဗ္ဗဇိတွာ နာသက္ခိံ ယာဝဇီဝံ ပရိပုဏ္ဏံ ပရိသုဒ္ဓံ ဗြဟ္မစရိယံ စရိတုန္တိ။ အလဉှိ တေ၊ အာဝုသော သုဒိန္န၊ ကုက္ကုစ္စာယ အလံ ဝိပ္ပဋိသာရာယ ယံ တွံ ဧဝံ သွာက္ခါတေ ဓမ္မဝိနယေ ပဗ္ဗဇိတွာ န သက္ခိဿသိ ယာဝဇီဝံ ပရိပုဏ္ဏံ ပရိသုဒ္ဓံ ဗြဟ္မစရိယံ စရိတုံ။ နနု၊ အာဝုသော၊ ဘဂဝတာ အနေကပရိယာယေန ဝိရာဂါယ ဓမ္မော ဒေသိတော၊ နော သရာဂါယ၊ ဝိသံယောဂါယ ဓမ္မော ဒေသိတော၊ နော သံယောဂါယ၊ အနုပါဒာနာယ ဓမ္မော ဒေသိတော၊ နော သဥပါဒာနာယ။ တတ္ထ နာမ တွံ၊ အာဝုသော၊ ဘဂဝတာ ဝိရာဂါယ ဓမ္မေ ဒေသိတေ သရာဂါယ စေတေဿသိ၊ ဝိသံယောဂါယ ဓမ္မေ ဒေသိတေ သံယောဂါယ စေတေဿသိ၊ အနုပါဒာနာယ ဓမ္မေ ဒေသိတေ သဥပါဒာနာယ စေတေဿသိ။ နနု၊ အာဝုသော၊ ဘဂဝတာ အနေကပရိယာယေန ရာဂဝိရာဂါယ ဓမ္မော ဒေသိတော၊ မဒနိမ္မဒနာယ ပိပါသဝိနယာယ အာလယသမုဂ္ဃာတာယ ဝဋ္ဋုပစ္ဆေဒာယ တဏှာက္ခယာယ ဝိရာဂါယ နိရောဓာယ နိဗ္ဗာနာယ ဓမ္မော ဒေသိတော။ နနု၊ အာဝုသော၊ ဘဂဝတာ အနေကပရိယာယေန ကာမာနံ ပဟာနံ အက္ခါတံ၊ ကာမသညာနံ ပရိညာ အက္ခါတာ၊ ကာမပိပါသာနံ ပဋိဝိနယော အက္ခါတော၊ ကာမဝိတက္ကာနံ သမုဂ္ဃာတော အက္ခါတော၊ ကာမပရိဠာဟာနံ ဝူပသမော အက္ခါတော။ နေတံ၊ အာဝုသော၊ အပ္ပသန္နာနံ ဝါ ပသာဒာယ၊ ပသန္နာနံ ဝါ ဘိယျောဘာဝါယ။ အထ ခွေတံ၊ အာဝုသော၊ အပ္ပသန္နာနဉ္စေဝ အပ္ပသာဒာယ ပသန္နာနဉ္စ ဧကစ္စာနံ အညထတ္တာယာတိ။>
      text <၃၉>, <အထ ခေါ တေ ဘိက္ခူ အာယသ္မန္တံ သုဒိန္နံ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ အာယသ္မန္တံ သုဒိန္နံ ပဋိပုစ္ဆိ သစ္စံ ကိရ တွံ၊ သုဒိန္န၊ ပုရာဏဒုတိယိကာယ မေထုနံ ဓမ္မံ ပဋိသေဝီတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ အနနုစ္ဆဝိကံ၊ မောဃပုရိသ၊ အနနုလောမိကံ အပ္ပဋိရူပံ အဿာမဏကံ အကပ္ပိယံ အကရဏီယံ။ ကထဉှိ နာမ တွံ၊ မောဃပုရိသ၊ ဧဝံ သွာက္ခါတေ ဓမ္မဝိနယေ ပဗ္ဗဇိတွာ န သက္ခိဿသိ ယာဝဇီဝံ ပရိပုဏ္ဏံ ပရိသုဒ္ဓံ ဗြဟ္မစရိယံ စရိတုံ။ နနု မယာ၊ မောဃပုရိသ၊ အနေကပရိယာယေန ဝိရာဂါယ ဓမ္မော ဒေသိတော၊ နော သရာဂါယ၊ ဝိသံယောဂါယ ဓမ္မော ဒေသိတော၊ နော သံယောဂါယ၊ အနုပါဒာနာယ ဓမ္မော ဒေသိတော၊ နော သဥပါဒာနာယ။ တတ္ထ နာမ တွံ၊ မောဃပုရိသ၊ မယာ ဝိရာဂါယ ဓမ္မေ ဒေသိတေ သရာဂါယ စေတေဿသိ၊ ဝိသံယောဂါယ ဓမ္မေ ဒေသိတေ သံယောဂါယ စေတေဿသိ၊ အနုပါဒာနာယ ဓမ္မေ ဒေသိတေ သဥပါဒာနာယ စေတေဿသိ။ နနု မယာ၊ မောဃပုရိသ၊ အနေကပရိယာယေန ရာဂဝိရာဂါယ ဓမ္မော ဒေသိတော။ မဒနိမ္မဒနာယ ပိပါသဝိနယာယ အာလယသမုဂ္ဃာတာယ ဝဋ္ဋုပစ္ဆေဒာယ တဏှာက္ခယာယ ဝိရာဂါယ နိရောဓာယ နိဗ္ဗာနာယ ဓမ္မော ဒေသိတော။ နနု မယာ၊ မောဃပုရိသ၊ အနေကပရိယာယေန ကာမာနံ ပဟာနံ အက္ခါတံ၊ ကာမသညာနံ ပရိညာ အက္ခါတာ၊ ကာမပိပါသာနံ ပဋိဝိနယော အက္ခါတော၊ ကာမဝိတက္ကာနံ သမုဂ္ဃာတော အက္ခါတော၊ ကာမပရိဠာဟာနံ ဝူပသမော အက္ခါတော။ ဝရံ တေ၊ မောဃပုရိသ၊ အာသိဝိသဿ ဃောရဝိသဿ မုခေ အင်္ဂဇာတံ ပက္ခိတ္တံ၊ န တွေဝ မာတုဂါမဿ အင်္ဂဇာတေ အင်္ဂဇာတံ ပက္ခိတ္တံ။ ဝရံ တေ၊ မောဃပုရိသ၊ ကဏှသပ္ပဿ မုခေ အင်္ဂဇာတံ ပက္ခိတ္တံ၊ န တွေဝ မာတုဂါမဿ အင်္ဂဇာတေ အင်္ဂဇာတံ ပက္ခိတ္တံ။ ဝရံ တေ၊ မောဃပုရိသ၊ အင်္ဂါရကာသုယာ အာဒိတ္တာယ သမ္ပဇ္ဇလိတာယ သဇောတိဘူတာယ အင်္ဂဇာတံ ပက္ခိတ္တံ၊ န တွေဝ မာတုဂါမဿ အင်္ဂဇာတေ အင်္ဂဇာတံ ပက္ခိတ္တံ။ တံ ကိဿ ဟေတု။ တတောနိဒာနဉှိ၊ မောဃပုရိသ၊ မရဏံ ဝါ နိဂစ္ဆေယျ မရဏမတ္တံ ဝါ ဒုက္ခံ၊ န တွေဝ တပ္ပစ္စယာ ကာယဿ ဘေဒာ ပရံ မရဏာ အပါယံ ဒုဂ္ဂတိံ ဝိနိပါတံ နိရယံ ဥပပဇ္ဇေယျ။ ဣတောနိဒာနဉ္စ ခေါ၊ မောဃပုရိသ၊ ကာယဿ ဘေဒာ ပရံ မရဏာ အပါယံ ဒုဂ္ဂတိံ ဝိနိပါတံ နိရယံ ဥပပဇ္ဇေယျ။ တတ္ထ နာမ တွံ၊ မောဃပုရိသ၊ ယံ တွံ အသဒ္ဓမ္မံ ဂါမဓမ္မံ ဝသလဓမ္မံ ဒုဋ္ဌုလ္လံ ဩဒကန္တိကံ ရဟဿံ ဒွယံဒွယသမာပတ္တိံ သမာပဇ္ဇိဿသိ၊ ဗဟူနံ ခေါ တွံ၊ မောဃပုရိသ၊ အကုသလာနံ ဓမ္မာနံ အာဒိကတ္တာ ပုဗ္ဗင်္ဂမော။ နေတံ၊ မောဃပုရိသ၊ အပ္ပသန္နာနံ ဝါ ပသာဒာယ၊ ပသန္နာနံ ဝါ ဘိယျောဘာဝါယ၊ အထ ခွေတံ၊ မောဃပုရိသ၊ အပ္ပသန္နာနဉ္စေဝ အပ္ပသာဒာယ၊ ပသန္နာနဉ္စ ဧကစ္စာနံ အညထတ္တာယာတိ။>
      text <အထ ခေါ ဘဂဝါ အာယသ္မန္တံ သုဒိန္နံ အနေကပရိယာယေန ဝိဂရဟိတွာ ဒုဗ္ဘရတာယ ဒုပ္ပေါသတာယ မဟိစ္ဆတာယ အသန္တုဋ္ဌိတာယ သင်္ဂဏိကာယ ကောသဇ္ဇဿ အဝဏ္ဏံ ဘာသိတွာ အနေကပရိယာယေန သုဘရတာယ သုပေါသတာယ အပ္ပိစ္ဆဿ သန္တုဋ္ဌဿ သလ္လေခဿ ဓုတဿ ပါသာဒိကဿ အပစယဿ ဝီရိယာရမ္ဘဿ ဝဏ္ဏံ ဘာသိတွာ ဘိက္ခူနံ တဒနုစ္ဆဝိကံ တဒနုလောမိကံ ဓမ္မိံ ကထံ ကတွာ ဘိက္ခူ အာမန္တေသိ တေန ဟိ၊ ဘိက္ခဝေ၊ ဘိက္ခူနံ သိက္ခါပဒံ ပညပေဿာမိ ဒသ အတ္ထဝသေ ပဋိစ္စ သင်္ဃသုဋ္ဌုတာယ၊ သင်္ဃဖာသုတာယ၊ ဒုမ္မင်္ကူနံ ပုဂ္ဂလာနံ နိဂ္ဂဟာယ၊ ပေသလာနံ ဘိက္ခူနံ ဖာသုဝိဟာရာယ၊ ဒိဋ္ဌဓမ္မိကာနံ အာသဝါနံ သံဝရာယ၊ သမ္ပရာယိကာနံ အာသဝါနံ ပဋိဃာတာယ၊ အပ္ပသန္နာနံ ပသာဒာယ၊ ပသန္နာနံ ဘိယျောဘာဝါယ၊ သဒ္ဓမ္မဋ္ဌိတိယာ၊ ဝိနယာနုဂ္ဂဟာယ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
      text <ယော ပန ဘိက္ခု မေထုနံ ဓမ္မံ ပဋိသေဝေယျ၊ ပါရာဇိကော ဟောတိ အသံဝါသောတိ။>
      text <ဧဝဉ္စိဒံ ဘဂဝတာ ဘိက္ခူနံ သိက္ခါပဒံ ပညတ္တံ ဟောတိ။>
      stand <သုဒိန္နဘာဏဝါရော နိဋ္ဌိတော။>
    text <မက္ကဋီဝတ္ထု>
      text <၄၀>, <တေန ခေါ ပန သမယေန အညတရော ဘိက္ခု ဝေသာလိယံ မဟာဝနေ မက္ကဋိံ အာမိသေန ဥပလာပေတွာ တဿာ မေထုနံ ဓမ္မံ ပဋိသေဝတိ။ အထ ခေါ သော ဘိက္ခု ပုဗ္ဗဏှသမယံ နိဝါသေတွာ ပတ္တစီဝရံ အာဒာယ ဝေသာလိံ ပိဏ္ဍာယ ပါဝိသိ။ တေန ခေါ ပန သမယေန သမ္ဗဟုလာ ဘိက္ခူ သေနာသနစာရိကံ အာဟိဏ္ဍန္တာ ယေန တဿ ဘိက္ခုနော ဝိဟာရော တေနုပသင်္ကမိံသု။ အဒ္ဒသ ခေါ သာ မက္ကဋီ တေ ဘိက္ခူ ဒူရတောဝ အာဂစ္ဆန္တေ။ ဒိသွာန ယေန တေ ဘိက္ခူ တေနုပသင်္ကမိ၊ ဥပသင်္ကမိတွာ တေသံ ဘိက္ခူနံ ပုရတော ကဋိမ္ပိ စာလေသိ ဆေပ္ပမ္ပိ စာလေသိ၊ ကဋိမ္ပိ ဩဍ္ဍိ၊ နိမိတ္တမ္ပိ အကာသိ။ အထ ခေါ တေသံ ဘိက္ခူနံ ဧတဒဟောသိ နိဿံသယံ ခေါ သော ဘိက္ခု ဣမိဿာ မက္ကဋိယာ မေထုနံ ဓမ္မံ ပဋိသေဝတီတိ။ ဧကမန္တံ နိလီယိံသု။ အထ ခေါ သော ဘိက္ခု ဝေသာလိယံ ပိဏ္ဍာယ စရိတွာ ပိဏ္ဍပါတံ အာဒာယ ပဋိက္ကမိ။>
      text <၄၁>, <အထ ခေါ သာ မက္ကဋီ ယေန သော ဘိက္ခု တေနုပသင်္ကမိ။ အထ ခေါ သော ဘိက္ခု တံ ပိဏ္ဍပါတံ ဧကဒေသံ ဘုဉ္ဇိတွာ ဧကဒေသံ တဿာ မက္ကဋိယာ အဒာသိ။ အထ ခေါ သာ မက္ကဋီ တံ ပိဏ္ဍပါတံ ဘုဉ္ဇိတွာ တဿ ဘိက္ခုနော ကဋိံ ဩဍ္ဍိ။ အထ ခေါ သော ဘိက္ခု တဿာ မက္ကဋိယာ မေထုနံ ဓမ္မံ ပဋိသေဝတိ။ အထ ခေါ တေ ဘိက္ခူ တံ ဘိက္ခုံ ဧတဒဝေါစုံ နနု၊ အာဝုသော၊ ဘဂဝတာ သိက္ခါပဒံ ပညတ္တံ၊ ကိဿ တွံ၊ အာဝုသော၊ မက္ကဋိယာ မေထုနံ ဓမ္မံ ပဋိသေဝသီတိ။ သစ္စံ၊ အာဝုသော၊ ဘဂဝတာ သိက္ခါပဒံ ပညတ္တံ၊ တဉ္စ ခေါ မနုဿိတ္ထိယာ၊ နော တိရစ္ဆာနဂတာယာတိ။ နနု၊ အာဝုသော၊ တထေဝ တံ ဟောတိ။ အနနုစ္ဆဝိကံ၊ အာဝုသော၊ အနနုလောမိကံ အပ္ပဋိရူပံ အဿာမဏကံ အကပ္ပိယံ အကရဏီယံ။ ကထဉှိ နာမ တွံ၊ အာဝုသော၊ ဧဝံ သွာက္ခါတေ ဓမ္မဝိနယေ ပဗ္ဗဇိတွာ န သက္ခိဿသိ ယာဝဇီဝံ ပရိပုဏ္ဏံ ပရိသုဒ္ဓံ ဗြဟ္မစရိယံ စရိတုံ။ နနု၊ အာဝုသော၊ ဘဂဝတာ အနေကပရိယာယေန ဝိရာဂါယ ဓမ္မော ဒေသိတော၊ နော သရာဂါယ။ပေ။ ကာမပရိဠာဟာနံ ဝူပသမော အက္ခါတော။ နေတံ၊ အာဝုသော၊ အပ္ပသန္နာနံ ဝါ ပသာဒာယ ပသန္နာနံ ဝါ ဘိယျောဘာဝါယ။ အထ ခွေတံ၊ အာဝုသော၊ အပ္ပသန္နာနဉ္စေဝ အပ္ပသာဒာယ၊ ပသန္နာနဉ္စ ဧကစ္စာနံ အညထတ္တာယာတိ။ အထ ခေါ တေ ဘိက္ခူ တံ ဘိက္ခုံ အနေကပရိယာယေန ဝိဂရဟိတွာ ဘဂဝတော ဧတမတ္ထံ အရောစေသုံ။>
      text <၄၂>, <အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ တံ ဘိက္ခုံ ပဋိပုစ္ဆိ သစ္စံ ကိရ တွံ၊ ဘိက္ခု၊ မက္ကဋိယာ မေထုနံ ဓမ္မံ ပဋိသေဝီတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ အနနုစ္ဆဝိကံ၊ မောဃပုရိသ၊ အနနုလောမိကံ အပ္ပတိရူပံ အဿာမဏကံ အကပ္ပိယံ အကရဏီယံ။ ကထဉှိ နာမ တွံ၊ မောဃပုရိသ၊ ဧဝံ သွာက္ခါတေ ဓမ္မဝိနယေ ပဗ္ဗဇိတွာ န သက္ခိဿသိ ယာဝဇီဝံ ပရိပုဏ္ဏံ ပရိသုဒ္ဓံ ဗြဟ္မစရိယံ စရိတုံ။ နနု မယာ၊ မောဃပုရိသ၊ အနေကပရိယာယေန ဝိရာဂါယ ဓမ္မော ဒေသိတော၊ နော သရာဂါယ။ပေ။ ကာမပရိဠာဟာနံ ဝူပသမော အက္ခါတော။ ဝရံ တေ၊ မောဃပုရိသ၊ အာသီဝိသဿ ဃောရဝိသဿ မုခေ အင်္ဂဇာတံ ပက္ခိတ္တံ၊ န တွေဝ မက္ကဋိယာ အင်္ဂဇာတေ အင်္ဂဇာတံ ပက္ခိတ္တံ။ ဝရံ တေ၊ မောဃပုရိသ၊ ကဏှသပ္ပဿ မုခေ အင်္ဂဇာတံ ပက္ခိတ္တံ၊ န တွေဝ မက္ကဋိယာ အင်္ဂဇာတေ အင်္ဂဇာတံ ပက္ခိတ္တံ။ ဝရံ တေ၊ မောဃပုရိသ၊ အင်္ဂါရကာသုယာ အာဒိတ္တာယ သမ္ပဇ္ဇလိတာယ သဇောတိဘူတာယ အင်္ဂဇာတံ ပက္ခိတ္တံ၊ န တွေဝ မက္ကဋိယာ အင်္ဂဇာတေ အင်္ဂဇာတံ ပက္ခိတ္တံ။ တံ ကိဿ ဟေတု။ တတောနိဒာနဉှိ၊ မောဃပုရိသ၊ မရဏံ ဝါ နိဂစ္ဆေယျ မရဏမတ္တံ ဝါ ဒုက္ခံ၊ န တွေဝ တပ္ပစ္စယာ ကာယဿ ဘေဒာ ပရံ မရဏာ အပါယံ ဒုဂ္ဂတိံ ဝိနိပါတံ နိရယံ ဥပပဇ္ဇေယျ။ ဣတောနိဒာနဉ္စ ခေါ၊ မောဃပုရိသ၊ ကာယဿ ဘေဒာ ပရံ မရဏာ အပါယံ ဒုဂ္ဂတိံ ဝိနိပါတံ နိရယံ ဥပပဇ္ဇေယျ။ တတ္ထ နာမ တွံ၊ မောဃပုရိသ၊ ယံ တွံ အသဒ္ဓမ္မံ ဂါမဓမ္မံ ဝသလဓမ္မံ ဒုဋ္ဌုလ္လံ ဩဒကန္တိကံ ရဟဿံ ဒွယံဒွယသမာပတ္တိံ သမာပဇ္ဇိဿသိ။ နေတံ၊ မောဃပုရိသ၊ အပ္ပသန္နာနံ ဝါ ပသာဒာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
      text <ယော ပန ဘိက္ခု မေထုနံ ဓမ္မံ ပဋိသေဝေယျ အန္တမသော တိရစ္ဆာနဂတာယပိ၊ ပါရာဇိကော ဟောတိ အသံဝါသောတိ။>
      text <ဧဝဉ္စိဒံ ဘဂဝတာ ဘိက္ခူနံ သိက္ခါပဒံ ပညတ္တံ ဟောတိ။>
      stand <မက္ကဋီဝတ္ထု နိဋ္ဌိတံ။>
    text <သန္ထတဘာဏဝါရော>
      text <၄၃>, <တေန ခေါ ပန သမယေန သမ္ဗဟုလာ ဝေသာလိကာ ဝဇ္ဇိပုတ္တကာ ဘိက္ခူ ယာဝဒတ္ထံ ဘုဉ္ဇိံသု၊ ယာဝဒတ္ထံ သုပိံသု၊ ယာဝဒတ္ထံ နှာယိံသု။ ယာဝဒတ္ထံ ဘုဉ္ဇိတွာ ယာဝဒတ္ထံ သုပိတွာ ယာဝဒတ္ထံ နှာယိတွာ အယောနိသော မနသိ ကရိတွာ သိက္ခံ အပစ္စက္ခါယ ဒုဗ္ဗလျံ အနာဝိကတွာ မေထုနံ ဓမ္မံ ပဋိသေဝိံသု။ တေ အပရေန သမယေန ဉာတိဗျသနေနပိ ဖုဋ္ဌာ ဘောဂဗျသနေနပိ ဖုဋ္ဌာ ရောဂဗျသနေနပိ ဖုဋ္ဌာ အာယသ္မန္တံ အာနန္ဒံ ဥပသင်္ကမိတွာ ဧဝံ ဝဒန္တိ န မယံ၊ ဘန္တေ အာနန္ဒ၊ ဗုဒ္ဓဂရဟိနော န ဓမ္မဂရဟိနော န သင်္ဃဂရဟိနော၊ အတ္တဂရဟိနော မယံ၊ ဘန္တေ အာနန္ဒ၊ အနညဂရဟိနော။ မယမေဝမှာ အလက္ခိကာ မယံ အပ္ပပုညာ၊ ယေ မယံ ဧဝံ သွာက္ခါတေ ဓမ္မဝိနယေ ပဗ္ဗဇိတွာ နာသက္ခိမှာ ယာဝဇီဝံ ပရိပုဏ္ဏံ ပရိသုဒ္ဓံ ဗြဟ္မစရိယံ စရိတုံ။ ဣဒာနိ စေပိ မယံ၊ ဘန္တေ အာနန္ဒ၊ လဘေယျာမ ဘဂဝတော သန္တိကေ ပဗ္ဗဇ္ဇံ လဘေယျာမ ဥပသမ္ပဒံ၊ ဣဒာနိပိ မယံ ဝိပဿကာ ကုသလာနံ ဓမ္မာနံ ပုဗ္ဗရတ္တာပရရတ္တံ ဗောဓိပက္ခိကာနံ ဓမ္မာနံ ဘာဝနာနုယောဂမနုယုတ္တာ ဝိဟရေယျာမ။ သာဓု၊ ဘန္တေ အာနန္ဒ၊ ဘဂဝတော ဧတမတ္ထံ အာရောစေဟီတိ။ ဧဝမာဝုသောတိ ခေါ အာယသ္မာ အာနန္ဒော ဝေသာလိကာနံ ဝဇ္ဇိပုတ္တကာနံ ပဋိဿုဏိတွာ ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝတော ဧတမတ္ထံ အာရောစေသိ။>
      text <အဋ္ဌာနမေတံ၊ အာနန္ဒ၊ အနဝကာသော ယံ တထာဂတော ဝဇ္ဇီနံ ဝါ ဝဇ္ဇိပုတ္တကာနံ ဝါ ကာရဏာ သာဝကာနံ ပါရာဇိကံ သိက္ခါပဒံ ပညတ္တံ သမူဟနေယျာတိ။>
      text <အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဓမ္မိံ ကထံ ကတွာ ဘိက္ခူ အာမန္တေသိ ယော၊ ဘိက္ခဝေ၊ သိက္ခံ အပစ္စက္ခါယ ဒုဗ္ဗလျံ အနာဝိကတွာ မေထုနံ ဓမ္မံ ပဋိသေဝတိ သော အာဂတော န ဥပသမ္ပါဒေတဗ္ဗော၊ ယော စ ခေါ၊ ဘိက္ခဝေ၊ သိက္ခံ ပစ္စက္ခါယ ဒုဗ္ဗလျံ အာဝိကတွာ မေထုနံ ဓမ္မံ ပဋိသေဝတိ သော အာဂတော ဥပသမ္ပါဒေတဗ္ဗော။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
      text <၄၄>, <ယော ပန ဘိက္ခု ဘိက္ခူနံ သိက္ခါသာဇီဝသမာပန္နော သိက္ခံ အပစ္စက္ခါယ ဒုဗ္ဗလျံ အနာဝိကတွာ မေထုနံ ဓမ္မံ ပဋိသေဝေယျ အန္တမသော တိရစ္ဆာနဂတာယပိ၊ ပါရာဇိကော ဟောတိ အသံဝါသောတိ။>
      text <၄၅>, <ယော ပနာတိ ယော ယာဒိသော ယထာယုတ္တော ယထာဇစ္စော ယထာနာမော ယထာဂေါတ္တော ယထာသီလော ယထာဝိဟာရီ ယထာဂေါစရော ထေရော ဝါ နဝေါ ဝါ မဇ္ဈိမော ဝါ။ ဧသော ဝုစ္စတိ ယော ပနာတိ။>
      text <ဘိက္ခူတိ ဘိက္ခကောတိ ဘိက္ခု၊ ဘိက္ခါစရိယံ အဇ္ဈုပဂတောတိ ဘိက္ခု၊ ဘိန္နပဋဓရောတိ ဘိက္ခု၊ သမညာယ ဘိက္ခု၊ ပဋိညာယ ဘိက္ခု၊ ဧဟိ ဘိက္ခူတိ ဘိက္ခု၊ တီဟိ သရဏဂမနေဟိ ဥပသမ္ပန္နောတိ ဘိက္ခု၊ ဘဒြော ဘိက္ခု၊ သာရော ဘိက္ခု၊ သေခေါ ဘိက္ခု၊ အသေခေါ ဘိက္ခု၊ သမဂ္ဂေန သင်္ဃေန ဉတ္တိစတုတ္ထေန ကမ္မေန အကုပ္ပေန ဌာနာရဟေန ဥပသမ္ပန္နောတိ ဘိက္ခု။ တတြ ယွာယံ ဘိက္ခု သမဂ္ဂေန သင်္ဃေန ဉတ္တိစတုတ္ထေန ကမ္မေန အကုပ္ပေန ဌာနာရဟေန ဥပသမ္ပန္နော၊ အယံ ဣမသ္မိံ အတ္ထေ အဓိပ္ပေတော ဘိက္ခူတိ။>
      text <သိက္ခါတိ တိဿော သိက္ခါ အဓိသီလသိက္ခါ၊ အဓိစိတ္တသိက္ခါ၊ အဓိပညာသိက္ခါ။ တတြ ယာယံ အဓိသီလသိက္ခါ၊ အယံ ဣမသ္မိံ အတ္ထေ အဓိပ္ပေတာ သိက္ခါတိ။>
      text <သာဇီဝံ နာမ ယံ ဘဂဝတာ ပညတ္တံ သိက္ခါပဒံ၊ ဧတံ သာဇီဝံ နာမ။ တသ္မိံ သိက္ခတိ၊ တေန ဝုစ္စတိ သာဇီဝသမာပန္နောတိ။>
      text <သိက္ခံ အပစ္စက္ခါယ ဒုဗ္ဗလျံ အနာဝိကတွာတိ အတ္ထိ၊ ဘိက္ခဝေ၊ ဒုဗ္ဗလျာဝိကမ္မဉ္စေဝ ဟောတိ သိက္ခါ စ အပစ္စက္ခါတာ၊ အတ္ထိ၊ ဘိက္ခဝေ၊ ဒုဗ္ဗလျာဝိကမ္မဉ္စေဝ ဟောတိ သိက္ခါ စ ပစ္စက္ခါတာ။>
      text <ကထဉ္စ၊ ဘိက္ခဝေ၊ ဒုဗ္ဗလျာဝိကမ္မဉ္စေဝ ဟောတိ သိက္ခါ စ အပစ္စက္ခါတာ။ ဣဓ၊ ဘိက္ခဝေ၊ ဘိက္ခု ဥက္ကဏ္ဌိတော အနဘိရတော သာမညာ စဝိတုကာမော ဘိက္ခုဘာဝံ အဋ္ဋီယမာနော ဟရာယမာနော ဇိဂုစ္ဆမာနော ဂိဟိဘာဝံ ပတ္ထယမာနော ဥပါသကဘာဝံ ပတ္ထယမာနော အာရာမိကဘာဝံ ပတ္ထယမာနော သာမဏေရဘာဝံ ပတ္ထယမာနော တိတ္ထိယဘာဝံ ပတ္ထယမာနော တိတ္ထိယသာဝကဘာဝံ ပတ္ထယမာနော အဿမဏဘာဝံ ပတ္ထယမာနော အသကျပုတ္တိယဘာဝံ ပတ္ထယမာနော ယံနူနာဟံ ဗုဒ္ဓံ ပစ္စက္ခေယျန္တိ ဝဒတိ ဝိညာပေတိ။ ဧဝမ္ပိ၊ ဘိက္ခဝေ၊ ဒုဗ္ဗလျာဝိကမ္မဉ္စေဝ ဟောတိ သိက္ခါ စ အပစ္စက္ခါတာ။>
      text <အထ ဝါ ပန ဥက္ကဏ္ဌိတော အနဘိရတော သာမညာ စဝိတုကာမော ဘိက္ခုဘာဝံ အဋ္ဋီယမာနော ဟရာယမာနော ဇိဂုစ္ဆမာနော ဂိဟိဘာဝံ ပတ္ထယမာနော။ပေ။ အသကျပုတ္တိယဘာဝံ ပတ္ထယမာနော ယံနူနာဟံ ဓမ္မံ ပစ္စက္ခေယျန္တိ ဝဒတိ ဝိညာပေတိ။ပေ။ ယံနူနာဟံ သင်္ဃံ။ ယံနူနာဟံ သိက္ခံ။ ယံနူနာဟံ ဝိနယံ။ ယံနူနာဟံ ပါတိမောက္ခံ။ ယံနူနာဟံ ဥဒ္ဒေသံ။ ယံနူနာဟံ ဥပဇ္ဈာယံ။ ယံနူနာဟံ အာစရိယံ။ ယံနူနာဟံ သဒ္ဓိဝိဟာရိကံ။ ယံနူနာဟံ အန္တေဝါသိကံ။ ယံနူနာဟံ သမာနုပဇ္ဈာယကံ။ ယံနူနာဟံ သမာနာစရိယကံ ယံနူနာဟံ သဗြဟ္မစာရိံ ပစ္စက္ခေယျန္တိ ဝဒတိ ဝိညာပေတိ။ ယံနူနာဟံ ဂိဟီ အဿန္တိ ဝဒတိ ဝိညာပေတိ။ ယံနူနာဟံ ဥပါသကော အဿန္တိ။ ယံနူနာဟံ အာရာမိကော အဿန္တိ။ ယံနူနာဟံ သာမဏေရော အဿန္တိ။ ယံနူနာဟံ တိတ္ထိယော အဿန္တိ။ ယံနူနာဟံ တိတ္ထိယသာဝကော အဿန္တိ။ ယံနူနာဟံ အဿမဏော အဿန္တိ။ ယံနူနာဟံ အသကျပုတ္တိယော အဿန္တိ ဝဒတိ ဝိညာပေတိ။ ဧဝမ္ပိ၊ ဘိက္ခဝေ၊ ဒုဗ္ဗလျာဝိကမ္မဉ္စေဝ ဟောတိ သိက္ခါ စ အပစ္စက္ခါတာ။>
      text <၄၆>, <အထ ဝါ ပန ဥက္ကဏ္ဌိတော အနဘိရတော သာမညာ စဝိတုကာမော ဘိက္ခုဘာဝံ အဋ္ဋီယမာနော ဟရာယမာနော ဇိဂုစ္ဆမာနော ဂိဟိဘာဝံ ပတ္ထယမာနော။ပေ။ အသကျပုတ္တိယဘာဝံ ပတ္ထယမာနော ယဒိ ပနာဟံ ဗုဒ္ဓံ ပစ္စက္ခေယျန္တိ ဝဒတိ ဝိညာပေတိ။ပေ။ ယဒိ ပနာဟံ အသကျပုတ္တိယော အဿန္တိ ဝဒတိ ဝိညာပေတိ။ပေ။ အပါဟံ ဗုဒ္ဓံ ပစ္စက္ခေယျန္တိ ဝဒတိ ဝိညာပေတိ။ပေ။ အပါဟံ အသကျပုတ္တိယော အဿန္တိ ဝဒတိ ဝိညာပေတိ။ပေ။ ဟန္ဒာဟံ ဗုဒ္ဓံ ပစ္စက္ခေယျန္တိ ဝဒတိ ဝိညာပေတိ။ပေ။ ဟန္ဒာဟံ အသကျပုတ္တိယော အဿန္တိ ဝဒတိ ဝိညာပေတိ။ပေ။ ဟောတိ မေ ဗုဒ္ဓံ ပစ္စက္ခေယျန္တိ ဝဒတိ ဝိညာပေတိ။ပေ။ ဟောတိ မေ အသကျပုတ္တိယော အဿန္တိ ဝဒတိ ဝိညာပေတိ။ ဧဝမ္ပိ၊ ဘိက္ခဝေ၊ ဒုဗ္ဗလျာဝိကမ္မဉ္စေဝ ဟောတိ သိက္ခါ စ အပစ္စက္ခါတာ။>
      text <၄၇>, <အထ ဝါ ပန ဥက္ကဏ္ဌိတော အနဘိရတော သာမညာ စဝိတုကာမော ဘိက္ခုဘာဝံ အဋ္ဋီယမာနော ဟရာယမာနော ဇိဂုစ္ဆမာနော ဂိဟိဘာဝံ ပတ္ထယမာနော။ပေ။ အသကျပုတ္တိယဘာဝံ ပတ္ထယမာနော မာတရံ သရာမီတိ ဝဒတိ ဝိညာပေတိ။ ပိတရံ သရာမီတိ ဝဒတိ ဝိညာပေတိ။ ဘာတရံ သရာမီတိ ဝဒတိ ဝိညာပေတိ။ ဘဂိနိံ သရာမီတိ ဝဒတိ ဝိညာပေတိ။ ပုတ္တံ သရာမီတိ ဝဒတိ ဝိညာပေတိ။ ဓီတရံ သရာမီတိ ဝဒတိ ဝိညာပေတိ။ ပဇာပတိံ သရာမီတိ ဝဒတိ ဝိညာပေတိ။ ဉာတကေ သရာမီတိ ဝဒတိ ဝိညာပေတိ။ မိတ္တေ သရာမီတိ ဝဒတိ ဝိညာပေတိ။ ဂါမံ သရာမီတိ ဝဒတိ ဝိညာပေတိ။ နိဂမံ သရာမီတိ ဝဒတိ ဝိညာပေတိ။ ခေတ္တံ သရာမီတိ ဝဒတိ ဝိညာပေတိ။ ဝတ္ထုံ သရာမိတိ ဝဒတိ ဝိညာပေတိ။ ဟိရညံ သရာမီတိ ဝဒတိ ဝိညာပေတိ။ သုဝဏ္ဏံ သရာမီတိ ဝဒတိ ဝိညာပေတိ။ သိပ္ပံ သရာမီတိ ဝဒတိ ဝိညာပေတိ။ ပုဗ္ဗေ ဟသိတံ လပိတံ ကီဠိတံ သမနုဿရာမီတိ ဝဒတိ ဝိညာပေတိ။ ဧဝမ္ပိ၊ ဘိက္ခဝေ၊ ဒုဗ္ဗလျာဝိကမ္မဉ္စေဝ ဟောတိ သိက္ခါ စ အပစ္စက္ခါတာ။>
      text <၄၈>, <အထ ဝါ ပန ဥက္ကဏ္ဌိတော အနဘိရတော သာမညာ စဝိတုကာမော ဘိက္ခုဘာဝံ အဋ္ဋီယမာနော ဟရာယမာနော ဇိဂုစ္ဆမာနော ဂိဟိဘာဝံ ပတ္ထယမာနော။ပေ။ အသကျပုတ္တိယဘာဝံ ပတ္ထယမာနော မာတာ မေ အတ္ထိ၊ သာ မယာ ပေါသေတဗ္ဗာတိ ဝဒတိ ဝိညာပေတိ။ ပိတာ မေ အတ္ထိ၊ သော မယာ ပေါသေတဗ္ဗောတိ ဝဒတိ ဝိညာပေတိ။ ဘာတာ မေ အတ္ထိ၊ သော မယာ ပေါသေတဗ္ဗောတိ ဝဒတိ ဝိညာပေတိ။ ဘဂိနီ မေ အတ္ထိ၊ သာ မယာ ပေါသေတဗ္ဗာတိ ဝဒတိ ဝိညာပေတိ။ ပုတ္တော မေ အတ္ထိ၊ သော မယာ ပေါသေတဗ္ဗောတိ ဝဒတိ ဝိညာပေတိ။ ဓီတာ မေ အတ္ထိ၊ သာ မယာ ပေါသေတဗ္ဗာတိ ဝဒတိ ဝိညာပေတိ။ ပဇာပတိ မေ အတ္ထိ၊ သာ မယာ ပေါသေတဗ္ဗာတိ ဝဒတိ ဝိညာပေတိ။ ဉာတကာ မေ အတ္ထိ၊ တေ မယာ ပေါသေတဗ္ဗာတိ ဝဒတိ ဝိညာပေတိ။ မိတ္တာ မေ အတ္ထိ၊ တေ မယာ ပေါသေတဗ္ဗာတိ ဝဒတိ ဝိညာပေတိ။ ဧဝမ္ပိ၊ ဘိက္ခဝေ၊ ဒုဗ္ဗလျာဝိကမ္မဉ္စေဝ ဟောတိ သိက္ခါ စ အပစ္စက္ခါတာ။>
      text <၄၉>, <အထ ဝါ ပန ဥက္ကဏ္ဌိတော အနဘိရတော သာမညာ စဝိတုကာမော ဘိက္ခုဘာဝံ အဋ္ဋီယမာနော ဟရာယမာနော ဇိဂုစ္ဆမာနော ဂိဟိဘာဝံ ပတ္ထယမာနော။ပေ။ အသကျပုတ္တိယဘာဝံ ပတ္ထယမာနော မာတာ မေ အတ္ထိ၊ သာ မံ ပေါသေဿတီတိ ဝဒတိ ဝိညာပေတိ။ ပိတာ မေ အတ္ထိ၊ သော မံ ပေါသေဿတီတိ ဝဒတိ ဝိညာပေတိ။ ဘာတာ မေ အတ္ထိ၊ သော မံ ပေါသေဿတီတိ ဝဒတိ ဝိညာပေတိ။ ဘဂိနီ မေ အတ္ထိ၊ သာ မံ ပေါသေဿတီတိ ဝဒတိ ဝိညာပေတိ။ ပုတ္တော မေ အတ္ထိ၊ သော မံ ပေါသေဿတီတိ ဝဒတိ ဝိညာပေတိ။ ဓီတာ မေ အတ္ထိ၊ သာ မံ ပေါသေဿတီတိ ဝဒတိ ဝိညာပေတိ။ ပဇာပတိ မေ အတ္ထိ၊ သာ မံ ပေါသေဿတီတိ ဝဒတိ ဝိညာပေတိ။ ဉာတကာ မေ အတ္ထိ၊ တေ မံ ပေါသေဿန္တီတိ ဝဒတိ ဝိညာပေတိ။ မိတ္တာ မေ အတ္ထိ၊ တေ မံ ပေါသေဿန္တီတိ ဝဒတိ ဝိညာပေတိ။ ဂါမော မေ အတ္ထိ၊ တေနာဟံ ဇီဝိဿာမီတိ ဝဒတိ ဝိညာပေတိ။ နိဂမော မေ အတ္ထိ၊ တေနာဟံ ဇီဝိဿာမီတိ ဝဒတိ ဝိညာပေတိ။ ခေတ္တံ မေ အတ္ထိ၊ တေနာဟံ ဇီဝိဿာမီတိ ဝဒတိ ဝိညာပေတိ။ ဝတ္ထု မေ အတ္ထိ၊ တေနာဟံ ဇီဝိဿာမီတိ ဝဒတိ ဝိညာပေတိ။ ဟိရညံ မေ အတ္ထိ၊ တေနာဟံ ဇီဝိဿာမီတိ ဝဒတိ ဝိညာပေတိ။ သုဝဏ္ဏံ မေ အတ္ထိ၊ တေနာဟံ ဇီဝိဿာမီတိ ဝဒတိ ဝိညာပေတိ။ သိပ္ပံ မေ အတ္ထိ၊ တေနာဟံ ဇီဝိဿာမီတိ ဝဒတိ ဝိညာပေတိ။ ဧဝမ္ပိ၊ ဘိက္ခဝေ၊ ဒုဗ္ဗလျာဝိကမ္မဉ္စေဝ ဟောတိ သိက္ခါ စ အပစ္စက္ခါတာ။>
      text <၅၀>, <အထ ဝါ ပန ဥက္ကဏ္ဌိတော အနဘိရတော သာမညာ စဝိတုကာမော ဘိက္ခုဘာဝံ အဋ္ဋီယမာနော ဟရာယမာနော ဇိဂုစ္ဆမာနော ဂိဟိဘာဝံ ပတ္ထယမာနော။ပေ။ အသကျပုတ္တိယဘာဝံ ပတ္ထယမာနော ဒုက္ကရန္တိ ဝဒတိ ဝိညာပေတိ။ န သုကရန္တိ ဝဒတိ ဝိညာပေတိ။ ဒုစ္စရန္တိ ဝဒတိ ဝိညာပေတိ။ န သုစရန္တိ ဝဒတိ ဝိညာပေတိ။ န ဥဿဟာမီတိ ဝဒတိ ဝိညာပေတိ။ န ဝိသဟာမီတိ ဝဒတိ ဝိညာပေတိ။ န ရမာမီတိ ဝဒတိ ဝိညာပေတိ။ နာဘိရမာမီတိ ဝဒတိ ဝိညာပေတိ။ ဧဝမ္ပိ ခေါ၊ ဘိက္ခဝေ၊ ဒုဗ္ဗလျာဝိကမ္မဉ္စေဝ ဟောတိ သိက္ခါ စ အပစ္စက္ခါတာ။>
      text <၅၁>, <ကထဉ္စ၊ ဘိက္ခဝေ၊ ဒုဗ္ဗလျာဝိကမ္မဉ္စေဝ ဟောတိ သိက္ခါ စ ပစ္စက္ခါတာ။ ဣဓ၊ ဘိက္ခဝေ၊ ဘိက္ခု ဥက္ကဏ္ဌိတော အနဘိရတော သာမညာ စဝိတုကာမော ဘိက္ခုဘာဝံ အဋ္ဋီယမာနော ဟရာယမာနော ဇိဂုစ္ဆမာနော ဂိဟိဘာဝံ ပတ္ထယမာနော။ပေ။ အသကျပုတ္တိယဘာဝံ ပတ္ထယမာနော ဗုဒ္ဓံ ပစ္စက္ခါမီတိ ဝဒတိ ဝိညာပေတိ။ ဧဝမ္ပိ၊ ဘိက္ခဝေ၊ ဒုဗ္ဗလျာဝိကမ္မဉ္စေဝ ဟောတိ သိက္ခါ စ ပစ္စက္ခါတာ။>
      text <အထ ဝါ ပန ဥက္ကဏ္ဌိတော အနဘိရတော သာမညာ စဝိတုကာမော ဘိက္ခုဘာဝံ အဋ္ဋီယမာနော ဟရာယမာနော ဇိဂုစ္ဆမာနော ဂိဟိဘာဝံ ပတ္ထယမာနော။ပေ။ အသကျပုတ္တိယဘာဝံ ပတ္ထယမာနော ဓမ္မံ ပစ္စက္ခါမီတိ ဝဒတိ ဝိညာပေတိ။ သင်္ဃံ ပစ္စက္ခါမီတိ ဝဒတိ ဝိညာပေတိ။ သိက္ခံ ပစ္စက္ခါမီတိ ဝဒတိ ဝိညာပေတိ။ ဝိနယံ ပစ္စက္ခါမီတိ ဝဒတိ ဝိညာပေတိ။ ပါတိမောက္ခံ ပစ္စက္ခါမီတိ ဝဒတိ ဝိညာပေတိ။ ဥဒ္ဒေသံ ပစ္စက္ခါမီတိ ဝဒတိ ဝိညာပေတိ။ ဥပဇ္ဈာယံ ပစ္စက္ခါမီတိ ဝဒတိ ဝိညာပေတိ။ အာစရိယံ ပစ္စက္ခါမီတိ ဝဒတိ ဝိညာပေတိ။ သဒ္ဓိဝိဟာရိကံ ပစ္စက္ခါမီတိ ဝဒတိ ဝိညာပေတိ။ အန္တေဝါသိကံ ပစ္စက္ခါမီတိ ဝဒတိ ဝိညာပေတိ။ သမာနုပဇ္ဈာယကံ ပစ္စက္ခါမီတိ ဝဒတိ ဝိညာပေတိ။ သမာနာစရိယကံ ပစ္စက္ခါမီတိ ဝဒတိ ဝိညာပေတိ။ သဗြဟ္မစာရိံ ပစ္စက္ခါမီတိ ဝဒတိ ဝိညာပေတိ။ ဂိဟီတိ မံ ဓာရေဟီတိ ဝဒတိ ဝိညာပေတိ။ ဥပါသကောတိ မံ ဓာရေဟီတိ ဝဒတိ ဝိညာပေတိ။ အာရာမိကောတိ မံ ဓာရေဟီတိ ဝဒတိ ဝိညာပေတိ။ သာမဏေရောတိ မံ ဓာရေဟီတိ ဝဒတိ ဝိညာပေတိ။ တိတ္ထိယောတိ မံ ဓာရေဟီတိ ဝဒတိ ဝိညာပေတိ။ တိတ္ထိယသာဝကောတိ မံ ဓာရေဟီတိ ဝဒတိ ဝိညာပေတိ။ အဿမဏောတိ မံ ဓာရေဟီတိ ဝဒတိ ဝိညာပေတိ။ အသကျပုတ္တိယောတိ မံ ဓာရေဟီတိ ဝဒတိ ဝိညာပေတိ။ ဧဝမ္ပိ၊ ဘိက္ခဝေ၊ ဒုဗ္ဗလျာဝိကမ္မဉ္စေဝ ဟောတိ သိက္ခါ စ ပစ္စက္ခါတာ။>
      text <၅၂>, <အထ ဝါ ပန ဥက္ကဏ္ဌိတော အနဘိရတော သာမညာ စဝိတုကာမော ဘိက္ခုဘာဝံ အဋ္ဋီယမာနော ဟရာယမာနော ဇိဂုစ္ဆမာနော ဂိဟိဘာဝံ ပတ္ထယမာနော။ပေ။ အသကျပုတ္တိယဘာဝံ ပတ္ထယမာနော အလံ မေ ဗုဒ္ဓေနာတိ ဝဒတိ ဝိညာပေတိ။ပေ။ အလံ မေ သဗြဟ္မစာရီဟီတိ ဝဒတိ ဝိညာပေတိ။ ဧဝမ္ပိ။ပေ။ အထ ဝါ ပန။ပေ။ ကိံ နု မေ ဗုဒ္ဓေနာတိ ဝဒတိ ဝိညာပေတိ။ပေ။ ကိံ နု မေ သဗြဟ္မစာရီဟီတိ ဝဒတိ ဝိညာပေတိ။ န မမတ္ထော ဗုဒ္ဓေနာတိ ဝဒတိ ဝိညာပေတိ။ပေ။ န မမတ္ထော သဗြဟ္မစာရီဟီတိ ဝဒတိ ဝိညာပေတိ။ သုမုတ္တာဟံ ဗုဒ္ဓေနာတိ ဝဒတိ ဝိညာပေတိ။ပေ။ သုမုတ္တာဟံ သဗြဟ္မစာရီဟီတိ ဝဒတိ ဝိညာပေတိ။ ဧဝမ္ပိ၊ ဘိက္ခဝေ၊ ဒုဗ္ဗလျာဝိကမ္မဉ္စေဝ ဟောတိ သိက္ခါ စ ပစ္စက္ခါတာ။>
      text <၅၃>, <ယာနိ ဝါ ပနညာနိပိ အတ္ထိ ဗုဒ္ဓဝေဝစနာနိ ဝါ ဓမ္မဝေဝစနာနိ ဝါ သင်္ဃဝေဝစနာနိ ဝါ သိက္ခါဝေဝစနာနိ ဝါ ဝိနယဝေဝစနာနိ ဝါ ပါတိမောက္ခဝေဝစနာနိ ဝါ ဥဒ္ဒေသဝေဝစနာနိ ဝါ ဥပဇ္ဈာယဝေဝစနာနိ ဝါ အာစရိယဝေဝစနာနိ ဝါ သဒ္ဓိဝိဟာရိကဝေဝစနာနိ ဝါ အန္တေဝါသိကဝေဝစနာနိ ဝါ သမာနုပဇ္ဈာယကဝေဝစနာနိ ဝါ သမာနာစရိယကဝေဝစနာနိ ဝါ သဗြဟ္မစာရိဝေဝစနာနိ ဝါ ဂိဟိဝေဝစနာနိ ဝါ ဥပါသကဝေဝစနာနိ ဝါ အာရာမိကဝေဝစနာနိ ဝါ သာမဏေရဝေဝစနာနိ ဝါ တိတ္ထိယဝေဝစနာနိ ဝါ တိတ္ထိယသာဝကဝေဝစနာနိ ဝါ အဿမဏဝေဝစနာနိ ဝါ အသကျပုတ္တိယဝေဝစနာနိ ဝါ၊ တေဟိ အာကာရေဟိ တေဟိ လိင်္ဂေဟိ တေဟိ နိမိတ္တေဟိ ဝဒတိ ဝိညာပေတိ။ ဧဝံ ခေါ၊ ဘိက္ခဝေ၊ ဒုဗ္ဗလျာဝိကမ္မဉ္စေဝ ဟောတိ သိက္ခါ စ ပစ္စက္ခါတာ။>
      text <၅၄>, <ကထဉ္စ၊ ဘိက္ခဝေ၊ အပစ္စက္ခါတာ ဟောတိ သိက္ခါ။ ဣဓ၊ ဘိက္ခဝေ၊ ယေဟိ အာကာရေဟိ ယေဟိ လိင်္ဂေဟိ ယေဟိ နိမိတ္တေဟိ သိက္ခါ ပစ္စက္ခါတာ ဟောတိ တေဟိ အာကာရေဟိ တေဟိ လိင်္ဂေဟိ တေဟိ နိမိတ္တေဟိ ဥမ္မတ္တကော သိက္ခံ ပစ္စက္ခါတိ၊ အပစ္စက္ခါတာ ဟောတိ သိက္ခါ။ ဥမ္မတ္တကဿ သန္တိကေ သိက္ခံ ပစ္စက္ခါတိ၊ အပစ္စက္ခါတာ ဟောတိ သိက္ခါ။ ခိတ္တစိတ္တော သိက္ခံ ပစ္စက္ခါတိ၊ အပစ္စက္ခါတာ ဟောတိ သိက္ခါ။ ခိတ္တစိတ္တဿ သန္တိကေ သိက္ခံ ပစ္စက္ခါတိ၊ အပစ္စက္ခါတာ ဟောတိ သိက္ခါ။ ဝေဒနာဋ္ဋော သိက္ခံ ပစ္စက္ခါတိ၊ အပစ္စက္ခါတာ ဟောတိ သိက္ခါ။ ဝေဒနာဋ္ဋဿ သန္တိကေ သိက္ခံ ပစ္စက္ခါတိ၊ အပစ္စက္ခါတာ ဟောတိ သိက္ခါ။ ဒေဝတာယ သန္တိကေ သိက္ခံ ပစ္စက္ခါတိ၊ အပစ္စက္ခါတာ ဟောတိ သိက္ခါ။ တိရစ္ဆာနဂတဿ သန္တိကေ သိက္ခံ ပစ္စက္ခါတိ၊ အပစ္စက္ခါတာ ဟောတိ သိက္ခါ။ အရိယကေန မိလက္ခဿ သန္တိကေ သိက္ခံ ပစ္စက္ခါတိ၊ သော စ န ပဋိဝိဇာနာတိ၊ အပစ္စက္ခါတာ ဟောတိ သိက္ခါ။ မိလက္ခကေန အရိယကဿ သန္တိကေ သိက္ခံ ပစ္စက္ခါတိ၊ သော စ န ပဋိဝိဇာနာတိ၊ အပစ္စက္ခါတာ ဟောတိ သိက္ခါ။ အရိယကေန အရိယဿ သန္တိကေ သိက္ခံ ပစ္စက္ခါတိ၊ သော စ န ပဋိဝိဇာနာတိ၊ အပစ္စက္ခါတာ ဟောတိ သိက္ခါ။ မိလက္ခကေန မိလက္ခဿ သန္တိကေ သိက္ခံ ပစ္စက္ခါတိ၊ သော စ န ပဋိဝိဇာနာတိ၊ အပစ္စက္ခါတာ ဟောတိ သိက္ခါ။ ဒဝါယ သိက္ခံ ပစ္စက္ခါတိ၊ အပစ္စက္ခါတာ ဟောတိ သိက္ခါ။ ရဝါယ သိက္ခံ ပစ္စက္ခါတိ၊ အပစ္စက္ခါတာ ဟောတိ သိက္ခါ။ အသာဝေတုကာမော သာဝေတိ၊ အပစ္စက္ခါတာ ဟောတိ သိက္ခါ။ သာဝေတုကာမော န သာဝေတိ၊ အပစ္စက္ခါတာ ဟောတိ သိက္ခါ။ အဝိညုဿ သာဝေတိ၊ အပစ္စက္ခါတာ ဟောတိ သိက္ခါ။ ဝိညုဿ န သာဝေတိ၊ အပစ္စက္ခါတာ ဟောတိ သိက္ခါ။ သဗ္ဗသော ဝါ ပန န သာဝေတိ၊ အပစ္စက္ခါတာ ဟောတိ သိက္ခါ။ ဧဝံ ခေါ၊ ဘိက္ခဝေ၊ အပစ္စက္ခါတာ ဟောတိ သိက္ခါ။>
      text <၅၅>, <မေထုနဓမ္မော နာမ ယော သော အသဒ္ဓမ္မော ဂါမဓမ္မော ဝသလဓမ္မော ဒုဋ္ဌုလ္လံ ဩဒကန္တိကံ ရဟဿံ ဒွယံဒွယသမာပတ္တိ၊ ဧသော မေထုနဓမ္မော နာမ။>
      text <ပဋိသေဝတိ နာမ ယော နိမိတ္တေန နိမိတ္တံ အင်္ဂဇာတေန အင်္ဂဇာတံ အန္တမသော တိလဖလမတ္တမ္ပိ ပဝေသေတိ၊ ဧသော ပဋိသေဝတိ နာမ။>
      text <အန္တမသော တိရစ္ဆာနဂတာယပီတိ တိရစ္ဆာနဂတိတ္ထိယာပိ မေထုနံ ဓမ္မံ ပဋိသေဝိတွာ အဿမဏော ဟောတိ အသကျပုတ္တိယော၊ ပဂေဝ မနုဿိတ္ထိယာ။ တေန ဝုစ္စတိ အန္တမသော တိရစ္ဆာနဂတာယပီတိ။>
      text <ပါရာဇိကော ဟောတီတိ သေယျထာပိ နာမ ပုရိသော သီသစ္ဆိန္နော အဘဗ္ဗော တေန သရီရဗန္ဓနေန ဇီဝိတုံ၊ ဧဝမေဝ ဘိက္ခု မေထုနံ ဓမ္မံ ပဋိသေဝိတွာ အဿမဏော ဟောတိ အသကျပုတ္တိယော။ တေန ဝုစ္စတိ ပါရာဇိကော ဟောတီတိ။>
      text <အသံဝါသောတိ သံဝါသော နာမ ဧကကမ္မံ ဧကုဒ္ဒေသော သမသိက္ခတာ ဧသော သံဝါသော နာမ။ သော တေန သဒ္ဓိံ နတ္ထိ။ တေန ဝုစ္စတိ အသံဝါသောတိ။>
      text <၅၆>, <တိဿော ဣတ္ထိယော မနုဿိတ္ထီ၊ အမနုဿိတ္ထီ၊ တိရစ္ဆာနဂတိတ္ထီ။ တယော ဥဘတောဗျဉ္ဇနကာ မနုဿုဘတောဗျဉ္ဇနကော၊ အမနုဿုဘတောဗျဉ္ဇနကော၊ တိရစ္ဆာနဂတုဘတောဗျဉ္ဇနကော။ တယော ပဏ္ဍကာ မနုဿပဏ္ဍကော၊ အမနုဿပဏ္ဍကော၊ တိရစ္ဆာနဂတပဏ္ဍကော။ တယော ပုရိသာ မနုဿပုရိသော၊ အမနုဿပုရိသော၊ တိရစ္ဆာနဂတပုရိသော။>
      text <မနုဿိတ္ထိယာ တယော မဂ္ဂေ မေထုနံ ဓမ္မံ ပဋိသေဝန္တဿ အာပတ္တိ ပါရာဇိကဿ ဝစ္စမဂ္ဂေ၊ ပဿာဝမဂ္ဂေ၊ မုခေ။ အမနုဿိတ္ထိယာ။ပေ။ တိရစ္ဆာနဂတိတ္ထိယာ တယော မဂ္ဂေ မေထုနံ ဓမ္မံ ပဋိသေဝန္တဿ အာပတ္တိ ပါရာဇိကဿ ဝစ္စမဂ္ဂေ၊ ပဿာဝမဂ္ဂေ၊ မုခေ။ မနုဿုဘတောဗျဉ္ဇနကဿ။ အမနုဿုဘတောဗျဉ္ဇနကဿ။ တိရစ္ဆာနဂတုဘတောဗျဉ္ဇနကဿ တယော မဂ္ဂေ မေထုနံ ဓမ္မံ ပဋိသေဝန္တဿ အာပတ္တိ ပါရာဇိကဿ ဝစ္စမဂ္ဂေ၊ ပဿာဝမဂ္ဂေ၊ မုခေ။ မနုဿပဏ္ဍကဿ ဒွေ မဂ္ဂေ မေထုနံ ဓမ္မံ ပဋိသေဝန္တဿ အာပတ္တိ ပါရာဇိကဿ ဝစ္စမဂ္ဂေ၊ မုခေ။ အမနုဿပဏ္ဍကဿ။ တိရစ္ဆာနဂတပဏ္ဍကဿ။ မနုဿပုရိသဿ။ အမနုဿပုရိသဿ။ တိရစ္ဆာနဂတပုရိသဿ ဒွေ မဂ္ဂေ မေထုနံ ဓမ္မံ ပဋိသေဝန္တဿ အာပတ္တိ ပါရာဇိကဿ ဝစ္စမဂ္ဂေ၊ မုခေ။>
      text <၅၇>, <ဘိက္ခုဿ သေဝနစိတ္တံ ဥပဋ္ဌိတေ မနုဿိတ္ထိယာ ဝစ္စမဂ္ဂံ အင်္ဂဇာတံ ပဝေသေန္တဿ အာပတ္တိ ပါရာဇိကဿ။ ဘိက္ခုဿ သေဝနစိတ္တံ ဥပဋ္ဌိတေ မနုဿိတ္ထိယာ ပဿာဝမဂ္ဂံ။ မုခံ အင်္ဂဇာတံ ပဝေသေန္တဿ အာပတ္တိ ပါရာဇိကဿ။ ဘိက္ခုဿ သေဝနစိတ္တံ ဥပဋ္ဌိတေ အမနုဿိတ္ထိယာ။ တိရစ္ဆာနဂတိတ္ထိယာ။ မနုဿုဘတောဗျဉ္ဇနကဿ။ အမနုဿုဘတောဗျဉ္ဇနကဿ။ တိရစ္ဆာနဂတုဘတောဗျဉ္ဇနကဿ။ ဝစ္စမဂ္ဂံ ပဿာဝမဂ္ဂံ မုခံ အင်္ဂဇာတံ ပဝေသေန္တဿ အာပတ္တိ ပါရာဇိကဿ။ ဘိက္ခုဿ သေဝနစိတ္တံ ဥပဋ္ဌိတေ မနုဿပဏ္ဍကဿ ဝစ္စမဂ္ဂံ မုခံ အင်္ဂဇာတံ ပဝေသေန္တဿ အာပတ္တိ ပါရာဇိကဿ။ ဘိက္ခုဿ သေဝနစိတ္တံ ဥပဋ္ဌိတေ အမနုဿပဏ္ဍကဿ။ တိရစ္ဆာနဂတပဏ္ဍကဿ။ မနုဿပုရိသဿ။ အမနုဿပုရိသဿ။ တိရစ္ဆာနဂတပုရိသဿ ဝစ္စမဂ္ဂံ မုခံ အင်္ဂဇာတံ ပဝေသေန္တဿ အာပတ္တိ ပါရာဇိကဿ။>
      text <၅၈>, <ဘိက္ခုပစ္စတ္ထိကာ မနုဿိတ္ထိံ ဘိက္ခုဿ သန္တိကေ အာနေတွာ ဝစ္စမဂ္ဂေန အင်္ဂဇာတံ အဘိနိသီဒေန္တိ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ပါရာဇိကဿ။ ဘိက္ခုပစ္စတ္ထိကာ မနုဿိတ္ထိံ ဘိက္ခုဿ သန္တိကေ အာနေတွာ ဝစ္စမဂ္ဂေန အင်္ဂဇာတံ အဘိနိသီဒေန္တိ။ သော စေ ပဝေသနံ န သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ပါရာဇိကဿ။ ဘိက္ခုပစ္စတ္ထိကာ မနုဿိတ္ထိံ ဘိက္ခုဿ သန္တိကေ အာနေတွာ ဝစ္စမဂ္ဂေန အင်္ဂဇာတံ အဘိနိသီဒေန္တိ။ သော စေ ပဝေသနံ န သာဒိယတိ၊ ပဝိဋ္ဌံ န သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ပါရာဇိကဿ။ ဘိက္ခုပစ္စတ္ထိကာ မနုဿိတ္ထိံ ဘိက္ခုဿ သန္တိကေ အာနေတွာ ဝစ္စမဂ္ဂေန အင်္ဂဇာတံ အဘိနိသီဒေန္တိ။ သော စေ ပဝေသနံ န သာဒိယတိ၊ ပဝိဋ္ဌံ န သာဒိယတိ၊ ဌိတံ န သာဒိယတိ၊ ဥဒ္ဓရဏံ သာဒိယတိ အာပတ္တိ ပါရာဇိကဿ။ ဘိက္ခုပစ္စတ္ထိကာ မနုဿိတ္ထိံ ဘိက္ခုဿ သန္တိကေ အာနေတွာ ဝစ္စမဂ္ဂေန အင်္ဂဇာတံ အဘိနိသီဒေန္တိ။ သော စေ ပဝေသနံ န သာဒိယတိ၊ ပဝိဋ္ဌံ န သာဒိယတိ၊ ဌိတံ န သာဒိယတိ၊ ဥဒ္ဓရဏံ န သာဒိယတိ၊ အနာပတ္တိ။>
      text <ဘိက္ခုပစ္စတ္ထိကာ မနုဿိတ္ထိံ ဘိက္ခုဿ သန္တိကေ အာနေတွာ ပဿာဝမဂ္ဂေန။ မုခေန အင်္ဂဇာတံ အဘိနိသီဒေန္တိ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ပါရာဇိကဿ။ပေ။ န သာဒိယတိ၊ အနာပတ္တိ။>
      text <၅၉>, <ဘိက္ခုပစ္စတ္ထိကာ မနုဿိတ္ထိံ ဇာဂရန္တိံ။ သုတ္တံ။ မတ္တံ။ ဥမ္မတ္တံ။ ပမတ္တံ။ မတံ အက္ခါယိတံ။ မတံ ယေဘုယျေန အက္ခါယိတံ။ပေ။ အာပတ္တိ ပါရာဇိကဿ။ မတံ ယေဘုယျေန ခါယိတံ ဘိက္ခုဿ သန္တိကေ အာနေတွာ ဝစ္စမဂ္ဂေန။ ပဿာဝမဂ္ဂေန။ မုခေန အင်္ဂဇာတံ အဘိနိသီဒေန္တိ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ထုလ္လစ္စယဿ။ပေ။ န သာဒိယတိ၊ အနာပတ္တိ။>
      text <ဘိက္ခုပစ္စတ္ထိကာ အမနုဿိတ္ထိံ။ တိရစ္ဆာနဂတိတ္ထိံ။ မနုဿုဘတောဗျဉ္ဇနကံ။ အမနုဿုဘတောဗျဉ္ဇနကံ။ တိရစ္ဆာနဂတုဘတောဗျဉ္ဇနကံ ဘိက္ခုဿ သန္တိကေ အာနေတွာ ဝစ္စမဂ္ဂေန။ ပဿာဝမဂ္ဂေန။ မုခေန အင်္ဂဇာတံ အဘိနိသီဒေန္တိ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ပါရာဇိကဿ။ပေ။ န သာဒိယတိ၊ အနာပတ္တိ။>
      text <ဘိက္ခုပစ္စတ္ထိကာ တိရစ္ဆာနဂတုဘတောဗျဉ္ဇနကံ ဇာဂရန္တံ။ သုတ္တံ။ မတ္တံ။ ဥမ္မတ္တံ။ ပမတ္တံ။ မတံ အက္ခါယိတံ။ မတံ ယေဘုယျေန အက္ခါယိတံ။ပေ။ အာပတ္တိ ပါရာဇိကဿ။ မတံ ယေဘုယျေန ခါယိတံ ဘိက္ခုဿ သန္တိကေ အာနေတွာ ဝစ္စမဂ္ဂေန။ ပဿာဝမဂ္ဂေန။ မုခေန အင်္ဂဇာတံ အဘိနိသီဒေန္တိ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ထုလ္လစ္စယဿ။ပေ။ န သာဒိယတိ၊ အနာပတ္တိ။>
      text <ဘိက္ခုပစ္စတ္ထိကာ မနုဿပဏ္ဍကံ။ အမနုဿပဏ္ဍကံ။ တိရစ္ဆာနဂတပဏ္ဍကံ ဘိက္ခုဿ သန္တိကေ အာနေတွာ ဝစ္စမဂ္ဂေန။ မုခေန အင်္ဂဇာတံ အဘိနိသီဒေန္တိ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ပါရာဇိကဿ။ပေ။ န သာဒိယတိ၊ အနာပတ္တိ။>
      text <ဘိက္ခုပစ္စတ္ထိကာ တိရစ္ဆာနဂတပဏ္ဍကံ ဇာဂရန္တံ။ သုတ္တံ။ မတ္တံ။ ဥမ္မတ္တံ။ ပမတ္တံ။ မတံ အက္ခါယိတံ။ မတံ ယေဘုယျေန အက္ခါယိတံ။ပေ။ အာပတ္တိ ပါရာဇိကဿ။ မတံ ယေဘုယျေန ခါယိတံ ဘိက္ခုဿ သန္တိကေ အာနေတွာ ဝစ္စမဂ္ဂေန။ မုခေန အင်္ဂဇာတံ အဘိနိသီဒေန္တိ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ထုလ္လစ္စယဿ။ပေ။ န သာဒိယတိ၊ အနာပတ္တိ။>
      text <၆၀>, <ဘိက္ခုပစ္စတ္ထိကာ မနုဿပုရိသံ။ အမနုဿပုရိသံ။ တိရစ္ဆာနဂတပုရိသံ ဘိက္ခုဿ သန္တိကေ အာနေတွာ ဝစ္စမဂ္ဂေန။ မုခေန အင်္ဂဇာတံ အဘိနိသီဒေန္တိ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ပါရာဇိကဿ။ပေ။ န သာဒိယတိ၊ အနာပတ္တိ။>
      text <ဘိက္ခုပစ္စတ္ထိကာ တိရစ္ဆာနဂတပုရိသံ ဇာဂရန္တံ။ သုတ္တံ။ မတ္တံ။ ဥမ္မတ္တံ။ ပမတ္တံ။ မတံ အက္ခါယိတံ။ မတံ ယေဘုယျေန အက္ခါယိတံ။ပေ။ အာပတ္တိ ပါရာဇိကဿ။ မတံ ယေဘုယျေန ခါယိတံ ဘိက္ခုဿ သန္တိကေ အာနေတွာ ဝစ္စမဂ္ဂေန။ မုခေန အင်္ဂဇာတံ အဘိနိသီဒေန္တိ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ထုလ္လစ္စယဿ။ပေ။ န သာဒိယတိ၊ အနာပတ္တိ။>
      text <၆၁>, <ဘိက္ခုပစ္စတ္ထိကာ မနုဿိတ္ထိံ ဘိက္ခုဿ သန္တိကေ အာနေတွာ ဝစ္စမဂ္ဂေန။ ပဿာဝမဂ္ဂေန။ မုခေန အင်္ဂဇာတံ အဘိနိသီဒေန္တိ သန္ထတာယ အသန္ထတဿ၊ အသန္ထတာယ သန္ထတဿ၊ သန္ထတာယ သန္ထတဿ၊ အသန္ထတာယ အသန္ထတဿ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ပါရာဇိကဿ။ပေ။ န သာဒိယတိ၊ အနာပတ္တိ။>
      text <ဘိက္ခုပစ္စတ္ထိကာ မနုဿိတ္ထိံ ဇာဂရန္တိံ။ သုတ္တံ။ မတ္တံ။ ဥမ္မတ္တံ။ ပမတ္တံ။ မတံ အက္ခါယိတံ။ မတံ ယေဘုယျေန အက္ခါယိတံ။ပေ။ အာပတ္တိ ပါရာဇိကဿ။ မတံ ယေဘုယျေန ခါယိတံ ဘိက္ခုဿ သန္တိကေ အာနေတွာ ဝစ္စမဂ္ဂေန။ ပဿာဝမဂ္ဂေန။ မုခေန အင်္ဂဇာတံ အဘိနိသီဒေန္တိ၊ သန္ထတာယ အသန္ထတဿ၊ အသန္ထတာယ သန္ထတဿ၊ သန္ထတာယ သန္ထတဿ၊ အသန္ထတာယ အသန္ထတဿ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ထုလ္လစ္စယဿ။ပေ။ န သာဒိယတိ၊ အနာပတ္တိ။>
      text <ဘိက္ခုပစ္စတ္ထိကာ အမနုဿိတ္ထိံ။ တိရစ္ဆာနဂတိတ္ထိံ။ မနုဿုဘတောဗျဉ္ဇနကံ။ အမနဿုဘတောဗျဉ္ဇနကံ။ တိရစ္ဆာနဂတုဘတောဗျဉ္ဇနကံ ဘိက္ခုဿ သန္တိကေ အာနေတွာ ဝစ္စမဂ္ဂေန။ ပဿာဝမဂ္ဂေန။ မုခေန အင်္ဂဇာတံ အဘိနိသီဒေန္တိ သန္ထတဿ အသန္ထတဿ၊ အသန္ထတဿ သန္ထတဿ၊ သန္ထတဿ သန္ထတဿ၊ အသန္ထတဿ အသန္ထတဿ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ပါရာဇိကဿ။ပေ။ န သာဒိယတိ၊ အနာပတ္တိ။>
      text <ဘိက္ခုပစ္စတ္ထိကာ တိရစ္ဆာနဂတုဘတောဗျဉ္ဇနကံ ဇာဂရန္တံ။ သုတ္တံ။ မတ္တံ။ ဥမ္မတ္တံ။ ပမတ္တံ။ မတံ အက္ခါယိတံ။ မတံ ယေဘုယျေန အက္ခါယိတံ။ပေ။ အာပတ္တိ ပါရာဇိကဿ။ မတံ ယေဘုယျေန ခါယိတံ ဘိက္ခုဿ သန္တိကေ အာနေတွာ ဝစ္စမဂ္ဂေန။ ပဿာဝမဂ္ဂေန။ မုခေန အင်္ဂဇာတံ အဘိနိသီဒေန္တိ၊ သန္ထတဿ အသန္ထတဿ၊ အသန္ထတဿ သန္ထတဿ၊ သန္ထတဿ သန္ထတဿ၊ အသန္ထတဿ အသန္ထတဿ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ထုလ္လစ္စယဿ။ပေ။ န သာဒိယတိ၊ အနာပတ္တိ။>
      text <၆၂>, <ဘိက္ခုပစ္စတ္ထိကာ မနုဿပဏ္ဍကံ။ အမနုဿပဏ္ဍကံ။ တိရစ္ဆာနဂတပဏ္ဍကံ။ မနုဿပုရိသံ။ အမနုဿပုရိသံ။ တိရစ္ဆာနဂတပုရိသံ ဘိက္ခုဿ သန္တိကေ အာနေတွာ ဝစ္စမဂ္ဂေန။ မုခေန အင်္ဂဇာတံ အဘိနိသီဒေန္တိ သန္ထတဿ အသန္ထတဿ၊ အသန္ထတဿ သန္ထတဿ၊ သန္ထတဿ သန္ထတဿ၊ အသန္ထတဿ အသန္ထတဿ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ပါရာဇိကဿ။ပေ။ န သာဒိယတိ၊ အနာပတ္တိ။>
      text <ဘိက္ခုပစ္စတ္ထိကာ တိရစ္ဆာနဂတပုရိသံ ဇာဂရန္တံ။ သုတ္တံ။ မတ္တံ။ ဥမ္မတ္တံ။ ပမတ္တံ။ မတံ အက္ခါယိတံ။ မတံ ယေဘုယျေန အက္ခါယိတံ။ပေ။ အာပတ္တိ ပါရာဇိကဿ။ မတံ ယေဘုယျေန ခါယိတံ ဘိက္ခုဿ သန္တိကေ အာနေတွာ ဝစ္စမဂ္ဂေန။ မုခေန အင်္ဂဇာတံ အဘိနိသီဒေန္တိ၊ သန္ထတဿ အသန္ထတဿ၊ အသန္ထတဿ သန္ထတဿ၊ သန္ထတဿ သန္ထတဿ၊ အသန္ထတဿ အသန္ထတဿ။ သော စ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ထုလ္လစ္စယဿ။ပေ။ န သာဒိယတိ၊ အနာပတ္တိ။>
      text <၆၃>, <ဘိက္ခုပစ္စတ္ထိကာ ဘိက္ခုံ မနုဿိတ္ထိယာ သန္တိကေ အာနေတွာ အင်္ဂဇာတေန ဝစ္စမဂ္ဂံ။ ပဿာဝမဂ္ဂံ။ မုခံ အဘိနိသီဒေန္တိ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ပါရာဇိကဿ။ပေ။ န သာဒိယတိ၊ အနာပတ္တိ။>
      text <ဘိက္ခုပစ္စတ္ထိကာ ဘိက္ခုံ မနုဿိတ္ထိယာ ဇာဂရန္တိယာ။ သုတ္တာယ။ မတ္တာယ။ ဥမ္မတ္တာယ။ ပမတ္တာယ။ မတာယ အက္ခါယိတာယ။ မတာယ ယေဘုယျေန အက္ခါယိတာယ။ပေ။ အာပတ္တိ ပါရာဇိကဿ။ မတာယ ယေဘုယျေန ခါယိတာယ သန္တိကေ အာနေတွာ အင်္ဂဇာတေန ဝစ္စမဂ္ဂံ။ ပဿာဝမဂ္ဂံ။ မုခံ အဘိနိသီဒေန္တိ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ထုလ္လစ္စယဿ။ပေ။ န သာဒိယတိ၊ အနာပတ္တိ။>
      text <ဘိက္ခုပစ္စတ္ထိကာ ဘိက္ခုံ အမနုဿိတ္ထိယာ။ တိရစ္ဆာနဂတိတ္ထိယာ။ မနုဿုဘတောဗျဉ္ဇနကဿ။ အမနုဿုဘတောဗျဉ္ဇနကဿ။ တိရစ္ဆာနဂတုဘတောဗျဉ္ဇနကဿ။ မနုဿပဏ္ဍကဿ။ အမနုဿပဏ္ဍကဿ။ တိရစ္ဆာနဂတပဏ္ဍကဿ။ မနုဿပုရိသဿ။ အမနုဿပုရိသဿ။ တိရစ္ဆာနဂတပုရိသဿ သန္တိကေ အာနေတွာ အင်္ဂဇာတေန ဝစ္စမဂ္ဂံ။ မုခံ အဘိနိသီဒေန္တိ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ပါရာဇိကဿ။ပေ။ န သာဒိယတိ၊ အနာပတ္တိ။>
      text <ဘိက္ခုပစ္စတ္ထိကာ ဘိက္ခုံ တိရစ္ဆာနဂတပုရိသဿ ဇာဂရန္တဿ။ သုတ္တဿ။ မတ္တဿ။ ဥမ္မတ္တဿ။ ပမတ္တဿ။ မတဿ အက္ခါယိတဿ။ မတဿ ယေဘုယျေန အက္ခါယိတဿ။ပေ။ အာပတ္တိ ပါရာဇိကဿ။ မတဿ ယေဘုယျေန ခါယိတဿ သန္တိကေ အာနေတွာ အင်္ဂဇာတေန ဝစ္စမဂ္ဂံ။ မုခံ အဘိနိသီဒေန္တိ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ထုလ္လစ္စယဿ။ပေ။ န သာဒိယတိ၊ အနာပတ္တိ။>
      text <၆၄>, <ဘိက္ခုပစ္စတ္ထိကာ ဘိက္ခုံ မနုဿိတ္ထိယာ သန္တိကေ အာနေတွာ အင်္ဂဇာတေန ဝစ္စမဂ္ဂံ။ ပဿာဝမဂ္ဂံ။ မုခံ အဘိနိသီဒေန္တိ သန္ထတဿ အသန္ထတာယ၊ အသန္ထတဿ သန္ထတာယ၊ သန္ထတဿ သန္ထတာယ၊ အသန္ထတဿ အသန္ထတာယ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ပါရာဇိကဿ။ပေ။ န သာဒိယတိ၊ အနာပတ္တိ။>
      text <ဘိက္ခုပစ္စတ္ထိကာ ဘိက္ခုံ မနုဿိတ္ထိယာ ဇာဂရန္တိယာ။ သုတ္တာယ။ မတ္တာယ။ ဥမ္မတ္တာယ။ ပမတ္တာယ။ မတာယ အက္ခါယိတာယ။ မတာယ ယေဘုယျေန အက္ခါယိတာယ။ပေ။ အာပတ္တိ ပါရာဇိကဿ။ မတာယ ယေဘုယျေန ခါယိတာယ သန္တိကေ အာနေတွာ အင်္ဂဇာတေန ဝစ္စမဂ္ဂံ။ ပဿာဝမဂ္ဂံ။ မုခံ အဘိနိသီဒေန္တိ သန္ထတဿ အသန္ထတာယ၊ အသန္ထတဿ သန္ထတာယ၊ သန္ထတဿ သန္ထတာယ၊ အသန္ထတဿ အသန္ထတာယ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ထုလ္လစ္စယဿ။ပေ။ န သာဒိယတိ၊ အနာပတ္တိ။>
      text <ဘိက္ခုပစ္စတ္ထိကာ ဘိက္ခုံ အမနုဿိတ္ထိယာ။ တိရစ္ဆာနဂတိတ္ထိယာ။ မနုဿုဘတောဗျဉ္ဇနကဿ။ အမနုဿုဘတောဗျဉ္ဇနကဿ။ တိရစ္ဆာနဂတုဘတောဗျဉ္ဇနကဿ။ မနုဿပဏ္ဍကဿ။ အမနုဿပဏ္ဍကဿ။ တိရစ္ဆာနဂတပဏ္ဍကဿ။ မနုဿပုရိသဿ။ အမနုဿပုရိသဿ။ တိရစ္ဆာနဂတပုရိသဿ သန္တိကေ အာနေတွာ အင်္ဂဇာတေန ဝစ္စမဂ္ဂံ။ မုခံ အဘိနိသီဒေန္တိ သန္ထတဿ အသန္ထတဿ၊ အသန္ထတဿ သန္ထတဿ၊ သန္ထတဿ သန္ထတဿ၊ အသန္ထတဿ အသန္ထတဿ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ပါရာဇိကဿ။ပေ။ န သာဒိယတိ၊ အနာပတ္တိ။>
      text <၆၅>, <ဘိက္ခုပစ္စတ္ထိကာ ဘိက္ခုံ တိရစ္ဆာနဂတပုရိသဿ ဇာဂရန္တဿ။ သုတ္တဿ။ မတ္တဿ။ ဥမ္မတ္တဿ။ ပမတ္တဿ။ မတဿ အက္ခါယိတဿ။ မတဿ ယေဘုယျေန အက္ခါယိတဿ။ပေ။ အာပတ္တိ ပါရာဇိကဿ။ မတဿ ယေဘုယျေန ခါယိတဿ သန္တိကေ အာနေတွာ အင်္ဂဇာတေန ဝစ္စမဂ္ဂံ။ မုခံ အဘိနိသီဒေန္တိ သန္ထတဿ အသန္ထတဿ၊ အသန္ထတဿ သန္ထတဿ၊ သန္ထတဿ သန္ထတဿ၊ အသန္ထတဿ အသန္ထတဿ။ သော စေ ပဝေသနံ သာဒိယတိ၊ ပဝိဋ္ဌံ သာဒိယတိ၊ ဌိတံ သာဒိယတိ၊ ဥဒ္ဓရဏံ သာဒိယတိ၊ အာပတ္တိ ထုလ္လစ္စယဿ။ပေ။ န သာဒိယတိ၊ အနာပတ္တိ။>
      text <ယထာ ဘိက္ခုပစ္စတ္ထိကာ ဝိတ္ထာရိတာ၊ ဧဝံ ဝိတ္ထာရေတဗ္ဗာ။>
      text <ရာဇပစ္စတ္ထိကာ။ စောရပစ္စတ္ထိကာ။ ဓုတ္တပစ္စတ္ထိကာ။ ဥပ္ပဠဂန္ဓပစ္စတ္ထိကာ။ သံခိတ္တံ။>
      text <၆၆>, <မဂ္ဂေန မဂ္ဂံ ပဝေသေတိ၊ အာပတ္တိ ပါရာဇိကဿ။ မဂ္ဂေန အမဂ္ဂံ ပဝေသေတိ၊ အာပတ္တိ ပါရာဇိကဿ။ အမဂ္ဂေန မဂ္ဂံ ပဝေသေတိ၊ အာပတ္တိ ပါရာဇိကဿ။ အမဂ္ဂေန အမဂ္ဂံ ပဝေသေတိ၊ အာပတ္တိ ထုလ္လစ္စယဿ။>
      text <ဘိက္ခု သုတ္တဘိက္ခုမှိ ဝိပ္ပဋိပဇ္ဇတိ၊ ပဋိဗုဒ္ဓေါ သာဒိယတိ၊ ဥဘော နာသေတဗ္ဗာ။ ပဋိဗုဒ္ဓေါ န သာဒိယတိ၊ ဒူသကော နာသေတဗ္ဗော။ ဘိက္ခု သုတ္တသာမဏေရမှိ ဝိပ္ပဋိပဇ္ဇတိ၊ ပဋိဗုဒ္ဓေါ သာဒိယတိ၊ ဥဘော နာသေတဗ္ဗာ။ ပဋိဗုဒ္ဓေါ န သာဒိယတိ၊ ဒူသကော နာသေတဗ္ဗော။ သာမဏေရော သုတ္တဘိက္ခုမှိ ဝိပ္ပဋိပဇ္ဇတိ၊ ပဋိဗုဒ္ဓေါ သာဒိယတိ၊ ဥဘော နာသေတဗ္ဗာ။ ပဋိဗုဒ္ဓေါ န သာဒိယတိ၊ ဒူသကော နာသေတဗ္ဗော။ သာမဏေရော သုတ္တသာမဏေရမှိ ဝိပ္ပဋိပဇ္ဇတိ၊ ပဋိဗုဒ္ဓေါ သာဒိယတိ၊ ဥဘော နာသေတဗ္ဗာ။ ပဋိဗုဒ္ဓေါ န သာဒိယတိ၊ ဒူသကော နာသေတဗ္ဗော။>
      text <အနာပတ္တိ အဇာနန္တဿ၊ အသာဒိယန္တဿ၊ ဥမ္မတ္တကဿ၊ ခိတ္တစိတ္တဿ၊ ဝေဒနာဋ္ဋဿ၊ အာဒိကမ္မိကဿာတိ။>
      stand <သန္ထတဘာဏဝါရော နိဋ္ဌိတော။>
    text <ဝိနီတဝတ္ထုဥဒ္ဒာနဂါထာ>
      block
        text <မက္ကဋီ ဝဇ္ဇိပုတ္တာ စ၊ ဂိဟီ နဂ္ဂေါ စ တိတ္ထိယာ။>
        text <ဒာရိကုပ္ပလဝဏ္ဏာ စ၊ ဗျဉ္ဇနေဟိပရေ ဒုဝေ။>
        text <မာတာ ဓီတာ ဘဂိနီ စ၊ ဇာယာ စ မုဒု လမ္ဗိနာ။>
        text <ဒွေ ဝဏာ လေပစိတ္တဉ္စ၊ ဒာရုဓီတလိကာယ စ။>
        text <သုန္ဒရေန သဟ ပဉ္စ၊ ပဉ္စ သိဝထိကဋ္ဌိကာ။>
        text <နာဂီ ယက္ခီ စ ပေတီ စ၊ ပဏ္ဍကောပဟတော ဆုပေ။>
        text <ဘဒ္ဒိယေ အရဟံ သုတ္တော၊ သာဝတ္ထိယာ စတုရော ပရေ။>
        text <ဝေသာလိယာ တယော မာလာ၊ သုပိနေ ဘာရုကစ္ဆကော။>
        text <သုပဗ္ဗာ သဒ္ဓါ ဘိက္ခုနီ၊ သိက္ခမာနာ သာမဏေရီ စ။>
        text <ဝေသိယာ ပဏ္ဍကော ဂိဟီ၊ အညမညံ ဝုဍ္ဎပဗ္ဗဇိတော မိဂေါတိ။>
        text <ရဇကေဟိ ပဉ္စ အက္ခါတာ၊ စတုရော အတ္ထရဏေဟိ စ။>
        text <အန္ဓကာရေန ဝေ ပဉ္စ၊ ပဉ္စ ဟာရဏကေန စ။>
        text <နိရုတ္တိယာ ပဉ္စ အက္ခါတာ၊ ဝါတေဟိ အပရေ ဒုဝေ။>
        text <အသမ္ဘိန္နေ ကုသာပါတော၊ ဇန္တဂ္ဂေန သဟာ ဒသ။>
        text <ဝိဃာသေဟိ ပဉ္စ အက္ခါတာ၊ ပဉ္စ စေဝ အမူလကာ။>
        text <ဒုဗ္ဘိက္ခေ ကုရမံသဉ္စ၊ ပူဝသက္ခလိမောဒကာ။>
        text <ဆပရိက္ခါရထဝိကာ၊ ဘိသိဝံသာ န နိက္ခမေ။>
        text <ခါဒနီယဉ္စ ဝိဿာသံ၊ သသညာယပရေ ဒုဝေ။>
        text <သတ္တ နာဝဟရာမာတိ၊ သတ္တ စေဝ အဝါဟရုံ။>
        text <သင်္ဃဿ အဝဟရုံ သတ္တ၊ ပုပ္ဖေဟိ အပရေ ဒုဝေ။>
        text <တယော စ ဝုတ္တဝါဒိနော၊ မဏိ တီဏိ အတိက္ကမေ။>
        text <သူကရာ စ မိဂါ မစ္ဆာ၊ ယာနဉ္စာပိ ပဝတ္တယိ။>
        text <ဒုဝေ ပေသီ ဒုဝေ ဒာရူ၊ ပံသုကူလံ ဒုဝေ ဒကာ။>
        text <အနုပုဗ္ဗဝိဓာနေန၊ တဒညော န ပရိပူရယိ။>
        text <သာဝတ္ထိယာ စတုရော မုဋ္ဌီ၊ ဒွေ ဝိဃာသာ ဒုဝေ တိဏာ။>
        text <သင်္ဃဿ ဘာဇယုံ သတ္တ၊ သတ္တ စေဝ အဿာမိကာ။>
        text <ဒာရုဒကာ မတ္တိကာ ဒွေ တိဏာနိ။>
        text <သင်္ဃဿ သတ္တ အဝဟာသိ သေယျံ။>
        text <သဿာမိကံ န စာပိ နီဟရေယျ။>
        text <ဟရေယျ သဿာမိကံ တာဝကာလိကံ။>
        text <စမ္ပါ ရာဇဂဟေ စေဝ၊ ဝေသာလိယာ စ အဇ္ဇုကော။>
        text <ဗာရာဏသီ စ ကောသမ္ဗီ၊ သာဂလာ ဒဠှိကေန စာတိ။>
        text <သံဝဏ္ဏနာ နိသီဒန္တော၊ မုသလောဒုက္ခလေန စ။>
        text <ဝုဍ္ဎပဗ္ဗဇိတာဘိသန္နော၊ အဂ္ဂဝီမံသနာဝိသံ။>
        text <တယော စ ဝတ္ထုကမ္မေဟိ၊ ဣဋ္ဌကာဟိပရေ တယော။>
        text <ဝါသီ ဂေါပါနသီ စေဝ၊ အဋ္ဋကောတရဏံ ပတိ။>
        text <သေဒံ နတ္ထုဉ္စ သမ္ဗာဟော၊ နှာပနဗ္ဘဉ္ဇနေန စ။>
        text <ဥဋ္ဌာပေန္တော နိပါတေန္တော၊ အန္နပါနေန မာရဏံ။>
        text <ဇာရဂဗ္ဘော သပတ္တီ စ၊ မာတာ ပုတ္တံ ဥဘော ဝဓိ။>
        text <ဥဘော န မိယျရေ မဒ္ဒာ၊ တာပံ ဝဉ္ဈာ ဝိဇာယိနီ။>
        text <ပတောဒံ နိဂ္ဂဟေ ယက္ခေါ၊ ဝါဠယက္ခဉ္စ ပါဟိဏိ။>
        text <တံ မညမာနော ပဟရိ၊ သဂ္ဂဉ္စ နိရယံ ဘဏေ။>
        text <အာဠဝိယာ တယော ရုက္ခါ၊ ဒာယေဟိ အပရေ တယော။>
        text <မာ ကိလမေသိ န တုယှံ၊ တက္ကံ သောဝီရကေန စာတိ။>
        text <အညထာ သန္တမတ္တာနံ၊ အညထာ ယော ပဝေဒယေ။>
        text <နိကစ္စ ကိတဝဿေဝ၊ ဘုတ္တံ ထေယျေန တဿ တံ။>
        text <ကာသာဝကဏ္ဌာ ဗဟဝေါ၊ ပါပဓမ္မာ အသညတာ။>
        text <ပါပါ ပါပေဟိ ကမ္မေဟိ၊ နိရယံ တေ ဥပပဇ္ဇရေ။>
        text <သေယျော အယောဂုဠော ဘုတ္တော၊ တတ္တော အဂ္ဂိသိခူပမော။>
        text <ယဉ္စေ ဘုဉ္ဇေယျ ဒုဿီလော၊ ရဋ္ဌပိဏ္ဍံ အသညတောတိ။>
        text <အဓိမာနေ အရညမှိ၊ ပိဏ္ဍောပဇ္ဈာရိယာပထော။>
        text <သံယောဇနာ ရဟောဓမ္မာ၊ ဝိဟာရော ပစ္စုပဋ္ဌိတော။>
        text <န ဒုက္ကရံ ဝီရိယမထောပိ မစ္စုနော။>
        text <ဘာယာဝုသော ဝိပ္ပဋိသာရိ သမ္မာ။>
        text <ဝိရိယေန ယောဂေန အာရာဓနာယ။>
        text <အထ ဝေဒနာယ အဓိဝါသနာ ဒုဝေ။>
        text <ဗြာဟ္မဏေ ပဉ္စ ဝတ္ထူနိ၊ အညံ ဗျာကရဏာ တယော။>
        text <အဂါရာဝရဏာ ကာမာ၊ ရတိ စာပိ အပက္ကမိ။>
        text <အဋ္ဌိ ပေသိ ဥဘော ဂါဝဃာတကာ။>
        text <ပိဏ္ဍော သာကုဏိကော နိစ္ဆဝိ ဩရဗ္ဘိ။>
        text <အသိ စ သူကရိကော သတ္တိ မာဂဝိ။>
        text <ဥသု စ ကာရဏိကော သူစိ သာရထိ။>
        text <ယော စ သိဗ္ဗီယတိ သူစကော ဟိ သော။>
        text <အဏ္ဍဘာရိ အဟု ဂါမကူဋကော။>
        text <ကူပေ နိမုဂ္ဂေါ ဟိ သော ပါရဒာရိကော။>
        text <ဂူထခါဒီ အဟု ဒုဋ္ဌဗြာဟ္မဏော။>
        text <နိစ္ဆဝိတ္ထီ အတိစာရိနီ အဟု။>
        text <မင်္ဂုလိတ္ထီ အဟု ဣက္ခဏိတ္ထိကာ။>
        text <ဩကိလိနီ ဟိ သပတ္တင်္ဂါရောကိရိ။>
        text <သီသစ္ဆိန္နော အဟု စောရဃာတကော။>
        text <ဘိက္ခု ဘိက္ခုနီ သိက္ခမာနာ။>
        text <သာမဏေရော အထ သာမဏေရိကာ။>
        text <ကဿပဿ ဝိနယသ္မိံ ပဗ္ဗဇံ။>
        text <ပါပကမ္မမကရိံသု တာဝဒေ။>
        text <တပေါဒာ ရာဇဂဟေ ယုဒ္ဓံ၊ နာဂါနောဂါဟနေန စ။>
        text <သောဘိတော အရဟံ ဘိက္ခု၊ ပဉ္စကပ္ပသတံ သရေတိ။>
        text <မေထုနာဒိန္နာဒာနဉ္စ၊ မနုဿဝိဂ္ဂဟုတ္တရိ။>
        text <ပါရာဇိကာနိ စတ္တာရိ၊ ဆေဇ္ဇဝတ္ထူ အသံသယာတိ။>
    text <ဝိနီတဝတ္ထု>
      text <၆၇>, <တေန ခေါ ပန သမယေန အညတရော ဘိက္ခု မက္ကဋိယာ မေထုနံ ဓမ္မံ ပဋိသေဝိ။ တဿ ကုက္ကုစ္စံ အဟောသိ ဘဂဝတာ သိက္ခါပဒံ ပညတ္တံ၊ ကစ္စိ နု ခေါ အဟံ ပါရာဇိကံ အာပတ္တိံ အာပန္နောတိ။ ဘဂဝတော ဧတမတ္ထံ အာရောစေသိ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန သမ္ဗဟုလာ ဝေသာလိကာ ဝဇ္ဇိပုတ္တကာ ဘိက္ခူ သိက္ခံ အပစ္စက္ခါယ ဒုဗ္ဗလျံ အနာဝိကတွာ မေထုနံ ဓမ္မံ ပဋိသေဝိံသု။ တေသံ ကုက္ကုစ္စံ အဟောသိ ဘဂဝတာ သိက္ခါပဒံ ပညတ္တံ၊ ကစ္စိ နု ခေါ မယံ ပါရာဇိကံ အာပတ္တိံ အာပန္နာတိ။ ဘဂဝတော ဧတမတ္ထံ အာရောစေသုံ။ အာပတ္တိံ တုမှေ၊ ဘိက္ခဝေ၊ အာပန္နာ ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု ဧဝံ မေ အနာပတ္တိ ဘဝိဿတီတိ၊ ဂိဟိလိင်္ဂေန မေထုနံ ဓမ္မံ ပဋိသေဝိ။ တဿ ကုက္ကုစ္စံ အဟောသိ ဘဂဝတာ သိက္ခါပဒံ ပညတ္တံ၊ ကစ္စိ နု ခေါ အဟံ ပါရာဇိကံ အာပတ္တိံ အာပန္နောတိ။ ဘဂဝတော ဧတမတ္ထံ အာရောစေသိ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု ဧဝံ မေ အနာပတ္တိ ဘဝိဿတီတိ၊ နဂ္ဂေါ ဟုတွာ မေထုနံ ဓမ္မံ ပဋိသေဝိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု ဧဝံ မေ အနာပတ္တိ ဘဝိဿတီတိ၊ ကုသစီရံ နိဝါသေတွာ။ ဝါကစီရံ နိဝါသေတွာ။ ဖလကစီရံ နိဝါသေတွာ။ ကေသကမ္ဗလံ နိဝါသေတွာ။ ဝါလကမ္ဗလံ နိဝါသေတွာ။ ဥလူကပက္ခိကံ နိဝါသေတွာ။ အဇိနက္ခိပံ နိဝါသေတွာ မေထုနံ ဓမ္မံ ပဋိသေဝိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ပိဏ္ဍစာရိကော ဘိက္ခု ပီဌကေ နိပန္နံ ဒာရိကံ ပဿိတွာ သာရတ္တော အင်္ဂုဋ္ဌံ အင်္ဂဇာတံ ပဝေသေသိ။ သာ ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ သင်္ဃာဒိသေသဿာတိ။>
      text <၆၈>, <တေန ခေါ ပန သမယေန အညတရော မာဏဝကော ဥပ္ပလဝဏ္ဏာယ ဘိက္ခုနိယာ ပဋိဗဒ္ဓစိတ္တော ဟောတိ။ အထ ခေါ သော မာဏဝကော ဥပ္ပလဝဏ္ဏာယ ဘိက္ခုနိယာ ဂါမံ ပိဏ္ဍာယ ပဝိဋ္ဌာယ ကုဋိကံ ပဝိသိတွာ နိလီနော အစ္ဆိ။ ဥပ္ပလဝဏ္ဏာ ဘိက္ခုနီ ပစ္ဆာဘတ္တံ ပိဏ္ဍပါတပဋိက္ကန္တာ ပါဒေ ပက္ခါလေတွာ ကုဋိကံ ပဝိသိတွာ မဉ္စကေ နိသီဒိ။ အထ ခေါ သော မာဏဝကော ဥပ္ပလဝဏ္ဏံ ဘိက္ခုနိံ ဥဂ္ဂဟေတွာ ဒူသေသိ။ ဥပ္ပလဝဏ္ဏာ ဘိက္ခုနီ ဘိက္ခုနီနံ ဧတမတ္ထံ အာရောစေသိ။ ဘိက္ခုနိယော ဘိက္ခူနံ ဧတမတ္ထံ အာရောစေသုံ။ ဘိက္ခူ ဘဂဝတော ဧတမတ္ထံ အာရောစေသုံ။ အနာပတ္တိ၊ ဘိက္ခဝေ၊ အသာဒိယန္တိယာတိ။>
      text <၆၉>, <တေန ခေါ ပန သမယေန အညတရဿ ဘိက္ခုနော ဣတ္ထိလိင်္ဂံ ပါတုဘူတံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ တံယေဝ ဥပဇ္ဈံ တမေဝ ဥပသမ္ပဒံ တာနိယေဝ ဝဿာနိ ဘိက္ခုနီဟိ သင်္ဂမိတုံ။ ယာ အာပတ္တိယော ဘိက္ခူနံ ဘိက္ခုနီဟိ သာဓာရဏာ တာ အာပတ္တိယော ဘိက္ခုနီနံ သန္တိကေ ဝုဋ္ဌာတုံ။ ယာ အာပတ္တိယော ဘိက္ခူနံ ဘိက္ခုနီဟိ အသာဓာရဏာ တာဟိ အာပတ္တီဟိ အနာပတ္တီတိ။>
      text <တေန ခေါ ပန သမယေန အညတရိဿာ ဘိက္ခုနိယာ ပုရိသလိင်္ဂံ ပါတုဘူတံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ တံယေဝ ဥပဇ္ဈံ တမေဝ ဥပသမ္ပဒံ တာနိယေဝ ဝဿာနိ ဘိက္ခူဟိ သင်္ဂမိတုံ။ ယာ အာပတ္တိယော ဘိက္ခုနီနံ ဘိက္ခူဟိ သာဓာရဏာ တာ အာပတ္တိယော ဘိက္ခူနံ သန္တိကေ ဝုဋ္ဌာတုံ။ ယာ အာပတ္တိယော ဘိက္ခုနီနံ ဘိက္ခူဟိ အသာဓာရဏာ တာဟိ အာပတ္တီဟိ အနာပတ္တီတိ။>
      text <၇၀>, <တေန ခေါ ပန သမယေန အညတရော ဘိက္ခု ဧဝံ မေ အနာပတ္တိ ဘဝိဿတီတိ၊ မာတုယာ မေထုနံ ဓမ္မံ ပဋိသေဝိ။ ဓီတုယာ မေထုနံ ဓမ္မံ ပဋိသေဝိ။ ဘဂိနိယာ မေထုနံ ဓမ္မံ ပဋိသေဝိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု ပုရာဏဒုတိယိကာယ မေထုနံ ဓမ္မံ ပဋိသေဝိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၇၁>, <တေန ခေါ ပန သမယေန အညတရော ဘိက္ခု မုဒုပိဋ္ဌိကော ဟောတိ။ သော အနဘိရတိယာ ပီဠိတော အတ္တနော အင်္ဂဇာတံ မုခေန အဂ္ဂဟေသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပရာဇိကန္တိ။>
      text <တေန ခေါ ပန သမယေန အညတရော ဘိက္ခု လမ္ဗီ ဟောတိ။ သော အနဘိရတိယာ ပီဠိတော အတ္တနော အင်္ဂဇာတံ အတ္တနော ဝစ္စမဂ္ဂံ ပဝေသေသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု မတသရီရံ ပဿိ။ တသ္မိဉ္စ သရီရေ အင်္ဂဇာတသာမန္တာ ဝဏော ဟောတိ။ သော ဧဝံ မေ အနာပတ္တိ ဘဝိဿတီတိ၊ အင်္ဂဇာတေ အင်္ဂဇာတံ ပဝေသေတွာ ဝဏေန နီဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု မတသရီရံ ပဿိ။ တသ္မိဉ္စ သရီရေ အင်္ဂဇာတသာမန္တာ ဝဏော ဟောတိ။ သော ဧဝံ မေ အနာပတ္တိ ဘဝိဿတီတိ၊ ဝဏေ အင်္ဂဇာတံ ပဝေသေတွာ အင်္ဂဇာတေန နီဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု သာရတ္တော လေပစိတ္တဿ နိမိတ္တံ အင်္ဂဇာတေန ဆုပိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု သာရတ္တော ဒာရုဓီတလိကာယ နိမိတ္တံ အင်္ဂဇာတေန ဆုပိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ ဒုက္ကဋဿာတိ။>
      text <၇၂>, <တေန ခေါ ပန သမယေန သုန္ဒရော နာမ ဘိက္ခု ရာဇဂဟာ ပဗ္ဗဇိတော ရထိကာယ ဂစ္ဆတိ။ အညတရာ ဣတ္ထီ မုဟုတ္တံ၊ ဘန္တေ၊ အာဂမေဟိ၊ ဝန္ဒိဿာမီတိ သာ ဝန္ဒန္တီ အန္တရဝါသကံ ဥက္ခိပိတွာ မုခေန အင်္ဂဇာတံ အဂ္ဂဟေသိ။ တဿ ကုက္ကုစ္စံ အဟောသိ။ပေ။ သာဒိယိ တွံ၊ ဘိက္ခူတိ။ နာဟံ၊ ဘဂဝါ၊ သာဒိယိန္တိ။ အနာပတ္တိ၊ ဘိက္ခု၊ အသာဒိယန္တဿာတိ။>
      text <တေန ခေါ ပန သမယေန အညတရာ ဣတ္ထီ ဘိက္ခုံ ပဿိတွာ ဧတဒဝေါစ ဧဟိ၊ ဘန္တေ၊ မေထုနံ ဓမ္မံ ပဋိသေဝါတိ။ အလံ၊ ဘဂိနိ၊ နေတံ ကပ္ပတီတိ။ ဧဟိ၊ ဘန္တေ၊ အဟံ ဝါယမိဿာမိ၊ တွံ မာ ဝါယမိ၊ ဧဝံ တေ အနာပတ္တိ ဘဝိဿတီတိ။ သော ဘိက္ခု တထာ အကာသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရာ ဣတ္ထီ ဘိက္ခုံ ပဿိတွာ ဧတဒဝေါစ ဧဟိ၊ ဘန္တေ၊ မေထုနံ ဓမ္မံ ပဋိသေဝါတိ။ အလံ၊ ဘဂိနိ၊ နေတံ ကပ္ပတီတိ။ ဧဟိ ဘန္တေ၊ တွံ ဝါယမ၊ အဟံ န ဝါယမိဿာမိ၊ ဧဝံ တေ အနာပတ္တိ ဘဝိဿတီတိ။ သော ဘိက္ခု တထာ အကာသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရာ ဣတ္ထီ ဘိက္ခုံ ပဿိတွာ ဧတဒဝေါစ ဧဟိ၊ ဘန္တေ၊ မေထုနံ ဓမ္မံ ပဋိသေဝါတိ။ အလံ၊ ဘဂိနိ၊ နေတံ ကပ္ပတီတိ။ ဧဟိ၊ ဘန္တေ၊ အဗ္ဘန္တရံ ဃဋ္ဋေတွာ ဗဟိ မောစေဟိ။ပေ။ ဗဟိ ဃဋ္ဋေတွာ အဗ္ဘန္တရံ မောစေဟိ၊ ဧဝံ တေ အနာပတ္တိ ဘဝိဿတီတိ။ သော ဘိက္ခု တထာ အကာသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၇၃>, <တေန ခေါ ပန သမယေန အညတရော ဘိက္ခု သိဝထိကံ ဂန္တွာ အက္ခါယိတံ သရီရံ ပဿိတွာ တသ္မိံ မေထုနံ ဓမ္မံ ပဋိသေဝိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု သိဝထိကံ ဂန္တွာ ယေဘုယျေန အက္ခါယိတံ သရီရံ ပဿိတွာ တသ္မိံ မေထုနံ ဓမ္မံ ပဋိသေဝိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု သိဝထိကံ ဂန္တွာ ယေဘုယျေန ခါယိတံ သရီရံ ပဿိတွာ တသ္မိံ မေထုနံ ဓမ္မံ ပဋိသေဝိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု သိဝထိကံ ဂန္တွာ ဆိန္နသီသံ ပဿိတွာ ဝဋ္ဋကတေ မုခေ ဆုပန္တံ အင်္ဂဇာတံ ပဝေသေသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု သိဝထိကံ ဂန္တွာ ဆိန္နသီသံ ပဿိတွာ ဝဋ္ဋကတေ မုခေ အစ္ဆုပန္တံ အင်္ဂဇာတံ ပဝေသေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု အညတရိဿာ ဣတ္ထိယာ ပဋိဗဒ္ဓစိတ္တော ဟောတိ။ သာ ကာလင်္ကတာ သုသာနေ ဆဍ္ဍိတာ။ အဋ္ဌိကာနိ ဝိပ္ပကိဏ္ဏာနိ ဟောန္တိ။ အထ ခေါ သော ဘိက္ခု သိဝထိကံ ဂန္တွာ အဋ္ဌိကာနိ သင်္ကဍ္ဎိတွာ နိမိတ္တေ အင်္ဂဇာတံ ပဋိပါဒေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု နာဂိယာ မေထုနံ ဓမ္မံ ပဋိသေဝိ။ ယက္ခိနိယာ မေထုနံ ဓမ္မံ ပဋိသေဝိ။ ပေတိယာ မေထုနံ ဓမ္မံ ပဋိသေဝိ။ ပဏ္ဍကဿ မေထုနံ ဓမ္မံ ပဋိသေဝိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု ဥပဟတိန္ဒြိယော ဟောတိ။ သော နာဟံ ဝေဒိယာမိ သုခံ ဝါ ဒုက္ခံ ဝါ၊ အနာပတ္တိ မေ ဘဝိဿတီတိ၊ မေထုနံ ဓမ္မံ ပဋိသေဝိ။ ဘဂဝတော ဧတမတ္ထံ အာရောစေသုံ။ ဝေဒယိ ဝါ သော၊ ဘိက္ခဝေ၊ မောဃပုရိသော န ဝါ ဝေဒယိ၊ အာပတ္တိ ပါရာဇိကဿာတိ။>
      text <တေန ခေါ ပန သမယေန အညတရော ဘိက္ခု ဣတ္ထိယာ မေထုနံ ဓမ္မံ ပဋိသေဝိဿာမီတိ၊ ဆုပိတမတ္တေ ဝိပ္ပဋိသာရီ အဟောသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ သင်္ဃာဒိသေသဿာတိ။>
      text <၇၄>, <တေန ခေါ ပန သမယေန အညတရော ဘိက္ခု ဘဒ္ဒိယေ ဇာတိယာဝနေ ဒိဝါဝိဟာရဂတော နိပန္နော ဟောတိ။ တဿ အင်္ဂမင်္ဂါနိ ဝါတူပတ္ထဒ္ဓါနိ ဟောန္တိ။ အညတရာ ဣတ္ထီ ပဿိတွာ အင်္ဂဇာတေ အဘိနိသီဒိတွာ ယာဝဒတ္ထံ ကတွာ ပက္ကာမိ။ ဘိက္ခူ ကိလိန္နံ ပဿိတွာ ဘဂဝတော ဧတမတ္ထံ အာရောစေသုံ။ ပဉ္စဟိ၊ ဘိက္ခဝေ၊ အာကာရေဟိ အင်္ဂဇာတံ ကမ္မနိယံ ဟောတိ ရာဂေန၊ ဝစ္စေန၊ ပဿာဝေန၊ ဝါတေန၊ ဥစ္စာလိင်္ဂပါဏကဒဋ္ဌေန။ ဣမေဟိ ခေါ၊ ဘိက္ခဝေ၊ ပဉ္စဟာကာရေဟိ အင်္ဂဇာတံ ကမ္မနိယံ ဟောတိ။ အဋ္ဌာနမေတံ၊ ဘိက္ခဝေ၊ အနဝကာသော ယံ တဿ ဘိက္ခုနော ရာဂေန အင်္ဂဇာတံ ကမ္မနိယံ အဿ။ အရဟံ သော၊ ဘိက္ခဝေ၊ ဘိက္ခု။ အနာပတ္တိ၊ ဘိက္ခဝေ၊ တဿ ဘိက္ခုနောတိ။>
      text <တေန ခေါ ပန သမယေန အညတရော ဘိက္ခု သာဝတ္ထိယာ အန္ဓဝနေ ဒိဝါဝိဟာရဂတော နိပန္နော ဟောတိ။ အညတရာ ဂေါပါလိကာ ပဿိတွာ အင်္ဂဇာတေ အဘိနိသီဒိ။ သော ဘိက္ခု ပဝေသနံ သာဒိယိ၊ ပဝိဋ္ဌံ သာဒိယိ၊ ဌိတံ သာဒိယိ၊ ဥဒ္ဓရဏံ သာဒိယိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု သာဝတ္ထိယာ အန္ဓဝနေ ဒိဝါဝိဟာရဂတော နိပန္နော ဟောတိ။ အညတရာ အဇပါလိကာ ပဿိတွာ။ အညတရာ ကဋ္ဌဟာရိကာ ပဿိတွာ။ အညတရာ ဂေါမယဟာရိကာ ပဿိတွာ အင်္ဂဇာတေ အဘိနိသီဒိ။ သော ဘိက္ခု ပဝေသနံ သာဒိယိ၊ ပဝိဋ္ဌံ သာဒိယိ၊ ဌိတံ သာဒိယိ၊ ဥဒ္ဓရဏံ သာဒိယိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၇၅>, <တေန ခေါ ပန သမယေန အညတရော ဘိက္ခု ဝေသာလိယံ မဟာဝနေ ဒိဝါဝိဟာရဂတော နိပန္နော ဟောတိ။ အညတရာ ဣတ္ထီ ပဿိတွာ အင်္ဂဇာတေ အဘိနိသီဒိတွာ ယာဝဒတ္ထံ ကတွာ သာမန္တာ ဟသမာနာ ဌိတာ ဟောတိ။ သော ဘိက္ခု ပဋိဗုဇ္ဈိတွာ တံ ဣတ္ထိံ ဧတဒဝေါစ တုယှိဒံ ကမ္မန္တိ။ အာမ၊ မယှံ ကမ္မန္တိ။ တဿ ကုက္ကုစ္စံ အဟောသိ။ပေ။ သာဒိယိ တွံ၊ ဘိက္ခူတိ။ နာဟံ၊ ဘဂဝါ၊ ဇာနာမီတိ။ အနာပတ္တိ၊ ဘိက္ခု၊ အဇာနန္တဿာတိ။>
      text <၇၆>, <တေန ခေါ ပန သမယေန အညတရော ဘိက္ခု ဝေသာလိယံ မဟာဝနေ ဒိဝါဝိဟာရဂတော ရုက္ခံ အပဿာယ နိပန္နော ဟောတိ။ အညတရာ ဣတ္ထီ ပဿိတွာ အင်္ဂဇာတေ အဘိနိသီဒိ။ သော ဘိက္ခု သဟသာ ဝုဋ္ဌာသိ။ တဿ ကုက္ကုစ္စံ အဟောသိ။ပေ။ သာဒိယိ တွံ၊ ဘိက္ခူတိ။ နာဟံ၊ ဘဂဝါ၊ သာဒိယိန္တိ။ အနာပတ္တိ၊ ဘိက္ခု၊ အသာဒိယန္တဿာတိ။>
      text <တေန ခေါ ပန သမယေန အညတရော ဘိက္ခု ဝေသာလိယံ မဟာဝနေ ဒိဝါဝိဟာရဂတော ရုက္ခံ အပဿာယ နိပန္နော ဟောတိ။ အညတရာ ဣတ္ထီ ပဿိတွာ အင်္ဂဇာတေ အဘိနိသီဒိ။ သော ဘိက္ခု အက္ကမိတွာ ပဝတ္တေသိ။ တဿ ကုက္ကုစ္စံ အဟောသိ။ပေ။ သာဒိယိ တွံ၊ ဘိက္ခူတိ။ နာဟံ၊ ဘဂဝါ၊ သာဒိယိန္တိ။ အနာပတ္တိ၊ ဘိက္ခု၊ အသာဒိယန္တဿာတိ။>
      text <၇၇>, <တေန ခေါ ပန သမယေန အညတရော ဘိက္ခု ဝေသာလိယံ မဟာဝနေ ကူဋာဂါရသာလာယံ ဒိဝါဝိဟာရဂတော ဒွာရံ ဝိဝရိတွာ နိပန္နော ဟောတိ။ တဿ အင်္ဂမင်္ဂါနိ ဝါတူပတ္ထဒ္ဓါနိ ဟောန္တိ။ တေန ခေါ ပန သမယေန သမ္ဗဟုလာ ဣတ္ထိယော ဂန္ဓဉ္စ မာလဉ္စ အာဒာယ အာရာမံ အာဂမံသု ဝိဟာရပေက္ခိကာယော။ အထ ခေါ တာ ဣတ္ထိယော တံ ဘိက္ခုံ ပဿိတွာ အင်္ဂဇာတေ အဘိနိသီဒိတွာ ယာဝဒတ္ထံ ကတွာ၊ ပုရိသူသဘော ဝတာယန္တိ ဝတွာ ဂန္ဓဉ္စ မာလဉ္စ အာရောပေတွာ ပက္ကမိံသု။ ဘိက္ခူ ကိလိန္နံ ပဿိတွာ ဘဂဝတော ဧတမတ္ထံ အာရောစေသုံ။ ပဉ္စဟိ၊ ဘိက္ခဝေ၊ အာကာရေဟိ အင်္ဂဇာတံ ကမ္မနိယံ ဟောတိ ရာဂေန၊ ဝစ္စေန၊ ပဿာဝေန၊ ဝါတေန၊ ဥစ္စာလိင်္ဂပါဏကဒဋ္ဌေန။ ဣမေဟိ ခေါ၊ ဘိက္ခဝေ၊ ပဉ္စဟာကာရေဟိ အင်္ဂဇာတံ ကမ္မနိယံ ဟောတိ။ အဋ္ဌာနမေတံ၊ ဘိက္ခဝေ၊ အနဝကာသော၊ ယံ တဿ ဘိက္ခုနော ရာဂေန အင်္ဂဇာတံ ကမ္မနိယံ အဿ။ အရဟံ သော၊ ဘိက္ခဝေ၊ ဘိက္ခု။ အနာပတ္တိ၊ ဘိက္ခဝေ၊ တဿ ဘိက္ခုနော။ အနုဇာနာမိ၊ ဘိက္ခဝေ၊ ဒိဝါ ပဋိသလ္လီယန္တေန ဒွာရံ သံဝရိတွာ ပဋိသလ္လီယိတုန္တိ။>
      text <၇၈>, <တေန ခေါ ပန သမယေန အညတရော ဘာရုကစ္ဆကော ဘိက္ခု သုပိနန္တေ ပုရာဏဒုတိယိကာယ မေထုနံ ဓမ္မံ ပဋိသေဝိတွာ အဿမဏော အဟံ၊ ဝိဗ္ဘမိဿာမီတိ၊ ဘာရုကစ္ဆံ ဂစ္ဆန္တော အန္တရာမဂ္ဂေ အာယသ္မန္တံ ဥပါလိံ ပဿိတွာ ဧတမတ္ထံ အာရောစေသိ။ အာယသ္မာ ဥပါလိ ဧဝမာဟ အနာပတ္တိ၊ အာဝုသော၊ သုပိနန္တေနာတိ။>
      text <တေန ခေါ ပန သမယေန ရာဇဂဟေ သုပဗ္ဗာ နာမ ဥပါသိကာ မုဓပ္ပသန္နာ ဟောတိ။ သာ ဧဝံဒိဋ္ဌိကာ ဟောတိ ယာ မေထုနံ ဓမ္မံ ဒေတိ သာ အဂ္ဂဒာနံ ဒေတီတိ။ သာ ဘိက္ခုံ ပဿိတွာ ဧတဒဝေါစ ဧဟိ၊ ဘန္တေ၊ မေထုနံ ဓမ္မံ ပဋိသေဝါတိ။ အလံ၊ ဘဂိနိ၊ နေတံ ကပ္ပတီတိ။ ဧဟိ၊ ဘန္တေ၊ ဦရုန္တရိကာယ ဃဋ္ဋေဟိ၊ ဧဝံ တေ အနာပတ္တိ ဘဝိဿတီတိ။ပေ။ ဧဟိ၊ ဘန္တေ၊ နာဘိယံ ဃဋ္ဋေဟိ။ ဧဟိ၊ ဘန္တေ၊ ဥဒရဝဋ္ဋိယံ ဃဋ္ဋေဟိ။ ဧဟိ၊ ဘန္တေ၊ ဥပကစ္ဆကေ ဃဋ္ဋေဟိ။ ဧဟိ၊ ဘန္တေ၊ ဂီဝါယံ ဃဋ္ဋေဟိ။ ဧဟိ၊ ဘန္တေ၊ ကဏ္ဏစ္ဆိဒ္ဒေ ဃဋ္ဋေဟိ။ ဧဟိ၊ ဘန္တေ၊ ကေသဝဋ္ဋိယံ ဃဋ္ဋေဟိ။ ဧဟိ၊ ဘန္တေ၊ အင်္ဂုလန္တရိကာယ ဃဋ္ဋေဟိ။ ဧဟိ၊ ဘန္တေ၊ ဟတ္ထေန ဥပက္ကမိတွာ မောစေဿာမိ၊ ဧဝံ တေ အနာပတ္တိ ဘဝိဿတီတိ။ သော ဘိက္ခု တထာ အကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ သင်္ဃာဒိသေသဿာတိ။>
      text <၇၉>, <တေန ခေါ ပန သမယေန သာဝတ္ထိယံ သဒ္ဓါ နာမ ဥပါသိကာ မုဓပ္ပသန္နာ ဟောတိ။ သာ ဧဝံဒိဋ္ဌိကာ ဟောတိ ယာ မေထုနံ ဓမ္မံ ဒေတိ သာ အဂ္ဂဒာနံ ဒေတီတိ။ သာ ဘိက္ခုံ ပဿိတွာ ဧတဒဝေါစ ဧဟိ၊ ဘန္တေ၊ မေထုနံ ဓမ္မံ ပဋိသေဝါတိ။ အလံ၊ ဘဂိနိ၊ နေတံ ကပ္ပတီတိ။ ဧဟိ၊ ဘန္တေ၊ ဦရုန္တရိကာယ ဃဋ္ဋေဟိ။ပေ။ ဧဟိ၊ ဘန္တေ၊ ဟတ္ထေန ဥပက္ကမိတွာ မောစေဿာမိ၊ ဧဝံ တေ အနာပတ္တိ ဘဝိဿတီတိ။ သော ဘိက္ခု တထာ အကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ သင်္ဃာဒိသေသဿာတိ။>
      text <၈၀>, <တေန ခေါ ပန သမယေန ဝေသာလိယံ လိစ္ဆဝိကုမာရကာ ဘိက္ခုံ ဂဟေတွာ ဘိက္ခုနိယာ ဝိပ္ပဋိပါဒေသုံ။ သိက္ခမာနာယ ဝိပ္ပဋိပါဒေသုံ။ သာမဏေရိယာ ဝိပ္ပဋိပါဒေသုံ။ ဥဘော သာဒိယိံသု။ ဥဘော နာသေတဗ္ဗာ။ ဥဘော န သာဒိယိံသု။ ဥဘိန္နံ အနာပတ္တိ။>
      text <၈၁>, <တေန ခေါ ပန သမယေန ဝေသာလိယံ လိစ္ဆဝိကုမာရကာ ဘိက္ခုံ ဂဟေတွာ ဝေသိယာ ဝိပ္ပဋိပါဒေသုံ။ ပဏ္ဍကေ ဝိပ္ပဋိပါဒေသုံ။ ဂိဟိနိယာ ဝိပ္ပဋိပါဒေသုံ။ ဘိက္ခု သာဒိယိ။ ဘိက္ခု နာသေတဗ္ဗော။ ဘိက္ခု န သာဒိယိ။ ဘိက္ခုဿ အနာပတ္တိ။>
      text <တေန ခေါ ပန သမယေန ဝေသာလိယံ လိစ္ဆဝိကုမာရကာ ဘိက္ခူ ဂဟေတွာ အညမညံ ဝိပ္ပဋိပါဒေသုံ။ ဥဘော သာဒိယိံသု။ ဥဘော နာသေတဗ္ဗာ။ ဥဘော န သာဒိယိံသု။ ဥဘိန္နံ အနာပတ္တိ။>
      text <၈၂>, <တေန ခေါ ပန သမယေန အညတရော ဝုဍ္ဎပဗ္ဗဇိတော ဘိက္ခု ပုရာဏဒုတိယိကာယ ဒဿနံ အဂမာသိ။ သာ ဧဟိ၊ ဘန္တေ၊ ဝိဗ္ဘမာတိ အဂ္ဂဟေသိ။ သော ဘိက္ခု ပဋိက္ကမန္တော ဥတ္တာနော ပရိပတိ။ သာ ဥဗ္ဘဇိတွာ အင်္ဂဇာတေ အဘိနိသီဒိ။ တဿ ကုက္ကုစ္စံ အဟောသိ။ပေ။ သာဒိယိ တွံ၊ ဘိက္ခူတိ။ နာဟံ၊ ဘဂဝါ၊ သာဒိယိန္တိ။ အနာပတ္တိ၊ ဘိက္ခု၊ အသာဒိယန္တဿာတိ။>
      text <၈၃>, <တေန ခေါ ပန သမယေန အညတရော ဘိက္ခု အရညေ ဝိဟရတိ။ မိဂပေါတကော တဿ ပဿာဝဋ္ဌာနံ အာဂန္တွာ ပဿာဝံ ပိဝန္တော မုခေန အင်္ဂဇာတံ အဂ္ဂဟေသိ။ သော ဘိက္ခု သာဒိယိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      stand <ပဌမပါရာဇိကံ သမတ္တံ။>
  text <၂။ ဒုတိယပါရာဇိကံ>
    text <၈၄>, <တေန သမယေန ဗုဒ္ဓေါ ဘဂဝါ ရာဇဂဟေ ဝိဟရတိ ဂိဇ္ဈကူဋေ ပဗ္ဗတေ။ တေန ခေါ ပန သမယေန သမ္ဗဟုလာ သန္ဒိဋ္ဌာ သမ္ဘတ္တာ ဘိက္ခူ ဣသိဂိလိပဿေ တိဏကုဋိယော ကရိတွာ ဝဿံ ဥပဂစ္ဆိံသု။ အာယသ္မာပိ ဓနိယော ကုမ္ဘကာရပုတ္တော တိဏကုဋိကံ ကရိတွာ ဝဿံ ဥပဂစ္ဆိ။ အထ ခေါ တေ ဘိက္ခူ ဝဿံဝုဋ္ဌာ တေမာသစ္စယေန တိဏကုဋိယော ဘိန္ဒိတွာ တိဏဉ္စ ကဋ္ဌဉ္စ ပဋိသာမေတွာ ဇနပဒစာရိကံ ပက္ကမိံသု။ အာယသ္မာ ပန ဓနိယော ကုမ္ဘကာရပုတ္တော တတ္ထေဝ ဝဿံ ဝသိ၊ တတ္ထ ဟေမန္တံ၊ တတ္ထ ဂိမှံ။ အထ ခေါ အာယသ္မတော ဓနိယဿ ကုမ္ဘကာရပုတ္တဿ ဂါမံ ပိဏ္ဍာယ ပဝိဋ္ဌဿ တိဏဟာရိယော ကဋ္ဌဟာရိယော တိဏကုဋိကံ ဘိန္ဒိတွာ တိဏဉ္စ ကဋ္ဌဉ္စ အာဒာယ အဂမံသု။ ဒုတိယမ္ပိ ခေါ အာယသ္မာ ဓနိယော ကုမ္ဘကာရပုတ္တော တိဏဉ္စ ကဋ္ဌဉ္စ သံကဍ္ဎိတွာ တိဏကုဋိကံ အကာသိ။ ဒုတိယမ္ပိ ခေါ အာယသ္မတော ဓနိယဿ ကုမ္ဘကာရပုတ္တဿ ဂါမံ ပိဏ္ဍာယ ပဝိဋ္ဌဿ တိဏဟာရိယော ကဋ္ဌဟာရိယော တိဏကုဋိကံ ဘိန္ဒိတွာ တိဏဉ္စ ကဋ္ဌဉ္စ အာဒာယ အဂမံသု။ တတိယမ္ပိ ခေါ အာယသ္မာ ဓနိယော ကုမ္ဘကာရပုတ္တော တိဏဉ္စ ကဋ္ဌဉ္စ သံကဍ္ဎိတွာ တိဏကုဋိကံ အကာသိ။ တတိယမ္ပိ ခေါ အာယသ္မတော ဓနိယဿ ကုမ္ဘကာရပုတ္တဿ ဂါမံ ပိဏ္ဍာယ ပဝိဋ္ဌဿ တိဏဟာရိယော ကဋ္ဌဟာရိယော တိဏကုဋိကံ ဘိန္ဒိတွာ တိဏဉ္စ ကဋ္ဌဉ္စ အာဒာယ အဂမံသု။>
    text <အထ ခေါ အာယသ္မတော ဓနိယဿ ကုမ္ဘကာရပုတ္တဿ ဧတဒဟောသိ ယာဝတတိယကံ ခေါ မေ ဂါမံ ပိဏ္ဍာယ ပဝိဋ္ဌဿ တိဏဟာရိယော ကဋ္ဌဟာရိယော တိဏကုဋိကံ ဘိန္ဒိတွာ တိဏဉ္စ ကဋ္ဌဉ္စ အာဒာယ အဂမံသု။ အဟံ ခေါ ပန သုသိက္ခိတော အနဝယော သကေ အာစရိယကေ ကုမ္ဘကာရကမ္မေ ပရိယောဒာတသိပ္ပေါ။ ယံနူနာဟံ သာမံ စိက္ခလ္လံ မဒ္ဒိတွာ သဗ္ဗမတ္တိကာမယံ ကုဋိကံ ကရေယျန္တိ။ အထ ခေါ အာယသ္မာ ဓနိယော ကုမ္ဘကာရပုတ္တော သာမံ စိက္ခလ္လံ မဒ္ဒိတွာ သဗ္ဗမတ္တိကာမယံ ကုဋိကံ ကရိတွာ တိဏဉ္စ ကဋ္ဌဉ္စ ဂေါမယဉ္စ သံကဍ္ဎိတွာ တံ ကုဋိကံ ပစိ။ သာ အဟောသိ ကုဋိကာ အဘိရူပါ ဒဿနီယာ ပါသာဒိကာ လောဟိတိကာ၊ သေယျထာပိ ဣန္ဒဂေါပကော။ သေယျထာပိ နာမ ကိင်္ကဏိကသဒ္ဒော ဧဝမေဝံ တဿာ ကုဋိကာယ သဒ္ဒော အဟောသိ။>
    text <၈၅>, <အထ ခေါ ဘဂဝါ သမ္ဗဟုလေဟိ ဘိက္ခူဟိ သဒ္ဓိံ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသ တံ ကုဋိကံ အဘိရူပံ ဒဿနီယံ ပါသာဒိကံ လောဟိတိကံ။ ဒိသွာန ဘိက္ခူ အာမန္တေသိ ကိံ ဧတံ၊ ဘိက္ခဝေ၊ အဘိရူပံ ဒဿနီယံ ပါသာဒိကံ လောဟိတိကံ၊ သေယျထာပိ ဣန္ဒဂေါပကောတိ။ အထ ခေါ တေ ဘိက္ခူ ဘဂဝတော ဧတမတ္ထံ အာရောစေသုံ။ ဝိဂရဟိ ဗုဒ္ဓေါ ဘဂဝါ အနနုစ္ဆဝိကံ၊ ဘိက္ခဝေ၊ တဿ မောဃပုရိသဿ အနနုလောမိကံ အပ္ပတိရူပံ အဿာမဏကံ အကပ္ပိယံ အကရဏီယံ။ ကထဉှိ နာမ သော၊ ဘိက္ခဝေ၊ မောဃပုရိသော သဗ္ဗမတ္တိကာမယံ ကုဋိကံ ကရိဿတိ။ န ဟိ နာမ၊ ဘိက္ခဝေ၊ တဿ မောဃပုရိသဿ ပါဏေသု အနုဒ္ဒယာ အနုကမ္ပါ အဝိဟေသာ ဘဝိဿတိ။ ဂစ္ဆထေတံ၊ ဘိက္ခဝေ၊ ကုဋိကံ ဘိန္ဒထ။ မာ ပစ္ဆိမာ ဇနတာ ပါဏေသု ပါတဗျတံ အာပဇ္ဇိ။ န စ၊ ဘိက္ခဝေ၊ သဗ္ဗမတ္တိကာမယာ ကုဋိကာ ကာတဗ္ဗာ။ ယော ကရေယျ၊ အာပတ္တိ ဒုက္ကဋဿာတိ။ ဧဝံ၊ ဘန္တေတိ၊ ခေါ တေ ဘိက္ခူ ဘဂဝတော ပဋိဿုဏိတွာ ယေန သာ ကုဋိကာ တေနုပသင်္ကမိံသု၊ ဥပသင်္ကမိတွာ တံ ကုဋိကံ ဘိန္ဒိံသု။ အထ ခေါ အာယသ္မာ ဓနိယော ကုမ္ဘကာရပုတ္တော တေ ဘိက္ခူ ဧတဒဝေါစ ကိဿ မေ တုမှေ၊ အာဝုသော၊ ကုဋိကံ ဘိန္ဒထာတိ။ ဘဂဝါ၊ အာဝုသော၊ ဘေဒာပေတီတိ။ ဘိန္ဒထာဝုသော၊ သစေ ဓမ္မဿာမီ ဘေဒာပေတီတိ။>
    text <၈၆>, <အထ ခေါ အာယသ္မတော ဓနိယဿ ကုမ္ဘကာရပုတ္တဿ ဧတဒဟောသိ ယာဝတတိယကံ ခေါ မေ ဂါမံ ပိဏ္ဍာယ ပဝိဋ္ဌဿ တိဏဟာရိယော ကဋ္ဌဟာရိယော တိဏကုဋိကံ ဘိန္ဒိတွာ တိဏဉ္စ ကဋ္ဌဉ္စ အာဒာယ အဂမံသု။ ယာပိ မယာ သဗ္ဗမတ္တိကာမယာ ကုဋိကာ ကတာ သာပိ ဘဂဝတာ ဘေဒာပိတာ။ အတ္ထိ စ မေ ဒာရုဂဟေ ဂဏကော သန္ဒိဋ္ဌော။ ယံနူနာဟံ ဒာရုဂဟေ ဂဏကံ ဒာရူနိ ယာစိတွာ ဒာရုကုဋိကံ ကရေယျန္တိ။ အထ ခေါ အာယသ္မာ ဓနိယော ကုမ္ဘကာရပုတ္တော ယေန ဒာရုဂဟေ ဂဏကော တေနုပသင်္ကမိ၊ ဥပသင်္ကမိတွာ ဒာရုဂဟေ ဂဏကံ ဧတဒဝေါစ ယာဝတတိယကံ ခေါ မေ၊ အာဝုသော၊ ဂါမံ ပိဏ္ဍာယ ပဝိဋ္ဌဿ တိဏဟာရိယော ကဋ္ဌဟာရိယော တိဏကုဋိကံ ဘိန္ဒိတွာ တိဏဉ္စ ကဋ္ဌဉ္စ အာဒာယ အဂမံသု။ ယာပိ မယာ သဗ္ဗမတ္တိကာမယာ ကုဋိကာ ကတာ သာပိ ဘဂဝတာ ဘေဒာပိတာ။ ဒေဟိ မေ၊ အာဝုသော၊ ဒာရူနိ။ ဣစ္ဆာမိ ဒာရုကုဋိကံ ကာတုန္တိ။ နတ္ထိ၊ ဘန္တေ၊ တာဒိသာနိ ဒာရူနိ ယာနာဟံ အယျဿ ဒဒေယျံ။ အတ္ထိ၊ ဘန္တေ၊ ဒေဝဂဟဒာရူနိ နဂရပဋိသင်္ခါရိကာနိ အာပဒတ္ထာယ နိက္ခိတ္တာနိ။ သစေ တာနိ ဒာရူနိ ရာဇာ ဒာပေတိ ဟရာပေထ၊ ဘန္တေတိ။ ဒိန္နာနိ၊ အာဝုသော၊ ရညာတိ။ အထ ခေါ ဒာရုဂဟေ ဂဏကဿ ဧတဒဟောသိ ဣမေ ခေါ သမဏာ သကျပုတ္တိယာ ဓမ္မစာရိနော သမစာရိနော ဗြဟ္မစာရိနော သစ္စဝါဒိနော သီလဝန္တော ကလျာဏဓမ္မာ။ ရာဇာပိမေသံ အဘိပ္ပသန္နော။ နာရဟတိ အဒိန္နံ ဒိန္နန္တိ ဝတ္တုန္တိ။ အထ ခေါ ဒာရုဂဟေ ဂဏကော အာယသ္မန္တံ ဓနိယံ ကုမ္ဘကာရပုတ္တံ ဧတဒဝေါစ ဟရာပေထ၊ ဘန္တေတိ။ အထ ခေါ အာယသ္မာ ဓနိယော ကုမ္ဘကာရပုတ္တော တာနိ ဒာရူနိ ခဏ္ဍာခဏ္ဍိကံ ဆေဒာပေတွာ သကဋေဟိ နိဗ္ဗာဟာပေတွာ ဒာရုကုဋိကံ အကာသိ။>
    text <၈၇>, <အထ ခေါ ဝဿကာရော ဗြာဟ္မဏော မဂဓမဟာမတ္တော ရာဇဂဟေ ကမ္မန္တေ အနုသညာယမာနော ယေန ဒာရုဂဟေ ဂဏကော တေနုပသင်္ကမိ၊ ဥပသင်္ကမိတွာ ဒာရုဂဟေ ဂဏကံ ဧတဒဝေါစ ယာနိ တာနိ၊ ဘဏေ၊ ဒေဝဂဟဒာရူနိ နဂရပဋိသင်္ခါရိကာနိ အာပဒတ္ထာယ နိက္ခိတ္တာနိ ကဟံ တာနိ ဒာရူနီတိ။ တာနိ၊ သာမိ၊ ဒာရူနိ ဒေဝေန အယျဿ ဓနိယဿ ကုမ္ဘကာရပုတ္တဿ ဒိန္နာနီတိ။ အထ ခေါ ဝဿကာရော ဗြာဟ္မဏော မဂဓမဟာမတ္တော အနတ္တမနော အဟောသိ ကထဉှိ နာမ ဒေဝေါ ဒေဝဂဟဒာရူနိ နဂရပဋိသင်္ခါရိကာနိ အာပဒတ္ထာယ နိက္ခိတ္တာနိ ဓနိယဿ ကုမ္ဘကာရပုတ္တဿ ဒဿတီတိ။ အထ ခေါ ဝဿကာရော ဗြာဟ္မဏော မဂဓမဟာမတ္တော ယေန ရာဇာ မာဂဓော သေနိယော ဗိမ္ဗိသာရော တေနုပသင်္ကမိ၊ ဥပသင်္ကမိတွာ ရာဇာနံ မာဂဓံ သေနိယံ ဗိမ္ဗိသာရံ ဧတဒဝေါစ သစ္စံ ကိရ၊ ဒေဝေန ဒေဝဂဟဒာရူနိ နဂရပဋိသင်္ခါရိကာနိ အာပဒတ္ထာယ နိက္ခိတ္တာနိ ဓနိယဿ ကုမ္ဘကာရပုတ္တဿ ဒိန္နာနီတိ။ ကော ဧဝမာဟာတိ။ ဒာရုဂဟေ ဂဏကော၊ ဒေဝါတိ။ တေန ဟိ၊ ဗြာဟ္မဏ၊ ဒာရုဂဟေ ဂဏကံ အာဏာပေဟီတိ။ အထ ခေါ ဝဿကာရော ဗြာဟ္မဏော မဂဓမဟာမတ္တော ဒာရုဂဟေ ဂဏကံ ဗန္ဓံ အာဏာပေသိ။ အဒ္ဒသ ခေါ အာယသ္မာ ဓနိယော ကုမ္ဘကာရပုတ္တော ဒာရုဂဟေ ဂဏကံ ဗန္ဓံ နိယျမာနံ။ ဒိသွာန ဒာရုဂဟေ ဂဏကံ ဧတဒဝေါစ ကိဿ တွံ၊ အာဝုသော၊ ဗန္ဓော နိယျာသီတိ။ တေသံ၊ ဘန္တေ၊ ဒာရူနံ ကိစ္စာတိ။ ဂစ္ဆာဝုသော၊ အဟမ္ပိ အာဂစ္ဆာမီတိ။ ဧယျာသိ၊ ဘန္တေ၊ ပုရာဟံ ဟညာမီတိ။>
    text <၈၈>, <အထ ခေါ အာယသ္မာ ဓနိယော ကုမ္ဘကာရပုတ္တော ယေန ရညော မာဂဓဿ သေနိယဿ ဗိမ္ဗိသာရဿ နိဝေသနံ တေနုပသင်္ကမိ၊ ဥပသင်္ကမိတွာ ပညတ္တေ အာသနေ နိသီဒိ။ အထ ခေါ ရာဇာ မာဂဓော သေနိယော ဗိမ္ဗိသာရော ယေနာယသ္မာ ဓနိယော ကုမ္ဘကာရပုတ္တော တေနုပသင်္ကမိ၊ ဥပသင်္ကမိတွာ အာယသ္မန္တံ ဓနိယံ ကုမ္ဘကာရပုတ္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ ရာဇာ မာဂဓော သေနိယော ဗိမ္ဗိသာရော အာယသ္မန္တံ ဓနိယံ ကုမ္ဘကာရပုတ္တံ ဧတဒဝေါစ သစ္စံ ကိရ မယာ၊ ဘန္တေ၊ ဒေဝဂဟဒာရူနိ နဂရပဋိသင်္ခါရိကာနိ အာပဒတ္ထာယ နိက္ခိတ္တာနိ အယျဿ ဒိန္နာနီတိ။ ဧဝံ၊ မဟာရာဇာတိ။ မယံ ခေါ၊ ဘန္တေ၊ ရာဇာနော နာမ ဗဟုကိစ္စာ ဗဟုကရဏီယာ၊ ဒတွာပိ န သရေယျာမ၊ ဣင်္ဃ၊ ဘန္တေ၊ သရာပေဟီတိ။ သရသိ တွံ၊ မဟာရာဇ၊ ပဌမာဘိသိတ္တော ဧဝရူပိံ ဝါစံ ဘာသိတာ ဒိန္နညေဝ သမဏဗြာဟ္မဏာနံ တိဏကဋ္ဌောဒကံ ပရိဘုဉ္ဇန္တူတိ။ သရာမဟံ၊ ဘန္တေ။ သန္တိ၊ ဘန္တေ၊ သမဏဗြာဟ္မဏာ လဇ္ဇိနော ကုက္ကုစ္စကာ သိက္ခါကာမာ။ တေသံ အပ္ပမတ္တကေပိ ကုက္ကုစ္စံ ဥပ္ပဇ္ဇတိ။ တေသံ မယာ သန္ဓာယ ဘာသိတံ၊ တဉ္စ ခေါ အရညေ အပရိဂ္ဂဟိတံ။ သော တွံ၊ ဘန္တေ၊ တေန လေသေန ဒာရူနိ အဒိန္နံ ဟရိတုံ မညသိ။ ကထဉှိ နာမ မာဒိသော သမဏံ ဝါ ဗြာဟ္မဏံ ဝါ ဝိဇိတေ ဝသန္တံ ဟနေယျ ဝါ ဗန္ဓေယျ ဝါ ပဗ္ဗာဇေယျ ဝါ။ ဂစ္ဆ၊ ဘန္တေ၊ လောမေန တွံ မုတ္တောသိ။ မာဿု ပုနပိ ဧဝရူပံ အကာသီတိ။ မနုဿာ ဥဇ္ဈာယန္တိ ခိယျန္တိ ဝိပါစေန္တိ အလဇ္ဇိနော ဣမေ သမဏာ သကျပုတ္တိယာ ဒုဿီလာ မုသာဝါဒိနော။ ဣမေ ဟိ နာမ ဓမ္မစာရိနော သမစာရိနော ဗြာဟ္မစာရိနော သစ္စဝါဒိနော သီလဝန္တော ကလျာဏဓမ္မာ ပဋိဇာနိဿန္တိ။ နတ္ထိ ဣမေသံ သာမညံ၊ နတ္ထိ ဣမေသံ ဗြဟ္မညံ။ နဋ္ဌံ ဣမေသံ သာမညံ၊ နဋ္ဌံ ဣမေသံ ဗြဟ္မညံ။ ကုတော ဣမေသံ သာမညံ၊ ကုတော ဣမေသံ ဗြဟ္မညံ။ အပဂတာ ဣမေ သာမညာ၊ အပဂတာ ဣမေ ဗြဟ္မညာ။ ရာဇာနမ္ပိ ဣမေ ဝဉ္စေန္တိ၊ ကိံ ပနညေ မနုဿေတိ။ အဿောသုံ ခေါ ဘိက္ခူ တေသံ မနုဿာနံ ဥဇ္ဈာယန္တာနံ ခိယျန္တာနံ ဝိပါစေန္တာနံ။ ယေ တေ ဘိက္ခူ အပ္ပိစ္ဆာ သန္တုဋ္ဌာ လဇ္ဇိနော ကုက္ကုစ္စကာ သိက္ခါကာမာ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ ဓနိယော ကုမ္ဘကာရပုတ္တော ရညော ဒာရူနိ အဒိန္နံ အာဒိယိဿတီတိ။ အထ ခေါ တေ ဘိက္ခူ အာယသ္မန္တံ ဓနိယံ ကုမ္ဘကာရပုတ္တံ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ အာယသ္မန္တံ ဓနိယံ ကုမ္ဘကာရပုတ္တံ ပဋိပုစ္ဆိ သစ္စံ ကိရ တွံ၊ ဓနိယ၊ ရညော ဒာရူနိ အဒိန္နံ အာဒိယီတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ အနနုစ္ဆဝိကံ၊ မောဃပုရိသ၊ အနနုလောမိကံ အပ္ပတိရူပံ အဿာမဏကံ အကပ္ပိယံ အကရဏီယံ။ ကထဉှိ နာမ တွံ၊ မောဃပုရိသ၊ ရညော ဒာရူနိ အဒိန္နံ အာဒိယိဿသိ။ နေတံ၊ မောဃပုရိသ၊ အပ္ပသန္နာနံ ဝါ ပသာဒာယ ပသန္နာနံ ဝါ ဘိယျောဘာဝါယ၊ အထခွေတံ၊ မောဃပုရိသ၊ အပ္ပသန္နာနဉ္စေဝ အပ္ပသာဒာယ ပသန္နာနဉ္စ ဧကစ္စာနံ အညထတ္တာယာတိ။>
    text <တေန ခေါ ပန သမယေန အညတရော ပုရာဏဝေါဟာရိကော မဟာမတ္တော ဘိက္ခူသု ပဗ္ဗဇိတော ဘဂဝတော အဝိဒူရေ နိသိန္နော ဟောတိ။ အထ ခေါ ဘဂဝါ တံ ဘိက္ခုံ ဧတဒဝေါစ ကိတ္တကေန ခေါ ဘိက္ခု ရာဇာ မာဂဓော သေနိယော ဗိမ္ဗိသာရော စောရံ ဂဟေတွာ ဟနတိ ဝါ ဗန္ဓတိ ဝါ ပဗ္ဗာဇေတိ ဝါတိ။ ပါဒေန ဝါ၊ ဘဂဝါ၊ ပါဒာရဟေန ဝါတိ။ တေန ခေါ ပန သမယေန ရာဇဂဟေ ပဉ္စမာသကော ပါဒော ဟောတိ။ အထ ခေါ ဘဂဝါ အာယသ္မန္တံ ဓနိယံ ကုမ္ဘကာရပုတ္တံ အနေကပရိယာယေန ဝိဂရဟိတွာ ဒုဗ္ဘရတာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၈၉>, <ယော ပန ဘိက္ခု အဒိန္နံ ထေယျသင်္ခါတံ အာဒိယေယျ၊ ယထာရူပေ အဒိန္နာဒာနေ ရာဇာနော စောရံ ဂဟေတွာ ဟနေယျုံ ဝါ ဗန္ဓေယျုံ ဝါ ပဗ္ဗာဇေယျုံ ဝါ စောရောသိ ဗာလောသိ မူဠှောသိ ထေနောသီတိ၊ တထာရူပံ ဘိက္ခု အဒိန္နံ အာဒိယမာနော အယမ္ပိ ပါရာဇိကော ဟောတိ အသံဝါသောတိ။>
    text <ဧဝဉ္စိဒံ ဘဂဝတာ ဘိက္ခူနံ သိက္ခါပဒံ ပညတ္တံ ဟောတိ။>
    text <၉၀>, <တေန ခေါ ပန သမယေန ဆဗ္ဗဂ္ဂိယာ ဘိက္ခူ ရဇကတ္ထရဏံ ဂန္တွာ ရဇကဘဏ္ဍိကံ အဝဟရိတွာ အာရာမံ ဟရိတွာ ဘာဇေသုံ။ ဘိက္ခူ ဧဝမာဟံသု မဟာပုညတ္ထ တုမှေ၊ အာဝုသော။ ဗဟုံ တုမှာကံ စီဝရံ ဥပ္ပန္နန္တိ။ ကုတော အာဝုသော၊ အမှာကံ ပုညံ၊ ဣဒာနိ မယံ ရဇကတ္ထရဏံ ဂန္တွာ ရဇကဘဏ္ဍိကံ အဝဟရိမှာတိ။ နနု၊ အာဝုသော၊ ဘဂဝတာ သိက္ခါပဒံ ပညတ္တံ။ ကိဿ တုမှေ၊ အာဝုသော၊ ရဇကဘဏ္ဍိကံ အဝဟရိတ္ထာတိ။ သစ္စံ၊ အာဝုသော၊ ဘဂဝတာ သိက္ခါပဒံ ပညတ္တံ။ တဉ္စ ခေါ ဂါမေ၊ နော အရညေတိ။ နနု၊ အာဝုသော၊ တထေဝေတံ ဟောတိ။ အနနုစ္ဆဝိကံ၊ အာဝုသော၊ အနနုလောမိကံ အပ္ပတိရူပံ အဿာမဏကံ အကပ္ပိယံ အကရဏီယံ။ ကထဉှိ နာမ တုမှေ၊ အာဝုသော၊ ရဇကဘဏ္ဍိကံ အဝဟရိဿထ။ နေတံ၊ အာဝုသော၊ အပ္ပသန္နာနံ ဝါ ပသာဒာယ ပသန္နာနံ ဝါ ဘိယျောဘာဝါယ၊ အထခွေတံ၊ အာဝုသော၊ အပ္ပသန္နာနဉ္စေဝ အပ္ပသာဒာယ ပသန္နာနဉ္စ ဧကစ္စာနံ အညထတ္တာယာတိ။ အထ ခေါ တေ ဘိက္ခူ ဆဗ္ဗဂ္ဂိယေ ဘိက္ခူ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ ဆဗ္ဗဂ္ဂိယေ ဘိက္ခူ ပဋိပုစ္ဆိ သစ္စံ ကိရ တုမှေ၊ ဘိက္ခဝေ၊ ရဇကတ္ထရဏံ ဂန္တွာ ရဇကဘဏ္ဍိကံ အဝဟရိတ္ထာတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ အနနုစ္ဆဝိကံ၊ မောဃပုရိသာ၊ အနနုလောမိကံ အပ္ပဋိရူပံ အဿာမဏကံ အကပ္ပိယံ အကရဏီယံ။ ကထဉှိ နာမ တုမှေ၊ မောဃပုရိသာ၊ ရဇကဘဏ္ဍိကံ အဝဟရိဿထ။ နေတံ၊ မောဃပုရိသာ၊ အပ္ပသန္နာနံ ဝါ ပသာဒာယ ပသန္နာနံ ဝါ ဘိယျောဘာဝါယ၊ အထ ခွေတံ၊ မောဃပုရိသာ၊ အပ္ပသန္နာနဉ္စေဝ အပ္ပသာဒာယ ပသန္နာနဉ္စ ဧကစ္စာနံ အညထတ္တာယာတိ။ အထ ခေါ ဘဂဝါ ဆဗ္ဗဂ္ဂိယေ ဘိက္ခူ အနေကပရိယာယေန ဝိဂရဟိတွာ ဒုဗ္ဘရတာယ။ပေ။ ဝီရိယာရမ္ဘဿ ဝဏ္ဏံ ဘာသိတွာ ဘိက္ခူနံ တဒနုစ္ဆဝိကံ တဒနုလောမိကံ ဓမ္မိံ ကထံ ကတွာ ဘိက္ခူ အာမန္တေသိ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၉၁>, <ယော ပန ဘိက္ခု ဂါမာ ဝါ အရညာ ဝါ အဒိန္နံ ထေယျသင်္ခါတံ အာဒိယေယျ၊ ယထာရူပေ အဒိန္နာဒာနေ ရာဇာနော စောရံ ဂဟေတွာ ဟနေယျုံ ဝါ ဗန္ဓေယျုံ ဝါ ပဗ္ဗာဇေယျုံ ဝါ စောရောသိ ဗာလောသိ မူဠှောသိ ထေနောသီတိ၊ တထာရူပံ ဘိက္ခု အဒိန္နံ အာဒိယမာနော အယမ္ပိ ပါရာဇိကော ဟောတိ အသံဝါသောတိ။>
    text <၉၂>, <ယော ပနာတိ ယော ယာဒိသော။ပေ။ ဘိက္ခူတိ။ပေ။ အယံ ဣမသ္မိံ အတ္ထေ အဓိပ္ပေတော ဘိက္ခူတိ။>
    text <ဂါမော နာမ ဧကကုဋိကောပိ ဂါမော၊ ဒွိကုဋိကောပိ ဂါမော၊ တိကုဋိကောပိ ဂါမော၊ စတုကုဋိကောပိ ဂါမော၊ သမနုဿောပိ ဂါမော၊ အမနုဿောပိ ဂါမော၊ ပရိက္ခိတ္တောပိ ဂါမော၊ အပရိက္ခိတ္တောပိ ဂါမော၊ ဂေါနိသာဒိနိဝိဋ္ဌောပိ ဂါမော၊ ယောပိ သတ္ထော အတိရေကစတုမာသနိဝိဋ္ဌော သောပိ ဝုစ္စတိ ဂါမော။>
    text <ဂါမူပစာရော နာမ ပရိက္ခိတ္တဿ ဂါမဿ ဣန္ဒခီလေ ဌိတဿ မဇ္ဈိမဿ ပုရိသဿ လေဍ္ဍုပါတော၊ အပရိက္ခိတ္တဿ ဂါမဿ ဃရူပစာရေ ဌိတဿ မဇ္ဈိမဿ ပုရိသဿ လေဍ္ဍုပါတော။>
    text <အရညံ နာမ ဌပေတွာ ဂါမဉ္စ ဂါမူပစာရဉ္စ အဝသေသံ အရညံ နာမ။>
    text <အဒိန္နံ နာမံ ယံ အဒိန္နံ အနိဿဋ္ဌံ အပရိစ္စတ္တံ ရက္ခိတံ ဂေါပိတံ မမာယိတံ ပရပရိဂ္ဂဟိတံ။ ဧတံ အဒိန္နံ နာမ။>
    text <ထေယျသင်္ခါတန္တိ ထေယျစိတ္တော အဝဟရဏစိတ္တော။>
    text <အာဒိယေယျာတိ အာဒိယေယျ ဟရေယျ အဝဟရေယျ ဣရိယာပထံ ဝိကောပေယျ ဌာနာ စာဝေယျ သင်္ကေတံ ဝီတိနာမေယျ။>
    text <ယထာရူပံ နာမ ပါဒံ ဝါ ပါဒာရဟံ ဝါ အတိရေကပါဒံ ဝါ။>
    text <ရာဇာနော နာမ ပထဗျာရာဇာ ပဒေသရာဇာ မဏ္ဍလိကာ အန္တရဘောဂိကာ အက္ခဒဿာ မဟာမတ္တာ၊ ယေ ဝါ ပန ဆေဇ္ဇဘေဇ္ဇံ ကရောန္တာ အနုသာသန္တိ။ ဧတေ ရာဇာနော နာမ။>
    text <စောရော နာမ ယော ပဉ္စမာသကံ ဝါ အတိရေကပဉ္စမာသကံ ဝါ အဂ္ဃနကံ အဒိန္နံ ထေယျသင်္ခါတံ အာဒိယတိ။ ဧသော စောရော နာမ။>
    text <ဟနေယျုံ ဝါတိ ဟတ္ထေန ဝါ ပါဒေန ဝါ ကသာယ ဝါ ဝေတ္တေန ဝါ အဍ္ဎဒဏ္ဍကေန ဝါ ဆေဇ္ဇာယ ဝါ ဟနေယျုံ။>
    text <ဗန္ဓေယျုံ ဝါတိ ရဇ္ဇုဗန္ဓနေန ဝါ အန္ဒုဗန္ဓနေန ဝါ သင်္ခလိကဗန္ဓနေန ဝါ ဃရဗန္ဓနေန ဝါ နဂရဗန္ဓနေန ဝါ ဂါမဗန္ဓနေန ဝါ နိဂမဗန္ဓနေန ဝါ ဗန္ဓေယျုံ၊ ပုရိသဂုတ္တိံ ဝါ ကရေယျုံ။>
    text <ပဗ္ဗာဇေယျုံ ဝါတိ ဂါမာ ဝါ နိဂမာ ဝါ နဂရာ ဝါ ဇနပဒာ ဝါ ဇနပဒပဒေသာ ဝါ ပဗ္ဗာဇေယျုံ။>
    text <စောရောသိ ဗာလောသိ မူဠှောသိ ထေနောသီတိ ပရိဘာသော ဧသော။>
    text <တထာရူပံ နာမ ပါဒံ ဝါ ပါဒာရဟံ ဝါ အတိရေကပါဒံ ဝါ။>
    text <အာဒိယမာနောတိ အာဒိယမာနော ဟရမာနော အဝဟရမာနော ဣရိယာပထံ ဝိကောပယမာနော ဌာနာ စာဝယမာနော သင်္ကေတံ ဝီတိနာမယမာနော။>
    text <အယမ္ပီတိ ပုရိမံ ဥပါဒာယ ဝုစ္စတိ။>
    text <ပါရာဇိကော ဟောတီတိ သေယျထာပိ နာမ ပဏ္ဍုပလာသော ဗန္ဓနာ ပဝုတ္တော အဘဗ္ဗော ဟရိတတ္ထာယ၊ ဧဝမေဝ ဘိက္ခု ပါဒံ ဝါ ပါဒာရဟံ ဝါ အတိရေကပါဒံ ဝါ အဒိန္နံ ထေယျသင်္ခါတံ အာဒိယိတွာ အဿမဏော ဟောတိ အသကျပုတ္တိယော။ တေန ဝုစ္စတိ ပါရာဇိကော ဟောတီတိ။>
    text <အသံဝါသောတိ သံဝါသော နာမ ဧကကမ္မံ ဧကုဒ္ဒေသော သမသိက္ခတာ။ ဧသော သံဝါသော နာမ။ သော တေန သဒ္ဓိံ နတ္ထိ။ တေန ဝုစ္စတိ အသံဝါသောတိ။>
    text <၉၃>, <ဘူမဋ္ဌံ ထလဋ္ဌံ အာကာသဋ္ဌံ ဝေဟာသဋ္ဌံ ဥဒကဋ္ဌံ နာဝဋ္ဌံ ယာနဋ္ဌံ ဘာရဋ္ဌံ အာရာမဋ္ဌံ ဝိဟာရဋ္ဌံ ခေတ္တဋ္ဌံ ဝတ္ထုဋ္ဌံ ဂါမဋ္ဌံ အရညဋ္ဌံ ဥဒကံ ဒန္တပေါဏံ ဝနပ္ပတိ ဟရဏကံ ဥပနိဓိ သုင်္ကဃာတံ ပါဏော အပဒံ ဒွိပဒံ စတုပ္ပဒံ ဗဟုပ္ပဒံ ဩစရကော ဩဏိရက္ခေါ သံဝိဒာဝဟာရော သင်္ကေတကမ္မံ နိမိတ္တကမ္မန္တိ။>
    text <၉၄>, <ဘူမဋ္ဌံ နာမ ဘဏ္ဍံ ဘူမိယံ နိက္ခိတ္တံ ဟောတိ နိခါတံ ပဋိစ္ဆန္နံ။ ဘူမဋ္ဌံ ဘဏ္ဍံ အဝဟရိဿာမီတိ ထေယျစိတ္တော ဒုတိယံ ဝါ ပရိယေသတိ ကုဒာလံ ဝါ ပိဋကံ ဝါ ပရိယေသတိ ဂစ္ဆတိ ဝါ၊ အာပတ္တိ ဒုက္ကဋဿ။ တတ္ထ ဇာတကံ ကဋ္ဌံ ဝါ လတံ ဝါ ဆိန္ဒတိ၊ အာပတ္တိ ဒုက္ကဋဿ။ တတ္ထ ပံသုံ ခဏတိ ဝါ ဗျူဟတိ ဝါ ဥဒ္ဓရတိ ဝါ၊ အာပတ္တိ ဒုက္ကဋဿ။ ကုမ္ဘိံ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ အတ္တနော ဘာဇနံ ပဝေသေတွာ ပဉ္စမာသကံ ဝါ အတိရေကပဉ္စမာသကံ ဝါ အဂ္ဃနကံ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ အတ္တနော ဘာဇနဂတံ ဝါ ကရောတိ မုဋ္ဌိံ ဝါ ဆိန္ဒတိ၊ အာပတ္တိ ပါရာဇိကဿ။ သုတ္တာရုဠှံ ဘဏ္ဍံ ပါမင်္ဂံ ဝါ ကဏ္ဌသုတ္တကံ ဝါ ကဋိသုတ္တကံ ဝါ သာဋကံ ဝါ ဝေဌနံ ဝါ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ကောဋိယံ ဂဟေတွာ ဥစ္စာရေတိ၊ အာပတ္တိ ထုလ္လစ္စယဿ။ ဃံသန္တော နီဟရတိ၊ အာပတ္တိ ထုလ္လစ္စယဿ။ အန္တမသော ကေသဂ္ဂမတ္တမ္ပိ ကုမ္ဘိမုခါ မောစေတိ၊ အာပတ္တိ ပါရာဇိကဿ။ သပ္ပိံ ဝါ တေလံ ဝါ မဓုံ ဝါ ဖာဏိတံ ဝါ ပဉ္စမာသကံ ဝါ အတိရေကပဉ္စမာသကံ ဝါ အဂ္ဃနကံ ထေယျစိတ္တော ဧကေန ပယောဂေန ပိဝတိ၊ အာပတ္တိ ပါရာဇိကဿ။ တတ္ထေဝ ဘိန္ဒတိ ဝါ ဆဍ္ဍေတိ ဝါ ဈာပေတိ ဝါ အပရိဘောဂံ ဝါ ကရောတိ၊ အာပတ္တိ ဒုက္ကဋဿ။>
    text <၉၅>, <ထလဋ္ဌံ နာမ ဘဏ္ဍံ ထလေ နိက္ခိတ္တံ ဟောတိ။ ထလဋ္ဌံ ဘဏ္ဍံ အဝဟရိဿာမီတိ ထေယျစိတ္တော ဒုတိယံ ဝါ ပရိယေသတိ ဂစ္ဆတိ ဝါ၊ အာပတ္တိ ဒုက္ကဋဿ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။>
    text <၉၆>, <အာကာသဋ္ဌံ နာမ ဘဏ္ဍံ အာကာသဂတံ ဟောတိ။ မောရော ဝါ ကပိဉ္ဇရော ဝါ တိတ္တိရော ဝါ ဝဋ္ဋကော ဝါ၊ သာဋကံ ဝါ ဝေဌနံ ဝါ ဟိရညံ ဝါ သုဝဏ္ဏံ ဝါ ဆိဇ္ဇမာနံ ပတတိ။ အာကာသဋ္ဌံ ဘဏ္ဍံ အဝဟရိဿာမီတိ ထေယျစိတ္တော ဒုတိယံ ဝါ ပရိယေသတိ ဂစ္ဆတိ ဝါ၊ အာပတ္တိ ဒုက္ကဋဿ။ ဂမနံ ဥပစ္ဆိန္ဒတိ၊ အာပတ္တိ ဒုက္ကဋဿ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။>
    text <၉၇>, <ဝေဟာသဋ္ဌံ နာမ ဘဏ္ဍံ ဝေဟာသဂတံ ဟောတိ။ မဉ္စေ ဝါ ပီဌေ ဝါ စီဝရဝံသေ ဝါ စီဝရရဇ္ဇုယာ ဝါ ဘိတ္တိခိလေ ဝါ နာဂဒန္တေ ဝါ ရုက္ခေ ဝါ လဂ္ဂိတံ ဟောတိ၊ အန္တမသော ပတ္တာဓာရကေပိ။ ဝေဟာသဋ္ဌံ ဘဏ္ဍံ အဝဟရိဿာမီတိ ထေယျစိတ္တော ဒုတိယံ ဝါ ပရိယေသတိ ဂစ္ဆတိ ဝါ၊ အာပတ္တိ ဒုက္ကဋဿ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။>
    text <၉၈>, <ဥဒကဋ္ဌံ နာမ ဘဏ္ဍံ ဥဒကေ နိက္ခိတ္တံ ဟောတိ။ ဥဒကဋ္ဌံ ဘဏ္ဍံ အဝဟရိဿာမီတိ ထေယျစိတ္တော ဒုတိယံ ဝါ ပရိယေသတိ ဂစ္ဆတိ ဝါ၊ အာပတ္တိ ဒုက္ကဋဿ။ နိမုဇ္ဇတိ ဝါ ဥမ္မုဇ္ဇတိ ဝါ၊ အာပတ္တိ ဒုက္ကဋဿ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ တတ္ထ ဇာတကံ ဥပ္ပလံ ဝါ ပဒုမံ ဝါ ပုဏ္ဍရီကံ ဝါ ဘိသံ ဝါ မစ္ဆံ ဝါ ကစ္ဆပံ ဝါ ပဉ္စမာသကံ ဝါ အတိရေကပဉ္စမာသကံ ဝါ အဂ္ဃနကံ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။>
    text <၉၉>, <နာဝါ နာမ ယာယ တရတိ။ နာဝဋ္ဌံ နာမ ဘဏ္ဍံ နာဝါယ နိက္ခိတ္တံ ဟောတိ။ နာဝဋ္ဌံ ဘဏ္ဍံ အဝဟရိဿာမီတိ ထေယျစိတ္တော ဒုတိယံ ဝါ ပရိယေသတိ ဂစ္ဆတိ ဝါ၊ အာပတ္တိ ဒုက္ကဋဿ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ နာဝံ အဝဟရိဿာမီတိ ထေယျစိတ္တော ဒုတိယံ ဝါ ပရိယေသတိ ဂစ္ဆတိ ဝါ၊ အာပတ္တိ ဒုက္ကဋဿ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဗန္ဓနံ မောစေတိ၊ အာပတ္တိ ဒုက္ကဋဿ။ ဗန္ဓနံ မောစေတွာ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဥဒ္ဓံ ဝါ အဓော ဝါ တိရိယံ ဝါ အန္တမသော ကေသဂ္ဂမတ္တမ္ပိ သင်္ကာမေတိ၊ အာပတ္တိ ပါရာဇိကဿ။>
    text <၁၀၀>, <ယာနံ နာမ ဝယှံ ရထော သကဋံ သန္ဒမာနိကာ။ ယာနဋ္ဌံ နာမ ဘဏ္ဍံ ယာနေ နိက္ခိတ္တံ ဟောတိ။ ယာနဋ္ဌံ ဘဏ္ဍံ အဝဟရိဿာမီတိ ထေယျစိတ္တော ဒုတိယံ ဝါ ပရိယေသတိ ဂစ္ဆတိ ဝါ၊ အာပတ္တိ ဒုက္ကဋဿ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ ယာနံ အဝဟရိဿာမီတိ ထေယျစိတ္တော ဒုတိယံ ဝါ ပရိယေသတိ ဂစ္ဆတိ ဝါ၊ အာပတ္တိ ဒုက္ကဋဿ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။>
    text <၁၀၁>, <ဘာရော နာမ သီသဘာရော ခန္ဓဘာရော ကဋိဘာရော ဩလမ္ဗကော။ သီသေ ဘာရံ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ခန္ဓံ ဩရောပေတိ၊ အာပတ္တိ ပါရာဇိကဿ။ ခန္ဓေ ဘာရံ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ကဋိံ ဩရောပေတိ၊ အာပတ္တိ ပါရာဇိကဿ။ ကဋိယာ ဘာရံ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဟတ္ထေန ဂဏှာတိ၊ အာပတ္တိ ပါရာဇိကဿ။ ဟတ္ထေ ဘာရံ ထေယျစိတ္တော ဘူမိယံ နိက္ခိပတိ၊ အာပတ္တိ ပါရာဇိကဿ။ ထေယျစိတ္တော ဘူမိတော ဂဏှာတိ၊ အာပတ္တိ ပါရာဇိကဿ။>
    text <၁၀၂>, <အာရာမော နာမ ပုပ္ဖာရာမော ဖလာရာမော။ အာရာမဋ္ဌံ နာမ ဘဏ္ဍံ အာရာမေ စတူဟိ ဌာနေဟိ နိက္ခိတ္တံ ဟောတိ ဘူမဋ္ဌံ ထလဋ္ဌံ၊ အာကာသဋ္ဌံ၊ ဝေဟာသဋ္ဌံ။ အာရာမဋ္ဌံ ဘဏ္ဍံ အဝဟရိဿာမီတိ ထေယျစိတ္တော ဒုတိယံ ဝါ ပရိယေသတိ ဂစ္ဆတိ ဝါ၊ အာပတ္တိ ဒုက္ကဋဿ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ တတ္ထ ဇာတကံ မူလံ ဝါ တစံ ဝါ ပတ္တံ ဝါ ပုပ္ဖံ ဝါ ဖလံ ဝါ ပဉ္စမာသကံ ဝါ အတိရေကပဉ္စမာသကံ ဝါ အဂ္ဃနကံ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ အာရာမံ အဘိယုဉ္ဇတိ၊ အာပတ္တိ ဒုက္ကဋဿ။ သာမိကဿ ဝိမတိံ ဥပ္ပါဒေတိ၊ အာပတ္တိ ထုလ္လစ္စယဿ။ သာမိကော န မယှံ ဘဝိဿတီတိ ဓုရံ နိက္ခိပတိ၊ အာပတ္တိ ပါရာဇိကဿ။ ဓမ္မံ စရန္တော သာမိကံ ပရာဇေတိ၊ အာပတ္တိ ပါရာဇိကဿ။ ဓမ္မံ စရန္တော ပရဇ္ဇတိ၊ အာပတ္တိ ထုလ္လစ္စယဿ။>
    text <၁၀၃>, <ဝိဟာရဋ္ဌံ နာမ ဘဏ္ဍံ ဝိဟာရေ စတူဟိ ဌာနေဟိ နိက္ခိတ္တံ ဟောတိ ဘူမဋ္ဌံ၊ ထလဋ္ဌံ၊ အာကာသဋ္ဌံ၊ ဝေဟာသဋ္ဌံ။ ဝိဟာရဋ္ဌံ ဘဏ္ဍံ အဝဟရိဿာမီတိ ထေယျစိတ္တော ဒုတိယံ ဝါ ပရိယေသတိ ဂစ္ဆတိ ဝါ၊ အာပတ္တိ ဒုက္ကဋဿ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ ဝိဟာရံ အဘိယုဉ္ဇတိ၊ အာပတ္တိ ဒုက္ကဋဿ။ သာမိကဿ ဝိမတိံ ဥပ္ပါဒေတိ၊ အာပတ္တိ ထုလ္လစ္စယဿ။ သာမိကော န မယှံ ဘဝိဿတီတိ ဓုရံ နိက္ခိပတိ၊ အာပတ္တိ ပါရာဇိကဿ။ ဓမ္မံ စရန္တော သာမိကံ ပရာဇေတိ၊ အာပတ္တိ ပါရာဇိကဿ။ ဓမ္မံ စရန္တော ပရဇ္ဇတိ၊ အာပတ္တိ ထုလ္လစ္စယဿ။>
    text <၁၀၄>, <ခေတ္တံ နာမ ယတ္ထ ပုဗ္ဗဏ္ဏံ ဝါ အပရဏ္ဏံ ဝါ ဇာယတိ။ ခေတ္တဋ္ဌံ နာမ ဘဏ္ဍံ ခေတ္တေ စတူဟိ ဌာနေဟိ နိက္ခိတ္တံ ဟောတိ ဘူမဋ္ဌံ၊ ထလဋ္ဌံ၊ အာကာသဋ္ဌံ၊ ဝေဟာသဋ္ဌံ။ ခေတ္တဋ္ဌံ ဘဏ္ဍံ အဝဟရိဿာမီတိ ထေယျစိတ္တော ဒုတိယံ ဝါ ပရိယေသတိ ဂစ္ဆတိ ဝါ၊ အာပတ္တိ၊ ဒုက္ကဋဿ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ တတ္ထ ဇာတကံ ပုဗ္ဗဏ္ဏံ ဝါ အပရဏ္ဏံ ဝါ ပဉ္စမာသကံ ဝါ အတိရေကပဉ္စမာသကံ ဝါ အဂ္ဃနကံ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ ခေတ္တံ အဘိယုဉ္ဇတိ၊ အာပတ္တိ ဒုက္ကဋဿ။ သာမိကဿ ဝိမတိံ ဥပ္ပါဒေတိ၊ အာပတ္တိ ထုလ္လစ္စယဿ။ သာမိကော န မယှံ ဘဝိဿတီတိ ဓုရံ နိက္ခိပတိ၊ အာပတ္တိ ပါရာဇိကဿ။ ဓမ္မံ စရန္တော သာမိကံ ပရာဇေတိ၊ အာပတ္တိ ပါရာဇိကဿ။ ဓမ္မံ စရန္တော ပရဇ္ဇတိ၊ အာပတ္တိ ထုလ္လစ္စယဿ။ ခိလံ ဝါ ရဇ္ဇုံ ဝါ ဝတိံ ဝါ မရိယာဒံ ဝါ သင်္ကာမေတိ၊ အာပတ္တိ ဒုက္ကဋဿ။ ဧကံ ပယောဂံ အနာဂတေ၊ အာပတ္တိ ထုလ္လစ္စယဿ။ တသ္မိံ ပယောဂေ အာဂတေ၊ အာပတ္တိ ပါရာဇိကဿ။>
    text <၁၀၅>, <ဝတ္ထု နာမ အာရာမဝတ္ထု ဝိဟာရဝတ္ထု။ ဝတ္ထုဋ္ဌံ နာမ ဘဏ္ဍံ ဝတ္ထုသ္မိံ စတူဟိ ဌာနေဟိ နိက္ခိတ္တံ ဟောတိ ဘူမဋ္ဌံ၊ ထလဋ္ဌံ၊ အာကာသဋ္ဌံ၊ ဝေဟာသဋ္ဌံ။ ဝတ္ထုဋ္ဌံ ဘဏ္ဍံ အဝဟရိဿာမီတိ ထေယျစိတ္တော ဒုတိယံ ဝါ ပရိယေသတိ ဂစ္ဆတိ ဝါ၊ အာပတ္တိ ဒုက္ကဋဿ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ ဝတ္ထုံ အဘိယုဉ္ဇတိ၊ အာပတ္တိ ဒုက္ကဋဿ။ သာမိကဿ ဝိမတိံ ဥပ္ပါဒေတိ၊ အာပတ္တိ ထုလ္လစ္စယဿ။ သာမိကော န မယှံ ဘဝိဿတီတိ ဓုရံ နိက္ခိပတိ၊ အာပတ္တိ ပါရာဇိကဿ။ ဓမ္မံ စရန္တော သာမိကံ ပရာဇေတိ၊ အာပတ္တိ ပါရာဇိကဿ။ ဓမ္မံ စရန္တော ပရဇ္ဇတိ၊ အာပတ္တိ ထုလ္လစ္စယဿ။ ခီလံ ဝါ ရဇ္ဇုံ ဝါ ဝတိံ ဝါ ပါကာရံ ဝါ သင်္ကာမေတိ၊ အာပတ္တိ ဒုက္ကဋဿ။ ဧကံ ပယောဂံ အနာဂတေ အာပတ္တိ ထုလ္လစ္စယဿ။ တသ္မိံ ပယောဂေ အာဂတေ အာပတ္တိ ပါရာဇိကဿ။>
    text <၁၀၆>, <ဂါမဋ္ဌံ နာမ ဘဏ္ဍံ ဂါမေ စတူဟိ ဌာနေဟိ နိက္ခိတ္တံ ဟောတိ ဘူမဋ္ဌံ၊ ထလဋ္ဌံ၊ အာကာသဋ္ဌံ၊ ဝေဟာသဋ္ဌံ။ ဂါမဋ္ဌံ ဘဏ္ဍံ အဝဟရိဿာမီတိ ထေယျစိတ္တော ဒုတိယံ ဝါ ပရိယေသတိ ဂစ္ဆတိ ဝါ၊ အာပတ္တိ ဒုက္ကဋဿ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။>
    text <၁၀၇>, <အရညံ နာမ ယံ မနုဿာနံ ပရိဂ္ဂဟိတံ ဟောတိ၊ တံ အရညံ။ အရညဋ္ဌံ နာမ ဘဏ္ဍံ အရညေ စတူဟိ ဌာနေဟိ နိက္ခိတ္တံ ဟောတိ ဘူမဋ္ဌံ၊ ထလဋ္ဌံ၊ အာကာသဋ္ဌံ၊ ဝေဟာသဋ္ဌံ။ အရညဋ္ဌံ ဘဏ္ဍံ အဝဟရိဿာမီတိ ထေယျစိတ္တော ဒုတိယံ ဝါ ပရိယေသတိ ဂစ္ဆတိ ဝါ၊ အာပတ္တိ ဒုက္ကဋဿ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ တတ္ထ ဇာတကံ ကဋ္ဌံ ဝါ လတံ ဝါ တိဏံ ဝါ ပဉ္စမာသကံ ဝါ အတိရေကပဉ္စမာသကံ ဝါ အဂ္ဃနကံ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။>
    text <၁၀၈>, <ဥဒကံ နာမ ဘာဇနဂတံ ဝါ ဟောတိ ပေါက္ခရဏိယာ ဝါ တဠာကေ ဝါ။ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ အတ္တနော ဘာဇနံ ပဝေသေတွာ ပဉ္စမာသကံ ဝါ အတိရေကပဉ္စမာသကံ ဝါ အဂ္ဃနကံ ဥဒကံ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ အတ္တနော ဘာဇနဂတံ ကရောတိ၊ အာပတ္တိ ပါရာဇိကဿ။ မရိယာဒံ ဘိန္ဒတိ၊ အာပတ္တိ ဒုက္ကဋဿ။ မရိယာဒံ ဘိန္ဒိတွာ ပဉ္စမာသကံ ဝါ အတိရေကပဉ္စမာသကံ ဝါ အဂ္ဃနကံ ဥဒကံ နိက္ခါမေတိ၊ အာပတ္တိ ပါရာဇိကဿ။ အတိရေကမာသကံ ဝါ ဦနပဉ္စမာသကံ ဝါ အဂ္ဃနကံ ဥဒကံ နိက္ခါမေတိ၊ အာပတ္တိ ထုလ္လစ္စယဿ။ မာသကံ ဝါ ဦနမာသကံ ဝါ အဂ္ဃနကံ ဥဒကံ နိက္ခါမေတိ၊ အာပတ္တိ ဒုက္ကဋဿ။>
    text <၁၀၉>, <ဒန္တပေါဏံ နာမ ဆိန္နံ ဝါ အစ္ဆိန္နံ ဝါ။ ပဉ္စမာသကံ ဝါ အတိရေကပဉ္စမာသကံ ဝါ အဂ္ဃနကံ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။>
    text <၁၁၀>, <ဝနပ္ပတိ နာမ ယော မနုဿာနံ ပရိဂ္ဂဟိတော ဟောတိ ရုက္ခေါ ပရိဘောဂေါ။ ထေယျစိတ္တော ဆိန္ဒတိ၊ ပဟာရေ ပဟာရေ အာပတ္တိ ဒုက္ကဋဿ။ ဧကံ ပဟာရံ အနာဂတေ၊ အာပတ္တိ ထုလ္လစ္စယဿ။ တသ္မိံ ပဟာရေ အာဂတေ၊ အာပတ္တိ ပါရာဇိကဿ။>
    text <၁၁၁>, <ဟရဏကံ နာမ အညဿ ဟရဏကံ ဘဏ္ဍံ။ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ သဟဘဏ္ဍဟာရကံ ပဒသာ နေဿာမီတိ ပဌမံ ပါဒံ သင်္ကာမေတိ၊ အာပတ္တိ ထုလ္လစ္စယဿ။ ဒုတိယံ ပါဒံ သင်္ကာမေတိ၊ အာပတ္တိ ပါရာဇိကဿ။ ပတိတံ ဘဏ္ဍံ ဂဟေဿာမီတိ ပါတာပေတိ၊ အာပတ္တိ ဒုက္ကဋဿ။ ပတိတံ ဘဏ္ဍံ ပဉ္စမာသကံ ဝါ အတိရေကပဉ္စမာသကံ ဝါ အဂ္ဃနကံ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။>
    text <၁၁၂>, <ဥပနိဓိ နာမ ဥပနိက္ခိတ္တံ ဘဏ္ဍံ။ ဒေဟိ မေ ဘဏ္ဍန္တိ ဝုစ္စမာနော နာဟံ ဂဏှာမီတိ ဘဏတိ၊ အာပတ္တိ ဒုက္ကဋဿ။ သာမိကဿ ဝိမတိံ ဥပ္ပါဒေတိ၊ အာပတ္တိ ထုလ္လစ္စယဿ။ သာမိကော န မယှံ ဒဿတီတိ ဓုရံ နိက္ခိပတိ၊ အာပတ္တိ ပါရာဇိကဿ။ ဓမ္မံ စရန္တော သာမိကံ ပရာဇေတိ၊ အာပတ္တိ ပါရာဇိကဿ။ ဓမ္မံ စရန္တော ပရဇ္ဇတိ၊ အာပတ္တိ ထုလ္လစ္စယဿ။>
    text <၁၁၃>, <သုင်္ကဃာတံ နာမ ရညာ ဌပိတံ ဟောတိ ပဗ္ဗတခဏ္ဍေ ဝါ နဒီတိတ္ထေ ဝါ ဂါမဒွာရေ ဝါ အတြ ပဝိဋ္ဌဿ သုင်္ကံ ဂဏှန္တူတိ။ တတြ ပဝိသိတွာ ရာဇဂ္ဂံ ဘဏ္ဍံ ပဉ္စမာသကံ ဝါ အတိရေကပဉ္စမာသကံ ဝါ အဂ္ဃနကံ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ပဌမံ ပါဒံ သုင်္ကဃာတံ အတိက္ကာမေတိ၊ အာပတ္တိ ထုလ္လစ္စယဿ။ ဒုတိယံ ပါဒံ အတိက္ကာမေတိ၊ အာပတ္တိ ပါရာဇိကဿ။ အန္တောသုင်္ကဃာတေ ဌိတော ဗဟိသုင်္ကဃာတံ ပါတေတိ၊ အာပတ္တိ ပါရာဇိကဿ။ သုင်္ကံ ပရိဟရတိ၊ အာပတ္တိ ဒုက္ကဋဿ။>
    text <၁၁၄>, <ပါဏော နာမ မနုဿပါဏော ဝုစ္စတိ။ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ ပဒသာ နေဿာမီတိ ပဌမံ ပါဒံ သင်္ကာမေတိ၊ အာပတ္တိ ထုလ္လစ္စယဿ။ ဒုတိယံ ပါဒံ သင်္ကာမေတိ၊ အာပတ္တိ ပါရာဇိကဿ။>
    text <အပဒံ နာမ အဟိ မစ္ဆာ။ ပဉ္စမာသကံ ဝါ အတိရေကပဉ္စမာသကံ ဝါ အဂ္ဃနကံ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။>
    text <၁၁၅>, <ဒွိပဒံ နာမ မနုဿာ၊ ပက္ခဇာတာ။ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ ပဒသာ နေဿာမီတိ ပဌမံ ပါဒံ သင်္ကာမေတိ၊ အာပတ္တိ ထုလ္လစ္စယဿ။ ဒုတိယံ ပါဒံ သင်္ကာမေတိ၊ အာပတ္တိ ပါရာဇိကဿ။>
    text <၁၁၆>, <စတုပ္ပဒံ နာမ ဟတ္ထီ အဿာ ဩဋ္ဌာ ဂေါဏာ ဂဒြဘာ ပသုကာ။ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ ပဒသာ နေဿာမီတိ ပဌမံ ပါဒံ သင်္ကာမေတိ၊ အာပတ္တိ ထုလ္လစ္စယဿ။ ဒုတိယံ ပါဒံ သင်္ကာမေတိ၊ အာပတ္တိ ထုလ္လစ္စယဿ။ တတိယံ ပါဒံ သင်္ကာမေတိ၊ အာပတ္တိ ထုလ္လစ္စယဿ။ စတုတ္ထံ ပါဒံ သင်္ကာမေတိ၊ အာပတ္တိ ပါရာဇိကဿ။>
    text <၁၁၇>, <ဗဟုပ္ပဒံ နာမ ဝိစ္ဆိကာ သတပဒီ ဥစ္စာလိင်္ဂပါဏကာ။ ပဉ္စမာသကံ ဝါ အတိရေကပဉ္စမာသကံ ဝါ အဂ္ဃနကံ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။ ပဒသာ နေဿာမီတိ သင်္ကာမေတိ၊ ပဒေ ပဒေ အာပတ္တိ ထုလ္လစ္စယဿ။ ပစ္ဆိမံ ပါဒံ သင်္ကာမေတိ၊ အာပတ္တိ ပါရာဇိကဿ။>
    text <၁၁၈>, <ဩစရကော နာမ ဘဏ္ဍံ ဩစရိတွာ အာစိက္ခတိ ဣတ္ထန္နာမံ ဘဏ္ဍံ အဝဟရာတိ၊ အာပတ္တိ ဒုက္ကဋဿ။ သော တံ ဘဏ္ဍံ အဝဟရတိ၊ အာပတ္တိ ဥဘိန္နံ ပါရာဇိကဿ။>
    text <ဩဏိရက္ခေါ နာမ အာဟဋံ ဘဏ္ဍံ ဂေါပေန္တော ပဉ္စမာသကံ ဝါ အတိရေကပဉ္စမာသကံ ဝါ အဂ္ဃနကံ ထေယျစိတ္တော အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။>
    text <သံဝိဒာဝဟာရော နာမ သမ္ဗဟုလာ သံဝိဒဟိတွာ ဧကော ဘဏ္ဍံ အဝဟရတိ၊ အာပတ္တိ သဗ္ဗေသံ ပါရာဇိကဿ။>
    text <၁၁၉>, <သင်္ကေတကမ္မံ နာမ သင်္ကေတံ ကရောတိ ပုရေဘတ္တံ ဝါ ပစ္ဆာဘတ္တံ ဝါ ရတ္တိံ ဝါ ဒိဝါ ဝါ တေန သင်္ကေတေန တံ ဘဏ္ဍံ အဝဟရာတိ၊ အာပတ္တိ ဒုက္ကဋဿ။ တေန သင်္ကေတေန တံ ဘဏ္ဍံ အဝဟရတိ၊ အာပတ္တိ ဥဘိန္နံ ပါရာဇိကဿ။ တံ သင်္ကေတံ ပုရေ ဝါ ပစ္ဆာ ဝါ တံ ဘဏ္ဍံ အဝဟရတိ၊ မူလဋ္ဌဿ အနာပတ္တိ။ အဝဟာရကဿ အာပတ္တိ ပါရာဇိကဿ။>
    text <၁၂၀>, <နိမိတ္တကမ္မံ နာမ နိမိတ္တံ ကရောတိ။ အက္ခိံ ဝါ နိခဏိဿာမိ ဘမုကံ ဝါ ဥက္ခိပိဿာမိ သီသံ ဝါ ဥက္ခိပိဿာမိ၊ တေန နိမိတ္တေန တံ ဘဏ္ဍံ အဝဟရာတိ၊ အာပတ္တိ ဒုက္ကဋဿ။ တေန နိမိတ္တေန တံ ဘဏ္ဍံ အဝဟရတိ၊ အာပတ္တိ ဥဘိန္နံ ပါရာဇိကဿ။ တံ နိမိတ္တံ ပုရေ ဝါ ပစ္ဆာ ဝါ တံ ဘဏ္ဍံ အဝဟရတိ၊ မူလဋ္ဌဿ အနာပတ္တိ။ အဝဟာရကဿ အာပတ္တိ ပါရာဇိကဿ။>
    text <၁၂၁>, <ဘိက္ခု ဘိက္ခုံ အာဏာပေတိ ဣတ္ထန္နာမံ ဘဏ္ဍံ အဝဟရာတိ၊ အာပတ္တိ ဒုက္ကဋဿ။ သော တံ မညမာနော တံ အဝဟရတိ၊ အာပတ္တိ ဥဘိန္နံ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမံ ဘဏ္ဍံ အဝဟရာတိ၊ အာပတ္တိ ဒုက္ကဋဿ။ သော တံ မညမာနော အညံ အဝဟရတိ၊ မူလဋ္ဌဿ အနာပတ္တိ။ အဝဟာရကဿ အာပတ္တိ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမံ ဘဏ္ဍံ အဝဟရာတိ၊ အာပတ္တိ ဒုက္ကဋဿ။ သော အညံ မညမာနော တံ အဝဟရတိ၊ အာပတ္တိ ဥဘိန္နံ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမံ ဘဏ္ဍံ အဝဟရာတိ၊ အာပတ္တိ ဒုက္ကဋဿ။ သော အညံ မညမာနော အညံ အဝဟရတိ၊ မူလဋ္ဌဿ အနာပတ္တိ။ အဝဟာရကဿ အာပတ္တိ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမဿ ပါဝဒ ဣတ္ထန္နာမော ဣတ္ထန္နာမဿ ပါဝဒတု ဣတ္ထန္နာမော ဣတ္ထန္နာမံ ဘဏ္ဍံ အဝဟရတူတိ၊ အာပတ္တိ ဒုက္ကဋဿ။ သော ဣတရဿ အာရောစေတိ၊ အာပတ္တိ ဒုက္ကဋဿ။ အဝဟာရကော ပဋိဂ္ဂဏှာတိ၊ မူလဋ္ဌဿ အာပတ္တိ ထုလ္လစ္စယဿ။ သော တံ ဘဏ္ဍံ အဝဟရတိ၊ အာပတ္တိ သဗ္ဗေသံ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမဿ ပါဝဒ ဣတ္ထန္နာမော ဣတ္ထန္နာမဿ ပါဝဒတု ဣတ္ထန္နာမော ဣတ္ထန္နာမံ ဘဏ္ဍံ အဝဟရတူတိ၊ အာပတ္တိ ဒုက္ကဋဿ။ သော အညံ အာဏာပေတိ၊ အာပတ္တိ ဒုက္ကဋဿ။ အဝဟာရကော ပဋိဂ္ဂဏှာတိ၊ အာပတ္တိ ဒုက္ကဋဿ။ သော တံ ဘဏ္ဍံ အဝဟရတိ၊ မူလဋ္ဌဿ အနာပတ္တိ။ အာဏာပကဿ စ အဝဟာရကဿ စ အာပတ္တိ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမံ ဘဏ္ဍံ အဝဟရာတိ၊ အာပတ္တိ ဒုက္ကဋဿ။ သော ဂန္တွာ ပုန ပစ္စာဂစ္ဆတိ နာဟံ သက္ကောမိ တံ ဘဏ္ဍံ အဝဟရိတုန္တိ။ သော ပုန အာဏာပေတိ ယဒာ သက္ကောသိ တဒာ တံ ဘဏ္ဍံ အဝဟရာတိ၊ အာပတ္တိ ဒုက္ကဋဿ။ သော တံ ဘဏ္ဍံ အဝဟရတိ၊ အာပတ္တိ ဥဘိန္နံ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမံ ဘဏ္ဍံ အဝဟရာတိ၊ အာပတ္တိ ဒုက္ကဋဿ။ သော အာဏာပေတွာ ဝိပ္ပဋိသာရီ န သာဝေတိ မာ အဝဟရီတိ။ သော တံ ဘဏ္ဍံ အဝဟရတိ၊ အာပတ္တိ ဥဘိန္နံ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမံ ဘဏ္ဍံ အဝဟရာတိ၊ အာပတ္တိ ဒုက္ကဋဿ။ သော အာဏာပေတွာ ဝိပ္ပဋိသာရီ သာဝေတိ မာ အဝဟရီတိ။ သော အာဏတ္တော အဟံ တယာတိ၊ တံ ဘဏ္ဍံ အဝဟရတိ၊ မူလဋ္ဌဿ အနာပတ္တိ။ အဝဟာရကဿ အာပတ္တိ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမံ ဘဏ္ဍံ အဝဟရာတိ၊ အာပတ္တိ ဒုက္ကဋဿ။ သော အာဏာပေတွာ ဝိပ္ပဋိသာရီ သာဝေတိ မာ အဝဟရီတိ။ သော သာဓူတိ။ ဩရမတိ၊ ဥဘိန္နံ အနာပတ္တိ။>
    text <၁၂၂>, <ပဉ္စဟိ အာကာရေဟိ အဒိန္နံ အာဒိယန္တဿ အာပတ္တိ ပါရာဇိကဿ ပရပရိဂ္ဂဟိတဉ္စ ဟောတိ၊ ပရပရိဂ္ဂဟိတသညီ စ၊ ဂရုကော စ ဟောတိ ပရိက္ခါရော၊ ပဉ္စမာသကော ဝါ အတိရေကပဉ္စမာသကော ဝါ၊ ထေယျစိတ္တဉ္စ ပစ္စုပဋ္ဌိတံ ဟောတိ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။>
    text <၁၂၃>, <ပဉ္စဟိ အာကာရေဟိ အဒိန္နံ အာဒိယန္တဿ အာပတ္တိ ထုလ္လစ္စယဿ ပရပရိဂ္ဂဟိတဉ္စ ဟောတိ၊ ပရပရိဂ္ဂဟိတသညီ စ၊ လဟုကော စ ဟောတိ ပရိက္ခါရော၊ အတိရေကမာသကော ဝါ ဦနပဉ္စမာသကော ဝါ၊ ထေယျစိတ္တဉ္စ ပစ္စုပဋ္ဌိတံ ဟောတိ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ဒုက္ကဋဿ။ ဌာနာ စာဝေတိ၊ အာပတ္တိ ထုလ္လစ္စယဿ။>
    text <၁၂၄>, <ပဉ္စဟိ အာကာရေဟိ အဒိန္နံ အာဒိယန္တဿ အာပတ္တိ ဒုက္ကဋဿ။ ပရပရိဂ္ဂဟိတဉ္စ ဟောတိ၊ ပရပရိဂ္ဂဟိတသညီ စ၊ လဟုကော စ ဟောတိ ပရိက္ခါရော၊ မာသကော ဝါ ဦနမာသကော ဝါ၊ ထေယျစိတ္တဉ္စ ပစ္စုပဋ္ဌိတံ ဟောတိ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ဒုက္ကဋဿ။ ဌာနာ စာဝေတိ၊ အာပတ္တိ ဒုက္ကဋဿ။>
    text <၁၂၅>, <ဆဟိ အာကာရေဟိ အဒိန္နံ အာဒိယန္တဿ အာပတ္တိ ပါရာဇိကဿ။ န စ သကသညီ၊ န စ ဝိဿာသဂ္ဂါဟီ၊ န စ တာဝကာလိကံ၊ ဂရုကော စ ဟောတိ ပရိက္ခါရော၊ ပဉ္စမာသကော ဝါ အတိရေကပဉ္စမာသကော ဝါ၊ ထေယျစိတ္တဉ္စ ပစ္စုပဋ္ဌိတံ ဟောတိ။ အာမသတိ၊ အာပတ္တိ ဒုက္ကဋသ။ ဖန္ဒာပေတိ၊ အာပတ္တိ ထုလ္လစ္စယဿ။ ဌာနာ စာဝေတိ၊ အာပတ္တိ ပါရာဇိကဿ။>
    text <၁၂၆>, <ဆဟိ အာကာရေဟိ အဒိန္နံ အာဒိယန္တဿ အာပတ္တိ ထုလ္လစ္စယဿ။ န စ သကသညီ၊ န စ ဝိဿာသဂ္ဂါဟီ၊ န စ တာဝကာလိကံ၊ လဟုကော စ ဟောတိ ပရိက္ခါရော အတိရေကမာသကော ဝါ ဦနပဉ္စမာသကော ဝါ၊ ထေယျစိတ္တဉ္စ ပစ္စုပဋ္ဌိတံ ဟောတိ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ဒုက္ကဋဿ။ ဌာနာ စာဝေတိ၊ အာပတ္တိ ထုလ္လစ္စယဿ။>
    text <၁၂၇>, <ဆဟိ အာကာရေဟိ အဒိန္နံ အာဒိယန္တဿ အာပတ္တိ ဒုက္ကဋဿ။ န စ သကသညီ၊ န စ ဝိဿာသဂ္ဂါဟီ၊ န စ တာဝကာလိကံ၊ လဟုကော စ ဟောတိ ပရိက္ခါရော၊ မာသကော ဝါ ဦနမာသကော ဝါ၊ ထေယျစိတ္တဉ္စ ပစ္စုပဋ္ဌိတံ ဟောတိ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ဒုက္ကဋဿ။ ဌာနာ စာဝေတိ၊ အာပတ္တိ ဒုက္ကဋဿ။>
    text <၁၂၈>, <ပဉ္စဟိ အာကာရေဟိ အဒိန္နံ အာဒိယန္တဿ အာပတ္တိ ဒုက္ကဋဿ။ န စ ပရပရိဂ္ဂဟိတံ ဟောတိ၊ ပရပရိဂ္ဂဟိတသညီ စ၊ ဂရုကော စ ဟောတိ ပရိက္ခါရော၊ ပဉ္စမာသကော ဝါ အတိရေကပဉ္စမာသကော ဝါ၊ ထေယျစိတ္တဉ္စ ပစ္စုပဋ္ဌိတံ ဟောတိ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ဒုက္ကဋဿ။ ဌာနာ စာဝေတိ၊ အာပတ္တိ ဒုက္ကဋဿ။>
    text <၁၂၉>, <ပဉ္စဟိ အာကာရေဟိ အဒိန္နံ အာဒိယန္တဿ အာပတ္တိ ဒုက္ကဋဿ။ န စ ပရပရိဂ္ဂဟိတံ ဟောတိ၊ ပရပရိဂ္ဂဟိတသညီ စ၊ လဟုကော စ ဟောတိ ပရိက္ခါရော၊ အတိရေကမာသကော ဝါ ဦနပဉ္စမာသကော ဝါ၊ ထေယျစိတ္တဉ္စ ပစ္စုပဋ္ဌိတံ ဟောတိ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ဒုက္ကဋဿ။ ဌာနာ စာဝေတိ၊ အာပတ္တိ ဒုက္ကဋဿ။>
    text <၁၃၀>, <ပဉ္စဟိ အာကာရေဟိ အဒိန္နံ အာဒိယန္တဿ အာပတ္တိ ဒုက္ကဋဿ။ န စ ပရပရိဂ္ဂဟိတံ ဟောတိ၊ ပရပရိဂ္ဂဟိတသညီ စ၊ လဟုကော စ ဟောတိ ပရိက္ခါရော၊ မာသကော ဝါ ဦနမာသကော ဝါ၊ ထေယျစိတ္တဉ္စ ပစ္စုပဋ္ဌိတံ ဟောတိ။ အာမသတိ၊ အာပတ္တိ ဒုက္ကဋဿ။ ဖန္ဒာပေတိ၊ အာပတ္တိ ဒုက္ကဋဿ။ ဌာနာ စာဝေတိ၊ အာပတ္တိ ဒုက္ကဋဿ။>
    text <၁၃၁>, <အနာပတ္တိ သသညိဿ၊ ဝိဿာသဂ္ဂါဟေ၊ တာဝကာလိကေ၊ ပေတပရိဂ္ဂဟေ၊ တိရစ္ဆာနဂတပရိဂ္ဂဟေ၊ ပံသုကူလသညိဿ၊ ဥမ္မတ္တကဿ၊ ခိတ္တစိတ္တဿ ဝေဒနာဋ္ဋဿ အာဒိကမ္မိကဿာတိ။>
    stand <အဒိန္နာဒာနမှိ ပဌမဘာဏဝါရော နိဋ္ဌိတော။>
    text <ဝိနီတဝတ္ထုဥဒ္ဒာနဂါထာ>
    text <ဝိနီတဝတ္ထု>
      text <၁၃၂>, <တေန ခေါ ပန သမယေန ဆဗ္ဗဂ္ဂိယာ ဘိက္ခူ ရဇကတ္ထရဏံ ဂန္တွာ ရဇကဘဏ္ဍိကံ အဝဟရိံသု။ တေသံ ကုက္ကုစ္စံ အဟောသိ ဘဂဝတာ သိက္ခါပဒံ ပညတ္တံ။ ကစ္စိ နု ခေါ မယံ ပါရာဇိကံ အာပတ္တိံ အာပန္နာတိ။ ဘဂဝတော ဧတမတ္ထံ အာရောစေသုံ။ အာပတ္တိံ တုမှေ၊ ဘိက္ခဝေ၊ အာပန္နာ ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု ရဇကတ္ထရဏံ ဂန္တွာ မဟဂ္ဃံ ဒုဿံ ပဿိတွာ ထေယျစိတ္တံ ဥပ္ပါဒေသိ။ တဿ ကုက္ကုစ္စံ အဟောသိ ဘဂဝတာ သိက္ခါပဒံ ပညတ္တံ၊ ကစ္စိ နု ခေါ အဟံ ပါရာဇိကံ အာပတ္တိံ အာပန္နောတိ။ ဘဂဝတော ဧတမတ္ထံ အာရောစေသိ။ အနာပတ္တိ၊ ဘိက္ခု၊ စိတ္တုပ္ပါဒေတိ။>
      text <တေန ခေါ ပန သမယေန အညတရော ဘိက္ခု ရဇကတ္ထရဏံ ဂန္တွာ မဟဂ္ဃံ ဒုဿံ ပဿိတွာ ထေယျစိတ္တော အာမသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု ရဇကတ္ထရဏံ ဂန္တွာ မဟဂ္ဃံ ဒုဿံ ပဿိတွာ ထေယျစိတ္တော ဖန္ဒာပေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု ရဇကတ္ထရဏံ ဂန္တွာ မဟဂ္ဃံ ဒုဿံ ပဿိတွာ ထေယျစိတ္တော ဌာနာ စာဝေသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၁၃၃>, <တေန ခေါ ပန သမယေန အညတရော ပိဏ္ဍစာရိကော ဘိက္ခု မဟဂ္ဃံ ဥတ္တရတ္ထရဏံ ပဿိတွာ ထေယျစိတ္တံ ဥပ္ပါဒေသိ။ပေ။ ထေယျစိတ္တော အာမသိ။ပေ။ ထေယျစိတ္တော ဖန္ဒာပေသိ။ပေ။ ထေယျစိတ္တော ဌာနာ စာဝေသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၁၃၄>, <တေန ခေါ ပန သမယေန အညတရော ဘိက္ခု ဒိဝါ ဘဏ္ဍံ ပဿိတွာ နိမိတ္တံ အကာသိ ရတ္တိံ အဝဟရိဿာမီတိ။ သော တံ မညမာနော တံ အဝဟရိ။ပေ။ တံ မညမာနော အညံ အဝဟရိ။ပေ။ အညံ မညမာနော တံ အဝဟရိ။ပေ။ အညံ မညမာနော အညံ အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု ဒိဝါ ဘဏ္ဍံ ပဿိတွာ နိမိတ္တံ အကာသိ ရတ္တိံ အဝဟရိဿာမီတိ။ သော တံ မညမာနော အတ္တနော ဘဏ္ဍံ အဝဟရိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု အညဿ ဘဏ္ဍံ ဟရန္တော သီသေ ဘာရံ ထေယျစိတ္တော အာမသိ။ပေ။ ထေယျစိတ္တော ဖန္ဒာပေသိ။ပေ။ ထေယျစိတ္တော ခန္ဓံ ဩရောပေသိ။ပေ။ ခန္ဓေ ဘာရံ ထေယျစိတ္တော အာမသိ။ပေ။ ထေယျစိတ္တော ဖန္ဒာပေသိ။ပေ။ ထေယျစိတ္တော ကဋိံ ဩရောပေသိ။ပေ။ ကဋိယာ ဘာရံ ထေယျစိတ္တော အာမသိ။ပေ။ ထေယျစိတ္တော ဖန္ဒာပေသိ။ပေ။ ထေယျစိတ္တော ဟတ္ထေန အဂ္ဂဟေသိ။ပေ။ ဟတ္ထေ ဘာရံ ထေယျစိတ္တော ဘူမိယံ နိက္ခိပိ။ပေ။ ထေယျစိတ္တော ဘူမိတော အဂ္ဂဟေသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၁၃၅>, <တေန ခေါ ပန သမယေန အညတရော ဘိက္ခု အဇ္ဈောကာသေ စီဝရံ ပတ္ထရိတွာ ဝိဟာရံ ပါဝိသိ။ အညတရော ဘိက္ခု မာယိဒံ စီဝရံ နဿီတိ၊ ပဋိသာမေသိ။ သော နိက္ခမိတွာ တံ ဘိက္ခုံ ပုစ္ဆိ အာဝုသော၊ မယှံ စီဝရံ ကေန အဝဟဋန္တိ။ သော ဧဝမာဟ မယာ အဝဟဋန္တိ။ သော တံ အာဒိယိ၊ အဿမဏောသိ တွန္တိ။ တဿ ကုက္ကုစ္စံ အဟောသိ။ပေ။ ဘဂဝတော ဧတမတ္ထံ အာရောစေသိ။ ကိံစိတ္တော တွံ၊ ဘိက္ခူတိ။ နိရုတ္တိပထော အဟံ၊ ဘဂဝါတိ။ အနာပတ္တိ၊ ဘိက္ခု၊ နိရုတ္တိပထေတိ။>
      text <တေန ခေါ ပန သမယေန အညတရော ဘိက္ခု ပီဌေ စီဝရံ နိက္ခိပိတွာ။ ပီဌေ နိသီဒနံ နိက္ခိပိတွာ။ ဟေဋ္ဌာပီဌေ ပတ္တံ နိက္ခိပိတွာ ဝိဟာရံ ပါဝိသိ။ အညတရော ဘိက္ခု မာယံ ပတ္တော နဿီတိ ပဋိသာမေသိ။ သော နိက္ခမိတွာ တံ ဘိက္ခုံ ပုစ္ဆိ အာဝုသော၊ မယှံ ပတ္တော ကေန အဝဟဋောတိ။ သော ဧဝမာဟ မယာ အဝဟဋောတိ။ သော တံ အာဒိယိ၊ အဿမဏောသိ တွန္တိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နိရုတ္တိပထေတိ။>
      text <တေန ခေါ ပန သမယေန အညတရာ ဘိက္ခုနီ ဝတိယာ စီဝရံ ပတ္ထရိတွာ ဝိဟာရံ ပါဝိသိ။ အညတရာ ဘိက္ခုနီ မာယိဒံ စီဝရံ နဿီတိ ပဋိသာမေသိ။ သာ နိက္ခမိတွာ တံ ဘိက္ခုနိံ ပုစ္ဆိ အယျေ၊ မယှံ စီဝရံ ကေန အဝဟဋန္တိ။ သာ ဧဝမာဟ မယာ အဝဟဋန္တိ။ သာ တံ အာဒိယိ၊ အဿမဏီသိ တွန္တိ။ တဿာ ကုက္ကုစ္စံ အဟောသိ။ အထ ခေါ သာ ဘိက္ခုနီ ဘိက္ခုနီနံ ဧတမတ္ထံ အာရောစေသိ။ ဘိက္ခုနိယော ဘိက္ခူနံ ဧတမတ္ထံ အာရောစေသုံ။ ဘိက္ခူ ဘဂဝတော ဧတမတ္ထံ အာရောစေသုံ။ပေ။ အနာပတ္တိ၊ ဘိက္ခဝေ၊ နိရုတ္တိပထေတိ။>
      text <၁၃၆>, <တေန ခေါ ပန သမယေန အညတရော ဘိက္ခု ဝါတမဏ္ဍလိကာယ ဥက္ခိတ္တံ သာဋကံ ပဿိတွာ သာမိကာနံ ဒဿာမီတိ၊ အဂ္ဂဟေသိ။ သာမိကာ တံ ဘိက္ခုံ စောဒေသုံ အဿမဏောသိ တွန္တိ။ တဿ ကုက္ကုစ္စံ အဟောသိ။ပေ။ ကိံစိတ္တော တွံ ဘိက္ခူတိ။ အထေယျစိတ္တော အဟံ၊ ဘဂဝါတိ။ အနာပတ္တိ၊ ဘိက္ခု၊ အထေယျစိတ္တဿာတိ။>
      text <တေန ခေါ ပန သမယေန အညတရော ဘိက္ခု ဝါတမဏ္ဍလိကာယ ဥက္ခိတ္တံ ဝေဌနံ ပဿိတွာ ပုရေ သာမိကာ ပဿန္တီတိ ထေယျစိတ္တော အဂ္ဂဟေသိ။ သာမိကာ တံ ဘိက္ခုံ စောဒေသုံ အဿမဏောသိ တွန္တိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၁၃၇>, <တေန ခေါ ပန သမယေန အညတရော ဘိက္ခု သုသာနံ ဂန္တွာ အဘိန္နေ သရီရေ ပံသုကူလံ အဂ္ဂဟေသိ။ တသ္မိဉ္စ သရီရေ ပေတော အဓိဝတ္ထော ဟောတိ။ အထ ခေါ သော ပေတော တံ ဘိက္ခုံ ဧတဒဝေါစ မာ၊ ဘန္တေ၊ မယှံ သာဋကံ အဂ္ဂဟေသီတိ။ သော ဘိက္ခု အနာဒိယန္တော အဂမာသိ။ အထ ခေါ တံ သရီရံ ဥဋ္ဌဟိတွာ တဿ ဘိက္ခုနော ပိဋ္ဌိတော ပိဋ္ဌိတော အနုဗန္ဓိ။ အထ ခေါ သော ဘိက္ခု ဝိဟာရံ ပဝိသိတွာ ဒွာရံ ထကေသိ။ အထ ခေါ တံ သရီရံ တတ္ထေဝ ပရိပတိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ န စ၊ ဘိက္ခဝေ၊ အဘိန္နေ သရီရေ ပံသုကူလံ ဂဟေတဗ္ဗံ။ သော ဂဏှေယျ၊ အာပတ္တိ ဒုက္ကဋဿာတိ။>
      text <၁၃၈>, <တေန ခေါ ပန သမယေန အညတရော ဘိက္ခု သင်္ဃဿ စီဝရေ ဘာဇီယမာနေ ထေယျစိတ္တော ကုသံ သင်္ကာမေတွာ စီဝရံ အဂ္ဂဟေသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၁၃၉>, <တေန ခေါ ပန သမယေန အာယသ္မာ အာနန္ဒော ဇန္တာဃရေ အညတရဿ ဘိက္ခုနော အန္တရဝါသကံ အတ္တနော မညမာနော နိဝါသေသိ။ အထ ခေါ သော ဘိက္ခု အာယသ္မန္တံ အာနန္ဒံ ဧတဒဝေါစ ကိဿ မေ တွံ၊ အာဝုသော အာနန္ဒ၊ အန္တရဝါသကံ နိဝါသေသီတိ။ သကသညီ အဟံ၊ အာဝုသောတိ။ ဘဂဝတော ဧတမတ္ထံ အာရောစေသုံ။ အနာပတ္တိ၊ ဘိက္ခဝေ၊ သကသညိဿာတိ။>
      text <၁၄၀>, <တေန ခေါ ပန သမယေန သမ္ဗဟုလာ ဘိက္ခူ ဂိဇ္ဈကူဋာ ပဗ္ဗတာ ဩရောဟန္တာ သီဟဝိဃာသံ ပဿိတွာ ပစာပေတွာ ပရိဘုဉ္ဇိံသု။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ သီဟဝိဃာသေတိ။>
      text <တေန ခေါ ပန သမယေန သမ္ဗဟုလာ ဘိက္ခူ ဂိဇ္ဈကူဋာ ပဗ္ဗတာ ဩရောဟန္တာ ဗျဂ္ဃဝိဃာသံ ပဿိတွာ။ ဒီပိဝိဃာသံ ပဿိတွာ။ တရစ္ဆဝိဃာသံ ပဿိတွာ။ ကောကဝိဃာသံ ပဿိတွာ ပစာပေတွာ ပရိဘုဉ္ဇိံသု။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ တိရစ္ဆာနဂတပရိဂ္ဂဟေတိ။>
      text <၁၄၁>, <တေန ခေါ ပန သမယေန အညတရော ဘိက္ခု သင်္ဃဿ ဩဒနေ ဘာဇီယမာနေ အပရဿ ဘာဂံ ဒေဟီတိ အမူလကံ အဂ္ဂဟေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ သမ္ပဇာနမုသာဝါဒေ ပါစိတ္တိယဿာတိ။>
      text <တေန ခေါ ပန သမယေန အညတရော ဘိက္ခု သင်္ဃဿ ခါဒနီယေ ဘာဇိယမာနေ။ သင်္ဃဿ ပူဝေ ဘာဇိယမာနေ။ သင်္ဃဿ ဥစ္ဆုမှိ ဘာဇိယမာနေ။ သင်္ဃဿ တိမ္ဗရူသကေ ဘာဇိယမာနေ အပရဿ ဘာဂံ ဒေဟီတိ အမူလကံ အဂ္ဂဟေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ သမ္ပဇာနမုသာဝါဒေ ပါစိတ္တိယဿာတိ။>
      text <၁၄၂>, <တေန ခေါ ပန သမယေန အညတရော ဘိက္ခု ဒုဗ္ဘိက္ခေ ဩဒနီယဃရံ ပဝိသိတွာ ပတ္တပူရံ ဩဒနံ ထေယျစိတ္တော အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု ဒုဗ္ဘိက္ခေ သူနဃရံ ပဝိသိတွာ ပတ္တပူရံ မံသံ ထေယျစိတ္တော အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု ဒုဗ္ဘိက္ခေ ပူဝဃရံ ပဝိသိတွာ ပတ္တပူရံ ပူဝံ ထေယျစိတ္တော အဝဟရိ။ပေ။ ပတ္တပူရာ သက္ခလိယော ထေယျစိတ္တော အဝဟရိ။ပေ။ ပတ္တပူရေ မောဒကေ ထေယျစိတ္တော အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၁၄၃>, <တေန ခေါ ပန သမယေန အညတရော ဘိက္ခု ဒိဝါ ပရိက္ခါရံ ပဿိတွာ နိမိတ္တံ အကာသိ ရတ္တိံ အဝဟရိဿာမီတိ။ သော တံ မညမာနော တံ အဝဟရိ။ပေ။ တံ မညမာနော အညံ အဝဟရိ။ပေ။ အညံ မညမာနော တံ အဝဟရိ။ပေ။ အညံ မညမာနော အညံ အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု ဒိဝါ ပရိက္ခါရံ ပဿိတွာ နိမိတ္တံ အကာသိ ရတ္တိံ အဝဟရိဿာမီတိ။ သော တံ မညမာနော အတ္တနော ပရိက္ခါရံ အဝဟရိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ ဒုက္ကဋဿာတိ။>
      text <၁၄၄>, <တေန ခေါ ပန သမယေန အညတရော ဘိက္ခု ပီဌေ ထဝိကံ ပဿိတွာ ဣတော ဂဏှန္တော ပါရာဇိကော ဘဝိဿာမီတိ သဟ ပီဌကေန သင်္ကာမေတွာ အဂ္ဂဟေသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု သင်္ဃဿ ဘိသိံ ထေယျစိတ္တော အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၁၄၅>, <တေန ခေါ ပန သမယေန အညတရော ဘိက္ခု စီဝရဝံသေ စီဝရံ ထေယျစိတ္တော အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု ဝိဟာရေ စီဝရံ အဝဟရိတွာ ဣတော နိက္ခမန္တော ပါရာဇိကော ဘဝိဿာမီတိ ဝိဟာရာ န နိက္ခမိ။ပေ။ ဘဂဝတော ဧတမတ္ထံ အာရောစေသုံ။ နိက္ခမိ ဝါ သော၊ ဘိက္ခဝေ၊ မောဃပုရိသော န ဝါ နိက္ခမိ၊ အာပတ္တိ ပါရာဇိကဿာတိ။>
      text <၁၄၆>, <တေန ခေါ ပန သမယေန ဒွေ ဘိက္ခူ သဟာယကာ ဟောန္တိ။ ဧကော ဘိက္ခု ဂါမံ ပိဏ္ဍာယ ပါဝိသိ။ ဒုတိယော ဘိက္ခု သင်္ဃဿ ခါဒနီယေ ဘာဇီယမာနေ သဟာယကဿ ဘာဂံ ဂဟေတွာ တဿ ဝိဿသန္တော ပရိဘုဉ္ဇိ။ သော ဇာနိတွာ တံ စောဒေသိ အဿမဏောသိ တွန္တိ။ တဿ ကုက္ကုစ္စံ အဟောသိ။ပေ။ ကိံ စိတ္တော တွံ၊ ဘိက္ခူတိ။ ဝိဿာသဂ္ဂါဟော အဟံ၊ ဘဂဝါတိ။ အနာပတ္တိ၊ ဘိက္ခု၊ ဝိဿာသဂ္ဂါဟေတိ။>
      text <၁၄၇>, <တေန ခေါ ပန သမယေန သမ္ဗဟုလာ ဘိက္ခူ စီဝရကမ္မံ ကရောန္တိ။ သင်္ဃဿ ခါဒနီယေ ဘာဇီယမာနေ သဗ္ဗေသံ ပဋိဝိသာ အာဟရိတွာ ဥပနိက္ခိတ္တာ ဟောန္တိ။ အညတရော ဘိက္ခု အညတရဿ ဘိက္ခုနော ပဋိဝိသံ အတ္တနော မညမာနော ပရိဘုဉ္ဇိ။ သော ဇာနိတွာ တံ စောဒေသိ အဿမဏောသိ တွန္တိ။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ သကသညီ အဟံ၊ ဘဂဝါတိ။ အနာပတ္တိ၊ ဘိက္ခု၊ သကသညိဿာတိ။>
      text <တေန ခေါ ပန သမယေန သမ္ဗဟုလာ ဘိက္ခူ စီဝရကမ္မံ ကရောန္တိ။ သင်္ဃဿ ခါဒနီယေ ဘာဇိယမာနေ အညတရဿ ဘိက္ခုနော ပတ္တေန အညတရဿ ဘိက္ခုနော ပဋိဝိသော အာဟရိတွာ ဥပနိက္ခိတ္တော ဟောတိ။ ပတ္တသာမိကော ဘိက္ခု အတ္တနော မညမာနော ပရိဘုဉ္ဇိ။ သော ဇာနိတွာ တံ စောဒေသိ အဿမဏောသိ တွန္တိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ သကသညိဿာတိ။>
      text <၁၄၈>, <တေန ခေါ ပန သမယေန အမ္ဗစောရကာ အမ္ဗံ ပါတေတွာ ဘဏ္ဍိကံ အာဒာယ အဂမံသု။ သာမိကာ တေ စောရကေ အနုဗန္ဓိံသု။ စောရကာ သာမိကေ ပဿိတွာ ဘဏ္ဍိကံ ပါတေတွာ ပလာယိံသု။ ဘိက္ခူ ပံသုကူလသညိနော ပဋိဂ္ဂဟာပေတွာ ပရိဘုဉ္ဇိံသု။ သာမိကာ တေ ဘိက္ခူ စောဒေသုံ အဿမဏာတ္ထ တုမှေတိ။ တေသံ ကုက္ကုစ္စံ အဟောသိ။ပေ။ ဘဂဝတော ဧတမတ္ထံ အာရောစေသုံ။ ကိံစိတ္တာ တုမှေ၊ ဘိက္ခဝေတိ။ ပံသုကူလသညိနော မယံ၊ ဘဂဝါတိ။ အနာပတ္တိ၊ ဘိက္ခဝေ၊ ပံသုကူလသညိဿာတိ။>
      text <တေန ခေါ ပန သမယေန ဇမ္ဗုစောရကာ။ လဗုဇစောရကာ။ ပနသစောရကာ။ တာလပက္ကစောရကာ။ ဥစ္ဆုစောရကာ။ တိမ္ဗရူသကစောရကာ တိမ္ဗရူသကေ ဥစ္စိနိတွာ ဘဏ္ဍိကံ အာဒာယ အဂမံသု။ သာမိကာ တေ စောရကေ အနုဗန္ဓိံသု။ စောရကာ သာမိကေ ပဿိတွာ ဘဏ္ဍိကံ ပါတေတွာ ပလာယိံသု။ ဘိက္ခူ ပံသုကူလသညိနော ပဋိဂ္ဂဟာပေတွာ ပရိဘုဉ္ဇိံသု။ သာမိကာ တေ ဘိက္ခူ စောဒေသုံ အဿမဏာတ္ထ တုမှေတိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပံသုကူလသညိဿာတိ။>
      text <တေန ခေါ ပန သမယေန အမ္ဗစောရကာ အမ္ဗံ ပါတေတွာ ဘဏ္ဍိကံ အာဒာယ အဂမံသု။ သာမိကာ တေ စောရကေ အနုဗန္ဓိံသု။ စောရကာ သာမိကေ ပဿိတွာ ဘဏ္ဍိကံ ပါတေတွာ ပလာယိံသု။ ဘိက္ခူ ပုရေ သာမိကာ ပဿန္တီတိ၊ ထေယျစိတ္တာ ပရိဘုဉ္ဇိံသု။ သာမိကာ တေ ဘိက္ခူ စောဒေသုံ အဿမဏာတ္ထ တုမှေတိ။ တေသံ ကုက္ကုစ္စံ အဟောသိ။ပေ။ အာပတ္တိံ တုမှေ၊ ဘိက္ခဝေ၊ အာပန္နာ ပါရာဇိကန္တိ။>
      text <တေန ခေါ ပန သမယေန ဇမ္ဗုစောရကာ။ လဗုဇစောရကာ။ ပနသစောရကာ။ တာလပက္ကစောရကာ။ ဥစ္ဆုစောရကာ။ တိမ္ဗရူသကစောရကာ တိမ္ဗရူသကေ ဥစ္စိနိတွာ ဘဏ္ဍိကံ အာဒာယ အဂမံသု။ သာမိကာ တေ စောရကေ အနုဗန္ဓိံသု။ စောရကာ သာမိကေ ပဿိတွာ ဘဏ္ဍိကံ ပါတေတွာ ပလာယိံသု။ ဘိက္ခူ ပုရေ သာမိကာ ပဿန္တီတိ၊ ထေယျစိတ္တာ ပရိဘုဉ္ဇိံသု။ သာမိကာ တေ ဘိက္ခူ စောဒေသုံ အဿမဏာတ္ထ တုမှေတိ။ တေသံ ကုက္ကုစ္စံ အဟောသိ။ပေ။ အာပတ္တိံ တုမှေ၊ ဘိက္ခဝေ၊ အာပန္နာ ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု သင်္ဃဿ အမ္ဗံ ထေယျစိတ္တော အဝဟရိ။ သင်္ဃဿ ဇမ္ဗုံ။ သင်္ဃဿ လဗုဇံ။ သင်္ဃဿ ပနသံ။ သင်္ဃဿ တာလပက္ကံ။ သင်္ဃဿ ဥစ္ဆုံ။ သင်္ဃဿ တိမ္ဗရူသကံ ထေယျစိတ္တော အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၁၄၉>, <တေန ခေါ ပန သမယေန အညတရော ဘိက္ခု ပုပ္ဖာရာမံ ဂန္တွာ ဩစိတံ ပုပ္ဖံ ပဉ္စမာသဂ္ဃနကံ ထေယျစိတ္တော အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု ပုပ္ဖာရာမံ ဂန္တွာ ပုပ္ဖံ ဩစိနိတွာ ပဉ္စမာသဂ္ဃနကံ ထေယျစိတ္တော အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု အာပန္နော ပါရာဇိကန္တိ။>
      text <၁၅၀>, <တေန ခေါ ပန သမယေန အညတရော ဘိက္ခု ဂါမကံ ဂစ္ဆန္တော အညတရံ ဘိက္ခုံ ဧတဒဝေါစ အာဝုသော၊ တုယှံ ဥပဋ္ဌာကကုလံ ဝုတ္တော ဝဇ္ဇေမီတိ။ သော ဂန္တွာ ဧကံ သာဋကံ အာဟရာပေတွာ အတ္တနာ ပရိဘုဉ္ဇိ။ သော ဇာနိတွာ တံ စောဒေသိ အဿမဏောသိ တွန္တိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ န စ၊ ဘိက္ခဝေ၊ ဝုတ္တော ဝဇ္ဇေမီတိ ဝတ္တဗ္ဗော။ ယော ဝဒေယျ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု ဂါမကံ ဂစ္ဆတိ။ အညတရော ဘိက္ခု တံ ဘိက္ခုံ ဧတဒဝေါစ အာဝုသော၊ မယှံ ဥပဋ္ဌာကကုလံ ဝုတ္တော ဝဇ္ဇေဟီတိ။ သော ဂန္တွာ ယုဂသာဋကံ အာဟရာပေတွာ ဧကံ အတ္တနာ ပရိဘုဉ္ဇိ၊ ဧကံ တဿ ဘိက္ခုနော အဒာသိ။ သော ဇာနိတွာ တံ စောဒေသိ အဿမဏောသိ တွန္တိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ န စ၊ ဘိက္ခဝေ၊ ဝုတ္တော ဝဇ္ဇေဟီတိ ဝတ္တဗ္ဗော။ ယော ဝဒေယျ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု ဂါမကံ ဂစ္ဆန္တော အညတရံ ဘိက္ခုံ ဧတဒဝေါစ အာဝုသော၊ တုယှံ ဥပဋ္ဌာကကုလံ ဝုတ္တော ဝဇ္ဇေမီတိ။ သောပိ ဧဝမာဟ ဝုတ္တော ဝဇ္ဇေဟီတိ။ သော ဂန္တွာ အာဠှကံ သပ္ပိံ တုလံ ဂုဠံ ဒောဏံ တဏ္ဍုလံ အာဟရာပေတွာ အတ္တနာ ပရိဘုဉ္ဇိ။ သော ဇာနိတွာ တံ စောဒေသိ အဿမဏောသိ တွန္တိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ န စ၊ ဘိက္ခဝေ၊ ဝုတ္တော ဝဇ္ဇေမီတိ ဝတ္တဗ္ဗော၊ န စ ဝုတ္တော ဝဇ္ဇေဟီတိ ဝတ္တဗ္ဗော။ ယော ဝဒေယျ၊ အာပတ္တိ ဒုက္ကဋဿာတိ။>
      text <၁၅၁>, <တေန ခေါ ပန သမယေန အညတရော ပုရိသော မဟဂ္ဃံ မဏိံ အာဒာယ အညတရေန ဘိက္ခုနာ သဒ္ဓိံ အဒ္ဓါနမဂ္ဂပ္ပဋိပန္နော ဟောတိ။ အထ ခေါ သော ပုရိသော သုင်္ကဋ္ဌာနံ ပဿိတွာ တဿ ဘိက္ခုနော အဇာနန္တဿ ထဝိကာယ မဏိံ ပက္ခိပိတွာ သုင်္ကဋ္ဌာနံ အတိက္ကမိတွာ အဂ္ဂဟေသိ။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ နာဟံ၊ ဘဂဝါ၊ ဇာနာမီတိ။ အနာပတ္တိ၊ ဘိက္ခု၊ အဇာနန္တဿာတိ။>
      text <တေန ခေါ ပန သမယေန အညတရော ပုရိသော မဟဂ္ဃံ မဏိံ အာဒာယ အညတရေန ဘိက္ခုနာ သဒ္ဓိံ အဒ္ဓါနမဂ္ဂပ္ပဋိပန္နော ဟောတိ။ အထ ခေါ သော ပုရိသော သုင်္ကဋ္ဌာနံ ပဿိတွာ ဂိလာနာလယံ ကရိတွာ အတ္တနော ဘဏ္ဍိကံ တဿ ဘိက္ခုနော အဒာသိ။ အထ ခေါ သော ပုရိသော သုင်္ကဋ္ဌာနံ အတိက္ကမိတွာ တံ ဘိက္ခုံ ဧတဒဝေါစ အာဟရ မေ၊ ဘန္တေ၊ ဘဏ္ဍိကံ၊ နာဟံ အကလ္လကောတိ။ ကိဿ ပန တွံ၊ အာဝုသော၊ ဧဝရူပံ အကာသီတိ။ အထ ခေါ သော ပုရိသော တဿ ဘိက္ခုနော ဧတမတ္ထံ အာရောစေသိ။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ နာဟံ၊ ဘဂဝါ၊ ဇာနာမီတိ။ အနာပတ္တိ၊ ဘိက္ခု၊ အဇာနန္တဿာတိ။>
      text <၁၅၂>, <တေန ခေါ ပန သမယေန အညတရော ဘိက္ခု သတ္ထေန သဒ္ဓိံ အဒ္ဓါနမဂ္ဂပ္ပဋိပန္နော ဟောတိ။ အညတရော ပုရိသော တံ ဘိက္ခုံ အာမိသေန ဥပလာပေတွာ သုင်္ကဋ္ဌာနံ ပဿိတွာ မဟဂ္ဃံ မဏိံ တဿ ဘိက္ခုနော အဒာသိ ဣမံ၊ ဘန္တေ၊ မဏိံ သုင်္ကဋ္ဌာနံ အတိက္ကာမေဟီတိ။ အထ ခေါ သော ဘိက္ခု တံ မဏိံ သုင်္ကဋ္ဌာနံ အတိက္ကာမေသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၁၅၃>, <တေန ခေါ ပန သမယေန အညတရော ဘိက္ခု ပါသေ ဗန္ဓံ သူကရံ ကာရုညေန မုဉ္စိ။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ ကာရုညာဓိပ္ပါယော အဟံ၊ ဘဂဝါတိ။ အနာပတ္တိ၊ ဘိက္ခု၊ ကာရုညာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ပါသေ ဗန္ဓံ သူကရံ ပုရေ သာမိကာ ပဿန္တီတိ၊ ထေယျစိတ္တော မုဉ္စိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု ပါသေ ဗန္ဓံ မိဂံ ကာရုညေန မုဉ္စိ။ ပါသေ ဗန္ဓံ မိဂံ ပုရေ သာမိကာ ပဿန္တီတိ၊ ထေယျစိတ္တော မုဉ္စိ။ ကုမိနေ ဗန္ဓေ မစ္ဆေ ကာရုညေန မုဉ္စိ။ ကုမိနေ ဗန္ဓေ မစ္ဆေ ပုရေ သာမိကာ ပဿန္တီတိ ထေယျစိတ္တော မုဉ္စိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု ယာနေ ဘဏ္ဍံ ပဿိတွာ ဣတော ဂဏှန္တော ပါရာဇိကော ဘဝိဿာမီတိ၊ အတိက္ကမိတွာ ပဝဋ္ဋေတွာ အဂ္ဂဟေသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု ကုလလေန ဥက္ခိတ္တံ မံသပေသိံ သာမိကာနံ ဒဿာမီတိ အဂ္ဂဟေသိ။ သာမိကာ တံ ဘိက္ခုံ စောဒေသုံ အဿမဏောသိ တွန္တိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ အထေယျစိတ္တဿာတိ။>
      text <တေန ခေါ ပန သမယေန အညတရော ဘိက္ခု ကုလလေန ဥက္ခိတ္တံ မံသပေသိံ ပုရေ သာမိကာ ပဿန္တီတိ၊ ထေယျစိတ္တော အဂ္ဂဟေသိ။ သာမိကာ တံ ဘိက္ခုံ စောဒေသုံ အဿမဏောသိ တွန္တိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၁၅၄>, <တေန ခေါ ပန သမယေန မနုဿာ ဥဠုမ္ပံ ဗန္ဓိတွာ အစိရဝတိယာ နဒိယာ ဩသာရေန္တိ။ ဗန္ဓနေ ဆိန္နေ ကဋ္ဌာနိ ဝိပ္ပကိဏ္ဏာနိ အဂမံသု။ ဘိက္ခူ ပံသုကူလသညိနော ဥတ္တာရေသုံ။ သာမိကာ တေ ဘိက္ခူ စောဒေသုံ အဿမဏာတ္ထ တုမှေတိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပံသုကူလသညိဿာတိ။>
      text <တေန ခေါ ပန သမယေန မနုဿာ ဥဠုမ္ပံ ဗန္ဓိတွာ အစိရဝတိယာ နဒိယာ ဩသာရေန္တိ။ ဗန္ဓနေ ဆိန္နေ ကဋ္ဌာနိ ဝိပ္ပကိဏ္ဏာနိ အဂမံသု။ ဘိက္ခူ ပုရေ သာမိကာ ပဿန္တီတိ၊ ထေယျစိတ္တာ ဥတ္တာရေသုံ။ သာမိကာ တေ ဘိက္ခူ စောဒေသုံ အဿမဏာတ္ထ တုမှေတိ။ တေသံ ကုက္ကုစ္စံ အဟောသိ။ပေ။ အာပတ္တိံ တုမှေ၊ ဘိက္ခဝေ၊ အာပန္နာ ပါရာဇိကန္တိ။>
      text <တေန ခေါ ပန သမယေန အညတရော ဂေါပါလကော ရုက္ခေ သာဋကံ အာလဂ္ဂေတွာ ဥစ္စာရံ အဂမာသိ။ အညတရော ဘိက္ခု ပံသုကူလသညီ အဂ္ဂဟေသိ။ အထ ခေါ သော ဂေါပါလကော တံ ဘိက္ခုံ စောဒေသိ အဿမဏောသိ တွန္တိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပံသုကူလသညိဿာတိ။>
      text <တေန ခေါ ပန သမယေန အညတရဿ ဘိက္ခုနော နဒိံ တရန္တဿ ရဇကာနံ ဟတ္ထတော မုတ္တံ သာဋကံ ပါဒေ လဂ္ဂံ ဟောတိ။ သော ဘိက္ခု သာမိကာနံ ဒဿာမီတိ အဂ္ဂဟေသိ။ သာမိကာ တံ ဘိက္ခုံ စောဒေသုံ အဿမဏောသိ တွန္တိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ အထေယျစိတ္တဿာတိ။>
      text <တေန ခေါ ပန သမယေန အညတရဿ ဘိက္ခုနော နဒိံ တရန္တဿ ရဇကာနံ ဟတ္ထတော မုတ္တံ သာဋကံ ပါဒေ လဂ္ဂံ ဟောတိ။ သော ဘိက္ခု ပုရေ သာမိကာ ပဿန္တီတိ၊ ထေယျစိတ္တော အဂ္ဂဟေသိ။ သာမိကာ တံ ဘိက္ခုံ စောဒေသုံ အဿမဏောသိ တွန္တိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၁၅၅>, <တေန ခေါ ပန သမယေန အညတရော ဘိက္ခု သပ္ပိကုမ္ဘိံ ပဿိတွာ ထောကံ ထောကံ ပရိဘုဉ္ဇိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန သမ္ဗဟုလာ ဘိက္ခူ သံဝိဒဟိတွာ အဂမံသု ဘဏ္ဍံ အဝဟရိဿာမာတိ။ ဧကော ဘဏ္ဍံ အဝဟရိ။ တေ ဧဝမာဟံသု န မယံ ပါရာဇိကာ။ ယော အဝဟဋော သော ပါရာဇိကောတိ။ ဘဂဝတော ဧတမတ္ထံ အာရောစေသုံ။ အာပတ္တိံ တုမှေ၊ ဘိက္ခဝေ၊ အာပန္နာ ပါရာဇိကန္တိ။>
      text <တေန ခေါ ပန သမယေန သမ္ဗဟုလာ ဘိက္ခူ သံဝိဒဟိတွာ ဘဏ္ဍံ အဝဟရိတွာ ဘာဇေသုံ။ တေဟိ ဘာဇီယမာနေ ဧကမေကဿ ပဋိဝိသော န ပဉ္စမာသကော ပူရိ။ တေ ဧဝမာဟံသု န မယံ ပါရာဇိကာတိ။ ဘဂဝတော ဧတမတ္ထံ အာရောစေသုံ။ အာပတ္တိံ တုမှေ၊ ဘိက္ခဝေ၊ အာပန္နာ ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု သာဝတ္ထိယံ ဒုဗ္ဘိက္ခေ အာပဏိကဿ တဏ္ဍုလမုဋ္ဌိံ ထေယျစိတ္တော အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု သာဝတ္ထိယံ ဒုဗ္ဘိက္ခေ အာပဏိကဿ မုဂ္ဂမုဋ္ဌိံ။ မာသမုဋ္ဌိံ။ တိလမုဋ္ဌိံ ထေယျစိတ္တော အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု အာပန္နော ပါရာဇိကန္တိ။>
      text <တေန ခေါ ပန သမယေန သာဝတ္ထိယံ အန္ဓဝနေ စောရကာ ဂါဝိံ ဟန္တွာ မံသံ ခါဒိတွာ သေသကံ ပဋိသာမေတွာ အဂမံသု။ ဘိက္ခူ ပံသုကူလသညိနော ပဋိဂ္ဂဟာပေတွာ ပရိဘုဉ္ဇိံသု။ စောရကာ တေ ဘိက္ခူ စောဒေသုံ အဿမဏာတ္ထ တုမှေတိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပံသုကူလသညိဿာတိ။>
      text <တေန ခေါ ပန သမယေန သာဝတ္ထိယံ အန္ဓဝနေ စောရကာ သူကရံ ဟန္တွာ မံသံ ခါဒိတွာ သေသကံ ပဋိသာမေတွာ အဂမံသု။ ဘိက္ခူ ပံသုကူလသညိနော ပဋိဂ္ဂဟာပေတွာ ပရိဘုဉ္ဇိံသု။ စောရကာ တေ ဘိက္ခူ စောဒေသုံ အဿမဏာတ္ထ တုမှေတိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပံသုကူလသညိဿာတိ။>
      text <တေန ခေါ ပန သမယေန အညတရော ဘိက္ခု တိဏက္ခေတ္တံ ဂန္တွာ လူတံ တိဏံ ပဉ္စမာသဂ္ဃနကံ ထေယျစိတ္တော အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု တိဏက္ခေတ္တံ ဂန္တွာ တိဏံ လာယိတွာ ပဉ္စမာသဂ္ဃနကံ ထေယျစိတ္တော အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၁၅၆>, <တေန ခေါ ပန သမယေန အာဂန္တုကာ ဘိက္ခူ သင်္ဃဿ အမ္ဗံ ဘာဇာပေတွာ ပရိဘုဉ္ဇိံသု။ အာဝါသိကာ ဘိက္ခူ တေ ဘိက္ခူ စောဒေသုံ အဿမဏာတ္ထ တုမှေတိ။ တေသံ ကုက္ကုစ္စံ အဟောသိ။ပေ။ ဘဂဝတော ဧတမတ္ထံ အာရောစေသုံ။ ကိံစိတ္တာ တုမှေ၊ ဘိက္ခဝေတိ။ ပရိဘောဂတ္ထာယ မယံ ဘဂဝါတိ။ အနာပတ္တိ၊ ဘိက္ခဝေ၊ ပရိဘောဂတ္ထာယာတိ။>
      text <တေန ခေါ ပန သမယေန အာဂန္တုကာ ဘိက္ခူ သင်္ဃဿ ဇမ္ဗုံ။ သင်္ဃဿ လဗုဇံ။ သင်္ဃဿ ပနသံ။ သင်္ဃဿ တာလပက္ကံ။ သင်္ဃဿ ဥစ္ဆုံ။ သင်္ဃဿ တိမ္ဗရူသကံ ဘာဇာပေတွာ ပရိဘုဉ္ဇိံသု။ အာဝါသိကာ ဘိက္ခူ တေ ဘိက္ခူ စောဒေသုံ အဿမဏာတ္ထ၊ တုမှေတိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပရိဘောဂတ္ထာယာတိ။>
      text <တေန ခေါ ပန သမယေန အမ္ဗပါလကာ ဘိက္ခူနံ အမ္ဗဖလံ ဒေန္တိ။ ဘိက္ခူ ဂေါပေတုံ ဣမေ ဣဿရာ၊ နယိမေ ဒာတုန္တိ၊ ကုက္ကုစ္စာယန္တာ န ပဋိဂ္ဂဏှန္တိ။ ဘဂဝတော ဧတမတ္ထံ အာရောစေသုံ။ အနာပတ္တိ၊ ဘိက္ခဝေ၊ ဂေါပကဿ ဒာနေတိ။>
      text <တေန ခေါ ပန သမယေန ဇမ္ဗုပါလကာ။ လဗုဇပါလကာ။ ပနသပါလကာ။ တာလပက္ကပါလကာ။ ဥစ္ဆုပါလကာ။ တိမ္ဗရူသကပါလကာ ဘိက္ခူနံ တိမ္ဗရူသကံ ဒေန္တိ။ ဘိက္ခူ ဂေါပေတုံ ဣမေ ဣဿရာ၊ နယိမေ ဒာတုန္တိ၊ ကုက္ကုစ္စာယန္တာ န ပဋိဂ္ဂဏှန္တိ။ ဘဂဝတော ဧတမတ္ထံ အာရောစေသုံ။ အနာပတ္တိ၊ ဘိက္ခဝေ၊ ဂေါပကဿ ဒာနေတိ။>
      text <တေန ခေါ ပန သမယေန အညတရော ဘိက္ခု သင်္ဃဿ ဒာရုံ တာဝကာလိကံ ဟရိတွာ အတ္တနော ဝိဟာရဿ ကုဋ္ဋံ ဥပတ္ထမ္ဘေသိ။ ဘိက္ခူ တံ ဘိက္ခုံ စောဒေသုံ အဿမဏောသိ တွန္တိ။ တဿ ကုက္ကုစ္စံ အဟောသိ။ ဘဂဝတော ဧတမတ္ထံ အာရောစေသိ။ ကိံစိတ္တော တွံ၊ ဘိက္ခူတိ။ တာဝကာလိကော အဟံ၊ ဘဂဝါတိ။ အနာပတ္တိ၊ ဘိက္ခု၊ တာဝကာလိကေတိ။>
      text <တေန ခေါ ပန သမယေန အညတရော ဘိက္ခု သင်္ဃဿ ဥဒကံ ထေယျစိတ္တော အဝဟရိ။ သင်္ဃဿ မတ္တိကံ ထေယျစိတ္တော အဝဟရိ။ သင်္ဃဿ ပုဉ္ဇကိတံ တိဏံ ထေယျစိတ္တော အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု သင်္ဃဿ ပုဉ္ဇကိတံ တိဏံ ထေယျစိတ္တော ဈာပေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု သင်္ဃဿ မဉ္စံ ထေယျစိတ္တော အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု သင်္ဃဿ ပီဌံ။ သင်္ဃဿ ဘိသိံ။ သင်္ဃဿ ဗိဗ္ဗောဟနံ။ သင်္ဃဿ ကဝါဋံ။ သင်္ဃဿ အာလောကသန္ဓိံ။ သင်္ဃဿ ဂေါပါနသိံ ထေယျစိတ္တော အဝဟရိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၁၅၇>, <တေန ခေါ ပန သမယေန ဘိက္ခူ အညတရဿ ဥပါသကဿ ဝိဟာရပရိဘောဂံ သေနာသနံ အညတြ ပရိဘုဉ္ဇန္တိ။ အထ ခေါ သော ဥပါသကော ဥဇ္ဈာယတိ ခိယျတိ ဝိပါစေတိ ကထဉှိ နာမ ဘဒန္တာ အညတြ ပရိဘောဂံ အညတြ ပရိဘုဉ္ဇိဿန္တီတိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ အညတြ ပရိဘောဂေါ အညတြ ပရိဘုဉ္ဇိတဗ္ဗော။ ယော ပရိဘုဉ္ဇေယျ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန ဘိက္ခူ ဥပေါသထဂ္ဂမ္ပိ သန္နိသဇ္ဇမ္ပိ ဟရိတုံ ကုက္ကုစ္စာယန္တာ ဆမာယံ နိသီဒန္တိ။ ဂတ္တာနိပိ စီဝရာနိပိ ပံသုကိတာနိ ဟောန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ တာဝကာလိကံ ဟရိတုန္တိ။>
      text <တေန ခေါ ပန သမယေန စမ္ပါယံ ထုလ္လနန္ဒာယ ဘိက္ခုနိယာ အန္တေဝါသိနီ ဘိက္ခုနီ ထုလ္လနန္ဒာယ ဘိက္ခုနိယာ ဥပဋ္ဌာကကုလံ ဂန္တွာ အယျာ ဣစ္ဆတိ တေကဋုလယာဂုံ ပါတုန္တိ၊ ပစာပေတွာ ဟရိတွာ အတ္တနာ ပရိဘုဉ္ဇိ။ သာ ဇာနိတွာ တံ စောဒေသိ အဿမဏီသိ တွန္တိ။ တဿာ ကုက္ကုစ္စံ အဟောသိ။ အထ ခေါ သာ ဘိက္ခုနီ ဘိက္ခုနီနံ ဧတမတ္ထံ အာရောစေသိ။ ဘိက္ခုနိယော ဘိက္ခူနံ ဧတမတ္ထံ အာရောစေသုံ။ ဘိက္ခူ ဘဂဝတော ဧတမတ္ထံ အာရောစေသုံ။ အနာပတ္တိ၊ ဘိက္ခဝေ၊ ပါရာဇိကဿ၊ အာပတ္တိ သမ္ပဇာနမုသာဝါဒေ ပါစိတ္တိယဿာတိ။>
      text <တေန ခေါ ပန သမယေန ရာဇဂဟေ ထုလ္လနန္ဒာယ ဘိက္ခုနိယာ အန္တေဝါသိနီ ဘိက္ခုနီ ထုလ္လနန္ဒာယ ဘိက္ခုနိယာ ဥပဋ္ဌာကကုလံ ဂန္တွာ အယျာ ဣစ္ဆတိ မဓုဂေါဠကံ ခါဒိတုန္တိ၊ ပစာပေတွာ ဟရိတွာ အတ္တနာ ပရိဘုဉ္ဇိ။ သာ ဇာနိတွာ တံ စောဒေသိ အဿမဏီသိ တွန္တိ။ တဿာ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပါရာဇိကဿ၊ အာပတ္တိ သမ္ပဇာနမုသာဝါဒေ ပါစိတ္တိယဿာတိ။>
      text <၁၅၈>, <တေန ခေါ ပန သမယေန ဝေသာလိယံ အာယသ္မတော အဇ္ဇုကဿ ဥပဋ္ဌာကဿ ဂဟပတိနော ဒွေ ဒာရကာ ဟောန္တိ ပုတ္တော စ ဘာဂိနေယျော စ။ အထ ခေါ သော ဂဟပတိ အာယသ္မန္တံ အဇ္ဇုကံ ဧတဒဝေါစ ဣမံ၊ ဘန္တေ၊ ဩကာသံ ယော ဣမေသံ ဒွိန္နံ ဒာရကာနံ သဒ္ဓေါ ဟောတိ ပသန္နော တဿ အာစိက္ခေယျာသီတိ။ တေန ခေါ ပန သမယေန တဿ ဂဟပတိနော ဘာဂိနေယျော သဒ္ဓေါ ဟောတိ ပသန္နော။ အထ ခေါ အာယသ္မာ အဇ္ဇုကော တံ ဩကာသံ တဿ ဒာရကဿ အာစိက္ခိ။ သော တေန သာပတေယျေန ကုဋုမ္ဗဉ္စ သဏ္ဌပေသိ ဒာနဉ္စ ပဋ္ဌပေသိ။ အထ ခေါ တဿ ဂဟပတိနော ပုတ္တော အာယသ္မန္တံ အာနန္ဒံ ဧတဒဝေါစ ကော နု ခေါ၊ ဘန္တေ အာနန္ဒ၊ ပိတုနော ဒာယဇ္ဇော ပုတ္တော ဝါ ဘာဂိနေယျော ဝါတိ။ ပုတ္တော ခေါ၊ အာဝုသော၊ ပိတုနော ဒာယဇ္ဇောတိ။ အယံ၊ ဘန္တေ၊ အယျော အဇ္ဇုကော အမှာကံ သာပတေယျံ အမှာကံ မေထုနကဿ အာစိက္ခီတိ။ အဿမဏော၊ အာဝုသော၊ အာယသ္မာ အဇ္ဇုကောတိ။ အထ ခေါ အာယသ္မာ အဇ္ဇုကော အာယသ္မန္တံ အာနန္ဒံ ဧတဒဝေါစ ဒေဟိ မေ၊ အာဝုသော အာနန္ဒ၊ ဝိနိစ္ဆယန္တိ။ တေန ခေါ ပန သမယေန အာယသ္မာ ဥပါလိ အာယသ္မတော အဇ္ဇုကဿ ပက္ခေါ ဟောတိ။ အထ ခေါ အာယသ္မာ ဥပါလိ အာယသ္မန္တံ အာနန္ဒံ ဧတဒဝေါစ ယော နု ခေါ၊ အာဝုသော အာနန္ဒ၊ သာမိကေန ဣမံ ဩကာသံ ဣတ္ထန္နာမဿ အာစိက္ခေယျာသီတိ ဝုတ္တော တဿ အာစိက္ခတိ၊ ကိံ သော အာပဇ္ဇတီတိ။ န၊ ဘန္တေ၊ ကိဉ္စိ အာပဇ္ဇတိ၊ အန္တမသော ဒုက္ကဋမတ္တမ္ပီတိ။ အယံ၊ အာဝုသော၊ အာယသ္မာ အဇ္ဇုကော သာမိကေန ဣမံ ဩကာသံ ဣတ္ထန္နာမဿ အာစိက္ခါတိ ဝုတ္တော တဿ အာစိက္ခတိ၊ အနာပတ္တိ၊ အာဝုသော၊ အာယသ္မတော အဇ္ဇုကဿာတိ။>
      text <၁၅၉>, <တေန ခေါ ပန သမယေန ဗာရာဏသိယံ အာယသ္မတော ပိလိန္ဒဝစ္ဆဿ ဥပဋ္ဌာကကုလံ စောရေဟိ ဥပဒ္ဒုတံ ဟောတိ။ ဒွေ စ ဒာရကာ နီတာ ဟောန္တိ။ အထ ခေါ အာယသ္မာ ပိလိန္ဒဝစ္ဆော တေ ဒာရကေ ဣဒ္ဓိယာ အာနေတွာ ပါသာဒေ ဌပေသိ။ မနုဿာ တေ ဒာရကေ ပဿိတွာ အယျဿာယံ ပိလိန္ဒဝစ္ဆဿ ဣဒ္ဓါနုဘာဝေါတိ၊ အာယသ္မန္တေ ပိလိန္ဒဝစ္ဆေ အဘိပ္ပသီဒိံသု။ ဘိက္ခူ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ ပိလိန္ဒဝစ္ဆော စောရေဟိ နီတေ ဒာရကေ အာနေဿတီတိ။ ဘဂဝတော ဧတမတ္ထံ အာရောစေသုံ။ အနာပတ္တိ၊ ဘိက္ခဝေ၊ ဣဒ္ဓိမဿ ဣဒ္ဓိဝိသယေတိ။>
      text <၁၆၀>, <တေန ခေါ ပန သမယေန ဒွေ ဘိက္ခူ သဟာယကာ ဟောန္တိ ပဏ္ဍုကော စ ကပိလော စ။ ဧကော ဂါမကေ ဝိဟရတိ၊ ဧကော ကောသမ္ဗိယံ။ အထ ခေါ တဿ ဘိက္ခုနော ဂါမကာ ကောသမ္ဗိံ ဂစ္ဆန္တဿ အန္တရာမဂ္ဂေ နဒိံ တရန္တဿ သူကရိကာနံ ဟတ္ထတော မုတ္တာ မေဒဝဋ္ဋိ ပါဒေ လဂ္ဂါ ဟောတိ။ သော ဘိက္ခု သာမိကာနံ ဒဿာမီတိ အဂ္ဂဟေသိ။ သာမိကာ တံ ဘိက္ခုံ စောဒေသုံ အဿမဏောသိ တွန္တိ။ တံ ဥတ္တိဏ္ဏံ ဂေါပါလိကာ ပဿိတွာ ဧတဒဝေါစ ဧဟိ၊ ဘန္တေ၊ မေထုနံ ဓမ္မံ ပဋိသေဝါတိ။ သော ပကတိယာပါဟံ အဿမဏောတိ တဿာ မေထုနံ ဓမ္မံ ပဋိသေဝိတွာ ကောသမ္ဗိံ ဂန္တွာ ဘိက္ခူနံ ဧတမတ္ထံ အာရောစေသိ။ ဘိက္ခူ ဘဂဝတော ဧတမတ္ထံ ဩရောစေသုံ။ အနာပတ္တိ၊ ဘိက္ခဝေ၊ အဒိန္နာဒာနေ ပါရာဇိကဿ၊ အာပတ္တိ မေထုနဓမ္မသမာယောဂေ ပါရာဇိကဿာတိ။>
      text <၁၆၁>, <တေန ခေါ ပန သမယေန သာဂလာယံ အာယသ္မတော ဒဠှိကဿ သဒ္ဓိဝိဟာရိကော ဘိက္ခု အနဘိရတိယာ ပီဠိတော အာပဏိကဿ ဝေဌနံ အဝဟရိတွာ အာယသ္မန္တံ ဒဠှိကံ ဧတဒဝေါစ အဿမဏော အဟံ၊ ဘန္တေ၊ ဝိဗ္ဘမိဿာမီတိ။ ကိံ တယာ၊ အာဝုသော၊ ကတန္တိ။ သော တမတ္ထံ အာရောစေသိ။ အာဟရာပေတွာ အဂ္ဃာပေသိ။ တံ အဂ္ဃာပေန္တံ န ပဉ္စမာသကေ အဂ္ဃတိ။ အနာပတ္တိ၊ အာဝုသော၊ ပါရာဇိကဿာတိ။ ဓမ္မကထံ အကာသိ။ သော ဘိက္ခု အဘိရမတီတိ။>
      stand <ဒုတိယပါရာဇိကံ သမတ္တံ။>
  text <၃။ တတိယပါရာဇိကံ>
    text <၁၆၂>, <တေန သမယေန ဗုဒ္ဓေါ ဘဂဝါ ဝေသာလိယံ ဝိဟရတိ မဟာဝနေ ကူဋာဂါရသာလာယံ။ တေန ခေါ ပန သမယေန ဘဂဝါ ဘိက္ခူနံ အနေကပရိယာယေန အသုဘကထံ ကထေတိ၊ အသုဘာယ ဝဏ္ဏံ ဘာသတိ၊ အသုဘဘာဝနာယ ဝဏ္ဏံ ဘာသတိ၊ အာဒိဿ အာဒိဿ အသုဘသမာပတ္တိယာ ဝဏ္ဏံ ဘာသတိ။ အထ ခေါ ဘဂဝါ ဘိက္ခူ အာမန္တေသိ ဣစ္ဆာမဟံ၊ ဘိက္ခဝေ၊ အဒ္ဓမာသံ ပဋိသလ္လီယိတုံ။ နမှိ ကေနစိ ဥပသင်္ကမိတဗ္ဗော၊ အညတြ ဧကေန ပိဏ္ဍပါတနီဟာရကေနာတိ။ ဧဝံ၊ ဘန္တေတိ၊ ခေါ တေ ဘိက္ခူ ဘဂဝတော ပဋိဿုဏိတွာ နာဿုဓ ကောစိ ဘဂဝန္တံ ဥပသင်္ကမတိ၊ အညတြ ဧကေန ပိဏ္ဍပါတနီဟာရကေန။ ဘိက္ခူ ဘဂဝါ ခေါ အနေကပရိယာယေန အသုဘကထံ ကထေတိ၊ အသုဘာယ ဝဏ္ဏံ ဘာသတိ၊ အသုဘဘာဝနာယ ဝဏ္ဏံ ဘာသတိ၊ အာဒိဿ အာဒိဿ အသုဘသမာပတ္တိယာ ဝဏ္ဏံ ဘာသတီတိ တေ အနေကာကာရဝေါကာရံ အသုဘဘာဝနာနုယောဂမနုယုတ္တာ ဝိဟရန္တိ။ တေ သကေန ကာယေန အဋ္ဋီယန္တိ ဟရာယန္တိ ဇိဂုစ္ဆန္တိ။ သေယျထာပိ နာမ ဣတ္ထီ ဝါ ပုရိသော ဝါ ဒဟရော ယုဝါ မဏ္ဍနကဇာတိကော သီသံနှာတော အဟိကုဏပေန ဝါ ကုက္ကုရကုဏပေန ဝါ မနုဿကုဏပေန ဝါ ကဏ္ဌေ အာသတ္တေန အဋ္ဋီယေယျ ဟရာယေယျ ဇိဂုစ္ဆေယျ၊ ဧဝမေဝ တေ ဘိက္ခူ သကေန ကာယေန အဋ္ဋီယန္တာ ဟရာယန္တာ ဇိဂုစ္ဆန္တာ အတ္တနာပိ အတ္တာနံ ဇီဝိတာ ဝေါရောပေန္တိ၊ အညမညမ္ပိ ဇီဝိတာ ဝေါရောပေန္တိ၊ မိဂလဏ္ဍိကမ္ပိ သမဏကုတ္တကံ ဥပသင်္ကမိတွာ ဧဝံ ဝဒန္တိ သာဓု နော၊ အာဝုသော၊ ဇီဝိတာ ဝေါရောပေဟိ။ ဣဒံ တေ ပတ္တစီဝရံ ဘဝိဿတီတိ။ အထ ခေါ မိဂလဏ္ဍိကော သမဏကုတ္တကော ပတ္တစီဝရေဟိ ဘဋော သမ္ဗဟုလေ ဘိက္ခူ ဇီဝိတာ ဝေါရောပေတွာ လောဟိတကံ အသိံ အာဒာယ ယေန ဝဂ္ဂမုဒာ နဒီ တေနုပသင်္ကမိ။>
    text <၁၆၃>, <အထ ခေါ မိဂလဏ္ဍိကဿ သမဏကုတ္တကဿ လောဟိတကံ တံ အသိံ ဓောဝန္တဿ အဟုဒေဝ ကုက္ကုစ္စံ အဟု ဝိပ္ပဋိသာရော အလာဘာ ဝတ မေ၊ န ဝတ မေ လာဘာ၊ ဒုလ္လဒ္ဓံ ဝတ မေ၊ န ဝတ မေ သုလဒ္ဓံ။ ဗဟုံ ဝတ မယာ အပုညံ ပသုတံ၊ ယောဟံ ဘိက္ခူ သီလဝန္တေ ကလျာဏဓမ္မေ ဇီဝိတာ ဝေါရောပေသိန္တိ။ အထ ခေါ အညတရာ မာရကာယိကာ ဒေဝတာ အဘိဇ္ဇမာနေ ဥဒကေ အာဂန္တွာ မိဂလဏ္ဍိကံ သမဏကုတ္တကံ ဧတဒဝေါစ သာဓု သာဓု သပ္ပုရိသ၊ လာဘာ တေ သပ္ပုရိသ၊ သုလဒ္ဓံ တေ သပ္ပုရိသ။ ဗဟုံ တယာ သပ္ပုရိသ ပုညံ ပသုတံ၊ ယံ တွံ အတိဏ္ဏေ တာရေသီတိ။ အထ ခေါ မိဂလဏ္ဍိကော သမဏကုတ္တကော လာဘာ ကိရ မေ၊ သုလဒ္ဓံ ကိရ မေ၊ ဗဟုံ ကိရ မယာ ပုညံ ပသုတံ၊ အတိဏ္ဏော ကိရာဟံ တာရေမီတိ တိဏှံ အသိံ အာဒာယ ဝိဟာရေန ဝိဟာရံ ပရိဝေဏေန ပရိဝေဏံ ဥပသင်္ကမိတွာ ဧဝံ ဝဒေတိ ကော အတိဏ္ဏော၊ ကံ တာရေမီတိ။ တတ္ထ ယေ တေ ဘိက္ခူ အဝီတရာဂါ တေသံ တသ္မိံ သမယေ ဟောတိယေဝ ဘယံ ဟောတိ ဆမ္ဘိတတ္တံ ဟောတိ လောမဟံသော။ ယေ ပန တေ ဘိက္ခူ ဝီတရာဂါ တေသံ တသ္မိံ သမယေ န ဟောတိ ဘယံ န ဟောတိ ဆမ္ဘိတတ္တံ န ဟောတိ လောမဟံသော။ အထ ခေါ မိဂလဏ္ဍိကော သမဏကုတ္တကော ဧကမ္ပိ ဘိက္ခုံ ဧကာဟေန ဇီဝိတာ ဝေါရောပေသိ၊ ဒွေပိ ဘိက္ခူ ဧကာဟေန ဇီဝိတာ ဝေါရောပေသိ၊ တယောပိ ဘိက္ခူ ဧကာဟေန ဇီဝိတာ ဝေါရောပေသိ၊ စတ္တာရောပိ ဘိက္ခူ ဧကာဟေန ဇီဝိတာ ဝေါရောပေသိ၊ ပဉ္စပိ ဘိက္ခူ ဧကာဟေန ဇီဝိတာ ဝေါရောပေသိ၊ ဒသပိ ဘိက္ခူ ဧကာဟေန ဇီဝိတာ ဝေါရောပေသိ၊ ဝီသမ္ပိ ဘိက္ခူ ဧကာဟေန ဇီဝိတာ ဝေါရောပေသိ၊ တိံသမ္ပိ ဘိက္ခူ ဧကာဟေန ဇီဝိတာ ဝေါရောပေသိ၊ စတ္တာလီသမ္ပိ ဘိက္ခူ ဧကာဟေန ဇီဝိတာ ဝေါရောပေသိ၊ ပညာသမ္ပိ ဘိက္ခူ ဧကာဟေန ဇီဝိတာ ဝေါရောပေသိ၊ သဋ္ဌိမ္ပိ ဘိက္ခူ ဧကာဟေန ဇီဝိတာ ဝေါရောပေသိ။>
    text <၁၆၄>, <အထ ခေါ ဘဂဝါ တဿ အဒ္ဓမာသဿ အစ္စယေန ပဋိသလ္လာနာ ဝုဋ္ဌိတော အာယသ္မန္တံ အာနန္ဒံ အာမန္တေသိ ကိံ နု ခေါ၊ အာနန္ဒ၊ တနုဘူတော ဝိယ ဘိက္ခုသင်္ဃောတိ။ တထာ ဟိ ပန၊ ဘန္တေ၊ ဘဂဝါ ဘိက္ခူနံ အနေကပရိယာယေန အသုဘကထံ ကထေတိ၊ အသုဘာယ ဝဏ္ဏံ ဘာသတိ၊ အသုဘဘာဝနာယ ဝဏ္ဏံ ဘာသတိ၊ အာဒိဿ အာဒိဿ အသုဘသမာပတ္တိယာ ဝဏ္ဏံ ဘာသတိ။ တေ စ၊ ဘန္တေ၊ ဘိက္ခူ ဘဂဝါ ခေါ အနေကပရိယာယေန အသုဘကထံ ကထေတိ၊ အသုဘာယ ဝဏ္ဏံ ဘာသတိ၊ အသုဘဘာဝနာယ ဝဏ္ဏံ ဘာသတိ၊ အာဒိဿ အာဒိဿ အသုဘသမာပတ္တိယာ ဝဏ္ဏံ ဘာသတီတိ၊ တေ အနေကာကာရဝေါကာရံ အသုဘဘာဝနာနုယောဂမနုယုတ္တာ ဝိဟရန္တိ။ တေ သကေန ကာယေန အဋ္ဋီယန္တိ ဟရာယန္တိ ဇိဂုစ္ဆန္တိ။ သေယျထာပိ နာမ ဣတ္ထီ ဝါ ပုရိသော ဝါ ဒဟရော ယုဝါ မဏ္ဍနကဇာတိကော သီသံနှာတော အဟိကုဏပေန ဝါ ကုက္ကုရကုဏပေန ဝါ မနုဿကုဏပေန ဝါ ကဏ္ဌေ အာသတ္တေန အဋ္ဋီယေယျ ဟရာယေယျ ဇိဂုစ္ဆေယျ၊ ဧဝမေဝ တေ ဘိက္ခူ သကေန ကာယေန အဋ္ဋီယန္တာ ဟရာယန္တာ ဇိဂုစ္ဆန္တာ အတ္တနာပိ အတ္တာနံ ဇီဝိတာ ဝေါရောပေန္တိ၊ အညမညမ္ပိ ဇီဝိတာ ဝေါရောပေန္တိ၊ မိဂလဏ္ဍိကမ္ပိ သမဏကုတ္တကံ ဥပသင်္ကမိတွာ ဧဝံ ဝဒန္တိ သာဓု နော၊ အာဝုသော၊ ဇီဝိတာ ဝေါရောပေဟိ။ ဣဒံ တေ ပတ္တစီဝရံ ဘဝိဿတီတိ။ အထ ခေါ၊ ဘန္တေ၊ မိဂလဏ္ဍိကော သမဏကုတ္တကော ပတ္တစီဝရေဟိ ဘဋော ဧကမ္ပိ ဘိက္ခုံ ဧကာဟေန ဇီဝိတာ ဝေါရောပေသိ။ပေ။ သဋ္ဌိမ္ပိ ဘိက္ခူ ဧကာဟေန ဇီဝိတာ ဝေါရောပေသိ။ သာဓု၊ ဘန္တေ၊ ဘဂဝါ အညံ ပရိယာယံ အာစိက္ခတု ယထာယံ ဘိက္ခုသင်္ဃော အညာယ သဏ္ဌဟေယျာတိ။ တေနဟာနန္ဒ၊ ယာဝတိကာ ဘိက္ခူ ဝေသာလိံ ဥပနိဿာယ ဝိဟရန္တိ တေ သဗ္ဗေ ဥပဋ္ဌာနသာလာယံ သန္နိပါတေဟီတိ။ ဧဝံ၊ ဘန္တေတိ၊ ခေါ အာယသ္မာ အာနန္ဒော ဘဂဝတော ပဋိဿုဏိတွာ ယာဝတိကာ ဘိက္ခူ ဝေသာလိံ ဥပနိဿာယ ဝိဟရန္တိ တေ သဗ္ဗေ ဥပဋ္ဌာနသာလာယံ သန္နိပါတေတွာ ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ ဧတဒဝေါစ သန္နိပတိတော၊ ဘန္တေ ဘိက္ခုသင်္ဃော၊ ယဿ ဒာနိ၊ ဘန္တေ၊ ဘဂဝါ ကာလံ မညတီတိ။>
    text <၁၆၅>, <အထ ခေါ ဘဂဝါ ယေန ဥပဋ္ဌာနသာလာ တေနုပသင်္ကမိ၊ ဥပသင်္ကမိတွာ ပညတ္တေ အာသနေ နိသီဒိ။ နိသဇ္ဇ ခေါ ဘဂဝါ ဘိက္ခူ အာမန္တေသိ အယမ္ပိ ခေါ၊ ဘိက္ခဝေ၊ အာနာပါနဿတိသမာဓိ ဘာဝိတော ဗဟုလီကတော သန္တော စေဝ ပဏီတော စ အသေစနကော စ သုခေါ စ ဝိဟာရော ဥပ္ပန္နုပ္ပန္နေ စ ပါပကေ အကုသလေ ဓမ္မေ ဌာနသော အန္တရဓာပေတိ ဝူပသမေတိ။ သေယျထာပိ၊ ဘိက္ခဝေ၊ ဂိမှာနံ ပစ္ဆိမေ မာသေ ဥဟတံ ရဇောဇလ္လံ တမေနံ မဟာ အကာလမေဃော ဌာနသော အန္တရဓာပေတိ ဝူပသမေတိ၊ ဧဝမေဝ ခေါ၊ ဘိက္ခဝေ၊ အာနာပါနဿတိသမာဓိ ဘာဝိတော ဗဟုလီကတော သန္တော စေဝ ပဏီတော စ အသေစနကော စ သုခေါ စ ဝိဟာရော ဥပ္ပန္နုပ္ပန္နေ စ ပါပကေ အကုသလေ ဓမ္မေ ဌာနသော အန္တရဓာပေတိ ဝူပသမေတိ။ ကထံ ဘာဝိတော စ၊ ဘိက္ခဝေ၊ အာနာပါနဿတိသမာဓိ ကထံ ဗဟုလီကတော သန္တော စေဝ ပဏီတော စ အသေစနကော စ သုခေါ စ ဝိဟာရော ဥပ္ပန္နုပ္ပန္နေ စ ပါပကေ အကုသလေ ဓမ္မေ ဌာနသော အန္တရဓာပေတိ ဝူပသမေတိ။ ဣဓ၊ ဘိက္ခဝေ၊ ဘိက္ခု အရညဂတော ဝါ ရုက္ခမူလဂတော ဝါ သုညာဂါရဂတော ဝါ နိသီဒတိ ပလ္လင်္ကံ အာဘုဇိတွာ ဥဇုံ ကာယံ ပဏိဓာယ ပရိမုခံ သတိံ ဥပဋ္ဌပေတွာ။ သော သတောဝ အဿသတိ သတော ပဿသတိ။ ဒီဃံ ဝါ အဿသန္တော ဒီဃံ အဿသာမီတိ ပဇာနာတိ၊ ဒီဃံ ဝါ ပဿသန္တော ဒီဃံ ပဿသာမီတိ ပဇာနာတိ။ ရဿံ ဝါ အဿသန္တော ရဿံ အဿသာမီတိ ပဇာနာတိ၊ ရဿံ ဝါ ပဿသန္တော ရဿံ ပဿသာမီတိ ပဇာနာတိ။ သဗ္ဗကာယပ္ပဋိသံဝေဒီ အဿသိဿာမီတိ သိက္ခတိ။ သဗ္ဗကာယပ္ပဋိသံဝေဒီ ပဿသိဿာမီတိ သိက္ခတိ။ ပဿမ္ဘယံ ကာယသင်္ခါရံ အဿသိဿာမီတိ သိက္ခတိ။ ပဿမ္ဘယံ ကာယသင်္ခါရံ ပဿသိဿာမီတိ သိက္ခတိ။ ပီတိပ္ပဋိသံဝေဒီ အဿသိဿာမီတိ သိက္ခတိ။ ပီတိပ္ပဋိသံဝေဒီ ပဿသိဿာမီတိ သိက္ခတိ။ သုခပ္ပဋိသံဝေဒီ အဿသိဿာမီတိ သိက္ခတိ။ သုခပ္ပဋိသံဝေဒီ ပဿသိဿာမီတိ သိက္ခတိ။ စိတ္တသင်္ခါရပ္ပဋိသံဝေဒီ အဿသိဿာမီတိ သိက္ခတိ။ စိတ္တသင်္ခါရပ္ပဋိသံဝေဒီ ပဿသိဿာမီတိ သိက္ခတိ။ ပဿမ္ဘယံ စိတ္တသင်္ခါရံ အဿသိဿာမီတိ သိက္ခတိ။ ပဿမ္ဘယံ စိတ္တသင်္ခါရံ ပဿသိဿာမီတိ သိက္ခတိ။ စိတ္တပ္ပဋိသံဝေဒီ အဿသိဿာမီတိ သိက္ခတိ။ စိတ္တပ္ပဋိသံဝေဒီ ပဿသိဿာမီတိ သိက္ခတိ။ အဘိပ္ပမောဒယံ စိတ္တံ။ပေ။ သမာဒဟံ စိတ္တံ။ပေ။ ဝိမောစယံ စိတ္တံ။ပေ။ အနိစ္စာနုပဿီ။ပေ။ ဝိရာဂါနုပဿီ။ပေ။ နိရောဓာနုပဿီ။ပေ။ ပဋိနိဿဂ္ဂါနုပဿီ အဿသိဿာမီတိ သိက္ခတိ။ ပဋိနိဿဂ္ဂါနုပဿီ ပဿသိဿာမီတိ သိက္ခတိ။ ဧဝံ ဘာဝိတော ခေါ၊ ဘိက္ခဝေ၊ အာနာပါနဿတိသမာဓိ ဧဝံ ဗဟုလီကတော သန္တော စေဝ ပဏီတော စ အသေစနကော စ သုခေါ စ ဝိဟာရော ဥပ္ပန္နုပ္ပန္နေ စ ပါပကေ အကုသလေ ဓမ္မေ ဌာနသော အန္တရဓာပေတိ ဝူပသမေတီတိ။>
    text <၁၆၆>, <အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ ဘိက္ခူ ပဋိပုစ္ဆိ သစ္စံ ကိရ၊ ဘိက္ခဝေ၊ ဘိက္ခူ အတ္တနာပိ အတ္တာနံ ဇီဝိတာ ဝေါရောပေန္တိ၊ အညမညမ္ပိ ဇီဝိတာ ဝေါရောပေန္တိ မိဂလဏ္ဍိကမ္ပိ သမဏကုတ္တကံ ဥပသင်္ကမိတွာ ဧဝံ ဝဒန္တိ သာဓု နော၊ အာဝုသော၊ ဇီဝိတာ ဝေါရောပေဟိ၊ ဣဒံ တေ ပတ္တစီဝရံ ဘဝိဿတီတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ အနနုစ္ဆဝိကံ၊ ဘိက္ခဝေ၊ တေသံ ဘိက္ခူနံ အနနုလောမိကံ အပ္ပဋိရူပံ အဿာမဏကံ အကပ္ပိယံ အကရဏီယံ။ ကထဉှိ နာမ တေ၊ ဘိက္ခဝေ၊ ဘိက္ခူ အတ္တနာပိ အတ္တာနံ ဇီဝိတာ ဝေါရောပေဿန္တိ၊ အညမညမ္ပိ ဇီဝိတာ ဝေါရောပေဿန္တိ၊ မိဂလဏ္ဍိကမ္ပိ သမဏကုတ္တကံ ဥပသင်္ကမိတွာ ဧဝံ ဝက္ခန္တိ သာဓု နော၊ အာဝုသော၊ ဇီဝိတာ ဝေါရောပေဟိ၊ ဣဒံ တေ ပတ္တစီဝရံ ဘဝိဿတီတိ။ နေတံ၊ ဘိက္ခဝေ၊ အပ္ပသန္နာနံ ဝါ ပသာဒာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၁၆၇>, <ယော ပန ဘိက္ခု သဉ္စိစ္စ မနုဿဝိဂ္ဂဟံ ဇီဝိတာ ဝေါရောပေယျ သတ္ထဟာရကံ ဝါဿ ပရိယေသေယျ၊ အယမ္ပိ ပါရာဇိကော ဟောတိ အသံဝါသောတိ။>
    text <ဧဝဉ္စိဒံ ဘဂဝတာ ဘိက္ခူနံ သိက္ခါပဒံ ပညတ္တံ ဟောတိ။>
    text <၁၆၈>, <တေန ခေါ ပန သမယေန အညတရော ဥပါသကော ဂိလာနော ဟောတိ။ တဿ ပဇာပတိ အဘိရူပါ ဟောတိ ဒဿနီယာ ပါသာဒိကာ။ ဆဗ္ဗဂ္ဂိယာ ဘိက္ခူ တဿာ ဣတ္ထိယာ ပဋိဗဒ္ဓစိတ္တာ ဟောန္တိ။ အထ ခေါ ဆဗ္ဗဂ္ဂိယာနံ ဘိက္ခူနံ ဧတဒဟောသိ သစေ ခေါ သော၊ အာဝုသော၊ ဥပါသကော ဇီဝိဿတိ န မယံ တံ ဣတ္ထိံ လဘိဿာမ။ ဟန္ဒ မယံ၊ အာဝုသော၊ တဿ ဥပါသကဿ မရဏဝဏ္ဏံ သံဝဏ္ဏေမာတိ။ အထ ခေါ ဆဗ္ဗဂ္ဂိယာ ဘိက္ခူ ယေန သော ဥပါသကော တေနုပသင်္ကမိံသု၊ ဥပသင်္ကမိတွာ တံ ဥပါသကံ ဧတဒဝေါစုံ တွံ ခေါသိ၊ ဥပါသက၊ ကတကလျာဏော ကတကုသလော ကတဘီရုတ္တာဏော အကတပါပေါ အကတလုဒ္ဒော အကတကိဗ္ဗိသော။ ကတံ တယာ ကလျာဏံ၊ အကတံ တယာ ပါပံ။ ကိံ တုယှိမိနာ ပါပကေန ဒုဇ္ဇီဝိတေန။ မတံ တေ ဇီဝိတာ သေယျော။ ဣတော တွံ ကာလင်္ကတော ကာယဿ ဘေဒာ ပရံ မရဏာ သုဂတိံ သဂ္ဂံ လောကံ ဥပပဇ္ဇိဿသိ။ တတ္ထ ဒိဗ္ဗေဟိ ပဉ္စဟိ ကာမဂုဏေဟိ သမပ္ပိတော သမင်္ဂီဘူတော ပရိစာရေဿသီတိ။>
    text <၁၆၉>, <အထ ခေါ သော ဥပါသကော သစ္စံ ခေါ အယျာ အာဟံသု။ အဟဉှိ ကတကလျာဏော ကတကုသလော ကတဘီရုတ္တာဏော အကတပါပေါ အကတလုဒ္ဒော အကတကိဗ္ဗိသော။ ကတံ မယာ ကလျာဏံ၊ အကတံ မယာ ပါပံ။ ကိံ မယှိမိနာ ပါပကေန ဒုဇ္ဇီဝိတေန။ မတံ မေ ဇီဝိတာ သေယျော။ ဣတော အဟံ ကာလင်္ကတော ကာယဿ ဘေဒာ ပရံ မရဏာ သုဂတိံ သဂ္ဂံ လောကံ ဥပပဇ္ဇိဿာမိ။ တတ္ထ ဒိဗ္ဗေဟိ ပဉ္စဟိ ကာမဂုဏေဟိ သမပ္ပိတော သမင်္ဂီဘူတော ပရိစာရေဿာမီတိ၊ သော အသပ္ပါယာနိ စေဝ ဘောဇနာနိ ဘုဉ္ဇိ အသပ္ပါယာနိ စ ခါဒနီယာနိ ခါဒိ အသပ္ပါယာနိ စ သာယနီယာနိ သာယိ အသပ္ပါယာနိ စ ပါနာနိ ပိဝိ။ တဿ အသပ္ပါယာနိ စေဝ ဘောဇနာနိ ဘုဉ္ဇတော အသပ္ပါယာနိ စ ခါဒနီယာနိ ခါဒတော အသပ္ပါယာနိ စ သာယနီယာနိ သာယတော အသပ္ပါယာနိ စ ပါနာနိ ပိဝတော ခရော အာဗာဓော ဥပ္ပဇ္ဇိ။ သော တေနေဝ အာဗာဓေန ကာလမကာသိ။ တဿ ပဇာပတိ ဥဇ္ဈာယတိ ခိယျတိ ဝိပါစေတိ အလဇ္ဇိနော ဣမေ သမဏာ သကျပုတ္တိယာ ဒုဿီလာ မုသာဝါဒိနော။ ဣမေ ဟိ နာမ ဓမ္မစာရိနော သမစာရိနော ဗြဟ္မစာရိနော သစ္စဝါဒိနော သီလဝန္တော ကလျာဏဓမ္မာ ပဋိဇာနိဿန္တိ။ နတ္ထိ ဣမေသံ သာမညံ နတ္ထိ ဣမေသံ ဗြဟ္မညံ၊ နဋ္ဌံ ဣမေသံ သာမညံ နဋ္ဌံ ဣမေသံ ဗြဟ္မညံ၊ ကုတော ဣမေသံ သာမညံ ကုတော ဣမေသံ ဗြဟ္မညံ၊ အပဂတာ ဣမေ သာမညာ အပဂတာ ဣမေ ဗြဟ္မညာ။ ဣမေ မေ သာမိကဿ မရဏဝဏ္ဏံ သံဝဏ္ဏေသုံ။ ဣမေဟိ မေ သာမိကော မာရိတောတိ။ အညေပိ မနုဿာ ဥဇ္ဈာယန္တိ ခိယျန္တိ ဝိပါစေန္တိ အလဇ္ဇိနော ဣမေ သမဏာ သကျပုတ္တိယာ ဒုဿီလာ မုသာဝါဒိနော။ ဣမေ ဟိ နာမ ဓမ္မစာရိနော သမစာရိနော ဗြဟ္မစာရိနော သစ္စဝါဒိနော သီလဝန္တော ကလျာဏဓမ္မာ ပဋိဇာနိဿန္တိ။ နတ္ထိ ဣမေသံ သာမညံ နတ္ထိ ဣမေသံ ဗြဟ္မညံ၊ နဋ္ဌံ ဣမေသံ သာမညံ နဋ္ဌံ ဣမေသံ ဗြဟ္မညံ၊ ကုတော ဣမေသံ သာမညံ ကုတော ဣမေသံ ဗြဟ္မညံ၊ အပဂတာ ဣမေ သာမညာ အပဂတာ ဣမေ ဗြဟ္မညာ။ ဣမေ ဥပါသကဿ မရဏဝဏ္ဏံ သံဝဏ္ဏေသုံ။ ဣမေဟိ ဥပါသကော မာရိတောတိ။ အဿောသုံ ခေါ ဘိက္ခူ တေသံ မနုဿာနံ ဥဇ္ဈာယန္တာနံ ခိယျန္တာနံ ဝိပါစေန္တာနံ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ ဆဗ္ဗဂ္ဂိယာ ဘိက္ခူ ဥပါသကဿ မရဏဝဏ္ဏံ သံဝဏ္ဏိဿန္တီတိ။>
    text <၁၇၀>, <အထ ခေါ တေ ဘိက္ခူ ဆဗ္ဗဂ္ဂိယေ ဘိက္ခူ အနေကပရိယာယေန ဝိဂရဟိတွာ ဘဂဝတော ဧတမတ္ထံ အာရောစေသုံ။ပေ။ သစ္စံ ကိရ တုမှေ၊ ဘိက္ခဝေ၊ ဥပါသကဿ မရဏဝဏ္ဏံ သံဝဏ္ဏေထာတိ။ သစ္စံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ အနနုစ္ဆဝိကံ၊ မောဃပုရိသာ၊ အနနုလောမိကံ အပ္ပဋိရူပံ အဿာမဏကံ အကပ္ပိယံ အကရဏီယံ။ ကထဉှိ နာမ တုမှေ၊ မောဃပုရိသာ၊ ဥပါသကဿ မရဏဝဏ္ဏံ သံဝဏ္ဏိဿထ။ နေတံ၊ မောဃပုရိသာ၊ အပ္ပသန္နာနံ ဝါ ပသာဒာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၁၇၁>, <ယော ပန ဘိက္ခု သဉ္စိစ္စ မနုဿဝိဂ္ဂဟံ ဇီဝိတာ ဝေါရောပေယျ သတ္ထဟာရကံ ဝါဿ ပရိယေသေယျ မရဏဝဏ္ဏံ ဝါ သံဝဏ္ဏေယျ မရဏာယ ဝါ သမာဒပေယျ အမ္ဘော ပုရိသ၊ ကိံ တုယှိမိနာ ပါပကေန ဒုဇ္ဇီဝိတေန၊ မတံ တေ ဇီဝိတာ သေယျောတိ၊ ဣတိ စိတ္တမနော စိတ္တသင်္ကပ္ပေါ အနေကပရိယာယေန မရဏဝဏ္ဏံ ဝါ သံဝဏ္ဏေယျ၊ မရဏာယ ဝါ သမာဒပေယျ၊ အယမ္ပိ ပါရာဇိကော ဟောတိ အသံဝါသောတိ။>
    text <၁၇၂>, <ယော ပနာတိ ယော ယာဒိသော။ပေ။ ဘိက္ခူတိ။ပေ။ အယံ ဣမသ္မိံ အတ္ထေ အဓိပ္ပေတော ဘိက္ခူတိ။>
    text <သဉ္စိစ္စာတိ ဇာနန္တော သဉ္ဇာနန္တော စေစ္စ အဘိဝိတရိတွာ ဝီတိက္ကမော။>
    text <မနုဿဝိဂ္ဂဟော နာမ ယံ မာတုကုစ္ဆိသ္မိံ ပဌမံ စိတ္တံ ဥပ္ပန္နံ ပဌမံ ဝိညာဏံ ပါတုဘူတံ၊ ယာဝ မရဏကာလာ ဧတ္ထန္တရေ ဧသော မနုဿဝိဂ္ဂဟော နာမ။>
    text <ဇီဝိတာ ဝေါရောပေယျာတိ ဇီဝိတိန္ဒြိယံ ဥပစ္ဆိန္ဒတိ ဥပရောဓေတိ သန္တတိံ ဝိကောပေတိ။>
    text <သတ္ထဟာရကံ ဝါဿ ပရိယေသေယျာတိ အသိံ ဝါ သတ္တိံ ဝါ ဘေဏ္ဍိံ ဝါ လဂုဠံ ဝါ ပါသာဏံ ဝါ သတ္ထံ ဝါ ဝိသံ ဝါ ရဇ္ဇုံ ဝါ။>
    text <မရဏဝဏ္ဏံ ဝါ သံဝဏ္ဏေယျာတိ ဇီဝိတေ အာဒီနဝံ ဒဿေတိ၊ မရဏေ ဝဏ္ဏံ ဘဏတိ။>
    text <မရဏာယ ဝါ သမာဒပေယျာတိ သတ္ထံ ဝါ အာဟရ၊ ဝိသံ ဝါ ခါဒ၊ ရဇ္ဇုယာ ဝါ ဥဗ္ဗန္ဓိတွာ ကာလင်္ကရောဟီတိ။>
    text <အမ္ဘော ပုရိသာတိ အာလပနာဓိဝစနမေတံ။>
    text <ကိံ တုယှိမိနာ ပါပကေန ဒုဇ္ဇီဝိတေနာတိ ပါပကံ နာမ ဇီဝိတံ အဍ္ဎာနံ ဇီဝိတံ ဥပါဒာယ ဒလိဒ္ဒာနံ ဇီဝိတံ ပါပကံ လာမကံ၊ သဓနာနံ ဇီဝိတံ ဥပါဒာယ အဓနာနံ ဇီဝိတံ ပါပကံ၊ ဒေဝါနံ ဇီဝိတံ ဥပါဒာယ မနုဿာနံ ဇီဝိတံ ပါပကံ။>
    text <ဒုဇ္ဇီဝိတံ နာမ ဟတ္ထစ္ဆိန္နဿ ပါဒစ္ဆိန္နဿ ဟတ္ထပါဒစ္ဆိန္နဿ ကဏ္ဏစ္ဆိန္နဿ နာသစ္ဆိန္နဿ ကဏ္ဏနာသစ္ဆိန္နဿ၊ ဣမိနာ စ ပါပကေန ဣမိနာ စ ဒုဇ္ဇီဝိတေန မတံ တေ ဇီဝိတာ သေယျောတိ။>
    text <ဣတိ စိတ္တမနောတိ ယံ စိတ္တံ တံ မနော၊ ယံ မနော တံ စိတ္တံ။>
    text <စိတ္တသင်္ကပ္ပေါတိ မရဏသညီ မရဏစေတနော မရဏာဓိပ္ပါယော။>
    text <အနေကပရိယာယေနာတိ ဥစ္စာဝစေဟိ အာကာရေဟိ။>
    text <မရဏဝဏ္ဏံ ဝါ သံဝဏ္ဏေယျာတိ ဇီဝိတေ အာဒီနဝံ ဒဿေတိ၊ မရဏေ ဝဏ္ဏံ ဘဏတိ ဣတော တွံ ကာလင်္ကတော ကာယဿ ဘေဒာ ပရံ မရဏာ သုဂတိံ သဂ္ဂံ လောကံ ဥပပဇ္ဇိဿသိ၊ တတ္ထ ဒိဗ္ဗေဟိ ပဉ္စဟိ ကာမဂုဏေဟိ သမပ္ပိတော သမင်္ဂီဘူတော ပရိစာရေဿသီတိ။>
    text <မရဏာယ ဝါ သမာဒပေယျာတိ သတ္ထံ ဝါ အာဟရ၊ ဝိသံ ဝါ ခါဒ၊ ရဇ္ဇုယာ ဝါ ဥဗ္ဗန္ဓိတွာ ကာလင်္ကရောဟိ၊ သောဗ္ဘေ ဝါ နရကေ ဝါ ပပါတေ ဝါ ပပတာတိ။>
    text <အယမ္ပီတိ ပုရိမေ ဥပါဒာယ ဝုစ္စတိ။>
    text <ပါရာဇိကော ဟောတီတိ သေယျထာပိ နာမ ပုထုသိလာ ဒွိဓာ ဘိန္နာ အပ္ပဋိသန္ဓိကာ ဟောတိ၊ ဧဝမေဝ ဘိက္ခု သဉ္စိစ္စ မနုဿဝိဂ္ဂဟံ ဇီဝိတာ ဝေါရောပေတွာ အဿမဏော ဟောတိ အသကျပုတ္တိယော။ တေန ဝုစ္စတိ ပါရာဇိကော ဟောတီတိ။>
    text <အသံဝါသောတိ သံဝါသော နာမ ဧကကမ္မံ ဧကုဒ္ဒေသော သမသိက္ခတာ ဧသော သံဝါသော နာမ။ သော တေန သဒ္ဓိံ နတ္ထိ၊ တေန ဝုစ္စတိ အသံဝါသောတိ။>
    text <၁၇၃>, <သာမံ၊ အဓိဋ္ဌာယ၊ ဒူတေန၊ ဒူတပရံပရာယ၊ ဝိသက္ကိယေန ဒူတေန၊ ဂတပစ္စာဂတေန ဒူတေန၊ အရဟော ရဟောသညီ၊ ရဟော အရဟောသညီ၊ အရဟော အရဟောသညီ၊ ရဟော ရဟောသညီ ကာယေန သံဝဏ္ဏေတိ၊ ဝါစာယ သံဝဏ္ဏေတိ၊ ကာယေန ဝါစာယ သံဝဏ္ဏေတိ၊ ဒူတေန သံဝဏ္ဏေတိ၊ လေခါယ သံဝဏ္ဏေတိ၊ ဩပါတံ အပဿေနံ၊ ဥပနိက္ခိပနံ၊ ဘေသဇ္ဇံ၊ ရူပူပဟာရော၊ သဒ္ဒူပဟာရော၊ ဂန္ဓူပဟာရော၊ ရသူပဟာရော၊ ဖောဋ္ဌဗ္ဗူပဟာရော၊ ဓမ္မူပဟာရော၊ အာစိက္ခနာ၊ အနုသာသနီ၊ သင်္ကေတကမ္မံ၊ နိမိတ္တကမ္မန္တိ။>
    text <၁၇၄>, <သာမန္တိ သယံ ဟနတိ ကာယေန ဝါ ကာယပဋိဗဒ္ဓေန ဝါ နိဿဂ္ဂိယေန ဝါ။>
    text <အဓိဋ္ဌာယာတိ အဓိဋ္ဌဟိတွာ အာဏာပေတိ ဧဝံ ဝိဇ္ဈ၊ ဧဝံ ပဟရ၊ ဧဝံ ဃာတေဟီတိ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမံ ဇီဝိတာ ဝေါရောပေဟီတိ၊ အာပတ္တိ ဒုက္ကဋဿ။ သော တံ မညမာနော တံ ဇီဝိတာ ဝေါရောပေတိ၊ အာပတ္တိ ဥဘိန္နံ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမံ ဇီဝိတာ ဝေါရောပေဟီတိ၊ အာပတ္တိ ဒုက္ကဋဿ။ သော တံ မညမာနော အညံ ဇီဝိတာ ဝေါရောပေတ္တိ၊ မူလဋ္ဌဿ အနာပတ္တိ။ ဝဓကဿ အာပတ္တိ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမံ ဇီဝိတာ ဝေါရောပေဟီတိ၊ အာပတ္တိ ဒုက္ကဋဿ။ သော အညံ မညမာနော တံ ဇီဝိတာ ဝေါရောပေတိ၊ အာပတ္တိ ဥဘိန္နံ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမံ ဇီဝိတာ ဝေါရောပေဟီတိ၊ အာပတ္တိ ဒုက္ကဋဿ။ သော အညံ မညမာနော အညံ ဇီဝိတာ ဝေါရောပေတိ၊ မူလဋ္ဌဿ အနာပတ္တိ၊ ဝဓကဿ အာပတ္တိ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမဿ ပါဝဒ ဣတ္ထန္နာမော ဣတ္ထန္နာမဿ ပါဝဒတု ဣတ္ထန္နာမော ဣတ္ထန္နာမံ ဇီဝိတာ ဝေါရောပေတူတိ၊ အာပတ္တိ ဒုက္ကဋဿ။ သော ဣတရဿ အာရောစေတိ၊ အာပတ္တိ ဒုက္ကဋဿ။ ဝဓကော ပဋိဂ္ဂဏှာတိ၊ မူလဋ္ဌဿ အာပတ္တိ ထုလ္လစ္စယဿ။ သော တံ ဇီဝိတာ ဝေါရောပေတိ၊ အာပတ္တိ သဗ္ဗေသံ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမဿ ပါဝဒ ဣတ္ထန္နာမော ဣတ္ထန္နာမဿ ပါဝဒတု ဣတ္ထန္နာမော ဣတ္ထန္နာမံ ဇီဝိတာ ဝေါရောပေတူတိ၊ အာပတ္တိ ဒုက္ကဋဿ။ သော အညံ အာဏာပေတိ၊ အာပတ္တိ ဒုက္ကဋဿ။ ဝဓကော ပဋိဂ္ဂဏှာတိ၊ အာပတ္တိ ဒုက္ကဋဿ။ သော တံ ဇီဝိတာ ဝေါရောပေတိ၊ မူလဋ္ဌဿ အနာပတ္တိ၊ အာဏာပကဿ စ ဝဓကဿ စ အာပတ္တိ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမံ ဇီဝိတာ ဝေါရောပေဟီတိ၊ အာပတ္တိ ဒုက္ကဋဿ။ သော ဂန္တွာ ပုန ပစ္စာဂစ္ဆတိ နာဟံ သက္ကောမိ တံ ဇီဝိတာ ဝေါရောပေတုန္တိ။ သော ပုန အာဏာပေတိ ယဒာ သက္ကောသိ တဒာ တံ ဇီဝိတာ ဝေါရောပေဟီတိ၊ အာပတ္တိ ဒုက္ကဋဿ။ သော တံ ဇီဝိတာ ဝေါရောပေတိ၊ အာပတ္တိ ဥဘိန္နံ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမံ ဇီဝိတာ ဝေါရောပေဟီတိ၊ အာပတ္တိ ဒုက္ကဋဿ။ သော အာဏာပေတွာ ဝိပ္ပဋိသာရီ န သာဝေတိ မာ ဃာတေဟီတိ။ သော တံ ဇီဝိတာ ဝေါရောပေတိ၊ အာပတ္တိ ဥဘိန္နံ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမံ ဇီဝိတာ ဝေါရောပေဟီတိ၊ အာပတ္တိ ဒုက္ကဋဿ။ သော အာဏာပေတွာ ဝိပ္ပဋိသာရီ သာဝေတိ မာ ဃာတေဟီတိ။ သော အာဏတ္တော အဟံ တယာတိ တံ ဇီဝိတာ ဝေါရောပေတိ၊ မူလဋ္ဌဿ အနာပတ္တိ။ ဝဓကဿ အာပတ္တိ ပါရာဇိကဿ။>
    text <ဘိက္ခု ဘိက္ခုံ အာဏာပေတိ ဣတ္ထန္နာမံ ဇီဝိတာ ဝေါရောပေဟီတိ၊ အာပတ္တိ ဒုက္ကဋဿ။ သော အာဏာပေတွာ ဝိပ္ပဋိသာရီ သာဝေတိ မာ ဃာတေဟီတိ။ သော သာဓူတိ ဩရမတိ၊ ဥဘိန္နံ အနာပတ္တိ။>
    text <၁၇၅>, <အရဟော ရဟောသညီ ဥလ္လပတိ အဟော ဣတ္ထန္နာမော ဟတော အဿာတိ၊ အာပတ္တိ ဒုက္ကဋဿ။ ရဟော အရဟောသညီ ဥလ္လပတိ အဟော ဣတ္ထန္နာမော ဟတော အဿာတိ၊ အာပတ္တိ ဒုက္ကဋဿ။ အရဟော အရဟောသညီ ဥလ္လပတိ အဟော ဣတ္ထန္နာမော ဟတော အဿာတိ၊ အာပတ္တိ ဒုက္ကဋဿ။ ရဟော ရဟောသညီ ဥလ္လပတိ အဟော ဣတ္ထန္နာမော ဟတော အဿာတိ၊ အာပတ္တိ ဒုက္ကဋဿ။>
    text <ကာယေန သံဝဏ္ဏေတိ နာမ ကာယေန ဝိကာရံ ကရောတိ ယော ဧဝံ မရတိ သော ဓနံ ဝါ လဘတိ ယသံ ဝါ လဘတိ သဂ္ဂံ ဝါ ဂစ္ဆတီတိ၊ အာပတ္တိ ဒုက္ကဋဿ။ တာယ သံဝဏ္ဏနာယ မရိဿာမီတိ ဒုက္ခံ ဝေဒနံ ဥပ္ပါဒေတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <ဝါစာယ သံဝဏ္ဏေတိ နာမ ဝါစာယ ဘဏတိ ယော ဧဝံ မရတိ သော ဓနံ ဝါ လဘတိ ယသံ ဝါ လဘတိ သဂ္ဂံ ဝါ ဂစ္ဆတီတိ၊ အာပတ္တိ ဒုက္ကဋဿ။ တာယ သံဝဏ္ဏနာယ မရိဿာမီတိ ဒုက္ခံ ဝေဒနံ ဥပ္ပါဒေတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <ကာယေန ဝါစာယ သံဝဏ္ဏေတိ နာမ ကာယေန စ ဝိကာရံ ကရောတိ၊ ဝါစာယ စ ဘဏတိ ယော ဧဝံ မရတိ သော ဓနံ ဝါ လဘတိ ယသံ ဝါ လဘတိ သဂ္ဂံ ဝါ ဂစ္ဆတီတိ၊ အာပတ္တိ ဒုက္ကဋဿ။ တာယ သံဝဏ္ဏနာယ မရိဿာမီတိ ဒုက္ခံ ဝေဒနံ ဥပ္ပါဒေတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <ဒူတေန သံဝဏ္ဏေတိ နာမ ဒူတဿ သာသနံ အာရောစေတိ ယော ဧဝံ မရတိ သော ဓနံ ဝါ လဘတိ ယသံ ဝါ လဘတိ သဂ္ဂံ ဝါ ဂစ္ဆတီတိ၊ အာပတ္တိ ဒုက္ကဋဿ။ ဒူတဿ သာသနံ သုတွာ မရိဿာမီတိ ဒုက္ခံ ဝေဒနံ ဥပ္ပါဒေတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <၁၇၆>, <လေခါယ သံဝဏ္ဏေတိ နာမ လေခံ ဆိန္ဒတိ ယော ဧဝံ မရတိ သော ဓနံ ဝါ လဘတိ ယသံ ဝါ လဘတိ သဂ္ဂံ ဝါ ဂစ္ဆတီတိ၊ အက္ခရက္ခရာယ အာပတ္တိ ဒုက္ကဋဿ။ လေခံ ပဿိတွာ မရိဿာမီတိ ဒုက္ခံ ဝေဒနံ ဥပ္ပါဒေတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <ဩပါတံ နာမ မနုဿံ ဥဒ္ဒိဿ ဩပါတံ ခနတိ ပပတိတွာ မရိဿတီတိ၊ အာပတ္တိ ဒုက္ကဋဿ။ ပပတိတေ ဒုက္ခါ ဝေဒနာ ဥပ္ပဇ္ဇတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။ အနောဒိဿ ဩပါတံ ခနတိ ယော ကောစိ ပပတိတွာ မရိဿတီတိ၊ အာပတ္တိ ဒုက္ကဋဿ။ မနုဿော တသ္မိံ ပပတတိ၊ အာပတ္တိ ဒုက္ကဋဿ။ ပပတိတေ ဒုက္ခါ ဝေဒနာ ဥပ္ပဇ္ဇတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။ ယက္ခေါ ဝါ ပေတော ဝါ တိရစ္ဆာနဂတမနုဿဝိဂ္ဂဟော ဝါ တသ္မိံ ပပတတိ၊ အာပတ္တိ ဒုက္ကဋဿ။ ပပတိတေ ဒုက္ခါ ဝေဒနာ ဥပ္ပဇ္ဇတိ၊ အာပတ္တိ ဒုက္ကဋဿ။ မရတိ၊ အာပတ္တိ ထုလ္လစ္စယဿ။ တိရစ္ဆာနဂတော တသ္မိံ ပပတတိ၊ အာပတ္တိ ဒုက္ကဋဿ။ ပပတိတေ ဒုက္ခါ ဝေဒနာ ဥပ္ပဇ္ဇတိ၊ အာပတ္တိ ဒုက္ကဋဿ။ မရတိ၊ အာပတ္တိ ပါစိတ္တိယဿ။>
    text <၁၇၇>, <အပဿေနံ နာမ အပဿေနေ သတ္ထံ ဝါ ဌပေတိ ဝိသေန ဝါ မက္ခေတိ ဒုဗ္ဗလံ ဝါ ကရောတိ သောဗ္ဘေ ဝါ နရကေ ဝါ ပပါတေ ဝါ ဌပေတိ ပပတိတွာ မရိဿတီတိ၊ အာပတ္တိ ဒုက္ကဋဿ။ သတ္ထေန ဝါ ဝိသေန ဝါ ပပတိတေန ဝါ ဒုက္ခါ ဝေဒနာ ဥပ္ပဇ္ဇတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <ဥပနိက္ခိပနံ နာမ အသိံ ဝါ သတ္တိံ ဝါ ဘေဏ္ဍိံ ဝါ လဂုဠံ ဝါ ပါသာဏံ ဝါ သတ္ထံ ဝါ ဝိသံ ဝါ ရဇ္ဇုံ ဝါ ဥပနိက္ခိပတိ ဣမိနာ မရိဿတီတိ၊ အာပတ္တိ ဒုက္ကဋဿ။ တေန မရိဿာမီတိ ဒုက္ခံ ဝေဒနံ ဥပ္ပါဒေတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <ဘေသဇ္ဇံ နာမ သပ္ပိံ ဝါ နဝနီတံ ဝါ တေလံ ဝါ မဓုံ ဝါ ဖာဏိတံ ဝါ ဒေတိ ဣမံ သာယိတွာ မရိဿတီတိ၊ အာပတ္တိ ဒုက္ကဋဿ။ တံ သာယိတေ ဒုက္ခါ ဝေဒနာ ဥပ္ပဇ္ဇတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <၁၇၈>, <ရူပူပဟာရော နာမ အမနာပိကံ ရူပံ ဥပသံဟရတိ ဘယာနကံ ဘေရဝံ ဣမံ ပဿိတွာ ဥတ္တသိတွာ မရိဿတီတိ၊ အာပတ္တိ ဒုက္ကဋဿ။ တံ ပဿိတွာ ဥတ္တသတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။ မနာပိကံ ရူပံ ဥပသံဟရတိ ဣမံ ပဿိတွာ အလာဘကေန သုဿိတွာ မရိဿတီတိ၊ အာပတ္တိ ဒုက္ကဋဿ။ တံ ပဿိတွာ အလာဘကေန သုဿတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <သဒ္ဒူပဟာရော နာမ အမနာပိကံ သဒ္ဒံ ဥပသံဟရတိ ဘယာနကံ ဘေရဝံ ဣမံ သုတွာ ဥတ္တသိတွာ မရိဿတီတိ၊ အာပတ္တိ ဒုက္ကဋဿ။ တံ သုတွာ ဥတ္တသတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။ မနာပိကံ သဒ္ဒံ ဥပသံဟရတိ ပေမနီယံ ဟဒယင်္ဂမံ ဣမံ သုတွာ အလာဘကေန သုဿိတွာ မရိဿတီတိ၊ အာပတ္တိ ဒုက္ကဋဿ။ တံ သုတွာ အလာဘကေန သုဿတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <ဂန္ဓူပဟာရော နာမ အမနာပိကံ ဂန္ဓံ ဥပသံဟရတိ ဇေဂုစ္ဆံ ပါဋိကုလျံ ဣမံ ဃာယိတွာ ဇေဂုစ္ဆတာ ပါဋိကုလျတာ မရိဿတီတိ၊ အာပတ္တိ ဒုက္ကဋဿ။ တံ ဃာယိတေ ဇေဂုစ္ဆတာ ပါဋိကုလျတာ ဒုက္ခါ ဝေဒနာ ဥပ္ပဇ္ဇတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။ မနာပိကံ ဂန္ဓံ ဥပသံဟရတိ ဣမံ ဃာယိတွာ အလာဘကေန သုဿိတွာ မရိဿတီတိ၊ အာပတ္တိ ဒုက္ကဋဿ။ တံ ဃာယိတွာ အလာဘကေန သုဿတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <ရသူပဟာရော နာမ အမနာပိကံ ရသံ ဥပသံဟရတိ ဇေဂုစ္ဆံ ပါဋိကုလျံ ဣမံ သာယိတွာ ဇေဂုစ္ဆတာ ပါဋိကုလျတာ မရိဿတီတိ၊ အာပတ္တိ ဒုက္ကဋဿ။ တံ သာယိတေ ဇေဂုစ္ဆတာ ပါဋိကုလျတာ ဒုက္ခါ ဝေဒနာ ဥပ္ပဇ္ဇတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။ မနာပိကံ ရသံ ဥပသံဟရတိ ဣမံ သာယိတွာ အလာဘကေန သုဿိတွာ မရိဿတီတိ၊ အာပတ္တိ ဒုက္ကဋဿ။ တံ သာယိတွာ အလာဘကေန သုဿတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <ဖောဋ္ဌဗ္ဗူပဟာရော နာမ အမနာပိကံ ဖောဋ္ဌဗ္ဗံ ဥပသံဟရတိ ဒုက္ခသမ္ဖဿံ ခရသမ္ဖဿံ ဣမိနာ ဖုဋ္ဌော မရိဿတီတိ၊ အာပတ္တိ ဒုက္ကဋဿ။ တေန ဖုဋ္ဌဿ ဒုက္ခါ ဝေဒနာ ဥပ္ပဇ္ဇတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။ မနာပိကံ ဖောဋ္ဌဗ္ဗံ ဥပသံဟရတိ သုခသမ္ဖဿံ မုဒုသမ္ဖဿံ ဣမိနာ ဖုဋ္ဌော အလာဘကေန သုဿိတွာ မရိဿတီတိ၊ အာပတ္တိ ဒုက္ကဋဿ။ တေန ဖုဋ္ဌော အလာဘကေန သုဿတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <ဓမ္မူပဟာရော နာမ နေရယိကဿ နိရယကထံ ကထေတိ ဣမံ သုတွာ ဥတ္တသိတွာ မရိဿတီတိ၊ အာပတ္တိ ဒုက္ကဋဿ။ တံ သုတွာ ဥတ္တသတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။ ကလျာဏကမ္မဿ သဂ္ဂကထံ ကထေတိ ဣမံ သုတွာ အဓိမုတ္တော မရိဿတီတိ၊ အာပတ္တိ ဒုက္ကဋဿ။ တံ သုတွာ အဓိမုတ္တော မရိဿာမီတိ ဒုက္ခံ ဝေဒနံ ဥပ္ပါဒေတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <၁၇၉>, <အာစိက္ခနာ နာမ ပုဋ္ဌော ဘဏတိ ဧဝံ မရဿု။ ယော ဧဝံ မရတိ သော ဓနံ ဝါ လဘတိ ယသံ ဝါ လဘတိ သဂ္ဂံ ဝါ ဂစ္ဆတီတိ၊ အာပတ္တိ ဒုက္ကဋဿ။ တာယ အာစိက္ခနာယ မရိဿာမီတိ ဒုက္ခံ ဝေဒနံ ဥပ္ပါဒေတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <အနုသာသနီ နာမ အပုဋ္ဌော ဘဏတိ ဧဝံ မရဿု။ ယော ဧဝံ မရတိ သော ဓနံ ဝါ လဘတိ ယသံ ဝါ လဘတိ သဂ္ဂံ ဝါ ဂစ္ဆတီတိ၊ အာပတ္တိ ဒုက္ကဋဿ။ တာယ အနုသာသနိယာ မရိဿာမီတိ ဒုက္ခံ ဝေဒနံ ဥပ္ပါဒေတိ၊ အာပတ္တိ ထုလ္လစ္စယဿ။ မရတိ၊ အာပတ္တိ ပါရာဇိကဿ။>
    text <သင်္ကေတကမ္မံ နာမ သင်္ကေတံ ကရောတိ ပုရေဘတ္တံ ဝါ ပစ္ဆာဘတ္တံ ဝါ ရတ္တိံ ဝါ ဒိဝါ ဝါ တေန သင်္ကေတေန တံ ဇီဝိတာ ဝေါရောပေဟီတိ၊ အာပတ္တိ ဒုက္ကဋဿ။ တေန သင်္ကေတေန တံ ဇီဝိတာ ဝေါရောပေတိ၊ အာပတ္တိ ဥဘိန္နံ ပါရာဇိကဿ။ တံ သင်္ကေတံ ပုရေ ဝါ ပစ္ဆာ ဝါ တံ ဇီဝိတာ ဝေါရောပေတိ၊ မူလဋ္ဌဿ အနာပတ္တိ၊ ဝဓကဿ အာပတ္တိ ပါရာဇိကဿ။>
    text <နိမိတ္တကမ္မံ နာမ နိမိတ္တံ ကရောတိ အက္ခိံ ဝါ နိခဏိဿာမိ ဘမုကံ ဝါ ဥက္ခိပိဿာမိ သီသံ ဝါ ဥက္ခိပိဿာမိ၊ တေန နိမိတ္တေန တံ ဇီဝိတာ ဝေါရောပေဟီတိ၊ အာပတ္တိ ဒုက္ကဋဿ။ တေန နိမိတ္တေန တံ ဇီဝိတာ ဝေါရောပေတိ၊ အာပတ္တိ ဥဘိန္နံ ပါရာဇိကဿ။ တံ နိမိတ္တံ ပုရေ ဝါ ပစ္ဆာ ဝါ တံ ဇီဝိတာ ဝေါရောပေတိ၊ မူလဋ္ဌဿ အနာပတ္တိ၊ ဝဓကဿ အာပတ္တိ ပါရာဇိကဿ။>
    text <အနာပတ္တိ အသဉ္စိစ္စ အဇာနန္တဿ နမရဏာဓိပ္ပါယဿ ဥမ္မတ္တကဿ အာဒိကမ္မိကဿာတိ။>
    stand <မနုဿဝိဂ္ဂဟပါရာဇိကမှိ ပဌမဘာဏဝါရော နိဋ္ဌိတော။>
    text <ဝိနီတဝတ္ထုဥဒ္ဒာနဂါထာ>
    text <ဝိနီတဝတ္ထု>
      text <၁၈၀>, <တေန ခေါ ပန သမယေန အညတရော ဘိက္ခု ဂိလာနော ဟောတိ။ တဿ ဘိက္ခူ ကာရုညေန မရဏဝဏ္ဏံ သံဝဏ္ဏေသုံ။ သော ဘိက္ခု ကာလမကာသိ။ တေသံ ကုက္ကုစ္စံ အဟောသိ ဘဂဝတာ သိက္ခါပဒံ ပညတ္တံ၊ ကစ္စိ နု ခေါ မယံ ပါရာဇိကံ အာပတ္တိံ အာပန္နာတိ။ ဘဂဝတော ဧတမတ္ထံ အာရောစေသုံ။ အာပတ္တိံ တုမှေ၊ ဘိက္ခဝေ၊ အာပန္နာ ပါရာဇိကန္တိ။>
      text <တေန ခေါ ပန သမယေန အညတရော ပိဏ္ဍစာရိကော ဘိက္ခု ပီဌကေ ပိလောတိကာယ ပဋိစ္ဆန္နံ ဒာရကံ နိသီဒန္တော ဩတ္ထရိတွာ မာရေသိ။ တဿ ကုက္ကုစ္စံ အဟောသိ ဘဂဝတာ သိက္ခါပဒံ ပညတ္တံ၊ ကစ္စိ နု ခေါ အဟံ ပါရာဇိကံ အာပတ္တိံ အာပန္နောတိ။ ဘဂဝတော ဧတမတ္ထံ အာရောစေသိ။ အနာပတ္တိ၊ ဘိက္ခု၊ ပါရာဇိကဿ။ န စ၊ ဘိက္ခဝေ၊ အပ္ပဋိဝေက္ခိတွာ အာသနေ နိသီဒိတဗ္ဗံ၊ ယော နိသီဒေယျ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု ဘတ္တဂ္ဂေ အန္တရဃရေ အာသနံ ပညပေန္တော မုသလေ ဥဿိတေ ဧကံ မုသလံ အဂ္ဂဟေသိ။ ဒုတိယော မုသလော ပရိပတိတွာ အညတရဿ ဒာရကဿ မတ္ထကေ အဝတ္ထာသိ။ သော ကာလမကာသိ။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ အသဉ္စိစ္စ အဟံ၊ ဘဂဝါတိ။ အနာပတ္တိ၊ ဘိက္ခု၊ အသဉ္စိစ္စာတိ။>
      text <တေန ခေါ ပန သမယေန အညတရော ဘိက္ခု ဘတ္တဂ္ဂေ အန္တရဃရေ အာသနံ ပညပေန္တော ဥဒုက္ခလဘဏ္ဍိကံ အက္ကမိတွာ ပဝဋ္ဋေသိ။ အညတရံ ဒာရကံ ဩတ္ထရိတွာ မာရေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ အသဉ္စိစ္စာတိ။>
      text <တေန ခေါ ပန သမယေန ပိတာပုတ္တာ ဘိက္ခူသု ပဗ္ဗဇိတာ ဟောန္တိ။ ကာလေ အာရောစိတေ ပုတ္တော ပိတရံ ဧတဒဝေါစ ဂစ္ဆ၊ ဘန္တေ၊ သင်္ဃော တံ ပတိမာနေတီတိ ပိဋ္ဌိယံ ဂဟေတွာ ပဏာမေသိ။ သော ပပတိတွာ ကာလမကာသိ။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ နာဟံ၊ ဘဂဝါ၊ မရဏာဓိပ္ပါယောတိ။ အနာပတ္တိ၊ ဘိက္ခု၊ နမရဏာဓိပ္ပါယဿာတိ။>
      text <တေန ခေါ ပန သမယေန ပိတာပုတ္တာ ဘိက္ခူသု ပဗ္ဗဇိတာ ဟောန္တိ။ ကာလေ အာရောစိတေ ပုတ္တော ပိတရံ ဧတဒဝေါစ ဂစ္ဆ၊ ဘန္တေ၊ သင်္ဃော တံ ပတိမာနေတီတိ မရဏာဓိပ္ပါယော ပိဋ္ဌိယံ ဂဟေတွာ ပဏာမေသိ။ သော ပပတိတွာ ကာလမကာသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန ပိတာပုတ္တာ ဘိက္ခူသု ပဗ္ဗဇိတာ ဟောန္တိ။ ကာလေ အာရောစိတေ ပုတ္တော ပိတရံ ဧတဒဝေါစ ဂစ္ဆ၊ ဘန္တေ၊ သင်္ဃော တံ ပတိမာနေတီတိ မရဏာဓိပ္ပါယော ပိဋ္ဌိယံ ဂဟေတွာ ပဏာမေသိ။ သော ပပတိတွာ န ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <၁၈၁>, <တေန ခေါ ပန သမယေန အညတရဿ ဘိက္ခုနော ဘုဉ္ဇန္တဿ မံသံ ကဏ္ဌေ ဝိလဂ္ဂံ ဟောတိ။ အညတရော ဘိက္ခု တဿ ဘိက္ခုနော ဂီဝါယံ ပဟာရံ အဒာသိ။ သလောဟိတံ မံသံ ပတိ။ သော ဘိက္ခု ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော ဘုဉ္ဇန္တဿ မံသံ ကဏ္ဌေ ဝိလဂ္ဂံ ဟောတိ။ အညတရော ဘိက္ခု မရဏာဓိပ္ပါယော တဿ ဘိက္ခုနော ဂီဝါယံ ပဟာရံ အဒာသိ။ သလောဟိတံ မံသံ ပတိ။ သော ဘိက္ခု ကာလမကာသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရဿ ဘိက္ခုနော ဘုဉ္ဇန္တဿ မံသံ ကဏ္ဌေ ဝိလဂ္ဂံ ဟောတိ။ အညတရော ဘိက္ခု မရဏာဓိပ္ပါယော တဿ ဘိက္ခုနော ဂီဝါယံ ပဟာရံ အဒာသိ။ သလောဟိတံ မံသံ ပတိ။ သော ဘိက္ခု န ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ပိဏ္ဍစာရိကော ဘိက္ခု ဝိသဂတံ ပိဏ္ဍပါတံ လဘိတွာ ပဋိက္ကမနံ ဟရိတွာ ဘိက္ခူနံ အဂ္ဂကာရိကံ အဒာသိ။ တေ ဘိက္ခူ ကာလမကံသု။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ နာဟံ၊ ဘဂဝါ၊ ဇာနာမီတိ။ အနာပတ္တိ၊ ဘိက္ခု၊ အဇာနန္တဿာတိ။>
      text <တေန ခေါ ပန သမယေန အညတရော ဘိက္ခု ဝီမံသာဓိပ္ပါယော အညတရဿ ဘိက္ခုနော ဝိသံ အဒာသိ။ သော ဘိက္ခု ကာလမကာသိ။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ ဝီမံသာဓိပ္ပါယော အဟံ၊ ဘဂဝါတိ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <၁၈၂>, <တေန ခေါ ပန သမယေန အာဠဝကာ ဘိက္ခူ ဝိဟာရဝတ္ထုံ ကရောန္တိ။ အညတရော ဘိက္ခု ဟေဋ္ဌာ ဟုတွာ သိလံ ဥစ္စာရေသိ။ ဥပရိမေန ဘိက္ခုနာ ဒုဂ္ဂဟိတာ သိလာ ဟေဋ္ဌိမဿ ဘိက္ခုနော မတ္ထကေ အဝတ္ထာသိ။ သော ဘိက္ခု ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ အသဉ္စိစ္စာတိ။>
      text <တေန ခေါ ပန သမယေန အာဠဝကာ ဘိက္ခူ ဝိဟာရဝတ္ထုံ ကရောန္တိ။ အညတရော ဘိက္ခု ဟေဋ္ဌာ ဟုတွာ သိလံ ဥစ္စာရေသိ။ ဥပရိမော ဘိက္ခု မရဏာဓိပ္ပါယော ဟေဋ္ဌိမဿ ဘိက္ခုနော မတ္ထကေ သိလံ မုဉ္စိ။ သော ဘိက္ခု ကာလမကာသိ။ပေ။ သော ဘိက္ခု န ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အာဠဝကာ ဘိက္ခူ ဝိဟာရဿ ကုဋ္ဋံ ဥဋ္ဌာပေန္တိ။ အညတရော ဘိက္ခု ဟေဋ္ဌာ ဟုတွာ ဣဋ္ဌကံ ဥစ္စာရေသိ။ ဥပရိမေန ဘိက္ခုနာ ဒုဂ္ဂဟိတာ ဣဋ္ဌကာ ဟေဋ္ဌိမဿ ဘိက္ခုနော မတ္ထကေ အဝတ္ထာသိ။ သော ဘိက္ခု ကာလမကာသိ။ တဿ ကုက္ကုစ္စံ အဟောသိ။ပေ။ အနာပတိ၊ ဘိက္ခု၊ အသဉ္စိစ္စာတိ။>
      text <တေန ခေါ ပန သမယေန အာဠဝကာ ဘိက္ခူ ဝိဟာရဿ ကုဋ္ဋံ ဥဋ္ဌာပေန္တိ။ အညတရော ဘိက္ခု ဟေဋ္ဌာ ဟုတွာ ဣဋ္ဌကံ ဥစ္စာရေသိ။ ဥပရိမော ဘိက္ခု မရဏာဓိပ္ပါယော ဟေဋ္ဌိမဿ ဘိက္ခုနော မတ္ထကေ ဣဋ္ဌကံ မုဉ္စိ။ သော ဘိက္ခု ကာလမကာသိ။ပေ။ သော ဘိက္ခု န ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <၁၈၃>, <တေန ခေါ ပန သမယေန အာဠဝကာ ဘိက္ခူ နဝကမ္မံ ကရောန္တိ။ အညတရော ဘိက္ခု ဟေဋ္ဌာ ဟုတွာ ဝါသိံ ဥစ္စာရေသိ။ ဥပရိမေန ဘိက္ခုနာ ဒုဂ္ဂဟိတာ ဝါသီ ဟေဋ္ဌိမဿ ဘိက္ခုနော မတ္ထကေ အဝတ္ထာသိ။ သော ဘိက္ခု ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ အသဉ္စိစ္စာတိ။>
      text <တေန ခေါ ပန သမယေန အာဠဝကာ ဘိက္ခူ နဝကမ္မံ ကရောန္တိ။ အညတရော ဘိက္ခု ဟေဋ္ဌာ ဟုတွာ ဝါသိံ ဥစ္စာရေသိ။ ဥပရိမော ဘိက္ခု မရဏာဓိပ္ပါယော ဟေဋ္ဌိမဿ ဘိက္ခုနော မတ္ထကေ ဝါသိံ မုဉ္စိ။ သော ဘိက္ခု ကာလမကာသိ။ပေ။ သော ဘိက္ခု န ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အာဠဝကာ ဘိက္ခူ နဝကမ္မံ ကရောန္တိ။ အညတရော ဘိက္ခု ဟေဋ္ဌာ ဟုတွာ ဂေါပါနသိံ ဥစ္စာရေသိ။ ဥပရိမေန ဘိက္ခုနာ ဒုဂ္ဂဟိတာ ဂေါပါနသီ ဟေဋ္ဌိမဿ ဘိက္ခုနော မတ္ထကေ အဝတ္ထာသိ။ သော ဘိက္ခု ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ အသဉ္စိစ္စာတိ။>
      text <တေန ခေါ ပန သမယေန အာဠဝကာ ဘိက္ခူ နဝကမ္မံ ကရောန္တိ။ အညတရော ဘိက္ခု ဟေဋ္ဌာ ဟုတွာ ဂေါပါနသိံ ဥစ္စာရေသိ။ ဥပရိမော ဘိက္ခု မရဏာဓိပ္ပါယော ဟေဋ္ဌိမဿ ဘိက္ခုနော မတ္ထကေ ဂေါပါနသိံ မုဉ္စိ။ သော ဘိက္ခု ကာလမကာသိ။ပေ။ သော ဘိက္ခု န ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အာဠဝကာ ဘိက္ခူ နဝကမ္မံ ကရောန္တာ အဋ္ဋကံ ဗန္ဓန္တိ။ အညတရော ဘိက္ခု အညတရံ ဘိက္ခုံ ဧတဒဝေါစ အာဝုသော၊ အတြဋ္ဌိတော ဗန္ဓာဟီတိ။ သော တတြဋ္ဌိတော ဗန္ဓန္တော ပရိပတိတွာ ကာလမကာသိ။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ နာဟံ၊ ဘဂဝါ၊ မရဏာဓိပ္ပါယောတိ။ အနာပတ္တိ၊ ဘိက္ခု၊ နမရဏာဓိပ္ပါယဿာတိ။>
      text <တေန ခေါ ပန သမယေန အာဠဝကာ ဘိက္ခူ နဝကမ္မံ ကရောန္တာ အဋ္ဋကံ ဗန္ဓန္တိ။ အညတရော ဘိက္ခု မရဏာဓိပ္ပါယော အညတရံ ဘိက္ခုံ ဧတဒဝေါစ အာဝုသော၊ အတြဋ္ဌိတော ဗန္ဓာဟီတိ။ သော တတြဋ္ဌိတော ဗန္ဓန္တော ပရိပတိတွာ ကာလမကာသိ။ပေ။ ပရိပတိတွာ န ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု ဝိဟာရံ ဆာဒေတွာ ဩတရတိ။ အညတရော ဘိက္ခု တံ ဘိက္ခုံ ဧတဒဝေါစ အာဝုသော၊ ဣတော ဩတရာဟီတိ။ သော တေန ဩတရန္တော ပရိပတိတွာ ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဝိဟာရံ ဆာဒေတွာ ဩတရတိ။ အညတရော ဘိက္ခု မရဏာဓိပ္ပါယော တံ ဘိက္ခုံ ဧတဒဝေါစ အာဝုသော၊ ဣတော ဩတရာဟီတိ။ သော တေန ဩတရန္တော ပရိပတိတွာ ကာလမကာသိ။ပေ။ ပရိပတိတွာ န ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု အနဘိရတိယာ ပီဠိတော ဂိဇ္ဈကူဋံ ပဗ္ဗတံ အဘိရုဟိတွာ ပပါတေ ပပတန္တော အညတရံ ဝိလီဝကာရံ ဩတ္ထရိတွာ မာရေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ န စ၊ ဘိက္ခဝေ၊ အတ္တာနံ ပါတေတဗ္ဗံ။ ယော ပါတေယျ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန ဆဗ္ဗဂ္ဂိယာ ဘိက္ခူ ဂိဇ္ဈကူဋံ ပဗ္ဗတံ အဘိရုဟိတွာ ဒဝါယ သိလံ ပဝိဇ္ဈိံသု။ သာ အညတရံ ဂေါပါလကံ ဩတ္ထရိတွာ မာရေသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပါရာဇိကဿ။ န စ၊ ဘိက္ခဝေ၊ ဒဝါယ သိလာ ပဝိဇ္ဈိတဗ္ဗာ။ ယော ပဝိဇ္ဈေယျ၊ အာပတ္တိ ဒုက္ကဋဿာတိ။>
      text <၁၈၄>, <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ သေဒေသုံ။ သော ဘိက္ခု ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ မရဏာဓိပ္ပါယာ သေဒေသုံ။ သော ဘိက္ခု ကာလမကာသိ။ပေ။ သော ဘိက္ခု န ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ဘိက္ခုနော သီသာဘိတာပေါ ဟောတိ။ တဿ ဘိက္ခူ နတ္ထုံ အဒံသု။ သော ဘိက္ခု ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရဿ ဘိက္ခုနော သီသာဘိတာပေါ ဟောတိ။ တဿ ဘိက္ခူ မရဏာဓိပ္ပါယာ နတ္ထုံ အဒံသု။ သော ဘိက္ခု ကာလမကာသိ။ပေ။ သော ဘိက္ခု န ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ သမ္ဗာဟေသုံ။ သော ဘိက္ခု ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ မရဏာဓိပ္ပါယာ သမ္ဗာဟေသုံ။ သော ဘိက္ခု ကာလမကာသိ။ပေ။ သော ဘိက္ခု န ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခု နှာပေသုံ။ သော ဘိက္ခု ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ မရဏာဓိပ္ပါယာ နှာပေသုံ။ သော ဘိက္ခု ကာလမကာသိ။ပေ။ သော ဘိက္ခု န ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ တေလေန အဗ္ဘဉ္ဇိံသု။ သော ဘိက္ခု ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ မရဏာဓိပ္ပါယာ တေလေန အဗ္ဘဉ္ဇိံသု။ သော ဘိက္ခု ကာလမကာသိ။ပေ။ သော ဘိက္ခု န ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <၁၈၅>, <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ ဥဋ္ဌာပေသုံ။ သော ဘိက္ခု ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ မရဏာဓိပ္ပါယာ ဥဋ္ဌာပေသုံ။ သော ဘိက္ခု ကာလမကာသိ။ပေ။ သော ဘိက္ခု န ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ နိပါတေသုံ။ သော ဘိက္ခု ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ မရဏာဓိပ္ပါယာ နိပါတေသုံ။ သော ဘိက္ခု ကာလမကာသိ။ပေ။ သော ဘိက္ခု န ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တဿ ဘိက္ခူ အန္နံ အဒံသု။ သော ဘိက္ခု ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တဿ ဘိက္ခူ မရဏာဓိပ္ပါယာ အန္နံ အဒံသု။ သော ဘိက္ခု ကာလမကာသိ။ပေ။ သော ဘိက္ခု န ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တဿ ဘိက္ခု ပါနံ အဒံသု။ သော ဘိက္ခု ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တဿ ဘိက္ခူ မရဏာဓိပ္ပါယာ ပါနံ အဒံသု။ သော ဘိက္ခု ကာလမကာသိ။ပေ။ သော ဘိက္ခု န ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <၁၈၆>, <တေန ခေါ ပန သမယေန အညတရာ ဣတ္ထီ ပဝုတ္ထပတိကာ ဇာရေန ဂဗ္ဘိနီ ဟောတိ။ သာ ကုလူပကံ ဘိက္ခုံ ဧတဒဝေါစ ဣင်္ဃာယျ ဂဗ္ဘပါတနံ ဇာနာဟီတိ။ သုဋ္ဌု၊ ဘဂိနီတိ တဿာ ဂဗ္ဘပါတနံ အဒာသိ။ ဒာရကော ကာလမကာသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရဿ ပုရိသဿ ဒွေ ပဇာပတိယော ဟောန္တိ ဧကာ ဝဉ္ဈာ၊ ဧကာ ဝိဇာယိနီ။ ဝဉ္ဈာ ဣတ္ထီ ကုလူပကံ ဘိက္ခုံ ဧတဒဝေါစ သစေ သာ၊ ဘန္တေ၊ ဝိဇာယိဿတိ သဗ္ဗဿ ကုဋုမ္ဗဿ ဣဿရာ ဘဝိဿတိ။ ဣင်္ဃာယျ၊ တဿာ ဂဗ္ဘပါတနံ ဇာနာဟီတိ။သုဋ္ဌု၊ ဘဂိနီတိ တဿာ ဂဗ္ဘပါတနံ အဒာသိ။ ဒာရကော ကာလမကာသိ၊ မာတာ န ကာလမကာသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရဿ ပုရိသဿ ဒွေ ပဇာပတိယော ဟောန္တိ ဧကာ ဝဉ္ဈာ၊ ဧကာ ဝိဇာယိနီ။ ဝဉ္ဈာ ဣတ္ထီ ကုလူပကံ ဘိက္ခုံ ဧတဒဝေါစ သစေ သာ၊ ဘန္တေ၊ ဝိဇာယိဿတိ သဗ္ဗဿ ကုဋုမ္ဗဿ ဣဿရာ ဘဝိဿတိ။ ဣင်္ဃာယျ၊ တဿာ ဂဗ္ဘပါတနံ ဇာနာဟီတိ။ သုဋ္ဌု၊ ဘဂိနီတိ တဿာ ဂဗ္ဘပါတနံ အဒာသိ။ မာတာ ကာလမကာသိ၊ ဒာရကော န ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရဿ ပုရိသဿ ဒွေ ပဇာပတိယော ဟောန္တိ ဧကာ ဝဉ္ဈာ၊ ဧကာ ဝိဇာယိနီ။ ဝဉ္ဈာ ဣတ္ထီ ကုလူပကံ ဘိက္ခုံ ဧတဒဝေါစ သစေ သာ၊ ဘန္တေ၊ ဝိဇာယိဿတိ သဗ္ဗဿ ကုဋုမ္ဗဿ ဣဿရာ ဘဝိဿတိ။ ဣင်္ဃာယျ၊ တဿာ ဂဗ္ဘပါတနံ ဇာနာဟီတိ။ သုဋ္ဌု၊ ဘဂိနီတိ တဿာ ဂဗ္ဘပါတနံ အဒာသိ။ ဥဘော ကာလမကံသု။ပေ။ ဥဘော န ကာလမကံသု။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <၁၈၇>, <တေန ခေါ ပန သမယေန အညတရာ ဂဗ္ဘိနီ ဣတ္ထီ ကုလူပကံ ဘိက္ခုံ ဧတဒဝေါစ ဣင်္ဃာယျ၊ ဂဗ္ဘပါတနံ ဇာနာဟီတိ။ တေန ဟိ၊ ဘဂိနိ၊ မဒ္ဒဿူတိ။ သာ မဒ္ဒာပေတွာ ဂဗ္ဘံ ပါတေသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရာ ဂဗ္ဘိနီ ဣတ္ထီ ကုလူပကံ ဘိက္ခုံ ဧတဒဝေါစ ဣင်္ဃာယျ၊ ဂဗ္ဘပါတနံ ဇာနာဟီတိ။ တေန ဟိ၊ ဘဂိနိ၊ တာပေဟီတိ။ သာ တာပေတွာ ဂဗ္ဘံ ပါတေသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရာ ဝဉ္ဈာ ဣတ္ထီ ကုလူပကံ ဘိက္ခုံ ဧတဒဝေါစ ဣင်္ဃာယျ၊ ဘေသဇ္ဇံ ဇာနာဟိ ယေနာဟံ ဝိဇာယေယျန္တိ။ သုဋ္ဌု၊ ဘဂိနီတိ တဿာ ဘေသဇ္ဇံ အဒာသိ။ သာ ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရာ ဝိဇာယိနီ ဣတ္ထီ ကုလူပကံ ဘိက္ခုံ ဧတဒဝေါစ ဣင်္ဃာယျ၊ ဘေသဇ္ဇံ ဇာနာဟိ ယေနာဟံ န ဝိဇာယေယျန္တိ။ သုဋ္ဌု၊ ဘဂိနီတိ တဿာ ဘေသဇ္ဇံ အဒာသိ။ သာ ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန ဆဗ္ဗဂ္ဂိယာ ဘိက္ခူ သတ္တရသဝဂ္ဂိယံ ဘိက္ခုံ အင်္ဂုလိပတောဒကေန ဟာသေသုံ။ သော ဘိက္ခု ဥတ္တန္တော အနဿာသကော ကာလမကာသိ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပါရာဇိကဿာတိ။>
      text <တေန ခေါ ပန သမယေန သတ္တရသဝဂ္ဂိယာ ဘိက္ခူ ဆဗ္ဗဂ္ဂိယံ ဘိက္ခုံ ကမ္မံ ကရိဿာမာတိ ဩတ္ထရိတွာ မာရေသုံ။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပါရာဇိကဿာတိ။>
      text <တေန ခေါ ပန သမယေန အညတရော ဘူတဝေဇ္ဇကော ဘိက္ခု ယက္ခံ ဇီဝိတာ ဝေါရောပေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု အညတရံ ဘိက္ခုံ ဝါဠယက္ခဝိဟာရံ ပါဟေသိ။ တံ ယက္ခါ ဇီဝိတာ ဝေါရောပေသုံ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု မရဏာဓိပ္ပါယော အညတရံ ဘိက္ခုံ ဝါဠယက္ခဝိဟာရံ ပါဟေသိ။ တံ ယက္ခါ ဇီဝိတာ ဝေါရောပေသုံ။ပေ။ တံ ယက္ခါ ဇီဝိတာ န ဝေါရောပေသုံ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု အညတရံ ဘိက္ခုံ ဝါဠကန္တာရံ ပါဟေသိ။ တံ ဝါဠာ ဇီဝိတာ ဝေါရောပေသုံ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု မရဏာဓိပ္ပါယော အညတရံ ဘိက္ခုံ ဝါဠကန္တာရံ ပါဟေသိ။ တံ ဝါဠာ ဇီဝိတာ ဝေါရောပေသုံ။ပေ။ တံ ဝါဠာ ဇီဝိတာ န ဝေါရောပေသုံ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု အညတရံ ဘိက္ခုံ စောရကန္တာရံ ပါဟေသိ။ တံ စောရာ ဇီဝိတာ ဝေါရောပေသုံ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု မရဏာဓိပ္ပါယော အညတရံ ဘိက္ခုံ စောရကန္တာရံ ပါဟေသိ။ တံ စောရာ ဇီဝိတာ ဝေါရောပေသုံ။ပေ။ တံ စောရာ ဇီဝိတာ န ဝေါရောပေသုံ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <၁၈၈>, <တေန ခေါ ပန သမယေန အညတရော ဘိက္ခု တံ မညမာနော တံ ဇီဝိတာ ဝေါရောပေသိ။ပေ။ တံ မညမာနော အညံ ဇီဝိတာ ဝေါရောပေသိ။ပေ။ အညံ မညမာနော တံ ဇီဝိတာ ဝေါရောပေသိ။ပေ။ အညံ မညမာနော အညံ ဇီဝိတာ ဝေါရောပေသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု အမနုဿေန ဂဟိတော ဟောတိ။ အညတရော ဘိက္ခု တဿ ဘိက္ခုနော ပဟာရံ အဒာသိ။ သော ဘိက္ခု ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု အမနုဿေန ဂဟိတော ဟောတိ။ အညတရော ဘိက္ခု မရဏာဓိပ္ပါယော တဿ ဘိက္ခုနော ပဟာရံ အဒာသိ။ သော ဘိက္ခု ကာလမကာသိ။ပေ။ သော ဘိက္ခု န ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု ကလျာဏကမ္မဿ သဂ္ဂကထံ ကထေသိ။ သော အဓိမုတ္တော ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု မရဏာဓိပ္ပါယော ကလျာဏကမ္မဿ သဂ္ဂကထံ ကထေသိ။ သော အဓိမုတ္တော ကာလမကာသိ။ပေ။ သော အဓိမုတ္တော န ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု နေရယိကဿ နိရယကထံ ကထေသိ။ သော ဥတ္တသိတွာ ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမရဏာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု မရဏာဓိပ္ပါယော နေရယိကဿ နိရယကထံ ကထေသိ။ သော ဥတ္တသိတွာ ကာလမကာသိ။ပေ။ သော ဥတ္တသိတွာ န ကာလမကာသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <၁၈၉>, <တေန ခေါ ပန သမယေန အာဠဝကာ ဘိက္ခူ နဝကမ္မံ ကရောန္တာ ရုက္ခံ ဆိန္ဒန္တိ။ အညတရော ဘိက္ခု အညတရံ ဘိက္ခုံ ဧတဒဝေါစ အာဝုသော၊ အတြဋ္ဌိတော ဆိန္ဒာဟီတိ။ တံ တတြဋ္ဌိတံ ဆိန္ဒန္တံ ရုက္ခေါ ဩတ္ထရိတွာ မာရေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ နမရဏာဓိပ္ပါယဿာတိ။>
      text <တေန ခေါ ပန သမယေန အာဠဝကာ ဘိက္ခူ နဝကမ္မံ ကရောန္တာ ရုက္ခံ ဆိန္ဒန္တိ။ အညတရော ဘိက္ခု မရဏာဓိပ္ပါယော အညတရံ ဘိက္ခုံ ဧတဒဝေါစ အာဝုသော၊ အတြဋ္ဌိတော ဆိန္ဒာဟီတိ။ တံ တတြဋ္ဌိတံ ဆိန္ဒန္တံ ရုက္ခေါ ဩတ္ထရိတွာ မာရေသိ။ပေ။ ရုက္ခေါ ဩတ္ထရိတွာ န မာရေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <၁၉၀>, <တေန ခေါ ပန သမယေန ဆဗ္ဗဂ္ဂိယာ ဘိက္ခူ ဒာယံ အာလိမ္ပေသုံ၊ မနုဿာ ဒဍ္ဎာ ကာလမကံသု။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ နမရဏာဓိပ္ပါယဿာတိ။>
      text <တေန ခေါ ပန သမယေန ဆဗ္ဗဂ္ဂိယာ ဘိက္ခူ မရဏာဓိပ္ပါယာ ဒာယံ အာလိမ္ပေသုံ။ မနုဿာ ဒဍ္ဎာ ကာလမကံသု။ပေ။ မနုဿာ ဒဍ္ဎာ န ကာလမကံသု။ တေသံ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခဝေ၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <၁၉၁>, <တေန ခေါ ပန သမယေန အညတရော ဘိက္ခု အာဃာတနံ ဂန္တွာ စောရဃာတံ ဧတဒဝေါစ အာဝုသော၊ မာယိမံ ကိလမေသိ။ ဧကေန ပဟာရေန ဇီဝိတာ ဝေါရောပေဟီတိ။ သုဋ္ဌု၊ ဘန္တေတိ ဧကေန ပဟာရေန ဇီဝိတာ ဝေါရောပေသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု အာဃာတနံ ဂန္တွာ စောရဃာတံ ဧတဒဝေါစ အာဝုသော၊ မာယိမံ ကိလမေသိ။ ဧကေန ပဟာရေန ဇီဝိတာ ဝေါရောပေဟီတိ။ သော နာဟံ တုယှံ ဝစနံ ကရိဿာမီတိ တံ ဇီဝိတာ ဝေါရောပေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ဒုက္ကဋဿာတိ။>
      text <၁၉၂>, <တေန ခေါ ပန သမယေန အညတရော ပုရိသော ဉာတိဃရေ ဟတ္ထပါဒစ္ဆိန္နော ဉာတကေဟိ သမ္ပရိကိဏ္ဏော ဟောတိ။ အညတရော ဘိက္ခု တေ မနုဿေ ဧတဒဝေါစ အာဝုသော၊ ဣစ္ဆထ ဣမဿ မရဏန္တိ။ အာမ၊ ဘန္တေ၊ ဣစ္ဆာမာတိ။ တေန ဟိ တက္ကံ ပါယေထာတိ။ တေ တံ တက္ကံ ပါယေသုံ။ သော ကာလမကာသိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ပုရိသော ကုလဃရေ ဟတ္ထပါဒစ္ဆိန္နော ဉာတကေဟိ သမ္ပရိကိဏ္ဏော ဟောတိ။ အညတရာ ဘိက္ခုနီ တေ မနုဿေ ဧတဒဝေါစ အာဝုသော၊ ဣစ္ဆထ ဣမဿ မရဏန္တိ။ အာမယျေ၊ ဣစ္ဆာမာတိ။ တေန ဟိ လောဏသောဝီရကံ ပါယေထာတိ။ တေ တံ လောဏသောဝီရကံ ပါယေသုံ။ သော ကာလမကာသိ။ တဿာ ကုက္ကုစ္စံ အဟောသိ။ အထ ခေါ သာ ဘိက္ခုနီ ဘိက္ခုနီနံ ဧတမတ္ထံ အာရောစေသိ။ ဘိက္ခုနိယော ဘိက္ခူနံ ဧတမတ္ထံ အာရောစေသုံ။ ဘိက္ခူ ဘဂဝတော ဧတမတ္ထံ အာရောစေသုံ။ အာပတ္တိံ သာ၊ ဘိက္ခဝေ၊ ဘိက္ခုနီ အာပန္နာ ပါရာဇိကန္တိ။>
      stand <တတိယပါရာဇိကံ သမတ္တံ။>
  text <၄။ စတုတ္ထပါရာဇိကံ>
    text <၁၉၃>, <တေန သမယေန ဗုဒ္ဓေါ ဘဂဝါ ဝေသာလိယံ ဝိဟရတိ မဟာဝနေ ကူဋာဂါရသာလာယံ။ တေန ခေါ ပန သမယေန သမ္ဗဟုလာ သန္ဒိဋ္ဌာ သမ္ဘတ္တာ ဘိက္ခူ ဝဂ္ဂုမုဒာယ နဒိယာ တီရေ ဝဿံ ဥပဂစ္ဆိံသု။ တေန ခေါ ပန သမယေန ဝဇ္ဇီ ဒုဗ္ဘိက္ခါ ဟောတိ ဒွီဟိတိကာ သေတဋ္ဌိကာ သလာကာဝုတ္တာ၊ န သုကရာ ဥဉ္ဆေန ပဂ္ဂဟေန ယာပေတုံ။ အထ ခေါ တေသံ ဘိက္ခူနံ ဧတဒဟောသိ ဧတရဟိ ခေါ ဝဇ္ဇီ ဒုဗ္ဘိက္ခါ ဒွီဟိတိကာ သေတဋ္ဌိကာ သလာကာဝုတ္တာ၊ န သုကရာ ဥဉ္ဆေန ပဂ္ဂဟေန ယာပေတုံ။ ကေန နု ခေါ မယံ ဥပါယေန သမဂ္ဂါ သမ္မောဒမာနာ အဝိဝဒမာနာ ဖာသုကံ ဝဿံ ဝသေယျာမ၊ န စ ပိဏ္ဍကေန ကိလမေယျာမာတိ။ ဧကစ္စေ ဧဝမာဟံသု ဟန္ဒ မယံ၊ အာဝုသော၊ ဂိဟီနံ ကမ္မန္တံ အဓိဋ္ဌေမ၊ ဧဝံ တေ အမှာကံ ဒာတုံ မညိဿန္တိ။ ဧဝံ မယံ သမဂ္ဂါ သမ္မောဒမာနာ အဝိဝဒမာနာ ဖာသုကံ ဝဿံ ဝသိဿာမ၊ န စ ပိဏ္ဍကေန ကိလမိဿာမာတိ။ ဧကစ္စေ ဧဝမာဟံသု အလံ၊ အာဝုသော၊ ကိံ ဂိဟီနံ ကမ္မန္တံ အဓိဋ္ဌိတေန။ ဟန္ဒ မယံ၊ အာဝုသော၊ ဂိဟီနံ ဒူတေယျံ ဟရာမ၊ ဧဝံ တေ အမှာကံ ဒာတုံ မညိဿန္တိ။ ဧဝံ မယံ သမဂ္ဂါ သမ္မောဒမာနာ အဝိဝဒမာနာ ဖာသုကံ ဝဿံ ဝသိဿာမ၊ န စ ပိဏ္ဍကေန ကိလမိဿာမာတိ။ ဧကစ္စေ ဧဝမာဟံသု အလံ၊ အာဝုသော၊ ကိံ ဂိဟီနံ ကမ္မန္တံ အဓိဋ္ဌိတေန။ ကိံ ဂိဟီနံ ဒူတေယျံ ဟဋေန။ ဟန္ဒ မယံ၊ အာဝုသော၊ ဂိဟီနံ အညမညဿ ဥတ္တရိမနုဿဓမ္မဿ ဝဏ္ဏံ ဘာသိဿာမ အသုကော ဘိက္ခု ပဌမဿ ဈာနဿ လာဘီ၊ အသုကော ဘိက္ခု ဒုတိယဿ ဈာနဿ လာဘီ၊ အသုကော ဘိက္ခု တတိယဿ ဈာနဿ လာဘီ၊ အသုကော ဘိက္ခု စတုတ္ထဿ ဈာနဿ လာဘီ၊ အသုကော ဘိက္ခု သောတာပန္နော၊ အသုကော ဘိက္ခု သကဒာဂါမီ၊ အသုကော ဘိက္ခု အနာဂါမီ၊ အသုကော ဘိက္ခု အရဟာ၊ အသုကော ဘိက္ခု တေဝိဇ္ဇော၊ အသုကော ဘိက္ခု ဆဠဘိညောတိ။ ဧဝံ တေ အမှာကံ ဒာတုံ မညိဿန္တိ။ ဧဝံ မယံ သမဂ္ဂါ သမ္မောဒမာနာ အဝိဝဒမာနာ ဖာသုကံ ဝဿံ ဝသိဿာမ၊ န စ ပိဏ္ဍကေန ကိလမိဿာမာတိ။ ဧသောယေဝ ခေါ၊ အာဝုသော၊ သေယျော ယော အမှာကံ ဂိဟီနံ အညမညဿ ဥတ္တရိမနုဿဓမ္မဿ ဝဏ္ဏော ဘာသိတောတိ။>
    text <၁၉၄>, <အထ ခေါ တေ ဘိက္ခူ ဂိဟီနံ အညမညဿ ဥတ္တရိမနုဿဓမ္မဿ ဝဏ္ဏံ ဘာသိံသု အသုကော ဘိက္ခု ပဌမဿ ဈာနဿ လာဘီ။ပေ။ အသုကော ဘိက္ခု ဆဠဘိညောတိ။ အထ ခေါ တေ မနုဿာ လာဘာ ဝတ နော၊ သုလဒ္ဓံ ဝတ နော၊ ယေသံ ဝတ နော ဧဝရူပါ ဘိက္ခူ ဝဿံ ဥပဂတာ၊ န ဝတ နော ဣတော ပုဗ္ဗေ ဧဝရူပါ ဘိက္ခူ ဝဿံ ဥပဂတာ ယထယိမေ ဘိက္ခူ သီလဝန္တော ကလျာဏဓမ္မာတိ၊ တေ န တာဒိသာနိ ဘောဇနာနိ အတ္တနာ ပရိဘုဉ္ဇန္တိ မာတာပိတူနံ ဒေန္တိ ပုတ္တဒာရဿ ဒေန္တိ ဒာသကမ္မကရပေါရိသဿ ဒေန္တိ မိတ္တာမစ္စာနံ ဒေန္တိ ဉာတိသာလောဟိတာနံ ဒေန္တိ၊ ယာဒိသာနိ ဘိက္ခူနံ ဒေန္တိ။ တေ န တာဒိသာနိ ခါဒနီယာနိ သာယနီယာနိ ပါနာနိ အတ္တနာ ခါဒန္တိ သာယန္တိ ပိဝန္တိ မာတာပိတူနံ ဒေန္တိ ပုတ္တဒာရဿ ဒေန္တိ ဒာသကမ္မကရပေါရိသဿ ဒေန္တိ မိတ္တာမစ္စာနံ ဒေန္တိ ဉာတိသာလောဟိတာနံ ဒေန္တိ၊ ယာဒိသာနိ ဘိက္ခူနံ ဒေန္တိ။ အထ ခေါ တေ ဘိက္ခူ ဝဏ္ဏဝါ အဟေသုံ ပီဏိန္ဒြိယာ ပသန္နမုခဝဏ္ဏာ ဝိပ္ပသန္နဆဝိဝဏ္ဏာ။>
    text <အာစိဏ္ဏံ ခေါ ပနေတံ ဝဿံဝုဋ္ဌာနံ ဘိက္ခူနံ ဘဂဝန္တံ ဒဿနာယ ဥပသင်္ကမိတုံ။ အထ ခေါ တေ ဘိက္ခူ ဝဿံဝုဋ္ဌာ တေမာသစ္စယေန သေနာသနံ သံသာမေတွာ ပတ္တစီဝရံ အာဒာယ ယေန ဝေသာလီ တေန ပက္ကမိံသု။ အနုပုဗ္ဗေန ယေန ဝေသာလီ မဟာဝနံ ကူဋာဂါရသာလာ ယေန ဘဂဝါ တေနုပသင်္ကမိံသု၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိံသု။>
    text <တေန ခေါ ပန သမယေန ဒိသာသု ဝဿံဝုဋ္ဌာ ဘိက္ခူ ကိသာ ဟောန္တိ လူခါ ဒုဗ္ဗဏ္ဏာ ဥပ္ပဏ္ဍုပ္ပဏ္ဍုကဇာတာ ဓမနိသန္ထတဂတ္တာ၊ ဝဂ္ဂုမုဒာတီရိယာ ပန ဘိက္ခူ ဝဏ္ဏဝါ ဟောန္တိ ပီဏိန္ဒြိယာ ပသန္နမုခဝဏ္ဏာ ဝိပ္ပသန္နဆဝိဝဏ္ဏာ။ အာစိဏ္ဏံ ခေါ ပနေတံ ဗုဒ္ဓါနံ ဘဂဝန္တာနံ အာဂန္တုကေဟိ ဘိက္ခူဟိ သဒ္ဓိံ ပဋိသမ္မောဒိတုံ။ အထ ခေါ ဘဂဝါ ဝဂ္ဂုမုဒာတီရိယေ ဘိက္ခူ ဧတဒဝေါစ ကစ္စိ၊ ဘိက္ခဝေ၊ ခမနီယံ ကစ္စိ ယာပနီယံ ကစ္စိ သမဂ္ဂါ သမ္မောဒမာနာ အဝိဝဒမာနာ ဖာသုကံ ဝဿံ ဝသိတ္ထ န စ ပိဏ္ဍကေန ကိလမိတ္ထာတိ။ ခမနီယံ၊ ဘဂဝါ၊ ယာပနီယံ၊ ဘဂဝါ။ သမဂ္ဂါ စ မယံ၊ ဘန္တေ၊ သမ္မောဒမာနာ အဝိဝဒမာနာ ဖာသုကံ ဝဿံ ဝသိမှာ၊ န စ ပိဏ္ဍကေန ကိလမိမှာတိ။ ဇာနန္တာပိ တထာဂတာ ပုစ္ဆန္တိ၊ ဇာနန္တာပိ န ပုစ္ဆန္တိ။ပေ။ ဒွီဟာကာရေဟိ ဗုဒ္ဓါ ဘဂဝန္တော ဘိက္ခူ ပဋိပုစ္ဆန္တိ ဓမ္မံ ဝါ ဒေသေဿာမ၊ သာဝကာနံ ဝါ သိက္ခါပဒံ ပညာပေဿာမာတိ။ အထ ခေါ ဘဂဝါ ဝဂ္ဂုမုဒာတီရိယေ ဘိက္ခူ ဧတဒဝေါစ ယထာ ကထံ ပန တုမှေ၊ ဘိက္ခဝေ၊ သမဂ္ဂါ သမ္မောဒမာနာ အဝိဝဒမာနာ ဖာသုကံ ဝဿံ ဝသိတ္ထ န စ ပိဏ္ဍကေန ကိလမိတ္ထာတိ။ အထ ခေါ တေ ဘိက္ခူ ဘဂဝတော ဧတမတ္ထံ အာရောစေသုံ ကစ္စိ ပန ဝေါ၊ ဘိက္ခဝေ၊ ဘူတန္တိ။ အဘူတံ၊ ဘဂဝါတိ။ ဝိဂရဟိ ဗုဒ္ဓေါ ဘဂဝါ အနနုစ္ဆဝိကံ၊ မောဃပုရိသာ၊ အနနုလောမိကံ အပ္ပတိရူပံ အဿာမဏကံ အကပ္ပိယံ အကရဏီယံ။ ကထဉှိ နာမ တုမှေ၊ မောဃပုရိသာ၊ ဥဒရဿ ကာရဏာ ဂိဟီနံ အညမညဿ ဥတ္တရိမနုဿဓမ္မဿ ဝဏ္ဏံ ဘာသိဿထ။ ဝရံ တုမှေဟိ၊ မောဃပုရိသာ၊ တိဏှေန ဂေါဝိကန္တနေန ကုစ္ဆိံ ပရိကန္တော၊ န တွေဝ ဥဒရဿ ကာရဏာ ဂိဟီနံ အညမညဿ ဥတ္တရိမနုဿဓမ္မဿ ဝဏ္ဏော ဘာသိတော။ တံ ကိဿ ဟေတု။ တတော နိဒာနဉှိ၊ မောဃပုရိသာ၊ မရဏံ ဝါ နိဂစ္ဆေယျ မရဏမတ္တံ ဝါ ဒုက္ခံ၊ န တွေဝ တပ္ပစ္စယာ ကာယဿ ဘေဒာ ပရံ မရဏာ အပါယံ ဒုဂ္ဂတိံ ဝိနိပါတံ နိရယံ ဥပပဇ္ဇေယ။ ဣတော နိဒာနဉ္စ ခေါ၊ မောဃပုရိသာ၊ ကာယဿ ဘေဒာ ပရံ မရဏာ အပါယံ ဒုဂ္ဂတိံ ဝိနိပါတံ နိရယံ ဥပပဇ္ဇေယျ။ နေတံ၊ မောဃပုရိသာ၊ အပ္ပသန္နာနံ ဝါ ပသာဒာယ။ပေ။ ဝိဂရဟိတွာ ဓမ္မိံ ကထံ ကတွာ ဘိက္ခူ အာမန္တေသိ>
    text <၁၉၅>, <ပဉ္စိမေ၊ ဘိက္ခဝေ၊ မဟာစောရာ သန္တော သံဝိဇ္ဇမာနာ လောကသ္မိံ။ ကတမေ ပဉ္စ။ ဣဓ၊ ဘိက္ခဝေ၊ ဧကစ္စဿ မဟာစောရဿ ဧဝံ ဟောတိ ကုဒာဿု နာမာဟံ သတေန ဝါ သဟဿေန ဝါ ပရိဝုတော ဂါမနိဂမရာဇဓာနီသု အာဟိဏ္ဍိဿာမိ ဟနန္တော ဃာတေန္တော ဆိန္ဒန္တော ဆေဒာပေန္တော ပစန္တော ပါစေန္တောတိ။ သော အပရေန သမယေန သတေန ဝါ သဟဿေန ဝါ ပရိဝုတော ဂါမနိဂမရာဇဓာနီသု အာဟိဏ္ဍတိ ဟနန္တော ဃာတေန္တော ဆိန္ဒန္တော ဆေဒာပေန္တော ပစန္တော ပါစေန္တော။ ဧဝမေဝ ခေါ၊ ဘိက္ခဝေ၊ ဣဓေကစ္စဿ ပါပဘိက္ခုနော ဧဝံ ဟောတိ ကုဒာဿု နာမာဟံ သတေန ဝါ သဟဿေန ဝါ ပရိဝုတော ဂါမနိဂမရာဇဓာနီသု စာရိကံ စရိဿာမိ သက္ကတော ဂရုကတော မာနိတော ပူဇိတော အပစိတော ဂဟဋ္ဌာနဉ္စေဝ ပဗ္ဗဇိတာနဉ္စ၊ လာဘီ စီဝရပိဏ္ဍပါတသေနာသနဂိလာနပ္ပစ္စယဘေသဇ္ဇပရိက္ခါရာနန္တိ။ သော အပရေန သမယေန သတေန ဝါ သဟဿေန ဝါ ပရိဝုတော ဂါမနိဂမရာဇဓာနီသု စာရိကံ စရတိ သက္ကတော ဂရုကတော မာနိတော ပူဇိတော အပစိတော ဂဟဋ္ဌာနဉ္စေဝ ပဗ္ဗဇိတာနဉ္စ၊ လာဘီ စီဝရပိဏ္ဍပါတသေနာသနဂိလာနပ္ပစ္စယဘေသဇ္ဇပရိက္ခါရာနံ။ အယံ၊ ဘိက္ခဝေ၊ ပဌမော မဟာစောရော သန္တော သံဝိဇ္ဇမာနော လောကသ္မိံ။>
    text <ပုန စပရံ၊ ဘိက္ခဝေ၊ ဣဓေကစ္စော ပါပဘိက္ခု တထာဂတပ္ပဝေဒိတံ ဓမ္မဝိနယံ ပရိယာပုဏိတွာ အတ္တနော ဒဟတိ။ အယံ၊ ဘိက္ခဝေ၊ ဒုတိယော မဟာစောရော သန္တော သံဝိဇ္ဇမာနော လောကသ္မိံ။>
    text <ပုန စပရံ၊ ဘိက္ခဝေ၊ ဣဓေကစ္စော ပါပဘိက္ခု သုဒ္ဓံ ဗြဟ္မစာရိံ ပရိသုဒ္ဓံ ဗြဟ္မစရိယံ စရန္တံ အမူလကေန အဗြဟ္မစရိယေန အနုဒ္ဓံသေတိ။ အယံ၊ ဘိက္ခဝေ၊ တတိယော မဟာစောရော သန္တော သံဝိဇ္ဇမာနော လောကသ္မိံ။>
    text <ပုန စပရံ၊ ဘိက္ခဝေ၊ ဣဓေကစ္စော ပါပဘိက္ခု ယာနိ တာနိ သင်္ဃဿ ဂရုဘဏ္ဍာနိ ဂရုပရိက္ခါရာနိ၊ သေယျထိဒံ အာရာမော အာရာမဝတ္ထု ဝိဟာရော ဝိဟာရဝတ္ထု မဉ္စော ပီဌံ ဘိသိ ဗိမ္ဗောဟနံ လောဟကုမ္ဘီ လောဟဘာဏကံ လောဟဝါရကော လောဟကဋာဟံ ဝါသီ ပရသု ကုဌာရီ ကုဒာလော နိခါဒနံ ဝလ္လိ ဝေဠု မုဉ္ဇံ ပဗ္ဗဇံ တိဏံ မတ္တိကာ ဒာရုဘဏ္ဍံ မတ္တိကာဘဏ္ဍံ၊ တေဟိ ဂိဟီံ သင်္ဂဏှာတိ ဥပလာပေတိ။ အယံ၊ ဘိက္ခဝေ၊ စတုတ္ထော မဟာစောရော သန္တော သံဝိဇ္ဇမာနော လောကသ္မိံ။>
    text <သဒေဝကေ၊ ဘိက္ခဝေ၊ လောကေ သမာရကေ သဗြဟ္မကေ သဿမဏဗြာဟ္မဏိယာ ပဇာယ သဒေဝမနုဿာယ အယံ အဂ္ဂေါ မဟာစောရော ယော အသန္တံ အဘူတံ ဥတ္တရိမနုဿဓမ္မံ ဥလ္လပတိ။ တံ ကိဿ ဟေတု။ ထေယျာယ ဝေါ၊ ဘိက္ခဝေ၊ ရဋ္ဌပိဏ္ဍော ဘုတ္တောတိ။>
    text <အထ ခေါ ဘဂဝါ တေ ဝဂ္ဂုမုဒာတီရိယေ ဘိက္ခူ အနေကပရိယာယေန ဝိဂရဟိတွာ ဒုဗ္ဘရတာယ ဒုပ္ပေါသတာယ။ပေ။ ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <ယော ပန ဘိက္ခု အနဘိဇာနံ ဥတ္တရိမနုဿဓမ္မံ အတ္တုပနာယိကံ အလမရိယဉာဏဒဿနံ သမုဒာစရေယျ ဣတိ ဇာနာမိ ဣတိ ပဿာမီတိ၊ တတော အပရေန သမယေန သမနုဂ္ဂါဟီယမာနော ဝါ အသမနုဂ္ဂါဟီယမာနော ဝါ အာပန္နော ဝိသုဒ္ဓါပေက္ခေါ ဧဝံ ဝဒေယျ အဇာနမေဝံ၊ အာဝုသော၊ အဝစံ ဇာနာမိ၊ အပဿံ ပဿာမိ။ တုစ္ဆံ မုသာ ဝိလပိန္တိ၊ အယမ္ပိ ပါရာဇိကော ဟောတိ အသံဝါသောတိ။>
    text <ဧဝဉ္စိဒံ ဘဂဝတာ ဘိက္ခူနံ သိက္ခါပဒံ ပညတ္တံ ဟောတိ။>
    text <၁၉၆>, <တေန ခေါ ပန သမယေန သမ္ဗဟုလာ ဘိက္ခူ အဒိဋ္ဌေ ဒိဋ္ဌသညိနော အပတ္တေ ပတ္တသညိနော အနဓိဂတေ အဓိဂတသညိနော အသစ္ဆိကတေ သစ္ဆိကတသညိနော အဓိမာနေန အညံ ဗျာကရိံသု။ တေသံ အပရေန သမယေန ရာဂါယပိ စိတ္တံ နမတိ ဒောသာယပိ စိတ္တံ နမတိ မောဟာယပိ စိတ္တံ နမတိ။ တေသံ ကုက္ကုစ္စံ အဟောသိ ဘဂဝတာ သိက္ခါပဒံ ပညတ္တံ။ မယဉ္စမှ အဒိဋ္ဌေ ဒိဋ္ဌသညိနော အပတ္တေ ပတ္တသညိနော အနဓိဂတေ အဓိဂတသညိနော အသစ္ဆိကတေ သစ္ဆိကတသညိနော၊ အဓိမာနေန အညံ ဗျာကရိမှာ။ ကစ္စိ နု ခေါ မယံ ပါရာဇိကံ အာပတ္တိံ အာပန္နာတိ။ တေ အာယသ္မတော အာနန္ဒဿ ဧတမတ္ထံ အာရောစေသုံ။ အာယသ္မာ အာနန္ဒော ဘဂဝတော ဧတမတ္ထံ အာရောစေသိ။ ဟောန္တိ ယေ တေ၊ အာနန္ဒ၊ ဘိက္ခူ အဒိဋ္ဌေ ဒိဋ္ဌသညိနော အပတ္တေ ပတ္တသညိနော အနဓိဂတေ အဓိဂတသညိနော အသစ္ဆိကတေ သစ္ဆိကတသညိနော အဓိမာနေန အညံ ဗျာကရောန္တိ။ တဉ္စ ခေါ ဧတံ အဗ္ဗောဟာရိကန္တိ။>
    text <ဧဝဉ္စ ပန၊ ဘိက္ခဝေ၊ ဣမံ သိက္ခါပဒံ ဥဒ္ဒိသေယျာထ>
    text <၁၉၇>, <ယော ပန ဘိက္ခု အနဘိဇာနံ ဥတ္တရိမနုဿဓမ္မံ အတ္တုပနာယိကံ အလမရိယဉာဏဒဿနံ သမုဒာစရေယျ ဣတိ ဇာနာမိ ဣတိ ပဿာမီတိ၊ တတော အပရေန သမယေန သမနုဂ္ဂါဟီယမာနော ဝါ အသမနုဂ္ဂါဟီယမာနော ဝါ အာပန္နော ဝိသုဒ္ဓါပေက္ခေါ ဧဝံ ဝဒေယျ အဇာနမေဝံ၊ အာဝုသော၊ အဝစံ ဇာနာမိ၊ အပဿံ ပဿာမိ။ တုစ္ဆံ မုသာ ဝိလပိန္တိ၊ အညတြ အဓိမာနာ၊ အယမ္ပိ ပါရာဇိကော ဟောတိ အသံဝါသောတိ။>
    text <၁၉၈>, <ယော ပနာတိ ယော ယာဒိသော။ပေ။ ဘိက္ခူတိ။ပေ။ အယံ ဣမသ္မိံ အတ္ထေ အဓိပ္ပေတော ဘိက္ခူတိ။>
    text <အနဘိဇာနန္တိ အသန္တံ အဘူတံ အသံဝိဇ္ဇမာနံ အဇာနန္တော အပဿန္တော အတ္တနိ ကုသလံ ဓမ္မံ အတ္ထိ မေ ကုသလော ဓမ္မောတိ။>
    text <ဥတ္တရိမနုဿဓမ္မော နာမ ဈာနံ ဝိမောက္ခေါ သမာဓိ သမာပတ္တိ ဉာဏဒဿနံ မဂ္ဂဘာဝနာ ဖလသစ္ဆိကိရိယာ ကိလေသပ္ပဟာနံ ဝိနီဝရဏတာ စိတ္တဿ သုညာဂါရေ အဘိရတိ။>
    text <အတ္တုပနာယိကန္တိ တေ ဝါ ကုသလေ ဓမ္မေ အတ္တနိ ဥပနေတိ အတ္တာနံ ဝါ တေသု ကုသလေသု ဓမ္မေသု ဥပနေတိ။>
    text <ဉာဏန္တိ တိဿော ဝိဇ္ဇာ။ ဒဿနန္တိ ယံ ဉာဏံ တံ ဒဿနံ။ ယံ ဒဿနံ တံ ဉာဏံ။>
    text <သမုဒာစရေယျာတိ အာရောစေယျ ဣတ္ထိယာ ဝါ ပုရိသဿ ဝါ ဂဟဋ္ဌဿ ဝါ ပဗ္ဗဇိတဿ ဝါ။>
    text <ဣတိ ဇာနာမိ ဣတိ ပဿာမီတိ ဇာနာမဟံ ဧတေ ဓမ္မေ၊ ပဿာမဟံ ဧတေ ဓမ္မေ အတ္ထိ စ ဧတေ ဓမ္မာ မယိ၊ အဟဉ္စ ဧတေသု ဓမ္မေသု သန္ဒိဿာမီတိ။>
    text <တတော အပရေန သမယေနာတိ ယသ္မိံ ခဏေ သမုဒာစိဏ္ဏံ ဟောတိ တံ ခဏံ တံ လယံ တံ မုဟုတ္တံ ဝီတိဝတ္တေ။>
    text <သမနုဂ္ဂါဟီယမာနောတိ ယံ ဝတ္ထု ပဋိညာတံ ဟောတိ တသ္မိံ ဝတ္ထုသ္မိံ သမနုဂ္ဂါဟီယမာနော ကိန္တေ အဓိဂတံ၊ ကိန္တိ တေ အဓိဂတံ၊ ကဒာ တေ အဓိဂတံ၊ ကတ္ထ တေ အဓိဂတံ၊ ကတမေ တေ ကိလေသာ ပဟီနာ၊ ကတမေသံ တွံ ဓမ္မာနံ လာဘီတိ။>
    text <အသမနုဂ္ဂါဟီယမာနောတိ န ကေနစိ ဝုစ္စမာနော။>
    text <အာပန္နောတိ ပါပိစ္ဆော ဣစ္ဆာပကတော အသန္တံ အဘူတံ ဥတ္တရိမနုဿဓမ္မံ ဥလ္လပိတွာ ပါရာဇိကံ အာပတ္တိံ အာပန္နော ဟောတိ။>
    text <ဝိသုဒ္ဓါပေက္ခေါတိ ဂိဟီ ဝါ ဟောတုကာမော ဥပါသကော ဝါ ဟောတုကာမော အာရာမိကော ဝါ ဟောတုကာမော သာမဏေရော ဝါ ဟောတုကာမော။>
    text <အဇာနမေဝံ၊ အာဝုသော၊ အဝစံ ဇာနာမိ၊ အပဿံ ပဿာမီတိ နာဟံ ဧတေ ဓမ္မေ ဇာနာမိ၊ နာဟံ ဧတေ ဓမ္မေ ပဿာမိ၊ နတ္ထိ စ ဧတေ ဓမ္မာ မယိ၊ န စာဟံ ဧတေသု ဓမ္မေသု သန္ဒိဿာမီတိ။>
    text <တုစ္ဆံ မုသာ ဝိလပိန္တိ တုစ္ဆကံ မယာ ဘဏိတံ၊ မုသာ မယာ ဘဏိတံ၊ အဘူတံ မယာ ဘဏိတံ၊ အဇာနန္တေန မယာ ဘဏိတံ။>
    text <အညတြ အဓိမာနာတိ ဌပေတွာ အဓိမာနံ။>
    text <အယမ္ပီတိ ပုရိမေ ဥပါဒာယ ဝုစ္စတိ။>
    text <ပါရာဇိကော ဟောတီတိ သေယျထာပိ နာမ တာလော မတ္ထကစ္ဆိန္နော အဘဗ္ဗော ပုန ဝိရူဠှိယာ၊ ဧဝမေဝ ဘိက္ခု ပါပိစ္ဆော ဣစ္ဆာပကတော အသန္တံ အဘူတံ ဥတ္တရိမနုဿဓမ္မံ ဥလ္လပိတွာ အဿမဏော ဟောတိ အသကျပုတ္တိယော။ တေန ဝုစ္စတိ ပါရာဇိကော ဟောတီတိ။>
    text <အသံဝါသောတိ သံဝါသော နာမ ဧကကမ္မံ ဧကုဒ္ဒေသော သမသိက္ခတာ ဧသော သံဝါသော နာမ။ သော တေန သဒ္ဓိံ နတ္ထိ။ တေန ဝုစ္စတိ အသံဝါသောတိ။>
    text <၁၉၉>, <ဥတ္တရိမနုဿဓမ္မော နာမ ဈာနံ ဝိမောက္ခေါ သမာဓိ သမာပတ္တိ ဉာဏဒဿနံ မဂ္ဂဘာဝနာ ဖလသစ္ဆိကိရိယာ ကိလေသပ္ပဟာနံ ဝိနီဝရဏတာ စိတ္တဿ သုညာဂါရေ အဘိရတိ။>
    text <ဈာနန္တိ ပဌမံ ဈာနံ ဒုတိယံ ဈာနံ တတိယံ ဈာနံ စတုတ္ထံ ဈာနံ။>
    text <ဝိမောက္ခေါတိ သုညတော ဝိမောက္ခေါ အနိမိတ္တော ဝိမောက္ခေါ အပ္ပဏိဟိတော ဝိမောက္ခေါ။>
    text <သမာဓီတိ သုညတော သမာဓိ အနိမိတ္တော သမာဓိ အပ္ပဏိဟိတော သမာဓိ။>
    text <သမာပတ္တီတိ သုညတာ သမာပတ္တိ အနိမိတ္တာ သမာပတ္တိ အပ္ပဏိဟိတာ သမာပတ္တိ။>
    text <ဉာဏဒဿနန္တိ တိဿော ဝိဇ္ဇာ။>
    text <မဂ္ဂဘာဝနာတိ စတ္တာရော သတိပဋ္ဌာနာ၊ စတ္တာရော သမ္မပ္ပဓာနာ၊ စတ္တာရော ဣဒ္ဓိပါဒာ၊ ပဉ္စိန္ဒြိယာနိ၊ ပဉ္စ ဗလာနိ၊ သတ္တ ဗောဇ္ဈင်္ဂါ၊ အရိယော အဋ္ဌင်္ဂိကော မဂ္ဂေါ။>
    text <ဖလသစ္ဆိကိရိယာတိ သောတာပတ္တိဖလဿ သစ္ဆိကိရိယာ၊ သကဒာဂါမိဖလဿ သစ္ဆိကိရိယာ၊ အနာဂါမိဖလဿ သစ္ဆိကိရိယာ၊ အရဟတ္တဿ သစ္ဆိကိရိယာ။>
    text <ကိလေသပ္ပဟာနန္တိ ရာဂဿ ပဟာနံ ဒောသဿ ပဟာနံ မောဟဿ ပဟာနံ။>
    text <ဝိနီဝရဏတာ စိတ္တဿာတိ ရာဂါ စိတ္တံ ဝိနီဝရဏတာ၊ ဒောသာ စိတ္တံ ဝိနီဝရဏတာ၊ မောဟာ စိတ္တံ ဝိနီဝရဏတာ။>
    text <သုညာဂါရေ အဘိရတီတိ ပဌမေန ဈာနေန သုညာဂါရေ အဘိရတိ၊ ဒုတိယေန ဈာနေန သုညာဂါရေ အဘိရတိ၊ တတိယေန ဈာနေန သုညာဂါရေ အဘိရတိ၊ စတုတ္ထေန ဈာနေန သုညာဂါရေ အဘိရတိ။>
    text <၂၀၀>, <တီဟာကာရေဟိ ပဌမံ ဈာနံ သမာပဇ္ဇိန္တိ သမ္ပဇာနမုသာ ဘဏန္တဿ အာပတ္တိ ပါရာဇိကဿ၊ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ။>
    text <စတူဟာကာရေဟိ ပဌမံ ဈာနံ သမာပဇ္ဇိန္တိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ။>
    text <ပဉ္စဟာကာရေဟိ ပဌမံ ဈာနံ သမာပဇ္ဇိန္တိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ ဝိနိဓာယ ခန္တိံ။>
    text <ဆဟာကာရေဟိ ပဌမံ ဈာနံ သမာပဇ္ဇိန္တိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ။>
    text <သတ္တဟာကာရေဟိ ပဌမံ ဈာနံ သမာပဇ္ဇိန္တိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    text <၂၀၁>, <တီဟာကာရေဟိ ပဌမံ ဈာနံ သမာပဇ္ဇာမီတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ။>
    text <စတူဟာကာရေဟိ ပဌမံ ဈာနံ သမာပဇ္ဇာမီတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ။>
    text <ပဉ္စဟာကာရေဟိ ပဌမံ ဈာနံ သမာပဇ္ဇာမီတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ။>
    text <ဆဟာကာရေဟိ ပဌမံ ဈာနံ သမာပဇ္ဇာမီတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ။>
    text <သတ္တဟာကာရေဟိ ပဌမံ ဈာနံ သမာပဇ္ဇာမီတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    text <၂၀၂>, <တီဟာကာရေဟိ ပဌမံ ဈာနံ သမာပန္နောတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ။>
    text <စတူဟာကာရေဟိ ပဌမံ ဈာနံ သမာပန္နောတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ။>
    text <ပဉ္စဟာကာရေဟိ ပဌမံ ဈာနံ သမာပန္နောတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ။>
    text <ဆဟာကာရေဟိ ပဌမံ ဈာနံ သမာပန္နောတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ။>
    text <သတ္တဟာကာရေဟိ ပဌမံ ဈာနံ သမာပန္နောတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    text <၂၀၃>, <တီဟာကာရေဟိ ပဌမဿ ဈာနဿ လာဘီမှီတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ။>
    text <စတူဟာကာရေဟိ ပဌမဿ ဈာနဿ လာဘီမှီတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ။>
    text <ပဉ္စဟာကာရေဟိ ပဌမဿ ဈာနဿ လာဘီမှီတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ။>
    text <ဆဟာကာရေဟိ ပဌမဿ ဈာနဿ လာဘီမှီတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ။>
    text <သတ္တဟာကာရေဟိ ပဌမဿ ဈာနဿ လာဘီမှီတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    text <၂၀၄>, <တီဟာကာရေဟိ ပဌမဿ ဈာနဿ ဝသီမှီတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ။>
    text <စတူဟာကာရေဟိ ပဌမဿ ဈာနဿ ဝသီမှီတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ။>
    text <ပဉ္စဟာကာရေဟိ ပဌမဿ ဈာနဿ ဝသီမှီတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ။>
    text <ဆဟာကာရေဟိ ပဌမဿ ဈာနဿ ဝသီမှီတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ။>
    text <သတ္တဟာကာရေဟိ ပဌမဿ ဈာနဿ ဝသီမှီတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    text <၂၀၅>, <တီဟာကာရေဟိ ပဌမံ ဈာနံ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ။>
    text <စတူဟာကာရေဟိ ပဌမံ ဈာနံ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ။>
    text <ပဉ္စဟာကာရေဟိ ပဌမံ ဈာနံ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ။>
    text <ဆဟာကာရေဟိ ပဌမံ ဈာနံ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ။>
    text <သတ္တဟာကာရေဟိ ပဌမံ ဈာနံ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    text <ယထာ ဣဒံ ပဌမံ ဈာနံ ဝိတ္ထာရိတံ တံ သဗ္ဗမ္ပိ ဝိတ္ထာရေတဗ္ဗံ။>
    text <၂၀၆>, <တီဟာကာရေဟိ။ပေ။ သတ္တဟာကာရေဟိ ဒုတိယံ ဈာနံ။ပေ။ တတိယံ ဈာနံ။ပေ။ စတုတ္ထံ ဈာနံ သမာပဇ္ဇိံ။ သမာပဇ္ဇာမိ။ သမာပန္နော။ စတုတ္ထဿ ဈာနဿ လာဘီမှိ။ ဝသီမှိ။ စတုတ္ထံ ဈာနံ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    text <၂၀၇>, <တီဟာကာရေဟိ သုညတံ ဝိမောက္ခံ။ အနိမိတ္တံ ဝိမောက္ခံ။ အပ္ပဏိဟိတံ ဝိမောက္ခံ။ သမာပဇ္ဇိံ။ သမာပဇ္ဇာမိ။ သမာပန္နော။ အပ္ပဏိဟိတဿ ဝိမောက္ခဿ လာဘီမှိ။ ဝသီမှိ။ အပ္ပဏိဟိတော ဝိမောက္ခေါ သစ္ဆိကတော မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။ပေ။>
    text <တီဟာကာရေဟိ သုညတံ သမာဓိံ။ အနိမိတ္တံ သမာဓိံ။ အပ္ပဏိဟိတံ သမာဓိံ သမာပဇ္ဇိံ။ သမာပဇ္ဇာမိ။ သမာပန္နော။ အပ္ပဏိဟိတဿ သမာဓိဿ လာဘီမှိ။ ဝသီမှိ။ အပ္ပဏိဟိတော သမာဓိ သစ္ဆိကတော မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ သုညတံ သမာပတ္တိံ။ အနိမိတ္တံ သမာပတ္တိံ။ အပ္ပဏိဟိတံ သမာပတ္တိံ သမာပဇ္ဇိံ။ သမာပဇ္ဇာမိ။ သမာပန္နော။ အပ္ပဏိဟိတာယ သမာပတ္တိယာ လာဘီမှိ။ ဝသီမှိ။ အပ္ပဏိဟိတာ သမာပတ္တိ သစ္ဆိကတာ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ တိဿော ဝိဇ္ဇာ သမာပဇ္ဇိံ။ သမာပဇ္ဇာမိ သမာပန္နော။ တိဿန္နံ ဝိဇ္ဇာနံ လာဘီမှိ။ ဝသီမှိ။ တိဿော ဝိဇ္ဇာ သစ္ဆိကတာ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ စတ္တာရော သတိပဋ္ဌာနေ။ စတ္တာရော သမ္မပ္ပဓာနေ။ စတ္တာရော ဣဒ္ဓိပါဒေ သမာပဇ္ဇိံ။ သမာပဇ္ဇာမိ။ သမာပန္နော။ စတုန္နံ ဣဒ္ဓိပါဒာနံ လာဘီမှိ။ ဝသီမှိ။ စတ္တာရော ဣဒ္ဓိပါဒာ သစ္ဆိကတာ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ပဉ္စိန္ဒြိယာနိ။ ပဉ္စ ဗလာနိ သမာပဇ္ဇိံ။ သမာပဇ္ဇာမိ။ သမာပန္နော။ ပဉ္စန္နံ ဗလာနံ လာဘီမှိ။ ဝသီမှိ။ ပဉ္စဗလာနိ သစ္ဆိကတာနိ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ သတ္တ ဗောဇ္ဈင်္ဂေ သမာပဇ္ဇိံ။ သမာပဇ္ဇာမိ။ သမာပန္နော။ သတ္တန္နံ ဗောဇ္ဈင်္ဂါနံ လာဘီမှိ။ ဝသီမှိ။ သတ္တ ဗောဇ္ဈင်္ဂါ သစ္ဆိကတာ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ အရိယံ အဋ္ဌင်္ဂိကံ မဂ္ဂံ သမာပဇ္ဇိံ။ သမာပဇ္ဇာမိ။ သမာပန္နော။ အရိယဿ အဋ္ဌင်္ဂိကဿ မဂ္ဂဿ လာဘီမှိ။ ဝသီမှိ။ အရိယော အဋ္ဌင်္ဂိကော မဂ္ဂေါ သစ္ဆိကတော မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ သောတာပတ္တိဖလံ။ သကဒာဂါမိဖလံ။ အနာဂါမိဖလံ။ အရဟတ္တံ သမာပဇ္ဇိံ။ သမာပဇ္ဇာမိ။ သမာပန္နော။ အရဟတ္တဿ လာဘီမှိ ဝသီမှိ အရဟတ္တံ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ရာဂေါ မေ စတ္တော ဝန္တော မုတ္တော ပဟီနော ပဋိနိဿဋ္ဌော ဥက္ခေဋိတော သမုက္ခေဋိတောတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ဒောသော မေ စတ္တော ဝန္တော မုတ္တော ပဟီနော ပဋိနိဿဋ္ဌော ဥက္ခေဋိတော သမုက္ခေဋိတောတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ မောဟော မေ စတ္တော ဝန္တော မုတ္တော ပဟီနော ပဋိနိဿဋ္ဌော ဥက္ခေဋိတော သမုက္ခေဋိတောတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ရာဂါ မေ စိတ္တံ ဝိနီဝရဏန္တိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ဒောသာ မေ စိတ္တံ ဝိနီဝရဏန္တိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ။ပေ။ သတ္တဟာကာရေဟိ မောဟာ မေ စိတ္တံ ဝိနီဝရဏန္တိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    stand <သုဒ္ဓိကံ နိဋ္ဌိတံ။>
    text <၂၀၈>, <တီဟာကာရေဟိ ပဌမဉ္စ ဈာနံ ဒုတိယဉ္စ ဈာနံ သမာပဇ္ဇိံ။ သမာပဇ္ဇာမိ။ သမာပန္နော။ ပဌမဿ စ ဈာနဿ ဒုတိယဿ စ ဈာနဿ လာဘီမှိ။ ဝသီမှိ။ ပဌမဉ္စ ဈာနံ ဒုတိယဉ္စ ဈာနံ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။ပေ။>
    text <တီဟာကာရေဟိ ပဌမဉ္စ ဈာနံ တတိယဉ္စ ဈာနံ သမာပဇ္ဇိံ။ သမာပဇ္ဇာမိ။ သမာပန္နော။ ပဌမဿ စ ဈာနဿ တတိယဿ စ ဈာနဿ လာဘီမှိ။ ဝသီမှိ။ ပဌမဉ္စ ဈာနံ တတိယဉ္စ ဈာနံ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ပဌမဉ္စ ဈာနံ စတုတ္ထဉ္စ ဈာနံ သမာပဇ္ဇိံ။ သမာပဇ္ဇာမိ။ သမာပန္နော။ ပဌမဿ စ ဈာနဿ စတုတ္ထဿ စ ဈာနဿ လာဘီမှိ။ ဝသီမှိ။ ပဌမဉ္စ ဈာနံ စတုတ္ထဉ္စ ဈာနံ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ပဌမဉ္စ ဈာနံ သုညတဉ္စ ဝိမောက္ခံ။ ပဌမဉ္စ ဈာနံ အနိမိတ္တဉ္စ ဝိမောက္ခံ။ ပဌမဉ္စ ဈာနံ အပ္ပဏိဟိတဉ္စ ဝိမောက္ခံ သမာပဇ္ဇိံ။ သမာပဇ္ဇာမိ။ သမာပန္နော။ ပဌမဿ စ ဈာနဿ အပ္ပဏိဟိတဿ စ ဝိမောက္ခဿ လာဘီမှိ။ ဝသီမှိ။ ပဌမဉ္စ ဈာနံ အပ္ပဏိဟိတော စ ဝိမောက္ခေါ သစ္ဆိကတော မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ပဌမဉ္စ ဈာနံ သုညတဉ္စ သမာဓိံ။ ပဌမဉ္စ ဈာနံ အနိမိတ္တဉ္စ သမာဓိံ။ ပဌမဉ္စ ဈာနံ အပ္ပဏိဟိတဉ္စ သမာဓိံ သမာပဇ္ဇိံ။ သမာပဇ္ဇာမိ။ သမာပန္နော ပဌမဿ စ ဈာနဿ အပ္ပဏိဟိတဿ စ သမာဓိဿ လာဘီမှိ။ ဝသီမှိ။ ပဌမဉ္စ ဈာနံ အပ္ပဏိဟိတော စ သမာဓိ သစ္ဆိကတော မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ပဌမဉ္စ ဈာနံ သုညတဉ္စ သမာပတ္တိံ။ ပဌမဉ္စ ဈာနံ အနိမိတ္တဉ္စ သမာပတ္တိံ။ ပဌမဉ္စ ဈာနံ အပ္ပဏိဟိတဉ္စ သမာပတ္တိံ သမာပဇ္ဇိံ။ သမာပဇ္ဇာမိ။ သမာပန္နော ပဌမဿ စ ဈာနဿ အပ္ပဏိဟိတာယ စ သမာပတ္တိယာ လာဘီမှိ။ ဝသီမှိ။ ပဌမဉ္စ ဈာနံ အပ္ပဏိဟိတာ စ သမာပတ္တိ သစ္ဆိကတာ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ပဌမဉ္စ ဈာနံ တိဿော စ ဝိဇ္ဇာ သမာပဇ္ဇိံ။ သမာပဇ္ဇာမိ။ သမာပန္နော။ ပဌမဿ စ ဈာနဿ တိဿန္နဉ္စ ဝိဇ္ဇာနံ လာဘီမှိ။ ဝသီမှိ။ ပဌမဉ္စ ဈာနံ တိဿော စ ဝိဇ္ဇာ သစ္ဆိကတာ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ပဌမဉ္စ ဈာနံ စတ္တာရော စ သတိပဋ္ဌာနေ။ ပဌမဉ္စ ဈာနံ စတ္တာရော စ သမ္မပ္ပဓာနေ။ ပဌမဉ္စ ဈာနံ စတ္တာရော စ ဣဒ္ဓိပါဒေ သမာပဇ္ဇိံ။ သမာပဇ္ဇာမိ။ သမာပန္နော။ ပဌမဿ စ ဈာနဿ စတုန္နဉ္စ ဣဒ္ဓိပါဒာနံ လာဘီမှိ။ ဝသီမှိ။ ပဌမဉ္စ ဈာနံ စတ္တာရော စ ဣဒ္ဓိပါဒာ သစ္ဆိကတာ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ပဌမဉ္စ ဈာနံ ပဉ္စ စ ဣန္ဒြိယာနိ။ ပဌမဉ္စ ဈာနံ ပဉ္စ စ ဗလာနိ သမာပဇ္ဇိံ။ သမာပဇ္ဇာမိ။ သမာပန္နော။ ပဌမဿ စ ဈာနဿ ပဉ္စန္နဉ္စ ဗလာနံ လာဘီမှိ။ ဝသီမှိ။ ပဌမဉ္စ ဈာနံ ပဉ္စ စ ဗလာနိ သစ္ဆိကတာနိ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <၂၀၉>, <တီဟာကာရေဟိ ပဌမဉ္စ ဈာနံ သတ္တ စ ဗောဇ္ဈင်္ဂေ သမာပဇ္ဇိံ။ သမာပဇ္ဇာမိ။ သမာပန္နော။ ပဌမဿ စ ဈာနဿ သတ္တန္နဉ္စ ဗောဇ္ဈင်္ဂါနံ လာဘီမှိ။ ဝသီမှိ။ ပဌမဉ္စ ဈာနံ သတ္တ စ ဗောဇ္ဈင်္ဂါ သစ္ဆိကတာ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ပဌမဉ္စ ဈာနံ အရိယဉ္စ အဋ္ဌင်္ဂိကံ မဂ္ဂံ သမာပဇ္ဇိံ။ သမာပဇ္ဇာမိ။ သမာပန္နော။ ပဌမဿ စ ဈာနဿ အရိယဿ စ အဋ္ဌင်္ဂိကဿ မဂ္ဂဿ လာဘီမှိ ဝသီမှိ။ ပဌမဉ္စ ဈာနံ အရိယော စ အဋ္ဌင်္ဂိကော မဂ္ဂေါ သစ္ဆိကတော မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ပဌမဉ္စ ဈာနံ သောတာပတ္တိဖလဉ္စ။ ပဌမဉ္စ ဈာနံ သကဒာဂါမိဖလဉ္စ။ ပဌမဉ္စ ဈာနံ အနာဂါမိဖလဉ္စ။ ပဌမဉ္စ ဈာနံ အရဟတ္တဉ္စ သမာပဇ္ဇိံ။ သမာပဇ္ဇာမိ။ သမာပန္နော။ ပဌမဿ စ ဈာနဿ အရဟတ္တဿ စ လာဘီမှိ။ ဝသီမှိ။ ပဌမဉ္စ ဈာနံ အရဟတ္တဉ္စ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ပဌမဉ္စ ဈာနံ သမာပဇ္ဇိံ။ သမာပဇ္ဇာမိ။ သမာပန္နော။ ပဌမဿ စ ဈာနဿ လာဘီမှိ။ ဝသီမှိ။ ပဌမဉ္စ ဈာနံ သစ္ဆိကတံ မယာ၊ ရာဂေါ စ မေ စတ္တော။ ဒောသော စ မေ စတ္တော။ မောဟော စ မေ စတ္တော ဝန္တော မုတ္တော ပဟီနော ပဋိနိဿဋ္ဌော ဥက္ခေဋိတော သမုက္ခေဋိတောတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ။ပေ။ သတ္တဟာကာရေဟိ ပဌမဉ္စ ဈာနံ သမာပဇ္ဇိံ။ သမာပဇ္ဇာမိ။ သမာပန္နော။ ပဌမဿ စ ဈာနဿ လာဘီမှိ။ ဝသီမှိ။ ပဌမဉ္စ ဈာနံ သစ္ဆိကတံ မယာ၊ ရာဂါ စ မေ စိတ္တံ ဝိနီဝရဏံ။ ဒောသာ စ မေ စိတ္တံ ဝိနီဝရဏံ။ မောဟာ စ မေ စိတ္တံ ဝိနီဝရဏန္တိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    stand <ခဏ္ဍစက္ကံ နိဋ္ဌိတံ။>
    text <၂၁၀>, <တီဟာကာရေဟိ ဒုတိယဉ္စ ဈာနံ တတိယဉ္စ ဈာနံ သမာပဇ္ဇိံ။ သမာပဇ္ဇာမိ။ သမာပန္နော။ ဒုတိယဿ စ ဈာနဿ တတိယဿ စ ဈာနဿ လာဘီမှိ။ ဝသီမှိ။ ဒုတိယဉ္စ ဈာနံ တတိယဉ္စ ဈာနံ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ဒုတိယဉ္စ ဈာနံ စတုတ္ထဉ္စ ဈာနံ သမာပဇ္ဇိံ။ သမာပဇ္ဇာမိ။ သမာပန္နော။ ဒုတိယဿ စ ဈာနဿ စတုတ္ထဿ စ ဈာနဿ လာဘီမှိ။ ဝသီမှိ။ ဒုတိယဉ္စ ဈာနံ စတုတ္ထဉ္စ ဈာနံ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ဒုတိယဉ္စ ဈာနံ သုညတဉ္စ ဝိမောက္ခံ။ အနိမိတ္တဉ္စ ဝိမောက္ခံ။ အပ္ပဏိဟိတဉ္စ ဝိမောက္ခံ။ သုညတဉ္စ သမာဓိံ။ အနိမိတ္တဉ္စ သမာဓိံ။ အပ္ပဏိဟိတဉ္စ သမာဓိံ။ သုညတဉ္စ သမာပတ္တိံ။ အနိမိတ္တဉ္စ သမာပတ္တိံ။ အပ္ပဏိဟိတဉ္စ သမာပတ္တိံ။ တိဿော စ ဝိဇ္ဇာ။ စတ္တာရော စ သတိပဋ္ဌာနေ။ စတ္တာရော စ သမ္မပ္ပဓာနေ။ စတ္တာရော စ ဣဒ္ဓိပါဒေ။ ပဉ္စ စ ဣန္ဒြိယာနိ။ ပဉ္စ စ ဗလာနိ။ သတ္တ စ ဗောဇ္ဈင်္ဂေ။ အရိယဉ္စ အဋ္ဌင်္ဂိကံ မဂ္ဂံ။ သောတာပတ္တိဖလဉ္စ။ သကဒာဂါမိဖလဉ္စ။ အနာဂါမိဖလဉ္စ။ အရဟတ္တဉ္စ သမာပဇ္ဇိံ။ သမာပဇ္ဇာမိ။ သမာပန္နော။ ဒုတိယဿ စ ဈာနဿ အရဟတ္တဿ စ လာဘီမှိ။ ဝသီမှိ။ ဒုတိယဉ္စ ဈာနံ အရဟတ္တဉ္စ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ ဒုတိယဉ္စ ဈာနံ သမာပဇ္ဇိံ။ သမာပဇ္ဇာမိ။ သမာပန္နော။ ဒုတိယဿ စ ဈာနဿ လာဘီမှိ။ ဝသီမှိ။ ဒုတိယဉ္စ ဈာနံ သစ္ဆိကတံ မယာ၊ ရာဂေါ စ မေ စတ္တော။ ဒောသော စ မေ စတ္တော။ မောဟော စ မေ စတ္တော ဝန္တော မုတ္တော ပဟီနော ပဋိနိဿဋ္ဌော ဥက္ခေဋိတော သမုက္ခေဋိတော။ ရာဂါ စ မေ စိတ္တံ ဝိနီဝရဏံ။ ဒောသာ စ မေ စိတ္တံ ဝိနီဝရဏံ။ မောဟာ စ မေ စိတ္တံ ဝိနီဝရဏန္တိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ။ပေ။ သတ္တဟာကာရေဟိ ဒုတိယဉ္စ ဈာနံ ပဌမဉ္စ ဈာနံ သမာပဇ္ဇိံ။ သမာပဇ္ဇာမိ။ သမာပန္နော။ ဒုတိယဿ စ ဈာနဿ ပဌမဿ စ ဈာနဿ လာဘီမှိ။ ဝသီမှိ။ ဒုတိယဉ္စ ဈာနံ ပဌမဉ္စ ဈာနံ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။ပေ။ ဝိနိဓာယ ဘာဝံ။>
    stand <ဗဒ္ဓစက္ကံ။>
    text <ဧဝံ ဧကေကံ မူလံ ကာတုန ဗဒ္ဓစက္ကံ ပရိဝတ္တကံ ကတ္တဗ္ဗံ။>
    stand <ဣဒံ သံခိတ္တံ။>
    text <၂၁၁>, <တီဟာကာရေဟိ တတိယဉ္စ ဈာနံ စတုတ္ထဉ္စ ဈာနံ။ပေ။ တတိယဉ္စ ဈာနံ အရဟတ္တဉ္စ သမာပဇ္ဇိံ။ သမာပဇ္ဇာမိ။ သမာပန္နော။ တတိယဿ စ ဈာနဿ အရဟတ္တဿ စ လာဘီမှိ။ ဝသီမှိ။ တတိယဉ္စ ဈာနံ အရဟတ္တဉ္စ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ တတိယဉ္စ ဈာနံ သမာပဇ္ဇိံ။ သမာပဇ္ဇာမိ။ သမာပန္နော။ တတိယဿ စ ဈာနဿ လာဘီမှိ။ ဝသီမှိ။ တတိယဉ္စ ဈာနံ သစ္ဆိကတံ မယာ၊ ရာဂေါ စ မေ စတ္တော။ ဒောသော စ မေ စတ္တော။ မောဟော စ မေ စတ္တော ဝန္တော မုတ္တော ပဟီနော ပဋိနိဿဋ္ဌော ဥက္ခေဋိတော သမုက္ခေဋိတော။ ရာဂါ စ မေ စိတ္တံ ဝိနီဝရဏံ။ ဒောသာ စ မေ စိတ္တံ ဝိနီဝရဏံ။ မောဟာ စ မေ စိတ္တံ ဝိနီဝရဏန္တိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ တတိယဉ္စ ဈာနံ ပဌမဉ္စ ဈာနံ။ တတိယဉ္စ ဈာနံ ဒုတိယဉ္စ ဈာနံ သမာပဇ္ဇိံ။ သမာပဇ္ဇာမိ။ သမာပန္နော။ တတိယဿ စ ဈာနဿ ဒုတိယဿ စ ဈာနဿ လာဘီမှိ။ ဝသီမှိ။ တတိယဉ္စ ဈာနံ ဒုတိယဉ္စ ဈာနံ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီကာရေဟိ မောဟာ စ မေ စိတ္တံ ဝိနီဝရဏံ ပဌမဉ္စ ဈာနံ။ပေ။ ဒုတိယဉ္စ ဈာနံ။ တတိယဉ္စ ဈာနံ။ စတုတ္ထဉ္စ ဈာနံ သမာပဇ္ဇိံ သမာပဇ္ဇာမိ။ သမာပန္နော။ မောဟာ စ မေ စိတ္တံ ဝိနီဝရဏံ စတုတ္ထဿ စ ဈာနဿ လာဘီမှိ။ ဝသီမှိ။ မောဟာ စ မေ စိတ္တံ ဝိနီဝရဏံ စတုတ္ထဉ္စ ဈာနံ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <၂၁၂>, <တီဟာကာရေဟိ မောဟာ စ မေ စိတ္တံ ဝိနီဝရဏံ သုညတဉ္စ ဝိမောက္ခံ။ အနိမိတ္တဉ္စ ဝိမောက္ခံ။ အပ္ပဏိဟိတဉ္စ ဝိမောက္ခံ သမာပဇ္ဇိံ။ သမာပဇ္ဇာမိ။ သမာပန္နော။ မောဟာ စ မေ စိတ္တံ ဝိနီဝရဏံ အပ္ပဏိဟိတဿ စ ဝိမောက္ခဿ လာဘီမှိ။ ဝသီမှိ။ မောဟာ စ မေ စိတ္တံ ဝိနီဝရဏံ အပ္ပဏိဟိတော စ ဝိမောက္ခေါ သစ္ဆိကတော မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ မောဟာ စ မေ စိတ္တံ ဝိနီဝရဏံ သုညတဉ္စ သမာဓိံ။ အနိမိတ္တဉ္စ သမာဓိံ။ အပ္ပဏိဟိတဉ္စ သမာဓိံ သမာပဇ္ဇိံ။ သမာပဇ္ဇာမိ။ သမာပန္နော။ မောဟာ စ မေ စိတ္တံ ဝိနီဝရဏံ အပ္ပဏိဟိတဿ စ သမာဓိဿ လာဘီမှိ။ ဝသီမှိ။ မောဟာ စ မေ စိတ္တံ ဝိနီဝရဏံ အပ္ပဏိဟိတော စ သမာဓိ သစ္ဆိကတော မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ မောဟာ စ မေ စိတ္တံ ဝိနီဝရဏံ သုညတဉ္စ သမာပတ္တိံ။ အနိမိတ္တဉ္စ သမာပတ္တိံ။ အပ္ပဏိဟိတဉ္စ သမာပတ္တိံ သမာပဇ္ဇိံ သမာပဇ္ဇာမိ။ သမာပန္နော။ မောဟာ စ မေ စိတ္တံ ဝိနီဝရဏံ အပ္ပဏိဟိတာယ စ သမာပတ္တိယာ လာဘီမှိ။ ဝသီမှိ။ မောဟာ စ မေ စိတ္တံ ဝိနီဝရဏံ အပ္ပဏိဟိတာ စ သမာပတ္တိ သစ္ဆိကတာ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ မောဟာ စ မေ စိတ္တံ ဝိနီဝရဏံ တိဿော စ ဝိဇ္ဇာ သမာပဇ္ဇိံ။ သမာပဇ္ဇာမိ။ သမာပန္နော။ မောဟာ စ မေ စိတ္တံ ဝိနီဝရဏံ တိဿန္နဉ္စ ဝိဇ္ဇာနံ လာဘီမှိ။ ဝသီမှိ။ မောဟာ စ မေ စိတ္တံ ဝိနီဝရဏံ တိဿော စ ဝိဇ္ဇာ သစ္ဆိကတာ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ မောဟာ စ မေ စိတ္တံ ဝိနီဝရဏံ စတ္တာရော စ သတိပဋ္ဌာနေ။ စတ္တာရော စ သမ္မပ္ပဓာနေ။ စတ္တာရော စ ဣဒ္ဓိပါဒေ သမာပဇ္ဇိံ။ သမာပဇ္ဇာမိ။ သမာပန္နော။ မောဟာ စ မေ စိတ္တံ ဝိနီဝရဏံ စတုန္နဉ္စ ဣဒ္ဓိပါဒာနံ လာဘီမှိ။ ဝသီမှိ။ မောဟာ စ မေ စိတ္တံ ဝိနီဝရဏံ စတ္တာရော စ ဣဒ္ဓိပါဒာ သစ္ဆိကတာ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <၂၁၃>, <တီဟာကာရေဟိ မောဟာ စ မေ စိတ္တံ ဝိနီဝရဏံ ပဉ္စ စ ဣန္ဒြိယာနိ။ ပဉ္စ စ ဗလာနိ သမာပဇ္ဇိံ။ သမာပဇ္ဇာမိ။ သမာပန္နော။ မောဟာ စ မေ စိတ္တံ ဝိနီဝရဏံ ပဉ္စန္နဉ္စ ဗလာနံ လာဘီမှိ။ ဝသီမှိ။ မောဟာ စ မေ စိတ္တံ ဝိနီဝရဏံ ပဉ္စ စ ဗလာနိ သစ္ဆိကတာနိ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ မောဟာ စ မေ စိတ္တံ ဝိနီဝရဏံ သတ္တ စ ဗောဇ္ဈင်္ဂေ သမာပဇ္ဇိံ။ သမာပဇ္ဇာမိ။ သမာပန္နော။ မောဟာ စ မေ စိတ္တံ ဝိနီဝရဏံ သတ္တန္နဉ္စ ဗောဇ္ဈင်္ဂါနံ လာဘီမှိ။ ဝသီမှိ။ မောဟာ စ မေ စိတ္တံ ဝိနီဝရဏံ သတ္တ စ ဗောဇ္ဈင်္ဂါ သစ္ဆိကတာ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ မောဟာ စ မေ စိတ္တံ ဝိနီဝရဏံ အရိယဉ္စ အဋ္ဌင်္ဂိကံ မဂ္ဂံ သမာပဇ္ဇိံ။ သမာပဇ္ဇာမိ။ သမာပန္နော။ မောဟာ စ မေ စိတ္တံ ဝိနီဝရဏံ အရိယဿ စ အဋ္ဌင်္ဂိကဿ မဂ္ဂဿ လာဘီမှိ။ ဝသီမှိ။ မောဟာ စ မေ စိတ္တံ ဝိနီဝရဏံ အရိယော စ အဋ္ဌင်္ဂိကော မဂ္ဂေါ သစ္ဆိကတော မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ မောဟာ စ မေ စိတ္တံ ဝိနီဝရဏံ သောတာပတ္တိဖလဉ္စ။ သကဒာဂါမိဖလဉ္စ။ အနာဂါမိဖလဉ္စ။ အရဟတ္တဉ္စ သမာပဇ္ဇိံ။ သမာပဇ္ဇာမိ။ သမာပန္နော။ မောဟာ စ မေ စိတ္တံ ဝိနီဝရဏံ အရဟတ္တဿ စ လာဘီမှိ။ ဝသီမှိ။ မောဟာ စ မေ စိတ္တံ ဝိနီဝရဏံ အရဟတ္တဉ္စ သစ္ဆိကတံ မယာတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ မောဟာ စ မေ စိတ္တံ ဝိနီဝရဏံ၊ ရာဂေါ စ မေ စတ္တော။ ဒောသော စ မေ စတ္တော။ မောဟော စ မေ စတ္တော ဝန္တော မုတ္တော ပဟီနော ပဋိနိဿဋ္ဌော ဥက္ခေဋိတော သမုက္ခေဋိတောတိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။>
    text <တီဟာကာရေဟိ။ပေ။ သတ္တဟာကာရေဟိ မောဟာ စ မေ စိတ္တံ ဝိနီဝရဏံ ရာဂါ စ မေ စိတ္တံ ဝိနီဝရဏံ။ ဒောသာ စ မေ စိတ္တံ ဝိနီဝရဏန္တိ သမ္ပဇာနမုသာ ဘဏန္တဿ အာပတ္တိ ပါရာဇိကဿ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    stand <ဧကမူလကံ နိဋ္ဌိတံ။>
    text <ယထာ ဧကမူလကံ ဝိတ္ထာရိတံ ဧဝမေဝ ဒုမူလကာဒိပိ ဝိတ္ထာရေတဗ္ဗံ။>
    stand <ဣဒံ သဗ္ဗမူလကံ>
    text <၂၁၄>, <တီဟာကာရေဟိ။ပေ။ သတ္တဟာကာရေဟိ ပဌမဉ္စ ဈာနံ ဒုတိယဉ္စ ဈာနံ တတိယဉ္စ ဈာနံ စတုတ္ထဉ္စ ဈာနံ သုညတဉ္စ ဝိမောက္ခံ အနိမိတ္တဉ္စ ဝိမောက္ခံ အပ္ပဏိဟိတဉ္စ ဝိမောက္ခံ သုညတဉ္စ သမာဓိံ အနိမိတ္တဉ္စ သမာဓိံ အပ္ပဏိဟိတဉ္စ သမာဓိံ သုညတဉ္စ သမာပတ္တိံ အနိမိတ္တဉ္စ သမာပတ္တိံ အပ္ပဏိဟိတဉ္စ သမာပတ္တိံ တိဿော စ ဝိဇ္ဇာ စတ္တာရော စ သတိပဋ္ဌာနေ စတ္တာရော စ သမ္မပ္ပဓာနေ စတ္တာရော စ ဣဒ္ဓိပါဒေ ပဉ္စ စ ဣန္ဒြိယာနိ ပဉ္စ စ ဗလာနိ သတ္တ စ ဗောဇ္ဈင်္ဂေ အရိယဉ္စ အဋ္ဌင်္ဂိကံ မဂ္ဂံ သောတာပတ္တိဖလဉ္စ သကဒာဂါမိဖလဉ္စ အနာဂါမိဖလဉ္စ အရဟတ္တဉ္စ သမာပဇ္ဇိံ။ သမာပဇ္ဇာမိ။ သမာပန္နော။ပေ။ ရာဂေါ စ မေ စတ္တော၊ ဒောသော စ မေ စတ္တော၊ မောဟော စ မေ စတ္တော ဝန္တော မုတ္တော ပဟီနော ပဋိနိဿဋ္ဌော ဥက္ခေဋိတော သမုက္ခေဋိတော။ ရာဂါ စ မေ စိတ္တံ ဝိနီဝရဏံ၊ ဒောသာ စ မေ စိတ္တံ ဝိနီဝရဏံ၊ မောဟာ စ မေ စိတ္တံ ဝိနီဝရဏန္တိ သမ္ပဇာနမုသာ ဘဏန္တဿ အာပတ္တိ ပါရာဇိကဿ။ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    stand <သဗ္ဗမူလကံ နိဋ္ဌိတံ။>
    stand <သုဒ္ဓိကဝါရကထာ နိဋ္ဌိတာ။>
    text <၂၁၅>, <တီဟာကာရေဟိ ပဌမံ ဈာနံ သမာပဇ္ဇိန္တိ ဝတ္တုကာမော ဒုတိယံ ဈာနံ သမာပဇ္ဇိန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ပါရာဇိကဿ၊ န ပဋိဝိဇာနန္တဿ အာပတ္တိ ထုလ္လစ္စယဿ။>
    text <တီဟာကာရေဟိ ပဌမံ ဈာနံ သမာပဇ္ဇိန္တိ ဝတ္တုကာမော တတိယံ ဈာနံ သမာပဇ္ဇိန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ပါရာဇိကဿ၊ န ပဋိဝိဇာနန္တဿ အာပတ္တိ ထုလ္လစ္စယဿ။>
    text <တီဟာကာရေဟိ ပဌမံ ဈာနံ သမာပဇ္ဇိန္တိ ဝတ္တုကာမော စတုတ္ထံ ဈာနံ သမာပဇ္ဇိန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ပါရာဇိကဿ၊ န ပဋိဝိဇာနန္တဿ အာပတ္တိ ထုလ္လစ္စယဿ။>
    text <တီဟာကာရေဟိ။ပေ။ သတ္တဟာကာရေဟိ ပဌမံ ဈာနံ သမာပဇ္ဇိန္တိ ဝတ္တုကာမော သုညတံ ဝိမောက္ခံ။ အနိမိတ္တံ ဝိမောက္ခံ။ အပ္ပဏိဟိတံ ဝိမောက္ခံ။ သုညတံ သမာဓိံ။ အနိမိတ္တံ သမာဓိံ။ အပ္ပဏိဟိတံ သမာဓိံ။ သုညတံ သမာပတ္တိံ။ အနိမိတ္တံ သမာပတ္တိံ။ အပ္ပဏိဟိတံ သမာပတ္တိံ။ တိဿော ဝိဇ္ဇာ။ စတ္တာရော သတိပဋ္ဌာနေ။ စတ္တာရော သမ္မပ္ပဓာနေ။ စတ္တာရော ဣဒ္ဓိပါဒေ။ ပဉ္စိန္ဒြိယာနိ။ ပဉ္စ ဗလာနိ။ သတ္တ ဗောဇ္ဈင်္ဂေ။ အရိယံ အဋ္ဌင်္ဂိကံ မဂ္ဂံ။ သောတာပတ္တိဖလံ။ သကဒာဂါမိဖလံ။ အနာဂါမိဖလံ။ အရဟတ္တံ သမာပဇ္ဇိံ။ပေ။ ရာဂေါ မေ စတ္တော။ ဒောသော မေ စတ္တော။ မောဟော မေ စတ္တော ဝန္တော မုတ္တော ပဟီနော ပဋိနိဿဋ္ဌော ဥက္ခေဋိတော သမုက္ခေဋိတော။ ရာဂါ မေ စိတ္တံ ဝိနီဝရဏံ။ ဒောသာ မေ စိတ္တံ ဝိနီဝရဏံ။ မောဟာ မေ စိတ္တံ ဝိနီဝရဏန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ပါရာဇိကဿ၊ န ပဋိဝိဇာနန္တဿ အာပတ္တိ ထုလ္လစ္စယဿ။ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    stand <ဝတ္ထုဝိသာရကဿ ဧကမူလကဿ ခဏ္ဍစက္ကံ နိဋ္ဌိတံ။>
    text <၂၁၆>, <တီဟာကာရေဟိ ဒုတိယံ ဈာနံ သမာပဇ္ဇိန္တိ ဝတ္တုကာမော တတိယံ ဈာနံ သမာပဇ္ဇိန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ပါရာဇိကဿ၊ န ပဋိဝိဇာနန္တဿ အာပတ္တိ ထုလ္လစ္စယဿ။>
    text <တီဟာကာရေဟိ ဒုတိယံ ဈာနံ သမာပဇ္ဇိန္တိ ဝတ္တုကာမော စတုတ္ထံ ဈာနံ သမာပဇ္ဇိန္တိ။ပေ။ မောဟာ စ မေ စိတ္တံ ဝိနီဝရဏန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ပါရာဇိကဿ၊ န ပဋိဝိဇာနန္တဿ အာပတ္တိ ထုလ္လစ္စယဿ။>
    text <တီဟာကာရေဟိ။ပေ။ သတ္တဟာကာရေဟိ ဒုတိယံ ဈာနံ သမာပဇ္ဇိန္တိ ဝတ္တုကာမော ပဌမံ ဈာနံ သမာပဇ္ဇိန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ပါရာဇိကဿ၊ န ပဋိဝိဇာနန္တဿ အာပတ္တိ ထုလ္လစ္စယဿ။ပေ။ ဝိနိဓာယ ဘာဝံ။>
    stand <ဝတ္ထုဝိသာရကဿ ဧကမူလကဿ ဗဒ္ဓစက္ကံ။>
    stand <မူလံ သံခိတ္တံ။>
    text <၂၁၇>, <တီဟာကာရေဟိ မောဟာ မေ စိတ္တံ ဝိနီဝရဏန္တိ ဝတ္တုကာမော ပဌမံ ဈာနံ သမာပဇ္ဇိန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ပါရာဇိကဿ၊ န ပဋိဝိဇာနန္တဿ အာပတ္တိ ထုလ္လစ္စယဿ။>
    text <တီဟာကာရေဟိ။ပေ။ သတ္တဟာကာရေဟိ မောဟာ မေ စိတ္တံ ဝိနီဝရဏန္တိ ဝတ္တုကာမော ဒောသာ မေ စိတ္တံ ဝိနီဝရဏန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ပါရာဇိကဿ၊ န ပဋိဝိဇာနန္တဿ အာပတ္တိ ထုလ္လစ္စယဿ။ပေ။ ဝိနိဓာယ ဘာဝံ။>
    stand <ဝတ္ထုဝိသာရကဿ ဧကမူလကံ နိဋ္ဌိတံ။>
    stand <ယထာ ဧကမူလကံ ဝိတ္ထာရိတံ ဧဝမေဝ ဒုမူလကာဒိပိ ဝိတ္ထာရေတဗ္ဗံ။>
    stand <ဣဒံ သဗ္ဗမူလကံ>
    text <၂၁၈>, <တီဟာကာရေဟိ။ပေ။ သတ္တဟာကာရေဟိ ပဌမဉ္စ ဈာနံ ဒုတိယဉ္စ ဈာနံ တတိယဉ္စ ဈာနံ စတုတ္ထဉ္စ ဈာနံ သုညတဉ္စ ဝိမောက္ခံ အနိမိတ္တဉ္စ ဝိမောက္ခံ အပ္ပဏိဟိတဉ္စ ဝိမောက္ခံ သုညတဉ္စ သမာဓိံ အနိမိတ္တဉ္စ သမာဓိံ အပ္ပဏိဟိတဉ္စ သမာဓိံ သုညတဉ္စ သမာပတ္တိံ အနိမိတ္တဉ္စ သမာပတ္တိံ အပ္ပဏိဟိတဉ္စ သမာပတ္တိံ တိဿော စ ဝိဇ္ဇာ စတ္တာရော စ သတိပဋ္ဌာနေ စတ္တာရော စ သမ္မပ္ပဓာနေ စတ္တာရော စ ဣဒ္ဓိပါဒေ ပဉ္စ စ ဣန္ဒြိယာနိ ပဉ္စ စ ဗလာနိ သတ္တ စ ဗောဇ္ဈင်္ဂေ အရိယဉ္စ အဋ္ဌင်္ဂိကံ မဂ္ဂံ သောတာပတ္တိဖလဉ္စ သကဒာဂါမိဖလဉ္စ အနာဂါမိဖလဉ္စ အရဟတ္တဉ္စ သမာပဇ္ဇိံ။ပေ။ ရာဂေါ စ မေ စတ္တော။ ဒောသော စ မေ စတ္တော။ မောဟော စ မေ စတ္တော ဝန္တော မုတ္တော ပဟီနော ပဋိနိဿဋ္ဌော ဥက္ခေဋိတော သမုက္ခေဋိတော။ ရာဂါ စ မေ စိတ္တံ ဝိနီဝရဏံ။ ဒောသာ စ မေ စိတ္တံ ဝိနီဝရဏန္တိ ဝတ္တုကာမော မောဟာ မေ စိတ္တံ ဝိနီဝရဏန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ပါရာဇိကဿ၊ န ပဋိဝိဇာနန္တဿ အာပတ္တိ ထုလ္လစ္စယဿ။>
    text <၂၁၉>, <တီဟာကာရေဟိ ဒုတိယဉ္စ ဈာနံ တတိယဉ္စ ဈာနံ စတုတ္ထဉ္စ ဈာနံ သုညတဉ္စ ဝိမောက္ခံ အနိမိတ္တဉ္စ ဝိမောက္ခံ အပ္ပဏိဟိတဉ္စ ဝိမောက္ခံ သုညတဉ္စ သမာဓိံ အနိမိတ္တဉ္စ သမာဓိံ အပ္ပဏိဟိတဉ္စ သမာဓိံ သုညတဉ္စ သမာပတ္တိံ အနိမိတ္တဉ္စ သမာပတ္တိံ အပ္ပဏိဟိတဉ္စ သမာပတ္တိံ တိဿော စ ဝိဇ္ဇာ စတ္တာရော စ သတိပဋ္ဌာနေ စတ္တာရော စ သမ္မပ္ပဓာနေ စတ္တာရော စ ဣဒ္ဓိပါဒေ ပဉ္စ စ ဣန္ဒြိယာနိ ပဉ္စ စ ဗလာနိ သတ္တ စ ဗောဇ္ဈင်္ဂေ အရိယဉ္စ အဋ္ဌင်္ဂိကံ မဂ္ဂံ သောတာပတ္တိဖလဉ္စ သကဒာဂါမိဖလဉ္စ အနာဂါမိဖလဉ္စ အရဟတ္တဉ္စ သမာပဇ္ဇိံ။ပေ။ ရာဂေါ စ မေ စတ္တော။ ဒောသော စ မေ စတ္တော။ မောဟော စ မေ စတ္တော ဝန္တော မုတ္တော ပဟီနော ပဋိနိဿဋ္ဌော ဥက္ခေဋိတော သမုက္ခေဋိတော။ ရာဂါ စ မေ စိတ္တံ ဝိနီဝရဏံ။ ဒောသာ စ မေ စိတ္တံ ဝိနီဝရဏံ။ မောဟာ စ မေ စိတ္တံ ဝိနီဝရဏန္တိ ဝတ္တုကာမော ပဌမံ ဈာနံ သမာပဇ္ဇိန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ပါရာဇိကဿ၊ န ပဋိဝိဇာနန္တဿ အာပတ္တိ ထုလ္လစ္စယဿ။>
    text <တီဟာကာရေဟိ တတိယဉ္စ ဈာနံ စတုတ္ထဉ္စ ဈာနံ။ပေ။ မောဟာ စ မေ စိတ္တံ ဝိနီဝရဏံ ပဌမဉ္စ ဈာနံ သမာပဇ္ဇိန္တိ ဝတ္တုကာမော ဒုတိယံ ဈာနံ သမာပဇ္ဇိန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ပါရာဇိကဿ၊ န ပဋိဝိဇာနန္တဿ အာပတ္တိ ထုလ္လစ္စယဿ။>
    text <တီဟာကာရေဟိ။ပေ။ သတ္တဟာကာရေဟိ မောဟာ စ မေ စိတ္တံ ဝိနီဝရဏံ ပဌမဉ္စ ဈာနံ ဒုတိယဉ္စ ဈာနံ တတိယဉ္စ ဈာနံ စတုတ္ထဉ္စ ဈာနံ။ပေ။ ရာဂါ စ မေ စိတ္တံ ဝိနီဝရဏန္တိ ဝတ္တုကာမော ဒောသာ မေ စိတ္တံ ဝိနီဝရဏန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ပါရာဇိကဿ၊ န ပဋိဝိဇာနန္တဿ အာပတ္တိ ထုလ္လစ္စယဿ။ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    stand <ဝတ္ထုဝိသာရကဿ သဗ္ဗမူလကံ နိဋ္ဌိတံ။>
    stand <ဝတ္ထုဝိသာရကဿ စက္ကပေယျာလံ နိဋ္ဌိတံ။>
    stand <ဝတ္ထုကာမဝါရကထာ နိဋ္ဌိတာ။>
    text <၂၂၀>, <တီဟာကာရေဟိ ယော တေ ဝိဟာရေ ဝသိ သော ဘိက္ခု ပဌမံ ဈာနံ သမာပဇ္ဇိ။ သမာပဇ္ဇတိ။ သမာပန္နော။ သော ဘိက္ခု ပဌမဿ ဈာနဿ လာဘီ။ ဝသီ။ တေန ဘိက္ခုနာ ပဌမံ ဈာနံ သစ္ဆိကတန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ထုလ္လစ္စယဿ၊ န ပဋိဝိဇာနန္တဿ အာပတ္တိ ဒုက္ကဋဿ။>
    text <စတူဟာကာရေဟိ။ ပဉ္စဟာကာရေဟိ။ ဆဟာကာရေဟိ။ သတ္တဟာကာရေဟိ ယော တေ ဝိဟာရေ ဝသိ သော ဘိက္ခု ပဌမံ ဈာနံ သမာပဇ္ဇိ။ သမာပဇ္ဇတိ။ သမာပန္နော။ သော ဘိက္ခု ပဌမဿ ဈာနဿ လာဘီ။ ဝသီ။ တေန ဘိက္ခုနာ ပဌမံ ဈာနံ သစ္ဆိကတန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ထုလ္လစ္စယဿ၊ န ပဋိဝိဇာနန္တဿ အာပတ္တိ ဒုက္ကဋဿ။ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    text <တီဟာကာရေဟိ ယော တေ ဝိဟာရေ ဝသိ သော ဘိက္ခု ဒုတိယံ ဈာနံ။ တတိယံ ဈာနံ။ စတုတ္ထံ ဈာနံ။ သုညတံ ဝိမောက္ခံ။ အနိမိတ္တံ ဝိမောက္ခံ။ အပ္ပဏိဟိတံ ဝိမောက္ခံ။ သုညတံ သမာဓိံ။ အနိမိတ္တံ သမာဓိံ။ အပ္ပဏိဟိတံ သမာဓိံ။ သုညတံ သမာပတ္တိံ။ အနိမိတ္တံ သမာပတ္တိံ။ အပ္ပဏိဟိတံ သမာပတ္တိံ။ တိဿော ဝိဇ္ဇာ။ စတ္တာရော သတိပဋ္ဌာနေ။ စတ္တာရော သမ္မပ္ပဓာနေ။ စတ္တာရော ဣဒ္ဓိပါဒေ။ ပဉ္စ ဣန္ဒြိယာနိ။ ပဉ္စ ဗလာနိ။ သတ္တ ဗောဇ္ဈင်္ဂေ။ အရိယံ အဋ္ဌင်္ဂိကံ မဂ္ဂံ။ သောတာပတ္တိဖလံ။ သကဒာဂါမိဖလံ။ အနာဂါမိဖလံ။ အရဟတ္တံ သမာပဇ္ဇိ။ သမာပဇ္ဇတိ။ သမာပန္နော။ သော ဘိက္ခု အရဟတ္တဿ လာဘီ။ ဝသီ။ တေန ဘိက္ခုနာ အရဟတ္တံ သစ္ဆိကတန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ထုလ္လစ္စယဿ၊ န ပဋိဝိဇာနန္တဿ အာပတ္တိ ဒုက္ကဋဿ။>
    text <တီဟာကာရေဟိ ယော တေ ဝိဟာရေ ဝသိ၊ တဿ ဘိက္ခုနော ရာဂေါ စတ္တော။ ဒောသော စတ္တော။ မောဟော စတ္တော ဝန္တော မုတ္တော ပဟီနော ပဋိနိဿဋ္ဌော ဥက္ခေဋိတော သမုက္ခေဋိတောတိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ထုလ္လစ္စယဿ၊ န ပဋိဝိဇာနန္တဿ အာပတ္တိ ဒုက္ကဋဿ။>
    text <တီဟာကာရေဟိ။ပေ။ သတ္တဟာကာရေဟိ ယော တေ ဝိဟာရေ ဝသိ၊ တဿ ဘိက္ခုနော ရာဂါ စိတ္တံ ဝိနီဝရဏံ။ ဒောသာ စိတ္တံ ဝိနီဝရဏံ။ မောဟာ စိတ္တံ ဝိနီဝရဏန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ထုလ္လစ္စယဿ၊ န ပဋိဝိဇာနန္တဿ အာပတ္တိ ဒုက္ကဋဿ။ပေ။ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    text <တီဟာကာရေဟိ။ပေ။ သတ္တဟာကာရေဟိ ယော တေ ဝိဟာရေ ဝသိ သော ဘိက္ခု သုညာဂါရေ ပဌမံ ဈာနံ။ ဒုတိယံ ဈာနံ။ တတိယံ ဈာနံ။ စတုတ္ထံ ဈာနံ သမာပဇ္ဇိ။ သမာပဇ္ဇတိ။ သမာပန္နော။ သော ဘိက္ခု သုညာဂါရေ စတုတ္ထဿ ဈာနဿ လာဘီ။ ဝသီ။ တေန ဘိက္ခုနာ သုညာဂါရေ စတုတ္ထံ ဈာနံ သစ္ဆိကတန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ထုလ္လစ္စယဿ၊ န ပဋိဝိဇာနန္တဿ အာပတ္တိ ဒုက္ကဋဿ။ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ ဘဏိတဿ ဟောတိ၊ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    text <ယထာ ဣဒံ ဝိတ္ထာရိတံ ဧဝမေဝ သေသာနိပိ ဝိတ္ထာရေတဗ္ဗာနိ။>
    text <၂၂၁>, <တီဟာကာရေဟိ။ပေ။ သတ္တဟာကာရေဟိ ယော တေ စီဝရံ ပရိဘုဉ္ဇိ။ ယော တေ ပိဏ္ဍပါတံ ပရိဘုဉ္ဇိ။ ယော တေ သေနာသနံ ပရိဘုဉ္ဇိ။ ယော တေ ဂိလာနပ္ပစ္စယဘေသဇ္ဇပရိက္ခါရံ ပရိဘုဉ္ဇိ သော ဘိက္ခု သုညာဂါရေ စတုတ္ထံ ဈာနံ သမာပဇ္ဇိ။ သမာပဇ္ဇတိ။ သမာပန္နော။ သော ဘိက္ခု သုညာဂါရေ စတုတ္ထဿ ဈာနဿ လာဘီ။ ဝသီ။ တေန ဘိက္ခုနာ သုညာဂါရေ စတုတ္ထံ ဈာနံ သစ္ဆိကတန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ထုလ္လစ္စယဿ၊ န ပဋိဝိဇာနန္တဿ အာပတ္တိ ဒုက္ကဋဿ။ပေ။ ဝိနိဓာယ ဘာဝံ။>
    text <တီဟာကာရေဟိ။ပေ။ သတ္တဟာကာရေဟိ ယေန တေ ဝိဟာရော ပရိဘုတ္တော။ ယေန တေ စီဝရံ ပရိဘုတ္တံ။ ယေန တေ ပိဏ္ဍပါတော ပရိဘုတ္တော။ ယေန တေ သေနာသနံ ပရိဘုတ္တံ။ ယေန တေ ဂိလာနပ္ပစ္စယဘေသဇ္ဇပရိက္ခါရော ပရိဘုတ္တော။ သော ဘိက္ခု သုညာဂါရေ စတုတ္ထံ ဈာနံ သမာပဇ္ဇိ။ သမာပဇ္ဇတိ။ သမာပန္နော။ သော ဘိက္ခု သုညာဂါရေ စတုတ္ထဿ ဈာနဿ လာဘီ။ ဝသီ။ တေန ဘိက္ခုနာ သုညာဂါရေ စတုတ္ထံ ဈာနံ သစ္ဆိကတန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ထုလ္လစ္စယဿ၊ န ပဋိဝိဇာနန္တဿ အာပတ္တိ ဒုက္ကဋဿ။ပေ။ ဝိနိဓာယ ဘာဝံ။>
    text <တီဟာကာရေဟိ။ပေ။ သတ္တဟာကာရေဟိ ယံ တွံ အာဂမ္မ ဝိဟာရံ အဒာသိ။ စီဝရံ အဒာသိ။ ပိဏ္ဍပါတံ အဒာသိ။ သေနာသနံ အဒာသိ။ ဂိလာနပ္ပစ္စယဘေသဇ္ဇပရိက္ခါရံ အဒာသိ သော ဘိက္ခု သုညာဂါရေ စတုတ္ထံ ဈာနံ သမာပဇ္ဇိ။ သမာပဇ္ဇတိ။ သမာပန္နော။ သော ဘိက္ခု သုညာဂါရေ စတုတ္ထဿ ဈာနဿ လာဘီ။ ဝသီ။ တေန ဘိက္ခုနာ သုညာဂါရေ စတုတ္ထံ ဈာနံ သစ္ဆိကတန္တိ သမ္ပဇာနမုသာ ဘဏန္တဿ ပဋိဝိဇာနန္တဿ အာပတ္တိ ထုလ္လစ္စယဿ၊ န ပဋိဝိဇာနန္တဿ အာပတ္တိ ဒုက္ကဋဿ။ ပုဗ္ဗေဝဿ ဟောတိ မုသာ ဘဏိဿန္တိ၊ ဘဏန္တဿ ဟောတိ မုသာ ဘဏာမီတိ၊ ဘဏိတဿ ဟောတိ မုသာ မယာ ဘဏိတန္တိ၊ ဝိနိဓာယ ဒိဋ္ဌိံ၊ ဝိနိဓာယ ခန္တိံ၊ ဝိနိဓာယ ရုစိံ၊ ဝိနိဓာယ ဘာဝံ။>
    stand <ပေယျာလပန္နရသကံ နိဋ္ဌိတံ။>
    stand <ပစ္စယပ္ပဋိသံယုတ္တဝါရကထာ နိဋ္ဌိတာ။>
    stand <ဥတ္တရိမနုဿဓမ္မစက္ကပေယျာလံ နိဋ္ဌိတံ။>
    text <၂၂၂>, <အနာပတ္တိ အဓိမာနေန၊ အနုလ္လပနာဓိပ္ပါယဿ၊ ဥမ္မတ္တကဿ၊ ခိတ္တစိတ္တဿ၊ ဝေဒနာဋ္ဋဿ၊ အာဒိကမ္မိကဿာတိ။>
    text <ဝိနီတဝတ္ထုဥဒ္ဒာနဂါထာ>
    text <ဝိနီတဝတ္ထု>
      text <၂၂၃>, <တေန ခေါ ပန သမယေန အညတရော ဘိက္ခု အဓိမာနေန အညံ ဗျာကာသိ။ တဿ ကုက္ကုစ္စံ အဟောသိ ဘဂဝတာ သိက္ခါပဒံ ပညတ္တံ။ ကစ္စိ နု ခေါ အဟံ ပါရာဇိကံ အာပတ္တိံ အာပန္နောတိ။ ဘဂဝတော ဧတမတ္ထံ အာရောစေသိ။ အနာပတ္တိ၊ ဘိက္ခု၊ အဓိမာနေနာတိ။>
      text <တေန ခေါ ပန သမယေန အညတရော ဘိက္ခု ပဏိဓာယ အရညေ ဝိဟရတိ ဧဝံ မံ ဇနော သမ္ဘာဝေဿတီတိ။ တံ ဇနော သမ္ဘာဝေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ န စ၊ ဘိက္ခဝေ၊ ပဏိဓာယ အရညေ ဝတ္ထဗ္ဗံ။ ယော ဝသေယျ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု ပဏိဓာယ ပိဏ္ဍာယ စရတိ ဧဝံ မံ ဇနော သမ္ဘာဝေဿတီတိ။ တံ ဇနော သမ္ဘာဝေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ န စ၊ ဘိက္ခဝေ၊ ပဏိဓာယ ပိဏ္ဍာယ စရိတဗ္ဗံ။ ယော စရေယျ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု အညတရံ ဘိက္ခုံ ဧတဒဝေါစ ယေ၊ အာဝုသော၊ အမှာကံ ဥပဇ္ဈာယဿ သဒ္ဓိဝိဟာရိကာ သဗ္ဗေဝ အရဟန္တောတိ။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ ဥလ္လပနာဓိပ္ပါယော အဟံ၊ ဘဂဝါတိ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု အညတရံ ဘိက္ခုံ ဧတဒဝေါစ ယေ၊ အာဝုသော၊ အမှာကံ ဥပဇ္ဈာယဿ အန္တေဝါသိကာ သဗ္ဗေဝ မဟိဒ္ဓိကာ မဟာနုဘာဝါတိ။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ ဥလ္လပနာဓိပ္ပါယော အဟံ၊ ဘဂဝါတိ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု ပဏိဓာယ စင်္ကမတိ။ ပဏိဓာယ တိဋ္ဌတိ။ ပဏိဓာယ နိသီဒတိ။ ပဏိဓာယ သေယျံ ကပ္ပေတိ ဧဝံ မံ ဇနော သမ္ဘာဝေဿတီတိ။ တံ ဇနော သမ္ဘာဝေသိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ။ န စ၊ ဘိက္ခဝေ၊ ပဏိဓာယ သေယျာ ကပ္ပေတဗ္ဗာ။ ယော ကပ္ပေယျ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု အညတရဿ ဘိက္ခုနော ဥတ္တရိမနုဿဓမ္မံ ဥလ္လပတိ။ သောပိ ဧဝမာဟ မယှမ္ပိ၊ အာဝုသော၊ သံယောဇနာ ပဟီနာတိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၂၂၄>, <တေန ခေါ ပန သမယေန အညတရော ဘိက္ခု ရဟောဂတော ဥတ္တရိမနုဿဓမ္မံ ဥလ္လပတိ။ ပရစိတ္တဝိဒူ ဘိက္ခု တံ ဘိက္ခုံ အပသာဒေသိ မာ၊ အာဝုသော၊ ဧဝရူပံ အဘဏိ။ နတ္ထေသော တုယှန္တိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု ရဟောဂတော ဥတ္တရိမနုဿဓမ္မံ ဥလ္လပတိ။ ဒေဝတာ တံ ဘိက္ခုံ အပသာဒေသိ မာ၊ ဘန္တေ၊ ဧဝရူပံ အဘဏိ။ နတ္ထေသော တုယှန္တိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ဒုက္ကဋဿာတိ။>
      text <တေန ခေါ ပန သမယေန အညတရော ဘိက္ခု အညတရံ ဥပါသကံ ဧတဒဝေါစ ယော၊ အာဝုသော၊ တုယှံ ဝိဟာရေ ဝသတိ သော ဘိက္ခု အရဟာတိ။ သော စ တဿ ဝိဟာရေ ဝသတိ။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ ဥလ္လပနာဓိပ္ပါယော အဟံ၊ ဘဂဝါတိ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <တေန ခေါ ပန သမယေန အညတရော ဘိက္ခု အညတရံ ဥပါသကံ ဧတဒဝေါစ ယံ တွံ၊ အာဝုသော၊ ဥပဋ္ဌေသိ စီဝရပိဏ္ဍပါတသေနာသနဂိလာနပ္ပစ္စယဘေသဇ္ဇပရိက္ခါရေန သော ဘိက္ခု အရဟာတိ။ သော စ တံ ဥပဋ္ဌေတိ စီဝရပိဏ္ဍပါတသေနာသနဂိလာနပ္ပစ္စယဘေသဇ္ဇပရိက္ခါရေန။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ ဥလ္လပနာဓိပ္ပါယော အဟံ၊ ဘဂဝါတိ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <၂၂၅>, <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ ဧတဒဝေါစုံ အတ္ထာယသ္မတော ဥတ္တရိမနုဿဓမ္မောတိ။ နာဝုသော၊ ဒုက္ကရံ အညံ ဗျာကာတုန္တိ။ တဿ ကုက္ကုစ္စံ အဟောသိ ယေ ခေါ တေ ဘဂဝတော သာဝကာ တေ ဧဝံ ဝဒေယျုံ။ အဟဉ္စမှိ န ဘဂဝတော သာဝကော။ ကစ္စိ နု ခေါ အဟံ ပါရာဇိကံ အာပတ္တိံ အာပန္နောတိ။ ဘဂဝတော ဧတမတ္ထံ အာရောစေသိ။ ကိံစိတ္တော တွံ၊ ဘိက္ခူတိ။ အနုလ္လပနာဓိပ္ပါယော အဟံ၊ ဘဂဝါတိ။ အနာပတ္တိ၊ ဘိက္ခု၊ အနုလ္လပနာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ ဧတဒဝေါစုံ အတ္ထာယသ္မတော ဥတ္တရိမနုဿဓမ္မောတိ။ အာရာဓနီယော ခေါ၊ အာဝုသော၊ ဓမ္မော အာရဒ္ဓဝီရိယေနာတိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ အနုလ္လပနာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ ဧတဒဝေါစုံ မာ ခေါ၊ အာဝုသော၊ ဘာယီတိ။ နာဟံ၊ အာဝုသော၊ မစ္စုနော ဘာယာမီတိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ အနုလ္လပနာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ ဧတဒဝေါစုံ မာ ခေါ၊ အာဝုသော၊ ဘာယီတိ။ ယော နူနာဝုသော၊ ဝိပ္ပဋိသာရီ အဿ သော ဘာယေယျာတိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ အနုလ္လပနာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ ဧတဒဝေါစုံ အတ္ထာယသ္မတော ဥတ္တရိမနုဿဓမ္မောတိ။ အာရာဓနီယော ခေါ၊ အာဝုသော၊ ဓမ္မော သမ္မာပယုတ္တေနာတိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ အနုလ္လပနာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ ဧတဒဝေါစုံ အတ္ထာယသ္မတော ဥတ္တရိမနုဿဓမ္မောတိ။ အာရာဓနီယော ခေါ၊ အာဝုသော၊ ဓမ္မော အာရဒ္ဓဝီရိယေနာတိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ အနုလ္လပနာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ ဧတဒဝေါစုံ အတ္ထာယသ္မတော ဥတ္တရိမနုဿဓမ္မောတိ။ အာရာဓနီယော ခေါ၊ အာဝုသော၊ ဓမ္မော ယုတ္တယောဂေနာတိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ အနုလ္လပနာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ ဧတဒဝေါစုံ ကစ္စာဝုသော၊ ခမနီယံ၊ ကစ္စိ ယာပနီယန္တိ။ နာဝုသော၊ သက္ကာ ယေန ဝါ တေန ဝါ အဓိဝါသေတုန္တိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ အနုလ္လပနာဓိပ္ပါယဿာတိ။>
      text <တေန ခေါ ပန သမယေန အညတရော ဘိက္ခု ဂိလာနော ဟောတိ။ တံ ဘိက္ခူ ဧတဒဝေါစုံ ကစ္စာဝုသော ခမနီယံ၊ ကစ္စိ ယာပနီယန္တိ။ နာဝုသော၊ သက္ကာ ပုထုဇ္ဇနေန အဓိဝါသေတုန္တိ။ တဿ ကုက္ကုစ္စံ အဟောသိ။ပေ။ ကိံစိတ္တော တွံ၊ ဘိက္ခူတိ။ ဥလ္လပနာဓိပ္ပါယော အဟံ၊ ဘဂဝါတိ။ အနာပတ္တိ၊ ဘိက္ခု၊ ပါရာဇိကဿ၊ အာပတ္တိ ထုလ္လစ္စယဿာတိ။>
      text <၂၂၆>, <တေန ခေါ ပန သမယေန အညတရော ဗြာဟ္မဏော ဘိက္ခူ နိမန္တေတွာ ဧတဒဝေါစ အာယန္တု၊ ဘောန္တော အရဟန္တောတိ။ တေသံ ကုက္ကုစ္စံ အဟောသိ မယဉ္စမှ န အရဟန္တော။ အယဉ္စ ဗြာဟ္မဏော အမှေ အရဟန္တဝါဒေန သမုဒာစရတိ။ ကထံ နု ခေါ အမှေဟိ ပဋိပဇ္ဇိတဗ္ဗန္တိ။ ဘဂဝတော ဧတမတ္ထံ အာရောစေသုံ။ အနာပတ္တိ၊ ဘိက္ခဝေ၊ ပသာဒဘညေတိ။>
      text <တေန ခေါ ပန သမယေန အညတရော ဗြာဟ္မဏော ဘိက္ခူ နိမန္တေတွာ ဧတဒဝေါစ နိသီဒန္တု၊ ဘောန္တော အရဟန္တောတိ။ ဘုဉ္ဇန္တု၊ ဘောန္တော အရဟန္တောတိ။ တပ္ပေန္တု၊ ဘောန္တော အရဟန္တောတိ။ ဂစ္ဆန္တု၊ ဘောန္တော အရဟန္တောတိ။ တေသံ ကုက္ကုစ္စံ အဟောသိ မယဉ္စမှ န အရဟန္တော။ အယဉ္စ ဗြာဟ္မဏော အမှေ အရဟန္တဝါဒေန သမုဒာစရတိ။ ကထံ နု ခေါ အမှေဟိ ပဋိပဇ္ဇိတဗ္ဗန္တိ။ ဘဂဝတော ဧတမတ္ထံ အာရောစေသုံ။ အနာပတ္တိ၊ ဘိက္ခဝေ၊ ပသာဒဘညေတိ။>
      text <တေန ခေါ ပန သမယေန အညတရော ဘိက္ခု အညတရဿ ဘိက္ခုနော ဥတ္တရိမနုဿဓမ္မံ ဥလ္လပတိ။ သောပိ ဧဝမာဟ မယှမ္ပိ၊ အာဝုသော၊ အာသဝါ ပဟီနာတိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု အညတရဿ ဘိက္ခုနော ဥတ္တရိမနုဿဓမ္မံ ဥလ္လပတိ။ သောပိ ဧဝမာဟ မယှမ္ပိ၊ အာဝုသော၊ ဧတေ ဓမ္မာ သံဝိဇ္ဇန္တီတိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရော ဘိက္ခု အညတရဿ ဘိက္ခုနော ဥတ္တရိမနုဿဓမ္မံ ဥလ္လပတိ။ သောပိ ဧဝမာဟ အဟမ္ပါဝုသော၊ တေသု ဓမ္မေသု သန္ဒိဿာမီတိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <တေန ခေါ ပန သမယေန အညတရံ ဘိက္ခုံ ဉာတကာ ဧတဒဝေါစုံ ဧဟိ၊ ဘန္တေ၊ အဂါရံ အဇ္ဈာဝသာတိ။ အဘဗ္ဗော ခေါ၊ အာဝုသော၊ မာဒိသော အဂါရံ အဇ္ဈာဝသိတုန္တိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ အနုလ္လပနာဓိပ္ပါယဿာတိ။>
      text <၂၂၇>, <တေန ခေါ ပန သမယေန အညတရံ ဘိက္ခုံ ဉာတကာ ဧတဒဝေါစုံ ဧဟိ၊ ဘန္တေ၊ ကာမေ ပရိဘုဉ္ဇာတိ။ အာဝဋာ မေ၊ အာဝုသော၊ ကာမာတိ။ တဿ ကုက္ကုစ္စံ အဟောသိ။ပေ။ အနာပတ္တိ၊ ဘိက္ခု၊ အနုလ္လပနာဓိပ္ပါယဿာတိ။>
      text <တေန ခေါ ပန သမယေန အညတရံ ဘိက္ခုံ ဉာတကာ ဧတဒဝေါစုံ အဘိရမသိ၊ ဘန္တေတိ။ အဘိရတော အဟံ၊ အာဝုသော၊ ပရမာယ အဘိရတိယာတိ။ တဿ ကုက္ကုစ္စံ အဟောသိ။ ယေ ခေါ တေ ဘဂဝတော သာဝကာ တေ ဧဝံ ဝဒေယျုံ။ အဟဉ္စမှိ န ဘဂဝတော သာဝကော။ ကစ္စိ နု ခေါ အဟံ ပါရာဇိကံ အာပတ္တိံ အာပန္နောတိ။ ဘဂဝတော ဧတမတ္ထံ အာရောစေသိ။ ကိံစိတ္တော တွံ၊ ဘိက္ခူတိ။ အနုလ္လပနာဓိပ္ပါယော အဟံ၊ ဘဂဝါတိ။ အနာပတ္တိ၊ ဘိက္ခု၊ အနုလ္လပနာဓိပ္ပါယဿာတိ။>
      text <တေန ခေါ ပန သမယေန သမ္ဗဟုလာ ဘိက္ခူ ကတိကံ ကတွာ အညတရသ္မိံ အာဝါသေ ဝဿံ ဥပဂစ္ဆိံသု ယော ဣမမှာ အာဝါသာ ပဌမံ ပက္ကမိဿတိ တံ မယံ အရဟာတိ ဇာနိဿာမာတိ။ အညတရော ဘိက္ခု မံ အရဟာတိ ဇာနန္တူတိ၊ တမှာ အာဝါသာ ပဌမံ ပက္ကာမိ။ တဿ ကုက္ကုစ္စံ အဟောသိ။ပေ။ အာပတ္တိံ တွံ၊ ဘိက္ခု၊ အာပန္နော ပါရာဇိကန္တိ။>
      text <၂၂၈>, <တေန သမယေန ဗုဒ္ဓေါ ဘဂဝါ ရာဇဂဟေ ဝိဟရတိ ဝေဠုဝနေ ကလန္ဒကနိဝါပေ။ တေန ခေါ ပန သမယေန အာယသ္မာ စ လက္ခဏော အာယသ္မာ စ မဟာမောဂ္ဂလ္လာနော ဂိဇ္ဈကူဋေ ပဗ္ဗတေ ဝိဟရန္တိ။ အထ ခေါ အာယသ္မာ မဟာမောဂ္ဂလ္လာနော ပုဗ္ဗဏှသမယံ နိဝါသေတွာ ပတ္တစီဝရံ အာဒာယ ယေနာယသ္မာ လက္ခဏော တေနုပသင်္ကမိ၊ ဥပသင်္ကမိတွာ အာယသ္မန္တံ လက္ခဏံ ဧတဒဝေါစ အာယာမာဝုသော လက္ခဏ၊ ရာဇဂဟံ ပိဏ္ဍာယ ပဝိသိဿာမာတိ။ ဧဝမာဝုသောတိ ခေါ အာယသ္မာ လက္ခဏော အာယသ္မတော မဟာမောဂ္ဂလ္လာနဿ ပစ္စဿောသိ။ အထ ခေါ အာယသ္မာ မဟာမောဂ္ဂလ္လာနော ဂိဇ္ဈကူဋာ ပဗ္ဗတာ ဩရောဟန္တော အညတရသ္မိံ ပဒေသေ သိတံ ပါတွာကာသိ။ အထ ခေါ အာယသ္မာ လက္ခဏော အာယသ္မန္တံ မဟာမောဂ္ဂလ္လာနံ ဧတဒဝေါစ ကော နု ခေါ၊ အာဝုသော မောဂ္ဂလ္လာန၊ ဟေတု ကော ပစ္စယော သိတဿ ပါတုကမ္မာယာတိ။ အကာလော ခေါ၊ အာဝုသော လက္ခဏ၊ ဧတဿ ပဉှဿ။ ဘဂဝတော မံ သန္တိကေ ဧတံ ပဉှံ ပုစ္ဆာတိ။ အထ ခေါ အာယသ္မာ စ လက္ခဏော အာယသ္မာ စ မဟာမောဂ္ဂလ္လာနော ရာဇဂဟေ ပိဏ္ဍာယ စရိတွာ ပစ္ဆာဘတ္တံ ပိဏ္ဍပါတပဋိက္ကန္တာ ယေန ဘဂဝါ တေနုပသင်္ကမိံသု၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိံသု။ ဧကမန္တံ နိသိန္နော ခေါ အာယသ္မာ လက္ခဏော အာယသ္မန္တံ မဟာမောဂ္ဂလ္လာနံ ဧတဒဝေါစ ဣဓာယသ္မာ မဟာမောဂ္ဂလ္လာနော ဂိဇ္ဈကူဋာ ပဗ္ဗတာ ဩရောဟန္တော အညတရသ္မိံ ပဒေသေ သိတံ ပါတွာကာသိ။ ကော နု ခေါ၊ အာဝုသော မောဂ္ဂလ္လာန၊ ဟေတု ကော ပစ္စယော သိတဿ ပါတုကမ္မာယာတိ။ ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ အဋ္ဌိကသင်္ခလိကံ ဝေဟာသံ ဂစ္ဆန္တိံ။ တမေနံ ဂိဇ္ဈာပိ ကာကာပိ ကုလလာပိ အနုပတိတွာ အနုပတိတွာ ဖာသုဠန္တရိကာဟိ ဝိတုဍေန္တိ။ သာ သုဒံ အဋ္ဋဿရံ ကရောတိ။ တဿ မယှံ၊ အာဝုသော၊ ဧတဒဟောသိ အစ္ဆရိယံ ဝတ ဘော၊ အဗ္ဘုတံ ဝတ ဘော၊ ဧဝရူပေါပိ နာမ သတ္တော ဘဝိဿတိ။ ဧဝရူပေါပိ နာမ ယက္ခေါ ဘဝိဿတိ။ ဧဝရူပေါပိ နာမ အတ္တဘာဝပ္ပဋိလာဘော ဘဝိဿတီတိ။ ဘိက္ခူ ဥဇ္ဈာယန္တိ ခိယျန္တိ ဝိပါစေန္တိ ဥတ္တရိမနုဿဓမ္မံ အာယသ္မာ မဟာမောဂ္ဂလ္လာနော ဥလ္လပတီတိ။ အထ ခေါ ဘဂဝါ ဘိက္ခူ အာမန္တေသိ စက္ခုဘူတာ ဝတ၊ ဘိက္ခဝေ၊ သာဝကာ ဝိဟရန္တိ။ ဉာဏဘူတာ ဝတ၊ ဘိက္ခဝေ၊ သာဝကာ ဝိဟရန္တိ။ ယတြ ဟိ နာမ သာဝကော ဧဝရူပံ ဉဿတိ ဝါ ဒက္ခတိ ဝါ သက္ခိံ ဝါ ကရိဿတိ။ ပုဗ္ဗေဝ မေ သော၊ ဘိက္ခဝေ၊ သတ္တော ဒိဋ္ဌော အဟောသိ။ အပိ စာဟံ န ဗျာကာသိံ။ အဟဉ္စေတံ ဗျာကရေယျံ ပရေ စ မေ န သဒ္ဒဟေယျုံ။ ယေ မေ န သဒ္ဒဟေယျုံ တေသံ တံ အဿ ဒီဃရတ္တံ အဟိတာယ ဒုက္ခါယ။ ဧသော၊ ဘိက္ခဝေ၊ သတ္တော ဣမသ္မိံယေဝ ရာဇဂဟေ ဂေါဃာတကော အဟောသိ။ သော တဿ ကမ္မဿ ဝိပါကေန ဗဟူနိ ဝဿာနိ ဗဟူနိ ဝဿသတာနိ ဗဟူနိ ဝဿသဟဿာနိ ဗဟူနိ ဝဿသတသဟဿာနိ နိရယေ ပစ္စိတွာ တဿေဝ ကမ္မဿ ဝိပါကာဝသေသေန ဧဝရူပံ အတ္တဘာဝပ္ပဋိလာဘံ ပဋိသံဝေဒေတိ။ သစ္စံ၊ ဘိက္ခဝေ၊ မောဂ္ဂလ္လာနော အာဟ။ အနာပတ္တိ၊ ဘိက္ခဝေ၊ မောဂ္ဂလ္လာနဿာတိ။>
      text <၂၂၉>, <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ မံသပေသိံ ဝေဟာသံ ဂစ္ဆန္တိံ။ တမေနံ ဂိဇ္ဈာပိ ကာကာပိ ကုလလာပိ အနုပတိတွာ အနုပတိတွာ ဝိတစ္ဆေန္တိ ဝိဘဇ္ဇေန္တိ။ သာ သုဒံ အဋ္ဋဿရံ ကရောတိ။ပေ။ ဧသော၊ ဘိက္ခဝေ၊ သတ္တော ဣမသ္မိံယေဝ ရာဇဂဟေ ဂေါဃာတကော အဟောသိ။ပေ။>
      text <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ မံသပိဏ္ဍံ ဝေဟာသံ ဂစ္ဆန္တံ။ တမေနံ ဂိဇ္ဈာပိ ကာကာပိ ကုလလာပိ အနုပတိတွာ အနုပတိတွာ ဝိတစ္ဆေန္တိ ဝိဘဇ္ဇေန္တိ။ သော သုဒံ အဋ္ဋဿရံ ကရောတိ။ပေ။ ဧသော၊ ဘိက္ခဝေ၊ သတ္တော ဣမသ္မိံယေဝ ရာဇဂဟေ သာကုဏိကော အဟောသိ။ပေ။>
      text <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ နိစ္ဆဝိံ ပုရိသံ ဝေဟာသံ ဂစ္ဆန္တံ။ တမေနံ ဂိဇ္ဈာပိ ကာကာပိ ကုလလာပိ အနုပတိတွာ အနုပတိတွာ ဝိတစ္ဆေန္တိ ဝိဘဇ္ဇေန္တိ။ သော သုဒံ အဋ္ဋဿရံ ကရောတိ။ပေ။ ဧသော၊ ဘိက္ခဝေ၊ သတ္တော ဣမသ္မိံယေဝ ရာဇဂဟေ ဩရဗ္ဘိကော အဟောသိ။ပေ။>
      text <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ အသိလောမံ ပုရိသံ ဝေဟာသံ ဂစ္ဆန္တံ။ တဿ တေ အသီ ဥပ္ပတိတွာ ဥပ္ပတိတွာ တဿေဝ ကာယေ နိပတန္တိ။ သော သုဒံ အဋ္ဋဿရံ ကရောတိ။ပေ။ ဧသော၊ ဘိက္ခဝေ၊ သတ္တော ဣမသ္မိံယေဝ ရာဇဂဟေ သူကရိကော အဟောသိ။ပေ။>
      text <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ သတ္တိလောမံ ပုရိသံ ဝေဟာသံ ဂစ္ဆန္တံ။ တဿ တာ သတ္တိယော ဥပ္ပတိတွာ ဥပ္ပတိတွာ တဿေဝ ကာယေ နိပတန္တိ။ သော သုဒံ အဋ္ဋဿရံ ကရောတိ။ပေ။ ဧသော၊ ဘိက္ခဝေ၊ သတ္တော ဣမသ္မိံယေဝ ရာဇဂဟေ မာဂဝိကော အဟောသိ။ပေ။>
      text <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ ဥသုလောမံ ပုရိသံ ဝေဟာသံ ဂစ္ဆန္တံ။ တဿ တေ ဥသူ ဥပ္ပတိတွာ ဥပ္ပတိတွာ တဿေဝ ကာယေ နိပတန္တိ။ သော သုဒံ အဋ္ဋဿရံ ကရောတိ။ပေ။ ဧသော၊ ဘိက္ခဝေ၊ သတ္တော ဣမသ္မိံယေဝ ရာဇဂဟေ ကာရဏိကော အဟောသိ။ပေ။>
      text <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ သူစိလောမံ ပုရိသံ ဝေဟာသံ ဂစ္ဆန္တံ။ တဿ တာ သူစိယော ဥပ္ပတိတွာ ဥပ္ပတိတွာ တဿေဝ ကာယေ နိပတန္တိ။ သော သုဒံ အဋ္ဋဿရံ ကရောတိ။ပေ။ ဧသော၊ ဘိက္ခဝေ၊ သတ္တော ဣမသ္မိံယေဝ ရာဇဂဟေ သာရထိကော အဟောသိ။ပေ။>
      text <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ သူစိလောမံ ပုရိသံ ဝေဟာသံ ဂစ္ဆန္တံ။ တဿ တာ သူစိယော သီသေ ပဝိသိတွာ မုခတော နိက္ခမန္တိ၊ မုခေ ပဝိသိတွာ ဥရတော နိက္ခမန္တိ၊ ဥရေ ပဝိသိတွာ ဥဒရတော နိက္ခမန္တိ၊ ဥဒရေ ပဝိသိတွာ ဦရူဟိ နိက္ခမန္တိ၊ ဦရူသု ပဝိသိတွာ ဇင်္ဃာဟိ နိက္ခမန္တိ၊ ဇင်္ဃာသု ပဝိသိတွာ ပါဒေဟိ နိက္ခမန္တိ။ သော သုဒံ အဋ္ဋဿရံ ကရောတိ။ပေ။ ဧသော၊ ဘိက္ခဝေ၊ သတ္တော ဣမသ္မိံယေဝ ရာဇဂဟေ သူစကော အဟောသိ။ပေ။>
      text <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ ကုမ္ဘဏ္ဍံ ပုရိသံ ဝေဟာသံ ဂစ္ဆန္တံ။ သော ဂစ္ဆန္တောပိ တေဝ အဏ္ဍေ ခန္ဓေ အာရောပေတွာ ဂစ္ဆတိ၊ နိသီဒန္တောပိ တေသွေဝ အဏ္ဍေသု နိသီဒတိ။ တမေနံ ဂိဇ္ဈာပိ ကာကာပိ ကုလလာပိ အနုပတိတွာ အနုပတိတွာ ဝိတစ္ဆေန္တိ ဝိဘဇ္ဇေန္တိ။ သော သုဒံ အဋ္ဋဿရံ ကရောတိ။ပေ။ ဧသော၊ ဘိက္ခဝေ၊ သတ္တော ဣမသ္မိံယေဝ ရာဇဂဟေ ဂါမကူဋော အဟောသိ။ပေ။>
      text <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ ပုရိသံ ဂူထကူပေ သသီသကံ နိမုဂ္ဂံ။ပေ။ ဧသော၊ ဘိက္ခဝေ၊ သတ္တော ဣမသ္မိံယေဝ ရာဇဂဟေ ပါရဒာရိကော အဟောသိ။ပေ။>
      text <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ ပုရိသံ ဂူထကူပေ သသီသကံ နိမုဂ္ဂံ ဥဘောဟိ ဟတ္ထေဟိ ဂူထံ ခါဒန္တံ။ပေ။ ဧသော၊ ဘိက္ခဝေ၊ သတ္တော ဣမသ္မိံယေဝ ရာဇဂဟေ ဒုဋ္ဌဗြာဟ္မဏော အဟောသိ။ သော ကဿပဿ သမ္မာသမ္ဗုဒ္ဓဿ ပါဝစနေ ဘိက္ခုသင်္ဃံ ဘတ္တေန နိမန္တေတွာ ဒောဏိယော ဂူထဿ ပူရာပေတွာ ကာလံ အာရောစာပေတွာ ဧတဒဝေါစ အတော၊ ဘောန္တော၊ ယာဝဒတ္ထံ ဘုဉ္ဇန္တု စေဝ ဟရန္တု စာတိ။ပေ။>
      text <၂၃၀>, <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ နိစ္ဆဝိံ ဣတ္ထိံ ဝေဟာသံ ဂစ္ဆန္တိံ။ တမေနံ ဂိဇ္ဈာပိ ကာကာပိ ကုလလာပိ အနုပတိတွာ အနုပတိတွာ ဝိတစ္ဆေန္တိ ဝိဘဇ္ဇေန္တိ။ သာ သုဒံ အဋ္ဋဿရံ ကရောတိ။ပေ။ ဧသာ၊ ဘိက္ခဝေ၊ ဣတ္ထီ ဣမသ္မိံယေဝ ရာဇဂဟေ အတိစာရိနီ အဟောသိ။ပေ။>
      text <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ ဣတ္ထိံ ဒုဂ္ဂန္ဓံ မင်္ဂုလိံ ဝေဟာသံ ဂစ္ဆန္တိံ။ တမေနံ ဂိဇ္ဈာပိ ကာကာပိ ကုလလာပိ အနုပတိတွာ အနုပတိတွာ ဝိတစ္ဆေန္တိ ဝိဘဇ္ဇေန္တိ။ သာ သုဒံ အဋ္ဋဿရံ ကရောတိ။ပေ။ ဧသာ၊ ဘိက္ခဝေ၊ ဣတ္ထီ ဣမသ္မိံယေဝ ရာဇဂဟေ ဣက္ခဏိကာ အဟောသိ။ပေ။>
      text <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ ဣတ္ထိံ ဥပ္ပက္ကံ ဩကိလိနိံ ဩကိရိနိံ ဝေဟာသံ ဂစ္ဆန္တိံ။ သာ သုဒံ အဋ္ဋဿရံ ကရောတိ။ပေ။ ဧသာ၊ ဘိက္ခဝေ၊ ဣတ္ထီ ကာလိင်္ဂဿ ရညော အဂ္ဂမဟေသီ အဟောသိ။ သာ ဣဿာပကတာ သပတ္တိံ အင်္ဂါရကဋာဟေန ဩကိရိ။ပေ။>
      text <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ အသီသကံ ကဗန္ဓံ ဝေဟာသံ ဂစ္ဆန္တံ။ တဿ ဥရေ အက္ခီနိ စေဝ ဟောန္တိ မုခဉ္စ။ တမေနံ ဂိဇ္ဈာပိ ကာကာပိ ကုလလာပိ အနုပတိတွာ အနုပတိတွာ ဝိတစ္ဆေန္တိ ဝိဘဇ္ဇေန္တိ။ သော သုဒံ အဋ္ဋဿရံ ကရောတိ။ပေ။ ဧသော၊ ဘိက္ခဝေ၊ သတ္တော ဣမသ္မိံယေဝ ရာဇဂဟေ ဟာရိကော နာမ စောရဃာတကော အဟောသိ။ပေ။>
      text <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ ဘိက္ခုံ ဝေဟာသံ ဂစ္ဆန္တံ။ တဿ သင်္ဃာဋိပိ အာဒိတ္တာ သမ္ပဇ္ဇလိတာ သဇောတိဘူတာ၊ ပတ္တောပိ အာဒိတ္တော သမ္ပဇ္ဇလိတော သဇောတိဘူတော၊ ကာယဗန္ဓနမ္ပိ အာဒိတ္တံ သမ္ပဇ္ဇလိတံ သဇောတိဘူတံ၊ ကာယောပိ အာဒိတ္တော သမ္ပဇ္ဇလိတော သဇောတိဘူတော။ သော သုဒံ အဋ္ဋဿရံ ကရောတိ။ပေ။ ဧသော၊ ဘိက္ခဝေ၊ ဘိက္ခု ကဿပဿ သမ္မာသမ္ဗုဒ္ဓဿ ပါဝစနေ ပါပဘိက္ခု အဟောသိ။ပေ။>
      text <ဣဓာဟံ၊ အာဝုသော၊ ဂိဇ္ဈကူဋာ ပဗ္ဗတာ ဩရောဟန္တော အဒ္ဒသံ ဘိက္ခုနိံ။ အဒ္ဒသံ သိက္ခမာနံ။ အဒ္ဒသံ သာမဏေရံ။ အဒ္ဒသံ သာမဏေရိံ ဝေဟာသံ ဂစ္ဆန္တိံ။ တဿာ သင်္ဃာဋိပိ အာဒိတ္တာ သမ္ပဇ္ဇလိတာ သဇောတိဘူတာ၊ ပတ္တောပိ အာဒိတ္တော သမ္ပဇ္ဇလိတော သဇောတိဘူတော၊ ကာယဗန္ဓနမ္ပိ အာဒိတ္တံ သမ္ပဇ္ဇလိတံ သဇောတိဘူတံ၊ ကာယောပိ အာဒိတ္တော သမ္ပဇ္ဇလိတော သဇောတိဘူတော။ သာ သုဒံ အဋ္ဋဿရံ ကရောတိ။ တဿ မယှံ၊ အာဝုသော၊ ဧတဒဟောသိ အစ္ဆရိယံ ဝတ ဘော၊ အဗ္ဘုတံ ဝတ ဘော၊ ဧဝရူပေါပိ နာမ သတ္တော ဘဝိဿတိ။ ဧဝရူပေါပိ နာမ ယက္ခေါ ဘဝိဿတိ။ ဧဝရူပေါပိ နာမ အတ္တဘာဝပ္ပဋိလာဘော ဘဝိဿတီတိ။ ဘိက္ခူ ဥဇ္ဈာယန္တိ ခိယျန္တိ ဝိပါစေန္တိ ဥတ္တရိမနုဿဓမ္မံ အာယသ္မာ မဟာမောဂ္ဂလ္လာနော ဥလ္လပတီတိ။>
      text <အထ ခေါ ဘဂဝါ ဘိက္ခူ အာမန္တေသိ စက္ခုဘူတာ ဝတ၊ ဘိက္ခဝေ၊ သာဝကာ ဝိဟရန္တိ။ ဉာဏဘူတာ ဝတ၊ ဘိက္ခဝေ၊ သာဝကာ ဝိဟရန္တိ။ ယတြ ဟိ နာမ သာဝကော ဧဝရူပံ ဉဿတိ ဝါ ဒက္ခတိ ဝါ သက္ခိံ ဝါ ကရိဿတိ။ ပုဗ္ဗေဝ မေ သာ၊ ဘိက္ခဝေ၊ သာမဏေရီ ဒိဋ္ဌာ အဟောသိ။ အပိ စာဟံ န ဗျာကာသိံ။ အဟဉ္စေတံ ဗျာကရေယျံ ပရေ စ မေ န သဒ္ဒဟေယျုံ။ ယေ မေ န သဒ္ဒဟေယျုံ တေသံ တံ အဿ ဒီဃရတ္တံ အဟိတာယ ဒုက္ခါယ။ ဧသာ၊ ဘိက္ခဝေ၊ သာမဏေရီ ကဿပဿ သမ္မာသမ္ဗုဒ္ဓဿ ပါဝစနေ ပါပသာမဏေရီ အဟောသိ။ သာ တဿ ကမ္မဿ ဝိပါကေန ဗဟူနိ ဝဿာနိ ဗဟူနိ ဝဿသတာနိ ဗဟူနိ ဝဿသဟဿာနိ ဗဟူနိ ဝဿသတသဟဿာနိ နိရယေ ပစ္စိတွာ တဿေဝ ကမ္မဿ ဝိပါကာဝသေသေန ဧဝရူပံ အတ္တဘာဝပ္ပဋိလာဘံ ပဋိသံဝေဒေတိ။ သစ္စံ၊ ဘိက္ခဝေ၊ မောဂ္ဂလ္လာနော အာဟ။ အနာပတ္တိ၊ ဘိက္ခဝေ၊ မောဂ္ဂလ္လာနဿာတိ။>
      text <၂၃၁>, <အထ ခေါ အာယသ္မာ မဟာမောဂ္ဂလ္လာနော ဘိက္ခူ အာမန္တေသိ ယတာယံ၊ အာဝုသော၊ တပေါဒာ သန္ဒတိ သော ဒဟော အစ္ဆောဒကော သီတောဒကော သာတောဒကော သေတကော သုပ္ပတိတ္ထော ရမဏီယော ပဟူတမစ္ဆကစ္ဆပေါ စက္ကမတ္တာနိ စ ပဒုမာနိ ပုပ္ဖန္တီတိ။ ဘိက္ခူ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ မဟာမောဂ္ဂလ္လာနော ဧဝံ ဝက္ခတိ ယတာယံ၊ အာဝုသော၊ တပေါဒာ သန္ဒတိ သော ဒဟော အစ္ဆောဒကော သီတောဒကော သာတောဒကော သေတကော သုပ္ပတိတ္ထော ရမဏီယော ပဟူတမစ္ဆကစ္ဆပေါ စက္ကမတ္တာနိ စ ပဒုမာနိ ပုပ္ဖန္တီတိ။ အထ စ ပနာယံ တပေါဒာ ကုထိတာ သန္ဒတိ။ ဥတ္တရိမနုဿဓမ္မံ အာယသ္မာ မဟာမောဂ္ဂလ္လာနော ဥလ္လပတီတိ။ ဘဂဝတော ဧတမတ္ထံ အာရောစေသုံ။ ယတာယံ၊ ဘိက္ခဝေ၊ တပေါဒာ သန္ဒတိ သော ဒဟော အစ္ဆောဒကော သီတောဒကော သာတောဒကော သေတကော သုပ္ပတိတ္ထော ရမဏီယော ပဟူတမစ္ဆကစ္ဆပေါ စက္ကမတ္တာနိ စ ပဒုမာနိ ပုပ္ဖန္တိ။ အပိ စာယံ၊ ဘိက္ခဝေ၊ တပေါဒာ ဒွိန္နံ မဟာနိရယာနံ အန္တရိကာယ အာဂစ္ဆတိ။ တေနာယံ တပေါဒာ ကုထိတာ သန္ဒတိ။ သစ္စံ၊ ဘိက္ခဝေ၊ မောဂ္ဂလ္လာနော အာဟ။ အနာပတ္တိ၊ ဘိက္ခဝေ၊ မောဂ္ဂလ္လာနဿာတိ။>
      text <တေန ခေါ ပန သမယေန ရာဇာ မာဂဓော သေနိယော ဗိမ္ဗိသာရော လိစ္ဆဝီဟိ သဒ္ဓိံ သင်္ဂါမေန္တော ပဘဂ္ဂေါ အဟောသိ။ အထ ရာဇာ ပစ္ဆာ သေနံ သင်္ကဍ္ဎိတွာ လိစ္ဆဝယော ပရာဇေသိ။ သင်္ဂါမေ စ နန္ဒိ စရတိ ရညာ လိစ္ဆဝီ ပဘဂ္ဂါတိ။ အထ ခေါ အာယသ္မာ မဟာမောဂ္ဂလ္လာနော ဘိက္ခူ အာမန္တေသိ ရာဇာ၊ အာဝုသော၊ လိစ္ဆဝီဟိ ပဘဂ္ဂေါတိ။ ဘိက္ခူ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ မဟာမောဂ္ဂလ္လာနော ဧဝံ ဝက္ခတိ ရာဇာ၊ အာဝုသော၊ လိစ္ဆဝီဟိ ပဘဂ္ဂေါတိ။ သင်္ဂါမေ စ နန္ဒိံ စရတိ ရညာ လိစ္ဆဝီ ပဘဂ္ဂါတိ။ ဥတ္တရိမနုဿဓမ္မံ အာယသ္မာ မဟာမောဂ္ဂလ္လာနော ဥလ္လပတီတိ။ ဘဂဝတော ဧတမတ္ထံ အာရောစေသုံ။ ပဌမံ၊ ဘိက္ခဝေ၊ ရာဇာ လိစ္ဆဝီဟိ ပဘဂ္ဂေါ။ အထ ရာဇာ ပစ္ဆာ သေနံ သင်္ကဍ္ဎိတွာ လိစ္ဆဝယော ပရာဇေသိ။ သစ္စံ၊ ဘိက္ခဝေ၊ မောဂ္ဂလ္လာနော အာဟ။ အနာပတ္တိ၊ ဘိက္ခဝေ၊ မောဂ္ဂလ္လာနဿာတိ။>
      text <၂၃၂>, <အထ ခေါ အာယသ္မာ မဟာမောဂ္ဂလ္လာနော ဘိက္ခူ အာမန္တေသိ ဣဓာဟံ၊ အာဝုသော၊ သပ္ပိနိကာယ နဒိယာ တီရေ အာနေဉ္ဇံ သမာဓိံ သမာပန္နော နာဂါနံ ဩဂယှ ဥတ္တရန္တာနံ ကောဉ္စံ ကရောန္တာနံ သဒ္ဒံ အဿောသိန္တိ။ ဘိက္ခူ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ မဟာမောဂ္ဂလ္လာနော အာနေဉ္ဇံ သမာဓိံ သမာပန္နော သဒ္ဒံ သောဿတိ။ ဥတ္တရိမနုဿဓမ္မံ အာယသ္မာ မဟာမောဂ္ဂလ္လာနော ဥလ္လပတီတိ။ ဘဂဝတော ဧတမတ္ထံ အာရောစေသုံ။ အတ္ထေသော၊ ဘိက္ခဝေ၊ သမာဓိ သော စ ခေါ အပရိသုဒ္ဓေါ။ သစ္စံ၊ ဘိက္ခဝေ၊ မောဂ္ဂလ္လာနော အာဟ။ အနာပတ္တိ၊ ဘိက္ခဝေ၊ မောဂ္ဂလ္လာနဿာတိ။>
      text <အထ ခေါ အာယသ္မာ သောဘိတော ဘိက္ခူ အာမန္တေသိ အဟံ၊ အာဝုသော၊ ပဉ္စ ကပ္ပသတာနိ အနုဿရာမီတိ။ ဘိက္ခူ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ သောဘိတော ဧဝံ ဝက္ခတိ အဟံ၊ အာဝုသော၊ ပဉ္စ ကပ္ပသတာနိ အနုဿရာမီတိ။ ဥတ္တရိမနုဿဓမ္မံ အာယသ္မာ သောဘိတော ဥလ္လပတီတိ။ ဘဂဝတော ဧတမတ္ထံ အာရောစေသုံ။ အတ္ထေသာ၊ ဘိက္ခဝေ၊ သောဘိတဿ။ သာ စ ခေါ ဧကာယေဝ ဇာတိ။ သစ္စံ၊ ဘိက္ခဝေ၊ သောဘိတော အာဟ။ အနာပတ္တိ၊ ဘိက္ခဝေ၊ သောဘိတဿာတိ။>
      stand <စတုတ္ထပါရာဇိကံ သမတ္တံ။>
      text <၂၃၃>, <ဥဒ္ဒိဋ္ဌာ ခေါ အာယသ္မန္တော စတ္တာရော ပါရာဇိကာ ဓမ္မာ၊ ယေသံ ဘိက္ခု အညတရံ ဝါ အညတရံ ဝါ အာပဇ္ဇိတွာ န လဘတိ ဘိက္ခူဟိ သဒ္ဓိံ သံဝါသံ၊ ယထာ ပုရေ တထာ ပစ္ဆာ၊ ပါရာဇိကော ဟောတိ အသံဝါသော။ တတ္ထာယသ္မန္တေ ပုစ္ဆာမိ ကစ္စိတ္ထ ပရိသုဒ္ဓါ။ ဒုတိယမ္ပိ ပုစ္ဆာမိ ကစ္စိတ္ထ ပရိသုဒ္ဓါ။ တတိယမ္ပိ ပုစ္ဆာမိ ကစ္စိတ္ထ ပရိသုဒ္ဓါ။ ပရိသုဒ္ဓေတ္ထာယသ္မန္တော၊ တသ္မာ တုဏှီ၊ ဧဝမေတံ ဓာရယာမီတိ။>
      stand <ပါရာဇိကံ နိဋ္ဌိတံ။>
      stand <တဿုဒ္ဒာနံ>
      stand <ပါရာဇိကကဏ္ဍံ နိဋ္ဌိတံ။>
