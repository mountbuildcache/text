text <၆။ သေနာသနက္ခန္ဓကံ>
  text <၁။ ပဌမဘာဏဝါရော>
  text <ဝိဟာရာနုဇာနနံ>
    text <၂၉၄>, <တေန သမယေန ဗုဒ္ဓေါ ဘဂဝါ ရာဇဂဟေ ဝိဟရတိ ဝေဠုဝနေ ကလန္ဒကနိဝါပေ။ တေန ခေါ ပန သမယေန ဘဂဝတာ ဘိက္ခူနံ သေနာသနံ အပညတ္တံ ဟောတိ။ တေ စ ဘိက္ခူ တဟံ တဟံ ဝိဟရန္တိ အရညေ၊ ရုက္ခမူလေ၊ ပဗ္ဗတေ၊ ကန္ဒရာယံ၊ ဂိရိဂုဟာယံ၊ သုသာနေ၊ ဝနပတ္ထေ၊ အဇ္ဈောကာသေ၊ ပလာလပုဉ္ဇေ။ တေ ကာလဿေဝ တတော တတော ဥပနိက္ခမန္တိ အရညာ ရုက္ခမူလာ ပဗ္ဗတာ ကန္ဒရာ ဂိရိဂုဟာ သုသာနာ ဝနပတ္ထာ အဇ္ဈောကာသာ ပလာလပုဉ္ဇာ၊ ပါသာဒိကေန အဘိက္ကန္တေန ပဋိက္ကန္တေန၊ အာလောကိတေန ဝိလောကိတေန၊ သမိဉ္ဇိတေန ပသာရိတေန၊ ဩက္ခိတ္တစက္ခူ၊ ဣရိယာပထသမ္ပန္နာ။ တေန ခေါ ပန သမယေန ရာဇဂဟကော သေဋ္ဌီ ကာလဿေဝ ဥယျာနံ အဂမာသိ။ အဒ္ဒသာ ခေါ ရာဇဂဟကော သေဋ္ဌီ တေ ဘိက္ခူ ကာလဿေဝ တတော တတော ဥပနိက္ခမန္တေ အရညာ ရုက္ခမူလာ ပဗ္ဗတာ ကန္ဒရာ ဂိရိဂုဟာ သုသာနာ ဝနပတ္ထာ အဇ္ဈောကာသာ ပလာလပုဉ္ဇာ၊ ပါသာဒိကေန အဘိက္ကန္တေန ပဋိက္ကန္တေန၊ အာလောကိတေန ဝိလောကိတေန၊ သမိဉ္ဇိတေန ပသာရိတေန၊ ဩက္ခိတ္တစက္ခူ၊ ဣရိယာပထသမ္ပန္နေ။ ဒိသွာနဿ စိတ္တံ ပသီဒိ။ အထ ခေါ ရာဇဂဟကော သေဋ္ဌီ ယေန တေ ဘိက္ခူ တေနုပသင်္ကမိ၊ ဥပသင်္ကမိတွာ တေ ဘိက္ခူ ဧတဒဝေါစ သစာဟံ၊ ဘန္တေ၊ ဝိဟာရေ ကာရာပေယျံ၊ ဝသေယျာထ မေ ဝိဟာရေသူတိ။ န ခေါ၊ ဂဟပတိ၊ ဘဂဝတာ ဝိဟာရာ အနုညာတာတိ။ တေန ဟိ၊ ဘန္တေ၊ ဘဂဝန္တံ ပဋိပုစ္ဆိတွာ မမ အာရောစေယျာထာတိ။ ဧဝံ ဂဟပတီတိ ခေါ တေ ဘိက္ခူ ရာဇဂဟကဿ သေဋ္ဌိဿ ပဋိဿုတွာ ယေန ဘဂဝါ တေနုပသင်္ကမိံသု၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိံသု။ ဧကမန္တံ နိသိန္နာ ခေါ တေ ဘိက္ခူ ဘဂဝန္တံ ဧတဒဝေါစုံ ရာဇဂဟကော၊ ဘန္တေ၊ သေဋ္ဌီ ဝိဟာရေ ကာရာပေတုကာမော။ ကထံ နု ခေါ၊ ဘန္တေ၊ အမှေဟိ ပဋိပဇ္ဇိတဗ္ဗန္တိ။ အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဓမ္မိံ ကထံ ကတွာ ဘိက္ခူ အာမန္တေသိ အနုဇာနာမိ၊ ဘိက္ခဝေ၊ ပဉ္စ လေဏာနိ ဝိဟာရံ၊ အဍ္ဎယောဂံ၊ ပါသာဒံ၊ ဟမ္မိယံ၊ ဂုဟန္တိ။>
    text <အထ ခေါ တေ ဘိက္ခူ ယေန ရာဇဂဟကော သေဋ္ဌီ တေနုပသင်္ကမိံသု၊ ဥပသင်္ကမိတွာ ရာဇဂဟကံ သေဋ္ဌိံ ဧတဒဝေါစုံ အနုညာတာ ခေါ၊ ဂဟပတိ၊ ဘဂဝတာ ဝိဟာရာ၊ ယဿဒာနိ ကာလံ မညသီတိ။ အထ ခေါ ရာဇဂဟကော သေဋ္ဌီ ဧကာဟေနေဝ သဋ္ဌိဝိဟာရေ ပတိဋ္ဌာပေသိ။ အထ ခေါ ရာဇဂဟကော သေဋ္ဌီ တေ သဋ္ဌိဝိဟာရေ ပရိယောသာပေတွာ ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ ရာဇဂဟကော သေဋ္ဌီ ဘဂဝန္တံ ဧတဒဝေါစ အဓိဝါသေတု မေ၊ ဘန္တေ၊ ဘဂဝါ သွာတနာယ ဘတ္တံ သဒ္ဓိံ ဘိက္ခုသင်္ဃေနာတိ။ အဓိဝါသေသိ ဘဂဝါ တုဏှီဘာဝေန။ အထ ခေါ ရာဇဂဟကော သေဋ္ဌီ ဘဂဝတော အဓိဝါသနံ ဝိဒိတွာ ဥဋ္ဌာယာသနာ ဘဂဝန္တံ အဘိဝါဒေတွာ ပဒက္ခိဏံ ကတွာ ပက္ကာမိ။>
    text <အထ ခေါ ရာဇဂဟကော သေဋ္ဌီ တဿာ ရတ္တိယာ အစ္စယေန ပဏီတံ ခါဒနီယံ ဘောဇနီယံ ပဋိယာဒာပေတွာ ဘဂဝတော ကာလံ အာရောစာပေသိ ကာလော၊ ဘန္တေ၊ နိဋ္ဌိတံ ဘတ္တန္တိ။ အထ ခေါ ဘဂဝါ ပုဗ္ဗဏှသမယံ နိဝါသေတွာ ပတ္တစီဝရမာဒာယ ယေန ရာဇဂဟကဿ သေဋ္ဌိဿ နိဝေသနံ တေနုပသင်္ကမိ၊ ဥပသင်္ကမိတွာ ပညတ္တေ အာသနေ နိသီဒိ သဒ္ဓိံ ဘိက္ခုသင်္ဃေန။ အထ ခေါ ရာဇဂဟကော သေဋ္ဌီ ဗုဒ္ဓပ္ပမုခံ ဘိက္ခုသင်္ဃံ ပဏီတေန ခါဒနီယေန ဘောဇနီယေန သဟတ္ထာ သန္တပ္ပေတွာ သမ္ပဝါရေတွာ၊ ဘဂဝန္တံ ဘုတ္တာဝိံ ဩနီတပတ္တပါဏိံ၊ ဧကမန္တံ နိသီဒိ။ ဧကမန္တံ နိသိန္နော ခေါ ရာဇဂဟကော သေဋ္ဌီ ဘဂဝန္တံ ဧတဒဝေါစ ဧတေ မေ၊ ဘန္တေ၊ သဋ္ဌိဝိဟာရာ ပုညတ္ထိကေန သဂ္ဂတ္ထိကေန ကာရာပိတာ။ ကထာဟံ၊ ဘန္တေ၊ တေသု ဝိဟာရေသု ပဋိပဇ္ဇာမီတိ။ တေန ဟိ တွံ၊ ဂဟပတိ၊ တေ သဋ္ဌိဝိဟာရေ အာဂတာနာဂတဿ စာတုဒ္ဒိသဿ သင်္ဃဿ ပတိဋ္ဌာပေဟီတိ။ ဧဝံ ဘန္တေတိ ခေါ ရာဇဂဟကော သေဋ္ဌီ ဘဂဝတော ပဋိဿုတွာ တေ သဋ္ဌိဝိဟာရေ အာဂတာနာဂတဿ စာတုဒ္ဒိသဿ သင်္ဃဿ ပတိဋ္ဌာပေသိ။>
    text <၂၉၅>, <အထ ခေါ ဘဂဝါ ရာဇဂဟကံ သေဋ္ဌိံ ဣမာဟိ ဂါထာဟိ အနုမောဒိ>
    block
      text <သီတံ ဥဏှံ ပဋိဟန္တိ၊ တတော ဝါဠမိဂါနိ စ။>
      text <သရီသပေ စ မကသေ၊ သိသိရေ စာပိ ဝုဋ္ဌိယော။>
      text <တတော ဝါတာတပေါ ဃောရေ၊ သဉ္ဇာတော ပဋိဟညတိ။>
      text <လေဏတ္ထဉ္စ သုခတ္ထဉ္စ၊ ဈာယိတုဉ္စ ဝိပဿိတုံ။>
      text <ဝိဟာရဒာနံ သင်္ဃဿ၊ အဂ္ဂံ ဗုဒ္ဓေန ဝဏ္ဏိတံ။>
      text <တသ္မာ ဟိ ပဏ္ဍိတော၊ ပေါသော သမ္ပဿံ အတ္ထမတ္တနော။>
      text <ဝိဟာရေ ကာရယေ ရမ္မေ၊ ဝါသယေတ္ထ ဗဟုဿုတေ။>
      text <တေသံ အန္နဉ္စ ပါနဉ္စ၊ ဝတ္ထသေနာသနာနိ စ။>
      text <ဒဒေယျ ဥဇုဘူတေသု၊ ဝိပ္ပသန္နေန စေတသာ။>
      text <တေ တဿ ဓမ္မံ ဒေသေန္တိ၊ သဗ္ဗဒုက္ခါပနူဒနံ။>
      text <ယံ သော ဓမ္မံ ဣဓညာယ၊ ပရိနိဗ္ဗာတိ အနာသဝေါတိ။>
      text <သတံ ဟတ္ထီ သတံ အဿာ၊ သတံ အဿတရီရထာ။>
      text <သတံ ကညာသဟဿာနိ၊ အာမုက္ကမဏိကုဏ္ဍလာ။>
      text <ဧကဿ ပဒဝီတိဟာရဿ၊ ကလံ နာဂ္ဃန္တိ သောဠသိံ။>
      text <အဘိက္ကမ ဂဟပတိ အဘိက္ကမ ဂဟပတိ။>
      text <အဘိက္ကန္တံ တေ သေယျော နော ပဋိက္ကန္တန္တိ။>
      text <သတံ ဟတ္ထီ သတံ အဿာ၊ သတံ အဿတရီရထာ။>
      text <သတံ ကညာသဟဿာနိ၊ အာမုက္ကမဏိကုဏ္ဍလာ။>
      text <ဧကဿ ပဒဝီတိဟာရဿ၊ ကလံ နာဂ္ဃန္တိ သောဠသိံ။>
      text <အဘိက္ကမ ဂဟပတိ အဘိက္ကမ ဂဟပတိ၊>
      text <အဘိက္ကန္တံ တေ သေယျော နော ပဋိက္ကန္တန္တိ။>
      text <သဗ္ဗဒာ ဝေ သုခံ သေတိ၊ ဗြာဟ္မဏော ပရိနိဗ္ဗုတော။>
      text <ယော န လိမ္ပတိ ကာမေသု၊ သီတိဘူတော နိရူပဓိ။>
      text <သဗ္ဗာ အာသတ္တိယော ဆေတွာ၊ ဝိနေယျ ဟဒယေ ဒရံ။>
      text <ဥပသန္တော သုခံ သေတိ၊ သန္တိံ ပပ္ပုယျ စေတသာတိ။>
      text <ယေ ဝုဍ္ဎမပစာယန္တိ၊ နရာ ဓမ္မဿ ကောဝိဒာ။>
      text <ဒိဋ္ဌေ ဓမ္မေ စ ပါသံသာ၊ သမ္ပရာယေ စ သုဂ္ဂတီတိ။>
      text <သီတံ ဥဏှံ ပဋိဟန္တိ၊ တတော ဝါဠမိဂါနိ စ။>
      text <သရီသပေ စ မကသေ၊ သိသိရေ စာပိ ဝုဋ္ဌိယော။>
      text <တတော ဝါတာတပေါ ဃောရော၊ သဉ္ဇာတော ပဋိဟညတိ။>
      text <လေဏတ္ထဉ္စ သုခတ္ထဉ္စ၊ ဈာယိတုဉ္စ ဝိပဿိတုံ။>
      text <ဝိဟာရဒာနံ သင်္ဃဿ၊ အဂ္ဂံ ဗုဒ္ဓေန ဝဏ္ဏိတံ။>
      text <တသ္မာ ဟိ ပဏ္ဍိတော ပေါသော၊ သမ္ပဿံ အတ္ထမတ္တနော။>
      text <ဝိဟာရေ ကာရယေ ရမ္မေ၊ ဝါသယေတ္ထ ဗဟုဿုတေ။>
      text <တေသံ အန္နဉ္စ ပါနဉ္စ၊ ဝတ္ထသေနာသနာနိ စ။>
      text <ဒဒေယျ ဥဇုဘူတေသု၊ ဝိပ္ပသန္နေန စေတသာ။>
      text <တေ တဿ ဓမ္မံ ဒေသေန္တိ၊ သဗ္ဗဒုက္ခါပနူဒနံ။>
      text <ယံ သော ဓမ္မံ ဣဓညာယ၊ ပရိနိဗ္ဗာတိ အနာသဝေါတိ။>
      text <ဝိဟာရံ ဗုဒ္ဓသေဋ္ဌေန၊ အပညတ္တံ တဒာ အဟု။>
      text <တဟံ တဟံ နိက္ခမန္တိ၊ ဝါသာ တေ ဇိနသာဝကာ။>
      text <သေဋ္ဌီ ဂဟပတိ ဒိသွာ၊ ဘိက္ခူနံ ဣဒမဗြဝိ။>
      text <ကာရာပေယျံ ဝသေယျာထ၊ ပဋိပုစ္ဆိံသု နာယကံ။>
      text <ဝိဟာရံ အဍ္ဎယောဂဉ္စ၊ ပါသာဒံ ဟမ္မိယံ ဂုဟံ။>
      text <ပဉ္စလေဏံ အနုညာသိ၊ ဝိဟာရေ သေဋ္ဌိ ကာရယိ။>
      text <ဇနော ဝိဟာရံ ကာရေတိ၊ အကဝါဋံ အသံဝုတံ။>
      text <ကဝါဋံ ပိဋ္ဌသင်္ဃာဋံ၊ ဥဒုက္ခလဉ္စ ဥတ္တရိ။>
      text <အာဝိဉ္ဆနစ္ဆိဒ္ဒံ ရဇ္ဇုံ၊ ဝဋ္ဋိဉ္စ ကပိသီသကံ။>
      text <သူစိဃဋိတာဠစ္ဆိဒ္ဒံ၊ လောဟကဋ္ဌဝိသာဏကံ။>
      text <ယန္တကံ သူစိကဉ္စေဝ၊ ဆဒနံ ဥလ္လိတ္တာဝလိတ္တံ။>
      text <ဝေဒိဇာလသလာကဉ္စ၊ စက္ကလိ သန္ထရေန စ။>
      text <မိဍ္ဎိ ဗိဒလမဉ္စဉ္စ၊ သောသာနိကမသာရကော။>
      text <ဗုန္ဒိကုဠိရပါဒဉ္စ၊ အာဟစ္စာသန္ဒိ ဥစ္စကေ။>
      text <သတ္တင်္ဂေါ စ ဘဒ္ဒပီဌံ၊ ပီဌကေဠကပါဒကံ။>
      text <အာမလာဖလကာ ကောစ္ဆာ၊ ပလာလပီဌမေဝ စ။>
      text <ဥစ္စာဟိပဋိပါဒကာ၊ အဋ္ဌင်္ဂုလိ စ ပါဒကာ။>
      text <သုတ္တံ အဋ္ဌပဒံ စောဠံ၊ တူလိကံ အဍ္ဎကာယိကံ။>
      text <ဂိရဂ္ဂေါ ဘိသိယော စာပိ၊ ဒုဿံ သေနာသနမ္ပိ စ။>
      text <ဩနဒ္ဓံ ဟေဋ္ဌာ ပတတိ၊ ဥပ္ပါဋေတွာ ဟရန္တိ စ။>
      text <ဘတ္တိဉ္စ ဟတ္ထဘတ္တိဉ္စ၊ အနုညာသိ တထာဂတော။>
      text <တိတ္ထိယာ ဝိဟာရေ စာပိ၊ ထုသံ သဏှဉ္စ မတ္တိကာ။>
      text <ဣက္ကာသံ ပါဏိကံ ကုဏ္ဍံ၊ သာသပံ သိတ္ထတေလကံ။>
      text <ဥဿန္နေ ပစ္စုဒ္ဓရိတုံ၊ ဖရုသံ ဂဏ္ဍုမတ္တိကံ။>
      text <ဣက္ကာသံ ပဋိဘာနဉ္စ၊ နီစာ စယော စ အာရုဟံ။>
      text <ပရိပတန္တိ အာဠကာ၊ အဍ္ဎကုဋ္ဋံ တယော ပုန။>
      text <ခုဒ္ဒကေ ကုဋ္ဋပါဒော စ၊ ဩဝဿတိ သရံ ခိလံ။>
      text <စီဝရဝံသံ ရဇ္ဇုဉ္စ၊ အာဠိန္ဒံ ကိဋိကေန စ။>
      text <အာလမ္ဗနံ တိဏစုဏ္ဏံ၊ ဟေဋ္ဌာမဂ္ဂေ နယံ ကရေ။>
      text <အဇ္ဈောကာသေ ဩတပ္ပတိ၊ သာလံ ဟေဋ္ဌာ စ ဘာဇနံ။>
      text <ဝိဟာရော ကောဋ္ဌကော စေဝ၊ ပရိဝေဏဂ္ဂိသာလကံ။>
      text <အာရာမေ စ ပုန ကောဋ္ဌေ၊ ဟေဋ္ဌညေဝ နယံ ကရေ။>
      text <သုဓံ အနာထပိဏ္ဍိ စ၊ သဒ္ဓေါ သီတဝနံ အဂါ။>
      text <ဒိဋ္ဌဓမ္မော နိမန္တေသိ၊ သဟ သင်္ဃေန နာယကံ။>
      text <အာဏာပေသန္တရာမဂ္ဂေ၊ အာရာမံ ကာရယီ ဂဏော။>
      text <ဝေသာလိယံ နဝကမ္မံ၊ ပုရတော စ ပရိဂ္ဂဟိ။>
      text <ကော အရဟတိ ဘတ္တဂ္ဂေ၊ တိတ္တိရဉ္စ အဝန္ဒိယာ။>
      text <ပရိဂ္ဂဟိတန္တရဃရာ၊ တူလော သာဝတ္ထိ ဩသရိ။>
      text <ပတိဋ္ဌာပေသိ အာရာမံ၊ ဘတ္တဂ္ဂေ စ ကောလာဟလံ။>
      text <ဂိလာနာ ဝရသေယျာ စ၊ လေသာ သတ္တရသာ တဟိံ။>
      text <ကေန နု ခေါ ကထံ နု ခေါ၊ ဝိဟာရဂ္ဂေန ဘာဇယိ။>
      text <ပရိဝေဏံ အနုဘာဂဉ္စ၊ အကာမာ ဘာဂံ နော ဒဒေ။>
      text <နိဿီမံ သဗ္ဗကာလဉ္စ၊ ဂါဟာ သေနာသနေ တယော။>
      text <ဥပနန္ဒော စ ဝဏ္ဏေသိ၊ ဌိတကာ သမကာသနာ။>
      text <သမာနာသနိကာ ဘိန္ဒိံသု၊ တိဝဂ္ဂါ စ ဒုဝဂ္ဂိကံ။>
      text <အသမာနာသနိကာ ဒီဃံ၊ သာဠိန္ဒံ ပရိဘုဉ္ဇိတုံ။>
      text <အယျိကာ စ အဝိဒူရေ၊ ဘာဇိတဉ္စ ကီဋာဂိရေ။>
      text <အာဠဝီ ပိဏ္ဍကကုဋ္ဋေဟိ၊ ဒွာရအဂ္ဂဠဝဋ္ဋိကာ။>
      text <အာလောကသေတကာဠဉ္စ၊ ဂေရုဆာဒနဗန္ဓနာ။>
      text <ဘဏ္ဍိခဏ္ဍပရိဘဏ္ဍံ၊ ဝီသ တိံသာ စ ကာလိကာ။>
      text <ဩသိတေ အကတံ ဝိပ္ပံ၊ ခုဒ္ဒေ ဆပ္ပဉ္စဝဿိကံ။>
      text <အဍ္ဎယောဂေ စ သတ္တဋ္ဌ၊ မဟလ္လေ ဒသ ဒွာဒသ။>
      text <သဗ္ဗံ ဝိဟာရံ ဧကဿ၊ အညံ ဝါသေန္တိ သင်္ဃိကံ။>
      text <နိဿီမံ သဗ္ဗကာလဉ္စ၊ ပက္ကမိ ဝိဗ္ဘမန္တိ စ။>
      text <ကာလဉ္စ သာမဏေရဉ္စ၊ သိက္ခါပစ္စက္ခအန္တိမံ။>
      text <ဥမ္မတ္တခိတ္တစိတ္တာ စ၊ ဝေဒနာပတ္တိဒဿနာ။>
      text <အပ္ပဋိကမ္မဒိဋ္ဌိယာ၊ ပဏ္ဍကာ ထေယျတိတ္ထိယာ။>
      text <တိရစ္ဆာနမာတုပိတု၊ အရဟန္တာ စ ဒူသကာ။>
      text <ဘေဒကာ လောဟိတုပ္ပါဒာ၊ ဥဘတော စာပိ ဗျဉ္ဇနကာ။>
      text <မာ သင်္ဃဿ ပရိဟာယိ၊ ကမ္မံ အညဿ ဒာတဝေ။>
      text <ဝိပ္ပကတေ စ အညဿ၊ ကတေ တဿေဝ ပက္ကမေ။>
      text <ဝိဗ္ဘမတိ ကာလင်္ကတော၊ သာမဏေရော စ ဇာယတိ။>
      text <ပစ္စက္ခါတော စ သိက္ခါယ၊ အန္တိမဇ္ဈာပန္နကော ယဒိ။>
      text <သင်္ဃောဝ သာမိကော ဟောတိ၊ ဥမ္မတ္တခိတ္တဝေဒနာ။>
      text <အဒဿနာပ္ပဋိကမ္မေ၊ ဒိဋ္ဌိ တဿေဝ ဟောတိ တံ။>
      text <ပဏ္ဍကော ထေယျတိတ္ထီ စ၊ တိရစ္ဆာနမာတုပေတ္တိကံ။>
      text <ဃာတကော ဒူသကော စာပိ၊ ဘေဒလောဟိတဗျဉ္ဇနာ။>
      text <ပဋိဇာနာတိ ယဒိ သော၊ သင်္ဃောဝ ဟောတိ သာမိကော။>
      text <ဟရန္တညတြ ကုက္ကုစ္စံ၊ ဥန္ဒြိယတိ စ ကမ္ဗလံ။>
      text <ဒုဿဉ္စ စမ္မစက္ကလီ၊ စောဠကံ အက္ကမန္တိ စ။>
      text <အလ္လာ ဥပါဟနာနိဋ္ဌု၊ လိခန္တိ အပဿေန္တိ စ။>
      text <အပဿေနံ လိခတေဝ၊ ဓောတပစ္စတ္ထရေန စ။>
      text <ရာဇဂဟေ န သက္ကောန္တိ၊ လာမကံ ဘတ္တုဒ္ဒေသကံ။>
      text <ကထံ နု ခေါ ပညာပကံ၊ ဘဏ္ဍာဂါရိကသမ္မုတိ။>
      text <ပဋိဂ္ဂါဟဘာဇကော စာပိ၊ ယာဂု စ ဖလဘာဇကော။>
      text <ခဇ္ဇကဘာဇကော စေဝ၊ အပ္ပမတ္တကဝိဿဇ္ဇေ။>
      text <သာဋိယဂ္ဂါဟာပကော စေဝ၊ တထေဝ ပတ္တဂ္ဂါဟကော။>
      text <အာရာမိကသာမဏေရ၊ ပေသကဿ စ သမ္မုတိ။>
      text <သဗ္ဗာဘိဘူ လောကဝိဒူ၊ ဟိတစိတ္တော ဝိနာယကော။>
      text <လေဏတ္ထဉ္စ သုခတ္ထဉ္စ၊ ဈာယိတုဉ္စ ဝိပဿိတုန္တိ။>
    text <အထ ခေါ ဘဂဝါ ရာဇဂဟကံ သေဋ္ဌိံ ဣမာဟိ ဂါထာဟိ အနုမောဒိတွာ ဥဋ္ဌာယာသနာ ပက္ကာမိ။>
    text <၂၉၆>, <အဿောသုံ ခေါ မနုဿာ ဘဂဝတာ ကိရ ဝိဟာရာ အနုညာတာတိ သက္ကစ္စံ ဝိဟာရေ ကာရာပေန္တိ။ တေ ဝိဟာရာ အကဝါဋကာ ဟောန္တိ၊ အဟီပိ ဝိစ္ဆိကာပိ သတပဒိယောပိ ပဝိသန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ကဝါဋန္တိ။ ဘိတ္တိဆိဒ္ဒံ ကရိတွာ ဝလ္လိယာပိ ရဇ္ဇုယာပိ ကဝါဋံ ဗန္ဓန္တိ။ ဥန္ဒူရေဟိပိ ဥပစိကာဟိပိ ခဇ္ဇန္တိ။ ခယိတဗန္ဓနာနိ ကဝါဋာနိ ပတန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပိဋ္ဌသင်္ဃာဋံ ဥဒုက္ခလိကံ ဥတ္တရပါသကန္တိ။ ကဝါဋာ န ဖုသီယန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ အာဝိဉ္ဆနစ္ဆိဒ္ဒံ အာဝိဉ္ဆနရဇ္ဇုန္တိ။ ကဝါဋာ န ထကိယန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ အဂ္ဂဠဝဋ္ဋိံ ကပိသီသကံ သူစိကံ ဃဋိကန္တိ။>
    text <တေန ခေါ ပန သမယေန ဘိက္ခူ န သက္ကောန္တိ ကဝါဋံ အပါပုရိတုံ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ တာဠစ္ဆိဒ္ဒံ။ တီဏိ တာဠာနိ လောဟတာဠံ၊ ကဋ္ဌတာဠံ၊ ဝိသာဏတာဠန္တိ။ ယေဟိ တေ ဥဂ္ဃာဋေတွာ ပဝိသန္တိ၊ ဝိဟာရာ အဂုတ္တာ ဟောန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ယန္တကံ သူစိကန္တိ။>
    text <တေန ခေါ ပန သမယေန ဝိဟာရာ တိဏစ္ဆဒနာ ဟောန္တိ၊ သီတကာလေ သီတာ၊ ဥဏှကာလေ ဥဏှာ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဩဂုမ္ဖေတွာ ဥလ္လိတ္တာဝလိတ္တံ ကာတုန္တိ။>
    text <တေန ခေါ ပန သမယေန ဝိဟာရာ အဝါတပါနကာ ဟောန္တိ အစက္ခုဿာ ဒုဂ္ဂန္ဓာ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ တီဏိ ဝါတပါနာနိ ဝေဒိကာဝါတပါနံ၊ ဇာလဝါတပါနံ၊ သလာကဝါတပါနန္တိ။ ဝါတပါနန္တရိကာယ ကာဠကာပိ ဝဂ္ဂုလိယောပိ ပဝိသန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဝါတပါနစက္ကလိကန္တိ။ စက္ကလိကန္တရိကာယပိ ကာဠကာပိ ဝဂ္ဂုလိယောပိ ပဝိသန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဝါတပါနကဝါဋကံ ဝါတပါနဘိသိကန္တိ။>
    text <တေန ခေါ ပန သမယေန ဘိက္ခူ ဆမာယံ သယန္တိ။ ဂတ္တာနိပိ စီဝရာနိပိ ပံသုကိတာနိ ဟောန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ တိဏသန္ထာရကန္တိ။ တိဏသန္ထာရကော ဥန္ဒူရေဟိပိ ဥပစိကာဟိပိ ခဇ္ဇတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ မိဍ္ဎိန္တိ။ မိဍ္ဎိယာ ဂတ္တာနိ ဒုက္ခါ ဟောန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဗိဒလမဉ္စကန္တိ။>
  text <မဉ္စပီဌာဒိအနုဇာနနံ>
    text <၂၉၇>, <တေန ခေါ ပန သမယေန သင်္ဃဿ သောသာနိကော မသာရကော မဉ္စော ဥပ္ပန္နော ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ မသာရကံ မဉ္စန္တိ။ မသာရကံ ပီဌံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ မသာရကံ ပီဌန္တိ။>
    text <တေန ခေါ ပန သမယေန သင်္ဃဿ သောသာနိကော ဗုန္ဒိကာဗဒ္ဓေါ မဉ္စော ဥပ္ပန္နော ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဗုန္ဒိကာဗဒ္ဓံ မဉ္စန္တိ။ ဗုန္ဒိကာဗဒ္ဓံ ပီဌံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဗုန္ဒိကာဗဒ္ဓံ ပီဌန္တိ။>
    text <တေန ခေါ ပန သမယေန သင်္ဃဿ သောသာနိကော ကုဠီရပါဒကော မဉ္စော ဥပ္ပန္နော ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ကုဠီရပါဒကံ မဉ္စန္တိ။ ကုဠီရပါဒကံ ပီဌံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ကုဠီရပါဒကံ ပီဌန္တိ။>
    text <တေန ခေါ ပန သမယေန သင်္ဃဿ သောသာနိကော အာဟစ္စပါဒကော မဉ္စော ဥပ္ပန္နော ဟောတိ။ ဘဂဝတော ဧတမတ္ထံ ဩရာစေသုံ။ အနုဇာနာမိ၊ ဘိက္ခဝေ၊ အာဟစ္စပါဒကံ မဉ္စန္တိ။ အာဟစ္စပါဒကံ ပီဌံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ အာဟစ္စပါဒကံ ပီဌန္တိ။>
    text <တေန ခေါ ပန သမယေန သင်္ဃဿ အာသန္ဒိကော ဥပ္ပန္နော ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ အာသန္ဒိကန္တိ။ ဥစ္စကော အာသန္ဒိကော ဥပ္ပန္နော ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဥစ္စကမ္ပိ အာသန္ဒိကန္တိ။ သတ္တင်္ဂေါ ဥပ္ပန္နော ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ သတ္တင်္ဂန္တိ။ ဥစ္စကော သတ္တင်္ဂေါ ဥပ္ပန္နော ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဥစ္စကမ္ပိ သတ္တင်္ဂန္တိ။ ဘဒ္ဒပီဌံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဘဒ္ဒပီဌန္တိ။ ပီဌိကာ ဥပ္ပန္နာ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပီဌိကန္တိ။ ဧဠကပါဒကံ ပီဌံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဧဠကပါဒကံ ပီဌန္တိ။ အာမလကဝဋ္ဋိကံ ပီဌံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ အာမလကဝဋ္ဋိကံ ပီဌန္တိ။ ဖလကံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဖလကန္တိ။ ကောစ္ဆံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ကောစ္ဆန္တိ။ ပလာလပီဌံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပလာလပီဌန္တိ။>
    text <တေန ခေါ ပန သမယေန ဆဗ္ဗဂ္ဂိယာ ဘိက္ခူ ဥစ္စေ မဉ္စေ သယန္တိ။ မနုဿာ ဝိဟာရစာရိကံ အာဟိဏ္ဍန္တာ ပဿိတွာ ဥဇ္ဈာယန္တိ ခိယျန္တိ ဝိပါစေန္တိ သေယျထာပိ ဂိဟီ ကာမဘောဂိနောတိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ ဥစ္စေ မဉ္စေ သယိတဗ္ဗံ။ ယော သယေယျ၊ အာပတ္တိ ဒုက္ကဋဿာတိ။>
    text <တေန ခေါ ပန သမယေန အညတရော ဘိက္ခု နီစေ မဉ္စေ သယန္တော အဟိနာ ဒဋ္ဌော ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ မဉ္စပဋိပါဒကန္တိ။>
    text <တေန ခေါ ပန သမယေန ဆဗ္ဗဂ္ဂိယာ ဘိက္ခူ ဥစ္စေ မဉ္စပဋိပါဒကေ ဓာရေန္တိ၊ သဟ မဉ္စပဋိပါဒကေဟိ ပဝေဓေန္တိ။ မနုဿာ ဝိဟာရစာရိကံ အာဟိဏ္ဍန္တာ ပဿိတွာ ဥဇ္ဈာယန္တိ ခိယျန္တိ ဝိပါစေန္တိ သေယျထာပိ ဂိဟီ ကာမဘောဂိနောတိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ ဥစ္စာ မဉ္စပဋိပါဒကာ ဓာရေတဗ္ဗာ။ ယော ဓာရေယျ၊ အာပတ္တိ ဒုက္ကဋဿ။ အနုဇာနာမိ၊ ဘိက္ခဝေ၊ အဋ္ဌင်္ဂုလပရမံ မဉ္စပဋိပါဒကန္တိ။>
    text <တေန ခေါ ပန သမယေန သင်္ဃဿ သုတ္တံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ သုတ္တံ မဉ္စံ ဝေဌေတုန္တိ။ အင်္ဂါနိ ဗဟုသုတ္တံ ပရိယာဒိယန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ အင်္ဂေ ဝိဇ္ဈိတွာ အဋ္ဌပဒကံ ဝေဌေတုန္တိ။ စောဠကံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ စိမိလိကံ ကာတုန္တိ။ တူလိကာ ဥပ္ပန္နာ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဝိဇဋေတွာ ဗိဗ္ဗောဟနံ ကာတုံ။ တီဏိ တူလာနိ ရုက္ခတူလံ၊ လတာတူလံ၊ ပေါဋကိတူလန္တိ။>
    text <တေန ခေါ ပန သမယေန ဆဗ္ဗဂ္ဂိယာ ဘိက္ခူ အဒ္ဓကာယိကာနိ ဗိဗ္ဗောဟနာနိ ဓာရေန္တိ။ မနုဿာ ဝိဟာရစာရိကံ အာဟိဏ္ဍန္တာ ပဿိတွာ ဥဇ္ဈာယန္တိ ခိယျန္တိ ဝိပါစေန္တိ သေယျထာပိ ဂိဟီ ကာမဘောဂိနောတိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ အဍ္ဎကာယိကာနိ ဗိဗ္ဗောဟနာနိ ဓာရေတဗ္ဗာနိ။ ယော ဓာရေယျ၊ အာပတ္တိ ဒုက္ကဋဿ။ အနုဇာနာမိ၊ ဘိက္ခဝေ၊ သီသပ္ပမာဏံ ဗိဗ္ဗောဟနံ ကာတုန္တိ။>
    text <တေန ခေါ ပန သမယေန ရာဇဂဟေ ဂိရဂ္ဂသမဇ္ဇော ဟောတိ။ မနုဿာ မဟာမတ္တာနံ အတ္ထာယ ဘိသိယော ပဋိယာဒေန္တိ ဥဏ္ဏဘိသိံ၊ စောဠဘိသိံ၊ ဝါကဘိသိံ၊ တိဏဘိသိံ၊ ပဏ္ဏဘိသိံ။ တေ ဝီတိဝတ္တေ သမဇ္ဇေ ဆဝိံ ဥပ္ပါဋေတွာ ဟရန္တိ။ အဒ္ဒသာသုံ ခေါ ဘိက္ခူ သမဇ္ဇဋ္ဌာနေ ဗဟုံ ဥဏ္ဏမ္ပိ စောဠကမ္ပိ ဝါကမ္ပိ တိဏမ္ပိ ပဏ္ဏမ္ပိ ဆဋ္ဋိတံ။ ဒိသွာန ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပဉ္စ ဘိသိယော ဥဏ္ဏဘိသိံ၊ စောဠဘိသိံ၊ ဝါကဘိသိံ၊ တိဏဘိသိံ၊ ပဏ္ဏဘိသိန္တိ။>
    text <တေန ခေါ ပန သမယေန သင်္ဃဿ သေနာသနပရိက္ခါရိကံ ဒုဿံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဘိသိံ ဩနန္ဓိတုန္တိ။>
    text <တေန ခေါ ပန သမယေန ဘိက္ခူ မဉ္စဘိသိံ ပီဌေ သန္ထရန္တိ၊ ပီဌဘိသိံ မဉ္စေ သန္ထရန္တိ။ ဘိသိယော ပရိဘိဇ္ဇန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဩနဒ္ဓမဉ္စံ ဩနဒ္ဓပီဌန္တိ။ ဥလ္လောကံ အကရိတွာ သန္ထရန္တိ၊ ဟေဋ္ဌတော နိပတန္တိ။ပေ။ အနုဇာနာမိ၊ ဘိက္ခဝေ၊ ဥလ္လောကံ ကရိတွာ သန္ထရိတွာ ဘိသိံ ဩနန္ဓိတုန္တိ။ ဆဝိံ ဥပ္ပါဋေတွာ ဟရန္တိ။ပေ။ အနုဇာနာမိ၊ ဘိက္ခဝေ၊ ဖောသိတုန္တိ။ ဟရန္တိယေဝ။ပေ။ အနုဇာနာမိ၊ ဘိက္ခဝေ၊ ဘတ္တိကမ္မန္တိ။ ဟရန္တိယေဝ။ပေ။ အနုဇာနာမိ၊ ဘိက္ခဝေ၊ ဟတ္ထဘတ္တိကမ္မန္တိ။ ဟရန္တိယေဝ။ပေ။ အနုဇာနာမိ၊ ဘိက္ခဝေ၊ ဟတ္ထဘတ္တိန္တိ။>
  text <သေတဝဏ္ဏာဒိအနုဇာနနံ>
    text <၂၉၈>, <တေန ခေါ ပန သမယေန တိတ္ထိယာနံ သေယျာယော သေတဝဏ္ဏာ ဟောန္တိ၊ ကာဠဝဏ္ဏကတာ ဘူမိ၊ ဂေရုကပရိကမ္မကတာ ဘိတ္တိ။ ဗဟူ မနုဿာ သေယျာပေက္ခကာ ဂစ္ဆန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဝိဟာရေ သေတဝဏ္ဏံ ကာဠဝဏ္ဏံ ဂေရုကပရိကမ္မန္တိ။>
    text <တေန ခေါ ပန သမယေန ဖရုသာယ ဘိတ္တိယာ သေတဝဏ္ဏော န နိပတတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ထုသပိဏ္ဍံ ဒတွာ ပါဏိကာယ ပဋိဗာဟေတွာ သေတဝဏ္ဏံ နိပါတေတုန္တိ။ သေတဝဏ္ဏော အနိဗန္ဓနီယော ဟောတိ။ပေ။ အနုဇာနာမိ၊ ဘိက္ခဝေ၊ သဏှမတ္တိကံ ဒတွာ ပါဏိကာယ ပဋိဗာဟေတွာ သေတဝဏ္ဏံ နိပါတေတုန္တိ။ သေတဝဏ္ဏော အနိဗန္ဓနီယော ဟောတိ။ပေ။ အနုဇာနာမိ၊ ဘိက္ခဝေ၊ ဣက္ကာသံ ပိဋ္ဌမဒ္ဒန္တိ။>
    text <တေန ခေါ ပန သမယေန ဖရုသာယ ဘိတ္တိယာ ဂေရုကာ န နိပတတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ထုသပိဏ္ဍံ ဒတွာ ပါဏိကာယ ပဋိဗာဟေတွာ ဂေရုကံ နိပါတေတုန္တိ။ ဂေရုကာ အနိဗန္ဓနီယာ ဟောတိ။ပေ။ အနုဇာနာမိ၊ ဘိက္ခဝေ၊ ကုဏ္ဍကမတ္တိကံ ဒတွာ ပါဏိကာယ ပဋိဗာဟေတွာ ဂေရုကံ နိပါတေတုန္တိ။ ဂေရုကာ အနိဗန္ဓနီယာ ဟောတိ။ပေ။ အနုဇာနာမိ၊ ဘိက္ခဝေ၊ သာသပကုဋ္ဋံ သိတ္ထတေလကန္တိ။ အစ္စုဿန္နံ ဟောတိ။ပေ။ အနုဇာနာမိ၊ ဘိက္ခဝေ၊ စောဠကေန ပစ္စုဒ္ဓရိတုန္တိ။>
    text <တေန ခေါ ပန သမယေန ဖရုသာယ ဘူမိယာ ကာဠဝဏ္ဏော န နိပတတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ထုသပိဏ္ဍံ ဒတွာ ပါဏိကာယ ပဋိဗာဟေတွာ ကာဠဝဏ္ဏံ နိပါတေတုန္တိ။ ကာဠဝဏ္ဏော အနိဗန္ဓနီယော ဟောတိ။ပေ။ အနုဇာနာမိ၊ ဘိက္ခဝေ၊ ဂဏ္ဍုမတ္တိကံ ဒတွာ ပါဏိကာယ ပဋိဗာဟေတွာ ကာဠဝဏ္ဏံ နိပါတေတုန္တိ။ ကာဠဝဏ္ဏော အနိဗန္ဓနီယော ဟောတိ။ပေ။ အနုဇာနာမိ၊ ဘိက္ခဝေ၊ ဣက္ကာသံ ကသာဝန္တိ။>
  text <ပဋိဘာနစိတ္တပဋိက္ခေပံ>
    text <၂၉၉>, <တေန ခေါ ပန သမယေန ဆဗ္ဗဂ္ဂိယာ ဘိက္ခူ ဝိဟာရေ ပဋိဘာနစိတ္တံ ကာရာပေန္တိ ဣတ္ထိရူပကံ ပုရိသရူပကံ။ မနုဿာ ဝိဟာရစာရိကံ အာဟိဏ္ဍန္တာ ပဿိတွာ ဥဇ္ဈာယန္တိ ခိယျန္တိ ဝိပါစေန္တိ သေယျထာပိ ဂိဟီ ကာမဘောဂိနောတိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ ပဋိဘာနစိတ္တံ ကာရာပေတဗ္ဗံ ဣတ္ထိရူပကံ ပုရိသရူပကံ။ ယော ကာရာပေယျ၊ အာပတ္တိ ဒုက္ကဋဿ။ အနုဇာနာမိ၊ ဘိက္ခဝေ၊ မာလာကမ္မံ လတာကမ္မံ မကရဒန္တကံ ပဉ္စပဋိကန္တိ။>
  text <ဣဋ္ဌကာစယာဒိအနုဇာနနံ>
    text <၃၀၀>, <တေန ခေါ ပန သမယေန ဝိဟာရာ နီစဝတ္ထုကာ ဟောန္တိ၊ ဥဒကေန ဩတ္ထရိယျန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဥစ္စဝတ္ထုကံ ကာတုန္တိ။ စယော ပရိပတတိ။ပေ။ အနုဇာနာမိ၊ ဘိက္ခဝေ၊ စိနိတုံ တယော စယေ ဣဋ္ဌကာစယံ၊ သိလာစယံ၊ ဒာရုစယန္တိ။ အာရောဟန္တာ ဝိဟညန္တိ။ပေ။ အနုဇာနာမိ၊ ဘိက္ခဝေ၊ တယော သောပါနေ ဣဋ္ဌကာသောပါနံ၊ သိလာသောပါနံ၊ ဒာရုသောပါနန္တိ။ အာရောဟန္တာ ပရိပတန္တိ။ပေ။ အနုဇာနာမိ၊ ဘိက္ခဝေ၊ အာလမ္ဗနဗာဟန္တိ။>
    text <တေန ခေါ ပန သမယေန ဝိဟာရာ အာဠကမန္ဒာ ဟောန္တိ။ ဘိက္ခူ ဟိရိယန္တိ နိပဇ္ဇိတုံ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ တိရောကရဏိန္တိ။ တိရောကရဏိံ ဥက္ခိပိတွာ ဩလောကေန္တိ။ပေ။ အနုဇာနာမိ၊ ဘိက္ခဝေ၊ အဍ္ဎကုဋ္ဋကန္တိ။ အဍ္ဎကုဋ္ဋကာ ဥပရိတော ဩလောကေန္တိ။ပေ။ အနုဇာနာမိ၊ ဘိက္ခဝေ၊ တယော ဂဗ္ဘေ သိဝိကာဂဗ္ဘံ၊ နာဠိကာဂဗ္ဘံ၊ ဟမ္မိယဂဗ္ဘန္တိ။>
    text <တေန ခေါ ပန သမယေန ဘိက္ခူ ခုဒ္ဒကေ ဝိဟာရေ မဇ္ဈေ ဂဗ္ဘံ ကရောန္တိ။ ဥပစာရော န ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ခုဒ္ဒကေ ဝိဟာရေ ဧကမန္တံ ဂဗ္ဘံ ကာတုံ၊ မဟလ္လကေ မဇ္ဈေတိ။>
    text <တေန ခေါ ပန သမယေန ဝိဟာရဿ ကုဋ္ဋပါဒော ဇီရတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ကုလင်္ကပါဒကန္တိ။ ဝိဟာရဿ ကုဋ္ဋော ဩဝဿတိ။ပေ။အနုဇာနာမိ၊ ဘိက္ခဝေ၊ ပရိတ္တာဏကိဋိကံ ဥဒ္ဒသုဓန္တိ။>
    text <တေန ခေါ ပန သမယေန အညတရဿ ဘိက္ခုနော တိဏစ္ဆဒနာ အဟိ ခန္ဓေ ပတတိ။ သော ဘီတော ဝိဿရမကာသိ။ ဘိက္ခူ ဥပဓာဝိတွာ တံ ဘိက္ခုံ ဧတဒဝေါစုံ ကိဿ တွံ၊ အာဝုသော၊ ဝိဿရမကာသီတိ။ အထ ခေါ သော ဘိက္ခူနံ ဧတမတ္ထံ အာရောစေသိ။ ဘိက္ခူ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဝိတာနန္တိ။>
    text <တေန ခေါ ပန သမယေန ဘိက္ခူ မဉ္စပါဒေပိ ပီဌပါဒေပိ ထဝိကာယော လဂ္ဂေန္တိ။ ဥန္ဒူရေဟိပိ ဥပစိကာဟိပိ ခဇ္ဇန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဘိတ္တိခိလံ နာဂဒန္တကန္တိ။>
    text <တေန ခေါ ပန သမယေန ဘိက္ခူ မဉ္စေပိ ပီဌေပိ စီဝရံ နိက္ခိပန္တိ။ စီဝရံ ပရိဘိဇ္ဇိတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဝိဟာရေ စီဝရဝံသံ စီဝရရဇ္ဇုန္တိ။>
    text <တေန ခေါ ပန သမယေန ဝိဟာရာ အနာဠိန္ဒကာ ဟောန္တိ အပ္ပဋိဿရဏာ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ အာဠိန္ဒံ ပဃနံ ပကုဋ္ဋံ ဩသာရကန္တိ။ အာဠိန္ဒာ ပါကဋာ ဟောန္တိ။ ဘိက္ခူ ဟိရိယန္တိ နိပဇ္ဇိတုံ။ပေ။ အနုဇာနာမိ၊ ဘိက္ခဝေ၊ သံသရဏကိဋိကံ ဥဂ္ဃာဋနကိဋိကန္တိ။>
  text <ဥပဋ္ဌာနသာလာအနုဇာနနံ>
    text <၃၀၁>, <တေန ခေါ ပန သမယေန ဘိက္ခူ အဇ္ဈောကာသေ ဘတ္တဝိဿဂ္ဂံ ကရောန္တာ သီတေနပိ ဥဏှေနပိ ကိလမန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဥပဋ္ဌာနသာလန္တိ။ ဥပဋ္ဌာနသာလာ နီစဝတ္ထုကာ ဟောတိ၊ ဥဒကေန ဩတ္ထရိယျတိ။ပေ။ အနုဇာနာမိ၊ ဘိက္ခဝေ၊ ဥစ္စဝတ္ထုကံ ကာတုန္တိ။ စယော ပရိပတတိ။ပေ။ အနုဇာနာမိ၊ ဘိက္ခဝေ၊ စိနိတုံ တယော စယေ ဣဋ္ဌကာစယံ၊ သိလာစယံ၊ ဒာရုစယန္တိ။ အာရောဟန္တာ ဝိဟညန္တိ။ပေ။ အနုဇာနာမိ၊ ဘိက္ခဝေ၊ တယော သောပါနေ ဣဋ္ဌကာသောပါနံ၊ သိလာသောပါနံ၊ ဒာရုသောပါနန္တိ။ အာရောဟန္တာ ပရိပတန္တိ။ပေ။ အနုဇာနာမိ၊ ဘိက္ခဝေ၊ အာလမ္ဗနဗာဟန္တိ။ ဥပဋ္ဌာနသာလာယ တိဏစုဏ္ဏံ ပရိပတတိ။ပေ။ အနုဇာနာမိ၊ ဘိက္ခဝေ၊ ဩဂုမ္ဖေတွာ ဥလ္လိတ္တာဝလိတ္တံ ကာတုံ သေတဝဏ္ဏံ ကာဠဝဏ္ဏံ ဂေရုကပရိကမ္မံ မာလာကမ္မံ လတာကမ္မံ မကရဒန္တကံ ပဉ္စပဋိကံ စီဝရဝံသံ စီဝရရဇ္ဇုန္တိ။>
    text <တေန ခေါ ပန သမယေန ဘိက္ခူ အဇ္ဈောကာသေ ဆမာယ စီဝရံ ပတ္ထရန္တိ။ စီဝရံ ပံသုကိတံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ အဇ္ဈောကာသေ စီဝရဝံသံ စီဝရရဇ္ဇုန္တိ။ ပါနီယံ ဩတပ္ပတိ။ပေ။ အနုဇာနာမိ၊ ဘိက္ခဝေ၊ ပါနီယသာလံ ပါနီယမဏ္ဍပန္တိ။ ပါနီယသာလာ နီစဝတ္ထုကာ ဟောတိ၊ ဥဒကေန ဩတ္ထရိယျတိ။ပေ။ အနုဇာနာမိ၊ ဘိက္ခဝေ၊ ဥစ္စဝတ္ထုကံ ကာတုန္တိ။ စယော ပရိပတတိ။ပေ။ အနုဇာနာမိ၊ ဘိက္ခဝေ၊ စိနိတုံ တယော စယေ ဣဋ္ဌကာစယံ၊ သိလာစယံ၊ ဒာရုစယန္တိ။ အာရောဟန္တာ ဝိဟညန္တိ။ပေ။ အနုဇာနာမိ၊ ဘိက္ခဝေ၊ တယော သောပါနေ ဣဋ္ဌကာသောပါနံ၊ သိလာသောပါနံ၊ ဒာရုသောပါနန္တိ။ အာရောဟန္တာ ပရိပတန္တိ။ပေ။ အနုဇာနာမိ၊ ဘိက္ခဝေ၊ အာလမ္ဗနဗာဟန္တိ။ ပါနီယသာလာယ တိဏစုဏ္ဏံ ပရိပတတိ။ပေ။ အနုဇာနာမိ၊ ဘိက္ခဝေ၊ ဩဂုမ္ဖေတွာ ဥလ္လိတ္တာဝလိတ္တံ ကာတုံ သေတဝဏ္ဏံ ကာဠဝဏ္ဏံ ဂေရုကပရိကမ္မံ မာလာကမ္မံ လတာကမ္မံ မကရဒန္တကံ ပဉ္စပဋိကံ စီဝရဝံသံ စီဝရရဇ္ဇုန္တိ။ ပါနီယဘာဇနံ န သံဝိဇ္ဇတိ။ပေ။ အနုဇာနာမိ၊ ဘိက္ခဝေ၊ ပါနီယသင်္ခံ ပါနီယသရာဝကန္တိ။>
  text <ပါကာရာဒိအနုဇာနနံ>
    text <၃၀၂>, <တေန ခေါ ပန သမယေန ဝိဟာရာ အပရိက္ခိတ္တာ ဟောန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပရိက္ခိပိတုံ တယော ပါကာရေ ဣဋ္ဌကာပါကာရံ၊ သိလာပါကာရံ၊ ဒာရုပါကာရန္တိ။ ကောဋ္ဌကော န ဟောတိ။ပေ။ အနုဇာနာမိ၊ ဘိက္ခဝေ၊ ကောဋ္ဌကန္တိ။ ကောဋ္ဌကော နီစဝတ္ထုကော ဟောတိ၊ ဥဒကေန ဩတ္ထရိယျတိ။ပေ။ အနုဇာနာမိ၊ ဘိက္ခဝေ၊ ဥစ္စဝတ္ထုကံ ကာတုန္တိ။ ကောဋ္ဌကဿ ကဝါဋံ န ဟောတိ။ပေ။ အနုဇာနာမိ၊ ဘိက္ခဝေ၊ ကဝါဋံ ပိဋ္ဌသင်္ဃာဋံ ဥဒုက္ခလိကံ ဥတ္တရပါသကံ အဂ္ဂဠဝဋ္ဋိံ ကပိသီသကံ သူစိကံ ဃဋိကံ တာဠစ္ဆိဒ္ဒံ အာဝိဉ္ဆနစ္ဆိဒ္ဒံ အာဝိဉ္ဆနရဇ္ဇုန္တိ။ ကောဋ္ဌကေ တိဏစုဏ္ဏံ ပရိပတတိ။ပေ။ အနုဇာနာမိ၊ ဘိက္ခဝေ၊ ဩဂုမ္ဖေတွာ ဥလ္လိတ္တာဝလိတ္တံ ကာတုံ သေတဝဏ္ဏံ ကာဠဝဏ္ဏံ ဂေရုကပရိကမ္မံ မာလာကမ္မံ လတာကမ္မံ မကရဒန္တကံ ပဉ္စပဋိကန္တိ။>
    text <တေန ခေါ ပန သမယေန ပရိဝေဏံ စိက္ခလ္လံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ မရုမ္ဗံ ဥပကိရိတုန္တိ။ န ပရိယာပုဏန္တိ။ပေ။ အနုဇာနာမိ၊ ဘိက္ခဝေ၊ ပဒရသိလံ နိက္ခိပိတုန္တိ။ ဥဒကံ သန္တိဋ္ဌတိ။ပေ။ အနုဇာနာမိ၊ ဘိက္ခဝေ၊ ဥဒကနိဒ္ဓမနန္တိ။>
    text <တေန ခေါ ပန သမယေန ဘိက္ခူ ပရိဝေဏေ တဟံ တဟံ အဂ္ဂိဋ္ဌာနံ ကရောန္တိ။ ပရိဝေဏံ ဥက္လာပံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဧကမန္တံ အဂ္ဂိသာလံ ကာတုန္တိ။ အဂ္ဂိသာလာ နီစဝတ္ထုကာ ဟောတိ၊ ဥဒကေန ဩတ္ထရိယျတိ။ပေ။ အနုဇာနာမိ၊ ဘိက္ခဝေ၊ ဥစ္စဝတ္ထုကံ ကာတုန္တိ။ စယော ပရိပတတိ။ပေ။ အနုဇာနာမိ၊ ဘိက္ခဝေ၊ စိနိတုံ တယော စယေ ဣဋ္ဌကာစယံ၊ သိလာစယံ၊ ဒာရုစယန္တိ။ အာရောဟန္တာ ဝိဟညန္တိ။ပေ။ အနုဇာနာမိ၊ ဘိက္ခဝေ၊ တယော သောပါနေ ဣဋ္ဌကာသောပါနံ၊ သိလာသောပါနံ၊ ဒာရုသောပါနန္တိ။ အာရောဟန္တာ ပရိပတန္တိ။ပေ။ အနုဇာနာမိ၊ ဘိက္ခဝေ၊ အာလမ္ဗနဗာဟန္တိ။ အဂ္ဂိသာလာယ ကဝါဋံ န ဟောတိ။ပေ။ အနုဇာနာမိ၊ ဘိက္ခဝေ၊ ကဝါဋံ ပိဋ္ဌသင်္ဃာဋံ ဥဒုက္ခလိကံ ဥတ္တရပါသကံ အဂ္ဂဠဝဋ္ဋိံ ကပိသီသကံ သူစိကံ ဃဋိကံ တာဠစ္ဆိဒ္ဒံ အာဝိဉ္ဆနစ္ဆိဒ္ဒံ အာဝိဉ္ဆနရဇ္ဇုန္တိ။ အဂ္ဂိသာလာယ တိဏစုဏ္ဏံ ပရိပတတိ။ပေ။ အနုဇာနာမိ၊ ဘိက္ခဝေ၊ ဩဂုမ္ဖေတွာ ဥလ္လိတ္တာဝလိတ္တံ ကာတုံ သေတဝဏ္ဏံ ကာဠဝဏ္ဏံ ဂေရုကပရိကမ္မံ မာလာကမ္မံ လတာကမ္မံ မကရဒန္တကံ ပဉ္စပဋိကံ စီဝရဝံသံ စီဝရရဇ္ဇုန္တိ။>
  text <အာရာမပရိက္ခေပအနုဇာနနံ>
    text <၃၀၃>, <တေန ခေါ ပန သမယေန အာရာမော အပရိက္ခိတ္တော ဟောတိ။ အဇကာပိ ပသုကာပိ ဥပရောပေ ဝိဟေဌေန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပရိက္ခိပိတုံ တယော ဝါဋေ ဝေဠုဝါဋံ၊ ကဏ္ဍကဝါဋံ၊ ပရိခန္တိ။ ကောဋ္ဌကော န ဟောတိ။ တထေဝ အဇကာပိ ပသုကာပိ ဥပရောပေ ဝိဟေဌေန္တိ။ပေ။ အနုဇာနာမိ၊ ဘိက္ခဝေ၊ ကောဋ္ဌကံ အပေသိံ ယမကကဝါဋံ တောရဏံ ပလိဃန္တိ။ ကောဋ္ဌကေ တိဏစုဏ္ဏံ ပရိပတတိ။ပေ။ အနုဇာနာမိ၊ ဘိက္ခဝေ၊ ဩဂုမ္ဖေတွာ ဥလ္လိတ္တာဝလိတ္တံ ကာတုံ သေတဝဏ္ဏံ ကာဠဝဏ္ဏံ ဂေရုကပရိကမ္မံ မာလာကမ္မံ လတာကမ္မံ မကရဒန္တကံ ပဉ္စပဋိကန္တိ။ အာရာမော စိက္ခလ္လော ဟောတိ။ပေ။ အနုဇာနာမိ၊ ဘိက္ခဝေ၊ မရုမ္ဗံ ဥပကိရိတုန္တိ။ န ပရိယာပုဏန္တိ။ပေ။ အနုဇာနာမိ၊ ဘိက္ခဝေ၊ ပဒရသိလံ နိက္ခိပိတုန္တိ။ ဥဒကံ သန္တိဋ္ဌတိ။ပေ။ အနုဇာနာမိ၊ ဘိက္ခဝေ၊ ဥဒကနိဒ္ဓမနန္တိ။>
    text <တေန ခေါ ပန သမယေန ရာဇာ မာဂဓော သေနိယော ဗိမ္ဗိသာရော သင်္ဃဿ အတ္ထာယ သုဓာမတ္တိကာလေပနံ ပါသာဒံ ကာရေတုကာမော ဟောတိ။ အထ ခေါ ဘိက္ခူနံ ဧတဒဟောသိ ကိံ နု ခေါ ဘဂဝတာ ဆဒနံ အနုညာတံ၊ ကိံ အနနုညာတန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပဉ္စ ဆဒနာနိ ဣဋ္ဌကာဆဒနံ၊ သိလာဆဒနံ၊ သုဓာဆဒနံ၊ တိဏစ္ဆဒနံ၊ ပဏ္ဏစ္ဆဒနန္တိ။>
    stand <ပဌမဘာဏဝါရော နိဋ္ဌိတော။>
  text <၂။ ဒုတိယဘာဏဝါရော>
  text <အနာထပိဏ္ဍိကဝတ္ထု>
    text <၃၀၄>, <တေန ခေါ ပန သမယေန အနာထပိဏ္ဍိကော ဂဟပတိ ရာဇဂဟကဿ သေဋ္ဌိဿ ဘဂိနိပတိကော ဟောတိ။ အထ ခေါ အနာထပိဏ္ဍိကော ဂဟပတိ ရာဇဂဟံ အဂမာသိ ကေနစိဒေဝ ကရဏီယေန။ တေန ခေါ ပန သမယေန ရာဇဂဟကေန သေဋ္ဌိနာ သွာတနာယ ဗုဒ္ဓပ္ပမုခေါ သင်္ဃော နိမန္တိတော ဟောတိ။ အထ ခေါ ရာဇဂဟကော သေဋ္ဌီ ဒာသေ စ ကမ္မကာရေ စ အာဏာပေသိ တေန ဟိ၊ ဘဏေ၊ ကာလဿေဝ ဥဋ္ဌာယ ယာဂုယော ပစထ၊ ဘတ္တာနိ ပစထ၊ သူပါနိ သမ္ပါဒေထ၊ ဥတ္တရိဘင်္ဂါနိ သမ္ပါဒေထာတိ။ အထ ခေါ အနာထပိဏ္ဍိကဿ ဂဟပတိဿ ဧတဒဟောသိ ပုဗ္ဗေ ခွာယံ ဂဟပတိ မယိ အာဂတေ သဗ္ဗကိစ္စာနိ နိက္ခိပိတွာ မမညေဝ သဒ္ဓိံ ပဋိသမ္မောဒတိ။ သောဒာနာယံ ဝိက္ခိတ္တရူပေါ ဒာသေ စ ကမ္မကာရေ စ အာဏာပေသိ တေန ဟိ၊ ဘဏေ၊ ကာလဿေဝ ဥဋ္ဌာယ ယာဂုယော ပစထ၊ ဘတ္တာနိ ပစထ၊ သူပါနိ သမ္ပါဒေထ၊ ဥတ္တရိဘင်္ဂါနိ သမ္ပါဒေထာတိ။ ကိံ နု ခေါ ဣမဿ ဂဟပတိဿ အာဝါဟော ဝါ ဘဝိဿတိ၊ ဝိဝါဟော ဝါ ဘဝိဿတိ၊ မဟာယညော ဝါ ပစ္စုပဋ္ဌိတော၊ ရာဇာ ဝါ မာဂဓော သေနိယော ဗိမ္ဗိသာရော နိမန္တိတော သွာတနာယ သဒ္ဓိံ ဗလကာယေနာတိ။>
    text <အထ ခေါ ရာဇဂဟကော သေဋ္ဌီ ဒာသေ စ ကမ္မကာရေ စ အာဏာပေတွာ ယေန အနာထပိဏ္ဍိကော ဂဟပတိ တေနုပသင်္ကမိ၊ ဥပသင်္ကမိတွာ အနာထပိဏ္ဍိကေန ဂဟပတိနာ သဒ္ဓိံ ပဋိသမ္မောဒိတွာ ဧကမန္တံ နိသီဒိ။ ဧကမန္တံ နိသိန္နံ ခေါ ရာဇဂဟကံ သေဋ္ဌိံ အနာထပိဏ္ဍိကော ဂဟပတိ ဧတဒဝေါစ ပုဗ္ဗေ ခေါ တွံ၊ ဂဟပတိ၊ မယိ အာဂတေ သဗ္ဗကိစ္စာနိ နိက္ခိပိတွာ မမညေဝ သဒ္ဓိံ ပဋိသမ္မောဒသိ။ သောဒာနိ တွံ ဝိက္ခိတ္တရူပေါ ဒာသေ စ ကမ္မကာရေ စ အာဏာပေသိ တေန ဟိ၊ ဘဏေ၊ ကာလဿေဝ ဥဋ္ဌာယ ယာဂုယော ပစထ၊ ဘတ္တာနိ ပစထ၊ သူပါနိ သမ္ပါဒေထ၊ ဥတ္တရိဘင်္ဂါနိ သမ္ပါဒေထာတိ။ ကိံ နု ခေါ တေ၊ ဂဟပတိ၊ အာဝါဟော ဝါ ဘဝိဿတိ၊ ဝိဝါဟော ဝါ ဘဝိဿတိ၊ မဟာယညော ဝါ ပစ္စုပဋ္ဌိတော၊ ရာဇာ ဝါ မာဂဓော သေနိယော ဗိမ္ဗိသာရော နိမန္တိတော သွာတနာယ သဒ္ဓိံ ဗလကာယေနာတိ။ န မေ၊ ဂဟပတိ၊ အာဝါဟော ဝါ ဘဝိဿတိ၊ နာပိ ဝိဝါဟော ဝါ ဘဝိဿတိ၊ နာပိ ရာဇာ ဝါ မာဂဓော သေနိယော ဗိမ္ဗိသာရော နိမန္တိတော သွာတနာယ သဒ္ဓိံ ဗလကာယေန၊ အပိ စ မေ မဟာယညော ပစ္စုပဋ္ဌိတော၊ သွာတနာယ ဗုဒ္ဓပ္ပမုခေါ သင်္ဃော နိမန္တိတောတိ။ ဗုဒ္ဓေါတိ တွံ၊ ဂဟပတိ၊ ဝဒေသီတိ။ ဗုဒ္ဓေါ တျာဟံ၊ ဂဟပတိ၊ ဝဒာမီတိ။ ဗုဒ္ဓေါတိ တွံ၊ ဂဟပတိ၊ ဝဒေသီတိ။ ဗုဒ္ဓေါ တျာဟံ၊ ဂဟပတိ၊ ဝဒာမီတိ။ ဗုဒ္ဓေါတိ တွံ၊ ဂဟပတိ၊ ဝဒေသီတိ။ ဗုဒ္ဓေါ တျာဟံ၊ ဂဟပတိ၊ ဝဒာမီတိ။ ဃောသောပိ ခေါ ဧသော၊ ဂဟပတိ၊ ဒုလ္လဘော လောကသ္မိံ ယဒိဒံ ဗုဒ္ဓေါ ဗုဒ္ဓေါတိ။ သက္ကာ နု ခေါ၊ ဂဟပတိ၊ ဣမံ ကာလံ တံ ဘဂဝန္တံ ဒဿနာယ ဥပသင်္ကမိတုံ အရဟန္တံ သမ္မာသမ္ဗုဒ္ဓန္တိ။ အကာလော ခေါ၊ ဂဟပတိ၊ ဣမံ ကာလံ တံ ဘဂဝန္တံ ဒဿနာယ ဥပသင်္ကမိတုံ အရဟန္တံ သမ္မာသမ္ဗုဒ္ဓံ။ သွေဒာနိ တွံ ကာလေန တံ ဘဂဝန္တံ ဒဿနာယ ဥပသင်္ကမိဿသိ အရဟန္တံ သမ္မာသမ္ဗုဒ္ဓန္တိ။ အထ ခေါ အနာထပိဏ္ဍိကော ဂဟပတိ သွေဒာနာဟံ ကာလေန တံ ဘဂဝန္တံ ဒဿနာယ ဥပသင်္ကမိဿာမိ အရဟန္တံ သမ္မာသမ္ဗုဒ္ဓန္တိ ဗုဒ္ဓဂတာယ သတိယာ နိပဇ္ဇိတွာ ရတ္တိယာ သုဒံ တိက္ခတ္တုံ ဝုဋ္ဌာသိ ပဘာတံ မညမာနော။>
    text <၃၀၅>, <အထ ခေါ အနာထပိဏ္ဍိကော ဂဟပတိ ယေန သိဝကဒွာရံ တေနုပသင်္ကမိ။ အမနုဿာ ဒွာရံ ဝိဝရိံသု။ အထ ခေါ အနာထပိဏ္ဍိကဿ ဂဟပတိဿ နဂရမှာ နိက္ခန္တဿ အာလောကော အန္တရဓာယိ၊ အန္ဓကာရော ပါတုရဟောသိ၊ ဘယံ ဆမ္ဘိတတ္တံ လောမဟံသော ဥဒပါဒိ၊ တတောဝ ပုန နိဝတ္တိတုကာမော အဟောသိ။ အထ ခေါ သိဝကော ယက္ခေါ အန္တရဟိတော သဒ္ဒမနုဿာဝေသိ>
    text <အထ ခေါ အနာထပိဏ္ဍိကဿ ဂဟပတိဿ အန္ဓကာရော အန္တရဓာယိ၊ အာလောကော ပါတုရဟောသိ။ ယံ အဟောသိ ဘယံ ဆမ္ဘိတတ္တံ လောမဟံသော သော ပဋိပ္ပဿမ္ဘိ။ ဒုတိယမ္ပိ ခေါ။ပေ။ တတိယမ္ပိ ခေါ။ပေ။ အနာထပိဏ္ဍိကဿ ဂဟပတိဿ အာလောကော အန္တရဓာယိ၊ အန္ဓကာရော ပါတုရဟောသိ၊ ဘယံ ဆမ္ဘိတတ္တံ လောမဟံသော ဥဒပါဒိ၊ တတောဝ ပုန နိဝတ္တိတုကာမော အဟောသိ။ တတိယမ္ပိ ခေါ သိဝကော ယက္ခေါ အန္တရဟိတော သဒ္ဒမနုဿာဝေသိ>
    text <တတိယမ္ပိ ခေါ အနာထပိဏ္ဍိကဿ ဂဟပတိဿ အန္ဓကာရော အန္တရဓာယိ၊ အာလောကော ပါတုရဟောသိ၊ ယံ အဟောသိ ဘယံ ဆမ္ဘိတတ္တံ လောမဟံသော၊ သော ပဋိပ္ပဿမ္ဘိ။ အထ ခေါ အနာထပိဏ္ဍိကော ဂဟပတိ ယေန သီတဝနံ တေနုပသင်္ကမိ။ တေန ခေါ ပန သမယေန ဘဂဝါ ရတ္တိယာ ပစ္စူသသမယံ ပစ္စုဋ္ဌာယ အဇ္ဈောကာသေ စင်္ကမတိ။ အဒ္ဒသာ ခေါ ဘဂဝါ အနာထပိဏ္ဍိကံ ဂဟပတိံ ဒူရတောဝ အာဂစ္ဆန္တံ။ ဒိသွာန စင်္ကမာ ဩရောဟိတွာ ပညတ္တေ အာသနေ နိသီဒိ။ နိသဇ္ဇ ခေါ ဘဂဝါ အနာထပိဏ္ဍိကံ ဂဟပတိံ ဧတဒဝေါစ ဧဟိ သုဒတ္တာတိ။ အထ ခေါ အနာထပိဏ္ဍိကော ဂဟပတိ နာမေန မံ ဘဂဝါ အာလပတီတိ ဟဋ္ဌော ဥဒဂ္ဂေါ ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝတော ပါဒေသု သိရသာ နိပတိတွာ ဘဂဝန္တံ ဧတဒဝေါစ ကစ္စိ၊ ဘန္တေ၊ ဘဂဝါ သုခံ သယိတ္ထာတိ။>
    text <အထ ခေါ ဘဂဝါ အနာထပိဏ္ဍိကဿ ဂဟပတိဿ အနုပုဗ္ဗိံ ကထံ ကထေသိ၊ သေယျထိဒံ ဒာနကထံ သီလကထံ သဂ္ဂကထံ၊ ကာမာနံ အာဒီနဝံ ဩကာရံ သံကိလေသံ၊ နေက္ခမ္မေ အာနိသံသံ ပကာသေသိ။ ယဒာ ဘဂဝါ အညာသိ အနာထပိဏ္ဍိကံ ဂဟပတိံ ကလ္လစိတ္တံ မုဒုစိတ္တံ ဝိနီဝရဏစိတ္တံ ဥဒဂ္ဂစိတ္တံ ပသန္နစိတ္တံ၊ အထ ယာ ဗုဒ္ဓါနံ သာမုက္ကံသိကာ ဓမ္မဒေသနာ တံ ပကာသေသိ ဒုက္ခံ၊ သမုဒယံ၊ နိရောဓံ၊ မဂ္ဂံ။ သေယျထာပိ နာမ သုဒ္ဓံ ဝတ္ထံ အပဂတကာဠကံ သမ္မဒေဝ ရဇနံ ပဋိဂ္ဂဏှေယျ၊ ဧဝမေဝ အနာထပိဏ္ဍိကဿ ဂဟပတိဿ တသ္မိံယေဝ အာသနေ ဝိရဇံ ဝီတမလံ ဓမ္မစက္ခုံ ဥဒပါဒိ ယံ ကိဉ္စိ သမုဒယဓမ္မံ၊ သဗ္ဗံ တံ နိရောဓဓမ္မန္တိ။ အထ ခေါ အနာထပိဏ္ဍိကော ဂဟပတိ ဒိဋ္ဌဓမ္မော ပတ္တဓမ္မော ဝိဒိတဓမ္မော ပရိယောဂါဠှဓမ္မော တိဏ္ဏဝိစိကိစ္ဆော ဝိဂတကထံကထော ဝေသာရဇ္ဇပ္ပတ္တော အပရပ္ပစ္စယော သတ္ထုသာသနေ ဘဂဝန္တံ ဧတဒဝေါစ အဘိက္ကန္တံ ဘန္တေ၊ အဘိက္ကန္တံ ဘန္တေ။ သေယျထာပိ၊ ဘန္တေ၊ နိက္ကုဇ္ဇိတံ ဝါ ဥက္ကုဇ္ဇေယျ၊ ပဋိစ္ဆန္နံ ဝါ ဝိဝရေယျ၊ မူဠှဿ ဝါ မဂ္ဂံ အာစိက္ခေယျ၊ အန္ဓကာရေ ဝါ တေလပဇ္ဇောတံ ဓာရေယျ စက္ခုမန္တော ရူပါနိ ဒက္ခန္တီတိ ဧဝမေဝံ ဘဂဝတာ အနေကပရိယာယေန ဓမ္မော ပကာသိတော။ ဧသာဟံ၊ ဘန္တေ၊ ဘဂဝန္တံ သရဏံ ဂစ္ဆာမိ၊ ဓမ္မဉ္စ၊ ဘိက္ခုသင်္ဃဉ္စ။ ဥပါသကံ မံ ဘဂဝါ ဓာရေတု အဇ္ဇတဂ္ဂေ ပါဏုပေတံ သရဏံ ဂတံ။ အဓိဝါသေတု စ မေ၊ ဘန္တေ၊ ဘဂဝါ သွာတနာယ ဘတ္တံ သဒ္ဓိံ ဘိက္ခုသင်္ဃေနာတိ။ အဓိဝါသေသိ ဘဂဝါ တုဏှီဘာဝေန။>
    text <အထ ခေါ အနာထပိဏ္ဍိကော ဂဟပတိ ဘဂဝတော အဓိဝါသနံ ဝိဒိတွာ ဥဋ္ဌာယာသနာ ဘဂဝန္တံ အဘိဝါဒေတွာ ပဒက္ခိဏံ ကတွာ ပက္ကာမိ။ အဿောသိ ခေါ ရာဇဂဟကော သေဋ္ဌီ အနာထပိဏ္ဍိကေန ကိရ ဂဟပတိနာ သွာတနာယ ဗုဒ္ဓပ္ပမုခေါ သင်္ဃော နိမန္တိတောတိ။>
    text <၃၀၆>, <အထ ခေါ ရာဇဂဟကော သေဋ္ဌီ အနာထပိဏ္ဍိကံ ဂဟပတိံ ဧတဒဝေါစ တယာ ကိရ၊ ဂဟပတိ၊ သွာတနာယ ဗုဒ္ဓပ္ပမုခေါ သင်္ဃော နိမန္တိတော။ တွဉ္စာသိ အာဂန္တုကော။ ဒေမိ တေ၊ ဂဟပတိ၊ ဝေယျာယိကံ ယေန တွံ ဗုဒ္ဓပ္ပမုခဿ သင်္ဃဿ ဘတ္တံ ကရေယျာသီတိ။ အလံ၊ ဂဟပတိ အတ္ထိ မေ ဝေယျာယိကံ ယေနာဟံ ဗုဒ္ဓပ္ပမုခဿ သင်္ဃဿ ဘတ္တံ ကရိဿာမီတိ။>
    text <အဿောသိ ခေါ ရာဇဂဟကော နေဂမော အနာထပိဏ္ဍိကေန ကိရ ဂဟပတိနာ သွာတနာယ ဗုဒ္ဓပ္ပမုခေါ သင်္ဃော နိမန္တိတောတိ။ အထ ခေါ ရာဇဂဟကော နေဂမော အနာထပိဏ္ဍိကံ ဂဟပတိံ ဧတဒဝေါစ တယာ ကိရ၊ ဂဟပတိ၊ သွာတနာယ ဗုဒ္ဓပ္ပမုခေါ သင်္ဃော နိမန္တိတော။ တွဉ္စာသိ အာဂန္တုကော။ ဒေမိ တေ၊ ဂဟပတိ၊ ဝေယျာယိကံ ယေန တွံ ဗုဒ္ဓပ္ပမုခဿ သင်္ဃဿ ဘတ္တံ ကရေယျာသီတိ။ အလံ အယျ၊ အတ္ထိ မေ ဝေယျာယိကံ ယေနာဟံ ဗုဒ္ဓပ္ပမုခဿ သင်္ဃဿ ဘတ္တံ ကရိဿာမီတိ။>
    text <အဿောသိ ခေါ ရာဇာ မာဂဓော သေနိယော ဗိမ္ဗိသာရော အနာထပိဏ္ဍိကေန ကိရ ဂဟပတိနာ သွာတနာယ ဗုဒ္ဓပ္ပမုခေါ သင်္ဃော နိမန္တိတောတိ။ အထ ခေါ ရာဇာ မာဂဓော သေနိယော ဗိမ္ဗိသာရော အနာထပိဏ္ဍိကံ ဂဟပတိံ ဧတဒဝေါစ တယာ ကိရ၊ ဂဟပတိ၊ သွာတနာယ ဗုဒ္ဓပ္ပမုခေါ သင်္ဃော နိမန္တိတော။ တွဉ္စာသိ အာဂန္တုကော။ ဒေမိ တေ၊ ဂဟပတိ၊ ဝေယျာယိကံ ယေန တွံ ဗုဒ္ဓပ္ပမုခဿ သင်္ဃဿ ဘတ္တံ ကရေယျာသီတိ။ အလံ ဒေဝ၊ အတ္ထိ မေ ဝေယျာယိကံ ယေနာဟံ ဗုဒ္ဓပ္ပမုခဿ သင်္ဃဿ ဘတ္တံ ကရိဿာမီတိ။>
    text <အထ ခေါ အနာထပိဏ္ဍိကော ဂဟပတိ တဿာ ရတ္တိယာ အစ္စယေန ရာဇဂဟကဿ သေဋ္ဌိဿ နိဝေသနေ ပဏီတံ ခါဒနီယံ ဘောဇနီယံ ပဋိယာဒာပေတွာ ဘဂဝတော ကာလံ အာရောစာပေသိ ကာလော၊ ဘန္တေ၊ နိဋ္ဌိတံ ဘတ္တန္တိ။ အထ ခေါ ဘဂဝါ ပုဗ္ဗဏှသမယံ နိဝါသေတွာ ပတ္တစီဝရမာဒာယ ယေန ရာဇဂဟကဿ သေဋ္ဌိဿ နိဝေသနံ တေနုပသင်္ကမိ၊ ဥပသင်္ကမိတွာ ပညတ္တေ အာသနေ နိသီဒိ သဒ္ဓိံ ဘိက္ခုသင်္ဃေန။ အထ ခေါ အနာထပိဏ္ဍိကော ဂဟပတိ ဗုဒ္ဓပ္ပမုခံ ဘိက္ခုသင်္ဃံ ပဏီတေန ခါဒနီယေန ဘောဇနီယေန သဟတ္ထာ သန္တပ္ပေတွာ သမ္ပဝါရေတွာ၊ ဘဂဝန္တံ ဘုတ္တာဝိံ ဩနီတပတ္တပါဏိံ၊ ဧကမန္တံ နိသီဒိ။ ဧကမန္တံ နိသိန္နော ခေါ အနာထပိဏ္ဍိကော ဂဟပတိ ဘဂဝန္တံ ဧတဒဝေါစ အဓိဝါသေတု မေ၊ ဘန္တေ၊ ဘဂဝါ သာဝတ္ထိယံ ဝဿာဝါသံ သဒ္ဓိံ ဘိက္ခုသင်္ဃေနာတိ။ သုညာဂါရေ ခေါ၊ ဂဟပတိ၊ တထာဂတာ အဘိရမန္တီတိ။ အညာတံ ဘဂဝါ၊ အညာတံ သုဂတာတိ။ အထ ခေါ ဘဂဝါ အနာထပိဏ္ဍိကံ ဂဟပတိံ ဓမ္မိယာ ကထာယ သန္ဒဿေတွာ သမာဒပေတွာ သမုတ္တေဇေတွာ သမ္ပဟံသေတွာ ဥဋ္ဌာယာသနာ ပက္ကာမိ။>
    text <၃၀၇>, <တေန ခေါ ပန သမယေန အနာထပိဏ္ဍိကော ဂဟပတိ ဗဟုမိတ္တော ဟောတိ ဗဟုသဟာယော အာဒေယျဝါစော။ အထ ခေါ အနာထပိဏ္ဍိကော ဂဟပတိ ရာဇဂဟေ တံ ကရဏီယံ တီရေတွာ ယေန သာဝတ္ထိ တေန ပက္ကာမိ။ အထ ခေါ အနာထပိဏ္ဍိကော ဂဟပတိ အန္တရာမဂ္ဂေ မနုဿေ အာဏာပေသိ အာရာမေ၊ အယျာ၊ ကရောထ၊ ဝိဟာရေ ပတိဋ္ဌာပေထ၊ ဒာနာနိ ပဋ္ဌပေထ။ ဗုဒ္ဓေါ လောကေ ဥပ္ပန္နော။ သော စ မယာ ဘဂဝါ နိမန္တိတော ဣမိနာ မဂ္ဂေန အာဂစ္ဆိဿတီတိ။ အထ ခေါ တေ မနုဿာ အနာထပိဏ္ဍိကေန ဂဟပတိနာ ဥယျောဇိတာ အာရာမေ အကံသု၊ ဝိဟာရေ ပတိဋ္ဌာပေသုံ၊ ဒာနာနိ ပဋ္ဌပေသုံ။>
    text <အထ ခေါ အနာထပိဏ္ဍိကော ဂဟပတိ သာဝတ္ထိံ ဂန္တွာ သမန္တာ သာဝတ္ထိံ အနုဝိလောကေသိ ကတ္ထ နု ခေါ ဘဂဝါ ဝိဟရေယျ။ ယံ အဿ ဂါမတော နေဝ အတိဒူရေ န အစ္စာသန္နေ၊ ဂမနာဂမနသမ္ပန္နံ၊ အတ္ထိကာနံ အတ္ထိကာနံ မနုဿာနံ အဘိက္ကမနီယံ၊ ဒိဝါ အပ္ပါကိဏ္ဏံ၊ ရတ္တိံ အပ္ပသဒ္ဒံ၊ အပ္ပနိဂ္ဃောသံ၊ ဝိဇနဝါတံ၊ မနုဿရာဟဿေယျကံ၊ ပဋိသလ္လာနသာရုပ္ပန္တိ။>
    text <အဒ္ဒသာ ခေါ အနာထပိဏ္ဍိကော ဂဟပတိ ဇေတဿ ကုမာရဿ ဥယျာနံ ဂါမတော နေဝ အတိဒူရေ န အစ္စာသန္နေ၊ ဂမနာဂမနသမ္ပန္နံ၊ အတ္ထိကာနံ အတ္ထိကာနံ မနုဿာနံ အဘိက္ကမနီယံ၊ ဒိဝါ အပ္ပါကိဏ္ဏံ၊ ရတ္တိံ အပ္ပသဒ္ဒံ၊ အပ္ပနိဂ္ဃောသံ၊ ဝိဇနဝါတံ၊ မနုဿရာဟဿေယျကံ၊ ပဋိသလ္လာနသာရုပ္ပံ။ ဒိသွာန ယေန ဇေတော ကုမာရော တေနုပသင်္ကမိ၊ ဥပသင်္ကမိတွာ ဇေတံ ကုမာရံ ဧတဒဝေါစ ဒေဟိ မေ၊ အယျပုတ္တ၊ ဥယျာနံ အာရာမံ ကာတုန္တိ။ အဒေယျော၊ ဂဟပတိ၊ အာရာမော အပိ ကောဋိသန္ထရေနာတိ။ ဂဟိတော၊ အယျပုတ္တ၊ အာရာမောတိ။ န၊ ဂဟပတိ၊ ဂဟိတော အာရာမောတိ။ ဂဟိတော န ဂဟိတောတိ ဝေါဟာရိကေ မဟာမတ္တေ ပုစ္ဆိံသု။ မဟာမတ္တာ ဧဝမာဟံသု ယတော တယာ၊ အယျပုတ္တ၊ အဂ္ဃော ကတော၊ ဂဟိတော အာရာမောတိ။ အထ ခေါ အနာထပိဏ္ဍိကော ဂဟပတိ သကဋေဟိ ဟိရညံ နိဗ္ဗာဟာပေတွာ ဇေတဝနံ ကောဋိသန္ထရံ သန္ထရာပေသိ။ သကိံ နီဟဋံ ဟိရညံ ထောကဿ ဩကာသဿ ကောဋ္ဌကသာမန္တာ နပ္ပဟောတိ။ အထ ခေါ အနာထပိဏ္ဍိကော ဂဟပတိ မနုဿေ အာဏာပေသိ ဂစ္ဆထ၊ ဘဏေ၊ ဟိရညံ အာဟရထ၊ ဣမံ ဩကာသံ သန္ထရိဿာမာတိ။>
    text <အထ ခေါ ဇေတဿ ကုမာရဿ ဧတဒဟောသိ န ခေါ ဣဒံ ဩရကံ ဘဝိဿတိ၊ ယထာယံ ဂဟပတိ တာဝ ဗဟုံ ဟိရညံ ပရိစ္စဇတီတိ။ အနာထပိဏ္ဍိကံ ဂဟပတိံ ဧတဒဝေါစ အလံ၊ ဂဟပတိ၊ မာ တံ ဩကာသံ သန္ထရာပေသိ။ ဒေဟိ မေ ဧတံ ဩကာသံ။ မမေတံ ဒာနံ ဘဝိဿတီတိ။ အထ ခေါ အနာထပိဏ္ဍိကော ဂဟပတိ အယံ ခေါ ဇေတော ကုမာရော အဘိညာတော ဉာတမနုဿော၊ မဟတ္ထိကော ခေါ ပန ဧဝရူပါနံ ဉာတမနုဿာနံ ဣမသ္မိံ ဓမ္မဝိနယေ ပသာဒောတိ တံ ဩကာသံ ဇေတဿ ကုမာရဿ ပါဒာသိ။ အထ ခေါ ဇေတော ကုမာရော တသ္မိံ ဩကာသေ ကောဋ္ဌကံ မာပေသိ။>
    text <အထ ခေါ အနာထပိဏ္ဍိကော ဂဟပတိ ဇေတဝနေ ဝိဟာရေ ကာရာပေသိ၊ ပရိဝေဏာနိ ကာရာပေသိ၊ ကောဋ္ဌကေ ကာရာပေသိ၊ ဥပဋ္ဌာနသာလာယော ကာရာပေသိ၊ အဂ္ဂိသာလာယော ကာရာပေသိ၊ ကပ္ပိယကုဋိယော ကာရာပေသိ၊ ဝစ္စကုဋိယော ကာရာပေသိ၊ စင်္ကမေ ကာရာပေသိ၊ စင်္ကမနသာလာယော ကာရာပေသိ၊ ဥဒပါနေ ကာရာပေသိ၊ ဥဒပါနသာလာယော ကာရာပေသိ၊ ဇန္တာဃရေ ကာရာပေသိ၊ ဇန္တာဃရသာလာယော ကာရာပေသိ၊ ပေါက္ခရဏိယော ကာရာပေသိ၊ မဏ္ဍပေ ကာရာပေသိ။>
  text <နဝကမ္မဒာနံ>
    text <၃၀၈>, <အထ ခေါ ဘဂဝါ ရာဇဂဟေ ယထာဘိရန္တံ ဝိဟရိတွာ ယေန ဝေသာလီ တေန စာရိကံ ပက္ကာမိ။ အနုပုဗ္ဗေန စာရိကံ စရမာနော ယေန ဝေသာလီ တဒဝသရိ။ တတြ သုဒံ ဘဂဝါ ဝေသာလိယံ ဝိဟရတိ မဟာဝနေ ကူဋာဂါရသာလာယံ။ တေန ခေါ ပန သမယေန မနုဿာ သက္ကစ္စံ နဝကမ္မံ ကရောန္တိ။ ယေပိ ဘိက္ခူ နဝကမ္မံ အဓိဋ္ဌေန္တိ တေပိ သက္ကစ္စံ ဥပဋ္ဌေန္တိ စီဝရပိဏ္ဍပါတသေနာသနဂိလာနပ္ပစ္စယဘေသဇ္ဇပရိက္ခါရေန။ အထ ခေါ အညတရဿ ဒလိဒ္ဒဿ တုန္နဝါယဿ ဧတဒဟောသိ န ခေါ ဣဒံ ဩရကံ ဘဝိဿတိ၊ ယထယိမေ မနုဿာ သက္ကစ္စံ နဝကမ္မံ ကရောန္တိ၊ ယံနူနာဟမ္ပိ နဝကမ္မံ ကရေယျန္တိ။ အထ ခေါ သော ဒလိဒ္ဒော တုန္နဝါယော သာမံ စိက္ခလ္လံ မဒ္ဒိတွာ ဣဋ္ဌကာယော စိနိတွာ ကုဋ္ဋံ ဥဋ္ဌာပေသိ။ တေန အကုသလကေန စိတာ ဝင်္ကာ ဘိတ္တိ ပရိပတိ။ ဒုတိယမ္ပိ ခေါ။ပေ။ တတိယမ္ပိ ခေါ သော ဒလိဒ္ဒော တုန္နဝါယော သာမံ စိက္ခလ္လံ မဒ္ဒိတွာ ဣဋ္ဌကာယော စိနိတွာ ကုဋ္ဋံ ဥဋ္ဌာပေသိ။ တေန အကုသလကေန စိတာ ဝင်္ကာ ဘိတ္တိ ပရိပတိ။ အထ ခေါ သော ဒလိဒ္ဒော တုန္နဝါယော ဥဇ္ဈာယတိ ခိယျတိ ဝိပါစေတိ ယေ ဣမေသံ သမဏာနံ သကျပုတ္တိယာနံ ဒေန္တိ စီဝရပိဏ္ဍပါတသေနာသနဂိလာနပ္ပစ္စယဘေသဇ္ဇပရိက္ခါရံ၊ တေ ဣမေ ဩဝဒန္တိ အနုသာသန္တိ၊ တေသဉ္စ နဝကမ္မံ အဓိဋ္ဌေန္တိ။ အဟံ ပနမှိ ဒလိဒ္ဒော။ န မံ ကောစိ ဩဝဒတိ ဝါ အနုသာသတိ ဝါ နဝကမ္မံ ဝါ အဓိဋ္ဌေတီတိ။ အဿောသုံ ခေါ ဘိက္ခူ တဿ ဒလိဒ္ဒဿ တုန္နဝါယဿ ဥဇ္ဈာယန္တဿ ခိယျန္တဿ ဝိပါစေန္တဿ။ အထ ခေါ တေ ဘိက္ခူ ဘဂဝတော ဧတမတ္ထံ အာရောစေသုံ။ အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဓမ္မိံ ကထံ ကတွာ ဘိက္ခူ အာမန္တေသိ အနုဇာနာမိ၊ ဘိက္ခဝေ၊ နဝကမ္မံ ဒာတုံ။ နဝကမ္မိကော၊ ဘိက္ခဝေ၊ ဘိက္ခု ဥဿုက္ကံ အာပဇ္ဇိဿတိ ကိန္တိ နု ခေါ ဝိဟာရော ခိပ္ပံ ပရိယောသာနံ ဂစ္ဆေယျာတိ၊ ခဏ္ဍံ ဖုလ္လံ ပဋိသင်္ခရိဿတိ။ ဧဝဉ္စ ပန၊ ဘိက္ခဝေ၊ ဒာတဗ္ဗံ။ ပဌမံ ဘိက္ခု ယာစိတဗ္ဗော၊ ယာစိတွာ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <၃၀၉>, <သုဏာတု မေ၊ ဘန္တေ၊ သင်္ဃော။ ယဒိ သင်္ဃဿ ပတ္တကလ္လံ၊ သင်္ဃော ဣတ္ထန္နာမဿ ဂဟပတိနော ဝိဟာရံ ဣတ္ထန္နာမဿ ဘိက္ခုနော နဝကမ္မံ ဒဒေယျ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ သင်္ဃော ဣတ္ထန္နာမဿ ဂဟပတိနော ဝိဟာရံ ဣတ္ထန္နာမဿ ဘိက္ခုနော နဝကမ္မံ ဒေတိ။ ယဿာယသ္မတော ခမတိ ဣတ္ထန္နာမဿ ဂဟပတိနော ဝိဟာရံ ဣတ္ထန္နာမဿ ဘိက္ခုနော နဝကမ္မဿ ဒာနံ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <ဒိန္နော သင်္ဃေန ဣတ္ထန္နာမဿ ဂဟပတိနော ဝိဟာရော ဣတ္ထန္နာမဿ ဘိက္ခုနော နဝကမ္မံ။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
  text <အဂ္ဂါသနာဒိအနုဇာနနံ>
    text <၃၁၀>, <အထ ခေါ ဘဂဝါ ဝေသာလိယံ ယထာဘိရန္တံ ဝိဟရိတွာ ယေန သာဝတ္ထိ တေန စာရိကံ ပက္ကာမိ။ တေန ခေါ ပန သမယေန ဆဗ္ဗဂ္ဂိယာနံ ဘိက္ခူနံ အန္တေဝါသိကာ ဘိက္ခူ ဗုဒ္ဓပ္ပမုခဿ သင်္ဃဿ ပုရတော ပုရတော ဂန္တွာ ဝိဟာရေ ပရိဂ္ဂဏှန္တိ၊ သေယျာယော ပရိဂ္ဂဏှန္တိ ဣဒံ အမှာကံ ဥပဇ္ဈာယာနံ ဘဝိဿတိ၊ ဣဒံ အမှာကံ အာစရိယာနံ ဘဝိဿတိ၊ ဣဒံ အမှာကံ ဘဝိဿတီတိ။>
    text <အထ ခေါ အာယသ္မာ သာရိပုတ္တော ဗုဒ္ဓပ္ပမုခဿ သင်္ဃဿ ပိဋ္ဌိတော ပိဋ္ဌိတော ဂန္တွာ ဝိဟာရေသု ပရိဂ္ဂဟိတေသု၊ သေယျာသု ပရိဂ္ဂဟိတာသု၊ သေယျံ အလဘမာနော အညတရသ္မိံ ရုက္ခမူလေ နိသီဒိ။ အထ ခေါ ဘဂဝါ ရတ္တိယာ ပစ္စူသသမယံ ပစ္စုဋ္ဌာယ ဥက္ကာသိ။ အာယသ္မာပိ သာရိပုတ္တော ဥက္ကာသိ။ ကော ဧတ္ထာတိ။ အဟံ၊ ဘဂဝါ၊ သာရိပုတ္တောတိ။ ကိဿ တွံ၊ သာရိပုတ္တံ၊ ဣဓ နိသိန္နောတိ။ အထ ခေါ အာယသ္မာ သာရိပုတ္တော ဘဂဝတော ဧတမတ္ထံ အာရောစေသိ။ အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ ဘိက္ခူ ပဋိပုစ္ဆိ သစ္စံ ကိရ၊ ဘိက္ခဝေ၊ ဆဗ္ဗဂ္ဂိယာနံ ဘိက္ခူနံ အန္တေဝါသိကာ ဘိက္ခူ ဗုဒ္ဓပ္ပမုခဿ သင်္ဃဿ ပုရတော ပုရတော ဂန္တွာ ဝိဟာရေ ပရိဂ္ဂဏှန္တိ၊ သေယျာယော ပရိဂ္ဂဏှန္တိ ဣဒံ အမှာကံ ဥပဇ္ဈာယာနံ ဘဝိဿတိ၊ ဣဒံ အမှာကံ အာစရိယာနံ ဘဝိဿတိ၊ ဣဒံ အမှာကံ ဘဝိဿတီတိ။ သစ္စံ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တေ၊ ဘိက္ခဝေ၊ မောဃပုရိသာ ဗုဒ္ဓပ္ပမုခဿ သင်္ဃဿ ပုရတော ပုရတော ဂန္တွာ ဝိဟာရေ ပရိဂ္ဂဟေဿန္တိ၊ သေယျာယော ပရိဂ္ဂဟေဿန္တိ ဣဒံ အမှာကံ ဥပဇ္ဈာယာနံ ဘဝိဿတိ၊ ဣဒံ အမှာကံ အာစရိယာနံ ဘဝိဿတိ၊ ဣဒံ အမှာကံ ဘဝိဿတီတိ။ နေတံ၊ ဘိက္ခဝေ၊ အပ္ပသန္နာနံ ဝါ ပသာဒာယ။ပေ။ ဝိဂရဟိတွာ။ပေ။ ဓမ္မိံ ကထံ ကတွာ ဘိက္ခူ အာမန္တေသိ ကော၊ ဘိက္ခဝေ၊ အရဟတိ အဂ္ဂါသနံ အဂ္ဂေါဒကံ အဂ္ဂပိဏ္ဍန္တိ။>
    text <ဧကစ္စေ ဘိက္ခူ ဧဝမာဟံသု ယော၊ ဘဂဝါ၊ ခတ္တိယကုလာ ပဗ္ဗဇိတော သော အရဟတိ အဂ္ဂါသနံ အဂ္ဂေါဒကံ အဂ္ဂပိဏ္ဍန္တိ။ ဧကစ္စေ ဘိက္ခူ ဧဝမာဟံသု ယော၊ ဘဂဝါ၊ ဗြာဟ္မဏကုလာ ပဗ္ဗဇိတော သော အရဟတိ အဂ္ဂါသနံ အဂ္ဂေါဒကံ အဂ္ဂပိဏ္ဍန္တိ။ ဧကစ္စေ ဘိက္ခူ ဧဝမာဟံသု ယော၊ ဘဂဝါ၊ ဂဟပတိကုလာ ပဗ္ဗဇိတော သော အရဟတိ အဂ္ဂါသနံ အဂ္ဂေါဒကံ အဂ္ဂပိဏ္ဍန္တိ။ ဧကစ္စေ ဘိက္ခူ ဧဝမာဟံသု ယော၊ ဘဂဝါ၊ သုတ္တန္တိကော သော အရဟတိ အဂ္ဂါသနံ အဂ္ဂေါဒကံ အဂ္ဂပိဏ္ဍန္တိ။ ဧကစ္စေ ဘိက္ခူ ဧဝမာဟံသု ယော၊ ဘဂဝါ၊ ဝိနယဓရော သော အရဟတိ အဂ္ဂါသနံ အဂ္ဂေါဒကံ အဂ္ဂပိဏ္ဍန္တိ။ ဧကစ္စေ ဘိက္ခူ ဧဝမာဟံသု ယော၊ ဘဂဝါ၊ ဓမ္မကထိကော သော အရဟတိ အဂ္ဂါသနံ အဂ္ဂေါဒကံ အဂ္ဂပိဏ္ဍန္တိ။ ဧကစ္စေ ဘိက္ခူ ဧဝမာဟံသု ယော၊ ဘဂဝါ၊ ပဌမဿ ဈာနဿ လာဘီ သော အရဟတိ အဂ္ဂါသနံ အဂ္ဂေါဒကံ အဂ္ဂပိဏ္ဍန္တိ။ ဧကစ္စေ ဘိက္ခူ ဧဝမာဟံသု ယော၊ ဘဂဝါ၊ ဒုတိယဿ ဈာနဿ လာဘီ သော အရဟတိ အဂ္ဂါသနံ အဂ္ဂေါဒကံ အဂ္ဂပိဏ္ဍန္တိ။ ဧကစ္စေ ဘိက္ခူ ဧဝမာဟံသု ယော၊ ဘဂဝါ၊ တတိယဿ ဈာနဿ လာဘီ သော အရဟတိ အဂ္ဂါသနံ အဂ္ဂေါဒကံ အဂ္ဂပိဏ္ဍန္တိ။ ဧကစ္စေ ဘိက္ခူ ဧဝမာဟံသု ယော၊ ဘဂဝါ၊ စတုတ္ထဿ ဈာနဿ လာဘီ သော အရဟတိ အဂ္ဂါသနံ အဂ္ဂေါဒကံ အဂ္ဂပိဏ္ဍန္တိ။ ဧကစ္စေ ဘိက္ခူ ဧဝမာဟံသု ယော၊ ဘဂဝါ၊ သောတာပန္နော သော အရဟတိ အဂ္ဂါသနံ အဂ္ဂေါဒကံ အဂ္ဂပိဏ္ဍန္တိ။ ဧကစ္စေ ဘိက္ခူ ဧဝမာဟံသု ယော၊ ဘဂဝါ၊ သကဒာဂါမီ။ပေ။ ယော၊ ဘဂဝါ၊ အနာဂါမီ။ပေ။ ယော၊ ဘဂဝါ၊ အရဟာ သော အရဟတိ အဂ္ဂါသနံ အဂ္ဂေါဒကံ အဂ္ဂပိဏ္ဍန္တိ။ ဧကစ္စေ ဘိက္ခူ ဧဝမာဟံသု ယော၊ ဘဂဝါ၊ တေဝိဇ္ဇော သော အရဟတိ အဂ္ဂါသနံ အဂ္ဂေါဒကံ အဂ္ဂပိဏ္ဍန္တိ။ ဧကစ္စေ ဘိက္ခူ ဧဝမာဟံသု ယော၊ ဘဂဝါ၊ ဆဠဘိညော သော အရဟတိ အဂ္ဂါသနံ အဂ္ဂေါဒကံ အဂ္ဂပိဏ္ဍန္တိ။>
    text <၃၁၁>, <အထ ခေါ ဘဂဝါ ဘိက္ခူ အာမန္တေသိ ဘူတပုဗ္ဗံ၊ ဘိက္ခဝေ၊ ဟိမဝန္တပဒေသေ မဟာနိဂြောဓော အဟောသိ။ တံ တယော သဟာယာ ဥပနိဿာယ ဝိဟရိံသု တိတ္တိရော စ၊ မက္ကဋော စ၊ ဟတ္ထိနာဂေါ စ။ တေ အညမညံ အဂါရဝါ အပ္ပတိဿာ အသဘာဂဝုတ္တိကာ ဝိဟရန္တိ။ အထ ခေါ၊ ဘိက္ခဝေ၊ တေသံ သဟာယာနံ ဧတဒဟောသိ အဟော နူန မယံ ဇာနေယျာမ ယံ အမှာကံ ဇာတိယာ မဟန္တတရံ တံ မယံ သက္ကရေယျာမ ဂရုံ ကရေယျာမ မာနေယျာမ ပူဇေယျာမ၊ တဿ စ မယံ ဩဝါဒေ တိဋ္ဌေယျာမာတိ။>
    text <အထ ခေါ၊ ဘိက္ခဝေ၊ တိတ္တိရော စ မက္ကဋော စ ဟတ္ထိနာဂံ ပုစ္ဆိံသု တွံ၊ သမ္မ၊ ကိံ ပေါရာဏံ သရသီတိ။ ယဒာဟံ၊ သမ္မာ၊ ပေါတော ဟောမိ၊ ဣမံ နိဂြောဓံ အန္တရာ သတ္ထီနံ ကရိတွာ အတိက္ကမာမိ၊ အဂ္ဂင်္ကုရကံ မေ ဥဒရံ ဆုပတိ။ ဣမာဟံ၊ သမ္မာ၊ ပေါရာဏံ သရာမီတိ။>
    text <အထ ခေါ၊ ဘိက္ခဝေ၊ တိတ္တိရော စ ဟတ္ထိနာဂေါ စ မက္ကဋံ ပုစ္ဆိံသု တွံ၊ သမ္မ၊ ကိံ ပေါရာဏံ သရသီတိ။ ယဒာဟံ၊ သမ္မာ၊ ဆာပေါ ဟောမိ၊ ဆမာယံ နိသီဒိတွာ ဣမဿ နိဂြောဓဿ အဂ္ဂင်္ကုရကံ ခါဒာမိ။ ဣမာဟံ၊ သမ္မာ၊ ပေါရာဏံ သရာမီတိ။>
    text <အထ ခေါ၊ ဘိက္ခဝေ၊ မက္ကဋော စ ဟတ္ထိနာဂေါ စ တိတ္တိရံ ပုစ္ဆိံသု တွံ၊ သမ္မ၊ ကိံ ပေါရာဏံ သရသီတိ။ အမုကသ္မိံ၊ သမ္မာ၊ ဩကာသေ မဟာနိဂြောဓော အဟောသိ။ တတော အဟံ ဖလံ ဘက္ခိတွာ ဣမသ္မိံ ဩကာသေ ဝစ္စံ အကာသိံ၊ တဿာယံ နိဂြောဓော ဇာတော။ တဒာဟံ၊ သမ္မာ၊ ဇာတိယာ မဟန္တတရောတိ။>
    text <အထ ခေါ၊ ဘိက္ခဝေ၊ မက္ကဋော စ ဟတ္ထိနာဂေါ စ တိတ္တိရံ ဧတဒဝေါစုံ တွံ၊ သမ္မ၊ အမှာကံ ဇာတိယာ မဟန္တတရော။ တံ မယံ သက္ကရိဿာမ ဂရုံ ကရိဿာမ မာနေဿာမ ပူဇေဿာမ၊ တုယှဉ္စ မယံ ဩဝါဒေ ပတိဋ္ဌိဿာမာတိ။ အထ ခေါ၊ ဘိက္ခဝေ၊ တိတ္တိရော မက္ကဋဉ္စ ဟတ္ထိနာဂဉ္စ ပဉ္စသု သီလေသု သမာဒပေသိ၊ အတ္တနာ စ ပဉ္စသု သီလေသု သမာဒာယ ဝတ္တတိ။ တေ အညမညံ သဂါရဝါ သပ္ပတိဿာ သဘာဂဝုတ္တိကာ ဝိဟရိတွာ ကာယဿ ဘေဒာ ပရံ မရဏာ သုဂတိံ သဂ္ဂံ လောကံ ဥပပဇ္ဇိံသု။ ဧဝံ ခေါ တံ၊ ဘိက္ခဝေ၊ တိတ္တိရိယံ နာမ ဗြဟ္မစရိယံ အဟောသိ။>
    text <တေ ဟိ နာမ၊ ဘိက္ခဝေ၊ တိရစ္ဆာနဂတာ ပါဏာ အညမညံ သဂါရဝါ သပ္ပတိဿာ သဘာဂဝုတ္တိကာ ဝိဟရိဿန္တိ။ ဣဓ ခေါ တံ၊ ဘိက္ခဝေ၊ သောဘေထ ယံ တုမှေ ဧဝံ သွာက္ခါတေ ဓမ္မဝိနယေ ပဗ္ဗဇိတာ သမာနာ အညမညံ အဂါရဝါ အပ္ပတိဿာ အသဘာဂဝုတ္တိကာ ဝိဟရေယျာထ။ နေတံ၊ ဘိက္ခဝေ၊ အပ္ပသန္နာနံ ဝါ ပသာဒာယ။ပေ။ ဝိဂရဟိတွာ။ပေ။ ဓမ္မိံ ကထံ ကတွာ ဘိက္ခူ အာမန္တေသိ အနုဇာနာမိ၊ ဘိက္ခဝေ၊ ယထာဝုဍ္ဎံ အဘိဝါဒနံ၊ ပစ္စုဋ္ဌာနံ၊ အဉ္ဇလိကမ္မံ၊ သာမီစိကမ္မံ၊ အဂ္ဂါသနံ၊ အဂ္ဂေါဒကံ၊ အဂ္ဂပိဏ္ဍံ။ န စ၊ ဘိက္ခဝေ၊ သင်္ဃိကံ ယထာဝုဍ္ဎံ ပဋိဗာဟိတဗ္ဗံ။ ယော ပဋိဗာဟေယျ၊ အာပတ္တိ ဒုက္ကဋဿာတိ။>
  text <အဝန္ဒိယာဒိပုဂ္ဂလာ>
    text <၃၁၂>, <ဒသယိမေ၊ ဘိက္ခဝေ၊ အဝန္ဒိယာ ပုရေ ဥပသမ္ပန္နေန ပစ္ဆာ ဥပသမ္ပန္နော အဝန္ဒိယော၊ အနုပသမ္ပန္နော အဝန္ဒိယော၊ နာနာသံဝါသကော ဝုဍ္ဎတရော အဓမ္မဝါဒီ အဝန္ဒိယော၊ မာတုဂါမော အဝန္ဒိယော၊ ပဏ္ဍကော အဝန္ဒိယော၊ ပါရိဝါသိကော အဝန္ဒိယော၊ မူလာယပဋိကဿနာရဟော အဝန္ဒိယော၊ မာနတ္တာရဟော အဝန္ဒိယော၊ မာနတ္တစာရိကော အဝန္ဒိယော၊ အဗ္ဘာနာရဟော အဝန္ဒိယော။ ဣမေ ခေါ၊ ဘိက္ခဝေ၊ ဒသ အဝန္ဒိယာ။>
    text <တယောမေ၊ ဘိက္ခဝေ၊ ဝန္ဒိယာ ပစ္ဆာ ဥပသမ္ပန္နေန ပုရေ ဥပသမ္ပန္နော ဝန္ဒိယော၊ နာနာသံဝါသကော ဝုဍ္ဎတရော ဓမ္မဝါဒီ ဝန္ဒိယော၊ သဒေဝကေ ဘိက္ခဝေ လောကေ သမာရကေ သဗြဟ္မကေ သဿမဏဗြာဟ္မဏိယာ ပဇာယ သဒေဝမနုဿာယ တထာဂတော အရဟံ သမ္မာသမ္ဗုဒ္ဓေါ ဝန္ဒိယော။ ဣမေ ခေါ၊ ဘိက္ခဝေ၊ တယော ဝန္ဒိယာတိ။>
  text <အာသနပ္ပဋိဗာဟနပဋိက္ခေပံ>
    text <၃၁၃>, <တေန ခေါ ပန သမယေန မနုဿာ သင်္ဃံ ဥဒ္ဒိဿ မဏ္ဍပေ ပဋိယာဒေန္တိ၊ သန္ထရေ ပဋိယာဒေန္တိ၊ ဩကာသေ ပဋိယာဒေန္တိ။ ဆဗ္ဗဂ္ဂိယာနံ ဘိက္ခူနံ အန္တေဝါသိကာ ဘိက္ခူ သင်္ဃိကညေဝ ဘဂဝတာ ယထာဝုဍ္ဎံ အနုညာတံ၊ နော ဥဒ္ဒိဿကတန္တိ ဗုဒ္ဓပ္ပမုခဿ သင်္ဃဿ ပုရတော ပုရတော ဂန္တွာ မဏ္ဍပေပိ ပရိဂ္ဂဏှန္တိ၊ သန္ထရေပိ ပရိဂ္ဂဏှန္တိ၊ ဩကာသေပိ ပရိဂ္ဂဏှန္တိ ဣဒံ အမှာကံ ဥပဇ္ဈာယာနံ ဘဝိဿတိ၊ ဣဒံ အမှာကံ အာစရိယာနံ ဘဝိဿတိ၊ ဣဒံ အမှာကံ ဘဝိဿတီတိ။ အထ ခေါ အာယသ္မာ သာရိပုတ္တော ဗုဒ္ဓပ္ပမုခဿ သင်္ဃဿ ပိဋ္ဌိတော ပိဋ္ဌိတော ဂန္တွာ မဏ္ဍပေသု ပရိဂ္ဂဟိတေသု၊ သန္ထရေသု ပရိဂ္ဂဟိတေသု၊ ဩကာသေသု ပရိဂ္ဂဟိတေသု၊ ဩကာသံ အလဘမာနော အညတရသ္မိံ ရုက္ခမူလေ နိသီဒိ။ အထ ခေါ ဘဂဝါ ရတ္တိယာ ပစ္စူသသမယံ ပစ္စုဋ္ဌာယ ဥက္ကာသိ။ အာယသ္မာပိ သာရိပုတ္တော ဥက္ကာသိ။ ကော ဧတ္ထာတိ။ အဟံ၊ ဘဂဝါ၊ သာရိပုတ္တောတိ။ ကိဿ တွံ၊ သာရိပုတ္တ၊ ဣဓ နိသိန္နောတိ။ အထ ခေါ အာယသ္မာ သာရိပုတ္တော ဘဂဝတော ဧတမတ္ထံ အာရောစေသိ။ အထ ခေါ ဘဂဝါ ဧတသ္မိံ နိဒာနေ ဧတသ္မိံ ပကရဏေ ဘိက္ခုသင်္ဃံ သန္နိပါတာပေတွာ ဘိက္ခူ ပဋိပုစ္ဆိ သစ္စံ ကိရ၊ ဘိက္ခဝေ၊ ဆဗ္ဗဂ္ဂိယာနံ ဘိက္ခူနံ အန္တေဝါသိကာ ဘိက္ခူ သင်္ဃိကညေဝ ဘဂဝတာ ယထာဝုဍ္ဎံ အနုညာတံ၊ နော ဥဒ္ဒိဿကတန္တိ ဗုဒ္ဓပ္ပမုခဿ သင်္ဃဿ ပုရတော ပုရတော ဂန္တွာ မဏ္ဍပေ ပရိဂ္ဂဏှန္တိ၊ သန္ထရေ ပရိဂ္ဂဏှန္တိ၊ ဩကာသေ ပရိဂ္ဂဏှန္တိ ဣဒံ အမှာကံ ဥပဇ္ဈာယာနံ ဘဝိဿတိ၊ ဣဒံ အမှာကံ အာစရိယာနံ ဘဝိဿတိ၊ ဣဒံ အမှာကံ ဘဝိဿတီတိ။ သစ္စံ ဘဂဝါတိ။ပေ။ ဝိဂရဟိတွာ။ပေ။ ဓမ္မိံ ကထံ ကတွာ ဘိက္ခူ အာမန္တေသိ န၊ ဘိက္ခဝေ၊ ဥဒ္ဒိဿကတမ္ပိ ယထာဝုဍ္ဎံ ပဋိဗာဟေတဗ္ဗံ။ ယော ပဋိဗာဟေယျ၊ အာပတ္တိ ဒုက္ကဋဿာတိ။>
  text <ဂိဟိဝိကတအနုဇာနနံ>
    text <၃၁၄>, <တေန ခေါ ပန သမယေန မနုဿာ ဘတ္တဂ္ဂေ အန္တရဃရေ ဥစ္စာသယနမဟာသယနာနိ ပညပေန္တိ၊ သေယျထိဒံ အာသန္ဒိံ၊ ပလ္လင်္ကံ၊ ဂေါနကံ၊ စိတ္တကံ၊ ပဋိကံ၊ ပဋလိကံ၊ တူလိကံ၊ ဝိကတိကံ၊ ဥဒ္ဒလောမိံ၊ ဧကန္တလောမိံ၊ ကဋ္ဋိဿံ၊ ကောသေယျံ၊ ကုတ္တကံ၊ ဟတ္ထတ္ထရံ၊ အဿတ္ထရံ၊ ရထတ္ထရံ၊ အဇိနပဝေဏိံ၊ ကဒလိမိဂပဝရပစ္စတ္ထရဏံ၊ သဥတ္တရစ္ဆဒံ၊ ဥဘတောလောဟိတကူပဓာနံ။ ဘိက္ခူ ကုက္ကုစ္စာယန္တာ နာဘိနိသီဒန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဌပေတွာ တီဏိ အာသန္ဒိံ၊ ပလ္လင်္ကံ၊ တူလိကံ ဂိဟိဝိကတံ အဘိနိသီဒိတုံ၊ နတွေဝ အဘိနိပဇ္ဇိတုန္တိ။>
    text <တေန ခေါ ပန သမယေန မနုဿာ ဘတ္တဂ္ဂေ အန္တရဃရေ တူလောနဒ္ဓံ မဉ္စမ္ပိ ပီဌမ္ပိ ပညပေန္တိ။ ဘိက္ခူ ကုက္ကုစ္စာယန္တာ နာဘိနိသီဒန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဂိဟိဝိကတံ အဘိနိသီဒိတုံ၊ နတွေဝ အဘိနိပဇ္ဇိတုန္တိ။>
  text <ဇေတဝနဝိဟာရာနုမောဒနာ>
    text <၃၁၅>, <အထ ခေါ ဘဂဝါ အနုပုဗ္ဗေန စာရိကံ စရမာနော ယေန သာဝတ္ထိ တဒဝသရိ။ တတြ သုဒံ ဘဂဝါ သာဝတ္ထိယံ ဝိဟရတိ ဇေတဝနေ အနာထပိဏ္ဍိကဿ အာရာမေ။ အထ ခေါ အနာထပိဏ္ဍိကော ဂဟပတိ ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ အနာထပိဏ္ဍိကော ဂဟပတိ ဘဂဝန္တံ ဧတဒဝေါစ အဓိဝါသေတု မေ၊ ဘန္တေ၊ ဘဂဝါ သွာတနာယ ဘတ္တံ သဒ္ဓိံ ဘိက္ခုသင်္ဃေနာတိ။ အဓိဝါသေသိ ဘဂဝါ တုဏှီဘာဝေန။ အထ ခေါ အနာထပိဏ္ဍိကော ဂဟပတိ ဘဂဝတော အဓိဝါသနံ ဝိဒိတွာ ဥဋ္ဌာယာသနာ ဘဂဝန္တံ အဘိဝါဒေတွာ ပဒက္ခိဏံ ကတွာ ပက္ကာမိ။ အထ ခေါ အနာထပိဏ္ဍိကော ဂဟပတိ တဿာ ရတ္တိယာ အစ္စယေန ပဏီတံ ခါဒနီယံ ဘောဇနီယံ ပဋိယာဒာပေတွာ ဘဂဝတော ကာလံ အာရောစာပေသိ ကာလော၊ ဘန္တေ၊ နိဋ္ဌိတံ ဘတ္တန္တိ။ အထ ခေါ ဘဂဝါ ပုဗ္ဗဏှသမယံ နိဝါသေတွာ ပတ္တစီဝရမာဒာယ ယေန အနာထပိဏ္ဍိကဿ ဂဟပတိဿ နိဝေသနံ တေနုပသင်္ကမိ၊ ဥပသင်္ကမိတွာ ပညတ္တေ အာသနေ နိသီဒိ သဒ္ဓိံ ဘိက္ခုသင်္ဃေန။ အထ ခေါ အနာထပိဏ္ဍိကော ဂဟပတိ ဗုဒ္ဓပ္ပမုခံ ဘိက္ခုသင်္ဃံ ပဏီတေန ခါဒနီယေန ဘောဇနီယေန သဟတ္ထာ သန္တပ္ပေတွာ သမ္ပဝါရေတွာ၊ ဘဂဝန္တံ ဘုတ္တာဝိံ ဩနီတပတ္တပါဏိံ၊ ဧကမန္တံ နိသီဒိ။ ဧကမန္တံ နိသိန္နော ခေါ အနာထပိဏ္ဍိကော ဂဟပတိ ဘဂဝန္တံ ဧတဒဝေါစ ကထာဟံ၊ ဘန္တေ၊ ဇေတဝနေ ပဋိပဇ္ဇာမီတိ။ တေန ဟိ တွံ၊ ဂဟပတိ၊ ဇေတဝနံ အာဂတာနာဂတဿ စာတုဒ္ဒိသဿ သင်္ဃဿ ပတိဋ္ဌပေဟီတိ။ ဧဝံ ဘန္တေတိ ခေါ အနာထပိဏ္ဍိကော ဂဟပတိ ဘဂဝတော ပဋိဿုတွာ ဇေတဝနံ အာဂတာနာဂတဿ စာတုဒ္ဒိသဿ သင်္ဃဿ ပတိဋ္ဌာပေသိ။>
    text <အထ ခေါ ဘဂဝါ အနာထပိဏ္ဍိကံ ဂဟပတိံ ဣမာဟိ ဂါထာဟိ အနုမောဒိ>
    text <အထ ခေါ ဘဂဝါ အနာထပိဏ္ဍိကံ ဂဟပတိံ ဣမာဟိ ဂါထာဟိ အနုမောဒိတွာ ဥဋ္ဌာယာသနာ ပက္ကာမိ။>
  text <အာသနပ္ပဋိဗာဟနာဒိ>
    text <၃၁၆>, <တေန ခေါ ပန သမယေန အညတရဿ အာဇီဝကသာဝကဿ မဟာမတ္တဿ သင်္ဃဘတ္တံ ဟောတိ။ အာယသ္မာ ဥပနန္ဒော သကျပုတ္တော ပစ္ဆာ အာဂန္တွာ ဝိပ္ပကတဘောဇနံ အာနန္တရိကံ ဘိက္ခုံ ဝုဋ္ဌာပေသိ။ ဘတ္တဂ္ဂံ ကောလာဟလံ အဟောသိ။ အထ ခေါ သော မဟာမတ္တော ဥဇ္ဈာယတိ ခိယျတိ ဝိပါစေတိ ကထဉှိ နာမ သမဏာ သကျပုတ္တိယာ ပစ္ဆာ အာဂန္တွာ ဝိပ္ပကတဘောဇနံ အာနန္တရိကံ ဘိက္ခုံ ဝုဋ္ဌာပေဿန္တိ။ ဘတ္တဂ္ဂံ ကောလာဟလံ အဟောသိ။ နနု နာမ လဗ္ဘာ အညတြာပိ နိသိန္နေန ယာဝဒတ္ထံ ဘုဉ္ဇိတုန္တိ။ အဿောသုံ ခေါ ဘိက္ခူ တဿ မဟာမတ္တဿ ဥဇ္ဈာယန္တဿ ခိယျန္တဿ ဝိပါစေန္တဿ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ ဥပနန္ဒော သကျပုတ္တော ပစ္ဆာ အာဂန္တွာ ဝိပ္ပကတဘောဇနံ အာနန္တရိကံ ဘိက္ခုံ ဝုဋ္ဌာပေဿတိ။ ဘတ္တဂ္ဂံ ကောလာဟလံ အဟောသီတိ။ အထ ခေါ တေ ဘိက္ခူ ဘဂဝတော ဧတမတ္ထံ အာရောစေသုံ။ သစ္စံ ကိရ တွံ၊ ဥပနန္ဒ၊ ပစ္ဆာ အာဂန္တွာ ဝိပ္ပကတဘောဇနံ အာနန္တရိကံ ဘိက္ခုံ ဝုဋ္ဌာပေသိ၊ ဘတ္တဂ္ဂံ ကောလာဟလံ အဟောသီတိ။ သစ္စံ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တွံ၊ မောဃပုရိသ၊ ပစ္ဆာ အာဂန္တွာ ဝိပ္ပကတဘောဇနံ အာနန္တရိကံ ဘိက္ခုံ ဝုဋ္ဌာပေဿသိ။ ဘတ္တဂ္ဂံ ကောလာဟလံ အဟောသိ။ နေတံ၊ မောဃပုရိသ၊ အပ္ပသန္နာနံ ဝါ ပသာဒာယ။ပေ။ ဝိဂရဟိတွာ။ပေ။ ဓမ္မိံ ကထံ ကတွာ ဘိက္ခူ အာမန္တေသိ န၊ ဘိက္ခဝေ၊ ဝိပ္ပကတဘောဇနော ဘိက္ခု ဝုဋ္ဌာပေတဗ္ဗော။ ယော ဝုဋ္ဌာပေယျ၊ အာပတ္တိ ဒုက္ကဋဿ။ သစေ ဝုဋ္ဌာပေတိ၊ ပဝါရိတော စ ဟောတိ၊ ဂစ္ဆ ဥဒကံ အာဟရာတိ ဝတ္တဗ္ဗော။ ဧဝဉ္စေတံ လဘေထ၊ ဣစ္စေတံ ကုသလံ။ နော စေ လဘေထ၊ သာဓုကံ သိတ္ထာနိ ဂိလိတွာ ဝုဍ္ဎတရဿ ဘိက္ခုနော အာသနံ ဒာတဗ္ဗံ။ န တွေဝါဟံ၊ ဘိက္ခဝေ၊ ကေနစိ ပရိယာယေန ဝုဍ္ဎတရဿ ဘိက္ခုနော အာသနံ ပဋိဗာဟိတဗ္ဗန္တိ ဝဒာမိ။ ယော ပဋိဗာဟေယျ၊ အာပတ္တိ ဒုက္ကဋဿာတိ။>
    text <တေန ခေါ ပန သမယေန ဆဗ္ဗဂ္ဂိယာ ဘိက္ခူ ဂိလာနေ ဘိက္ခူ ဝုဋ္ဌာပေန္တိ။ ဂိလာနာ ဧဝံ ဝဒေန္တိ န မယံ၊ အာဝုသော၊ သက္ကောမ ဝုဋ္ဌာတုံ၊ ဂိလာနာမှာတိ။ မယံ အာယသ္မန္တေ ဝုဋ္ဌာပေဿာမာတိ ပရိဂ္ဂဟေတွာ ဝုဋ္ဌာပေတွာ ဌိတကေ မုဉ္စန္တိ။ ဂိလာနာ မုစ္ဆိတာ ပပတန္တိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ ဂိလာနော ဝုဋ္ဌာပေတဗ္ဗော။ ယော ဝုဋ္ဌာပေယျ၊ အာပတ္တိ ဒုက္ကဋဿာတိ။>
    text <တေန ခေါ ပန သမယေန ဆဗ္ဗဂ္ဂိယာ ဘိက္ခူ ဂိလာနာ မယမှာ အဝုဋ္ဌာပနီယာတိ ဝရသေယျာယော ပလိဗုဒ္ဓေန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဂိလာနဿ ပတိရူပံ သေယျံ ဒာတုန္တိ။>
    text <တေန ခေါ ပန သမယေန ဆဗ္ဗဂ္ဂိယာ ဘိက္ခူ လေသကပ္ပေန သေနာသနံ ပဋိဗာဟန္တိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ လေသကပ္ပေန သေနာသနံ ပဋိဗာဟိတဗ္ဗံ။ ယော ပဋိဗာဟေယျ၊ အာပတ္တိ ဒုက္ကဋဿာတိ။>
    text <တေန ခေါ ပန သမယေန သတ္တရသဝဂ္ဂိယာ ဘိက္ခူ အညတရံ ပစ္စန္တိမံ မဟာဝိဟာရံ ပဋိသင်္ခရောန္တိ ဣဓ မယံ ဝဿံ ဝသိဿာမာတိ။ အဒ္ဒသံသု ခေါ ဆဗ္ဗဂ္ဂိယာ ဘိက္ခူ သတ္တရသဝဂ္ဂိယေ ဘိက္ခူ ဝိဟာရံ ပဋိသင်္ခရောန္တေ။ ဒိသွာန ဧဝမာဟံသု ဣမေ၊ အာဝုသော၊ သတ္တရသဝဂ္ဂိယာ ဘိက္ခူ ဝိဟာရံ ပဋိသင်္ခရောန္တိ။ ဟန္ဒ နေ ဝုဋ္ဌာပေဿာမာတိ။ ဧကစ္စေ ဧဝမာဟံသု အာဂမေထာဝုသော၊ ယာဝ ပဋိသင်္ခရောန္တိ၊ ပဋိသင်္ခတေ ဝုဋ္ဌာပေဿာမာတိ။ အထ ခေါ ဆဗ္ဗဂ္ဂိယာ ဘိက္ခူ သတ္တရသဝဂ္ဂိယေ ဘိက္ခူ ဧတဒဝေါစုံ ဥဋ္ဌေထာဝုသော၊ အမှာကံ ဝိဟာရော ပါပုဏာတီတိ။ နနု၊ အာဝုသော၊ ပဋိကစ္စေဝ အာစိက္ခိတဗ္ဗံ။ မယဉ္စညံ ပဋိသင်္ခရေယျာမာတိ။ နနု၊ အာဝုသော၊ သင်္ဃိကော ဝိဟာရောတိ။ အာမာဝုသော၊ သင်္ဃိကော ဝိဟာရောတိ။ ဥဋ္ဌေထာဝုသော၊ အမှာကံ ဝိဟာရော ပါပုဏာတီတိ။ မဟလ္လကော၊ အာဝုသော၊ ဝိဟာရော၊ တုမှေပိ ဝသထ၊ မယမ္ပိ ဝသိဿာမာတိ။ ဥဋ္ဌေထာဝုသော၊ အမှာကံ ဝိဟာရော ပါပုဏာတီတိ ကုပိတာ အနတ္တမနာ ဂီဝါယံ ဂဟေတွာ နိက္ကဍ္ဎန္တိ။ တေ နိက္ကဍ္ဎိယမာနာ ရောဒန္တိ။ ဘိက္ခူ ဧဝမာဟံသု ကိဿ တုမှေ၊ အာဝုသော၊ ရောဒထာတိ။ ဣမေ၊ အာဝုသော၊ ဆဗ္ဗဂ္ဂိယာ ဘိက္ခူ ကုပိတာ အနတ္တမနာ အမှေ သင်္ဃိကာ ဝိဟာရာ နိက္ကဍ္ဎန္တီတိ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ ဆဗ္ဗဂ္ဂိယာ ဘိက္ခူ ကုပိတာ အနတ္တမနာ ဘိက္ခူ သင်္ဃိကာ ဝိဟာရာ နိက္ကဍ္ဎိဿန္တီတိ။ အထ ခေါ တေ ဘိက္ခူ ဘဂဝတော ဧတမတ္ထံ အာရောစေသုံ။ပေ။ သစ္စံ ကိရ၊ တုမှေ ဘိက္ခဝေ၊ ကုပိတာ အနတ္တမနာ သင်္ဃိကာ ဝိဟာရာ ဘိက္ခူ နိက္ကဍ္ဎထာတိ။ သစ္စံ ဘဂဝါတိ။ပေ။ ဝိဂရဟိတွာ။ပေ။ ဓမ္မိံ ကထံ ကတွာ ဘိက္ခူ အာမန္တေသိ န၊ ဘိက္ခဝေ၊ ကုပိတေန အနတ္တမနေန ဘိက္ခု သင်္ဃိကာ ဝိဟာရာ နိက္ကဍ္ဎိတဗ္ဗော။ ယော နိက္ကဍ္ဎေယျ၊ ယထာဓမ္မော ကာရေတဗ္ဗော။ အနုဇာနာမိ၊ ဘိက္ခဝေ၊ သေနာသနံ ဂါဟေတုန္တိ။>
  text <သေနာသနဂ္ဂါဟာပကသမ္မုတိ>
    text <၃၁၇>, <အထ ခေါ ဘိက္ခူနံ ဧတဒဟောသိ ကေန နု ခေါ သေနာသနံ ဂါဟေတဗ္ဗန္တိ။ ဘဂဝတော ဧတမတ္ထံ အာရောစေသုံ။ပေ။ အနုဇာနာမိ၊ ဘိက္ခဝေ၊ ပဉ္စဟင်္ဂေဟိ သမန္နာဂတံ ဘိက္ခုံ သေနာသနဂ္ဂါဟာပကံ သမ္မန္နိတုံ ယော န ဆန္ဒာဂတိံ ဂစ္ဆေယျ၊ န ဒောသာဂတိံ ဂစ္ဆေယျ၊ န မောဟာဂတိံ ဂစ္ဆေယျ၊ န ဘယာဂတိံ ဂစ္ဆေယျ၊ ဂဟိတာဂဟိတဉ္စ ဇာနေယျ။ ဧဝဉ္စ ပန၊ ဘိက္ခဝေ၊ သမ္မန္နိတဗ္ဗော>
    text <ပဌမံ ဘိက္ခု ယာစိတဗ္ဗော၊ ယာစိတွာ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <သုဏာတု မေ၊ ဘန္တေ၊ သင်္ဃော။ ယဒိ သင်္ဃဿ ပတ္တကလ္လံ၊ သင်္ဃော ဣတ္ထန္နာမံ ဘိက္ခုံ သေနာသနဂ္ဂါဟာပကံ သမ္မန္နေယျ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ သင်္ဃော ဣတ္ထန္နာမံ ဘိက္ခုံ သေနာသနဂ္ဂါဟာပကံ သမ္မန္နတိ။ ယဿာယသ္မတော ခမတိ ဣတ္ထန္နာမဿ ဘိက္ခုနော သေနာသနဂ္ဂါဟာပကဿ သမ္မုတိ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <သမ္မတော သင်္ဃေန ဣတ္ထန္နာမော ဘိက္ခု သေနာသနဂ္ဂါဟာပကော။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
    text <၃၁၈>, <အထ ခေါ သေနာသနဂ္ဂါဟာပကာနံ ဘိက္ခူနံ ဧတဒဟောသိ ကထံ နု ခေါ သေနာသနံ ဂါဟေတဗ္ဗန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပဌမံ ဘိက္ခူ ဂဏေတုံ၊ ဘိက္ခူ ဂဏေတွာ သေယျာ ဂဏေတုံ၊ သေယျာ ဂဏေတွာ သေယျဂ္ဂေန ဂါဟေတုန္တိ။ သေယျဂ္ဂေန ဂါဟေန္တာ သေယျာ ဥဿာရယိံသု။ပေ။ အနုဇာနာမိ၊ ဘိက္ခဝေ၊ ဝိဟာရဂ္ဂေန ဂါဟေတုန္တိ။ ဝိဟာရဂ္ဂေန ဂါဟေန္တာ ဝိဟာရာ ဥဿာရယိံသု။ပေ။ အနုဇာနာမိ၊ ဘိက္ခဝေ၊ ပရိဝေဏဂ္ဂေန ဂါဟေတုန္တိ။ ပရိဝေဏဂ္ဂေန ဂါဟေန္တာ ပရိဝေဏာ ဥဿာရယိံသု။ပေ။ အနုဇာနာမိ၊ ဘိက္ခဝေ၊ အနုဘာဂမ္ပိ ဒာတုံ။ ဂဟိတေ အနုဘာဂေ အညော ဘိက္ခု အာဂစ္ဆတိ၊ န အကာမာ ဒာတဗ္ဗောတိ။>
    text <တေန ခေါ ပန သမယေန ဘိက္ခူ နိဿီမေ ဌိတဿ သေနာသနံ ဂါဟေန္တိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ နိဿီမေ ဌိတဿ သေနာသနံ ဂါဟေတဗ္ဗံ။ ယော ဂါဟေယျ၊ အာပတ္တိ ဒုက္ကဋဿာတိ။>
    text <တေန ခေါ ပန သမယေန ဘိက္ခူ သေနာသနံ ဂဟေတွာ သဗ္ဗကာလံ ပဋိဗာဟန္တိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ သေနာသနံ ဂဟေတွာ သဗ္ဗကာလံ ပဋိဗာဟေတဗ္ဗံ။ ယော ပဋိဗာဟေယျ၊ အာပတ္တိ ဒုက္ကဋဿ။ အနုဇာနာမိ၊ ဘိက္ခဝေ၊ ဝဿာနံ တေမာသံ ပဋိဗာဟိတုံ၊ ဥတုကာလံ ပန န ပဋိဗာဟိတုန္တိ။>
    text <အထ ခေါ ဘိက္ခူနံ ဧတဒဟောသိ ကတိ နု ခေါ သေနာသနဂ္ဂါဟာတိ။ ဘဂဝတော ဧတမတ္ထံ အာရောစေသုံ။ တယော မေ၊ ဘိက္ခဝေ၊ သေနာသနဂ္ဂါဟာ ပုရိမကော၊ ပစ္ဆိမကော၊ အန္တရာမုတ္တကော။ အပရဇ္ဇုဂတာယ အာသာဠှိယာ ပုရိမကော ဂါဟေတဗ္ဗော။ မာသဂတာယ အာသာဠှိယာ ပစ္ဆိမကော ဂါဟေတဗ္ဗော။ အပရဇ္ဇုဂတာယ ပဝါရဏာယ အာယတိံ ဝဿာဝါသတ္ထာယ အန္တရာမုတ္တကော ဂါဟေတဗ္ဗော။ ဣမေ ခေါ၊ ဘိက္ခဝေ၊ တယော သေနာသနဂ္ဂါဟာတိ။>
    stand <ဒုတိယဘာဏဝါရော နိဋ္ဌိတော။>
  text <၃။ တတိယဘာဏဝါရော>
    text <၃၁၉>, <တေန ခေါ ပန သမယေန အာယသ္မာ ဥပနန္ဒော သကျပုတ္တော သာဝတ္ထိယံ သေနာသနံ ဂဟေတွာ အညတရံ ဂါမကာဝါသံ အဂမာသိ။ တတ္ထပိ သေနာသနံ အဂ္ဂဟေသိ။ အထ ခေါ တေသံ ဘိက္ခူနံ ဧတဒဟောသိ အယံ၊ အာဝုသော၊ အာယသ္မာ ဥပနန္ဒော သကျပုတ္တော ဘဏ္ဍနကာရကော ကလဟကာရကော ဝိဝါဒကာရကော ဘဿကာရကော သင်္ဃေ အဓိကရဏကာရကော။ သစာယံ ဣဓ ဝဿံ ဝသိဿတိ၊ သဗ္ဗေဝ မယံ န ဖာသု ဘဝိဿာမ။ ဟန္ဒ နံ ပုစ္ဆာမာတိ။ အထ ခေါ တေ ဘိက္ခူ အာယသ္မန္တံ ဥပနန္ဒံ သကျပုတ္တံ ဧတဒဝေါစုံ နနု တယာ၊ အာဝုသော ဥပနန္ဒ၊ သာဝတ္ထိယံ သေနာသနံ ဂဟိတန္တိ။ ဧဝမာဝုသောတိ။ ကိံ ပန တွံ၊ အာဝုသော ဥပနန္ဒ၊ ဧကော ဒွေ ပဋိဗာဟသီတိ။ ဣဓဒာနာဟံ အာဝုသော၊ မုဉ္စာမိ၊ တတ္ထ ဂဏှာမီတိ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာယသ္မာ ဥပနန္ဒော သကျပုတ္တော ဧကော ဒွေ ပဋိဗာဟေဿတီတိ။ ဘဂဝတော ဧတမတ္ထံ အာရောစေသုံ။ပေ။ သစ္စံ ကိရ တွံ၊ ဥပနန္ဒ၊ ဧကော ဒွေ ပဋိဗာဟသီတိ။ သစ္စံ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တွံ၊ မောဃပုရိသ၊ ဧကော ဒွေ ပဋိဗာဟိဿသိ။ တတ္ထ တယာ၊ မောဃပုရိသ၊ ဂဟိတံ ဣဓ မုတ္တံ၊ ဣဓ တယာ ဂဟိတံ တတြ မုတ္တံ။ ဧဝံ ခေါ တွံ၊ မောဃပုရိသ၊ ဥဘယတ္ထ ပရိဗာဟိရော။ နေတံ၊ မောဃပုရိသ၊ အပ္ပသန္နာနံ ဝါ ပသာဒာယ။ပေ။ ဝိဂရဟိတွာ။ပေ။ ဓမ္မိံ ကထံ ကတွာ ဘိက္ခူ အာမန္တေသိ န၊ ဘိက္ခဝေ၊ ဧကေန ဒွေ ပဋိဗာဟေတဗ္ဗာ။ ယော ပဋိဗာဟေယျ၊ အာပတ္တိ ဒုက္ကဋဿာတိ။>
    text <၃၂၀>, <တေန ခေါ ပန သမယေန ဘဂဝါ ဘိက္ခူနံ အနေကပရိယာယေန ဝိနယကထံ ကထေတိ၊ ဝိနယဿ ဝဏ္ဏံ ဘာသတိ၊ ဝိနယပရိယတ္တိယာ ဝဏ္ဏံ ဘာသတိ၊ အာဒိဿ အာဒိဿ အာယသ္မတော ဥပါလိဿ ဝဏ္ဏံ ဘာသတိ။ ဘိက္ခူနံ ဧတဒဟောသိ ဘဂဝါ ခေါ အနေကပရိယာယေန ဝိနယကထံ ကထေတိ၊ ဝိနယဿ ဝဏ္ဏံ ဘာသတိ၊ ဝိနယပရိယတ္တိယာ ဝဏ္ဏံ ဘာသတိ၊ အာဒိဿ အာဒိဿ အာယသ္မတော ဥပါလိဿ ဝဏ္ဏံ ဘာသတိ။ ဟန္ဒ မယံ၊ အာဝုသော၊ အာယသ္မတော ဥပါလိဿ သန္တိကေ ဝိနယံ ပရိယာပုဏာမာတိ။ တေဓ ဗဟူ ဘိက္ခူ ထေရာ စ နဝါ စ မဇ္ဈိမာ စ အာယသ္မတော ဥပါလိဿ သန္တိကေ ဝိနယံ ပရိယာပုဏန္တိ။ အာယသ္မာ ဥပါလိ ဌိတကောဝ ဥဒ္ဒိသတိ ထေရာနံ ဘိက္ခူနံ ဂါရဝေန။ ထေရာပိ ဘိက္ခူ ဌိတကာဝ ဥဒ္ဒိသာပေန္တိ ဓမ္မဂါရဝေန။ တတ္ထ ထေရာ စေဝ ဘိက္ခူ ကိလမန္တိ၊ အာယသ္မာ စ ဥပါလိ ကိလမတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ နဝကေန ဘိက္ခုနာ ဥဒ္ဒိသန္တေန သမကေ ဝါ အာသနေ နိသီဒိတုံ၊ ဥစ္စတရေ ဝါ ဓမ္မဂါရဝေန၊ ထေရေန ဘိက္ခုနာ ဥဒ္ဒိသာပေန္တေန သမကေ ဝါ အာသနေ နိသီဒိတုံ၊ နီစတရေ ဝါ ဓမ္မဂါရဝေနာတိ။>
    text <တေန ခေါ ပန သမယေန ဗဟူ ဘိက္ခူ အာယသ္မတော ဥပါလိဿ သန္တိကေ ဌိတကာ ဥဒ္ဒေသံ ပဋိမာနေန္တာ ကိလမန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ သမာနာသနိကေဟိ သဟ နိသီဒိတုန္တိ။ အထ ခေါ ဘိက္ခူနံ ဧတဒဟောသိ ကိတ္တာဝတာ နု ခေါ သမာနာသနိကော ဟောတီတိ။ ဘဂဝတော ဧတမတ္ထံ အာရောစေသုံ အနုဇာနာမိ၊ ဘိက္ခဝေ၊ တိဝဿန္တရေန သဟ နိသီဒိတုန္တိ။>
    text <တေန ခေါ ပန သမယေန သမ္ဗဟုလာ ဘိက္ခူ သမာနာသနိကာ မဉ္စေ နိသီဒိတွာ မဉ္စံ ဘိန္ဒိံသု၊ ပီဌေ နိသီဒိတွာ ပီဌံ ဘိန္ဒိံသု။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ တိဝဂ္ဂဿ မဉ္စံ၊ တိဝဂ္ဂဿ ပီဌန္တိ။ တိဝဂ္ဂေါပိ မဉ္စေ နိသီဒိတွာ မဉ္စံ ဘိန္ဒိ၊ ပီဌေ နိသီဒိတွာ ပီဌံ ဘိန္ဒိ။ပေ။ အနုဇာနာမိ၊ ဘိက္ခဝေ၊ ဒုဝဂ္ဂဿ မဉ္စံ၊ ဒုဝဂ္ဂဿ ပီဌန္တိ။>
    text <တေန ခေါ ပန သမယေန ဘိက္ခူ အသမာနာသနိကေဟိ သဟ ဒီဃာသနေ နိသီဒိတုံ ကုက္ကုစ္စာယန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဌပေတွာ ပဏ္ဍကံ၊ မာတုဂါမံ၊ ဥဘတောဗျဉ္ဇနကံ၊ အသမာနာသနိကေဟိ သဟ ဒီဃာသနေ နိသီဒိတုန္တိ။ အထ ခေါ ဘိက္ခူနံ ဧတဒဟောသိ ကိတ္တကံ ပစ္ဆိမံ နု ခေါ ဒီဃာသနံ ဟောတီတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ယံ တိဏ္ဏံ ပဟောတိ၊ ဧတ္တကံ ပစ္ဆိမံ ဒီဃာသနန္တိ။>
    text <တေန ခေါ ပန သမယေန ဝိသာခါ မိဂါရမာတာ သင်္ဃဿ အတ္ထာယ သာဠိန္ဒံ ပါသာဒံ ကာရာပေတုကာမာ ဟောတိ ဟတ္ထိနခကံ။ အထ ခေါ ဘိက္ခူနံ ဧတဒဟောသိ ကိံ နု ခေါ ဘဂဝတာ ပါသာဒပရိဘောဂေါ အနုညာတော ကိံ အနနုညာတောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ သဗ္ဗံ ပါသာဒပရိဘောဂန္တိ။>
    text <တေန ခေါ ပန သမယေန ရညော ပသေနဒိဿ ကောသလဿ အယျိကာ ကာလင်္ကတာ ဟောတိ။ တဿ ကာလင်္ကိရိယာယ သင်္ဃဿ ဗဟုံ အကပ္ပိယဘဏ္ဍံ ဥပ္ပန္နံ ဟောတိ၊ သေယျထိဒံ အာသန္ဒိ၊ ပလ္လင်္ကော၊ ဂေါနကော၊ စိတ္တကော၊ ပဋိကာ၊ ပဋလိကာ၊ တူလိကာ၊ ဝိကတိကာ၊ ဥဒ္ဒလောမီ၊ ဧကန္တလောမီ၊ ကဋ္ဋိဿံ၊ ကောသေယျံ၊ ကုတ္တကံ၊ ဟတ္ထတ္ထရံ၊ အဿတ္ထရံ၊ ရထတ္ထရံ၊ အဇိနပ္ပဝေဏိ၊ ကဒလိမိဂပ္ပဝရပစ္စတ္ထရဏံ၊ သဥတ္တရစ္ဆဒံ၊ ဥဘတောလောဟိတကူပဓာနံ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ အာသန္ဒိယာ ပါဒေ ဆိန္ဒိတွာ ပရိဘုဉ္ဇိတုံ၊ ပလ္လင်္ကဿ ဝါဠေ ဘိန္ဒိတွာ ပရိဘုဉ္ဇိတုံ၊ တူလိကံ ဝိဇဋေတွာ ဗိဗ္ဗောဟနံ ကာတုံ၊ အဝသေသံ ဘူမတ္ထရဏံ ကာတုန္တိ။>
  text <အဝိဿဇ္ဇိယဝတ္ထု>
    text <၃၂၁>, <တေန ခေါ ပန သမယေန သာဝတ္ထိယာ အဝိဒူရေ အညတရသ္မိံ ဂါမကာဝါသေ အာဝါသိကာ ဘိက္ခူ ဥပဒ္ဒုတာ ဟောန္တိ အာဂန္တုကဂမိကာနံ ဘိက္ခူနံ သေနာသနံ ပညပေန္တာ။ အထ ခေါ တေသံ ဘိက္ခူနံ ဧတဒဟောသိ ဧတရဟိ ခေါ မယံ၊ အာဝုသော၊ ဥပဒ္ဒုတာ အာဂန္တုကဂမိကာနံ ဘိက္ခူနံ သေနာသနံ ပညပေန္တာ။ ဟန္ဒ မယံ၊ အာဝုသော၊ သဗ္ဗံ သင်္ဃိကံ သေနာသနံ ဧကဿ ဒေမ။ တဿ သန္တကံ ပရိဘုဉ္ဇိဿာမာတိ။ တေ သဗ္ဗံ သင်္ဃိကံ သေနာသနံ ဧကဿ အဒံသု။ အာဂန္တုကာ ဘိက္ခူ တေ ဘိက္ခူ ဧတဒဝေါစုံ အမှာကံ၊ အာဝုသော၊ သေနာသနံ ပညာပေထာတိ။ နတ္ထာဝုသော၊ သင်္ဃိကံ သေနာသနံ၊ သဗ္ဗံ အမှေဟိ ဧကဿ ဒိန္နန္တိ။ ကိံ ပန တုမှေ၊ အာဝုသော၊ သင်္ဃိကံ သေနာသနံ ဝိဿဇ္ဇေထာတိ။ ဧဝမာဝုသောတိ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ ဘိက္ခူ သင်္ဃိကံ သေနာသနံ ဝိဿဇ္ဇေဿန္တီတိ။ အထ ခေါ တေ ဘိက္ခူ ဘဂဝတော ဧတမတ္ထံ အာရောစေသုံ။ပေ။ သစ္စံ ကိရ၊ ဘိက္ခဝေ၊ ဘိက္ခူ သင်္ဃိကံ သေနာသနံ ဝိဿဇ္ဇေန္တီတိ။ သစ္စံ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တေ၊ ဘိက္ခဝေ၊ မောဃပုရိသာ သင်္ဃိကံ သေနာသနံ ဝိဿဇ္ဇေဿန္တိ။ နေတံ၊ ဘိက္ခဝေ၊ အပ္ပသန္နာနံ ဝါ ပသာဒာယ။ပေ။ ဝိဂရဟိတွာ။ပေ။ ဓမ္မိံ ကထံ ကတွာ ဘိက္ခူ အာမန္တေသိ>
    text <ပဉ္စိမာနိ၊ ဘိက္ခဝေ၊ အဝိဿဇ္ဇိယာနိ၊ န ဝိဿဇ္ဇေတဗ္ဗာနိ၊ သင်္ဃေန ဝါ ဂဏေန ဝါ ပုဂ္ဂလေန ဝါ။ ဝိဿဇ္ဇိတာနိပိ အဝိဿဇ္ဇိတာနိ ဟောန္တိ။ ယော ဝိဿဇ္ဇေယျ၊ အာပတ္တိ ထုလ္လစ္စယဿ။ ကတမာနိ ပဉ္စ။ အာရာမော၊ အာရာမဝတ္ထု ဣဒံ ပဌမံ အဝိဿဇ္ဇိယံ၊ န ဝိဿဇ္ဇေတဗ္ဗံ၊ သင်္ဃေန ဝါ ဂဏေန ဝါ ပုဂ္ဂလေန ဝါ။ ဝိဿဇ္ဇိတမ္ပိ အဝိဿဇ္ဇိတံ ဟောတိ။ ယော ဝိဿဇ္ဇေယျ၊ အာပတ္တိ ထုလ္လစ္စယဿ။>
    text <ဝိဟာရော၊ ဝိဟာရဝတ္ထု ဣဒံ ဒုတိယံ အဝိဿဇ္ဇိယံ၊ န ဝိဿဇ္ဇေတဗ္ဗံ၊ သင်္ဃေန ဝါ ဂဏေန ဝါ ပုဂ္ဂလ္လေန ဝါ။ ဝိဿဇ္ဇိတမ္ပိ အဝိဿဇ္ဇိတံ ဟောတိ။ ယော ဝိဿဇ္ဇေယျ၊ အာပတ္တိ ထုလ္လစ္စယဿ။>
    text <မဉ္စော၊ ပီဌံ၊ ဘိသိ၊ ဗိဗ္ဗောဟနံ ဣဒံ တတိယံ အဝိဿဇ္ဇိယံ၊ န ဝိဿဇ္ဇေတဗ္ဗံ၊ သင်္ဃေန ဝါ ဂဏေန ဝါ ပုဂ္ဂလေန ဝါ။ ဝိဿဇ္ဇိတမ္ပိ အဝိဿဇ္ဇိတံ ဟောတိ။ ယော ဝိဿဇ္ဇေယျ၊ အာပတ္တိ ထုလ္လစ္စယဿ။>
    text <လောဟကုမ္ဘီ၊ လောဟဘာဏကံ၊ လောဟဝါရကော၊ လောဟကဋာဟံ၊ ဝါသိ၊ ပရသု၊ ကုဌာရီ၊ ကုဒာလော၊ နိခါဒနံ ဣဒံ စတုတ္ထံ အဝိဿဇ္ဇိယံ၊ န ဝိဿဇ္ဇေတဗ္ဗံ၊ သင်္ဃေန ဝါ ဂဏေန ဝါ ပုဂ္ဂလေန ဝါ။ ဝိဿဇ္ဇိတမ္ပိ အဝိဿဇ္ဇိတံ ဟောတိ။ ယော ဝိဿဇ္ဇေယျ၊ အာပတ္တိ ထုလ္လစ္စယဿ။>
    text <ဝလ္လိ၊ ဝေဠု၊ မုဉ္ဇံ၊ ပဗ္ဗဇံ၊ တိဏံ၊ မတ္တိကာ၊ ဒာရုဘဏ္ဍံ၊ မတ္တိကာဘဏ္ဍံ ဣဒံ ပဉ္စမံ အဝိဿဇ္ဇိယံ၊ န ဝိဿဇ္ဇေတဗ္ဗံ၊ သင်္ဃေန ဝါ ဂဏေန ဝါ ပုဂ္ဂလေန ဝါ။ ဝိဿဇ္ဇိတမ္ပိ အဝိဿဇ္ဇိတံ ဟောတိ။ ယော ဝိဿဇ္ဇေယျ၊ အာပတ္တိ ထုလ္လစ္စယဿ။ ဣမာနိ ခေါ၊ ဘိက္ခဝေ၊ ပဉ္စ အဝိဿဇ္ဇိယာနိ၊ န ဝိဿဇ္ဇေတဗ္ဗာနိ၊ သင်္ဃေန ဝါ ဂဏေန ဝါ ပုဂ္ဂလေန ဝါ။ ဝိဿဇ္ဇိတာနိပိ အဝိဿဇ္ဇိတာနိ ဟောန္တိ။ ယော ဝိဿဇ္ဇေယျ၊ အာပတ္တိ ထုလ္လစ္စယဿာတိ။>
  text <အဝေဘင်္ဂိယဝတ္ထု>
    text <၃၂၂>, <အထ ခေါ ဘဂဝါ သာဝတ္ထိယံ ယထာဘိရန္တံ ဝိဟရိတွာ ယေန ကီဋာဂိရိ တေန စာရိကံ ပက္ကာမိ မဟတာ ဘိက္ခုသင်္ဃေန သဒ္ဓိံ ပဉ္စမတ္တေဟိ ဘိက္ခုသတေဟိ သာရိပုတ္တမောဂ္ဂလ္လာနေဟိ စ။ အဿောသုံ ခေါ အဿဇိပုနဗ္ဗသုကာ ဘိက္ခူ ဘဂဝါ ကိရ ကီဋာဂိရိံ အာဂစ္ဆတိ မဟတာ ဘိက္ခုသင်္ဃေန သဒ္ဓိံ ပဉ္စမတ္တေဟိ ဘိက္ခုသတေဟိ သာရိပုတ္တမောဂ္ဂလ္လာနေဟိ စ။ ဟန္ဒ မယံ၊ အာဝုသော၊ သဗ္ဗံ သင်္ဃိကံ သေနာသနံ ဘာဇေမ။ ပါပိစ္ဆာ သာရိပုတ္တမောဂ္ဂလ္လာနာ၊ ပါပိကာနံ ဣစ္ဆာနံ ဝသံ ဂတာ၊ န မယံ တေသံ သေနာသနံ ပညပေဿာမာတိ၊ တေ သဗ္ဗံ သင်္ဃိကံ သေနာသနံ ဘာဇေသုံ။ အထ ခေါ ဘဂဝါ အနုပုဗ္ဗေန စာရိကံ စရမာနော ယေန ကီဋာဂိရိ တဒဝသရိ။ အထ ခေါ ဘဂဝါ သမ္ဗဟုလေ ဘိက္ခူ အာမန္တေသိ ဂစ္ဆထ တုမှေ၊ ဘိက္ခဝေ၊ အဿဇိပုနဗ္ဗသုကေ ဘိက္ခူ ဥပသင်္ကမိတွာ ဧဝံ ဝဒေထ ဘဂဝါ၊ အာဝုသော၊ အာဂစ္ဆတိ မဟတာ ဘိက္ခုသင်္ဃေန သဒ္ဓိံ ပဉ္စမတ္တေဟိ ဘိက္ခုသတေဟိ သာရိပုတ္တမောဂ္ဂလ္လာနေဟိ စ။ ဘဂဝတော စ၊ အာဝုသော၊ သေနာသနံ ပညပေထ၊ ဘိက္ခုသင်္ဃဿ စ၊ သာရိပုတ္တမောဂ္ဂလ္လာနာနဉ္စာတိ။ ဧဝံ ဘန္တေတိ ခေါ တေ ဘိက္ခူ ဘဂဝတော ပဋိဿုတွာ ယေန အဿဇိပုနဗ္ဗသုကာ ဘိက္ခူ တေနုပသင်္ကမိံသု၊ ဥပသင်္ကမိတွာ အဿဇိပုနဗ္ဗသုကေ ဘိက္ခူ ဧတဒဝေါစုံ ဘဂဝါ၊ အာဝုသော၊ အာဂစ္ဆတိ မဟတာ ဘိက္ခုသင်္ဃေန သဒ္ဓိံ ပဉ္စမတ္တေဟိ ဘိက္ခုသတေဟိ သာရိပုတ္တမောဂ္ဂလ္လာနေဟိ စ။ ဘဂဝတော စ၊ အာဝုသော၊ သေနာသနံ ပညပေထ၊ ဘိက္ခုသင်္ဃဿ စ၊ သာရိပုတ္တမောဂ္ဂလ္လာနာနဉ္စာတိ။ နတ္ထာဝုသော၊ သင်္ဃိကံ သေနာသနံ။ သဗ္ဗံ အမှေဟိ ဘာဇိတံ။ သွာဂတံ၊ အာဝုသော၊ ဘဂဝတော။ ယသ္မိံ ဝိဟာရေ ဘဂဝါ ဣစ္ဆိဿတိ တသ္မိံ ဝိဟာရေ ဝသိဿတိ။ ပါပိစ္ဆာ သာရိပုတ္တမောဂ္ဂလ္လာနာ၊ ပါပိကာနံ ဣစ္ဆာနံ ဝသံ ဂတာ။ န မယံ တေသံ သေနာသနံ ပညပေဿာမာတိ။ ကိံ ပန တုမှေ၊ အာဝုသော၊ သင်္ဃိကံ သေနာသနံ ဘာဇိတ္ထာတိ။ ဧဝမာဝုသောတိ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အဿဇိပုနဗ္ဗသုကာ ဘိက္ခူ သင်္ဃိကံ သေနာသနံ ဘာဇေဿန္တီတိ။ အထ ခေါ တေ ဘိက္ခူ ဘဂဝတော ဧတမတ္ထံ အာရောစေသုံ။ပေ။ သစ္စံ ကိရ၊ ဘိက္ခဝေ။ပေ။ သစ္စံ ဘဂဝါတိ။ ဝိဂရဟိ ဗုဒ္ဓေါ ဘဂဝါ။ပေ။ ကထဉှိ နာမ တေ၊ ဘိက္ခဝေ၊ မောဃပုရိသာ သင်္ဃိကံ သေနာသနံ ဘာဇေဿန္တိ။ နေတံ၊ ဘိက္ခဝေ၊ အပ္ပသန္နာနံ ဝါ ပသာဒာယ။ပေ။ ဝိဂရဟိတွာ။ပေ။ ဓမ္မိံ ကထံ ကတွာ ဘိက္ခူ အာမန္တေသိ>
    text <ပဉ္စိမာနိ၊ ဘိက္ခဝေ၊ အဝေဘင်္ဂိယာနိ၊ န ဝိဘဇိတဗ္ဗာနိ၊ သင်္ဃေန ဝါ ဂဏေန ဝါ ပုဂ္ဂလေန ဝါ။ ဝိဘတ္တာနိပိ အဝိဘတ္တာနိ ဟောန္တိ။ ယော ဝိဘဇေယျ၊ အာပတ္တိ ထုလ္လစ္စယဿ။ ကတမာနိ ပဉ္စ။ အာရာမော၊ အာရာမဝတ္ထု ဣဒံ ပဌမံ အဝေဘင်္ဂိယံ၊ န ဝိဘဇိတဗ္ဗံ၊ သင်္ဃေန ဝါ ဂဏေန ဝါ ပုဂ္ဂလေန ဝါ။ ဝိဘတ္တမ္ပိ အဝိဘတ္တံ ဟောတိ။ ယော ဝိဘဇေယျ၊ အာပတ္တိ ထုလ္လစ္စယဿ။>
    text <ဝိဟာရော၊ ဝိဟာရဝတ္ထု ဣဒံ ဒုတိယံ အဝေဘင်္ဂိယံ၊ န ဝိဘဇိတဗ္ဗံ၊ သင်္ဃေန ဝါ ဂဏေန ဝါ ပုဂ္ဂလေန ဝါ။ ဝိဘတ္တမ္ပိ အဝိဘတ္တံ ဟောတိ။ ယော ဝိဘဇေယျ၊ အာပတ္တိ ထုလ္လစ္စယဿ။>
    text <မဉ္စော၊ ပီဌံ၊ ဘိသိ၊ ဗိဗ္ဗောဟနံ ဣဒံ တတိယံ အဝေဘင်္ဂိယံ၊ န ဝိဘဇိတဗ္ဗံ၊ သင်္ဃေန ဝါ ဂဏေန ဝါ ပုဂ္ဂလေန ဝါ။ ဝိဘတ္တမ္ပိ အဝိဘတ္တံ ဟောတိ။ ယော ဝိဘဇေယျ၊ အာပတ္တိ ထုလ္လစ္စယဿ။>
    text <လောဟကုမ္ဘီ၊ လောဟဘာဏကံ၊ လောဟဝါရကော၊ လောဟကဋာဟံ၊ ဝါသီ၊ ပရသု၊ ကုဌာရီ၊ ကုဒာလော၊ နိခါဒနံ ဣဒံ စတုတ္ထံ အဝေဘင်္ဂိယံ၊ န ဝိဘဇိတဗ္ဗံ၊ သင်္ဃေန ဝါ ဂဏေန ဝါ ပုဂ္ဂလေန ဝါ။ ဝိဘတ္တမ္ပိ အဝိဘတ္တံ ဟောတိ။ ယော ဝိဘဇေယျ၊ အာပတ္တိ ထုလ္လစ္စယဿ။>
    text <ဝလ္လီ၊ ဝေဠု၊ မုဉ္ဇံ၊ ပဗ္ဗဇံ၊ တိဏံ၊ မတ္တိကာ၊ ဒာရုဘဏ္ဍံ၊ မတ္တိကာဘဏ္ဍံ ဣဒံ ပဉ္စမံ အဝေဘင်္ဂိယံ၊ န ဝိဘဇိတဗ္ဗံ၊ သင်္ဃေန ဝါ ဂဏေန ဝါ ပုဂ္ဂလေန ဝါ။ ဝိဘတ္တမ္ပိ အဝိဘတ္တံ ဟောတိ။ ယော ဝိဘဇေယျ၊ အာပတ္တိ ထုလ္လစ္စယဿ။ ဣမာနိ ခေါ၊ ဘိက္ခဝေ၊ ပဉ္စ အဝေဘင်္ဂိယာနိ၊ န ဝိဘဇိတဗ္ဗာနိ၊ သင်္ဃေန ဝါ ဂဏေန ဝါ ပုဂ္ဂလေန ဝါ။ ဝိဘတ္တာနိပိ အဝိဘတ္တာနိ ဟောန္တိ။ ယော ဝိဘဇေယျ၊ အာပတ္တိ ထုလ္လစ္စယဿာတိ။>
  text <နဝကမ္မဒာနကထာ>
    text <၃၂၃>, <အထ ခေါ ဘဂဝါ ကီဋာဂိရိသ္မိံ ယထာဘိရန္တံ ဝိဟရိတွာ ယေန အာဠဝီ တေန စာရိကံ ပက္ကာမိ။ အနုပုဗ္ဗေန စာရိကံ စရမာနော ယေန အာဠဝီ တဒဝသရိ။ တတြ သုဒံ ဘဂဝါ အာဠဝိယံ ဝိဟရတိ အဂ္ဂါဠဝေ စေတိယေ။ တေန ခေါ ပန သမယေန အာဠဝကာ ဘိက္ခူ ဧဝရူပါနိ နဝကမ္မာနိ ဒေန္တိ ပိဏ္ဍနိက္ခေပနမတ္တေနပိ နဝကမ္မံ ဒေန္တိ၊ ကုဋ္ဋလေပနမတ္တေနပိ နဝကမ္မံ ဒေန္တိ၊ ဒွာရဋ္ဌပနမတ္တေနပိ နဝကမ္မံ ဒေန္တိ၊ အဂ္ဂဠဝဋ္ဋိကရဏမတ္တေနပိ နဝကမ္မံ ဒေန္တိ၊ အာလောကသန္ဓိကရဏမတ္တေနပိ နဝကမ္မံ ဒေန္တိ၊ သေတဝဏ္ဏကရဏမတ္တေနပိ နဝကမ္မံ ဒေန္တိ၊ ကာဠဝဏ္ဏကရဏမတ္တေနပိ နဝကမ္မံ ဒေန္တိ၊ ဂေရုကပရိကမ္မကရဏမတ္တေနပိ နဝကမ္မံ ဒေန္တိ၊ ဆာဒနမတ္တေနပိ နဝကမ္မံ ဒေန္တိ၊ ဗန္ဓနမတ္တေနပိ နဝကမ္မံ ဒေန္တိ၊ ဘဏ္ဍိကာဋ္ဌပနမတ္တေနပိ နဝကမ္မံ ဒေန္တိ၊ ခဏ္ဍဖုလ္လပဋိသင်္ခရဏမတ္တေနပိ နဝကမ္မံ ဒေန္တိ၊ ပရိဘဏ္ဍကရဏမတ္တေနပိ နဝကမ္မံ ဒေန္တိ၊ ဝီသတိဝဿိကမ္ပိ နဝကမ္မံ ဒေန္တိ၊ တိံသဝဿိကမ္ပိ နဝကမ္မံ ဒေန္တိ၊ ယာဝဇီဝိကမ္ပိ နဝကမ္မံ ဒေန္တိ၊ ဓူမကာလိကမ္ပိ ပရိယောသိတံ ဝိဟာရံ နဝကမ္မံ ဒေန္တိ။ ယေ တေ ဘိက္ခူ အပ္ပိစ္ဆာ။ပေ။ တေ ဥဇ္ဈာယန္တိ ခိယျန္တိ ဝိပါစေန္တိ ကထဉှိ နာမ အာဠဝကာ ဘိက္ခူ ဧဝရူပါနိ နဝကမ္မာနိ ဒဿန္တိ ပိဏ္ဍနိက္ခေပနမတ္တေနပိ နဝကမ္မံ ဒဿန္တိ၊ ကုဋ္ဋလေပနမတ္တေနပိ။ ဒွာရဋ္ဌပနမတ္တေနပိ။ အဂ္ဂဠဝဋ္ဋိကရဏမတ္တေနပိ။ အာလောကသန္ဓိကရဏမတ္တေနပိ။ သေတဝဏ္ဏကရဏမတ္တေနပိ။ ကာဠဝဏ္ဏကရဏမတ္တေနပိ။ ဂေရုကပရိကမ္မကရဏမတ္တေနပိ။ ဆာဒေနမတ္တေနပိ။ ဗန္ဓနမတ္တေနပိ။ ဘဏ္ဍိကာဠပနမတ္တေနပိ။ ခဏ္ဍဖုလ္လပဋိသင်္ခရဏမတ္တေနပိ။ ပရိဘဏ္ဍကရဏမတ္တေနပိ။ ဝိသတိဝဿိကမ္ပိ။ တိံသဝဿိကမ္ပိ။ ယာဝဇီဝိကမ္ပိ။ ဓူမကာလိကမ္ပိ ပရိယောသိတံ ဝိဟာရံ နဝကမ္မံ ဒဿန္တီတိ။ ဘဂဝတော ဧတမတ္ထံ အာရောစေသုံ။ပေ။ သစ္စံ ကိရ၊ ဘိက္ခဝေ။ပေ။ သစ္စံ ဘဂဝါတိ။ပေ။ ဝိဂရဟိတွာ။ပေ။ ဓမ္မိံ ကထံ ကတွာ ဘိက္ခူ အာမန္တေသိ န၊ ဘိက္ခဝေ၊ ပိဏ္ဍနိက္ခေပနမတ္တေန နဝကမ္မံ ဒာတဗ္ဗံ၊ န ကုဋ္ဋလေပနမတ္တေန နဝကမ္မံ ဒာတဗ္ဗံ။ န ဒွာရဋ္ဌပနမတ္တေန နဝကမ္မံ ဒာတဗ္ဗံ။ န အဂ္ဂဠဝဋ္ဋိကရဏမတ္တေန နဝကမ္မံ ဒာတဗ္ဗံ။ န အာလောကသန္ဓိကရဏမတ္တေန နဝကမ္မံ ဒာတဗ္ဗံ။ န သေတဝဏ္ဏကရဏမတ္တေန နဝကမ္မံ ဒာတဗ္ဗံ။ န ကာဠဝဏ္ဏကရဏမတ္တေန နဝကမ္မံ ဒာတဗ္ဗံ။ န ဂေရုကပရိကမ္မကရဏမတ္တေန နဝကမ္မံ ဒာတဗ္ဗံ။ န ဆာဒေနမတ္တေန နဝကမ္မံ ဒာတဗ္ဗံ။ န ဗန္ဓနမတ္တေန နဝကမ္မံ ဒာတဗ္ဗံ။ န ဘဏ္ဍိကာဠပနမတ္တေန နဝကမ္မံ ဒာတဗ္ဗံ။ န ခဏ္ဍဖုလ္လပဋိသင်္ခရဏမတ္တေန နဝကမ္မံ ဒာတဗ္ဗံ။ န ပရိဘဏ္ဍကရဏမတ္တေန နဝကမ္မံ ဒာတဗ္ဗံ။ န ဝိသတိဝဿိကံ နဝကမ္မံ ဒာတဗ္ဗံ။ န တိံသဝဿိကံ နဝကမ္မံ ဒာတဗ္ဗံ။ န ယာဝဇီဝိကံ နဝကမ္မံ ဒာတဗ္ဗံ။ န ဓူမကာလိကမ္ပိ ပရိယောသိတံ ဝိဟာရံ နဝကမ္မံ ဒာတဗ္ဗံ။ ယော ဒဒေယျ၊ အာပတ္တိ ဒုက္ကဋဿ။ အနုဇာနာမိ၊ ဘိက္ခဝေ၊ အကတံ ဝါ ဝိပ္ပကတံ ဝါ နဝကမ္မံ ဒာတုံ၊ ခုဒ္ဒကေ ဝိဟာရေ ကမ္မံ ဩလောကေတွာ ဆပ္ပဉ္စဝဿိကံ နဝကမ္မံ ဒာတုံ၊ အဍ္ဎယောဂေ ကမ္မံ ဩလောကေတွာ သတ္တဋ္ဌဝဿိကံ နဝကမ္မံ ဒာတုံ၊ မဟလ္လကေ ဝိဟာရေ ပါသာဒေ ဝါ ကမ္မံ ဩလောကေတွာ ဒသဒွာဒသဝဿိကံ နဝကမ္မံ ဒာတုန္တိ။>
    text <တေန ခေါ ပန သမယေန ဘိက္ခူ သဗ္ဗေ ဝိဟာရေ နဝကမ္မံ ဒေန္တိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ သဗ္ဗေ ဝိဟာရေ နဝကမ္မံ ဒာတဗ္ဗံ။ ယော ဒဒေယျ၊ အာပတ္တိ ဒုက္ကဋဿာတိ။>
    text <တေန ခေါ ပန သမယေန ဘိက္ခူ ဧကဿ ဒွေ ဒေန္တိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ ဧကဿ ဒွေ ဒာတဗ္ဗာ။ ယော ဒဒေယျ၊ အာပတ္တိ ဒုက္ကဋဿာတိ။>
    text <တေန ခေါ ပန သမယေန ဘိက္ခူ နဝကမ္မံ ဂဟေတွာ အညံ ဝါသေန္တိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ နဝကမ္မံ ဂဟေတွာ အညော ဝါသေတဗ္ဗော။ ယော ဝါသေယျ၊ အာပတ္တိ ဒုက္ကဋဿာတိ။>
    text <တေန ခေါ ပန သမယေန ဘိက္ခူ နဝကမ္မံ ဂဟေတွာ သင်္ဃိကံ ပဋိဗာဟေန္တိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ နဝကမ္မံ ဂဟေတွာ သင်္ဃိကံ ပဋိဗာဟိတဗ္ဗံ။ ယော ပဋိဗာဟေယျ၊ အာပတ္တိ ဒုက္ကဋဿ။ အနုဇာနာမိ၊ ဘိက္ခဝေ၊ ဧကံ ဝရသေယျံ ဂဟေတုန္တိ။>
    text <တေန ခေါ ပန သမယေန ဘိက္ခူ နိဿီမေ ဌိတဿ နဝကမ္မံ ဒေန္တိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ နိဿီမေ ဌိတဿ နဝကမ္မံ ဒာတဗ္ဗံ။ ယော ဒဒေယျ၊ အာပတ္တိ ဒုက္ကဋဿာတိ။>
    text <တေန ခေါ ပန သမယေန ဘိက္ခူ နဝကမ္မံ ဂဟေတွာ သဗ္ဗကာလံ ပဋိဗာဟန္တိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ နဝကမ္မံ ဂဟေတွာ သဗ္ဗကာလံ ပဋိဗာဟိတဗ္ဗံ။ ယော ပဋိဗာဟေယျ၊ အာပတ္တိ ဒုက္ကဋဿ။ အနုဇာနာမိ၊ ဘိက္ခဝေ၊ ဝဿာနံ တေမာသံ ပဋိဗာဟိတုံ၊ ဥတုကာလံ ပန န ပဋိဗာဟိတုန္တိ။>
    text <တေန ခေါ ပန သမယေန ဘိက္ခူ နဝကမ္မံ ဂဟေတွာ ပက္ကမန္တိပိ၊ ဝိဗ္ဘမန္တိပိ၊ ကာလမ္ပိ ကရောန္တိ၊ သာမဏေရာပိ ပဋိဇာနန္တိ၊ သိက္ခံ ပစ္စက္ခါတကာပိ ပဋိဇာနန္တိ၊ အန္တိမဝတ္ထုံ အဇ္ဈာပန္နကာပိ ပဋိဇာနန္တိ၊ ဥမ္မတ္တကာပိ ပဋိဇာနန္တိ၊ ခိတ္တစိတ္တာပိ ပဋိဇာနန္တိ၊ ဝေဒနာဋ္ဋာပိ ပဋိဇာနန္တိ၊ အာပတ္တိယာ အဒဿနေ ဥက္ခိတ္တကာပိ ပဋိဇာနန္တိ၊ အာပတ္တိယာ အပ္ပဋိကမ္မေ ဥက္ခိတ္တကာပိ ပဋိဇာနန္တိ၊ ပါပိကာယ ဒိဋ္ဌိယာ အပ္ပဋိနိဿဂ္ဂေ ဥက္ခိတ္တကာပိ ပဋိဇာနန္တိ၊ ပဏ္ဍကာပိ ပဋိဇာနန္တိ၊ ထေယျသံဝါသကာပိ ပဋိဇာနန္တိ၊ တိတ္ထိယပက္ကန္တကာပိ>
    text <ပဋိဇာနန္တိ၊ တိရစ္ဆာနဂတာပိ ပဋိဇာနန္တိ၊ မာတုဃာတကာပိ ပဋိဇာနန္တိ၊ ပိတုဃာတကာပိ ပဋိဇာနန္တိ၊ အရဟန္တဃာတကာပိ ပဋိဇာနန္တိ၊ ဘိက္ခုနိဒူသကာပိ ပဋိဇာနန္တိ၊ သင်္ဃဘေဒကာပိ ပဋိဇာနန္တိ၊ လောဟိတုပ္ပါဒကာပိ ပဋိဇာနန္တိ၊ ဥဘတောဗျဉ္ဇနကာပိ ပဋိဇာနန္တိ။ ဘဂဝတော ဧတမတ္ထံ အာရောစေသုံ။>
    text <ဣဓ ပန၊ ဘိက္ခဝေ၊ ဘိက္ခု နဝကမ္မံ ဂဟေတွာ ပက္ကမတိ မာ သင်္ဃဿ ဟာယီတိ အညဿ ဒာတဗ္ဗံ။>
    text <ဣဓ ပန၊ ဘိက္ခဝေ၊ ဘိက္ခု နဝကမ္မံ ဂဟေတွာ ဝိဗ္ဘမတိ။ပေ။ ကာလင်္ကရောတိ၊ သာမဏေရော ပဋိဇာနာတိ၊ သိက္ခံ ပစ္စက္ခါတကော ပဋိဇာနာတိ၊ အန္တိမဝတ္ထုံ အဇ္ဈာပန္နကော ပဋိဇာနာတိ၊ ဥမ္မတ္တကော ပဋိဇာနာတိ၊ ခိတ္တစိတ္တော ပဋိဇာနာတိ၊ ဝေဒနာဋ္ဋော ပဋိဇာနာတိ၊ အာပတ္တိယာ အဒဿနေ ဥက္ခိတ္တကော ပဋိဇာနာတိ၊ အာပတ္တိယာ အပ္ပဋိကမ္မေ ဥက္ခိတ္တကော ပဋိဇာနာတိ၊ ပါပိကာယ ဒိဋ္ဌိယာ အပ္ပဋိနိဿဂ္ဂေ ဥက္ခိတ္တကော ပဋိဇာနာတိ၊ ပဏ္ဍကော ပဋိဇာနာတိ၊ ထေယျသံဝါသကော ပဋိဇာနာတိ၊ တိတ္ထိယပက္ကန္တကော ပဋိဇာနာတိ၊ တိရစ္ဆာနဂတော ပဋိဇာနာတိ၊ မာတုဃာတကော ပဋိဇာနာတိ၊ ပိတုဃာတကော ပဋိဇာနာတိ၊ အရဟန္တဃာတကော ပဋိဇာနာတိ၊ ဘိက္ခုနီဒူသကော ပဋိဇာနာတိ၊ သင်္ဃဘေဒကော ပဋိဇာနာတိ၊ လောဟိတုပ္ပါဒကော ပဋိဇာနာတိ၊ ဥဘတောဗျဉ္ဇနကော ပဋိဇာနာတိ မာ သင်္ဃဿ ဟာယီတိ အညဿ ဒာတဗ္ဗံ။>
    text <ဣဓ ပန၊ ဘိက္ခဝေ၊ ဘိက္ခု နဝကမ္မံ ဂဟေတွာ ဝိပ္ပကတေ ပက္ကမတိ မာ သင်္ဃဿ ဟာယီတိ အညဿ ဒာတဗ္ဗံ။>
    text <ဣဓ ပန၊ ဘိက္ခဝေ၊ ဘိက္ခု နဝကမ္မံ ဂဟေတွာ ဝိပ္ပကတေ ဝိဗ္ဘမတိ။ပေ။ ဥဘတောဗျဉ္ဇနကော ပဋိဇာနာတိ မာ သင်္ဃဿ ဟာယီတိ အညဿ ဒာတဗ္ဗံ။>
    text <ဣဓ ပန၊ ဘိက္ခဝေ၊ ဘိက္ခု နဝကမ္မံ ဂဟေတွာ ပရိယောသိတေ ပက္ကမတိ တဿေဝေတံ။>
    text <ဣဓ ပန၊ ဘိက္ခဝေ၊ ဘိက္ခု နဝကမ္မံ ဂဟေတွာ ပရိယောသိတေ ဝိဗ္ဘမတိ။ပေ။ ကာလင်္ကရောတိ၊ သာမဏေရော ပဋိဇာနာတိ၊ သိက္ခံ ပစ္စက္ခါတကော ပဋိဇာနာတိ၊ အန္တိမဝတ္ထုံ အဇ္ဈာပန္နကော ပဋိဇာနာတိ သင်္ဃော သာမီ။>
    text <ဣဓ ပန၊ ဘိက္ခဝေ၊ ဘိက္ခု နဝကမ္မံ ဂဟေတွာ ပရိယောသိတေ ဥမ္မတ္တကော ပဋိဇာနာတိ၊ ခိတ္တစိတ္တော ပဋိဇာနာတိ၊ ဝေဒနာဋ္ဋော ပဋိဇာနာတိ၊ အာပတ္တိယာ အဒဿနေ ဥက္ခိတ္တကော ပဋိဇာနာတိ၊ အာပတ္တိယာ အပ္ပဋိကမ္မေ ဥက္ခိတ္တကော ပဋိဇာနာတိ၊ ပါပိကာယ ဒိဋ္ဌိယာ အပ္ပဋိနိဿဂ္ဂေ ဥက္ခိတ္တကော ပဋိဇာနာတိ တဿေဝေတံ။>
    text <ဣဓ ပန၊ ဘိက္ခဝေ၊ ဘိက္ခု နဝကမ္မံ ဂဟေတွာ ပရိယောသိတေ ပဏ္ဍကော ပဋိဇာနာတိ၊ ထေယျသံဝါသကော ပဋိဇာနာတိ၊ တိတ္ထိယပက္ကန္တကော ပဋိဇာနာတိ၊ တိရစ္ဆာနဂတော ပဋိဇာနာတိ၊ မာတုဃာတကော ပဋိဇာနာတိ၊ ပိတုဃာတကော ပဋိဇာနာတိ၊ အရဟန္တဃာတကော ပဋိဇာနာတိ၊ ဘိက္ခုနီဒူသကော ပဋိဇာနာတိ၊ သင်္ဃဘေဒကော ပဋိဇာနာတိ၊ လောဟိတုပ္ပါဒကော ပဋိဇာနာတိ၊ ဥဘတောဗျဉ္ဇနကော ပဋိဇာနာတိ သင်္ဃော သာမီတိ။>
  text <အညတြပရိဘောဂပဋိက္ခေပါဒိ>
    text <၃၂၄>, <တေန ခေါ ပန သမယေန ဘိက္ခူ အညတရဿ ဥပါသကဿ ဝိဟာရပရိဘောဂံ သေနာသနံ အညတြ ပရိဘုဉ္ဇန္တိ။ အထ ခေါ သော ဥပါသကော ဥဇ္ဈာယတိ ခိယျတိ ဝိပါစေတိ ကထဉှိ နာမ ဘဒန္တာ အညတြ ပရိဘောဂံ အညတြ ပရိဘုဉ္ဇိဿန္တီတိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ အညတြ ပရိဘောဂေါ အညတြ ပရိဘုဉ္ဇိတဗ္ဗော။ ယော ပရိဘုဉ္ဇေယျ၊ အာပတ္တိ ဒုက္ကဋဿာတိ။>
    text <တေန ခေါ ပန သမယေန ဘိက္ခူ ဥပေါသထဂ္ဂမ္ပိ သန္နိသဇ္ဇမ္ပိ ဟရိတုံ ကုက္ကုစ္စာယန္တာ ဆမာယ နိသီဒန္တိ။ ဂတ္တာနိပိ စီဝရာနိပိ ပံသုကိတာနိ ဟောန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ တာဝကာလိကံ ဟရိတုန္တိ။>
    text <တေန ခေါ ပန သမယေန သင်္ဃဿ မဟာဝိဟာရော ဥန္ဒြိယတိ။ ဘိက္ခူ ကုက္ကုစ္စာယန္တာ သေနာသနံ နာတိဟရန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဂုတ္တတ္ထာယ ဟရိတုန္တိ။>
    text <တေန ခေါ ပန သမယေန သင်္ဃဿ သေနာသနပရိက္ခါရိကော မဟဂ္ဃော ကမ္ဗလော ဥပ္ပန္နော ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဖာတိကမ္မတ္ထာယ ပရိဝတ္တေတုန္တိ။>
    text <တေန ခေါ ပန သမယေန သင်္ဃဿ သေနာသနပရိက္ခါရိကံ မဟဂ္ဃံ ဒုဿံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဖာတိကမ္မတ္ထာယ ပရိဝတ္တေတုန္တိ။>
    text <တေန ခေါ ပန သမယေန သင်္ဃဿ အစ္ဆစမ္မံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပါဒပုဉ္ဆနိံ ကာတုန္တိ။>
    text <တေန ခေါ ပန သမယေန သင်္ဃဿ စက္ကလိကံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပါဒပုဉ္ဆနိံ ကာတုန္တိ။>
    text <တေန ခေါ ပန သမယေန သင်္ဃဿ စောဠကံ ဥပ္ပန္နံ ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပါဒပုဉ္ဆနိံ ကာတုန္တိ။>
    text <တေန ခေါ ပန သမယေန ဘိက္ခူ အဓောတေဟိ ပါဒေဟိ သေနာသနံ အက္ကမန္တိ။ သေနာသနံ ဒုဿတိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ အဓောတေဟိ ပါဒေဟိ သေနာသနံ အက္ကမိတဗ္ဗံ။ ယော အက္ကမေယျ၊ အာပတ္တိ ဒုက္ကဋဿာတိ။>
    text <တေန ခေါ ပန သမယေန ဘိက္ခူ အလ္လေဟိ ပါဒေဟိ သေနာသနံ အက္ကမန္တိ။ သေနာသနံ ဒုဿတိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ အလ္လေဟိ ပါဒေဟိ သေနာသနံ အက္ကမိတဗ္ဗံ။ ယော အက္ကမေယျ၊ အာပတ္တိ ဒုက္ကဋဿာတိ။>
    text <တေန ခေါ ပန သမယေန ဘိက္ခူ သဥပါဟနာ သေနာသနံ အက္ကမန္တိ။ သေနာသနံ ဒုဿတိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ သဥပါဟနေန သေနာသနံ အက္ကမိတဗ္ဗံ။ ယော အက္ကမေယျ၊ အာပတ္တိ ဒုက္ကဋဿာတိ။>
    text <တေန ခေါ ပန သမယေန ဘိက္ခူ ပရိကမ္မကတာယ ဘူမိယာ နိဋ္ဌုဘန္တိ။ ဝဏ္ဏော ဒုဿတိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ ပရိကမ္မကတာယ ဘူမိယာ နိဋ္ဌုဘိတဗ္ဗံ။ ယော နိဋ္ဌုဘေယျ၊ အာပတ္တိ ဒုက္ကဋဿ။ အနုဇာနာမိ၊ ဘိက္ခဝေ၊ ခေဠမလ္လကန္တိ။>
    text <တေန ခေါ ပန သမယေန မဉ္စပါဒာပိ ပီဌပါဒာပိ ပရိကမ္မကတံ ဘူမိံ ဝိလိခန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ စောဠကေန ပလိဝေဌေတုန္တိ။>
    text <တေန ခေါ ပန သမယေန ဘိက္ခူ ပရိကမ္မကတံ ဘိတ္တိံ အပဿေန္တိ။ ဝဏ္ဏော ဒုဿတိ။ ဘဂဝတော ဧတမတ္ထံ အာရောစေသုံ။ န၊ ဘိက္ခဝေ၊ ပရိကမ္မကတာ ဘိတ္တိ အပဿေတဗ္ဗာ။ ယော အပဿေယျ၊ အာပတ္တိ ဒုက္ကဋဿ။ အနုဇာနာမိ၊ ဘိက္ခဝေ၊ အပဿေနဖလကန္တိ။ အပဿေနဖလကံ ဟေဋ္ဌတော ဘူမိံ ဝိလိခတိ၊ ဥပရိတော ဘိတ္တိဉ္စ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ဟေဋ္ဌတော စ ဥပရိတော စ စောဠကေန ပလိဝေဌေတုန္တိ။>
    text <တေန ခေါ ပန သမယေန ဘိက္ခူ ဓောတပါဒကာ နိပဇ္ဇိတုံ ကုက္ကုစ္စာယန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပစ္စတ္ထရိတွာ နိပဇ္ဇိတုန္တိ။>
  text <သင်္ဃဘတ္တာဒိအနုဇာနနံ>
    text <၃၂၅>, <အထ ခေါ ဘဂဝါ အာဠဝိယံ ယထာဘိရန္တံ ဝိဟရိတွာ ယေန ရာဇဂဟံ တေန စာရိကံ ပက္ကာမိ။ အနုပုဗ္ဗေန စာရိကံ စရမာနော ယေန ရာဇဂဟံ တဒဝသရိ။ တတြ သုဒံ ဘဂဝါ ရာဇဂဟေ ဝိဟရတိ ဝေဠုဝနေ ကလန္ဒကနိဝါပေ။ တေန ခေါ ပန သမယေန ရာဇဂဟံ ဒုဗ္ဘိက္ခံ ဟောတိ။ မနုဿာ န သက္ကောန္တိ သင်္ဃဘတ္တံ ကာတုံ၊ ဣစ္ဆန္တိ ဥဒ္ဒေသဘတ္တံ နိမန္တနံ သလာကဘတ္တံ ပက္ခိကံ ဥပေါသထိကံ ပါဋိပဒိကံ ကာတုံ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ သင်္ဃဘတ္တံ ဥဒ္ဒေသဘတ္တံ နိမန္တနံ သလာကဘတ္တံ ပက္ခိကံ ဥပေါသထိကံ ပါဋိပဒိကန္တိ။>
  text <ဘတ္တုဒ္ဒေသကသမ္မုတိ>
    text <၃၂၆>, <တေန ခေါ ပန သမယေန ဆဗ္ဗဂ္ဂိယာ ဘိက္ခူ အတ္တနော ဝရဘတ္တာနိ ဂဟေတွာ လာမကာနိ ဘတ္တာနိ ဘိက္ခူနံ ဒေန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပဉ္စဟင်္ဂေဟိ သမန္နာဂတံ ဘိက္ခုံ ဘတ္တုဒ္ဒေသကံ သမ္မန္နိတုံ ယော န ဆန္ဒာဂတိံ ဂစ္ဆေယျ၊ န ဒောသာဂတိံ ဂစ္ဆေယျ၊ န မောဟာဂတိံ ဂစ္ဆေယျ၊ န ဘယာဂတိံ ဂစ္ဆေယျ၊ ဥဒ္ဒိဋ္ဌာနုဒ္ဒိဋ္ဌဉ္စ ဇာနေယျ။ ဧဝဉ္စ ပန၊ ဘိက္ခဝေ၊ သမ္မန္နိတဗ္ဗော။ ပဌမံ ဘိက္ခု ယာစိတဗ္ဗော၊ ယာစိတွာ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <သုဏာတု မေ၊ ဘန္တေ၊ သင်္ဃော။ ယဒိ သင်္ဃဿ ပတ္တကလ္လံ၊ သင်္ဃော ဣတ္ထန္နာမံ ဘိက္ခုံ ဘတ္တုဒ္ဒေသကံ သမ္မန္နေယျ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ သင်္ဃော ဣတ္ထန္နာမံ ဘိက္ခုံ ဘတ္တုဒ္ဒေသကံ သမ္မန္နတိ။ ယဿာယသ္မတော ခမတိ ဣတ္ထန္နာမဿ ဘိက္ခုနော ဘတ္တုဒ္ဒေသကဿ သမ္မုတိ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <သမ္မတော သင်္ဃေန ဣတ္ထန္နာမော ဘိက္ခု ဘတ္တုဒ္ဒေသကော။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
    text <အထ ခေါ ဘတ္တုဒ္ဒေသကာနံ ဘိက္ခူနံ ဧတဒဟောသိ ကထံ နု ခေါ ဘတ္တံ ဥဒ္ဒိသိတဗ္ဗန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ သလာကာယ ဝါ ပဋ္ဋိကာယ ဝါ ဥပနိဗန္ဓိတွာ ဩပုဉ္ဇိတွာ ဘတ္တံ ဥဒ္ဒိသိတုန္တိ။>
  text <သေနာသနပညာပကာဒိသမ္မုတိ>
    text <၃၂၇>, <တေန ခေါ ပန သမယေန သင်္ဃဿ သေနာသနပညာပကော န ဟောတိ။ပေ။ ဘဏ္ဍာဂါရိကော န ဟောတိ။ပေ။ စီဝရပ္ပဋိဂ္ဂါဟကော န ဟောတိ။ပေ။ စီဝရဘာဇကော န ဟောတိ။ပေ။ ယာဂုဘာဇကော န ဟောတိ။ပေ။ ဖလဘာဇကော န ဟောတိ။ပေ။ ခဇ္ဇကဘာဇကော န ဟောတိ။ ခဇ္ဇကံ အဘာဇိယမာနံ နဿတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပဉ္စဟင်္ဂေဟိ သမန္နာဂတံ ဘိက္ခုံ ခဇ္ဇကဘာဇကံ သမ္မန္နိတုံ ယော န ဆန္ဒာဂတိံ ဂစ္ဆေယျ၊ န ဒောသာဂတိံ ဂစ္ဆေယျ၊ န မောဟာဂတိံ ဂစ္ဆေယျ၊ န ဘယာဂတိံ ဂစ္ဆေယျ၊ ဘာဇိတာဘာဇိတဉ္စ ဇာနေယျ။ ဧဝဉ္စ ပန၊ ဘိက္ခဝေ၊ သမ္မန္နိတဗ္ဗော။ ပဌမံ ဘိက္ခု ယာစိတဗ္ဗော၊ ယာစိတွာ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <သုဏာတု မေ၊ ဘန္တေ၊ သင်္ဃော။ ယဒိ သင်္ဃဿ ပတ္တကလ္လံ၊ သင်္ဃော ဣတ္ထန္နာမံ ဘိက္ခုံ ခဇ္ဇကဘာဇကံ သမ္မန္နေယျ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ သင်္ဃော ဣတ္ထန္နာမံ ဘိက္ခုံ ခဇ္ဇကဘာဇကံ သမ္မန္နတိ။ ယဿာယသ္မတော ခမတိ ဣတ္ထန္နာမဿ ဘိက္ခုနော ခဇ္ဇကဘာဇကဿ သမ္မုတိ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <သမ္မတော သင်္ဃေန ဣတ္ထန္နာမော ဘိက္ခု ခဇ္ဇကဘာဇကော။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
  text <အပ္ပမတ္တကဝိဿဇ္ဇကသမ္မုတိ>
    text <၃၂၈>, <တေန ခေါ ပန သမယေန သင်္ဃဿ ဘဏ္ဍာဂါရေ အပ္ပမတ္တကော ပရိက္ခါရော ဥပ္ပန္နော ဟောတိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပဉ္စဟင်္ဂေဟိ သမန္နာဂတံ ဘိက္ခုံ အပ္ပမတ္တကဝိဿဇ္ဇကံ သမ္မန္နိတုံ ယော န ဆန္ဒာဂတိံ ဂစ္ဆေယျ၊ န ဒောသာဂတိံ ဂစ္ဆေယျ၊ န မောဟာဂတိံ ဂစ္ဆေယျ၊ န ဘယာဂတိံ ဂစ္ဆေယျ၊ ဝိဿဇ္ဇိတာဝိဿဇ္ဇိတဉ္စ ဇာနေယျ။ ဧဝဉ္စ ပန၊ ဘိက္ခဝေ၊ သမ္မန္နိတဗ္ဗော။ ပဌမံ ဘိက္ခု ယာစိတဗ္ဗော၊ ယာစိတွာ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <သုဏာတု မေ၊ ဘန္တေ၊ သင်္ဃော။ ယဒိ သင်္ဃဿ ပတ္တကလ္လံ၊ သင်္ဃော ဣတ္ထန္နာမံ ဘိက္ခုံ အပ္ပမတ္တကဝိဿဇ္ဇကံ သမ္မန္နေယျ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ သင်္ဃော ဣတ္ထန္နာမံ ဘိက္ခုံ အပ္ပမတ္တကဝိဿဇ္ဇကံ သမ္မန္နတိ။ ယဿာယသ္မတော ခမတိ ဣတ္ထန္နာမဿ ဘိက္ခုနော အပ္ပမတ္တကဝိဿဇ္ဇကဿ သမ္မုတိ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <သမ္မတော သင်္ဃေန ဣတ္ထန္နာမော ဘိက္ခု အပ္ပမတ္တကဝိဿဇ္ဇကော။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
    text <တေန အပ္ပမတ္တကဝိဿဇ္ဇကေန ဘိက္ခုနာ ဧကာ သူစိ ဒာတဗ္ဗာ၊ သတ္ထကံ ဒာတဗ္ဗံ၊ ဥပါဟနာ ဒာတဗ္ဗာ၊ ကာယဗန္ဓနံ ဒာတဗ္ဗံ၊ အံသဗန္ဓကော ဒာတဗ္ဗော၊ ပရိဿာဝနံ ဒာတဗ္ဗံ၊ ဓမ္မကရဏော ဒာတဗ္ဗော၊ ကုသိ ဒာတဗ္ဗာ၊ အဍ္ဎကုသိ ဒာတဗ္ဗာ၊ မဏ္ဍလံ ဒာတဗ္ဗံ၊ အဍ္ဎမဏ္ဍလံ ဒာတဗ္ဗံ၊ အနုဝါတော ဒာတဗ္ဗော၊ ပရိဘဏ္ဍံ ဒာတဗ္ဗံ။ သစေ ဟောတိ သင်္ဃဿ သပ္ပိ ဝါ တေလံ ဝါ မဓု ဝါ ဖာဏိတံ ဝါ၊ သကိံ ပဋိသာယိတုံ ဒာတဗ္ဗံ။ သစေ ပုနပိ အတ္ထော ဟောတိ၊ ပုနပိ ဒာတဗ္ဗံ။>
  text <သာဋိယဂ္ဂါဟာပကာဒိသမ္မုတိ>
    text <၃၂၉>, <တေန ခေါ ပန သမယေန သင်္ဃဿ သာဋိယဂ္ဂါဟာပကော န ဟောတိ။ပေ။ ပတ္တဂ္ဂါဟာပကော န ဟောတိ။ပေ။ အာရာမိကပေသကော န ဟောတိ။ပေ။ သာမဏေရပေသကော န ဟောတိ။ သာမဏေရာ အပေသိယမာနာ ကမ္မံ န ကရောန္တိ။ ဘဂဝတော ဧတမတ္ထံ အာရောစေသုံ။ အနုဇာနာမိ၊ ဘိက္ခဝေ၊ ပဉ္စဟင်္ဂေဟိ သမန္နာဂတံ ဘိက္ခုံ သာမဏေရပေသကံ သမ္မန္နိတုံ ယော န ဆန္ဒာဂတိံ ဂစ္ဆေယျ၊ န ဒောသာဂတိံ ဂစ္ဆေယျ၊ န မောဟာဂတိံ ဂစ္ဆေယျ၊ န ဘယာဂတိံ ဂစ္ဆေယျ၊ ပေသိတာပေသိတဉ္စ ဇာနေယျ။ ဧဝဉ္စ ပန၊ ဘိက္ခဝေ၊ သမ္မန္နိတဗ္ဗော။ ပဌမံ ဘိက္ခု ယာစိတဗ္ဗော၊ ယာစိတွာ ဗျတ္တေန ဘိက္ခုနာ ပဋိဗလေန သင်္ဃော ဉာပေတဗ္ဗော>
    text <သုဏာတု မေ၊ ဘန္တေ၊ သင်္ဃော။ ယဒိ သင်္ဃဿ ပတ္တကလ္လံ၊ သင်္ဃော ဣတ္ထန္နာမံ ဘိက္ခုံ သာမဏေရပေသကံ သမ္မန္နေယျ။ ဧသာ ဉတ္တိ။>
    text <သုဏာတု မေ၊ ဘန္တေ၊ သင်္ဃော။ သင်္ဃော ဣတ္ထန္နာမံ ဘိက္ခုံ သာမဏေရပေသကံ သမ္မန္နတိ။ ယဿာယသ္မတော ခမတိ ဣတ္ထန္နာမဿ ဘိက္ခုနော သာမဏေရပေသကဿ သမ္မုတိ၊ သော တုဏှဿ၊ ယဿ နက္ခမတိ၊ သော ဘာသေယျ။>
    text <သမ္မတော သင်္ဃေန ဣတ္ထန္နာမော ဘိက္ခု သာမဏေရပေသကော။ ခမတိ သင်္ဃဿ၊ တသ္မာ တုဏှီ၊ ဧဝမေတံ ဓာရယာမီတိ။>
    stand <တတိယဘာဏဝါရော နိဋ္ဌိတော။>
    stand <သေနာသနက္ခန္ဓကော ဆဋ္ဌော။>
    stand <တဿုဒ္ဒာနံ>
    stand <သေနာသနက္ခန္ဓကံ နိဋ္ဌိတံ။>
