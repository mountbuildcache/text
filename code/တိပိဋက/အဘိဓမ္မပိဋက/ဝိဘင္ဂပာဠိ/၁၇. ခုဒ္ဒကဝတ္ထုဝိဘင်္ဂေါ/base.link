text <၁၇။ ခုဒ္ဒကဝတ္ထုဝိဘင်္ဂေါ>
  text <၁။ ဧကကမာတိကာ>
    text <၈၃၂>, <၁ဇာတိမဒော ၂ဂေါတ္တမဒော ၃အာရောဂျမဒော ၄ယောဗ္ဗနမဒော ၅ဇီဝိတမဒော ၆လာဘမဒော ၇သက္ကာရမဒော ၈ ဂရုကာရမဒော ၉ ပုရေက္ခါရမဒော ၁၀ ပရိဝါရမဒော ၁၁ ဘောဂမဒော ၁၂ ဝဏ္ဏမဒော ၁၃ သုတမဒော ၁၄ ပဋိဘာနမဒော ၁၅ ရတ္တညုမဒော ၁၆ ပိဏ္ဍပါတိကမဒော ၁၇ အနဝညာတမဒော ၁၈ ဣရိယာပထမဒော ၁၉ ဣဒ္ဓိမဒော ၂၀ ယသမဒော ၂၁ သီလမဒော ၂၂ ဈာနမဒော ၂၃ သိပ္ပမဒော ၂၄ အာရောဟမဒော ၂၅ ပရိဏာဟမဒော ၂၆ သဏ္ဌာနမဒော ၂၇ ပါရိပူရိမဒော ၂၈မဒော ၂၉ ပမာဒော ၃၀ ထမ္ဘော ၃၁ သာရမ္ဘော ၃၂ အတြိစ္ဆတာ ၃၃မဟိစ္ဆတာ ၃၄ ပါပိစ္ဆတာ ၃၅ သိင်္ဂံ ၃၆ တိန္တိဏံ ၃၇ စာပလျံ ၃၈အသဘာဂဝုတ္တိ ၃၉ အရတိ ၄၀ တန္ဒီ ၄၁ ဝိဇမ္ဘိတာ ၄၂ ဘတ္တသမ္မဒော ၄၃ စေတသော စ လီနတ္တံ ၄၄ ကုဟနာ ၄၅ လပနာ ၄၆ နေမိတ္တိကတာ ၄၇နိပ္ပေသိကတာ ၄၈ လာဘေန လာဘံ နိဇိဂီသနတာ ၄၉ သေယျောဟမသ္မီတိ မာနော ၅၀ သဒိသောဟမသ္မီတိ မာနော ၅၁ ဟီနော ဟမသ္မီတိ မာနော ၅၂ သေယျဿ သေယျောဟမသ္မီတိ မာနော ၅၃ သေယျဿ သဒိသောဟမသ္မီတိ မာနော ၅၄ သေယျဿ ဟီနောဟမသ္မီတိ မာနော ၅၅ သဒိသဿ သေယျောဟမသ္မီတိ မာနော ၅၆ သဒိသဿ သဒိသောဟမသ္မီတိ မာနော ၅၇ သဒိသဿ ဟီနောဟမသ္မီတိ မာနော ၅၈ ဟီနဿ သေယျောဟမသ္မီတိ မာနော ၅၉ ဟီနဿ သဒိသောဟမသ္မီတိ မာနော ၆၀ ဟီနဿ ဟီနောဟမသ္မီတိ မာနော ၆၁ မာနော ၆၂ အတိမာနော ၆၃ မာနာတိမာနော ၆၄ ဩမာနော ၆၅အဓိမာနော ၆၆ အသ္မိမာနော ၆၇ မိစ္ဆာမာနော ၆၈ ဉာတိဝိတက္ကော ၆၉ဇနပဒဝိတက္ကော ၇၀ အမရဝိတက္ကော ၇၁ ပရာနုဒ္ဒယတာပဋိသံယုတ္တော ဝိတက္ကော ၇၂ လာဘသက္ကာရသိလောကပဋိသံယုတ္တော ဝိတက္ကော ၇၃ အနဝညတ္တိပဋိသံယုတ္တော ဝိတက္ကော>
    stand <ဧကကံ။>
    text <၂။ ဒုကမာတိကာ>
      text <၈၃၃>, <၁ ကောဓော စ ဥပနာဟော စ ၂ မက္ခေါ စ ပဠာသော စ ၃ ဣဿာ စ မစ္ဆရိယဉ္စ ၄ မာယာ စ သာဌေယျဉ္စ ၅ အဝိဇ္ဇာ စ ဘဝတဏှာ စ ၆ ဘဝဒိဋ္ဌိ စ ဝိဘဝဒိဋ္ဌိ စ ၇ သဿတဒိဋ္ဌိ စ ဥစ္ဆေဒဒိဋ္ဌိ စ ၈ အန္တဝါဒိဋ္ဌိ စ အနန္တဝါဒိဋ္ဌိ စ ၉ ပုဗ္ဗန္တာနုဒိဋ္ဌိ စ အပရန္တာနုဒိဋ္ဌိ စ ၁၀ အဟိရိကဉ္စ အနောတ္တပ္ပဉ္စ ၁၁ ဒောဝစဿတာ စ ပါပမိတ္တတာ စ ၁၂ အနဇ္ဇဝေါ စ အမဒ္ဒဝေါ စ ၁၃ အက္ခန္တိ စ အသောရစ္စဉ္စ ၁၄ အသာခလျဉ္စ အပ္ပဋိသန္ထာရော စ ၁၅ဣန္ဒြိယေသု အဂုတ္တဒွာရတာ စ ဘောဇနေ အမတ္တညုတာ စ ၁၆ မုဋ္ဌဿစ္စဉ္စ အသမ္ပဇညဉ္စ ၁၇ သီလဝိပတ္တိ စ ဒိဋ္ဌိဝိပတ္တိ စ ၁၈ အဇ္ဈတ္တသံယောဇနဉ္စ ဗဟိဒ္ဓါသံယောဇနဉ္စ>
      stand <ဒုကံ။>
    text <၃။ တိကမာတိကာ>
      text <၈၃၄>, <၁ တီဏိ အကုသလမူလာနိ ၂ တယော အကုသလဝိတက္ကာ ၃ တိဿော အကုသလသညာ ၄ တိဿော အကုသလဓာတုယော ၅ တီဏိ ဒုစ္စရိတာနိ ၆ တယော အာသဝါ ၇ တီဏိ သံယောဇနာနိ ၈ တိဿော တဏှာ ၉ အပရာပိ တိဿော တဏှာ ၁၀ အပရာပိ တိဿော တဏှာ ၁၁ တိဿော ဧသနာ ၁၂ တိဿော ဝိဓာ ၁၃ တီဏိ ဘယာနိ ၁၄တီဏိ တမာနိ ၁၅ တီဏိ တိတ္ထာယတနာနိ ၁၆ တယော ကိဉ္စနာ ၁၇ တီဏိ အင်္ဂဏာနိ ၁၈ တီဏိ မလာနိ ၁၉ တီဏိ ဝိသမာနိ ၂၀ အပရာနိပိ တီဏိ ဝိသမာနိ ၂၁ တယော အဂ္ဂီ ၂၂ တယော ကသာဝါ ၂၃ အပရေပိ တယော ကသာဝါ ၂၄အဿာဒဒိဋ္ဌိ၊ အတ္တာနုဒိဋ္ဌိ၊ မိစ္ဆာဒိဋ္ဌိ ၂၅ အရတိ၊ ဝိဟေသာ၊ အဓမ္မစရိယာ ၂၆ဒောဝစဿတာ၊ ပါပမိတ္တတာ၊ နာနတ္တသညာ ၂၇ ဥဒ္ဓစ္စံ၊ ကောသဇ္ဇံ၊ ပမာဒော ၂၈ အသန္တုဋ္ဌိတာ၊ အသမ္ပဇညတာ၊ မဟိစ္ဆတာ ၂၉ အဟိရိကံ၊ အနောတ္တပ္ပံ၊ ပမာဒော ၃၀အနာဒရိယံ၊ ဒောဝစဿတာ၊ ပါပမိတ္တတာ ၃၁ အဿဒ္ဓိယံ၊ အဝဒညုတာ၊ ကောသဇ္ဇံ ၃၂ ဥဒ္ဓစ္စံ၊ အသံဝရော၊ ဒုဿီလျံ ၃၃ အရိယာနံ အဒဿနကမျတာ၊ သဒ္ဓမ္မံ အသောတုကမျတာ၊ ဥပါရမ္ဘစိတ္တတာ ၃၄ မုဋ္ဌဿစ္စံ၊ အသမ္ပဇညံ၊ စေတသော ဝိက္ခေပေါ ၃၅အယောနိသော မနသိကာရော၊ ကုမ္မဂ္ဂသေဝနာ၊ စေတသော စ လီနတ္တံ>
      stand <တိကံ။>
    text <၄။ စတုက္ကမာတိကာ>
      text <၈၃၅>, <၁ စတ္တာရော အာသဝါ ၂ စတ္တာရော ဂန္ထာ ၃ စတ္တာရော ဩဃာ ၄ စတ္တာရော ယောဂါ ၅ စတ္တာရိ ဥပါဒာနာနိ ၆ စတ္တာရော တဏှုပ္ပါဒာ ၇ စတ္တာရိ အဂတိဂမနာနိ ၈ စတ္တာရော ဝိပရိယာသာ ၉ စတ္တာရော အနရိယဝေါဟာရာ ၁၀ အပရေပိ စတ္တာရော အနရိယဝေါဟာရာ ၁၁ စတ္တာရိ ဒုစ္စရိတာနိ ၁၂ အပရာနိပိ စတ္တာရိ ဒုစ္စရိတာနိ ၁၃စတ္တာရိ ဘယာနိ ၁၄ အပရာနိပိ စတ္တာရိ ဘယာနိ ၁၅ စတဿော ဒိဋ္ဌိယော>
      stand <စတုက္ကံ။>
    text <၅။ ပဉ္စကမာတိကာ>
      text <၈၃၆>, <၁ ပဉ္စောရမ္ဘာဂိယာနိ သံယောဇနာနိ ၂ ပဉ္စုဒ္ဓမ္ဘာဂိယာနိ သံယောဇနာနိ ၃ ပဉ္စ မစ္ဆရိယာနိ ၄ ပဉ္စ သင်္ဂါ ၅ ပဉ္စ သလ္လာ ၆ ပဉ္စ စေတောခိလာ ၇ပဉ္စ စေတသောဝိနိဗန္ဓာ ၈ ပဉ္စ နီဝရဏာနိ ၉ ပဉ္စ ကမ္မာနိ အာနန္တရိကာနိ ၁၀ ပဉ္စ ဒိဋ္ဌိယော ၁၁ ပဉ္စ ဝေရာ ၁၂ ပဉ္စ ဗျသနာ ၁၃ ပဉ္စ အက္ခန္တိယာ အာဒီနဝါ ၁၄ ပဉ္စ ဘယာနိ ၁၅ ပဉ္စ ဒိဋ္ဌဓမ္မနိဗ္ဗာနဝါဒာ>
      stand <ပဉ္စကံ။>
    text <၆။ ဆက္ကမာတိကာ>
      text <၈၃၇>, <၁ ဆ ဝိဝါဒမူလာနိ ၂ ဆ ဆန္ဒရာဂါ ၃ ဆ ဝိရောဓဝတ္ထူနိ ၄ ဆ တဏှာကာယာ ၅ ဆ အဂါရဝါ ၆ ဆ ပရိဟာနိယာ ဓမ္မာ ၇ အပရေပိ ဆ ပရိဟာနိယာ ဓမ္မာ ၈ ဆ သောမနဿုပဝိစာရာ ၉ ဆ ဒောမနဿုပဝိစာရာ ၁၀ ဆ ဥပေက္ခုပဝိစာရာ ၁၁ ဆ ဂေဟသိတာနိ သောမနဿာနိ ၁၂ ဆ ဂေဟသိတာနိ ဒောမနဿာနိ ၁၃ ဆ ဂေဟသိတာ ဥပေက္ခါ ၁၄ ဆ ဒိဋ္ဌိယော>
      stand <ဆက္ကံ။>
    text <၇။ သတ္တကမာတိကာ>
      text <၈၃၈>, <၁ သတ္တ အနုသယာ ၂ သတ္တ သံယောဇနာနိ ၃ သတ္တ ပရိယုဋ္ဌာနာနိ ၄သတ္တ အသဒ္ဓမ္မာ ၅ သတ္တ ဒုစ္စရိတာနိ ၆ သတ္တ မာနာ ၇ သတ္တ ဒိဋ္ဌိယော>
      stand <သတ္တကံ။>
    text <၈။ အဋ္ဌကမာတိကာ>
      text <၈၃၉>, <၁ အဋ္ဌ ကိလေသဝတ္ထူနိ ၂ အဋ္ဌ ကုသီတဝတ္ထူနိ ၃ အဋ္ဌသု လောကဓမ္မေသု စိတ္တဿ ပဋိဃာတော ၄ အဋ္ဌ အနရိယဝေါဟာရာ ၅ အဋ္ဌ မိစ္ဆတ္တာ ၆ အဋ္ဌ ပုရိသဒောသာ ၇ အဋ္ဌ အသညိဝါဒာ ၈ အဋ္ဌ နေဝသညိနာသညိဝါဒာ>
      stand <အဋ္ဌကံ။>
    text <၉။ နဝကမာတိကာ>
      text <၈၄၀>, <၁ နဝ အာဃာတဝတ္ထူနိ ၂ နဝ ပုရိသမလာနိ ၃ နဝဝိဓာ မာနာ ၄နဝ တဏှာမူလကာ ဓမ္မာ ၅ နဝ ဣဉ္ဇိတာနိ ၆ နဝ မညိတာနိ ၇ နဝ ဖန္ဒိတာနိ ၈ နဝ ပပဉ္စိတာနိ ၉ နဝ သင်္ခတာနိ>
      stand <နဝကံ။>
    text <၁၀။ ဒသကမာတိကာ>
      text <၈၄၁>, <၁ ဒသ ကိလေသဝတ္ထူနိ ၂ ဒသ အာဃာတဝတ္ထူနိ ၃ ဒသ အကုသလကမ္မပထာ ၄ ဒသ သံယောဇနာနိ ၅ ဒသ မိစ္ဆတ္တာ ၆ ဒသဝတ္ထုကာ မိစ္ဆာဒိဋ္ဌိ ၇ ဒသဝတ္ထုကာ အန္တဂ္ဂါဟိကာ ဒိဋ္ဌိ>
      stand <ဒသကံ။>
      text <၈၄၂>, <အဋ္ဌာရသ တဏှာဝိစရိတာနိ အဇ္ဈတ္တိကဿ ဥပါဒာယ၊ အဋ္ဌာရသ တဏှာဝိစရိတာနိ ဗာဟိရဿ ဥပါဒာယ၊ တဒေကဇ္ဈံ အဘိသညူဟိတွာ အဘိသင်္ခိပိတွာ ဆတ္တိံသ တဏှာဝိစရိတာနိ ဟောန္တိ။ ဣတိ အတီတာနိ ဆတ္တိံသ တဏှာဝိစရိတာနိ၊ အနာဂတာနိ ဆတ္တိံသ တဏှာဝိစရိတာနိ၊ ပစ္စုပ္ပန္နာနိ ဆတ္တိံသ တဏှာဝိစရိတာနိ၊ တဒေကဇ္ဈံ အဘိသညူဟိတွာ အဘိသင်္ခိပိတွာ အဋ္ဌ တဏှာဝိစရိတသတံ ဟောတိ။ ယာနိ စ ဒွာသဋ္ဌိ ဒိဋ္ဌိဂတာနိ ဗြဟ္မဇာလေ ဝေယျာကရဏေ ဝုတ္တာနိ ဘဂဝတာ။>
      stand <မာတိကာ။>
  text <၁။ ဧကကနိဒ္ဒေသော>
    text <၁ ဇာတိမဒော>
      text <၈၄၃>, <တတ္ထ ကတမော ဇာတိမဒော။ ဇာတိံ ပဋိစ္စ မဒော မဇ္ဇနာ မဇ္ဇိတတ္တံ မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ ဇာတိမဒော။>
    text <၂-၂၇ ဂေါတ္တမဒာဒီ>
      text <၈၄၄>, <တတ္ထ ကတမော ဂေါတ္တမဒော။ ဂေါတ္တံ ပဋိစ္စ။ပေ။ အာရောဂျံ ပဋိစ္စ။ပေ။ ယောဗ္ဗနံ ပဋိစ္စ။ပေ။ ဇီဝိတံ ပဋိစ္စ။ပေ။ လာဘံ ပဋိစ္စ။ပေ။ သက္ကာရံ ပဋိစ္စ။ပေ။ ဂရုကာရံ ပဋိစ္စ။ပေ။ ပုရေက္ခါရံ ပဋိစ္စ။ပေ။ ပရိဝါရံ ပဋိစ္စ။ပေ။ ဘောဂံ ပဋိစ္စ။ပေ။ ဝဏ္ဏံ ပဋိစ္စ။ပေ။ သုတံ ပဋိစ္စ။ပေ။ ပဋိဘာနံ ပဋိစ္စ။ပေ။ ရတ္တညုတံ ပဋိစ္စ။ပေ။ ပိဏ္ဍပါတိကတ္တံ ပဋိစ္စ။ပေ။ အနဝညာတံ ပဋိစ္စ။ပေ။ ဣရိယာပထံ ပဋိစ္စ။ပေ။ ဣဒ္ဓိံ ပဋိစ္စ။ပေ။ ယသံ ပဋိစ္စ။ပေ။ သီလံ ပဋိစ္စ။ပေ။ ဈာနံ ပဋိစ္စ။ပေ။ သိပ္ပံ ပဋိစ္စ။ပေ။ အာရောဟံ ပဋိစ္စ။ပေ။ ပရိဏာဟံ ပဋိစ္စ။ပေ။ သဏ္ဌာနံ ပဋိစ္စ။ပေ။ ပါရိပူရိံ ပဋိစ္စ မဒော မဇ္ဇနာ မဇ္ဇိတတ္တံ မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ ပါရိပူရိမဒော။>
    text <၂၈ မဒော>
      text <၈၄၅>, <တတ္ထ ကတမော မဒော။ ယော မဒော မဇ္ဇနာ မဇ္ဇိတတ္တံ မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ မဒော။>
    text <၂၉ ပမာဒော>
      text <၈၄၆>, <တတ္ထ ကတမော ပမာဒော။ ကာယဒုစ္စရိတေ ဝါ ဝစီဒုစ္စရိတေ ဝါ မနောဒုစ္စရိတေ ဝါ ပဉ္စသု ဝါ ကာမဂုဏေသု စိတ္တဿ ဝေါဿဂ္ဂေါ ဝေါဿဂ္ဂါနုပ္ပဒာနံ ကုသလာနံ ဝါ ဓမ္မာနံ ဘာဝနာယ အသက္ကစ္စကိရိယတာ အသာတစ္စကိရိယတာ အနဋ္ဌိတကိရိယတာ ဩလီနဝုတ္တိတာ နိက္ခိတ္တဆန္ဒတာ နိက္ခိတ္တဓုရတာ အနာသေဝနာ အဘာဝနာ အဗဟုလီကမ္မံ အနဓိဋ္ဌာနံ အနနုယောဂေါ ပမာဒော၊ ယော ဧဝရူပေါ ပမာဒော ပမဇ္ဇနာ ပမဇ္ဇိတတ္တံ အယံ ဝုစ္စတိ ပမာဒော။>
    text <၃၀ ထမ္ဘော>
      text <၈၄၇>, <တတ္ထ ကတမော ထမ္ဘော။ ယော ထမ္ဘော ထမ္ဘနာ ထမ္ဘိတတ္တံ ကက္ခဠိယံ ဖာရုသိယံ ဥဇုစိတ္တတာ အမုဒုတာ အယံ ဝုစ္စတိ ထမ္ဘော။>
    text <၃၁ သာရမ္ဘော>
      text <၈၄၈>, <တတ္ထ ကတမော သာရမ္ဘော။ ယော သာရမ္ဘော ပဋိသာရမ္ဘော သာရမ္ဘနာ ပဋိသာရမ္ဘနာ ပဋိသာရမ္ဘိတတ္တံ အယံ ဝုစ္စတိ သာရမ္ဘော။>
    text <၃၂ အတြိစ္ဆတာ>
      text <၈၄၉>, <တတ္ထ ကတမာ အတြိစ္ဆတာ။ ဣတရီတရစီဝရပိဏ္ဍပါတသေနာသနဂိလာနပ္ပစ္စယဘေသဇ္ဇပရိက္ခါရေဟိ ပဉ္စဟိ ဝါ ကာမဂုဏေဟိ အသန္တုဋ္ဌဿ ဘိယျောကမျတာ၊ ယာ ဧဝရူပါ ဣစ္ဆာ ဣစ္ဆာဂတာ အတြိစ္ဆတာ ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ အတြိစ္ဆတာ။>
    text <၃၃ မဟိစ္ဆတာ>
      text <၈၅၀>, <တတ္ထ ကတမာ မဟိစ္ဆတာ။ ဣတရီတရစီဝရပိဏ္ဍပါတသေနာသနဂိလာနပ္ပစ္စယဘေသဇ္ဇပရိက္ခါရေဟိ ပဉ္စဟိ ဝါ ကာမဂုဏေဟိ အသန္တုဋ္ဌဿ ဘိယျောကမျတာ၊ ယာ ဧဝရူပါ ဣစ္ဆာ ဣစ္ဆာဂတာ မဟိစ္ဆတာ ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ မဟိစ္ဆတာ။>
    text <၃၄ ပါပိစ္ဆတာ>
      text <၈၅၁>, <တတ္ထ ကတမာ ပါပိစ္ဆတာ။ ဣဓေကစ္စော အဿဒ္ဓေါ သမာနော သဒ္ဓေါတိ မံ ဇနော ဇာနာတူတိ ဣစ္ဆတိ၊ ဒုဿီလော သမာနော သီလဝါတိ မံ ဇနော ဇာနာတူတိ ဣစ္ဆတိ၊ အပ္ပဿုတော သမာနော ဗဟုဿုတောတိ မံ ဇနော ဇာနာတူတိ ဣစ္ဆတိ၊ သင်္ဂဏိကာရာမော သမာနော ပဝိဝိတ္တောတိ မံ ဇနော ဇာနာတူတိ ဣစ္ဆတိ၊ ကုသီတော သမာနော အာရဒ္ဓဝီရိယောတိ မံ ဇနော ဇာနာတူတိ ဣစ္ဆတိ၊ မုဋ္ဌဿတီ သမာနော ဥပဋ္ဌိတဿတီတိ မံ ဇနော ဇာနာတူတိ ဣစ္ဆတိ၊ အသမာဟိတော သမာနော သမာဟိတောတိ မံ ဇနော ဇာနာတူတိ ဣစ္ဆတိ၊ ဒုပ္ပညော သမာနော ပညဝါတိ မံ ဇနော ဇာနာတူတိ ဣစ္ဆတိ၊ အခီဏာသဝေါ သမာနော ခီဏာသဝေါတိ မံ ဇနော ဇာနာတူတိ ဣစ္ဆတိ ယာ ဧဝရူပါ ဣစ္ဆာ ဣစ္ဆာဂတာ ပါပိစ္ဆတာ ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ ပါပိစ္ဆတာ။>
    text <၃၅ သိင်္ဂံ>
      text <၈၅၂>, <တတ္ထ ကတမံ သိင်္ဂံ။ ယံ သိင်္ဂံ သိင်္ဂါရတာ စာတုရတာ စာတုရိယံ ပရိက္ခတ္တတာ ပါရိက္ခတ္တိယံ ဣဒံ ဝုစ္စတိ သိင်္ဂံ။>
    text <၃၆ တိန္တိဏံ>
      text <၈၅၃>, <တတ္ထ ကတမံ တိန္တိဏံ။ ယံ တိန္တိဏံ တိန္တိဏာယနာ တိန္တိဏာယိတတ္တံ လောလုပ္ပံ လောလုပ္ပါယနာ လောလုပ္ပါယိတတ္တံ ပုစ္ဆဉ္ဇိကတာ သာဓုကမျတာ ဣဒံ ဝုစ္စတိ တိန္တိဏံ။>
    text <၃၇ စာပလျံ>
      text <၈၅၄>, <တတ္ထ ကတမံ စာပလျံ။ စီဝရမဏ္ဍနာ ပတ္တမဏ္ဍနာ သေနာသနမဏ္ဍနာ ဣမဿ ဝါ ပူတိကာယဿ ဗာဟိရာနံ ဝါ ပရိက္ခါရာနံ မဏ္ဍနာ ဝိဘူသနာ ကေဠနာ ပရိကေဠနာ ဂိဒ္ဓိကတာ ဂိဒ္ဓိကတ္တံ စပလတာ စာပလျံ ဣဒံ ဝုစ္စတိ စာပလျံ။>
    text <၃၈ အသဘာဂဝုတ္တိ>
      text <၈၅၅>, <တတ္ထ ကတမံ အသဘာဂဝုတ္တိ။ မာတရိ ဝါ ပိတရိ ဝါ ဇေဋ္ဌေ ဝါ ဘာတရိ ဝါ အာစရိယေသု ဝါ ဥပဇ္ဈာယေ ဝါ ဗုဒ္ဓေ ဝါ သာဝကေသု ဝါ အညတရညတရေသု ဂရုဋ္ဌာနိယေသု ဝိပ္ပဋိကူလဂ္ဂါဟိတာ ဝိပစ္စနီကသာတတာ အနာဒရိယံ အနာဒရိယတာ အဂါရဝတာ အပ္ပတိဿဝတာ အယံ ဝုစ္စတိ အသဘာဂဝုတ္တိ။>
    text <၃၉ အရတိ>
      text <၈၅၆>, <တတ္ထ ကတမာ အရတိ။ ပန္တေသု ဝါ သေနာသနေသု အညတရညတရေသု ဝါ အဓိကုသလေသု ဓမ္မေသု အရတိ အရတိတာ အနဘိရတိ အနဘိရမဏာ ဥက္ကဏ္ဌိတာ ပရိတဿိတာ အယံ ဝုစ္စတိ အရတိ။>
    text <၄၀ တန္ဒီ>
      text <၈၅၇>, <တတ္ထ ကတမာ တန္ဒီ။ ယာ တန္ဒီ တန္ဒိယနာ တန္ဒိမနကတာ အာလသျံ အာလသျာယနာ အာလသျာယိတတ္တံ အယံ ဝုစ္စတိ တန္ဒီ။>
    text <၄၁ ဝိဇမ္ဘိတာ>
      text <၈၅၈>, <တတ္ထ ကတမာ ဝိဇမ္ဘိတာ။ ယာ ကာယဿ ဇမ္ဘနာ ဝိဇမ္ဘနာ အာနမနာ ဝိနမနာ သန္နမနာ ပဏမနာ ဗျာဓိယကံ အယံ ဝုစ္စတိ ဝိဇမ္ဘိတာ။>
    text <၄၂ ဘတ္တသမ္မဒော>
      text <၈၅၉>, <တတ္ထ ကတမော ဘတ္တသမ္မဒော။ ယာ ဘုတ္တာဝိဿ ဘတ္တမုစ္ဆာ ဘတ္တကိလမထော ဘတ္တပရိဠာဟော ကာယဒုဋ္ဌုလ္လံ အယံ ဝုစ္စတိ ဘတ္တသမ္မဒော။>
    text <၄၃ စေတသော စ လီနတ္တံ>
      text <၈၆၀>, <တတ္ထ ကတမံ စေတသော စ လီနတ္တံ။ ယာ စိတ္တဿ အကလျတာ အကမ္မညတာ ဩလီယနာ သလ္လီယနာ လီနံ လီယနာ လီယိတတ္တံ ထိနံ ထီယနာ ထီယိတတ္တံ စိတ္တဿ ဣဒံ ဝုစ္စတိ စေတသော စ လီနတ္တံ။>
    text <၄၄ ကုဟနာ>
      text <၈၆၁>, <တတ္ထ ကတမာ ကုဟနာ။ လာဘသက္ကာရသိလောကသန္နိဿိတဿ ပါပိစ္ဆဿ ဣစ္ဆာပကတဿ ပစ္စယပဋိသေဝနသင်္ခါတေန ဝါ သာမန္တဇပ္ပိတေန ဝါ ဣရိယာပထဿ ဝါ အဌပနာ ဌပနာ သဏ္ဌပနာ ဘာကုဋိတာ ဘာကုဋိယံ ကုဟနာ ကုဟာယနာ ကုဟိတတ္တံ အယံ ဝုစ္စတိ ကုဟနာ။>
    text <၄၅ လပနာ>
      text <၈၆၂>, <တတ္ထ ကတမာ လပနာ။ လာဘသက္ကာရသိလောကသန္နိဿိတဿ ပါပိစ္ဆဿ ဣစ္ဆာပကတဿ ယာ ပရေသံ အာလပနာ လပနာ သလ္လပနာ ဥလ္လပနာ သမုလ္လပနာ ဥန္နဟနာ သမုန္နဟနာ ဥက္ကာစနာ သမုက္ကာစနာ အနုပ္ပိယဘာဏိတာ စာဋုကမျတာ မုဂ္ဂသူပျတာ ပါရိဘဋယတာ အယံ ဝုစ္စတိ လပနာ။>
    text <၄၆ နေမိတ္တိကတာ>
      text <၈၆၃>, <တတ္ထ ကတမာ နေမိတ္တိကတာ။ လာဘသက္ကာရသိလောကသန္နိဿိတဿ ပါပိစ္ဆဿ ဣစ္ဆာပကတဿ ယံ ပရေသံ နိမိတ္တံ နိမိတ္တကမ္မံ ဩဘာသော ဩဘာသကမ္မံ သာမန္တဇပ္ပါ ပရိကထာ အယံ ဝုစ္စတိ နေမိတ္တိကတာ။>
    text <၄၇ နိပ္ပေသိကတာ>
      text <၈၆၄>, <တတ္ထ ကတမာ နိပ္ပေသိကတာ။ လာဘသက္ကာရသိလောကသန္နိဿိတဿ ပါပိစ္ဆဿ ဣစ္ဆာပကတဿ ယာ ပရေသံ အက္ကောသနာ ဝမ္ဘနာ ဂရဟဏာ ဥက္ခေပနာ သမုက္ခေပနာ ခိပနာ သင်္ခိပနာ ပါပနာ သမ္ပါပနာ အဝဏ္ဏဟာရိကာ ပရပိဋ္ဌိမံသိကတာ အယံ ဝုစ္စတိ နိပ္ပေသိကတာ။>
    text <၄၈ လာဘေန လာဘံ နိဇိဂီသနတာ>
      text <၈၆၅>, <တတ္ထ ကတမာ လာဘေန လာဘံ နိဇိဂီသနတာ။ လာဘသက္ကာရသိလောကသန္နိဿိတော ပါပိစ္ဆော ဣစ္ဆာပကတော ဣတော လဒ္ဓံ အာမိသံ အမုတြ ဟရတိ အမုတြ ဝါ လဒ္ဓံ အာမိသံ ဣဓ အာဟရတိ၊ ယာ ဧဝရူပါ အာမိသဿ ဧဋ္ဌိ ဂဝေဋ္ဌိ ပရိယေဋ္ဌိ ဧသနာ ဂဝေသနာ ပရိယေသနာ အယံ ဝုစ္စတိ လာဘေန လာဘံ နိဇိဂီသနတာ။>
    text <၄၉ သေယျောဟမသ္မီတိ မာနော>
      text <၈၆၆>, <တတ္ထ ကတမော သေယျောဟမသ္မီတိ မာနော။ ဣဓေကစ္စော ဇာတိယာ ဝါ ဂေါတ္တေန ဝါ ကောလပုတ္တိယေန ဝါ ဝဏ္ဏပေါက္ခရတာယ ဝါ ဓနေန ဝါ အဇ္ဈေနေန ဝါ ကမ္မာယတနေန ဝါ သိပ္ပါယတနေန ဝါ ဝိဇ္ဇာဋ္ဌာနေန ဝါ သုတေန ဝါ ပဋိဘာနေန ဝါ အညတရညတရေန ဝတ္ထုနာ မာနံ ဇပ္ပေတိ၊ ယော ဧဝရူပေါ မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ သေယျောဟမသ္မီတိ မာနော။>
    text <၅၀ သဒိသောဟမသ္မီတိ မာနော>
      text <၈၆၇>, <တတ္ထ ကတမော သဒိသောဟမသ္မီတိ မာနော။ ဣဓေကစ္စော ဇာတိယာ ဝါ ဂေါတ္တေန ဝါ ကောလပုတ္တိယေန ဝါ ဝဏ္ဏပေါက္ခရတာယ ဝါ ဓနေန ဝါ အဇ္ဈေနေန ဝါ ကမ္မာယတနေန ဝါ သိပ္ပါယတနေန ဝါ ဝိဇ္ဇာဋ္ဌာနေန ဝါ သုတေန ဝါ ပဋိဘာနေန ဝါ အညတရညတရေန ဝတ္ထုနာ မာနံ ဇပ္ပေတိ၊ ယော ဧဝရူပေါ မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ သဒိသောဟမသ္မီတိ မာနော။>
    text <၅၁ ဟီနောဟမသ္မီတိ မာနော>
      text <၈၆၈>, <တတ္ထ ကတမော ဟီနောဟမသ္မီတိ မာနော။ ဣဓေကစ္စော ဇာတိယာ ဝါ ဂေါတ္တေန ဝါ ကောလပုတ္တိယေန ဝါ ဝဏ္ဏပေါက္ခရတာယ ဝါ ဓနေန ဝါ အဇ္ဈေနေန ဝါ ကမ္မာယတနေန ဝါ သိပ္ပါယတနေန ဝါ ဝိဇ္ဇာဋ္ဌာနေန ဝါ သုတေန ဝါ ပဋိဘာနေန ဝါ အညတရညတရေန ဝတ္ထုနာ ဩမာနံ ဇပ္ပေတိ၊ ယော ဧဝရူပေါ ဩမာနော ဩမညနာ ဩမညိတတ္တံ ဟီဠနာ ဩဟီဠနာ ဩဟီဠိတတ္တံ အတ္တုညာ အတ္တဝညာ အတ္တပရိဘဝေါ အယံ ဝုစ္စတိ ဟီနောဟမသ္မီတိ မာနော။>
    text <၅၂ သေယျဿ သေယျောဟမသ္မီတိ မာနော>
      text <၈၆၉>, <တတ္ထ ကတမော သေယျဿ သေယျောဟမသ္မီတိ မာနော။ ဣဓေကစ္စော သေယျော ဟောတိ ဇာတိယာ ဝါ ဂေါတ္တေန ဝါ ကောလပုတ္တိယေန ဝါ ဝဏ္ဏပေါက္ခရတာယ ဝါ ဓနေန ဝါ အဇ္ဈေနေန ဝါ ကမ္မာယတနေန ဝါ သိပ္ပါယတနေန ဝါ ဝိဇ္ဇာဋ္ဌာနေန ဝါ သုတေန ဝါ ပဋိဘာနေန ဝါ အညတရညတရေန ဝတ္ထုနာ ပရေဟိ သေယျံ အတ္တာနံ ဒဟတိ၊ သော တံ နိဿာယ မာနံ ဇပ္ပေတိ။ ယော ဧဝရူပေါ မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ သေယျဿ သေယျောဟမသ္မီတိ မာနော။>
    text <၅၃ သေယျဿ သဒိသောဟမသ္မီတိ မာနော>
      text <၈၇၀>, <တတ္ထ ကတမော သေယျဿ သဒိသောဟမသ္မီတိ မာနော။ ဣဓေကစ္စော သေယျော ဟောတိ ဇာတိယာ ဝါ ဂေါတ္တေန ဝါ ကောလပုတ္တိယေန ဝါ ဝဏ္ဏပေါက္ခရတာယ ဝါ ဓနေန ဝါ အဇ္ဈေနေန ဝါ ကမ္မာယတနေန ဝါ သိပ္ပါယတနေန ဝါ ဝိဇ္ဇာဋ္ဌာနေန ဝါ သုတေန ဝါ ပဋိဘာနေန ဝါ အညတရညတရေန ဝတ္ထုနာ ပရေဟိ သဒိသံ အတ္တာနံ ဒဟတိ၊ သော တံ နိဿာယ မာနံ ဇပ္ပေတိ။ ယော ဧဝရူပေါ မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ သေယျဿ သဒိသောဟမသ္မီတိ မာနော။>
    text <၅၄ သေယျဿ ဟီနောဟမသ္မီတိ မာနော>
      text <၈၇၁>, <တတ္ထ ကတမော သေယျဿ ဟီနောဟမသ္မီတိ မာနော။ ဣဓေကစ္စော သေယျော ဟောတိ ဇာတိယာ ဝါ ဂေါတ္တေန ဝါ ကောလပုတ္တိယေန ဝါ ဝဏ္ဏပေါက္ခရတာယ ဝါ ဓနေန ဝါ အဇ္ဈေနေန ဝါ ကမ္မာယတနေန ဝါ သိပ္ပါယတနေန ဝါ ဝိဇ္ဇာဋ္ဌာနေန ဝါ သုတေန ဝါ ပဋိဘာနေန ဝါ အညတရညတရေန ဝတ္ထုနာ ပရေဟိ ဟီနံ အတ္တာနံ ဒဟတိ၊ သော တံ နိဿာယ ဩမာနံ ဇပ္ပေတိ။ ယော ဧဝရူပေါ ဩမာနော ဩမညနာ ဩမညိတတ္တံ ဟီဠနာ ဩဟီဠနာ ဩဟီဠိတတ္တံ အတ္တုညာ အတ္တဝညာ အတ္တပရိဘဝေါ အယံ ဝုစ္စတိ သေယျဿ ဟီနောဟမသ္မီတိ မာနော။>
    text <၅၅ သဒိသဿ သေယျောဟမသ္မီတိ မာနော>
      text <၈၇၂>, <တတ္ထ ကတမော သဒိသဿ သေယျောဟမသ္မီတိ မာနော။ ဣဓေကစ္စော သဒိသော ဟောတိ ဇာတိယာ ဝါ ဂေါတ္တေန ဝါ ကောလပုတ္တိယေန ဝါ။ပေ။ အညတရညတရေန ဝတ္ထုနာ ပရေဟိ သေယျံ အတ္တာနံ ဒဟတိ၊ သော တံ နိဿာယ မာနံ ဇပ္ပေတိ။ ယော ဧဝရူပေါ မာနော မညနာ မညိတတ္တံ။ပေ။ ကေတုကမျတာ စိတ္တဿ အယံ ဝုစ္စတိ သဒိသဿ သေယျောဟမသ္မီတိ မာနော။>
    text <၅၆ သဒိသဿ သဒိသောဟမသ္မီတိ မာနော>
      text <၈၇၃>, <တတ္ထ ကတမော သဒိသဿ သဒိသောဟမသ္မီတိ မာနော။ ဣဓေကစ္စော သဒိသော ဟောတိ ဇာတိယာ ဝါ ဂေါတ္တေန ဝါ ကောလပုတ္တိယေန ဝါ။ပေ။ အညတရညတရေန ဝတ္ထုနာ ပရေဟိ သဒိသံ အတ္တာနံ ဒဟတိ၊ သော တံ နိဿာယ မာနံ ဇပ္ပေတိ။ ယော ဧဝရူပေါ မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ သဒိသဿ သဒိသောဟမသ္မီတိ မာနော။>
    text <၅၇ သဒိသဿ ဟီနောဟမသ္မီတိ မာနော>
      text <၈၇၄>, <တတ္ထ ကတမော သဒိသဿ ဟီနောဟမသ္မီတိ မာနော။ ဣဓေကစ္စော သဒိသော ဟောတိ ဇာတိယာ ဝါ ဂေါတ္တေန ဝါ ကောလပုတ္တိယေန ဝါ။ပေ။ အညတရညတရေန ဝတ္ထုနာ ပရေဟိ ဟီနံ အတ္တာနံ ဒဟတိ၊ သော တံ နိဿာယ ဩမာနံ ဇပ္ပေတိ။ ယော ဧဝရူပေါ ဩမာနော ဩမညနာ ဩမညိတတ္တံ ဟီဠနာ ဩဟီဠနာ ဩဟီဠိတတ္တံ အတ္တုညာ အတ္တဝညာ အတ္တပရိဘဝေါ အယံ ဝုစ္စတိ သဒိသဿ ဟီနောဟမသ္မီတိ မာနော။>
    text <၅၈ ဟီနဿ သေယျောဟမသ္မီတိ မာနော>
      text <၈၇၅>, <တတ္ထ ကတမော ဟီနဿ သေယျောဟမသ္မီတိ မာနော။ ဣဓေကစ္စော ဟီနော ဟောတိ ဇာတိယာ ဝါ ဂေါတ္တေန ဝါ ကောလပုတ္တိယေန ဝါ။ပေ။ အညတရညတရေန ဝတ္ထုနာ ပရေဟိ သေယျံ အတ္တာနံ ဒဟတိ၊ သော တံ နိဿာယ မာနံ ဇပ္ပေတိ။ ယော ဧဝရူပေါ မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ ဟီနဿ သေယျောဟမသ္မီတိ မာနော။>
    text <၅၉ ဟီနဿ သဒိသောဟမသ္မီတိ မာနော>
      text <၈၇၆>, <တတ္ထ ကတမော ဟီနဿ သဒိသောဟမသ္မီတိ မာနော။ ဣဓေကစ္စော ဟီနော ဟောတိ ဇာတိယာ ဝါ ဂေါတ္တေန ဝါ ကောလပုတ္တိယေန ဝါ။ပေ။ အညတရညတရေန ဝတ္ထုနာ ပရေဟိ သဒိသံ အတ္တာနံ ဒဟတိ၊ သော တံ နိဿာယ မာနံ ဇပ္ပေတိ။ ယော ဧဝရူပေါ မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ ဟီနဿ သဒိသောဟမသ္မီတိ မာနော။>
    text <၆၀ ဟီနဿ ဟီနောဟမသ္မီတိ မာနော>
      text <၈၇၇>, <တတ္ထ ကတမော ဟီနဿ ဟီနောဟမသ္မီတိ မာနော။ ဣဓေကစ္စော ဟီနော ဟောတိ ဇာတိယာ ဝါ ဂေါတ္တေန ဝါ ကောလပုတ္တိယေန ဝါ။ပေ။ အညတရညတရေန ဝတ္ထုနာ ပရေဟိ သဒိသံ အတ္တာနံ ဒဟတိ၊ သော တံ နိဿာယ ဩမာနံ ဇပ္ပေတိ။ ယော ဧဝရူပေါ ဩမာနော ဩမညနာ ဩမညိတတ္တံ ဟီဠနာ ဩဟီဠနာ ဩဟီဠိတတ္တံ အတ္တုညာ အတ္တဝညာ အတ္တပရိဘဝေါ အယံ ဝုစ္စတိ ဟီနဿ ဟီနောဟမသ္မီတိ မာနော။>
    text <၆၁ မာနော>
      text <၈၇၈>, <တတ္ထ ကတမော မာနော။ ယော မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ မာနော။>
    text <၆၂ အတိမာနော>
      text <၈၇၉>, <တတ္ထ ကတမော အတိမာနော။ ဣဓေကစ္စော ဇာတိယာ ဝါ ဂေါတ္တေန ဝါ ကောလပုတ္တိယေန ဝါ။ပေ။ အညတရညတရေန ဝတ္ထုနာ ပရေဟိ အတ္တာနံ အတိမညတိ။ ယော ဧဝရူပေါ မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ အတိမာနော။>
    text <၆၃ မာနာတိမာနော>
      text <၈၈၀>, <တတ္ထ ကတမော မာနာတိမာနော။ ဣဓေကစ္စော ဇာတိယာ ဝါ ဂေါတ္တေန ဝါ ကောလပုတ္တိယေန ဝါ။ပေ။ အညတရညတရေန ဝတ္ထုနာ ပုဗ္ဗကာလံ ပရေဟိ သဒိသံ အတ္တာနံ ဒဟတိ၊ အပရကာလံ အတ္တာနံ သေယျံ ဒဟတိ။ ယော ဧဝရူပေါ မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ မာနာတိမာနော။>
    text <၆၄ ဩမာနော>
      text <၈၈၁>, <တတ္ထ ကတမော ဩမာနော။ ဣဓေကစ္စော ဇာတိယာ ဝါ ဂေါတ္တေန ဝါ ကောလပုတ္တိယေန ဝါ ဝဏ္ဏပေါက္ခရတာယ ဝါ ဓနေန ဝါ အဇ္ဈေနေန ဝါ ကမ္မာယတနေန ဝါ သိပ္ပါယတနေန ဝါ ဝိဇ္ဇာဋ္ဌာနေန ဝါ သုတေန ဝါ ပဋိဘာနေန ဝါ အညတရညတရေန ဝတ္ထုနာ ဩမာနံ ဇပ္ပေတိ။ ယော ဧဝရူပေါ ဩမာနော ဩမညနာ ဩမညိတတ္တံ ဟီဠနာ ဩဟီဠနာ ဩဟီဠိတတ္တံ အတ္တုညာ အတ္တဝညာ အတ္တပရိဘဝေါ အယံ ဝုစ္စတိ ဩမာနော။>
    text <၆၅ အဓိမာနော>
      text <၈၈၂>, <တတ္ထ ကတမော အဓိမာနော။ အပ္ပတ္တေ ပတ္တသညိတာ၊ အကတေ ကတသညိတာ၊ အနဓိဂတေ အဓိဂတသညိတာ၊ အသစ္ဆိကတေ သစ္ဆိကတသညိတာ၊ ယော ဧဝရူပေါ မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ အဓိမာနော။>
    text <၆၆ အသ္မိမာနော>
      text <၈၈၃>, <တတ္ထ ကတမော အသ္မိမာနော။ ရူပံ အသ္မီတိ မာနော၊ အသ္မီတိ ဆန္ဒော၊ အသ္မီတိ အနုသယော၊ ဝေဒနာ။ပေ။ သညာ။ပေ။ သင်္ခါရာ။ပေ။ ဝိညာဏံ အသ္မီတိ မာနော၊ အသ္မီတိ ဆန္ဒော၊ အသ္မီတိ အနုသယော၊ ယော ဧဝရူပေါ မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ အသ္မိမာနော။>
    text <၆၇ မိစ္ဆာမာနော>
      text <၈၈၄>, <တတ္ထ ကတမော မိစ္ဆာမာနော။ ဣဓေကစ္စော ပါပကေန ဝါ ကမ္မာယတနေန ပါပကေန ဝါ သိပ္ပါယတနေန ပါပကေန ဝါ ဝိဇ္ဇာဋ္ဌာနေန ပါပကေန ဝါ သုတေန ပါပကေန ဝါ ပဋိဘာနေန ပါပကေန ဝါ သီလေန ပါပကေန ဝါ ဝတေန ပါပကေန ဝါ သီလဗ္ဗတေန ပါပိကာယ ဝါ ဒိဋ္ဌိယာ အညတရညတရေန ဝတ္ထုနာ မာနံ ဇပ္ပေတိ၊ ယော ဧဝရူပေါ မာနော မညနာ မညိတတ္တံ ဥန္နတိ ဥန္နာမော ဓဇော သမ္ပဂ္ဂါဟော ကေတုကမျတာ စိတ္တဿ အယံ ဝုစ္စတိ မိစ္ဆာမာနော။>
    text <၆၈ ဉာတိဝိတက္ကော>
      text <၈၈၅>, <တတ္ထ ကတမော ဉာတိဝိတက္ကော။ ဉာတကေ အာရဗ္ဘ ဂေဟသိတော တက္ကော ဝိတက္ကော မိစ္ဆာသင်္ကပ္ပေါ အယံ ဝုစ္စတိ ဉာတိဝိတက္ကော။>
    text <၆၉ ဇနပဒဝိတက္ကော>
      text <၈၈၆>, <တတ္ထ ကတမော ဇနပဒဝိတက္ကော။ ဇနပဒံ အာရဗ္ဘ ဂေဟသိတော တက္ကော ဝိတက္ကော မိစ္ဆာသင်္ကပ္ပေါ အယံ ဝုစ္စတိ ဇနပဒဝိတက္ကော။>
    text <၇၀ အမရဝိတက္ကော>
      text <၈၈၇>, <တတ္ထ ကတမော အမရဝိတက္ကော။ ဒုက္ကရကာရိတာပဋိသံယုတ္တော ဝါ ဒိဋ္ဌိဂတပဋိသံယုတ္တော ဝါ ဂေဟသိတော တက္ကော ဝိတက္ကော မိစ္ဆာသင်္ကပ္ပေါ အယံ ဝုစ္စတိ အမရဝိတက္ကော။>
    text <၇၁ ပရာနုဒ္ဒယတာပဋိသံယုတ္တော ဝိတက္ကော>
      text <၈၈၈>, <တတ္ထ ကတမော ပရာနုဒ္ဒယတာပဋိသံယုတ္တော ဝိတက္ကော။ ဣဓေကစ္စော ဂိဟီဟိ သံသဋ္ဌော ဝိဟရတိ သဟနန္ဒီ သဟသောကီ၊ သုခိတေသု သုခိတော၊ ဒုက္ခိတေသု ဒုက္ခိတော၊ ဥပ္ပန္နေသု ကိစ္စကရဏီယေသု အတ္တနာ ဝါ ယောဂံ အာပဇ္ဇတိ။ ယော တတ္ထ ဂေဟသိတော တက္ကော ဝိတက္ကော မိစ္ဆာသင်္ကပ္ပေါ အယံ ဝုစ္စတိ ပရာနုဒ္ဒယတာပဋိသံယုတ္တော ဝိတက္ကော။>
    text <၇၂ လာဘာဒိပဋိသံယုတ္တော ဝိတက္ကော>
      text <၈၈၉>, <တတ္ထ ကတမော လာဘသက္ကာရသိလောကပဋိသံယုတ္တော ဝိတက္ကော။ လာဘသက္ကာရသိလောကံ အာရဗ္ဘ ဂေဟသိတော တက္ကော ဝိတက္ကော မိစ္ဆာသင်္ကပ္ပေါ အယံ ဝုစ္စတိ လာဘသက္ကာရသိလောကပဋိသံယုတ္တော ဝိတက္ကော။>
    text <၇၃ အနဝညတ္တိပဋိသံယုတ္တော ဝိတက္ကော>
      text <၈၉၀>, <တတ္ထ ကတမော အနဝညတ္တိပဋိသံယုတ္တော ဝိတက္ကော။ ဣဓေကစ္စော ဇာတိယာ ဝါ ဂေါတ္တေန ဝါ ကောလပုတ္တိယေန ဝါ ဝဏ္ဏပေါက္ခရတာယ ဝါ ဓနေန ဝါ အဇ္ဈေနေန ဝါ ကမ္မာယတနေန ဝါ သိပ္ပါယတနေန ဝါ ဝိဇ္ဇာဋ္ဌာနေန ဝါ သုတေန ဝါ ပဋိဘာနေန ဝါ အညတရညတရေန ဝတ္ထုနာ မာ မံ ပရေ အဝဇာနိံသူတိ။ ယော တတ္ထ ဂေဟသိတော တက္ကော ဝိတက္ကော မိစ္ဆာသင်္ကပ္ပေါ အယံ ဝုစ္စတိ အနဝညတ္တိပဋိသံယုတ္တော ဝိတက္ကော။>
      stand <ဧကကံ။>
  text <၂။ ဒုကနိဒ္ဒေသော>
    text <၁ ကောဓော စ ဥပနာဟော စ>
      text <၈၉၁>, <က တတ္ထ ကတမော ကောဓော။ ယော ကောဓော ကုဇ္ဈနာ ကုဇ္ဈိတတ္တံ ဒောသော ဒုဿနာ ဒုဿိတတ္တံ ဗျာပတ္တိ ဗျာပဇ္ဇနာ ဗျာပဇ္ဇိတတ္တံ ဝိရောဓော ပဋိဝိရောဓော စဏ္ဍိက္ကံ အသုရောပေါ အနတ္တမနတာ စိတ္တဿ အယံ ဝုစ္စတိ ကောဓော။>
      text <ခ တတ္ထ ကတမော ဥပနာဟော။ ပုဗ္ဗကာလံ ကောဓော၊ အပရကာလံ ဥပနာဟော။ ယော ဧဝရူပေါ ဥပနာဟော ဥပနယှနာ ဥပနယှိတတ္တံ အဋ္ဌပနာ ဌပနာ သဏ္ဌပနာ အနုသံသန္ဒနာ အနုပ္ပဗန္ဓနာ ဒဠှီကမ္မံ ကောဓဿ အယံ ဝုစ္စတိ ဥပနာဟော။>
    text <၂ မက္ခေါ စ ပဠာသော စ>
      text <၈၉၂>, <က တတ္ထ ကတမော မက္ခေါ။ ယော မက္ခေါ မက္ခါယနာ မက္ခါယိတတ္တံ နိဋ္ဌုရိယံ နိဋ္ဌုရိယကမ္မံ အယံ ဝုစ္စတိ မက္ခေါ။>
      text <ခ တတ္ထ ကတမော ပဠာသော။ ယော ပဠာသော ပဠာသာယနာ ပဠာသာဟာရော ဝိဝါဒဋ္ဌာနံ ယုဂဂ္ဂါဟော အပ္ပဋိနိဿဂ္ဂေါ အယံ ဝုစ္စတိ ပဠာသော။>
    text <၃ ဣဿာ စ မစ္ဆရိယဉ္စ>
      text <၈၉၃>, <က တတ္ထ ကတမာ ဣဿာ။ ယာ ပရလာဘသက္ကာရဂရုကာရမာနနဝန္ဒနပူဇနာသု ဣဿာ ဣဿာယနာ ဣဿာယိတတ္တံ ဥသူယာ ဥသူယနာ ဥသူယိတတ္တံ အယံ ဝုစ္စတိ ဣဿာ။>
      text <ခ တတ္ထ ကတမံ မစ္ဆရိယံ။ ပဉ္စ မစ္ဆရိယာနိ အာဝါသမစ္ဆရိယံ၊ ကုလမစ္ဆရိယံ၊ လာဘမစ္ဆရိယံ၊ ဝဏ္ဏမစ္ဆရိယံ၊ ဓမ္မမစ္ဆရိယံ။ ယံ ဧဝရူပံ မစ္ဆေရံ မစ္ဆရာယနာ မစ္ဆရာယိတတ္တံ ဝေဝိစ္ဆံ ကဒရိယံ ကဋုကဉ္စုကတာ အဂ္ဂဟိတတ္တံ စိတ္တဿ ဣဒံ ဝုစ္စတိ မစ္ဆရိယံ။>
    text <၄ မာယာ စ သာဌေယျဉ္စ>
      text <၈၉၄>, <က တတ္ထ ကတမာ မာယာ။ ဣဓေကစ္စော ကာယေန ဒုစ္စရိတံ စရိတွာ၊ ဝါစာယ ဒုစ္စရိတံ စရိတွာ၊ မနသာ ဒုစ္စရိတံ စရိတွာ တဿ ပဋိစ္ဆာဒနဟေတုံ ပါပိကံ ဣစ္ဆံ ပဏိဒဟတိ။ မာ မံ ဇညာတိ ဣစ္ဆတိ။ မာ မံ ဇညာတိ သင်္ကပ္ပေတိ။ မာ မံ ဇညာတိ ဝါစံ ဘာသတိ။ မာ မံ ဇညာတိ ကာယေန ပရက္ကမတိ။ ယာ ဧဝရူပါ မာယာ မာယာဝိတာ အစ္စာသရာ ဝဉ္စနာ နိကတိ ဝိကိရဏာ ပရိဟရဏာ ဂူဟနာ ပရိဂူဟနာ ဆာဒနာ ပဋိစ္ဆာဒနာ အနုတ္တာနီကမ္မံ အနာဝိကမ္မံ ဝေါစ္ဆာဒနာ ပါပကိရိယာ အယံ ဝုစ္စတိ မာယာ။>
      text <ခ တတ္ထ ကတမံ သာဌေယျံ။ ဣဓေကစ္စော သဌော ဟောတိ ပရိသဌော။ ယံ တတ္ထ သဌံ သဌတာ သာဌေယျံ ကက္ကရတာ ကက္ကရိယံ ပရိက္ခတ္တတာ ပါရိက္ခတ္တိယံ ဣဒံ ဝုစ္စတိ သာဌေယျံ။>
    text <၅ အဝိဇ္ဇာ စ ဘဝတဏှာ စ>
      text <၈၉၅>, <က တတ္ထ ကတမာ အဝိဇ္ဇာ။ ယံ အညာဏံ အဒဿနံ။ပေ။ အဝိဇ္ဇာလင်္ဂီ မောဟော အကုသလမူလံ အယံ ဝုစ္စတိ အဝိဇ္ဇာ။>
      text <ခ တတ္ထ ကတမာ ဘဝတဏှာ။ ယော ဘဝေသု ဘဝစ္ဆန္ဒော ဘဝရာဂေါ ဘဝနန္ဒီ ဘဝတဏှာ ဘဝသိနေဟော ဘဝပရိဠာဟော ဘဝမုစ္ဆာ ဘဝဇ္ဈောသာနံ အယံ ဝုစ္စတိ ဘဝတဏှာ။>
    text <၆ ဘဝဒိဋ္ဌိ စ ဝိဘဝဒိဋ္ဌိ စ>
      text <၈၉၆>, <က တတ္ထ ကတမာ ဘဝဒိဋ္ဌိ။ ဘဝိဿတိ အတ္တာ စ လောကော စာတိ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော အယံ ဝုစ္စတိ ဘဝဒိဋ္ဌိ။>
      text <ခ တတ္ထ ကတမာ ဝိဘဝဒိဋ္ဌိ။ န ဘဝိဿတိ အတ္တာ စ လောကော စာတိ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော အယံ ဝုစ္စတိ ဝိဘဝဒိဋ္ဌိ။>
    text <၇ သဿတဒိဋ္ဌိ စ ဥစ္ဆေဒဒိဋ္ဌိ စ>
      text <၈၉၇>, <က တတ္ထ ကတမာ သဿတဒိဋ္ဌိ။ သဿတော အတ္တာ စ လောကော စာတိ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော အယံ ဝုစ္စတိ သဿတဒိဋ္ဌိ။>
      text <ခ တတ္ထ ကတမာ ဥစ္ဆေဒဒိဋ္ဌိ။ ဥစ္ဆိဇ္ဇိဿတိ အတ္တာ စ လောကော စာတိ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော အယံ ဝုစ္စတိ ဥစ္ဆေဒဒိဋ္ဌိ။>
    text <၈ အန္တဝါဒိဋ္ဌိ စ အနန္တဝါဒိဋ္ဌိ စ>
      text <၈၉၈>, <က တတ္ထ ကတမာ အန္တဝါဒိဋ္ဌိ။ အန္တဝါ အတ္တာ စ လောကော စာတိ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော အယံ ဝုစ္စတိ အန္တဝါဒိဋ္ဌိ။>
      text <ခ တတ္ထ ကတမာ အနန္တဝါဒိဋ္ဌိ။ အနန္တဝါ အတ္တာ စ လောကော စာတိ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော အယံ ဝုစ္စတိ အနန္တဝါဒိဋ္ဌိ။>
    text <၉ ပုဗ္ဗန္တာနုဒိဋ္ဌိ စ အပရန္တာနုဒိဋ္ဌိ စ>
      text <၈၉၉>, <က တတ္ထ ကတမာ ပုဗ္ဗန္တာနုဒိဋ္ဌိ။ ပုဗ္ဗန္တံ အာရဗ္ဘ ယာ ဥပ္ပဇ္ဇတိ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော အယံ ဝုစ္စတိ ပုဗ္ဗန္တာနုဒိဋ္ဌိ။>
      text <ခ တတ္ထ ကတမာ အပရန္တာနုဒိဋ္ဌိ။ အပရန္တံ အာရဗ္ဘ ယာ ဥပ္ပဇ္ဇတိ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော အယံ ဝုစ္စတိ အပရန္တာနုဒိဋ္ဌိ။>
    text <၁၀ အဟိရိကဉ္စ အနောတ္တပ္ပဉ္စ>
      text <၉၀၀>, <က တတ္ထ ကတမံ အဟိရိကံ။ ယံ န ဟိရီယတိ ဟိရိယိတဗ္ဗေန၊ န ဟိရီယတိ ပါပကာနံ အကုသလာနံ ဓမ္မာနံ သမာပတ္တိယာ ဣဒံ ဝုစ္စတိ အဟိရိကံ။>
      text <ခ တတ္ထ ကတမံ အနောတ္တပ္ပံ။ ယံ န ဩတ္တပ္ပတိ ဩတ္တပ္ပိတဗ္ဗေန န ဩတ္တပ္ပတိ ပါပကာနံ အကုသလာနံ ဓမ္မာနံ သမာပတ္တိယာ ဣဒံ ဝုစ္စတိ အနောတ္တပ္ပံ။>
    text <၁၁ ဒောဝစဿတာ စ ပါပမိတ္တတာ စ>
      text <၉၀၁>, <က တတ္ထ ကတမာ ဒောဝစဿတာ။ သဟဓမ္မိကေ ဝုစ္စမာနေ ဒောဝစဿာယံ ဒောဝစဿိယံ ဒောဝစဿတာ ဝိပ္ပဋိကုလဂ္ဂါဟိတာ ဝိပစ္စနီကသာတတာ အနာဒရိယံ အနာဒရတာ အဂါရဝတာ အပ္ပတိဿဝတာ အယံ ဝုစ္စတိ ဒောဝစဿတာ။>
      text <ခ တတ္ထ ကတမာ ပါပမိတ္တတာ။ ယေ တေ ပုဂ္ဂလာ အဿဒ္ဓါ ဒုဿီလာ အပ္ပဿုတာ မစ္ဆရိနော ဒုပ္ပညာ၊ ယာ တေသံ သေဝနာ နိသေဝနာ သံသေဝနာ ဘဇနာ သမ္ဘဇနာ ဘတ္တိ သမ္ဘတ္တိ သမ္ပဝင်္ကတာ အယံ ဝုစ္စတိ ပါပမိတ္တတာ။>
    text <၁၂ အနဇ္ဇဝေါ စ အမဒ္ဒဝေါ စ>
      text <၉၀၂>, <က တတ္ထ ကတမော အနဇ္ဇဝေါ။ ယော အနဇ္ဇဝေါ အနဇ္ဇဝတာ ဇိမှတာ ဝင်္ကတာ ကုဋိလတာ အယံ ဝုစ္စတိ အနဇ္ဇဝေါ။>
      text <ခ တတ္ထ ကတမော အမဒ္ဒဝေါ။ ယာ အမုဒုတာ အမဒ္ဒဝတာ ကက္ခဠိယံ ဖာရုသိယံ ကက္ခဠတာ ကဌိနတာ ဥဇုစိတ္တတာ အမုဒုတာ အယံ ဝုစ္စတိ အမဒ္ဒဝေါ။>
    text <၁၃ အက္ခန္တိ စ အသောရစ္စဉ္စ>
      text <၉၀၃>, <က တတ္ထ ကတမာ အက္ခန္တိ။ ယာ အက္ခန္တိ အက္ခမနတာ အနဓိဝါသနတာ စဏ္ဍိက္ကံ အသုရောပေါ အနတ္တမနတာ စိတ္တဿ အယံ ဝုစ္စတိ အက္ခန္တိ။>
      text <ခ တတ္ထ ကတမံ အသောရစ္စံ။ ကာယိကော ဝီတိက္ကမော ဝါစသိကော ဝီတိက္ကမော ကာယိကဝါစသိကော ဝီတိက္ကမော ဣဒံ ဝုစ္စတိ အသောရစ္စံ။ သဗ္ဗမ္ပိ ဒုဿီလျံ အသောရစ္စံ။>
    text <၁၄ အသာခလျဉ္စ အပ္ပဋိသန္ထာရော စ>
      text <၉၀၄>, <က တတ္ထ ကတမံ အသာခလျံ။ ယာ သာ ဝါစာ ကဏ္ဍကာ ကက္ကသာ ပရကဋုကာ ပရာဘိသဇ္ဇနီ ကောဓသာမန္တာ အသမာဓိသံဝတ္တနိကာ တထာရူပိံ ဝါစံ ဘာသိတာ ဟောတိ။ ယာ တတ္ထ အသဏှဝါစတာ အသခိလဝါစတာ ဖရုသဝါစတာ ဣဒံ ဝုစ္စတိ အသာခလျံ။>
      text <ခ တတ္ထ ကတမော အပ္ပဋိသန္ထာရော။ ဒွေ ပဋိသန္ထာရာ အာမိသပဋိသန္ထာရော စ ဓမ္မပဋိသန္ထာရော စ။ ဣဓေကစ္စော အပ္ပဋိသန္ထာရကော ဟောတိ အာမိသပဋိသန္ထာရေန ဝါ ဓမ္မပဋိသန္ထာရေန ဝါ အယံ ဝုစ္စတိ အပ္ပဋိသန္ထာရော။>
    text <၁၅ ဣန္ဒြိယေသု အဂုတ္တဒွာရတာ စ ဘောဇနေ အမတ္တညုတာ စ>
      text <၉၀၅>, <က တတ္ထ ကတမာ ဣန္ဒြိယေသု အဂုတ္တဒွာရတာ။ ဣဓေကစ္စော စက္ခုနာ ရူပံ ဒိသွာ နိမိတ္တဂ္ဂါဟီ ဟောတိ အနုဗျဉ္ဇနဂ္ဂါဟီ။ ယတွာဓိကရဏမေနံ စက္ခုန္ဒြိယံ အသံဝုတံ ဝိဟရန္တံ အဘိဇ္ဈာဒောမနဿာ ပါပကာ အကုသလာ ဓမ္မာ အနွာဿဝေယျုံ၊ တဿ သံဝရာယ န ပဋိပဇ္ဇတိ၊ န ရက္ခတိ စက္ခုန္ဒြိယံ၊ စက္ခုန္ဒြိယေ န သံဝရံ အာပဇ္ဇတိ။ သောတေန သဒ္ဒံ သုတွာ။ပေ။ ဃာနေန ဂန္ဓံ ဃာယိတွာ။ပေ။ ဇိဝှာယ ရသံ သာယိတွာ။ပေ။ ကာယေန ဖောဋ္ဌဗ္ဗံ ဖုသိတွာ။ပေ။ မနသာ ဓမ္မံ ဝိညာယ နိမိတ္တဂ္ဂါဟီ ဟောတိ အနုဗျဉ္ဇနဂ္ဂါဟီ။ ယတွာဓိကရဏမေနံ မနိန္ဒြိယံ အသံဝုတံ ဝိဟရန္တံ အဘိဇ္ဈာဒောမနဿာ ပါပကာ အကုသလာ ဓမ္မာ အနွာဿဝေယျုံ၊ တဿ သံဝရာယ န ပဋိပဇ္ဇတိ၊ န ရက္ခတိ မနိန္ဒြိယံ၊ မနိန္ဒြိယေ န သံဝရံ အာပဇ္ဇတိ။ ယာ ဣမေသံ ဆန္နံ ဣန္ဒြိယာနံ အဂုတ္တိ အဂေါပနာ အနာရက္ခေါ အသံဝရော အယံ ဝုစ္စတိ ဣန္ဒြိယေသု အဂုတ္တဒွာရတာ။>
      text <ခ တတ္ထ ကတမာ ဘောဇနေ အမတ္တညုတာ။ ဣဓေကစ္စော အပ္ပဋိသင်္ခါ အယောနိသော အာဟာရံ အာဟာရေတိ ဒဝါယ မဒာယ မဏ္ဍနာယ ဝိဘူသနာယ။ ယာ တတ္ထ အသန္တုဋ္ဌိတာ အမတ္တညုတာ အပ္ပဋိသင်္ခါ ဘောဇနေ အယံ ဝုစ္စတိ ဘောဇနေ အမတ္တညုတာ။>
    text <၁၆ မုဋ္ဌဿစ္စဉ္စ အသမ္ပဇညဉ္စ>
      text <၉၀၆>, <က တတ္ထ ကတမံ မုဋ္ဌဿစ္စံ။ ယာ အဿတိ အနနုဿတိ အပ္ပဋိဿတိ အဿတိ အဿရဏတာ အဓာရဏတာ ပိလာပနတာ သမ္မုသနတာ ဣဒံ ဝုစ္စတိ မုဋ္ဌဿစ္စံ။>
      text <ခ တတ္ထ ကတမံ အသမ္ပဇညံ။ ယံ အညာဏံ အဒဿနံ။ပေ။ အဝိဇ္ဇာလင်္ဂီ မောဟော အကုသလမူလံ ဣဒံ ဝုစ္စတိ အသမ္ပဇညံ။>
    text <၁၇ သီလဝိပတ္တိ စ ဒိဋ္ဌိဝိပတ္တိ စ>
      text <၉၀၇>, <က တတ္ထ ကတမာ သီလဝိပတ္တိ။ ယော ကာယိကော ဝီတိက္ကမော ဝါစသိကော ဝီတိက္ကမော ကာယိကဝါစသိကော ဝီတိက္ကမော အယံ ဝုစ္စတိ သီလဝိပတ္တိ။ သဗ္ဗမ္ပိ ဒုဿီလျံ သီလဝိပတ္တိ။>
      text <ခ တတ္ထ ကတမာ ဒိဋ္ဌိဝိပတ္တိ။ နတ္ထိ ဒိန္နံ၊ နတ္ထိ ယိဋ္ဌံ။ပေ။ ယေ ဣမဉ္စ လောကံ ပရဉ္စ လောကံ သယံ အဘိညာ သစ္ဆိကတွာ ပဝေဒေန္တီတိ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော အယံ ဝုစ္စတိ ဒိဋ္ဌိဝိပတ္တိ။ သဗ္ဗာပိ မိစ္ဆာဒိဋ္ဌိ ဒိဋ္ဌိဝိပတ္တိ။>
    text <၁၈ အဇ္ဈတ္တသံယောဇနဉ္စ ဗဟိဒ္ဓါသံယောဇနဉ္စ>
      text <၉၀၈>, <က တတ္ထ ကတမံ အဇ္ဈတ္တသံယောဇနံ။ ပဉ္စောရမ္ဘာဂိယာနိ သံယောဇနာနိ အဇ္ဈတ္တသံယောဇနံ။ ခ ပဉ္စုဒ္ဓမ္ဘာဂိယာနိ သံယောဇနာနိ ဗဟိဒ္ဓါသံယောဇနံ။>
      stand <ဒုကံ။>
  text <၃။ တိကနိဒ္ဒေသော>
    text <၁ တီဏိ အကုသလမူလာနိ>
      text <၉၀၉>, <တတ္ထ ကတမာနိ တီဏိ အကုသလမူလာနိ။ လောဘော၊ ဒောသော၊ မောဟော။>
      text <က တတ္ထ ကတမော လောဘော။ ယော ရာဂေါ သာရာဂေါ အနုနယော အနုရောဓော နန္ဒီ နန္ဒိရာဂေါ စိတ္တဿ သာရာဂေါ ဣစ္ဆာ မုစ္ဆာ အဇ္ဈောသာနံ ဂေဓော ပရိဂေဓော သင်္ဂေါ ပင်္ကော ဧဇာ မာယာ ဇနိကာ သဉ္ဇနနီ သိဗ္ဗိနီ ဇာလိနီ သရိတာ ဝိသတ္တိကာ သောတံ ဝိသဋာ အာယူဟနီ ဒုတိယာ ပဏိဓိ ဘဝနေတ္တိ ဝနံ ဝနထော သန္ထဝေါ သိနေဟော အပေက္ခါ ပဋိဗန္ဓု အာသာ အာသီသနာ အာသီသိတတ္တံ ရူပါသာ သဒ္ဒာသာ ဂန္ဓာသာ ရသာသာ ဖောဋ္ဌဗ္ဗာသာ လာဘာသာ ဓနာသာ ပုတ္တာသာ ဇီဝိတာသာ ဇပ္ပါ အဘိဇပ္ပါ ဇပ္ပနာ ဇပ္ပိတတ္တံ လောလုပ္ပံ လောလုပ္ပါယနာ လောလုပ္ပါယိတတ္တံ ပုစ္ဆဉ္ဇိကတာ သာဓုကမျတာ အဓမ္မရာဂေါ ဝိသမလောဘော နိကန္တိ နိကာမနာ ပတ္ထနာ ပိဟနာ သမ္ပတ္ထနာ ကာမတဏှာ ဘဝတဏှာ ဝိဘဝတဏှာ ရူပတဏှာ အရူပတဏှာ နိရောဓတဏှာ သဒ္ဒတဏှာ ရူပတဏှာ ဂန္ဓတဏှာ ရသတဏှာ ဖောဋ္ဌဗ္ဗတဏှာ ဓမ္မတဏှာ ဩဃော ယောဂေါ ဂန္ထော ဥပါဒာနံ အာဝရဏံ နီဝရဏံ ဆဒနံ ဗန္ဓနံ ဥပက္ကိလေသော အနုသယော ပရိယုဋ္ဌာနံ လတာ ဝေဝိစ္ဆံ ဒုက္ခမူလံ ဒုက္ခနိဒာနံ ဒုက္ခပ္ပဘဝေါ မာရပါသော မာရဗဠိသံ မာရဝိသယော တဏှာနဒီ တဏှာဇာလံ တဏှာဂဒ္ဒုလံ တဏှာသမုဒ္ဒော အဘိဇ္ဈာ လောဘော အကုသလမူလံ အယံ ဝုစ္စတိ လောဘော။>
      text <ခ တတ္ထ ကတမော ဒောသော။ အနတ္ထံ မေ အစရီတိ အာဃာတော ဇာယတိ၊ အနတ္ထံ မေ စရတီတိ အာဃာတော ဇာယတိ၊ အနတ္ထံ မေ စရိဿတီတိ အာဃာတော ဇာယတိ၊ ပိယဿ မေ မနာပဿ အနတ္ထံ အစရိ။ပေ။ အနတ္ထံ စရတိ။ပေ။ အနတ္ထံ စရိဿတီတိ အာဃာတော ဇာယတိ၊ အပ္ပိယဿ မေ အမနာပဿ အတ္ထံ အစရိ။ပေ။ အတ္ထံ စရတိ။ပေ။ အတ္ထံ စရိဿတီတိ အာဃာတော ဇာယတိ၊ အဋ္ဌာနေ ဝါ ပန အာဃာတော ဇာယတိ။ ယော ဧဝရူပေါ စိတ္တဿ အာဃာတော ပဋိဃာတော ပဋိဃံ ပဋိဝိရောဓော ကောပေါ ပကောပေါ သမ္ပကောပေါ ဒောသော ပဒောသော သမ္ပဒောသော စိတ္တဿ ဗျာပတ္တိ မနောပဒောသော ကောဓော ကုဇ္ဈနာ ကုဇ္ဈိတတ္တံ ဒောသော ဒုဿနာ ဒုဿိတတ္တံ ဗျာပတ္တိ ဗျာပဇ္ဇနာ ဗျာပဇ္ဇိတတ္တံ ဝိရောဓော ပဋိဝိရောဓော စဏ္ဍိက္ကံ အသုရောပေါ အနတ္တမနတာ စိတ္တဿ အယံ ဝုစ္စတိ ဒောသော။>
      text <ဂ တတ္ထ ကတမော မောဟော။ ဒုက္ခေ အညာဏံ၊ ဒုက္ခသမုဒယေ အညာဏံ၊ ဒုက္ခနိရောဓေ အညာဏံ၊ ဒုက္ခနိရောဓဂါမိနိယာ ပဋိပဒာယ အညာဏံ၊ ပုဗ္ဗန္တေ အညာဏံ၊ အပရန္တေ အညာဏံ၊ ပုဗ္ဗန္တာပရန္တေ အညာဏံ၊ ဣဒပ္ပစ္စယတာ ပဋိစ္စသမုပ္ပန္နေသု ဓမ္မေသု အညာဏံ၊ ယံ ဧဝရူပံ အညာဏံ အဒဿနံ။ပေ။ အဝိဇ္ဇာလင်္ဂီ မောဟော အကုသလမူလံ အယံ ဝုစ္စတိ မောဟော။ ဣမာနိ တီဏိ အကုသလမူလာနိ။>
    text <၂ တယော အကုသလဝိတက္ကာ>
      text <၉၁၀>, <တတ္ထ ကတမေ တယော အကုသလဝိတက္ကာ။ ကာမဝိတက္ကော၊ ဗျာပါဒဝိတက္ကော၊ ဝိဟိံသာဝိတက္ကော။>
      text <က တတ္ထ ကတမော ကာမဝိတက္ကော။ ကာမပဋိသံယုတ္တော တက္ကော ဝိတက္ကော မိစ္ဆာသင်္ကပ္ပေါ အယံ ဝုစ္စတိ ကာမဝိတက္ကော။>
      text <ခ တတ္ထ ကတမော ဗျာပါဒဝိတက္ကော။ ဗျာပါဒပဋိသံယုတ္တော တက္ကော ဝိတက္ကော မိစ္ဆာသင်္ကပ္ပေါ အယံ ဝုစ္စတိ ဗျာပါဒဝိတက္ကော။>
      text <ဂ တတ္ထ ကတမော ဝိဟိံသာဝိတက္ကော။ ဝိဟိံသာပဋိသံယုတ္တော တက္ကော ဝိတက္ကော မိစ္ဆာသင်္ကပ္ပေါ အယံ ဝုစ္စတိ ဝိဟိံသာဝိတက္ကော။ ဣမေ တယော အကုသလဝိတက္ကာ။>
    text <၃ တိဿော အကုသလသညာ>
      text <၉၁၁>, <တတ္ထ ကတမာ တိဿော အကုသလသညာ။ ကာမသညာ၊ ဗျာပါဒသညာ၊ ဝိဟိံသာသညာ။>
      text <က တတ္ထ ကတမာ ကာမသညာ။ ကာမပဋိသံယုတ္တာ သညာ သဉ္ဇာနနာ သဉ္ဇာနိတတ္တံ အယံ ဝုစ္စတိ ကာမသညာ။>
      text <ခ တတ္ထ ကတမာ ဗျာပါဒသညာ။ ဗျာပါဒပဋိသံယုတ္တာ သညာ သဉ္ဇာနနာ သဉ္ဇာနိတတ္တံ အယံ ဝုစ္စတိ ဗျာပါဒသညာ။>
      text <ဂ တတ္ထ ကတမာ ဝိဟိံသာသညာ။ ဝိဟိံသာပဋိသံယုတ္တာ သညာ သဉ္ဇာနနာ သဉ္ဇာနိတတ္တံ အယံ ဝုစ္စတိ ဝိဟိံသာသညာ။ ဣမာ တိဿော အကုသလသညာ။>
    text <၄ တိဿော အကုသလဓာတုယော>
      text <၉၁၂>, <တတ္ထ ကတမာ တိဿော အကုသလဓာတုယော။ ကာမဓာတု၊ ဗျာပါဒဓာတု၊ ဝိဟိံသာဓာတု။>
      text <တတ္ထ ကတမာ ကာမဓာတု။ ကာမဝိတက္ကော ကာမဓာတု။ ဗျာပါဒဝိတက္ကော ဗျာပါဒဓာတု။ ဝိဟိံသာဝိတက္ကော ဝိဟိံသာဓာတု။>
      text <က တတ္ထ ကတမော ကာမဝိတက္ကော။ ကာမပဋိသံယုတ္တော တက္ကော ဝိတက္ကော မိစ္ဆာသင်္ကပ္ပေါ အယံ ဝုစ္စတိ ကာမဝိတက္ကော။>
      text <ခ တတ္ထ ကတမော ဗျာပါဒဝိတက္ကော။ ဗျာပါဒပဋိသံယုတ္တော တက္ကော ဝိတက္ကော မိစ္ဆာသင်္ကပ္ပေါ အယံ ဝုစ္စတိ ဗျာပါဒဝိတက္ကော။>
      text <ဂ တတ္ထ ကတမော ဝိဟိံသာဝိတက္ကော။ ဝိဟိံသာပဋိသံယုတ္တော တက္ကော ဝိတက္ကော မိစ္ဆာသင်္ကပ္ပေါ အယံ ဝုစ္စတိ ဝိဟိံသာဝိတက္ကော။ ဣမာ တိဿော အကုသလဓာတုယော။>
    text <၅ တီဏိ ဒုစ္စရိတာနိ>
      text <၉၁၃>, <တတ္ထ ကတမာနိ တီဏိ ဒုစ္စရိတာနိ။ ကာယဒုစ္စရိတံ၊ ဝစီဒုစ္စရိတံ၊ မနောဒုစ္စရိတံ။>
      text <က တတ္ထ ကတမံ ကာယဒုစ္စရိတံ။ ပါဏာတိပါတော၊ အဒိန္နာဒာနံ၊ ကာမေသုမိစ္ဆာစာရော ဣဒံ ဝုစ္စတိ ကာယဒုစ္စရိတံ။>
      text <ခ တတ္ထ ကတမံ ဝစီဒုစ္စရိတံ။ မုသာဝါဒော၊ ပိသုဏာ ဝါစာ၊ ဖရုသာ ဝါစာ၊ သမ္ဖပ္ပလာပေါ ဣဒံ ဝုစ္စတိ ဝစီဒုစ္စရိတံ။>
      text <ဂ တတ္ထ ကတမံ မနောဒုစ္စရိတံ။ အဘိဇ္ဈာ၊ ဗျာပါဒော၊ မိစ္ဆာဒိဋ္ဌိ ဣဒံ ဝုစ္စတိ မနောဒုစ္စရိတံ။>
      text <က-ဂ တတ္ထ ကတမံ ကာယဒုစ္စရိတံ။ အကုသလံ ကာယကမ္မံ ကာယဒုစ္စရိတံ၊ အကုသလံ ဝစီကမ္မံ ဝစီဒုစ္စရိတံ၊ အကုသလံ မနောကမ္မံ မနောဒုစ္စရိတံ။>
      text <တတ္ထ ကတမံ အကုသလံ ကာယကမ္မံ။ အကုသလာ ကာယသဉ္စေတနာ အကုသလံ ကာယကမ္မံ၊ အကုသလာ ဝစီသဉ္စေတနာ အကုသလံ ဝစီကမ္မံ၊ အကုသလာ မနောသဉ္စေတနာ အကုသလံ မနောကမ္မံ။ ဣမာနိ တီဏိ ဒုစ္စရိတာနိ။>
    text <၆ တယော အာသဝါ>
      text <၉၁၄>, <တတ္ထ ကတမေ တယော အာသဝါ။ ကာမာသဝေါ၊ ဘဝါသဝေါ၊ အဝိဇ္ဇာသဝေါ။>
      text <က တတ္ထ ကတမော ကာမာသဝေါ။ ယော ကာမေသု ကာမစ္ဆန္ဒော ကာမရာဂေါ ကာမနန္ဒီ ကာမတဏှာ ကာမသိနေဟော ကာမပရိဠာဟော ကာမမုစ္ဆာ ကာမဇ္ဈောသာနံ အယံ ဝုစ္စတိ ကာမာသဝေါ။>
      text <ခ တတ္ထ ကတမော ဘဝါသဝေါ။ ယော ဘဝေသု ဘဝစ္ဆန္ဒော။ပေ။ ဘဝဇ္ဈောသာနံ အယံ ဝုစ္စတိ ဘဝါသဝေါ။>
      text <ဂ တတ္ထ ကတမော အဝိဇ္ဇာသဝေါ။ ဒုက္ခေ အညာဏံ။ပေ။ အဝိဇ္ဇာလင်္ဂီ မောဟော အကုသလမူလံ အယံ ဝုစ္စတိ အဝိဇ္ဇာသဝေါ။ ဣမေ တယော အာသဝါ။>
    text <၇ တီဏိ သံယောဇနာနိ>
      text <၉၁၅>, <တတ္ထ ကတမာနိ တီဏိ သံယောဇနာနိ။ သက္ကာယဒိဋ္ဌိ၊ ဝိစိကိစ္ဆာ၊ သီလဗ္ဗတပရာမာသော။>
      text <က တတ္ထ ကတမာ သက္ကာယဒိဋ္ဌိ။ ဣဓ အဿုတဝါ ပုထုဇ္ဇနော အရိယာနံ အဒဿာဝီ အရိယဓမ္မဿ အကောဝိဒော အရိယဓမ္မေ အဝိနီတော၊ သပ္ပုရိသာနံ အဒဿာဝီ သပ္ပုရိသဓမ္မဿ အကောဝိဒော သပ္ပုရိသဓမ္မေ အဝိနီတော ရူပံ အတ္တတော သမနုပဿတိ ရူပဝန္တံ ဝါ အတ္တာနံ အတ္တနိ ဝါ ရူပံ ရူပသ္မိံ ဝါ အတ္တာနံ။ ဝေဒနံ။ပေ။ သညံ။ပေ။ သင်္ခါရေ။ပေ။ ဝိညာဏံ အတ္တတော သမနုပဿတိ ဝိညာဏဝန္တံ ဝါ အတ္တာနံ အတ္တနိ ဝါ ဝိညာဏံ ဝိညာဏသ္မိံ ဝါ အတ္တာနံ။ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော အယံ ဝုစ္စတိ သက္ကာယဒိဋ္ဌိ။>
      text <ခ တတ္ထ ကတမာ ဝိစိကိစ္ဆာ။ သတ္ထရိ ကင်္ခတိ ဝိစိကိစ္ဆတိ၊ ဓမ္မေ ကင်္ခတိ ဝိစိကိစ္ဆတိ၊ သင်္ဃေ ကင်္ခတိ ဝိစိကိစ္ဆတိ၊ သိက္ခါယ ကင်္ခတိ ဝိစိကိစ္ဆတိ၊ ပုဗ္ဗန္တေ ကင်္ခတိ ဝိစိကိစ္ဆတိ၊ အပရန္တေ ကင်္ခတိ ဝိစိကိစ္ဆတိ၊ ပုဗ္ဗန္တာပရန္တေ ကင်္ခတိ ဝိစိကိစ္ဆတိ၊ ဣဒပ္ပစ္စယတာပဋိစ္စသမုပ္ပန္နေသု ဓမ္မေသု ကင်္ခတိ ဝိစိကိစ္ဆတိ။ ယာ ဧဝရူပါ ကင်္ခါ ကင်္ခါယနာ ကင်္ခါယိတတ္တံ ထမ္ဘိတတ္တံ စိတ္တဿ မနောဝိလေခေါ အယံ ဝုစ္စတိ ဝိစိကိစ္ဆာ။>
      text <ဂ တတ္ထ ကတမော သီလဗ္ဗတပရာမာသော။ ဣတော ဗဟိဒ္ဓါ သမဏဗြာဟ္မဏာနံ သီလေန သုဒ္ဓိ ဝတေန သုဒ္ဓိ သီလဗ္ဗတေန သုဒ္ဓီတိ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော အယံ ဝုစ္စတိ သီလဗ္ဗတပရာမာသော။ ဣမာနိ တီဏိ သံယောဇနာနိ။>
    text <၈ တိဿော တဏှာ>
      text <၉၁၆>, <တတ္ထ ကတမာ တိဿော တဏှာ။ ကာမတဏှာ၊ ဘဝတဏှာ၊ ဝိဘဝတဏှာ။>
      text <တတ္ထ ကတမာ ဘဝတဏှာ။ ဘဝဒိဋ္ဌိသဟဂတော ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ ဘဝတဏှာ။>
      text <တတ္ထ ကတမာ ဝိဘဝတဏှာ။ ဥစ္ဆေဒဒိဋ္ဌိသဟဂတော ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ ဝိဘဝတဏှာ။ အဝသေသာ တဏှာ ကာမတဏှာ။>
      text <တတ္ထ ကတမာ ကာမတဏှာ။ ကာမဓာတုပဋိသံယုတ္တော ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ ကာမတဏှာ။>
      text <ရူပဓာတုအရူပဓာတုပဋိသံယုတ္တော ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ ဘဝတဏှာ။>
      text <ဥစ္ဆေဒဒိဋ္ဌိသဟဂတော ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ ဝိဘဝတဏှာ။ ဣမာ တိဿော တဏှာ။>
    text <၉ အပရာပိ တိဿော တဏှာ>
      text <၉၁၇>, <တတ္ထ ကတမာ အပရာပိ တိဿော တဏှာ။ ကာမတဏှာ၊ ရူပတဏှာ၊ အရူပတဏှာ။>
      text <က တတ္ထ ကတမာ ကာမတဏှာ။ ကာမဓာတုပဋိသံယုတ္တော ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ ကာမတဏှာ။>
      text <ခ တတ္ထ ကတမာ ရူပတဏှာ။ ရူပဓာတုပဋိသံယုတ္တော ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ ရူပတဏှာ။>
      text <ဂ တတ္ထ ကတမာ အရူပတဏှာ။ အရူပဓာတုပဋိသံယုတ္တော ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ အရူပတဏှာ။ ဣမာ တိဿော တဏှာ။>
    text <၁၀ အပရာပိ တိဿော တဏှာ>
      text <၉၁၈>, <တတ္ထ ကတမာ အပရာပိ တိဿော တဏှာ။ ရူပတဏှာ၊ အရူပတဏှာ၊ နိရောဓတဏှာ။>
      text <က တတ္ထ ကတမာ ရူပတဏှာ။ ရူပဓာတုပဋိသံယုတ္တော ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ ရူပတဏှာ။>
      text <ခ တတ္ထ ကတမာ အရူပတဏှာ။ အရူပဓာတုပဋိသံယုတ္တော ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ အရူပတဏှာ။>
      text <ဂ တတ္ထ ကတမာ နိရောဓတဏှာ။ ဥစ္ဆေဒဒိဋ္ဌိသဟဂတော ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ နိရောဓတဏှာ။ ဣမာ တိဿော တဏှာ။>
    text <၁၁ တိဿော ဧသနာ>
      text <၉၁၉>, <တတ္ထ ကတမာ တိဿော ဧသနာ။ ကာမေသနာ၊ ဘဝေသနာ၊ ဗြဟ္မစရိယေသနာ။>
      text <က တတ္ထ ကတမာ ကာမေသနာ။ ယော ကာမေသု ကာမစ္ဆန္ဒော။ပေ။ ကာမဇ္ဈောသာနံ အယံ ဝုစ္စတိ ကာမေသနာ။>
      text <ခ တတ္ထ ကတမာ ဘဝေသနာ။ ယော ဘဝေသု ဘဝစ္ဆန္ဒော။ပေ။ ဘဝဇ္ဈောသာနံ အယံ ဝုစ္စတိ ဘဝေသနာ။>
      text <ဂ တတ္ထ ကတမာ ဗြဟ္မစရိယေသနာ။ သဿတော လောကောတိ ဝါ၊ အသဿတော လောကောတိ ဝါ။ပေ။ နေဝ ဟောတိ န န ဟောတိ တထာဂတော ပရံ မရဏာတိ ဝါ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော အယံ ဝုစ္စတိ ဗြဟ္မစရိယေသနာ။>
      text <က တတ္ထ ကတမာ ကာမေသနာ၊ ကာမရာဂေါ၊ တဒေကဋ္ဌံ အကုသလံ ကာယကမ္မံ ဝစီကမ္မံ မနောကမ္မံ အယံ ဝုစ္စတိ ကာမေသနာ။>
      text <ခ တတ္ထ ကတမာ ဘဝေသနာ၊ ဘဝရာဂေါ တဒေကဋ္ဌံ အကုသလံ ကာယကမ္မံ ဝစီကမ္မံ မနောကမ္မံ အယံ ဝုစ္စတိ ဘဝေသနာ။>
      text <ဂ တတ္ထ ကတမာ ဗြဟ္မစရိယေသနာ၊ အန္တဂ္ဂါဟိကာ ဒိဋ္ဌိ တဒေကဋ္ဌံ အကုသလံ ကာယကမ္မံ ဝစီကမ္မံ မနောကမ္မံ အယံ ဝုစ္စတိ ဗြဟ္မစရိယေသနာ။ ဣမာ တိဿော ဧသနာ။>
    text <၁၂ တိဿော ဝိဓာ>
      text <၉၂၀>, <တတ္ထ ကတမာ တိဿော ဝိဓာ။ သေယျောဟမသ္မီတိ ဝိဓာ၊ သဒိသောဟမသ္မီတိ ဝိဓာ၊ ဟီနောဟမသ္မီတိ ဝိဓာ ဣမာ တိဿော ဝိဓာ။>
    text <၁၃ တီဏိ ဘယာနိ>
      text <၉၂၁>, <တတ္ထ ကတမာနိ တီဏိ ဘယာနိ။ ဇာတိဘယံ၊ ဇရာဘယံ၊ မရဏဘယံ။>
      text <က တတ္ထ ကတမံ ဇာတိဘယံ။ ဇာတိံ ပဋိစ္စ ဘယံ ဘယာနကံ ဆမ္ဘိတတ္တံ လောမဟံသော စေတသော ဥတြာသော ဣဒံ ဝုစ္စတိ ဇာတိဘယံ။>
      text <ခ တတ္ထ ကတမံ ဇရာဘယံ။ ဇရံ ပဋိစ္စ ဘယံ ဘယာနကံ ဆမ္ဘိတတ္တံ လောမဟံသော စေတသော ဥတြာသော ဣဒံ ဝုစ္စတိ ဇရာဘယံ။>
      text <ဂ တတ္ထ ကတမံ မရဏဘယံ။ မရဏံ ပဋိစ္စ ဘယံ ဘယာနကံ ဆမ္ဘိတတ္တံ လောမဟံသော စေတသော ဥတြာသော ဣဒံ ဝုစ္စတိ မရဏဘယံ။ ဣမာနိ တီဏိ ဘယာနိ။>
    text <၁၄ တီဏိ တမာနိ>
      text <၉၂၂>, <တတ္ထ ကတမာနိ တီဏိ တမာနိ။ အတီတံ ဝါ အဒ္ဓါနံ အာရဗ္ဘ ကင်္ခတိ ဝိစိကိစ္ဆတိ နာဓိမုစ္စတိ န သမ္ပသီဒတိ၊ အနာဂတံ ဝါ အဒ္ဓါနံ အာရဗ္ဘ ကင်္ခတိ ဝိစိကိစ္ဆတိ နာဓိမုစ္စတိ န သမ္ပသီဒတိ၊ ဧတရဟိ ဝါ ပစ္စုပ္ပန္နံ အဒ္ဓါနံ အာရဗ္ဘ ကင်္ခတိ ဝိစိကိစ္ဆတိ နာဓိမုစ္စတိ န သမ္ပသီဒတိ ဣမာနိ တီဏိ တမာနိ။>
    text <၁၅ တီဏိ တိတ္ထာယတနာနိ>
      text <၉၂၃>, <တတ္ထ ကတမာနိ တီဏိ တိတ္ထာယတနာနိ။ ဣဓေကစ္စော သမဏော ဝါ ဗြာဟ္မဏော ဝါ ဧဝံဝါဒီ ဟောတိ ဧဝံဒိဋ္ဌီ ယံ ကိဉ္စာယံ ပုရိသပုဂ္ဂလော ပဋိသံဝေဒေတိ သုခံ ဝါ ဒုက္ခံ ဝါ အဒုက္ခမသုခံ ဝါ၊ သဗ္ဗံ တံ ပုဗ္ဗေ ကတဟေတူတိ၊ ဣဓ ပနေကစ္စော သမဏော ဝါ ဗြာဟ္မဏော ဝါ ဧဝံဝါဒီ ဟောတိ ဧဝံဒိဋ္ဌီ ယံ ကိဉ္စာယံ ပုရိသပုဂ္ဂလော ပဋိသံဝေဒေတိ သုခံ ဝါ ဒုက္ခံ ဝါ အဒုက္ခမသုခံ ဝါ၊ သဗ္ဗံ တံ ဣဿရနိမ္မာနဟေတူတိ၊ ဣဓ ပနေကစ္စော သမဏော ဝါ ဗြာဟ္မဏော ဝါ ဧဝံဝါဒီ ဟောတိ ဧဝံဒိဋ္ဌီ ယံ ကိဉ္စာယံ ပုရိသပုဂ္ဂလော ပဋိသံဝေဒေတိ သုခံ ဝါ ဒုက္ခံ ဝါ အဒုက္ခမသုခံ ဝါ၊ သဗ္ဗံ တံ အဟေတု အပ္ပစ္စယာတိ ဣမာနိ တီဏိ တိတ္ထာယတနာနိ။>
    text <၁၆ တယော ကိဉ္စနာ>
      text <၉၂၄>, <တတ္ထ ကတမေ တယော ကိဉ္စနာ။ ရာဂေါ ကိဉ္စနံ၊ ဒောသော ကိဉ္စနံ၊ မောဟော ကိဉ္စနံ ဣမေ တယော ကိဉ္စနာ။>
    text <၁၇ တီဏိ အင်္ဂဏာနိ>
      text <တတ္ထ ကတမာနိ တီဏိ အင်္ဂဏာနိ။ ရာဂေါ အင်္ဂဏံ၊ ဒောသော အင်္ဂဏံ၊ မောဟော အင်္ဂဏံ ဣမာနိ တီဏိ အင်္ဂဏာနိ။>
    text <၁၈ တီဏိ မလာနိ>
      text <တတ္ထ ကတမာနိ တီဏိ မလာနိ။ ရာဂေါ မလံ၊ ဒောသော မလံ၊ မောဟော မလံ ဣမာနိ တီဏိ မလာနိ။>
    text <၁၉ တီဏိ ဝိသမာနိ>
      text <တတ္ထ ကတမာနိ တီဏိ ဝိသမာနိ။ ရာဂေါ ဝိသမံ၊ ဒောသော ဝိသမံ၊ မောဟော ဝိသမံ ဣမာနိ တီဏိ ဝိသမာနိ။>
    text <၂၀ အပရာနိပိ တီဏိ ဝိသမာနိ>
      text <တတ္ထ ကတမာနိ အပရာနိပိ တီဏိ ဝိသမာနိ။ ကာယဝိသမံ၊ ဝစီဝိသမံ၊ မနောဝိသမံ ဣမာနိ တီဏိ ဝိသမာနိ။>
    text <၂၁ တယော အဂ္ဂီ>
      text <တတ္ထ ကတမေ တယော အဂ္ဂီ။ ရာဂဂ္ဂိ၊ ဒောသဂ္ဂိ၊ မောဟဂ္ဂိ ဣမေ တယော အဂ္ဂီ။>
    text <၂၂ တယော ကသာဝါ>
      text <တတ္ထ ကတမေ တယော ကသာဝါ။ ရာဂကသာဝေါ၊ ဒောသကသာဝေါ၊ မောဟကသာဝေါ ဣမေ တယော ကသာဝါ။>
    text <၂၃ အပရေပိ တယော ကသာဝါ>
      text <တတ္ထ ကတမေ အပရေပိ တယော ကသာဝါ။ ကာယကသာဝေါ၊ ဝစီကသာဝေါ၊ မနောကသာဝေါ ဣမေ တယော ကသာဝါ။>
    text <၂၄။ က အဿာဒဒိဋ္ဌိ>
      text <၉၂၅>, <တတ္ထ ကတမာ အဿာဒဒိဋ္ဌိ။ ဣဓေကစ္စော သမဏော ဝါ ဗြာဟ္မဏော ဝါ ဧဝံဝါဒီ ဟောတိ ဧဝံဒိဋ္ဌီ နတ္ထိ ကာမေသု ဒောသောတိ။ သော ကာမေသု ပါတဗျတံ အာပဇ္ဇတိ။ အယံ ဝုစ္စတိ အဿာဒဒိဋ္ဌိ။>
    text <ခ အတ္တာနုဒိဋ္ဌိ>
      text <တတ္ထ ကတမာ အတ္တာနုဒိဋ္ဌိ။ ဣဓ အဿုတဝါ ပုထုဇ္ဇနော အရိယာနံ အဒဿာဝီ အရိယဓမ္မဿ အကောဝိဒော အရိယဓမ္မေ အဝိနီတော၊ သပ္ပုရိသာနံ အဒဿာဝီ သပ္ပုရိသဓမ္မဿ အကောဝိဒော သပ္ပုရိသဓမ္မေ အဝိနီတော ရူပံ အတ္တတော သမနုပဿတိ ရူပဝန္တံ ဝါ အတ္တာနံ အတ္တနိ ဝါ ရူပံ ရူပသ္မိံ ဝါ အတ္တာနံ။ ဝေဒနံ။ပေ။ သညံ။ပေ။ သင်္ခါရေ။ပေ။ ဝိညာဏံ အတ္တတော သမနုပဿတိ ဝိညာဏဝန္တံ ဝါ အတ္တာနံ အတ္တနိ ဝါ ဝိညာဏံ ဝိညာဏသ္မိံ ဝါ အတ္တာနံ။ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော အယံ ဝုစ္စတိ အတ္တာနုဒိဋ္ဌိ။>
    text <ဂ မိစ္ဆာဒိဋ္ဌိ>
      text <တတ္ထ ကတမာ မိစ္ဆာဒိဋ္ဌိ။ နတ္ထိ ဒိန္နံ၊ နတ္ထိ ယိဋ္ဌံ။ပေ။ ယေ ဣမဉ္စ လောကံ ပရဉ္စ လောကံ သယံ အဘိညာ သစ္ဆိကတွာ ပဝေဒေန္တီတိ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော အယံ ဝုစ္စတိ မိစ္ဆာဒိဋ္ဌိ။ သဿတဒိဋ္ဌိ အဿာဒဒိဋ္ဌိ၊ သက္ကာယဒိဋ္ဌိ အတ္တာနုဒိဋ္ဌိ၊ ဥစ္ဆေဒဒိဋ္ဌိ မိစ္ဆာဒိဋ္ဌိ။>
    text <၂၅။ က အရတိ>
      text <၉၂၆>, <တတ္ထ ကတမာ အရတိ။ ပန္တေသု ဝါ သေနာသနေသု အညတရညတရေသု ဝါ အဓိကုသလေသု ဓမ္မေသု အရတိ အရတိတာ အနဘိရတိ အနဘိရမဏာ ဥက္ကဏ္ဌိတာ ပရိတဿိတာ အယံ ဝုစ္စတိ အရတိ။>
    text <ခ ဝိဟေသာ>
      text <တတ္ထ ကတမာ ဝိဟေသာ။ ဣဓေကစ္စော ပါဏိနာ ဝါ လေဍ္ဍုနာ ဝါ ဒဏ္ဍေန ဝါ သတ္ထေန ဝါ ရဇ္ဇုယာ ဝါ အညတရညတရေန သတ္တေ ဝိဟေဌေတိ၊ ယာ ဧဝရူပါ ဟေဌနာ ဝိဟေဌနာ ဟိံသနာ ဝိဟိံသနာ ရောသနာ ဝိရောသနာ ပရူပဃာတော အယံ ဝုစ္စတိ ဝိဟေသာ။>
    text <ဂ အဓမ္မစရိယာ>
      text <တတ္ထ ကတမာ အဓမ္မစရိယာ။ ကာယေန အဓမ္မစရိယာဝိသမစရိယာ၊ ဝါစာယ အဓမ္မစရိယာဝိသမစရိယာ၊ မနသာ အဓမ္မစရိယာဝိသမစရိယာ အယံ ဝုစ္စတိ အဓမ္မစရိယာ။>
    text <၂၆။ က ဒောဝစဿတာ>
      text <၉၂၇>, <တတ္ထ ကတမာ ဒောဝစဿတာ။ သဟဓမ္မိကေ ဝုစ္စမာနေ ဒောဝစဿာယံ ဒောဝစဿိယံ ဒောဝစဿတာ ဝိပ္ပဋိကုလဂ္ဂါဟိတာ ဝိပစ္စနီကသာတတာ အနာဒရိယံ အနာဒရတာ အဂါရဝတာ အပ္ပတိဿဝတာ အယံ ဝုစ္စတိ ဒောဝစဿတာ။>
    text <ခ ပါပမိတ္တတာ>
      text <တတ္ထ ကတမာ ပါပမိတ္တတာ။ ယေ တေ ပုဂ္ဂလာ အဿဒ္ဓါ ဒုဿီလာ အပ္ပဿုတာ မစ္ဆရိနော ဒုပ္ပညာ၊ ယာ တေသံ သေဝနာ နိသေဝနာ သံသေဝနာ ဘဇနာ သမ္ဘဇနာ ဘတ္တိ သမ္ဘတ္တိ တံသမ္ပဝင်္ကတာ အယံ ဝုစ္စတိ ပါပမိတ္တတာ။>
    text <ဂ နာနတ္တသညာ>
      text <တတ္ထ ကတမာ နာနတ္တသညာ။ ကာမသညာ၊ ဗျာပါဒသညာ၊ ဝိဟိံသာသညာ အယံ ဝုစ္စတိ နာနတ္တသညာ။ သဗ္ဗာပိ အကုသလာ သညာ နာနတ္တသညာ။>
    text <၂၇။ က ဥဒ္ဓစ္စံ>
      text <၉၂၈>, <တတ္ထ ကတမံ ဥဒ္ဓစ္စံ။ ယံ စိတ္တဿ ဥဒ္ဓစ္စံ အဝူပသမော စေတသော ဝိက္ခေပေါ ဘန္တတ္တံ စိတ္တဿ ဣဒံ ဝုစ္စတိ ဥဒ္ဓစ္စံ။>
    text <ခ ကောသဇ္ဇံ>
      text <တတ္ထ ကတမံ ကောသဇ္ဇံ။ ကာယဒုစ္စရိတေ ဝါ ဝစီဒုစ္စရိတေ ဝါ မနောဒုစ္စရိတေ ဝါ ပဉ္စသု ဝါ ကာမဂုဏေသု စိတ္တဿ ဝေါဿဂ္ဂေါ ဝေါဿဂ္ဂါနုပ္ပဒာနံ ကုသလာနံ ဓမ္မာနံ ဘာဝနာယ အသက္ကစ္စကိရိယတာ အသာတစ္စကိရိယတာ အနဋ္ဌိတကိရိယတာ ဩလီနဝုတ္တိတာ နိက္ခိတ္တဆန္ဒတာ နိက္ခိတ္တဓုရတာ အနာသေဝနာ အဘာဝနာ အဗဟုလီကမ္မံ အနဓိဋ္ဌာနံ အနနုယောဂေါ ပမာဒော ဣဒံ ဝုစ္စတိ ကောသဇ္ဇံ။>
    text <ဂ ပမာဒော>
      text <တတ္ထ ကတမော ပမာဒော။ ကာယဒုစ္စရိတေ ဝါ ဝစီဒုစ္စရိတေ ဝါ မနောဒုစ္စရိတေ ဝါ ပဉ္စသု ဝါ ကာမဂုဏေသု စိတ္တဿ ဝေါဿဂ္ဂေါ ဝေါဿဂ္ဂါနုပ္ပဒာနံ ကုသလာနံ ဓမ္မာနံ ဘာဝနာယ အသက္ကစ္စကိရိယတာ အသာတစ္စကိရိယတာ အနဋ္ဌိတကိရိယတာ ဩလီနဝုတ္တိတာ နိက္ခိတ္တဆန္ဒတာ နိက္ခိတ္တဓုရတာ အနာသေဝနာ အဘာဝနာ အဗဟုလီကမ္မံ အနဓိဋ္ဌာနံ အနနုယောဂေါ ပမာဒော၊ ယော ဧဝရူပေါ ပမာဒော ပမဇ္ဇနာ ပမဇ္ဇိတတ္တံ အယံ ဝုစ္စတိ ပမာဒော။>
    text <၂၈။ က အသန္တုဋ္ဌိတာ>
      text <၉၂၉>, <တတ္ထ ကတမာ အသန္တုဋ္ဌိတာ။ ဣတရီတရစီဝရပိဏ္ဍပါတသေနာသနဂိလာနပစ္စယဘေသဇ္ဇပရိက္ခါရေဟိ ပဉ္စဟိ ဝါ ကာမဂုဏေဟိ အသန္တုဋ္ဌဿ ဘိယျောကမျတာ၊ ယာ ဧဝရူပါ ဣစ္ဆာ ဣစ္ဆာဂတာ အသန္တုဋ္ဌိတာ ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ အသန္တုဋ္ဌိတာ။>
    text <ခ အသမ္ပဇညတာ>
      text <တတ္ထ ကတမာ အသမ္ပဇညတာ။ ယံ အညာဏံ အဒဿနံ။ပေ။ အဝိဇ္ဇာလင်္ဂီ မောဟော အကုသလမူလံ အယံ ဝုစ္စတိ အသမ္ပဇညတာ။>
    text <ဂ မဟိစ္ဆတာ>
      text <တတ္ထ ကတမာ မဟိစ္ဆတာ။ ဣတရီတရစီဝရပိဏ္ဍပါတသေနာသနဂိလာနပစ္စယဘေသဇ္ဇပရိက္ခါရေဟိ ပဉ္စဟိ ဝါ ကာမဂုဏေဟိ အသန္တုဋ္ဌဿ ဘိယျောကမျတာ၊ ယာ ဧဝရူပါ ဣစ္ဆာ ဣစ္ဆာဂတာ မဟိစ္ဆတာ ရာဂေါ သာရာဂေါ စိတ္တဿ သာရာဂေါ အယံ ဝုစ္စတိ မဟိစ္ဆတာ။>
    text <၂၉။ က အဟိရိကံ>
      text <၉၃၀>, <တတ္ထ ကတမံ အဟိရိကံ။ ယံ န ဟိရီယတိ ဟိရီယိတဗ္ဗေန၊ န ဟိရီယတိ ပါပကာနံ အကုသလာနံ ဓမ္မာနံ သမာပတ္တိယာ ဣဒံ ဝုစ္စတိ အဟိရိကံ။>
    text <ခ အနောတ္တပ္ပံ>
      text <တတ္ထ ကတမံ အနောတ္တပ္ပံ။ ယံ န ဩတ္တပ္ပတိ ဩတ္တပ္ပိတဗ္ဗေန၊ န ဩတ္တပ္ပတိ ပါပကာနံ အကုသလာနံ ဓမ္မာနံ သမာပတ္တိယာ ဣဒံ ဝုစ္စတိ အနောတ္တပ္ပံ။>
    text <ဂ ပမာဒော>
      text <တတ္ထ ကတမော ပမာဒော။ ကာယဒုစ္စရိတေ ဝါ ဝစီဒုစ္စရိတေ ဝါ မနောဒုစ္စရိတေ ဝါ ပဉ္စသု ဝါ ကာမဂုဏေသု စိတ္တဿ ဝေါဿဂ္ဂေါ ဝေါဿဂ္ဂါနုပ္ပဒာနံ ကုသလာနံ ဓမ္မာနံ ဘာဝနာယ အသက္ကစ္စကိရိယတာ အသာတစ္စကိရိယတာ အနဋ္ဌိတကိရိယတာ ဩလီနဝုတ္တိတာ နိက္ခိတ္တဆန္ဒတာ နိက္ခိတ္တဓုရတာ အနာသေဝနာ အဘာဝနာ အဗဟုလီကမ္မံ အနဓိဋ္ဌာနံ အနနုယောဂေါ ပမာဒော၊ ယော ဧဝရူပေါ ပမာဒော ပမဇ္ဇနာ ပမဇ္ဇိတတ္တံ အယံ ဝုစ္စတိ ပမာဒော။>
    text <၃၀။ က အနာဒရိယံ>
      text <၉၃၁>, <တတ္ထ ကတမံ အနာဒရိယံ။ ယံ အနာဒရိယံ အနာဒရတာ အဂါရဝတာ အပ္ပတိဿဝတာ အနဒ္ဒာ အနဒ္ဒာယနာ အနဒ္ဒာယိတတ္တံ အသီလျံ အစိတ္တီကာရော ဣဒံ ဝုစ္စတိ အနာဒရိယံ။>
    text <ခ ဒောဝစဿတာ>
      text <တတ္ထ ကတမာ ဒောဝစဿတာ။ သဟဓမ္မိကေ ဝုစ္စမာနေ ဒောဝစဿာယံ ဒောဝစဿိယံ ဒောဝစဿတာ ဝိပ္ပဋိကုလဂ္ဂါဟိတာ ဝိပစ္စနီကသာတတာ အနာဒရိယံ အနာဒရတာ အဂါရဝတာ အပ္ပတိဿဝတာ အယံ ဝုစ္စတိ ဒောဝစဿတာ။>
    text <ဂ ပါပမိတ္တတာ>
      text <တတ္ထ ကတမာ ပါပမိတ္တတာ။ ယေ တေ ပုဂ္ဂလာ အဿဒ္ဓါ ဒုဿီလာ အပ္ပဿုတာ မစ္ဆရိနော ဒုပ္ပညာ၊ ယာ တေသံ သေဝနာ နိသေဝနာ သံသေဝနာ ပဋိသေဝနာ ဘဇနာ သမ္ဘဇနာ ဘတ္တိ သမ္ဘတ္တိ တံသမ္ပဝင်္ကတာ အယံ ဝုစ္စတိ ပါပမိတ္တတာ။>
    text <၃၁။ က အဿဒ္ဓိယံ>
      text <၉၃၂>, <တတ္ထ ကတမံ အဿဒ္ဓိယံ။ ဣဓေကစ္စော အဿဒ္ဓေါ ဟောတိ၊ န သဒ္ဒဟတိ ဗုဒ္ဓံ ဝါ ဓမ္မံ ဝါ သင်္ဃံ ဝါ၊ ယံ ဧဝရူပံ အဿဒ္ဓိယံ အဿဒ္ဒဟနာ အနောကပ္ပနာ အနဘိပ္ပသာဒော ဣဒံ ဝုစ္စတိ အဿဒ္ဓိယံ။>
    text <ခ အဝဒညုတာ>
      text <တတ္ထ ကတမာ အဝဒညုတာ။ ပဉ္စ မစ္ဆရိယာနိ အာဝါသမစ္ဆရိယံ၊ ကုလမစ္ဆရိယံ၊ လာဘမစ္ဆရိယံ၊ ဝဏ္ဏမစ္ဆရိယံ၊ ဓမ္မမစ္ဆရိယံ။ ယံ ဧဝရူပံ မစ္ဆေရံ မစ္ဆရာယနာ မစ္ဆရာယိတတ္တံ ဝေဝိစ္ဆံ ကဒရိယံ ကဋုကဉ္စုကတာ အဂ္ဂဟိတတ္တံ စိတ္တဿ အယံ ဝုစ္စတိ အဝဒညုတာ။>
    text <ဂ ကောသဇ္ဇံ>
      text <တတ္ထ ကတမံ ကောသဇ္ဇံ။ ကာယဒုစ္စရိတေ ဝါ ဝစီဒုစ္စရိတေ ဝါ မနောဒုစ္စရိတေ ဝါ ပဉ္စသု ဝါ ကာမဂုဏေသု စိတ္တဿ ဝေါဿဂ္ဂေါ၊ ဝေါဿဂ္ဂါနုပ္ပဒာနံ ကုသလာနံ ဓမ္မာနံ၊ ဘာဝနာယ အသက္ကစ္စကိရိယတာ အသာတစ္စကိရိယတာ အနဋ္ဌိတကိရိယတာ ဩလီနဝုတ္တိတာ နိက္ခိတ္တဆန္ဒတာ နိက္ခိတ္တဓုရတာ အနာသေဝနာ အဘာဝနာ အဗဟုလီကမ္မံ အနဓိဋ္ဌာနံ အနနုယောဂေါ ပမာဒော ဣဒံ ဝုစ္စတိ ကောသဇ္ဇံ။>
    text <၃၂။ က ဥဒ္ဓစ္စံ>
      text <၉၃၃>, <တတ္ထ ကတမံ ဥဒ္ဓစ္စံ။ ယံ စိတ္တဿ ဥဒ္ဓစ္စံ အဝူပသမော စေတသော ဝိက္ခေပေါ ဘဝန္တတ္တံ စိတ္တဿ ဣဒံ ဝုစ္စတိ ဥဒ္ဓစ္စံ။>
    text <ခ အသံဝရော>
      text <တတ္ထ ကတမော အသံဝရော။ ဣဓေကစ္စော စက္ခုနာ ရူပံ ဒိသွာ နိမိတ္တဂ္ဂါဟီ ဟောတိ အနုဗျဉ္ဇနဂ္ဂါဟီ။ ယတွာဓိကရဏမေနံ စက္ခုန္ဒြိယံ အသံဝုတံ ဝိဟရန္တံ အဘိဇ္ဈာဒောမနဿာ ပါပကာ အကုသလာ ဓမ္မာ အနွာဿဝေယျုံ၊ တဿ သံဝရာယ န ပဋိပဇ္ဇတိ၊ န ရက္ခတိ စက္ခုန္ဒြိယံ၊ စက္ခုန္ဒြိယေ န သံဝရံ အာပဇ္ဇတိ။ သောတေန သဒ္ဒံ သုတွာ။ပေ။ ဃာနေန ဂန္ဓံ ဃာယိတွာ။ပေ။ ဇိဝှာယ ရသံ သာယိတွာ။ပေ။ ကာယေန ဖောဋ္ဌဗ္ဗံ ဖုသိတွာ။ပေ။ မနသာ ဓမ္မံ ဝိညာယ နိမိတ္တဂ္ဂါဟီ ဟောတိ အနုဗျဉ္ဇနဂ္ဂါဟီ။ ယတွာဓိကရဏမေနံ မနိန္ဒြိယံ အသံဝုတံ ဝိဟရန္တံ အဘိဇ္ဈာဒောမနဿာ ပါပကာ အကုသလာ ဓမ္မာ အနွာဿဝေယျုံ၊ တဿ သံဝရာယ န ပဋိပဇ္ဇတိ၊ န ရက္ခတိ မနိန္ဒြိယံ၊ မနိန္ဒြိယေ န သံဝရံ အာပဇ္ဇတိ အယံ ဝုစ္စတိ အသံဝရော။>
    text <ဂ ဒုဿီလျံ>
      text <တတ္ထ ကတမံ ဒုဿီလျံ။ ကာယိကော ဝီတိက္ကမော၊ ဝါစသိကော ဝီတိက္ကမော၊ ကာယိကဝါစသိကော ဝီတိက္ကမော ဣဒံ ဝုစ္စတိ ဒုဿီလျံ။>
    text <၃၃။ က အရိယာနံ အဒဿနကမျတာ>
      text <၉၃၄>, <တတ္ထ ကတမာ အရိယာနံ အဒဿနကမျတာ။ တတ္ထ ကတမေ အရိယာ။ အရိယာ ဝုစ္စန္တိ ဗုဒ္ဓါ စ ဗုဒ္ဓသာဝကာ စ။ ယာ ဣမေသံ အရိယာနံ အဒဿနကမျတာ အဒဋ္ဌုကမျတာ အသမေတုကမျတာ အသမာဂန္တုကမျတာ အယံ ဝုစ္စတိ အရိယာနံ အဒဿနကမျတာ။>
    text <ခ သဒ္ဓမ္မံ အသောတုကမျတာ>
      text <တတ္ထ ကတမာ သဒ္ဓမ္မံ အသောတုကမျတာ။ တတ္ထ ကတမော သဒ္ဓမ္မော။ စတ္တာရော သတိပဋ္ဌာနာ၊ စတ္တာရော သမ္မပ္ပဓာနာ၊ စတ္တာရော ဣဒ္ဓိပါဒာ၊ ပဉ္စိန္ဒြိယာနိ၊ ပဉ္စ ဗလာနိ၊ သတ္တ ဗောဇ္ဈင်္ဂါ၊ အရိယော အဋ္ဌင်္ဂိကော မဂ္ဂေါ အယံ ဝုစ္စတိ သဒ္ဓမ္မော။ ယာ ဣမဿ သဒ္ဓမ္မဿ အသောတုကမျတာ အသဝနကမျတာ အနုဂ္ဂဟေတုကမျတာ အဓာရေတုကမျတာ အယံ ဝုစ္စတိ သဒ္ဓမ္မံ အသောတုကမျတာ။>
    text <ဂ ဥပါရမ္ဘစိတ္တတာ>
      text <တတ္ထ ကတမာ ဥပါရမ္ဘစိတ္တတာ။ တတ္ထ ကတမော ဥပါရမ္ဘော။ ယော ဥပါရမ္ဘော အနုပါရမ္ဘော ဥပါရမ္ဘနာ အနုပါရမ္ဘနာ အနုပါရမ္ဘိတတ္တံ ဥညာ အဝညာ ပရိဘဝေါ ရန္ဓဂဝေသိတာ အယံ ဝုစ္စတိ ဥပါရမ္ဘစိတ္တတာ။>
    text <၃၄။ က မုဋ္ဌဿစ္စံ>
      text <၉၃၅>, <တတ္ထ ကတမံ မုဋ္ဌဿစ္စံ။ ယာ အဿတိ အနနုဿတိ အပ္ပဋိဿတိ အဿတိ အဿရဏတာ အဓာရဏတာ ပိလာပနတာ သမ္မုသနတာ ဣဒံ ဝုစ္စတိ မုဋ္ဌဿစ္စံ။>
    text <ခ အသမ္ပဇညံ>
      text <တတ္ထ ကတမံ အသမ္ပဇညံ။ ယံ အညာဏံ အဒဿနံ။ပေ။ အဝိဇ္ဇာလင်္ဂီ မောဟော အကုသလမူလံ ဣဒံ ဝုစ္စတိ အသမ္ပဇညံ။>
    text <ဂ စေတသော ဝိက္ခေပေါ>
      text <တတ္ထ ကတမော စေတသော ဝိက္ခေပေါ။ ယံ စိတ္တဿ ဥဒ္ဓစ္စံ အဝူပသမော စေတသော ဝိက္ခေပေါ ဘန္တတ္တံ စိတ္တဿ အယံ ဝုစ္စတိ စေတသော ဝိက္ခေပေါ။>
    text <၃၅။ က အယောနိသော မနသိကာရော>
      text <၉၃၆>, <တတ္ထ ကတမော အယောနိသော မနသိကာရော။ အနိစ္စေ နိစ္စန္တိ အယောနိသော မနသိကာရော၊ ဒုက္ခေ သုခန္တိ အယောနိသော မနသိကာရော၊ အနတ္တနိ အတ္တာတိ အယောနိသော မနသိကာရော၊ အသုဘေ သုဘန္တိ အယောနိသော မနသိကာရော၊ သစ္စဝိပ္ပဋိကုလေန ဝါ စိတ္တဿ အာဝဋ္ဋနာ အနာဝဋ္ဋနာ အာဘောဂေါ သမန္နာဟာရော မနသိကာရော အယံ ဝုစ္စတိ အယောနိသော မနသိကာရော။>
    text <ခ ကုမ္မဂ္ဂသေဝနာ>
      text <တတ္ထ ကတမာ ကုမ္မဂ္ဂသေဝနာ။ တတ္ထ ကတမော ကုမ္မဂ္ဂေါ။ မိစ္ဆာဒိဋ္ဌိ၊ မိစ္ဆာသင်္ကပ္ပေါ၊ မိစ္ဆာဝါစာ၊ မိစ္ဆာကမ္မန္တော၊ မိစ္ဆာအာဇီဝေါ၊ မိစ္ဆာဝါယာမော၊ မိစ္ဆာသတိ၊ မိစ္ဆာသမာဓိ အယံ ဝုစ္စတိ ကုမ္မဂ္ဂေါ။ ယာ ဣမဿ ကုမ္မဂ္ဂဿ သေဝနာ နိသေဝနာ သံသေဝနာ ဘဇနာ သမ္ဘဇနာ ဘတ္တိ သမ္ဘတ္တိ တံသမ္ပဝင်္ကတာ အယံ ဝုစ္စတိ ကုမ္မဂ္ဂသေဝနာ။>
    text <ဂ စေတသော စ လီနတ္တံ>
      text <တတ္ထ ကတမံ စေတသော စ လီနတ္တံ။ ယာ စိတ္တဿ အကလျတာ အကမ္မညတာ ဩလီယနာ သလ္လီယနာ လီနံ လီယနာ လီယိတတ္တံ ထိနံ ထိယနာ ထိယိတတ္တံ စိတ္တဿ ဣဒံ ဝုစ္စတိ စေတသော စ လီနတ္တံ။>
      stand <တိကံ။>
  text <၄။ စတုက္ကနိဒ္ဒေသော>
    text <၁ စတ္တာရော အာသဝါ>
      text <၉၃၇>, <တတ္ထ ကတမေ စတ္တာရော အာသဝါ။ ကာမာသဝေါ၊ ဘဝါသဝေါ၊ ဒိဋ္ဌာသဝေါ၊ အဝိဇ္ဇာသဝေါ။>
    text <က ကာမာသဝေါ>
      text <တတ္ထ ကတမော ကာမာသဝေါ။ ယော ကာမေသု ကာမစ္ဆန္ဒော ကာမရာဂေါ ကာမနန္ဒီ ကာမတဏှာ ကာမသိနေဟော ကာမပရိဠာဟော ကာမမုစ္ဆာ ကာမဇ္ဈောသာနံ အယံ ဝုစ္စတိ ကာမာသဝေါ။>
    text <ခ ဘဝါသဝေါ>
      text <တတ္ထ ကတမော ဘဝါသဝေါ။ ယော ဘဝေသု ဘဝစ္ဆန္ဒော။ပေ။ ဘဝဇ္ဈောသာနံ အယံ ဝုစ္စတိ ဘဝါသဝေါ။>
    text <ဂ ဒိဋ္ဌာသဝေါ>
      text <တတ္ထ ကတမော ဒိဋ္ဌာသဝေါ။ သဿတော လောကောတိ ဝါ၊ အသဿတော လောကောတိ ဝါ၊ အန္တဝါ လောကောတိ ဝါ၊ အနန္တဝါ လောကောတိ ဝါ၊ တံ ဇီဝံ တံ သရီရန္တိ ဝါ၊ အညံ ဇီဝံ အညံ သရီရန္တိ ဝါ၊ ဟောတိ တထာဂတော ပရံ မရဏာတိ ဝါ၊ န ဟောတိ တထာဂတော ပရံ မရဏာတိ ဝါ၊ ဟောတိ စ န စ ဟောတိ တထာဂတော ပရံ မရဏာတိ ဝါ၊ နေဝ ဟောတိ န န ဟောတိ တထာဂတော ပရံ မရဏာတိ ဝါ။ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော အယံ ဝုစ္စတိ ဒိဋ္ဌာသဝေါ။ သဗ္ဗာပိ မိစ္ဆာဒိဋ္ဌိ ဒိဋ္ဌာသဝေါ။>
    text <ဃ အဝိဇ္ဇာသဝေါ>
      text <တတ္ထ ကတမော အဝိဇ္ဇာသဝေါ။ ဒုက္ခေ အညာဏံ၊ ဒုက္ခသမုဒယေ အညာဏံ၊ ဒုက္ခနိရောဓေ အညာဏံ၊ ဒုက္ခနိရောဓဂါမိနိယာ ပဋိပဒာယ အညာဏံ၊ ပုဗ္ဗန္တေ အညာဏံ၊ အပရန္တေ အညာဏံ၊ ပုဗ္ဗန္တာပရန္တေ အညာဏံ၊ ဣဒပ္ပစ္စယတာ ပဋိစ္စသမုပ္ပန္နေသု ဓမ္မေသု အညာဏံ။ ယံ ဧဝရူပံ အညာဏံ အဒဿနံ။ပေ။ အဝိဇ္ဇာလင်္ဂီ မောဟော အကုသလမူလံ အယံ ဝုစ္စတိ အဝိဇ္ဇာသဝေါ။ ဣမေ စတ္တာရော အာသဝါ။>
    text <၂-၅ စတ္တာရော ဂန္ထာဒီ>
      text <၉၃၈>, <တတ္ထ ကတမေ စတ္တာရော ဂန္ထာ။ပေ။ စတ္တာရော ဩဃာ။ပေ။ စတ္တာရော ယောဂါ။ပေ။ စတ္တာရိ ဥပါဒာနာနိ။ ကာမုပါဒာနံ၊ ဒိဋ္ဌုပါဒာနံ၊ သီလဗ္ဗတုပါဒာနံ၊ အတ္တဝါဒုပါဒာနံ။>
    text <က ကာမုပါဒာနံ>
      text <တတ္ထ ကတမံ ကာမုပါဒာနံ။ ယော ကာမေသု ကာမစ္ဆန္ဒော။ပေ။ ကာမဇ္ဈောသာနံ ဣဒံ ဝုစ္စတိ ကာမုပါဒာနံ။>
    text <ခ ဒိဋ္ဌုပါဒာနံ>
      text <တတ္ထ ကတမံ ဒိဋ္ဌုပါဒာနံ။ နတ္ထိ ဒိန္နံ၊ နတ္ထိ ယိဋ္ဌံ။ပေ။ ယေ ဣမဉ္စ လောကံ ပရဉ္စ လောကံ သယံ အဘိညာ သစ္ဆိကတွာ ပဝေဒေန္တီတိ။ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော ဣဒံ ဝုစ္စတိ ဒိဋ္ဌုပါဒာနံ။ ဌပေတွာ သီလဗ္ဗတုပါဒာနဉ္စ အတ္တဝါဒုပါဒာနဉ္စ သဗ္ဗာပိ မိစ္ဆာဒိဋ္ဌိ ဒိဋ္ဌုပါဒာနံ။>
    text <ဂ သီလဗ္ဗတုပါဒာနံ>
      text <တတ္ထ ကတမံ သီလဗ္ဗတုပါဒာနံ။ ဣတော ဗဟိဒ္ဓါ သမဏဗြာဟ္မဏာနံ သီလေန သုဒ္ဓိ ဝတေန သုဒ္ဓိ သီလဗ္ဗတေန သုဒ္ဓီတိ။ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော ဣဒံ ဝုစ္စတိ သီလဗ္ဗတုပါဒာနံ။>
    text <ဃ အတ္တဝါဒုပါဒာနံ>
      text <တတ္ထ ကတမံ အတ္တဝါဒုပါဒာနံ။ ဣဓ အဿုတဝါ ပုထုဇ္ဇနော အရိယာနံ အဒဿာဝီ အရိယဓမ္မဿ အကောဝိဒော အရိယဓမ္မေ အဝိနီတော၊ သပ္ပုရိသာနံ အဒဿာဝီ သပ္ပုရိသဓမ္မဿ အကောဝိဒော သပ္ပုရိသဓမ္မေ အဝိနီတော ရူပံ အတ္တတော သမနုပဿတိ ရူပဝန္တံ ဝါ အတ္တာနံ အတ္တနိ ဝါ ရူပံ ရူပသ္မိံ ဝါ အတ္တာနံ။ ဝေဒနံ။ပေ။ သညံ။ပေ။ သင်္ခါရေ။ပေ။ ဝိညာဏံ အတ္တတော သမနုပဿတိ ဝိညာဏဝန္တံ ဝါ အတ္တာနံ အတ္တနိ ဝါ ဝိညာဏံ ဝိညာဏသ္မိံ ဝါ အတ္တာနံ။ ယာ ဧဝရူပါ ဒိဋ္ဌိ ဒိဋ္ဌိဂတံ။ပေ။ ဝိပရိယာသဂ္ဂါဟော ဣဒံ ဝုစ္စတိ အတ္တဝါဒုပါဒာနံ။ ဣမာနိ စတ္တာရိ ဥပါဒာနာနိ။>
    text <၆ စတ္တာရော တဏှုပ္ပါဒာ>
      text <၉၃၉>, <တတ္ထ ကတမေ စတ္တာရော တဏှုပ္ပါဒာ။ စီဝရဟေတု ဝါ ဘိက္ခုနော တဏှာ ဥပ္ပဇ္ဇမာနာ ဥပ္ပဇ္ဇတိ၊ ပိဏ္ဍပါတဟေတု ဝါ ဘိက္ခုနော တဏှာ ဥပ္ပဇ္ဇမာနာ ဥပ္ပဇ္ဇတိ၊ သေနာသနဟေတု ဝါ ဘိက္ခုနော တဏှာ ဥပ္ပဇ္ဇမာနာ ဥပ္ပဇ္ဇတိ၊ ဣတိဘဝါဘဝဟေတု ဝါ ဘိက္ခုနော တဏှာ ဥပ္ပဇ္ဇမာနာ ဥပ္ပဇ္ဇတိ ဣမေ စတ္တာရော တဏှုပ္ပါဒာ။>
    text <၇ စတ္တာရိ အဂတိဂမနာနိ>
      text <တတ္ထ ကတမာနိ စတ္တာရိ အဂတိဂမနာနိ။ ဆန္ဒာဂတိံ ဂစ္ဆတိ၊ ဒောသာဂတိံ ဂစ္ဆတိ၊ မောဟာဂတိံ ဂစ္ဆတိ၊ ဘယာဂတိံ ဂစ္ဆတိ။ ယာ ဧဝရူပါ အဂတိ အဂတိဂမနံ ဆန္ဒဂမနံ ဝဂ္ဂဂမနံ ဝါရိဂမနံ ဣမာနိ စတ္တာရိ အဂတိဂမနာနိ။>
    text <၈ စတ္တာရော ဝိပရိယာသာ>
      text <တတ္ထ ကတမေ စတ္တာရော ဝိပရိယာသာ။ အနိစ္စေ နိစ္စန္တိ သညာဝိပရိယာသော စိတ္တဝိပရိယာသော ဒိဋ္ဌိဝိပရိယာသော၊ ဒုက္ခေ သုခန္တိ သညာဝိပရိယာသော စိတ္တဝိပရိယာသော ဒိဋ္ဌိဝိပရိယာသော၊ အနတ္တနိ အတ္တာတိ သညာဝိပရိယာသော စိတ္တဝိပရိယာသော ဒိဋ္ဌိဝိပရိယာသော၊ အသုဘေ သုဘန္တိ သညာဝိပရိယာသော စိတ္တဝိပရိယာသော ဒိဋ္ဌိဝိပရိယာသော ဣမေ စတ္တာရော ဝိပရိယာသာ။>
    text <၉ စတ္တာရော အနရိယဝေါဟာရာ>
      text <တတ္ထ ကတမေ စတ္တာရော အနရိယဝေါဟာရာ။ အဒိဋ္ဌေ ဒိဋ္ဌဝါဒိတာ၊ အဿုတေ သုတဝါဒိတာ၊ အမုတေ မုတဝါဒိတာ၊ အဝိညာတေ ဝိညာတဝါဒိတာ ဣမေ စတ္တာရော အနရိယဝေါဟာရာ။>
    text <၁၀ အပရေပိ စတ္တာရော အနရိယဝေါဟာရာ>
      text <တတ္ထ ကတမေ အပရေပိ စတ္တာရော အနရိယဝေါဟာရာ။ ဒိဋ္ဌေ အဒိဋ္ဌဝါဒိတာ၊ သုတေ အဿုတဝါဒိတာ၊ မုတေ အမုတဝါဒိတာ၊ ဝိညာတေ အဝိညာတဝါဒိတာ ဣမေ စတ္တာရော အနရိယဝေါဟာရာ။>
    text <၁၁ စတ္တာရိ ဒုစ္စရိတာနိ>
      text <တတ္ထ ကတမာနိ စတ္တာရိ ဒုစ္စရိတာနိ။ ပါဏာတိပါတော၊ အဒိန္နာဒာနံ၊ ကာမေသုမိစ္ဆာစာရော၊ မုသာဝါဒော ဣမာနိ စတ္တာရိ ဒုစ္စရိတာနိ။>
    text <၁၂ အပရာနိပိ စတ္တာရိ ဒုစ္စရိတာနိ>
      text <တတ္ထ ကတမာနိ အပရာနိပိ စတ္တာရိ ဒုစ္စရိတာနိ။ မုသာဝါဒော၊ ပိသုဏာ ဝါစာ၊ ဖရုသာ ဝါစာ၊ သမ္ဖပ္ပလာပေါ ဣမာနိ စတ္တာရိ ဒုစ္စရိတာနိ။>
    text <၁၃ စတ္တာရိ ဘယာနိ>
      text <တတ္ထ ကတမာနိ စတ္တာရိ ဘယာနိ။ ဇာတိဘယံ၊ ဇရာဘယံ၊ ဗျာဓိဘယံ၊ မရဏဘယံ ဣမာနိ စတ္တာရိ ဘယာနိ။>
    text <၁၄ အပရာနိပိ စတ္တာရိ ဘယာနိ>
      text <တတ္ထ ကတမာနိ အပရာနိပိ စတ္တာရိ ဘယာနိ။ ရာဇဘယံ၊ စောရဘယံ၊ အဂ္ဂိဘယံ၊ ဥဒကဘယံ ဣမာနိ စတ္တာရိ ဘယာနိ။>
      text <တတ္ထ ကတမာနိ အပရာနိပိ စတ္တာရိ ဘယာနိ။ ဦမိဘယံ၊ ကုမ္ဘီလဘယံ၊ အာဝဋ္ဋဘယံ၊ သုသုကာဘယံ ဣမာနိ စတ္တာရိ ဘယာနိ။>
      text <တတ္ထ ကတမာနိ အပရာနိပိ စတ္တာရိ ဘယာနိ။ အတ္တာနုဝါဒဘယံ၊ ပရာနုဝါဒဘယံ၊ ဒဏ္ဍဘယံ၊ ဒုဂ္ဂတိဘယံ ဣမာနိ စတ္တာရိ ဘယာနိ။>
    text <၁၅ စတဿော ဒိဋ္ဌိယော>
      text <တတ္ထ ကတမာ စတဿော ဒိဋ္ဌိယော။ သယင်္ကတံ သုခဒုက္ခန္တိ သစ္စတော ထေတတော ဒိဋ္ဌိ ဥပ္ပဇ္ဇတိ၊ ပရင်္ကတံ သုခဒုက္ခန္တိ သစ္စတော ထေတတော ဒိဋ္ဌိ ဥပ္ပဇ္ဇတိ၊ သယင်္ကတဉ္စ ပရင်္ကတဉ္စ သုခဒုက္ခန္တိ သစ္စတော ထေတတော ဒိဋ္ဌိ ဥပ္ပဇ္ဇတိ၊ အသယင်္ကာရံ အပရင်္ကာရံ အဓိစ္စသမုပ္ပန္နံ သုခဒုက္ခန္တိ သစ္စတော ထေတတော ဒိဋ္ဌိ ဥပ္ပဇ္ဇတိ ဣမာ စတဿော ဒိဋ္ဌိယော။>
      stand <စတုက္ကံ။>
  text <၅။ ပဉ္စကနိဒ္ဒေသော>
    text <၁ ပဉ္စောရမ္ဘာဂိယာနိ သံယောဇနာနိ>
      text <၉၄၀>, <တတ္ထ ကတမာနိ ပဉ္စောရမ္ဘာဂိယာနိ သံယောဇနာနိ။ သက္ကာယဒိဋ္ဌိ၊ ဝိစိကိစ္ဆာ၊ သီလဗ္ဗတပရာမာသော၊ ကာမစ္ဆန္ဒော၊ ဗျာပါဒော ဣမာနိ ပဉ္စောရမ္ဘာဂိယာနိ သံယောဇနာနိ။>
    text <၂ ပဉ္စုဒ္ဓမ္ဘာဂိယာနိ သံယောဇနာနိ>
      text <တတ္ထ ကတမာနိ ပဉ္စုဒ္ဓမ္ဘာဂိယာနိ သံယောဇနာနိ။ ရူပရာဂေါ၊ အရူပရာဂေါ၊ မာနော၊ ဥဒ္ဓစ္စံ၊ အဝိဇ္ဇာ ဣမာနိ ပဉ္စုဒ္ဓမ္ဘာဂိယာနိ သံယောဇနာနိ။>
    text <၃ ပဉ္စ မစ္ဆရိယာနိ>
      text <တတ္ထ ကတမာနိ ပဉ္စ မစ္ဆရိယာနိ။ အာဝါသမစ္ဆရိယံ၊ ကုလမစ္ဆရိယံ၊ လာဘမစ္ဆရိယံ၊ ဝဏ္ဏမစ္ဆရိယံ၊ ဓမ္မမစ္ဆရိယံ ဣမာနိ ပဉ္စ မစ္ဆရိယာနိ။>
    text <၄ ပဉ္စ သင်္ဂါ>
      text <တတ္ထ ကတမေ ပဉ္စ သင်္ဂါ။ ရာဂသင်္ဂေါ၊ ဒောသသင်္ဂေါ၊ မောဟသင်္ဂေါ၊ မာနသင်္ဂေါ၊ ဒိဋ္ဌိသင်္ဂေါ ဣမေ ပဉ္စ သင်္ဂါ။>
    text <၅ ပဉ္စ သလ္လာ>
      text <တတ္ထ ကတမေ ပဉ္စ သလ္လာ။ ရာဂသလ္လံ၊ ဒောသသလ္လံ၊ မောဟသလ္လံ၊ မာနသလ္လံ၊ ဒိဋ္ဌိသလ္လံ ဣမေ ပဉ္စ သလ္လာ။>
    text <၆ ပဉ္စ စေတောခိလာ>
      text <၉၄၁>, <တတ္ထ ကတမေ ပဉ္စ စေတောခိလာ။ သတ္ထရိ ကင်္ခတိ ဝိစိကိစ္ဆတိ နာဓိမုစ္စတိ န သမ္ပသီဒတိ၊ ဓမ္မေ ကင်္ခတိ ဝိစိကိစ္ဆတိ နာဓိမုစ္စတိ န သမ္ပသီဒတိ၊ သင်္ဃေ ကင်္ခတိ ဝိစိကိစ္ဆတိ နာဓိမုစ္စတိ န သမ္ပသီဒတိ၊ သိက္ခါယ ကင်္ခတိ ဝိစိကိစ္ဆတိ နာဓိမုစ္စတိ န သမ္ပသီဒတိ၊ သဗြဟ္မစာရီသု ကုပိတော ဟောတိ အနတ္တမနော အာဟတစိတ္တော ခိလဇာတော ဣမေ ပဉ္စ စေတောခိလာ။>
    text <၇ ပဉ္စ စေတသော ဝိနိဗန္ဓာ>
      text <တတ္ထ ကတမေ ပဉ္စ စေတသော ဝိနိဗန္ဓာ။ ကာမေ အဝီတရာဂေါ ဟောတိ အဝိဂတစ္ဆန္ဒော အဝိဂတပေမော အဝိဂတပိပါသော အဝိဂတပရိဠာဟော အဝိဂတတဏှော၊ ကာယေ အဝီတရာဂေါ ဟောတိ။ ရူပေ အဝီတရာဂေါ ဟောတိ။ ယာဝဒတ္ထံ ဥဒရာဝဒေဟကံ ဘုဉ္ဇိတွာ သေယျသုခံ ပဿသုခံ မိဒ္ဓသုခံ အနုယုတ္တော ဝိဟရတိ၊ အညတရံ ဒေဝနိကာယံ ပဏိဓာယ ဗြဟ္မစရိယံ စရတိ ဣမိနာဟံ သီလေန ဝါ ဝတေန ဝါ တပေန ဝါ ဗြဟ္မစရိယေန ဝါ ဒေဝေါ ဝါ ဘဝိဿာမိ ဒေဝညတရော ဝါတိ ဣမေ ပဉ္စ စေတသောဝိနိဗန္ဓာ။>
    text <၈ ပဉ္စ နီဝရဏာနိ>
      text <တတ္ထ ကတမာနိ ပဉ္စ နီဝရဏာနိ။ ကာမစ္ဆန္ဒနီဝရဏံ၊ ဗျာပါဒနီဝရဏံ၊ ထိနမိဒ္ဓနီဝရဏံ၊ ဥဒ္ဓစ္စကုက္ကုစ္စနီဝရဏံ၊ ဝိစိကိစ္ဆာနီဝရဏံ ဣမာနိ ပဉ္စ နီဝရဏာနိ။>
    text <၉ ပဉ္စ ကမ္မာနိ အာနန္တရိကာနိ>
      text <တတ္ထ ကတမာနိ ပဉ္စ ကမ္မာနိ အာနန္တရိကာနိ။ မာတာ ဇီဝိတာ ဝေါရောပိတာ ဟောတိ၊ ပိတာ ဇီဝိတာ ဝေါရောပိတော ဟောတိ၊ အရဟန္တော ဇီဝိတာ ဝေါရောပိတော ဟောတိ၊ ဒုဋ္ဌေန စိတ္တေန တထာဂတဿ လောဟိတံ ဥပ္ပါဒိတံ ဟောတိ၊ သင်္ဃော ဘိန္နော ဟောတိ ဣမာနိ ပဉ္စ ကမ္မာနိ အာနန္တရိကာနိ။>
    text <၁၀ ပဉ္စ ဒိဋ္ဌိယော>
      text <တတ္ထ ကတမာ ပဉ္စ ဒိဋ္ဌိယော။ သညီ အတ္တာ ဟောတိ အရောဂေါ ပရံ မရဏာတိ ဣတ္ထေကေ အဘိဝဒန္တိ၊ အသညီ အတ္တာ ဟောတိ အရောဂေါ ပရံ မရဏာတိ ဣတ္ထေကေ အဘိဝဒန္တိ၊ နေဝသညီနာသညီ အတ္တာ ဟောတိ အရောဂေါ ပရံ မရဏာတိ ဣတ္ထေကေ အဘိဝဒန္တိ၊ သတော ဝါ ပန သတ္တဿ ဥစ္ဆေဒံ ဝိနာသံ ဝိဘဝံ ပညာပေန္တိ၊ ဒိဋ္ဌဓမ္မနိဗ္ဗာနံ ဝါ ပနေကေ အဘိဝဒန္တိ ဣမာ ပဉ္စ ဒိဋ္ဌိယော။>
    text <၁၁ ပဉ္စ ဝေရာ>
      text <၉၄၂>, <တတ္ထ ကတမေ ပဉ္စ ဝေရာ။ ပါဏာတိပါတော၊ အဒိန္နာဒာနံ၊ ကာမေသုမိစ္ဆာစာရော၊ မုသာဝါဒော၊ သုရာမေရယမဇ္ဇပမာဒဋ္ဌာနာ ဣမေ ပဉ္စ ဝေရာ။>
    text <၁၂ ပဉ္စ ဗျသနာ>
      text <တတ္ထ ကတမေ ပဉ္စ ဗျသနာ။ ဉာတိဗျသနံ၊ ဘောဂဗျသနံ၊ ရောဂဗျသနံ၊ သီလဗျသနံ၊ ဒိဋ္ဌိဗျသနံ ဣမေ ပဉ္စ ဗျသနာ။>
    text <၁၃ ပဉ္စ အက္ခန္တိယာ အာဒီနဝါ>
      text <တတ္ထ ကတမေ ပဉ္စ အက္ခန္တိယာ အာဒီနဝါ။ ဗဟုနော ဇနဿ အပ္ပိယော ဟောတိ အမနာပေါ၊ ဝေရဗဟုလော စ ဟောတိ၊ ဝဇ္ဇဗဟုလော စ၊ သမ္မူဠှော ကာလင်္ကရောတိ၊ ကာယဿ ဘေဒာ ပရံ မရဏာ အပါယံ ဒုဂ္ဂတိံ ဝိနိပါတံ နိရယံ ဥပပဇ္ဇတိ ဣမေ ပဉ္စ အက္ခန္တိယာ အာဒီနဝါ။>
    text <၁၄ ပဉ္စ ဘယာနိ>
      text <တတ္ထ ကတမာနိ ပဉ္စ ဘယာနိ။ အာဇီဝကဘယံ၊ အသိလောကဘယံ၊ ပရိသသာရဇ္ဇဘယံ၊ မရဏဘယံ၊ ဒုဂ္ဂတိဘယံ ဣမာနိ ပဉ္စ ဘယာနိ။>
    text <၁၅ ပဉ္စ ဒိဋ္ဌဓမ္မနိဗ္ဗာနဝါဒာ>
      text <၉၄၃>, <တတ္ထ ကတမေ ပဉ္စ ဒိဋ္ဌဓမ္မနိဗ္ဗာနဝါဒာ။>
      text <က ဣဓေကစ္စော သမဏော ဝါ ဗြာဟ္မဏော ဝါ ဧဝံဝါဒီ ဟောတိ ဧဝံဒိဋ္ဌိ ယတော ခေါ၊ ဘော၊ အယံ အတ္တာ ပဉ္စဟိ ကာမဂုဏေဟိ သမပ္ပိတော သမင်္ဂီဘူတော ပရိစာရေတိ၊ ဧတ္တာဝတာ ခေါ၊ ဘော၊ အယံ အတ္တာ ပရမဒိဋ္ဌဓမ္မနိဗ္ဗာနပ္ပတ္တော ဟောတီတိ။ ဣတ္ထေကေ သတော သတ္တဿ ပရမဒိဋ္ဌဓမ္မနိဗ္ဗာနံ ပညပေန္တိ။>
      text <ခ တမညော ဧဝမာဟ အတ္ထိ ခေါ၊ ဘော၊ ဧသော အတ္တာ ယံ တွံ ဝဒေသိ နေသော နတ္ထီတိ ဝဒာမိ။ နော စ ခေါ၊ ဘော၊ အယံ အတ္တာ ဧတ္တာဝတာ ပရမဒိဋ္ဌဓမ္မနိဗ္ဗာနပ္ပတ္တော ဟောတိ။ တံ ကိဿ ဟေတု။ ကာမာ ဟိ၊ ဘော၊ အနိစ္စာ ဒုက္ခါ ဝိပရိဏာမဓမ္မာ။ တေသံ ဝိပရိဏာမညထာဘာဝါ ဥပ္ပဇ္ဇန္တိ သောကပရိဒေဝဒုက္ခဒောမနဿုပါယာသာ။ ယတော ခေါ၊ ဘော၊ အယံ အတ္တာ ဝိဝိစ္စေဝ ကာမေဟိ။ပေ။ ပဌမံ ဈာနံ ဥပသမ္ပဇ္ဇ ဝိဟရတိ၊ ဧတ္တာဝတာ ခေါ၊ ဘော၊ အယံ အတ္တာ ပရမဒိဋ္ဌဓမ္မနိဗ္ဗာနပ္ပတ္တော ဟောတီတိ။ ဣတ္ထေကေ သတော သတ္တဿ ပရမဒိဋ္ဌဓမ္မနိဗ္ဗာနံ ပညပေန္တိ။>
      text <ဂ တမညော ဧဝမာဟ အတ္ထိ ခေါ၊ ဘော၊ ဧသော အတ္တာ ယံ တွံ ဝဒေသိ။ နေသော နတ္ထီတိ ဝဒာမိ။ နော စ ခေါ၊ ဘော၊ အယံ အတ္တာ ဧတ္တာဝတာ ပရမဒိဋ္ဌဓမ္မနိဗ္ဗာနပ္ပတ္တော ဟောတိ။ တံ ကိဿ ဟေတု။ ယဒေဝ တတ္ထ ဝိတက္ကိတံ ဝိစာရိတံ ဧတေန ဧတံ ဩဠာရိကံ အက္ခါယတိ။ ယတော ခေါ၊ ဘော၊ အယံ အတ္တာ ဝိတက္ကဝိစာရာနံ ဝူပသမာ။ပေ။ ဒုတိယံ ဈာနံ ဥပသမ္ပဇ္ဇ ဝိဟရတိ၊ ဧတ္တာဝတာ ခေါ၊ ဘော၊ အယံ အတ္တာ ပရမဒိဋ္ဌဓမ္မနိဗ္ဗာနပ္ပတ္တော ဟောတီတိ။ ဣတ္ထေကေ သတော သတ္တဿ ပရမဒိဋ္ဌဓမ္မနိဗ္ဗာနံ ပညပေန္တိ။>
      text <ဃ တမညော ဧဝမာဟ အတ္ထိ ခေါ၊ ဘော၊ ဧသော အတ္တာ ယံ တွံ ဝဒေသိ။ နေသော နတ္ထီတိ ဝဒာမိ။ နော စ ခေါ၊ ဘော၊ အယံ အတ္တာ ဧတ္တာဝတာ ပရမဒိဋ္ဌဓမ္မနိဗ္ဗာနပ္ပတ္တော ဟောတိ။ တံ ကိဿ ဟေတု။ ယဒေဝ တတ္ထ ပီတိဂတံ စေတသော ဥပ္ပိလာဝိတံ၊ ဧတေန ဧတံ ဩဠာရိကံ အက္ခါယတိ။ ယတော ခေါ၊ ဘော၊ အယံ အတ္တာ ပီတိယာ စ ဝိရာဂါ။ပေ။ တတိယံ ဈာနံ ဥပသမ္ပဇ္ဇ ဝိဟရတိ၊ ဧတ္တာဝတာ ခေါ၊ ဘော၊ အယံ အတ္တာ ပရမဒိဋ္ဌဓမ္မနိဗ္ဗာနပ္ပတ္တော ဟောတီတိ။ ဣတ္ထေကေ သတော သတ္တဿ ပရမဒိဋ္ဌဓမ္မနိဗ္ဗာနံ ပညပေန္တိ။>
      text <င တမညော ဧဝမာဟ အတ္ထိ ခေါ၊ ဘော၊ ဧသော အတ္တာ ယံ တွံ ဝဒေသိ။ နေသော နတ္ထီတိ ဝဒာမိ။ နော စ ခေါ၊ ဘော၊ အယံ အတ္တာ ဧတ္တာဝတာ ပရမဒိဋ္ဌဓမ္မနိဗ္ဗာနပ္ပတ္တော ဟောတိ။ တံ ကိဿ ဟေတု။ ယဒေဝ တတ္ထ သုခပီတိ စေတသော အာဘောဂေါ၊ ဧတေန ဧတံ ဩဠာရိကံ အက္ခါယတိ။ ယတော ခေါ၊ ဘော၊ အယံ အတ္တာ သုခဿ စ ပဟာနာ။ပေ။ စတုတ္ထံ ဈာနံ ဥပသမ္ပဇ္ဇ ဝိဟရတိ၊ ဧတ္တာဝတာ ခေါ၊ ဘော၊ အယံ အတ္တာ ပရမဒိဋ္ဌဓမ္မနိဗ္ဗာနပ္ပတ္တော ဟောတီတိ။ ဣတ္ထေကေ သတော သတ္တဿ ပရမဒိဋ္ဌဓမ္မနိဗ္ဗာနံ ပညပေန္တိ။ ဣမေ ပဉ္စ ဒိဋ္ဌဓမ္မနိဗ္ဗာနဝါဒာ။>
      stand <ပဉ္စကံ။>
  text <၆။ ဆက္ကနိဒ္ဒေသော>
    text <၁ ဆ ဝိဝါဒမူလာနိ>
      text <၉၄၄>, <တတ္ထ ကတမာနိ ဆ ဝိဝါဒမူလာနိ။ ကောဓော၊ မက္ခေါ၊ ဣဿာ၊ သာဌေယျံ၊ ပါပိစ္ဆတာ၊ သန္ဒိဋ္ဌိပရာမာသိတာ ဣမာနိ ဆ ဝိဝါဒမူလာနိ။>
    text <၂ ဆ ဆန္ဒရာဂါ>
      text <တတ္ထ ကတမေ ဆ ဆန္ဒရာဂါ။ ဆန္ဒရာဂါ ဂေဟသိတာ ဓမ္မာ။ မနာပိယေသု ရူပေသု ဂေဟသိတော ရာဂေါ သာရာဂေါ စိတ္တဿ သာရာဂေါ၊ မနာပိယေသု သဒ္ဒေသု။ပေ။ မနာပိယေသု ဂန္ဓေသု။ပေ။ မနာပိယေသု ရသေသု။ပေ။ မနာပိယေသု ဖောဋ္ဌဗ္ဗေသု။ပေ။ မနာပိယေသု ဓမ္မေသု ဂေဟသိတော ရာဂေါ သာရာဂေါ စိတ္တဿ သာရာဂေါ ဣမေ ဆ ဆန္ဒရာဂါ။>
    text <၃ ဆ ဝိရောဓဝတ္ထူနိ>
      text <တတ္ထ ကတမာနိ ဆ ဝိရောဓဝတ္ထူနိ။ အမနာပိယေသု ရူပေသု စိတ္တဿ အာဃာတော ပဋိဃာတော စဏ္ဍိက္ကံ အသုရောပေါ အနတ္တမနတာ စိတ္တဿ၊ အမနာပိယေသု သဒ္ဒေသု။ပေ။ အမနာပိယေသု ဂန္ဓေသု။ပေ။ အမနာပိယေသု ရသေသု။ပေ။ အမနာပိယေသု ဖောဋ္ဌဗ္ဗေသု။ပေ။ အမနာပိယေသု ဓမ္မေသု စိတ္တဿ အာဃာတော ပဋိဃာတော စဏ္ဍိက္ကံ အသုရောပေါ အနတ္တမနတာ စိတ္တဿ ဣမာနိ ဆ ဝိရောဓဝတ္ထူနိ။>
    text <၄ ဆ တဏှာကာယာ>
      text <တတ္ထ ကတမေ ဆ တဏှာကာယာ။ ရူပတဏှာ၊ သဒ္ဒတဏှာ၊ ဂန္ဓတဏှာ၊ ရသတဏှာ၊ ဖောဋ္ဌဗ္ဗတဏှာ၊ ဓမ္မတဏှာ ဣမေ ဆ တဏှာကာယာ။>
    text <၅ ဆ အဂါရဝါ>
      text <၉၄၅>, <တတ္ထ ကတမေ ဆ အဂါရဝါ။ သတ္ထရိ အဂါရဝေါ ဝိဟရတိ အပ္ပတိဿော၊ ဓမ္မေ အဂါရဝေါ ဝိဟရတိ အပ္ပတိဿော၊ သင်္ဃေ အဂါရဝေါ ဝိဟရတိ အပ္ပတိဿော၊ သိက္ခါယ အဂါရဝေါ ဝိဟရတိ အပ္ပတိဿော၊ အပ္ပမာဒေ အဂါရဝေါ ဝိဟရတိ အပ္ပတိဿော၊ ပဋိသန္ထာရေ အဂါရဝေါ ဝိဟရတိ အပ္ပတိဿော ဣမေ ဆ အဂါရဝါ။>
    text <၆ ဆ ပရိဟာနိယာ ဓမ္မာ>
      text <တတ္ထ ကတမေ ဆ ပရိဟာနိယာ ဓမ္မာ။ ကမ္မာရာမတာ၊ ဘဿာရာမတာ၊ နိဒ္ဒာရာမတာ၊ သင်္ဂဏိကာရာမတာ၊ သံသဂ္ဂါရာမတာ၊ ပပဉ္စာရာမတာ ဣမေ ဆ ပရိဟာနိယာ ဓမ္မာ။>
    text <၇ အပရေပိ ဆ ပရိဟာနိယာ ဓမ္မာ>
      text <၉၄၆>, <တတ္ထ ကတမေ အပရေပိ ဆ ပရိဟာနိယာ ဓမ္မာ။ ကမ္မာရာမတာ၊ ဘဿာရာမတာ၊ နိဒ္ဒာရာမတာ၊ သင်္ဂဏိကာရာမတာ၊ ဒောဝစဿတာ၊ ပါပမိတ္တတာ ဣမေ ဆ ပရိဟာနိယာ ဓမ္မာ။>
    text <၈ ဆ သောမနဿုပဝိစာရာ>
      text <တတ္ထ ကတမေ ဆ သောမနဿုပဝိစာရာ။ စက္ခုနာ ရူပံ ဒိသွာ သောမနဿဋ္ဌာနိယံ ရူပံ ဥပဝိစရတိ၊ သောတေန သဒ္ဒံ သုတွာ။ပေ။ ဃာနေန ဂန္ဓံ ဃာယိတွာ။ပေ။ ဇိဝှာယ ရသံ သာယိတွာ။ပေ။ ကာယေန ဖောဋ္ဌဗ္ဗံ ဖုသိတွာ။ပေ။ မနသာ ဓမ္မံ ဝိညာယ သောမနဿဋ္ဌာနိယံ ဓမ္မံ ဥပဝိစရတိ ဣမေ ဆ သောမနဿုပဝိစာရာ။>
    text <၉ ဆ ဒောမနဿုပဝိစာရာ>
      text <တတ္ထ ကတမေ ဆ ဒောမနဿုပဝိစာရာ။ စက္ခုနာ ရူပံ ဒိသွာ ဒောမနဿဋ္ဌာနိယံ ရူပံ ဥပဝိစရတိ၊ သောတေန သဒ္ဒံ သုတွာ။ပေ။ ဃာနေန ဂန္ဓံ ဃာယိတွာ။ပေ။ ဇိဝှာယ ရသံ သာယိတွာ။ပေ။ ကာယေန ဖောဋ္ဌဗ္ဗံ ဖုသိတွာ။ပေ။ မနသာ ဓမ္မံ ဝိညာယ ဒောမနဿဋ္ဌာနိယံ ဓမ္မံ ဥပဝိစရတိ ဣမေ ဆ ဒောမနဿုပဝိစာရာ။>
    text <၁၀ ဆ ဥပေက္ခုပဝိစာရာ>
      text <တတ္ထ ကတမေ ဆ ဥပေက္ခုပဝိစာရာ။ စက္ခုနာ ရူပံ ဒိသွာ ဥပေက္ခါဋ္ဌာနိယံ ရူပံ ဥပဝိစရတိ၊ သောတေန သဒ္ဒံ သုတွာ။ပေ။ ဃာနေန ဂန္ဓံ ဃာယိတွာ။ပေ။ ဇိဝှာယ ရသံ သာယိတွာ။ပေ။ ကာယေန ဖောဋ္ဌဗ္ဗံ ဖုသိတွာ။ပေ။ မနသာ ဓမ္မံ ဝိညာယ ဥပေက္ခါဋ္ဌာနိယံ ဓမ္မံ ဥပဝိစရတိ ဣမေ ဆ ဥပေက္ခုပဝိစာရာ။>
    text <၁၁ ဆ ဂေဟသိတာနိ သောမနဿာနိ>
      text <၉၄၇>, <တတ္ထ ကတမာနိ ဆ ဂေဟသိတာနိ သောမနဿာနိ။ မနာပိယေသု ရူပေသု ဂေဟသိတံ စေတသိကံ သာတံ စေတသိကံ သုခံ စေတောသမ္ဖဿဇံ သာတံ သုခံ ဝေဒယိတံ စေတောသမ္ဖဿဇာ သာတာ သုခါ ဝေဒနာ၊ မနာပိယေသု သဒ္ဒေသု။ပေ။ မနာပိယေသု ဂန္ဓေသု။ပေ။ မနာပိယေသု ရသေသု။ပေ။ မနာပိယေသု ဖောဋ္ဌဗ္ဗေသု။ပေ။ မနာပိယေသု ဓမ္မေသု ဂေဟသိတံ စေတသိကံ သာတံ စေတသိကံ သုခံ စေတောသမ္ဖဿဇံ သာတံ သုခံ ဝေဒယိတံ စေတောသမ္ဖဿဇာ သာတာ သုခါ ဝေဒနာ ဣမာနိ ဆ ဂေဟသိတာနိ သောမနဿာနိ။>
    text <၁၂ ဆ ဂေဟသိတာနိ ဒောမနဿာနိ>
      text <တတ္ထ ကတမာနိ ဆ ဂေဟသိတာနိ ဒောမနဿာနိ။ အမနာပိယေသု ရူပေသု ဂေဟသိတံ စေတသိကံ အသာတံ စေတသိကံ ဒုက္ခံ စေတောသမ္ဖဿဇံ အသာတံ ဒုက္ခံ ဝေဒယိတံ စေတောသမ္ဖဿဇာ အသာတာ ဒုက္ခါ ဝေဒနာ၊ အမနာပိယေသု သဒ္ဒေသု။ပေ။ အမနာပိယေသု ဂန္ဓေသု။ပေ။ အမနာပိယေသု ရသေသု။ပေ။ အမနာပိယေသု ဖောဋ္ဌဗ္ဗေသု။ပေ။ အမနာပိယေသု ဓမ္မေသု ဂေဟသိတံ စေတသိကံ အသာတံ စေတသိကံ ဒုက္ခံ စေတောသမ္ဖဿဇံ အသာတံ ဒုက္ခံ ဝေဒယိတံ စေတောသမ္ဖဿဇာ အသာတာ ဒုက္ခါ ဝေဒနာ ဣမာနိ ဆ ဂေဟသိတာနိ ဒောမနဿာနိ။>
    text <၁၃ ဆ ဂေဟသိတာ ဥပေက္ခါ>
      text <တတ္ထ ကတမာ ဆ ဂေဟသိတာ ဥပေက္ခါ။ ဥပေက္ခါဋ္ဌာနိယေသု ရူပေသု ဂေဟသိတံ စေတသိကံ နေဝ သာတံ နာသာတံ စေတောသမ္ဖဿဇံ အဒုက္ခမသုခံ ဝေဒယိတံ စေတောသမ္ဖဿဇာ အဒုက္ခမသုခါ ဝေဒနာ၊ ဥပေက္ခါဋ္ဌာနိယေသု သဒ္ဒေသု။ပေ။ ဥပေက္ခါဋ္ဌာနိယေသု ဂန္ဓေသု။ပေ။ ဥပေက္ခါဋ္ဌာနိယေသု ရသေသု။ပေ။ ဥပေက္ခါဋ္ဌာနိယေသု ဖောဋ္ဌဗ္ဗေသု။ပေ။ ဥပေက္ခါဋ္ဌာနိယေသု ဓမ္မေသု ဂေဟသိတံ စေတသိကံ နေဝ သာတံ နာသာတံ စေတောသမ္ဖဿဇံ အဒုက္ခမသုခံ ဝေဒယိတံ စေတောသမ္ဖဿဇာ အဒုက္ခမသုခါ ဝေဒနာ ဣမာ ဆ ဂေဟသိတာ ဥပေက္ခါ။>
    text <၁၄ ဆ ဒိဋ္ဌိယော>
      text <၉၄၈>, <တတ္ထ ကတမာ ဆ ဒိဋ္ဌိယော။ အတ္ထိ မေ အတ္တာတိ ဝါ အဿ သစ္စတော ထေတတော ဒိဋ္ဌိ ဥပ္ပဇ္ဇတိ၊ နတ္ထိ မေ အတ္တာတိ ဝါ အဿ သစ္စတော ထေတတော ဒိဋ္ဌိ ဥပ္ပဇ္ဇတိ၊ အတ္တနာ ဝါ အတ္တာနံ သဉ္ဇာနာမီတိ ဝါ အဿ သစ္စတော ထေတတော ဒိဋ္ဌိ ဥပ္ပဇ္ဇတိ၊ အတ္တနာ ဝါ အနတ္တာနံ သဉ္ဇာနာမီတိ ဝါ အဿ သစ္စတော ထေတတော ဒိဋ္ဌိ ဥပ္ပဇ္ဇတိ၊ အနတ္တနာ ဝါ အတ္တာနံ သဉ္ဇာနာမီတိ ဝါ အဿ သစ္စတော ထေတတော ဒိဋ္ဌိ ဥပ္ပဇ္ဇတိ၊ အထ ဝါ ပနဿ ဧဝံဒိဋ္ဌိ ဟောတိ သော မေ အယံ အတ္တာ ဝဒော ဝေဒေယျော တတြ တတြ ဒီဃရတ္တံ ကလျာဏပါပကာနံ ကမ္မာနံ ဝိပါကံ ပစ္စနုဘောတိ။ န သော ဇာတော နာဟောသိ၊ န သော ဇာတော န ဘဝိဿတိ၊ နိစ္စော ဓုဝေါ သဿတော အဝိပရိဏာမဓမ္မောတိ ဝါ ပနဿ သစ္စတော ထေတတော ဒိဋ္ဌိ ဥပ္ပဇ္ဇတိ။ ဣမာ ဆ ဒိဋ္ဌိယော။>
      stand <ဆက္ကံ။>
  text <၇။ သတ္တကနိဒ္ဒေသော>
    text <၁ သတ္တာနုသယာ>
      text <၉၄၉>, <တတ္ထ ကတမေ သတ္တာနုသယာ။ ကာမရာဂါနုသယော၊ ပဋိဃာနုသယော၊ မာနာနုသယော၊ ဒိဋ္ဌာနုသယော၊ ဝိစိကိစ္ဆာနုသယော၊ ဘဝရာဂါနုသယော၊ အဝိဇ္ဇာနုသယော ဣမေ သတ္တ အနုသယာ။>
    text <၂ သတ္တ သံယောဇနာနိ>
      text <တတ္ထ ကတမာနိ သတ္တ သံယောဇနာနိ။ ကာမရာဂသံယောဇနံ၊ ပဋိဃသံယောဇနံ၊ မာနသံယောဇနံ၊ ဒိဋ္ဌိသံယောဇနံ၊ ဝိစိကိစ္ဆာသံယောဇနံ၊ ဘဝရာဂသံယောဇနံ၊ အဝိဇ္ဇာသံယောဇနံ ဣမာနိ သတ္တ သံယောဇနာနိ။>
    text <၃ သတ္တ ပရိယုဋ္ဌာနာနိ>
      text <တတ္ထ ကတမာနိ သတ္တ ပရိယုဋ္ဌာနာနိ။ ကာမရာဂပရိယုဋ္ဌာနံ၊ ပဋိဃပရိယုဋ္ဌာနံ၊ မာနပရိယုဋ္ဌာနံ၊ ဒိဋ္ဌိပရိယုဋ္ဌာနံ၊ ဝိစိကိစ္ဆာပရိယုဋ္ဌာနံ၊ ဘဝရာဂပရိယုဋ္ဌာနံ၊ အဝိဇ္ဇာပရိယုဋ္ဌာနံ ဣမာနိ သတ္တ ပရိယုဋ္ဌာနာနိ။>
    text <၄ သတ္တ အသဒ္ဓမ္မာ>
      text <၉၅၀>, <တတ္ထ ကတမေ သတ္တ အသဒ္ဓမ္မာ။ အဿဒ္ဓေါ ဟောတိ၊ အဟိရိကော ဟောတိ၊ အနောတ္တပ္ပီ ဟောတိ၊ အပ္ပဿုတော ဟောတိ၊ ကုသီတော ဟောတိ၊ မုဋ္ဌဿတီ ဟောတိ၊ ဒုပ္ပညော ဟောတိ ဣမေ သတ္တ အသဒ္ဓမ္မာ။>
    text <၅ သတ္တ ဒုစ္စရိတာနိ>
      text <တတ္ထ ကတမာနိ သတ္တ ဒုစ္စရိတာနိ။ ပါဏာတိပါတော၊ အဒိန္နာဒာနံ၊ ကာမေသုမိစ္ဆာစာရော၊ မုသာဝါဒော၊ ပိသုဏာ ဝါစာ၊ ဖရုသာ ဝါစာ၊ သမ္ဖပ္ပလာပေါ ဣမာနိ သတ္တ ဒုစ္စရိတာနိ။>
    text <၆ သတ္တ မာနာ>
      text <တတ္ထ ကတမေ သတ္တ မာနာ။ မာနော၊ အတိမာနော၊ မာနာတိမာနော၊ ဩမာနော၊ အဓိမာနော၊ အသ္မိမာနော၊ မိစ္ဆာမာနော ဣမေ သတ္တ မာနာ။>
    text <၇ သတ္တ ဒိဋ္ဌိယော>
      text <၉၅၁>, <က တတ္ထ ကတမာ သတ္တ ဒိဋ္ဌိယော။ ဣဓေကစ္စော သမဏော ဝါ ဗြာဟ္မဏော ဝါ ဧဝံဝါဒီ ဟောတိ ဧဝံဒိဋ္ဌိ ယတော ခေါ၊ ဘော၊ အယံ အတ္တာ ရူပီ စာတုမဟာဘူတိကော မာတာပေတ္တိကသမ္ဘဝေါ ကာယဿ ဘေဒာ ဥစ္ဆိဇ္ဇတိ ဝိနဿတိ န ဟောတိ ပရံ မရဏာ၊ ဧတ္တာဝတာ ခေါ ဘော၊ အယံ အတ္တာ သမ္မာ သမုစ္ဆိန္နော ဟောတီတိ။ ဣတ္ထေကေ သတော သတ္တဿ ဥစ္ဆေဒံ ဝိနာသံ ဝိဘဝံ ပညပေန္တိ။>
      text <ခ တမညော ဧဝမာဟ အတ္ထိ ခေါ၊ ဘော၊ ဧသော အတ္တာ ယံ တွံ ဝဒေသိ။ နေသော နတ္ထီတိ ဝဒာမိ။ နော စ ခေါ၊ ဘော၊ အယံ အတ္တာ ဧတ္တာဝတာ သမ္မာ သမုစ္ဆိန္နော ဟောတိ။ အတ္ထိ ခေါ ဘော အညော အတ္တာ ဒိဗ္ဗော ရူပီ ကာမာဝစရော ကဗဠီကာရဘက္ခေါ။ တံ တွံ န ဇာနာသိ န ပဿသိ။ တမဟံ ဇာနာမိ ပဿာမိ။ သော ခေါ၊ ဘော၊ အတ္တာ ယတော ကာယဿ ဘေဒာ ဥစ္ဆိဇ္ဇတိ ဝိနဿတိ န ဟောတိ ပရံ မရဏာ၊ ဧတ္တာဝတာ ခေါ၊ ဘော၊ အယံ အတ္တာ သမ္မာသမုစ္ဆိန္နော ဟောတီတိ။ ဣတ္ထေကေ သတော သတ္တဿ ဥစ္ဆေဒံ ဝိနာသံ ဝိဘဝံ ပညပေန္တိ။>
      text <ဂ တမညော ဧဝမာဟ အတ္ထိ ခေါ၊ ဘော၊ ဧသော အတ္တာ ယံ တွံ ဝဒေသိ။ နေသော နတ္ထီတိ ဝဒာမိ။ နော စ ခေါ၊ ဘော၊ အယံ အတ္တာ ဧတ္တာဝတာ သမ္မာ သမုစ္ဆိန္နော ဟောတိ။ အတ္ထိ ခေါ၊ ဘော၊ အညော အတ္တာ ဒိဗ္ဗော ရူပီ မနောမယော သဗ္ဗင်္ဂပစ္စင်္ဂီ အဟီနိန္ဒြိယော။ တံ တွံ န ဇာနာသိ န ပဿသိ။ တမဟံ ဇာနာမိ ပဿာမိ။ သော ခေါ၊ ဘော၊ အတ္တာ ယတော ကာယဿ ဘေဒာ ဥစ္ဆိဇ္ဇတိ ဝိနဿတိ န ဟောတိ ပရံ မရဏာ၊ ဧတ္တာဝတာ ခေါ၊ ဘော၊ အယံ အတ္တာ သမ္မာ သမုစ္ဆိန္နော ဟောတီတိ။ ဣတ္ထေကေ သတော သတ္တဿ ဥစ္ဆေဒံ ဝိနာသံ ဝိဘဝံ ပညပေန္တိ။>
      text <ဃ တမညော ဧဝမာဟ အတ္ထိ ခေါ၊ ဘော၊ ဧသော အတ္တာ ယံ တွံ ဝဒေသိ။ နေသော နတ္ထီတိ ဝဒာမိ။ နော စ ခေါ၊ ဘော၊ အယံ အတ္တာ ဧတ္တာဝတာ သမ္မာ သမုစ္ဆိန္နော ဟောတိ။ အတ္ထိ ခေါ၊ ဘော၊ အညော အတ္တာ သဗ္ဗသော ရူပသညာနံ သမတိက္ကမာ ပဋိဃသညာနံ အတ္ထင်္ဂမာ နာနတ္တသညာနံ အမနသိကာရာ အနန္တော အာကာသောတိ အာကာသာနဉ္စာယတနူပဂေါ။ တံ တွံ န ဇာနာသိ န ပဿသိ။ တမဟံ ဇာနာမိ ပဿာမိ။ သော ခေါ၊ ဘော၊ အတ္တာ ယတော ကာယဿ ဘေဒာ ဥစ္ဆိဇ္ဇတိ ဝိနဿတိ န ဟောတိ ပရံ မရဏာ၊ ဧတ္တာဝတာ ခေါ၊ ဘော၊ အယံ အတ္တာ သမ္မာ သမုစ္ဆိန္နော ဟောတီတိ။ ဣတ္ထေကေ သတော သတ္တဿ ဥစ္ဆေဒံ ဝိနာသံ ဝိဘဝံ ပညပေန္တိ။>
      text <င တမညော ဧဝမာဟ အတ္ထိ ခေါ၊ ဘော၊ ဧသော အတ္တာ ယံ တွံ ဝဒေသိ။ နေသော နတ္ထီတိ ဝဒာမိ။ နော စ ခေါ၊ ဘော၊ အယံ အတ္တာ ဧတ္တာဝတာ သမ္မာ သမုစ္ဆိန္နော ဟောတိ။ အတ္ထိ ခေါ၊ ဘော၊ အညော အတ္တာ သဗ္ဗသော အာကာသာနဉ္စာယတနံ သမတိက္ကမ္မ အနန္တံ ဝိညာဏန္တိ ဝိညာဏဉ္စာယတနူပဂေါ။ တံ တွံ န ဇာနာသိ န ပဿသိ။ တမဟံ ဇာနာမိ ပဿာမိ။ သော ခေါ၊ ဘော၊ အတ္တာ ယတော ကာယဿ ဘေဒာ ဥစ္ဆိဇ္ဇတိ ဝိနဿတိ န ဟောတိ ပရံ မရဏာ၊ ဧတ္တာဝတာ ခေါ၊ ဘော၊ အယံ အတ္တာ သမ္မာ သမုစ္ဆိန္နော ဟောတီတိ။ ဣတ္ထေကေ သတော သတ္တဿ ဥစ္ဆေဒံ ဝိနာသံ ဝိဘဝံ ပညပေန္တိ။>
      text <စ တမညော ဧဝမာဟ အတ္ထိ ခေါ၊ ဘော၊ ဧသော အတ္တာ ယံ တွံ ဝဒေသိ။ နေသော နတ္ထီတိ ဝဒာမိ။ နော စ ခေါ၊ ဘော၊ အယံ အတ္တာ ဧတ္တာဝတာ သမ္မာ သမုစ္ဆိန္နော ဟောတိ။ အတ္ထိ ခေါ၊ ဘော၊ အညော အတ္တာ သဗ္ဗသော ဝိညာဏဉ္စာယတနံ သမတိက္ကမ္မ နတ္ထိ ကိဉ္စီတိ အာကိဉ္စညာယတနူပဂေါ။ တံ တွံ န ဇာနာသိ န ပဿသိ။ တမဟံ ဇာနာမိ ပဿာမိ။ သော ခေါ၊ ဘော၊ အတ္တာ ယတော ကာယဿ ဘေဒာ ဥစ္ဆိဇ္ဇတိ ဝိနဿတိ န ဟောတိ ပရံ မရဏာ၊ ဧတ္တာဝတာ ခေါ၊ ဘော၊ အယံ အတ္တာ သမ္မာ သမုစ္ဆိန္နော ဟောတီတိ။ ဣတ္ထေကေ သတော သတ္တဿ ဥစ္ဆေဒံ ဝိနာသံ ဝိဘဝံ ပညပေန္တိ။>
      text <ဆ တမညော ဧဝမာဟ အတ္ထိ ခေါ ပန ဧသော အတ္တာ ယံ တွံ ဝဒေသိ။ နေသော နတ္ထီတိ ဝဒာမိ။ နော စ ခေါ၊ ဘော၊ အယံ အတ္တာ ဧတ္တာဝတာ သမ္မာ သမုစ္ဆိန္နော ဟောတိ။ အတ္ထိ ခေါ၊ ဘော၊ အညော အတ္တာ သဗ္ဗသော အာကိဉ္စညာယတနံ သမတိက္ကမ္မ နေဝသညာနာသညာယတနူပဂေါ။ တံ တွံ န ဇာနာသိ န ပဿသိ။ တမဟံ ဇာနာမိ ပဿာမိ။ သော ခေါ၊ ဘော၊ အတ္တာ ယတော ကာယဿ ဘေဒာ ဥစ္ဆိဇ္ဇတိ ဝိနဿတိ န ဟောတိ ပရံ မရဏာ၊ ဧတ္တာဝတာ ခေါ၊ ဘော၊ အယံ အတ္တာ သမ္မာ သမုစ္ဆိန္နော ဟောတီတိ။ ဣတ္ထေကေ သတော သတ္တဿ ဥစ္ဆေဒံ ဝိနာသံ ဝိဘဝံ ပညပေန္တိ။ ဣမာ သတ္တ ဒိဋ္ဌိယော။>
      stand <သတ္တကံ။>
  text <၈။ အဋ္ဌကနိဒ္ဒေသော>
    text <၁ အဋ္ဌ ကိလေသဝတ္ထူနိ>
      text <၉၅၂>, <တတ္ထ ကတမာနိ အဋ္ဌ ကိလေသဝတ္ထူနိ။ လောဘော၊ ဒောသော၊ မောဟော၊ မာနော၊ ဒိဋ္ဌိ၊ ဝိစိကိစ္ဆာ၊ ထိနံ၊ ဥဒ္ဓစ္စံ ဣမာနိ အဋ္ဌ ကိလေသဝတ္ထူနိ။>
    text <၂ အဋ္ဌ ကုသီတဝတ္ထူနိ>
      text <၉၅၃>, <တတ္ထ ကတမာနိ အဋ္ဌ ကုသီတဝတ္ထူနိ။>
      text <က ဣဓ ဘိက္ခုနာ ကမ္မံ ကာတဗ္ဗံ ဟောတိ။ တဿ ဧဝံ ဟောတိ ကမ္မံ ခေါ မေ ကာတဗ္ဗံ ဘဝိဿတိ။ ကမ္မံ ခေါ ပန မေ ကရောန္တဿ ကာယော ကိလမိဿတိ။ ဟန္ဒာဟံ နိပဇ္ဇာမီတိ။ သော နိပဇ္ဇတိ၊ န ဝီရိယံ အာရဘတိ အပ္ပတ္တဿ ပတ္တိယာ၊ အနဓိဂတဿ အဓိဂမာယ၊ အသစ္ဆိကတဿ သစ္ဆိကိရိယာယ။ ဣဒံ ပဌမံ ကုသီတဝတ္ထု။>
      text <ခ ပုန စပရံ ဘိက္ခုနာ ကမ္မံ ကတံ ဟောတိ။ တဿ ဧဝံ ဟောတိ အဟံ ခေါ ကမ္မံ အကာသိံ။ ကမ္မံ ခေါ ပန မေ ကရောန္တဿ ကာယော ကိလန္တော။ ဟန္ဒာဟံ နိပဇ္ဇာမီတိ။ သော နိပဇ္ဇတိ၊ န ဝီရိယံ အာရဘတိ အပ္ပတ္တဿ ပတ္တိယာ၊ အနဓိဂတဿ အဓိဂမာယ၊ အသစ္ဆိကတဿ သစ္ဆိကိရိယာယ။ ဣဒံ ဒုတိယံ ကုသီတဝတ္ထု။>
      text <ဂ ပုန စပရံ ဘိက္ခုနာ မဂ္ဂေါ ဂန္တဗ္ဗော ဟောတိ။ တဿ ဧဝံ ဟောတိ မဂ္ဂေါ ခေါ မေ ဂန္တဗ္ဗော ဘဝိဿတိ။ မဂ္ဂံ ခေါ ပန မေ ဂစ္ဆန္တဿ ကာယော ကိလမိဿတိ။ ဟန္ဒာဟံ နိပဇ္ဇာမီတိ။ သော နိပဇ္ဇတိ၊ န ဝီရိယံ အာရဘတိ အပ္ပတ္တဿ ပတ္တိယာ၊ အနဓိဂတဿ အဓိဂမာယ၊ အသစ္ဆိကတဿ သစ္ဆိကိရိယာယ။ ဣဒံ တတိယံ ကုသီတဝတ္ထု။>
      text <ဃ ပုန စပရံ ဘိက္ခုနာ မဂ္ဂေါ ဂတော ဟောတိ။ တဿ ဧဝံ ဟောတိ အဟံ ခေါ မဂ္ဂံ အဂမာသိံ။ မဂ္ဂံ ခေါ ပန မေ ဂစ္ဆန္တဿ ကာယော ကိလန္တော။ ဟန္ဒာဟံ နိပဇ္ဇာမီတိ။ သော နိပဇ္ဇတိ၊ န ဝီရိယံ အာရဘတိ အပ္ပတ္တဿ ပတ္တိယာ၊ အနဓိဂတဿ အဓိဂမာယ၊ အသစ္ဆိကတဿ သစ္ဆိကိရိယာယ။ ဣဒံ စတုတ္ထံ ကုသီတဝတ္ထု။>
      text <င ပုန စပရံ ဘိက္ခု ဂါမံ ဝါ နိဂမံ ဝါ ပိဏ္ဍာယ စရန္တော န လဘတိ လူခဿ ဝါ ပဏီတဿ ဝါ ဘောဇနဿ ယာဝဒတ္ထံ ပါရိပူရိံ။ တဿ ဧဝံ ဟောတိ အဟံ ခေါ ဂါမံ ဝါ နိဂမံ ဝါ ပိဏ္ဍာယ စရန္တော နာလတ္ထံ လူခဿ ဝါ ပဏီတဿ ဝါ ဘောဇနဿ ယာဝဒတ္ထံ ပါရိပူရိံ။ တဿ မေ ကာယော ကိလန္တော အကမ္မညော။ ဟန္ဒာဟံ နိပဇ္ဇာမီတိ။ သော နိပဇ္ဇတိ၊ န ဝီရိယံ အာရဘတိ အပ္ပတ္တဿ ပတ္တိယာ၊ အနဓိဂတဿ အဓိဂမာယ၊ အသစ္ဆိကတဿ သစ္ဆိကိရိယာယ။ ဣဒံ ပဉ္စမံ ကုသီတဝတ္ထု။>
      text <စ ပုန စပရံ ဘိက္ခု ဂါမံ ဝါ နိဂမံ ဝါ ပိဏ္ဍာယ စရန္တော လဘတိ လူခဿ ဝါ ပဏီတဿ ဝါ ဘောဇနဿ ယာဝဒတ္ထံ ပါရိပူရိံ။ တဿ ဧဝံ ဟောတိ အဟံ ခေါ ဂါမံ ဝါ နိဂမံ ဝါ ပိဏ္ဍာယ စရန္တော အလတ္ထံ လူခဿ ဝါ ပဏီတဿ ဝါ ဘောဇနဿ ယာဝဒတ္ထံ ပါရိပူရိံ။ တဿ မေ ကာယော ကိလန္တော အကမ္မညော မာသာစိတံ မညေ။ ဟန္ဒာဟံ နိပဇ္ဇာမီတိ။ သော နိပဇ္ဇတိ၊ န ဝီရိယံ အာရဘတိ အပ္ပတ္တဿ ပတ္တိယာ၊ အနဓိဂတဿ အဓိဂမာယ၊ အသစ္ဆိကတဿ သစ္ဆိကိရိယာယ။ ဣဒံ ဆဋ္ဌံ ကုသီတဝတ္ထု။>
      text <ဆ ပုန စပရံ ဘိက္ခုနော ဥပ္ပန္နော ဟောတိ အပ္ပမတ္တကော အာဗာဓော။ တဿ ဧဝံ ဟောတိ ဥပ္ပန္နော ခေါ မေ အယံ အပ္ပမတ္တကော အာဗာဓော။ အတ္ထိ ကပ္ပေါ နိပဇ္ဇိတုံ။ ဟန္ဒာဟံ နိပဇ္ဇာမီတိ။ သော နိပဇ္ဇတိ၊ န ဝီရိယံ အာရဘတိ အပ္ပတ္တဿ ပတ္တိယာ၊ အနဓိဂတဿ အဓိဂမာယ၊ အသစ္ဆိကတဿ သစ္ဆိကိရိယာယ။ ဣဒံ သတ္တမံ ကုသီတဝတ္ထု။>
      text <ဇ ပုန စပရံ ဘိက္ခု ဂိလာနာ ဝုဋ္ဌိတော ဟောတိ အစိရဝုဋ္ဌိတော ဂေလညာ။ တဿ ဧဝံ ဟောတိ အဟံ ခေါ ဂိလာနာ ဝုဋ္ဌိတော အစိရဝုဋ္ဌိတော ဂေလညာ။ တဿ မေ ကာယော ဒုဗ္ဗလော အကမ္မညော။ ဟန္ဒာဟံ နိပဇ္ဇာမီတိ။ သော နိပဇ္ဇတိ၊ န ဝီရိယံ အာရဘတိ အပ္ပတ္တဿ ပတ္တိယာ၊ အနဓိဂတဿ အဓိဂမာယ၊ အသစ္ဆိကတဿ သစ္ဆိကိရိယာယ။ ဣဒံ အဋ္ဌမံ ကုသီတဝတ္ထု။ ဣမာနိ အဋ္ဌ ကုသီတဝတ္ထူနိ။>
    text <၃ အဋ္ဌသု လောကဓမ္မေသု စိတ္တဿ ပဋိဃာတော>
      text <၉၅၄>, <တတ္ထ ကတမေသု အဋ္ဌသု လောကဓမ္မေသု စိတ္တဿ ပဋိဃာတော။ လာဘေ သာရာဂေါ၊ အလာဘေ ပဋိဝိရောဓော၊ ယသေ သာရာဂေါ၊ အယသေ ပဋိဝိရောဓော၊ ပသံသာယ သာရာဂေါ၊ နိန္ဒာယ ပဋိဝိရောဓော၊ သုခေ သာရာဂေါ၊ ဒုက္ခေ ပဋိဝိရောဓော ဣမေသု အဋ္ဌသု လောကဓမ္မေသု စိတ္တဿ ပဋိဃာတော။>
    text <၄ အဋ္ဌအနရိယဝေါဟာရာ>
      text <၉၅၅>, <တတ္ထ ကတမေ အဋ္ဌ အနရိယဝေါဟာရာ။ အဒိဋ္ဌေ ဒိဋ္ဌဝါဒိတာ၊ အဿုတေ သုတဝါဒိတာ၊ အမုတေ မုတဝါဒိတာ၊ အဝိညာတေ ဝိညာတဝါဒိတာ၊ ဒိဋ္ဌေ အဒိဋ္ဌဝါဒိတာ၊ သုတေ အဿုတဝါဒိတာ၊ မုတေ အမုတဝါဒိတာ၊ ဝိညာတေ အဝိညာတဝါဒိတာ ဣမေ အဋ္ဌ အနရိယဝေါဟာရာ။>
    text <၅ အဋ္ဌ မိစ္ဆတ္တာ>
      text <၉၅၆>, <တတ္ထ ကတမေ အဋ္ဌ မိစ္ဆတ္တာ။ မိစ္ဆာဒိဋ္ဌိ၊ မိစ္ဆာသင်္ကပ္ပေါ၊ မိစ္ဆာဝါစာ၊ မိစ္ဆာကမ္မန္တော၊ မိစ္ဆာအာဇီဝေါ၊ မိစ္ဆာဝါယာမော၊ မိစ္ဆာသတိ၊ မိစ္ဆာသမာဓိ ဣမေ အဋ္ဌ မိစ္ဆတ္တာ။>
    text <၆ အဋ္ဌ ပုရိသဒောသာ>
      text <၉၅၇>, <တတ္ထ ကတမေ အဋ္ဌ ပုရိသဒောသာ။ က ဣဓ ဘိက္ခူ ဘိက္ခုံ အာပတ္တိယာ စောဒေန္တိ။ သော ဘိက္ခု ဘိက္ခူဟိ အာပတ္တိယာ စောဒိယမာနော န သရာမိ န သရာမီတိ အဿတိယာဝ နိဗ္ဗေဌေတိ။ အယံ ပဌမော ပုရိသဒောသော။>
      text <ခ ပုန စပရံ ဘိက္ခူ ဘိက္ခုံ အာပတ္တိယာ စောဒေန္တိ။ သော ဘိက္ခု ဘိက္ခူဟိ အာပတ္တိယာ စောဒိယမာနော စောဒကံယေဝ ပဋိပ္ဖရတိ ကိံ နု ခေါ တုယှံ ဗာလဿ အဗျတ္တဿ ဘဏိတေန။ တွမ္ပိ နာမ မံ ဘဏိတဗ္ဗံ မညသီတိ။ အယံ ဒုတိယော ပုရိသဒောသော။>
      text <ဂ ပုန စပရံ ဘိက္ခူ ဘိက္ခုံ အာပတ္တိယာ စောဒေန္တိ။ သော ဘိက္ခု ဘိက္ခူဟိ အာပတ္တိယာ စောဒိယမာနော စောဒကံယေဝ ပစ္စာရောပေတိ တွမ္ပိ ခေါသိ ဣတ္ထန္နာမံ အာပတ္တိံ အာပန္နော။ တွံ တာဝ ပဌမံ ပဋိကရောဟီတိ။ အယံ တတိယော ပုရိသဒောသော။>
      text <ဃ ပုန စပရံ ဘိက္ခူ ဘိက္ခုံ အာပတ္တိယာ စောဒေန္တိ။ သော ဘိက္ခု ဘိက္ခူဟိ အာပတ္တိယာ စောဒိယမာနော အညေနာညံ ပဋိစရတိ၊ ဗဟိဒ္ဓါ ကထံ အပနာမေတိ၊ ကောပဉ္စ ဒောသဉ္စ အပ္ပစ္စယဉ္စ ပါတုကရောတိ။ အယံ စတုတ္ထော ပုရိသဒောသော။>
      text <င ပုန စပရံ ဘိက္ခူ ဘိက္ခုံ အာပတ္တိယာ စောဒေန္တိ။ သော ဘိက္ခု ဘိက္ခူဟိ အာပတ္တိယာ စောဒိယမာနော သင်္ဃမဇ္ဈေ ဗာဟာဝိက္ခေပကံ ဘဏတိ။ အယံ ပဉ္စမော ပုရိသဒောသော။>
      text <စ ပုန စပရံ ဘိက္ခူ ဘိက္ခုံ အာပတ္တိယာ စောဒေန္တိ။ သော ဘိက္ခု ဘိက္ခူဟိ အာပတ္တိယာ စောဒိယမာနော အနာဒိယိတွာ သင်္ဃံ၊ အနာဒိယိတွာ စောဒကံ၊ သာပတ္တိကောဝ ယေနကာမံ ပက္ကမတိ။ အယံ ဆဋ္ဌော ပုရိသဒောသော။>
      text <ဆ ပုန စပရံ ဘိက္ခူ ဘိက္ခုံ အာပတ္တိယာ စောဒေန္တိ။ သော ဘိက္ခု ဘိက္ခူဟိ အာပတ္တိယာ စောဒိယမာနော နေဝါဟံ အာပန္နောမှိ၊ န ပနာဟံ အနာပန္နောမှီတိ တုဏှီဘူတော သင်္ဃံ ဝိဟေသေတိ။ အယံ သတ္တမော ပုရိသဒောသော။>
      text <ဇ ပုန စပရံ ဘိက္ခူ ဘိက္ခုံ အာပတ္တိယာ စောဒေန္တိ။ သော ဘိက္ခု ဘိက္ခူဟိ အာပတ္တိယာ စောဒိယမာနော ဧဝမာဟ ကိံ နု ခေါ တုမှေ အာယသ္မန္တော အတိဗာဠှံ မယိ ဗျာဝဋာ။ ဣဒာနာဟံ သိက္ခံ ပစ္စက္ခါယ ဟီနာယာဝတ္တိဿာမီတိ။ သော သိက္ခံ ပစ္စက္ခါယ ဟီနာယာဝတ္တိတွာ ဧဝမာဟ ဣဒာနိ ခေါ တုမှေ အာယသ္မန္တော အတ္တမနာ ဟောထာတိ။ အယံ အဋ္ဌမော ပုရိသဒောသော။ ဣမေ အဋ္ဌ ပုရိသဒောသာ။>
    text <၇ အဋ္ဌ အသညီဝါဒာ>
      text <၉၅၈>, <တတ္ထ ကတမေ အဋ္ဌ အသညီဝါဒာ။ ရူပီ အတ္တာ ဟောတိ အရောဂေါ ပရံ မရဏာတိ အသညီတိ နံ ပညပေန္တိ၊ အရူပီ အတ္တာ။ပေ။ ရူပီ စ အရူပီ စ။ပေ။ နေဝရူပီနာရူပီ။ပေ။ အန္တဝါ အတ္တာ ဟောတိ အရောဂေါ ပရံ မရဏာတိ အသညီတိ နံ ပညပေန္တိ၊ အနန္တဝါ အတ္တာ ဟောတိ အရောဂေါ ပရံ မရဏာတိ အသညီတိ နံ ပညပေန္တိ၊ အန္တဝါ စ အနန္တဝါ စ အတ္တာ ဟောတိ အရောဂေါ ပရံ မရဏာတိ အသညီတိ နံ ပညပေန္တိ၊ နေဝန္တဝါ နာနန္တဝါ အတ္တာ ဟောတိ အရောဂေါ ပရံ မရဏာတိ အသညီတိ နံ ပညပေန္တိ။ ဣမေ အဋ္ဌ အသညီဝါဒာ။>
    text <၈ အဋ္ဌ နေဝသညီနာသညီဝါဒာ>
      text <၉၅၉>, <တတ္ထ ကတမေ အဋ္ဌ နေဝသညီနာသညီဝါဒာ။ ရူပီ အတ္တာ ဟောတိ အရောဂေါ ပရံ မရဏာတိ နေဝသညီနာသညီတိ နံ ပညပေန္တိ၊ အရူပီ အတ္တာ ဟောတိ အရောဂေါ ပရံ မရဏာတိ နေဝသညီနာသညီတိ နံ ပညပေန္တိ၊ ရူပီ စ အရူပီ စ အတ္တာ ဟောတိ အရောဂေါ ပရံ မရဏာတိ နေဝသညီနာသညီတိ နံ ပညပေန္တိ၊ နေဝရူပီနာရူပီ အတ္တာ ဟောတိ အရောဂေါ ပရံ မရဏာတိ နေဝသညီနာသညီတိ နံ ပညပေန္တိ၊ အန္တဝါ အတ္တာ ဟောတိ အရောဂေါ ပရံ မရဏာတိ နေဝသညီနာသညီတိ နံ ပညပေန္တိ၊ အနန္တဝါ အတ္တာ ဟောတိ အရောဂေါ ပရံ မရဏာတိ နေဝသညီနာသညီတိ နံ ပညပေန္တိ၊ အန္တဝါ စ အနန္တဝါ စ အတ္တာ ဟောတိ အရောဂေါ ပရံ မရဏာတိ နေဝသညီနာသညီတိ နံ ပညပေန္တိ၊ နေဝန္တဝါ နာနန္တဝါ အတ္တာ ဟောတိ အရောဂေါ ပရံ မရဏာတိ နေဝသညီနာသညီတိ နံ ပညပေန္တိ။ ဣမေ အဋ္ဌ နေဝသညီနာသညီဝါဒာ။>
      stand <အဋ္ဌကံ။>
  text <၉။ နဝကနိဒ္ဒေသော>
    text <၁ နဝ အာဃာတဝတ္ထူနိ>
      text <၉၆၀>, <တတ္ထ ကတမာနိ နဝ အာဃာတဝတ္ထူနိ။ အနတ္ထံ မေ အစရီတိ အာဃာတော ဇာယတိ၊ အနတ္ထံ မေ စရတီတိ အာဃာတော ဇာယတိ၊ အနတ္ထံ မေ စရိဿတီတိ အာဃာတော ဇာယတိ၊ ပိယဿ မေ မနာပဿ အနတ္ထံ အစရိ။ပေ။ အနတ္ထံ စရတိ။ပေ။ အနတ္ထံ စရိဿတီတိ အာဃာတော ဇာယတိ၊ အပ္ပိယဿ မေ အမနာပဿ အတ္ထံ အစရိ။ပေ။ အတ္ထံ စရတိ။ပေ။ အတ္ထံ စရိဿတီတိ အာဃာတော ဇာယတိ။ ဣမာနိ နဝ အာဃာတဝတ္ထူနိ။>
    text <၂ နဝ ပုရိသမလာနိ>
      text <၉၆၁>, <တတ္ထ ကတမာနိ နဝ ပုရိသမလာနိ။ ကောဓော၊ မက္ခေါ၊ ဣဿာ၊ မစ္ဆရိယံ၊ မာယာ၊ သာဌေယျံ၊ မုသာဝါဒော၊ ပါပိစ္ဆတာ၊ မိစ္ဆာဒိဋ္ဌိ ဣမာနိ နဝ ပုရိသမလာနိ။>
    text <၃ နဝဝိဓာ မာနာ>
      text <၉၆၂>, <တတ္ထ ကတမေ နဝဝိဓာ မာနာ။ သေယျဿ သေယျောဟမသ္မီတိ မာနော၊ သေယျဿ သဒိသောဟမသ္မီတိ မာနော၊ သေယျဿ ဟီနောဟမသ္မီတိ မာနော၊ သဒိသဿ သေယျောဟမသ္မီတိ မာနော၊ သဒိသဿ သဒိသောဟမသ္မီတိ မာနော၊ သဒိသဿ ဟီနောဟမသ္မီတိ မာနော၊ ဟီနဿ သေယျောဟမသ္မီတိ မာနော၊ ဟီနဿ သဒိသောဟမသ္မီတိ မာနော၊ ဟီနဿ ဟီနောဟမသ္မီတိ မာနော ဣမေ နဝဝိဓာ မာနာ။>
    text <၄ နဝ တဏှာမူလကာ ဓမ္မာ>
      text <၉၆၃>, <တတ္ထ ကတမေ နဝ တဏှာမူလကာ ဓမ္မာ။ တဏှံ ပဋိစ္စ ပရိယေသနာ၊ ပရိယေသနံ ပဋိစ္စ လာဘော၊ လာဘံ ပဋိစ္စ ဝိနိစ္ဆယော၊ ဝိနိစ္ဆယံ ပဋိစ္စ ဆန္ဒရာဂေါ၊ ဆန္ဒရာဂံ ပဋိစ္စ အဇ္ဈောသာနံ၊ အဇ္ဈောသာနံ ပဋိစ္စ ပရိဂ္ဂဟော၊ ပရိဂ္ဂဟံ ပဋိစ္စ မစ္ဆရိယံ၊ မစ္ဆရိယံ ပဋိစ္စ အာရက္ခေါ၊ အာရက္ခါဓိကရဏံ ဒဏ္ဍာဒာန-သတ္ထာဒာန-ကလဟ-ဝိဂ္ဂဟဝိဝါဒ-တုဝံတုဝံ-ပေသုည-မုသာဝါဒာ အနေကေ ပါပကာ အကုသလာ ဓမ္မာ သမ္ဘဝန္တိ ဣမေ နဝ တဏှာမူလကာ ဓမ္မာ။>
    text <၅ နဝ ဣဉ္ဇိတာနိ>
      text <၉၆၄>, <တတ္ထ ကတမာနိ နဝ ဣဉ္ဇိတာနိ။ အသ္မီတိ ဣဉ္ဇိတမေတံ၊ အဟမသ္မီတိ ဣဉ္ဇိတမေတံ၊ အယမဟမသ္မီတိ ဣဉ္ဇိတမေတံ ဘဝိဿန္တိ ဣဉ္ဇိတမေတံ၊ ရူပီ ဘဝိဿန္တိ ဣဉ္ဇိတမေတံ၊ အရူပီ ဘဝိဿန္တိ ဣဉ္ဇိတမေတံ၊ သညီ ဘဝိဿန္တိ ဣဉ္ဇိတမေတံ၊ အသညီ ဘဝိဿန္တိ ဣဉ္ဇိတမေတံ၊ နေဝသညီနာသညီ ဘဝိဿန္တိ ဣဉ္ဇိတမေတံ ဣမာနိ နဝ ဣဉ္ဇိတာနိ။>
    text <၆-၉ နဝ မညိတာဒီနိ>
      text <၉၆၅>, <တတ္ထ ကတမာနိ နဝ မညိတာနိ။ နဝ ဖန္ဒိတာနိ။ နဝ ပပဉ္စိတာနိ။ နဝ သင်္ခတာနိ။ အသ္မီတိ သင်္ခတမေတံ၊ အဟမသ္မီတိ သင်္ခတမေတံ၊ အယမဟမသ္မီတိ သင်္ခတမေတံ၊ ဘဝိဿန္တိ သင်္ခတမေတံ၊ ရူပီ ဘဝိဿန္တိ သင်္ခတမေတံ၊ အရူပီ ဘဝိဿန္တိ သင်္ခတမေတံ၊ သညီ ဘဝိဿန္တိ သင်္ခတမေတံ၊ အသညီ ဘဝိဿန္တိ သင်္ခတမေတံ၊ နေဝသညီနာသညီ ဘဝိဿန္တိ သင်္ခတမေတံ ဣမာနိ နဝ သင်္ခတာနိ။>
      stand <နဝကံ။>
  text <၁၀။ ဒသကနိဒ္ဒေသော>
    text <၁ ဒသ ကိလေသဝတ္ထူနိ>
      text <၉၆၆>, <တတ္ထ ကတမာနိ ဒသ ကိလေသဝတ္ထူနိ။ လောဘော၊ ဒောသော၊ မောဟော၊ မာနော၊ ဒိဋ္ဌိ၊ ဝိစိကိစ္ဆာ၊ ထိနံ၊ ဥဒ္ဓစ္စံ၊ အဟိရိကံ၊ အနောတ္တပ္ပံ ဣမာနိ ဒသ ကိလေသဝတ္ထူနိ။>
    text <၂ ဒသ အာဃာတဝတ္ထူနိ>
      text <၉၆၇>, <တတ္ထ ကတမာနိ ဒသ အာဃာတဝတ္ထူနိ။ အနတ္ထံ မေ အစရီတိ အာဃာတော ဇာယတိ၊ အနတ္ထံ မေ စရတီတိ အာဃာတော ဇာယတိ၊ အနတ္ထံ မေ စရိဿတီတိ အာဃာတော ဇာယတိ၊ ပိယဿ မေ မနာပဿ အနတ္ထံ အစရိ။ပေ။ အနတ္ထံ စရတိ။ပေ။ အနတ္ထံ စရိဿတီတိ အာဃာတော ဇာယတိ၊ အပ္ပိယဿ မေ အမနာပဿ အတ္ထံ အစရိ။ပေ။ အတ္ထံ စရတိ။ပေ။ အတ္ထံ စရိဿတီတိ အာဃာတော ဇာယတိ၊ အဋ္ဌာနေ ဝါ ပန အာဃာတော ဇာယတိ ဣမာနိ ဒသ အာဃာတဝတ္ထူနိ။>
    text <၃ ဒသ အကုသလကမ္မပထာ>
      text <၉၆၈>, <တတ္ထ ကတမေ ဒသ အကုသလကမ္မပထာ။ ပါဏာတိပါတော၊ အဒိန္နာဒာနံ၊ ကာမေသုမိစ္ဆာစာရော၊ မုသာဝါဒော၊ ပိသုဏာ ဝါစာ၊ ဖရုသာ ဝါစာ၊ သမ္ဖပ္ပလာပေါ၊ အဘိဇ္ဈာ၊ ဗျာပါဒော၊ မိစ္ဆာဒိဋ္ဌိ ဣမေ ဒသ အကုသလကမ္မပထာ။>
    text <၄ ဒသ သံယောဇနာနိ>
      text <၉၆၉>, <တတ္ထ ကတမာနိ ဒသ သံယောဇနာနိ။ ကာမရာဂသံယောဇနံ၊ ပဋိဃသံယောဇနံ၊ မာနသံယောဇနံ၊ ဒိဋ္ဌိသံယောဇနံ၊ ဝိစိကိစ္ဆာသံယောဇနံ၊ သီလဗ္ဗတပရာမာသသံယောဇနံ၊ ဘဝရာဂသံယောဇနံ၊ ဣဿာသံယောဇနံ၊ မစ္ဆရိယသံယောဇနံ၊ အဝိဇ္ဇာသံယောဇနံ ဣမာနိ ဒသ သံယောဇနာနိ။>
    text <၅ ဒသ မိစ္ဆတ္တာ>
      text <၉၇၀>, <တတ္ထ ကတမေ ဒသ မိစ္ဆတ္တာ။ မိစ္ဆာဒိဋ္ဌိ၊ မိစ္ဆာသင်္ကပ္ပေါ၊ မိစ္ဆာဝါစာ၊ မိစ္ဆာကမ္မန္တော၊ မိစ္ဆာအာဇီဝေါ၊ မိစ္ဆာဝါယာမော၊ မိစ္ဆာသတိ၊ မိစ္ဆာသမာဓိ၊ မိစ္ဆာဉာဏံ၊ မိစ္ဆာဝိမုတ္တိ ဣမေ ဒသ မိစ္ဆတ္တာ။>
    text <၆ ဒသဝတ္ထုကာ မိစ္ဆာဒိဋ္ဌိ>
      text <၉၇၁>, <တတ္ထ ကတမာ ဒသဝတ္ထုကာ မိစ္ဆာဒိဋ္ဌိ။ နတ္ထိ ဒိန္နံ၊ နတ္ထိ ယိဋ္ဌံ၊ နတ္ထိ ဟုတံ၊ နတ္ထိ သုကတဒုက္ကဋာနံ ကမ္မာနံ ဖလံ ဝိပါကော၊ နတ္ထိ အယံ လောကော၊ နတ္ထိ ပရော လောကော၊ နတ္ထိ မာတာ၊ နတ္ထိ ပိတာ၊ နတ္ထိ သတ္တာ ဩပပါတိကာ၊ နတ္ထိ လောကေ သမဏဗြာဟ္မဏာ သမ္မဂ္ဂတာ သမ္မာ ပဋိပန္နာ ယေ ဣမဉ္စ လောကံ ပရဉ္စ လောကံ သယံ အဘိညာ သစ္ဆိကတွာ ပဝေဒေန္တီတိ အယံ ဒသဝတ္ထုကာ မိစ္ဆာဒိဋ္ဌိ။>
    text <၇ ဒသဝတ္ထုကာ အန္တဂ္ဂါဟိကာ ဒိဋ္ဌိ>
      text <၉၇၂>, <တတ္ထ ကတမာ ဒသဝတ္ထုကာ အန္တဂ္ဂါဟိကာ ဒိဋ္ဌိ။ သဿတော လောကောတိ ဝါ၊ အသဿတော လောကောတိ ဝါ၊ အန္တဝါ လောကောတိ ဝါ၊ အနန္တဝါ လောကောတိ ဝါ၊ တံ ဇီဝံ တံ သရီရန္တိ ဝါ၊ အညံ ဇီဝံ အညံ သရီရန္တိ ဝါ၊ ဟောတိ တထာဂတော ပရံ မရဏာတိ ဝါ၊ န ဟောတိ တထာဂတော ပရံ မရဏာတိ ဝါ၊ ဟောတိ စ န စ ဟောတိ တထာဂတော ပရံ မရဏာတိ ဝါ၊ နေဝ ဟောတိ န န ဟောတိ တထာဂတော ပရံ မရဏာတိ ဝါ အယံ ဒသဝတ္ထုကာ အန္တဂ္ဂါဟိကာ ဒိဋ္ဌိ။>
      stand <ဒသကံ။>
  text <၁၁။ တဏှာဝိစရိတနိဒ္ဒေသော>
    text <၁ အဇ္ဈတ္တိကဿ ဥပါဒာယ>
      text <၉၇၃>, <တတ္ထ ကတမာနိ အဋ္ဌာရသ တဏှာဝိစရိတာနိ အဇ္ဈတ္တိကဿ ဥပါဒာယ။ အသ္မီတိ ဟောတိ၊ ဣတ္ထသ္မီတိ ဟောတိ၊ ဧဝသ္မီတိ ဟောတိ၊ အညထာသ္မီတိ ဟောတိ၊ ဘဝိဿန္တိ ဟောတိ၊ ဣတ္ထံ ဘဝိဿန္တိ ဟောတိ၊ ဧဝံ ဘဝိဿန္တိ ဟောတိ၊ အညထာ ဘဝိဿန္တိ ဟောတိ၊ အသသ္မီတိ ဟောတိ၊ သာတသ္မီတိ ဟောတိ၊ သိယန္တိ ဟောတိ၊ ဣတ္ထံ သိယန္တိ ဟောတိ၊ ဧဝံ သိယန္တိ ဟောတိ၊ အညထာ သိယန္တိ ဟောတိ၊ အပါဟံ သိယန္တိ ဟောတိ၊ အပါဟံ ဣတ္ထံ သိယန္တိ ဟောတိ၊ အပါဟံ ဧဝံ သိယန္တိ ဟောတိ၊ အပါဟံ အညထာ သိယန္တိ ဟောတိ။>
      text <၉၇၄>, <ကထဉ္စ အသ္မီတိ ဟောတိ။ ကဉ္စိ ဓမ္မံ အနဝကာရိံ ကရိတွာ ရူပံ။ပေ။ ဝေဒနံ။ သညံ။ သင်္ခါရေ။ ဝိညာဏံ အသ္မီတိ ဆန္ဒံ ပဋိလဘတိ၊ အသ္မီတိ မာနံ ပဋိလဘတိ၊ အသ္မီတိ ဒိဋ္ဌိံ ပဋိလဘတိ။ တသ္မိံ သတိ ဣမာနိ ပပဉ္စိတာနိ ဟောန္တိ ဣတ္ထသ္မီတိ ဝါ ဧဝသ္မီတိ ဝါ အညထာသ္မီတိ ဝါ။>
      text <၂ ကထဉ္စ ဣတ္ထသ္မီတိ ဟောတိ။ ခတ္တိယောသ္မီတိ ဝါ၊ ဗြာဟ္မဏောသ္မီတိ ဝါ၊ ဝေဿောသ္မီတိ ဝါ၊ သုဒ္ဒောသ္မီတိ ဝါ၊ ဂဟဋ္ဌောသ္မီတိ ဝါ၊ ပဗ္ဗဇိတောသ္မီတိ ဝါ၊ ဒေဝေါသ္မီတိ ဝါ၊ မနုဿောသ္မီတိ ဝါ၊ ရူပီသ္မီတိ ဝါ၊ အရူပီသ္မီတိ ဝါ၊ သညီသ္မီတိ ဝါ၊ အသညီသ္မီတိ ဝါ၊ နေဝသညီနာသညီသ္မီတိ ဝါ ဧဝံ ဣတ္ထသ္မီတိ ဟောတိ။>
      text <၃ ကထဉ္စ ဧဝသ္မီတိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော တထာဟံ ခတ္တိယောသ္မီတိ ဝါ၊ ယထာ သော ဗြာဟ္မဏော တထာဟံ ဗြာဟ္မဏောသ္မီတိ ဝါ၊ ယထာ သော ဝေဿော တထာဟံ ဝေဿောသ္မီတိ ဝါ ယထာ သော သုဒ္ဒော တထာဟံ သုဒ္ဒောသ္မီတိ ဝါ၊ ယထာ သော ဂဟဋ္ဌော တထာဟံ ဂဟဋ္ဌောသ္မီတိ ဝါ၊ ယထာ သော ပဗ္ဗဇိတော တထာဟံ ပဗ္ဗဇိတောသ္မီတိ ဝါ၊ ယထာ သော ဒေဝေါ တထာဟံ ဒေဝေါသ္မီတိ ဝါ၊ ယထာ သော မနုဿော တထာဟံ မနုဿောသ္မီတိ ဝါ၊ ယထာ သော ရူပီ တထာဟံ ရူပီသ္မီတိ ဝါ၊ ယထာ သော အရူပီ တထာဟံ အရူပီသ္မီတိ ဝါ၊ ယထာ သော သညီ တထာဟံ သညီသ္မီတိ ဝါ၊ ယထာ သော အသညီ တထာဟံ အသညီသ္မီတိ ဝါ၊ ယထာ သော နေဝသညီနာသညီ တထာဟံ နေဝသညီနာသညီသ္မီတိ ဝါ ဧဝံ ဧဝသ္မီတိ ဟောတိ။>
      text <၄ ကထဉ္စ အညထာသ္မီတိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော နာဟံ တထာ ခတ္တိယောသ္မီတိ ဝါ ယထာ သော ဗြာဟ္မဏော နာဟံ တထာ ဗြာဟ္မဏောသ္မီတိ ဝါ၊ ယထာ သော ဝေဿော နာဟံ တထာ ဝေဿောသ္မီတိ ဝါ၊ ယထာ သော သုဒ္ဒော နာဟံ တထာ သုဒ္ဒောသ္မီတိ ဝါ၊ ယထာ သော ဂဟဋ္ဌော နာဟံ တထာ ဂဟဋ္ဌောသ္မီတိ ဝါ၊ ယထာ သော ပဗ္ဗဇိတော နာဟံ တထာ ပဗ္ဗဇိတောသ္မီတိ ဝါ၊ ယထာ သော ဒေဝေါ နာဟံ တထာ ဒေဝေါသ္မီတိ ဝါ၊ ယထာ သော မနုဿော နာဟံ တထာ မနုဿောသ္မီတိ ဝါ၊ ယထာ သော ရူပီ နာဟံ တထာ ရူပီသ္မီတိ ဝါ၊ ယထာ သော အရူပီ နာဟံ တထာ အရူပီသ္မီတိ ဝါ၊ ယထာ သော သညီ နာဟံ တထာ သညီသ္မီတိ ဝါ၊ ယထာ သော အသညီ နာဟံ တထာ အသညီသ္မီတိ ဝါ၊ ယထာ သော နေဝသညီနာသညီ နာဟံ တထာ နေဝသညီနာသညီသ္မီတိ ဝါ ဧဝံ အညထာသ္မီတိ ဟောတိ။>
      text <၅ ကထဉ္စ ဘဝိဿန္တိ ဟောတိ။ ကဉ္စိ ဓမ္မံ အနဝကာရိံ ကရိတွာ ရူပံ။ပေ။ ဝေဒနံ။ သညံ။ သင်္ခါရေ။ ဝိညာဏံ ဘဝိဿန္တိ ဆန္ဒံ ပဋိလဘတိ၊ ဘဝိဿန္တိ မာနံ ပဋိလဘတိ၊ ဘဝိဿန္တိ ဒိဋ္ဌိံ ပဋိလဘတိ။ တသ္မိံ သတိ ဣမာနိ ပပဉ္စိတာနိ ဟောန္တိ ဣတ္ထံ ဘဝိဿန္တိ ဝါ၊ ဧဝံ ဘဝိဿန္တိ ဝါ၊ အညထာ ဘဝိဿန္တိ ဝါ။>
      text <၆ ကထဉ္စ ဣတ္ထံ ဘဝိဿန္တိ ဟောတိ။ ခတ္တိယော ဘဝိဿန္တိ ဝါ၊ ဗြာဟ္မဏော ဘဝိဿန္တိ ဝါ၊ ဝေဿော ဘဝိဿန္တိ ဝါ၊ သုဒ္ဒော ဘဝိဿန္တိ ဝါ၊ ဂဟဋ္ဌော ဘဝိဿန္တိ ဝါ၊ ပဗ္ဗဇိတော ဘဝိဿန္တိ ဝါ၊ ဒေဝေါ ဘဝိဿန္တိ ဝါ၊ မနုဿော ဘဝိဿန္တိ ဝါ၊ ရူပီ ဘဝိဿန္တိ ဝါ၊ အရူပီ ဘဝိဿန္တိ ဝါ၊ သညီ ဘဝိဿန္တိ ဝါ၊ အသညီ ဘဝိဿန္တိ ဝါ၊ နေဝသညီနာသညီ ဘဝိဿန္တိ ဝါ ဧဝံ ဣတ္ထံ ဘဝိဿန္တိ ဟောတိ။>
      text <၇ ကထဉ္စ ဧဝံ ဘဝိဿန္တိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော တထာဟံ ခတ္တိယော ဘဝိဿန္တိ ဝါ၊ ယထာ သော ဗြာဟ္မဏော တထာဟံ ဗြာဟ္မဏော ဘဝိဿန္တိ ဝါ။ပေ။ ယထာ သော နေဝသညီနာသညီ တထာဟံ နေဝသညီနာသညီ ဘဝိဿန္တိ ဝါ ဧဝံ ဘဝိဿန္တိ ဟောတိ။>
      text <၈ ကထဉ္စ အညထာ ဘဝိဿန္တိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော နာဟံ တထာ ခတ္တိယော ဘဝိဿန္တိ ဝါ၊ ယထာ သော ဗြာဟ္မဏော နာဟံ တထာ ဗြာဟ္မဏော ဘဝိဿန္တိ ဝါ။ပေ။ ယထာ သော နေဝသညီနာသညီ နာဟံ တထာ နေဝသညီနာသညီ ဘဝိဿန္တိ ဝါ ဧဝံ အညထာ ဘဝိဿန္တိ ဟောတိ။>
      text <၉ ကထဉ္စ အသသ္မီတိ ဟောတိ။ ကဉ္စိ ဓမ္မံ အနဝကာရိံ ကရိတွာ ရူပံ။ပေ။ ဝေဒနံ။ သညံ။ သင်္ခါရေ။ ဝိညာဏံ နိစ္စောသ္မိ ဓုဝေါသ္မိ သဿတောသ္မိ အဝိပရိဏာမဓမ္မောသ္မီတိ ဧဝံ အသသ္မီတိ ဟောတိ။>
      text <၁၀ ကထဉ္စ သာတသ္မီတိ ဟောတိ။ ကဉ္စိ ဓမ္မံ အနဝကာရိံ ကရိတွာ ရူပံ။ပေ။ ဝေဒနံ။ သညံ။ သင်္ခါရေ။ ဝိညာဏံ ဥစ္ဆိဇ္ဇိဿာမိ ဝိနဿိဿာမိ န ဘဝိဿာမီတိ ဧဝံ သာတသ္မီတိ ဟောတိ။>
      text <၁၁ ကထဉ္စ သိယန္တိ ဟောတိ။ ကဉ္စိ ဓမ္မံ အနဝကာရိံ ကရိတွာ ရူပံ။ပေ။ ဝေဒနံ။ သညံ။ သင်္ခါရေ။ ဝိညာဏံ သိယန္တိ ဆန္ဒံ ပဋိလဘတိ၊ သိယန္တိ မာနံ ပဋိလဘတိ၊ သိယန္တိ ဒိဋ္ဌိံ ပဋိလဘတိ။ တသ္မိံ သတိ ဣမာနိ ပပဉ္စိတာနိ ဟောန္တိ ဣတ္ထံ သိယန္တိ ဝါ၊ ဧဝံ သိယန္တိ ဝါ၊ အညထာ သိယန္တိ ဝါ။>
      text <၁၂ ကထဉ္စ ဣတ္ထံ သိယန္တိ ဟောတိ။ ခတ္တိယော သိယန္တိ ဝါ၊ ဗြာဟ္မဏော သိယန္တိ ဝါ၊ ဝေဿော သိယန္တိ ဝါ၊ သုဒ္ဒော သိယန္တိ ဝါ၊ ဂဟဋ္ဌော သိယန္တိ ဝါ၊ ပဗ္ဗဇိတော သိယန္တိ ဝါ၊ ဒေဝေါ သိယန္တိ ဝါ၊ မနုဿော သိယန္တိ ဝါ၊ ရူပီ သိယန္တိ ဝါ၊ အရူပီ သိယန္တိ ဝါ၊ သညီ သိယန္တိ ဝါ၊ အသညီ သိယန္တိ ဝါ၊ နေဝသညီနာသညီ သိယန္တိ ဝါ ဧဝံ ဣတ္ထံ သိယန္တိ ဟောတိ။>
      text <၁၃ ကထဉ္စ ဧဝံ သိယန္တိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော တထာဟံ ခတ္တိယော သိယန္တိ ဝါ၊ ယထာ သော ဗြာဟ္မဏော တထာဟံ ဗြာဟ္မဏော သိယန္တိ ဝါ။ပေ။ ယထာ သော နေဝသညီနာသညီ တထာဟံ နေဝသညီနာသညီ သိယန္တိ ဝါ ဧဝံ ဧဝံ သိယန္တိ ဟောတိ။>
      text <၁၄ ကထဉ္စ အညထာ သိယန္တိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော နာဟံ တထာ ခတ္တိယော သိယန္တိ ဝါ၊ ယထာ သော ဗြာဟ္မဏော နာဟံ တထာ ဗြာဟ္မဏော သိယန္တိ ဝါ။ပေ။ ယထာ သော နေဝသညီနာသညီ နာဟံ တထာ နေဝသညီနာသညီ သိယန္တိ ဝါ ဧဝံ အညထာ သိယန္တိ ဟောတိ။>
      text <၁၅ ကထဉ္စ အပါဟံ သိယန္တိ ဟောတိ။ ကဉ္စိ ဓမ္မံ အနဝကာရိံ ကရိတွာ ရူပံ။ ဝေဒနံ။ သညံ။ သင်္ခါရေ။ ဝိညာဏံ အပါဟံ သိယန္တိ ဆန္ဒံ ပဋိလဘတိ၊ အပါဟံ သိယန္တိ မာနံ ပဋိလဘတိ၊ အပါဟံ သိယန္တိ ဒိဋ္ဌိံ ပဋိလဘတိ။ တသ္မိံ သတိ ဣမာနိ ပပဉ္စိတာနိ ဟောန္တိ အပါဟံ ဣတ္ထံ သိယန္တိ ဝါ၊ အပါဟံ ဧဝံ သိယန္တိ ဝါ၊ အပါဟံ အညထာ သိယန္တိ ဝါ။>
      text <၁၆ ကထဉ္စ အပါဟံ ဣတ္ထံ သိယန္တိ ဟောတိ။ အပါဟံ ခတ္တိယော သိယန္တိ ဝါ၊ အပါဟံ ဗြာဟ္မဏော သိယန္တိ ဝါ၊ အပါဟံ ဝေဿော သိယန္တိ ဝါ၊ အပါဟံ သုဒ္ဒော သိယန္တိ ဝါ၊ အပါဟံ ဂဟဋ္ဌော သိယန္တိ ဝါ၊ အပါဟံ ပဗ္ဗဇိတော သိယန္တိ ဝါ၊ အပါဟံ ဒေဝေါ သိယန္တိ ဝါ၊ အပါဟံ မနုဿော သိယန္တိ ဝါ၊ အပါဟံ ရူပီ သိယန္တိ ဝါ၊ အပါဟံ အရူပီ သိယန္တိ ဝါ၊ အပါဟံ သညီ သိယန္တိ ဝါ၊ အပါဟံ အသညီ သိယန္တိ ဝါ၊ အပါဟံ နေဝသညီနာသညီ သိယန္တိ ဝါ ဧဝံ အပါဟံ ဣတ္ထံ သိယန္တိ ဟောတိ။ ၁၇ ကထဉ္စ အပါဟံ ဧဝံ သိယန္တိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော အပါဟံ တထာ ခတ္တိယော သိယန္တိ ဝါ၊ ယထာ သော ဗြာဟ္မဏော အပါဟံ တထာ ဗြာဟ္မဏော သိယန္တိ ဝါ။ပေ။ ယထာ သော နေဝသညီနာသညီ အပါဟံ တထာ နေဝသညီနာသညီ သိယန္တိ ဝါ ဧဝံ အပါဟံ ဧဝံ သိယန္တိ ဟောတိ။>
      text <၁၈ ကထဉ္စ အပါဟံ အညထာ သိယန္တိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော အပါဟံ န တထာ ခတ္တိယော သိယန္တိ ဝါ၊ ယထာ သော ဗြာဟ္မဏော အပါဟံ န တထာ ဗြာဟ္မဏော သိယန္တိ ဝါ။ပေ။ ယထာ သော နေဝသညီနာသညီ အပါဟံ န တထာ နေဝသညီနာသညီ သိယန္တိ ဝါ ဧဝံ အပါဟံ အညထာ သိယန္တိ ဟောတိ။>
      stand <ဣမာနိ အဋ္ဌာရသ တဏှာဝိစရိတာနိ အဇ္ဈတ္တိကဿ ဥပါဒာယ။>
    text <၂ ဗာဟိရဿ ဥပါဒာယ>
      text <၉၇၅>, <တတ္ထ ကတမာနိ အဋ္ဌာရသ တဏှာဝိစရိတာနိ ဗာဟိရဿ ဥပါဒာယ။ ဣမိနာ အသ္မီတိ ဟောတိ၊ ဣမိနာ ဣတ္ထသ္မီတိ ဟောတိ၊ ဣမိနာ ဧဝသ္မီတိ ဟောတိ၊ ဣမိနာ အညထာသ္မီတိ ဟောတိ၊ ဣမိနာ ဘဝိဿန္တိ ဟောတိ၊ ဣမိနာ ဣတ္ထံ ဘဝိဿန္တိ ဟောတိ၊ ဣမိနာ ဧဝံ ဘဝိဿန္တိ ဟောတိ၊ ဣမိနာ အညထာ ဘဝိဿန္တိ ဟောတိ၊ ဣမိနာ အသသ္မီတိ ဟောတိ၊ ဣမိနာ သာတသ္မီတိ ဟောတိ၊ ဣမိနာ သိယန္တိ ဟောတိ၊ ဣမိနာ ဣတ္ထံ သိယန္တိ ဟောတိ၊ ဣမိနာ ဧဝံ သိယန္တိ ဟောတိ၊ ဣမိနာ အညထာ သိယန္တိ ဟောတိ၊ ဣမိနာ အပါဟံ သိယန္တိ ဟောတိ၊ ဣမိနာ အပါဟံ ဣတ္ထံ သိယန္တိ ဟောတိ၊ ဣမိနာ အပါဟံ ဧဝံ သိယန္တိ ဟောတိ၊ ဣမိနာ အပါဟံ အညထာ သိယန္တိ ဟောတိ။>
      text <၉၇၆>, <၁ ကထဉ္စ ဣမိနာ အသ္မီတိ ဟောတိ။ ကဉ္စိ ဓမ္မံ အဝကာရိံ ကရိတွာ ရူပံ။ ဝေဒနံ။ သညံ။ သင်္ခါရေ။ ဝိညာဏံ ဣမိနာ အသ္မီတိ ဆန္ဒံ ပဋိလဘတိ၊ ဣမိနာ အသ္မီတိ မာနံ ပဋိလဘတိ၊ ဣမိနာ အသ္မီတိ ဒိဋ္ဌိံ ပဋိလဘတိ။ တသ္မိံ သတိ ဣမာနိ ပပဉ္စိတာနိ ဟောန္တိ ဣမိနာ ဣတ္ထသ္မီတိ ဝါ၊ ဣမိနာ ဧဝသ္မီတိ ဝါ၊ ဣမိနာ အညထာသ္မီတိ ဝါ။>
      text <၂ ကထဉ္စ ဣမိနာ ဣတ္ထသ္မီတိ ဟောတိ။ ဣမိနာ ခတ္တိယောသ္မီတိ ဝါ၊ ဣမိနာ ဗြာဟ္မဏောသ္မီတိ ဝါ၊ ဣမိနာ ဝေဿောသ္မီတိ ဝါ၊ ဣမိနာ သုဒ္ဒောသ္မီတိ ဝါ၊ ဣမိနာ ဂဟဋ္ဌောသ္မီတိ ဝါ၊ ဣမိနာ ပဗ္ဗဇိတောသ္မီတိ ဝါ၊ ဣမိနာ ဒေဝေါသ္မီတိ ဝါ၊ ဣမိနာ မနုဿောသ္မီတိ ဝါ၊ ဣမိနာ ရူပီသ္မီတိ ဝါ၊ ဣမိနာ အရူပီသ္မီတိ ဝါ၊ ဣမိနာ သညီသ္မီတိ ဝါ၊ ဣမိနာ အသညီသ္မီတိ ဝါ၊ ဣမိနာ နေဝသညီနာသညီသ္မီတိ ဝါ ဧဝံ ဣမိနာ ဣတ္ထသ္မီတိ ဟောတိ။>
      text <၃ ကထဉ္စ ဣမိနာ ဧဝသ္မီတိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော ဣမိနာ တထာဟံ ခတ္တိယောသ္မီတိ ဝါ၊ ယထာ သော ဗြာဟ္မဏော ဣမိနာ တထာဟံ ဗြာဟ္မဏောသ္မီတိ ဝါ။ပေ။ ယထာ သော နေဝသညီနာသညီ ဣမိနာ တထာဟံ နေဝသညီနာသညီသ္မီတိ ဝါ ဧဝံ ဣမိနာ ဧဝသ္မီတိ ဟောတိ။>
      text <၄ ကထဉ္စ ဣမိနာ အညထာသ္မီတိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော ဣမိနာ နာဟံ တထာ ခတ္တိယောသ္မီတိ ဝါ၊ ယထာ သော ဗြာဟ္မဏော ဣမိနာ နာဟံ တထာ ဗြာဟ္မဏောသ္မီတိ ဝါ။ပေ။ ယထာ သော နေဝသညီနာသညီ ဣမိနာ နာဟံ တထာ နေဝသညီနာသညီသ္မီတိ ဝါ ဧဝံ ဣမိနာ အညထာသ္မီတိ ဟောတိ။>
      text <၅ ကထဉ္စ ဣမိနာ ဘဝိဿန္တိ ဟောတိ။ ကဉ္စိ ဓမ္မံ အဝကာရိံ ကရိတွာ ရူပံ။ ဝေဒနံ။ သညံ။ သင်္ခါရေ။ ဝိညာဏံ ဣမိနာ ဘဝိဿန္တိ ဆန္ဒံ ပဋိလဘတိ၊ ဣမိနာ ဘဝိဿန္တိ မာနံ ပဋိလဘတိ၊ ဣမိနာ ဘဝိဿန္တိ ဒိဋ္ဌိံ ပဋိလဘတိ။ တသ္မိံ သတိ ဣမာနိ ပပဉ္စိတာနိ ဟောန္တိ ဣမိနာ ဣတ္ထံ ဘဝိဿန္တိ ဝါ၊ ဣမိနာ ဧဝံ ဘဝိဿန္တိ ဝါ၊ ဣမိနာ အညထာ ဘဝိဿန္တိ ဝါ။>
      text <၆ ကထဉ္စ ဣမိနာ ဣတ္ထံ ဘဝိဿန္တိ ဟောတိ။ ဣမိနာ ခတ္တိယော ဘဝိဿန္တိ ဝါ။ပေ။ ဣမိနာ အရူပီ ဘဝိဿန္တိ ဝါ၊ ဣမိနာ သညီ ဘဝိဿန္တိ ဝါ၊ ဣမိနာ အသညီ ဘဝိဿန္တိ ဝါ၊ ဣမိနာ နေဝသညီနာသညီ ဘဝိဿန္တိ ဝါ ဧဝံ ဣမိနာ ဣတ္ထံ ဘဝိဿန္တိ ဟောတိ။>
      text <၇ ကထဉ္စ ဣမိနာ ဧဝံ ဘဝိဿန္တိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော ဣမိနာ တထာဟံ ခတ္တိယော ဘဝိဿန္တိ ဝါ၊ ယထာ သော ဗြာဟ္မဏော ဣမိနာ တထာဟံ ဗြာဟ္မဏော ဘဝိဿန္တိ ဝါ။ပေ။ ယထာ သော နေဝသညီနာသညီ ဣမိနာ တထာဟံ နေဝသညီနာသညီ ဘဝိဿန္တိ ဝါ ဧဝံ ဣမိနာ ဧဝံ ဘဝိဿန္တိ ဟောတိ။>
      text <၈ ကထဉ္စ ဣမိနာ အညထာ ဘဝိဿန္တိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော ဣမိနာ နာဟံ တထာ ခတ္တိယော ဘဝိဿန္တိ ဝါ၊ ယထာ သော ဗြာဟ္မဏော ဣမိနာ နာဟံ တထာ ဗြာဟ္မဏော ဘဝိဿန္တိ ဝါ။ပေ။ ယထာ သော နေဝသညီနာသညီ ဣမိနာ နာဟံ တထာ နေဝသညီနာသညီ ဘဝိဿန္တိ ဝါ ဧဝံ ဣမိနာ အညထာ ဘဝိဿန္တိ ဟောတိ။>
      text <၉ ကထဉ္စ ဣမိနာ အသသ္မီတိ ဟောတိ။ ကဉ္စိ ဓမ္မံ အဝကာရိံ ကရိတွာ ရူပံ။ပေ။ ဝေဒနံ။ သညံ။ သင်္ခါရေ။ ဝိညာဏံ ဣမိနာ နိစ္စောသ္မိ ဓုဝေါသ္မိ သဿတောသ္မိ အဝိပရိဏာမဓမ္မောသ္မီတိ ဧဝံ ဣမိနာ အသသ္မီတိ ဟောတိ။>
      text <၁၀ ကထဉ္စ ဣမိနာ သာတသ္မီတိ ဟောတိ။ ကဉ္စိ ဓမ္မံ အဝကာရိံ ကရိတွာ ရူပံ။ပေ။ ဝေဒနံ။ သညံ။ သင်္ခါရေ။ ဝိညာဏံ ဣမိနာ ဥစ္ဆိဇ္ဇိဿာမိ ဝိနဿိဿာမိ န ဘဝိဿာမီတိ ဧဝံ ဣမိနာ သာတသ္မီတိ ဟောတိ။>
      text <၁၁ ကထဉ္စ ဣမိနာ သိယန္တိ ဟောတိ။ ကဉ္စိ ဓမ္မံ အဝကာရိံ ကရိတွာ ရူပံ။ပေ။ ဝေဒနံ။ သညံ။ သင်္ခါရေ။ ဝိညာဏံ ဣမိနာ သိယန္တိ ဆန္ဒံ ပဋိလဘတိ၊ ဣမိနာ သိယန္တိ မာနံ ပဋိလဘတိ၊ ဣမိနာ သိယန္တိ ဒိဋ္ဌိံ ပဋိလဘတိ။ တသ္မိံ သတိ ဣမာနိ ပပဉ္စိတာနိ ဟောန္တိ ဣမိနာ ဣတ္ထံ သိယန္တိ ဝါ၊ ဣမိနာ ဧဝံ သိယန္တိ ဝါ၊ ဣမိနာ အညထာ သိယန္တိ ဝါ။>
      text <၁၂ ကထဉ္စ ဣမိနာ ဣတ္ထံ သိယန္တိ ဟောတိ။ ဣမိနာ ခတ္တိယော သိယန္တိ ဝါ၊ ဣမိနာ ဗြာဟ္မဏော သိယန္တိ ဝါ၊ ဣမိနာ ဝေဿော သိယန္တိ ဝါ၊ ဣမိနာ သုဒ္ဒော သိယန္တိ ဝါ၊ ဣမိနာ ဂဟဋ္ဌော သိယန္တိ ဝါ၊ ဣမိနာ ပဗ္ဗဇိတော သိယန္တိ ဝါ၊ ဣမိနာ ဒေဝေါ သိယန္တိ ဝါ၊ ဣမိနာ မနုဿော သိယန္တိ ဝါ၊ ဣမိနာ ရူပီ သိယန္တိ ဝါ၊ ဣမိနာ အရူပီ သိယန္တိ ဝါ၊ ဣမိနာ သညီ သိယန္တိ ဝါ၊ ဣမိနာ အသညီ သိယန္တိ ဝါ၊ ဣမိနာ နေဝသညီနာသညီ သိယန္တိ ဝါ ဧဝံ ဣမိနာ ဣတ္ထံ သိယန္တိ ဟောတိ။>
      text <၁၃ ကထဉ္စ ဣမိနာ ဧဝံ သိယန္တိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော ဣမိနာ တထာဟံ ခတ္တိယော သိယန္တိ ဝါ၊ ယထာ သော ဗြာဟ္မဏော ဣမိနာ တထာဟံ ဗြာဟ္မဏော သိယန္တိ ဝါ။ပေ။ ယထာ သော နေဝသညီနာသညီ ဣမိနာ တထာဟံ နေဝသညီနာသညီ သိယန္တိ ဝါ ဧဝံ ဣမိနာ ဧဝံ သိယန္တိ ဟောတိ။>
      text <၁၄ ကထဉ္စ ဣမိနာ အညထာ သိယန္တိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော ဣမိနာ နာဟံ တထာ ခတ္တိယော သိယန္တိ ဝါ၊ ယထာ သော ဗြာဟ္မဏော ဣမိနာ နာဟံ တထာ ဗြာဟ္မဏော သိယန္တိ ဝါ။ပေ။ ယထာ သော နေဝသညီနာသညီ ဣမိနာ နာဟံ တထာ နေဝသညီနာသညီ သိယန္တိ ဝါ ဧဝံ ဣမိနာ အညထာ သိယန္တိ ဟောတိ။>
      text <၁၅ ကထဉ္စ ဣမိနာ အပါဟံ သိယန္တိ ဟောတိ။ ကဉ္စိ ဓမ္မံ အဝကာရိံ ကရိတွာ ရူပံ။ပေ။ ဝေဒနံ။ သညံ။ သင်္ခါရေ။ ဝိညာဏံ ဣမိနာ အပါဟံ သိယန္တိ ဆန္ဒံ ပဋိလဘတိ၊ ဣမိနာ အပါဟံ သိယန္တိ မာနံ ပဋိလဘတိ၊ ဣမိနာ အပါဟံ သိယန္တိ ဒိဋ္ဌိံ ပဋိလဘတိ။ တသ္မိံ သတိ ဣမာနိ ပပဉ္စိတာနိ ဟောန္တိ ဣမိနာ အပါဟံ ဣတ္ထံ သိယန္တိ ဝါ၊ ဣမိနာ အပါဟံ ဧဝံ သိယန္တိ ဝါ၊ ဣမိနာ အပါဟံ အညထာ သိယန္တိ ဝါ။>
      text <၁၆ ကထဉ္စ ဣမိနာ အပါဟံ ဣတ္ထံ သိယန္တိ ဟောတိ။ ဣမိနာ အပါဟံ ခတ္တိယော သိယန္တိ ဝါ၊ ဣမိနာ အပါဟံ ဗြာဟ္မဏော သိယန္တိ ဝါ၊ ဣမိနာ အပါဟံ ဝေဿော သိယန္တိ ဝါ၊ ဣမိနာ အပါဟံ သုဒ္ဒော သိယန္တိ ဝါ၊ ဣမိနာ အပါဟံ ဂဟဋ္ဌော သိယန္တိ ဝါ၊ ဣမိနာ အပါဟံ ပဗ္ဗဇိတော သိယန္တိ ဝါ၊ ဣမိနာ အပါဟံ ဒေဝေါ သိယန္တိ ဝါ၊ ဣမိနာ အပါဟံ မနုဿော သိယန္တိ ဝါ၊ ဣမိနာ အပါဟံ ရူပီ သိယန္တိ ဝါ၊ ဣမိနာ အပါဟံ အရူပီ သိယန္တိ ဝါ၊ ဣမိနာ အပါဟံ သညီ သိယန္တိ ဝါ၊ ဣမိနာ အပါဟံ အသညီ သိယန္တိ ဝါ၊ ဣမိနာ အပါဟံ နေဝသညီနာသညီ သိယန္တိ ဝါ ဧဝံ ဣမိနာ အပါဟံ ဣတ္ထံ သိယန္တိ ဟောတိ။>
      text <၁၇ ကထဉ္စ ဣမိနာ အပါဟံ ဧဝံ သိယန္တိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော ဣမိနာ အပါဟံ တထာ ခတ္တိယော သိယန္တိ ဝါ၊ ယထာ သော ဗြာဟ္မဏော ဣမိနာ အပါဟံ တထာ ဗြာဟ္မဏော သိယန္တိ ဝါ။ပေ။ ယထာ သော နေဝသညီနာသညီ ဣမိနာ အပါဟံ တထာ နေဝသညီနာသညီ သိယန္တိ ဝါ ဧဝံ ဣမိနာ အပါဟံ ဧဝံ သိယန္တိ ဟောတိ။>
      text <၁၈ ကထဉ္စ ဣမိနာ အပါဟံ အညထာ သိယန္တိ ဟောတိ။ ပရပုဂ္ဂလံ ဥပနိဓာယ ယထာ သော ခတ္တိယော ဣမိနာ အပါဟံ န တထာ ခတ္တိယော သိယန္တိ ဝါ၊ ယထာ သော ဗြာဟ္မဏော ဣမိနာ အပါဟံ န တထာ ဗြာဟ္မဏော သိယန္တိ ဝါ။ပေ။ ယထာ သော နေဝသညီနာသညီ ဣမိနာ အပါဟံ န တထာ နေဝသညီနာသညီ သိယန္တိ ဝါ ဧဝံ ဣမိနာ အပါဟံ အညထာ သိယန္တိ ဟောတိ။>
      text <ဣမာနိ အဋ္ဌာရသ တဏှာဝိစရိတာနိ ဗာဟိရဿ ဥပါဒာယ။>
      text <ဣတိ ဣမာနိ အဋ္ဌာရသ တဏှာဝိစရိတာနိ အဇ္ဈတ္တိကဿ ဥပါဒာယ၊ ဣမာနိ အဋ္ဌာရသ တဏှာဝိစရိတာနိ ဗာဟိရဿ ဥပါဒာယ၊ တဒေကဇ္ဈံ အဘိသညူဟိတွာ အဘိသင်္ခိပိတွာ ဆတ္တိံသ တဏှာဝိစရိတာနိ ဟောန္တိ။ ဣတိ ဧဝရူပါနိ အတီတာနိ ဆတ္တိံသ တဏှာဝိစရိတာနိ၊ အနာဂတာနိ ဆတ္တိံသ တဏှာဝိစရိတာနိ၊ ပစ္စုပ္ပန္နာနိ ဆတ္တိံသ တဏှာဝိစရိတာနိ၊ တဒေကဇ္ဈံ အဘိသညူဟိတွာ အဘိသင်္ခိပိတွာ အဋ္ဌတဏှာဝိစရိတသတံ ဟောတိ။>
      text <၉၇၇>, <တတ္ထ ကတမာနိ ဒွာသဋ္ဌိ ဒိဋ္ဌိဂတာနိ ဗြဟ္မဇာလေ ဝေယျာကရဏေ ဝုတ္တာနိ ဘဂဝတာ။ စတ္တာရော သဿတဝါဒာ၊ စတ္တာရော ဧကစ္စသဿတိကာ၊ စတ္တာရော အန္တာနန္တိကာ၊ စတ္တာရော အမရာဝိက္ခေပိကာ၊ ဒွေ အဓိစ္စသမုပ္ပန္နိကာ၊ သောဠသ သညီဝါဒာ၊ အဋ္ဌ အသညီဝါဒာ၊ အဋ္ဌ နေဝသညီနာသညီဝါဒာ၊ သတ္တ ဥစ္ဆေဒဝါဒာ၊ ပဉ္စ ဒိဋ္ဌဓမ္မနိဗ္ဗာနဝါဒာ ဣမာနိ ဒွာသဋ္ဌိ ဒိဋ္ဌိဂတာနိ ဗြဟ္မဇာလေ ဝေယျာကရဏေ ဝုတ္တာနိ ဘဂဝတာတိ။>
      stand <ခုဒ္ဒကဝတ္ထုဝိဘင်္ဂေါ နိဋ္ဌိတော။>
