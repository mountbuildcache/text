text <၅။ သဠာယတနဝဂ္ဂေါ>
  text <၁။ အနာထပိဏ္ဍိကောဝာဒသုတ္တံ>
    text <၃၈၃>, <ဧဝံ မေ သုတံ ဧကံ သမယံ ဘဂဝာ သာဝတ္ထိယံ ဝိဟရတိ ဇေတဝနေ အနာထပိဏ္ဍိကသ္သ အာရာမေ။ တေန ခော ပန သမယေန အနာထပိဏ္ဍိကော ဂဟပတိ အာဗာဓိကော ဟောတိ ဒုက္ခိတော ဗာဠ္ဟဂိလာနော။ အထ ခော အနာထပိဏ္ဍိကော ဂဟပတိ အညတရံ ပုရိသံ အာမန္တေသိ ဧဟိ တ္ဝံ၊ အမ္ဘော ပုရိသ၊ ယေန ဘဂဝာ တေနုပသင္ကမ၊ ဥပသင္ကမိတ္ဝာ မမ ဝစနေန ဘဂဝတော ပာဒေ သိရသာ ဝန္ဒာဟိ အနာထပိဏ္ဍိကော၊ ဘန္တေ၊ ဂဟပတိ အာဗာဓိကော ဒုက္ခိတော ဗာဠ္ဟဂိလာနော။ သော ဘဂဝတော ပာဒေ သိရသာ ဝန္ဒတီတိ။ ယေန စာယသ္မာ သာရိပုတ္တော တေနုပသင္ကမ၊ ဥပသင္ကမိတ္ဝာ မမ ဝစနေန အာယသ္မတော သာရိပုတ္တသ္သ ပာဒေ သိရသာ ဝန္ဒာဟိ အနာထပိဏ္ဍိကော၊ ဘန္တေ၊ ဂဟပတိ အာဗာဓိကော ဒုက္ခိတော ဗာဠ္ဟဂိလာနော။ သော အာယသ္မတော သာရိပုတ္တသ္သ ပာဒေ သိရသာ ဝန္ဒတီတိ။ ဧဝဉ္စ ဝဒေဟိ သာဓု ကိရ၊ ဘန္တေ၊ အာယသ္မာ သာရိပုတ္တော ယေန အနာထပိဏ္ဍိကသ္သ ဂဟပတိသ္သ နိဝေသနံ တေနုပသင္ကမတု အနုကမ္ပံ ဥပာဒာယာတိ။>
    text <ဧဝံ၊ ဘန္တေတိ ခော သော ပုရိသော အနာထပိဏ္ဍိကသ္သ ဂဟပတိသ္သ ပဋိသ္သုတ္ဝာ ယေန ဘဂဝာ တေနုပသင္ကမိ၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ နိသီဒိ။ ဧကမန္တံ နိသိန္နော ခော သော ပုရိသော ဘဂဝန္တံ ဧတဒဝောစ အနာထပိဏ္ဍိကော၊ ဘန္တေ၊ ဂဟပတိ အာဗာဓိကော ဒုက္ခိတော ဗာဠ္ဟဂိလာနော။ သော ဘဂဝတော ပာဒေ သိရသာ ဝန္ဒတီတိ။ ယေန စာယသ္မာ သာရိပုတ္တော တေနုပသင္ကမိ၊ ဥပသင္ကမိတ္ဝာ အာယသ္မန္တံ သာရိပုတ္တံ အဘိဝာဒေတ္ဝာ ဧကမန္တံ နိသီဒိ။ ဧကမန္တံ နိသိန္နော ခော သော ပုရိသော အာယသ္မန္တံ သာရိပုတ္တံ ဧတဒဝောစ အနာထပိဏ္ဍိကော၊ ဘန္တေ၊ ဂဟပတိ အာဗာဓိကော ဒုက္ခိတော ဗာဠ္ဟဂိလာနော။ သော အာယသ္မတော သာရိပုတ္တသ္သ ပာဒေ သိရသာ ဝန္ဒတိ၊ ဧဝဉ္စ ဝဒေတိ သာဓု ကိရ၊ ဘန္တေ၊ အာယသ္မာ သာရိပုတ္တော ယေန အနာထပိဏ္ဍိကသ္သ ဂဟပတိသ္သ နိဝေသနံ တေနုပသင္ကမတု အနုကမ္ပံ ဥပာဒာယာတိ။ အဓိဝာသေသိ ခော အာယသ္မာ သာရိပုတ္တော တုဏ္ဟီဘာဝေန။>
    text <၃၈၄>, <အထ ခော အာယသ္မာ သာရိပုတ္တော နိဝာသေတ္ဝာ ပတ္တစီဝရမာဒာယ အာယသ္မတာ အာနန္ဒေန ပစ္ဆာသမဏေန ယေန အနာထပိဏ္ဍိကသ္သ ဂဟပတိသ္သ နိဝေသနံ တေနုပသင္ကမိ၊ ဥပသင္ကမိတ္ဝာ ပညတ္တေ အာသနေ နိသီဒိ။ နိသဇ္ဇ ခော အာယသ္မာ သာရိပုတ္တော အနာထပိဏ္ဍိကံ ဂဟပတိံ ဧတဒဝောစ ကစ္စိ တေ၊ ဂဟပတိ၊ ခမနီယံ၊ ကစ္စိ ယာပနီယံ။ ကစ္စိ တေ ဒုက္ခာ ဝေဒနာ ပဋိက္ကမန္တိ၊ နော အဘိက္ကမန္တိ၊ ပဋိက္ကမောသာနံ ပညာယတိ၊ နော အဘိက္ကမောတိ။>
    text <န မေ၊ ဘန္တေ သာရိပုတ္တ၊ ခမနီယံ န ယာပနီယံ။ ဗာဠ္ဟာ မေ ဒုက္ခာ ဝေဒနာ အဘိက္ကမန္တိ၊ နော ပဋိက္ကမန္တိ၊ အဘိက္ကမောသာနံ ပညာယတိ၊ နော ပဋိက္ကမော။ သေယ္ယထာပိ၊ ဘန္တေ သာရိပုတ္တ၊ ဗလဝာ ပုရိသော တိဏ္ဟေန သိခရေန မုဒ္ဓနိ အဘိမတ္ထေယ္ယ၊ ဧဝမေဝ ခော မေ၊ ဘန္တေ သာရိပုတ္တ၊ အဓိမတ္တာ ဝာတာ မုဒ္ဓနိ ဦဟနန္တိ။ န မေ၊ ဘန္တေ သာရိပုတ္တ၊ ခမနီယံ န ယာပနီယံ။ ဗာဠ္ဟာ မေ ဒုက္ခာ ဝေဒနာ အဘိက္ကမန္တိ၊ နော ပဋိက္ကမန္တိ၊ အဘိက္ကမောသာနံ ပညာယတိ၊ နော ပဋိက္ကမော။ သေယ္ယထာပိ၊ ဘန္တေ သာရိပုတ္တ၊ ဗလဝာ ပုရိသော ဒဠ္ဟေန ဝရတ္တခဏ္ဍေန သီသေ သီသဝေဌံ ဒဒေယ္ယ၊ ဧဝမေဝ ခော မေ၊ ဘန္တေ သာရိပုတ္တ၊ အဓိမတ္တာ သီသေ သီသဝေဒနာ။ န မေ၊ ဘန္တေ သာရိပုတ္တ၊ ခမနီယံ န ယာပနီယံ။ ဗာဠ္ဟာ မေ ဒုက္ခာ ဝေဒနာ အဘိက္ကမန္တိ၊ နော ပဋိက္ကမန္တိ၊ အဘိက္ကမောသာနံ ပညာယတိ၊ နော ပဋိက္ကမော။ သေယ္ယထာပိ၊ ဘန္တေ သာရိပုတ္တ၊ ဒက္ခော ဂောဃာတကော ဝာ ဂောဃာတကန္တေဝာသီ ဝာ တိဏ္ဟေန ဂောဝိကန္တနေန ကုစ္ဆိံ ပရိကန္တေယ္ယ၊ ဧဝမေဝ ခော မေ၊ ဘန္တေ သာရိပုတ္တ၊ အဓိမတ္တာ ဝာတာ ကုစ္ဆိံ ပရိကန္တန္တိ။ န မေ၊ ဘန္တေ သာရိပုတ္တ၊ ခမနီယံ န ယာပနီယံ။ ဗာဠ္ဟာ မေ ဒုက္ခာ ဝေဒနာ အဘိက္ကမန္တိ၊ နော ပဋိက္ကမန္တိ၊ အဘိက္ကမောသာနံ ပညာယတိ၊ နော ပဋိက္ကမော။ သေယ္ယထာပိ၊ ဘန္တေ သာရိပုတ္တ၊ ဒ္ဝေ ဗလဝန္တော ပုရိသာ ဒုဗ္ဗလတရံ ပုရိသံ နာနာဗာဟာသု ဂဟေတ္ဝာ အင္ဂာရကာသုယာ သန္တာပေယ္ယုံ၊ သမ္ပရိတာပေယ္ယုံ၊ ဧဝမေဝ ခော မေ၊ ဘန္တေ သာရိပုတ္တ၊ အဓိမတ္တော ကာယသ္မိံ ဍာဟော။ န မေ၊ ဘန္တေ သာရိပုတ္တ၊ ခမနီယံ န ယာပနီယံ။ ဗာဠ္ဟာ မေ ဒုက္ခာ ဝေဒနာ အဘိက္ကမန္တိ၊ နော ပဋိက္ကမန္တိ၊ အဘိက္ကမောသာနံ ပညာယတိ၊ နော ပဋိက္ကမောတိ။>
    text <၃၈၅>, <တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န စက္ခုံ ဥပာဒိယိသ္သာမိ၊ န စ မေ စက္ခုနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။>
    text <တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န သောတံ ဥပာဒိယိသ္သာမိ၊ န စ မေ သောတနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။ တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န ဃာနံ ဥပာဒိယိသ္သာမိ၊ န စ မေ ဃာနနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။ တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န ဇိဝ္ဟံ ဥပာဒိယိသ္သာမိ၊ န စ မေ ဇိဝ္ဟာနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။ တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န ကာယံ ဥပာဒိယိသ္သာမိ၊ န စ မေ ကာယနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။ တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န မနံ ဥပာဒိယိသ္သာမိ၊ န စ မေ မနောနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။>
    text <တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န ရူပံ ဥပာဒိယိသ္သာမိ၊ န စ မေ ရူပနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။ တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န သဒ္ဒံ ဥပာဒိယိသ္သာမိ။ပေ။ န ဂန္ဓံ ဥပာဒိယိသ္သာမိ။ န ရသံ ဥပာဒိယိသ္သာမိ။ န ဖောဋ္ဌဗ္ဗံ ဥပာဒိယိသ္သာမိ။ န ဓမ္မံ ဥပာဒိယိသ္သာမိ န စ မေ ဓမ္မနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။>
    text <တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န စက္ခုဝိညာဏံ ဥပာဒိယိသ္သာမိ၊ န စ မေ စက္ခုဝိညာဏနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။ တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န သောတဝိညာဏံ ဥပာဒိယိသ္သာမိ။ န ဃာနဝိညာဏံ ဥပာဒိယိသ္သာမိ။ န ဇိဝ္ဟာဝိညာဏံ ဥပာဒိယိသ္သာမိ။ န ကာယဝိညာဏံ ဥပာဒိယိသ္သာမိ။ န မနောဝိညာဏံ ဥပာဒိယိသ္သာမိ န စ မေ မနောဝိညာဏနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။>
    text <တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န စက္ခုသမ္ဖသ္သံ ဥပာဒိယိသ္သာမိ၊ န စ မေ စက္ခုသမ္ဖသ္သနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။ တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န သောတသမ္ဖသ္သံ ဥပာဒိယိသ္သာမိ။ န ဃာနသမ္ဖသ္သံ ဥပာဒိယိသ္သာမိ။ န ဇိဝ္ဟာသမ္ဖသ္သံ ဥပာဒိယိသ္သာမိ။ န ကာယသမ္ဖသ္သံ ဥပာဒိယိသ္သာမိ။ န မနောသမ္ဖသ္သံ ဥပာဒိယိသ္သာမိ၊ န စ မေ မနောသမ္ဖသ္သနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။>
    text <တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န စက္ခုသမ္ဖသ္သဇံ ဝေဒနံ ဥပာဒိယိသ္သာမိ၊ န စ မေ စက္ခုသမ္ဖသ္သဇာဝေဒနာနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။ တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န သောတသမ္ဖသ္သဇံ ဝေဒနံ ဥပာဒိယိသ္သာမိ။ န ဃာနသမ္ဖသ္သဇံ ဝေဒနံ ဥပာဒိယိသ္သာမိ။ န ဇိဝ္ဟာသမ္ဖသ္သဇံ ဝေဒနံ ဥပာဒိယိသ္သာမိ။ န ကာယသမ္ဖသ္သဇံ ဝေဒနံ ဥပာဒိယိသ္သာမိ။ န မနောသမ္ဖသ္သဇံ ဝေဒနံ ဥပာဒိယိသ္သာမိ၊ န စ မေ မနောသမ္ဖသ္သဇာဝေဒနာနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။>
    text <၃၈၆>, <တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န ပထဝီဓာတုံ ဥပာဒိယိသ္သာမိ၊ န စ မေ ပထဝီဓာတုနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။ တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န အာပောဓာတုံ ဥပာဒိယိသ္သာမိ။ န တေဇောဓာတုံ ဥပာဒိယိသ္သာမိ။ န ဝာယောဓာတုံ ဥပာဒိယိသ္သာမိ။ န အာကာသဓာတုံ ဥပာဒိယိသ္သာမိ။ န ဝိညာဏဓာတုံ ဥပာဒိယိသ္သာမိ၊ န စ မေ ဝိညာဏဓာတုနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။>
    text <တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န ရူပံ ဥပာဒိယိသ္သာမိ၊ န စ မေ ရူပနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။ တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န ဝေဒနံ ဥပာဒိယိသ္သာမိ။ န သညံ ဥပာဒိယိသ္သာမိ။ န သင္ခာရေ ဥပာဒိယိသ္သာမိ။ န ဝိညာဏံ ဥပာဒိယိသ္သာမိ၊ န စ မေ ဝိညာဏနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။>
    text <တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န အာကာသာနဉ္စာယတနံ ဥပာဒိယိသ္သာမိ၊ န စ မေ အာကာသာနဉ္စာယတနနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။ တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န ဝိညာဏဉ္စာယတနံ ဥပာဒိယိသ္သာမိ။ န အာကိဉ္စညာယတနံ ဥပာဒိယိသ္သာမိ။ န နေဝသညာနာသညာယတနံ ဥပာဒိယိသ္သာမိ န စ မေ နေဝသညာနာသညာယတနနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။>
    text <တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န ဣဓလောကံ ဥပာဒိယိသ္သာမိ၊ န စ မေ ဣဓလောကနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။ တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ န ပရလောကံ ဥပာဒိယိသ္သာမိ၊ န စ မေ ပရလောကနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗံ။ တသ္မာတိဟ တေ၊ ဂဟပတိ၊ ဧဝံ သိက္ခိတဗ္ဗံ ယမ္ပိ မေ ဒိဋ္ဌံ သုတံ မုတံ ဝိညာတံ ပတ္တံ ပရိယေသိတံ အနုပရိယေသိတံ အနုစရိတံ မနသာ တမ္ပိ န ဥပာဒိယိသ္သာမိ၊ န စ မေ တံနိသ္သိတံ ဝိညာဏံ ဘဝိသ္သတီတိ။ ဧဝဉ္ဟိ တေ၊ ဂဟပတိ၊ သိက္ခိတဗ္ဗန္တိ။>
    text <၃၈၇>, <ဧဝံ ဝုတ္တေ၊ အနာထပိဏ္ဍိကော ဂဟပတိ ပရောဒိ၊ အသ္သူနိ ပဝတ္တေသိ။ အထ ခော အာယသ္မာ အာနန္ဒော အနာထပိဏ္ဍိကံ ဂဟပတိံ ဧတဒဝောစ ဩလီယသိ ခော တ္ဝံ၊ ဂဟပတိ၊ သံသီဒသိ ခော တ္ဝံ၊ ဂဟပတီတိ။ နာဟံ၊ ဘန္တေ အာနန္ဒ၊ ဩလီယာမိ၊ နပိ သံသီဒာမိ၊ အပိ စ မေ ဒီဃရတ္တံ သတ္ထာ ပယိရုပာသိတော မနောဘာဝနီယာ စ ဘိက္ခူ၊ န စ မေ ဧဝရူပီ ဓမ္မီ ကထာ သုတပုဗ္ဗာတိ။ န ခော၊ ဂဟပတိ၊ ဂိဟီနံ ဩဒာတဝသနာနံ ဧဝရူပီ ဓမ္မီ ကထာ ပဋိဘာတိ၊ ပဗ္ဗဇိတာနံ ခော၊ ဂဟပတိ၊ ဧဝရူပီ ဓမ္မီ ကထာ ပဋိဘာတီတိ။ တေန ဟိ၊ ဘန္တေ သာရိပုတ္တ၊ ဂိဟီနမ္ပိ ဩဒာတဝသနာနံ ဧဝရူပီ ဓမ္မီ ကထာ ပဋိဘာတု။ သန္တိ ဟိ၊ ဘန္တေ၊ ကုလပုတ္တာ အပ္ပရဇက္ခဇာတိကာ၊ အသ္သဝနတာ ဓမ္မသ္သ ပရိဟာယန္တိ၊ ဘဝိသ္သန္တိ ဓမ္မသ္သ အညာတာရောတိ။>
    text <အထ ခော အာယသ္မာ စ သာရိပုတ္တော အာယသ္မာ စ အာနန္ဒော အနာထပိဏ္ဍိကံ ဂဟပတိံ ဣမိနာ ဩဝာဒေန ဩဝဒိတ္ဝာ ဥဋ္ဌာယာသနာ ပက္ကမိံသု။ အထ ခော အနာထပိဏ္ဍိကော ဂဟပတိ၊ အစိရပက္ကန္တေ အာယသ္မန္တေ စ သာရိပုတ္တေ အာယသ္မန္တေ စ အာနန္ဒေ၊ ကာလမကာသိ တုသိတံ ကာယံ ဥပပဇ္ဇိ။ အထ ခော အနာထပိဏ္ဍိကော ဒေဝပုတ္တော အဘိက္ကန္တာယ ရတ္တိယာ အဘိက္ကန္တဝဏ္ဏော ကေဝလကပ္ပံ ဇေတဝနံ ဩဘာသေတ္ဝာ ယေန ဘဂဝာ တေနုပသင္ကမိ၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ အဋ္ဌာသိ။ ဧကမန္တံ ဇ္ဌိတော ခော အနာထပိဏ္ဍိကော ဒေဝပုတ္တော ဘဂဝန္တံ ဂာထာဟိ အဇ္ဈဘာသိ>
    block
      text <ဣဒဉ္ဟိ တံ ဇေတဝနံ၊ ဣသိသင္ဃနိသေဝိတံ။>
      text <အာဝုတ္ထံ ဓမ္မရာဇေန၊ ပီတိသဉ္ဇနနံ မမ။>
      text <ကမ္မံ ဝိဇ္ဇာ စ ဓမ္မော စ၊ သီလံ ဇီဝိတမုတ္တမံ။>
      text <ဧတေန မစ္စာ သုဇ္ဈန္တိ၊ န ဂောတ္တေန ဓနေန ဝာ။>
      text <တသ္မာ ဟိ ပဏ္ဍိတော ပောသော၊ သမ္ပသ္သံ အတ္ထမတ္တနော။>
      text <ယောနိသော ဝိစိနေ ဓမ္မံ၊ ဧဝံ တတ္ထ ဝိသုဇ္ဈတိ။>
      text <သာရိပုတ္တောဝ ပညာယ၊ သီလေန ဥပသမေန။>
      text <ယောပိ ပာရင္ဂတော ဘိက္ခု၊ ဧတာဝပရမော သိယာတိ။>
      text <ဣဒဉ္ဟိ တံ ဇေတဝနံ၊ ဣသိသင္ဃနိသေဝိတံ။>
      text <အာဝုတ္ထံ ဓမ္မရာဇေန၊ ပီတိသဉ္ဇနနံ မမ။>
      text <ကမ္မံ ဝိဇ္ဇာ စ ဓမ္မော စ၊ သီလံ ဇီဝိတမုတ္တမံ။>
      text <ဧတေန မစ္စာ သုဇ္ဈန္တိ၊ န ဂောတ္တေန ဓနေန ဝာ။>
      text <တသ္မာ ဟိ ပဏ္ဍိတော ပောသော၊ သမ္ပသ္သံ အတ္ထမတ္တနော။>
      text <ယောနိသော ဝိစိနေ ဓမ္မံ၊ ဧဝံ တတ္ထ ဝိသုဇ္ဈတိ။>
      text <သာရိပုတ္တောဝ ပညာယ၊ သီလေန ဥပသမေန။>
      text <ယောပိ ပာရင္ဂတော ဘိက္ခု၊ ဧတာဝပရမော သိယာတိ။>
      text <အနာထပိဏ္ဍိကော ဆန္နော၊ ပုဏ္ဏော နန္ဒကရာဟုလာ။>
      text <ဆဆက္ကံ သဠာယတနိကံ၊ နဂရဝိန္ဒေယ္ယသုဒ္ဓိကာ။>
      text <ဣန္ဒ္ရိယဘာဝနာ စာပိ၊ ဝဂ္ဂော ဩဝာဒပဉ္စမောတိ။>
      text <ဒေဝဒဟောနုပဒော စ၊ သုညတော စ ဝိဘင္ဂကော။>
      text <သဠာယတနောတိ ဝဂ္ဂာ၊ ဥပရိပဏ္ဏာသကေ ဌိတာတိ။>
    text <ဣဒမဝောစ အနာထပိဏ္ဍိကော ဒေဝပုတ္တော။ သမနုညော သတ္ထာ အဟောသိ။ အထ ခော အနာထပိဏ္ဍိကော ဒေဝပုတ္တော သမနုညော မေ သတ္ထာတိ ဘဂဝန္တံ အဘိဝာဒေတ္ဝာ ပဒက္ခိဏံ ကတ္ဝာ တတ္ထေဝန္တရဓာယိ။>
    text <၃၈၈>, <အထ ခော ဘဂဝာ တသ္သာ ရတ္တိယာ အစ္စယေန ဘိက္ခူ အာမန္တေသိ ဣမံ၊ ဘိက္ခဝေ၊ ရတ္တိံ အညတရော ဒေဝပုတ္တော အဘိက္ကန္တာယ ရတ္တိယာ အဘိက္ကန္တဝဏ္ဏော ကေဝလကပ္ပံ ဇေတဝနံ ဩဘာသေတ္ဝာ ယေနာဟံ တေနုပသင္ကမိ၊ ဥပသင္ကမိတ္ဝာ မံ အဘိဝာဒေတ္ဝာ ဧကမန္တံ အဋ္ဌာသိ။ ဧကမန္တံ ဌိတော ခော သော ဒေဝပုတ္တော မံ ဂာထာဟိ အဇ္ဈဘာသိ>
    text <ဣဒမဝောစ၊ ဘိက္ခဝေ၊ သော ဒေဝပုတ္တော။ သမနုညော မေ သတ္ထာတိ မံ အဘိဝာဒေတ္ဝာ ပဒက္ခိဏံ ကတ္ဝာ တတ္ထေဝန္တရဓာယီတိ။>
    text <ဧဝံ ဝုတ္တေ၊ အာယသ္မာ အာနန္ဒော ဘဂဝန္တံ ဧတဒဝောစ သော ဟိ နူန သော၊ ဘန္တေ၊ အနာထပိဏ္ဍိကော ဒေဝပုတ္တော ဘဝိသ္သတိ။ အနာထပိဏ္ဍိကော၊ ဘန္တေ၊ ဂဟပတိ အာယသ္မန္တေ သာရိပုတ္တေ အဘိပ္ပသန္နော အဟောသီတိ။ သာဓု၊ သာဓု၊ အာနန္ဒ။ ယာဝတကံ ခော၊ အာနန္ဒ၊ တက္ကာယ ပတ္တဗ္ဗံ၊ အနုပ္ပတ္တံ တံ တယာ။ အနာထပိဏ္ဍိကော သော၊ အာနန္ဒ၊ ဒေဝပုတ္တောတိ။>
    text <ဣဒမဝောစ ဘဂဝာ။ အတ္တမနော အာယသ္မာ အာနန္ဒော ဘဂဝတော ဘာသိတံ အဘိနန္ဒီတိ။>
    stand <အနာထပိဏ္ဍိကောဝာဒသုတ္တံ နိဋ္ဌိတံ ပဌမံ။>
  text <၂။ ဆန္နောဝာဒသုတ္တံ>
    text <၃၈၉>, <ဧဝံ မေ သုတံ ဧကံ သမယံ ဘဂဝာ ရာဇဂဟေ ဝိဟရတိ ဝေဠုဝနေ ကလန္ဒကနိဝာပေ။ တေန ခော ပန သမယေန အာယသ္မာ စ သာရိပုတ္တော အာယသ္မာ စ မဟာစုန္ဒော အာယသ္မာ စ ဆန္နော ဂိဇ္ဈကူဋေ ပဗ္ဗတေ ဝိဟရန္တိ။ တေန ခော ပန သမယေန အာယသ္မာ ဆန္နော အာဗာဓိကော ဟောတိ ဒုက္ခိတော ဗာဠ္ဟဂိလာနော။ အထ ခော အာယသ္မာ သာရိပုတ္တော သာယန္ဟသမယံ ပဋိသလ္လာနာ ဝုဋ္ဌိတော ယေနာယသ္မာ မဟာစုန္ဒော တေနုပသင္ကမိ၊ ဥပသင္ကမိတ္ဝာ အာယသ္မန္တံ မဟာစုန္ဒံ ဧတဒဝောစ အာယာမာဝုသော စုန္ဒ၊ ယေနာယသ္မာ ဆန္နော တေနုပသင္ကမိသ္သာမ ဂိလာနပုစ္ဆကာတိ။ ဧဝမာဝုသောတိ ခော အာယသ္မာ မဟာစုန္ဒော အာယသ္မတော သာရိပုတ္တသ္သ ပစ္စသ္သောသိ။>
    text <အထ ခော အာယသ္မာ စ သာရိပုတ္တော အာယသ္မာ စ မဟာစုန္ဒော ယေနာယသ္မာ ဆန္နော တေနုပသင္ကမိံသု၊ ဥပသင္ကမိတ္ဝာ အာယသ္မတာ ဆန္နေန သဒ္ဓိံ သမ္မောဒိံသု။ သမ္မောဒနီယံ ကထံ သာရဏီယံ ဝီတိသာရေတ္ဝာ ဧကမန္တံ နိသီဒိံသု။ ဧကမန္တံ နိသိန္နော ခော အာယသ္မာ သာရိပုတ္တော အာယသ္မန္တံ ဆန္နံ ဧတဒဝောစ ကစ္စိ တေ၊ အာဝုသော ဆန္န၊ ခမနီယံ၊ ကစ္စိ ယာပနီယံ။ ကစ္စိ တေ ဒုက္ခာ ဝေဒနာ ပဋိက္ကမန္တိ၊ နော အဘိက္ကမန္တိ၊ ပဋိက္ကမောသာနံ ပညာယတိ၊ နော အဘိက္ကမောတိ။>
    text <န မေ၊ အာဝုသော သာရိပုတ္တ၊ ခမနီယံ န ယာပနီယံ။ ဗာဠ္ဟာ မေ ဒုက္ခာ ဝေဒနာ အဘိက္ကမန္တိ၊ နော ပဋိက္ကမန္တိ၊ အဘိက္ကမောသာနံ ပညာယတိ၊ နော ပဋိက္ကမော။ သေယ္ယထာပိ၊ အာဝုသော သာရိပုတ္တ၊ ဗလဝာ ပုရိသော တိဏ္ဟေန သိခရေန မုဒ္ဓနိ အဘိမတ္ထေယ္ယ၊ ဧဝမေဝ ခော မေ၊ အာဝုသော သာရိပုတ္တ၊ အဓိမတ္တာ ဝာတာ မုဒ္ဓနိ ဦဟနန္တိ။ န မေ၊ အာဝုသော သာရိပုတ္တ၊ ခမနီယံ န ယာပနီယံ။ ဗာဠ္ဟာ မေ ဒုက္ခာ ဝေဒနာ အဘိက္ကမန္တိ၊ နော ပဋိက္ကမန္တိ၊ အဘိက္ကမောသာနံ ပညာယတိ နော ပဋိက္ကမော။ သေယ္ယထာပိ၊ အာဝုသော သာရိပုတ္တ၊ ဗလဝာ ပုရိသော ဒဠ္ဟေန ဝရတ္တက္ခဏ္ဍေန သီသေ သီသဝေဌံ ဒဒေယ္ယ၊ ဧဝမေဝ ခော မေ၊ အာဝုသော သာရိပုတ္တ၊ အဓိမတ္တာ သီသေ သီသဝေဒနာ။ န မေ၊ အာဝုသော သာရိပုတ္တ၊ ခမနီယံ န ယာပနီယံ။ ဗာဠ္ဟာ မေ ဒုက္ခာ ဝေဒနာ အဘိက္ကမန္တိ၊ နော ပဋိက္ကမန္တိ၊ အဘိက္ကမောသာနံ ပညာယတိ၊ နော ပဋိက္ကမော။ သေယ္ယထာပိ၊ အာဝုသော သာရိပုတ္တ၊ ဒက္ခော ဂောဃာတကော ဝာ ဂောဃာတကန္တေဝာသီ ဝာ တိဏ္ဟေန ဂောဝိကန္တနေန ကုစ္ဆိံ ပရိကန္တေယ္ယ၊ ဧဝမေဝ ခော မေ၊ အာဝုသော သာရိပုတ္တ၊ အဓိမတ္တာ ဝာတာ ကုစ္ဆိံ ပရိကန္တန္တိ။ န မေ၊ အာဝုသော သာရိပုတ္တ၊ ခမနီယံ န ယာပနီယံ။ ဗာဠ္ဟာ မေ ဒုက္ခာ ဝေဒနာ အဘိက္ကမန္တိ၊ နော ပဋိက္ကမန္တိ၊ အဘိက္ကမောသာနံ ပညာယတိ၊ နော ပဋိက္ကမော။ သေယ္ယထာပိ၊ အာဝုသော သာရိပုတ္တ၊ ဒ္ဝေ ဗလဝန္တော ပုရိသာ ဒုဗ္ဗလတရံ ပုရိသံ နာနာဗာဟာသု ဂဟေတ္ဝာ အင္ဂာရကာသုယာ သန္တာပေယ္ယုံ သမ္ပရိတာပေယ္ယုံ၊ ဧဝမေဝ ခော မေ၊ အာဝုသော သာရိပုတ္တ၊ အဓိမတ္တော ကာယသ္မိံ ဍာဟော။ န မေ၊ အာဝုသော သာရိပုတ္တ၊ ခမနီယံ န ယာပနီယံ။ ဗာဠ္ဟာ မေ ဒုက္ခာ ဝေဒနာ အဘိက္ကမန္တိ၊ နော ပဋိက္ကမန္တိ၊ အဘိက္ကမောသာနံ ပညာယတိ၊ နော ပဋိက္ကမော။ သတ္ထံ၊ အာဝုသော သာရိပုတ္တ၊ အာဟရိသ္သာမိ၊ နာဝကင္ခာမိ ဇီဝိတန္တိ။>
    text <၃၉၀>, <မာယသ္မာ ဆန္နော သတ္ထံ အာဟရေသိ။ ယာပေတာယသ္မာ ဆန္နော။ ယာပေန္တံ မယံ အာယသ္မန္တံ ဆန္နံ ဣစ္ဆာမ။ သစေ အာယသ္မတော ဆန္နသ္သ နတ္ထိ သပ္ပာယာနိ ဘောဇနာနိ၊ အဟံ အာယသ္မတော ဆန္နသ္သ သပ္ပာယာနိ ဘောဇနာနိ ပရိယေသိသ္သာမိ။ သစေ အာယသ္မတော ဆန္နသ္သ နတ္ထိ သပ္ပာယာနိ ဘေသဇ္ဇာနိ၊ အဟံ အာယသ္မတော ဆန္နသ္သ သပ္ပာယာနိ ဘေသဇ္ဇာနိ ပရိယေသိသ္သာမိ။ သစေ အာယသ္မတော ဆန္နသ္သ နတ္ထိ ပတိရူပာ ဥပဋ္ဌာကာ၊ အဟံ အာယသ္မန္တံ ဆန္နံ ဥပဋ္ဌဟိသ္သာမိ။ မာယသ္မာ ဆန္နော သတ္ထံ အာဟရေသိ။ ယာပေတာယသ္မာ ဆန္နော။ ယာပေန္တံ မယံ အာယသ္မန္တံ ဆန္နံ ဣစ္ဆာမာတိ။>
    text <နပိ မေ၊ အာဝုသော သာရိပုတ္တ၊ နတ္ထိ သပ္ပာယာနိ ဘောဇနာနိ၊ နပိ မေ နတ္ထိ သပ္ပာယာနိ ဘေသဇ္ဇာနိ၊ နပိ မေ နတ္ထိ ပတိရူပာ ဥပဋ္ဌာကာ၊ အပိ စာဝုသော သာရိပုတ္တ၊ ပရိစိဏ္ဏော မေ သတ္ထာ ဒီဃရတ္တံ မနာပေနေဝ နော အမနာပေန။ ဧတဉ္ဟိ၊ အာဝုသော သာရိပုတ္တ၊ သာဝကသ္သ ပတိရူပံ ယံ သတ္ထာရံ ပရိစရေယ္ယ မနာပေနေဝ နော အမနာပေန။ အနုပဝဇ္ဇံ ဆန္နော ဘိက္ခု သတ္ထံ အာဟရိသ္သတီတိ ဧဝမေတံ၊ အာဝုသော သာရိပုတ္တ၊ ဓာရေဟီတိ။ ပုစ္ဆေယ္ယာမ မယံ အာယသ္မန္တံ ဆန္နံ ကဉ္စိဒေဝ ဒေသံ၊ သစေ အာယသ္မာ ဆန္နော ဩကာသံ ကရောတိ ပဉ္ဟသ္သ ဝေယ္ယာကရဏာယာတိ။ ပုစ္ဆာဝုသော သာရိပုတ္တ၊ သုတ္ဝာ ဝေဒိသ္သာမီတိ။>
    text <၃၉၁>, <စက္ခုံ၊ အာဝုသော ဆန္န၊ စက္ခုဝိညာဏံ စက္ခုဝိညာဏဝိညာတဗ္ဗေ ဓမ္မေ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သသိ။ သောတံ၊ အာဝုသော ဆန္န၊ သောတဝိညာဏံ။ပေ။ ဃာနံ၊ အာဝုသော ဆန္န၊ ဃာနဝိညာဏံ။ ဇိဝ္ဟံ၊ အာဝုသော ဆန္န၊ ဇိဝ္ဟာဝိညာဏံ။ ကာယံ၊ အာဝုသော ဆန္န၊ ကာယဝိညာဏံ။ မနံ၊ အာဝုသော ဆန္န၊ မနောဝိညာဏံ မနောဝိညာဏဝိညာတဗ္ဗေ ဓမ္မေ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သသီတိ။>
    text <စက္ခုံ၊ အာဝုသော သာရိပုတ္တ၊ စက္ခုဝိညာဏံ စက္ခုဝိညာဏဝိညာတဗ္ဗေ ဓမ္မေ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သာမိ။ သောတံ၊ အာဝုသော သာရိပုတ္တ။ပေ။ ဃာနံ၊ အာဝုသော သာရိပုတ္တ။ ဇိဝ္ဟံ၊ အာဝုသော သာရိပုတ္တ။ ကာယံ၊ အာဝုသော သာရိပုတ္တ။ မနံ၊ အာဝုသော သာရိပုတ္တ၊ မနောဝိညာဏံ မနောဝိညာဏဝိညာတဗ္ဗေ ဓမ္မေ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သာမီတိ။>
    text <၃၉၂>, <စက္ခုသ္မိံ၊ အာဝုသော ဆန္န၊ စက္ခုဝိညာဏေ စက္ခုဝိညာဏဝိညာတဗ္ဗေသု ဓမ္မေသု ကိံ ဒိသ္ဝာ ကိံ အဘိညာယ စက္ခုံ စက္ခုဝိညာဏံ စက္ခုဝိညာဏဝိညာတဗ္ဗေ ဓမ္မေ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သသိ။ သောတသ္မိံ၊ အာဝုသော ဆန္န၊ သောတဝိညာဏေ။ ဃာနသ္မိံ၊ အာဝုသော ဆန္န၊ ဃာနဝိညာဏေ။ ဇိဝ္ဟာယ၊ အာဝုသော ဆန္န၊ ဇိဝ္ဟာဝိညာဏေ။ ကာယသ္မိံ၊ အာဝုသော ဆန္န၊ ကာယဝိညာဏေ။ မနသ္မိံ၊ အာဝုသော ဆန္န၊ မနောဝိညာဏေ မနောဝိညာဏဝိညာတဗ္ဗေသု ဓမ္မေသု ကိံ ဒိသ္ဝာ ကိံ အဘိညာယ မနံ မနောဝိညာဏံ မနောဝိညာဏဝိညာတဗ္ဗေ ဓမ္မေ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သသီတိ။>
    text <စက္ခုသ္မိံ၊ အာဝုသော သာရိပုတ္တ၊ စက္ခုဝိညာဏေ စက္ခုဝိညာဏဝိညာတဗ္ဗေသု ဓမ္မေသု နိရောဓံ ဒိသ္ဝာ နိရောဓံ အဘိညာယ စက္ခုံ စက္ခုဝိညာဏံ စက္ခုဝိညာဏဝိညာတဗ္ဗေ ဓမ္မေ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သာမိ။ သောတသ္မိံ၊ အာဝုသော သာရိပုတ္တ၊ သောတဝိညာဏေ။ ဃာနသ္မိံ၊ အာဝုသော သာရိပုတ္တ၊ ဃာနဝိညာဏေ။ ဇိဝ္ဟာယ၊ အာဝုသော သာရိပုတ္တ၊ ဇိဝ္ဟာဝိညာဏေ။ ကာယသ္မိံ၊ အာဝုသော သာရိပုတ္တ၊ ကာယဝိညာဏေ။ မနသ္မိံ၊ အာဝုသော သာရိပုတ္တ၊ မနောဝိညာဏေ မနောဝိညာဏဝိညာတဗ္ဗေသု ဓမ္မေသု နိရောဓံ ဒိသ္ဝာ နိရောဓံ အဘိညာ မနံ မနောဝိညာဏံ မနောဝိညာဏဝိညာတဗ္ဗေ ဓမ္မေ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သာမီတိ။>
    text <၃၉၃>, <ဧဝံ ဝုတ္တေ၊ အာယသ္မာ မဟာစုန္ဒော အာယသ္မန္တံ ဆန္နံ ဧတဒဝောစ တသ္မာတိဟ၊ အာဝုသော ဆန္န၊ ဣဒမ္ပိ တသ္သ ဘဂဝတော သာသနံ၊ နိစ္စကပ္ပံ မနသိ ကာတဗ္ဗံ နိသ္သိတသ္သ စလိတံ၊ အနိသ္သိတသ္သ စလိတံ နတ္ထိ။ စလိတေ အသတိ ပသ္သဒ္ဓိ၊ ပသ္သဒ္ဓိယာ သတိ နတိ န ဟောတိ။ နတိယာ အသတိ အာဂတိဂတိ န ဟောတိ။ အာဂတိဂတိယာ အသတိ စုတူပပာတော န ဟောတိ။ စုတူပပာတေ အသတိ နေဝိဓ န ဟုရံ န ဥဘယမန္တရေန။ ဧသေဝန္တော ဒုက္ခသ္သာတိ။ အထ ခော အာယသ္မာ စ သာရိပုတ္တော အာယသ္မာ စ မဟာစုန္ဒော အာယသ္မန္တံ ဆန္နံ ဣမိနာ ဩဝာဒေန ဩဝဒိတ္ဝာ ဥဋ္ဌာယာသနာ ပက္ကမိံသု။>
    text <၃၉၄>, <အထ ခော အာယသ္မာ ဆန္နော အစိရပက္ကန္တေ အာယသ္မန္တေ စ သာရိပုတ္တေ အာယသ္မန္တေ စ မဟာစုန္ဒေ သတ္ထံ အာဟရေသိ။ အထ ခော အာယသ္မာ သာရိပုတ္တော ယေန ဘဂဝာ တေနုပသင္ကမိ၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ နိသီဒိ။ ဧကမန္တံ နိသိန္နော ခော အာယသ္မာ သာရိပုတ္တော ဘဂဝန္တံ ဧတဒဝောစ အာယသ္မတာ၊ ဘန္တေ၊ ဆန္နေန သတ္ထံ အာဟရိတံ။ တသ္သ ကာ ဂတိ၊ ကော အဘိသမ္ပရာယောတိ။ နနု တေ၊ သာရိပုတ္တ၊ ဆန္နေန ဘိက္ခုနာ သမ္မုခာယေဝ အနုပဝဇ္ဇတာ ဗ္ယာကတာတိ။ အတ္ထိ၊ ဘန္တေ၊ ပုဗ္ဗဇိရံ နာမ ဝဇ္ဇိဂာမော။ တတ္ထာယသ္မတော ဆန္နသ္သ မိတ္တကုလာနိ သုဟဇ္ဇကုလာနိ ဥပဝဇ္ဇကုလာနီတိ။ ဟောန္တိ ဟေတေ၊ သာရိပုတ္တ၊ ဆန္နသ္သ ဘိက္ခုနော မိတ္တကုလာနိ သုဟဇ္ဇကုလာနိ ဥပဝဇ္ဇကုလာနိ။ နာဟံ၊ သာရိပုတ္တ၊ ဧတ္တာဝတာ သဥပဝဇ္ဇောတိ ဝဒာမိ။ ယော ခော၊ သာရိပုတ္တ၊ ဣမဉ္စ ကာယံ နိက္ခိပတိ အညဉ္စ ကာယံ ဥပာဒိယတိ တမဟံ သဥပဝဇ္ဇောတိ ဝဒာမိ။ တံ ဆန္နသ္သ ဘိက္ခုနော နတ္ထိ။ အနုပဝဇ္ဇော ဆန္နော ဘိက္ခု သတ္ထံ အာဟရေသီတိ ဧဝမေတံ၊ သာရိပုတ္တ၊ ဓာရေဟီတိ။>
    text <ဣဒမဝောစ ဘဂဝာ။ အတ္တမနော အာယသ္မာ သာရိပုတ္တော ဘဂဝတော ဘာသိတံ အဘိနန္ဒီတိ။>
    stand <ဆန္နောဝာဒသုတ္တံ နိဋ္ဌိတံ ဒုတိယံ။>
  text <၃။ ပုဏ္ဏောဝာဒသုတ္တံ>
    text <၃၉၅>, <ဧဝံ မေ သုတံ ဧကံ သမယံ ဘဂဝာ သာဝတ္ထိယံ ဝိဟရတိ ဇေတဝနေ အနာထပိဏ္ဍိကသ္သ အာရာမေ။ အထ ခော အာယသ္မာ ပုဏ္ဏော သာယန္ဟသမယံ ပဋိသလ္လာနာ ဝုဋ္ဌိတော ယေန ဘဂဝာ တေနုပသင္ကမိ၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ နိသီဒိ။ ဧကမန္တံ နိသိန္နော ခော အာယသ္မာ ပုဏ္ဏော ဘဂဝန္တံ ဧတဒဝောစ သာဓု မံ၊ ဘန္တေ၊ ဘဂဝာ သံခိတ္တေန ဩဝာဒေန ဩဝဒတု၊ ယမဟံ ဘဂဝတော ဓမ္မံ သုတ္ဝာ ဧကော ဝူပကဋ္ဌော အပ္ပမတ္တော အာတာပီ ပဟိတတ္တော ဝိဟရေယ္ယန္တိ။ တေန ဟိ၊ ပုဏ္ဏ၊ သုဏာဟိ၊ သာဓုကံ မနသိ ကရောဟိ၊ ဘာသိသ္သာမီတိ။ ဧဝံ၊ ဘန္တေတိ ခော အာယသ္မာ ပုဏ္ဏော ဘဂဝတော ပစ္စသ္သောသိ။ ဘဂဝာ ဧတဒဝောစ>
    text <သန္တိ ခော၊ ပုဏ္ဏ၊ စက္ခုဝိညေယ္ယာ ရူပာ ဣဋ္ဌာ ကန္တာ မနာပာ ပိယရူပာ ကာမူပသံဟိတာ ရဇနီယာ။ တံ စေ ဘိက္ခု အဘိနန္ဒတိ အဘိဝဒတိ အဇ္ဈောသာယ တိဋ္ဌတိ။ တသ္သ တံ အဘိနန္ဒတော အဘိဝဒတော အဇ္ဈောသာယ တိဋ္ဌတော ဥပ္ပဇ္ဇတိ နန္ဒီ။ နန္ဒီသမုဒယာ ဒုက္ခသမုဒယော၊ ပုဏ္ဏာတိ ဝဒာမိ။>
    text <သန္တိ ခော၊ ပုဏ္ဏ၊ သောတဝိညေယ္ယာ သဒ္ဒာ။ ဃာနဝိညေယ္ယာ ဂန္ဓာ။ ဇိဝ္ဟာဝိညေယ္ယာ ရသာ။ ကာယဝိညေယ္ယာ ဖောဋ္ဌဗ္ဗာ။ မနောဝိညေယ္ယာ ဓမ္မာ ဣဋ္ဌာ ကန္တာ မနာပာ ပိယရူပာ ကာမူပသံဟိတာ ရဇနီယာ။ တံ စေ ဘိက္ခု အဘိနန္ဒတိ အဘိဝဒတိ အဇ္ဈောသာယ တိဋ္ဌတိ။ တသ္သ တံ အဘိနန္ဒတော အဘိဝဒတော အဇ္ဈောသာယ တိဋ္ဌတော ဥပ္ပဇ္ဇတိ နန္ဒီ။ နန္ဒီသမုဒယာ ဒုက္ခသမုဒယော၊ ပုဏ္ဏာတိ ဝဒာမိ။>
    text <သန္တိ စ ခော၊ ပုဏ္ဏ၊ စက္ခုဝိညေယ္ယာ ရူပာ ဣဋ္ဌာ ကန္တာ မနာပာ ပိယရူပာ ကာမူပသံဟိတာ ရဇနီယာ။ တံ စေ ဘိက္ခု နာဘိနန္ဒတိ နာဘိဝဒတိ နာဇ္ဈောသာယ တိဋ္ဌတိ။ တသ္သ တံ အနဘိနန္ဒတော အနဘိဝဒတော အနဇ္ဈောသာယ တိဋ္ဌတော နန္ဒီ နိရုဇ္ဈတိ။ နန္ဒီနိရောဓာ ဒုက္ခနိရောဓော၊ ပုဏ္ဏာတိ ဝဒာမိ။>
    text <သန္တိ စ ခော၊ ပုဏ္ဏ၊ သောတဝိညေယ္ယာ သဒ္ဒာ။ ဃာနဝိညေယ္ယာ ဂန္ဓာ။ ဇိဝ္ဟာဝိညေယ္ယာ ရသာ။ ကာယဝိညေယ္ယာ ဖောဋ္ဌဗ္ဗာ။ မနောဝိညေယ္ယာ ဓမ္မာ ဣဋ္ဌာ ကန္တာ မနာပာ ပိယရူပာ ကာမူပသံဟိတာ ရဇနီယာ။ တံ စေ ဘိက္ခု နာဘိနန္ဒတိ နာဘိဝဒတိ နာဇ္ဈောသာယ တိဋ္ဌတိ။ တသ္သ တံ အနဘိနန္ဒတော အနဘိဝဒတော အနဇ္ဈောသာယ တိဋ္ဌတော နန္ဒီ နိရုဇ္ဈတိ။ နန္ဒီနိရောဓာ ဒုက္ခနိရောဓော၊ ပုဏ္ဏာတိ ဝဒာမိ။>
    text <ဣမိနာ စ တ္ဝံ ပုဏ္ဏ၊ မယာ သံခိတ္တေန ဩဝာဒေန ဩဝဒိတော ကတရသ္မိံ ဇနပဒေ ဝိဟရိသ္သသီတိ။ ဣမိနာဟံ၊ ဘန္တေ၊ ဘဂဝတာ သံခိတ္တေန ဩဝာဒေန ဩဝဒိတော၊ အတ္ထိ သုနာပရန္တော နာမ ဇနပဒော၊ တတ္ထာဟံ ဝိဟရိသ္သာမီတိ။>
    text <၃၉၆>, <စဏ္ဍာ ခော၊ ပုဏ္ဏ၊ သုနာပရန္တကာ မနုသ္သာ၊ ဖရုသာ ခော၊ ပုဏ္ဏ၊ သုနာပရန္တကာ မနုသ္သာ။ သစေ တံ၊ ပုဏ္ဏ၊ သုနာပရန္တကာ မနုသ္သာ အက္ကောသိသ္သန္တိ ပရိဘာသိသ္သန္တိ၊ တတ္ထ တေ၊ ပုဏ္ဏ၊ ကိန္တိ ဘဝိသ္သတီတိ။ သစေ မံ၊ ဘန္တေ၊ သုနာပရန္တကာ မနုသ္သာ အက္ကောသိသ္သန္တိ ပရိဘာသိသ္သန္တိ၊ တတ္ထ မေ ဧဝံ ဘဝိသ္သတိ ဘဒ္ဒကာ ဝတိမေ သုနာပရန္တကာ မနုသ္သာ၊ သုဘဒ္ဒကာ ဝတိမေ သုနာပရန္တကာ မနုသ္သာ၊ ယံ မေ နယိမေ ပာဏိနာ ပဟာရံ ဒေန္တီတိ။ ဧဝမေတ္ထ၊ ဘဂဝာ၊ ဘဝိသ္သတိ၊ ဧဝမေတ္ထ၊ သုဂတ၊ ဘဝိသ္သတီတိ။>
    text <သစေ ပန တေ၊ ပုဏ္ဏ၊ သုနာပရန္တကာ မနုသ္သာ ပာဏိနာ ပဟာရံ ဒသ္သန္တိ၊ တတ္ထ ပန တေ၊ ပုဏ္ဏ၊ ကိန္တိ ဘဝိသ္သတီတိ။ သစေ မေ၊ ဘန္တေ၊ သုနာပရန္တကာ မနုသ္သာ ပာဏိနာ ပဟာရံ ဒသ္သန္တိ၊ တတ္ထ မေ ဧဝံ ဘဝိသ္သတိ ဘဒ္ဒကာ ဝတိမေ သုနာပရန္တကာ မနုသ္သာ၊ သုဘဒ္ဒကာ ဝတိမေ သုနာပရန္တကာ မနုသ္သာ၊ ယံ မေ နယိမေ လေဍ္ဍုနာ ပဟာရံ ဒေန္တီတိ။ ဧဝမေတ္ထ၊ ဘဂဝာ၊ ဘဝိသ္သတိ၊ ဧဝမေတ္ထ၊ သုဂတ၊ ဘဝိသ္သတီတိ။>
    text <သစေ ပန တေ၊ ပုဏ္ဏ၊ သုနာပရန္တကာ မနုသ္သာ လေဍ္ဍုနာ ပဟာရံ ဒသ္သန္တိ၊ တတ္ထ ပန တေ၊ ပုဏ္ဏ၊ ကိန္တိ ဘဝိသ္သတီတိ။ သစေ မေ၊ ဘန္တေ၊ သုနာပရန္တကာ မနုသ္သာ လေဍ္ဍုနာ ပဟာရံ ဒသ္သန္တိ၊ တတ္ထ မေ ဧဝံ ဘဝိသ္သတိ ဘဒ္ဒကာ ဝတိမေ သုနာပရန္တကာ မနုသ္သာ၊ သုဘဒ္ဒကာ ဝတိမေ သုနာပရန္တကာ မနုသ္သာ၊ ယံ မေ နယိမေ ဒဏ္ဍေန ပဟာရံ ဒေန္တီတိ။ ဧဝမေတ္ထ၊ ဘဂဝာ၊ ဘဝိသ္သတိ၊ ဧဝမေတ္ထ၊ သုဂတ၊ ဘဝိသ္သတီတိ။>
    text <သစေ ပန တေ၊ ပုဏ္ဏ၊ သုနာပရန္တကာ မနုသ္သာ ဒဏ္ဍေန ပဟာရံ ဒသ္သန္တိ၊ တတ္ထ ပန တေ၊ ပုဏ္ဏ၊ ကိန္တိ ဘဝိသ္သတီတိ။ သစေ မေ၊ ဘန္တေ၊ သုနာပရန္တကာ မနုသ္သာ ဒဏ္ဍေန ပဟာရံ ဒသ္သန္တိ၊ တတ္ထ မေ ဧဝံ ဘဝိသ္သတိ ဘဒ္ဒကာ ဝတိမေ သုနာပရန္တကာ မနုသ္သာ၊ သုဘဒ္ဒကာ ဝတိမေ သုနာပရန္တကာ မနုသ္သာ၊ ယံ မေ နယိမေ သတ္ထေန ပဟာရံ ဒေန္တီတိ။ ဧဝမေတ္ထ၊ ဘဂဝာ၊ ဘဝိသ္သတိ၊ ဧဝမေတ္ထ၊ သုဂတ၊ ဘဝိသ္သတီတိ။>
    text <သစေ ပန တေ၊ ပုဏ္ဏ၊ သုနာပရန္တကာ မနုသ္သာ သတ္ထေန ပဟာရံ ဒသ္သန္တိ၊ တတ္ထ ပန တေ၊ ပုဏ္ဏ၊ ကိန္တိ ဘဝိသ္သတီတိ။ သစေ မေ၊ ဘန္တေ၊ သုနာပရန္တကာ မနုသ္သာ သတ္ထေန ပဟာရံ ဒသ္သန္တိ၊ တတ္ထ မေ ဧဝံ ဘဝိသ္သတိ ဘဒ္ဒကာ ဝတိမေ သုနာပရန္တကာ မနုသ္သာ၊ သုဘဒ္ဒကာ ဝတိမေ သုနာပရန္တကာ မနုသ္သာ၊ ယံ မံ နယိမေ တိဏ္ဟေန သတ္ထေန ဇီဝိတာ ဝောရောပေန္တီတိ။ ဧဝမေတ္ထ၊ ဘဂဝာ၊ ဘဝိသ္သတိ၊ ဧဝမေတ္ထ၊ သုဂတ၊ ဘဝိသ္သတီတိ။>
    text <သစေ ပန တံ၊ ပုဏ္ဏ၊ သုနာပရန္တကာ မနုသ္သာ တိဏ္ဟေန သတ္ထေန ဇီဝိတာ ဝောရောပေသ္သန္တိ၊ တတ္ထ ပန တေ၊ ပုဏ္ဏ၊ ကိန္တိ ဘဝိသ္သတီတိ။ သစေ မံ၊ ဘန္တေ၊ သုနာပရန္တကာ မနုသ္သာ တိဏ္ဟေန သတ္ထေန ဇီဝိတာ ဝောရောပေသ္သန္တိ၊ တတ္ထ မေ ဧဝံ ဘဝိသ္သတိ သန္တိ ခော ဘဂဝတော သာဝကာ ကာယေ စ ဇီဝိတေ စ အဋ္ဋီယမာနာ ဟရာယမာနာ ဇိဂုစ္ဆမာနာ သတ္ထဟာရကံ ပရိယေသန္တိ။ တံ မေ ဣဒံ အပရိယိဋ္ဌံယေဝ သတ္ထဟာရကံ လဒ္ဓန္တိ။ ဧဝမေတ္ထ၊ ဘဂဝာ၊ ဘဝိသ္သတိ၊ ဧဝမေတ္ထ၊ သုဂတ၊ ဘဝိသ္သတီတိ။ သာဓု၊ သာဓု၊ ပုဏ္ဏ။ သက္ခိသ္သသိ ခော တ္ဝံ၊ ပုဏ္ဏ၊ ဣမိနာ ဒမူပသမေန သမန္နာဂတော သုနာပရန္တသ္မိံ ဇနပဒေ ဝိဟရိတုံ။ ယသ္သဒာနိ တ္ဝံ၊ ပုဏ္ဏ၊ ကာလံ မညသီတိ။>
    text <၃၉၇>, <အထ ခော အာယသ္မာ ပုဏ္ဏော ဘဂဝတော ဘာသိတံ အဘိနန္ဒိတ္ဝာ အနုမောဒိတ္ဝာ ဥဋ္ဌာယာသနာ ဘဂဝန္တံ အဘိဝာဒေတ္ဝာ ပဒက္ခိဏံ ကတ္ဝာ သေနာသနံ သံသာမေတ္ဝာ ပတ္တစီဝရမာဒာယ ယေန သုနာပရန္တော ဇနပဒော တေန စာရိကံ ပက္ကာမိ။ အနုပုဗ္ဗေန စာရိကံ စရမာနော ယေန သုနာပရန္တော ဇနပဒော တဒဝသရိ။ တတ္ရ သုဒံ အာယသ္မာ ပုဏ္ဏော သုနာပရန္တသ္မိံ ဇနပဒေ ဝိဟရတိ။ အထ ခော အာယသ္မာ ပုဏ္ဏော တေနေဝန္တရဝသ္သေန ပဉ္စမတ္တာနိ ဥပာသကသတာနိ ပဋိဝေဒေသိ၊ တေနေဝန္တရဝသ္သေန ပဉ္စမတ္တာနိ ဥပာသိကသတာနိ ပဋိဝေဒေသိ၊ တေနေဝန္တရဝသ္သေန တိသ္သော ဝိဇ္ဇာ သစ္ဆာကာသိ။ အထ ခော အာယသ္မာ ပုဏ္ဏော အပရေန သမယေန ပရိနိဗ္ဗာယိ။>
    text <အထ ခော သမ္ဗဟုလာ ဘိက္ခူ ယေန ဘဂဝာ တေနုပသင္ကမိံသု၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ နိသီဒိံသု။ ဧကမန္တံ နိသိန္နာ ခော တေ ဘိက္ခူ ဘဂဝန္တံ ဧတဒဝောစုံ ယော သော၊ ဘန္တေ၊ ပုဏ္ဏော နာမ ကုလပုတ္တော ဘဂဝတာ သံခိတ္တေန ဩဝာဒေန ဩဝဒိတော သော ကာလင္ကတော။ တသ္သ ကာ ဂတိ၊ ကော အဘိသမ္ပရာယောတိ။ ပဏ္ဍိတော၊ ဘိက္ခဝေ၊ ပုဏ္ဏော ကုလပုတ္တော ပစ္စပာဒိ ဓမ္မသ္သာနုဓမ္မံ၊ န စ မံ ဓမ္မာဓိကရဏံ ဝိဟေဌေသိ။ ပရိနိဗ္ဗုတော၊ ဘိက္ခဝေ၊ ပုဏ္ဏော ကုလပုတ္တောတိ။>
    text <ဣဒမဝောစ ဘဂဝာ။ အတ္တမနာ တေ ဘိက္ခူ ဘဂဝတော ဘာသိတံ အဘိနန္ဒုန္တိ။>
    stand <ပုဏ္ဏောဝာဒသုတ္တံ နိဋ္ဌိတံ တတိယံ။>
  text <၄။ နန္ဒကောဝာဒသုတ္တံ>
    text <၃၉၈>, <ဧဝံ မေ သုတံ ဧကံ သမယံ ဘဂဝာ သာဝတ္ထိယံ ဝိဟရတိ ဇေတဝနေ အနာထပိဏ္ဍိကသ္သ အာရာမေ။ အထ ခော မဟာပဇာပတိဂောတမီ ပဉ္စမတ္တေဟိ ဘိက္ခုနိသတေဟိ သဒ္ဓိံ ယေန ဘဂဝာ တေနုပသင္ကမိ၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ အဋ္ဌာသိ။ ဧကမန္တံ ဌိတာ ခော မဟာပဇာပတိဂောတမီ ဘဂဝန္တံ ဧတဒဝောစ ဩဝဒတု၊ ဘန္တေ၊ ဘဂဝာ ဘိက္ခုနိယော၊ အနုသာသတု၊ ဘန္တေ၊ ဘဂဝာ ဘိက္ခုနိယော၊ ကရောတု၊ ဘန္တေ၊ ဘဂဝာ ဘိက္ခုနီနံ ဓမ္မိံ ကထန္တိ။>
    text <တေန ခော ပန သမယေန ထေရာ ဘိက္ခူ ဘိက္ခုနိယော ဩဝဒန္တိ ပရိယာယေန။ အာယသ္မာ နန္ဒကော န ဣစ္ဆတိ ဘိက္ခုနိယော ဩဝဒိတုံ ပရိယာယေန။ အထ ခော ဘဂဝာ အာယသ္မန္တံ အာနန္ဒံ အာမန္တေသိ ကသ္သ နု ခော၊ အာနန္ဒ၊ အဇ္ဇ ပရိယာယော ဘိက္ခုနိယော ဩဝဒိတုံ ပရိယာယေနာတိ။ သဗ္ဗေဟေဝ၊ ဘန္တေ၊ ကတော ပရိယာယော ဘိက္ခုနိယော ဩဝဒိတုံ ပရိယာယေန။ အယံ၊ ဘန္တေ၊ အာယသ္မာ နန္ဒကော န ဣစ္ဆတိ ဘိက္ခုနိယော ဩဝဒိတုံ ပရိယာယေနာတိ။>
    text <အထ ခော ဘဂဝာ အာယသ္မန္တံ နန္ဒကံ အာမန္တေသိ ဩဝဒ၊ နန္ဒက၊ ဘိက္ခုနိယော၊ အနုသာသ၊ နန္ဒက၊ ဘိက္ခုနိယော၊ ကရောဟိ တ္ဝံ၊ ဗ္ရာဟ္မဏ၊ ဘိက္ခုနီနံ ဓမ္မိံ ကထန္တိ။ ဧဝံ၊ ဘန္တေတိ ခော အာယသ္မာ နန္ဒကော ဘဂဝတော ပဋိသ္သုတ္ဝာ ပုဗ္ဗဏ္ဟသမယံ နိဝာသေတ္ဝာ ပတ္တစီဝရမာဒာယ သာဝတ္ထိံ ပိဏ္ဍာယ ပာဝိသိ။ သာဝတ္ထိယံ ပိဏ္ဍာယ စရိတ္ဝာ ပစ္ဆာဘတ္တံ ပိဏ္ဍပာတပဋိက္ကန္တော အတ္တဒုတိယော ယေန ရာဇကာရာမော တေနုပသင္ကမိ။ အဒ္ဒသံသု ခော တာ ဘိက္ခုနိယော အာယသ္မန္တံ နန္ဒကံ ဒူရတောဝ အာဂစ္ဆန္တံ။ ဒိသ္ဝာန အာသနံ ပညာပေသုံ၊ ဥဒကဉ္စ ပာဒာနံ ဥပဋ္ဌပေသုံ။ နိသီဒိ ခော အာယသ္မာ နန္ဒကော ပညတ္တေ အာသနေ။ နိသဇ္ဇ ပာဒေ ပက္ခာလေသိ။ တာပိ ခော ဘိက္ခုနိယော အာယသ္မန္တံ နန္ဒကံ အဘိဝာဒေတ္ဝာ ဧကမန္တံ နိသီဒိံသု။ ဧကမန္တံ နိသိန္နာ ခော တာ ဘိက္ခုနိယော အာယသ္မာ နန္ဒကော ဧတဒဝောစ ပဋိပုစ္ဆကထာ ခော၊ ဘဂိနိယော၊ ဘဝိသ္သတိ။ တတ္ထ အာဇာနန္တီဟိ အာဇာနာမာ တိသ္သ ဝစနီယံ၊ န အာဇာနန္တီဟိ န အာဇာနာမာ တိသ္သ ဝစနီယံ။ ယသ္သာ ဝာ ပနသ္သ ကင္ခာ ဝာ ဝိမတိ ဝာ အဟမေဝ တတ္ထ ပဋိပုစ္ဆိတဗ္ဗော ဣဒံ၊ ဘန္တေ၊ ကထံ၊ ဣမသ္သ က္ဝတ္ထောတိ။ ဧတ္တကေနပိ မယံ၊ ဘန္တေ၊ အယ္ယသ္သ နန္ဒကသ္သ အတ္တမနာ အဘိရဒ္ဓာ ယံ နော အယ္ယော နန္ဒကော ပဝာရေတီတိ။>
    text <၃၉၉>, <တံ ကိံ မညထ၊ ဘဂိနိယော၊ စက္ခု နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိံ မညထ၊ ဘဂိနိယော၊ သောတံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ပေ။ ဃာနံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ဇိဝ္ဟာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ ကာယော နိစ္စော ဝာ အနိစ္စော ဝာတိ။ အနိစ္စော၊ ဘန္တေ။ မနော နိစ္စော ဝာ အနိစ္စော ဝာတိ။ အနိစ္စော၊ ဘန္တေ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိသ္သ ဟေတု။ ပုဗ္ဗေဝ နော ဧတံ၊ ဘန္တေ၊ ယထာဘူတံ သမ္မပ္ပညာယ သုဒိဋ္ဌံ ဣတိပိမေ ဆ အဇ္ဈတ္တိကာ အာယတနာ အနိစ္စာတိ။ သာဓု၊ သာဓု၊ ဘဂိနိယော။ ဧဝဉ္ဟေတံ၊ ဘဂိနိယော၊ ဟောတိ အရိယသာဝကသ္သ ယထာဘူတံ သမ္မပ္ပညာယ ပသ္သတော။>
    text <၄၀၀>, <တံ ကိံ မညထ၊ ဘဂိနိယော၊ ရူပာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိံ မညထ၊ ဘဂိနိယော၊ သဒ္ဒာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ပေ။ ဂန္ဓာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ ရသာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ ဖောဋ္ဌဗ္ဗာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ ဓမ္မာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိသ္သ ဟေတု။ ပုဗ္ဗေဝ နော ဧတံ၊ ဘန္တေ၊ ယထာဘူတံ သမ္မပ္ပညာယ သုဒိဋ္ဌံ ဣတိပိမေ ဆ ဗာဟိရာ အာယတနာ အနိစ္စာတိ။ သာဓု၊ သာဓု၊ ဘဂိနိယော။ ဧဝဉ္ဟေတံ၊ ဘဂိနိယော၊ ဟောတိ အရိယသာဝကသ္သ ယထာဘူတံ သမ္မပ္ပညာယ ပသ္သတော။>
    text <၄၀၁>, <တံ ကိံ မညထ၊ ဘဂိနိယော၊ စက္ခုဝိညာဏံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိံ မညထ၊ ဘဂိနိယော၊ သောတဝိညာဏံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ပေ။ ဃာနဝိညာဏံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ဇိဝ္ဟာဝိညာဏံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ကာယဝိညာဏံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ မနောဝိညာဏံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိသ္သ ဟေတု။ ပုဗ္ဗေဝ နော ဧတံ၊ ဘန္တေ၊ ယထာဘူတံ သမ္မပ္ပညာယ သုဒိဋ္ဌံ ဣတိပိမေ ဆ ဝိညာဏကာယာ အနိစ္စာတိ။ သာဓု၊ သာဓု၊ ဘဂိနိယော။ ဧဝဉ္ဟေတံ၊ ဘဂိနိယော၊ ဟောတိ အရိယသာဝကသ္သ ယထာဘူတံ သမ္မပ္ပညာယ ပသ္သတော။>
    text <၄၀၂>, <သေယ္ယထာပိ၊ ဘဂိနိယော၊ တေလပ္ပဒီပသ္သ ဈာယတော တေလမ္ပိ အနိစ္စံ ဝိပရိဏာမဓမ္မံ၊ ဝဋ္ဋိပိ အနိစ္စာ ဝိပရိဏာမဓမ္မာ၊ အစ္စိပိ အနိစ္စာ ဝိပရိဏာမဓမ္မာ၊ အာဘာပိ အနိစ္စာ ဝိပရိဏာမဓမ္မာ။ ယော နု ခော၊ ဘဂိနိယော၊ ဧဝံ ဝဒေယ္ယ အမုသ္သ တေလပ္ပဒီပသ္သ ဈာယတော တေလမ္ပိ အနိစ္စံ ဝိပရိဏာမဓမ္မံ၊ ဝဋ္ဋိပိ အနိစ္စာ ဝိပရိဏာမဓမ္မာ၊ အစ္စိပိ အနိစ္စာ ဝိပရိဏာမဓမ္မာ၊ ယာ စ ခ္ဝာသ္သ အာဘာ သာ နိစ္စာ ဓုဝာ သသ္သတာ အဝိပရိဏာမဓမ္မာတိ၊ သမ္မာ နု ခော သော၊ ဘဂိနိယော၊ ဝဒမာနော ဝဒေယ္ယာတိ။ နော ဟေတံ၊ ဘန္တေ။ တံ ကိသ္သ ဟေတု။ အမုသ္သ ဟိ၊ ဘန္တေ၊ တေလပ္ပဒီပသ္သ ဈာယတော တေလမ္ပိ အနိစ္စံ ဝိပရိဏာမဓမ္မံ၊ ဝဋ္ဋိပိ အနိစ္စာ ဝိပရိဏာမဓမ္မာ၊ အစ္စိပိ အနိစ္စာ ဝိပရိဏာမဓမ္မာ၊ ပဂေဝသ္သ အာဘာ အနိစ္စာ ဝိပရိဏာမဓမ္မာတိ။ ဧဝမေဝ ခော၊ ဘဂိနိယော၊ ယော နု ခော ဧဝံ ဝဒေယ္ယ ဆ ခောမေ အဇ္ဈတ္တိကာ အာယတနာ အနိစ္စာ၊ ယဉ္စ ခော ဆ အဇ္ဈတ္တိကေ အာယတနေ ပဋိစ္စ ပဋိသံဝေဒေတိ သုခံ ဝာ ဒုက္ခံ ဝာ အဒုက္ခမသုခံ ဝာ တံ နိစ္စံ ဓုဝံ သသ္သတံ အဝိပရိဏာမဓမ္မန္တိ၊ သမ္မာ နု ခော သော၊ ဘဂိနိယော၊ ဝဒမာနော ဝဒေယ္ယာတိ။ နော ဟေတံ၊ ဘန္တေ။ တံ ကိသ္သ ဟေတု။ တဇ္ဇံ တဇ္ဇံ၊ ဘန္တေ၊ ပစ္စယံ ပဋိစ္စ တဇ္ဇာ တဇ္ဇာ ဝေဒနာ ဥပ္ပဇ္ဇန္တိ။ တဇ္ဇသ္သ တဇ္ဇသ္သ ပစ္စယသ္သ နိရောဓာ တဇ္ဇာ တဇ္ဇာ ဝေဒနာ နိရုဇ္ဈန္တီတိ။ သာဓု၊ သာဓု၊ ဘဂိနိယော။ ဧဝဉ္ဟေတံ၊ ဘဂိနိယော၊ ဟောတိ အရိယသာဝကသ္သ ယထာဘူတံ သမ္မပ္ပညာယ ပသ္သတော။>
    text <၄၀၃>, <သေယ္ယထာပိ၊ ဘဂိနိယော၊ မဟတော ရုက္ခသ္သ တိဋ္ဌတော သာရဝတော မူလမ္ပိ အနိစ္စံ ဝိပရိဏာမဓမ္မံ၊ ခန္ဓောပိ အနိစ္စော ဝိပရိဏာမဓမ္မော၊ သာခာပလာသမ္ပိ အနိစ္စံ ဝိပရိဏာမဓမ္မံ၊ ဆာယာပိ အနိစ္စာ ဝိပရိဏာမဓမ္မာ။ ယော နု ခော၊ ဘဂိနိယော၊ ဧဝံ ဝဒေယ္ယ အမုသ္သ မဟတော ရုက္ခသ္သ တိဋ္ဌတော သာရဝတော မူလမ္ပိ အနိစ္စံ ဝိပရိဏာမဓမ္မံ၊ ခန္ဓောပိ အနိစ္စော ဝိပရိဏာမဓမ္မော၊ သာခာပလာသမ္ပိ အနိစ္စံ ဝိပရိဏာမဓမ္မံ၊ ယာ စ ခ္ဝာသ္သ ဆာယာ သာ နိစ္စာ ဓုဝာ သသ္သတာ အဝိပရိဏာမဓမ္မာတိ၊ သမ္မာ နု ခော သော၊ ဘဂိနိယော၊ ဝဒမာနော ဝဒေယ္ယာတိ။ နော ဟေတံ၊ ဘန္တေ။ တံ ကိသ္သ ဟေတု။ အမုသ္သ ဟိ၊ ဘန္တေ၊ မဟတော ရုက္ခသ္သ တိဋ္ဌတော သာရဝတော မူလမ္ပိ အနိစ္စံ ဝိပရိဏာမဓမ္မံ၊ ခန္ဓောပိ အနိစ္စော ဝိပရိဏာမဓမ္မော၊ သာခာပလာသမ္ပိ အနိစ္စံ ဝိပရိဏာမဓမ္မံ၊ ပဂေဝသ္သ ဆာယာ အနိစ္စာ ဝိပရိဏာမဓမ္မာတိ။ ဧဝမေဝ ခော၊ ဘဂိနိယော၊ ယော နု ခော ဧဝံ ဝဒေယ္ယ ဆ ခောမေ ဗာဟိရာ အာယတနာ အနိစ္စာ။ ယဉ္စ ခော ဆ ဗာဟိရေ အာယတနေ ပဋိစ္စ ပဋိသံဝေဒေတိ သုခံ ဝာ ဒုက္ခံ ဝာ အဒုက္ခမသုခံ ဝာ တံ နိစ္စံ ဓုဝံ သသ္သတံ အဝိပရိဏာမဓမ္မန္တိ၊ သမ္မာ နု ခော သော၊ ဘဂိနိယော၊ ဝဒမာနော ဝဒေယ္ယာတိ။ နော ဟေတံ၊ ဘန္တေ။ တံ ကိသ္သ ဟေတု။ တဇ္ဇံ တဇ္ဇံ၊ ဘန္တေ၊ ပစ္စယံ ပဋိစ္စ တဇ္ဇာ တဇ္ဇာ ဝေဒနာ ဥပ္ပဇ္ဇန္တိ။ တဇ္ဇသ္သ တဇ္ဇသ္သ ပစ္စယသ္သ နိရောဓာ တဇ္ဇာ တဇ္ဇာ ဝေဒနာ နိရုဇ္ဈန္တီတိ။ သာဓု၊ သာဓု၊ ဘဂိနိယော။ ဧဝဉ္ဟေတံ၊ ဘဂိနိယော၊ ဟောတိ အရိယသာဝကသ္သ ယထာဘူတံ သမ္မပ္ပညာယ ပသ္သတော။>
    text <၄၀၄>, <သေယ္ယထာပိ၊ ဘဂိနိယော၊ ဒက္ခော ဂောဃာတကော ဝာ ဂောဃာတကန္တေဝာသီ ဝာ ဂာဝိံ ဝဓိတ္ဝာ တိဏ္ဟေန ဂောဝိကန္တနေန ဂာဝိံ သင္ကန္တေယ္ယ အနုပဟစ္စ အန္တရံ မံသကာယံ အနုပဟစ္စ ဗာဟိရံ စမ္မကာယံ။ ယံ ယဒေဝ တတ္ထ အန္တရာ ဝိလိမံသံ အန္တရာ န္ဟာရု အန္တရာ ဗန္ဓနံ တံ တဒေဝ တိဏ္ဟေန ဂောဝိကန္တနေန သဉ္ဆိန္ဒေယ္ယ သင္ကန္တေယ္ယ သမ္ပကန္တေယ္ယ သမ္ပရိကန္တေယ္ယ။ သဉ္ဆိန္ဒိတ္ဝာ သင္ကန္တိတ္ဝာ သမ္ပကန္တိတ္ဝာ သမ္ပရိကန္တိတ္ဝာ ဝိဓုနိတ္ဝာ ဗာဟိရံ စမ္မကာယံ တေနေဝ စမ္မေန တံ ဂာဝိံ ပဋိစ္ဆာဒေတ္ဝာ ဧဝံ ဝဒေယ္ယ တထေဝာယံ ဂာဝီ သံယုတ္တာ ဣမိနာဝ စမ္မေနာတိ၊ သမ္မာ နု ခော သော၊ ဘဂိနိယော၊ ဝဒမာနော ဝဒေယ္ယာတိ။ နော ဟေတံ၊ ဘန္တေ။ တံ ကိသ္သ ဟေတု။ အမု ဟိ၊ ဘန္တေ၊ ဒက္ခော ဂောဃာတကော ဝာ ဂောဃာတကန္တေဝာသီ ဝာ ဂာဝိံ ဝဓိတ္ဝာ တိဏ္ဟေန ဂောဝိကန္တနေန ဂာဝိံ သင္ကန္တေယ္ယ အနုပဟစ္စ အန္တရံ မံသကာယံ အနုပဟစ္စ ဗာဟိရံ စမ္မကာယံ။ ယံ ယဒေဝ တတ္ထ အန္တရာ ဝိလိမံသံ အန္တရာ န္ဟာရု အန္တရာ ဗန္ဓနံ တံ တဒေဝ တိဏ္ဟေန ဂောဝိကန္တနေန သဉ္ဆိန္ဒေယ္ယ သင္ကန္တေယ္ယ သမ္ပကန္တေယ္ယ သမ္ပရိကန္တေယ္ယ။ သဉ္ဆိန္ဒိတ္ဝာ သင္ကန္တိတ္ဝာ သမ္ပကန္တိတ္ဝာ သမ္ပရိကန္တိတ္ဝာ ဝိဓုနိတ္ဝာ ဗာဟိရံ စမ္မကာယံ တေနေဝ စမ္မေန တံ ဂာဝိံ ပဋိစ္ဆာဒေတ္ဝာ ကိဉ္စာပိ သော ဧဝံ ဝဒေယ္ယ တထေဝာယံ ဂာဝီ သံယုတ္တာ ဣမိနာဝ စမ္မေနာတိ၊ အထ ခော သာ ဂာဝီ ဝိသံယုတ္တာ တေနေဝ စမ္မေနာတိ။>
    text <ဥပမာ ခော မေ အယံ၊ ဘဂိနိယော၊ ကတာ အတ္ထသ္သ ဝိညာပနာယ။ အယမေဝေတ္ထ အတ္ထော၊ အန္တရာ မံသကာယောတိ ခော၊ ဘဂိနိယော၊ ဆန္နေတံ အဇ္ဈတ္တိကာနံ အာယတနာနံ အဓိဝစနံ၊ ဗာဟိရော စမ္မကာယောတိ ခော ဘဂိနိယော၊ ဆန္နေတံ ဗာဟိရာနံ အာယတနာနံ အဓိဝစနံ၊ အန္တရာ ဝိလိမံသံ၊ အန္တရာ န္ဟာရု၊ အန္တရာ ဗန္ဓနန္တိ ခော၊ ဘဂိနိယော၊ နန္ဒီရာဂသ္သေတံ အဓိဝစနံ၊ တိဏ္ဟံ ဂောဝိကန္တနန္တိ ခော၊ ဘဂိနိယော၊ အရိယာယေတံ ပညာယ အဓိဝစနံ၊ ယာယံ အရိယာ ပညာ အန္တရာ ကိလေသံ အန္တရာ သံယောဇနံ အန္တရာ ဗန္ဓနံ သဉ္ဆိန္ဒတိ သင္ကန္တတိ သမ္ပကန္တတိ သမ္ပရိကန္တတိ။>
    text <၄၀၅>, <သတ္တ ခော ပနိမေ၊ ဘဂိနိယော၊ ဗောဇ္ဈင္ဂာ၊ ယေသံ ဘာဝိတတ္တာ ဗဟုလီကတတ္တာ ဘိက္ခု အာသဝာနံ ခယာ အနာသဝံ စေတောဝိမုတ္တိံ ပညာဝိမုတ္တိံ ဒိဋ္ဌေဝ ဓမ္မေ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရတိ။ ကတမေ သတ္တ။ ဣဓ၊ ဘဂိနိယော၊ ဘိက္ခု သတိသမ္ဗောဇ္ဈင္ဂံ ဘာဝေတိ ဝိဝေကနိသ္သိတံ ဝိရာဂနိသ္သိတံ နိရောဓနိသ္သိတံ ဝောသ္သဂ္ဂပရိဏာမိံ၊ ဓမ္မဝိစယသမ္ဗောဇ္ဈင္ဂံ ဘာဝေတိ။ပေ။ ဝီရိယသမ္ဗောဇ္ဈင္ဂံ ဘာဝေတိ။ ပီတိသမ္ဗောဇ္ဈင္ဂံ ဘာဝေတိ။ ပသ္သဒ္ဓိသမ္ဗောဇ္ဈင္ဂံ ဘာဝေတိ။ သမာဓိသမ္ဗောဇ္ဈင္ဂံ ဘာဝေတိ။ ဥပေက္ခာသမ္ဗောဇ္ဈင္ဂံ ဘာဝေတိ ဝိဝေကနိသ္သိတံ ဝိရာဂနိသ္သိတံ နိရောဓနိသ္သိတံ ဝောသ္သဂ္ဂပရိဏာမိံ။ ဣမေ ခော၊ ဘဂိနိယော၊ သတ္တ ဗောဇ္ဈင္ဂာ၊ ယေသံ ဘာဝိတတ္တာ ဗဟုလီကတတ္တာ ဘိက္ခု အာသဝာနံ ခယာ အနာသဝံ စေတောဝိမုတ္တိံ ပညာဝိမုတ္တိံ ဒိဋ္ဌေဝ ဓမ္မေ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရတီတိ။>
    text <၄၀၆>, <အထ ခော အာယသ္မာ နန္ဒကော တာ ဘိက္ခုနိယော ဣမိနာ ဩဝာဒေန ဩဝဒိတ္ဝာ ဥယ္ယောဇေသိ ဂစ္ဆထ၊ ဘဂိနိယော၊ ကာလောတိ။ အထ ခော တာ ဘိက္ခုနိယော အာယသ္မတော နန္ဒကသ္သ ဘာသိတံ အဘိနန္ဒိတ္ဝာ အနုမောဒိတ္ဝာ ဥဋ္ဌာယာသနာ အာယသ္မန္တံ နန္ဒကံ အဘိဝာဒေတ္ဝာ ပဒက္ခိဏံ ကတ္ဝာ ယေန ဘဂဝာ တေနုပသင္ကမိံသု၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ အဋ္ဌံသု။ ဧကမန္တံ ဌိတာ ခော တာ ဘိက္ခုနိယော ဘဂဝာ ဧတဒဝောစ ဂစ္ဆထ၊ ဘိက္ခုနိယော၊ ကာလောတိ။ အထ ခော တာ ဘိက္ခုနိယော ဘဂဝန္တံ အဘိဝာဒေတ္ဝာ ပဒက္ခိဏံ ကတ္ဝာ ပက္ကမိံသု။ အထ ခော ဘဂဝာ အစိရပက္ကန္တီသု တာသု ဘိက္ခုနီသု ဘိက္ခူ အာမန္တေသိ သေယ္ယထာပိ၊ ဘိက္ခဝေ၊ တဒဟုပောသထေ စာတုဒ္ဒသေ န ဟောတိ ဗဟုနောဇနသ္သ ကင္ခာ ဝာ ဝိမတိ ဝာ ဦနော နု ခော စန္ဒော၊ ပုဏ္ဏော နု ခော စန္ဒောတိ၊ အထ ခော ဦနော စန္ဒောတ္ဝေဝ ဟောတိ။ ဧဝမေဝ ခော၊ ဘိက္ခဝေ၊ တာ ဘိက္ခုနိယော နန္ဒကသ္သ ဓမ္မဒေသနာယ အတ္တမနာ ဟောန္တိ နော စ ခော ပရိပုဏ္ဏသင္ကပ္ပာတိ။>
    text <၄၀၇>, <အထ ခော ဘဂဝာ အာယသ္မန္တံ နန္ဒကံ အာမန္တေသိ တေန ဟိ တ္ဝံ၊ နန္ဒက၊ သ္ဝေပိ တာ ဘိက္ခုနိယော တေနေဝောဝာဒေန ဩဝဒေယ္ယာသီတိ။ ဧဝံ၊ ဘန္တေတိ ခော အာယသ္မာ နန္ဒကော ဘဂဝတော ပစ္စသ္သောသိ။ အထ ခော အာယသ္မာ နန္ဒကော တသ္သာ ရတ္တိယာ အစ္စယေန ပုဗ္ဗဏ္ဟသမယံ နိဝာသေတ္ဝာ ပတ္တစီဝရမာဒာယ သာဝတ္ထိံ ပိဏ္ဍာယ ပာဝိသိ။ သာဝတ္ထိယံ ပိဏ္ဍာယ စရိတ္ဝာ ပစ္ဆာဘတ္တံ ပိဏ္ဍပာတပဋိက္ကန္တော အတ္တဒုတိယော ယေန ရာဇကာရာမော တေနုပသင္ကမိ။ အဒ္ဒသံသု ခော တာ ဘိက္ခုနိယော အာယသ္မန္တံ နန္ဒကံ ဒူရတောဝ အာဂစ္ဆန္တံ။ ဒိသ္ဝာန အာသနံ ပညာပေသုံ၊ ဥဒကဉ္စ ပာဒာနံ ဥပဋ္ဌပေသုံ။ နိသီဒိ ခော အာယသ္မာ နန္ဒကော ပညတ္တေ အာသနေ။ နိသဇ္ဇ ပာဒေ ပက္ခာလေသိ။ တာပိ ခော ဘိက္ခုနိယော အာယသ္မန္တံ နန္ဒကံ အဘိဝာဒေတ္ဝာ ဧကမန္တံ နိသီဒိံသု။ ဧကမန္တံ နိသိန္နာ ခော တာ ဘိက္ခုနိယော အာယသ္မာ နန္ဒကော ဧတဒဝောစ ပဋိပုစ္ဆကထာ ခော၊ ဘဂိနိယော၊ ဘဝိသ္သတိ။ တတ္ထ အာဇာနန္တီဟိ အာဇာနာမာ တိသ္သ ဝစနီယံ၊ န အာဇာနန္တီဟိ န အာဇာနာမာ တိသ္သ ဝစနီယံ။ ယသ္သာ ဝာ ပနသ္သ ကင္ခာ ဝာ ဝိမတိ ဝာ၊ အဟမေဝ တတ္ထ ပဋိပုစ္ဆိတဗ္ဗော ဣဒံ၊ ဘန္တေ၊ ကထံ၊ ဣမသ္သ က္ဝတ္ထောတိ။ ဧတ္တကေနပိ မယံ၊ ဘန္တေ၊ အယ္ယသ္သ နန္ဒကသ္သ အတ္တမနာ အဘိရဒ္ဓာ ယံ နော အယ္ယော နန္ဒကော ပဝာရေတီတိ။>
    text <၄၀၈>, <တံ ကိံ မညထ၊ ဘဂိနိယော၊ စက္ခု နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိံ မညထ၊ ဘဂိနိယော၊ သောတံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ပေ။ ဃာနံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ဇိဝ္ဟာ။ ကာယော။ မနော နိစ္စော ဝာ အနိစ္စော ဝာတိ။ အနိစ္စော၊ ဘန္တေ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိသ္သ ဟေတု။ ပုဗ္ဗေဝ နော ဧတံ၊ ဘန္တေ၊ ယထာဘူတံ သမ္မပ္ပညာယ သုဒိဋ္ဌံ ဣတိပိမေ ဆ အဇ္ဈတ္တိကာ အာယတနာ အနိစ္စာတိ။ သာဓု သာဓု၊ ဘဂိနိယော။ ဧဝဉ္ဟေတံ၊ ဘဂိနိယော၊ ဟောတိ အရိယသာဝကသ္သ ယထာဘူတံ သမ္မပ္ပညာယ ပသ္သတော။>
    text <၄၀၉>, <တံ ကိံ မညထ၊ ဘဂိနိယော၊ ရူပာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိံ မညထ၊ ဘဂိနိယော၊ သဒ္ဒာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ပေ။ ဂန္ဓာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ ရသာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ ဖောဋ္ဌဗ္ဗာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ ဓမ္မာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိသ္သ ဟေတု။ ပုဗ္ဗေဝ နော ဧတံ၊ ဘန္တေ၊ ယထာဘူတံ သမ္မပ္ပညာယ သုဒိဋ္ဌံ ဣတိပိမေ ဆ ဗာဟိရာ အာယတနာ အနိစ္စာတိ။ သာဓု သာဓု၊ ဘဂိနိယော။ ဧဝဉ္ဟေတံ၊ ဘဂိနိယော၊ ဟောတိ အရိယသာဝကသ္သ ယထာဘူတံ သမ္မပ္ပညာယ ပသ္သတော။>
    text <၄၁၀>, <တံ ကိံ မညထ၊ ဘဂိနိယော၊ စက္ခုဝိညာဏံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ပေ။ သောတဝိညာဏံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ဃာနဝိညာဏံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ဇိဝ္ဟာဝိညာဏံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ကာယဝိညာဏံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ မနောဝိညာဏံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိသ္သ ဟေတု။ ပုဗ္ဗေဝ နော ဧတံ၊ ဘန္တေ၊ ယထာဘူတံ သမ္မပ္ပညာယ သုဒိဋ္ဌံ ဣတိပိမေ ဆ ဝိညာဏကာယာ အနိစ္စာတိ။ သာဓု သာဓု၊ ဘဂိနိယော။ ဧဝဉ္ဟေတံ၊ ဘဂိနိယော၊ ဟောတိ အရိယသာဝကသ္သ ယထာဘူတံ သမ္မပ္ပညာယ ပသ္သတော။>
    text <၄၁၁>, <သေယ္ယထာပိ၊ ဘဂိနိယော၊ တေလပ္ပဒီပသ္သ ဈာယတော တေလမ္ပိ အနိစ္စံ ဝိပရိဏာမဓမ္မံ၊ ဝဋ္ဋိပိ အနိစ္စာ ဝိပရိဏာမဓမ္မာ၊ အစ္စိပိ အနိစ္စာ ဝိပရိဏာမဓမ္မာ၊ အာဘာပိ အနိစ္စာ ဝိပရိဏာမဓမ္မာ။ ယော နု ခော၊ ဘဂိနိယော၊ ဧဝံ ဝဒေယ္ယ အမုသ္သ တေလပ္ပဒီပသ္သ ဈာယတော တေလမ္ပိ အနိစ္စံ ဝိပရိဏာမဓမ္မံ၊ ဝဋ္ဋိပိ အနိစ္စာ ဝိပရိဏာမဓမ္မာ၊ အစ္စိပိ အနိစ္စာ ဝိပရိဏာမဓမ္မာ၊ ယာ စ ခ္ဝာသ္သ အာဘာ သာ နိစ္စာ ဓုဝာ သသ္သတာ အဝိပရိဏာမဓမ္မာတိ၊ သမ္မာ နု ခော သော၊ ဘဂိနိယော၊ ဝဒမာနော ဝဒေယ္ယာတိ။ နော ဟေတံ၊ ဘန္တေ။ တံ ကိသ္သ ဟေတု။ အမုသ္သ ဟိ၊ ဘန္တေ၊ တေလပ္ပဒီပသ္သ ဈာယတော တေလမ္ပိ အနိစ္စံ ဝိပရိဏာမဓမ္မံ၊ ဝဋ္ဋိပိ အနိစ္စာ ဝိပရိဏာမဓမ္မာ၊ အစ္စိပိ အနိစ္စာ ဝိပရိဏာမဓမ္မာ၊ ပဂေဝသ္သ အာဘာ အနိစ္စာ ဝိပရိဏာမဓမ္မာတိ။ ဧဝမေဝ ခော၊ ဘဂိနိယော၊ ယော နု ခော ဧဝံ ဝဒေယ္ယ ဆ ခောမေ အဇ္ဈတ္တိကာ အာယတနာ အနိစ္စာ။ ယဉ္စ ခော ဆ အဇ္ဈတ္တိကေ အာယတနေ ပဋိစ္စ ပဋိသံဝေဒေတိ သုခံ ဝာ ဒုက္ခံ ဝာ အဒုက္ခမသုခံ ဝာ တံ နိစ္စံ ဓုဝံ သသ္သတံ အဝိပရိဏာမဓမ္မန္တိ၊ သမ္မာ နု ခော သော၊ ဘဂိနိယော၊ ဝဒမာနော ဝဒေယ္ယာတိ။ နော ဟေတံ၊ ဘန္တေ။ တံ ကိသ္သ ဟေတု။ တဇ္ဇံ တဇ္ဇံ၊ ဘန္တေ၊ ပစ္စယံ ပဋိစ္စ တဇ္ဇာ တဇ္ဇာ ဝေဒနာ ဥပ္ပဇ္ဇန္တိ။ တဇ္ဇသ္သ တဇ္ဇသ္သ ပစ္စယသ္သ နိရောဓာ တဇ္ဇာ တဇ္ဇာ ဝေဒနာ နိရုဇ္ဈန္တီတိ။ သာဓု သာဓု၊ ဘဂိနိယော။ ဧဝဉ္ဟေတံ၊ ဘဂိနိယော၊ ဟောတိ အရိယသာဝကသ္သ ယထာဘူတံ သမ္မပ္ပညာယ ပသ္သတော။>
    text <၄၁၂>, <သေယ္ယထာပိ၊ ဘဂိနိယော၊ မဟတော ရုက္ခသ္သ တိဋ္ဌတော သာရဝတော မူလမ္ပိ အနိစ္စံ ဝိပရိဏာမဓမ္မံ၊ ခန္ဓောပိ အနိစ္စော ဝိပရိဏာမဓမ္မော၊ သာခာပလာသမ္ပိ အနိစ္စံ ဝိပရိဏာမဓမ္မံ၊ ဆာယာပိ အနိစ္စာ ဝိပရိဏာမဓမ္မာ။ ယော နု ခော၊ ဘဂိနိယော၊ ဧဝံ ဝဒေယ္ယ အမုသ္သ မဟတော ရုက္ခသ္သ တိဋ္ဌတော သာရဝတော မူလမ္ပိ အနိစ္စံ ဝိပရိဏာမဓမ္မံ၊ ခန္ဓောပိ အနိစ္စော ဝိပရိဏာမဓမ္မော၊ သာခာပလာသမ္ပိ အနိစ္စံ ဝိပရိဏာမဓမ္မံ၊ ယာ စ ခ္ဝာသ္သ ဆာယာ သာ နိစ္စာ ဓုဝာ သသ္သတာ အဝိပရိဏာမဓမ္မာတိ၊ သမ္မာ နု ခော သော ဘဂိနိယော၊ ဝဒမာနော ဝဒေယ္ယာတိ။ နော ဟေတံ၊ ဘန္တေ။ တံ ကိသ္သ ဟေတု။ အမုသ္သ ဟိ၊ ဘန္တေ၊ မဟတော ရုက္ခသ္သ တိဋ္ဌတော သာရဝတော မူလမ္ပိ အနိစ္စံ ဝိပရိဏာမဓမ္မံ၊ ခန္ဓောပိ အနိစ္စော ဝိပရိဏာမဓမ္မော၊ သာခာပလာသမ္ပိ အနိစ္စံ ဝိပရိဏာမဓမ္မံ၊ ပဂေဝသ္သ ဆာယာ အနိစ္စာ ဝိပရိဏာမဓမ္မာတိ။ ဧဝမေဝ ခော၊ ဘဂိနိယော၊ ယော နု ခော ဧဝံ ဝဒေယ္ယ ဆ ခောမေ ဗာဟိရာ အာယတနာ အနိစ္စာ။ ယဉ္စ ခော ဗာဟိရေ အာယတနေ ပဋိစ္စ ပဋိသံဝေဒေတိ သုခံ ဝာ ဒုက္ခံ ဝာ အဒုက္ခမသုခံ ဝာ တံ နိစ္စံ ဓုဝံ သသ္သတံ အဝိပရိဏာမဓမ္မန္တိ၊ သမ္မာ နု ခော သော၊ ဘဂိနိယော၊ ဝဒမာနော ဝဒေယ္ယာတိ။ နော ဟေတံ၊ ဘန္တေ။ တံ ကိသ္သ ဟေတု။ တဇ္ဇံ တဇ္ဇံ၊ ဘန္တေ၊ ပစ္စယံ ပဋိစ္စ တဇ္ဇာ တဇ္ဇာ ဝေဒနာ ဥပ္ပဇ္ဇန္တိ။ တဇ္ဇသ္သ တဇ္ဇသ္သ ပစ္စယသ္သ နိရောဓာ တဇ္ဇာ တဇ္ဇာ ဝေဒနာ နိရုဇ္ဈန္တီတိ။ သာဓု သာဓု၊ ဘဂိနိယော။ ဧဝဉ္ဟေတံ၊ ဘဂိနိယော၊ ဟောတိ အရိယသာဝကသ္သ ယထာဘူတံ သမ္မပ္ပညာယ ပသ္သတော။>
    text <၄၁၃>, <သေယ္ယထာပိ၊ ဘဂိနိယော၊ ဒက္ခော ဂောဃာတကော ဝာ ဂောဃာတကန္တေဝာသီ ဝာ ဂာဝိံ ဝဓိတ္ဝာ တိဏ္ဟေန ဂောဝိကန္တနေန ဂာဝိံ သင္ကန္တေယ္ယ အနုပဟစ္စ အန္တရံ မံသကာယံ အနုပဟစ္စ ဗာဟိရံ စမ္မကာယံ။ ယံ ယဒေဝ တတ္ထ အန္တရာ ဝိလိမံသံ အန္တရာ န္ဟာရု အန္တရာ ဗန္ဓနံ တံ တဒေဝ တိဏ္ဟေန ဂောဝိကန္တနေန သဉ္ဆိန္ဒေယ္ယ သင္ကန္တေယ္ယ သမ္ပကန္တေယ္ယ သမ္ပရိကန္တေယ္ယ။ သဉ္ဆိန္ဒိတ္ဝာ သင္ကန္တိတ္ဝာ သမ္ပကန္တိတ္ဝာ သမ္ပရိကန္တိတ္ဝာ ဝိဓုနိတ္ဝာ ဗာဟိရံ စမ္မကာယံ တေနေဝ စမ္မေန တံ ဂာဝိံ ပဋိစ္ဆာဒေတ္ဝာ ဧဝံ ဝဒေယ္ယ တထေဝာယံ ဂာဝီ သံယုတ္တာ ဣမိနာဝ စမ္မေနာတိ၊ သမ္မာ နု ခော သော၊ ဘဂိနိယော၊ ဝဒမာနော ဝဒေယ္ယာတိ။ နော ဟေတံ၊ ဘန္တေ။ တံ ကိသ္သ ဟေတု။ အမု ဟိ၊ ဘန္တေ၊ ဒက္ခော ဂောဃာတကော ဝာ ဂောဃာတကန္တေဝာသီ ဝာ ဂာဝိံ ဝဓိတ္ဝာ တိဏ္ဟေန ဂောဝိကန္တနေန ဂာဝိံ သင္ကန္တေယ္ယ အနုပဟစ္စ အန္တရံ မံသကာယံ အနုပဟစ္စ ဗာဟိရံ စမ္မကာယံ။ ယံ ယဒေဝ တတ္ထ အန္တရာ ဝိလိမံသံ အန္တရာ န္ဟာရု အန္တရာ ဗန္ဓနံ တံ တဒေဝ တိဏ္ဟေန ဂောဝိကန္တနေန သဉ္ဆိန္ဒေယ္ယ သင္ကန္တေယ္ယ သမ္ပကန္တေယ္ယ သမ္ပရိကန္တေယ္ယ။ သဉ္ဆိန္ဒိတ္ဝာ သင္ကန္တိတ္ဝာ သမ္ပကန္တိတ္ဝာ သမ္ပရိကန္တိတ္ဝာ ဝိဓုနိတ္ဝာ ဗာဟိရံ စမ္မကာယံ တေနေဝ စမ္မေန တံ ဂာဝိံ ပဋိစ္ဆာဒေတ္ဝာ ကိဉ္စာပိ သော ဧဝံ ဝဒေယ္ယ တထေဝာယံ ဂာဝီ သံယုတ္တာ ဣမိနာဝ စမ္မေနာတိ၊ အထ ခော သာ ဂာဝီ ဝိသံယုတ္တာ တေနေဝ စမ္မေနာတိ။>
    text <ဥပမာ ခော မေ အယံ၊ ဘဂိနိယော၊ ကတာ အတ္ထသ္သ ဝိညာပနာယ အယမေဝေတ္ထ အတ္ထော။ အန္တရာ မံသကာယောတိ ခော၊ ဘဂိနိယော၊ ဆန္နေတံ အဇ္ဈတ္တိကာနံ အာယတနာနံ အဓိဝစနံ၊ ဗာဟိရော စမ္မကာယောတိ ခော၊ ဘဂိနိယော၊ ဆန္နေတံ ဗာဟိရာနံ အာယတနာနံ အဓိဝစနံ၊ အန္တရာ ဝိလိမံသံ အန္တရာ န္ဟာရု အန္တရာ ဗန္ဓနန္တိ ခော၊ ဘဂိနိယော၊ နန္ဒီရာဂသ္သေတံ အဓိဝစနံ၊ တိဏ္ဟံ ဂောဝိကန္တနန္တိ ခော၊ ဘဂိနိယော၊ အရိယာယေတံ ပညာယ အဓိဝစနံ၊ ယာယံ အရိယာ ပညာ အန္တရာ ကိလေသံ အန္တရာ သံယောဇနံ အန္တရာ ဗန္ဓနံ သဉ္ဆိန္ဒတိ သင္ကန္တတိ သမ္ပကန္တတိ သမ္ပရိကန္တတိ။>
    text <၄၁၄>, <သတ္တ ခော ပနိမေ၊ ဘဂိနိယော၊ ဗောဇ္ဈင္ဂာ၊ ယေသံ ဘာဝိတတ္တာ ဗဟုလီကတတ္တာ ဘိက္ခု အာသဝာနံ ခယာ အနာသဝံ စေတောဝိမုတ္တိံ ပညာဝိမုတ္တိံ ဒိဋ္ဌေဝ ဓမ္မေ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရတိ။ ကတမေ သတ္တ။ ဣဓ၊ ဘဂိနိယော၊ ဘိက္ခု သတိသမ္ဗောဇ္ဈင္ဂံ ဘာဝေတိ ဝိဝေကနိသ္သိတံ ဝိရာဂနိသ္သိတံ နိရောဓနိသ္သိတံ ဝောသ္သဂ္ဂပရိဏာမိံ။ ဓမ္မဝိစယသမ္ဗောဇ္ဈင္ဂံ ဘာဝေတိ။ပေ။ ဝီရိယသမ္ဗောဇ္ဈင္ဂံ ဘာဝေတိ။ ပီတိသမ္ဗောဇ္ဈင္ဂံ ဘာဝေတိ။ ပသ္သဒ္ဓိသမ္ဗောဇ္ဈင္ဂံ ဘာဝေတိ။ သမာဓိသမ္ဗောဇ္ဈင္ဂံ ဘာဝေတိ။ ဥပေက္ခာသမ္ဗောဇ္ဈင္ဂံ ဘာဝေတိ ဝိဝေကနိသ္သိတံ ဝိရာဂနိသ္သိတံ နိရောဓနိသ္သိတံ ဝောသ္သဂ္ဂပရိဏာမိံ။ ဣမေ ခော၊ ဘဂိနိယော၊ သတ္တ ဗောဇ္ဈင္ဂာ ယေသံ ဘာဝိတတ္တာ ဗဟုလီကတတ္တာ ဘိက္ခု အာသဝာနံ ခယာ အနာသဝံ စေတောဝိမုတ္တိံ ပညာဝိမုတ္တိံ ဒိဋ္ဌေဝ ဓမ္မေ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရတီတိ။>
    text <၄၁၅>, <အထ ခော အာယသ္မာ နန္ဒကော တာ ဘိက္ခုနိယော ဣမိနာ ဩဝာဒေန ဩဝဒိတ္ဝာ ဥယ္ယောဇေသိ ဂစ္ဆထ၊ ဘဂိနိယော၊ ကာလောတိ။ အထ ခော တာ ဘိက္ခုနိယော အာယသ္မတော နန္ဒကသ္သ ဘာသိတံ အဘိနန္ဒိတ္ဝာ အနုမောဒိတ္ဝာ ဥဋ္ဌာယာသနာ အာယသ္မန္တံ နန္ဒကံ အဘိဝာဒေတ္ဝာ ပဒက္ခိဏံ ကတ္ဝာ ယေန ဘဂဝာ တေနုပသင္ကမိံသု၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ အဋ္ဌံသု။ ဧကမန္တံ ဌိတာ ခော တာ ဘိက္ခုနိယော ဘဂဝာ ဧတဒဝောစ ဂစ္ဆထ၊ ဘိက္ခုနိယော၊ ကာလောတိ။ အထ ခော တာ ဘိက္ခုနိယော ဘဂဝန္တံ အဘိဝာဒေတ္ဝာ ပဒက္ခိဏံ ကတ္ဝာ ပက္ကမိံသု။ အထ ခော ဘဂဝာ အစိရပက္ကန္တီသု တာသု ဘိက္ခုနီသု ဘိက္ခူ အာမန္တေသိ သေယ္ယထာပိ၊ ဘိက္ခဝေ၊ တဒဟုပောသထေ ပန္နရသေ န ဟောတိ ဗဟုနော ဇနသ္သ ကင္ခာ ဝာ ဝိမတိ ဝာ ဦနော နု ခော စန္ဒော၊ ပုဏ္ဏော နု ခော စန္ဒောတိ၊ အထ ခော ပုဏ္ဏော စန္ဒောတ္ဝေဝ ဟောတိ၊ ဧဝမေဝ ခော၊ ဘိက္ခဝေ၊ တာ ဘိက္ခုနိယော နန္ဒကသ္သ ဓမ္မဒေသနာယ အတ္တမနာ စေဝ ပရိပုဏ္ဏသင္ကပ္ပာ စ။ တာသံ၊ ဘိက္ခဝေ၊ ပဉ္စန္နံ ဘိက္ခုနိသတာနံ ယာ ပစ္ဆိမိတာ ဘိက္ခုနီ သာ သောတာပန္နာ အဝိနိပာတဓမ္မာ နိယတာ သမ္ဗောဓိပရာယနာတိ။>
    text <ဣဒမဝောစ ဘဂဝာ။ အတ္တမနာ တေ ဘိက္ခူ ဘဂဝတော ဘာသိတံ အဘိနန္ဒုန္တိ။>
    stand <နန္ဒကောဝာဒသုတ္တံ နိဋ္ဌိတံ စတုတ္ထံ။>
  text <၅။ စူဠရာဟုလောဝာဒသုတ္တံ>
    text <၄၁၆>, <ဧဝံ မေ သုတံ ဧကံ သမယံ ဘဂဝာ သာဝတ္ထိယံ ဝိဟရတိ ဇေတဝနေ အနာထပိဏ္ဍိကသ္သ အာရာမေ။ အထ ခော ဘဂဝတော ရဟောဂတသ္သ ပဋိသလ္လီနသ္သ ဧဝံ စေတသော ပရိဝိတက္ကော ဥဒပာဒိ ပရိပက္ကာ ခော ရာဟုလသ္သ ဝိမုတ္တိပရိပာစနီယာ ဓမ္မာ။ ယံနူနာဟံ ရာဟုလံ ဥတ္တရိံ အာသဝာနံ ခယေ ဝိနေယ္ယန္တိ။ အထ ခော ဘဂဝာ ပုဗ္ဗဏ္ဟသမယံ နိဝာသေတ္ဝာ ပတ္တစီဝရမာဒာယ သာဝတ္ထိံ ပိဏ္ဍာယ ပာဝိသိ။ သာဝတ္ထိယံ ပိဏ္ဍာယ စရိတ္ဝာ ပစ္ဆာဘတ္တံ ပိဏ္ဍပာတပဋိက္ကန္တော အာယသ္မန္တံ ရာဟုလံ အာမန္တေသိ ဂဏ္ဟာဟိ၊ ရာဟုလ၊ နိသီဒနံ၊ ယေန အန္ဓဝနံ တေနုပသင္ကမိသ္သာမ ဒိဝာဝိဟာရာယာတိ။ ဧဝံ၊ ဘန္တေတိ ခော အာယသ္မာ ရာဟုလော ဘဂဝတော ပဋိသ္သုတ္ဝာ နိသီဒနံ အာဒာယ ဘဂဝန္တံ ပိဋ္ဌိတော ပိဋ္ဌိတော အနုဗန္ဓိ။>
    text <တေန ခော ပန သမယေန အနေကာနိ ဒေဝတာသဟသ္သာနိ ဘဂဝန္တံ အနုဗန္ဓာနိ ဟောန္တိ အဇ္ဇ ဘဂဝာ အာယသ္မန္တံ ရာဟုလံ ဥတ္တရိံ အာသဝာနံ ခယေ ဝိနေသ္သတီတိ။ အထ ခော ဘဂဝာ အန္ဓဝနံ အဇ္ဈောဂာဟေတ္ဝာ အညတရသ္မိံ ရုက္ခမူလေ ပညတ္တေ အာသနေ နိသီဒိ။ အာယသ္မာပိ ခော ရာဟုလော ဘဂဝန္တံ အဘိဝာဒေတ္ဝာ ဧကမန္တံ နိသီဒိ။ ဧကမန္တံ နိသိန္နံ ခော အာယသ္မန္တံ ရာဟုလံ ဘဂဝာ ဧတဒဝောစ>
    text <၄၁၇>, <တံ ကိံ မညသိ၊ ရာဟုလ၊ စက္ခု နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိံ မညသိ၊ ရာဟုလ၊ ရူပာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိံ မညသိ၊ ရာဟုလ၊ စက္ခုဝိညာဏံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိံ မညသိ၊ ရာဟုလ၊ စက္ခုသမ္ဖသ္သော နိစ္စော ဝာ အနိစ္စော ဝာတိ။ အနိစ္စော၊ ဘန္တေ။ ယံ ပနာနိစ္စံ၊ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိံ မညသိ၊ ရာဟုလ၊ ယမိဒံ စက္ခုသမ္ဖသ္သပစ္စယာ ဥပ္ပဇ္ဇတိ ဝေဒနာဂတံ သညာဂတံ သင္ခာရဂတံ ဝိညာဏဂတံ တမ္ပိ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ယံ ပနာနိစ္စံ၊ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။>
    text <၄၁၈>, <တံ ကိံ မညသိ ရာဟုလ၊ သောတံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ပေ။ ဃာနံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ပေ။ ဇိဝ္ဟာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ပေ။ ကာယော နိစ္စော ဝာ အနိစ္စော ဝာတိ။ အနိစ္စော၊ ဘန္တေ။ပေ။ မနော နိစ္စော ဝာ အနိစ္စော ဝာတိ။ အနိစ္စော၊ ဘန္တေ။ ယံ ပနာနိစ္စံ၊ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိံ မညသိ ရာဟုလ၊ ဓမ္မာ နိစ္စာ ဝာ အနိစ္စာ ဝာတိ။ အနိစ္စာ၊ ဘန္တေ။ ယံ ပနာနိစ္စံ၊ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိံ မညသိ ရာဟုလ၊ မနောဝိညာဏံ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ယံ ပနာနိစ္စံ၊ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိံ မညသိ ရာဟုလ၊ မနောသမ္ဖသ္သော နိစ္စော ဝာ အနိစ္စော ဝာတိ။ အနိစ္စော၊ ဘန္တေ။ ယံ ပနာနိစ္စံ၊ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ တံ ကိံ မညသိ၊ ရာဟုလ၊ ယမိဒံ မနောသမ္ဖသ္သပစ္စယာ ဥပ္ပဇ္ဇတိ ဝေဒနာဂတံ သညာဂတံ သင္ခာရဂတံ ဝိညာဏဂတံ၊ တမ္ပိ နိစ္စံ ဝာ အနိစ္စံ ဝာတိ။ အနိစ္စံ၊ ဘန္တေ။ ယံ ပနာနိစ္စံ၊ ဒုက္ခံ ဝာ တံ သုခံ ဝာတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။>
    text <၄၁၉>, <ဧဝံ ပသ္သံ၊ ရာဟုလ၊ သုတဝာ အရိယသာဝကော စက္ခုသ္မိံ နိဗ္ဗိန္ဒတိ၊ ရူပေသု နိဗ္ဗိန္ဒတိ၊ စက္ခုဝိညာဏေ နိဗ္ဗိန္ဒတိ၊ စက္ခုသမ္ဖသ္သေ နိဗ္ဗိန္ဒတိ၊ ယမိဒံ စက္ခုသမ္ဖသ္သပစ္စယာ ဥပ္ပဇ္ဇတိ ဝေဒနာဂတံ သညာဂတံ သင္ခာရဂတံ ဝိညာဏဂတံ တသ္မိမ္ပိ နိဗ္ဗိန္ဒတိ။ သောတသ္မိံ နိဗ္ဗိန္ဒတိ၊ သဒ္ဒေသု နိဗ္ဗိန္ဒတိ။ပေ။၊ ဃာနသ္မိံ နိဗ္ဗိန္ဒတိ၊ ဂန္ဓေသု နိဗ္ဗိန္ဒတိ။ ဇိဝ္ဟာယ နိဗ္ဗိန္ဒတိ၊ ရသေသု နိဗ္ဗိန္ဒတိ။ ကာယသ္မိံ နိဗ္ဗိန္ဒတိ၊ ဖောဋ္ဌဗ္ဗေသု နိဗ္ဗိန္ဒတိ။ မနသ္မိံ နိဗ္ဗိန္ဒတိ၊ ဓမ္မေသု နိဗ္ဗိန္ဒတိ၊ မနောဝိညာဏေ နိဗ္ဗိန္ဒတိ၊ မနောသမ္ဖသ္သေ နိဗ္ဗိန္ဒတိ၊ ယမိဒံ မနောသမ္ဖသ္သပစ္စယာ ဥပ္ပဇ္ဇတိ ဝေဒနာဂတံ သညာဂတံ သင္ခာရဂတံ ဝိညာဏဂတံ တသ္မိမ္ပိ နိဗ္ဗိန္ဒတိ။ နိဗ္ဗိန္ဒံ ဝိရဇ္ဇတိ၊ ဝိရာဂာ ဝိမုစ္စတိ။ ဝိမုတ္တသ္မိံ ဝိမုတ္တမိတိ ဉာဏံ ဟောတိ။ ခီဏာ ဇာတိ၊ ဝုသိတံ ဗ္ရဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ ပဇာနာတီတိ။>
    text <ဣဒမဝောစ ဘဂဝာ။ အတ္တမနော အာယသ္မာ ရာဟုလော ဘဂဝတော ဘာသိတံ အဘိနန္ဒီတိ။ ဣမသ္မိဉ္စ ပန ဝေယ္ယာကရဏသ္မိံ ဘညမာနေ အာယသ္မတော ရာဟုလသ္သ အနုပာဒာယ အာသဝေဟိ စိတ္တံ ဝိမုစ္စိ။ တာသဉ္စ အနေကာနံ ဒေဝတာသဟသ္သာနံ ဝိရဇံ ဝီတမလံ ဓမ္မစက္ခုံ ဥဒပာဒိ ယံ ကိဉ္စိ သမုဒယဓမ္မံ သဗ္ဗံ တံ နိရောဓဓမ္မန္တိ။>
    stand <စူဠရာဟုလောဝာဒသုတ္တံ နိဋ္ဌိတံ ပဉ္စမံ။>
  text <၆။ ဆဆက္ကသုတ္တံ>
    text <၄၂၀>, <ဧဝံ မေ သုတံ ဧကံ သမယံ ဘဂဝာ သာဝတ္ထိယံ ဝိဟရတိ ဇေတဝနေ အနာထပိဏ္ဍိကသ္သ အာရာမေ။ တတ္ရ ခော ဘဂဝာ ဘိက္ခူ အာမန္တေသိ ဘိက္ခဝောတိ။ ဘဒန္တေတိ တေ ဘိက္ခူ ဘဂဝတော ပစ္စသ္သောသုံ။ ဘဂဝာ ဧတဒဝောစ ဓမ္မံ ဝော၊ ဘိက္ခဝေ၊ ဒေသေသ္သာမိ အာဒိကလ္ယာဏံ မဇ္ဈေကလ္ယာဏံ ပရိယောသာနကလ္ယာဏံ သာတ္ထံ သဗ္ယဉ္ဇနံ၊ ကေဝလပရိပုဏ္ဏံ ပရိသုဒ္ဓံ ဗ္ရဟ္မစရိယံ ပကာသေသ္သာမိ၊ ယဒိဒံ ဆ ဆက္ကာနိ။ တံ သုဏာထ၊ သာဓုကံ မနသိ ကရောထ၊ ဘာသိသ္သာမီတိ။ ဧဝံ၊ ဘန္တေတိ ခော တေ ဘိက္ခူ ဘဂဝတော ပစ္စသ္သောသုံ။ ဘဂဝာ ဧတဒဝောစ>
    text <ဆ အဇ္ဈတ္တိကာနိ အာယတနာနိ ဝေဒိတဗ္ဗာနိ၊ ဆ ဗာဟိရာနိ အာယတနာနိ ဝေဒိတဗ္ဗာနိ၊ ဆ ဝိညာဏကာယာ ဝေဒိတဗ္ဗာ၊ ဆ ဖသ္သကာယာ ဝေဒိတဗ္ဗာ၊ ဆ ဝေဒနာကာယာ ဝေဒိတဗ္ဗာ၊ ဆ တဏ္ဟာကာယာ ဝေဒိတဗ္ဗာ။>
    text <၄၂၁>, <ဆ အဇ္ဈတ္တိကာနိ အာယတနာနိ ဝေဒိတဗ္ဗာနီတိ ဣတိ ခော ပနေတံ ဝုတ္တံ။ ကိဉ္စေတံ ပဋိစ္စ ဝုတ္တံ။ စက္ခာယတနံ၊ သောတာယတနံ၊ ဃာနာယတနံ၊ ဇိဝ္ဟာယတနံ၊ ကာယာယတနံ၊ မနာယတနံ။ ဆ အဇ္ဈတ္တိကာနိ အာယတနာနိ ဝေဒိတဗ္ဗာနီတိ ဣတိ ယံ တံ ဝုတ္တံ၊ ဣဒမေတံ ပဋိစ္စ ဝုတ္တံ။ ဣဒံ ပဌမံ ဆက္ကံ။>
    text <ဆ ဗာဟိရာနိ အာယတနာနိ ဝေဒိတဗ္ဗာနီတိ ဣတိ ခော ပနေတံ ဝုတ္တံ။ ကိဉ္စေတံ ပဋိစ္စ ဝုတ္တံ။ ရူပာယတနံ၊ သဒ္ဒာယတနံ၊ ဂန္ဓာယတနံ၊ ရသာယတနံ၊ ဖောဋ္ဌဗ္ဗာယတနံ၊ ဓမ္မာယတနံ။ ဆ ဗာဟိရာနိ အာယတနာနိ ဝေဒိတဗ္ဗာနီတိ ဣတိ ယံ တံ ဝုတ္တံ၊ ဣဒမေတံ ပဋိစ္စ ဝုတ္တံ။ ဣဒံ ဒုတိယံ ဆက္ကံ။>
    text <ဆ ဝိညာဏကာယာ ဝေဒိတဗ္ဗာတိ ဣတိ ခော ပနေတံ ဝုတ္တံ။ ကိဉ္စေတံ ပဋိစ္စ ဝုတ္တံ။ စက္ခုဉ္စ ပဋိစ္စ ရူပေ စ ဥပ္ပဇ္ဇတိ စက္ခုဝိညာဏံ၊ သောတဉ္စ ပဋိစ္စ သဒ္ဒေ စ ဥပ္ပဇ္ဇတိ သောတဝိညာဏံ၊ ဃာနဉ္စ ပဋိစ္စ ဂန္ဓေ စ ဥပ္ပဇ္ဇတိ ဃာနဝိညာဏံ၊ ဇိဝ္ဟဉ္စ ပဋိစ္စ ရသေ စ ဥပ္ပဇ္ဇတိ ဇိဝ္ဟာဝိညာဏံ၊ ကာယဉ္စ ပဋိစ္စ ဖောဋ္ဌဗ္ဗေ စ ဥပ္ပဇ္ဇတိ ကာယဝိညာဏံ၊ မနဉ္စ ပဋိစ္စ ဓမ္မေ စ ဥပ္ပဇ္ဇတိ မနောဝိညာဏံ။ ဆ ဝိညာဏကာယာ ဝေဒိတဗ္ဗာတိ ဣတိ ယံ တံ ဝုတ္တံ၊ ဣဒမေတံ ပဋိစ္စ ဝုတ္တံ။ ဣဒံ တတိယံ ဆက္ကံ။>
    text <ဆ ဖသ္သကာယာ ဝေဒိတဗ္ဗာတိ ဣတိ ခော ပနေတံ ဝုတ္တံ။ ကိဉ္စေတံ ပဋိစ္စ ဝုတ္တံ။ စက္ခုဉ္စ ပဋိစ္စ ရူပေ စ ဥပ္ပဇ္ဇတိ စက္ခုဝိညာဏံ၊ တိဏ္ဏံ သင္ဂတိ ဖသ္သော၊ သောတဉ္စ ပဋိစ္စ သဒ္ဒေ စ ဥပ္ပဇ္ဇတိ သောတဝိညာဏံ၊ တိဏ္ဏံ သင္ဂတိ ဖသ္သော၊ ဃာနဉ္စ ပဋိစ္စ ဂန္ဓေ စ ဥပ္ပဇ္ဇတိ ဃာနဝိညာဏံ၊ တိဏ္ဏံ သင္ဂတိ ဖသ္သော၊ ဇိဝ္ဟဉ္စ ပဋိစ္စ ရသေ စ ဥပ္ပဇ္ဇတိ ဇိဝ္ဟာဝိညာဏံ၊ တိဏ္ဏံ သင္ဂတိ ဖသ္သော၊ ကာယဉ္စ ပဋိစ္စ ဖောဋ္ဌဗ္ဗေ စ ဥပ္ပဇ္ဇတိ ကာယဝိညာဏံ၊ တိဏ္ဏံ သင္ဂတိ ဖသ္သော၊ မနဉ္စ ပဋိစ္စ ဓမ္မေ စ ဥပ္ပဇ္ဇတိ မနောဝိညာဏံ၊ တိဏ္ဏံ သင္ဂတိ ဖသ္သော။ ဆ ဖသ္သကာယာ ဝေဒိတဗ္ဗာတိ ဣတိ ယံ တံ ဝုတ္တံ၊ ဣဒမေတံ ပဋိစ္စ ဝုတ္တံ။ ဣဒံ စတုတ္ထံ ဆက္ကံ။>
    text <ဆ ဝေဒနာကာယာ ဝေဒိတဗ္ဗာတိ ဣတိ ခော ပနေတံ ဝုတ္တံ။ ကိဉ္စေတံ ပဋိစ္စ ဝုတ္တံ။ စက္ခုဉ္စ ပဋိစ္စ ရူပေ စ ဥပ္ပဇ္ဇတိ စက္ခုဝိညာဏံ၊ တိဏ္ဏံ သင္ဂတိ ဖသ္သော၊ ဖသ္သပစ္စယာ ဝေဒနာ၊ သောတဉ္စ ပဋိစ္စ သဒ္ဒေ စ ဥပ္ပဇ္ဇတိ သောတဝိညာဏံ၊ တိဏ္ဏံ သင္ဂတိ ဖသ္သော၊ ဖသ္သပစ္စယာ ဝေဒနာ၊ ဃာနဉ္စ ပဋိစ္စ ဂန္ဓေ စ ဥပ္ပဇ္ဇတိ ဃာနဝိညာဏံ၊ တိဏ္ဏံ သင္ဂတိ ဖသ္သော၊ ဖသ္သပစ္စယာ ဝေဒနာ၊ ဇိဝ္ဟဉ္စ ပဋိစ္စ ရသေ စ ဥပ္ပဇ္ဇတိ ဇိဝ္ဟာဝိညာဏံ၊ တိဏ္ဏံ သင္ဂတိ ဖသ္သော၊ ဖသ္သပစ္စယာ ဝေဒနာ၊ ကာယဉ္စ ပဋိစ္စ ဖောဋ္ဌဗ္ဗေ စ ဥပ္ပဇ္ဇတိ ကာယဝိညာဏံ၊ တိဏ္ဏံ သင္ဂတိ ဖသ္သော၊ ဖသ္သပစ္စယာ ဝေဒနာ၊ မနဉ္စ ပဋိစ္စ ဓမ္မေ စ ဥပ္ပဇ္ဇတိ မနောဝိညာဏံ၊ တိဏ္ဏံ သင္ဂတိ ဖသ္သော၊ ဖသ္သပစ္စယာ ဝေဒနာ။ ဆ ဝေဒနာကာယာ ဝေဒိတဗ္ဗာတိ ဣတိ ယံ တံ ဝုတ္တံ၊ ဣဒမေတံ ပဋိစ္စ ဝုတ္တံ။ ဣဒံ ပဉ္စမံ ဆက္ကံ။>
    text <ဆ တဏ္ဟာကာယာ ဝေဒိတဗ္ဗာတိ ဣတိ ခော ပနေတံ ဝုတ္တံ။ ကိဉ္စေတံ ပဋိစ္စ ဝုတ္တံ။ စက္ခုဉ္စ ပဋိစ္စ ရူပေ စ ဥပ္ပဇ္ဇတိ စက္ခုဝိညာဏံ၊ တိဏ္ဏံ သင္ဂတိ ဖသ္သော၊ ဖသ္သပစ္စယာ ဝေဒနာ၊ ဝေဒနာပစ္စယာ တဏ္ဟာ၊ သောတဉ္စ ပဋိစ္စ သဒ္ဒေ စ ဥပ္ပဇ္ဇတိ သောတဝိညာဏံ။ပေ။ ဃာနဉ္စ ပဋိစ္စ ဂန္ဓေ စ ဥပ္ပဇ္ဇတိ ဃာနဝိညာဏံ။ ဇိဝ္ဟဉ္စ ပဋိစ္စ ရသေ စ ဥပ္ပဇ္ဇတိ ဇိဝ္ဟာဝိညာဏံ။ ကာယဉ္စ ပဋိစ္စ ဖောဋ္ဌဗ္ဗေ စ ဥပ္ပဇ္ဇတိ ကာယဝိညာဏံ။ မနဉ္စ ပဋိစ္စ ဓမ္မေ စ ဥပ္ပဇ္ဇတိ မနောဝိညာဏံ၊ တိဏ္ဏံ သင္ဂတိ ဖသ္သော၊ ဖသ္သပစ္စယာ ဝေဒနာ၊ ဝေဒနာပစ္စယာ တဏ္ဟာ။ ဆ တဏ္ဟာကာယာ ဝေဒိတဗ္ဗာတိ ဣတိ ယံ တံ ဝုတ္တံ၊ ဣဒမေတံ ပဋိစ္စ ဝုတ္တံ။ ဣဒံ ဆဋ္ဌံ ဆက္ကံ။>
    text <၄၂၂>, <စက္ခု အတ္တာတိ ယော ဝဒေယ္ယ တံ န ဥပပဇ္ဇတိ။ စက္ခုသ္သ ဥပ္ပာဒောပိ ဝယောပိ ပညာယတိ။ ယသ္သ ခော ပန ဥပ္ပာဒောပိ ဝယောပိ ပညာယတိ၊ အတ္တာ မေ ဥပ္ပဇ္ဇတိ စ ဝေတိ စာတိ ဣစ္စသ္သ ဧဝမာဂတံ ဟောတိ။ တသ္မာ တံ န ဥပပဇ္ဇတိ စက္ခု အတ္တာတိ ယော ဝဒေယ္ယ။ ဣတိ စက္ခု အနတ္တာ။>
    text <ရူပာ အတ္တာတိ ယော ဝဒေယ္ယ တံ န ဥပပဇ္ဇတိ။ ရူပာနံ ဥပ္ပာဒောပိ ဝယောပိ ပညာယတိ။ ယသ္သ ခော ပန ဥပ္ပာဒောပိ ဝယောပိ ပညာယတိ၊ အတ္တာ မေ ဥပ္ပဇ္ဇတိ စ ဝေတိ စာတိ ဣစ္စသ္သ ဧဝမာဂတံ ဟောတိ။ တသ္မာ တံ န ဥပပဇ္ဇတိ ရူပာ အတ္တာတိ ယော ဝဒေယ္ယ။ ဣတိ စက္ခု အနတ္တာ၊ ရူပာ အနတ္တာ။>
    text <စက္ခုဝိညာဏံ အတ္တာတိ ယော ဝဒေယ္ယ တံ န ဥပပဇ္ဇတိ။ စက္ခုဝိညာဏသ္သ ဥပ္ပာဒောပိ ဝယောပိ ပညာယတိ။ ယသ္သ ခော ပန ဥပ္ပာဒောပိ ဝယောပိ ပညာယတိ၊ အတ္တာ မေ ဥပ္ပဇ္ဇတိ စ ဝေတိ စာတိ ဣစ္စသ္သ ဧဝမာဂတံ ဟောတိ။ တသ္မာ တံ န ဥပပဇ္ဇတိ စက္ခုဝိညာဏံ အတ္တာတိ ယော ဝဒေယ္ယ။ ဣတိ စက္ခု အနတ္တာ၊ ရူပာ အနတ္တာ၊ စက္ခုဝိညာဏံ အနတ္တာ။>
    text <စက္ခုသမ္ဖသ္သော အတ္တာတိ ယော ဝဒေယ္ယ တံ န ဥပပဇ္ဇတိ။ စက္ခုသမ္ဖသ္သသ္သ ဥပ္ပာဒောပိ ဝယောပိ ပညာယတိ။ ယသ္သ ခော ပန ဥပ္ပာဒောပိ ဝယောပိ ပညာယတိ၊ အတ္တာ မေ ဥပ္ပဇ္ဇတိ စ ဝေတိ စာတိ ဣစ္စသ္သ ဧဝမာဂတံ ဟောတိ။ တသ္မာ တံ န ဥပပဇ္ဇတိ စက္ခုသမ္ဖသ္သော အတ္တာတိ ယော ဝဒေယ္ယ။ ဣတိ စက္ခု အနတ္တာ၊ ရူပာ အနတ္တာ၊ စက္ခုဝိညာဏံ အနတ္တာ၊ စက္ခုသမ္ဖသ္သော အနတ္တာ။>
    text <ဝေဒနာ အတ္တာတိ ယော ဝဒေယ္ယ တံ န ဥပပဇ္ဇတိ။ ဝေဒနာယ ဥပ္ပာဒောပိ ဝယောပိ ပညာယတိ။ ယသ္သ ခော ပန ဥပ္ပာဒောပိ ဝယောပိ ပညာယတိ၊ အတ္တာ မေ ဥပ္ပဇ္ဇတိ စ ဝေတိ စာတိ ဣစ္စသ္သ ဧဝမာဂတံ ဟောတိ။ တသ္မာ တံ န ဥပပဇ္ဇတိ ဝေဒနာ အတ္တာတိ ယော ဝဒေယ္ယ။ ဣတိ စက္ခု အနတ္တာ၊ ရူပာ အနတ္တာ၊ စက္ခုဝိညာဏံ အနတ္တာ၊ စက္ခုသမ္ဖသ္သော အနတ္တာ၊ ဝေဒနာ အနတ္တာ။>
    text <တဏ္ဟာ အတ္တာတိ ယော ဝဒေယ္ယ တံ န ဥပပဇ္ဇတိ။ တဏ္ဟာယ ဥပ္ပာဒောပိ ဝယောပိ ပညာယတိ။ ယသ္သ ခော ပန ဥပ္ပာဒောပိ ဝယောပိ ပညာယတိ၊ အတ္တာ မေ ဥပ္ပဇ္ဇတိ စ ဝေတိ စာတိ ဣစ္စသ္သ ဧဝမာဂတံ ဟောတိ။ တသ္မာ တံ န ဥပပဇ္ဇတိ တဏ္ဟာ အတ္တာတိ ယော ဝဒေယ္ယ။ ဣတိ စက္ခု အနတ္တာ၊ ရူပာ အနတ္တာ၊ စက္ခုဝိညာဏံ အနတ္တာ၊ စက္ခုသမ္ဖသ္သော အနတ္တာ၊ ဝေဒနာ အနတ္တာ၊ တဏ္ဟာ အနတ္တာ။>
    text <၄၂၃>, <သောတံ အတ္တာတိ ယော ဝဒေယ္ယ။ပေ။ ဃာနံ အတ္တာတိ ယော ဝဒေယ္ယ။ ဇိဝ္ဟာ အတ္တာတိ ယော ဝဒေယ္ယ။ ကာယော အတ္တာတိ ယော ဝဒေယ္ယ။ မနော အတ္တာတိ ယော ဝဒေယ္ယ တံ န ဥပပဇ္ဇတိ။ မနသ္သ ဥပ္ပာဒောပိ ဝယောပိ ပညာယတိ။ ယသ္သ ခော ပန ဥပ္ပာဒောပိ ဝယောပိ ပညာယတိ၊ အတ္တာ မေ ဥပ္ပဇ္ဇတိ စ ဝေတိ စာတိ ဣစ္စသ္သ ဧဝမာဂတံ ဟောတိ။ တသ္မာ တံ န ဥပပဇ္ဇတိ မနော အတ္တာတိ ယော ဝဒေယ္ယ။ ဣတိ မနော အနတ္တာ။>
    text <ဓမ္မာ အတ္တာတိ ယော ဝဒေယ္ယ တံ န ဥပပဇ္ဇတိ။ ဓမ္မာနံ ဥပ္ပာဒောပိ ဝယောပိ ပညာယတိ။ ယသ္သ ခော ပန ဥပ္ပာဒောပိ ဝယောပိ ပညာယတိ၊ အတ္တာ မေ ဥပ္ပဇ္ဇတိ စ ဝေတိ စာတိ ဣစ္စသ္သ ဧဝမာဂတံ ဟောတိ။ တသ္မာ တံ န ဥပပဇ္ဇတိ ဓမ္မာ အတ္တာတိ ယော ဝဒေယ္ယ။ ဣတိ မနော အနတ္တာ၊ ဓမ္မာ အနတ္တာ။>
    text <မနောဝိညာဏံ အတ္တာတိ ယော ဝဒေယ္ယ တံ န ဥပပဇ္ဇတိ။ မနောဝိညာဏသ္သ ဥပ္ပာဒောပိ ဝယောပိ ပညာယတိ။ ယသ္သ ခော ပန ဥပ္ပာဒောပိ ဝယောပိ ပညာယတိ၊ အတ္တာ မေ ဥပ္ပဇ္ဇတိ စ ဝေတိ စာတိ ဣစ္စသ္သ ဧဝမာဂတံ ဟောတိ။ တသ္မာ တံ န ဥပပဇ္ဇတိ မနောဝိညာဏံ အတ္တာတိ ယော ဝဒေယ္ယ။ ဣတိ မနော အနတ္တာ၊ ဓမ္မာ အနတ္တာ၊ မနောဝိညာဏံ အနတ္တာ။>
    text <မနောသမ္ဖသ္သော အတ္တာတိ ယော ဝဒေယ္ယ တံ န ဥပပဇ္ဇတိ။ မနောသမ္ဖသ္သသ္သ ဥပ္ပာဒောပိ ဝယောပိ ပညာယတိ။ ယသ္သ ခော ပန ဥပ္ပာဒောပိ ဝယောပိ ပညာယတိ၊ အတ္တာ မေ ဥပ္ပဇ္ဇတိ စ ဝေတိ စာတိ ဣစ္စသ္သ ဧဝမာဂတံ ဟောတိ။ တသ္မာ တံ န ဥပပဇ္ဇတိ မနောသမ္ဖသ္သော အတ္တာတိ ယော ဝဒေယ္ယ။ ဣတိ မနော အနတ္တာ၊ ဓမ္မာ အနတ္တာ၊ မနောဝိညာဏံ အနတ္တာ၊ မနောသမ္ဖသ္သော အနတ္တာ။>
    text <ဝေဒနာ အတ္တာတိ ယော ဝဒေယ္ယ တံ န ဥပပဇ္ဇတိ။ ဝေဒနာယ ဥပ္ပာဒောပိ ဝယောပိ ပညာယတိ။ ယသ္သ ခော ပန ဥပ္ပာဒောပိ ဝယောပိ ပညာယတိ၊ အတ္တာ မေ ဥပ္ပဇ္ဇတိ စ ဝေတိ စာတိ ဣစ္စသ္သ ဧဝမာဂတံ ဟောတိ။ တသ္မာ တံ န ဥပပဇ္ဇတိ ဝေဒနာ အတ္တာတိ ယော ဝဒေယ္ယ။ ဣတိ မနော အနတ္တာ၊ ဓမ္မာ အနတ္တာ၊ မနောဝိညာဏံ အနတ္တာ၊ မနောသမ္ဖသ္သော အနတ္တာ၊ ဝေဒနာ အနတ္တာ။>
    text <တဏ္ဟာ အတ္တာတိ ယော ဝဒေယ္ယ တံ န ဥပပဇ္ဇတိ။ တဏ္ဟာယ ဥပ္ပာဒောပိ ဝယောပိ ပညာယတိ။ ယသ္သ ခော ပန ဥပ္ပာဒောပိ ဝယောပိ ပညာယတိ၊ အတ္တာ မေ ဥပ္ပဇ္ဇတိ စ ဝေတိ စာတိ ဣစ္စသ္သ ဧဝမာဂတံ ဟောတိ။ တသ္မာ တံ န ဥပပဇ္ဇတိ တဏ္ဟာ အတ္တာတိ ယော ဝဒေယ္ယ။ ဣတိ မနော အနတ္တာ၊ ဓမ္မာ အနတ္တာ၊ မနောဝိညာဏံ အနတ္တာ၊ မနောသမ္ဖသ္သော အနတ္တာ၊ ဝေဒနာ အနတ္တာ၊ တဏ္ဟာ အနတ္တာ။>
    text <၄၂၄>, <အယံ ခော ပန၊ ဘိက္ခဝေ၊ သက္ကာယသမုဒယဂာမိနီ ပဋိပဒာ စက္ခုံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ၊ ရူပေ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ၊ စက္ခုဝိညာဏံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ၊ စက္ခုသမ္ဖသ္သံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ၊ ဝေဒနံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ၊ တဏ္ဟံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ၊ သောတံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ။ပေ။ ဃာနံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ။ပေ။ ဇိဝ္ဟံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ။ပေ။ ကာယံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ။ပေ။ မနံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ၊ ဓမ္မေ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ၊ မနောဝိညာဏံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ၊ မနောသမ္ဖသ္သံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ၊ ဝေဒနံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ၊ တဏ္ဟံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ။>
    text <အယံ ခော ပန၊ ဘိက္ခဝေ၊ သက္ကာယနိရောဓဂာမိနီ ပဋိပဒာ စက္ခုံ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။ ရူပေ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။ စက္ခုဝိညာဏံ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။ စက္ခုသမ္ဖသ္သံ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။ ဝေဒနံ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။ တဏ္ဟံ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။ သောတံ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။ပေ။ ဃာနံ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။ ဇိဝ္ဟံ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။ ကာယံ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။ မနံ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။ ဓမ္မေ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။ မနောဝိညာဏံ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။ မနောသမ္ဖသ္သံ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။ ဝေဒနံ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။ တဏ္ဟံ နေတံ မမ၊ နေသောဟမသ္မိ၊ န မေသော အတ္တာတိ သမနုပသ္သတိ။>
    text <၄၂၅>, <စက္ခုဉ္စ၊ ဘိက္ခဝေ၊ ပဋိစ္စ ရူပေ စ ဥပ္ပဇ္ဇတိ စက္ခုဝိညာဏံ၊ တိဏ္ဏံ သင္ဂတိ ဖသ္သော၊ ဖသ္သပစ္စယာ ဥပ္ပဇ္ဇတိ ဝေဒယိတံ သုခံ ဝာ ဒုက္ခံ ဝာ အဒုက္ခမသုခံ ဝာ။ သော သုခာယ ဝေဒနာယ ဖုဋ္ဌော သမာနော အဘိနန္ဒတိ အဘိဝဒတိ အဇ္ဈောသာယ တိဋ္ဌတိ။ တသ္သ ရာဂာနုသယော အနုသေတိ။ ဒုက္ခာယ ဝေဒနာယ ဖုဋ္ဌော သမာနော သောစတိ ကိလမတိ ပရိဒေဝတိ ဥရတ္တာဠိံ ကန္ဒတိ သမ္မောဟံ အာပဇ္ဇတိ။ တသ္သ ပဋိဃာနုသယော အနုသေတိ။ အဒုက္ခမသုခာယ ဝေဒနာယ ဖုဋ္ဌော သမာနော တသ္သာ ဝေဒနာယ သမုဒယဉ္စ အတ္ထင္ဂမဉ္စ အသ္သာဒဉ္စ အာဒီနဝဉ္စ နိသ္သရဏဉ္စ ယထာဘူတံ နပ္ပဇာနာတိ။ တသ္သ အဝိဇ္ဇာနုသယော အနုသေတိ။ သော ဝတ၊ ဘိက္ခဝေ၊ သုခာယ ဝေဒနာယ ရာဂာနုသယံ အပ္ပဟာယ ဒုက္ခာယ ဝေဒနာယ ပဋိဃာနုသယံ အပ္ပဋိဝိနောဒေတ္ဝာ အဒုက္ခမသုခာယ ဝေဒနာယ အဝိဇ္ဇာနုသယံ အသမူဟနိတ္ဝာ အဝိဇ္ဇံ အပ္ပဟာယ ဝိဇ္ဇံ အနုပ္ပာဒေတ္ဝာ ဒိဋ္ဌေဝ ဓမ္မေ ဒုက္ခသ္သန္တကရော ဘဝိသ္သတီတိ နေတံ ဌာနံ ဝိဇ္ဇတိ။>
    text <သောတဉ္စ၊ ဘိက္ခဝေ၊ ပဋိစ္စ သဒ္ဒေ စ ဥပ္ပဇ္ဇတိ သောတဝိညာဏံ။ပေ။ ဃာနဉ္စ၊ ဘိက္ခဝေ၊ ပဋိစ္စ ဂန္ဓေ စ ဥပ္ပဇ္ဇတိ ဃာနဝိညာဏံ။ပေ။ ဇိဝ္ဟဉ္စ၊ ဘိက္ခဝေ၊ ပဋိစ္စ ရသေ စ ဥပ္ပဇ္ဇတိ ဇိဝ္ဟာဝိညာဏံ။ပေ။ ကာယဉ္စ၊ ဘိက္ခဝေ၊ ပဋိစ္စ ဖောဋ္ဌဗ္ဗေ စ ဥပ္ပဇ္ဇတိ ကာယဝိညာဏံ။ပေ။ မနဉ္စ၊ ဘိက္ခဝေ၊ ပဋိစ္စ ဓမ္မေ စ ဥပ္ပဇ္ဇတိ မနောဝိညာဏံ၊ တိဏ္ဏံ သင္ဂတိ ဖသ္သော၊ ဖသ္သပစ္စယာ ဥပ္ပဇ္ဇတိ ဝေဒယိတံ သုခံ ဝာ ဒုက္ခံ ဝာ အဒုက္ခမသုခံ ဝာ။ သော သုခာယ ဝေဒနာယ ဖုဋ္ဌော သမာနော အဘိနန္ဒတိ အဘိဝဒတိ အဇ္ဈောသာယ တိဋ္ဌတိ။ တသ္သ ရာဂာနုသယော အနုသေတိ။ ဒုက္ခာယ ဝေဒနာယ ဖုဋ္ဌော သမာနော သောစတိ ကိလမတိ ပရိဒေဝတိ ဥရတ္တာဠိံ ကန္ဒတိ သမ္မောဟံ အာပဇ္ဇတိ။ တသ္သ ပဋိဃာနုသယော အနုသေတိ။ အဒုက္ခမသုခာယ ဝေဒနာယ ဖုဋ္ဌော သမာနော တသ္သာ ဝေဒနာယ သမုဒယဉ္စ အတ္ထင္ဂမဉ္စ အသ္သာဒဉ္စ အာဒီနဝဉ္စ နိသ္သရဏဉ္စ ယထာဘူတံ နပ္ပဇာနာတိ။ တသ္သ အဝိဇ္ဇာနုသယော အနုသေတိ။ သော ဝတ၊ ဘိက္ခဝေ၊ သုခာယ ဝေဒနာယ ရာဂာနုသယံ အပ္ပဟာယ ဒုက္ခာယ ဝေဒနာယ ပဋိဃာနုသယံ အပ္ပဋိဝိနောဒေတ္ဝာ အဒုက္ခမသုခာယ ဝေဒနာယ အဝိဇ္ဇာနုသယံ အသမူဟနိတ္ဝာ အဝိဇ္ဇံ အပ္ပဟာယ ဝိဇ္ဇံ အနုပ္ပာဒေတ္ဝာ ဒိဋ္ဌေဝ ဓမ္မေ ဒုက္ခသ္သန္တကရော ဘဝိသ္သတီတိ နေတံ ဌာနံ ဝိဇ္ဇတိ။>
    text <၄၂၆>, <စက္ခုဉ္စ၊ ဘိက္ခဝေ၊ ပဋိစ္စ ရူပေ စ ဥပ္ပဇ္ဇတိ စက္ခုဝိညာဏံ၊ တိဏ္ဏံ သင္ဂတိ ဖသ္သော၊ ဖသ္သပစ္စယာ ဥပ္ပဇ္ဇတိ ဝေဒယိတံ သုခံ ဝာ ဒုက္ခံ ဝာ အဒုက္ခမသုခံ ဝာ။ သော သုခာယ ဝေဒနာယ ဖုဋ္ဌော သမာနော နာဘိနန္ဒတိ နာဘိဝဒတိ နာဇ္ဈောသာယ တိဋ္ဌတိ။ တသ္သ ရာဂာနုသယော နာနုသေတိ။ ဒုက္ခာယ ဝေဒနာယ ဖုဋ္ဌော သမာနော န သောစတိ န ကိလမတိ ပရိဒေဝတိ န ဥရတ္တာဠိံ ကန္ဒတိ န သမ္မောဟံ အာပဇ္ဇတိ။ တသ္သ ပဋိဃာနုသယော နာနုသေတိ။ အဒုက္ခမသုခာယ ဝေဒနာယ ဖုဋ္ဌော သမာနော တသ္သာ ဝေဒနာယ သမုဒယဉ္စ အတ္ထင္ဂမဉ္စ အသ္သာဒဉ္စ အာဒီနဝဉ္စ နိသ္သရဏဉ္စ ယထာဘူတံ ပဇာနာတိ။ တသ္သ အဝိဇ္ဇာနုသယော နာနုသေတိ။ သော ဝတ၊ ဘိက္ခဝေ၊ သုခာယ ဝေဒနာယ ရာဂာနုသယံ ပဟာယ ဒုက္ခာယ ဝေဒနာယ ပဋိဃာနုသယံ ပဋိဝိနောဒေတ္ဝာ အဒုက္ခမသုခာယ ဝေဒနာယ အဝိဇ္ဇာနုသယံ သမူဟနိတ္ဝာ အဝိဇ္ဇံ ပဟာယ ဝိဇ္ဇံ ဥပ္ပာဒေတ္ဝာ ဒိဋ္ဌေဝ ဓမ္မေ ဒုက္ခသ္သန္တကရော ဘဝိသ္သတီတိ ဌာနမေတံ ဝိဇ္ဇတိ။>
    text <သောတဉ္စ၊ ဘိက္ခဝေ၊ ပဋိစ္စ သဒ္ဒေ စ ဥပ္ပဇ္ဇတိ သောတဝိညာဏံ။ပေ။>
    text <ဃာနဉ္စ၊ ဘိက္ခဝေ၊ ပဋိစ္စ ဂန္ဓေ စ ဥပ္ပဇ္ဇတိ ဃာနဝိညာဏံ။ပေ။>
    text <ဇိဝ္ဟဉ္စ၊ ဘိက္ခဝေ၊ ပဋိစ္စ ရသေ စ ဥပ္ပဇ္ဇတိ ဇိဝ္ဟာဝိညာဏံ။ပေ။။>
    text <ကာယဉ္စ၊ ဘိက္ခဝေ၊ ပဋိစ္စ ဖောဋ္ဌဗ္ဗေ စ ဥပ္ပဇ္ဇတိ ကာယဝိညာဏံ။ပေ။>
    text <မနဉ္စ၊ ဘိက္ခဝေ၊ ပဋိစ္စ ဓမ္မေ စ ဥပ္ပဇ္ဇတိ မနောဝိညာဏံ တိဏ္ဏံ သင္ဂတိ ဖသ္သော၊ ဖသ္သပစ္စယာ ဥပ္ပဇ္ဇတိ ဝေဒယိတံ သုခံ ဝာ ဒုက္ခံ ဝာ အဒုက္ခမသုခံ ဝာ။ သော သုခာယ ဝေဒနာယ ဖုဋ္ဌော သမာနော နာဘိနန္ဒတိ နာဘိဝဒတိ နာဇ္ဈောသာယ တိဋ္ဌတိ။ တသ္သ ရာဂာနုသယော နာနုသေတိ။ ဒုက္ခာယ ဝေဒနာယ ဖုဋ္ဌော သမာနော န သောစတိ န ကိလမတိ န ပရိဒေဝတိ န ဥရတ္တာဠိံ ကန္ဒတိ န သမ္မောဟံ အာပဇ္ဇတိ။ တသ္သ ပဋိဃာနုသယော နာနုသေတိ။ အဒုက္ခမသုခာယ ဝေဒနာယ ဖုဋ္ဌော သမာနော တသ္သာ ဝေဒနာယ သမုဒယဉ္စ အတ္ထင္ဂမဉ္စ အသ္သာဒဉ္စ အာဒီနဝဉ္စ နိသ္သရဏဉ္စ ယထာဘူတံ ပဇာနာတိ။ တသ္သ အဝိဇ္ဇာနုသယော နာနုသေတိ။ သော ဝတ၊ ဘိက္ခဝေ၊ သုခာယ ဝေဒနာယ ရာဂာနုသယံ ပဟာယ ဒုက္ခာယ ဝေဒနာယ ပဋိဃာနုသယံ ပဋိဝိနောဒေတ္ဝာ အဒုက္ခမသုခာယ ဝေဒနာယ အဝိဇ္ဇာနုသယံ သမူဟနိတ္ဝာ အဝိဇ္ဇံ ပဟာယ ဝိဇ္ဇံ ဥပ္ပာဒေတ္ဝာ ဒိဋ္ဌေဝ ဓမ္မေ ဒုက္ခသ္သန္တကရော ဘဝိသ္သတီတိ ဌာနမေတံ ဝိဇ္ဇတိ။>
    text <၄၂၇>, <ဧဝံ ပသ္သံ၊ ဘိက္ခဝေ၊ သုတဝာ အရိယသာဝကော စက္ခုသ္မိံ နိဗ္ဗိန္ဒတိ၊ ရူပေသု နိဗ္ဗိန္ဒတိ၊ စက္ခုဝိညာဏေ နိဗ္ဗိန္ဒတိ၊ စက္ခုသမ္ဖသ္သေ နိဗ္ဗိန္ဒတိ၊ ဝေဒနာယ နိဗ္ဗိန္ဒတိ၊ တဏ္ဟာယ နိဗ္ဗိန္ဒတိ။ သောတသ္မိံ နိဗ္ဗိန္ဒတိ၊ သဒ္ဒေသု နိဗ္ဗိန္ဒတိ။ပေ။ ဃာနသ္မိံ နိဗ္ဗိန္ဒတိ၊ ဂန္ဓေသု နိဗ္ဗိန္ဒတိ။ ဇိဝ္ဟာယ နိဗ္ဗိန္ဒတိ၊ ရသေသု နိဗ္ဗိန္ဒတိ။ ကာယသ္မိံ နိဗ္ဗိန္ဒတိ၊ ဖောဋ္ဌဗ္ဗေသု နိဗ္ဗိန္ဒတိ။ မနသ္မိံ နိဗ္ဗိန္ဒတိ၊ ဓမ္မေသု နိဗ္ဗိန္ဒတိ၊ မနောဝိညာဏေ နိဗ္ဗိန္ဒတိ၊ မနောသမ္ဖသ္သေ နိဗ္ဗိန္ဒတိ၊ ဝေဒနာယ နိဗ္ဗိန္ဒတိ၊ တဏ္ဟာယ နိဗ္ဗိန္ဒတိ။ နိဗ္ဗိန္ဒံ ဝိရဇ္ဇတိ၊ ဝိရာဂာ ဝိမုစ္စတိ။ ဝိမုတ္တသ္မိံ ဝိမုတ္တမိတိ ဉာဏံ ဟောတိ။ ခီဏာ ဇာတိ၊ ဝုသိတံ ဗ္ရဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ ပဇာနာတီတိ။>
    text <ဣဒမဝောစ ဘဂဝာ။ အတ္တမနာ တေ ဘိက္ခူ ဘဂဝတော ဘာသိတံ အဘိနန္ဒုန္တိ။ ဣမသ္မိံ ခော ပန ဝေယ္ယာကရဏသ္မိံ ဘညမာနေ သဋ္ဌိမတ္တာနံ ဘိက္ခူနံ အနုပာဒာယ အာသဝေဟိ စိတ္တာနိ ဝိမုစ္စိံသူတိ။>
    stand <ဆဆက္ကသုတ္တံ နိဋ္ဌိတံ ဆဋ္ဌံ။>
  text <၇။ မဟာသဠာယတနိကသုတ္တံ>
    text <၄၂၈>, <ဧဝံ မေ သုတံ ဧကံ သမယံ ဘဂဝာ သာဝတ္ထိယံ ဝိဟရတိ ဇေတဝနေ အနာထပိဏ္ဍိကသ္သ အာရာမေ။ တတ္ရ ခော ဘဂဝာ ဘိက္ခူ အာမန္တေသိ ဘိက္ခဝောတိ။ ဘဒန္တေတိ တေ ဘိက္ခူ ဘဂဝတော ပစ္စသ္သောသုံ။ ဘဂဝာ ဧတဒဝောစ မဟာသဠာယတနိကံ ဝော၊ ဘိက္ခဝေ၊ ဒေသေသ္သာမိ။ တံ သုဏာထ၊ သာဓုကံ မနသိ ကရောထ၊ ဘာသိသ္သာမီတိ။ ဧဝံ၊ ဘန္တေတိ ခော တေ ဘိက္ခူ ဘဂဝတော ပစ္စသ္သောသုံ။ ဘဂဝာ ဧတဒဝောစ>
    text <၄၂၉>, <စက္ခုံ၊ ဘိက္ခဝေ၊ အဇာနံ အပသ္သံ ယထာဘူတံ၊ ရူပေ အဇာနံ အပသ္သံ ယထာဘူတံ၊ စက္ခုဝိညာဏံ အဇာနံ အပသ္သံ ယထာဘူတံ၊ စက္ခုသမ္ဖသ္သံ အဇာနံ အပသ္သံ ယထာဘူတံ၊ ယမိဒံ စက္ခုသမ္ဖသ္သပစ္စယာ ဥပ္ပဇ္ဇတိ ဝေဒယိတံ သုခံ ဝာ ဒုက္ခံ ဝာ အဒုက္ခမသုခံ ဝာ တမ္ပိ အဇာနံ အပသ္သံ ယထာဘူတံ၊ စက္ခုသ္မိံ သာရဇ္ဇတိ၊ ရူပေသု သာရဇ္ဇတိ၊ စက္ခုဝိညာဏေ သာရဇ္ဇတိ၊ စက္ခုသမ္ဖသ္သေ သာရဇ္ဇတိ၊ ယမိဒံ စက္ခုသမ္ဖသ္သပစ္စယာ ဥပ္ပဇ္ဇတိ ဝေဒယိတံ သုခံ ဝာ ဒုက္ခံ ဝာ အဒုက္ခမသုခံ ဝာ တသ္မိမ္ပိ သာရဇ္ဇတိ။>
    text <တသ္သ သာရတ္တသ္သ သံယုတ္တသ္သ သမ္မူဠ္ဟသ္သ အသ္သာဒာနုပသ္သိနော ဝိဟရတော အာယတိံ ပဉ္စုပာဒာနက္ခန္ဓာ ဥပစယံ ဂစ္ဆန္တိ။ တဏ္ဟာ စသ္သ ပောနောဗ္ဘဝိကာ နန္ဒီရာဂသဟဂတာ တတ္ရတတ္ရာဘိနန္ဒိနီ၊ သာ စသ္သ ပဝဍ္ဎတိ။ တသ္သ ကာယိကာပိ ဒရထာ ပဝဍ္ဎန္တိ၊ စေတသိကာပိ ဒရထာ ပဝဍ္ဎန္တိ၊ ကာယိကာပိ သန္တာပာ ပဝဍ္ဎန္တိ၊ စေတသိကာပိ သန္တာပာ ပဝဍ္ဎန္တိ၊ ကာယိကာပိ ပရိဠာဟာ ပဝဍ္ဎန္တိ၊ စေတသိကာပိ ပရိဠာဟာ ပဝဍ္ဎန္တိ။ သော ကာယဒုက္ခမ္ပိ စေတောဒုက္ခမ္ပိ ပဋိသံဝေဒေတိ။>
    text <သောတံ၊ ဘိက္ခဝေ၊ အဇာနံ အပသ္သံ ယထာဘူတံ။ပေ။ ဃာနံ၊ ဘိက္ခဝေ၊ အဇာနံ အပသ္သံ ယထာဘူတံ။ပေ။ ဇိဝ္ဟံ၊ ဘိက္ခဝေ၊ အဇာနံ အပသ္သံ ယထာဘူတံ။ပေ။ ကာယံ၊ ဘိက္ခဝေ၊ အဇာနံ အပသ္သံ ယထာဘူတံ။ပေ။ မနံ၊ ဘိက္ခဝေ၊ အဇာနံ အပသ္သံ ယထာဘူတံ၊ ဓမ္မေ၊ ဘိက္ခဝေ၊ အဇာနံ အပသ္သံ ယထာဘူတံ၊ မနောဝိညာဏံ၊ ဘိက္ခဝေ၊ အဇာနံ အပသ္သံ ယထာဘူတံ၊ မနောသမ္ဖသ္သံ၊ ဘိက္ခဝေ၊ အဇာနံ အပသ္သံ ယထာဘူတံ၊ ယမိဒံ မနောသမ္ဖသ္သပစ္စယာ ဥပ္ပဇ္ဇတိ ဝေဒယိတံ သုခံ ဝာ ဒုက္ခံ ဝာ အဒုက္ခမသုခံ ဝာ တမ္ပိ အဇာနံ အပသ္သံ ယထာဘူတံ၊ မနသ္မိံ သာရဇ္ဇတိ၊ ဓမ္မေသု သာရဇ္ဇတိ၊ မနောဝိညာဏေ သာရဇ္ဇတိ၊ မနောသမ္ဖသ္သေ သာရဇ္ဇတိ၊ ယမိဒံ မနောသမ္ဖသ္သပစ္စယာ ဥပ္ပဇ္ဇတိ ဝေဒယိတံ သုခံ ဝာ ဒုက္ခံ ဝာ အဒုက္ခမသုခံ ဝာ တသ္မိမ္ပိ သာရဇ္ဇတိ။>
    text <တသ္သ သာရတ္တသ္သ သံယုတ္တသ္သ သမ္မူဠ္ဟသ္သ အသ္သာဒာနုပသ္သိနော ဝိဟရတော အာယတိံ ပဉ္စုပာဒာနက္ခန္ဓာ ဥပစယံ ဂစ္ဆန္တိ။ တဏ္ဟာ စသ္သ ပောနောဗ္ဘဝိကာ နန္ဒီရာဂသဟဂတာ တတ္ရတတ္ရာဘိနန္ဒိနီ၊ သာ စသ္သ ပဝဍ္ဎတိ။ တသ္သ ကာယိကာပိ ဒရထာ ပဝဍ္ဎန္တိ၊ စေတသိကာပိ ဒရထာ ပဝဍ္ဎန္တိ၊ ကာယိကာပိ သန္တာပာ ပဝဍ္ဎန္တိ၊ စေတသိကာပိ သန္တာပာ ပဝဍ္ဎန္တိ၊ ကာယိကာပိ ပရိဠာဟာ ပဝဍ္ဎန္တိ၊ စေတသိကာပိ ပရိဠာဟာ ပဝဍ္ဎန္တိ။ သော ကာယဒုက္ခမ္ပိ စေတောဒုက္ခမ္ပိ ပဋိသံဝေဒေတိ။>
    text <၄၃၀>, <စက္ခုဉ္စ ခော၊ ဘိက္ခဝေ၊ ဇာနံ ပသ္သံ ယထာဘူတံ၊ ရူပေ ဇာနံ ပသ္သံ ယထာဘူတံ၊ စက္ခုဝိညာဏံ ဇာနံ ပသ္သံ ယထာဘူတံ၊ စက္ခုသမ္ဖသ္သံ ဇာနံ ပသ္သံ ယထာဘူတံ၊ ယမိဒံ စက္ခုသမ္ဖသ္သပစ္စယာ ဥပ္ပဇ္ဇတိ ဝေဒယိတံ သုခံ ဝာ ဒုက္ခံ ဝာ အဒုက္ခမသုခံ ဝာ တမ္ပိ ဇာနံ ပသ္သံ ယထာဘူတံ၊ စက္ခုသ္မိံ န သာရဇ္ဇတိ၊ ရူပေသု န သာရဇ္ဇတိ၊ စက္ခုဝိညာဏေ န သာရဇ္ဇတိ၊ စက္ခုသမ္ဖသ္သေ န သာရဇ္ဇတိ၊ ယမိဒံ စက္ခုသမ္ဖသ္သပစ္စယာ ဥပ္ပဇ္ဇတိ ဝေဒယိတံ သုခံ ဝာ ဒုက္ခံ ဝာ အဒုက္ခမသုခံ ဝာ တသ္မိမ္ပိ န သာရဇ္ဇတိ။>
    text <တသ္သ အသာရတ္တသ္သ အသံယုတ္တသ္သ အသမ္မူဠ္ဟသ္သ အာဒီနဝာနုပသ္သိနော ဝိဟရတော အာယတိံ ပဉ္စုပာဒာနက္ခန္ဓာ အပစယံ ဂစ္ဆန္တိ။ တဏ္ဟာ စသ္သ ပောနောဗ္ဘဝိကာ နန္ဒီရာဂသဟဂတာ တတ္ရတတ္ရာဘိနန္ဒိနီ၊ သာ စသ္သ ပဟီယတိ။ တသ္သ ကာယိကာပိ ဒရထာ ပဟီယန္တိ၊ စေတသိကာပိ ဒရထာ ပဟီယန္တိ၊ ကာယိကာပိ သန္တာပာ ပဟီယန္တိ၊ စေတသိကာပိ သန္တာပာ ပဟီယန္တိ၊ ကာယိကာပိ ပရိဠာဟာ ပဟီယန္တ္န္တ္တိ၊ စေတသိကာပိ ပရိဠာဟာ ပဟီယန္တိ။ သော ကာယသုခမ္ပိ စေတောသုခမ္ပိ ပဋိသံဝေဒေတိ။>
    text <၄၃၁>, <ယာ တထာဘူတသ္သ ဒိဋ္ဌိ သာသ္သ ဟောတိ သမ္မာဒိဋ္ဌိ၊ ယော တထာဘူတသ္သ သင္ကပ္ပော သ္ဝာသ္သ ဟောတိ သမ္မာသင္ကပ္ပော၊ ယော တထာဘူတသ္သ ဝာယာမော သ္ဝာသ္သ ဟောတိ သမ္မာဝာယာမော၊ ယာ တထာဘူတသ္သ သတိ သာသ္သ ဟောတိ သမ္မာသတိ၊ ယော တထာဘူတသ္သ သမာဓိ သ္ဝာသ္သ ဟောတိ သမ္မာသမာဓိ။ ပုဗ္ဗေဝ ခော ပနသ္သ ကာယကမ္မံ ဝစီကမ္မံ အာဇီဝော သုပရိသုဒ္ဓော ဟောတိ။ ဧဝမသ္သာယံ အရိယော အဋ္ဌင္ဂိကော မဂ္ဂော ဘာဝနာပာရိပူရိံ ဂစ္ဆတိ။>
    text <တသ္သ ဧဝံ ဣမံ အရိယံ အဋ္ဌင္ဂိကံ မဂ္ဂံ ဘာဝယတော စတ္တာရောပိ သတိပဋ္ဌာနာ ဘာဝနာပာရိပူရိံ ဂစ္ဆန္တိ၊ စတ္တာရောပိ သမ္မပ္ပဓာနာ ဘာဝနာပာရိပူရိံ ဂစ္ဆန္တိ၊ စတ္တာရောပိ ဣဒ္ဓိပာဒာ ဘာဝနာပာရိပူရိံ ဂစ္ဆန္တိ၊ ပဉ္စပိ ဣန္ဒ္ရိယာနိ ဘာဝနာပာရိပူရိံ ဂစ္ဆန္တိ၊ ပဉ္စပိ ဗလာနိ ဘာဝနာပာရိပူရိံ ဂစ္ဆန္တိ၊ သတ္တပိ ဗောဇ္ဈင္ဂာ ဘာဝနာပာရိပူရိံ ဂစ္ဆန္တိ။>
    text <တသ္သိမေ ဒ္ဝေ ဓမ္မာ ယုဂနန္ဓာ ဝတ္တန္တိ သမထော စ ဝိပသ္သနာ စ။ သော ယေ ဓမ္မာ အဘိညာ ပရိညေယ္ယာ တေ ဓမ္မေ အဘိညာ ပရိဇာနာတိ။ ယေ ဓမ္မာ အဘိညာ ပဟာတဗ္ဗာ တေ ဓမ္မေ အဘိညာ ပဇဟတိ။ ယေ ဓမ္မာ အဘိညာ ဘာဝေတဗ္ဗာ တေ ဓမ္မေ အဘိညာ ဘာဝေတိ။ ယေ ဓမ္မာ အဘိညာ သစ္ဆိကာတဗ္ဗာ တေ ဓမ္မေ အဘိညာ သစ္ဆိကရောတိ။>
    text <ကတမေ စ၊ ဘိက္ခဝေ၊ ဓမ္မာ အဘိညာ ပရိညေယ္ယာ။ ပဉ္စုပာဒာနက္ခန္ဓာ တိသ္သ ဝစနီယံ၊ သေယ္ယထိဒံ ရူပုပာဒာနက္ခန္ဓော၊ ဝေဒနုပာဒာနက္ခန္ဓော၊ သညုပာဒာနက္ခန္ဓော၊ သင္ခာရုပာဒာနက္ခန္ဓော၊ ဝိညာဏုပာဒာနက္ခန္ဓော။ ဣမေ ဓမ္မာ အဘိညာ ပရိညေယ္ယာ။>
    text <ကတမေ စ၊ ဘိက္ခဝေ၊ ဓမ္မာ အဘိညာ ပဟာတဗ္ဗာ။ အဝိဇ္ဇာ စ ဘဝတဏ္ဟာ စ ဣမေ ဓမ္မာ အဘိညာ ပဟာတဗ္ဗာ။>
    text <ကတမေ စ၊ ဘိက္ခဝေ၊ ဓမ္မာ အဘိညာ ဘာဝေတဗ္ဗာ။ သမထော စ ဝိပသ္သနာ စ ဣမေ ဓမ္မာ အဘိညာ ဘာဝေတဗ္ဗာ။>
    text <ကတမေ၊ ဘိက္ခဝေ၊ ဓမ္မာ အဘိညာ သစ္ဆိကာတဗ္ဗာ။ ဝိဇ္ဇာ စ ဝိမုတ္တိ စ ဣမေ ဓမ္မာ အဘိညာ သစ္ဆိကာတဗ္ဗာ။>
    text <၄၃၂>, <သောတံ၊ ဘိက္ခဝေ၊ ဇာနံ ပသ္သံ ယထာဘူတံ။ပေ။ ဃာနံ ဘိက္ခဝေ၊ ဇာနံ ပသ္သံ ယထာဘူတံ။ပေ။ ဇိဝ္ဟံ၊ ဘိက္ခဝေ၊ ဇာနံ ပသ္သံ ယထာဘူတံ။ ကာယံ၊ ဘိက္ခဝေ၊ ဇာနံ ပသ္သံ ယထာဘူတံ။ မနံ၊ ဘိက္ခဝေ၊ ဇာနံ ပသ္သံ ယထာဘူတံ၊ ဓမ္မေ ဇာနံ ပသ္သံ ယထာဘူတံ၊ မနောဝိညာဏံ ဇာနံ ပသ္သံ ယထာဘူတံ၊ မနောသမ္ဖသ္သံ ဇာနံ ပသ္သံ ယထာဘူတံ၊ ယမိဒံ မနောသမ္ဖသ္သပစ္စယာ ဥပ္ပဇ္ဇတိ ဝေဒယိတံ သုခံ ဝာ ဒုက္ခံ ဝာ အဒုက္ခမသုခံ ဝာ တမ္ပိ ဇာနံ ပသ္သံ ယထာဘူတံ၊ မနသ္မိံ န သာရဇ္ဇတိ၊ ဓမ္မေသု န သာရဇ္ဇတိ၊ မနောဝိညာဏေ န သာရဇ္ဇတိ၊ မနောသမ္ဖသ္သေ န သာရဇ္ဇတိ၊ ယမိဒံ မနောသမ္ဖသ္သပစ္စယာ ဥပ္ပဇ္ဇတိ ဝေဒယိတံ သုခံ ဝာ ဒုက္ခံ ဝာ အဒုက္ခမသုခံ ဝာ တသ္မိမ္ပိ န သာရဇ္ဇတိ။>
    text <တသ္သ အသာရတ္တသ္သ အသံယုတ္တသ္သ အသမ္မူဠ္ဟသ္သ အာဒီနဝာနုပသ္သိနော ဝိဟရတော အာယတိံ ပဉ္စုပာဒာနက္ခန္ဓာ အပစယံ ဂစ္ဆန္တိ။ တဏ္ဟာ စသ္သ ပောနောဗ္ဘဝိကာ နန္ဒီရာဂသဟဂတာ တတ္ရတတ္ရာဘိနန္ဒိနီ၊ သာ စသ္သ ပဟီယတိ။ တသ္သ ကာယိကာပိ ဒရထာ ပဟီယန္တိ၊ စေတသိကာပိ ဒရထာ ပဟီယန္တိ၊ ကာယိကာပိ သန္တာပာ ပဟီယန္တိ၊ စေတသိကာပိ သန္တာပာ ပဟီယန္တိ၊ ကာယိကာပိ ပရိဠာဟာ ပဟီယန္တိ၊ စေတသိကာပိ ပရိဠာဟာ ပဟီယန္တိ။ သော ကာယသုခမ္ပိ စေတောသုခမ္ပိ ပဋိသံဝေဒေတိ။>
    text <၄၃၃>, <ယာ တထာဘူတသ္သ ဒိဋ္ဌိ သာသ္သ ဟောတိ သမ္မာဒိဋ္ဌိ၊ ယော တထာဘူတသ္သ သင္ကပ္ပော သ္ဝာသ္သ ဟောတိ သမ္မာသင္ကပ္ပော၊ ယော တထာဘူတသ္သ ဝာယာမော သ္ဝာသ္သ ဟောတိ သမ္မာဝာယာမော၊ ယာ တထာဘူတသ္သ သတိ သာသ္သ ဟောတိ သမ္မာသတိ၊ ယော တထာဘူတသ္သ သမာဓိ သ္ဝာသ္သ ဟောတိ သမ္မာသမာဓိ။ ပုဗ္ဗေဝ ခော ပနသ္သ ကာယကမ္မံ ဝစီကမ္မံ အာဇီဝော သုပရိသုဒ္ဓော ဟောတိ။ ဧဝမသ္သာယံ အရိယော အဋ္ဌင္ဂိကော မဂ္ဂော ဘာဝနာပာရိပူရိံ ဂစ္ဆတိ။>
    text <တသ္သ ဧဝံ ဣမံ အရိယံ အဋ္ဌင္ဂိကံ မဂ္ဂံ ဘာဝယတော စတ္တာရောပိ သတိပဋ္ဌာနာ ဘာဝနာပာရိပူရိံ ဂစ္ဆန္တိ၊ စတ္တာရောပိ သမ္မပ္ပဓာနာ ဘာဝနာပာရိပူရိံ ဂစ္ဆန္တိ၊ စတ္တာရောပိ ဣဒ္ဓိပာဒာ ဘာဝနာပာရိပူရိံ ဂစ္ဆန္တိ၊ ပဉ္စပိ ဣန္ဒ္ရိယာနိ ဘာဝနာပာရိပူရိံ ဂစ္ဆန္တိ၊ ပဉ္စပိ ဗလာနိ ဘာဝနာပာရိပူရိံ ဂစ္ဆန္တိ၊ သတ္တပိ ဗောဇ္ဈင္ဂာ ဘာဝနာပာရိပူရိံ ဂစ္ဆန္တိ။>
    text <တသ္သိမေ ဒ္ဝေ ဓမ္မာ ယုဂနန္ဓာ ဝတ္တန္တိ သမထော စ ဝိပသ္သနာ စ။ သော ယေ ဓမ္မာ အဘိညာ ပရိညေယ္ယာ တေ ဓမ္မေ အဘိညာ ပရိဇာနာတိ။ ယေ ဓမ္မာ အဘိညာ ပဟာတဗ္ဗာ တေ ဓမ္မေ အဘိညာ ပဇဟတိ။ ယေ ဓမ္မာ အဘိညာ ဘာဝေတဗ္ဗာ တေ ဓမ္မေ အဘိညာ ဘာဝေတိ။ ယေ ဓမ္မာ အဘိညာ သစ္ဆိကာတဗ္ဗာ တေ ဓမ္မေ အဘိညာ သစ္ဆိကရောတိ။>
    text <ကတမေ စ၊ ဘိက္ခဝေ၊ ဓမ္မာ အဘိညာ ပရိညေယ္ယာ။ ပဉ္စုပာဒာနက္ခန္ဓာ တိသ္သ ဝစနီယံ၊ သေယ္ယထိဒံ ရူပုပာဒာနက္ခန္ဓော၊ ဝေဒနုပာဒာနက္ခန္ဓော၊ သညုပာဒာနက္ခန္ဓော၊ သင္ခာရုပာဒာနက္ခန္ဓော၊ ဝိညာဏုပာဒာနက္ခန္ဓော။ ဣမေ ဓမ္မာ အဘိညာ ပရိညေယ္ယာ။>
    text <ကတမေ စ၊ ဘိက္ခဝေ၊ ဓမ္မာ အဘိညာ ပဟာတဗ္ဗာ။ အဝိဇ္ဇာ စ ဘဝတဏ္ဟာ စ ဣမေ ဓမ္မာ အဘိညာ ပဟာတဗ္ဗာ။>
    text <ကတမေ စ၊ ဘိက္ခဝေ၊ ဓမ္မာ အဘိညာ ဘာဝေတဗ္ဗာ။ သမထော စ ဝိပသ္သနာ စ ဣမေ ဓမ္မာ အဘိညာ ဘာဝေတဗ္ဗာ။>
    text <ကတမေ စ၊ ဘိက္ခဝေ၊ ဓမ္မာ အဘိညာ သစ္ဆိကာတဗ္ဗာ။ ဝိဇ္ဇာ စ ဝိမုတ္တိ စ ဣမေ ဓမ္မာ အဘိညာ သစ္ဆိကာတဗ္ဗာတိ။>
    text <ဣဒမဝောစ ဘဂဝာ။ အတ္တမနာ တေ ဘိက္ခူ ဘဂဝတော ဘာသိတံ အဘိနန္ဒုန္တိ။>
    stand <မဟာသဠာယတနိကသုတ္တံ နိဋ္ဌိတံ သတ္တမံ။>
  text <၈။ နဂရဝိန္ဒေယ္ယသုတ္တံ>
    text <၄၃၄>, <ဧဝံ မေ သုတံ ဧကံ သမယံ ဘဂဝာ ကောသလေသု စာရိကံ စရမာနော မဟတာ ဘိက္ခုသင္ဃေန သဒ္ဓိံ ယေန နဂရဝိန္ဒံ နာမ ကောသလာနံ ဗ္ရာဟ္မဏာနံ ဂာမော တဒဝသရိ။ အသ္သောသုံ ခော နဂရဝိန္ဒေယ္ယကာ ဗ္ရာဟ္မဏဂဟပတိကာ သမဏော ခလု၊ ဘော၊ ဂောတမော သက္ယပုတ္တော သက္ယကုလာ ပဗ္ဗဇိတော ကောသလေသု စာရိကံ စရမာနော မဟတာ ဘိက္ခုသင္ဃေန သဒ္ဓိံ နဂရဝိန္ဒံ အနုပ္ပတ္တော။ တံ ခော ပန ဘဝန္တံ ဂောတမံ ဧဝံ ကလ္ယာဏော ကိတ္တိသဒ္ဒော အဗ္ဘုဂ္ဂတော ဣတိပိ သော ဘဂဝာ အရဟံ သမ္မာသမ္ဗုဒ္ဓော ဝိဇ္ဇာစရဏသမ္ပန္နော သုဂတော လောကဝိဒူ အနုတ္တရော ပုရိသဒမ္မသာရထိ သတ္ထာ ဒေဝမနုသ္သာနံ ဗုဒ္ဓော ဘဂဝာတိ။ သော ဣမံ လောကံ သဒေဝကံ သမာရကံ သဗ္ရဟ္မကံ သသ္သမဏဗ္ရာဟ္မဏိံ ပဇံ သဒေဝမနုသ္သံ သယံ အဘိညာ သစ္ဆိကတ္ဝာ ပဝေဒေတိ။ သော ဓမ္မံ ဒေသေတိ အာဒိကလ္ယာဏံ မဇ္ဈေကလ္ယာဏံ ပရိယောသာနကလ္ယာဏံ သာတ္ထံ သဗ္ယဉ္ဇနံ၊ ကေဝလပရိပုဏ္ဏံ ပရိသုဒ္ဓံ ဗ္ရဟ္မစရိယံ ပကာသေတိ။ သာဓု ခော ပန တထာရူပာနံ အရဟတံ ဒသ္သနံ ဟောတီတိ။>
    text <အထ ခော နဂရဝိန္ဒေယ္ယကာ ဗ္ရာဟ္မဏဂဟပတိကာ ယေန ဘဂဝာ တေနုပသင္ကမိံသု၊ ဥပသင္ကမိတ္ဝာ အပ္ပေကစ္စေ ဘဂဝန္တံ အဘိဝာဒေတ္ဝာ ဧကမန္တံ နိသီဒိံသု။ အပ္ပေကစ္စေ ဘဂဝတာ သဒ္ဓိံ သမ္မောဒိံသု၊ သမ္မောဒနီယံ ကထံ သာရဏီယံ ဝီတိသာရေတ္ဝာ ဧကမန္တံ နိသီဒိံသု။ အပ္ပေကစ္စေ ယေန ဘဂဝာ တေနဉ္ဇလိံ ပဏာမေတ္ဝာ ဧကမန္တံ နိသီဒိံသု။ အပ္ပေကစ္စေ ဘဂဝတော သန္တိကေ နာမဂောတ္တံ သာဝေတ္ဝာ ဧကမန္တံ နိသီဒိံသု။ အပ္ပေကစ္စေ တုဏ္ဟီဘူတာ ဧကမန္တံ နိသီဒိံသု။ ဧကမန္တံ နိသိန္နေ ခော နဂရဝိန္ဒေယ္ယကေ ဗ္ရာဟ္မဏဂဟပတိကေ ဘဂဝာ ဧတဒဝောစ>
    text <၄၃၅>, <သစေ ဝော၊ ဂဟပတယော၊ အညတိတ္ထိယာ ပရိဗ္ဗာဇကာ ဧဝံ ပုစ္ဆေယ္ယုံ ကထံဘူတာ၊ ဂဟပတယော၊ သမဏဗ္ရာဟ္မဏာ န သက္ကာတဗ္ဗာ န ဂရုကာတဗ္ဗာ န မာနေတဗ္ဗာ န ပူဇေတဗ္ဗာတိ။ ဧဝံ ပုဋ္ဌာ တုမ္ဟေ၊ ဂဟပတယော၊ တေသံ အညတိတ္ထိယာနံ ပရိဗ္ဗာဇကာနံ ဧဝံ ဗ္ယာကရေယ္ယာထ ယေ တေ သမဏဗ္ရာဟ္မဏာ စက္ခုဝိညေယ္ယေသု ရူပေသု အဝီတရာဂာ အဝီတဒောသာ အဝီတမောဟာ၊ အဇ္ဈတ္တံ အဝူပသန္တစိတ္တာ၊ သမဝိသမံ စရန္တိ ကာယေန ဝာစာယ မနသာ၊ ဧဝရူပာ သမဏဗ္ရာဟ္မဏာ န သက္ကာတဗ္ဗာ န ဂရုကာတဗ္ဗာ န မာနေတဗ္ဗာ န ပူဇေတဗ္ဗာ။ တံ ကိသ္သ ဟေတု။ မယမ္ပိ ဟိ စက္ခုဝိညေယ္ယေသု ရူပေသု အဝီတရာဂာ အဝီတဒောသာ အဝီတမောဟာ၊ အဇ္ဈတ္တံ အဝူပသန္တစိတ္တာ၊ သမဝိသမံ စရာမ ကာယေန ဝာစာယ မနသာ၊ တေသံ နော သမစရိယမ္ပိ ဟေတံ ဥတ္တရိ အပသ္သတံ။ တသ္မာ တေ ဘောန္တော သမဏဗ္ရာဟ္မဏာ န သက္ကာတဗ္ဗာ န ဂရုကာတဗ္ဗာ န မာနေတဗ္ဗာ န ပူဇေတဗ္ဗာ။ ယေ တေ သမဏဗ္ရာဟ္မဏာ သောတဝိညေယ္ယေသု သဒ္ဒေသု။ ဃာနဝိညေယ္ယေသု ဂန္ဓေသု။ ဇိဝ္ဟာဝိညေယ္ယေသု ရသေသု။ ကာယဝိညေယ္ယေသု ဖောဋ္ဌဗ္ဗေသု။ မနောဝိညေယ္ယေသု ဓမ္မေသု အဝီတရာဂာ အဝီတဒောသာ အဝီတမောဟာ၊ အဇ္ဈတ္တံ အဝူပသန္တစိတ္တာ၊ သမဝိသမံ စရန္တိ ကာယေန ဝာစာယ မနသာ၊ ဧဝရူပာ သမဏဗ္ရာဟ္မဏာ န သက္ကာတဗ္ဗာ န ဂရုကာတဗ္ဗာ န မာနေတဗ္ဗာ န ပူဇေတဗ္ဗာ။ တံ ကိသ္သ ဟေတု။ မယမ္ပိ ဟိ မနောဝိညေယ္ယေသု ဓမ္မေသု အဝီတရာဂာ အဝီတဒောသာ အဝီတမောဟာ၊ အဇ္ဈတ္တံ အဝူပသန္တစိတ္တာ၊ သမဝိသမံ စရာမ ကာယေန ဝာစာယ မနသာ၊ တေသံ နော သမစရိယမ္ပိ ဟေတံ ဥတ္တရိ အပသ္သတံ။ တသ္မာ တေ ဘောန္တော သမဏဗ္ရာဟ္မဏာ န သက္ကာတဗ္ဗာ န ဂရုကာတဗ္ဗာ န မာနေတဗ္ဗာ န ပူဇေတဗ္ဗာတိ။ ဧဝံ ပုဋ္ဌာ တုမ္ဟေ၊ ဂဟပတယော၊ တေသံ အညတိတ္ထိယာနံ ပရိဗ္ဗာဇကာနံ ဧဝံ ဗ္ယာကရေယ္ယာထ။>
    text <၄၃၆>, <သစေ ပန ဝော၊ ဂဟပတယော၊ အညတိတ္ထိယာ ပရိဗ္ဗာဇကာ ဧဝံ ပုစ္ဆေယ္ယုံ ကထံဘူတာ၊ ဂဟပတယော၊ သမဏဗ္ရာဟ္မဏာ သက္ကာတဗ္ဗာ ဂရုကာတဗ္ဗာ မာနေတဗ္ဗာ ပူဇေတဗ္ဗာတိ။ ဧဝံ ပုဋ္ဌာ တုမ္ဟေ၊ ဂဟပတယော၊ တေသံ အညတိတ္ထိယာနံ ပရိဗ္ဗာဇကာနံ ဧဝံ ဗ္ယာကရေယ္ယာထ ယေ တေ သမဏဗ္ရာဟ္မဏာ စက္ခုဝိညေယ္ယေသု ရူပေသု ဝီတရာဂာ ဝီတဒောသာ ဝီတမောဟာ၊ အဇ္ဈတ္တံ ဝူပသန္တစိတ္တာ၊ သမစရိယံ စရန္တိ ကာယေန ဝာစာယ မနသာ၊ ဧဝရူပာ သမဏဗ္ရာဟ္မဏာ သက္ကာတဗ္ဗာ ဂရုကာတဗ္ဗာ မာနေတဗ္ဗာ ပူဇေတဗ္ဗာ။ တံ ကိသ္သ ဟေတု။ မယမ္ပိ ဟိ စက္ခုဝိညေယ္ယေသု ရူပေသု အဝီတရာဂာ အဝီတဒောသာ အဝီတမောဟာ၊ အဇ္ဈတ္တံ အဝူပသန္တစိတ္တာ၊ သမဝိသမံ စရာမ ကာယေန ဝာစာယ မနသာ၊ တေသံ နော သမစရိယမ္ပိ ဟေတံ ဥတ္တရိ ပသ္သတံ။ တသ္မာ တေ ဘောန္တော သမဏဗ္ရာဟ္မဏာ သက္ကာတဗ္ဗာ ဂရုကာတဗ္ဗာ မာနေတဗ္ဗာ ပူဇေတဗ္ဗာ။ ယေ တေ သမဏဗ္ရာဟ္မဏာ သောတဝိညေယ္ယေသု သဒ္ဒေသု။ ဃာနဝိညေယ္ယေသု ဂန္ဓေသု။ ဇိဝ္ဟာဝိညေယ္ယေသု ရသေသု။ ကာယဝိညေယ္ယေသု ဖောဋ္ဌဗ္ဗေသု။ မနောဝိညေယ္ယေသု ဓမ္မေသု ဝီတရာဂာ ဝီတဒောသာ ဝီတမောဟာ၊ အဇ္ဈတ္တံ ဝူပသန္တစိတ္တာ၊ သမစရိယံ စရန္တိ ကာယေန ဝာစာယ မနသာ၊ ဧဝရူပာ သမဏဗ္ရာဟ္မဏာ သက္ကာတဗ္ဗာ ဂရုကာတဗ္ဗာ မာနေတဗ္ဗာ ပူဇေတဗ္ဗာ။ တံ ကိသ္သ ဟေတု။ မယမ္ပိ ဟိ မနောဝိညေယ္ယေသု ဓမ္မေသု အဝီတရာဂာ အဝီတဒောသာ အဝီတမောဟာ အဇ္ဈတ္တံ အဝူပသန္တစိတ္တာ၊ သမဝိသမံ စရာမ ကာယေန ဝာစာယ မနသာ၊ တေသံ နော သမစရိယမ္ပိ ဟေတံ ဥတ္တရိ ပသ္သတံ။ တသ္မာ တေ ဘောန္တော သမဏဗ္ရာဟ္မဏာ သက္ကာတဗ္ဗာ ဂရုကာတဗ္ဗာ မာနေတဗ္ဗာ ပူဇေတဗ္ဗာတိ။ ဧဝံ ပုဋ္ဌာ တုမ္ဟေ၊ ဂဟပတယော၊ တေသံ အညတိတ္ထိယာနံ ပရိဗ္ဗာဇကာနံ ဧဝံ ဗ္ယာကရေယ္ယာထ။>
    text <၄၃၇>, <သစေ ပန ဝော၊ ဂဟပတယော၊ အညတိတ္ထိယာ ပရိဗ္ဗာဇကာ ဧဝံ ပုစ္ဆေယ္ယုံ ကေ ပနာယသ္မန္တာနံ အာကာရာ၊ ကေ အန္ဝယာ၊ ယေန တုမ္ဟေ အာယသ္မန္တော ဧဝံ ဝဒေထ။ အဒ္ဓာ တေ အာယသ္မန္တော ဝီတရာဂာ ဝာ ရာဂဝိနယာယ ဝာ ပဋိပန္နာ၊ ဝီတဒောသာ ဝာ ဒောသဝိနယာယ ဝာ ပဋိပန္နာ၊ ဝီတမောဟာ ဝာ မောဟဝိနယာယ ဝာ ပဋိပန္နာတိ။ ဧဝံ ပုဋ္ဌာ တုမ္ဟေ၊ ဂဟပတယော၊ တေသံ အညတိတ္ထိယာနံ ပရိဗ္ဗာဇကာနံ ဧဝံ ဗ္ယာကရေယ္ယာထ တထာ ဟိ တေ အာယသ္မန္တော အရညဝနပတ္ထာနိ ပန္တာနိ သေနာသနာနိ ပဋိသေဝန္တိ။ နတ္ထိ ခော ပန တတ္ထ တထာရူပာ စက္ခုဝိညေယ္ယာ ရူပာ ယေ ဒိသ္ဝာ ဒိသ္ဝာ အဘိရမေယ္ယုံ၊ နတ္ထိ ခော ပန တတ္ထ တထာရူပာ သောတဝိညေယ္ယာ သဒ္ဒာ ယေ သုတ္ဝာ သုတ္ဝာ အဘိရမေယ္ယုံ၊ နတ္ထိ ခော ပန တတ္ထ တထာရူပာ ဃာနဝိညေယ္ယာ ဂန္ဓာ ယေ ဃာယိတ္ဝာ ဃာယိတ္ဝာ အဘိရမေယ္ယုံ၊ နတ္ထိ ခော ပန တတ္ထ တထာရူပာ ဇိဝ္ဟာဝိညေယ္ယာ ရသာ ယေ သာယိတ္ဝာ သာယိတ္ဝာ အဘိရမေယ္ယုံ၊ နတ္ထိ ခော ပန တတ္ထ တထာရူပာ ကာယဝိညေယ္ယာ ဖောဋ္ဌဗ္ဗာ ယေ ဖုသိတ္ဝာ ဖုသိတ္ဝာ အဘိရမေယ္ယုံ။ ဣမေ ခော နော၊ အာဝုသော၊ အာကာရာ၊ ဣမေ အန္ဝယာ၊ ယေန မယံ ဧဝံ ဝဒေမ အဒ္ဓာ တေ အာယသ္မန္တော ဝီတရာဂာ ဝာ ရာဂဝိနယာယ ဝာ ပဋိပန္နာ၊ ဝီတဒောသာ ဝာ ဒောသဝိနယာယ ဝာ ပဋိပန္နာ၊ ဝီတမောဟာ ဝာ မောဟဝိနယာယ ဝာ ပဋိပန္နာတိ။ ဧဝံ ပုဋ္ဌာ တုမ္ဟေ၊ ဂဟပတယော၊ တေသံ အညတိတ္ထိယာနံ ပရိဗ္ဗာဇကာနံ ဧဝံ ဗ္ယာကရေယ္ယာထာတိ။>
    text <ဧဝံ ဝုတ္တေ၊ နဂရဝိန္ဒေယ္ယကာ ဗ္ရာဟ္မဏဂဟပတိကာ ဘဂဝန္တံ ဧတဒဝောစုံ အဘိက္ကန္တံ၊ ဘော ဂောတမ၊ အဘိက္ကန္တံ၊ ဘော ဂောတမ။ သေယ္ယထာပိ၊ ဘော ဂောတမ၊ နိက္ကုဇ္ဇိတံ ဝာ ဥက္ကုဇ္ဇေယ္ယ၊ ပဋိစ္ဆန္နံ ဝာ ဝိဝရေယ္ယ၊ မူဠ္ဟသ္သ ဝာ မဂ္ဂံ အာစိက္ခေယ္ယ၊ အန္ဓကာရေ ဝာ တေလပဇ္ဇောတံ ဓာရေယ္ယ စက္ခုမန္တော ရူပာနိ ဒက္ခန္တီတိ၊ ဧဝမေဝံ ဘောတာ ဂောတမေန အနေကပရိယာယေန ဓမ္မော ပကာသိတော။ ဧတေ မယံ ဘဝန္တံ ဂောတမံ သရဏံ ဂစ္ဆာမ ဓမ္မဉ္စ ဘိက္ခုသင္ဃဉ္စ။ ဥပာသကေ နော ဘဝံ ဂောတမော ဓာရေတု အဇ္ဇတဂ္ဂေ ပာဏုပေတေ သရဏံ ဂတေတိ။>
    stand <နဂရဝိန္ဒေယ္ယသုတ္တံ နိဋ္ဌိတံ အဋ္ဌမံ။>
  text <၉။ ပိဏ္ဍပာတပာရိသုဒ္ဓိသုတ္တံ>
    text <၄၃၈>, <ဧဝံ မေ သုတံ ဧကံ သမယံ ဘဂဝာ ရာဇဂဟေ ဝိဟရတိ ဝေဠုဝနေ ကလန္ဒကနိဝာပေ။ အထ ခော အာယသ္မာ သာရိပုတ္တော သာယန္ဟသမယံ ပဋိသလ္လာနာ ဝုဋ္ဌိတော ယေန ဘဂဝာ တေနုပသင္ကမိ၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ နိသီဒိ။ ဧကမန္တံ နိသိန္နံ ခော အာယသ္မန္တံ သာရိပုတ္တံ ဘဂဝာ ဧတဒဝောစ>
    text <ဝိပ္ပသန္နာနိ ခော တေ၊ သာရိပုတ္တ၊ ဣန္ဒ္ရိယာနိ၊ ပရိသုဒ္ဓော ဆဝိဝဏ္ဏော ပရိယောဒာတော။ ကတမေန ခော တ္ဝံ၊ သာရိပုတ္တ၊ ဝိဟာရေန ဧတရဟိ ဗဟုလံ ဝိဟရသီတိ။ သုညတာဝိဟာရေန ခော အဟံ၊ ဘန္တေ၊ ဧတရဟိ ဗဟုလံ ဝိဟရာမီတိ။ သာဓု၊ သာဓု၊ သာရိပုတ္တ။ မဟာပုရိသဝိဟာရေန ကိရ တ္ဝံ၊ သာရိပုတ္တ၊ ဧတရဟိ ဗဟုလံ ဝိဟရသိ။ မဟာပုရိသဝိဟာရော ဧသော၊ သာရိပုတ္တ၊ ယဒိဒံ သုညတာ။ တသ္မာတိဟ၊ သာရိပုတ္တ၊ ဘိက္ခု သစေ အာကင္ခေယ္ယ သုညတာဝိဟာရေန ဗဟုလံ ဝိဟရေယ္ယန္တိ၊ တေန၊ သာရိပုတ္တ၊ ဘိက္ခုနာ ဣတိ ပဋိသဉ္စိက္ခိတဗ္ဗံ ယေန စာဟံ မဂ္ဂေန ဂာမံ ပိဏ္ဍာယ ပာဝိသိံ၊ ယသ္မိဉ္စ ပဒေသေ ပိဏ္ဍာယ အစရိံ၊ ယေန စ မဂ္ဂေန ဂာမတော ပိဏ္ဍာယ ပဋိက္ကမိံ၊ အတ္ထိ နု ခော မေ တတ္ထ စက္ခုဝိညေယ္ယေသု ရူပေသု ဆန္ဒော ဝာ ရာဂော ဝာ ဒောသော ဝာ မောဟော ဝာ ပဋိဃံ ဝာပိ စေတသောတိ။ သစေ၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ ယေန စာဟံ မဂ္ဂေန ဂာမံ ပိဏ္ဍာယ ပာဝိသိံ၊ ယသ္မိဉ္စ ပဒေသေ ပိဏ္ဍာယ အစရိံ၊ ယေန စ မဂ္ဂေန ဂာမတော ပိဏ္ဍာယ ပဋိက္ကမိံ၊ အတ္ထိ မေ တတ္ထ စက္ခုဝိညေယ္ယေသု ရူပေသု ဆန္ဒော ဝာ ရာဂော ဝာ ဒောသော ဝာ မောဟော ဝာ ပဋိဃံ ဝာပိ စေတသောတိ၊ တေန၊ သာရိပုတ္တ၊ ဘိက္ခုနာ တေသံယေဝ ပာပကာနံ အကုသလာနံ ဓမ္မာနံ ပဟာနာယ ဝာယမိတဗ္ဗံ။ သစေ ပန၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ ယေန စာဟံ မဂ္ဂေန ဂာမံ ပိဏ္ဍာယ ပာဝိသိံ၊ ယသ္မိဉ္စ ပဒေသေ ပိဏ္ဍာယ အစရိံ၊ ယေန စ မဂ္ဂေန ဂာမတော ပိဏ္ဍာယ ပဋိက္ကမိံ၊ နတ္ထိ မေ တတ္ထ စက္ခုဝိညေယ္ယေသု ရူပေသု ဆန္ဒော ဝာ ရာဂော ဝာ ဒောသော ဝာ မောဟော ဝာ ပဋိဃံ ဝာပိ စေတသောတိ၊ တေန၊ သာရိပုတ္တ၊ ဘိက္ခုနာ တေနေဝ ပီတိပာမောဇ္ဇေန ဝိဟာတဗ္ဗံ အဟောရတ္တာနုသိက္ခိနာ ကုသလေသု ဓမ္မေသု။>
    text <၄၃၉>, <ပုန စပရံ၊ သာရိပုတ္တ၊ ဘိက္ခုနာ ဣတိ ပဋိသဉ္စိက္ခိတဗ္ဗံ ယေန စာဟံ မဂ္ဂေန ဂာမံ ပိဏ္ဍာယ ပာဝိသိံ၊ ယသ္မိဉ္စ ပဒေသေ ပိဏ္ဍာယ အစရိံ၊ ယေန စ မဂ္ဂေန ဂာမတော ပိဏ္ဍာယ ပဋိက္ကမိံ၊ အတ္ထိ နု ခော မေ တတ္ထ သောတဝိညေယ္ယေသု သဒ္ဒေသု။ပေ။ ဃာနဝိညေယ္ယေသု ဂန္ဓေသု။ ဇိဝ္ဟာဝိညေယ္ယေသု ရသေသု။ ကာယဝိညေယ္ယေသု ဖောဋ္ဌဗ္ဗေသု။ မနောဝိညေယ္ယေသု ဓမ္မေသု ဆန္ဒော ဝာ ရာဂော ဝာ ဒောသော ဝာ မောဟော ဝာ ပဋိဃံ ဝာပိ စေတသောတိ။ သစေ၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ ယေန စာဟံ မဂ္ဂေန ဂာမံ ပိဏ္ဍာယ ပာဝိသိံ၊ ယသ္မိဉ္စ ပဒေသေ ပိဏ္ဍာယ အစရိံ၊ ယေန စ မဂ္ဂေန ဂာမတော ပိဏ္ဍာယ ပဋိက္ကမိံ၊ အတ္ထိ မေ တတ္ထ မနောဝိညေယ္ယေသု ဓမ္မေသု ဆန္ဒော ဝာ ရာဂော ဝာ ဒောသော ဝာ မောဟော ဝာ ပဋိဃံ ဝာပိ စေတသောတိ၊ တေန၊ သာရိပုတ္တ၊ ဘိက္ခုနာ တေသံယေဝ ပာပကာနံ အကုသလာနံ ဓမ္မာနံ ပဟာနာယ ဝာယမိတဗ္ဗံ။ သစေ ပန၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ ယေန စာဟံ မဂ္ဂေန ဂာမံ ပိဏ္ဍာယ ပာဝိသိံ၊ ယသ္မိဉ္စ ပဒေသေ ပိဏ္ဍာယ အစရိံ၊ ယေန စ မဂ္ဂေန ဂာမတော ပိဏ္ဍာယ ပဋိက္ကမိံ၊ နတ္ထိ မေ တတ္ထ မနောဝိညေယ္ယေသု ဓမ္မေသု ဆန္ဒော ဝာ ရာဂော ဝာ ဒောသော ဝာ မောဟော ဝာ ပဋိဃံ ဝာပိ စေတသောတိ၊ တေန၊ သာရိပုတ္တ၊ ဘိက္ခုနာ တေနေဝ ပီတိပာမောဇ္ဇေန ဝိဟာတဗ္ဗံ အဟောရတ္တာနုသိက္ခိနာ ကုသလေသု ဓမ္မေသု။>
    text <၄၄၀>, <ပုန စပရံ၊ သာရိပုတ္တ၊ ဘိက္ခုနာ ဣတိ ပဋိသဉ္စိက္ခိတဗ္ဗံ ပဟီနာ နု ခော မေ ပဉ္စ ကာမဂုဏာတိ။ သစေ၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ အပ္ပဟီနာ ခော မေ ပဉ္စ ကာမဂုဏာတိ၊ တေန၊ သာရိပုတ္တ၊ ဘိက္ခုနာ ပဉ္စန္နံ ကာမဂုဏာနံ ပဟာနာယ ဝာယမိတဗ္ဗံ။ သစေ ပန၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ ပဟီနာ ခော မေ ပဉ္စ ကာမဂုဏာတိ၊ တေန၊ သာရိပုတ္တ၊ ဘိက္ခုနာ တေနေဝ ပီတိပာမောဇ္ဇေန ဝိဟာတဗ္ဗံ အဟောရတ္တာနုသိက္ခိနာ ကုသလေသု ဓမ္မေသု။>
    text <၄၄၁>, <ပုန စပရံ၊ သာရိပုတ္တ၊ ဘိက္ခုနာ ဣတိ ပဋိသဉ္စိက္ခိတဗ္ဗံ ပဟီနာ နု ခော မေ ပဉ္စ နီဝရဏာတိ။ သစေ၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ အပ္ပဟီနာ ခော မေ ပဉ္စ နီဝရဏာတိ၊ တေန၊ သာရိပုတ္တ၊ ဘိက္ခုနာ ပဉ္စန္နံ နီဝရဏာနံ ပဟာနာယ ဝာယမိတဗ္ဗံ။ သစေ ပန၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ ပဟီနာ ခော မေ ပဉ္စ နီဝရဏာတိ၊ တေန၊ သာရိပုတ္တ၊ ဘိက္ခုနာ တေနေဝ ပီတိပာမောဇ္ဇေန ဝိဟာတဗ္ဗံ အဟောရတ္တာနုသိက္ခိနာ ကုသလေသု ဓမ္မေသု။>
    text <၄၄၂>, <ပုန စပရံ၊ သာရိပုတ္တ၊ ဘိက္ခုနာ ဣတိ ပဋိသဉ္စိက္ခိတဗ္ဗံ ပရိညာတာ နု ခော မေ ပဉ္စုပာဒာနက္ခန္ဓာတိ။ သစေ၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ အပရိညာတာ ခော မေ ပဉ္စုပာဒာနက္ခန္ဓာတိ၊ တေန၊ သာရိပုတ္တ၊ ဘိက္ခုနာ ပဉ္စန္နံ ဥပာဒာနက္ခန္ဓာနံ ပရိညာယ ဝာယမိတဗ္ဗံ။ သစေ ပန၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ ပရိညာတာ ခော မေ ပဉ္စုပာဒာနက္ခန္ဓာတိ၊ တေန၊ သာရိပုတ္တ၊ ဘိက္ခုနာ တေနေဝ ပီတိပာမောဇ္ဇေန ဝိဟာတဗ္ဗံ အဟောရတ္တာနုသိက္ခိနာ ကုသလေသု ဓမ္မေသု။>
    text <၄၄၃>, <ပုန စပရံ၊ သာရိပုတ္တ၊ ဘိက္ခုနာ ဣတိ ပဋိသဉ္စိက္ခိတဗ္ဗံ ဘာဝိတာ နု ခော မေ စတ္တာရော သတိပဋ္ဌာနာတိ။ သစေ၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ အဘာဝိတာ ခော မေ စတ္တာရော သတိပဋ္ဌာနာတိ၊ တေန၊ သာရိပုတ္တ၊ ဘိက္ခုနာ စတုန္နံ သတိပဋ္ဌာနာနံ ဘာဝနာယ ဝာယမိတဗ္ဗံ။ သစေ ပန၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ ဘာဝိတာ ခော မေ စတ္တာရော သတိပဋ္ဌာနာတိ၊ တေန၊ သာရိပုတ္တ၊ ဘိက္ခုနာ တေနေဝ ပီတိပာမောဇ္ဇေန ဝိဟာတဗ္ဗံ အဟောရတ္တာနုသိက္ခိနာ ကုသလေသု ဓမ္မေသု။>
    text <၄၄၄>, <ပုန စပရံ၊ သာရိပုတ္တ၊ ဘိက္ခုနာ ဣတိ ပဋိသဉ္စိက္ခိတဗ္ဗံ ဘာဝိတာ နု ခော မေ စတ္တာရော သမ္မပ္ပဓာနာတိ။ သစေ၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ အဘာဝိတာ ခော မေ စတ္တာရော သမ္မပ္ပဓာနာတိ၊ တေန၊ သာရိပုတ္တ၊ ဘိက္ခုနာ စတုန္နံ သမ္မပ္ပဓာနာနံ ဘာဝနာယ ဝာယမိတဗ္ဗံ။ သစေ ပန၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ ဘာဝိတာ ခော မေ စတ္တာရော သမ္မပ္ပဓာနာတိ၊ တေန၊ သာရိပုတ္တ၊ ဘိက္ခုနာ တေနေဝ ပီတိပာမောဇ္ဇေန ဝိဟာတဗ္ဗံ အဟောရတ္တာနုသိက္ခိနာ ကုသလေသု ဓမ္မေသု။>
    text <၄၄၅>, <ပုန စပရံ၊ သာရိပုတ္တ၊ ဘိက္ခုနာ ဣတိ ပဋိသဉ္စိက္ခိတဗ္ဗံ ဘာဝိတာ နု ခော မေ စတ္တာရော ဣဒ္ဓိပာဒာတိ။ သစေ၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ အဘာဝိတာ ခော မေ စတ္တာရော ဣဒ္ဓိပာဒာတိ၊ တေန၊ သာရိပုတ္တ၊ ဘိက္ခုနာ စတုန္နံ ဣဒ္ဓိပာဒာနံ ဘာဝနာယ ဝာယမိတဗ္ဗံ။ သစေ ပန၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ ဘာဝိတာ ခော မေ စတ္တာရော ဣဒ္ဓိပာဒာတိ၊ တေန၊ သာရိပုတ္တ၊ ဘိက္ခုနာ တေနေဝ ပီတိပာမောဇ္ဇေန ဝိဟာတဗ္ဗံ အဟောရတ္တာနုသိက္ခိနာ ကုသလေသု ဓမ္မေသု။>
    text <၄၄၆>, <ပုန စပရံ၊ သာရိပုတ္တ၊ ဘိက္ခုနာ ဣတိ ပဋိသဉ္စိက္ခိတဗ္ဗံ ဘာဝိတာနိ နု ခော မေ ပဉ္စိန္ဒ္ရိယာနီတိ။ သစေ၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ အဘာဝိတာနိ ခော မေ ပဉ္စိန္ဒ္ရိယာနီတိ၊ တေန၊ သာရိပုတ္တ၊ ဘိက္ခုနာ ပဉ္စန္နံ ဣန္ဒ္ရိယာနံ ဘာဝနာယ ဝာယမိတဗ္ဗံ။ သစေ ပန၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ ဘာဝိတာနိ ခော မေ ပဉ္စိန္ဒ္ရိယာနီတိ၊ တေန၊ သာရိပုတ္တ၊ ဘိက္ခုနာ တေနေဝ ပီတိပာမောဇ္ဇေန ဝိဟာတဗ္ဗံ အဟောရတ္တာနုသိက္ခိနာ ကုသလေသု ဓမ္မေသု။>
    text <၄၄၇>, <ပုန စပရံ၊ သာရိပုတ္တ၊ ဘိက္ခုနာ ဣတိ ပဋိသဉ္စိက္ခိတဗ္ဗံ ဘာဝိတာနိ နု ခော မေ ပဉ္စ ဗလာနီတိ။ သစေ၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ အဘာဝိတာနိ ခော မေ ပဉ္စ ဗလာနီတိ၊ တေန၊ သာရိပုတ္တ၊ ဘိက္ခုနာ ပဉ္စန္နံ ဗလာနံ ဘာဝနာယ ဝာယမိတဗ္ဗံ။ သစေ ပန၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ ဘာဝိတာနိ ခော မေ ပဉ္စ ဗလာနီတိ၊ တေန၊ သာရိပုတ္တ၊ ဘိက္ခုနာ တေနေဝ ပီတိပာမောဇ္ဇေန ဝိဟာတဗ္ဗံ အဟောရတ္တာနုသိက္ခိနာ ကုသလေသု ဓမ္မေသု။>
    text <၄၄၈>, <ပုန စပရံ၊ သာရိပုတ္တ၊ ဘိက္ခုနာ ဣတိ ပဋိသဉ္စိက္ခိတဗ္ဗံ ဘာဝိတာ နု ခော မေ သတ္တ ဗောဇ္ဈင္ဂာတိ။ သစေ၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ အဘာဝိတာ ခော မေ သတ္တ ဗောဇ္ဈင္ဂာတိ၊ တေန၊ သာရိပုတ္တ၊ ဘိက္ခုနာ သတ္တန္နံ ဗောဇ္ဈင္ဂာနံ ဘာဝနာယ ဝာယမိတဗ္ဗံ။ သစေ ပန၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ ဘာဝိတာ ခော မေ သတ္တ ဗောဇ္ဈင္ဂာတိ၊ တေန၊ သာရိပုတ္တ၊ ဘိက္ခုနာ တေနေဝ ပီတိပာမောဇ္ဇေန ဝိဟာတဗ္ဗံ အဟောရတ္တာနုသိက္ခိနာ ကုသလေသု ဓမ္မေသု။>
    text <၄၄၉>, <ပုန စပရံ၊ သာရိပုတ္တ၊ ဘိက္ခုနာ ဣတိ ပဋိသဉ္စိက္ခိတဗ္ဗံ ဘာဝိတော နု ခော မေ အရိယော အဋ္ဌင္ဂိကော မဂ္ဂောတိ။ သစေ၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ အဘာဝိတော ခော မေ အရိယော အဋ္ဌင္ဂိကော မဂ္ဂောတိ၊ တေန၊ သာရိပုတ္တ၊ ဘိက္ခုနာ အရိယသ္သ အဋ္ဌင္ဂိကသ္သ မဂ္ဂသ္သ ဘာဝနာယ ဝာယမိတဗ္ဗံ။ သစေ ပန၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ ဘာဝိတော ခော မေ အရိယော အဋ္ဌင္ဂိကော မဂ္ဂောတိ၊ တေန၊ သာရိပုတ္တ၊ ဘိက္ခုနာ တေနေဝ ပီတိပာမောဇ္ဇေန ဝိဟာတဗ္ဗံ အဟောရတ္တာနုသိက္ခိနာ ကုသလေသု ဓမ္မေသု။>
    text <၄၅၀>, <ပုန စပရံ၊ သာရိပုတ္တ၊ ဘိက္ခုနာ ဣတိ ပဋိသဉ္စိက္ခိတဗ္ဗံ ဘာဝိတာ နု ခော မေ သမထော စ ဝိပသ္သနာ စာတိ။ သစေ၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ အဘာဝိတာ ခော မေ သမထော စ ဝိပသ္သနာ စာတိ၊ တေန၊ သာရိပုတ္တ၊ ဘိက္ခုနာ သမထဝိပသ္သနာနံ ဘာဝနာယ ဝာယမိတဗ္ဗံ။ သစေ ပန၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ ဘာဝိတာ ခော မေ သမထော စ ဝိပသ္သနာ စာတိ၊ တေန၊ သာရိပုတ္တ၊ ဘိက္ခုနာ တေနေဝ ပီတိပာမောဇ္ဇေန ဝိဟာတဗ္ဗံ အဟောရတ္တာနုသိက္ခိနာ ကုသလေသု ဓမ္မေသု။>
    text <၄၅၁>, <ပုန စပရံ၊ သာရိပုတ္တ၊ ဘိက္ခုနာ ဣတိ ပဋိသဉ္စိက္ခိတဗ္ဗံ သစ္ဆိကတာ နု ခော မေ ဝိဇ္ဇာ စ ဝိမုတ္တိ စာတိ။ သစေ၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ အသစ္ဆိကတာ ခော မေ ဝိဇ္ဇာ စ ဝိမုတ္တိ စာတိ၊ တေန၊ သာရိပုတ္တ၊ ဘိက္ခုနာ ဝိဇ္ဇာယ ဝိမုတ္တိယာ သစ္ဆိကိရိယာယ ဝာယမိတဗ္ဗံ။ သစေ ပန၊ သာရိပုတ္တ၊ ဘိက္ခု ပစ္စဝေက္ခမာနော ဧဝံ ဇာနာတိ သစ္ဆိကတာ ခော မေ ဝိဇ္ဇာ စ ဝိမုတ္တိ စာတိ၊ တေန၊ သာရိပုတ္တ၊ ဘိက္ခုနာ တေနေဝ ပီတိပာမောဇ္ဇေန ဝိဟာတဗ္ဗံ အဟောရတ္တာနုသိက္ခိနာ ကုသလေသု ဓမ္မေသု။>
    text <၄၅၂>, <ယေ ဟိ ကေစိ၊ သာရိပုတ္တ၊ အတီတမဒ္ဓာနံ သမဏာ ဝာ ဗ္ရာဟ္မဏာ ဝာ ပိဏ္ဍပာတံ ပရိသောဓေသုံ၊ သဗ္ဗေ တေ ဧဝမေဝ ပစ္စဝေက္ခိတ္ဝာ ပစ္စဝေက္ခိတ္ဝာ ပိဏ္ဍပာတံ ပရိသောဓေသုံ။ ယေပိ ဟိ ကေစိ၊ သာရိပုတ္တ၊ အနာဂတမဒ္ဓာနံ သမဏာ ဝာ ဗ္ရာဟ္မဏာ ဝာ ပိဏ္ဍပာတံ ပရိသောဓေသ္သန္တိ၊ သဗ္ဗေ တေ ဧဝမေဝ ပစ္စဝေက္ခိတ္ဝာ ပစ္စဝေက္ခိတ္ဝာ ပိဏ္ဍပာတံ ပရိသောဓေသ္သန္တိ။ ယေပိ ဟိ ကေစိ၊ သာရိပုတ္တ၊ ဧတရဟိ သမဏာ ဝာ ဗ္ရာဟ္မဏာ ဝာ ပိဏ္ဍပာတံ ပရိသောဓေန္တိ၊ သဗ္ဗေ တေ ဧဝမေဝ ပစ္စဝေက္ခိတ္ဝာ ပစ္စဝေက္ခိတ္ဝာ ပိဏ္ဍပာတံ ပရိသောဓေန္တိ။ တသ္မာတိဟ၊ သာရိပုတ္တ၊ ပစ္စဝေက္ခိတ္ဝာ ပစ္စဝေက္ခိတ္ဝာ ပိဏ္ဍပာတံ ပရိသောဓေသ္သာမာတိ ဧဝဉ္ဟိ ဝော၊ သာရိပုတ္တ၊ သိက္ခိတဗ္ဗန္တိ။>
    text <ဣဒမဝောစ ဘဂဝာ။ အတ္တမနော အာယသ္မာ သာရိပုတ္တော ဘဂဝတော ဘာသိတံ အဘိနန္ဒီတိ။>
    stand <ပိဏ္ဍပာတပာရိသုဒ္ဓိသုတ္တံ နိဋ္ဌိတံ နဝမံ။>
  text <၁၀။ ဣန္ဒ္ရိယဘာဝနာသုတ္တံ>
    text <၄၅၃>, <ဧဝံ မေ သုတံ ဧကံ သမယံ ဘဂဝာ ဂဇင္ဂလာယံ ဝိဟရတိ သုဝေဠုဝနေ။ အထ ခော ဥတ္တရော မာဏဝော ပာရာသိဝိယန္တေဝာသီ ယေန ဘဂဝာ တေနုပသင္ကမိ၊ ဥပသင္ကမိတ္ဝာ ဘဂဝတာ သဒ္ဓိံ သမ္မောဒိ။ သမ္မောဒနီယံ ကထံ သာရဏီယံ ဝီတိသာရေတ္ဝာ ဧကမန္တံ နိသီဒိ။ ဧကမန္တံ နိသိန္နံ ခော ဥတ္တရံ မာဏဝံ ပာရာသိဝိယန္တေဝာသိံ ဘဂဝာ ဧတဒဝောစ ဒေသေတိ၊ ဥတ္တရ၊ ပာရာသိဝိယော ဗ္ရာဟ္မဏော သာဝကာနံ ဣန္ဒ္ရိယဘာဝနန္တိ။ ဒေသေတိ၊ ဘော ဂောတမ၊ ပာရာသိဝိယော ဗ္ရာဟ္မဏော သာဝကာနံ ဣန္ဒ္ရိယဘာဝနန္တိ။ ယထာ ကထံ ပန၊ ဥတ္တရ၊ ဒေသေတိ ပာရာသိဝိယော ဗ္ရာဟ္မဏော သာဝကာနံ ဣန္ဒ္ရိယဘာဝနန္တိ။ ဣဓ၊ ဘော ဂောတမ၊ စက္ခုနာ ရူပံ န ပသ္သတိ၊ သောတေန သဒ္ဒံ န သုဏာတိ ဧဝံ ခော၊ ဘော ဂောတမ၊ ဒေသေတိ ပာရာသိဝိယော ဗ္ရာဟ္မဏော သာဝကာနံ ဣန္ဒ္ရိယဘာဝနန္တိ။ ဧဝံ သန္တေ ခော၊ ဥတ္တရ၊ အန္ဓော ဘာဝိတိန္ဒ္ရိယော ဘဝိသ္သတိ၊ ဗဓိရော ဘာဝိတိန္ဒ္ရိယော ဘဝိသ္သတိ၊ ယထာ ပာရာသိဝိယသ္သ ဗ္ရာဟ္မဏသ္သ ဝစနံ။ အန္ဓော ဟိ၊ ဥတ္တရ၊ စက္ခုနာ ရူပံ န ပသ္သတိ၊ ဗဓိရော သောတေန သဒ္ဒံ န သုဏာတီတိ။ ဧဝံ ဝုတ္တေ၊ ဥတ္တရော မာဏဝော ပာရာသိဝိယန္တေဝာသီ တုဏ္ဟီဘူတော မင္ကုဘူတော ပတ္တက္ခန္ဓော အဓောမုခော ပဇ္ဈာယန္တော အပ္ပဋိဘာနော နိသီဒိ။>
    text <အထ ခော ဘဂဝာ ဥတ္တရံ မာဏဝံ ပာရာသိဝိယန္တေဝာသိံ တုဏ္ဟီဘူတံ မင္ကုဘူတံ ပတ္တက္ခန္ဓံ အဓောမုခံ ပဇ္ဈာယန္တံ အပ္ပဋိဘာနံ ဝိဒိတ္ဝာ အာယသ္မန္တံ အာနန္ဒံ အာမန္တေသိ အညထာ ခော၊ အာနန္ဒ၊ ဒေသေတိ ပာရာသိဝိယော ဗ္ရာဟ္မဏော သာဝကာနံ ဣန္ဒ္ရိယဘာဝနံ၊ အညထာ စ ပနာနန္ဒ၊ အရိယသ္သ ဝိနယေ အနုတ္တရာ ဣန္ဒ္ရိယဘာဝနာ ဟောတီတိ။ ဧတသ္သ၊ ဘဂဝာ၊ ကာလော၊ ဧတသ္သ၊ သုဂတ၊ ကာလော ယံ ဘဂဝာ အရိယသ္သ ဝိနယေ အနုတ္တရံ ဣန္ဒ္ရိယဘာဝနံ ဒေသေယ္ယ။ ဘဂဝတော သုတ္ဝာ ဘိက္ခူ ဓာရေသ္သန္တီတိ။ တေနဟာနန္ဒ၊ သုဏာဟိ၊ သာဓုကံ မနသိ ကရောဟိ၊ ဘာသိသ္သာမီတိ။ ဧဝံ၊ ဘန္တေတိ ခော အာယသ္မာ အာနန္ဒော ဘဂဝတော ပစ္စသ္သောသိ။ ဘဂဝာ ဧတဒဝောစ>
    text <၄၅၄>, <ကထဉ္စာနန္ဒ၊ အရိယသ္သ ဝိနယေ အနုတ္တရာ ဣန္ဒ္ရိယဘာဝနာ ဟောတိ။ ဣဓာနန္ဒ၊ ဘိက္ခုနော စက္ခုနာ ရူပံ ဒိသ္ဝာ ဥပ္ပဇ္ဇတိ မနာပံ၊ ဥပ္ပဇ္ဇတိ အမနာပံ၊ ဥပ္ပဇ္ဇတိ မနာပာမနာပံ။ သော ဧဝံ ပဇာနာတိ ဥပ္ပန္နံ ခော မေ ဣဒံ မနာပံ၊ ဥပ္ပန္နံ အမနာပံ၊ ဥပ္ပန္နံ မနာပာမနာပံ။ တဉ္စ ခော သင္ခတံ ဩဠာရိကံ ပဋိစ္စသမုပ္ပန္နံ။ ဧတံ သန္တံ ဧတံ ပဏီတံ ယဒိဒံ ဥပေက္ခာတိ။ တသ္သ တံ ဥပ္ပန္နံ မနာပံ ဥပ္ပန္နံ အမနာပံ ဥပ္ပန္နံ မနာပာမနာပံ နိရုဇ္ဈတိ၊ ဥပေက္ခာ သဏ္ဌာတိ။ သေယ္ယထာပိ၊ အာနန္ဒ၊ စက္ခုမာ ပုရိသော ဥမ္မီလေတ္ဝာ ဝာ နိမီလေယ္ယ၊ နိမီလေတ္ဝာ ဝာ ဥမ္မီလေယ္ယ၊ ဧဝမေဝ ခော၊ အာနန္ဒ၊ ယသ္သ ကသ္သစိ ဧဝံသီဃံ ဧဝံတုဝဋံ ဧဝံအပ္ပကသိရေန ဥပ္ပန္နံ မနာပံ ဥပ္ပန္နံ အမနာပံ ဥပ္ပန္နံ မနာပာမနာပံ နိရုဇ္ဈတိ၊ ဥပေက္ခာ သဏ္ဌာတိ အယံ ဝုစ္စတာနန္ဒ၊ အရိယသ္သ ဝိနယေ အနုတ္တရာ ဣန္ဒ္ရိယဘာဝနာ စက္ခုဝိညေယ္ယေသု ရူပေသု။>
    text <၄၅၅>, <ပုန စပရံ၊ အာနန္ဒ၊ ဘိက္ခုနော သောတေန သဒ္ဒံ သုတ္ဝာ ဥပ္ပဇ္ဇတိ မနာပံ၊ ဥပ္ပဇ္ဇတိ အမနာပံ၊ ဥပ္ပဇ္ဇတိ မနာပာမနာပံ။ သော ဧဝံ ပဇာနာတိ ဥပ္ပန္နံ ခော မေ ဣဒံ မနာပံ၊ ဥပ္ပန္နံ အမနာပံ၊ ဥပ္ပန္နံ မနာပာမနာပံ။ တဉ္စ ခော သင္ခတံ ဩဠာရိကံ ပဋိစ္စသမုပ္ပန္နံ။ ဧတံ သန္တံ ဧတံ ပဏီတံ ယဒိဒံ ဥပေက္ခာတိ။ တသ္သ တံ ဥပ္ပန္နံ မနာပံ ဥပ္ပန္နံ အမနာပံ ဥပ္ပန္နံ မနာပာမနာပံ နိရုဇ္ဈတိ၊ ဥပေက္ခာ သဏ္ဌာတိ။ သေယ္ယထာပိ၊ အာနန္ဒ၊ ဗလဝာ ပုရိသော အပ္ပကသိရေနေဝ အစ္ဆရံ ပဟရေယ္ယ၊ ဧဝမေဝ ခော၊ အာနန္ဒ၊ ယသ္သ ကသ္သစိ ဧဝံသီဃံ ဧဝံတုဝဋံ ဧဝံအပ္ပကသိရေန ဥပ္ပန္နံ မနာပံ ဥပ္ပန္နံ အမနာပံ ဥပ္ပန္နံ မနာပာမနာပံ နိရုဇ္ဈတိ၊ ဥပေက္ခာ သဏ္ဌာတိ အယံ ဝုစ္စတာနန္ဒ၊ အရိယသ္သ ဝိနယေ အနုတ္တရာ ဣန္ဒ္ရိယဘာဝနာ သောတဝိညေယ္ယေသု သဒ္ဒေသု။>
    text <၄၅၆>, <ပုန စပရံ၊ အာနန္ဒ၊ ဘိက္ခုနော ဃာနေန ဂန္ဓံ ဃာယိတ္ဝာ ဥပ္ပဇ္ဇတိ မနာပံ၊ ဥပ္ပဇ္ဇတိ အမနာပံ၊ ဥပ္ပဇ္ဇတိ မနာပာမနာပံ။ သော ဧဝံ ပဇာနာတိ ဥပ္ပန္နံ ခော မေ ဣဒံ မနာပံ၊ ဥပ္ပန္နံ အမနာပံ၊ ဥပ္ပန္နံ မနာပာမနာပံ။ တဉ္စ ခော သင္ခတံ ဩဠာရိကံ ပဋိစ္စသမုပ္ပန္နံ။ ဧတံ သန္တံ ဧတံ ပဏီတံ ယဒိဒံ ဥပေက္ခာတိ။ တသ္သ တံ ဥပ္ပန္နံ မနာပံ ဥပ္ပန္နံ အမနာပံ ဥပ္ပန္နံ မနာပာမနာပံ နိရုဇ္ဈတိ၊ ဥပေက္ခာ သဏ္ဌာတိ။ သေယ္ယထာပိ၊ အာနန္ဒ၊ ဤသကံပောဏေ ပဒုမပလာသေ ဥဒကဖုသိတာနိ ပဝတ္တန္တိ၊ န သဏ္ဌန္တိ၊ ဧဝမေဝ ခော၊ အာနန္ဒ၊ ယသ္သ ကသ္သစိ ဧဝံသီဃံ ဧဝံတုဝဋံ ဧဝံအပ္ပကသိရေန ဥပ္ပန္နံ မနာပံ ဥပ္ပန္နံ အမနာပံ ဥပ္ပန္နံ မနာပာမနာပံ နိရုဇ္ဈတိ၊ ဥပေက္ခာ သဏ္ဌာတိ အယံ ဝုစ္စတာနန္ဒ၊ အရိယသ္သ ဝိနယေ အနုတ္တရာ ဣန္ဒ္ရိယဘာဝနာ ဃာနဝိညေယ္ယေသု ဂန္ဓေသု။>
    text <၄၅၇>, <ပုန စပရံ၊ အာနန္ဒ၊ ဘိက္ခုနော ဇိဝ္ဟာယ ရသံ သာယိတ္ဝာ ဥပ္ပဇ္ဇတိ မနာပံ၊ ဥပ္ပဇ္ဇတိ အမနာပံ၊ ဥပ္ပဇ္ဇတိ မနာပာမနာပံ။ သော ဧဝံ ပဇာနာတိ ဥပ္ပန္နံ ခော မေ ဣဒံ မနာပံ၊ ဥပ္ပန္နံ အမနာပံ၊ ဥပ္ပန္နံ မနာပာမနာပံ။ တဉ္စ ခော သင္ခတံ ဩဠာရိကံ ပဋိစ္စသမုပ္ပန္နံ။ ဧတံ သန္တံ ဧတံ ပဏီတံ ယဒိဒံ ဥပေက္ခာတိ။ တသ္သ တံ ဥပ္ပန္နံ မနာပံ ဥပ္ပန္နံ အမနာပံ ဥပ္ပန္နံ မနာပာမနာပံ နိရုဇ္ဈတိ၊ ဥပေက္ခာ သဏ္ဌာတိ။ သေယ္ယထာပိ၊ အာနန္ဒ၊ ဗလဝာ ပုရိသော ဇိဝ္ဟဂ္ဂေ ခေဠပိဏ္ဍံ သံယူဟိတ္ဝာ အပ္ပကသိရေန ဝမေယ္ယ၊ ဧဝမေဝ ခော၊ အာနန္ဒ၊ ယသ္သ ကသ္သစိ ဧဝံသီဃံ ဧဝံတုဝဋံ ဧဝံအပ္ပကသိရေန ဥပ္ပန္နံ မနာပံ ဥပ္ပန္နံ အမနာပံ ဥပ္ပန္နံ မနာပာမနာပံ နိရုဇ္ဈတိ၊ ဥပေက္ခာ သဏ္ဌာတိ အယံ ဝုစ္စတာနန္ဒ၊ အရိယသ္သ ဝိနယေ အနုတ္တရာ ဣန္ဒ္ရိယဘာဝနာ ဇိဝ္ဟာဝိညေယ္ယေသု ရသေသု။>
    text <၄၅၈>, <ပုန စပရံ၊ အာနန္ဒ၊ ဘိက္ခုနော ကာယေန ဖောဋ္ဌဗ္ဗံ ဖုသိတ္ဝာ ဥပ္ပဇ္ဇတိ မနာပံ၊ ဥပ္ပဇ္ဇတိ အမနာပံ၊ ဥပ္ပဇ္ဇတိ မနာပာမနာပံ။ သော ဧဝံ ပဇာနာတိ ဥပ္ပန္နံ ခော မေ ဣဒံ မနာပံ၊ ဥပ္ပန္နံ အမနာပံ၊ ဥပ္ပန္နံ မနာပာမနာပံ။ တဉ္စ ခော သင္ခတံ ဩဠာရိကံ ပဋိစ္စသမုပ္ပန္နံ။ ဧတံ သန္တံ ဧတံ ပဏီတံ ယဒိဒံ ဥပေက္ခာတိ။ တသ္သ တံ ဥပ္ပန္နံ မနာပံ ဥပ္ပန္နံ အမနာပံ ဥပ္ပန္နံ မနာပာမနာပံ နိရုဇ္ဈတိ၊ ဥပေက္ခာ သဏ္ဌာတိ။ သေယ္ယထာပိ၊ အာနန္ဒ၊ ဗလဝာ ပုရိသော သမိဉ္ဇိတံ ဝာ ဗာဟံ ပသာရေယ္ယ၊ ပသာရိတံ ဝာ ဗာဟံ သမိဉ္ဇေယ္ယ၊ ဧဝမေဝ ခော၊ အာနန္ဒ၊ ယသ္သ ကသ္သစိ ဧဝံသီဃံ ဧဝံတုဝဋံ ဧဝံအပ္ပကသိရေန ဥပ္ပန္နံ မနာပံ ဥပ္ပန္နံ အမနာပံ ဥပ္ပန္နံ မနာပာမနာပံ နိရုဇ္ဈတိ၊ ဥပေက္ခာ သဏ္ဌာတိ အယံ ဝုစ္စတာနန္ဒ၊ အရိယသ္သ ဝိနယေ အနုတ္တရာ ဣန္ဒ္ရိယဘာဝနာ ကာယဝိညေယ္ယေသု ဖောဋ္ဌဗ္ဗေသု။>
    text <၄၅၉>, <ပုန စပရံ၊ အာနန္ဒ၊ ဘိက္ခုနော မနသာ ဓမ္မံ ဝိညာယ ဥပ္ပဇ္ဇတိ မနာပံ၊ ဥပ္ပဇ္ဇတိ အမနာပံ၊ ဥပ္ပဇ္ဇတိ မနာပာမနာပံ။ သော ဧဝံ ပဇာနာတိ ဥပ္ပန္နံ ခော မေ ဣဒံ မနာပံ၊ ဥပ္ပန္နံ အမနာပံ၊ ဥပ္ပန္နံ မနာပာမနာပံ။ တဉ္စ ခော သင္ခတံ ဩဠာရိကံ ပဋိစ္စသမုပ္ပန္နံ။ ဧတံ သန္တံ ဧတံ ပဏီတံ ယဒိဒံ ဥပေက္ခာတိ။ တသ္သ တံ ဥပ္ပန္နံ မနာပံ ဥပ္ပန္နံ အမနာပံ ဥပ္ပန္နံ မနာပာမနာပံ နိရုဇ္ဈတိ၊ ဥပေက္ခာ သဏ္ဌာတိ။ သေယ္ယထာပိ၊ အာနန္ဒ၊ ဗလဝာ ပုရိသော ဒိဝသံသန္တတ္တေ အယောကဋာဟေ ဒ္ဝေ ဝာ တီဏိ ဝာ ဥဒကဖုသိတာနိ နိပာတေယ္ယ။ ဒန္ဓော၊ အာနန္ဒ၊ ဥဒကဖုသိတာနံ နိပာတော၊ အထ ခော နံ ခိပ္ပမေဝ ပရိက္ခယံ ပရိယာဒာနံ ဂစ္ဆေယ္ယ၊ ဧဝမေဝ ခော၊ အာနန္ဒ၊ ယသ္သ ကသ္သစိ ဧဝံသီဃံ ဧဝံတုဝဋံ ဧဝံအပ္ပကသိရေန ဥပ္ပန္နံ မနာပံ ဥပ္ပန္နံ အမနာပံ ဥပ္ပန္နံ မနာပာမနာပံ နိရုဇ္ဈတိ၊ ဥပေက္ခာ သဏ္ဌာတိ အယံ ဝုစ္စတာနန္ဒ၊ အရိယသ္သ ဝိနယေ အနုတ္တရာ ဣန္ဒ္ရိယဘာဝနာ မနောဝိညေယ္ယေသု ဓမ္မေသု။ ဧဝံ ခော၊ အာနန္ဒ၊ အရိယသ္သ ဝိနယေ အနုတ္တရာ ဣန္ဒ္ရိယဘာဝနာ ဟောတိ။>
    text <၄၆၀>, <ကထဉ္စာနန္ဒ၊ သေခော ဟောတိ ပာဋိပဒော။ ဣဓာနန္ဒ၊ ဘိက္ခုနော စက္ခုနာ ရူပံ ဒိသ္ဝာ ဥပ္ပဇ္ဇတိ မနာပံ၊ ဥပ္ပဇ္ဇတိ အမနာပံ၊ ဥပ္ပဇ္ဇတိ မနာပာမနာပံ။ သော တေန ဥပ္ပန္နေန မနာပေန ဥပ္ပန္နေန အမနာပေန ဥပ္ပန္နေန မနာပာမနာပေန အဋ္ဋီယတိ ဟရာယတိ ဇိဂုစ္ဆတိ။ သောတေန သဒ္ဒံ သုတ္ဝာ။ပေ။ ဃာနေန ဂန္ဓံ ဃာယိတ္ဝာ။၊ ဇိဝ္ဟာယ ရသံ သာယိတ္ဝာ။ ကာယေန ဖောဋ္ဌဗ္ဗံ ဖုသိတ္ဝာ။ မနသာ ဓမ္မံ ဝိညာယ ဥပ္ပဇ္ဇတိ မနာပံ၊ ဥပ္ပဇ္ဇတိ အမနာပံ၊ ဥပ္ပဇ္ဇတိ မနာပာမနာပံ။ သော တေန ဥပ္ပန္နေန မနာပေန ဥပ္ပန္နေန အမနာပေန ဥပ္ပန္နေန မနာပာမနာပေန အဋ္ဋီယတိ ဟရာယတိ ဇိဂုစ္ဆတိ။ ဧဝံ ခော၊ အာနန္ဒ၊ သေခော ဟောတိ ပာဋိပဒော။>
    text <၄၆၁>, <ကထဉ္စာနန္ဒ၊ အရိယော ဟောတိ ဘာဝိတိန္ဒ္ရိယော။ ဣဓာနန္ဒ၊ ဘိက္ခုနော စက္ခုနာ ရူပံ ဒိသ္ဝာ ဥပ္ပဇ္ဇတိ မနာပံ၊ ဥပ္ပဇ္ဇတိ အမနာပံ၊ ဥပ္ပဇ္ဇတိ မနာပာမနာပံ။ သော သစေ အာကင္ခတိ ပဋိကူလေ အပ္ပဋိကူလသညီ ဝိဟရေယ္ယန္တိ၊ အပ္ပဋိကူလသညီ တတ္ထ ဝိဟရတိ။ သစေ အာကင္ခတိ အပ္ပဋိကူလေ ပဋိကူလသညီ ဝိဟရေယ္ယန္တိ၊ ပဋိကူလသညီ တတ္ထ ဝိဟရတိ။ သစေ အာကင္ခတိ ပဋိကူလေ စ အပ္ပဋိကူလေ စ အပ္ပဋိကူလသညီ ဝိဟရေယ္ယန္တိ၊ အပ္ပဋိကူလသညီ တတ္ထ ဝိဟရတိ။ သစေ အာကင္ခတိ အပ္ပဋိကူလေ စ ပဋိကူလေ စ ပဋိကူလသညီ ဝိဟရေယ္ယန္တိ၊ ပဋိကူလသညီ တတ္ထ ဝိဟရတိ။ သစေ အာကင္ခတိ ပဋိကူလဉ္စ အပ္ပဋိကူလဉ္စ တဒုဘယံ အဘိနိဝဇ္ဇေတ္ဝာ ဥပေက္ခကော ဝိဟရေယ္ယံ သတော သမ္ပဇာနောတိ၊ ဥပေက္ခကော တတ္ထ ဝိဟရတိ သတော သမ္ပဇာနော။>
    text <၄၆၂>, <ပုန စပရံ၊ အာနန္ဒ၊ ဘိက္ခုနော သောတေန သဒ္ဒံ သုတ္ဝာ။ပေ။ ဃာနေန ဂန္ဓံ ဃာယိတ္ဝာ။ ဇိဝ္ဟာယ ရသံ သာယိတ္ဝာ။ ကာယေန ဖောဋ္ဌဗ္ဗံ ဖုသိတ္ဝာ။ မနသာ ဓမ္မံ ဝိညာယ ဥပ္ပဇ္ဇတိ မနာပံ၊ ဥပ္ပဇ္ဇတိ အမနာပံ၊ ဥပ္ပဇ္ဇတိ မနာပာမနာပံ။ သော သစေ အာကင္ခတိ ပဋိကူလေ အပ္ပဋိကူလသညီ ဝိဟရေယ္ယန္တိ၊ အပ္ပဋိကူလသညီ တတ္ထ ဝိဟရတိ။ သစေ အာကင္ခတိ အပ္ပဋိကူလေ ပဋိကူလသညီ ဝိဟရေယ္ယန္တိ၊ ပဋိကူလသညီ တတ္ထ ဝိဟရတိ။ သစေ အာကင္ခတိ ပဋိကူလေ စ အပ္ပဋိကူလေ စ အပ္ပဋိကူလသညီ ဝိဟရေယ္ယန္တိ၊ အပ္ပဋိကူလသညီ တတ္ထ ဝိဟရတိ။ သစေ အာကင္ခတိ အပ္ပဋိကူလေ စ ပဋိကူလေ စ ပဋိကူလသညီ ဝိဟရေယ္ယန္တိ၊ ပဋိကူလသညီ တတ္ထ ဝိဟရတိ။ သစေ အာကင္ခတိ ပဋိကူလဉ္စ အပ္ပဋိကူလဉ္စ တဒုဘယမ္ပ္မ္ပ္ပိ အဘိနိဝဇ္ဇေတ္ဝာ ဥပေက္ခကော ဝိဟရေယ္ယံ သတော သမ္ပဇာနောတိ၊ ဥပေက္ခကော တတ္ထ ဝိဟရတိ သတော သမ္ပဇာနော။ ဧဝံ ခော၊ အာနန္ဒ၊ အရိယော ဟောတိ ဘာဝိတိန္ဒ္ရိယော။>
    text <၄၆၃>, <ဣတိ ခော၊ အာနန္ဒ၊ ဒေသိတာ မယာ အရိယသ္သ ဝိနယေ အနုတ္တရာ ဣန္ဒ္ရိယဘာဝနာ၊ ဒေသိတော သေခော ပာဋိပဒော၊ ဒေသိတော အရိယော ဘာဝိတိန္ဒ္ရိယော။ ယံ ခော၊ အာနန္ဒ၊ သတ္ထာရာ ကရဏီယံ သာဝကာနံ ဟိတေသိနာ အနုကမ္ပကေန အနုကမ္ပံ ဥပာဒာယ၊ ကတံ ဝော တံ မယာ။ ဧတာနိ၊ အာနန္ဒ၊ ရုက္ခမူလာနိ၊ ဧတာနိ သုညာဂာရာနိ၊ ဈာယထာနန္ဒ၊ မာ ပမာဒတ္ထ၊ မာ ပစ္ဆာ ဝိပ္ပဋိသာရိနော အဟုဝတ္ထ။ အယံ ဝော အမ္ဟာကံ အနုသာသနီတိ။>
    text <ဣဒမဝောစ ဘဂဝာ။ အတ္တမနော အာယသ္မာ အာနန္ဒော ဘဂဝတော ဘာသိတံ အဘိနန္ဒီတိ။>
    stand <ဣန္ဒ္ရိယဘာဝနာသုတ္တံ နိဋ္ဌိတံ ဒသမံ။>
    stand <သဠာယတနဝဂ္ဂော နိဋ္ဌိတော ပဉ္စမော။>
    text <တသ္သုဒ္ဒာနံ>
    text <ဣဒံ ဝဂ္ဂာနမုဒ္ဒာနံ>
    stand <ဥပရိပဏ္ဏာသကံ သမတ္တံ။>
    stand <တီဟိ ပဏ္ဏာသကေဟိ ပဋိမဏ္ဍိတော သကလော>
    stand <မဇ္ဈိမနိကာယော သမတ္တော။>
