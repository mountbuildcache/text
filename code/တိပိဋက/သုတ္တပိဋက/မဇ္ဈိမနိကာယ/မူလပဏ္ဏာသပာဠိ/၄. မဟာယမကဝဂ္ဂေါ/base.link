text <၄။ မဟာယမကဝဂ္ဂေါ>
  text <၁။ စူဠဂောသိင္ဂသုတ္တံ>
    text <၃၂၅>, <ဧဝံ မေ သုတံ ဧကံ သမယံ ဘဂဝာ နာတိကေ ဝိဟရတိ ဂိဉ္ဇကာဝသထေ။ တေန ခော ပန သမယေန အာယသ္မာ စ အနုရုဒ္ဓော အာယသ္မာ စ နန္ဒိယော အာယသ္မာ စ ကိမိလော ဂောသိင္ဂသာလဝနဒာယေ ဝိဟရန္တိ။ အထ ခော ဘဂဝာ သာယန္ဟသမယံ ပဋိသလ္လာနာ ဝုဋ္ဌိတော ယေန ဂောသိင္ဂသာလဝနဒာယော တေနုပသင္ကမိ။ အဒ္ဒသာ ခော ဒာယပာလော ဘဂဝန္တံ ဒူရတောဝ အာဂစ္ဆန္တံ။ ဒိသ္ဝာန ဘဂဝန္တံ ဧတဒဝောစ မာ၊ သမဏ၊ ဧတံ ဒာယံ ပာဝိသိ။ သန္တေတ္ထ တယော ကုလပုတ္တာ အတ္တကာမရူပာ ဝိဟရန္တိ။ မာ တေသံ အဖာသုမကာသီတိ။>
    text <အသ္သောသိ ခော အာယသ္မာ အနုရုဒ္ဓော ဒာယပာလသ္သ ဘဂဝတာ သဒ္ဓိံ မန္တယမာနသ္သ။ သုတ္ဝာန ဒာယပာလံ ဧတဒဝောစ မာ၊ အာဝုသော ဒာယပာလ၊ ဘဂဝန္တံ ဝာရေသိ။ သတ္ထာ နော ဘဂဝာ အနုပ္ပတ္တောတိ။ အထ ခော အာယသ္မာ အနုရုဒ္ဓော ယေနာယသ္မာ စ နန္ဒိယော အာယသ္မာ စ ကိမိလော တေနုပသင္ကမိ၊ ဥပသင္ကမိတ္ဝာ အာယသ္မန္တဉ္စ နန္ဒိယံ အာယသ္မန္တဉ္စ ကိမိလံ ဧတဒဝောစ အဘိက္ကမထာယသ္မန္တော၊ အဘိက္ကမထာယသ္မန္တော၊ သတ္ထာ နော ဘဂဝာ အနုပ္ပတ္တောတိ။ အထ ခော အာယသ္မာ စ အနုရုဒ္ဓော အာယသ္မာ စ နန္ဒိယော အာယသ္မာ စ ကိမိလော ဘဂဝန္တံ ပစ္စုဂ္ဂန္တ္ဝာ ဧကော ဘဂဝတော ပတ္တစီဝရံ ပဋိဂ္ဂဟေသိ၊ ဧကော အာသနံ ပညပေသိ၊ ဧကော ပာဒောဒကံ ဥပဋ္ဌာပေသိ။ နိသီဒိ ဘဂဝာ ပညတ္တေ အာသနေ။ နိသဇ္ဇ ခော ဘဂဝာ ပာဒေ ပက္ခာလေသိ။ တေပိ ခော အာယသ္မန္တော ဘဂဝန္တံ အဘိဝာဒေတ္ဝာ ဧကမန္တံ နိသီဒိံသု။ ဧကမန္တံ နိသိန္နံ ခော အာယသ္မန္တံ အနုရုဒ္ဓံ ဘဂဝာ ဧတဒဝောစ>
    text <၃၂၆>, <ကစ္စိ ဝော၊ အနုရုဒ္ဓာ၊ ခမနီယံ၊ ကစ္စိ ယာပနီယံ၊ ကစ္စိ ပိဏ္ဍကေန န ကိလမထာတိ။ ခမနီယံ၊ ဘဂဝာ၊ ယာပနီယံ၊ ဘဂဝာ၊ န စ မယံ၊ ဘန္တေ၊ ပိဏ္ဍကေန ကိလမာမာတိ။ ကစ္စိ ပန ဝော၊ အနုရုဒ္ဓာ၊ သမဂ္ဂာ သမ္မောဒမာနာ အဝိဝဒမာနာ ခီရောဒကီဘူတာ အညမညံ ပိယစက္ခူဟိ သမ္ပသ္သန္တာ ဝိဟရထာတိ။ တဂ္ဃ မယံ၊ ဘန္တေ၊ သမဂ္ဂာ သမ္မောဒမာနာ အဝိဝဒမာနာ ခီရောဒကီဘူတာ အညမညံ ပိယစက္ခူဟိ သမ္ပသ္သန္တာ ဝိဟရာမာတိ။ ယထာ ကထံ ပန တုမ္ဟေ၊ အနုရုဒ္ဓာ၊ သမဂ္ဂာ သမ္မောဒမာနာ အဝိဝဒမာနာ ခီရောဒကီဘူတာ အညမညံ ပိယစက္ခူဟိ သမ္ပသ္သန္တာ ဝိဟရထာတိ။ ဣဓ မယ္ဟံ၊ ဘန္တေ၊ ဧဝံ ဟောတိ လာဘာ ဝတ မေ၊ သုလဒ္ဓံ ဝတ မေ၊ ယောဟံ ဧဝရူပေဟိ သဗ္ရဟ္မစာရီဟိ သဒ္ဓိံ ဝိဟရာမီတိ။ တသ္သ မယ္ဟံ၊ ဘန္တေ၊ ဣမေသု အာယသ္မန္တေသု မေတ္တံ ကာယကမ္မံ ပစ္စုပဋ္ဌိတံ အာဝိ စေဝ ရဟော စ၊ မေတ္တံ ဝစီကမ္မံ ပစ္စုပဋ္ဌိတံ အာဝိ စေဝ ရဟော စ၊ မေတ္တံ မနောကမ္မံ ပစ္စုပဋ္ဌိတံ အာဝိ စေဝ ရဟော စ။ တသ္သ မယ္ဟံ၊ ဘန္တေ၊ ဧဝံ ဟောတိ ယံနူနာဟံ သကံ စိတ္တံ နိက္ခိပိတ္ဝာ ဣမေသံယေဝ အာယသ္မန္တာနံ စိတ္တသ္သ ဝသေန ဝတ္တေယ္ယန္တိ။ သော ခော အဟံ၊ ဘန္တေ၊ သကံ စိတ္တံ နိက္ခိပိတ္ဝာ ဣမေသံယေဝ အာယသ္မန္တာနံ စိတ္တသ္သ ဝသေန ဝတ္တာမိ။ နာနာ ဟိ ခော နော၊ ဘန္တေ၊ ကာယာ ဧကဉ္စ ပန မညေ စိတ္တန္တိ။>
    text <အာယသ္မာပိ ခော နန္ဒိယော။ပေ။ အာယသ္မာပိ ခော ကိမိလော ဘဂဝန္တံ ဧတဒဝောစ မယ္ဟမ္ပိ၊ ဘန္တေ၊ ဧဝံ ဟောတိ လာဘာ ဝတ မေ၊ သုလဒ္ဓံ ဝတ မေ၊ ယောဟံ ဧဝရူပေဟိ သဗ္ရဟ္မစာရီဟိ သဒ္ဓိံ ဝိဟရာမီတိ။ တသ္သ မယ္ဟံ၊ ဘန္တေ၊ ဣမေသု အာယသ္မန္တေသု မေတ္တံ ကာယကမ္မံ ပစ္စုပဋ္ဌိတံ အာဝိ စေဝ ရဟော စ၊ မေတ္တံ ဝစီကမ္မံ ပစ္စုပဋ္ဌိတံ အာဝိ စေဝ ရဟော စ၊ မေတ္တံ မနောကမ္မံ ပစ္စုပဋ္ဌိတံ အာဝိ စေဝ ရဟော စ။ တသ္သ မယ္ဟံ၊ ဘန္တေ၊ ဧဝံ ဟောတိ ယံနူနာဟံ သကံ စိတ္တံ နိက္ခိပိတ္ဝာ ဣမေသံယေဝ အာယသ္မန္တာနံ စိတ္တသ္သ ဝသေန ဝတ္တေယ္ယန္တိ။ သော ခော အဟံ၊ ဘန္တေ၊ သကံ စိတ္တံ နိက္ခိပိတ္ဝာ ဣမေသံယေဝ အာယသ္မန္တာနံ စိတ္တသ္သ ဝသေန ဝတ္တာမိ။ နာနာ ဟိ ခော နော၊ ဘန္တေ၊ ကာယာ ဧကဉ္စ ပန မညေ စိတ္တန္တိ။>
    text <ဧဝံ ခော မယံ၊ ဘန္တေ၊ သမဂ္ဂာ သမ္မောဒမာနာ အဝိဝဒမာနာ ခီရောဒကီဘူတာ အညမညံ ပိယစက္ခူဟိ သမ္ပသ္သန္တာ ဝိဟရာမာတိ။>
    text <၃၂၇>, <သာဓု သာဓု၊ အနုရုဒ္ဓာ။ ကစ္စိ ပန ဝော၊ အနုရုဒ္ဓာ၊ အပ္ပမတ္တာ အာတာပိနော ပဟိတတ္တာ ဝိဟရထာတိ။ တဂ္ဃ မယံ၊ ဘန္တေ၊ အပ္ပမတ္တာ အာတာပိနော ပဟိတတ္တာ ဝိဟရာမာတိ။ ယထာ ကထံ ပန တုမ္ဟေ၊ အနုရုဒ္ဓာ၊ အပ္ပမတ္တာ အာတာပိနော ပဟိတတ္တာ ဝိဟရထာတိ။ ဣဓ၊ ဘန္တေ၊ အမ္ဟာကံ ယော ပဌမံ ဂာမတော ပိဏ္ဍာယ ပဋိက္ကမတိ သော အာသနာနိ ပညပေတိ၊ ပာနီယံ ပရိဘောဇနီယံ ဥပဋ္ဌာပေတိ၊ အဝက္ကာရပာတိံ ဥပဋ္ဌာပေတိ။ ယော ပစ္ဆာ ဂာမတော ပိဏ္ဍာယ ပဋိက္ကမတိ၊ သစေ ဟောတိ ဘုတ္တာဝသေသော သစေ အာကင္ခတိ ဘုဉ္ဇတိ၊ နော စေ အာကင္ခတိ အပ္ပဟရိတေ ဝာ ဆဍ္ဍေတိ၊ အပ္ပာဏကေ ဝာ ဥဒကေ ဩပိလာပေတိ။ သော အာသနာနိ ပဋိသာမေတိ၊ ပာနီယံ ပရိဘောဇနီယံ ပဋိသာမေတိ၊ အဝက္ကာရပာတိံ ပဋိသာမေတိ၊ ဘတ္တဂ္ဂံ သမ္မဇ္ဇတိ။ ယော ပသ္သတိ ပာနီယဃဋံ ဝာ ပရိဘောဇနီယဃဋံ ဝာ ဝစ္စဃဋံ ဝာ ရိတ္တံ တုစ္ဆံ သော ဥပဋ္ဌာပေတိ။ သစသ္သ ဟောတိ အဝိသယ္ဟံ၊ ဟတ္ထဝိကာရေန ဒုတိယံ အာမန္တေတ္ဝာ ဟတ္ထဝိလင္ဃကေန ဥပဋ္ဌာပေမ၊ န တ္ဝေဝ မယံ၊ ဘန္တေ၊ တပ္ပစ္စယာ ဝာစံ ဘိန္ဒာမ။ ပဉ္စာဟိကံ ခော ပန မယံ၊ ဘန္တေ၊ သဗ္ဗရတ္တိကံ ဓမ္မိယာ ကထာယ သန္နိသီဒာမ။ ဧဝံ ခော မယံ၊ ဘန္တေ၊ အပ္ပမတ္တာ အာတာပိနော ပဟိတတ္တာ ဝိဟရာမာတိ။>
    text <၃၂၈>, <သာဓု သာဓု၊ အနုရုဒ္ဓာ။ အတ္ထိ ပန ဝော၊ အနုရုဒ္ဓာ၊ ဧဝံ အပ္ပမတ္တာနံ အာတာပီနံ ပဟိတတ္တာနံ ဝိဟရန္တာနံ ဥတ္တရိမနုသ္သဓမ္မာ အလမရိယဉာဏဒသ္သနဝိသေသော အဓိဂတော ဖာသုဝိဟာရောတိ။ ကိဉ္ဟိ နော သိယာ၊ ဘန္တေ။ ဣဓ မယံ၊ ဘန္တေ၊ ယာဝဒေဝ အာကင္ခာမ ဝိဝိစ္စေဝ ကာမေဟိ ဝိဝိစ္စ အကုသလေဟိ ဓမ္မေဟိ သဝိတက္ကံ သဝိစာရံ ဝိဝေကဇံ ပီတိသုခံ ပဌမံ ဈာနံ ဥပသမ္ပဇ္ဇ ဝိဟရာမ။ အယံ ခော နော၊ ဘန္တေ၊ အမ္ဟာကံ အပ္ပမတ္တာနံ အာတာပီနံ ပဟိတတ္တာနံ ဝိဟရန္တာနံ ဥတ္တရိမနုသ္သဓမ္မာ အလမရိယဉာဏဒသ္သနဝိသေသော အဓိဂတော ဖာသုဝိဟာရောတိ။>
    text <သာဓု သာဓု၊ အနုရုဒ္ဓာ။ ဧတသ္သ ပန ဝော၊ အနုရုဒ္ဓာ၊ ဝိဟာရသ္သ သမတိက္ကမာယ ဧတသ္သ ဝိဟာရသ္သ ပဋိပ္ပသ္သဒ္ဓိယာ အတ္ထညော ဥတ္တရိမနုသ္သဓမ္မာ အလမရိယဉာဏဒသ္သနဝိသေသော အဓိဂတော ဖာသုဝိဟာရောတိ။ ကိဉ္ဟိ နော သိယာ၊ ဘန္တေ။ ဣဓ မယံ၊ ဘန္တေ၊ ယာဝဒေဝ အာကင္ခာမ ဝိတက္ကဝိစာရာနံ ဝူပသမာ အဇ္ဈတ္တံ သမ္ပသာဒနံ စေတသော ဧကောဒိဘာဝံ အဝိတက္ကံ အဝိစာရံ သမာဓိဇံ ပီတိသုခံ ဒုတိယံ ဈာနံ ဥပသမ္ပဇ္ဇ ဝိဟရာမ။ ဧတသ္သ၊ ဘန္တေ၊ ဝိဟာရသ္သ သမတိက္ကမာယ ဧတသ္သ ဝိဟာရသ္သ ပဋိပ္ပသ္သဒ္ဓိယာ အယမညော ဥတ္တရိမနုသ္သဓမ္မာ အလမရိယဉာဏဒသ္သနဝိသေသော အဓိဂတော ဖာသုဝိဟာရောတိ။>
    text <သာဓု သာဓု၊ အနုရုဒ္ဓာ။ ဧတသ္သ ပန ဝော၊ အနုရုဒ္ဓာ၊ ဝိဟာရသ္သ သမတိက္ကမာယ ဧတသ္သ ဝိဟာရသ္သ ပဋိပ္ပသ္သဒ္ဓိယာ အတ္ထညော ဥတ္တရိမနုသ္သဓမ္မာ အလမရိယဉာဏဒသ္သနဝိသေသော အဓိဂတော ဖာသုဝိဟာရောတိ။ ကိဉ္ဟိ နော သိယာ၊ ဘန္တေ။ ဣဓ မယံ၊ ဘန္တေ၊ ယာဝဒေဝ အာကင္ခာမ ပီတိယာ စ ဝိရာဂာ ဥပေက္ခကာ စ ဝိဟရာမ၊ သတာ စ သမ္ပဇာနာ၊ သုခဉ္စ ကာယေန ပဋိသံဝေဒေမ၊ ယံ တံ အရိယာ အာစိက္ခန္တိ ဥပေက္ခကော သတိမာ သုခဝိဟာရီတိ တတိယံ ဈာနံ ဥပသမ္ပဇ္ဇ ဝိဟရာမ။ ဧတသ္သ၊ ဘန္တေ၊ ဝိဟာရသ္သ သမတိက္ကမာယ ဧတသ္သ ဝိဟာရသ္သ ပဋိပ္ပသ္သဒ္ဓိယာ အယမညော ဥတ္တရိမနုသ္သဓမ္မာ အလမရိယဉာဏဒသ္သနဝိသေသော အဓိဂတော ဖာသုဝိဟာရောတိ။>
    text <သာဓု သာဓု၊ အနုရုဒ္ဓာ။ ဧတသ္သ ပန ဝော၊ အနုရုဒ္ဓာ၊ ဝိဟာရသ္သ သမတိက္ကမာယ ဧတသ္သ ဝိဟာရသ္သ ပဋိပ္ပသ္သဒ္ဓိယာ အတ္ထညော ဥတ္တရိမနုသ္သဓမ္မာ အလမရိယဉာဏဒသ္သနဝိသေသော အဓိဂတော ဖာသုဝိဟာရောတိ။ ကိဉ္ဟိ နော သိယာ၊ ဘန္တေ။ ဣဓ မယံ၊ ဘန္တေ၊ ယာဝဒေဝ အာကင္ခာမ သုခသ္သ စ ပဟာနာ ဒုက္ခသ္သ စ ပဟာနာ၊ ပုဗ္ဗေဝ သောမနသ္သဒောမနသ္သာနံ အတ္ထင္ဂမာ၊ အဒုက္ခမသုခံ ဥပေက္ခာသတိပာရိသုဒ္ဓိံ စတုတ္ထံ ဈာနံ ဥပသမ္ပဇ္ဇ ဝိဟရာမ။ ဧတသ္သ၊ ဘန္တေ၊ ဝိဟာရသ္သ သမတိက္ကမာယ ဧတသ္သ ဝိဟာရသ္သ ပဋိပ္ပသ္သဒ္ဓိယာ အယမညော ဥတ္တရိ မနုသ္သဓမ္မာ အလမရိယဉာဏဒသ္သနဝိသေသော အဓိဂတော ဖာသုဝိဟာရောတိ။>
    text <သာဓု သာဓု၊ အနုရုဒ္ဓာ။ ဧတသ္သ ပန ဝော၊ အနုရုဒ္ဓာ၊ ဝိဟာရသ္သ သမတိက္ကမာယ ဧတသ္သ ဝိဟာရသ္သ ပဋိပ္ပသ္သဒ္ဓိယာ အတ္ထညော ဥတ္တရိမနုသ္သဓမ္မာ အလမရိယဉာဏဒသ္သနဝိသေသော အဓိဂတော ဖာသုဝိဟာရောတိ။ ကိဉ္ဟိ နော သိယာ၊ ဘန္တေ။ ဣဓ မယံ၊ ဘန္တေ၊ ယာဝဒေဝ အာကင္ခာမ သဗ္ဗသော ရူပသညာနံ သမတိက္ကမာ ပဋိဃသညာနံ အတ္ထင္ဂမာ နာနတ္တသညာနံ အမနသိကာရာ အနန္တော အာကာသောတိ အာကာသာနဉ္စာယတနံ ဥပသမ္ပဇ္ဇ ဝိဟရာမ။ ဧတသ္သ၊ ဘန္တေ၊ ဝိဟာရသ္သ သမတိက္ကမာယ ဧတသ္သ ဝိဟာရသ္သ ပဋိပ္ပသ္သဒ္ဓိယာ အယမညော ဥတ္တရိမနုသ္သဓမ္မာ အလမရိယဉာဏဒသ္သနဝိသေသော အဓိဂတော ဖာသုဝိဟာရောတိ။>
    text <သာဓု သာဓု၊ အနုရုဒ္ဓာ။ ဧတသ္သ ပန ဝော၊ အနုရုဒ္ဓာ၊ ဝိဟာရသ္သ သမတိက္ကမာယ ဧတသ္သ ဝိဟာရသ္သ ပဋိပ္ပသ္သဒ္ဓိယာ အတ္ထညော ဥတ္တရိမနုသ္သဓမ္မာ အလမရိယဉာဏဒသ္သနဝိသေသော အဓိဂတော ဖာသုဝိဟာရောတိ။ ကိဉ္ဟိ နော သိယာ၊ ဘန္တေ။ ဣဓ မယံ၊ ဘန္တေ၊ ယာဝဒေဝ အာကင္ခာမ သဗ္ဗသော အာကာသာနဉ္စာယတနံ သမတိက္ကမ္မ အနန္တံ ဝိညာဏန္တိ ဝိညာဏဉ္စာယတနံ ဥပသမ္ပဇ္ဇ ဝိဟရာမ။ပေ။ သဗ္ဗသော ဝိညာဏဉ္စာယတနံ သမတိက္ကမ္မ နတ္ထိ ကိဉ္စီတိ အာကိဉ္စညာယတနံ ဥပသမ္ပဇ္ဇ ဝိဟရာမ။ပေ။ သဗ္ဗသော အာကိဉ္စညာယတနံ သမတိက္ကမ္မ နေဝသညာနာသညာယတနံ ဥပသမ္ပဇ္ဇ ဝိဟရာမ။ ဧတသ္သ၊ ဘန္တေ၊ ဝိဟာရသ္သ သမတိက္ကမာယ ဧတသ္သ ဝိဟာရသ္သ ပဋိပ္ပသ္သဒ္ဓိယာ အယမညော ဥတ္တရိမနုသ္သဓမ္မာ အလမရိယဉာဏဒသ္သနဝိသေသော အဓိဂတော ဖာသုဝိဟာရောတိ။>
    text <၃၂၉>, <သာဓု သာဓု၊ အနုရုဒ္ဓာ။ ဧတသ္သ ပန ဝော၊ အနုရုဒ္ဓာ၊ ဝိဟာရသ္သ သမတိက္ကမာယ ဧတသ္သ ဝိဟာရသ္သ ပဋိပ္ပသ္သဒ္ဓိယာ အတ္ထညော ဥတ္တရိမနုသ္သဓမ္မာ အလမရိယဉာဏဒသ္သနဝိသေသော အဓိဂတော ဖာသုဝိဟာရောတိ။ ကိဉ္ဟိ နော သိယာ၊ ဘန္တေ။ ဣဓ မယံ၊ ဘန္တေ၊ ယာဝဒေဝ အာကင္ခာမ သဗ္ဗသော နေဝသညာနာသညာယတနံ သမတိက္ကမ္မ သညာဝေဒယိတနိရောဓံ ဥပသမ္ပဇ္ဇ ဝိဟရာမ၊ ပညာယ စ နော ဒိသ္ဝာ အာသဝာ ပရိက္ခီဏာ။ ဧတသ္သ၊ ဘန္တေ၊ ဝိဟာရသ္သ သမတိက္ကမာယ ဧတသ္သ ဝိဟာရသ္သ ပဋိပ္ပသ္သဒ္ဓိယာ အယမညော ဥတ္တရိမနုသ္သဓမ္မာ အလမရိယဉာဏဒသ္သနဝိသေသော အဓိဂတော ဖာသုဝိဟာရော။ ဣမမ္ဟာ စ မယံ၊ ဘန္တေ၊ ဖာသုဝိဟာရာ အညံ ဖာသုဝိဟာရံ ဥတ္တရိတရံ ဝာ ပဏီတတရံ ဝာ န သမနုပသ္သာမာတိ။ သာဓု သာဓု၊ အနုရုဒ္ဓာ။ ဣမမ္ဟာ ဖာသုဝိဟာရာ ဥတ္တရိတရော ဝာ ပဏီတတရော ဝာ ဖာသုဝိဟာရော နတ္ထီတိ။>
    text <၃၃၀>, <အထ ခော ဘဂဝာ အာယသ္မန္တဉ္စ အနုရုဒ္ဓံ အာယသ္မန္တဉ္စ နန္ဒိယံ အာယသ္မန္တဉ္စ ကိမိလံ ဓမ္မိယာ ကထာယ သန္ဒသ္သေတ္ဝာ သမာဒပေတ္ဝာ သမုတ္တေဇေတ္ဝာ သမ္ပဟံသေတ္ဝာ ဥဋ္ဌာယာသနာ ပက္ကာမိ။ အထ ခော အာယသ္မာ စ အနုရုဒ္ဓော အာယသ္မာ စ နန္ဒိယော အာယသ္မာ စ ကိမိလော ဘဂဝန္တံ အနုသံယာယိတ္ဝာ တတော ပဋိနိဝတ္တိတ္ဝာ အာယသ္မာ စ နန္ဒိယော အာယသ္မာ စ ကိမိလော အာယသ္မန္တံ အနုရုဒ္ဓံ ဧတဒဝောစုံ ကိံ နု ခော မယံ အာယသ္မတော အနုရုဒ္ဓသ္သ ဧဝမာရောစိမ္ဟ ဣမာသဉ္စ ဣမာသဉ္စ ဝိဟာရသမာပတ္တီနံ မယံ လာဘိနောတိ၊ ယံ နော အာယသ္မာ အနုရုဒ္ဓော ဘဂဝတော သမ္မုခာ ယာဝ အာသဝာနံ ခယာ ပကာသေတီတိ။ န ခော မေ အာယသ္မန္တော ဧဝမာရောစေသုံ ဣမာသဉ္စ ဣမာသဉ္စ ဝိဟာရသမာပတ္တီနံ မယံ လာဘိနောတိ၊ အပိ စ မေ အာယသ္မန္တာနံ စေတသာ စေတော ပရိစ္စ ဝိဒိတော ဣမာသဉ္စ ဣမာသဉ္စ ဝိဟာရသမာပတ္တီနံ ဣမေ အာယသ္မန္တော လာဘိနောတိ။ ဒေဝတာပိ မေ ဧတမတ္ထံ အာရောစေသုံ ဣမာသဉ္စ ဣမာသဉ္စ ဝိဟာရသမာပတ္တီနံ ဣမေ အာယသ္မန္တော လာဘိနောတိ။ တမေနံ ဘဂဝတာ ပဉ္ဟာဘိပုဋ္ဌေန ဗ္ယာကတန္တိ။>
    text <၃၃၁>, <အထ ခော ဒီဃော ပရဇနော ယက္ခော ယေန ဘဂဝာ တေနုပသင္ကမိ၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ အဋ္ဌာသိ။ ဧကမန္တံ ဌိတော ခော ဒီဃော ပရဇနော ယက္ခော ဘဂဝန္တံ ဧတဒဝောစ လာဘာ ဝတ၊ ဘန္တေ၊ ဝဇ္ဇီနံ၊ သုလဒ္ဓလာဘာ ဝဇ္ဇိပဇာယ၊ ယတ္ထ တထာဂတော ဝိဟရတိ အရဟံ သမ္မာသမ္ဗုဒ္ဓော၊ ဣမေ စ တယော ကုလပုတ္တာ အာယသ္မာ စ အနုရုဒ္ဓော၊ အာယသ္မာ စ နန္ဒိယော၊ အာယသ္မာ စ ကိမိလောတိ။ ဒီဃသ္သ ပရဇနသ္သ ယက္ခသ္သ သဒ္ဒံ သုတ္ဝာ ဘုမ္မာ ဒေဝာ သဒ္ဒမနုသ္သာဝေသုံ လာဘာ ဝတ၊ ဘော၊ ဝဇ္ဇီနံ၊ သုလဒ္ဓလာဘာ ဝဇ္ဇိပဇာယ၊ ယတ္ထ တထာဂတော ဝိဟရတိ အရဟံ သမ္မာသမ္ဗုဒ္ဓော၊ ဣမေ စ တယော ကုလပုတ္တာ အာယသ္မာ စ အနုရုဒ္ဓော၊ အာယသ္မာ စ နန္ဒိယော၊ အာယသ္မာ စ ကိမိလောတိ။ ဘုမ္မာနံ ဒေဝာနံ သဒ္ဒံ သုတ္ဝာ စာတုမဟာရာဇိကာ ဒေဝာ။ပေ။ တာဝတိံသာ ဒေဝာ။ပေ။ ယာမာ ဒေဝာ။ပေ။ တုသိတာ ဒေဝာ။ပေ။ နိမ္မာနရတီ ဒေဝာ။ပေ။ ပရနိမ္မိတဝသဝတ္တီ ဒေဝာ။ပေ။ ဗ္ရဟ္မကာယိကာ ဒေဝာ သဒ္ဒမနုသ္သာဝေသုံ လာဘာ ဝတ၊ ဘော၊ ဝဇ္ဇီနံ၊ သုလဒ္ဓလာဘာ ဝဇ္ဇိပဇာယ၊ ယတ္ထ တထာဂတော ဝိဟရတိ အရဟံ သမ္မာသမ္ဗုဒ္ဓော၊ ဣမေ စ တယော ကုလပုတ္တာ အာယသ္မာ စ အနုရုဒ္ဓော၊ အာယသ္မာ စ နန္ဒိယော၊ အာယသ္မာ စ ကိမိလောတိ။ ဣတိဟ တေ အာယသ္မန္တော တေန ခဏေန တေန လယေန တေန မုဟုတ္တေန ယာဝဗ္ရဟ္မလောကာ ဝိဒိတာ အဟေသုံ။>
    text <ဧဝမေတံ၊ ဒီဃ၊ ဧဝမေတံ၊ ဒီဃ။ ယသ္မာပိ၊ ဒီဃ၊ ကုလာ ဧတေ တယော ကုလပုတ္တာ အဂာရသ္မာ အနဂာရိယံ ပဗ္ဗဇိတာ၊ တဉ္စေပိ ကုလံ ဧတေ တယော ကုလပုတ္တေ ပသန္နစိတ္တံ အနုသ္သရေယ္ယ၊ တသ္သပာသ္သ ကုလသ္သ ဒီဃရတ္တံ ဟိတာယ သုခာယ။ ယသ္မာပိ၊ ဒီဃ၊ ကုလပရိဝဋ္ဋာ ဧတေ တယော ကုလပုတ္တာ အဂာရသ္မာ အနဂာရိယံ ပဗ္ဗဇိတာ၊ သော စေပိ ကုလပရိဝဋ္ဋော ဧတေ တယော ကုလပုတ္တေ ပသန္နစိတ္တော အနုသ္သရေယ္ယ၊ တသ္သပာသ္သ ကုလပရိဝဋ္ဋသ္သ ဒီဃရတ္တံ ဟိတာယ သုခာယ။ ယသ္မာပိ၊ ဒီဃ၊ ဂာမာ ဧတေ တယော ကုလပုတ္တာ အဂာရသ္မာ အနဂာရိယံ ပဗ္ဗဇိတာ၊ သော စေပိ ဂာမော ဧတေ တယော ကုလပုတ္တေ ပသန္နစိတ္တော အနုသ္သရေယ္ယ၊ တသ္သပာသ္သ ဂာမသ္သ ဒီဃရတ္တံ ဟိတာယ သုခာယ။ ယသ္မာပိ၊ ဒီဃ၊ နိဂမာ ဧတေ တယော ကုလပုတ္တာ အဂာရသ္မာ အနဂာရိယံ ပဗ္ဗဇိတာ၊ သော စေပိ နိဂမော ဧတေ တယော ကုလပုတ္တေ ပသန္နစိတ္တော အနုသ္သရေယ္ယ၊ တသ္သပာသ္သ နိဂမသ္သ ဒီဃရတ္တံ ဟိတာယ သုခာယ။ ယသ္မာပိ၊ ဒီဃ၊ နဂရာ ဧတေ တယော ကုလပုတ္တာ အဂာရသ္မာ အနဂာရိယံ ပဗ္ဗဇိတာ၊ တဉ္စေပိ နဂရံ ဧတေ တယော ကုလပုတ္တေ ပသန္နစိတ္တံ အနုသ္သရေယ္ယ၊ တသ္သပာသ္သ နဂရသ္သ ဒီဃရတ္တံ ဟိတာယ သုခာယ။ ယသ္မာပိ၊ ဒီဃ၊ ဇနပဒာ ဧတေ တယော ကုလပုတ္တာ အဂာရသ္မာ အနဂာရိယံ ပဗ္ဗဇိတာ၊ သော စေပိ ဇနပဒော ဧတေ တယော ကုလပုတ္တေ ပသန္နစိတ္တော အနုသ္သရေယ္ယ၊ တသ္သပာသ္သ ဇနပဒသ္သ ဒီဃရတ္တံ ဟိတာယ သုခာယ။ သဗ္ဗေ စေပိ၊ ဒီဃ၊ ခတ္တိယာ ဧတေ တယော ကုလပုတ္တေ ပသန္နစိတ္တာ အနုသ္သရေယ္ယုံ၊ သဗ္ဗေသာနံပာသ္သ ခတ္တိယာနံ ဒီဃရတ္တံ ဟိတာယ သုခာယ။ သဗ္ဗေ စေပိ၊ ဒီဃ၊ ဗ္ရာဟ္မဏာ။ပေ။ သဗ္ဗေ စေပိ၊ ဒီဃ၊ ဝေသ္သာ။ပေ။ သဗ္ဗေ စေပိ၊ ဒီဃ၊ သုဒ္ဒာ ဧတေ တယော ကုလပုတ္တေ ပသန္နစိတ္တာ အနုသ္သရေယ္ယုံ၊ သဗ္ဗေသာနံပာသ္သ သုဒ္ဒာနံ ဒီဃရတ္တံ ဟိတာယ သုခာယ။ သဒေဝကော စေပိ၊ ဒီဃ၊ လောကော သမာရကော သဗ္ရဟ္မကော သသ္သမဏဗ္ရာဟ္မဏီ ပဇာ သဒေဝမနုသ္သာ ဧတေ တယော ကုလပုတ္တေ ပသန္နစိတ္တာ အနုသ္သရေယ္ယ၊ သဒေဝကသ္သပာသ္သ လောကသ္သ သမာရကသ္သ သဗ္ရဟ္မကသ္သ သသ္သမဏဗ္ရာဟ္မဏိယာ ပဇာယ သဒေဝမနုသ္သာယ ဒီဃရတ္တံ ဟိတာယ သုခာယ။ ပသ္သ၊ ဒီဃ၊ ယာဝ ဧတေ တယော ကုလပုတ္တာ ဗဟုဇနဟိတာယ ပဋိပန္နာ ဗဟုဇနသုခာယ လောကာနုကမ္ပာယ၊ အတ္ထာယ ဟိတာယ သုခာယ ဒေဝမနုသ္သာနန္တိ။>
    text <ဣဒမဝောစ ဘဂဝာ။ အတ္တမနော ဒီဃော ပရဇနော ယက္ခော ဘဂဝတော ဘာသိတံ အဘိနန္ဒီတိ။>
    stand <စူဠဂောသိင္ဂသုတ္တံ နိဋ္ဌိတံ ပဌမံ။>
  text <၂။ မဟာဂောသိင္ဂသုတ္တံ>
    text <၃၃၂>, <ဧဝံ မေ သုတံ ဧကံ သမယံ ဘဂဝာ ဂောသိင္ဂသာလဝနဒာယေ ဝိဟရတိ သမ္ဗဟုလေဟိ အဘိညာတေဟိ အဘိညာတေဟိ ထေရေဟိ သာဝကေဟိ သဒ္ဓိံ အာယသ္မတာ စ သာရိပုတ္တေန အာယသ္မတာ စ မဟာမောဂ္ဂလ္လာနေန အာယသ္မတာ စ မဟာကသ္သပေန အာယသ္မတာ စ အနုရုဒ္ဓေန အာယသ္မတာ စ ရေဝတေန အာယသ္မတာ စ အာနန္ဒေန၊ အညေဟိ စ အဘိညာတေဟိ အဘိညာတေဟိ ထေရေဟိ သာဝကေဟိ သဒ္ဓိံ။ အထ ခော အာယသ္မာ မဟာမောဂ္ဂလ္လာနော သာယန္ဟသမယံ ပဋိသလ္လာနာ ဝုဋ္ဌိတော ယေနာယသ္မာ မဟာကသ္သပော တေနုပသင္ကမိ၊ ဥပသင္ကမိတ္ဝာ အာယသ္မန္တံ မဟာကသ္သပံ ဧတဒဝောစ အာယာမာဝုသော၊ ကသ္သပ၊ ယေနာယသ္မာ သာရိပုတ္တော တေနုပသင္ကမိသ္သာမ ဓမ္မသ္သဝနာယာတိ။ ဧဝမာဝုသောတိ ခော အာယသ္မာ မဟာကသ္သပော အာယသ္မတော မဟာမောဂ္ဂလ္လာနသ္သ ပစ္စသ္သောသိ။ အထ ခော အာယသ္မာ စ မဟာမောဂ္ဂလ္လာနော အာယသ္မာ စ မဟာကသ္သပော အာယသ္မာ စ အနုရုဒ္ဓော ယေနာယသ္မာ သာရိပုတ္တော တေနုပသင္ကမိံသု ဓမ္မသ္သဝနာယ။ အဒ္ဒသာ ခော အာယသ္မာ အာနန္ဒော အာယသ္မန္တဉ္စ မဟာမောဂ္ဂလ္လာနံ အာယသ္မန္တဉ္စ မဟာကသ္သပံ အာယသ္မန္တဉ္စ အနုရုဒ္ဓံ ယေနာယသ္မာ သာရိပုတ္တော တေနုပသင္ကမန္တေ ဓမ္မသ္သဝနာယ။ ဒိသ္ဝာန ယေနာယသ္မာ ရေဝတော တေနုပသင္ကမိ၊ ဥပသင္ကမိတ္ဝာ အာယသ္မန္တံ ရေဝတံ ဧတဒဝောစ ဥပသင္ကမန္တာ ခော အမူ၊ အာဝုသော ရေဝတ၊ သပ္ပုရိသာ ယေနာယသ္မာ သာရိပုတ္တော တေန ဓမ္မသ္သဝနာယ။ အာယာမာဝုသော ရေဝတ၊ ယေနာယသ္မာ သာရိပုတ္တော တေနုပသင္ကမိသ္သာမ ဓမ္မသ္သဝနာယာတိ။ ဧဝမာဝုသောတိ ခော အာယသ္မာ ရေဝတော အာယသ္မတော အာနန္ဒသ္သ ပစ္စသ္သောသိ။ အထ ခော အာယသ္မာ စ ရေဝတော အာယသ္မာ စ အာနန္ဒော ယေနာယသ္မာ သာရိပုတ္တော တေနုပသင္ကမိံသု ဓမ္မသ္သဝနာယ။>
    text <၃၃၃>, <အဒ္ဒသာ ခော အာယသ္မာ သာရိပုတ္တော အာယသ္မန္တဉ္စ ရေဝတံ အာယသ္မန္တဉ္စ အာနန္ဒံ ဒူရတောဝ အာဂစ္ဆန္တေ။ ဒိသ္ဝာန အာယသ္မန္တံ အာနန္ဒံ ဧတဒဝောစ ဧတု ခော အာယသ္မာ အာနန္ဒော။ သ္ဝာဂတံ အာယသ္မတော အာနန္ဒသ္သ ဘဂဝတော ဥပဋ္ဌာကသ္သ ဘဂဝတော သန္တိကာဝစရသ္သ။ ရမဏီယံ၊ အာဝုသော အာနန္ဒ၊ ဂောသိင္ဂသာလဝနံ၊ ဒောသိနာ ရတ္တိ၊ သဗ္ဗဖာလိဖုလ္လာ သာလာ၊ ဒိဗ္ဗာ၊ မညေ၊ ဂန္ဓာ သမ္ပဝန္တိ၊ ကထံရူပေန၊ အာဝုသော အာနန္ဒ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ ဣဓာဝုသော သာရိပုတ္တ၊ ဘိက္ခု ဗဟုသ္သုတော ဟောတိ သုတဓရော သုတသန္နိစယော။ ယေ တေ ဓမ္မာ အာဒိကလ္ယာဏာ မဇ္ဈေကလ္ယာဏာ ပရိယောသာနကလ္ယာဏာ သာတ္ထာ သဗ္ယဉ္ဇနာ၊ ကေဝလပရိပုဏ္ဏံ ပရိသုဒ္ဓံ ဗ္ရဟ္မစရိယံ အဘိဝဒန္တိ၊ တထာရူပာသ္သ ဓမ္မာ ဗဟုသ္သုတာ ဟောန္တိ၊ ဓာတာ၊ ဝစသာ ပရိစိတာ၊ မနသာနုပေက္ခိတာ၊ ဒိဋ္ဌိယာ သုပ္ပဋိဝိဒ္ဓာ။ သော စတသ္သန္နံ ပရိသာနံ ဓမ္မံ ဒေသေတိ ပရိမဏ္ဍလေဟိ ပဒဗ္ယဉ္ဇနေဟိ အနုပ္ပဗန္ဓေဟိ အနုသယသမုဂ္ဃာတာယ။ ဧဝရူပေန ခော၊ အာဝုသော သာရိပုတ္တ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။>
    text <၃၃၄>, <ဧဝံ ဝုတ္တေ၊ အာယသ္မာ သာရိပုတ္တော အာယသ္မန္တံ ရေဝတံ ဧတဒဝောစ ဗ္ယာကတံ ခော၊ အာဝုသော ရေဝတ၊ အာယသ္မတာ အာနန္ဒေန ယထာသကံ ပဋိဘာနံ။ တတ္ထ ဒာနိ မယံ အာယသ္မန္တံ ရေဝတံ ပုစ္ဆာမ ရမဏီယံ၊ အာဝုသော ရေဝတ၊ ဂောသိင္ဂသာလဝနံ၊ ဒောသိနာ ရတ္တိ၊ သဗ္ဗဖာလိဖုလ္လာ သာလာ၊ ဒိဗ္ဗာ၊ မညေ၊ ဂန္ဓာ သမ္ပဝန္တိ၊ ကထံရူပေန၊ အာဝုသော ရေဝတ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ ဣဓာဝုသော သာရိပုတ္တ၊ ဘိက္ခု ပဋိသလ္လာနာရာမော ဟောတိ ပဋိသလ္လာနရတော၊ အဇ္ဈတ္တံ စေတောသမထမနုယုတ္တော အနိရာကတဇ္ဈာနော၊ ဝိပသ္သနာယ သမန္နာဂတော၊ ဗ္ရူဟေတာ သုညာဂာရာနံ။ ဧဝရူပေန ခော၊ အာဝုသော သာရိပုတ္တ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။>
    text <၃၃၅>, <ဧဝံ ဝုတ္တေ၊ အာယသ္မာ သာရိပုတ္တော အာယသ္မန္တံ အနုရုဒ္ဓံ ဧတဒဝောစ ဗ္ယာကတံ ခော၊ အာဝုသော အနုရုဒ္ဓ၊ အာယသ္မတာ ရေဝတေန ယထာသကံ ပဋိဘာနံ။ တတ္ထ ဒာနိ မယံ အာယသ္မန္တံ အနုရုဒ္ဓံ ပုစ္ဆာမ ရမဏီယံ၊ အာဝုသော အနုရုဒ္ဓ၊ ဂောသိင္ဂသာလဝနံ၊ ဒောသိနာ ရတ္တိ၊ သဗ္ဗဖာလိဖုလ္လာ သာလာ၊ ဒိဗ္ဗာ၊ မညေ၊ ဂန္ဓာ သမ္ပဝန္တိ၊ ကထံရူပေန၊ အာဝုသော အနုရုဒ္ဓ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ ဣဓာဝုသော သာရိပုတ္တ၊ ဘိက္ခု ဒိဗ္ဗေန စက္ခုနာ ဝိသုဒ္ဓေန အတိက္ကန္တမာနုသကေန သဟသ္သံ လောကာနံ ဝောလောကေတိ။ သေယ္ယထာပိ၊ အာဝုသော သာရိပုတ္တ၊ စက္ခုမာ ပုရိသော ဥပရိပာသာဒဝရဂတော သဟသ္သံ နေမိမဏ္ဍလာနံ ဝောလောကေယ္ယ၊ ဧဝမေဝ ခော၊ အာဝုသော သာရိပုတ္တ၊ ဘိက္ခု ဒိဗ္ဗေန စက္ခုနာ ဝိသုဒ္ဓေန အတိက္ကန္တမာနုသကေန သဟသ္သံ လောကာနံ ဝောလောကေတိ။ ဧဝရူပေန ခော၊ အာဝုသော သာရိပုတ္တ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။>
    text <၃၃၆>, <ဧဝံ ဝုတ္တေ၊ အာယသ္မာ သာရိပုတ္တော အာယသ္မန္တံ မဟာကသ္သပံ ဧတဒဝောစ ဗ္ယာကတံ ခော၊ အာဝုသော ကသ္သပ၊ အာယသ္မတာ အနုရုဒ္ဓေန ယထာသကံ ပဋိဘာနံ။ တတ္ထ ဒာနိ မယံ အာယသ္မန္တံ မဟာကသ္သပံ ပုစ္ဆာမ ရမဏီယံ၊ အာဝုသော ကသ္သပ၊ ဂောသိင္ဂသာလဝနံ၊ ဒောသိနာ ရတ္တိ၊ သဗ္ဗဖာလိဖုလ္လာ သာလာ၊ ဒိဗ္ဗာ၊ မညေ၊ ဂန္ဓာ သမ္ပဝန္တိ၊ ကထံရူပေန၊ အာဝုသော ကသ္သပ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ ဣဓာဝုသော သာရိပုတ္တ၊ ဘိက္ခု အတ္တနာ စ အာရညိကော ဟောတိ အာရညိကတ္တသ္သ စ ဝဏ္ဏဝာဒီ၊ အတ္တနာ စ ပိဏ္ဍပာတိကော ဟောတိ ပိဏ္ဍပာတိကတ္တသ္သ စ ဝဏ္ဏဝာဒီ၊ အတ္တနာ စ ပံသုကူလိကော ဟောတိ ပံသုကူလိကတ္တသ္သ စ ဝဏ္ဏဝာဒီ၊ အတ္တနာ စ တေစီဝရိကော ဟောတိ တေစီဝရိကတ္တသ္သ စ ဝဏ္ဏဝာဒီ၊ အတ္တနာ စ အပ္ပိစ္ဆော ဟောတိ အပ္ပိစ္ဆတာယ စ ဝဏ္ဏဝာဒီ၊ အတ္တနာ စ သန္တုဋ္ဌော ဟောတိ သန္တုဋ္ဌိယာ စ ဝဏ္ဏဝာဒီ၊ အတ္တနာ စ ပဝိဝိတ္တော ဟောတိ ပဝိဝေကသ္သ စ ဝဏ္ဏဝာဒီ၊ အတ္တနာ စ အသံသဋ္ဌော ဟောတိ အသံသဂ္ဂသ္သ စ ဝဏ္ဏဝာဒီ၊ အတ္တနာ စ အာရဒ္ဓဝီရိယော ဟောတိ ဝီရိယာရမ္ဘသ္သ စ ဝဏ္ဏဝာဒီ၊ အတ္တနာ စ သီလသမ္ပန္နော ဟောတိ သီလသမ္ပဒာယ စ ဝဏ္ဏဝာဒီ၊ အတ္တနာ စ သမာဓိသမ္ပန္နော ဟောတိ သမာဓိသမ္ပဒာယ စ ဝဏ္ဏဝာဒီ၊ အတ္တနာ စ ပညာသမ္ပန္နော ဟောတိ ပညာသမ္ပဒာယ စ ဝဏ္ဏဝာဒီ၊ အတ္တနာ စ ဝိမုတ္တိသမ္ပန္နော ဟောတိ ဝိမုတ္တိသမ္ပဒာယ စ ဝဏ္ဏဝာဒီ၊ အတ္တနာ စ ဝိမုတ္တိဉာဏဒသ္သနသမ္ပန္နော ဟောတိ ဝိမုတ္တိဉာဏဒသ္သနသမ္ပဒာယ စ ဝဏ္ဏဝာဒီ။ ဧဝရူပေန ခော၊ အာဝုသော သာရိပုတ္တ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။>
    text <၃၃၇>, <ဧဝံ ဝုတ္တေ၊ အာယသ္မာ သာရိပုတ္တော အာယသ္မန္တံ မဟာမောဂ္ဂလ္လာနံ ဧတဒဝောစ ဗ္ယာကတံ ခော၊ အာဝုသော မောဂ္ဂလ္လာန၊ အာယသ္မတာ မဟာကသ္သပေန ယထာသကံ ပဋိဘာနံ။ တတ္ထ ဒာနိ မယံ အာယသ္မန္တံ မဟာမောဂ္ဂလ္လာနံ ပုစ္ဆာမ ရမဏီယံ၊ အာဝုသော မောဂ္ဂလ္လာန၊ ဂောသိင္ဂသာလဝနံ၊ ဒောသိနာ ရတ္တိ၊ သဗ္ဗဖာလိဖုလ္လာ သာလာ၊ ဒိဗ္ဗာ၊ မညေ၊ ဂန္ဓာ သမ္ပဝန္တိ၊ ကထံရူပေန၊ အာဝုသော မောဂ္ဂလ္လာန၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ ဣဓာဝုသော သာရိပုတ္တ၊ ဒ္ဝေ ဘိက္ခူ အဘိဓမ္မကထံ ကထေန္တိ၊ တေ အညမညံ ပဉ္ဟံ ပုစ္ဆန္တိ၊ အညမညသ္သ ပဉ္ဟံ ပုဋ္ဌာ ဝိသ္သဇ္ဇေန္တိ၊ နော စ သံသာဒေန္တိ၊ ဓမ္မီ စ နေသံ ကထာ ပဝတ္တိနီ ဟောတိ။ ဧဝရူပေန ခော၊ အာဝုသော သာရိပုတ္တ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။>
    text <၃၃၈>, <အထ ခော အာယသ္မာ မဟာမောဂ္ဂလ္လာနော အာယသ္မန္တံ သာရိပုတ္တံ ဧတဒဝောစ ဗ္ယာကတံ ခော၊ အာဝုသော သာရိပုတ္တ၊ အမ္ဟေဟိ သဗ္ဗေဟေဝ ယထာသကံ ပဋိဘာနံ။ တတ္ထ ဒာနိ မယံ အာယသ္မန္တံ သာရိပုတ္တံ ပုစ္ဆာမ ရမဏီယံ၊ အာဝုသော သာရိပုတ္တ၊ ဂောသိင္ဂသာလဝနံ၊ ဒောသိနာ ရတ္တိ၊ သဗ္ဗဖာလိဖုလ္လာ သာလာ၊ ဒိဗ္ဗာ၊ မညေ၊ ဂန္ဓာ သမ္ပဝန္တိ၊ ကထံရူပေန၊ အာဝုသော သာရိပုတ္တ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ ဣဓာဝုသော မောဂ္ဂလ္လာန၊ ဘိက္ခု စိတ္တံ ဝသံ ဝတ္တေတိ၊ နော စ ဘိက္ခု စိတ္တသ္သ ဝသေန ဝတ္တတိ။ သော ယာယ ဝိဟာရသမာပတ္တိယာ အာကင္ခတိ ပုဗ္ဗဏ္ဟသမယံ ဝိဟရိတုံ၊ တာယ ဝိဟာရသမာပတ္တိယာ ပုဗ္ဗဏ္ဟသမယံ ဝိဟရတိ၊ ယာယ ဝိဟာရသမာပတ္တိယာ အာကင္ခတိ မဇ္ဈန္ဟိကသမယံ ဝိဟရိတုံ၊ တာယ ဝိဟာရသမာပတ္တိယာ မဇ္ဈန္ဟိကသမယံ ဝိဟရတိ၊ ယာယ ဝိဟာရသမာပတ္တိယာ အာကင္ခတိ သာယန္ဟသမယံ ဝိဟရိတုံ၊ တာယ ဝိဟာရသမာပတ္တိယာ သာယန္ဟသမယံ ဝိဟရတိ။ သေယ္ယထာပိ၊ အာဝုသော မောဂ္ဂလ္လာန၊ ရညော ဝာ ရာဇမဟာမတ္တသ္သ ဝာ နာနာရတ္တာနံ ဒုသ္သာနံ ဒုသ္သကရဏ္ဍကော ပူရော အသ္သ။ သော ယညဒေဝ ဒုသ္သယုဂံ အာကင္ခေယ္ယ ပုဗ္ဗဏ္ဟသမယံ ပာရုပိတုံ၊ တံ တဒေဝ ဒုသ္သယုဂံ ပုဗ္ဗဏ္ဟသမယံ ပာရုပေယ္ယ၊ ယညဒေဝ ဒုသ္သယုဂံ အာကင္ခေယ္ယ မဇ္ဈန္ဟိကသမယံ ပာရုပိတုံ၊ တံ တဒေဝ ဒုသ္သယုဂံ မဇ္ဈန္ဟိကသမယံ ပာရုပေယ္ယ၊ ယညဒေဝ ဒုသ္သယုဂံ အာကင္ခေယ္ယ သာယန္ဟသမယံ ပာရုပိတုံ၊ တံ တဒေဝ ဒုသ္သယုဂံ သာယန္ဟသမယံ ပာရုပေယ္ယ။ ဧဝမေဝ ခော၊ အာဝုသော မောဂ္ဂလ္လာန၊ ဘိက္ခု စိတ္တံ ဝသံ ဝတ္တေတိ၊ နော စ ဘိက္ခု စိတ္တသ္သ ဝသေန ဝတ္တတိ။ သော ယာယ ဝိဟာရသမာပတ္တိယာ အာကင္ခတိ ပုဗ္ဗဏ္ဟသမယံ ဝိဟရိတုံ၊ တာယ ဝိဟာရသမာပတ္တိယာ ပုဗ္ဗဏ္ဟသမယံ ဝိဟရတိ၊ ယာယ ဝိဟာရသမာပတ္တိယာ အာကင္ခတိ မဇ္ဈန္ဟိကသမယံ ဝိဟရိတုံ၊ တာယ ဝိဟာရသမာပတ္တိယာ မဇ္ဈန္ဟိကသမယံ ဝိဟရတိ၊ ယာယ ဝိဟာရသမာပတ္တိယာ အာကင္ခတိ သာယန္ဟသမယံ ဝိဟရိတုံ၊ တာယ ဝိဟာရသမာပတ္တိယာ သာယန္ဟသမယံ ဝိဟရတိ။ ဧဝရူပေန ခော၊ အာဝုသော မောဂ္ဂလ္လာန၊ ဘိက္ခုနာ ဂောသိင္ဂသာလဝနံ သောဘေယ္ယာတိ။>
    text <၃၃၉>, <အထ ခော အာယသ္မာ သာရိပုတ္တော တေ အာယသ္မန္တေ ဧတဒဝောစ ဗ္ယာကတံ ခော၊ အာဝုသော၊ အမ္ဟေဟိ သဗ္ဗေဟေဝ ယထာသကံ ပဋိဘာနံ။ အာယာမာဝုသော၊ ယေန ဘဂဝာ တေနုပသင္ကမိသ္သာမ၊ ဥပသင္ကမိတ္ဝာ ဧတမတ္ထံ ဘဂဝတော အာရောစေသ္သာမ။ ယထာ နော ဘဂဝာ ဗ္ယာကရိသ္သတိ တထာ နံ ဓာရေသ္သာမာတိ။ ဧဝမာဝုသောတိ ခော တေ အာယသ္မန္တော အာယသ္မတော သာရိပုတ္တသ္သ ပစ္စသ္သောသုံ။ အထ ခော တေ အာယသ္မန္တော ယေန ဘဂဝာ တေနုပသင္ကမိံသု၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ နိသီဒိံသု။ ဧကမန္တံ နိသိန္နော ခော အာယသ္မာ သာရိပုတ္တော ဘဂဝန္တံ ဧတဒဝောစ အဒ္ဒသံ ခော အဟံ၊ ဘန္တေ၊ အာယသ္မန္တဉ္စ ရေဝတံ အာယသ္မန္တဉ္စ အာနန္ဒံ ဒူရတောဝ အာဂစ္ဆန္တေ။ ဒိသ္ဝာန အာယသ္မန္တံ အာနန္ဒံ ဧတဒဝောစံ ဧတု ခော အာယသ္မာ အာနန္ဒော။ သ္ဝာဂတံ အာယသ္မတော အာနန္ဒသ္သ ဘဂဝတော ဥပဋ္ဌာကသ္သ ဘဂဝတော သန္တိကာဝစရသ္သ။ ရမဏီယံ၊ အာဝုသော အာနန္ဒ၊ ဂောသိင္ဂသာလဝနံ၊ ဒောသိနာ ရတ္တိ၊ သဗ္ဗဖာလိဖုလ္လာ သာလာ၊ ဒိဗ္ဗာ၊ မညေ၊ ဂန္ဓာ သမ္ပဝန္တိ၊ ကထံရူပေန၊ အာဝုသော အာနန္ဒ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ ဧဝံ ဝုတ္တေ၊ ဘန္တေ၊ အာယသ္မာ အာနန္ဒော မံ ဧတဒဝောစ ဣဓာဝုသော၊ သာရိပုတ္တ၊ ဘိက္ခု ဗဟုသ္သုတော ဟောတိ သုတဓရော။ပေ။ အနုသယသမုဂ္ဃာတာယ။ ဧဝရူပေန ခော၊ အာဝုသော သာရိပုတ္တ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ သာဓု သာဓု၊ သာရိပုတ္တ။ ယထာ တံ အာနန္ဒောဝ သမ္မာ ဗ္ယာကရမာနော ဗ္ယာကရေယ္ယ။ အာနန္ဒော ဟိ၊ သာရိပုတ္တ၊ ဗဟုသ္သုတော သုတဓရော သုတသန္နိစယော။ ယေ တေ ဓမ္မာ အာဒိကလ္ယာဏာ မဇ္ဈေကလ္ယာဏာ ပရိယောသာနကလ္ယာဏာ သာတ္ထာ သဗ္ယဉ္ဇနာ၊ ကေဝလပရိပုဏ္ဏံ ပရိသုဒ္ဓံ ဗ္ရဟ္မစရိယံ အဘိဝဒန္တိ၊ တထာရူပာသ္သ ဓမ္မာ ဗဟုသ္သုတာ ဟောန္တိ၊ ဓာတာ၊ ဝစသာ ပရိစိတာ၊ မနသာနုပေက္ခိတာ၊ ဒိဋ္ဌိယာ သုပ္ပဋိဝိဒ္ဓာ။ သော စတသ္သန္နံ ပရိသာနံ ဓမ္မံ ဒေသေတိ ပရိမဏ္ဍလေဟိ ပဒဗ္ယဉ္ဇနေဟိ အနုပ္ပဗန္ဓေဟိ အနုသယသမုဂ္ဃာတာယာတိ။>
    text <၃၄၀>, <ဧဝံ ဝုတ္တေ၊ အဟံ၊ ဘန္တေ၊ အာယသ္မန္တံ ရေဝတံ ဧတဒဝောစံ ဗ္ယာကတံ ခော၊ အာဝုသော ရေဝတ အာယသ္မတာ အာနန္ဒေန ယထာသကံ ပဋိဘာနံ။ တတ္ထ ဒာနိ မယံ အာယသ္မန္တံ ရေဝတံ ပုစ္ဆာမ ရမဏီယံ၊ အာဝုသော ရေဝတ၊ ဂောသိင္ဂသာလဝနံ၊ ဒောသိနာ ရတ္တိ၊ သဗ္ဗဖာလိဖုလ္လာ သာလာ၊ ဒိဗ္ဗာ မညေ ဂန္ဓာ သမ္ပဝန္တိ။ ကထံရူပေန၊ အာဝုသော ရေဝတ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ ဧဝံ ဝုတ္တေ၊ ဘန္တေ၊ အာယသ္မာ ရေဝတော မံ ဧတဒဝောစ ဣဓာဝုသော သာရိပုတ္တ ဘိက္ခု ပဋိသလ္လာနာရာမော ဟောတိ ပဋိသလ္လာနရတော၊ အဇ္ဈတ္တံ စေတောသမထမနုယုတ္တော၊ အနိရာကတဇ္ဈာနော၊ ဝိပသ္သနာယ သမန္နာဂတော၊ ဗ္ရူဟေတာ သုညာဂာရာနံ။ ဧဝရူပေန ခော၊ အာဝုသော သာရိပုတ္တ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ သာဓု သာဓု၊ သာရိပုတ္တ။ ယထာ တံ ရေဝတောဝ သမ္မာ ဗ္ယာကရမာနော ဗ္ယာကရေယ္ယ။ ရေဝတော ဟိ၊ သာရိပုတ္တ၊ ပဋိသလ္လာနာရာမော ပဋိသလ္လာနရတော၊ အဇ္ဈတ္တံ စေတောသမထမနုယုတ္တော အနိရာကတဇ္ဈာနော၊ ဝိပသ္သနာယ သမန္နာဂတော ဗ္ရူဟေတာ သုညာဂာရာနန္တိ။>
    text <၃၄၁>, <ဧဝံ ဝုတ္တေ၊ အဟံ၊ ဘန္တေ၊ အာယသ္မန္တံ အနုရုဒ္ဓံ ဧတဒဝောစံ ဗ္ယာကတံ ခော အာဝုသော အနုရုဒ္ဓ အာယသ္မတာ ရေဝတေန။ပေ။ ကထံရူပေန၊ အာဝုသော အနုရုဒ္ဓ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ ဧဝံ ဝုတ္တေ၊ ဘန္တေ၊ အာယသ္မာ အနုရုဒ္ဓော မံ ဧတဒဝောစ ဣဓာဝုသော သာရိပုတ္တ၊ ဘိက္ခု ဒိဗ္ဗေန စက္ခုနာ ဝိသုဒ္ဓေန အတိက္ကန္တမာနုသကေန သဟသ္သံ လောကာနံ ဝောလောကေတိ။ သေယ္ယထာပိ၊ အာဝုသော သာရိပုတ္တ၊ စက္ခုမာ ပုရိသော။ပေ။ ဧဝရူပေန ခော အာဝုသော သာရိပုတ္တ ဘိက္ခုနာ ဂောသိင္ဂသာလဝနံ သောဘေယ္ယာတိ။ သာဓု သာဓု၊ သာရိပုတ္တ၊ ယထာ တံ အနုရုဒ္ဓောဝ သမ္မာ ဗ္ယာကရမာနော ဗ္ယာကရေယ္ယ။ အနုရုဒ္ဓော ဟိ၊ သာရိပုတ္တ၊ ဒိဗ္ဗေန စက္ခုနာ ဝိသုဒ္ဓေန အတိက္ကန္တမာနုသကေန သဟသ္သံ လောကာနံ ဝောလောကေတီတိ။>
    text <၃၄၂>, <ဧဝံ ဝုတ္တေ၊ အဟံ၊ ဘန္တေ၊ အာယသ္မန္တံ မဟာကသ္သပံ ဧတဒဝောစံ ဗ္ယာကတံ ခော၊ အာဝုသော ကသ္သပ အာယသ္မတာ အနုရုဒ္ဓေန ယထာသကံ ပဋိဘာနံ။ တတ္ထ ဒာနိ မယံ အာယသ္မန္တံ မဟာကသ္သပံ ပုစ္ဆာမ။ပေ။ ကထံ ရူပေန ခော၊ အာဝုသော ကသ္သပ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ ဧဝံ ဝုတ္တေ ဘန္တေ၊ အာယသ္မာ မဟာကသ္သပော မံ ဧတဒဝောစ ဣဓာဝုသော သာရိပုတ္တ၊ ဘိက္ခု အတ္တနာ စ အာရညိကော ဟောတိ အာရညိကတ္တသ္သ စ ဝဏ္ဏဝာဒီ၊ အတ္တနာ စ ပိဏ္ဍပာတိကော ဟောတိ။ပေ။ အတ္တနာ စ ပံသုကူလိကော ဟောတိ။ပေ။ အတ္တနာ စ တေစီဝရိကော ဟောတိ။ပေ။ အတ္တနာ စ အပ္ပိစ္ဆော ဟောတိ။ပေ။ အတ္တနာ စ သန္တုဋ္ဌော ဟောတိ။ပေ။ အတ္တနာ စ ပဝိဝိတ္တော ဟောတိ။ပေ။ အတ္တနာ စ အသံသဋ္ဌော ဟောတိ။ပေ။ အတ္တနာ စ အာရဒ္ဓဝီရိယော ဟောတိ။ပေ။ အတ္တနာ စ သီလသမ္ပန္နော ဟောတိ။ပေ။ အတ္တနာ စ သမာဓိသမ္ပန္နော ဟောတိ။ပေ။ အတ္တနာ စ ပညာသမ္ပန္နော ဟောတိ။ အတ္တနာ စ ဝိမုတ္တိသမ္ပန္နော ဟောတိ။ အတ္တနာ စ ဝိမုတ္တိဉာဏဒသ္သနသမ္ပန္နော ဟောတိ ဝိမုတ္တိဉာဏဒသ္သနသမ္ပဒာယ စ ဝဏ္ဏဝာဒီ။ ဧဝရူပေန ခော၊ အာဝုသော သာရိပုတ္တ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ သာဓု သာဓု၊ သာရိပုတ္တ။ ယထာ တံ ကသ္သပောဝ သမ္မာ ဗ္ယာကရမာနော ဗ္ယာကရေယ္ယ။ ကသ္သပော ဟိ၊ သာရိပုတ္တ၊ အတ္တနာ စ အာရညိကော အာရညိကတ္တသ္သ စ ဝဏ္ဏဝာဒီ၊ အတ္တနာ စ ပိဏ္ဍပာတိကော ပိဏ္ဍပာတိကတ္တသ္သ စ ဝဏ္ဏဝာဒီ၊ အတ္တနာ စ ပံသုကူလိကော ပံသုကူလိကတ္တသ္သ စ ဝဏ္ဏဝာဒီ၊ အတ္တနာ စ တေစီဝရိကော တေစီဝရိကတ္တသ္သ စ ဝဏ္ဏဝာဒီ၊ အတ္တနာ စ အပ္ပိစ္ဆော အပ္ပိစ္ဆတာယ စ ဝဏ္ဏဝာဒီ၊ အတ္တနာ စ သန္တုဋ္ဌော သန္တုဋ္ဌိယာ စ ဝဏ္ဏဝာဒီ၊ အတ္တနာ စ ပဝိဝိတ္တော ပဝိဝေကသ္သ စ ဝဏ္ဏဝာဒီ၊ အတ္တနာ စ အသံသဋ္ဌော အသံသဂ္ဂသ္သ စ ဝဏ္ဏဝာဒီ၊ အတ္တနာ စ အာရဒ္ဓဝီရိယော ဝီရိယာရမ္ဘသ္သ စ ဝဏ္ဏဝာဒီ၊ အတ္တနာ စ သီလသမ္ပန္နော သီလသမ္ပဒာယ စ ဝဏ္ဏဝာဒီ၊ အတ္တနာ စ သမာဓိသမ္ပန္နော သမာဓိသမ္ပဒာယ စ ဝဏ္ဏဝာဒီ၊ အတ္တနာ စ ပညာသမ္ပန္နော ပညာသမ္ပဒာယ စ ဝဏ္ဏဝာဒီ၊ အတ္တနာ စ ဝိမုတ္တိသမ္ပန္နော ဝိမုတ္တိသမ္ပဒာယ စ ဝဏ္ဏဝာဒီ၊ အတ္တနာ စ ဝိမုတ္တိဉာဏဒသ္သနသမ္ပန္နော ဝိမုတ္တိဉာဏဒသ္သနသမ္ပဒာယ စ ဝဏ္ဏဝာဒီတိ။>
    text <၃၄၃>, <ဧဝံ ဝုတ္တေ၊ အဟံ ဘန္တေ အာယသ္မန္တံ မဟာမောဂ္ဂလ္လာနံ ဧတဒဝောစံ ဗ္ယာကတံ ခော၊ အာဝုသော မောဂ္ဂလ္လာန၊ အာယသ္မတာ မဟာကသ္သပေန ယထာသကံ ပဋိဘာနံ။ တတ္ထ ဒာနိ မယံ အာယသ္မန္တံ မဟာမောဂ္ဂလ္လာနံ ပုစ္ဆာမ။ပေ။ ကထံရူပေန၊ အာဝုသော မောဂ္ဂလ္လာန၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ ဧဝံ ဝုတ္တေ၊ ဘန္တေ၊ အာယသ္မာ မဟာမောဂ္ဂလ္လာနော မံ ဧတဒဝောစ ဣဓာဝုသော သာရိပုတ္တ၊ ဒ္ဝေ ဘိက္ခူ အဘိဓမ္မကထံ ကထေန္တိ။ တေ အညမညံ ပဉ္ဟံ ပုစ္ဆန္တိ၊ အညမညသ္သ ပဉ္ဟံ ပုဋ္ဌာ ဝိသ္သဇ္ဇေန္တိ၊ နော စ သံသာဒေန္တိ၊ ဓမ္မီ စ နေသံ ကထာ ပဝတ္တိနီ ဟောတိ။ ဧဝရူပေန ခော၊ အာဝုသော သာရိပုတ္တ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ သာဓု သာဓု၊ သာရိပုတ္တ၊ ယထာ တံ မောဂ္ဂလ္လာနောဝ သမ္မာ ဗ္ယာကရမာနော ဗ္ယာကရေယ္ယ။ မောဂ္ဂလ္လာနော ဟိ၊ သာရိပုတ္တ၊ ဓမ္မကထိကောတိ။>
    text <၃၄၄>, <ဧဝံ ဝုတ္တေ၊ အာယသ္မာ မဟာမောဂ္ဂလ္လာနော ဘဂဝန္တံ ဧတဒဝောစ အထ ခ္ဝာဟံ၊ ဘန္တေ၊ အာယသ္မန္တံ သာရိပုတ္တံ ဧတဒဝောစံ ဗ္ယာကတံ ခော၊ အာဝုသော သာရိပုတ္တ၊ အမ္ဟေဟိ သဗ္ဗေဟေဝ ယထာသကံ ပဋိဘာနံ။ တတ္ထ ဒာနိ မယံ အာယသ္မန္တံ သာရိပုတ္တံ ပုစ္ဆာမ ရမဏီယံ၊ အာဝုသော သာရိပုတ္တ၊ ဂောသိင္ဂသာလဝနံ၊ ဒောသိနာ ရတ္တိ၊ သဗ္ဗဖာလိဖုလ္လာ သာလာ၊ ဒိဗ္ဗာ၊ မညေ၊ ဂန္ဓာ သမ္ပဝန္တိ။ ကထံရူပေန၊ အာဝုသော သာရိပုတ္တ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ ဧဝံ ဝုတ္တေ၊ ဘန္တေ၊ အာယသ္မာ သာရိပုတ္တော မံ ဧတဒဝောစ ဣဓာဝုသော၊ မောဂ္ဂလ္လာန၊ ဘိက္ခု စိတ္တံ ဝသံ ဝတ္တေတိ နော စ ဘိက္ခု စိတ္တသ္သ ဝသေန ဝတ္တတိ။ သော ယာယ ဝိဟာရသမာပတ္တိယာ အာကင္ခတိ ပုဗ္ဗဏ္ဟသမယံ ဝိဟရိတုံ၊ တာယ ဝိဟာရသမာပတ္တိယာ ပုဗ္ဗဏ္ဟသမယံ ဝိဟရတိ၊ ယာယ ဝိဟာရသမာပတ္တိယာ အာကင္ခတိ မဇ္ဈန္ဟိကသမယံ ဝိဟရိတုံ၊ တာယ ဝိဟာရသမာပတ္တိယာ မဇ္ဈန္ဟိကသမယံ ဝိဟရတိ၊ ယာယ ဝိဟာရသမာပတ္တိယာ အာကင္ခတိ သာယန္ဟသမယံ ဝိဟရိတုံ၊ တာယ ဝိဟာရသမာပတ္တိယာ သာယန္ဟသမယံ ဝိဟရတိ။ သေယ္ယထာပိ၊ အာဝုသော မောဂ္ဂလ္လာန၊ ရညော ဝာ ရာဇမဟာမတ္တသ္သ ဝာ နာနာရတ္တာနံ ဒုသ္သာနံ ဒုသ္သကရဏ္ဍကော ပူရော အသ္သ။ သော ယညဒေဝ ဒုသ္သယုဂံ အာကင္ခေယ္ယ ပုဗ္ဗဏ္ဟသမယံ ပာရုပိတုံ၊ တံ တဒေဝ ဒုသ္သယုဂံ ပုဗ္ဗဏ္ဟသမယံ ပာရုပေယ္ယ၊ ယညဒေဝ ဒုသ္သယုဂံ အာကင္ခေယ္ယ မဇ္ဈန္ဟိကသမယံ ပာရုပိတုံ၊ တံ တဒေဝ ဒုသ္သယုဂံ မဇ္ဈန္ဟိကသမယံ ပာရုပေယ္ယ၊ ယညဒေဝ ဒုသ္သယုဂံ အာကင္ခေယ္ယ သာယန္ဟသမယံ ပာရုပိတုံ၊ တံ တဒေဝ ဒုသ္သယုဂံ သာယန္ဟသမယံ ပာရုပေယ္ယ။ ဧဝမေဝ ခော၊ အာဝုသော မောဂ္ဂလ္လာန၊ ဘိက္ခု စိတ္တံ ဝသံ ဝတ္တေတိ၊ နော စ ဘိက္ခု စိတ္တသ္သ ဝသေန ဝတ္တတိ။ သော ယာယ ဝိဟာရသမာပတ္တိယာ အာကင္ခတိ ပုဗ္ဗဏ္ဟသမယံ ဝိဟရိတုံ၊ တာယ ဝိဟာရသမာပတ္တိယာ ပုဗ္ဗဏ္ဟသမယံ ဝိဟရတိ၊ ယာယ ဝိဟာရသမာပတ္တိယာ အာကင္ခတိ မဇ္ဈန္ဟိကသမယံ ဝိဟရိတုံ၊ တာယ ဝိဟာရသမာပတ္တိယာ မဇ္ဈန္ဟိကသမယံ ဝိဟရတိ၊ ယာယ ဝိဟာရသမာပတ္တိယာ အာကင္ခတိ သာယန္ဟသမယံ ဝိဟရိတုံ၊ တာယ ဝိဟာရသမာပတ္တိယာ သာယန္ဟသမယံ ဝိဟရတိ။ ဧဝရူပေန ခော၊ အာဝုသော မောဂ္ဂလ္လာန၊ ဘိက္ခုနာ ဂောသိင္ဂသာလဝနံ သောဘေယ္ယာတိ။ သာဓု သာဓု၊ မောဂ္ဂလ္လာန။ ယထာ တံ သာရိပုတ္တောဝ သမ္မာ ဗ္ယာကရမာနော ဗ္ယာကရေယ္ယ။ သာရိပုတ္တော ဟိ၊ မောဂ္ဂလ္လာန၊ စိတ္တံ ဝသံ ဝတ္တေတိ နော စ သာရိပုတ္တော စိတ္တသ္သ ဝသေန ဝတ္တတိ။ သော ယာယ ဝိဟာရသမာပတ္တိယာ အာကင္ခတိ ပုဗ္ဗဏ္ဟသမယံ ဝိဟရိတုံ၊ တာယ ဝိဟာရသမာပတ္တိယာ ပုဗ္ဗဏ္ဟသမယံ ဝိဟရတိ၊ ယာယ ဝိဟာရသမာပတ္တိယာ အာကင္ခတိ မဇ္ဈန္ဟိကသမယံ ဝိဟရိတုံ၊ တာယ ဝိဟာရသမာပတ္တိယာ မဇ္ဈန္ဟိကသမယံ ဝိဟရတိ၊ ယာယ ဝိဟာရသမာပတ္တိယာ အာကင္ခတိ သာယန္ဟသမယံ ဝိဟရိတုံ၊ တာယ ဝိဟာရသမာပတ္တိယာ သာယန္ဟသမယံ ဝိဟရတီတိ။>
    text <၃၄၅>, <ဧဝံ ဝုတ္တေ၊ အာယသ္မာ သာရိပုတ္တော ဘဂဝန္တံ ဧတဒဝောစ ကသ္သ နု ခော၊ ဘန္တေ၊ သုဘာသိတန္တိ။ သဗ္ဗေသံ ဝော၊ သာရိပုတ္တ၊ သုဘာသိတံ ပရိယာယေန။ အပိ စ မမပိ သုဏာထ ယထာရူပေန ဘိက္ခုနာ ဂောသိင္ဂသာလဝနံ သောဘေယ္ယ။ ဣဓ၊ သာရိပုတ္တ၊ ဘိက္ခု ပစ္ဆာဘတ္တံ ပိဏ္ဍပာတပဋိက္ကန္တော နိသီဒတိ ပလ္လင္ကံ အာဘုဇိတ္ဝာ ဥဇုံ ကာယံ ပဏိဓာယ ပရိမုခံ သတိံ ဥပဋ္ဌပေတ္ဝာ န တာဝာဟံ ဣမံ ပလ္လင္ကံ ဘိန္ဒိသ္သာမိ ယာဝ မေ နာနုပာဒာယ အာသဝေဟိ စိတ္တံ ဝိမုစ္စိသ္သတီတိ။ ဧဝရူပေန ခော၊ သာရိပုတ္တ၊ ဘိက္ခုနာ ဂောသိင္ဂသာလဝနံ သောဘေယ္ယာတိ။>
    text <ဣဒမဝောစ ဘဂဝာ။ အတ္တမနာ တေ အာယသ္မန္တော ဘဂဝတော ဘာသိတံ အဘိနန္ဒုန္တိ။>
    stand <မဟာဂောသိင္ဂသုတ္တံ နိဋ္ဌိတံ ဒုတိယံ။>
  text <၃။ မဟာဂောပာလကသုတ္တံ>
    text <၃၄၆>, <ဧဝံ မေ သုတံ ဧကံ သမယံ ဘဂဝာ သာဝတ္ထိယံ ဝိဟရတိ ဇေတဝနေ အနာထပိဏ္ဍိကသ္သ အာရာမေ။ တတ္ရ ခော ဘဂဝာ ဘိက္ခူ အာမန္တေသိ ဘိက္ခဝောတိ။ ဘဒန္တေတိ တေ ဘိက္ခူ ဘဂဝတော ပစ္စသ္သောသုံ။ ဘဂဝာ ဧတဒဝောစ>
    text <ဧကာဒသဟိ၊ ဘိက္ခဝေ၊ အင္ဂေဟိ သမန္နာဂတော ဂောပာလကော အဘဗ္ဗော ဂောဂဏံ ပရိဟရိတုံ ဖာတိံ ကာတုံ။ ကတမေဟိ ဧကာဒသဟိ။ ဣဓ၊ ဘိက္ခဝေ၊ ဂောပာလကော န ရူပညူ ဟောတိ၊ န လက္ခဏကုသလော ဟောတိ၊ န အာသာဋိကံ ဟာရေတာ ဟောတိ၊ န ဝဏံ ပဋိစ္ဆာဒေတာ ဟောတိ၊ န ဓူမံ ကတ္တာ ဟောတိ၊ န တိတ္ထံ ဇာနာတိ၊ န ပီတံ ဇာနာတိ၊ န ဝီထိံ ဇာနာတိ၊ န ဂောစရကုသလော ဟောတိ အနဝသေသဒောဟီ စ ဟောတိ။ ယေ တေ ဥသဘာ ဂောပိတရော ဂောပရိဏာယကာ တေ န အတိရေကပူဇာယ ပူဇေတာ ဟောတိ။ ဣမေဟိ ခော၊ ဘိက္ခဝေ၊ ဧကာဒသဟိ အင္ဂေဟိ သမန္နာဂတော ဂောပာလကော အဘဗ္ဗော ဂောဂဏံ ပရိဟရိတုံ ဖာတိံ ကာတုံ။ ဧဝမေဝ ခော၊ ဘိက္ခဝေ၊ ဧကာဒသဟိ ဓမ္မေဟိ သမန္နာဂတော ဘိက္ခု အဘဗ္ဗော ဣမသ္မိံ ဓမ္မဝိနယေ ဝုဒ္ဓိံ ဝိရူဠ္ဟိံ ဝေပုလ္လံ အာပဇ္ဇိတုံ။ ကတမေဟိ ဧကာဒသဟိ။ ဣဓ၊ ဘိက္ခဝေ၊ ဘိက္ခု န ရူပညူ ဟောတိ၊ န လက္ခဏကုသလော ဟောတိ၊ န အာသာဋိကံ ဟာရေတာ ဟောတိ၊ န ဝဏံ ပဋိစ္ဆာဒေတာ ဟောတိ၊ န ဓူမံ ကတ္တာ ဟောတိ၊ န တိတ္ထံ ဇာနာတိ၊ န ပီတံ ဇာနာတိ၊ န ဝီထိံ ဇာနာတိ၊ န ဂောစရကုသလော ဟောတိ၊ အနဝသေသဒောဟီ စ ဟောတိ။ ယေ တေ ဘိက္ခူ ထေရာ ရတ္တညူ စိရပဗ္ဗဇိတာ သင္ဃပိတရော သင္ဃပရိဏာယကာ တေ န အတိရေကပူဇာယ ပူဇေတာ ဟောတိ။>
    text <၃၄၇>, <ကထဉ္စ၊ ဘိက္ခဝေ၊ ဘိက္ခု န ရူပညူ ဟောတိ။ ဣဓ၊ ဘိက္ခဝေ၊ ဘိက္ခု ယံ ကိဉ္စိ ရူပံ သဗ္ဗံ ရူပံ စတ္တာရိ မဟာဘူတာနိ၊ စတုန္နဉ္စ မဟာဘူတာနံ ဥပာဒာယရူပန္တိ ယထာဘူတံ နပ္ပဇာနာတိ။ ဧဝံ ခော၊ ဘိက္ခဝေ၊ ဘိက္ခု န ရူပညူ ဟောတိ။>
    text <ကထဉ္စ၊ ဘိက္ခဝေ၊ ဘိက္ခု န လက္ခဏကုသလော ဟောတိ။ ဣဓ၊ ဘိက္ခဝေ၊ ဘိက္ခု ကမ္မလက္ခဏော ဗာလော၊ ကမ္မလက္ခဏော ပဏ္ဍိတောတိ ယထာဘူတံ နပ္ပဇာနာတိ။ ဧဝံ ခော၊ ဘိက္ခဝေ၊ ဘိက္ခု န လက္ခဏကုသလော ဟောတိ။>
    text <ကထဉ္စ၊ ဘိက္ခဝေ၊ ဘိက္ခု န အာသာဋိကံ ဟာရေတာ ဟောတိ။ ဣဓ၊ ဘိက္ခဝေ၊ ဘိက္ခု ဥပ္ပန္နံ ကာမဝိတက္ကံ အဓိဝာသေတိ၊ နပ္ပဇဟတိ န ဝိနောဒေတိ န ဗ္ယန္တီ ကရောတိ န အနဘာဝံ ဂမေတိ။ ဥပ္ပန္နံ ဗ္ယာပာဒဝိတက္ကံ။ပေ။ ဥပ္ပန္နံ ဝိဟိံသာဝိတက္ကံ။ပေ။ ဥပ္ပန္နုပ္ပန္နေ ပာပကေ အကုသလေ ဓမ္မေ အဓိဝာသေတိ၊ နပ္ပဇဟတိ န ဝိနောဒေတိ န ဗ္ယန္တီ ကရောတိ န အနဘာဝံ ဂမေတိ။ ဧဝံ ခော၊ ဘိက္ခဝေ၊ ဘိက္ခု န အာသာဋိကံ ဟာရေတာ ဟောတိ။>
    text <ကထဉ္စ၊ ဘိက္ခဝေ၊ ဘိက္ခု န ဝဏံ ပဋိစ္ဆာဒေတာ ဟောတိ။ ဣဓ၊ ဘိက္ခဝေ၊ ဘိက္ခု စက္ခုနာ ရူပံ ဒိသ္ဝာ နိမိတ္တဂ္ဂာဟီ ဟောတိ အနုဗ္ယဉ္ဇနဂ္ဂာဟီ။ ယတ္ဝာဓိကရဏမေနံ စက္ခုန္ဒ္ရိယံ အသံဝုတံ ဝိဟရန္တံ အဘိဇ္ဈာဒောမနသ္သာ ပာပကာ အကုသလာ ဓမ္မာ အန္ဝာသ္သဝေယ္ယုံ၊ တသ္သ သံဝရာယ န ပဋိပဇ္ဇတိ၊ န ရက္ခတိ စက္ခုန္ဒ္ရိယံ၊ စက္ခုန္ဒ္ရိယေ န သံဝရံ အာပဇ္ဇတိ။ သောတေန သဒ္ဒံ သုတ္ဝာ။ပေ။ ဃာနေန ဂန္ဓံ ဃာယိတ္ဝာ။ပေ။ ဇိဝ္ဟာယ ရသံ သာယိတ္ဝာ။ပေ။ ကာယေန ဖောဋ္ဌဗ္ဗံ ဖုသိတ္ဝာ။ပေ။ မနသာ ဓမ္မံ ဝိညာယ နိမိတ္တဂ္ဂာဟီ ဟောတိ အနုဗ္ယဉ္ဇနဂ္ဂာဟီ။ ယတ္ဝာဓိကရဏမေနံ မနိန္ဒ္ရိယံ အသံဝုတံ ဝိဟရန္တံ အဘိဇ္ဈာဒောမနသ္သာ ပာပကာ အကုသလာ ဓမ္မာ အန္ဝာသ္သဝေယ္ယုံ၊ တသ္သ သံဝရာယ န ပဋိပဇ္ဇတိ၊ န ရက္ခတိ မနိန္ဒ္ရိယံ၊ မနိန္ဒ္ရိယေ န သံဝရံ အာပဇ္ဇတိ။ ဧဝံ ခော၊ ဘိက္ခဝေ၊ ဘိက္ခု န ဝဏံ ပဋိစ္ဆာဒေတာ ဟောတိ။>
    text <ကထဉ္စ၊ ဘိက္ခဝေ၊ ဘိက္ခု န ဓူမံ ကတ္တာ ဟောတိ။ ဣဓ၊ ဘိက္ခဝေ၊ ဘိက္ခု ယထာသုတံ ယထာပရိယတ္တံ ဓမ္မံ န ဝိတ္ထာရေန ပရေသံ ဒေသေတာ ဟောတိ။ ဧဝံ ခော၊ ဘိက္ခဝေ၊ ဘိက္ခု န ဓူမံ ကတ္တာ ဟောတိ။>
    text <ကထဉ္စ၊ ဘိက္ခဝေ၊ ဘိက္ခု န တိတ္ထံ ဇာနာတိ။ ဣဓ၊ ဘိက္ခဝေ၊ ဘိက္ခု ယေ တေ ဘိက္ခူ ဗဟုသ္သုတာ အာဂတာဂမာ ဓမ္မဓရာ ဝိနယဓရာ မာတိကာဓရာ၊ တေ ကာလေန ကာလံ ဥပသင္ကမိတ္ဝာ န ပရိပုစ္ဆတိ၊ န ပရိပဉ္ဟတိ ဣဒံ၊ ဘန္တေ၊ ကထံ။ ဣမသ္သ ကော အတ္ထောတိ။ တသ္သ တေ အာယသ္မန္တော အဝိဝဋဉ္စေဝ န ဝိဝရန္တိ၊ အနုတ္တာနီကတဉ္စ န ဥတ္တာနီ ကရောန္တိ၊ အနေကဝိဟိတေသု စ ကင္ခာဌာနီယေသု ဓမ္မေသု ကင္ခံ န ပဋိဝိနောဒေန္တိ။ ဧဝံ ခော၊ ဘိက္ခဝေ၊ ဘိက္ခု န တိတ္ထံ ဇာနာတိ။>
    text <ကထဉ္စ၊ ဘိက္ခဝေ၊ ဘိက္ခု န ပီတံ ဇာနာတိ။ ဣဓ၊ ဘိက္ခဝေ၊ ဘိက္ခု တထာဂတပ္ပဝေဒိတေ ဓမ္မဝိနယေ ဒေသိယမာနေ န လဘတိ အတ္ထဝေဒံ၊ န လဘတိ ဓမ္မဝေဒံ၊ န လဘတိ ဓမ္မူပသံဟိတံ ပာမောဇ္ဇံ။ ဧဝံ ခော၊ ဘိက္ခဝေ၊ ဘိက္ခု န ပီတံ ဇာနာတိ။>
    text <ကထဉ္စ၊ ဘိက္ခဝေ၊ ဘိက္ခု န ဝီထိံ ဇာနာတိ။ ဣဓ၊ ဘိက္ခဝေ၊ ဘိက္ခု အရိယံ အဋ္ဌင္ဂိကံ မဂ္ဂံ ယထာဘူတံ နပ္ပဇာနာတိ။ ဧဝံ ခော၊ ဘိက္ခဝေ၊ ဘိက္ခု န ဝီထိံ ဇာနာတိ။>
    text <ကထဉ္စ၊ ဘိက္ခဝေ၊ ဘိက္ခု န ဂောစရကုသလော ဟောတိ။ ဣဓ၊ ဘိက္ခဝေ၊ ဘိက္ခု စတ္တာရော သတိပဋ္ဌာနေ ယထာဘူတံ နပ္ပဇာနာတိ။ ဧဝံ ခော၊ ဘိက္ခဝေ၊ ဘိက္ခု န ဂောစရကုသလော ဟောတိ။>
    text <ကထဉ္စ၊ ဘိက္ခဝေ၊ ဘိက္ခု အနဝသေသဒောဟီ ဟောတိ။ ဣဓ၊ ဘိက္ခဝေ၊ ဘိက္ခုံ သဒ္ဓာ ဂဟပတိကာ အဘိဟဋ္ဌုံ ပဝာရေန္တိ စီဝရပိဏ္ဍပာတသေနာသနဂိလာနပ္ပစ္စယဘေသဇ္ဇပရိက္ခာရေဟိ၊ တတ္ရ ဘိက္ခု မတ္တံ န ဇာနာတိ ပဋိဂ္ဂဟဏာယ။ ဧဝံ ခော၊ ဘိက္ခဝေ၊ ဘိက္ခု အနဝသေသဒောဟီ ဟောတိ။>
    text <ကထဉ္စ၊ ဘိက္ခဝေ၊ ဘိက္ခု ယေ တေ ဘိက္ခူ ထေရာ ရတ္တညူ စိရပဗ္ဗဇိတာ သင္ဃပိတရော သင္ဃပရိဏာယကာ တေ န အတိရေကပူဇာယ ပူဇေတာ ဟောတိ။ ဣဓ၊ ဘိက္ခဝေ၊ ဘိက္ခု ယေ တေ ဘိက္ခူ ထေရာ ရတ္တညူ စိရပဗ္ဗဇိတာ သင္ဃပိတရော သင္ဃပရိဏာယကာ၊ တေသု န မေတ္တံ ကာယကမ္မံ ပစ္စုပဋ္ဌာပေတိ အာဝိ စေဝ ရဟော စ၊ န မေတ္တံ ဝစီကမ္မံ ပစ္စုပဋ္ဌာပေတိ အာဝိ စေဝ ရဟော စ၊ န မေတ္တံ မနောကမ္မံ ပစ္စုပဋ္ဌာပေတိ အာဝိ စေဝ ရဟော စ။ ဧဝံ ခော၊ ဘိက္ခဝေ၊ ဘိက္ခု ယေ တေ ဘိက္ခူ ထေရာ ရတ္တညူ စိရပဗ္ဗဇိတာ သင္ဃပိတရော သင္ဃပရိဏာယကာ တေ န အတိရေကပူဇာယ ပူဇေတာ ဟောတိ။>
    text <ဣမေဟိ ခော ဘိက္ခဝေ ဧကာဒသဟိ ဓမ္မေဟိ သမန္နာဂတော ဘိက္ခု အဘဗ္ဗော ဣမသ္မိံ ဓမ္မဝိနယေ ဝုဒ္ဓိံ ဝိရူဠ္ဟိံ ဝေပုလ္လံ အာပဇ္ဇိတုံ။>
    text <၃၄၈>, <ဧကာဒသဟိ၊ ဘိက္ခဝေ၊ အင္ဂေဟိ သမန္နာဂတော ဂောပာလကော ဘဗ္ဗော ဂောဂဏံ ပရိဟရိတုံ ဖာတိံ ကာတုံ။ ကတမေဟိ ဧကာဒသဟိ။ ဣဓ၊ ဘိက္ခဝေ၊ ဂောပာလကော ရူပညူ ဟောတိ၊ လက္ခဏကုသလော ဟောတိ၊ အာသာဋိကံ ဟာရေတာ ဟောတိ၊ ဝဏံ ပဋိစ္ဆာဒေတာ ဟောတိ၊ ဓူမံ ကတ္တာ ဟောတိ၊ တိတ္ထံ ဇာနာတိ၊ ပီတံ ဇာနာတိ၊ ဝီထိံ ဇာနာတိ၊ ဂောစရကုသလော ဟောတိ၊ သာဝသေသဒောဟီ စ ဟောတိ။ ယေ တေ ဥသဘာ ဂောပိတရော ဂောပရိဏာယကာ တေ အတိရေကပူဇာယ ပူဇေတာ ဟောတိ။ ဣမေဟိ ခော၊ ဘိက္ခဝေ၊ ဧကာဒသဟိ အင္ဂေဟိ သမန္နာဂတော ဂောပာလကော ဘဗ္ဗော ဂောဂဏံ ပရိဟရိတုံ ဖာတိံ ကာတုံ။ ဧဝမေဝ ခော၊ ဘိက္ခဝေ၊ ဧကာဒသဟိ ဓမ္မေဟိ သမန္နာဂတော ဘိက္ခု ဘဗ္ဗော ဣမသ္မိံ ဓမ္မဝိနယေ ဝုဒ္ဓိံ ဝိရူဠ္ဟိံ ဝေပုလ္လံ အာပဇ္ဇိတုံ။ ကတမေဟိ ဧကာဒသဟိ။ ဣဓ၊ ဘိက္ခဝေ၊ ဘိက္ခု ရူပညူ ဟောတိ၊ လက္ခဏကုသလော ဟောတိ၊ အာသာဋိကံ ဟာရေတာ ဟောတိ၊ ဝဏံ ပဋိစ္ဆာဒေတာ ဟောတိ၊ ဓူမံ ကတ္တာ ဟောတိ၊ တိတ္ထံ ဇာနာတိ၊ ပီတံ ဇာနာတိ၊ ဝီထိံ ဇာနာတိ၊ ဂောစရကုသလော ဟောတိ၊ သာဝသေသဒောဟီ စ ဟောတိ။ ယေ တေ ဘိက္ခူ ထေရာ ရတ္တညူ စိရပဗ္ဗဇိတာ သင္ဃပိတရော သင္ဃပရိဏာယကာ တေ အတိရေကပူဇာယ ပူဇေတာ ဟောတိ။>
    text <၃၄၉>, <ကထဉ္စ၊ ဘိက္ခဝေ၊ ဘိက္ခု ရူပညူ ဟောတိ။ ဣဓ၊ ဘိက္ခဝေ၊ ဘိက္ခု ယံ ကိဉ္စိ ရူပံ သဗ္ဗံ ရူပံ စတ္တာရိ မဟာဘူတာနိ၊ စတုန္နဉ္စ မဟာဘူတာနံ ဥပာဒာယရူပန္တိ ယထာဘူတံ ပဇာနာတိ။ ဧဝံ ခော၊ ဘိက္ခဝေ၊ ဘိက္ခု ရူပညူ ဟောတိ။>
    text <ကထဉ္စ၊ ဘိက္ခဝေ၊ ဘိက္ခု လက္ခဏကုသလော ဟောတိ။ ဣဓ၊ ဘိက္ခဝေ၊ ဘိက္ခု ကမ္မလက္ခဏော ဗာလော၊ ကမ္မလက္ခဏော ပဏ္ဍိတောတိ ယထာဘူတံ ပဇာနာတိ။ ဧဝံ ခော၊ ဘိက္ခဝေ၊ ဘိက္ခု လက္ခဏကုသလော ဟောတိ။>
    text <ကထဉ္စ၊ ဘိက္ခဝေ၊ ဘိက္ခု အာသာဋိကံ ဟာရေတာ ဟောတိ။ ဣဓ၊ ဘိက္ခဝေ၊ ဘိက္ခု ဥပ္ပန္နံ ကာမဝိတက္ကံ နာဓိဝာသေတိ၊ ပဇဟတိ ဝိနောဒေတိ ဗ္ယန္တီ ကရောတိ အနဘာဝံ ဂမေတိ။ ဥပ္ပန္နံ ဗ္ယာပာဒဝိတက္ကံ။ပေ။ ဥပ္ပန္နံ ဝိဟိံသာဝိတက္ကံ။ပေ။ ဥပ္ပန္နုပ္ပန္နေ ပာပကေ အကုသလေ ဓမ္မေ နာဓိဝာသေတိ၊ ပဇဟတိ ဝိနောဒေတိ ဗ္ယန္တီ ကရောတိ အနဘာဝံ ဂမေတိ။ ဧဝံ ခော၊ ဘိက္ခဝေ၊ ဘိက္ခု အာသာဋိကံ ဟာရေတာ ဟောတိ။>
    text <ကထဉ္စ၊ ဘိက္ခဝေ၊ ဘိက္ခု ဝဏံ ပဋိစ္ဆာဒေတာ ဟောတိ။ ဣဓ၊ ဘိက္ခဝေ၊ ဘိက္ခု စက္ခုနာ ရူပံ ဒိသ္ဝာ န နိမိတ္တဂ္ဂာဟီ ဟောတိ နာနုဗ္ယဉ္ဇနဂ္ဂာဟီ။ ယတ္ဝာဓိကရဏမေနံ စက္ခုန္ဒ္ရိယံ အသံဝုတံ ဝိဟရန္တံ အဘိဇ္ဈာဒောမနသ္သာ ပာပကာ အကုသလာ ဓမ္မာ အန္ဝာသ္သဝေယ္ယုံ တသ္သ သံဝရာယ ပဋိပဇ္ဇတိ၊ ရက္ခတိ စက္ခုန္ဒ္ရိယံ၊ စက္ခုန္ဒ္ရိယေ သံဝရံ အာပဇ္ဇတိ။ သောတေန သဒ္ဒံ သုတ္ဝာ။ပေ။ ဃာနေန ဂန္ဓံ ဃာယိတ္ဝာ။ပေ။ ဇိဝ္ဟာယ ရသံ သာယိတ္ဝာ။ပေ။ ကာယေန ဖောဋ္ဌဗ္ဗံ ဖုသိတ္ဝာ။ပေ။ မနသာ ဓမ္မံ ဝိညာယ န နိမိတ္တဂ္ဂာဟီ ဟောတိ နာနုဗ္ယဉ္ဇနဂ္ဂာဟီ။ ယတ္ဝာဓိကရဏမေနံ မနိန္ဒ္ရိယံ အသံဝုတံ ဝိဟရန္တံ အဘိဇ္ဈာဒောမနသ္သာ ပာပကာ အကုသလာ ဓမ္မာ အန္ဝာသ္သဝေယ္ယုံ တသ္သ သံဝရာယ ပဋိပဇ္ဇတိ၊ ရက္ခတိ မနိန္ဒ္ရိယံ၊ မနိန္ဒ္ရိယေ သံဝရံ အာပဇ္ဇတိ။ ဧဝံ ခော၊ ဘိက္ခဝေ၊ ဘိက္ခု ဝဏံ ပဋိစ္ဆာဒေတာ ဟောတိ။>
    text <ကထဉ္စ၊ ဘိက္ခဝေ၊ ဘိက္ခု ဓူမံ ကတ္တာ ဟောတိ။ ဣဓ၊ ဘိက္ခဝေ၊ ဘိက္ခု ယထာသုတံ ယထာပရိယတ္တံ ဓမ္မံ ဝိတ္ထာရေန ပရေသံ ဒေသေတာ ဟောတိ။ ဧဝံ ခော၊ ဘိက္ခဝေ၊ ဘိက္ခု ဓူမံ ကတ္တာ ဟောတိ။>
    text <ကထဉ္စ၊ ဘိက္ခဝေ၊ ဘိက္ခု တိတ္ထံ ဇာနာတိ။ ဣဓ၊ ဘိက္ခဝေ၊ ဘိက္ခု ယေ တေ ဘိက္ခူ ဗဟုသ္သုတာ အာဂတာဂမာ ဓမ္မဓရာ ဝိနယဓရာ မာတိကာဓရာ တေ ကာလေန ကာလံ ဥပသင္ကမိတ္ဝာ ပရိပုစ္ဆတိ၊ ပရိပဉ္ဟတိ ဣဒံ၊ ဘန္တေ၊ ကထံ။ ဣမသ္သ ကော အတ္ထောတိ။ တသ္သ တေ အာယသ္မန္တော အဝိဝဋဉ္စေဝ ဝိဝရန္တိ၊ အနုတ္တာနီကတဉ္စ ဥတ္တာနီ ကရောန္တိ၊ အနေကဝိဟိတေသု စ ကင္ခာဌာနီယေသု ဓမ္မေသု ကင္ခံ ပဋိဝိနောဒေန္တိ။ ဧဝံ ခော၊ ဘိက္ခဝေ၊ ဘိက္ခု တိတ္ထံ ဇာနာတိ။>
    text <ကထဉ္စ ဘိက္ခဝေ၊ ဘိက္ခု ပီတံ ဇာနာတိ။ ဣဓ၊ ဘိက္ခဝေ၊ ဘိက္ခု တထာဂတပ္ပဝေဒိတေ ဓမ္မဝိနယေ ဒေသိယမာနေ လဘတိ အတ္ထဝေဒံ၊ လဘတိ ဓမ္မဝေဒံ၊ လဘတိ ဓမ္မူပသံဟိတံ ပာမောဇ္ဇံ။ ဧဝံ ခော၊ ဘိက္ခဝေ၊ ဘိက္ခု ပီတံ ဇာနာတိ။>
    text <ကထဉ္စ၊ ဘိက္ခဝေ၊ ဘိက္ခု ဝီထိံ ဇာနာတိ။ ဣဓ၊ ဘိက္ခဝေ၊ ဘိက္ခု အရိယံ အဋ္ဌင္ဂိကံ မဂ္ဂံ ယထာဘူတံ ပဇာနာတိ။ ဧဝံ ခော၊ ဘိက္ခဝေ၊ ဘိက္ခု ဝီထိံ ဇာနာတိ။>
    text <ကထဉ္စ၊ ဘိက္ခဝေ၊ ဘိက္ခု ဂောစရကုသလော ဟောတိ။ ဣဓ၊ ဘိက္ခဝေ၊ ဘိက္ခု စတ္တာရော သတိပဋ္ဌာနေ ယထာဘူတံ ပဇာနာတိ။ ဧဝံ ခော၊ ဘိက္ခဝေ၊ ဘိက္ခု ဂောစရကုသလော ဟောတိ။>
    text <ကထဉ္စ ဘိက္ခဝေ၊ ဘိက္ခု သာဝသေသဒောဟီ ဟောတိ။ ဣဓ၊ ဘိက္ခဝေ၊ ဘိက္ခုံ သဒ္ဓာ ဂဟပတိကာ အဘိဟဋ္ဌုံ ပဝာရေန္တိ စီဝရပိဏ္ဍပာတသေနာသနဂိလာနပ္ပစ္စယဘေသဇ္ဇပရိက္ခာရေဟိ။ တတ္ရ ဘိက္ခု မတ္တံ ဇာနာတိ ပဋိဂ္ဂဟဏာယ။ ဧဝံ ခော၊ ဘိက္ခဝေ၊ ဘိက္ခု သာဝသေသဒောဟီ ဟောတိ။>
    text <ကထဉ္စ၊ ဘိက္ခဝေ၊ ဘိက္ခု ယေ တေ ဘိက္ခူ ထေရာ ရတ္တညူ စိရပဗ္ဗဇိတာ သင္ဃပိတရော သင္ဃပရိဏာယကာ၊ တေ အတိရေကပူဇာယ ပူဇေတာ ဟောတိ။ ဣဓ၊ ဘိက္ခဝေ၊ ဘိက္ခု ယေ တေ ဘိက္ခူ ထေရာ ရတ္တညူ စိရပဗ္ဗဇိတာ သင္ဃပိတရော သင္ဃပရိဏာယကာ တေသု မေတ္တံ ကာယကမ္မံ ပစ္စုပဋ္ဌာပေတိ အာဝိ စေဝ ရဟော စ၊ မေတ္တံ ဝစီကမ္မံ ပစ္စုပဋ္ဌာပေတိ အာဝိ စေဝ ရဟော စ၊ မေတ္တံ မနောကမ္မံ ပစ္စုပဋ္ဌာပေတိ အာဝိ စေဝ ရဟော စ။ ဧဝံ ခော၊ ဘိက္ခဝေ၊ ဘိက္ခု ယေ တေ ဘိက္ခူ ထေရာ ရတ္တညူ စိရပဗ္ဗဇိတာ သင္ဃပိတရော သင္ဃပရိဏာယကာ တေ အတိရေကပူဇာယ ပူဇေတာ ဟောတိ။>
    text <ဣမေဟိ ခော၊ ဘိက္ခဝေ၊ ဧကာဒသဟိ ဓမ္မေဟိ သမန္နာဂတော ဘိက္ခု ဘဗ္ဗော ဣမသ္မိံ ဓမ္မဝိနယေ ဝုဒ္ဓိံ ဝိရူဠ္ဟိံ ဝေပုလ္လံ အာပဇ္ဇိတုန္တိ။>
    text <ဣဒမဝောစ ဘဂဝာ။ အတ္တမနာ တေ ဘိက္ခူ ဘဂဝတော ဘာသိတံ အဘိနန္ဒုန္တိ။>
    stand <မဟာဂောပာလကသုတ္တံ နိဋ္ဌိတံ တတိယံ။>
  text <၄။ စူဠဂောပာလကသုတ္တံ>
    text <၃၅၀>, <ဧဝံ မေ သုတံ ဧကံ သမယံ ဘဂဝာ ဝဇ္ဇီသု ဝိဟရတိ ဥက္ကစေလာယံ ဂင္ဂာယ နဒိယာ တီရေ။ တတ္ရ ခော ဘဂဝာ ဘိက္ခူ အာမန္တေသိ ဘိက္ခဝောတိ။ ဘဒန္တေတိ တေ ဘိက္ခူ ဘဂဝတော ပစ္စသ္သောသုံ။ ဘဂဝာ ဧတဒဝောစ>
    text <ဘူတပုဗ္ဗံ၊ ဘိက္ခဝေ၊ မာဂဓကော ဂောပာလကော ဒုပ္ပညဇာတိကော၊ ဝသ္သာနံ ပစ္ဆိမေ မာသေ သရဒသမယေ၊ အသမဝေက္ခိတ္ဝာ ဂင္ဂာယ နဒိယာ ဩရိမံ တီရံ၊ အသမဝေက္ခိတ္ဝာ ပာရိမံ တီရံ၊ အတိတ္ထေနေဝ ဂာဝော ပတာရေသိ ဥတ္တရံ တီရံ သုဝိဒေဟာနံ။ အထ ခော၊ ဘိက္ခဝေ၊ ဂာဝော မဇ္ဈေဂင္ဂာယ နဒိယာ သောတေ အာမဏ္ဍလိယံ ကရိတ္ဝာ တတ္ထေဝ အနယဗ္ယသနံ အာပဇ္ဇိံသု။ တံ ကိသ္သ ဟေတု။ တထာ ဟိ သော၊ ဘိက္ခဝေ၊ မာဂဓကော ဂောပာလကော ဒုပ္ပညဇာတိကော၊ ဝသ္သာနံ ပစ္ဆိမေ မာသေ သရဒသမယေ၊ အသမဝေက္ခိတ္ဝာ ဂင္ဂာယ နဒိယာ ဩရိမံ တီရံ၊ အသမဝေက္ခိတ္ဝာ ပာရိမံ တီရံ၊ အတိတ္ထေနေဝ ဂာဝော ပတာရေသိ ဥတ္တရံ တီရံ သုဝိဒေဟာနံ။ ဧဝမေဝ ခော၊ ဘိက္ခဝေ၊ ယေ ဟိ ကေစိ သမဏာ ဝာ ဗ္ရာဟ္မဏာ ဝာ အကုသလာ ဣမသ္သ လောကသ္သ အကုသလာ ပရသ္သ လောကသ္သ၊ အကုသလာ မာရဓေယ္ယသ္သ အကုသလာ အမာရဓေယ္ယသ္သ၊ အကုသလာ မစ္စုဓေယ္ယသ္သ အကုသလာ အမစ္စုဓေယ္ယသ္သ၊ တေသံ ယေ သောတဗ္ဗံ သဒ္ဒဟာတဗ္ဗံ မညိသ္သန္တိ၊ တေသံ တံ ဘဝိသ္သတိ ဒီဃရတ္တံ အဟိတာယ ဒုက္ခာယ။>
    text <၃၅၁>, <ဘူတပုဗ္ဗံ၊ ဘိက္ခဝေ၊ မာဂဓကော ဂောပာလကော သပ္ပညဇာတိကော၊ ဝသ္သာနံ ပစ္ဆိမေ မာသေ သရဒသမယေ၊ သမဝေက္ခိတ္ဝာ ဂင္ဂာယ နဒိယာ ဩရိမံ တီရံ၊ သမဝေက္ခိတ္ဝာ ပာရိမံ တီရံ၊ တိတ္ထေနေဝ ဂာဝော ပတာရေသိ ဥတ္တရံ တီရံ သုဝိဒေဟာနံ။ သော ပဌမံ ပတာရေသိ ယေ တေ ဥသဘာ ဂောပိတရော ဂောပရိဏာယကာ။ တေ တိရိယံ ဂင္ဂာယ သောတံ ဆေတ္ဝာ သောတ္ထိနာ ပာရံ အဂမံသု။ အထာပရေ ပတာရေသိ ဗလဝဂာဝော ဒမ္မဂာဝော။ တေပိ တိရိယံ ဂင္ဂာယ သောတံ ဆေတ္ဝာ သောတ္ထိနာ ပာရံ အဂမံသု။ အထာပရေ ပတာရေသိ ဝစ္ဆတရေ ဝစ္ဆတရိယော။ တေပိ တိရိယံ ဂင္ဂာယ သောတံ ဆေတ္ဝာ သောတ္ထိနာ ပာရံ အဂမံသု။ အထာပရေ ပတာရေသိ ဝစ္ဆကေ ကိသာဗလကေ။ တေပိ တိရိယံ ဂင္ဂာယ သောတံ ဆေတ္ဝာ သောတ္ထိနာ ပာရံ အဂမံသု။ ဘူတပုဗ္ဗံ၊ ဘိက္ခဝေ၊ ဝစ္ဆကော တရုဏကော တာဝဒေဝ ဇာတကော မာတုဂောရဝကေန ဝုယ္ဟမာနော၊ သောပိ တိရိယံ ဂင္ဂာယ သောတံ ဆေတ္ဝာ သောတ္ထိနာ ပာရံ အဂမာသိ။ တံ ကိသ္သ ဟေတု။ တထာ ဟိ သော၊ ဘိက္ခဝေ၊ မာဂဓကော ဂောပာလကော သပ္ပညဇာတိကော၊ ဝသ္သာနံ ပစ္ဆိမေ မာသေ သရဒသမယေ၊ သမဝေက္ခိတ္ဝာ ဂင္ဂာယ နဒိယာ ဩရိမံ တီရံ၊ သမဝေက္ခိတ္ဝာ ပာရိမံ တီရံ၊ တိတ္ထေနေဝ ဂာဝော ပတာရေသိ ဥတ္တရံ တီရံ သုဝိဒေဟာနံ။ ဧဝမေဝ ခော၊ ဘိက္ခဝေ၊ ယေ ဟိ ကေစိ သမဏာ ဝာ ဗ္ရာဟ္မဏာ ဝာ ကုသလာ ဣမသ္သ လောကသ္သ ကုသလာ ပရသ္သ လောကသ္သ၊ ကုသလာ မာရဓေယ္ယသ္သ ကုသလာ အမာရဓေယ္ယသ္သ၊ ကုသလာ မစ္စုဓေယ္ယသ္သ ကုသလာ အမစ္စုဓေယ္ယသ္သ၊ တေသံ ယေ သောတဗ္ဗံ သဒ္ဒဟာတဗ္ဗံ မညိသ္သန္တိ၊ တေသံ တံ ဘဝိသ္သတိ ဒီဃရတ္တံ ဟိတာယ သုခာယ။>
    text <၃၅၂>, <သေယ္ယထာပိ၊ ဘိက္ခဝေ၊ ယေ တေ ဥသဘာ ဂောပိတရော ဂောပရိဏာယကာ တေ တိရိယံ ဂင္ဂာယ သောတံ ဆေတ္ဝာ သောတ္ထိနာ ပာရံ အဂမံသု၊ ဧဝမေဝ ခော၊ ဘိက္ခဝေ၊ ယေ တေ ဘိက္ခူ အရဟန္တော ခီဏာသဝာ ဝုသိတဝန္တော ကတကရဏီယာ ဩဟိတဘာရာ အနုပ္ပတ္တသဒတ္ထာ ပရိက္ခီဏဘဝသံယောဇနာ သမ္မဒညာ ဝိမုတ္တာ၊ တေ တိရိယံ မာရသ္သ သောတံ ဆေတ္ဝာ သောတ္ထိနာ ပာရံ ဂတာ။>
    text <သေယ္ယထာပိ တေ၊ ဘိက္ခဝေ၊ ဗလဝဂာဝော ဒမ္မဂာဝော တိရိယံ ဂင္ဂာယ သောတံ ဆေတ္ဝာ သောတ္ထိနာ ပာရံ အဂမံသု၊ ဧဝမေဝ ခော၊ ဘိက္ခဝေ၊ ယေ တေ ဘိက္ခူ ပဉ္စန္နံ ဩရမ္ဘာဂိယာနံ သံယောဇနာနံ ပရိက္ခယာ ဩပပာတိကာ တတ္ထ ပရိနိဗ္ဗာယိနော အနာဝတ္တိဓမ္မာ တသ္မာ လောကာ၊ တေပိ တိရိယံ မာရသ္သ သောတံ ဆေတ္ဝာ သောတ္ထိနာ ပာရံ ဂမိသ္သန္တိ။>
    text <သေယ္ယထာပိ တေ၊ ဘိက္ခဝေ၊ ဝစ္ဆတရာ ဝစ္ဆတရိယော တိရိယံ ဂင္ဂာယ သောတံ ဆေတ္ဝာ သောတ္ထိနာ ပာရံ အဂမံသု၊ ဧဝမေဝ ခော၊ ဘိက္ခဝေ၊ ယေ တေ ဘိက္ခူ တိဏ္ဏံ သံယောဇနာနံ ပရိက္ခယာ ရာဂဒောသမောဟာနံ တနုတ္တာ သကဒာဂာမိနော သကိံဒေဝ ဣမံ လောကံ အာဂန္တ္ဝာ ဒုက္ခသ္သန္တံ ကရိသ္သန္တိ၊ တေပိ တိရိယံ မာရသ္သ သောတံ ဆေတ္ဝာ သောတ္ထိနာ ပာရံ ဂမိသ္သန္တိ။>
    text <သေယ္ယထာပိ တေ၊ ဘိက္ခဝေ၊ ဝစ္ဆကာ ကိသာဗလကာ တိရိယံ ဂင္ဂာယ သောတံ ဆေတ္ဝာ သောတ္ထိနာ ပာရံ အဂမံသု၊ ဧဝမေဝ ခော၊ ဘိက္ခဝေ၊ ယေ တေ ဘိက္ခူ တိဏ္ဏံ သံယောဇနာနံ ပရိက္ခယာ သောတာပန္နာ အဝိနိပာတဓမ္မာ နိယတာ သမ္ဗောဓိပရာယနာ၊ တေပိ တိရိယံ မာရသ္သ သောတံ ဆေတ္ဝာ သောတ္ထိနာ ပာရံ ဂမိသ္သန္တိ။>
    text <သေယ္ယထာပိ သော၊ ဘိက္ခဝေ၊ ဝစ္ဆကော တရုဏကော တာဝဒေဝ ဇာတကော မာတုဂောရဝကေန ဝုယ္ဟမာနော တိရိယံ ဂင္ဂာယ သောတံ ဆေတ္ဝာ သောတ္ထိနာ ပာရံ အဂမာသိ၊ ဧဝမေဝ ခော၊ ဘိက္ခဝေ၊ ယေ တေ ဘိက္ခူ ဓမ္မာနုသာရိနော သဒ္ဓာနုသာရိနော၊ တေပိ တိရိယံ မာရသ္သ သောတံ ဆေတ္ဝာ သောတ္ထိနာ ပာရံ ဂမိသ္သန္တိ။>
    text <အဟံ ခော ပန၊ ဘိက္ခဝေ၊ ကုသလော ဣမသ္သ လောကသ္သ ကုသလော ပရသ္သ လောကသ္သ၊ ကုသလော မာရဓေယ္ယသ္သ ကုသလော အမာရဓေယ္ယသ္သ၊ ကုသလော မစ္စုဓေယ္ယသ္သ ကုသလော အမစ္စုဓေယ္ယသ္သ။ တသ္သ မယ္ဟံ၊ ဘိက္ခဝေ၊ ယေ သောတဗ္ဗံ သဒ္ဒဟာတဗ္ဗံ မညိသ္သန္တိ၊ တေသံ တံ ဘဝိသ္သတိ ဒီဃရတ္တံ ဟိတာယ သုခာယာတိ။>
    text <ဣဒမဝောစ ဘဂဝာ။ ဣဒံ ဝတ္ဝာ သုဂတော အထာပရံ ဧတဒဝောစ သတ္ထာ>
    block
      text <အယံ လောကော ပရော လောကော၊ ဇာနတာ သုပ္ပကာသိတော။>
      text <ယဉ္စ မာရေန သမ္ပတ္တံ၊ အပ္ပတ္တံ ယဉ္စ မစ္စုနာ။>
      text <သဗ္ဗံ လောကံ အဘိညာယ၊ သမ္ဗုဒ္ဓေန ပဇာနတာ။>
      text <ဝိဝဋံ အမတဒ္ဝာရံ၊ ခေမံ နိဗ္ဗာနပတ္တိယာ။>
      text <ဆိန္နံ ပာပိမတော သောတံ၊ ဝိဒ္ဓသ္တံ ဝိနဠီကတံ။>
      text <ပာမောဇ္ဇဗဟုလာ ဟောထ၊ ခေမံ ပတ္တတ္ထ ဘိက္ခဝောတိ။>
      text <ဂိဉ္ဇကသာလဝနံ ပရိဟရိတုံ၊ ပညဝတော ပုန သစ္စကနိသေဓော။>
      text <မုခဝဏ္ဏပသီဒနတာပိန္ဒော၊ ကေဝဋ္ဋအသ္သပုရဇဋိလေန။>
    stand <စူဠဂောပာလကသုတ္တံ နိဋ္ဌိတံ စတုတ္ထံ။>
  text <၅။ စူဠသစ္စကသုတ္တံ>
    text <၃၅၃>, <ဧဝံ မေ သုတံ ဧကံ သမယံ ဘဂဝာ ဝေသာလိယံ ဝိဟရတိ မဟာဝနေ ကူဋာဂာရသာလာယံ။ တေန ခော ပန သမယေန သစ္စကော နိဂဏ္ဌပုတ္တော ဝေသာလိယံ ပဋိဝသတိ ဘသ္သပ္ပဝာဒကော ပဏ္ဍိတဝာဒော သာဓုသမ္မတော ဗဟုဇနသ္သ။ သော ဝေသာလိယံ ပရိသတိ ဧဝံ ဝာစံ ဘာသတိ နာဟံ တံ ပသ္သာမိ သမဏံ ဝာ ဗ္ရာဟ္မဏံ ဝာ၊ သင္ဃိံ ဂဏိံ ဂဏာစရိယံ၊ အပိ အရဟန္တံ သမ္မာသမ္ဗုဒ္ဓံ ပဋိဇာနမာနံ၊ ယော မယာ ဝာဒေန ဝာဒံ သမာရဒ္ဓော န သင္ကမ္ပေယ္ယ န သမ္ပကမ္ပေယ္ယ န သမ္ပဝေဓေယ္ယ၊ ယသ္သ န ကစ္ဆေဟိ သေဒာ မုစ္စေယ္ယုံ။ ထူဏံ စေပာဟံ အစေတနံ ဝာဒေန ဝာဒံ သမာရဘေယ္ယံ၊ သာပိ မယာ ဝာဒေန ဝာဒံ သမာရဒ္ဓာ သင္ကမ္ပေယ္ယ သမ္ပကမ္ပေယ္ယ သမ္ပဝေဓေယ္ယ။ ကော ပန ဝာဒော မနုသ္သဘူတသ္သာတိ။>
    text <အထ ခော အာယသ္မာ အသ္သဇိ ပုဗ္ဗဏ္ဟသမယံ နိဝာသေတ္ဝာ ပတ္တစီဝရမာဒာယ ဝေသာလိံ ပိဏ္ဍာယ ပာဝိသိ။ အဒ္ဒသာ ခော သစ္စကော နိဂဏ္ဌပုတ္တော ဝေသာလိယံ ဇင္ဃာဝိဟာရံ အနုစင္ကမမာနော အနုဝိစရမာနော အာယသ္မန္တံ အသ္သဇိံ ဒူရတောဝ အာဂစ္ဆန္တံ။ ဒိသ္ဝာန ယေနာယသ္မာ အသ္သဇိ တေနုပသင္ကမိ၊ ဥပသင္ကမိတ္ဝာ အာယသ္မတာ အသ္သဇိနာ သဒ္ဓိံ သမ္မောဒိ။ သမ္မောဒနီယံ ကထံ သာရဏီယံ ဝီတိသာရေတ္ဝာ ဧကမန္တံ အဋ္ဌာသိ။ ဧကမန္တံ ဌိတော ခော သစ္စကော နိဂဏ္ဌပုတ္တော အာယသ္မန္တံ အသ္သဇိံ ဧတဒဝောစ ကထံ ပန၊ ဘော အသ္သဇိ၊ သမဏော ဂောတမော သာဝကေ ဝိနေတိ၊ ကထံဘာဂာ စ ပန သမဏသ္သ ဂောတမသ္သ သာဝကေသု အနုသာသနီ ဗဟုလာ ပဝတ္တတီတိ။ ဧဝံ ခော၊ အဂ္ဂိဝေသ္သန၊ ဘဂဝာ သာဝကေ ဝိနေတိ၊ ဧဝံဘာဂာ စ ပန ဘဂဝတော သာဝကေသု အနုသာသနီ ဗဟုလာ ပဝတ္တတိ ရူပံ၊ ဘိက္ခဝေ၊ အနိစ္စံ၊ ဝေဒနာ အနိစ္စာ၊ သညာ အနိစ္စာ၊ သင္ခာရာ အနိစ္စာ၊ ဝိညာဏံ အနိစ္စံ။ ရူပံ၊ ဘိက္ခဝေ၊ အနတ္တာ၊ ဝေဒနာ အနတ္တာ၊ သညာ အနတ္တာ၊ သင္ခာရာ အနတ္တာ၊ ဝိညာဏံ အနတ္တာ။ သဗ္ဗေ သင္ခာရာ အနိစ္စာ၊ သဗ္ဗေ ဓမ္မာ အနတ္တာတိ။ ဧဝံ ခော၊ အဂ္ဂိဝေသ္သန၊ ဘဂဝာ သာဝကေ ဝိနေတိ၊ ဧဝံဘာဂာ စ ပန ဘဂဝတော သာဝကေသု အနုသာသနီ ဗဟုလာ ပဝတ္တတီတိ။ ဒုသ္သုတံ ဝတ၊ ဘော အသ္သဇိ၊ အသ္သုမ္ဟ ယေ မယံ ဧဝံဝာဒိံ သမဏံ ဂောတမံ အသ္သုမ္ဟ။ အပ္ပေဝ နာမ မယံ ကဒာစိ ကရဟစိ တေန ဘောတာ ဂောတမေန သဒ္ဓိံ သမာဂစ္ဆေယ္ယာမ၊ အပ္ပေဝ နာမ သိယာ ကောစိဒေဝ ကထာသလ္လာပော၊ အပ္ပေဝ နာမ တသ္မာ ပာပကာ ဒိဋ္ဌိဂတာ ဝိဝေစေယ္ယာမာတိ။>
    text <၃၅၄>, <တေန ခော ပန သမယေန ပဉ္စမတ္တာနိ လိစ္ဆဝိသတာနိ သန္ထာဂာရေ သန္နိပတိတာနိ ဟောန္တိ ကေနစိဒေဝ ကရဏီယေန။ အထ ခော သစ္စကော နိဂဏ္ဌပုတ္တော ယေန တေ လိစ္ဆဝီ တေနုပသင္ကမိ၊ ဥပသင္ကမိတ္ဝာ တေ လိစ္ဆဝီ ဧတဒဝောစ အဘိက္ကမန္တု ဘောန္တော လိစ္ဆဝီ၊ အဘိက္ကမန္တု ဘောန္တော လိစ္ဆဝီ၊ အဇ္ဇ မေ သမဏေန ဂောတမေန သဒ္ဓိံ ကထာသလ္လာပော ဘဝိသ္သတိ။ သစေ မေ သမဏော ဂောတမော တထာ ပတိဋ္ဌိသ္သတိ ယထာ စ မေ ဉာတညတရေန သာဝကေန အသ္သဇိနာ နာမ ဘိက္ခုနာ ပတိဋ္ဌိတံ၊ သေယ္ယထာပိ နာမ ဗလဝာ ပုရိသော ဒီဃလောမိကံ ဧဠကံ လောမေသု ဂဟေတ္ဝာ အာကဍ္ဎေယ္ယ ပရိကဍ္ဎေယ္ယ သမ္ပရိကဍ္ဎေယ္ယ၊ ဧဝမေဝာဟံ သမဏံ ဂောတမံ ဝာဒေန ဝာဒံ အာကဍ္ဎိသ္သာမိ ပရိကဍ္ဎိသ္သာမိ သမ္ပရိကဍ္ဎိသ္သာမိ။ သေယ္ယထာပိ နာမ ဗလဝာ သောဏ္ဍိကာကမ္မကာရော မဟန္တံ သောဏ္ဍိကာကိဠဉ္ဇံ ဂမ္ဘီရေ ဥဒကရဟဒေ ပက္ခိပိတ္ဝာ ကဏ္ဏေ ဂဟေတ္ဝာ အာကဍ္ဎေယ္ယ ပရိကဍ္ဎေယ္ယ သမ္ပရိကဍ္ဎေယ္ယ၊ ဧဝမေဝာဟံ သမဏံ ဂောတမံ ဝာဒေန ဝာဒံ အာကဍ္ဎိသ္သာမိ ပရိကဍ္ဎိသ္သာမိ သမ္ပရိကဍ္ဎိသ္သာမိ။ သေယ္ယထာပိ နာမ ဗလဝာ သောဏ္ဍိကာဓုတ္တော ဝာလံ ကဏ္ဏေ ဂဟေတ္ဝာ ဩဓုနေယ္ယ နိဒ္ဓုနေယ္ယ နိပ္ဖောဋေယ္ယ ဧဝမေဝာဟံ သမဏံ ဂောတမံ ဝာဒေန ဝာဒံ ဩဓုနိသ္သာမိ နိဒ္ဓုနိသ္သာမိ နိပ္ဖောဋေသ္သာမိ။ သေယ္ယထာပိ နာမ ကုဉ္ဇရော သဋ္ဌိဟာယနော ဂမ္ဘီရံ ပောက္ခရဏိံ ဩဂာဟေတ္ဝာ သာဏဓောဝိကံ နာမ ကီဠိတဇာတံ ကီဠတိ၊ ဧဝမေဝာဟံ သမဏံ ဂောတမံ သာဏဓောဝိကံ မညေ ကီဠိတဇာတံ ကီဠိသ္သာမိ။ အဘိက္ကမန္တု ဘောန္တော လိစ္ဆဝီ၊ အဘိက္ကမန္တု ဘောန္တော လိစ္ဆဝီ၊ အဇ္ဇ မေ သမဏေန ဂောတမေန သဒ္ဓိံ ကထာသလ္လာပော ဘဝိသ္သတီတိ။ တတ္ရေကစ္စေ လိစ္ဆဝီ ဧဝမာဟံသု ကိံ သမဏော ဂောတမော သစ္စကသ္သ နိဂဏ္ဌပုတ္တသ္သ ဝာဒံ အာရောပေသ္သတိ၊ အထ ခော သစ္စကော နိဂဏ္ဌပုတ္တော သမဏသ္သ ဂောတမသ္သ ဝာဒံ အာရောပေသ္သတီတိ။ ဧကစ္စေ လိစ္ဆဝီ ဧဝမာဟံသု ကိံ သော ဘဝမာနော သစ္စကော နိဂဏ္ဌပုတ္တော ယော ဘဂဝတော ဝာဒံ အာရောပေသ္သတိ၊ အထ ခော ဘဂဝာ သစ္စကသ္သ နိဂဏ္ဌပုတ္တသ္သ ဝာဒံ အာရောပေသ္သတီတိ။ အထ ခော သစ္စကော နိဂဏ္ဌပုတ္တော ပဉ္စမတ္တေဟိ လိစ္ဆဝိသတေဟိ ပရိဝုတော ယေန မဟာဝနံ ကူဋာဂာရသာလာ တေနုပသင္ကမိ။>
    text <၃၅၅>, <တေန ခော ပန သမယေန သမ္ဗဟုလာ ဘိက္ခူ အဗ္ဘောကာသေ စင္ကမန္တိ။ အထ ခော သစ္စကော နိဂဏ္ဌပုတ္တော ယေန တေ ဘိက္ခူ တေနုပသင္ကမိ၊ ဥပသင္ကမိတ္ဝာ တေ ဘိက္ခူ ဧတဒဝောစ ကဟံ နု ခော၊ ဘော၊ ဧတရဟိ သော ဘဝံ ဂောတမော ဝိဟရတိ။ ဒသ္သနကာမာ ဟိ မယံ တံ ဘဝန္တံ ဂောတမန္တိ။ ဧသ၊ အဂ္ဂိဝေသ္သန၊ ဘဂဝာ မဟာဝနံ အဇ္ဈောဂာဟေတ္ဝာ အညတရသ္မိံ ရုက္ခမူလေ ဒိဝာဝိဟာရံ နိသိန္နောတိ။ အထ ခော သစ္စကော နိဂဏ္ဌပုတ္တော မဟတိယာ လိစ္ဆဝိပရိသာယ သဒ္ဓိံ မဟာဝနံ အဇ္ဈောဂာဟေတ္ဝာ ယေန ဘဂဝာ တေနုပသင္ကမိ၊ ဥပသင္ကမိတ္ဝာ ဘဂဝတာ သဒ္ဓိံ သမ္မောဒိ။ သမ္မောဒနီယံ ကထံ သာရဏီယံ ဝီတိသာရေတ္ဝာ ဧကမန္တံ နိသီဒိ။ တေပိ ခော လိစ္ဆဝီ အပ္ပေကစ္စေ ဘဂဝန္တံ အဘိဝာဒေတ္ဝာ ဧကမန္တံ နိသီဒိံသု၊ အပ္ပေကစ္စေ ဘဂဝတာ သဒ္ဓိံ သမ္မောဒိံသု၊ သမ္မောဒနီယံ ကထံ သာရဏီယံ ဝီတိသာရေတ္ဝာ ဧကမန္တံ နိသီဒိံသု။ အပ္ပေကစ္စေ ယေန ဘဂဝာ တေနဉ္ဇလိံ ပဏာမေတ္ဝာ ဧကမန္တံ နိသီဒိံသု၊ အပ္ပေကစ္စေ ဘဂဝတော သန္တိကေ နာမဂောတ္တံ သာဝေတ္ဝာ ဧကမန္တံ နိသီဒိံသု၊ အပ္ပေကစ္စေ တုဏ္ဟီဘူတာ ဧကမန္တံ နိသီဒိံသု။>
    text <၃၅၆>, <ဧကမန္တံ နိသိန္နော ခော သစ္စကော နိဂဏ္ဌပုတ္တော ဘဂဝန္တံ ဧတဒဝောစ ပုစ္ဆေယ္ယာဟံ ဘဝန္တံ ဂောတမံ ကိဉ္စိဒေဝ ဒေသံ၊ သစေ မေ ဘဝံ ဂောတမော ဩကာသံ ကရောတိ ပဉ္ဟသ္သ ဝေယ္ယာကရဏာယာတိ။ ပုစ္ဆ၊ အဂ္ဂိဝေသ္သန၊ ယဒာကင္ခသီတိ။ ကထံ ပန ဘဝံ ဂောတမော သာဝကေ ဝိနေတိ၊ ကထံဘာဂာ စ ပန ဘောတော ဂောတမသ္သ သာဝကေသု အနုသာသနီ ဗဟုလာ ပဝတ္တတီတိ။ ဧဝံ ခော အဟံ၊ အဂ္ဂိဝေသ္သန၊ သာဝကေ ဝိနေမိ၊ ဧဝံဘာဂာ စ ပန မေ သာဝကေသု အနုသာသနီ ဗဟုလာ ပဝတ္တတိ ရူပံ၊ ဘိက္ခဝေ၊ အနိစ္စံ၊ ဝေဒနာ အနိစ္စာ၊ သညာ အနိစ္စာ၊ သင္ခာရာ အနိစ္စာ၊ ဝိညာဏံ အနိစ္စံ။ ရူပံ၊ ဘိက္ခဝေ၊ အနတ္တာ၊ ဝေဒနာ အနတ္တာ၊ သညာ အနတ္တာ၊ သင္ခာရာ အနတ္တာ၊ ဝိညာဏံ အနတ္တာ။ သဗ္ဗေ သင္ခာရာ အနိစ္စာ၊ သဗ္ဗေ ဓမ္မာ အနတ္တာတိ။ ဧဝံ ခော အဟံ၊ အဂ္ဂိဝေသ္သန၊ သာဝကေ ဝိနေမိ၊ ဧဝံဘာဂာ စ ပန မေ သာဝကေသု အနုသာသနီ ဗဟုလာ ပဝတ္တတီတိ။>
    text <ဥပမာ မံ၊ ဘော ဂောတမ၊ ပဋိဘာတီတိ။ ပဋိဘာတု တံ၊ အဂ္ဂိဝေသ္သနာတိ ဘဂဝာ အဝောစ။>
    text <သေယ္ယထာပိ၊ ဘော ဂောတမ၊ ယေ ကေစိမေ ဗီဇဂာမဘူတဂာမာ ဝုဒ္ဓိံ ဝိရူဠ္ဟိံ ဝေပုလ္လံ အာပဇ္ဇန္တိ၊ သဗ္ဗေ တေ ပထဝိံ နိသ္သာယ ပထဝိယံ ပတိဋ္ဌာယ။ ဧဝမေတေ ဗီဇဂာမဘူတဂာမာ ဝုဒ္ဓိံ ဝိရူဠ္ဟိံ ဝေပုလ္လံ အာပဇ္ဇန္တိ။ သေယ္ယထာပိ ဝာ ပန၊ ဘော ဂောတမ၊ ယေ ကေစိမေ ဗလကရဏီယာ ကမ္မန္တာ ကရီယန္တိ၊ သဗ္ဗေ တေ ပထဝိံ နိသ္သာယ ပထဝိယံ ပတိဋ္ဌာယ။ ဧဝမေတေ ဗလကရဏီယာ ကမ္မန္တာ ကရီယန္တိ။ ဧဝမေဝ ခော၊ ဘော ဂောတမ၊ ရူပတ္တာယံ ပုရိသပုဂ္ဂလော ရူပေ ပတိဋ္ဌာယ ပုညံ ဝာ အပုညံ ဝာ ပသဝတိ၊ ဝေဒနတ္တာယံ ပုရိသပုဂ္ဂလော ဝေဒနာယံ ပတိဋ္ဌာယ ပုညံ ဝာ အပုညံ ဝာ ပသဝတိ၊ သညတ္တာယံ ပုရိသပုဂ္ဂလော သညာယံ ပတိဋ္ဌာယ ပုညံ ဝာ အပုညံ ဝာ ပသဝတိ၊ သင္ခာရတ္တာယံ ပုရိသပုဂ္ဂလော သင္ခာရေသု ပတိဋ္ဌာယ ပုညံ ဝာ အပုညံ ဝာ ပသဝတိ၊ ဝိညာဏတ္တာယံ ပုရိသပုဂ္ဂလော ဝိညာဏေ ပတိဋ္ဌာယ ပုညံ ဝာ အပုညံ ဝာ ပသဝတီတိ။>
    text <နနု တ္ဝံ၊ အဂ္ဂိဝေသ္သန၊ ဧဝံ ဝဒေသိ ရူပံ မေ အတ္တာ၊ ဝေဒနာ မေ အတ္တာ၊ သညာ မေ အတ္တာ၊ သင္ခာရာ မေ အတ္တာ၊ ဝိညာဏံ မေ အတ္တာတိ။ အဟဉ္ဟိ၊ ဘော ဂောတမ၊ ဧဝံ ဝဒာမိ ရူပံ မေ အတ္တာ၊ ဝေဒနာ မေ အတ္တာ၊ သညာ မေ အတ္တာ၊ သင္ခာရာ မေ အတ္တာ၊ ဝိညာဏံ မေ အတ္တာတိ၊ အယဉ္စ မဟတီ ဇနတာတိ။>
    text <ကိဉ္ဟိ တေ၊ အဂ္ဂိဝေသ္သန၊ မဟတီ ဇနတာ ကရိသ္သတိ။ ဣင္ဃ တ္ဝံ၊ အဂ္ဂိဝေသ္သန၊ သကညေဝ ဝာဒံ နိဗ္ဗေဌေဟီတိ။ အဟဉ္ဟိ၊ ဘော ဂောတမ၊ ဧဝံ ဝဒာမိ ရူပံ မေ အတ္တာ၊ ဝေဒနာ မေ အတ္တာ၊ သညာ မေ အတ္တာ၊ သင္ခာရာ မေ အတ္တာ၊ ဝိညာဏံ မေ အတ္တာတိ။>
    text <၃၅၇>, <တေန ဟိ၊ အဂ္ဂိဝေသ္သန၊ တညေဝေတ္ထ ပဋိပုစ္ဆိသ္သာမိ၊ ယထာ တေ ခမေယ္ယ တထာ နံ ဗ္ယာကရေယ္ယာသိ။ တံ ကိံ မညသိ၊ အဂ္ဂိဝေသ္သန၊ ဝတ္တေယ္ယ ရညော ခတ္တိယသ္သ မုဒ္ဓာဝသိတ္တသ္သ သကသ္မိံ ဝိဇိတေ ဝသော ဃာတေတာယံ ဝာ ဃာတေတုံ၊ ဇာပေတာယံ ဝာ ဇာပေတုံ၊ ပဗ္ဗာဇေတာယံ ဝာ ပဗ္ဗာဇေတုံ၊ သေယ္ယထာပိ ရညော ပသေနဒိသ္သ ကောသလသ္သ၊ သေယ္ယထာပိ ဝာ ပန ရညော မာဂဓသ္သ အဇာတသတ္တုသ္သ ဝေဒေဟိပုတ္တသ္သာတိ။ ဝတ္တေယ္ယ၊ ဘော ဂောတမ၊ ရညော ခတ္တိယသ္သ မုဒ္ဓာဝသိတ္တသ္သ သကသ္မိံ ဝိဇိတေ ဝသော ဃာတေတာယံ ဝာ ဃာတေတုံ၊ ဇာပေတာယံ ဝာ ဇာပေတုံ၊ ပဗ္ဗာဇေတာယံ ဝာ ပဗ္ဗာဇေတုံ၊ သေယ္ယထာပိ ရညော ပသေနဒိသ္သ ကောသလသ္သ၊ သေယ္ယထာပိ ဝာ ပန ရညော မာဂဓသ္သ အဇာတသတ္တုသ္သ ဝေဒေဟိပုတ္တသ္သ။ ဣမေသမ္ပိ ဟိ၊ ဘော ဂောတမ၊ သင္ဃာနံ ဂဏာနံ သေယ္ယထိဒံ၊ ဝဇ္ဇီနံ မလ္လာနံ ဝတ္တတိ သကသ္မိံ ဝိဇိတေ ဝသော ဃာတေတာယံ ဝာ ဃာတေတုံ၊ ဇာပေတာယံ ဝာ ဇာပေတုံ၊ ပဗ္ဗာဇေတာယံ ဝာ ပဗ္ဗာဇေတုံ။ ကိံ ပန ရညော ခတ္တိယသ္သ မုဒ္ဓာဝသိတ္တသ္သ၊ သေယ္ယထာပိ ရညော ပသေနဒိသ္သ ကောသလသ္သ၊ သေယ္ယထာပိ ဝာ ပန ရညော မာဂဓသ္သ အဇာတသတ္တုသ္သ ဝေဒေဟိပုတ္တသ္သ။ ဝတ္တေယ္ယ၊ ဘော ဂောတမ၊ ဝတ္တိတုဉ္စ မရဟတီတိ။>
    text <တံ ကိံ မညသိ၊ အဂ္ဂိဝေသ္သန၊ ယံ တ္ဝံ ဧဝံ ဝဒေသိ ရူပံ မေ အတ္တာတိ၊ ဝတ္တတိ တေ တသ္မိံ ရူပေ ဝသော ဧဝံ မေ ရူပံ ဟောတု၊ ဧဝံ မေ ရူပံ မာ အဟောသီတိ။ ဧဝံ ဝုတ္တေ၊ သစ္စကော နိဂဏ္ဌပုတ္တော တုဏ္ဟီ အဟောသိ။ ဒုတိယမ္ပိ ခော ဘဂဝာ သစ္စကံ နိဂဏ္ဌပုတ္တံ ဧတဒဝောစ တံ ကိံ မညသိ၊ အဂ္ဂိဝေသ္သန၊ ယံ တ္ဝံ ဧဝံ ဝဒေသိ ရူပံ မေ အတ္တာတိ၊ ဝတ္တတိ တေ တသ္မိံ ရူပေ ဝသော ဧဝံ မေ ရူပံ ဟောတု၊ ဧဝံ မေ ရူပံ မာ အဟောသီတိ။ ဒုတိယမ္ပိ ခော သစ္စကော နိဂဏ္ဌပုတ္တော တုဏ္ဟီ အဟောသိ။ အထ ခော ဘဂဝာ သစ္စကံ နိဂဏ္ဌပုတ္တံ ဧတဒဝောစ ဗ္ယာကရောဟိ ဒာနိ၊ အဂ္ဂိဝေသ္သန၊ န ဒာနိ တေ တုဏ္ဟီဘာဝသ္သ ကာလော။ ယော ကောစိ၊ အဂ္ဂိဝေသ္သန တထာဂတေန ယာဝတတိယံ သဟဓမ္မိကံ ပဉ္ဟံ ပုဋ္ဌော န ဗ္ယာကရောတိ၊ ဧတ္ထေဝသ္သ သတ္တဓာ မုဒ္ဓာ ဖလတီတိ။>
    text <တေန ခော ပန သမယေန ဝဇိရပာဏိ ယက္ခော အာယသံ ဝဇိရံ အာဒာယ အာဒိတ္တံ သမ္ပဇ္ဇလိတံ သဇောတိဘူတံ သစ္စကသ္သ နိဂဏ္ဌပုတ္တသ္သ ဥပရိဝေဟာသံ ဌိတော ဟောတိ သစာယံ သစ္စကော နိဂဏ္ဌပုတ္တော ဘဂဝတာ ယာဝတတိယံ သဟဓမ္မိကံ ပဉ္ဟံ ပုဋ္ဌော န ဗ္ယာကရိသ္သတိ ဧတ္ထေဝသ္သ သတ္တဓာ မုဒ္ဓံ ဖာလေသ္သာမီတိ။ တံ ခော ပန ဝဇိရပာဏိံ ယက္ခံ ဘဂဝာ စေဝ ပသ္သတိ သစ္စကော စ နိဂဏ္ဌပုတ္တော။ အထ ခော သစ္စကော နိဂဏ္ဌပုတ္တော ဘီတော သံဝိဂ္ဂော လောမဟဋ္ဌဇာတော ဘဂဝန္တံယေဝ တာဏံ ဂဝေသီ ဘဂဝန္တံယေဝ လေဏံ ဂဝေသီ ဘဂဝန္တံယေဝ သရဏံ ဂဝေသီ ဘဂဝန္တံ ဧတဒဝောစ ပုစ္ဆတု မံ ဘဝံ ဂောတမော၊ ဗ္ယာကရိသ္သာမီတိ။>
    text <၃၅၈>, <တံ ကိံ မညသိ၊ အဂ္ဂိဝေသ္သန၊ ယံ တ္ဝံ ဧဝံ ဝဒေသိ ရူပံ မေ အတ္တာတိ၊ ဝတ္တတိ တေ တသ္မိံ ရူပေ ဝသော ဧဝံ မေ ရူပံ ဟောတု၊ ဧဝံ မေ ရူပံ မာ အဟောသီတိ။ နော ဟိဒံ၊ ဘော ဂောတမ။>
    text <မနသိ ကရောဟိ၊ အဂ္ဂိဝေသ္သန၊ မနသိ ကရိတ္ဝာ ခော၊ အဂ္ဂိဝေသ္သန၊ ဗ္ယာကရောဟိ။ န ခော တေ သန္ဓိယတိ ပုရိမေန ဝာ ပစ္ဆိမံ ပစ္ဆိမေန ဝာ ပုရိမံ။ တံ ကိံ မညသိ၊ အဂ္ဂိဝေသ္သန၊ ယံ တ္ဝံ ဧဝံ ဝဒေသိ ဝေဒနာ မေ အတ္တာတိ၊ ဝတ္တတိ တေ တိသ္သံ ဝေဒနာယံ ဝသော ဧဝံ မေ ဝေဒနာ ဟောတု၊ ဧဝံ မေ ဝေဒနာ မာ အဟောသီတိ။ နော ဟိဒံ၊ ဘော ဂောတမ။>
    text <မနသိ ကရောဟိ၊ အဂ္ဂိဝေသ္သန၊ မနသိ ကရိတ္ဝာ ခော၊ အဂ္ဂိဝေသ္သန၊ ဗ္ယာကရောဟိ။ န ခော တေ သန္ဓိယတိ ပုရိမေန ဝာ ပစ္ဆိမံ၊ ပစ္ဆိမေန ဝာ ပုရိမံ။ တံ ကိံ မညသိ၊ အဂ္ဂိဝေသ္သန၊ ယံ တ္ဝံ ဧဝံ ဝဒေသိ သညာ မေ အတ္တာတိ၊ ဝတ္တတိ တေ တိသ္သံ သညာယံ ဝသော ဧဝံ မေ သညာ ဟောတု၊ ဧဝံ မေ သညာ မာ အဟောသီတိ။ နော ဟိဒံ၊ ဘော ဂောတမ။>
    text <မနသိ ကရောဟိ၊ အဂ္ဂိဝေသ္သန၊ မနသိ ကရိတ္ဝာ ခော၊ အဂ္ဂိဝေသ္သန၊ ဗ္ယာကရောဟိ။ န ခော တေ သန္ဓိယတိ ပုရိမေန ဝာ ပစ္ဆိမံ၊ ပစ္ဆိမေန ဝာ ပုရိမံ။ တံ ကိံ မညသိ၊ အဂ္ဂိဝေသ္သန၊ ယံ တ္ဝံ ဧဝံ ဝဒေသိ သင္ခာရာ မေ အတ္တာတိ၊ ဝတ္တတိ တေ တေသု သင္ခာရေသု ဝသော ဧဝံ မေ သင္ခာရာ ဟောန္တု၊ ဧဝံ မေ သင္ခာရာ မာ အဟေသုန္တိ။ နော ဟိဒံ၊ ဘော ဂောတမ။>
    text <မနသိ ကရောဟိ၊ အဂ္ဂိဝေသ္သန၊ မနသိ ကရိတ္ဝာ ခော၊ အဂ္ဂိဝေသ္သန၊ ဗ္ယာကရောဟိ။ န ခော တေ သန္ဓိယတိ ပုရိမေန ဝာ ပစ္ဆိမံ၊ ပစ္ဆိမေန ဝာ ပုရိမံ။ တံ ကိံ မညသိ၊ အဂ္ဂိဝေသ္သန၊ ယံ တ္ဝံ ဧဝံ ဝဒေသိ ဝိညာဏံ မေ အတ္တာတိ၊ ဝတ္တတိ တေ တသ္မိံ ဝိညာဏေ ဝသော ဧဝံ မေ ဝိညာဏံ ဟောတု၊ ဧဝံ မေ ဝိညာဏံ မာ အဟောသီတိ။ နော ဟိဒံ၊ ဘော ဂောတမ။>
    text <မနသိ ကရောဟိ၊ အဂ္ဂိဝေသ္သန၊ မနသိ ကရိတ္ဝာ ခော၊ အဂ္ဂိဝေသ္သန၊ ဗ္ယာကရောဟိ။ န ခော တေ သန္ဓိယတိ ပုရိမေန ဝာ ပစ္ဆိမံ၊ ပစ္ဆိမေန ဝာ ပုရိမံ။ တံ ကိံ မညသိ၊ အဂ္ဂိဝေသ္သန၊ ရူပံ နိစ္စံ ဝာ အနိစ္စံ ဝာတိ။ အနိစ္စံ၊ ဘော ဂောတမ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘော ဂောတမ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟိဒံ၊ ဘော ဂောတမ။>
    text <တံ ကိံ မညသိ၊ အဂ္ဂိဝေသ္သန၊ ဝေဒနာ။ပေ။ သညာ။ပေ။ သင္ခာရာ။ပေ။ တံ ကိံ မညသိ၊ အဂ္ဂိဝေသ္သန၊ ဝိညာဏံ နိစ္စံ ဝာ အနိစ္စံ ဝာတိ။ အနိစ္စံ၊ ဘော ဂောတမ။ ယံ ပနာနိစ္စံ ဒုက္ခံ ဝာ တံ သုခံ ဝာတိ။ ဒုက္ခံ၊ ဘော ဂောတမ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပသ္သိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟိဒံ၊ ဘော ဂောတမ။>
    text <တံ ကိံ မညသိ၊ အဂ္ဂိဝေသ္သန၊ ယော နု ခော ဒုက္ခံ အလ္လီနော ဒုက္ခံ ဥပဂတော ဒုက္ခံ အဇ္ဈောသိတော၊ ဒုက္ခံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သတိ၊ အပိ နု ခော သော သာမံ ဝာ ဒုက္ခံ ပရိဇာနေယ္ယ၊ ဒုက္ခံ ဝာ ပရိက္ခေပေတ္ဝာ ဝိဟရေယ္ယာတိ။ ကိဉ္ဟိ သိယာ၊ ဘော ဂောတမ။ နော ဟိဒံ၊ ဘော ဂောတမာတိ။>
    text <တံ ကိံ မညသိ၊ အဂ္ဂိဝေသ္သန၊ နနု တ္ဝံ ဧဝံ သန္တေ ဒုက္ခံ အလ္လီနော ဒုက္ခံ ဥပဂတော ဒုက္ခံ အဇ္ဈောသိတော၊ ဒုက္ခံ ဧတံ မမ၊ ဧသောဟမသ္မိ၊ ဧသော မေ အတ္တာတိ သမနုပသ္သသီတိ။ ကိဉ္ဟိ နော သိယာ၊ ဘော ဂောတမ။ ဧဝမေတံ ဘော ဂောတမာတိ။>
    text <၃၅၉>, <သေယ္ယထာပိ၊ အဂ္ဂိဝေသ္သန၊ ပုရိသော သာရတ္ထိကော သာရဂဝေသီ သာရပရိယေသနံ စရမာနော တိဏ္ဟံ ကုဌာရိံ အာဒာယ ဝနံ ပဝိသေယ္ယ။ သော တတ္ထ ပသ္သေယ္ယ မဟန္တံ ကဒလိက္ခန္ဓံ ဥဇုံ နဝံ အကုက္ကုကဇာတံ။ တမေနံ မူလေ ဆိန္ဒေယ္ယ၊ မူလေ ဆေတ္ဝာ အဂ္ဂေ ဆိန္ဒေယ္ယ၊ အဂ္ဂေ ဆေတ္ဝာ ပတ္တဝဋ္ဋိံ ဝိနိဗ္ဘုဇေယ္ယ။ သော တတ္ထ ပတ္တဝဋ္ဋိံ ဝိနိဗ္ဘုဇန္တော ဖေဂ္ဂုမ္ပိ နာဓိဂစ္ဆေယ္ယ၊ ကုတော သာရံ။ ဧဝမေဝ ခော တ္ဝံ၊ အဂ္ဂိဝေသ္သန၊ မယာ သကသ္မိံ ဝာဒေ သမနုယုဉ္ဇိယမာနော သမနုဂာဟိယမာနော သမနုဘာသိယမာနော ရိတ္တော တုစ္ဆော အပရဒ္ဓော။ ဘာသိတာ ခော ပန တေ ဧသာ၊ အဂ္ဂိဝေသ္သန၊ ဝေသာလိယံ ပရိသတိ ဝာစာ နာဟံ တံ ပသ္သာမိ သမဏံ ဝာ ဗ္ရာဟ္မဏံ ဝာ၊ သင္ဃိံ ဂဏိံ ဂဏာစရိယံ၊ အပိ အရဟန္တံ သမ္မာသမ္ဗုဒ္ဓံ ပဋိဇာနမာနံ၊ ယော မယာ ဝာဒေန ဝာဒံ သမာရဒ္ဓော န သင္ကမ္ပေယ္ယ န သမ္ပကမ္ပေယ္ယ န သမ္ပဝေဓေယ္ယ၊ ယသ္သ န ကစ္ဆေဟိ သေဒာ မုစ္စေယ္ယုံ။ ထူဏံ စေပာဟံ အစေတနံ ဝာဒေန ဝာဒံ သမာရဘေယ္ယံ သာပိ မယာ ဝာဒေန ဝာဒံ သမာရဒ္ဓာ သင္ကမ္ပေယ္ယ သမ္ပကမ္ပေယ္ယ သမ္ပဝေဓေယ္ယ။ ကော ပန ဝာဒော မနုသ္သဘူတသ္သာတိ။ တုယ္ဟံ ခော ပန၊ အဂ္ဂိဝေသ္သန၊ အပ္ပေကစ္စာနိ သေဒဖုသိတာနိ နလာဋာ မုတ္တာနိ၊ ဥတ္တရာသင္ဂံ ဝိနိဘိန္ဒိတ္ဝာ ဘူမိယံ ပတိဋ္ဌိတာနိ။ မယ္ဟံ ခော ပန၊ အဂ္ဂိဝေသ္သန၊ နတ္ထိ ဧတရဟိ ကာယသ္မိံ သေဒောတိ။ ဣတိ ဘဂဝာ တသ္မိံ ပရိသတိ သုဝဏ္ဏဝဏ္ဏံ ကာယံ ဝိဝရိ။ ဧဝံ ဝုတ္တေ၊ သစ္စကော နိဂဏ္ဌပုတ္တော တုဏ္ဟီဘူတော မင္ကုဘူတော ပတ္တက္ခန္ဓော အဓောမုခော ပဇ္ဈာယန္တော အပ္ပဋိဘာနော နိသီဒိ။>
    text <၃၆၀>, <အထ ခော ဒုမ္မုခော လိစ္ဆဝိပုတ္တော သစ္စကံ နိဂဏ္ဌပုတ္တံ တုဏ္ဟီဘူတံ မင္ကုဘူတံ ပတ္တက္ခန္ဓံ အဓောမုခံ ပဇ္ဈာယန္တံ အပ္ပဋိဘာနံ ဝိဒိတ္ဝာ ဘဂဝန္တံ ဧတဒဝောစ ဥပမာ မံ၊ ဘဂဝာ၊ ပဋိဘာတီတိ။ ပဋိဘာတု တံ၊ ဒုမ္မုခာတိ ဘဂဝာ အဝောစ။ သေယ္ယထာပိ၊ ဘန္တေ၊ ဂာမသ္သ ဝာ နိဂမသ္သ ဝာ အဝိဒူရေ ပောက္ခရဏီ။ တတ္ရာသ္သ ကက္ကဋကော။ အထ ခော၊ ဘန္တေ၊ သမ္ဗဟုလာ ကုမာရကာ ဝာ ကုမာရိကာ ဝာ တမ္ဟာ ဂာမာ ဝာ နိဂမာ ဝာ နိက္ခမိတ္ဝာ ယေန သာ ပောက္ခရဏီ တေနုပသင္ကမေယ္ယုံ၊ ဥပသင္ကမိတ္ဝာ တံ ပောက္ခရဏိံ ဩဂာဟေတ္ဝာ တံ ကက္ကဋကံ ဥဒကာ ဥဒ္ဓရိတ္ဝာ ထလေ ပတိဋ္ဌာပေယ္ယုံ။ ယညဒေဝ ဟိ သော၊ ဘန္တေ၊ ကက္ကဋကော အဠံ အဘိနိန္နာမေယ္ယ တံ တဒေဝ တေ ကုမာရကာ ဝာ ကုမာရိကာ ဝာ ကဋ္ဌေန ဝာ ကထလေန ဝာ သဉ္ဆိန္ဒေယ္ယုံ သမ္ဘဉ္ဇေယ္ယုံ သမ္ပလိဘဉ္ဇေယ္ယုံ။ ဧဝဉ္ဟိ သော၊ ဘန္တေ၊ ကက္ကဋကော သဗ္ဗေဟိ အဠေဟိ သဉ္ဆိန္နေဟိ သမ္ဘဂ္ဂေဟိ သမ္ပလိဘဂ္ဂေဟိ အဘဗ္ဗော တံ ပောက္ခရဏိံ ပုန ဩတရိတုံ၊ သေယ္ယထာပိ ပုဗ္ဗေ။ ဧဝမေဝ ခော၊ ဘန္တေ၊ ယာနိ သစ္စကသ္သ နိဂဏ္ဌပုတ္တသ္သ ဝိသူကာယိတာနိ ဝိသေဝိတာနိ ဝိပ္ဖန္ဒိတာနိ တာနိပိ သဗ္ဗာနိ ဘဂဝတာ သဉ္ဆိန္နာနိ သမ္ဘဂ္ဂာနိ သမ္ပလိဘဂ္ဂာနိ၊ အဘဗ္ဗော စ ဒာနိ၊ ဘန္တေ၊ သစ္စကော နိဂဏ္ဌပုတ္တော ပုန ဘဂဝန္တံ ဥပသင္ကမိတုံ ယဒိဒံ ဝာဒာဓိပ္ပာယောတိ။ ဧဝံ ဝုတ္တေ၊ သစ္စကော နိဂဏ္ဌပုတ္တော ဒုမ္မုခံ လိစ္ဆဝိပုတ္တံ ဧတဒဝောစ အာဂမေဟိ တ္ဝံ၊ ဒုမ္မုခ၊ အာဂမေဟိ တ္ဝံ၊ ဒုမ္မုခ န မယံ တယာ သဒ္ဓိံ မန္တေမ၊ ဣဓ မယံ ဘောတာ ဂောတမေန သဒ္ဓိံ မန္တေမ။>
    text <၃၆၁>, <တိဋ္ဌတေသာ၊ ဘော ဂောတမ၊ အမ္ဟာကဉ္စေဝ အညေသဉ္စ ပုထုသမဏဗ္ရာဟ္မဏာနံ ဝာစာ။ ဝိလာပံ ဝိလပိတံ မညေ။ ကိတ္တာဝတာ စ နု ခော ဘောတော ဂောတမသ္သ သာဝကော သာသနကရော ဟောတိ ဩဝာဒပတိကရော တိဏ္ဏဝိစိကိစ္ဆော ဝိဂတကထံကထော ဝေသာရဇ္ဇပ္ပတ္တော အပရပ္ပစ္စယော သတ္ထုသာသနေ ဝိဟရတီတိ။ ဣဓ၊ အဂ္ဂိဝေသ္သန၊ မမ သာဝကော ယံ ကိဉ္စိ ရူပံ အတီတာနာဂတပစ္စုပ္ပန္နံ အဇ္ဈတ္တံ ဝာ ဗဟိဒ္ဓာ ဝာ ဩဠာရိကံ ဝာ သုခုမံ ဝာ ဟီနံ ဝာ ပဏီတံ ဝာ ယံ ဒူရေ သန္တိကေ ဝာ၊ သဗ္ဗံ ရူပံ နေတံ မမ၊ နေသောဟမသ္မိ၊ န မေသော အတ္တာတိ ဧဝမေတံ ယထာဘူတံ သမ္မပ္ပညာယ ပသ္သတိ၊ ယာ ကာစိ ဝေဒနာ။ပေ။ ယာ ကာစိ သညာ။ပေ။ ယေ ကေစိ သင္ခာရာ။ပေ။ ယံ ကိဉ္စိ ဝိညာဏံ အတီတာနာဂတပစ္စုပ္ပန္နံ အဇ္ဈတ္တံ ဝာ ဗဟိဒ္ဓာ ဝာ ဩဠာရိကံ ဝာ သုခုမံ ဝာ ဟီနံ ဝာ ပဏီတံ ဝာ၊ ယံ ဒူရေ သန္တိကေ ဝာ၊ သဗ္ဗံ ဝိညာဏံ နေတံ မမ၊ နေသောဟမသ္မိ၊ န မေသော အတ္တာတိ ဧဝမေတံ ယထာဘူတံ သမ္မပ္ပညာယ ပသ္သတိ။ ဧတ္တာဝတာ ခော၊ အဂ္ဂိဝေသ္သန၊ မမ သာဝကော သာသနကရော ဟောတိ ဩဝာဒပတိကရော တိဏ္ဏဝိစိကိစ္ဆော ဝိဂတကထံကထော ဝေသာရဇ္ဇပ္ပတ္တော အပရပ္ပစ္စယော သတ္ထုသာသနေ ဝိဟရတီတိ။>
    text <ကိတ္တာဝတာ ပန၊ ဘော ဂောတမ၊ ဘိက္ခု အရဟံ ဟောတိ ခီဏာသဝော ဝုသိတဝာ ကတကရဏီယော ဩဟိတဘာရော အနုပ္ပတ္တသဒတ္ထော ပရိက္ခီဏဘဝသံယောဇနော သမ္မဒညာ ဝိမုတ္တောတိ။ ဣဓ၊ အဂ္ဂိဝေသ္သန၊ ဘိက္ခု ယံ ကိဉ္စိ ရူပံ အတီတာနာဂတပစ္စုပ္ပန္နံ အဇ္ဈတ္တံ ဝာ ဗဟိဒ္ဓာ ဝာ ဩဠာရိကံ ဝာ သုခုမံ ဝာ ဟီနံ ဝာ ပဏီတံ ဝာ ယံ ဒူရေ သန္တိကေ ဝာ သဗ္ဗံ ရူပံ နေတံ မမ၊ နေသောဟမသ္မိ၊ န မေသော အတ္တာတိ ဧဝမေတံ ယထာဘူတံ သမ္မပ္ပညာယ ဒိသ္ဝာ အနုပာဒာ ဝိမုတ္တော ဟောတိ၊ ယာ ကာစိ ဝေဒနာ။ပေ။ ယာ ကာစိ သညာ။ပေ။ ယေ ကေစိ သင္ခာရာ။ပေ။ ယံ ကိဉ္စိ ဝိညာဏံ အတီတာနာဂတပစ္စုပ္ပန္နံ အဇ္ဈတ္တံ ဝာ ဗဟိဒ္ဓာ ဝာ ဩဠာရိကံ ဝာ သုခုမံ ဝာ ဟီနံ ဝာ ပဏီတံ ဝာ ယံ ဒူရေ သန္တိကေ ဝာ သဗ္ဗံ ဝိညာဏံ နေတံ မမ၊ နေသောဟမသ္မိ၊ န မေသော အတ္တာတိ ဧဝမေတံ ယထာဘူတံ သမ္မပ္ပညာယ ဒိသ္ဝာ အနုပာဒာ ဝိမုတ္တော ဟောတိ။ ဧတ္တာဝတာ ခော၊ အဂ္ဂိဝေသ္သန၊ ဘိက္ခု အရဟံ ဟောတိ ခီဏာသဝော ဝုသိတဝာ ကတကရဏီယော ဩဟိတဘာရော အနုပ္ပတ္တသဒတ္ထော ပရိက္ခီဏဘဝသံယောဇနော သမ္မဒညာ ဝိမုတ္တော။ ဧဝံ ဝိမုတ္တစိတ္တော ခော၊ အဂ္ဂိဝေသ္သန၊ ဘိက္ခု တီဟိ အနုတ္တရိယေဟိ သမန္နာဂတော ဟောတိ ဒသ္သနာနုတ္တရိယေန၊ ပဋိပဒာနုတ္တရိယေန၊ ဝိမုတ္တာနုတ္တရိယေန။ ဧဝံ ဝိမုတ္တစိတ္တော ခော၊ အဂ္ဂိဝေသ္သန၊ ဘိက္ခု တထာဂတညေဝ သက္ကရောတိ ဂရုံ ကရောတိ မာနေတိ ပူဇေတိ ဗုဒ္ဓော သော ဘဂဝာ ဗောဓာယ ဓမ္မံ ဒေသေတိ၊ ဒန္တော သော ဘဂဝာ ဒမထာယ ဓမ္မံ ဒေသေတိ၊ သန္တော သော ဘဂဝာ သမထာယ ဓမ္မံ ဒေသေတိ၊ တိဏ္ဏော သော ဘဂဝာ တရဏာယ ဓမ္မံ ဒေသေတိ၊ ပရိနိဗ္ဗုတော သော ဘဂဝာ ပရိနိဗ္ဗာနာယ ဓမ္မံ ဒေသေတီတိ။>
    text <၃၆၂>, <ဧဝံ ဝုတ္တေ၊ သစ္စကော နိဂဏ္ဌပုတ္တော ဘဂဝန္တံ ဧတဒဝောစ မယမေဝ၊ ဘော ဂောတမ၊ ဓံသီ၊ မယံ ပဂဗ္ဗာ၊ ယေ မယံ ဘဝန္တံ ဂောတမံ ဝာဒေန ဝာဒံ အာသာဒေတဗ္ဗံ အမညိမ္ဟ။ သိယာ ဟိ၊ ဘော ဂောတမ၊ ဟတ္ထိံ ပဘိန္နံ အာသဇ္ဇ ပုရိသသ္သ သောတ္ထိဘာဝော၊ န တ္ဝေဝ ဘဝန္တံ ဂောတမံ အာသဇ္ဇ သိယာ ပုရိသသ္သ သောတ္ထိဘာဝော။ သိယာ ဟိ၊ ဘော ဂောတမ၊ ပဇ္ဇလိတံ အဂ္ဂိက္ခန္ဓံ အာသဇ္ဇ ပုရိသသ္သ သောတ္ထိဘာဝော၊ န တ္ဝေဝ ဘဝန္တံ ဂောတမံ အာသဇ္ဇ သိယာ ပုရိသသ္သ သောတ္ထိဘာဝော။ သိယာ ဟိ၊ ဘော ဂောတမ၊ အာသီဝိသံ ဃောရဝိသံ အာသဇ္ဇ ပုရိသသ္သ သောတ္ထိဘာဝော၊ န တ္ဝေဝ ဘဝန္တံ ဂောတမံ အာသဇ္ဇ သိယာ ပုရိသသ္သ သောတ္ထိဘာဝော။ မယမေဝ၊ ဘော ဂောတမ၊ ဓံသီ၊ မယံ ပဂဗ္ဗာ၊ ယေ မယံ ဘဝန္တံ ဂောတမံ ဝာဒေန ဝာဒံ အာသာဒေတဗ္ဗံ အမညိမ္ဟ။ အဓိဝာသေတု မေ ဘဝံ ဂောတမော သ္ဝာတနာယ ဘတ္တံ သဒ္ဓိံ ဘိက္ခုသင္ဃေနာတိ။ အဓိဝာသေသိ ဘဂဝာ တုဏ္ဟီဘာဝေန။>
    text <၃၆၃>, <အထ ခော သစ္စကော နိဂဏ္ဌပုတ္တော ဘဂဝတော အဓိဝာသနံ ဝိဒိတ္ဝာ တေ လိစ္ဆဝီ အာမန္တေသိ သုဏန္တု မေ ဘောန္တော လိစ္ဆဝီ၊ သမဏော မေ ဂောတမော နိမန္တိတော သ္ဝာတနာယ သဒ္ဓိံ ဘိက္ခုသင္ဃေန။ တေန မေ အဘိဟရေယ္ယာထ ယမသ္သ ပတိရူပံ မညေယ္ယာထာတိ။ အထ ခော တေ လိစ္ဆဝီ တသ္သာ ရတ္တိယာ အစ္စယေန သစ္စကသ္သ နိဂဏ္ဌပုတ္တသ္သ ပဉ္စမတ္တာနိ ထာလိပာကသတာနိ ဘတ္တာဘိဟာရံ အဘိဟရိံသု။ အထ ခော နိဂဏ္ဌပုတ္တော သကေ အာရာမေ ပဏီတံ ခာဒနီယံ ဘောဇနီယံ ပဋိယာဒာပေတ္ဝာ ဘဂဝတော ကာလံ အာရောစာပေသိ ကာလော၊ ဘော ဂောတမ၊ နိဋ္ဌိတံ ဘတ္တန္တိ။ အထ ခော ဘဂဝာ ပုဗ္ဗဏ္ဟသမယံ နိဝာသေတ္ဝာ ပတ္တစီဝရမာဒာယ ယေန သစ္စကသ္သ နိဂဏ္ဌပုတ္တသ္သ အာရာမော တေနုပသင္ကမိ၊ ဥပသင္ကမိတ္ဝာ ပညတ္တေ အာသနေ နိသီဒိ သဒ္ဓိံ ဘိက္ခုသင္ဃေန။ အထ ခော သစ္စကော နိဂဏ္ဌပုတ္တော ဗုဒ္ဓပ္ပမုခံ ဘိက္ခုသင္ဃံ ပဏီတေန ခာဒနီယေန ဘောဇနီယေန သဟတ္ထာ သန္တပ္ပေသိ သမ္ပဝာရေသိ။ အထ ခော သစ္စကော နိဂဏ္ဌပုတ္တော ဘဂဝန္တံ ဘုတ္တာဝိံ ဩနီတပတ္တပာဏိံ အညတရံ နီစံ အာသနံ ဂဟေတ္ဝာ ဧကမန္တံ နိသီဒိ။ ဧကမန္တံ နိသိန္နော ခော သစ္စကော နိဂဏ္ဌပုတ္တော ဘဂဝန္တံ ဧတဒဝောစ ယမိဒံ၊ ဘော ဂောတမ၊ ဒာနေ ပုညဉ္စ ပုညမဟီ စ တံ ဒာယကာနံ သုခာယ ဟောတူတိ။ ယံ ခော၊ အဂ္ဂိဝေသ္သန၊ တာဒိသံ ဒက္ခိဏေယ္ယံ အာဂမ္မ အဝီတရာဂံ အဝီတဒောသံ အဝီတမောဟံ၊ တံ ဒာယကာနံ ဘဝိသ္သတိ။ ယံ ခော၊ အဂ္ဂိဝေသ္သန၊ မာဒိသံ ဒက္ခိဏေယ္ယံ အာဂမ္မ ဝီတရာဂံ ဝီတဒောသံ ဝီတမောဟံ၊ တံ တုယ္ဟံ ဘဝိသ္သတီတိ။>
    stand <စူဠသစ္စကသုတ္တံ နိဋ္ဌိတံ ပဉ္စမံ။>
  text <၆။ မဟာသစ္စကသုတ္တံ>
    text <၃၆၄>, <ဧဝံ မေ သုတံ ဧကံ သမယံ ဘဂဝာ ဝေသာလိယံ ဝိဟရတိ မဟာဝနေ ကူဋာဂာရသာလာယံ။ တေန ခော ပန သမယေန ဘဂဝာ ပုဗ္ဗဏ္ဟသမယံ သုနိဝတ္ထော ဟောတိ ပတ္တစီဝရမာဒာယ ဝေသာလိံ ပိဏ္ဍာယ ပဝိသိတုကာမော။ အထ ခော သစ္စကော နိဂဏ္ဌပုတ္တော ဇင္ဃာဝိဟာရံ အနုစင္ကမမာနော အနုဝိစရမာနော ယေန မဟာဝနံ ကူဋာဂာရသာလာ တေနုပသင္ကမိ။ အဒ္ဒသာ ခော အာယသ္မာ အာနန္ဒော သစ္စကံ နိဂဏ္ဌပုတ္တံ ဒူရတောဝ အာဂစ္ဆန္တံ။ ဒိသ္ဝာန ဘဂဝန္တံ ဧတဒဝောစ အယံ၊ ဘန္တေ၊ သစ္စကော နိဂဏ္ဌပုတ္တော အာဂစ္ဆတိ ဘသ္သပ္ပဝာဒကော ပဏ္ဍိတဝာဒော သာဓုသမ္မတော ဗဟုဇနသ္သ။ ဧသော ခော၊ ဘန္တေ၊ အဝဏ္ဏကာမော ဗုဒ္ဓသ္သ၊ အဝဏ္ဏကာမော ဓမ္မသ္သ၊ အဝဏ္ဏကာမော သင္ဃသ္သ။ သာဓု၊ ဘန္တေ၊ ဘဂဝာ မုဟုတ္တံ နိသီဒတု အနုကမ္ပံ ဥပာဒာယာတိ။ နိသီဒိ ဘဂဝာ ပညတ္တေ အာသနေ။ အထ ခော သစ္စကော နိဂဏ္ဌပုတ္တော ယေန ဘဂဝာ တေနုပသင္ကမိ၊ ဥပသင္ကမိတ္ဝာ ဘဂဝတာ သဒ္ဓိံ သမ္မောဒိ၊ သမ္မောဒနီယံ ကထံ သာရဏီယံ ဝီတိသာရေတ္ဝာ ဧကမန္တံ နိသီဒိ။ ဧကမန္တံ နိသိန္နော ခော သစ္စကော နိဂဏ္ဌပုတ္တော ဘဂဝန္တံ ဧတဒဝောစ>
    text <၃၆၅>, <သန္တိ၊ ဘော ဂောတမ၊ ဧကေ သမဏဗ္ရာဟ္မဏာ ကာယဘာဝနာနုယောဂမနုယုတ္တာ ဝိဟရန္တိ၊ နော စိတ္တဘာဝနံ။ ဖုသန္တိ ဟိ တေ၊ ဘော ဂောတမ၊ သာရီရိကံ ဒုက္ခံ ဝေဒနံ။ ဘူတပုဗ္ဗံ၊ ဘော ဂောတမ၊ သာရီရိကာယ ဒုက္ခာယ ဝေဒနာယ ဖုဋ္ဌသ္သ သတော ဦရုက္ခမ္ဘောပိ နာမ ဘဝိသ္သတိ၊ ဟဒယမ္ပိ နာမ ဖလိသ္သတိ၊ ဥဏ္ဟမ္ပိ လောဟိတံ မုခတော ဥဂ္ဂမိသ္သတိ၊ ဥမ္မာဒမ္ပိ ပာပုဏိသ္သတိ စိတ္တက္ခေပံ။ တသ္သ ခော ဧတံ၊ ဘော ဂောတမ၊ ကာယန္ဝယံ စိတ္တံ ဟောတိ၊ ကာယသ္သ ဝသေန ဝတ္တတိ။ တံ ကိသ္သ ဟေတု။ အဘာဝိတတ္တာ စိတ္တသ္သ။ သန္တိ ပန၊ ဘော ဂောတမ၊ ဧကေ သမဏဗ္ရာဟ္မဏာ စိတ္တဘာဝနာနုယောဂမနုယုတ္တာ ဝိဟရန္တိ၊ နော ကာယဘာဝနံ။ ဖုသန္တိ ဟိ တေ၊ ဘော ဂောတမ၊ စေတသိကံ ဒုက္ခံ ဝေဒနံ။ ဘူတပုဗ္ဗံ၊ ဘော ဂောတမ၊ စေတသိကာယ ဒုက္ခာယ ဝေဒနာယ ဖုဋ္ဌသ္သ သတော ဦရုက္ခမ္ဘောပိ နာမ ဘဝိသ္သတိ၊ ဟဒယမ္ပိ နာမ ဖလိသ္သတိ၊ ဥဏ္ဟမ္ပိ လောဟိတံ မုခတော ဥဂ္ဂမိသ္သတိ၊ ဥမ္မာဒမ္ပိ ပာပုဏိသ္သတိ စိတ္တက္ခေပံ။ တသ္သ ခော ဧသော၊ ဘော ဂောတမ၊ စိတ္တန္ဝယော ကာယော ဟောတိ၊ စိတ္တသ္သ ဝသေန ဝတ္တတိ။ တံ ကိသ္သ ဟေတု။ အဘာဝိတတ္တာ ကာယသ္သ။ တသ္သ မယ္ဟံ၊ ဘော ဂောတမ၊ ဧဝံ ဟောတိ အဒ္ဓာ ဘောတော ဂောတမသ္သ သာဝကာ စိတ္တဘာဝနာနုယောဂမနုယုတ္တာ ဝိဟရန္တိ၊ နော ကာယဘာဝနန္တိ။>
    text <၃၆၆>, <ကိန္တိ ပန တေ၊ အဂ္ဂိဝေသ္သန၊ ကာယဘာဝနာ သုတာတိ။ သေယ္ယထိဒံ နန္ဒော ဝစ္ဆော၊ ကိသော သံကိစ္စော၊ မက္ခလိ ဂောသာလော ဧတေဟိ၊ ဘော ဂောတမ၊ အစေလကာ မုတ္တာစာရာ ဟတ္ထာပလေခနာ နဧဟိဘဒ္ဒန္တိကာ နတိဋ္ဌဘဒ္ဒန္တိကာ န အဘိဟဋံ န ဥဒ္ဒိသ္သကတံ န နိမန္တနံ သာဒိယန္တိ၊ တေ န ကုမ္ဘိမုခာ ပဋိဂ္ဂဏ္ဟန္တိ န ကဠောပိမုခာ ပဋိဂ္ဂဏ္ဟန္တိ န ဧဠကမန္တရံ န ဒဏ္ဍမန္တရံ န မုသလမန္တရံ န ဒ္ဝိန္နံ ဘုဉ္ဇမာနာနံ န ဂဗ္ဘိနိယာ န ပာယမာနာယ န ပုရိသန္တရဂတာယ န သင္ကိတ္တီသု န ယတ္ထ သာ ဥပဋ္ဌိတော ဟောတိ န ယတ္ထ မက္ခိကာ သဏ္ဍသဏ္ဍစာရိနီ၊ န မစ္ဆံ န မံသံ န သုရံ န မေရယံ န ထုသောဒကံ ပိဝန္တိ။ တေ ဧကာဂာရိကာ ဝာ ဟောန္တိ ဧကာလောပိကာ၊ ဒ္ဝာဂာရိကာ ဝာ ဟောန္တိ ဒ္ဝာလောပိကာ။ပေ။ သတ္တာဂာရိကာ ဝာ ဟောန္တိ သတ္တာလောပိကာ။ ဧကိသ္သာပိ ဒတ္တိယာ ယာပေန္တိ၊ ဒ္ဝီဟိပိ ဒတ္တီဟိ ယာပေန္တိ။ပေ။ သတ္တဟိပိ ဒတ္တီဟိ ယာပေန္တိ။ ဧကာဟိကမ္ပိ အာဟာရံ အာဟာရေန္တိ၊ ဒ္ဝီဟိကမ္ပိ အာဟာရံ အာဟာရေန္တိ။ပေ။ သတ္တာဟိကမ္ပိ အာဟာရံ အာဟာရေန္တိ။ ဣတိ ဧဝရူပံ အဒ္ဓမာသိကမ္ပိ ပရိယာယဘတ္တဘောဇနာနုယောဂမနုယုတ္တာ ဝိဟရန္တီတိ။>
    text <ကိံ ပန တေ၊ အဂ္ဂိဝေသ္သန၊ တာဝတကေနေဝ ယာပေန္တီတိ။ နော ဟိဒံ၊ ဘော ဂောတမ။ အပ္ပေကဒာ၊ ဘော ဂောတမ၊ ဥဠာရာနိ ဥဠာရာနိ ခာဒနီယာနိ ခာဒန္တိ၊ ဥဠာရာနိ ဥဠာရာနိ ဘောဇနာနိ ဘုဉ္ဇန္တိ၊ ဥဠာရာနိ ဥဠာရာနိ သာယနီယာနိ သာယန္တိ၊ ဥဠာရာနိ ဥဠာရာနိ ပာနာနိ ပိဝန္တိ။ တေ ဣမံ ကာယံ ဗလံ ဂာဟေန္တိ နာမ၊ ဗ္ရူဟေန္တိ နာမ၊ မေဒေန္တိ နာမာတိ။>
    text <ယံ ခော တေ၊ အဂ္ဂိဝေသ္သန၊ ပုရိမံ ပဟာယ ပစ္ဆာ ဥပစိနန္တိ၊ ဧဝံ ဣမသ္သ ကာယသ္သ အာစယာပစယော ဟောတိ။ ကိန္တိ ပန တေ၊ အဂ္ဂိဝေသ္သန၊ စိတ္တဘာဝနာ သုတာတိ။ စိတ္တဘာဝနာယ ခော သစ္စကော နိဂဏ္ဌပုတ္တော ဘဂဝတာ ပုဋ္ဌော သမာနော န သမ္ပာယာသိ။>
    text <၃၆၇>, <အထ ခော ဘဂဝာ သစ္စကံ နိဂဏ္ဌပုတ္တံ ဧတဒဝောစ ယာပိ ခော တေ ဧသာ၊ အဂ္ဂိဝေသ္သန၊ ပုရိမာ ကာယဘာဝနာ ဘာသိတာ သာပိ အရိယသ္သ ဝိနယေ နော ဓမ္မိကာ ကာယဘာဝနာ။ ကာယဘာဝနမ္ပိ ခော တ္ဝံ၊ အဂ္ဂိဝေသ္သန၊ န အညာသိ၊ ကုတော ပန တ္ဝံ စိတ္တဘာဝနံ ဇာနိသ္သသိ။ အပိ စ၊ အဂ္ဂိဝေသ္သန၊ ယထာ အဘာဝိတကာယော စ ဟောတိ အဘာဝိတစိတ္တော စ၊ ဘာဝိတကာယော စ ဟောတိ ဘာဝိတစိတ္တော စ။ တံ သုဏာဟိ၊ သာဓုကံ မနသိ ကရောဟိ၊ ဘာသိသ္သာမီတိ။ ဧဝံ၊ ဘောတိ ခော သစ္စကော နိဂဏ္ဌပုတ္တော ဘဂဝတော ပစ္စသ္သောသိ။ ဘဂဝာ ဧတဒဝောစ>
    text <၃၆၈>, <ကထဉ္စ၊ အဂ္ဂိဝေသ္သန၊ အဘာဝိတကာယော စ ဟောတိ အဘာဝိတစိတ္တော စ။ ဣဓ၊ အဂ္ဂိဝေသ္သန၊ အသ္သုတဝတော ပုထုဇ္ဇနသ္သ ဥပ္ပဇ္ဇတိ သုခာ ဝေဒနာ။ သော သုခာယ ဝေဒနာယ ဖုဋ္ဌော သမာနော သုခသာရာဂီ စ ဟောတိ သုခသာရာဂိတဉ္စ အာပဇ္ဇတိ။ တသ္သ သာ သုခာ ဝေဒနာ နိရုဇ္ဈတိ။ သုခာယ ဝေဒနာယ နိရောဓာ ဥပ္ပဇ္ဇတိ ဒုက္ခာ ဝေဒနာ။ သော ဒုက္ခာယ ဝေဒနာယ ဖုဋ္ဌော သမာနော သောစတိ ကိလမတိ ပရိဒေဝတိ ဥရတ္တာဠိံ ကန္ဒတိ သမ္မောဟံ အာပဇ္ဇတိ။ တသ္သ ခော ဧသာ၊ အဂ္ဂိဝေသ္သန၊ ဥပ္ပန္နာပိ သုခာ ဝေဒနာ စိတ္တံ ပရိယာဒာယ တိဋ္ဌတိ အဘာဝိတတ္တာ ကာယသ္သ၊ ဥပ္ပန္နာပိ ဒုက္ခာ ဝေဒနာ စိတ္တံ ပရိယာဒာယ တိဋ္ဌတိ အဘာဝိတတ္တာ စိတ္တသ္သ။ ယသ္သ ကသ္သစိ၊ အဂ္ဂိဝေသ္သန၊ ဧဝံ ဥဘတောပက္ခံ ဥပ္ပန္နာပိ သုခာ ဝေဒနာ စိတ္တံ ပရိယာဒာယ တိဋ္ဌတိ အဘာဝိတတ္တာ ကာယသ္သ၊ ဥပ္ပန္နာပိ ဒုက္ခာ ဝေဒနာ စိတ္တံ ပရိယာဒာယ တိဋ္ဌတိ အဘာဝိတတ္တာ စိတ္တသ္သ၊ ဧဝံ ခော၊ အဂ္ဂိဝေသ္သန၊ အဘာဝိတကာယော စ ဟောတိ အဘာဝိတစိတ္တော စ။>
    text <၃၆၉>, <ကထဉ္စ၊ အဂ္ဂိဝေသ္သန၊ ဘာဝိတကာယော စ ဟောတိ ဘာဝိတစိတ္တော စ။ ဣဓ၊ အဂ္ဂိဝေသ္သန၊ သုတဝတော အရိယသာဝကသ္သ ဥပ္ပဇ္ဇတိ သုခာ ဝေဒနာ။ သော သုခာယ ဝေဒနာယ ဖုဋ္ဌော သမာနော န သုခသာရာဂီ စ ဟောတိ၊ န သုခသာရာဂိတဉ္စ အာပဇ္ဇတိ။ တသ္သ သာ သုခာ ဝေဒနာ နိရုဇ္ဈတိ။ သုခာယ ဝေဒနာယ နိရောဓာ ဥပ္ပဇ္ဇတိ ဒုက္ခာ ဝေဒနာ။ သော ဒုက္ခာယ ဝေဒနာယ ဖုဋ္ဌော သမာနော န သောစတိ န ကိလမတိ န ပရိဒေဝတိ န ဥရတ္တာဠိံ ကန္ဒတိ န သမ္မောဟံ အာပဇ္ဇတိ။ တသ္သ ခော ဧသာ၊ အဂ္ဂိဝေသ္သန၊ ဥပ္ပန္နာပိ သုခာ ဝေဒနာ စိတ္တံ န ပရိယာဒာယ တိဋ္ဌတိ ဘာဝိတတ္တာ ကာယသ္သ၊ ဥပ္ပန္နာပိ ဒုက္ခာ ဝေဒနာ စိတ္တံ န ပရိယာဒာယ တိဋ္ဌတိ ဘာဝိတတ္တာ စိတ္တသ္သ။ ယသ္သ ကသ္သစိ၊ အဂ္ဂိဝေသ္သန၊ ဧဝံ ဥဘတောပက္ခံ ဥပ္ပန္နာပိ သုခာ ဝေဒနာ စိတ္တံ န ပရိယာဒာယ တိဋ္ဌတိ ဘာဝိတတ္တာ ကာယသ္သ၊ ဥပ္ပန္နာပိ ဒုက္ခာ ဝေဒနာ စိတ္တံ န ပရိယာဒာယ တိဋ္ဌတိ ဘာဝိတတ္တာ စိတ္တသ္သ။ ဧဝံ ခော၊ အဂ္ဂိဝေသ္သန၊ ဘာဝိတကာယော စ ဟောတိ ဘာဝိတစိတ္တော စာတိ။>
    text <၃၇၀>, <ဧဝံ ပသန္နော အဟံ ဘောတော ဂောတမသ္သ။ ဘဝဉ္ဟိ ဂောတမော ဘာဝိတကာယော စ ဟောတိ ဘာဝိတစိတ္တော စာတိ။ အဒ္ဓာ ခော တေ အယံ၊ အဂ္ဂိဝေသ္သန၊ အာသဇ္ဇ ဥပနီယ ဝာစာ ဘာသိတာ၊ အပိ စ တေ အဟံ ဗ္ယာကရိသ္သာမိ။ ယတော ခော အဟံ၊ အဂ္ဂိဝေသ္သန၊ ကေသမသ္သုံ ဩဟာရေတ္ဝာ ကာသာယာနိ ဝတ္ထာနိ အစ္ဆာဒေတ္ဝာ အဂာရသ္မာ အနဂာရိယံ ပဗ္ဗဇိတော၊ တံ ဝတ မေ ဥပ္ပန္နာ ဝာ သုခာ ဝေဒနာ စိတ္တံ ပရိယာဒာယ ဌသ္သတိ၊ ဥပ္ပန္နာ ဝာ ဒုက္ခာ ဝေဒနာ စိတ္တံ ပရိယာဒာယ ဌသ္သတီတိ နေတံ ဌာနံ ဝိဇ္ဇတီတိ။>
    text <န ဟိ နူန ဘောတော ဂောတမသ္သ ဥပ္ပဇ္ဇတိ တထာရူပာ သုခာ ဝေဒနာ ယထာရူပာ ဥပ္ပန္နာ သုခာ ဝေဒနာ စိတ္တံ ပရိယာဒာယ တိဋ္ဌေယ္ယ၊ န ဟိ နူန ဘောတော ဂောတမသ္သ ဥပ္ပဇ္ဇတိ တထာရူပာ ဒုက္ခာ ဝေဒနာ ယထာရူပာ ဥပ္ပန္နာ ဒုက္ခာ ဝေဒနာ စိတ္တံ ပရိယာဒာယ တိဋ္ဌေယ္ယာတိ။>
    text <၃၇၁>, <ကိဉ္ဟိ နော သိယာ၊ အဂ္ဂိဝေသ္သန။ ဣဓ မေ၊ အဂ္ဂိဝေသ္သန၊ ပုဗ္ဗေဝ သမ္ဗောဓာ အနဘိသမ္ဗုဒ္ဓသ္သ ဗောဓိသတ္တသ္သေဝ သတော ဧတဒဟောသိ သမ္ဗာဓော ဃရာဝာသော ရဇာပထော၊ အဗ္ဘောကာသော ပဗ္ဗဇ္ဇာ။ နယိဒံ သုကရံ အဂာရံ အဇ္ဈာဝသတာ ဧကန္တပရိပုဏ္ဏံ ဧကန္တပရိသုဒ္ဓံ သင္ခလိခိတံ ဗ္ရဟ္မစရိယံ စရိတုံ။ ယံနူနာဟံ ကေသမသ္သုံ ဩဟာရေတ္ဝာ ကာသာယာနိ ဝတ္ထာနိ အစ္ဆာဒေတ္ဝာ အဂာရသ္မာ အနဂာရိယံ ပဗ္ဗဇေယ္ယန္တိ။ သော ခော အဟံ၊ အဂ္ဂိဝေသ္သန၊ အပရေန သမယေန ဒဟရောဝ သမာနော၊ သုသုကာဠကေသော ဘဒ္ရေန ယောဗ္ဗနေန သမန္နာဂတော ပဌမေန ဝယသာ၊ အကာမကာနံ မာတာပိတူနံ အသ္သုမုခာနံ ရုဒန္တာနံ၊ ကေသမသ္သုံ ဩဟာရေတ္ဝာ ကာသာယာနိ ဝတ္ထာနိ အစ္ဆာဒေတ္ဝာ အဂာရသ္မာ အနဂာရိယံ ပဗ္ဗဇိံ။ သော ဧဝံ ပဗ္ဗဇိတော သမာနော ကိံကုသလဂဝေသီ အနုတ္တရံ သန္တိဝရပဒံ ပရိယေသမာနော ယေန အာဠာရော ကာလာမော တေနုပသင္ကမိံ၊ ဥပသင္ကမိတ္ဝာ အာဠာရံ ကာလာမံ ဧတဒဝောစံ ဣစ္ဆာမဟံ၊ အာဝုသော ကာလာမ၊ ဣမသ္မိံ ဓမ္မဝိနယေ ဗ္ရဟ္မစရိယံ စရိတုန္တိ။ ဧဝံ ဝုတ္တေ၊ အဂ္ဂိဝေသ္သန၊ အာဠာရော ကာလာမော မံ ဧတဒဝောစ ဝိဟရတာယသ္မာ၊ တာဒိသော အယံ ဓမ္မော ယတ္ထ ဝိညူ ပုရိသော နစိရသ္သေဝ သကံ အာစရိယကံ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရေယ္ယာတိ။ သော ခော အဟံ၊ အဂ္ဂိဝေသ္သန၊ နစိရသ္သေဝ ခိပ္ပမေဝ တံ ဓမ္မံ ပရိယာပုဏိံ။ သော ခော အဟံ၊ အဂ္ဂိဝေသ္သန၊ တာဝတကေနေဝ ဩဋ္ဌပဟတမတ္တေန လပိတလာပနမတ္တေန ဉာဏဝာဒဉ္စ ဝဒာမိ ထေရဝာဒဉ္စ၊ ဇာနာမိ ပသ္သာမီတိ စ ပဋိဇာနာမိ၊ အဟဉ္စေဝ အညေ စ။ တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ န ခော အာဠာရော ကာလာမော ဣမံ ဓမ္မံ ကေဝလံ သဒ္ဓာမတ္တကေန သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရာမီတိ ပဝေဒေတိ၊ အဒ္ဓာ အာဠာရော ကာလာမော ဣမံ ဓမ္မံ ဇာနံ ပသ္သံ ဝိဟရတီတိ။>
    text <အထ ခ္ဝာဟံ၊ အဂ္ဂိဝေသ္သန၊ ယေန အာဠာရော ကာလာမော တေနုပသင္ကမိံ၊ ဥပသင္ကမိတ္ဝာ အာဠာရံ ကာလာမံ ဧတဒဝောစံ ကိတ္တာဝတာ နော၊ အာဝုသော ကာလာမ၊ ဣမံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရာမီတိ ပဝေဒေသီတိ။ ဧဝံ ဝုတ္တေ၊ အဂ္ဂိဝေသ္သန၊ အာဠာရော ကာလာမော အာကိဉ္စညာယတနံ ပဝေဒေသိ။ တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ န ခော အာဠာရသ္သေဝ ကာလာမသ္သ အတ္ထိ သဒ္ဓာ၊ မယ္ဟံပတ္ထိ သဒ္ဓာ၊ န ခော အာဠာရသ္သေဝ ကာလာမသ္သ အတ္ထိ ဝီရိယံ၊ မယ္ဟံပတ္ထိ ဝီရိယံ၊ န ခော အာဠာရသ္သေဝ ကာလာမသ္သ အတ္ထိ သတိ၊ မယ္ဟံပတ္ထိ သတိ၊ န ခော အာဠာရသ္သေဝ ကာလာမသ္သ အတ္ထိ သမာဓိ၊ မယ္ဟံပတ္ထိ သမာဓိ၊ န ခော အာဠာရသ္သေဝ ကာလာမသ္သ အတ္ထိ ပညာ၊ မယ္ဟံပတ္ထိ ပညာ၊ ယံနူနာဟံ ယံ ဓမ္မံ အာဠာရော ကာလာမော သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရာမီတိ ပဝေဒေတိ တသ္သ ဓမ္မသ္သ သစ္ဆိကိရိယာယ ပဒဟေယ္ယန္တိ။ သော ခော အဟံ၊ အဂ္ဂိဝေသ္သန၊ နစိရသ္သေဝ ခိပ္ပမေဝ တံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟာသိံ။>
    text <အထ ခ္ဝာဟံ၊ အဂ္ဂိဝေသ္သန၊ ယေန အာဠာရော ကာလာမော တေနုပသင္ကမိံ၊ ဥပသင္ကမိတ္ဝာ အာဠာရံ ကာလာမံ ဧတဒဝောစံ ဧတ္တာဝတာ နော၊ အာဝုသော ကာလာမ၊ ဣမံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ပဝေဒေသီတိ။ ဧတ္တာဝတာ ခော အဟံ၊ အာဝုသော၊ ဣမံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ပဝေဒေမီတိ။ အဟမ္ပိ ခော၊ အာဝုသော၊ ဧတ္တာဝတာ ဣမံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရာမီတိ။ လာဘာ နော၊ အာဝုသော၊ သုလဒ္ဓံ နော၊ အာဝုသော၊ ယေ မယံ အာယသ္မန္တံ တာဒိသံ သဗ္ရဟ္မစာရိံ ပသ္သာမ။ ဣတိ ယာဟံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ပဝေဒေမိ တံ တ္ဝံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရသိ၊ ယံ တ္ဝံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရသိ တမဟံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ပဝေဒေမိ။ ဣတိ ယာဟံ ဓမ္မံ ဇာနာမိ တံ တ္ဝံ ဓမ္မံ ဇာနာသိ၊ ယံ တ္ဝံ ဓမ္မံ ဇာနာသိ တမဟံ ဓမ္မံ ဇာနာမိ။ ဣတိ ယာဒိသော အဟံ တာဒိသော တုဝံ၊ ယာဒိသော တုဝံ တာဒိသော အဟံ။ ဧဟိ ဒာနိ၊ အာဝုသော၊ ဥဘောဝ သန္တာ ဣမံ ဂဏံ ပရိဟရာမာတိ။ ဣတိ ခော၊ အဂ္ဂိဝေသ္သန၊ အာဠာရော ကာလာမော အာစရိယော မေ သမာနော အတ္တနော အန္တေဝာသိံ မံ သမာနံ အတ္တနာ သမသမံ ဌပေသိ၊ ဥဠာရာယ စ မံ ပူဇာယ ပူဇေသိ။ တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ နာယံ ဓမ္မော နိဗ္ဗိဒာယ န ဝိရာဂာယ န နိရောဓာယ န ဥပသမာယ န အဘိညာယ န သမ္ဗောဓာယ န နိဗ္ဗာနာယ သံဝတ္တတိ၊ ယာဝဒေဝ အာကိဉ္စညာယတနူပပတ္တိယာတိ။ သော ခော အဟံ၊ အဂ္ဂိဝေသ္သန၊ တံ ဓမ္မံ အနလင္ကရိတ္ဝာ တသ္မာ ဓမ္မာ နိဗ္ဗိဇ္ဇ အပက္ကမိံ။>
    text <၃၇၂>, <သော ခော အဟံ၊ အဂ္ဂိဝေသ္သန၊ ကိံကုသလဂဝေသီ အနုတ္တရံ သန္တိဝရပဒံ ပရိယေသမာနော ယေန ဥဒကော ရာမပုတ္တော တေနုပသင္ကမိံ၊ ဥပသင္ကမိတ္ဝာ ဥဒကံ ရာမပုတ္တံ ဧတဒဝောစံ ဣစ္ဆာမဟံ၊ အာဝုသော ဣမသ္မိံ ဓမ္မဝိနယေ ဗ္ရဟ္မစရိယံ စရိတုန္တိ။ ဧဝံ ဝုတ္တေ၊ အဂ္ဂိဝေသ္သန၊ ဥဒကော ရာမပုတ္တော မံ ဧတဒဝောစ ဝိဟရတာယသ္မာ၊ တာဒိသော အယံ ဓမ္မော ယတ္ထ ဝိညူ ပုရိသော နစိရသ္သေဝ သကံ အာစရိယကံ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရေယ္ယာတိ။ သော ခော အဟံ၊ အဂ္ဂိဝေသ္သန၊ နစိရသ္သေဝ ခိပ္ပမေဝ တံ ဓမ္မံ ပရိယာပုဏိံ။ သော ခော အဟံ၊ အဂ္ဂိဝေသ္သန၊ တာဝတကေနေဝ ဩဋ္ဌပဟတမတ္တေန လပိတလာပနမတ္တေန ဉာဏဝာဒဉ္စ ဝဒာမိ ထေရဝာဒဉ္စ၊ ဇာနာမိ ပသ္သာမီတိ စ ပဋိဇာနာမိ၊ အဟဉ္စေဝ အညေ စ။ တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ န ခော ရာမော ဣမံ ဓမ္မံ ကေဝလံ သဒ္ဓာမတ္တကေန သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရာမီတိ ပဝေဒေသိ။ အဒ္ဓာ ရာမော ဣမံ ဓမ္မံ ဇာနံ ပသ္သံ ဝိဟာသီတိ။ အထ ခ္ဝာဟံ၊ အဂ္ဂိဝေသ္သန၊ ယေန ဥဒကော ရာမပုတ္တော တေနုပသင္ကမိံ၊ ဥပသင္ကမိတ္ဝာ ဥဒကံ ရာမပုတ္တံ ဧတဒဝောစံ ကိတ္တာဝတာ နော၊ အာဝုသော ရာမော၊ ဣမံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရာမီတိ ပဝေဒေသီတိ။ ဧဝံ ဝုတ္တေ၊ အဂ္ဂိဝေသ္သန၊ ဥဒကော ရာမပုတ္တော နေဝသညာနာသညာယတနံ ပဝေဒေသိ။ တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ န ခော ရာမသ္သေဝ အဟောသိ သဒ္ဓာ၊ မယ္ဟံပတ္ထိ သဒ္ဓာ၊ န ခော ရာမသ္သေဝ အဟောသိ ဝီရိယံ၊ မယ္ဟံပတ္ထိ ဝီရိယံ၊ န ခော ရာမသ္သေဝ အဟောသိ သတိ၊ မယ္ဟံပတ္ထိ သတိ၊ န ခော ရာမသ္သေဝ အဟောသိ သမာဓိ၊ မယ္ဟံပတ္ထိ သမာဓိ၊ န ခော ရာမသ္သေဝ အဟောသိ ပညာ၊ မယ္ဟံပတ္ထိ ပညာ၊ ယံနူနာဟံ ယံ ဓမ္မံ ရာမော သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရာမီတိ ပဝေဒေသိ တသ္သ ဓမ္မသ္သ သစ္ဆိကိရိယာယ ပဒဟေယ္ယန္တိ။ သော ခော အဟံ၊ အဂ္ဂိဝေသ္သန၊ နစိရသ္သေဝ ခိပ္ပမေဝ တံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟာသိံ။>
    text <အထ ခ္ဝာဟံ၊ အဂ္ဂိဝေသ္သန၊ ယေန ဥဒကော ရာမပုတ္တော တေနုပသင္ကမိံ၊ ဥပသင္ကမိတ္ဝာ ဥဒကံ ရာမပုတ္တံ ဧတဒဝောစံ ဧတ္တာဝတာ နော၊ အာဝုသော၊ ရာမော ဣမံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ပဝေဒေသီတိ။ ဧတ္တာဝတာ ခော၊ အာဝုသော၊ ရာမော ဣမံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ပဝေဒေသီတိ။ အဟမ္ပိ ခော၊ အာဝုသော၊ ဧတ္တာဝတာ ဣမံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရာမီတိ။ လာဘာ နော၊ အာဝုသော၊ သုလဒ္ဓံ နော၊ အာဝုသော၊ ယေ မယံ အာယသ္မန္တံ တာဒိသံ သဗ္ရဟ္မစာရိံ ပသ္သာမ။ ဣတိ ယံ ဓမ္မံ ရာမော သယံ အဘိညာ သစ္ဆိကတ္ဝာ ဥပသမ္ပဇ္ဇ ပဝေဒေသိ၊ တံ တ္ဝံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရသိ၊ ယံ တ္ဝံ ဓမ္မံ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရသိ၊ တံ ဓမ္မံ ရာမော သယံ အဘိညာ သစ္ဆိကတ္ဝာ ဥပသမ္ပဇ္ဇ ပဝေဒေသိ။ ဣတိ ယံ ဓမ္မံ ရာမော အဘိညာသိ တံ တ္ဝံ ဓမ္မံ ဇာနာသိ၊ ယံ တ္ဝံ ဓမ္မံ ဇာနာသိ တံ ဓမ္မံ ရာမော အဘိညာသိ။ ဣတိ ယာဒိသော ရာမော အဟောသိ တာဒိသော တုဝံ၊ ယာဒိသော တုဝံ တာဒိသော ရာမော အဟောသိ။ ဧဟိ ဒာနိ၊ အာဝုသော၊ တုဝံ ဣမံ ဂဏံ ပရိဟရာတိ။ ဣတိ ခော၊ အဂ္ဂိဝေသ္သန၊ ဥဒကော ရာမပုတ္တော သဗ္ရဟ္မစာရီ မေ သမာနော အာစရိယဋ္ဌာနေ စ မံ ဌပေသိ၊ ဥဠာရာယ စ မံ ပူဇာယ ပူဇေသိ။ တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ နာယံ ဓမ္မော နိဗ္ဗိဒာယ န ဝိရာဂာယ န နိရောဓာယ န ဥပသမာယ န အဘိညာယ န သမ္ဗောဓာယ န နိဗ္ဗာနာယ သံဝတ္တတိ၊ ယာဝဒေဝ နေဝသညာနာသညာယတနူပပတ္တိယာတိ။ သော ခော အဟံ၊ အဂ္ဂိဝေသ္သန၊ တံ ဓမ္မံ အနလင္ကရိတ္ဝာ တသ္မာ ဓမ္မာ နိဗ္ဗိဇ္ဇ အပက္ကမိံ။>
    text <၃၇၃>, <သော ခော အဟံ၊ အဂ္ဂိဝေသ္သန၊ ကိံကုသလဂဝေသီ အနုတ္တရံ သန္တိဝရပဒံ ပရိယေသမာနော မဂဓေသု အနုပုဗ္ဗေန စာရိကံ စရမာနော ယေန ဥရုဝေလာ သေနာနိဂမော တဒဝသရိံ။ တတ္ထဒ္ဒသံ ရမဏီယံ ဘူမိဘာဂံ၊ ပာသာဒိကဉ္စ ဝနသဏ္ဍံ၊ နဒိဉ္စ သန္ဒန္တိံ သေတကံ သုပတိတ္ထံ ရမဏီယံ၊ သမန္တာ စ ဂောစရဂာမံ။ တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ ရမဏီယော ဝတ၊ ဘော၊ ဘူမိဘာဂော၊ ပာသာဒိကော စ ဝနသဏ္ဍော၊ နဒီ စ သန္ဒတိ သေတကာ သုပတိတ္ထာ ရမဏီယာ၊ သမန္တာ စ ဂောစရဂာမော။ အလံ ဝတိဒံ ကုလပုတ္တသ္သ ပဓာနတ္ထိကသ္သ ပဓာနာယာတိ။ သော ခော အဟံ၊ အဂ္ဂိဝေသ္သန၊ တတ္ထေဝ နိသီဒိံ အလမိဒံ ပဓာနာယာတိ။>
    text <၃၇၄>, <အပိသ္သုမံ၊ အဂ္ဂိဝေသ္သန၊ တိသ္သော ဥပမာ ပဋိဘံသု အနစ္ဆရိယာ ပုဗ္ဗေ အသ္သုတပုဗ္ဗာ။ သေယ္ယထာပိ၊ အဂ္ဂိဝေသ္သန၊ အလ္လံ ကဋ္ဌံ သသ္နေဟံ ဥဒကေ နိက္ခိတ္တံ။ အထ ပုရိသော အာဂစ္ဆေယ္ယ ဥတ္တရာရဏိံ အာဒာယ အဂ္ဂိံ အဘိနိဗ္ဗတ္တေသ္သာမိ၊ တေဇော ပာတုကရိသ္သာမီတိ။ တံ ကိံ မညသိ၊ အဂ္ဂိဝေသ္သန၊ အပိ နု သော ပုရိသော အမုံ အလ္လံ ကဋ္ဌံ သသ္နေဟံ၊ ဥဒကေ နိက္ခိတ္တံ၊ ဥတ္တရာရဏိံ အာဒာယ အဘိမန္ထေန္တော အဂ္ဂိံ အဘိနိဗ္ဗတ္တေယ္ယ၊ တေဇော ပာတုကရေယ္ယာတိ။ နော ဟိဒံ၊ ဘော ဂောတမ။ တံ ကိသ္သ ဟေတု။ အဒုဉ္ဟိ၊ ဘော ဂောတမ၊ အလ္လံ ကဋ္ဌံ သသ္နေဟံ၊ တဉ္စ ပန ဥဒကေ နိက္ခိတ္တံ။ ယာဝဒေဝ စ ပန သော ပုရိသော ကိလမထသ္သ ဝိဃာတသ္သ ဘာဂီ အသ္သာတိ။ ဧဝမေဝ ခော၊ အဂ္ဂိဝေသ္သန၊ ယေ ဟိ ကေစိ သမဏာ ဝာ ဗ္ရာဟ္မဏာ ဝာ ကာယေန စေဝ စိတ္တေန စ ကာမေဟိ အဝူပကဋ္ဌာ ဝိဟရန္တိ၊ ယော စ နေသံ ကာမေသု ကာမစ္ဆန္ဒော ကာမသ္နေဟော ကာမမုစ္ဆာ ကာမပိပာသာ ကာမပရိဠာဟော၊ သော စ အဇ္ဈတ္တံ န သုပ္ပဟီနော ဟောတိ၊ န သုပ္ပဋိပ္ပသ္သဒ္ဓော၊ ဩပက္ကမိကာ စေပိ တေ ဘောန္တော သမဏဗ္ရာဟ္မဏာ ဒုက္ခာ တိဗ္ဗာ ခရာ ကဋုကာ ဝေဒနာ ဝေဒယန္တိ၊ အဘဗ္ဗာဝ တေ ဉာဏာယ ဒသ္သနာယ အနုတ္တရာယ သမ္ဗောဓာယ။ နော စေပိ တေ ဘောန္တော သမဏဗ္ရာဟ္မဏာ ဩပက္ကမိကာ ဒုက္ခာ တိဗ္ဗာ ခရာ ကဋုကာ ဝေဒနာ ဝေဒယန္တိ၊ အဘဗ္ဗာဝ တေ ဉာဏာယ ဒသ္သနာယ အနုတ္တရာယ သမ္ဗောဓာယ။ အယံ ခော မံ၊ အဂ္ဂိဝေသ္သန၊ ပဌမာ ဥပမာ ပဋိဘာသိ အနစ္ဆရိယာ ပုဗ္ဗေ အသ္သုတပုဗ္ဗာ။>
    text <၃၇၅>, <အပရာပိ ခော မံ၊ အဂ္ဂိဝေသ္သန၊ ဒုတိယာ ဥပမာ ပဋိဘာသိ အနစ္ဆရိယာ ပုဗ္ဗေ အသ္သုတပုဗ္ဗာ။ သေယ္ယထာပိ၊ အဂ္ဂိဝေသ္သန၊ အလ္လံ ကဋ္ဌံ သသ္နေဟံ၊ အာရကာ ဥဒကာ ထလေ နိက္ခိတ္တံ။ အထ ပုရိသော အာဂစ္ဆေယ္ယ ဥတ္တရာရဏိံ အာဒာယ အဂ္ဂိံ အဘိနိဗ္ဗတ္တေသ္သာမိ၊ တေဇော ပာတုကရိသ္သာမီတိ။ တံ ကိံ မညသိ၊ အဂ္ဂိဝေသ္သန၊ အပိ နု သော ပုရိသော အမုံ အလ္လံ ကဋ္ဌံ သသ္နေဟံ၊ အာရကာ ဥဒကာ ထလေ နိက္ခိတ္တံ၊ ဥတ္တရာရဏိံ အာဒာယ အဘိမန္ထေန္တော အဂ္ဂိံ အဘိနိဗ္ဗတ္တေယ္ယ တေဇော ပာတုကရေယ္ယာတိ။ နော ဟိဒံ၊ ဘော ဂောတမ။ တံ ကိသ္သ ဟေတု။ အဒုဉ္ဟိ၊ ဘော ဂောတမ၊ အလ္လံ ကဋ္ဌံ သသ္နေဟံ၊ ကိဉ္စာပိ အာရကာ ဥဒကာ ထလေ နိက္ခိတ္တံ။ ယာဝဒေဝ စ ပန သော ပုရိသော ကိလမထသ္သ ဝိဃာတသ္သ ဘာဂီ အသ္သာတိ။ ဧဝမေဝ ခော၊ အဂ္ဂိဝေသ္သန၊ ယေ ဟိ ကေစိ သမဏာ ဝာ ဗ္ရာဟ္မဏာ ဝာ ကာယေန စေဝ စိတ္တေန စ ကာမေဟိ ဝူပကဋ္ဌာ ဝိဟရန္တိ၊ ယော စ နေသံ ကာမေသု ကာမစ္ဆန္ဒော ကာမသ္နေဟော ကာမမုစ္ဆာ ကာမပိပာသာ ကာမပရိဠာဟော သော စ အဇ္ဈတ္တံ န သုပ္ပဟီနော ဟောတိ၊ န သုပ္ပဋိပ္ပသ္သဒ္ဓော၊ ဩပက္ကမိကာ စေပိ တေ ဘောန္တော သမဏဗ္ရာဟ္မဏာ ဒုက္ခာ တိဗ္ဗာ ခရာ ကဋုကာ ဝေဒနာ ဝေဒယန္တိ၊ အဘဗ္ဗာဝ တေ ဉာဏာယ ဒသ္သနာယ အနုတ္တရာယ သမ္ဗောဓာယ။ နော စေပိ တေ ဘောန္တော သမဏဗ္ရာဟ္မဏာ ဩပက္ကမိကာ ဒုက္ခာ တိဗ္ဗာ ခရာ ကဋုကာ ဝေဒနာ ဝေဒယန္တိ၊ အဘဗ္ဗာဝ တေ ဉာဏာယ ဒသ္သနာယ အနုတ္တရာယ သမ္ဗောဓာယ။ အယံ ခော မံ၊ အဂ္ဂိဝေသ္သန၊ ဒုတိယာ ဥပမာ ပဋိဘာသိ အနစ္ဆရိယာ ပုဗ္ဗေ အသ္သုတပုဗ္ဗာ။>
    text <၃၇၆>, <အပရာပိ ခော မံ၊ အဂ္ဂိဝေသ္သန၊ တတိယာ ဥပမာ ပဋိဘာသိ အနစ္ဆရိယာ ပုဗ္ဗေ အသ္သုတပုဗ္ဗာ။ သေယ္ယထာပိ၊ အဂ္ဂိဝေသ္သန၊ သုက္ခံ ကဋ္ဌံ ကောဠာပံ၊ အာရကာ ဥဒကာ ထလေ နိက္ခိတ္တံ။ အထ ပုရိသော အာဂစ္ဆေယ္ယ ဥတ္တရာရဏိံ အာဒာယ အဂ္ဂိံ အဘိနိဗ္ဗတ္တေသ္သာမိ၊ တေဇော ပာတုကရိသ္သာမီတိ။ တံ ကိံ မညသိ၊ အဂ္ဂိဝေသ္သန၊ အပိ နု သော ပုရိသော အမုံ သုက္ခံ ကဋ္ဌံ ကောဠာပံ၊ အာရကာ ဥဒကာ ထလေ နိက္ခိတ္တံ၊ ဥတ္တရာရဏိံ အာဒာယ အဘိမန္ထေန္တော အဂ္ဂိံ အဘိနိဗ္ဗတ္တေယ္ယ၊ တေဇော ပာတုကရေယ္ယာတိ။ ဧဝံ၊ ဘော ဂောတမ။ တံ ကိသ္သ ဟေတု။ အဒုဉ္ဟိ၊ ဘော ဂောတမ၊ သုက္ခံ ကဋ္ဌံ ကောဠာပံ၊ တဉ္စ ပန အာရကာ ဥဒကာ ထလေ နိက္ခိတ္တန္တိ။ ဧဝမေဝ ခော၊ အဂ္ဂိဝေသ္သန၊ ယေ ဟိ ကေစိ သမဏာ ဝာ ဗ္ရာဟ္မဏာ ဝာ ကာယေန စေဝ စိတ္တေန စ ကာမေဟိ ဝူပကဋ္ဌာ ဝိဟရန္တိ၊ ယော စ နေသံ ကာမေသု ကာမစ္ဆန္ဒော ကာမသ္နေဟော ကာမမုစ္ဆာ ကာမပိပာသာ ကာမပရိဠာဟော၊ သော စ အဇ္ဈတ္တံ သုပ္ပဟီနော ဟောတိ သုပ္ပဋိပ္ပသ္သဒ္ဓော၊ ဩပက္ကမိကာ စေပိ တေ ဘောန္တော သမဏဗ္ရာဟ္မဏာ ဒုက္ခာ တိဗ္ဗာ ခရာ ကဋုကာ ဝေဒနာ ဝေဒယန္တိ၊ ဘဗ္ဗာဝ တေ ဉာဏာယ ဒသ္သနာယ အနုတ္တရာယ သမ္ဗောဓာယ။ နော စေပိ တေ ဘောန္တော သမဏဗ္ရာဟ္မဏာ ဩပက္ကမိကာ ဒုက္ခာ တိဗ္ဗာ ခရာ ကဋုကာ ဝေဒနာ ဝေဒယန္တိ၊ ဘဗ္ဗာဝ တေ ဉာဏာယ ဒသ္သနာယ အနုတ္တရာယ သမ္ဗောဓာယ။ အယံ ခော မံ၊ အဂ္ဂိဝေသ္သန၊ တတိယာ ဥပမာ ပဋိဘာသိ အနစ္ဆရိယာ ပုဗ္ဗေ အသ္သုတပုဗ္ဗာ။ ဣမာ ခော မံ၊ အဂ္ဂိဝေသ္သန၊ တိသ္သော ဥပမာ ပဋိဘံသု အနစ္ဆရိယာ ပုဗ္ဗေ အသ္သုတပုဗ္ဗာ။>
    text <၃၇၇>, <တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ ယံနူနာဟံ ဒန္တေဘိ ဒန္တမာဓာယ၊ ဇိဝ္ဟာယ တာလုံ အာဟစ္စ၊ စေတသာ စိတ္တံ အဘိနိဂ္ဂဏ္ဟေယ္ယံ အဘိနိပ္ပီဠေယ္ယံ အဘိသန္တာပေယ္ယန္တိ။ သော ခော အဟံ၊ အဂ္ဂိဝေသ္သန၊ ဒန္တေဘိ ဒန္တမာဓာယ၊ ဇိဝ္ဟာယ တာလုံ အာဟစ္စ၊ စေတသာ စိတ္တံ အဘိနိဂ္ဂဏ္ဟာမိ အဘိနိပ္ပီဠေမိ အဘိသန္တာပေမိ။ တသ္သ မယ္ဟံ၊ အဂ္ဂိဝေသ္သန၊ ဒန္တေဘိ ဒန္တမာဓာယ ဇိဝ္ဟာယ တာလုံ အာဟစ္စ စေတသာ စိတ္တံ အဘိနိဂ္ဂဏ္ဟတော အဘိနိပ္ပီဠယတော အဘိသန္တာပယတော ကစ္ဆေဟိ သေဒာ မုစ္စန္တိ။ သေယ္ယထာပိ၊ အဂ္ဂိဝေသ္သန၊ ဗလဝာ ပုရိသော ဒုဗ္ဗလတရံ ပုရိသံ သီသေ ဝာ ဂဟေတ္ဝာ ခန္ဓေ ဝာ ဂဟေတ္ဝာ အဘိနိဂ္ဂဏ္ဟေယ္ယ အဘိနိပ္ပီဠေယ္ယ အဘိသန္တာပေယ္ယ၊ ဧဝမေဝ ခော မေ၊ အဂ္ဂိဝေသ္သန၊ ဒန္တေဘိ ဒန္တမာဓာယ၊ ဇိဝ္ဟာယ တာလုံ အာဟစ္စ၊ စေတသာ စိတ္တံ အဘိနိဂ္ဂဏ္ဟတော အဘိနိပ္ပီဠယတော အဘိသန္တာပယတော ကစ္ဆေဟိ သေဒာ မုစ္စန္တိ။ အာရဒ္ဓံ ခော ပန မေ၊ အဂ္ဂိဝေသ္သန၊ ဝီရိယံ ဟောတိ အသလ္လီနံ၊ ဥပဋ္ဌိတာ သတိ အသမ္မုဋ္ဌာ၊ သာရဒ္ဓော စ ပန မေ ကာယော ဟောတိ အပ္ပဋိပ္ပသ္သဒ္ဓော တေနေဝ ဒုက္ခပ္ပဓာနေန ပဓာနာဘိတုန္နသ္သ သတော။ ဧဝရူပာပိ ခော မေ၊ အဂ္ဂိဝေသ္သန၊ ဥပ္ပန္နာ ဒုက္ခာ ဝေဒနာ စိတ္တံ န ပရိယာဒာယ တိဋ္ဌတိ။>
    text <၃၇၈>, <တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ ယံနူနာဟံ အပ္ပာဏကံယေဝ ဈာနံ ဈာယေယ္ယန္တိ။ သော ခော အဟံ၊ အဂ္ဂိဝေသ္သန၊ မုခတော စ နာသတော စ အသ္သာသပသ္သာသေ ဥပရုန္ဓိံ။ တသ္သ မယ္ဟံ၊ အဂ္ဂိဝေသ္သန၊ မုခတော စ နာသတော စ အသ္သာသပသ္သာသေသု ဥပရုဒ္ဓေသု ကဏ္ဏသောတေဟိ ဝာတာနံ နိက္ခမန္တာနံ အဓိမတ္တော သဒ္ဒော ဟောတိ။ သေယ္ယထာပိ နာမ ကမ္မာရဂဂ္ဂရိယာ ဓမမာနာယ အဓိမတ္တော သဒ္ဒော ဟောတိ၊ ဧဝမေဝ ခော မေ၊ အဂ္ဂိဝေသ္သန၊ မုခတော စ နာသတော စ အသ္သာသပသ္သာသေသု ဥပရုဒ္ဓေသု ကဏ္ဏသောတေဟိ ဝာတာနံ နိက္ခမန္တာနံ အဓိမတ္တော သဒ္ဒော ဟောတိ။ အာရဒ္ဓံ ခော ပန မေ၊ အဂ္ဂိဝေသ္သန၊ ဝီရိယံ ဟောတိ အသလ္လီနံ ဥပဋ္ဌိတာ သတိ အသမ္မုဋ္ဌာ။ သာရဒ္ဓော စ ပန မေ ကာယော ဟောတိ အပ္ပဋိပ္ပသ္သဒ္ဓော တေနေဝ ဒုက္ခပ္ပဓာနေန ပဓာနာဘိတုန္နသ္သ သတော။ ဧဝရူပာပိ ခော မေ၊ အဂ္ဂိဝေသ္သန၊ ဥပ္ပန္နာ ဒုက္ခာ ဝေဒနာ စိတ္တံ န ပရိယာဒာယ တိဋ္ဌတိ။>
    text <တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ ယံနူနာဟံ အပ္ပာဏကံယေဝ ဈာနံ ဈာယေယ္ယန္တိ။ သော ခော အဟံ၊ အဂ္ဂိဝေသ္သန၊ မုခတော စ နာသတော စ ကဏ္ဏတော စ အသ္သာသပသ္သာသေ ဥပရုန္ဓိံ။ တသ္သ မယ္ဟံ၊ အဂ္ဂိဝေသ္သန၊ မုခတော စ နာသတော စ ကဏ္ဏတော စ အသ္သာသပသ္သာသေသု ဥပရုဒ္ဓေသု အဓိမတ္တာ ဝာတာ မုဒ္ဓနိ ဦဟနန္တိ။ သေယ္ယထာပိ၊ အဂ္ဂိဝေသ္သန၊ ဗလဝာ ပုရိသော တိဏ္ဟေန သိခရေန မုဒ္ဓနိ အဘိမတ္ထေယ္ယ၊ ဧဝမေဝ ခော မေ၊ အဂ္ဂိဝေသ္သန၊ မုခတော စ နာသတော စ ကဏ္ဏတော စ အသ္သာသပသ္သာသေသု ဥပရုဒ္ဓေသု အဓိမတ္တာ ဝာတာ မုဒ္ဓနိ ဦဟနန္တိ။ အာရဒ္ဓံ ခော ပန မေ၊ အဂ္ဂိဝေသ္သန၊ ဝီရိယံ ဟောတိ အသလ္လီနံ ဥပဋ္ဌိတာ သတိ အသမ္မုဋ္ဌာ။ သာရဒ္ဓော စ ပန မေ ကာယော ဟောတိ အပ္ပဋိပ္ပသ္သဒ္ဓော တေနေဝ ဒုက္ခပ္ပဓာနေန ပဓာနာဘိတုန္နသ္သ သတော။ ဧဝရူပာပိ ခော မေ၊ အဂ္ဂိဝေသ္သန၊ ဥပ္ပန္နာ ဒုက္ခာ ဝေဒနာ စိတ္တံ န ပရိယာဒာယ တိဋ္ဌတိ။>
    text <တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ ယံနူနာဟံ အပ္ပာဏကံယေဝ ဈာနံ ဈာယေယ္ယန္တိ။ သော ခော အဟံ၊ အဂ္ဂိဝေသ္သန၊ မုခတော စ နာသတော စ ကဏ္ဏတော စ အသ္သာသပသ္သာသေ ဥပရုန္ဓိံ။ တသ္သ မယ္ဟံ၊ အဂ္ဂိဝေသ္သန၊ မုခတော စ နာသတော စ ကဏ္ဏတော စ အသ္သာသပသ္သာသေသု ဥပရုဒ္ဓေသု အဓိမတ္တာ သီသေ သီသဝေဒနာ ဟောန္တိ။ သေယ္ယထာပိ၊ အဂ္ဂိဝေသ္သန၊ ဗလဝာ ပုရိသော ဒဠ္ဟေန ဝရတ္တက္ခဏ္ဍေန သီသေ သီသဝေဌံ ဒဒေယ္ယ၊ ဧဝမေဝ ခော မေ၊ အဂ္ဂိဝေသ္သန၊ မုခတော စ နာသတော စ ကဏ္ဏတော စ အသ္သာသပသ္သာသေသု ဥပရုဒ္ဓေသု အဓိမတ္တာ သီသေ သီသဝေဒနာ ဟောန္တိ။ အာရဒ္ဓံ ခော ပန မေ၊ အဂ္ဂိဝေသ္သန၊ ဝီရိယံ ဟောတိ အသလ္လီနံ ဥပဋ္ဌိတာ သတိ အသမ္မုဋ္ဌာ။ သာရဒ္ဓော စ ပန မေ ကာယော ဟောတိ အပ္ပဋိပ္ပသ္သဒ္ဓော တေနေဝ ဒုက္ခပ္ပဓာနေန ပဓာနာဘိတုန္နသ္သ သတော။ ဧဝရူပာပိ ခော မေ၊ အဂ္ဂိဝေသ္သန၊ ဥပ္ပန္နာ ဒုက္ခာ ဝေဒနာ စိတ္တံ န ပရိယာဒာယ တိဋ္ဌတိ။>
    text <တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ ယံနူနာဟံ အပ္ပာဏကံယေဝ ဈာနံ ဈာယေယ္ယန္တိ။ သော ခော အဟံ၊ အဂ္ဂိဝေသ္သန၊ မုခတော စ နာသတော စ ကဏ္ဏတော စ အသ္သာသပသ္သာသေ ဥပရုန္ဓိံ။ တသ္သ မယ္ဟံ၊ အဂ္ဂိဝေသ္သန၊ မုခတော စ နာသတော စ ကဏ္ဏတော စ အသ္သာသပသ္သာသေသု ဥပရုဒ္ဓေသု အဓိမတ္တာ ဝာတာ ကုစ္ဆိံ ပရိကန္တန္တိ။ သေယ္ယထာပိ၊ အဂ္ဂိဝေသ္သန၊ ဒက္ခော ဂောဃာတကော ဝာ ဂောဃာတကန္တေဝာသီ ဝာ တိဏ္ဟေန ဂောဝိကန္တနေန ကုစ္ဆိံ ပရိကန္တေယ္ယ၊ ဧဝမေဝ ခော မေ၊ အဂ္ဂိဝေသ္သန၊ မုခတော စ နာသတော စ ကဏ္ဏတော စ အသ္သာသပသ္သာသေသု ဥပရုဒ္ဓေသု အဓိမတ္တာ ဝာတာ ကုစ္ဆိံ ပရိကန္တန္တိ။ အာရဒ္ဓံ ခော ပန မေ၊ အဂ္ဂိဝေသ္သန၊ ဝီရိယံ ဟောတိ အသလ္လီနံ ဥပဋ္ဌိတာ သတိ အသမ္မုဋ္ဌာ။ သာရဒ္ဓော စ ပန မေ ကာယော ဟောတိ အပ္ပဋိပ္ပသ္သဒ္ဓော တေနေဝ ဒုက္ခပ္ပဓာနေန ပဓာနာဘိတုန္နသ္သ သတော။ ဧဝရူပာပိ ခော မေ၊ အဂ္ဂိဝေသ္သန၊ ဥပ္ပန္နာ ဒုက္ခာ ဝေဒနာ စိတ္တံ န ပရိယာဒာယ တိဋ္ဌတိ။>
    text <တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ ယံနူနာဟံ အပ္ပာဏကံယေဝ ဈာနံ ဈာယေယ္ယန္တိ။ သော ခော အဟံ၊ အဂ္ဂိဝေသ္သန၊ မုခတော စ နာသတော စ ကဏ္ဏတော စ အသ္သာသပသ္သာသေ ဥပရုန္ဓိံ။ တသ္သ မယ္ဟံ၊ အဂ္ဂိဝေသ္သန၊ မုခတော စ နာသတော စ ကဏ္ဏတော စ အသ္သာသပသ္သာသေသု ဥပရုဒ္ဓေသု အဓိမတ္တော ကာယသ္မိံ ဍာဟော ဟောတိ။ သေယ္ယထာပိ၊ အဂ္ဂိဝေသ္သန၊ ဒ္ဝေ ဗလဝန္တော ပုရိသာ ဒုဗ္ဗလတရံ ပုရိသံ နာနာဗာဟာသု ဂဟေတ္ဝာ အင္ဂာရကာသုယာ သန္တာပေယ္ယုံ သမ္ပရိတာပေယ္ယုံ၊ ဧဝမေဝ ခော မေ၊ အဂ္ဂိဝေသ္သန၊ မုခတော စ နာသတော စ ကဏ္ဏတော စ အသ္သာသပသ္သာသေသု ဥပရုဒ္ဓေသု အဓိမတ္တော ကာယသ္မိံ ဍာဟော ဟောတိ။ အာရဒ္ဓံ ခော ပန မေ၊ အဂ္ဂိဝေသ္သန၊ ဝီရိယံ ဟောတိ အသလ္လီနံ ဥပဋ္ဌိတာ သတိ အသမ္မုဋ္ဌာ။ သာရဒ္ဓော စ ပန မေ ကာယော ဟောတိ အပ္ပဋိပ္ပသ္သဒ္ဓော တေနေဝ ဒုက္ခပ္ပဓာနေန ပဓာနာဘိတုန္နသ္သ သတော။ ဧဝရူပာပိ ခော မေ၊ အဂ္ဂိဝေသ္သန၊ ဥပ္ပန္နာ ဒုက္ခာ ဝေဒနာ စိတ္တံ န ပရိယာဒာယ တိဋ္ဌတိ။ အပိသ္သု မံ၊ အဂ္ဂိဝေသ္သန၊ ဒေဝတာ ဒိသ္ဝာ ဧဝမာဟံသု ကာလင္ကတော သမဏော ဂောတမောတိ။ ဧကစ္စာ ဒေဝတာ ဧဝမာဟံသု န ကာလင္ကတော သမဏော ဂောတမော၊ အပိ စ ကာလင္ကရောတီတိ။ ဧကစ္စာ ဒေဝတာ ဧဝမာဟံသု န ကာလင္ကတော သမဏော ဂောတမော၊ နပိ ကာလင္ကရောတိ၊ အရဟံ သမဏော ဂောတမော၊ ဝိဟာရောတ္ဝေဝ သော အရဟတော ဧဝရူပော ဟောတီတိ။>
    text <၃၇၉>, <တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ ယံနူနာဟံ သဗ္ဗသော အာဟာရုပစ္ဆေဒာယ ပဋိပဇ္ဇေယ္ယန္တိ။ အထ ခော မံ၊ အဂ္ဂိဝေသ္သန၊ ဒေဝတာ ဥပသင္ကမိတ္ဝာ ဧတဒဝောစုံ မာ ခော တ္ဝံ၊ မာရိသ၊ သဗ္ဗသော အာဟာရုပစ္ဆေဒာယ ပဋိပဇ္ဇိ။ သစေ ခော တ္ဝံ၊ မာရိသ၊ သဗ္ဗသော အာဟာရုပစ္ဆေဒာယ ပဋိပဇ္ဇိသ္သသိ၊ တသ္သ တေ မယံ ဒိဗ္ဗံ ဩဇံ လောမကူပေဟိ အဇ္ဈောဟာရေသ္သာမ၊ တာယ တ္ဝံ ယာပေသ္သသီတိ။ တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ အဟဉ္စေဝ ခော ပန သဗ္ဗသော အဇဇ္ဇိတံ ပဋိဇာနေယ္ယံ၊ ဣမာ စ မေ ဒေဝတာ ဒိဗ္ဗံ ဩဇံ လောမကူပေဟိ အဇ္ဈောဟာရေယ္ယုံ၊ တာယ စာဟံ ယာပေယ္ယံ၊ တံ မမသ္သ မုသာတိ။ သော ခော အဟံ၊ အဂ္ဂိဝေသ္သန၊ တာ ဒေဝတာ ပစ္စာစိက္ခာမိ၊ ဟလန္တိ ဝဒာမိ။>
    text <၃၈၀>, <တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ ယံနူနာဟံ ထောကံ ထောကံ အာဟာရံ အာဟာရေယ္ယံ၊ ပသတံ ပသတံ၊ ယဒိ ဝာ မုဂ္ဂယူသံ၊ ယဒိ ဝာ ကုလတ္ထယူသံ၊ ယဒိ ဝာ ကဠာယယူသံ၊ ယဒိ ဝာ ဟရေဏုကယူသန္တိ။ သော ခော အဟံ၊ အဂ္ဂိဝေသ္သန၊ ထောကံ ထောကံ အာဟာရံ အာဟာရေသိံ၊ ပသတံ ပသတံ၊ ယဒိ ဝာ မုဂ္ဂယူသံ၊ ယဒိ ဝာ ကုလတ္ထယူသံ၊ ယဒိ ဝာ ကဠာယယူသံ၊ ယဒိ ဝာ ဟရေဏုကယူသံ။ တသ္သ မယ္ဟံ၊ အဂ္ဂိဝေသ္သန၊ ထောကံ ထောကံ အာဟာရံ အာဟာရယတော၊ ပသတံ ပသတံ၊ ယဒိ ဝာ မုဂ္ဂယူသံ၊ ယဒိ ဝာ ကုလတ္ထယူသံ၊ ယဒိ ဝာ ကဠာယယူသံ၊ ယဒိ ဝာ ဟရေဏုကယူသံ၊ အဓိမတ္တကသိမာနံ ပတ္တော ကာယော ဟောတိ။ သေယ္ယထာပိ နာမ အာသီတိကပဗ္ဗာနိ ဝာ ကာဠပဗ္ဗာနိ ဝာ၊ ဧဝမေဝသ္သု မေ အင္ဂပစ္စင္ဂာနိ ဘဝန္တိ တာယေဝပ္ပာဟာရတာယ။ သေယ္ယထာပိ နာမ ဩဋ္ဌပဒံ၊ ဧဝမေဝသ္သု မေ အာနိသဒံ ဟောတိ တာယေဝပ္ပာဟာရတာယ။ သေယ္ယထာပိ နာမ ဝဋ္ဋနာဝဠီ၊ ဧဝမေဝသ္သု မေ ပိဋ္ဌိကဏ္ဋကော ဥဏ္ဏတာဝနတော ဟောတိ တာယေဝပ္ပာဟာရတာယ။ သေယ္ယထာပိ နာမ ဇရသာလာယ ဂောပာဏသိယော ဩလုဂ္ဂဝိလုဂ္ဂာ ဘဝန္တိ၊ ဧဝမေဝသ္သု မေ ဖာသုဠိယော ဩလုဂ္ဂဝိလုဂ္ဂာ ဘဝန္တိ တာယေဝပ္ပာဟာရတာယ။ သေယ္ယထာပိ နာမ ဂမ္ဘီရေ ဥဒပာနေ ဥဒကတာရကာ ဂမ္ဘီရဂတာ ဩက္ခာယိကာ ဒိသ္သန္တိ၊ ဧဝမေဝသ္သု မေ အက္ခိကူပေသု အက္ခိတာရကာ ဂမ္ဘီရဂတာ ဩက္ခာယိကာ ဒိသ္သန္တိ တာယေဝပ္ပာဟာရတာယ။ သေယ္ယထာပိ နာမ တိတ္တကာလာဗု အာမကစ္ဆိန္နော ဝာတာတပေန သံဖုဋိတော ဟောတိ သမ္မိလာတော၊ ဧဝမေဝသ္သု မေ သီသစ္ဆဝိ သံဖုဋိတာ ဟောတိ သမ္မိလာတာ တာယေဝပ္ပာဟာရတာယ။>
    text <သော ခော အဟံ၊ အဂ္ဂိဝေသ္သန၊ ဥဒရစ္ဆဝိံ ပရိမသိသ္သာမီတိ ပိဋ္ဌိကဏ္ဋကံယေဝ ပရိဂ္ဂဏ္ဟာမိ၊ ပိဋ္ဌိကဏ္ဋကံ ပရိမသိသ္သာမီတိ ဥဒရစ္ဆဝိံယေဝ ပရိဂ္ဂဏ္ဟာမိ၊ ယာဝသ္သု မေ၊ အဂ္ဂိဝေသ္သန၊ ဥဒရစ္ဆဝိ ပိဋ္ဌိကဏ္ဋကံ အလ္လီနာ ဟောတိ တာယေဝပ္ပာဟာရတာယ။ သော ခော အဟံ၊ အဂ္ဂိဝေသ္သန၊ ဝစ္စံ ဝာ မုတ္တံ ဝာ ကရိသ္သာမီတိ တတ္ထေဝ အဝကုဇ္ဇော ပပတာမိ တာယေဝပ္ပာဟာရတာယ။ သော ခော အဟံ၊ အဂ္ဂိဝေသ္သန၊ ဣမမေဝ ကာယံ အသ္သာသေန္တော ပာဏိနာ ဂတ္တာနိ အနုမဇ္ဇာမိ။ တသ္သ မယ္ဟံ၊ အဂ္ဂိဝေသ္သန၊ ပာဏိနာ ဂတ္တာနိ အနုမဇ္ဇတော ပူတိမူလာနိ လောမာနိ ကာယသ္မာ ပပတန္တိ တာယေဝပ္ပာဟာရတာယ။ အပိသ္သု မံ၊ အဂ္ဂိဝေသ္သန၊ မနုသ္သာ ဒိသ္ဝာ ဧဝမာဟံသု ကာဠော သမဏော ဂောတမောတိ။ ဧကစ္စေ မနုသ္သာ ဧဝမာဟံသု န ကာဠော သမဏော ဂောတမော၊ သာမော သမဏော ဂောတမောတိ။ ဧကစ္စေ မနုသ္သာ ဧဝမာဟံသု န ကာဠော သမဏော ဂောတမော၊ နပိ သာမော၊ မင္ဂုရစ္ဆဝိ သမဏော ဂောတမောတိ။ ယာဝသ္သု မေ၊ အဂ္ဂိဝေသ္သန၊ တာဝ ပရိသုဒ္ဓော ဆဝိဝဏ္ဏော ပရိယောဒာတော ဥပဟတော ဟောတိ တာယေဝပ္ပာဟာရတာယ။>
    text <၃၈၁>, <တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ ယေ ခော ကေစိ အတီတမဒ္ဓာနံ သမဏာ ဝာ ဗ္ရာဟ္မဏာ ဝာ ဩပက္ကမိကာ ဒုက္ခာ တိဗ္ဗာ ခရာ ကဋုကာ ဝေဒနာ ဝေဒယိံသု၊ ဧတာဝပရမံ၊ နယိတော ဘိယ္ယော။ ယေပိ ဟိ ကေစိ အနာဂတမဒ္ဓာနံ သမဏာ ဝာ ဗ္ရာဟ္မဏာ ဝာ ဩပက္ကမိကာ ဒုက္ခာ တိဗ္ဗာ ခရာ ကဋုကာ ဝေဒနာ ဝေဒယိသ္သန္တိ၊ ဧတာဝပရမံ၊ နယိတော ဘိယ္ယော။ ယေပိ ဟိ ကေစိ ဧတရဟိ သမဏာ ဝာ ဗ္ရာဟ္မဏာ ဝာ ဩပက္ကမိကာ ဒုက္ခာ တိဗ္ဗာ ခရာ ကဋုကာ ဝေဒနာ ဝေဒယန္တိ၊ ဧတာဝပရမံ၊ နယိတော ဘိယ္ယော။ န ခော ပနာဟံ ဣမာယ ကဋုကာယ ဒုက္ကရကာရိကာယ အဓိဂစ္ဆာမိ ဥတ္တရိ မနုသ္သဓမ္မာ အလမရိယဉာဏဒသ္သနဝိသေသံ။ သိယာ နု ခော အညော မဂ္ဂော ဗောဓာယာတိ။ တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ အဘိဇာနာမိ ခော ပနာဟံ ပိတု သက္ကသ္သ ကမ္မန္တေ သီတာယ ဇမ္ဗုစ္ဆာယာယ နိသိန္နော ဝိဝိစ္စေဝ ကာမေဟိ ဝိဝိစ္စ အကုသလေဟိ ဓမ္မေဟိ သဝိတက္ကံ သဝိစာရံ ဝိဝေကဇံ ပီတိသုခံ ပဌမံ ဈာနံ ဥပသမ္ပဇ္ဇ ဝိဟရိတာ။ သိယာ နု ခော ဧသော မဂ္ဂော ဗောဓာယာတိ။ တသ္သ မယ္ဟံ၊ အဂ္ဂိဝေသ္သန၊ သတာနုသာရိ ဝိညာဏံ အဟောသိ ဧသေဝ မဂ္ဂော ဗောဓာယာတိ။ တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ ကိံ နု ခော အဟံ တသ္သ သုခသ္သ ဘာယာမိ၊ ယံ တံ သုခံ အညတ္ရေဝ ကာမေဟိ အညတ္ရ အကုသလေဟိ ဓမ္မေဟီတိ။ တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ န ခော အဟံ တသ္သ သုခသ္သ ဘာယာမိ၊ ယံ တံ သုခံ အညတ္ရေဝ ကာမေဟိ အညတ္ရ အကုသလေဟိ ဓမ္မေဟီတိ။>
    text <၃၈၂>, <တသ္သ မယ္ဟံ၊ အဂ္ဂိဝေသ္သန၊ ဧတဒဟောသိ န ခော တံ သုကရံ သုခံ အဓိဂန္တုံ ဧဝံ အဓိမတ္တကသိမာနံ ပတ္တကာယေန၊ ယံနူနာဟံ ဩဠာရိကံ အာဟာရံ အာဟာရေယ္ယံ ဩဒနကုမ္မာသန္တိ။ သော ခော အဟံ၊ အဂ္ဂိဝေသ္သန၊ ဩဠာရိကံ အာဟာရံ အာဟာရေသိံ ဩဒနကုမ္မာသံ။ တေန ခော ပန မံ၊ အဂ္ဂိဝေသ္သန၊ သမယေန ပဉ္စ ဘိက္ခူ ပစ္စုပဋ္ဌိတာ ဟောန္တိ ယံ ခော သမဏော ဂောတမော ဓမ္မံ အဓိဂမိသ္သတိ၊ တံ နော အာရောစေသ္သတီတိ။ ယတော ခော အဟံ၊ အဂ္ဂိဝေသ္သန၊ ဩဠာရိကံ အာဟာရံ အာဟာရေသိံ ဩဒနကုမ္မာသံ၊ အထ မေ တေ ပဉ္စ ဘိက္ခူ နိဗ္ဗိဇ္ဇ ပက္ကမိံသု ဗာဟုလ္လိကော သမဏော ဂောတမော၊ ပဓာနဝိဗ္ဘန္တော၊ အာဝတ္တော ဗာဟုလ္လာယာတိ။>
    text <၃၈၃>, <သော ခော အဟံ၊ အဂ္ဂိဝေသ္သန၊ ဩဠာရိကံ အာဟာရံ အာဟာရေတ္ဝာ၊ ဗလံ ဂဟေတ္ဝာ၊ ဝိဝိစ္စေဝ ကာမေဟိ ဝိဝိစ္စ အကုသလေဟိ ဓမ္မေဟိ သဝိတက္ကံ သဝိစာရံ ဝိဝေကဇံ ပီတိသုခံ ပဌမံ ဈာနံ ဥပသမ္ပဇ္ဇ ဝိဟာသိံ။ ဧဝရူပာပိ ခော မေ၊ အဂ္ဂိဝေသ္သန၊ ဥပ္ပန္နာ သုခာ ဝေဒနာ စိတ္တံ န ပရိယာဒာယ တိဋ္ဌတိ။ ဝိတက္ကဝိစာရာနံ ဝူပသမာ အဇ္ဈတ္တံ သမ္ပသာဒနံ စေတသော ဧကောဒိဘာဝံ အဝိတက္ကံ အဝိစာရံ သမာဓိဇံ ပီတိသုခံ ဒုတိယံ ဈာနံ ဥပသမ္ပဇ္ဇ ဝိဟာသိံ။ ဧဝရူပာပိ ခော မေ၊ အဂ္ဂိဝေသ္သန၊ ဥပ္ပန္နာ သုခာ ဝေဒနာ စိတ္တံ န ပရိယာဒာယ တိဋ္ဌတိ။ ပီတိယာ စ ဝိရာဂာ ဥပေက္ခကော စ ဝိဟာသိံ၊ သတော စ သမ္ပဇာနော။ သုခဉ္စ ကာယေန ပဋိသံဝေဒေသိံ ယံ တံ အရိယာ အာစိက္ခန္တိ ဥပေက္ခကော သတိမာ သုခဝိဟာရီတိ တတိယံ ဈာနံ ဥပသမ္ပဇ္ဇ ဝိဟာသိံ။ ဧဝရူပာပိ ခော မေ၊ အဂ္ဂိဝေသ္သန၊ ဥပ္ပန္နာ သုခာ ဝေဒနာ စိတ္တံ န ပရိယာဒာယ တိဋ္ဌတိ။ သုခသ္သ စ ပဟာနာ ဒုက္ခသ္သ စ ပဟာနာ၊ ပုဗ္ဗေဝ သောမနသ္သဒောမနသ္သာနံ အတ္ထင္ဂမာ၊ အဒုက္ခမသုခံ ဥပေက္ခာသတိပာရိသုဒ္ဓိံ စတုတ္ထံ ဈာနံ ဥပသမ္ပဇ္ဇ ဝိဟာသိံ။ ဧဝရူပာပိ ခော မေ၊ အဂ္ဂိဝေသ္သန၊ ဥပ္ပန္နာ သုခာ ဝေဒနာ စိတ္တံ န ပရိယာဒာယ တိဋ္ဌတိ။>
    text <၃၈၄>, <သော ဧဝံ သမာဟိတေ စိတ္တေ ပရိသုဒ္ဓေ ပရိယောဒာတေ အနင္ဂဏေ ဝိဂတူပက္ကိလေသေ မုဒုဘူတေ ကမ္မနိယေ ဌိတေ အာနေဉ္ဇပ္ပတ္တေ ပုဗ္ဗေနိဝာသာနုသ္သတိဉာဏာယ စိတ္တံ အဘိနိန္နာမေသိံ။ သော အနေကဝိဟိတံ ပုဗ္ဗေနိဝာသံ အနုသ္သရာမိ၊ သေယ္ယထိဒံ ဧကမ္ပိ ဇာတိံ။ပေ။ ဣတိ သာကာရံ သဥဒ္ဒေသံ အနေကဝိဟိတံ ပုဗ္ဗေနိဝာသံ အနုသ္သရာမိ။ အယံ ခော မေ၊ အဂ္ဂိဝေသ္သန၊ ရတ္တိယာ ပဌမေ ယာမေ ပဌမာ ဝိဇ္ဇာ အဓိဂတာ၊ အဝိဇ္ဇာ ဝိဟတာ၊ ဝိဇ္ဇာ ဥပ္ပန္နာ၊ တမော ဝိဟတော၊ အာလောကော ဥပ္ပန္နော၊ ယထာ တံ အပ္ပမတ္တသ္သ အာတာပိနော ပဟိတတ္တသ္သ ဝိဟရတော။ ဧဝရူပာပိ ခော မေ၊ အဂ္ဂိဝေသ္သန၊ ဥပ္ပန္နာ သုခာ ဝေဒနာ စိတ္တံ န ပရိယာဒာယ တိဋ္ဌတိ။>
    text <၃၈၅>, <သော ဧဝံ သမာဟိတေ စိတ္တေ ပရိသုဒ္ဓေ ပရိယောဒာတေ အနင္ဂဏေ ဝိဂတူပက္ကိလေသေ မုဒုဘူတေ ကမ္မနိယေ ဌိတေ အာနေဉ္ဇပ္ပတ္တေ သတ္တာနံ စုတူပပာတဉာဏာယ စိတ္တံ အဘိနိန္နာမေသိံ။ သော ဒိဗ္ဗေန စက္ခုနာ ဝိသုဒ္ဓေန အတိက္ကန္တမာနုသကေန သတ္တေ ပသ္သာမိ စဝမာနေ ဥပပဇ္ဇမာနေ ဟီနေ ပဏီတေ သုဝဏ္ဏေ ဒုဗ္ဗဏ္ဏေ သုဂတေ ဒုဂ္ဂတေ ယထာကမ္မူပဂေ သတ္တေ ပဇာနာမိ။ပေ။ အယံ ခော မေ၊ အဂ္ဂိဝေသ္သန၊ ရတ္တိယာ မဇ္ဈိမေ ယာမေ ဒုတိယာ ဝိဇ္ဇာ အဓိဂတာ၊ အဝိဇ္ဇာ ဝိဟတာ၊ ဝိဇ္ဇာ ဥပ္ပန္နာ၊ တမော ဝိဟတော၊ အာလောကော ဥပ္ပန္နော၊ ယထာ တံ အပ္ပမတ္တသ္သ အာတာပိနော ပဟိတတ္တသ္သ ဝိဟရတော။ ဧဝရူပာပိ ခော မေ၊ အဂ္ဂိဝေသ္သန၊ ဥပ္ပန္နာ သုခာ ဝေဒနာ စိတ္တံ န ပရိယာဒာယ တိဋ္ဌတိ။>
    text <၃၈၆>, <သော ဧဝံ သမာဟိတေ စိတ္တေ ပရိသုဒ္ဓေ ပရိယောဒာတေ အနင္ဂဏေ ဝိဂတူပက္ကိလေသေ မုဒုဘူတေ ကမ္မနိယေ ဌိတေ အာနေဉ္ဇပ္ပတ္တေ အာသဝာနံ ခယဉာဏာယ စိတ္တံ အဘိနိန္နာမေသိံ။ သော ဣဒံ ဒုက္ခန္တိ ယထာဘူတံ အဗ္ဘညာသိံ၊ အယံ ဒုက္ခသမုဒယောတိ ယထာဘူတံ အဗ္ဘညာသိံ၊ အယံ ဒုက္ခနိရောဓောတိ ယထာဘူတံ အဗ္ဘညာသိံ၊ အယံ ဒုက္ခနိရောဓဂာမိနီ ပဋိပဒာတိ ယထာဘူတံ အဗ္ဘညာသိံ။ ဣမေ အာသဝာတိ ယထာဘူတံ အဗ္ဘညာသိံ၊ အယံ အာသဝသမုဒယောတိ ယထာဘူတံ အဗ္ဘညာသိံ၊ အယံ အာသဝနိရောဓောတိ ယထာဘူတံ အဗ္ဘညာသိံ၊ အယံ အာသဝနိရောဓဂာမိနီ ပဋိပဒာတိ ယထာဘူတံ အဗ္ဘညာသိံ။ တသ္သ မေ ဧဝံ ဇာနတော ဧဝံ ပသ္သတော ကာမာသဝာပိ စိတ္တံ ဝိမုစ္စိတ္ထ၊ ဘဝာသဝာပိ စိတ္တံ ဝိမုစ္စိတ္ထ၊ အဝိဇ္ဇာသဝာပိ စိတ္တံ ဝိမုစ္စိတ္ထ။ ဝိမုတ္တသ္မိံ ဝိမုတ္တမိတိ ဉာဏံ အဟောသိ။ ခီဏာ ဇာတိ၊ ဝုသိတံ ဗ္ရဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ အဗ္ဘညာသိံ။ အယံ ခော မေ၊ အဂ္ဂိဝေသ္သန၊ ရတ္တိယာ ပစ္ဆိမေ ယာမေ တတိယာ ဝိဇ္ဇာ အဓိဂတာ၊ အဝိဇ္ဇာ ဝိဟတာ၊ ဝိဇ္ဇာ ဥပ္ပန္နာ၊ တမော ဝိဟတော၊ အာလောကော ဥပ္ပန္နော၊ ယထာ တံ အပ္ပမတ္တသ္သ အာတာပိနော ပဟိတတ္တသ္သ ဝိဟရတော။ ဧဝရူပာပိ ခော မေ၊ အဂ္ဂိဝေသ္သန၊ ဥပ္ပန္နာ သုခာ ဝေဒနာ စိတ္တံ န ပရိယာဒာယ တိဋ္ဌတိ။>
    text <၃၈၇>, <အဘိဇာနာမိ ခော ပနာဟံ၊ အဂ္ဂိဝေသ္သန၊ အနေကသတာယ ပရိသာယ ဓမ္မံ ဒေသေတာ။ အပိသ္သု မံ ဧကမေကော ဧဝံ မညတိ မမေဝာရဗ္ဘ သမဏော ဂောတမော ဓမ္မံ ဒေသေတီတိ။ န ခော ပနေတံ၊ အဂ္ဂိဝေသ္သန၊ ဧဝံ ဒဋ္ဌဗ္ဗံ၊ ယာဝဒေဝ ဝိညာပနတ္ထာယ တထာဂတော ပရေသံ ဓမ္မံ ဒေသေတိ။ သော ခော အဟံ၊ အဂ္ဂိဝေသ္သန၊ တသ္သာယေဝ ကထာယ ပရိယောသာနေ၊ တသ္မိံယေဝ ပုရိမသ္မိံ သမာဓိနိမိတ္တေ အဇ္ဈတ္တမေဝ စိတ္တံ သဏ္ဌပေမိ သန္နိသာဒေမိ ဧကောဒိံ ကရောမိ သမာဒဟာမိ၊ ယေန သုဒံ နိစ္စကပ္ပံ ဝိဟရာမီတိ။>
    text <ဩကပ္ပနိယမေတံ ဘောတော ဂောတမသ္သ ယထာ တံ အရဟတော သမ္မာသမ္ဗုဒ္ဓသ္သ။ အဘိဇာနာတိ ခော ပန ဘဝံ ဂောတမော ဒိဝာ သုပိတာတိ။ အဘိဇာနာမဟံ၊ အဂ္ဂိဝေသ္သန၊ ဂိမ္ဟာနံ ပစ္ဆိမေ မာသေ ပစ္ဆာဘတ္တံ ပိဏ္ဍပာတပဋိက္ကန္တော စတုဂ္ဂုဏံ သင္ဃာဋိံ ပညပေတ္ဝာ ဒက္ခိဏေန ပသ္သေန သတော သမ္ပဇာနော နိဒ္ဒံ ဩက္ကမိတာတိ။ ဧတံ ခော၊ ဘော ဂောတမ၊ ဧကေ သမဏဗ္ရာဟ္မဏာ သမ္မောဟဝိဟာရသ္မိံ ဝဒန္တီတိ။ န ခော၊ အဂ္ဂိဝေသ္သန၊ ဧတ္တာဝတာ သမ္မူဠ္ဟော ဝာ ဟောတိ အသမ္မူဠ္ဟော ဝာ။ အပိ စ၊ အဂ္ဂိဝေသ္သန၊ ယထာ သမ္မူဠ္ဟော စ ဟောတိ အသမ္မူဠ္ဟော စ၊ တံ သုဏာဟိ၊ သာဓုကံ မနသိ ကရောဟိ၊ ဘာသိသ္သာမီတိ။ ဧဝံ၊ ဘောတိ ခော သစ္စကော နိဂဏ္ဌပုတ္တော ဘဂဝတော ပစ္စသ္သောသိ။ ဘဂဝာ ဧတဒဝောစ>
    text <၃၈၈>, <ယသ္သ ကသ္သစိ၊ အဂ္ဂိဝေသ္သန၊ ယေ အာသဝာ သံကိလေသိကာ ပောနောဗ္ဘဝိကာ သဒရာ ဒုက္ခဝိပာကာ အာယတိံ ဇာတိဇရာမရဏိယာ အပ္ပဟီနာ၊ တမဟံ သမ္မူဠ္ဟောတိ ဝဒာမိ။ အာသဝာနဉ္ဟိ၊ အဂ္ဂိဝေသ္သန၊ အပ္ပဟာနာ သမ္မူဠ္ဟော ဟောတိ။ ယသ္သ ကသ္သစိ၊ အဂ္ဂိဝေသ္သန၊ ယေ အာသဝာ သံကိလေသိကာ ပောနောဗ္ဘဝိကာ သဒရာ ဒုက္ခဝိပာကာ အာယတိံ ဇာတိဇရာမရဏိယာ ပဟီနာ၊ တမဟံ အသမ္မူဠ္ဟောတိ ဝဒာမိ။ အာသဝာနဉ္ဟိ၊ အဂ္ဂိဝေသ္သန၊ ပဟာနာ အသမ္မူဠ္ဟော ဟောတိ။>
    text <တထာဂတသ္သ ခော၊ အဂ္ဂိဝေသ္သန၊ ယေ အာသဝာ သံကိလေသိကာ ပောနောဗ္ဘဝိကာ သဒရာ ဒုက္ခဝိပာကာ အာယတိံ ဇာတိဇရာမရဏိယာ ပဟီနာ ဥစ္ဆိန္နမူလာ တာလာဝတ္ထုကတာ အနဘာဝံကတာ အာယတိံ အနုပ္ပာဒဓမ္မာ။ သေယ္ယထာပိ၊ အဂ္ဂိဝေသ္သန၊ တာလော မတ္ထကစ္ဆိန္နော အဘဗ္ဗော ပုန ဝိရူဠ္ဟိယာ၊ ဧဝမေဝ ခော၊ အဂ္ဂိဝေသ္သန၊ တထာဂတသ္သ ယေ အာသဝာ သံကိလေသိကာ ပောနောဗ္ဘဝိကာ သဒရာ ဒုက္ခဝိပာကာ အာယတိံ ဇာတိဇရာမရဏိယာ ပဟီနာ ဥစ္ဆိန္နမူလာ တာလာဝတ္ထုကတာ အနဘာဝံကတာ အာယတိံ အနုပ္ပာဒဓမ္မာတိ။>
    text <၃၈၉>, <ဧဝံ ဝုတ္တေ၊ သစ္စကော နိဂဏ္ဌပုတ္တော ဘဂဝန္တံ ဧတဒဝောစ အစ္ဆရိယံ၊ ဘော ဂောတမ၊ အဗ္ဘုတံ၊ ဘော ဂောတမ။ ယာဝဉ္စိဒံ ဘောတော ဂောတမသ္သ ဧဝံ အာသဇ္ဇ အာသဇ္ဇ ဝုစ္စမာနသ္သ၊ ဥပနီတေဟိ ဝစနပ္ပထေဟိ သမုဒာစရိယမာနသ္သ၊ ဆဝိဝဏ္ဏော စေဝ ပရိယောဒာယတိ၊ မုခဝဏ္ဏော စ ဝိပ္ပသီဒတိ၊ ယထာ တံ အရဟတော သမ္မာသမ္ဗုဒ္ဓသ္သ။ အဘိဇာနာမဟံ၊ ဘော ဂောတမ၊ ပူရဏံ ကသ္သပံ ဝာဒေန ဝာဒံ သမာရဘိတာ။ သောပိ မယာ ဝာဒေန ဝာဒံ သမာရဒ္ဓော အညေနညံ ပဋိစရိ၊ ဗဟိဒ္ဓာ ကထံ အပနာမေသိ၊ ကောပဉ္စ ဒောသဉ္စ အပ္ပစ္စယဉ္စ ပာတ္ဝာကာသိ။ ဘောတော ပန ဂောတမသ္သ ဧဝံ အာသဇ္ဇ အာသဇ္ဇ ဝုစ္စမာနသ္သ၊ ဥပနီတေဟိ ဝစနပ္ပထေဟိ သမုဒာစရိယမာနသ္သ၊ ဆဝိဝဏ္ဏော စေဝ ပရိယောဒာယတိ၊ မုခဝဏ္ဏော စ ဝိပ္ပသီဒတိ၊ ယထာ တံ အရဟတော သမ္မာသမ္ဗုဒ္ဓသ္သ။ အဘိဇာနာမဟံ၊ ဘော ဂောတမ၊ မက္ခလိံ ဂောသာလံ။ပေ။ အဇိတံ ကေသကမ္ဗလံ။ ပကုဓံ ကစ္စာယနံ။ သဉ္ဇယံ ဗေလဋ္ဌပုတ္တံ။ နိဂဏ္ဌံ နာဋပုတ္တံ ဝာဒေန ဝာဒံ သမာရဘိတာ။ သောပိ မယာ ဝာဒေန ဝာဒံ သမာရဒ္ဓော အညေနညံ ပဋိစရိ၊ ဗဟိဒ္ဓာ ကထံ အပနာမေသိ၊ ကောပဉ္စ ဒောသဉ္စ အပ္ပစ္စယဉ္စ ပာတ္ဝာကာသိ။ ဘောတော ပန ဂောတမသ္သ ဧဝံ အာသဇ္ဇ အာသဇ္ဇ ဝုစ္စမာနသ္သ၊ ဥပနီတေဟိ ဝစနပ္ပထေဟိ သမုဒာစရိယမာနသ္သ၊ ဆဝိဝဏ္ဏော စေဝ ပရိယောဒာယတိ၊ မုခဝဏ္ဏော စ ဝိပ္ပသီဒတိ၊ ယထာ တံ အရဟတော သမ္မာသမ္ဗုဒ္ဓသ္သ။ ဟန္ဒ စ ဒာနိ မယံ၊ ဘော ဂောတမ၊ ဂစ္ဆာမ။ ဗဟုကိစ္စာ မယံ၊ ဗဟုကရဏီယာတိ။ ယသ္သဒာနိ တ္ဝံ၊ အဂ္ဂိဝေသ္သန၊ ကာလံ မညသီတိ။>
    text <အထ ခော သစ္စကော နိဂဏ္ဌပုတ္တော ဘဂဝတော ဘာသိတံ အဘိနန္ဒိတ္ဝာ အနုမောဒိတ္ဝာ ဥဋ္ဌာယာသနာ ပက္ကာမီတိ။>
    stand <မဟာသစ္စကသုတ္တံ နိဋ္ဌိတံ ဆဋ္ဌံ။>
  text <၇။ စူဠတဏ္ဟာသင္ခယသုတ္တံ>
    text <၃၉၀>, <ဧဝံ မေ သုတံ ဧကံ သမယံ ဘဂဝာ သာဝတ္ထိယံ ဝိဟရတိ ပုဗ္ဗာရာမေ မိဂာရမာတုပာသာဒေ။ အထ ခော သက္ကော ဒေဝာနမိန္ဒော ယေန ဘဂဝာ တေနုပသင္ကမိ၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ အဋ္ဌာသိ။ ဧကမန္တံ ဌိတော ခော သက္ကော ဒေဝာနမိန္ဒော ဘဂဝန္တံ ဧတဒဝောစ ကိတ္တာဝတာ နု ခော၊ ဘန္တေ၊ ဘိက္ခု သံခိတ္တေန တဏ္ဟာသင္ခယဝိမုတ္တော ဟောတိ အစ္စန္တနိဋ္ဌော အစ္စန္တယောဂက္ခေမီ အစ္စန္တဗ္ရဟ္မစာရီ အစ္စန္တပရိယောသာနော သေဋ္ဌော ဒေဝမနုသ္သာနန္တိ။>
    text <ဣဓ၊ ဒေဝာနမိန္ဒ၊ ဘိက္ခုနော သုတံ ဟောတိ သဗ္ဗေ ဓမ္မာ နာလံ အဘိနိဝေသာယာတိ။ ဧဝဉ္စေတံ၊ ဒေဝာနမိန္ဒ၊ ဘိက္ခုနော သုတံ ဟောတိ သဗ္ဗေ ဓမ္မာ နာလံ အဘိနိဝေသာယာတိ။ သော သဗ္ဗံ ဓမ္မံ အဘိဇာနာတိ၊ သဗ္ဗံ ဓမ္မံ အဘိညာယ သဗ္ဗံ ဓမ္မံ ပရိဇာနာတိ၊ သဗ္ဗံ ဓမ္မံ ပရိညာယ ယံ ကိဉ္စိ ဝေဒနံ ဝေဒေတိ သုခံ ဝာ ဒုက္ခံ ဝာ အဒုက္ခမသုခံ ဝာ၊ သော တာသု ဝေဒနာသု အနိစ္စာနုပသ္သီ ဝိဟရတိ၊ ဝိရာဂာနုပသ္သီ ဝိဟရတိ၊ နိရောဓာနုပသ္သီ ဝိဟရတိ၊ ပဋိနိသ္သဂ္ဂာနုပသ္သီ ဝိဟရတိ။ သော တာသု ဝေဒနာသု အနိစ္စာနုပသ္သီ ဝိဟရန္တော၊ ဝိရာဂာနုပသ္သီ ဝိဟရန္တော၊ နိရောဓာနုပသ္သီ ဝိဟရန္တော၊ ပဋိနိသ္သဂ္ဂာနုပသ္သီ ဝိဟရန္တော န ကိဉ္စိ လောကေ ဥပာဒိယတိ။ အနုပာဒိယံ န ပရိတသ္သတိ၊ အပရိတသ္သံ ပစ္စတ္တညေဝ ပရိနိဗ္ဗာယတိ ခီဏာ ဇာတိ၊ ဝုသိတံ ဗ္ရဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ ပဇာနာတိ။ ဧတ္တာဝတာ ခော၊ ဒေဝာနမိန္ဒ၊ ဘိက္ခု သံခိတ္တေန တဏ္ဟာသင္ခယဝိမုတ္တော ဟောတိ အစ္စန္တနိဋ္ဌော အစ္စန္တယောဂက္ခေမီ အစ္စန္တဗ္ရဟ္မစာရီ အစ္စန္တပရိယောသာနော သေဋ္ဌော ဒေဝမနုသ္သာနန္တိ။>
    text <အထ ခော သက္ကော ဒေဝာနမိန္ဒော ဘဂဝတော ဘာသိတံ အဘိနန္ဒိတ္ဝာ အနုမောဒိတ္ဝာ ဘဂဝန္တံ အဘိဝာဒေတ္ဝာ ပဒက္ခိဏံ ကတ္ဝာ တတ္ထေဝန္တရဓာယိ။>
    text <၃၉၁>, <တေန ခော ပန သမယေန အာယသ္မာ မဟာမောဂ္ဂလ္လာနော ဘဂဝတော အဝိဒူရေ နိသိန္နော ဟောတိ။ အထ ခော အာယသ္မတော မဟာမောဂ္ဂလ္လာနသ္သ ဧတဒဟောသိ ကိံ နု ခော သော ယက္ခော ဘဂဝတော ဘာသိတံ အဘိသမေစ္စ အနုမောဒိ ဥဒာဟု နော၊ ယံနူနာဟံ တံ ယက္ခံ ဇာနေယ္ယံ ယဒိ ဝာ သော ယက္ခော ဘဂဝတော ဘာသိတံ အဘိသမေစ္စ အနုမောဒိ ယဒိ ဝာ နောတိ။ အထ ခော အာယသ္မာ မဟာမောဂ္ဂလ္လာနော သေယ္ယထာပိ နာမ ဗလဝာ ပုရိသော သမိဉ္ဇိတံ ဝာ ဗာဟံ ပသာရေယ္ယ၊ ပသာရိတံ ဝာ ဗာဟံ သမိဉ္ဇေယ္ယ၊ ဧဝမေဝ ပုဗ္ဗာရာမေ မိဂာရမာတုပာသာဒေ အန္တရဟိတော ဒေဝေသု တာဝတိံသေသု ပာတုရဟောသိ။ တေန ခော ပန သမယေန သက္ကော ဒေဝာနမိန္ဒော ဧကပုဏ္ဍရီကေ ဥယ္ယာနေ ဒိဗ္ဗေဟိ ပဉ္စဟိ တူရိယသတေဟိ သမပ္ပိတော သမင္ဂီဘူတော ပရိစာရေတိ။ အဒ္ဒသာ ခော သက္ကော ဒေဝာနမိန္ဒော အာယသ္မန္တံ မဟာမောဂ္ဂလ္လာနံ ဒူရတောဝ အာဂစ္ဆန္တံ။ ဒိသ္ဝာန တာနိ ဒိဗ္ဗာနိ ပဉ္စ တူရိယသတာနိ ပဋိပ္ပဏာမေတ္ဝာ ယေနာယသ္မာ မဟာမောဂ္ဂလ္လာနော တေနုပသင္ကမိ၊ ဥပသင္ကမိတ္ဝာ အာယသ္မန္တံ မဟာမောဂ္ဂလ္လာနံ ဧတဒဝောစ ဧဟိ ခော၊ မာရိသ မောဂ္ဂလ္လာန၊ သ္ဝာဂတံ၊ မာရိသ မောဂ္ဂလ္လာန။ စိရသ္သံ ခော၊ မာရိသ မောဂ္ဂလ္လာန၊ ဣမံ ပရိယာယံ အကာသိ ယဒိဒံ ဣဓာဂမနာယ။ နိသီဒ၊ မာရိသ မောဂ္ဂလ္လာန၊ ဣဒမာသနံ ပညတ္တန္တိ။ နိသီဒိ ခော အာယသ္မာ မဟာမောဂ္ဂလ္လာနော ပညတ္တေ အာသနေ။ သက္ကောပိ ခော ဒေဝာနမိန္ဒော အညတရံ နီစံ အာသနံ ဂဟေတ္ဝာ ဧကမန္တံ နိသီဒိ။ ဧကမန္တံ နိသိန္နံ ခော သက္ကံ ဒေဝာနမိန္ဒံ အာယသ္မာ မဟာမောဂ္ဂလ္လာနော ဧတဒဝောစ ယထာ ကထံ ပန ခော၊ ကောသိယ၊ ဘဂဝာ သံခိတ္တေန တဏ္ဟာသင္ခယဝိမုတ္တိံ အဘာသိ။ သာဓု မယမ္ပိ ဧတိသ္သာ ကထာယ ဘာဂိနော အသ္သာမ သဝနာယာတိ။>
    text <၃၉၂>, <မယံ ခော၊ မာရိသ မောဂ္ဂလ္လာန၊ ဗဟုကိစ္စာ ဗဟုကရဏီယာ အပ္ပေဝ သကေန ကရဏီယေန၊ အပိ စ ဒေဝာနံယေဝ တာဝတိံသာနံ ကရဏီယေန။ အပိ စ၊ မာရိသ မောဂ္ဂလ္လာန၊ သုသ္သုတံယေဝ ဟောတိ သုဂ္ဂဟိတံ သုမနသိကတံ သူပဓာရိတံ၊ ယံ နော ခိပ္ပမေဝ အန္တရဓာယတိ။ ဘူတပုဗ္ဗံ၊ မာရိသ မောဂ္ဂလ္လာန၊ ဒေဝာသုရသင္ဂာမော သမုပဗ္ယူဠ္ဟော အဟောသိ။ တသ္မိံ ခော ပန၊ မာရိသ မောဂ္ဂလ္လာန၊ သင္ဂာမေ ဒေဝာ ဇိနိံသု၊ အသုရာ ပရာဇိနိံသု။ သော ခော အဟံ၊ မာရိသ မောဂ္ဂလ္လာန၊ တံ သင္ဂာမံ အဘိဝိဇိနိတ္ဝာ ဝိဇိတသင္ဂာမော တတော ပဋိနိဝတ္တိတ္ဝာ ဝေဇယန္တံ နာမ ပာသာဒံ မာပေသိံ။ ဝေဇယန္တသ္သ ခော၊ မာရိသ မောဂ္ဂလ္လာန၊ ပာသာဒသ္သ ဧကသတံ နိယ္ယူဟံ။ ဧကေကသ္မိံ နိယ္ယူဟေ သတ္တ သတ္တ ကူဋာဂာရသတာနိ။ ဧကမေကသ္မိံ ကူဋာဂာရေ သတ္တ သတ္တ အစ္ဆရာယော။ ဧကမေကိသ္သာ အစ္ဆရာယ သတ္တ သတ္တ ပရိစာရိကာယော။ ဣစ္ဆေယ္ယာသိ နော တ္ဝံ၊ မာရိသ မောဂ္ဂလ္လာန၊ ဝေဇယန္တသ္သ ပာသာဒသ္သ ရာမဏေယ္ယကံ ဒဋ္ဌုန္တိ။ အဓိဝာသေသိ ခော အာယသ္မာ မဟာမောဂ္ဂလ္လာနော တုဏ္ဟီဘာဝေန။>
    text <၃၉၃>, <အထ ခော သက္ကော စ ဒေဝာနမိန္ဒော ဝေသ္သဝဏော စ မဟာရာဇာ အာယသ္မန္တံ မဟာမောဂ္ဂလ္လာနံ ပုရက္ခတ္ဝာ ယေန ဝေဇယန္တော ပာသာဒော တေနုပသင္ကမိံသု။ အဒ္ဒသံသု ခော သက္ကသ္သ ဒေဝာနမိန္ဒသ္သ ပရိစာရိကာယော အာယသ္မန္တံ မဟာမောဂ္ဂလ္လာနံ ဒူရတောဝ အာဂစ္ဆန္တံ၊ ဒိသ္ဝာ ဩတ္တပ္ပမာနာ ဟိရီယမာနာ သကံ သကံ ဩဝရကံ ပဝိသိံသု။ သေယ္ယထာပိ နာမ သုဏိသာ သသုရံ ဒိသ္ဝာ ဩတ္တပ္ပတိ ဟိရီယတိ၊ ဧဝမေဝ သက္ကသ္သ ဒေဝာနမိန္ဒသ္သ ပရိစာရိကာယော အာယသ္မန္တံ မဟာမောဂ္ဂလ္လာနံ ဒိသ္ဝာ ဩတ္တပ္ပမာနာ ဟိရီယမာနာ သကံ သကံ ဩဝရကံ ပဝိသိံသု။ အထ ခော သက္ကော စ ဒေဝာနမိန္ဒော ဝေသ္သဝဏော စ မဟာရာဇာ အာယသ္မန္တံ မဟာမောဂ္ဂလ္လာနံ ဝေဇယန္တေ ပာသာဒေ အနုစင္ကမာပေန္တိ အနုဝိစရာပေန္တိ ဣဒမ္ပိ၊ မာရိသ မောဂ္ဂလ္လာန၊ ပသ္သ ဝေဇယန္တသ္သ ပာသာဒသ္သ ရာမဏေယ္ယကံ၊ ဣဒမ္ပိ၊ မာရိသ မောဂ္ဂလ္လာန၊ ပသ္သ ဝေဇယန္တသ္သ ပာသာဒသ္သ ရာမဏေယ္ယကန္တိ။ သောဘတိ ဣဒံ အာယသ္မတော ကောသိယသ္သ၊ ယထာ တံ ပုဗ္ဗေ ကတပုညသ္သ။ မနုသ္သာပိ ကိဉ္စိဒေဝ ရာမဏေယ္ယကံ ဒိသ္ဝာ ဧဝမာဟံသု သောဘတိ ဝတ ဘော ယထာ ဒေဝာနံ တာဝတိံသာနန္တိ။ တယိဒံ အာယသ္မတော ကောသိယသ္သ သောဘတိ၊ ယထာ တံ ပုဗ္ဗေ ကတပုညသ္သာတိ။ အထ ခော အာယသ္မတော မဟာမောဂ္ဂလ္လာနသ္သ ဧတဒဟောသိ အတိဗာဠ္ဟံ ခော အယံ ယက္ခော ပမတ္တော ဝိဟရတိ။ ယံနူနာဟံ ဣမံ ယက္ခံ သံဝေဇေယ္ယန္တိ။ အထ ခော အာယသ္မာ မဟာမောဂ္ဂလ္လာနော တထာရူပံ ဣဒ္ဓာဘိသင္ခာရံ အဘိသင္ခာသိ ယထာ ဝေဇယန္တံ ပာသာဒံ ပာဒင္ဂုဋ္ဌကေန သင္ကမ္ပေသိ သမ္ပကမ္ပေသိ သမ္ပဝေဓေသိ။ အထ ခော သက္ကော စ ဒေဝာနမိန္ဒော၊ ဝေသ္သဝဏော စ မဟာရာဇာ၊ ဒေဝာ စ တာဝတိံသာ အစ္ဆရိယဗ္ဘုတစိတ္တဇာတာ အဟေသုံ အစ္ဆရိယံ ဝတ၊ ဘော၊ အဗ္ဘုတံ ဝတ၊ ဘော၊ သမဏသ္သ မဟိဒ္ဓိကတာ မဟာနုဘာဝတာ၊ ယတ္ရ ဟိ နာမ ဒိဗ္ဗဘဝနံ ပာဒင္ဂုဋ္ဌကေန သင္ကမ္ပေသ္သတိ သမ္ပကမ္ပေသ္သတိ သမ္ပဝေဓေသ္သတီတိ။ အထ ခော အာယသ္မာ မဟာမောဂ္ဂလ္လာနော သက္ကံ ဒေဝာနမိန္ဒံ သံဝိဂ္ဂံ လောမဟဋ္ဌဇာတံ ဝိဒိတ္ဝာ သက္ကံ ဒေဝာနမိန္ဒံ ဧတဒဝောစ ယထာ ကထံ ပန ခော၊ ကောသိယ၊ ဘဂဝာ သံခိတ္တေန တဏ္ဟာသင္ခယဝိမုတ္တိံ အဘာသိ။ သာဓု မယမ္ပိ ဧတိသ္သာ ကထာယ ဘာဂိနော အသ္သာမ သဝနာယာတိ။>
    text <၃၉၄>, <ဣဓာဟံ၊ မာရိသ မောဂ္ဂလ္လာန၊ ယေန ဘဂဝာ တေနုပသင္ကမိံ၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ အဋ္ဌာသိံ။ ဧကမန္တံ ဌိတော ခော အဟံ၊ မာရိသ မောဂ္ဂလ္လာန၊ ဘဂဝန္တံ ဧတဒဝောစံ ကိတ္တာဝတာ နု ခော၊ ဘန္တေ၊ ဘိက္ခု သံခိတ္တေန တဏ္ဟာသင္ခယဝိမုတ္တော ဟောတိ အစ္စန္တနိဋ္ဌော အစ္စန္တယောဂက္ခေမီ အစ္စန္တဗ္ရဟ္မစာရီ အစ္စန္တပရိယောသာနော သေဋ္ဌော ဒေဝမနုသ္သာနန္တိ။>
    text <ဧဝံ ဝုတ္တေ၊ မာရိသ မောဂ္ဂလ္လာန၊ ဘဂဝာ မံ ဧတဒဝောစ ဣဓ၊ ဒေဝာနမိန္ဒ၊ ဘိက္ခုနော သုတံ ဟောတိ သဗ္ဗေ ဓမ္မာ နာလံ အဘိနိဝေသာယာတိ။ ဧဝံ စေတံ ဒေဝာနမိန္ဒ ဘိက္ခုနော သုတံ ဟောတိ သဗ္ဗေ ဓမ္မာ နာလံ အဘိနိဝေသာယာတိ။ သော သဗ္ဗံ ဓမ္မံ အဘိဇာနာတိ၊ သဗ္ဗံ ဓမ္မံ အဘိညာယ သဗ္ဗံ ဓမ္မံ ပရိဇာနာတိ၊ သဗ္ဗံ ဓမ္မံ ပရိညာယ ယံ ကိဉ္စိ ဝေဒနံ ဝေဒေတိ သုခံ ဝာ ဒုက္ခံ ဝာ အဒုက္ခမသုခံ ဝာ။ သော တာသု ဝေဒနာသု အနိစ္စာနုပသ္သီ ဝိဟရတိ၊ ဝိရာဂာနုပသ္သီ ဝိဟရတိ၊ နိရောဓာနုပသ္သီ ဝိဟရတိ၊ ပဋိနိသ္သဂ္ဂာနုပသ္သီ ဝိဟရတိ။ သော တာသု ဝေဒနာသု အနိစ္စာနုပသ္သီ ဝိဟရန္တော၊ ဝိရာဂာနုပသ္သီ ဝိဟရန္တော၊ နိရောဓာနုပသ္သီ ဝိဟရန္တော၊ ပဋိနိသ္သဂ္ဂာနုပသ္သီ ဝိဟရန္တော န ကိဉ္စိ လောကေ ဥပာဒိယတိ၊ အနုပာဒိယံ န ပရိတသ္သတိ၊ အပရိတသ္သံ ပစ္စတ္တညေဝ ပရိနိဗ္ဗာယတိ ခီဏာ ဇာတိ၊ ဝုသိတံ ဗ္ရဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ ပဇာနာတိ။ ဧတ္တာဝတာ ခော၊ ဒေဝာနမိန္ဒ၊ ဘိက္ခု သံခိတ္တေန တဏ္ဟာသင္ခယဝိမုတ္တော ဟောတိ အစ္စန္တနိဋ္ဌော အစ္စန္တယောဂက္ခေမီ အစ္စန္တဗ္ရဟ္မစာရီ အစ္စန္တပရိယောသာနော သေဋ္ဌော ဒေဝမနုသ္သာနန္တိ။ ဧဝံ ခော မေ၊ မာရိသ မောဂ္ဂလ္လာန၊ ဘဂဝာ သံခိတ္တေန တဏ္ဟာသင္ခယဝိမုတ္တိံ အဘာသီတိ။>
    text <အထ ခော အာယသ္မာ မဟာမောဂ္ဂလ္လာနော သက္ကသ္သ ဒေဝာနမိန္ဒသ္သ ဘာသိတံ အဘိနန္ဒိတ္ဝာ အနုမောဒိတ္ဝာ သေယ္ယထာပိ နာမ ဗလဝာ ပုရိသော သမိဉ္ဇိတံ ဝာ ဗာဟံ ပသာရေယ္ယ၊ ပသာရိတံ ဝာ ဗာဟံ သမိဉ္ဇေယ္ယ ဧဝမေဝ ဒေဝေသု တာဝတိံသေသု အန္တရဟိတော ပုဗ္ဗာရာမေ မိဂာရမာတုပာသာဒေ ပာတုရဟောသိ။ အထ ခော သက္ကသ္သ ဒေဝာနမိန္ဒသ္သ ပရိစာရိကာယော အစိရပက္ကန္တေ အာယသ္မန္တေ မဟာမောဂ္ဂလ္လာနေ သက္ကံ ဒေဝာနမိန္ဒံ ဧတဒဝောစုံ ဧသော နု တေ၊ မာရိသ၊ သော ဘဂဝာ သတ္ထာတိ။ န ခော မေ၊ မာရိသ၊ သော ဘဂဝာ သတ္ထာ။ သဗ္ရဟ္မစာရီ မေ ဧသော အာယသ္မာ မဟာမောဂ္ဂလ္လာနောတိ။ လာဘာ တေ၊ မာရိသ၊ သုလဒ္ဓံ တေ၊ မာရိသ ယသ္သ တေ သဗ္ရဟ္မစာရီ ဧဝံမဟိဒ္ဓိကော ဧဝံမဟာနုဘာဝော။ အဟော နူန တေ သော ဘဂဝာ သတ္ထာတိ။>
    text <၃၉၅>, <အထ ခော အာယသ္မာ မဟာမောဂ္ဂလ္လာနော ယေန ဘဂဝာ တေနုပသင္ကမိ၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ နိသီဒိ။ ဧကမန္တံ နိသိန္နော ခော အာယသ္မာ မဟာမောဂ္ဂလ္လာနော ဘဂဝန္တံ ဧတဒဝောစ အဘိဇာနာတိ နော၊ ဘန္တေ၊ ဘဂဝာ အဟု ဉာတညတရသ္သ မဟေသက္ခသ္သ ယက္ခသ္သ သံခိတ္တေန တဏ္ဟာသင္ခယဝိမုတ္တိံ ဘာသိတာတိ။ အဘိဇာနာမဟံ၊ မောဂ္ဂလ္လာန၊ ဣဓ သက္ကော ဒေဝာနမိန္ဒော ယေနာဟံ တေနုပသင္ကမိ၊ ဥပသင္ကမိတ္ဝာ မံ အဘိဝာဒေတ္ဝာ ဧကမန္တံ အဋ္ဌာသိ။ ဧကမန္တံ ဌိတော ခော၊ မောဂ္ဂလ္လာန၊ သက္ကော ဒေဝာနမိန္ဒော မံ ဧတဒဝောစ ကိတ္တာဝတာ နု ခော၊ ဘန္တေ၊ ဘိက္ခု သံခိတ္တေန တဏ္ဟာသင္ခယဝိမုတ္တော ဟောတိ အစ္စန္တနိဋ္ဌော အစ္စန္တယောဂက္ခေမီ အစ္စန္တဗ္ရဟ္မစာရီ အစ္စန္တပရိယောသာနော သေဋ္ဌော ဒေဝမနုသ္သာနန္တိ။>
    text <ဧဝံ ဝုတ္တေ အဟံ၊ မောဂ္ဂလ္လာန၊ သက္ကံ ဒေဝာနမိန္ဒံ ဧတဒဝောစံ ဣဓ ဒေဝာနမိန္ဒ ဘိက္ခုနော သုတံ ဟောတိ သဗ္ဗေ ဓမ္မာ နာလံ အဘိနိဝေသာယာတိ။ ဧဝံ စေတံ ဒေဝာနမိန္ဒ ဘိက္ခုနော သုတံ ဟောတိ သဗ္ဗေ ဓမ္မာ နာလံ အဘိနိဝေသာယာတိ။ သော သဗ္ဗံ ဓမ္မံ အဘိဇာနာတိ၊ သဗ္ဗံ ဓမ္မံ အဘိညာယ သဗ္ဗံ ဓမ္မံ ပရိဇာနာတိ၊ သဗ္ဗံ ဓမ္မံ ပရိညာယ ယံ ကိဉ္စိ ဝေဒနံ ဝေဒေတိ သုခံ ဝာ ဒုက္ခံ ဝာ အဒုက္ခမသုခံ ဝာ။ သော တာသု ဝေဒနာသု အနိစ္စာနုပသ္သီ ဝိဟရတိ၊ ဝိရာဂာနုပသ္သီ ဝိဟရတိ၊ နိရောဓာနုပသ္သီ ဝိဟရတိ၊ ပဋိနိသ္သဂ္ဂာနုပသ္သီ ဝိဟရတိ။ သော တာသု ဝေဒနာသု အနိစ္စာနုပသ္သီ ဝိဟရန္တော၊ ဝိရာဂာနုပသ္သီ ဝိဟရန္တော၊ နိရောဓာနုပသ္သီ ဝိဟရန္တော၊ ပဋိနိသ္သဂ္ဂာနုပသ္သီ ဝိဟရန္တော န ကိဉ္စိ လောကေ ဥပာဒိယတိ၊ အနုပာဒိယံ န ပရိတသ္သတိ၊ အပရိတသ္သံ ပစ္စတ္တညေဝ ပရိနိဗ္ဗာယတိ ခီဏာ ဇာတိ၊ ဝုသိတံ ဗ္ရဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ ပဇာနာတိ။ ဧတ္တာဝတာ ခော၊ ဒေဝာနမိန္ဒ၊ ဘိက္ခု သံခိတ္တေန တဏ္ဟာသင္ခယဝိမုတ္တော ဟောတိ အစ္စန္တနိဋ္ဌော အစ္စန္တယောဂက္ခေမီ အစ္စန္တဗ္ရဟ္မစာရီ အစ္စန္တပရိယောသာနော သေဋ္ဌော ဒေဝမနုသ္သာနန္တိ။ ဧဝံ ခော အဟံ၊ မောဂ္ဂလ္လာန၊ အဘိဇာနာမိ သက္ကသ္သ ဒေဝာနမိန္ဒသ္သ သံခိတ္တေန တဏ္ဟာသင္ခယဝိမုတ္တိံ ဘာသိတာတိ။>
    text <ဣဒမဝောစ ဘဂဝာ။ အတ္တမနော အာယသ္မာ မဟာမောဂ္ဂလ္လာနော ဘဂဝတော ဘာသိတံ အဘိနန္ဒီတိ။>
    stand <စူဠတဏ္ဟာသင္ခယသုတ္တံ နိဋ္ဌိတံ သတ္တမံ။>
  text <၈။ မဟာတဏ္ဟာသင္ခယသုတ္တံ>
    text <၃၉၆>, <ဧဝံ မေ သုတံ ဧကံ သမယံ ဘဂဝာ သာဝတ္ထိယံ ဝိဟရတိ ဇေတဝနေ အနာထပိဏ္ဍိကသ္သ အာရာမေ။ တေန ခော ပန သမယေန သာတိသ္သ နာမ ဘိက္ခုနော ကေဝဋ္ဋပုတ္တသ္သ ဧဝရူပံ ပာပကံ ဒိဋ္ဌိဂတံ ဥပ္ပန္နံ ဟောတိ တထာဟံ ဘဂဝတာ ဓမ္မံ ဒေသိတံ အာဇာနာမိ ယထာ တဒေဝိဒံ ဝိညာဏံ သန္ဓာဝတိ သံသရတိ အနညန္တိ။ အသ္သောသုံ ခော သမ္ဗဟုလာ ဘိက္ခူ သာတိသ္သ ကိရ နာမ ဘိက္ခုနော ကေဝဋ္ဋပုတ္တသ္သ ဧဝရူပံ ပာပကံ ဒိဋ္ဌိဂတံ ဥပ္ပန္နံ တထာဟံ ဘဂဝတာ ဓမ္မံ ဒေသိတံ အာဇာနာမိ ယထာ တဒေဝိဒံ ဝိညာဏံ သန္ဓာဝတိ သံသရတိ၊ အနညန္တိ။ အထ ခော တေ ဘိက္ခူ ယေန သာတိ ဘိက္ခု ကေဝဋ္ဋပုတ္တော တေနုပသင္ကမိံသု၊ ဥပသင္ကမိတ္ဝာ သာတိံ ဘိက္ခုံ ကေဝဋ္ဋပုတ္တံ ဧတဒဝောစုံ သစ္စံ ကိရ တေ၊ အာဝုသော သာတိ၊ ဧဝရူပံ ပာပကံ ဒိဋ္ဌိဂတံ ဥပ္ပန္နံ တထာဟံ ဘဂဝတာ ဓမ္မံ ဒေသိတံ အာဇာနာမိ ယထာ တဒေဝိဒံ ဝိညာဏံ သန္ဓာဝတိ သံသရတိ၊ အနညန္တိ။ ဧဝံ ဗ္ယာ ခော အဟံ၊ အာဝုသော၊ ဘဂဝတာ ဓမ္မံ ဒေသိတံ အာဇာနာမိ ယထာ တဒေဝိဒံ ဝိညာဏံ သန္ဓာဝတိ သံသရတိ၊ အနညန္တိ။ အထ ခော တေ ဘိက္ခူ သာတိံ ဘိက္ခုံ ကေဝဋ္ဋပုတ္တံ ဧတသ္မာ ပာပကာ ဒိဋ္ဌိဂတာ ဝိဝေစေတုကာမာ သမနုယုဉ္ဇန္တိ သမနုဂာဟန္တိ သမနုဘာသန္တိ မာ ဧဝံ၊ အာဝုသော သာတိ၊ အဝစ၊ မာ ဘဂဝန္တံ အဗ္ဘာစိက္ခိ၊ န ဟိ သာဓု ဘဂဝတော အဗ္ဘက္ခာနံ၊ န ဟိ ဘဂဝာ ဧဝံ ဝဒေယ္ယ။ အနေကပရိယာယေနာဝုသော သာတိ၊ ပဋိစ္စသမုပ္ပန္နံ ဝိညာဏံ ဝုတ္တံ ဘဂဝတာ၊ အညတ္ရ ပစ္စယာ နတ္ထိ ဝိညာဏသ္သ သမ္ဘဝောတိ။ ဧဝမ္ပိ ခော သာတိ ဘိက္ခု ကေဝဋ္ဋပုတ္တော တေဟိ ဘိက္ခူဟိ သမနုယုဉ္ဇိယမာနော သမနုဂာဟိယမာနော သမနုဘာသိယမာနော တဒေဝ ပာပကံ ဒိဋ္ဌိဂတံ ထာမသာ ပရာမာသာ အဘိနိဝိသ္သ ဝောဟရတိ ဧဝံ ဗ္ယာ ခော အဟံ၊ အာဝုသော၊ ဘဂဝတာ ဓမ္မံ ဒေသိတံ အာဇာနာမိ ယထာ တဒေဝိဒံ ဝိညာဏံ သန္ဓာဝတိ သံသရတိ အနညန္တိ။>
    text <၃၉၇>, <ယတော ခော တေ ဘိက္ခူ နာသက္ခိံသု သာတိံ ဘိက္ခုံ ကေဝဋ္ဋပုတ္တံ ဧတသ္မာ ပာပကာ ဒိဋ္ဌိဂတာ ဝိဝေစေတုံ၊ အထ ခော တေ ဘိက္ခူ ယေန ဘဂဝာ တေနုပသင္ကမိံသု၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ နိသီဒိံသု။ ဧကမန္တံ နိသိန္နာ ခော တေ ဘိက္ခူ ဘဂဝန္တံ ဧတဒဝောစုံ သာတိသ္သ နာမ၊ ဘန္တေ၊ ဘိက္ခုနော ကေဝဋ္ဋပုတ္တသ္သ ဧဝရူပံ ပာပကံ ဒိဋ္ဌိဂတံ ဥပ္ပန္နံ တထာဟံ ဘဂဝတာ ဓမ္မံ ဒေသိတံ အာဇာနာမိ ယထာ တဒေဝိဒံ ဝိညာဏံ သန္ဓာဝတိ သံသရတိ၊ အနညန္တိ။ အသ္သုမ္ဟ ခော မယံ၊ ဘန္တေ၊ သာတိသ္သ ကိရ နာမ ဘိက္ခုနော ကေဝဋ္ဋပုတ္တသ္သ ဧဝရူပံ ပာပကံ ဒိဋ္ဌိဂတံ ဥပ္ပန္နံ တထာဟံ ဘဂဝတာ ဓမ္မံ ဒေသိတံ အာဇာနာမိ ယထာ တဒေဝိဒံ ဝိညာဏံ သန္ဓာဝတိ သံသရတိ၊ အနညန္တိ။ အထ ခော မယံ၊ ဘန္တေ၊ ယေန သာတိ ဘိက္ခု ကေဝဋ္ဋပုတ္တော တေနုပသင္ကမိမ္ဟ၊ ဥပသင္ကမိတ္ဝာ သာတိံ ဘိက္ခုံ ကေဝဋ္ဋပုတ္တံ ဧတဒဝောစုမ္ဟ သစ္စံ ကိရ တေ၊ အာဝုသော သာတိ၊ ဧဝရူပံ ပာပကံ ဒိဋ္ဌိဂတံ ဥပ္ပန္နံ တထာဟံ ဘဂဝတာ ဓမ္မံ ဒေသိတံ အာဇာနာမိ ယထာ တဒေဝိဒံ ဝိညာဏံ သန္ဓာဝတိ သံသရတိ၊ အနညန္တိ။ ဧဝံ ဝုတ္တေ၊ ဘန္တေ၊ သာတိ ဘိက္ခု ကေဝဋ္ဋပုတ္တော အမ္ဟေ ဧတဒဝောစ ဧဝံ ဗ္ယာ ခော အဟံ၊ အာဝုသော၊ ဘဂဝတာ ဓမ္မံ ဒေသိတံ အာဇာနာမိ ယထာ တဒေဝိဒံ ဝိညာဏံ သန္ဓာဝတိ သံသရတိ၊ အနညန္တိ။ အထ ခော မယံ၊ ဘန္တေ၊ သာတိံ ဘိက္ခုံ ကေဝဋ္ဋပုတ္တံ ဧတသ္မာ ပာပကာ ဒိဋ္ဌိဂတာ ဝိဝေစေတုကာမာ သမနုယုဉ္ဇိမ္ဟ သမနုဂာဟိမ္ဟ သမနုဘာသိမ္ဟ မာ ဧဝံ၊ အာဝုသော သာတိ၊ အဝစ၊ မာ ဘဂဝန္တံ အဗ္ဘာစိက္ခိ၊ န ဟိ သာဓု ဘဂဝတော အဗ္ဘက္ခာနံ၊ န ဟိ ဘဂဝာ ဧဝံ ဝဒေယ္ယ။ အနေကပရိယာယေနာဝုသော သာတိ၊ ပဋိစ္စသမုပ္ပန္နံ ဝိညာဏံ ဝုတ္တံ ဘဂဝတာ၊ အညတ္ရ ပစ္စယာ နတ္ထိ ဝိညာဏသ္သ သမ္ဘဝောတိ။ ဧဝမ္ပိ ခော၊ ဘန္တေ၊ သာတိ ဘိက္ခု ကေဝဋ္ဋပုတ္တော အမ္ဟေဟိ သမနုယုဉ္ဇိယမာနော သမနုဂာဟိယမာနော သမနုဘာသိယမာနော တဒေဝ ပာပကံ ဒိဋ္ဌိဂတံ ထာမသာ ပရာမသာ အဘိနိဝိသ္သ ဝောဟရတိ ဧဝံ ဗ္ယာ ခော အဟံ၊ အာဝုသော၊ ဘဂဝတာ ဓမ္မံ ဒေသိတံ အာဇာနာမိ ယထာ တဒေဝိဒံ ဝိညာဏံ သန္ဓာဝတိ သံသရတိ၊ အနညန္တိ။ ယတော ခော မယံ၊ ဘန္တေ၊ နာသက္ခိမ္ဟ သာတိံ ဘိက္ခုံ ကေဝဋ္ဋပုတ္တံ ဧတသ္မာ ပာပကာ ဒိဋ္ဌိဂတာ ဝိဝေစေတုံ၊ အထ မယံ ဧတမတ္ထံ ဘဂဝတော အာရောစေမာတိ။>
    text <၃၉၈>, <အထ ခော ဘဂဝာ အညတရံ ဘိက္ခုံ အာမန္တေသိ ဧဟိ တ္ဝံ ဘိက္ခု၊ မမ ဝစနေန သာတိံ ဘိက္ခုံ ကေဝဋ္ဋပုတ္တံ အာမန္တေဟိ သတ္ထာ တံ၊ အာဝုသော သာတိ၊ အာမန္တေတီတိ။ ဧဝံ၊ ဘန္တေတိ ခော သော ဘိက္ခု ဘဂဝတော ပဋိသ္သုတ္ဝာ ယေန သာတိ ဘိက္ခု ကေဝဋ္ဋပုတ္တော တေနုပသင္ကမိ၊ ဥပသင္ကမိတ္ဝာ သာတိံ ဘိက္ခုံ ကေဝဋ္ဋပုတ္တံ ဧတဒဝောစ သတ္ထာ တံ၊ အာဝုသော သာတိ၊ အာမန္တေတီတိ။ ဧဝမာဝုသောတိ ခော သာတိ ဘိက္ခု ကေဝဋ္ဋပုတ္တော တသ္သ ဘိက္ခုနော ပဋိသ္သုတ္ဝာ ယေန ဘဂဝာ တေနုပသင္ကမိ၊ ဥပသင္ကမိတ္ဝာ ဘဂဝန္တံ အဘိဝာဒေတ္ဝာ ဧကမန္တံ နိသီဒိ။ ဧကမန္တံ နိသိန္နံ ခော သာတိံ ဘိက္ခုံ ကေဝဋ္ဋပုတ္တံ ဘဂဝာ ဧတဒဝောစ သစ္စံ ကိရ၊ တေ၊ သာတိ၊ ဧဝရူပံ ပာပကံ ဒိဋ္ဌိဂတံ ဥပ္ပန္နံ တထာဟံ ဘဂဝတာ ဓမ္မံ ဒေသိတံ အာဇာနာမိ ယထာ တဒေဝိဒံ ဝိညာဏံ သန္ဓာဝတိ သံသရတိ၊ အနညန္တိ။ ဧဝံ ဗ္ယာ ခော အဟံ၊ ဘန္တေ၊ ဘဂဝတာ ဓမ္မံ ဒေသိတံ အာဇာနာမိ ယထာ တဒေဝိဒံ ဝိညာဏံ သန္ဓာဝတိ သံသရတိ၊ အနညန္တိ။ ကတမံ တံ၊ သာတိ၊ ဝိညာဏန္တိ။ ယ္ဝာယံ၊ ဘန္တေ၊ ဝဒော ဝေဒေယ္ယော တတ္ရ တတ္ရ ကလ္ယာဏပာပကာနံ ကမ္မာနံ ဝိပာကံ ပဋိသံဝေဒေတီတိ။ ကသ္သ နု ခော နာမ တ္ဝံ၊ မောဃပုရိသ၊ မယာ ဧဝံ ဓမ္မံ ဒေသိတံ အာဇာနာသိ။ နနု မယာ၊ မောဃပုရိသ၊ အနေကပရိယာယေန ပဋိစ္စသမုပ္ပန္နံ ဝိညာဏံ ဝုတ္တံ၊ အညတ္ရ ပစ္စယာ နတ္ထိ ဝိညာဏသ္သ သမ္ဘဝောတိ။ အထ စ ပန တ္ဝံ၊ မောဃပုရိသ၊ အတ္တနာ ဒုဂ္ဂဟိတေန အမ္ဟေ စေဝ အဗ္ဘာစိက္ခသိ၊ အတ္တာနဉ္စ ခဏသိ၊ ဗဟုဉ္စ အပုညံ ပသဝသိ။ တဉ္ဟိ တေ၊ မောဃပုရိသ၊ ဘဝိသ္သတိ ဒီဃရတ္တံ အဟိတာယ ဒုက္ခာယာတိ။>
    text <၃၉၉>, <အထ ခော ဘဂဝာ ဘိက္ခူ အာမန္တေသိ တံ ကိံ မညထ၊ ဘိက္ခဝေ၊ အပိ နာယံ သာတိ ဘိက္ခု ကေဝဋ္ဋပုတ္တော ဥသ္မီကတောပိ ဣမသ္မိံ ဓမ္မဝိနယေတိ။ ကိဉ္ဟိ သိယာ ဘန္တေ။ နော ဟေတံ၊ ဘန္တေတိ။ ဧဝံ ဝုတ္တေ၊ သာတိ ဘိက္ခု ကေဝဋ္ဋပုတ္တော တုဏ္ဟီဘူတော မင္ကုဘူတော ပတ္တက္ခန္ဓော အဓောမုခော ပဇ္ဈာယန္တော အပ္ပဋိဘာနော နိသီဒိ။ အထ ခော ဘဂဝာ သာတိံ ဘိက္ခုံ ကေဝဋ္ဋပုတ္တံ တုဏ္ဟီဘူတံ မင္ကုဘူတံ ပတ္တက္ခန္ဓံ အဓောမုခံ ပဇ္ဈာယန္တံ အပ္ပဋိဘာနံ ဝိဒိတ္ဝာ သာတိံ ဘိက္ခုံ ကေဝဋ္ဋပုတ္တံ ဧတဒဝောစ ပညာယိသ္သသိ ခော တ္ဝံ၊ မောဃပုရိသ၊ ဧတေန သကေန ပာပကေန ဒိဋ္ဌိဂတေန။ ဣဓာဟံ ဘိက္ခူ ပဋိပုစ္ဆိသ္သာမီတိ။ အထ ခော ဘဂဝာ ဘိက္ခူ အာမန္တေသိ တုမ္ဟေပိ မေ၊ ဘိက္ခဝေ၊ ဧဝံ ဓမ္မံ ဒေသိတံ အာဇာနာထ ယထာယံ သာတိ ဘိက္ခု ကေဝဋ္ဋပုတ္တော အတ္တနာ ဒုဂ္ဂဟိတေန အမ္ဟေ စေဝ အဗ္ဘာစိက္ခတိ၊ အတ္တာနဉ္စ ခဏတိ၊ ဗဟုဉ္စ အပုညံ ပသဝတီတိ။ နော ဟေတံ၊ ဘန္တေ။ အနေကပရိယာယေန ဟိ နော၊ ဘန္တေ၊ ပဋိစ္စသမုပ္ပန္နံ ဝိညာဏံ ဝုတ္တံ ဘဂဝတာ၊ အညတ္ရ ပစ္စယာ နတ္ထိ ဝိညာဏသ္သ သမ္ဘဝောတိ။ သာဓု သာဓု၊ ဘိက္ခဝေ။ သာဓု ခော မေ တုမ္ဟေ၊ ဘိက္ခဝေ၊ ဧဝံ ဓမ္မံ ဒေသိတံ အာဇာနာထ။ အနေကပရိယာယေန ဟိ ဝော၊ ဘိက္ခဝေ၊ ပဋိစ္စသမုပ္ပန္နံ ဝိညာဏံ ဝုတ္တံ မယာ၊ အညတ္ရ ပစ္စယာ နတ္ထိ ဝိညာဏသ္သ သမ္ဘဝောတိ။ အထ စ ပနာယံ သာတိ ဘိက္ခု ကေဝဋ္ဋပုတ္တော အတ္တနာ ဒုဂ္ဂဟိတေန အမ္ဟေ စေဝ အဗ္ဘာစိက္ခတိ၊ အတ္တာနဉ္စ ခဏတိ၊ ဗဟုဉ္စ အပုညံ ပသဝတိ ပသဝတိ။ တဉ္ဟိ တသ္သ မောဃပုရိသသ္သ ဘဝိသ္သတိ ဒီဃရတ္တံ အဟိတာယ ဒုက္ခာယ။>
    text <၄၀၀>, <ယံ ယဒေဝ၊ ဘိက္ခဝေ၊ ပစ္စယံ ပဋိစ္စ ဥပ္ပဇ္ဇတိ ဝိညာဏံ၊ တေန တေနေဝ ဝိညာဏံတ္ဝေဝ သင္ခ္ယံ ဂစ္ဆတိ။ စက္ခုဉ္စ ပဋိစ္စ ရူပေ စ ဥပ္ပဇ္ဇတိ ဝိညာဏံ၊ စက္ခုဝိညာဏံတ္ဝေဝ သင္ခ္ယံ ဂစ္ဆတိ၊ သောတဉ္စ ပဋိစ္စ သဒ္ဒေ စ ဥပ္ပဇ္ဇတိ ဝိညာဏံ၊ သောတဝိညာဏံတ္ဝေဝ သင္ခ္ယံ ဂစ္ဆတိ၊ ဃာနဉ္စ ပဋိစ္စ ဂန္ဓေ စ ဥပ္ပဇ္ဇတိ ဝိညာဏံ၊ ဃာနဝိညာဏံတ္ဝေဝ သင္ခ္ယံ ဂစ္ဆတိ၊ ဇိဝ္ဟဉ္စ ပဋိစ္စ ရသေ စ ဥပ္ပဇ္ဇတိ ဝိညာဏံ၊ ဇိဝ္ဟာဝိညာဏံတ္ဝေဝ သင္ခ္ယံ ဂစ္ဆတိ၊ ကာယဉ္စ ပဋိစ္စ ဖောဋ္ဌဗ္ဗေ စ ဥပ္ပဇ္ဇတိ ဝိညာဏံ၊ ကာယဝိညာဏံတ္ဝေဝ သင္ခ္ယံ ဂစ္ဆတိ၊ မနဉ္စ ပဋိစ္စ ဓမ္မေ စ ဥပ္ပဇ္ဇတိ ဝိညာဏံ၊ မနောဝိညာဏံတ္ဝေဝ သင္ခ္ယံ ဂစ္ဆတိ။>
    text <သေယ္ယထာပိ၊ ဘိက္ခဝေ၊ ယံ ယဒေဝ ပစ္စယံ ပဋိစ္စ အဂ္ဂိ ဇလတိ တေန တေနေဝ သင္ခ္ယံ ဂစ္ဆတိ။ ကဋ္ဌဉ္စ ပဋိစ္စ အဂ္ဂိ ဇလတိ၊ ကဋ္ဌဂ္ဂိတ္ဝေဝ သင္ခ္ယံ ဂစ္ဆတိ၊ သကလိကဉ္စ ပဋိစ္စ အဂ္ဂိ ဇလတိ၊ သကလိကဂ္ဂိတ္ဝေဝ သင္ခ္ယံ ဂစ္ဆတိ၊ တိဏဉ္စ ပဋိစ္စ အဂ္ဂိ ဇလတိ၊ တိဏဂ္ဂိတ္ဝေဝ သင္ခ္ယံ ဂစ္ဆတိ၊ ဂောမယဉ္စ ပဋိစ္စ အဂ္ဂိ ဇလတိ၊ ဂောမယဂ္ဂိတ္ဝေဝ သင္ခ္ယံ ဂစ္ဆတိ၊ ထုသဉ္စ ပဋိစ္စ အဂ္ဂိ ဇလတိ၊ ထုသဂ္ဂိတ္ဝေဝ သင္ခ္ယံ ဂစ္ဆတိ၊ သင္ကာရဉ္စ ပဋိစ္စ အဂ္ဂိ ဇလတိ၊ သင္ကာရဂ္ဂိတ္ဝေဝ သင္ခ္ယံ ဂစ္ဆတိ။ ဧဝမေဝ ခော၊ ဘိက္ခဝေ၊ ယံ ယဒေဝ ပစ္စယံ ပဋိစ္စ ဥပ္ပဇ္ဇတိ ဝိညာဏံ၊ တေန တေနေဝ သင္ခ္ယံ ဂစ္ဆတိ။ စက္ခုဉ္စ ပဋိစ္စ ရူပေ စ ဥပ္ပဇ္ဇတိ ဝိညာဏံ၊ စက္ခုဝိညာဏံတ္ဝေဝ သင္ခ္ယံ ဂစ္ဆတိ၊ သောတဉ္စ ပဋိစ္စ သဒ္ဒေ စ ဥပ္ပဇ္ဇတိ ဝိညာဏံ၊ သောတဝိညာဏံတ္ဝေဝ သင္ခ္ယံ ဂစ္ဆတိ၊ ဃာနဉ္စ ပဋိစ္စ ဂန္ဓေ စ ဥပ္ပဇ္ဇတိ ဝိညာဏံ၊ ဃာဏဝိညာဏံတ္ဝေဝ သင္ခ္ယံ ဂစ္ဆတိ၊ ဇိဝ္ဟဉ္စ ပဋိစ္စ ရသေ စ ဥပ္ပဇ္ဇတိ ဝိညာဏံ၊ ဇိဝ္ဟာဝိညာဏံတ္ဝေဝ သင္ခ္ယံ ဂစ္ဆတိ။ ကာယဉ္စ ပဋိစ္စ ဖောဋ္ဌဗ္ဗေ စ ဥပ္ပဇ္ဇတိ ဝိညာဏံ၊ ကာယဝိညာဏံတ္ဝေဝ သင္ခ္ယံ ဂစ္ဆတိ။ မနဉ္စ ပဋိစ္စ ဓမ္မေ စ ဥပ္ပဇ္ဇတိ ဝိညာဏံ၊ မနောဝိညာဏံတ္ဝေဝ သင္ခ္ယံ ဂစ္ဆတိ။>
    text <၄၀၁>, <ဘူတမိဒန္တိ၊ ဘိက္ခဝေ၊ ပသ္သထာတိ။>
    text <ဧဝံ၊ ဘန္တေ။>
    text <တဒာဟာရသမ္ဘဝန္တိ၊ ဘိက္ခဝေ၊ ပသ္သထာတိ။>
    text <ဧဝံ၊ ဘန္တေ။>
    text <တဒာဟာရနိရောဓာ ယံ ဘူတံ၊ တံ နိရောဓဓမ္မန္တိ၊ ဘိက္ခဝေ၊ ပသ္သထာတိ။>
    text <ဧဝံ၊ ဘန္တေ။>
    text <ဘူတမိဒံ နောသ္သူတိ၊ ဘိက္ခဝေ၊ ကင္ခတော ဥပ္ပဇ္ဇတိ ဝိစိကိစ္ဆာတိ။>
    text <ဧဝံ၊ ဘန္တေ။>
    text <တဒာဟာရသမ္ဘဝံ နောသ္သူတိ၊ ဘိက္ခဝေ၊ ကင္ခတော ဥပ္ပဇ္ဇတိ ဝိစိကိစ္ဆာတိ။>
    text <ဧဝံ၊ ဘန္တေ။>
    text <တဒာဟာရနိရောဓာ ယံ ဘူတံ၊ တံ နိရောဓဓမ္မံ နောသ္သူတိ၊ ဘိက္ခဝေ၊ ကင္ခတော ဥပ္ပဇ္ဇတိ ဝိစိကိစ္ဆာတိ။>
    text <ဧဝံ၊ ဘန္တေ။>
    text <ဘူတမိဒန္တိ၊ ဘိက္ခဝေ၊ ယထာဘူတံ သမ္မပ္ပညာယ ပသ္သတော ယာ ဝိစိကိစ္ဆာ သာ ပဟီယတီတိ။>
    text <ဧဝံ၊ ဘန္တေ။>
    text <တဒာဟာရသမ္ဘဝန္တိ၊ ဘိက္ခဝေ၊ ယထာဘူတံ သမ္မပ္ပညာယ ပသ္သတာဧ ယာ ဝိစိကိစ္ဆာ သာ ပဟီယတီတိ။>
    text <ဧဝံ၊ ဘန္တေ။>
    text <တဒာဟာရနိရောဓာ ယံ ဘူတံ၊ တံ နိရောဓဓမ္မန္တိ၊ ဘိက္ခဝေ၊ ယထာဘူတံ သမ္မပ္ပညာယ ပသ္သတာဧ ယာ ဝိစိကိစ္ဆာ သာ ပဟီယတီတိ။>
    text <ဧဝံ၊ ဘန္တေ။>
    text <ဘူတမိဒန္တိ၊ ဘိက္ခဝေ၊ ဣတိပိ ဝော ဧတ္ထ နိဗ္ဗိစိကိစ္ဆာတိ။>
    text <ဧဝံ၊ ဘန္တေ။>
    text <တဒာဟာရသမ္ဘဝန္တိ၊ ဘိက္ခဝေ၊ ဣတိပိ ဝော ဧတ္ထ နိဗ္ဗိစိကိစ္ဆာတိ။>
    text <ဧဝံ၊ ဘန္တေ။>
    text <တဒာဟာရနိရောဓာ ယံ ဘူတံ တံ နိရောဓဓမ္မန္တိ၊ ဘိက္ခဝေ၊ ဣတိပိ ဝော ဧတ္ထ နိဗ္ဗိစိကိစ္ဆာတိ။>
    text <ဧဝံ၊ ဘန္တေ။>
    text <ဘူတမိဒန္တိ၊ ဘိက္ခဝေ၊ ယထာဘူတံ သမ္မပ္ပညာယ သုဒိဋ္ဌန္တိ။>
    text <ဧဝံ၊ ဘန္တေ။>
    text <တဒာဟာရသမ္ဘဝန္တိ၊ ဘိက္ခဝေ၊ ယထာဘူတံ သမ္မပ္ပညာယ သုဒိဋ္ဌန္တိ။>
    text <ဧဝံ၊ ဘန္တေ။>
    text <တဒာဟာရနိရောဓာ ယံ ဘူတံ တံ နိရောဓဓမ္မန္တိ၊ ဘိက္ခဝေ၊ ယထာဘူတံ သမ္မပ္ပညာယ သုဒိဋ္ဌန္တိ။>
    text <ဧဝံ၊ ဘန္တေ။>
    text <ဣမံ စေ တုမ္ဟေ၊ ဘိက္ခဝေ၊ ဒိဋ္ဌိံ ဧဝံ ပရိသုဒ္ဓံ ဧဝံ ပရိယောဒာတံ အလ္လီယေထ ကေလာယေထ ဓနာယေထ မမာယေထ၊ အပိ နု မေ တုမ္ဟေ၊ ဘိက္ခဝေ၊ ကုလ္လူပမံ ဓမ္မံ ဒေသိတံ အာဇာနေယ္ယာထ နိတ္ထရဏတ္ထာယ နော ဂဟဏတ္ထာယာတိ။>
    text <နော ဟေတံ၊ ဘန္တေ။>
    text <ဣမံ စေ တုမ္ဟေ၊ ဘိက္ခဝေ၊ ဒိဋ္ဌိံ ဧဝံ ပရိသုဒ္ဓံ ဧဝံ ပရိယောဒာတံ န အလ္လီယေထ န ကေလာယေထ န ဓနာယေထ န မမာယေထ၊ အပိ နု မေ တုမ္ဟေ၊ ဘိက္ခဝေ၊ ကုလ္လူပမံ ဓမ္မံ ဒေသိတံ အာဇာနေယ္ယာထ နိတ္ထရဏတ္ထာယ နော ဂဟဏတ္ထာယာတိ။>
    text <ဧဝံ၊ ဘန္တေ။>
    text <၄၀၂>, <စတ္တာရောမေ၊ ဘိက္ခဝေ၊ အာဟာရာ ဘူတာနံ ဝာ သတ္တာနံ ဌိတိယာ၊ သမ္ဘဝေသီနံ ဝာ အနုဂ္ဂဟာယ။ ကတမေ စတ္တာရော။ ကဗဠီကာရော အာဟာရော ဩဠာရိကော ဝာ သုခုမော ဝာ၊ ဖသ္သော ဒုတိယော၊ မနောသဉ္စေတနာ တတိယာ၊ ဝိညာဏံ စတုတ္ထံ။>
    text <ဣမေ စ၊ ဘိက္ခဝေ၊ စတ္တာရော အာဟာရာ ကိံနိဒာနာ ကိံသမုဒယာ ကိံဇာတိကာ ကိံပဘဝာ။>
    text <ဣမေ စတ္တာရော အာဟာရာ တဏ္ဟာနိဒာနာ တဏ္ဟာသမုဒယာ တဏ္ဟာဇာတိကာ တဏ္ဟာပဘဝာ။>
    text <တဏ္ဟာ စာယံ၊ ဘိက္ခဝေ၊ ကိံနိဒာနာ ကိံသမုဒယာ ကိံဇာတိကာ ကိံပဘဝာ။>
    text <တဏ္ဟာ ဝေဒနာနိဒာနာ ဝေဒနာသမုဒယာ ဝေဒနာဇာတိကာ ဝေဒနာပဘဝာ။>
    text <ဝေဒနာ စာယံ၊ ဘိက္ခဝေ၊ ကိံနိဒာနာ ကိံသမုဒယာ ကိံဇာတိကာ ကိံပဘဝာ။>
    text <ဝေဒနာ ဖသ္သနိဒာနာ ဖသ္သသမုဒယာ ဖသ္သဇာတိကာ ဖသ္သပဘဝာ။>
    text <ဖသ္သော စာယံ၊ ဘိက္ခဝေ၊ ကိံနိဒာနော ကိံသမုဒယော ကိံဇာတိကော ကိံပဘဝော။>
    text <ဖသ္သော သဠာယတနနိဒာနော သဠာယတနသမုဒယော သဠာယတနဇာတိကော သဠာယတနပဘဝော။>
    text <သဠာယတနံ စိဒံ၊ ဘိက္ခဝေ၊ ကိံနိဒာနံ ကိံသမုဒယံ ကိံဇာတိကံ ကိံပဘဝံ။>
    text <သဠာယတနံ နာမရူပနိဒာနံ နာမရူပသမုဒယံ နာမရူပဇာတိကံ နာမရူပပဘဝံ။>
    text <နာမရူပံ စိဒံ၊ ဘိက္ခဝေ၊ ကိံနိဒာနံ ကိံသမုဒယံ ကိံဇာတိကံ ကိံပဘဝံ။>
    text <နာမရူပံ ဝိညာဏနိဒာနံ ဝိညာဏသမုဒယံ ဝိညာဏဇာတိကံ ဝိညာဏပဘဝံ။>
    text <ဝိညာဏံ စိဒံ၊ ဘိက္ခဝေ၊ ကိံနိဒာနံ ကိံသမုဒယံ ကိံဇာတိကံ ကိံပဘဝံ။>
    text <ဝိညာဏံ သင္ခာရနိဒာနံ သင္ခာရသမုဒယံ သင္ခာရဇာတိကံ သင္ခာရပဘဝံ။>
    text <သင္ခာရာ စိမေ၊ ဘိက္ခဝေ၊ ကိံနိဒာနာ ကိံသမုဒယာ ကိံဇာတိကာ ကိံပဘဝာ။>
    text <သင္ခာရာ အဝိဇ္ဇာနိဒာနာ အဝိဇ္ဇာသမုဒယာ အဝိဇ္ဇာဇာတိကာ အဝိဇ္ဇာပဘဝာ။>
    text <ဣတိ ခော၊ ဘိက္ခဝေ၊ အဝိဇ္ဇာပစ္စယာ သင္ခာရာ၊ သင္ခာရပစ္စယာ ဝိညာဏံ၊ ဝိညာဏပစ္စယာ နာမရူပံ၊ နာမရူပပစ္စယာ သဠာယတနံ၊ သဠာယတနပစ္စယာ ဖသ္သော၊ ဖသ္သပစ္စယာ ဝေဒနာ၊ ဝေဒနာပစ္စယာ တဏ္ဟာ၊ တဏ္ဟာပစ္စယာ ဥပာဒာနံ၊ ဥပာဒာနပစ္စယာ ဘဝော၊ ဘဝပစ္စယာ ဇာတိ၊ ဇာတိပစ္စယာ ဇရာမရဏံ သောကပရိဒေဝဒုက္ခဒောမနသ္သုပာယာသာ သမ္ဘဝန္တိ။ ဧဝမေတသ္သ ကေဝလသ္သ ဒုက္ခက္ခန္ဓသ္သ သမုဒယော ဟောတိ။>
    text <၄၀၃>, <ဇာတိပစ္စယာ ဇရာမရဏန္တိ ဣတိ ခော ပနေတံ ဝုတ္တံ၊ ဇာတိပစ္စယာ နု ခော၊ ဘိက္ခဝေ၊ ဇရာမရဏံ၊ နော ဝာ၊ ကထံ ဝာ ဧတ္ထ ဟောတီတိ။ ဇာတိပစ္စယာ၊ ဘန္တေ၊ ဇရာမရဏံ၊ ဧဝံ နော ဧတ္ထ ဟောတိ ဇာတိပစ္စယာ ဇရာမရဏန္တိ။ ဘဝပစ္စယာ ဇာတီတိ ဣတိ ခော ပနေတံ ဝုတ္တံ၊ ဘဝပစ္စယာ နု ခော၊ ဘိက္ခဝေ၊ ဇာတိ၊ နော ဝာ၊ ကထံ ဝာ ဧတ္ထ ဟောတီတိ။ ဘဝပစ္စယာ၊ ဘန္တေ၊ ဇာတိ၊ ဧဝံ နော ဧတ္ထ ဟောတိ ဘဝပစ္စယာ ဇာတီတိ။ ဥပာဒာနပစ္စယာ ဘဝောတိ ဣတိ ခော ပနေတံ ဝုတ္တံ၊ ဥပာဒာနပစ္စယာ နု ခော၊ ဘိက္ခဝေ၊ ဘဝော၊ နော ဝာ၊ ကထံ ဝာ ဧတ္ထ ဟောတီတိ။ ဥပာဒာနပစ္စယာ၊ ဘန္တေ၊ ဘဝော၊ ဧဝံ နော ဧတ္ထ ဟောတိ ဥပာဒာနပစ္စယာ ဘဝောတိ။ တဏ္ဟာပစ္စယာ ဥပာဒာနန္တိ ဣတိ ခော ပနေတံ ဝုတ္တံ၊ တဏ္ဟာပစ္စယာ နု ခော၊ ဘိက္ခဝေ၊ ဥပာဒာနံ၊ နော ဝာ၊ ကထံ ဝာ ဧတ္ထ ဟောတီတိ။ တဏ္ဟာပစ္စယာ၊ ဘန္တေ၊ ဥပာဒာနံ၊ ဧဝံ နော ဧတ္ထ ဟောတိ တဏ္ဟာပစ္စယာ ဥပာဒာနန္တိ။ ဝေဒနာပစ္စယာ တဏ္ဟာတိ ဣတိ ခော ပနေတံ ဝုတ္တံ၊ ဝေဒနာပစ္စယာ နု ခော၊ ဘိက္ခဝေ၊ တဏ္ဟာ၊ နော ဝာ၊ ကထံ ဝာ ဧတ္ထ ဟောတီတိ။ ဝေဒနာပစ္စယာ၊ ဘန္တေ၊ တဏ္ဟာ၊ ဧဝံ နော ဧတ္ထ ဟောတိ ဝေဒနာပစ္စယာ တဏ္ဟာတိ။ ဖသ္သပစ္စယာ ဝေဒနာတိ ဣတိ ခော ပနေတံ ဝုတ္တံ၊ ဖသ္သပစ္စယာ နု ခော၊ ဘိက္ခဝေ၊ ဝေဒနာ၊ နော ဝာ၊ ကထံ ဝာ ဧတ္ထ ဟောတီတိ။ ဖသ္သပစ္စယာ၊ ဘန္တေ၊ ဝေဒနာ၊ ဧဝံ နော ဧတ္ထ ဟောတိ ဖသ္သပစ္စယာ ဝေဒနာတိ။ သဠာယတနပစ္စယာ ဖသ္သောတိ ဣတိ ခော ပနေတံ ဝုတ္တံ၊ သဠာယတနပစ္စယာ နု ခော၊ ဘိက္ခဝေ၊ ဖသ္သော၊ နော ဝာ၊ ကထံ ဝာ ဧတ္ထ ဟောတီတိ။ သဠာယတနပစ္စယာ၊ ဘန္တေ၊ ဖသ္သော၊ ဧဝံ နော ဧတ္ထ ဟောတိ သဠာယတနပစ္စယာ ဖသ္သောတိ။ နာမရူပပစ္စယာ သဠာယတနန္တိ ဣတိ ခော ပနေတံ ဝုတ္တံ၊ နာမရူပပစ္စယာ နု ခော၊ ဘိက္ခဝေ၊ သဠာယတနံ၊ နော ဝာ၊ ကထံ ဝာ ဧတ္ထ ဟောတီတိ။ နာမရူပပစ္စယာ၊ ဘန္တေ၊ သဠာယတနံ၊ ဧဝံ နော ဧတ္ထ ဟောတိ နာမရူပပစ္စယာ သဠာယတနန္တိ။ ဝိညာဏပစ္စယာ နာမရူပန္တိ ဣတိ ခော ပနေတံ ဝုတ္တံ၊ ဝိညာဏပစ္စယာ နု ခော၊ ဘိက္ခဝေ၊ နာမရူပံ၊ နော ဝာ၊ ကထံ ဝာ ဧတ္ထ ဟောတီတိ။ ဝိညာဏပစ္စယာ၊ ဘန္တေ၊ နာမရူပံ၊ ဧဝံ နော ဧတ္ထ ဟောတိ ဝိညာဏပစ္စယာ နာမရူပန္တိ။ သင္ခာရပစ္စယာ ဝိညာဏန္တိ ဣတိ ခော ပနေတံ ဝုတ္တံ၊ သင္ခာရပစ္စယာ နု ခော၊ ဘိက္ခဝေ၊ ဝိညာဏံ၊ နော ဝာ၊ ကထံ ဝာ ဧတ္ထ ဟောတီတိ။ သင္ခာရပစ္စယာ၊ ဘန္တေ၊ ဝိညာဏံ၊ ဧဝံ နော ဧတ္ထ ဟောတိ သင္ခာရပစ္စယာ ဝိညာဏန္တိ။ အဝိဇ္ဇာပစ္စယာ သင္ခာရာတိ ဣတိ ခော ပနေတံ ဝုတ္တံ၊ အဝိဇ္ဇာပစ္စယာ နု ခော၊ ဘိက္ခဝေ၊ သင္ခာရာ၊ နော ဝာ၊ ကထံ ဝာ ဧတ္ထ ဟောတီတိ။ အဝိဇ္ဇာပစ္စယာ၊ ဘန္တေ၊ သင္ခာရာ၊ ဧဝံ နော ဧတ္ထ ဟောတိ အဝိဇ္ဇာပစ္စယာ သင္ခာရာတိ။>
    text <၄၀၄>, <သာဓု၊ ဘိက္ခဝေ။ ဣတိ ခော၊ ဘိက္ခဝေ၊ တုမ္ဟေပိ ဧဝံ ဝဒေထ၊ အဟမ္ပိ ဧဝံ ဝဒာမိ ဣမသ္မိံ သတိ ဣဒံ ဟောတိ၊ ဣမသ္သုပ္ပာဒာ ဣဒံ ဥပ္ပဇ္ဇတိ၊ ယဒိဒံ အဝိဇ္ဇာပစ္စယာ သင္ခာရာ၊ သင္ခာရပစ္စယာ ဝိညာဏံ၊ ဝိညာဏပစ္စယာ နာမရူပံ၊ နာမရူပပစ္စယာ သဠာယတနံ၊ သဠာယတနပစ္စယာ ဖသ္သော၊ ဖသ္သပစ္စယာ ဝေဒနာ၊ ဝေဒနာပစ္စယာ တဏ္ဟာ၊ တဏ္ဟာပစ္စယာ ဥပာဒာနံ၊ ဥပာဒာနပစ္စယာ ဘဝော၊ ဘဝပစ္စယာ ဇာတိ၊ ဇာတိပစ္စယာ ဇရာမရဏံ သောကပရိဒေဝဒုက္ခဒောမနသ္သုပာယာသာ သမ္ဘဝန္တိ။ ဧဝမေတသ္သ ကေဝလသ္သ ဒုက္ခက္ခန္ဓသ္သ သမုဒယော ဟောတိ။>
    text <အဝိဇ္ဇာယတ္ဝေဝ အသေသဝိရာဂနိရောဓာ သင္ခာရနိရောဓော၊ သင္ခာရနိရောဓာ ဝိညာဏနိရောဓော၊ ဝိညာဏနိရောဓာ နာမရူပနိရောဓော၊ နာမရူပနိရောဓာ သဠာယတနနိရောဓော၊ သဠာယတနနိရောဓာ ဖသ္သနိရောဓော၊ ဖသ္သနိရောဓာ ဝေဒနာနိရောဓော၊ ဝေဒနာနိရောဓာ တဏ္ဟာနိရောဓော၊ တဏ္ဟာနိရောဓာ ဥပာဒာနနိရောဓော၊ ဥပာဒာနနိရောဓာ ဘဝနိရောဓော၊ ဘဝနိရောဓာ ဇာတိနိရောဓော၊ ဇာတိနိရောဓာ ဇရာမရဏံ သောကပရိဒေဝဒုက္ခဒောမနသ္သုပာယာသာ နိရုဇ္ဈန္တိ။ ဧဝမေတသ္သ ကေဝလသ္သ ဒုက္ခက္ခန္ဓသ္သ နိရောဓော ဟောတိ။>
    text <၄၀၅>, <ဇာတိနိရောဓာ ဇရာမရဏနိရောဓောတိ ဣတိ ခော ပနေတံ ဝုတ္တံ၊ ဇာတိနိရောဓာ နု ခော၊ ဘိက္ခဝေ၊ ဇရာမရဏနိရောဓော၊ နော ဝာ၊ ကထံ ဝာ ဧတ္ထ ဟောတီတိ။ ဇာတိနိရောဓာ၊ ဘန္တေ၊ ဇရာမရဏနိရောဓော၊ ဧဝံ နော ဧတ္ထ ဟောတိ ဇာတိနိရောဓာ ဇရာမရဏနိရောဓောတိ။ ဘဝနိရောဓာ ဇာတိနိရောဓောတိ ဣတိ ခော ပနေတံ ဝုတ္တံ၊ ဘဝနိရောဓာ နု ခော၊ ဘိက္ခဝေ၊ ဇာတိနိရောဓော၊ နော ဝာ၊ ကထံ ဝာ ဧတ္ထ ဟောတီတိ။ ဘဝနိရောဓာ၊ ဘန္တေ၊ ဇာတိနိရောဓော၊ ဧဝံ နော ဧတ္ထ ဟောတိ ဘဝနိရောဓာ ဇာတိနိရောဓောတိ။ ဥပာဒာနနိရောဓာ ဘဝနိရောဓောတိ ဣတိ ခော ပနေတံ ဝုတ္တံ၊ ဥပာဒာနနိရောဓာ နု ခော၊ ဘိက္ခဝေ၊ ဘဝနိရောဓော၊ နော ဝာ၊ ကထံ ဝာ ဧတ္ထ ဟောတီတိ။ ဥပာဒာနနိရောဓာ၊ ဘန္တေ၊ ဘဝနိရောဓော၊ ဧဝံ နော ဧတ္ထ ဟောတိ ဥပာဒာနနိရောဓာ ဘဝနိရောဓောတိ။ တဏ္ဟာနိရောဓာ ဥပာဒာနနိရောဓောတိ ဣတိ ခော ပနေတံ ဝုတ္တံ၊ တဏ္ဟာနိရောဓာ နု ခော၊ ဘိက္ခဝေ၊ ဥပာဒာနနိရောဓော၊ နော ဝာ၊ ကထံ ဝာ ဧတ္ထ ဟောတီတိ။ တဏ္ဟာနိရောဓာ၊ ဘန္တေ၊ ဥပာဒာနနိရောဓော၊ ဧဝံ နော ဧတ္ထ ဟောတိ တဏ္ဟာနိရောဓာ ဥပာဒာနနိရောဓောတိ။ ဝေဒနာနိရောဓာ တဏ္ဟာနိရောဓောတိ ဣတိ ခော ပနေတံ ဝုတ္တံ၊ ဝေဒနာနိရောဓာ နု ခော၊ ဘိက္ခဝေ၊ တဏ္ဟာနိရောဓော၊ နော ဝာ၊ ကထံ ဝာ ဧတ္ထ ဟောတီတိ။ ဝေဒနာနိရောဓာ၊ ဘန္တေ၊ တဏ္ဟာနိရောဓော၊ ဧဝံ နော ဧတ္ထ ဟောတိ ဝေဒနာနိရောဓာ တဏ္ဟာနိရောဓောတိ။ ဖသ္သနိရောဓာ ဝေဒနာနိရောဓောတိ ဣတိ ခော ပနေတံ ဝုတ္တံ၊ ဖသ္သနိရောဓာ နု ခော၊ ဘိက္ခဝေ၊ ဝေဒနာနိရောဓော၊ နော ဝာ၊ ကထံ ဝာ ဧတ္ထ ဟောတီတိ။ ဖသ္သနိရောဓာ၊ ဘန္တေ၊ ဝေဒနာနိရောဓော၊ ဧဝံ နော ဧတ္ထ ဟောတိ ဖသ္သနိရောဓာ ဝေဒနာနိရောဓောတိ။ သဠာယတနနိရောဓာ ဖသ္သနိရောဓောတိ ဣတိ ခော ပနေတံ ဝုတ္တံ၊ သဠာယတနနိရောဓာ နု ခော၊ ဘိက္ခဝေ၊ ဖသ္သနိရောဓော၊ နော ဝာ၊ ကထံ ဝာ ဧတ္ထ ဟောတီတိ။ သဠာယတနနိရောဓာ၊ ဘန္တေ၊ ဖသ္သနိရောဓော၊ ဧဝံ နော ဧတ္ထ ဟောတိ သဠာယတနနိရောဓာ ဖသ္သနိရောဓောတိ။ နာမရူပနိရောဓာ သဠာယတနနိရောဓောတိ ဣတိ ခော ပနေတံ ဝုတ္တံ၊ နာမရူပနိရောဓာ နု ခော၊ ဘိက္ခဝေ၊ သဠာယတနနိရောဓော၊ နော ဝာ၊ ကထံ ဝာ ဧတ္ထ ဟောတီတိ။ နာမရူပနိရောဓာ၊ ဘန္တေ၊ သဠာယတနနိရောဓော၊ ဧဝံ နော ဧတ္ထ ဟောတိ နာမရူပနိရောဓာ သဠာယတနနိရောဓောတိ။ ဝိညာဏနိရောဓာ နာမရူပနိရောဓောတိ ဣတိ ခော ပနေတံ ဝုတ္တံ၊ ဝိညာဏနိရောဓာ နု ခော၊ ဘိက္ခဝေ၊ နာမရူပနိရောဓော၊ နော ဝာ၊ ကထံ ဝာ ဧတ္ထ ဟောတီတိ။ ဝိညာဏနိရောဓာ၊ ဘန္တေ၊ နာမရူပနိရောဓော၊ ဧဝံ နော ဧတ္ထ ဟောတိ ဝိညာဏနိရောဓာ နာမရူပနိရောဓောတိ။ သင္ခာရနိရောဓာ ဝိညာဏနိရောဓောတိ ဣတိ ခော ပနေတံ ဝုတ္တံ၊ သင္ခာရနိရောဓာ နု ခော၊ ဘိက္ခဝေ၊ ဝိညာဏနိရောဓော၊ နော ဝာ၊ ကထံ ဝာ ဧတ္ထ ဟောတီတိ။ သင္ခာရနိရောဓာ၊ ဘန္တေ၊ ဝိညာဏနိရောဓော၊ ဧဝံ နော ဧတ္ထ ဟောတိ သင္ခာရနိရောဓာ ဝိညာဏနိရောဓောတိ။ အဝိဇ္ဇာနိရောဓာ သင္ခာရနိရောဓောတိ ဣတိ ခော ပနေတံ ဝုတ္တံ၊ အဝိဇ္ဇာနိရောဓာ နု ခော၊ ဘိက္ခဝေ၊ သင္ခာရနိရောဓော၊ နော ဝာ၊ ကထံ ဝာ ဧတ္ထ ဟောတီတိ။ အဝိဇ္ဇာနိရောဓာ၊ ဘန္တေ၊ သင္ခာရနိရောဓော၊ ဧဝံ နော ဧတ္ထ ဟောတိ အဝိဇ္ဇာနိရောဓာ သင္ခာရနိရောဓောတိ။>
    text <၄၀၆>, <သာဓု၊ ဘိက္ခဝေ။ ဣတိ ခော၊ ဘိက္ခဝေ၊ တုမ္ဟေပိ ဧဝံ ဝဒေထ၊ အဟမ္ပိ ဧဝံ ဝဒာမိ ဣမသ္မိံ အသတိ ဣဒံ န ဟောတိ၊ ဣမသ္သ နိရောဓာ ဣဒံ နိရုဇ္ဈတိ၊ ယဒိဒံ အဝိဇ္ဇာနိရောဓာ သင္ခာရနိရောဓော၊ သင္ခာရနိရောဓာ ဝိညာဏနိရောဓော၊ ဝိညာဏနိရောဓာ နာမရူပနိရောဓော၊ နာမရူပနိရောဓာ သဠာယတနနိရောဓော၊ သဠာယတနနိရောဓာ ဖသ္သနိရောဓော၊ ဖသ္သနိရောဓာ ဝေဒနာနိရောဓော၊ ဝေဒနာနိရောဓာ တဏ္ဟာနိရောဓော၊ တဏ္ဟာနိရောဓာ ဥပာဒာနနိရောဓော၊ ဥပာဒာနနိရောဓာ ဘဝနိရောဓော၊ ဘဝနိရောဓာ ဇာတိနိရောဓော၊ ဇာတိနိရောဓာ ဇရာမရဏံ သောကပရိဒေဝဒုက္ခဒောမနသ္သုပာယာသာ နိရုဇ္ဈန္တိ။ ဧဝမေတသ္သ ကေဝလသ္သ ဒုက္ခက္ခန္ဓသ္သ နိရောဓော ဟောတိ။>
    text <၄၀၇>, <အပိ နု တုမ္ဟေ၊ ဘိက္ခဝေ၊ ဧဝံ ဇာနန္တာ ဧဝံ ပသ္သန္တာ ပုဗ္ဗန္တံ ဝာ ပဋိဓာဝေယ္ယာထ အဟေသုမ္ဟ နု ခော မယံ အတီတမဒ္ဓာနံ၊ နနု ခော အဟေသုမ္ဟ အတီတမဒ္ဓာနံ၊ ကိံ နု ခော အဟေသုမ္ဟ အတီတမဒ္ဓာနံ၊ ကထံ နု ခော အဟေသုမ္ဟ အတီတမဒ္ဓာနံ၊ ကိံ ဟုတ္ဝာ ကိံ အဟေသုမ္ဟ နု ခော မယံ အတီတမဒ္ဓာနန္တိ။>
    text <နော ဟေတံ၊ ဘန္တေ။>
    text <အပိ နု တုမ္ဟေ၊ ဘိက္ခဝေ၊ ဧဝံ ဇာနန္တာ ဧဝံ ပသ္သန္တာ အပရန္တံ ဝာ ပဋိဓာဝေယ္ယာထ ဘဝိသ္သာမ နု ခော မယံ အနာဂတမဒ္ဓာနံ၊ နနု ခော ဘဝိသ္သာမ အနာဂတမဒ္ဓာနံ၊ ကိံ နု ခော ဘဝိသ္သာမ အနာဂတမဒ္ဓာနံ၊ ကထံ နု ခော ဘဝိသ္သာမ အနာဂတမဒ္ဓာနံ၊ ကိံ ဟုတ္ဝာ ကိံ ဘဝိသ္သာမ နု ခော မယံ အနာဂတမဒ္ဓာနန္တိ။>
    text <နော ဟေတံ၊ ဘန္တေ။>
    text <အပိ နု တုမ္ဟေ၊ ဘိက္ခဝေ၊ ဧဝံ ဇာနန္တာ ဧဝံ ပသ္သန္တာ ဧတရဟိ ဝာ ပစ္စုပ္ပန္နမဒ္ဓာနံ အဇ္ဈတ္တံ ကထံကထီ အသ္သထ အဟံ နု ခောသ္မိ၊ နော နု ခောသ္မိ၊ ကိံ နု ခောသ္မိ၊ ကထံ နု ခောသ္မိ၊ အယံ နု ခော သတ္တော ကုတော အာဂတော၊ သော ကုဟိံဂာမီ ဘဝိသ္သတီတိ။>
    text <နော ဟေတံ၊ ဘန္တေ။>
    text <အပိ နု တုမ္ဟေ၊ ဘိက္ခဝေ၊ ဧဝံ ဇာနန္တာ ဧဝံ ပသ္သန္တာ ဧဝံ ဝဒေယ္ယာထ သတ္ထာ နော ဂရု၊ သတ္ထုဂာရဝေန စ မယံ ဧဝံ ဝဒေမာတိ။>
    text <နော ဟေတံ၊ ဘန္တေ။>
    text <အပိ နု တုမ္ဟေ၊ ဘိက္ခဝေ၊ ဧဝံ ဇာနန္တာ ဧဝံ ပသ္သန္တာ ဧဝံ ဝဒေယ္ယာထ သမဏော ဧဝမာဟ၊ သမဏာ စ နာမ မယံ ဧဝံ ဝဒေမာတိ။>
    text <နော ဟေတံ၊ ဘန္တေ။>
    text <အပိ နု တုမ္ဟေ၊ ဘိက္ခဝေ၊ ဧဝံ ဇာနန္တာ ဧဝံ ပသ္သန္တာ အညံ သတ္ထာရံ ဥဒ္ဒိသေယ္ယာထာတိ။>
    text <နော ဟေတံ၊ ဘန္တေ။>
    text <အပိ နု တုမ္ဟေ၊ ဘိက္ခဝေ၊ ဧဝံ ဇာနန္တာ ဧဝံ ပသ္သန္တာ ယာနိ တာနိ ပုထုသမဏဗ္ရာဟ္မဏာနံ ဝတ ကောတူဟလမင္ဂလာနိ တာနိ သာရတော ပစ္စာဂစ္ဆေယ္ယာထာတိ။>
    text <နော ဟေတံ၊ ဘန္တေ။>
    text <နနု၊ ဘိက္ခဝေ၊ ယဒေဝ တုမ္ဟာကံ သာမံ ဉာတံ သာမံ ဒိဋ္ဌံ သာမံ ဝိဒိတံ၊ တဒေဝ တုမ္ဟေ ဝဒေထာတိ။>
    text <ဧဝံ၊ ဘန္တေ။>
    text <သာဓု၊ ဘိက္ခဝေ၊ ဥပနီတာ ခော မေ တုမ္ဟေ၊ ဘိက္ခဝေ၊ ဣမိနာ သန္ဒိဋ္ဌိကေန ဓမ္မေန အကာလိကေန ဧဟိပသ္သိကေန ဩပနေယ္ယိကေန ပစ္စတ္တံ ဝေဒိတဗ္ဗေန ဝိညူဟိ။ သန္ဒိဋ္ဌိကော အယံ၊ ဘိက္ခဝေ၊ ဓမ္မော အကာလိကော ဧဟိပသ္သိကော ဩပနေယ္ယိကော ပစ္စတ္တံ ဝေဒိတဗ္ဗော ဝိညူဟိ ဣတိ ယန္တံ ဝုတ္တံ၊ ဣဒမေတံ ပဋိစ္စ ဝုတ္တန္တိ။>
    text <၄၀၈>, <တိဏ္ဏံ ခော ပန၊ ဘိက္ခဝေ၊ သန္နိပာတာ ဂဗ္ဘသ္သာဝက္ကန္တိ ဟောတိ။ ဣဓ မာတာပိတရော စ သန္နိပတိတာ ဟောန္တိ၊ မာတာ စ န ဥတုနီ ဟောတိ၊ ဂန္ဓဗ္ဗော စ န ပစ္စုပဋ္ဌိတော ဟောတိ၊ နေဝ တာဝ ဂဗ္ဘသ္သာဝက္ကန္တိ ဟောတိ။ ဣဓ မာတာပိတရော စ သန္နိပတိတာ ဟောန္တိ၊ မာတာ စ ဥတုနီ ဟောတိ၊ ဂန္ဓဗ္ဗော စ န ပစ္စုပဋ္ဌိတော ဟောတိ၊ နေဝ တာဝ ဂဗ္ဘသ္သာဝက္ကန္တိ ဟောတိ။ ယတော စ ခော၊ ဘိက္ခဝေ၊ မာတာပိတရော စ သန္နိပတိတာ ဟောန္တိ၊ မာတာ စ ဥတုနီ ဟောတိ၊ ဂန္ဓဗ္ဗော စ ပစ္စုပဋ္ဌိတော ဟောတိ ဧဝံ တိဏ္ဏံ သန္နိပာတာ ဂဗ္ဘသ္သာဝက္ကန္တိ ဟောတိ။ တမေနံ၊ ဘိက္ခဝေ၊ မာတာ နဝ ဝာ ဒသ ဝာ မာသေ ဂဗ္ဘံ ကုစ္ဆိနာ ပရိဟရတိ မဟတာ သံသယေန ဂရုဘာရံ။ တမေနံ၊ ဘိက္ခဝေ၊ မာတာ နဝန္နံ ဝာ ဒသန္နံ ဝာ မာသာနံ အစ္စယေန ဝိဇာယတိ မဟတာ သံသယေန ဂရုဘာရံ။ တမေနံ ဇာတံ သမာနံ သကေန လောဟိတေန ပောသေတိ။ လောဟိတဉ္ဟေတံ၊ ဘိက္ခဝေ၊ အရိယသ္သ ဝိနယေ ယဒိဒံ မာတုထညံ။ သ ခော သော၊ ဘိက္ခဝေ၊ ကုမာရော ဝုဒ္ဓိမန္ဝာယ ဣန္ဒ္ရိယာနံ ပရိပာကမန္ဝာယ ယာနိ တာနိ ကုမာရကာနံ ကီဠာပနကာနိ တေဟိ ကီဠတိ၊ သေယ္ယထိဒံ ဝင္ကကံ ဃဋိကံ မောက္ခစိကံ စိင္ဂုလကံ ပတ္တာဠ္ဟကံ ရထကံ ဓနုကံ။ သ ခော သော၊ ဘိက္ခဝေ၊ ကုမာရော ဝုဒ္ဓိမန္ဝာယ ဣန္ဒ္ရိယာနံ ပရိပာကမန္ဝာယ ပဉ္စဟိ ကာမဂုဏေဟိ သမပ္ပိတော သမင္ဂီဘူတော ပရိစာရေတိ စက္ခုဝိညေယ္ယေဟိ ရူပေဟိ ဣဋ္ဌေဟိ ကန္တေဟိ မနာပေဟိ ပိယရူပေဟိ ကာမူပသံဟိတေဟိ ရဇနီယေဟိ၊ သောတဝိညေယ္ယေဟိ သဒ္ဒေဟိ။ ဃာနဝိညေယ္ယေဟိ ဂန္ဓေဟိ။ ဇိဝ္ဟာဝိညေယ္ယေဟိ ရသေဟိ။ ကာယဝိညေယ္ယေဟိ ဖောဋ္ဌဗ္ဗေဟိ ဣဋ္ဌေဟိ ကန္တေဟိ မနာပေဟိ ပိယရူပေဟိ ကာမူပသံဟိတေဟိ ရဇနီယေဟိ။>
    text <၄၀၉>, <သော စက္ခုနာ ရူပံ ဒိသ္ဝာ ပိယရူပေ ရူပေ သာရဇ္ဇတိ၊ အပ္ပိယရူပေ ရူပေ ဗ္ယာပဇ္ဇတိ၊ အနုပဋ္ဌိတကာယသတိ စ ဝိဟရတိ ပရိတ္တစေတသော။ တဉ္စ စေတောဝိမုတ္တိံ ပညာဝိမုတ္တိံ ယထာဘူတံ နပ္ပဇာနာတိ ယတ္ထသ္သ တေ ပာပကာ အကုသလာ ဓမ္မာ အပရိသေသာ နိရုဇ္ဈန္တိ။ သော ဧဝံ အနုရောဓဝိရောဓံ သမာပန္နော ယံ ကိဉ္စိ ဝေဒနံ ဝေဒေတိ သုခံ ဝာ ဒုက္ခံ ဝာ အဒုက္ခမသုခံ ဝာ၊ သော တံ ဝေဒနံ အဘိနန္ဒတိ အဘိဝဒတိ အဇ္ဈောသာယ တိဋ္ဌတိ။ တသ္သ တံ ဝေဒနံ အဘိနန္ဒတော အဘိဝဒတော အဇ္ဈောသာယ တိဋ္ဌတော ဥပ္ပဇ္ဇတိ နန္ဒီ။ ယာ ဝေဒနာသု နန္ဒီ တဒုပာဒာနံ၊ တသ္သုပာဒာနပစ္စယာ ဘဝော၊ ဘဝပစ္စယာ ဇာတိ၊ ဇာတိပစ္စယာ ဇရာမရဏံ သောကပရိဒေဝဒုက္ခဒောမနသ္သုပာယာသာ သမ္ဘဝန္တိ။ ဧဝမေတသ္သ ကေဝလသ္သ ဒုက္ခက္ခန္ဓသ္သ သမုဒယော ဟောတိ။ သောတေန သဒ္ဒံ သုတ္ဝာ။ပေ။ ဃာနေန ဂန္ဓံ ဃာယိတ္ဝာ။ပေ။ ဇိဝ္ဟာယ ရသံ သာယိတ္ဝာ။ပေ။ ကာယေန ဖောဋ္ဌဗ္ဗံ ဖုသိတ္ဝာ။ပေ။ မနသာ ဓမ္မံ ဝိညာယ ပိယရူပေ ဓမ္မေ သာရဇ္ဇတိ၊ အပ္ပိယရူပေ ဓမ္မေ ဗ္ယာပဇ္ဇတိ၊ အနုပဋ္ဌိတကာယသတိ စ ဝိဟရတိ ပရိတ္တစေတသော။ တဉ္စ စေတောဝိမုတ္တိံ ပညာဝိမုတ္တိံ ယထာဘူတံ နပ္ပဇာနာတိ ယတ္ထသ္သ တေ ပာပကာ အကုသလာ ဓမ္မာ အပရိသေသာ နိရုဇ္ဈန္တိ။ သော ဧဝံ အနုရောဓဝိရောဓံ သမာပန္နော ယံ ကိဉ္စိ ဝေဒနံ ဝေဒေတိ သုခံ ဝာ ဒုက္ခံ ဝာ အဒုက္ခမသုခံ ဝာ၊ သော တံ ဝေဒနံ အဘိနန္ဒတိ အဘိဝဒတိ အဇ္ဈောသာယ တိဋ္ဌတိ။ တသ္သ တံ ဝေဒနံ အဘိနန္ဒတော အဘိဝဒတော အဇ္ဈောသာယ တိဋ္ဌတော ဥပ္ပဇ္ဇတိ နန္ဒီ။ ယာ ဝေဒနာသု နန္ဒီ တဒုပာဒာနံ၊ တသ္သုပာဒာနပစ္စယာ ဘဝော၊ ဘဝပစ္စယာ ဇာတိ၊ ဇာတိပစ္စယာ ဇရာမရဏံ သောကပရိဒေဝဒုက္ခဒောမနသ္သုပာယာသာ သမ္ဘဝန္တိ။ ဧဝမေတသ္သ ကေဝလသ္သ ဒုက္ခက္ခန္ဓသ္သ သမုဒယော ဟောတိ။>
    text <၄၁၀>, <ဣဓ၊ ဘိက္ခဝေ၊ တထာဂတော လောကေ ဥပ္ပဇ္ဇတိ အရဟံ သမ္မာသမ္ဗုဒ္ဓော ဝိဇ္ဇာစရဏသမ္ပန္နော သုဂတော လောကဝိဒူ အနုတ္တရော ပုရိသဒမ္မသာရထိ သတ္ထာ ဒေဝမနုသ္သာနံ ဗုဒ္ဓော ဘဂဝာ။ သော ဣမံ လောကံ သဒေဝကံ သမာရကံ သဗ္ရဟ္မကံ သသ္သမဏဗ္ရာဟ္မဏိံ ပဇံ သဒေဝမနုသ္သံ သယံ အဘိညာ သစ္ဆိကတ္ဝာ ပဝေဒေတိ။ သော ဓမ္မံ ဒေသေတိ အာဒိကလ္ယာဏံ မဇ္ဈေကလ္ယာဏံ ပရိယောသာနကလ္ယာဏံ သာတ္ထံ သဗ္ယဉ္ဇနံ၊ ကေဝလပရိပုဏ္ဏံ ပရိသုဒ္ဓံ ဗ္ရဟ္မစရိယံ ပကာသေတိ။ တံ ဓမ္မံ သုဏာတိ ဂဟပတိ ဝာ ဂဟပတိပုတ္တော ဝာ အညတရသ္မိံ ဝာ ကုလေ ပစ္စာဇာတော။ သော တံ ဓမ္မံ သုတ္ဝာ တထာဂတေ သဒ္ဓံ ပဋိလဘတိ။ သော တေန သဒ္ဓာပဋိလာဘေန သမန္နာဂတော ဣတိ ပဋိသဉ္စိက္ခတိ သမ္ဗာဓော ဃရာဝာသော ရဇာပထော၊ အဗ္ဘောကာသော ပဗ္ဗဇ္ဇာ။ နယိဒံ သုကရံ အဂာရံ အဇ္ဈာဝသတာ ဧကန္တပရိပုဏ္ဏံ ဧကန္တပရိသုဒ္ဓံ သင္ခလိခိတံ ဗ္ရဟ္မစရိယံ စရိတုံ။ ယံနူနာဟံ ကေသမသ္သုံ ဩဟာရေတ္ဝာ၊ ကာသာယာနိ ဝတ္ထာနိ အစ္ဆာဒေတ္ဝာ၊ အဂာရသ္မာ အနဂာရိယံ ပဗ္ဗဇေယ္ယန္တိ။ သော အပရေန သမယေန အပ္ပံ ဝာ ဘောဂက္ခန္ဓံ ပဟာယ၊ မဟန္တံ ဝာ ဘောဂက္ခန္ဓံ ပဟာယ၊ အပ္ပံ ဝာ ဉာတိပရိဝဋ္ဋံ ပဟာယ၊ မဟန္တံ ဝာ ဉာတိပရိဝဋ္ဋံ ပဟာယ၊ ကေသမသ္သုံ ဩဟာရေတ္ဝာ၊ ကာသာယာနိ ဝတ္ထာနိ အစ္ဆာဒေတ္ဝာ၊ အဂာရသ္မာ အနဂာရိယံ ပဗ္ဗဇတိ။>
    text <၄၁၁>, <သော ဧဝံ ပဗ္ဗဇိတော သမာနော ဘိက္ခူနံ သိက္ခာသာဇီဝသမာပန္နော ပာဏာတိပာတံ ပဟာယ ပာဏာတိပာတာ ပဋိဝိရတော ဟောတိ၊ နိဟိတဒဏ္ဍော နိဟိတသတ္ထော လဇ္ဇီ ဒယာပန္နော သဗ္ဗပာဏဘူတဟိတာနုကမ္ပီ ဝိဟရတိ။>
    text <အဒိန္နာဒာနံ ပဟာယ အဒိန္နာဒာနာ ပဋိဝိရတော ဟောတိ၊ ဒိန္နာဒာယီ ဒိန္နပာဋိကင္ခီ အထေနေန သုစိဘူတေန အတ္တနာ ဝိဟရတိ။>
    text <အဗ္ရဟ္မစရိယံ ပဟာယ ဗ္ရဟ္မစာရီ ဟောတိ၊ အာရာစာရီ ဝိရတော မေထုနာ ဂာမဓမ္မာ။>
    text <မုသာဝာဒံ ပဟာယ မုသာဝာဒာ ပဋိဝိရတော ဟောတိ၊ သစ္စဝာဒီ သစ္စသန္ဓော ထေတော ပစ္စယိကော အဝိသံဝာဒကော လောကသ္သ။>
    text <ပိသုဏံ ဝာစံ ပဟာယ ပိသုဏာယ ဝာစာယ ပဋိဝိရတော ဟောတိ ဣတော သုတ္ဝာ န အမုတ္ရ အက္ခာတာ ဣမေသံ ဘေဒာယ၊ အမုတ္ရ ဝာ သုတ္ဝာ န ဣမေသံ အက္ခာတာ အမူသံ ဘေဒာယ။ ဣတိ ဘိန္နာနံ ဝာ သန္ဓာတာ၊ သဟိတာနံ ဝာ အနုပ္ပဒာတာ သမဂ္ဂာရာမော သမဂ္ဂရတော သမဂ္ဂနန္ဒီ၊ သမဂ္ဂကရဏိံ ဝာစံ ဘာသိတာ ဟောတိ။>
    text <ဖရုသံ ဝာစံ ပဟာယ ဖရုသာယ ဝာစာယ ပဋိဝိရတော ဟောတိ ယာ သာ ဝာစာ နေလာ ကဏ္ဏသုခာ ပေမနီယာ ဟဒယင္ဂမာ ပောရီ ဗဟုဇနကန္တာ ဗဟုဇနမနာပာ တထာရူပိံ ဝာစံ ဘာသိတာ ဟောတိ။>
    text <သမ္ဖပ္ပလာပံ ပဟာယ သမ္ဖပ္ပလာပာ ပဋိဝိရတော ဟောတိ၊ ကာလဝာဒီ ဘူတဝာဒီ အတ္ထဝာဒီ ဓမ္မဝာဒီ ဝိနယဝာဒီ၊ နိဓာနဝတိံ ဝာစံ ဘာသိတာ ကာလေန၊ သာပဒေသံ ပရိယန္တဝတိံ အတ္ထသံဟိတံ။>
    text <သော ဗီဇဂာမဘူတဂာမသမာရမ္ဘာ ပဋိဝိရတော ဟောတိ၊ ဧကဘတ္တိကော ဟောတိ ရတ္တူပရတော၊ ဝိရတော ဝိကာလဘောဇနာ။ နစ္စဂီတဝာဒိတဝိသူကဒသ္သနာ ပဋိဝိရတော ဟောတိ၊ မာလာဂန္ဓဝိလေပနဓာရဏမဏ္ဍနဝိဘူသနဋ္ဌာနာ ပဋိဝိရတော ဟောတိ၊ ဥစ္စာသယနမဟာသယနာ ပဋိဝိရတော ဟောတိ၊ ဇာတရူပရဇတပဋိဂ္ဂဟဏာ ပဋိဝိရတော ဟောတိ၊ အာမကဓညပဋိဂ္ဂဟဏာ ပဋိဝိရတော ဟောတိ၊ အာမကမံသပဋိဂ္ဂဟဏာ ပဋိဝိရတော ဟောတိ၊ ဣတ္ထိကုမာရိကပဋိဂ္ဂဟဏာ ပဋိဝိရတော ဟောတိ၊ ဒာသိဒာသပဋိဂ္ဂဟဏာ ပဋိဝိရတော ဟောတိ၊ အဇေဠကပဋိဂ္ဂဟဏာ ပဋိဝိရတော ဟောတိ၊ ကုက္ကုဋသူကရပဋိဂ္ဂဟဏာ ပဋိဝိရတော ဟောတိ၊ ဟတ္ထိဂဝာသ္သဝဠဝပဋိဂ္ဂဟဏာ ပဋိဝိရတော ဟောတိ၊ ခေတ္တဝတ္ထုပဋိဂ္ဂဟဏာ ပဋိဝိရတော ဟောတိ၊ ဒူတေယ္ယပဟိဏဂမနာနုယောဂာ ပဋိဝိရတော ဟောတိ၊ ကယဝိက္ကယာ ပဋိဝိရတော ဟောတိ၊ တုလာကူဋကံသကူဋမာနကူဋာ ပဋိဝိရတော ဟောတိ၊ ဥက္ကောဋနဝဉ္စန-နိကတိ-သာစိယောဂာ ပဋိဝိရတော ဟောတိ၊ ဆေဒန-ဝဓဗန္ဓနဝိပရာမောသ-အာလောပ-သဟသာကာရာ ပဋိဝိရတော ဟောတိ။>
    text <သော သန္တုဋ္ဌော ဟောတိ ကာယပရိဟာရိကေန စီဝရေန ကုစ္ဆိပရိဟာရိကေန ပိဏ္ဍပာတေန။ သော ယေန ယေနေဝ ပက္ကမတိ သမာဒာယေဝ ပက္ကမတိ။ သေယ္ယထာပိ နာမ ပက္ခီ သကုဏော ယေန ယေနေဝ ဍေတိ သပတ္တဘာရောဝ ဍေတိ၊ ဧဝမေဝ ဘိက္ခု သန္တုဋ္ဌော ဟောတိ ကာယပရိဟာရိကေန စီဝရေန၊ ကုစ္ဆိပရိဟာရိကေန ပိဏ္ဍပာတေန။ သော ယေန ယေနေဝ ပက္ကမတိ သမာဒာယေဝ ပက္ကမတိ။ သော ဣမိနာ အရိယေန သီလက္ခန္ဓေန သမန္နာဂတော အဇ္ဈတ္တံ အနဝဇ္ဇသုခံ ပဋိသံဝေဒေတိ။>
    text <သော စက္ခုနာ ရူပံ ဒိသ္ဝာ န နိမိတ္တဂ္ဂာဟီ ဟောတိ နာနုဗ္ယဉ္ဇနဂ္ဂာဟီ။ ယတ္ဝာဓိကရဏမေနံ စက္ခုန္ဒ္ရိယံ အသံဝုတံ ဝိဟရန္တံ အဘိဇ္ဈာဒောမနသ္သာ ပာပကာ အကုသလာ ဓမ္မာ အန္ဝာသ္သဝေယ္ယုံ တသ္သ သံဝရာယ ပဋိပဇ္ဇတိ၊ ရက္ခတိ စက္ခုန္ဒ္ရိယံ၊ စက္ခုန္ဒ္ရိယေ သံဝရံ အာပဇ္ဇတိ။ သောတေန သဒ္ဒံ သုတ္ဝာ။ပေ။ ဃာနေန ဂန္ဓံ ဃာယိတ္ဝာ။ပေ။ ဇိဝ္ဟာယ ရသံ သာယိတ္ဝာ။ပေ။ ကာယေန ဖောဋ္ဌဗ္ဗံ ဖုသိတ္ဝာ။ပေ။ မနသာ ဓမ္မံ ဝိညာယ န နိမိတ္တဂ္ဂာဟီ ဟောတိ နာနုဗ္ယဉ္ဇနဂ္ဂာဟီ။ ယတ္ဝာဓိကရဏမေနံ မနိန္ဒ္ရိယံ အသံဝုတံ ဝိဟရန္တံ အဘိဇ္ဈာဒောမနသ္သာ ပာပကာ အကုသလာ ဓမ္မာ အန္ဝာသ္သဝေယ္ယုံ တသ္သ သံဝရာယ ပဋိပဇ္ဇတိ၊ ရက္ခတိ မနိန္ဒ္ရိယံ မနိန္ဒ္ရိယေ သံဝရံ အာပဇ္ဇတိ။ သော ဣမိနာ အရိယေန ဣန္ဒ္ရိယသံဝရေန သမန္နာဂတော အဇ္ဈတ္တံ အဗ္ယာသေကသုခံ ပဋိသံဝေဒေတိ။>
    text <သော အဘိက္ကန္တေ ပဋိက္ကန္တေ သမ္ပဇာနကာရီ ဟောတိ၊ အာလောကိတေ ဝိလောကိတေ သမ္ပဇာနကာရီ ဟောတိ၊ သမိဉ္ဇိတေ ပသာရိတေ သမ္ပဇာနကာရီ ဟောတိ၊ သင္ဃာဋိပတ္တစီဝရဓာရဏေ သမ္ပဇာနကာရီ ဟောတိ၊ အသိတေ ပီတေ ခာယိတေ သာယိတေ သမ္ပဇာနကာရီ ဟောတိ၊ ဥစ္စာရပသ္သာဝကမ္မေ သမ္ပဇာနကာရီ ဟောတိ၊ ဂတေ ဌိတေ နိသိန္နေ သုတ္တေ ဇာဂရိတေ ဘာသိတေ တုဏ္ဟီဘာဝေ သမ္ပဇာနကာရီ ဟောတိ။>
    text <၄၁၂>, <သော ဣမိနာ စ အရိယေန သီလက္ခန္ဓေန သမန္နာဂတော၊ ဣမာယ စ အရိယာယ သန္တုဋ္ဌိယာ သမန္နာဂတော၊ ဣမိနာ စ အရိယေန ဣန္ဒ္ရိယသံဝရေန သမန္နာဂတော၊ ဣမိနာ စ အရိယေန သတိသမ္ပဇညေန သမန္နာဂတော၊ ဝိဝိတ္တံ သေနာသနံ ဘဇတိ အရညံ ရုက္ခမူလံ ပဗ္ဗတံ ကန္ဒရံ ဂိရိဂုဟံ သုသာနံ ဝနပတ္ထံ အဗ္ဘောကာသံ ပလာလပုဉ္ဇံ။ သော ပစ္ဆာဘတ္တံ ပိဏ္ဍပာတပဋိက္ကန္တော နိသီဒတိ ပလ္လင္ကံ အာဘုဇိတ္ဝာ၊ ဥဇုံ ကာယံ ပဏိဓာယ၊ ပရိမုခံ သတိံ ဥပဋ္ဌပေတ္ဝာ။ သော အဘိဇ္ဈံ လောကေ ပဟာယ ဝိဂတာဘိဇ္ဈေန စေတသာ ဝိဟရတိ၊ အဘိဇ္ဈာယ စိတ္တံ ပရိသောဓေတိ၊ ဗ္ယာပာဒပဒောသံ ပဟာယ အဗ္ယာပန္နစိတ္တော ဝိဟရတိ၊ သဗ္ဗပာဏဘူတဟိတာနုကမ္ပီ၊ ဗ္ယာပာဒပဒောသာ စိတ္တံ ပရိသောဓေတိ၊ ထီနမိဒ္ဓံ ပဟာယ ဝိဂတထီနမိဒ္ဓော ဝိဟရတိ အာလောကသညီ၊ သတော သမ္ပဇာနော၊ ထီနမိဒ္ဓာ စိတ္တံ ပရိသောဓေတိ၊ ဥဒ္ဓစ္စကုက္ကုစ္စံ ပဟာယ အနုဒ္ဓတော ဝိဟရတိ အဇ္ဈတ္တံ ဝူပသန္တစိတ္တော၊ ဥဒ္ဓစ္စကုက္ကုစ္စာ စိတ္တံ ပရိသောဓေတိ၊ ဝိစိကိစ္ဆံ ပဟာယ တိဏ္ဏဝိစိကိစ္ဆော ဝိဟရတိ အကထံကထီ ကုသလေသု ဓမ္မေသု၊ ဝိစိကိစ္ဆာယ စိတ္တံ ပရိသောဓေတိ။>
    text <၄၁၃>, <သော ဣမေ ပဉ္စ နီဝရဏေ ပဟာယ စေတသော ဥပက္ကိလေသေ ပညာယ ဒုဗ္ဗလီကရဏေ၊ ဝိဝိစ္စေဝ ကာမေဟိ ဝိဝိစ္စ အကုသလေဟိ ဓမ္မေဟိ သဝိတက္ကံ သဝိစာရံ ဝိဝေကဇံ ပီတိသုခံ ပဌမံ ဈာနံ ဥပသမ္ပဇ္ဇ ဝိဟရတိ။ ပုန စပရံ၊ ဘိက္ခဝေ၊ ဘိက္ခု ဝိတက္ကဝိစာရာနံ ဝူပသမာ အဇ္ဈတ္တံ သမ္ပသာဒနံ စေတသော ဧကောဒိဘာဝံ အဝိတက္ကံ အဝိစာရံ သမာဓိဇံ ပီတိသုခံ ဒုတိယံ ဈာနံ။ပေ။ တတိယံ ဈာနံ။ပေ။ စတုတ္ထံ ဈာနံ ဥပသမ္ပဇ္ဇ ဝိဟရတိ။>
    text <၄၁၄>, <သော စက္ခုနာ ရူပံ ဒိသ္ဝာ ပိယရူပေ ရူပေ န သာရဇ္ဇတိ၊ အပ္ပိယရူပေ ရူပေ န ဗ္ယာပဇ္ဇတိ၊ ဥပဋ္ဌိတကာယသတိ စ ဝိဟရတိ အပ္ပမာဏစေတသော။ တဉ္စ စေတောဝိမုတ္တိံ ပညာဝိမုတ္တိံ ယထာဘူတံ ပဇာနာတိ ယတ္ထသ္သ တေ ပာပကာ အကုသလာ ဓမ္မာ အပရိသေသာ နိရုဇ္ဈန္တိ။ သော ဧဝံ အနုရောဓဝိရောဓဝိပ္ပဟီနော ယံ ကိဉ္စိ ဝေဒနံ ဝေဒေတိ၊ သုခံ ဝာ ဒုက္ခံ ဝာ အဒုက္ခမသုခံ ဝာ၊ သော တံ ဝေဒနံ နာဘိနန္ဒတိ နာဘိဝဒတိ နာဇ္ဈောသာယ တိဋ္ဌတိ။ တသ္သ တံ ဝေဒနံ အနဘိနန္ဒတော အနဘိဝဒတော အနဇ္ဈောသာယ တိဋ္ဌတော ယာ ဝေဒနာသု နန္ဒီ သာ နိရုဇ္ဈတိ။ တသ္သ နန္ဒီနိရောဓာ ဥပာဒာနနိရောဓော၊ ဥပာဒာနနိရောဓာ ဘဝနိရောဓော၊ ဘဝနိရောဓာ ဇာတိနိရောဓော၊ ဇာတိနိရောဓာ ဇရာမရဏံ သောကပရိဒေဝဒုက္ခဒောမနသ္သုပာယာသာ နိရုဇ္ဈန္တိ။ ဧဝမေတသ္သ ကေဝလသ္သ ဒုက္ခက္ခန္ဓသ္သ နိရောဓော ဟောတိ။ သောတေန သဒ္ဒံ သုတ္ဝာ။ပေ။ ဃာနေန ဂန္ဓံ ဃာယိတ္ဝာ။ပေ။ ဇိဝ္ဟာယ ရသံ သာယိတ္ဝာ။ပေ။ ကာယေန ဖောဋ္ဌဗ္ဗံ ဖုသိတ္ဝာ။ပေ။ မနသာ ဓမ္မံ ဝိညာယ ပိယရူပေ ဓမ္မေ န သာရဇ္ဇတိ၊ အပ္ပိယရူပေ ဓမ္မေ န ဗ္ယာပဇ္ဇတိ၊ ဥပဋ္ဌိတကာယသတိ စ ဝိဟရတိ အပ္ပမာဏစေတသော၊ တဉ္စ စေတောဝိမုတ္တိံ ပညာဝိမုတ္တိံ ယထာဘူတံ ပဇာနာတိ ယတ္ထသ္သ တေ ပာပကာ အကုသလာ ဓမ္မာ အပရိသေသာ နိရုဇ္ဈန္တိ။ သော ဧဝံ အနုရောဓဝိရောဓဝိပ္ပဟီနော ယံ ကိဉ္စိ ဝေဒနံ ဝေဒေတိ၊ သုခံ ဝာ ဒုက္ခံ ဝာ အဒုက္ခမသုခံ ဝာ၊ သော တံ ဝေဒနံ နာဘိနန္ဒတိ နာဘိဝဒတိ နာဇ္ဈောသာယ တိဋ္ဌတိ။ တသ္သ တံ ဝေဒနံ အနဘိနန္ဒတော အနဘိဝဒတော အနဇ္ဈောသာယ တိဋ္ဌတော ယာ ဝေဒနာသု နန္ဒီ သာ နိရုဇ္ဈတိ။ တသ္သ နန္ဒီနိရောဓာ ဥပာဒာနနိရောဓော၊ ဥပာဒာနနိရောဓာ ဘဝနိရောဓော၊ ဘဝနိရောဓာ ဇာတိနိရောဓော၊ ဇာတိနိရောဓာ ဇရာမရဏံ သောကပရိဒေဝဒုက္ခဒောမနသ္သုပာယာသာ နိရုဇ္ဈန္တိ။ ဧဝမေတသ္သ ကေဝလသ္သ ဒုက္ခက္ခန္ဓသ္သ နိရောဓော ဟောတိ။ ဣမံ ခော မေ တုမ္ဟေ၊ ဘိက္ခဝေ၊ သံခိတ္တေန တဏ္ဟာသင္ခယဝိမုတ္တိံ ဓာရေထ၊ သာတိံ ပန ဘိက္ခုံ ကေဝဋ္ဋပုတ္တံ မဟာတဏ္ဟာဇာလတဏ္ဟာသင္ဃာဋပ္ပဋိမုက္ကန္တိ။>
    text <ဣဒမဝောစ ဘဂဝာ။ အတ္တမနာ တေ ဘိက္ခူ ဘဂဝတော ဘာသိတံ အဘိနန္ဒုန္တိ။>
    stand <မဟာတဏ္ဟာသင္ခယသုတ္တံ နိဋ္ဌိတံ အဋ္ဌမံ။>
  text <၉။ မဟာအသ္သပုရသုတ္တံ>
    text <၄၁၅>, <ဧဝံ မေ သုတံ ဧကံ သမယံ ဘဂဝာ အင္ဂေသု ဝိဟရတိ အသ္သပုရံ နာမ အင္ဂာနံ နိဂမော။ တတ္ရ ခော ဘဂဝာ ဘိက္ခူ အာမန္တေသိ ဘိက္ခဝောတိ။ ဘဒန္တေတိ တေ ဘိက္ခူ ဘဂဝတော ပစ္စသ္သောသုံ။ ဘဂဝာ ဧတဒဝောစ>
    text <သမဏာ သမဏာတိ ဝော၊ ဘိက္ခဝေ၊ ဇနော သဉ္ဇာနာတိ။ တုမ္ဟေ စ ပန ကေ တုမ္ဟေတိ ပုဋ္ဌာ သမာနာ သမဏာမ္ဟာတိ ပဋိဇာနာထ၊ တေသံ ဝော၊ ဘိက္ခဝေ၊ ဧဝံသမညာနံ သတံ ဧဝံပဋိညာနံ သတံ ယေ ဓမ္မာ သမဏကရဏာ စ ဗ္ရာဟ္မဏကရဏာ စ တေ ဓမ္မေ သမာဒာယ ဝတ္တိသ္သာမ၊ ဧဝံ နော အယံ အမ္ဟာကံ သမညာ စ သစ္စာ ဘဝိသ္သတိ ပဋိညာ စ ဘူတာ။ ယေသဉ္စ မယံ စီဝရပိဏ္ဍပာတသေနာသနဂိလာနပ္ပစ္စယဘေသဇ္ဇပရိက္ခာရံ ပရိဘုဉ္ဇာမ၊ တေသံ တေ ကာရာ အမ္ဟေသု မဟပ္ဖလာ ဘဝိသ္သန္တိ မဟာနိသံသာ၊ အမ္ဟာကဉ္စေဝာယံ ပဗ္ဗဇ္ဇာ အဝဉ္ဈာ ဘဝိသ္သတိ သဖလာ သဥဒ္ရယာတိ။ ဧဝဉ္ဟိ ဝော၊ ဘိက္ခဝေ၊ သိက္ခိတဗ္ဗံ။>
    text <၄၁၆>, <ကတမေ စ၊ ဘိက္ခဝေ၊ ဓမ္မာ သမဏကရဏာ စ ဗ္ရာဟ္မဏကရဏာ စ။ ဟိရောတ္တပ္ပေန သမန္နာဂတာ ဘဝိသ္သာမာတိ ဧဝဉ္ဟိ ဝော၊ ဘိက္ခဝေ၊ သိက္ခိတဗ္ဗံ။ သိယာ ခော ပန၊ ဘိက္ခဝေ၊ တုမ္ဟာကံ ဧဝမသ္သ ဟိရောတ္တပ္ပေနမ္ဟ သမန္နာဂတာ၊ အလမေတ္တာဝတာ ကတမေတ္တာဝတာ၊ အနုပ္ပတ္တော နော သာမညတ္ထော၊ နတ္ထိ နော ကိဉ္စိ ဥတ္တရိံ ကရဏီယန္တိ တာဝတကေနေဝ တုဋ္ဌိံ အာပဇ္ဇေယ္ယာထ။ အာရောစယာမိ ဝော၊ ဘိက္ခဝေ၊ ပဋိဝေဒယာမိ ဝော၊ ဘိက္ခဝေ မာ ဝော သာမညတ္ထိကာနံ သတံ သာမညတ္ထော ပရိဟာယိ၊ သတိ ဥတ္တရိံ ကရဏီယေ။>
    text <၄၁၇>, <ကိဉ္စ၊ ဘိက္ခဝေ၊ ဥတ္တရိံ ကရဏီယံ။ ပရိသုဒ္ဓော နော ကာယသမာစာရော ဘဝိသ္သတိ ဥတ္တာနော ဝိဝဋော န စ ဆိဒ္ဒဝာ သံဝုတော စ။ တာယ စ ပန ပရိသုဒ္ဓကာယသမာစာရတာယ နေဝတ္တာနုက္ကံသေသ္သာမ န ပရံ ဝမ္ဘေသ္သာမာတိ ဧဝဉ္ဟိ ဝော၊ ဘိက္ခဝေ၊ သိက္ခိတဗ္ဗံ။ သိယာ ခော ပန၊ ဘိက္ခဝေ၊ တုမ္ဟာကံ ဧဝမသ္သ ဟိရောတ္တပ္ပေနမ္ဟ သမန္နာဂတာ၊ ပရိသုဒ္ဓော နော ကာယသမာစာရော၊ အလမေတ္တာဝတာ ကတမေတ္တာဝတာ၊ အနုပ္ပတ္တော နော သာမညတ္ထော၊ နတ္ထိ နော ကိဉ္စိ ဥတ္တရိံ ကရဏီယန္တိ တာဝတကေနေဝ တုဋ္ဌိံ အာပဇ္ဇေယ္ယာထ။ အာရောစယာမိ ဝော၊ ဘိက္ခဝေ၊ ပဋိဝေဒယာမိ ဝော၊ ဘိက္ခဝေ မာ ဝော သာမညတ္ထိကာနံ သတံ သာမညတ္ထော ပရိဟာယိ၊ သတိ ဥတ္တရိံ ကရဏီယေ။>
    text <၄၁၈>, <ကိဉ္စ၊ ဘိက္ခဝေ၊ ဥတ္တရိံ ကရဏီယံ။ ပရိသုဒ္ဓော နော ဝစီသမာစာရော ဘဝိသ္သတိ ဥတ္တာနော ဝိဝဋော န စ ဆိဒ္ဒဝာ သံဝုတော စ။ တာယ စ ပန ပရိသုဒ္ဓဝစီသမာစာရတာယ နေဝတ္တာနုက္ကံသေသ္သာမ န ပရံ ဝမ္ဘေသ္သာမာတိ ဧဝဉ္ဟိ ဝော၊ ဘိက္ခဝေ၊ သိက္ခိတဗ္ဗံ။ သိယာ ခော ပန၊ ဘိက္ခဝေ၊ တုမ္ဟာကံ ဧဝမသ္သ ဟိရောတ္တပ္ပေနမ္ဟ သမန္နာဂတာ၊ ပရိသုဒ္ဓော နော ကာယသမာစာရော၊ ပရိသုဒ္ဓော ဝစီသမာစာရော၊ အလမေတ္တာဝတာ ကတမေတ္တာဝတာ၊ အနုပ္ပတ္တော နော သာမညတ္ထော၊ နတ္ထိ နော ကိဉ္စိ ဥတ္တရိံ ကရဏီယန္တိ တာဝတကေနေဝ တုဋ္ဌိံ အာပဇ္ဇေယ္ယာထ။ အာရောစယာမိ ဝော၊ ဘိက္ခဝေ၊ ပဋိဝေဒယာမိ ဝော၊ ဘိက္ခဝေ မာ ဝော သာမညတ္ထိကာနံ သတံ သာမညတ္ထော ပရိဟာယိ၊ သတိ ဥတ္တရိံ ကရဏီယေ။>
    text <၄၁၉>, <ကိဉ္စ၊ ဘိက္ခဝေ၊ ဥတ္တရိံ ကရဏီယံ။ ပရိသုဒ္ဓော နော မနောသမာစာရော ဘဝိသ္သတိ ဥတ္တာနော ဝိဝဋော န စ ဆိဒ္ဒဝာ သံဝုတော စ။ တာယ စ ပန ပရိသုဒ္ဓမနောသမာစာရတာယ နေဝတ္တာနုက္ကံသေသ္သာမ န ပရံ ဝမ္ဘေသ္သာမာတိ ဧဝဉ္ဟိ ဝော၊ ဘိက္ခဝေ၊ သိက္ခိတဗ္ဗံ။ သိယာ ခော ပန၊ ဘိက္ခဝေ၊ တုမ္ဟာကံ ဧဝမသ္သ ဟိရောတ္တပ္ပေနမ္ဟ သမန္နာဂတာ၊ ပရိသုဒ္ဓော နော ကာယသမာစာရော၊ ပရိသုဒ္ဓော ဝစီသမာစာရော၊ ပရိသုဒ္ဓော မနောသမာစာရော၊ အလမေတ္တာဝတာ ကတမေတ္တာဝတာ၊ အနုပ္ပတ္တော နော သာမညတ္ထော၊ နတ္ထိ နော ကိဉ္စိ ဥတ္တရိံ ကရဏီယန္တိ တာဝတကေနေဝ တုဋ္ဌိံ အာပဇ္ဇေယ္ယာထ။ အာရောစယာမိ ဝော၊ ဘိက္ခဝေ၊ ပဋိဝေဒယာမိ ဝော၊ ဘိက္ခဝေ မာ ဝော သာမညတ္ထိကာနံ သတံ သာမညတ္ထော ပရိဟာယိ၊ သတိ ဥတ္တရိံ ကရဏီယေ။>
    text <၄၂၀>, <ကိဉ္စ၊ ဘိက္ခဝေ၊ ဥတ္တရိံ ကရဏီယံ။ ပရိသုဒ္ဓော နော အာဇီဝော ဘဝိသ္သတိ ဥတ္တာနော ဝိဝဋော န စ ဆိဒ္ဒဝာ သံဝုတော စ။ တာယ စ ပန ပရိသုဒ္ဓာဇီဝတာယ နေဝတ္တာနုက္ကံသေသ္သာမ န ပရံ ဝမ္ဘေသ္သာမာတိ ဧဝဉ္ဟိ ဝော၊ ဘိက္ခဝေ၊ သိက္ခိတဗ္ဗံ။ သိယာ ခော ပန၊ ဘိက္ခဝေ၊ တုမ္ဟာကံ ဧဝမသ္သ ဟိရောတ္တပ္ပေနမ္ဟ သမန္နာဂတာ၊ ပရိသုဒ္ဓော နော ကာယသမာစာရော၊ ပရိသုဒ္ဓော ဝစီသမာစာရော၊ ပရိသုဒ္ဓော မနောသမာစာရော၊ ပရိသုဒ္ဓော အာဇီဝော၊ အလမေတ္တာဝတာ ကတမေတ္တာဝတာ၊ အနုပ္ပတ္တော နော သာမညတ္ထော၊ နတ္ထိ နော ကိဉ္စိ ဥတ္တရိံ ကရဏီယန္တိ တာဝတကေနေဝ တုဋ္ဌိံ အာပဇ္ဇေယ္ယာထ။ အာရောစယာမိ ဝော၊ ဘိက္ခဝေ၊ ပဋိဝေဒယာမိ ဝော၊ ဘိက္ခဝေ မာ ဝော သာမညတ္ထိကာနံ သတံ သာမညတ္ထော ပရိဟာယိ၊ သတိ ဥတ္တရိံ ကရဏီယေ။>
    text <၄၂၁>, <ကိဉ္စ၊ ဘိက္ခဝေ၊ ဥတ္တရိံ ကရဏီယံ။ ဣန္ဒ္ရိယေသု ဂုတ္တဒ္ဝာရာ ဘဝိသ္သာမ၊ စက္ခုနာ ရူပံ ဒိသ္ဝာ န နိမိတ္တဂ္ဂာဟီ နာနုဗ္ယဉ္ဇနဂ္ဂာဟီ။ ယတ္ဝာဓိကရဏမေနံ စက္ခုန္ဒ္ရိယံ အသံဝုတံ ဝိဟရန္တံ အဘိဇ္ဈာဒောမနသ္သာ ပာပကာ အကုသလာ ဓမ္မာ အန္ဝာသ္သဝေယ္ယုံ၊ တသ္သ သံဝရာယ ပဋိပဇ္ဇိသ္သာမ၊ ရက္ခိသ္သာမ စက္ခုန္ဒ္ရိယံ၊ စက္ခုန္ဒ္ရိယေ သံဝရံ အာပဇ္ဇိသ္သာမ။ သောတေန သဒ္ဒံ သုတ္ဝာ။ပေ။ ဃာနေန ဂန္ဓံ ဃာယိတ္ဝာ။ပေ။ ဇိဝ္ဟာယ ရသံ သာယိတ္ဝာ။ပေ။ ကာယေန ဖောဋ္ဌဗ္ဗံ ဖုသိတ္ဝာ။ပေ။ မနသာ ဓမ္မံ ဝိညာယ န နိမိတ္တဂ္ဂာဟီ နာနုဗ္ယဉ္ဇနဂ္ဂာဟီ။ ယတ္ဝာဓိကရဏမေနံ မနိန္ဒ္ရိယံ အသံဝုတံ ဝိဟရန္တံ အဘိဇ္ဈာဒောမနသ္သာ ပာပကာ အကုသလာ ဓမ္မာ အန္ဝာသ္သဝေယ္ယုံ၊ တသ္သ သံဝရာယ ပဋိပဇ္ဇိသ္သာမ၊ ရက္ခိသ္သာမ မနိန္ဒ္ရိယံ၊ မနိန္ဒ္ရိယေ သံဝရံ အာပဇ္ဇိသ္သာမာတိ ဧဝဉ္ဟိ ဝော၊ ဘိက္ခဝေ၊ သိက္ခိတဗ္ဗံ။ သိယာ ခော ပန၊ ဘိက္ခဝေ၊ တုမ္ဟာကံ ဧဝမသ္သ ဟိရောတ္တပ္ပေနမ္ဟ သမန္နာဂတာ၊ ပရိသုဒ္ဓော နော ကာယသမာစာရော၊ ပရိသုဒ္ဓော ဝစီသမာစာရော၊ ပရိသုဒ္ဓော မနောသမာစာရော၊ ပရိသုဒ္ဓော အာဇီဝော၊ ဣန္ဒ္ရိယေသုမ္ဟ ဂုတ္တဒ္ဝာရာ၊ အလမေတ္တာဝတာ ကတမေတ္တာဝတာ၊ အနုပ္ပတ္တော နော သာမညတ္ထော၊ နတ္ထိ နော ကိဉ္စိ ဥတ္တရိံ ကရဏီယန္တိ တာဝတကေနေဝ တုဋ္ဌိံ အာပဇ္ဇေယ္ယာထ။ အာရောစယာမိ ဝော၊ ဘိက္ခဝေ၊ ပဋိဝေဒယာမိ ဝော၊ ဘိက္ခဝေ မာ ဝော သာမညတ္ထိကာနံ သတံ သာမညတ္ထော ပရိဟာယိ၊ သတိ ဥတ္တရိံ ကရဏီယေ။>
    text <၄၂၂>, <ကိဉ္စ၊ ဘိက္ခဝေ၊ ဥတ္တရိံ ကရဏီယံ။ ဘောဇနေ မတ္တညုနော ဘဝိသ္သာမ၊ ပဋိသင္ခာ ယောနိသော အာဟာရံ အာဟရိသ္သာမ၊ နေဝ ဒဝာယ န မဒာယ န မဏ္ဍနာယ န ဝိဘူသနာယ ယာဝဒေဝ ဣမသ္သ ကာယသ္သ ဌိတိယာ ယာပနာယ၊ ဝိဟိံသူပရတိယာ၊ ဗ္ရဟ္မစရိယာနုဂ္ဂဟာယ၊ ဣတိ ပုရာဏဉ္စ ဝေဒနံ ပဋိဟင္ခာမ နဝဉ္စ ဝေဒနံ န ဥပ္ပာဒေသ္သာမ၊ ယာတ္ရာ စ နော ဘဝိသ္သတိ၊ အနဝဇ္ဇတာ စ၊ ဖာသု ဝိဟာရော စာတိ ဧဝဉ္ဟိ ဝော၊ ဘိက္ခဝေ၊ သိက္ခိတဗ္ဗံ။ သိယာ ခော ပန၊ ဘိက္ခဝေ၊ တုမ္ဟာကံ ဧဝမသ္သ ဟိရောတ္တပ္ပေနမ္ဟ သမန္နာဂတာ၊ ပရိသုဒ္ဓော နော ကာယသမာစာရော၊ ပရိသုဒ္ဓော ဝစီသမာစာရော၊ ပရိသုဒ္ဓော မနောသမာစာရော၊ ပရိသုဒ္ဓော အာဇီဝော၊ ဣန္ဒ္ရိယေသုမ္ဟ ဂုတ္တဒ္ဝာရာ၊ ဘောဇနေ မတ္တညုနော၊ အလမေတ္တာဝတာ ကတမေတ္တာဝတာ၊ အနုပ္ပတ္တော နော သာမညတ္ထော၊ နတ္ထိ နော ကိဉ္စိ ဥတ္တရိံ ကရဏီယန္တိ တာဝတကေနေဝ တုဋ္ဌိံ အာပဇ္ဇေယ္ယာထ။ အာရောစယာမိ ဝော၊ ဘိက္ခဝေ၊ ပဋိဝေဒယာမိ ဝော၊ ဘိက္ခဝေ မာ ဝော၊ သာမညတ္ထိကာနံ သတံ သာမညတ္ထော ပရိဟာယိ သတိ ဥတ္တရိံ ကရဏီယေ။>
    text <၄၂၃>, <ကိဉ္စ၊ ဘိက္ခဝေ၊ ဥတ္တရိံ ကရဏီယံ။ ဇာဂရိယံ အနုယုတ္တာ ဘဝိသ္သာမ၊ ဒိဝသံ စင္ကမေန နိသဇ္ဇာယ အာဝရဏီယေဟိ ဓမ္မေဟိ စိတ္တံ ပရိသောဓေသ္သာမ။ ရတ္တိယာ ပဌမံ ယာမံ စင္ကမေန နိသဇ္ဇာယ အာဝရဏီယေဟိ ဓမ္မေဟိ စိတ္တံ ပရိသောဓေသ္သာမ။ ရတ္တိယာ မဇ္ဈိမံ ယာမံ ဒက္ခိဏေန ပသ္သေန သီဟသေယ္ယံ ကပ္ပေသ္သာမ ပာဒေ ပာဒံ အစ္စာဓာယ၊ သတော သမ္ပဇာနော ဥဋ္ဌာနသညံ မနသိ ကရိတ္ဝာ။ ရတ္တိယာ ပစ္ဆိမံ ယာမံ ပစ္စုဋ္ဌာယ စင္ကမေန နိသဇ္ဇာယ အာဝရဏီယေဟိ ဓမ္မေဟိ စိတ္တံ ပရိသောဓေသ္သာမာတိ၊ ဧဝဉ္ဟိ ဝော၊ ဘိက္ခဝေ၊ သိက္ခိတဗ္ဗံ။ သိယာ ခော ပန၊ ဘိက္ခဝေ၊ တုမ္ဟာကံ ဧဝမသ္သ ဟိရောတ္တပ္ပေနမ္ဟ သမန္နာဂတာ၊ ပရိသုဒ္ဓော နော ကာယသမာစာရော၊ ပရိသုဒ္ဓော ဝစီသမာစာရော၊ ပရိသုဒ္ဓော မနောသမာစာရော၊ ပရိသုဒ္ဓော အာဇီဝော၊ ဣန္ဒ္ရိယေသုမ္ဟ ဂုတ္တဒ္ဝာရာ၊ ဘောဇနေ မတ္တညုနော၊ ဇာဂရိယံ အနုယုတ္တာ၊ အလမေတ္တာဝတာ ကတမေတ္တာဝတာ၊ အနုပ္ပတ္တော နော သာမညတ္ထော၊ နတ္ထိ နော ကိဉ္စိ ဥတ္တရိံ ကရဏီယန္တိ၊ တာဝတကေနေဝ တုဋ္ဌိံ အာပဇ္ဇေယ္ယာထ။ အာရောစယာမိ ဝော၊ ဘိက္ခဝေ၊ ပဋိဝေဒယာမိ ဝော၊ ဘိက္ခဝေ မာ ဝော၊ သာမညတ္ထိကာနံ သတံ သာမညတ္ထော ပရိဟာယိ သတိ ဥတ္တရိံ ကရဏီယေ။>
    text <၄၂၄>, <ကိဉ္စ၊ ဘိက္ခဝေ၊ ဥတ္တရိံ ကရဏီယံ။ သတိသမ္ပဇညေန သမန္နာဂတာ ဘဝိသ္သာမ၊ အဘိက္ကန္တေ ပဋိက္ကန္တေ သမ္ပဇာနကာရီ၊ အာလောကိတေ ဝိလောကိတေ သမ္ပဇာနကာရီ၊ သမိဉ္ဇိတေ ပသာရိတေ သမ္ပဇာနကာရီ၊ သင္ဃာဋိပတ္တစီဝရဓာရဏေ သမ္ပဇာနကာရီ၊ အသိတေ ပီတေ ခာယိတေ သာယိတေ သမ္ပဇာနကာရီ၊ ဥစ္စာရပသ္သာဝကမ္မေ သမ္ပဇာနကာရီ၊ ဂတေ ဌိတေ နိသိန္နေ သုတ္တေ ဇာဂရိတေ ဘာသိတေ တုဏ္ဟီဘာဝေ သမ္ပဇာနကာရီတိ၊ ဧဝဉ္ဟိ ဝော၊ ဘိက္ခဝေ၊ သိက္ခိတဗ္ဗံ။ သိယာ ခော ပန၊ ဘိက္ခဝေ၊ တုမ္ဟာကံ ဧဝမသ္သ ဟိရောတ္တပ္ပေနမ္ဟ သမန္နာဂတာ၊ ပရိသုဒ္ဓော နော ကာယသမာစာရော၊ ပရိသုဒ္ဓော ဝစီသမာစာရော၊ ပရိသုဒ္ဓော မနောသမာစာရော၊ ပရိသုဒ္ဓော အာဇီဝော၊ ဣန္ဒ္ရိယေသုမ္ဟ ဂုတ္တဒ္ဝာရာ၊ ဘောဇနေ မတ္တညုနော၊ ဇာဂရိယံ အနုယုတ္တာ၊ သတိသမ္ပဇညေန သမန္နာဂတာ၊ အလမေတ္တာဝတာ ကတမေတ္တာဝတာ၊ အနုပ္ပတ္တော နော သာမညတ္ထော၊ နတ္ထိ နော ကိဉ္စိ ဥတ္တရိံ ကရဏီယန္တိ တာဝတကေနေဝ တုဋ္ဌိံ အာပဇ္ဇေယ္ယာထ။ အာရောစယာမိ ဝော၊ ဘိက္ခဝေ၊ ပဋိဝေဒယာမိ ဝော၊ ဘိက္ခဝေ မာ ဝော၊ သာမညတ္ထိကာနံ သတံ သာမညတ္ထော ပရိဟာယိ သတိ ဥတ္တရိံ ကရဏီယေ။>
    text <၄၂၅>, <ကိဉ္စ၊ ဘိက္ခဝေ၊ ဥတ္တရိံ ကရဏီယံ။ ဣဓ၊ ဘိက္ခဝေ၊ ဘိက္ခု ဝိဝိတ္တံ သေနာသနံ ဘဇတိ အရညံ ရုက္ခမူလံ ပဗ္ဗတံ ကန္ဒရံ ဂိရိဂုဟံ သုသာနံ ဝနပ္ပတ္ထံ အဗ္ဘောကာသံ ပလာလပုဉ္ဇံ။ သော ပစ္ဆာဘတ္တံ ပိဏ္ဍပာတပဋိက္ကန္တော နိသီဒတိ ပလ္လင္ကံ အာဘုဇိတ္ဝာ၊ ဥဇုံ ကာယံ ပဏိဓာယ ပရိမုခံ သတိံ ဥပဋ္ဌပေတ္ဝာ။ သော အဘိဇ္ဈံ လောကေ ပဟာယ ဝိဂတာဘိဇ္ဈေန စေတသာ ဝိဟရတိ၊ အဘိဇ္ဈာယ စိတ္တံ ပရိသောဓေတိ၊ ဗ္ယာပာဒပဒောသံ ပဟာယ အဗ္ယာပန္နစိတ္တော ဝိဟရတိ၊ သဗ္ဗပာဏဘူတဟိတာနုကမ္ပီ၊ ဗ္ယာပာဒပဒောသာ စိတ္တံ ပရိသောဓေတိ၊ ထီနမိဒ္ဓံ ပဟာယ ဝိဂတထီနမိဒ္ဓော ဝိဟရတိ၊ အာလောကသညီ သတော သမ္ပဇာနော၊ ထီနမိဒ္ဓာ စိတ္တံ ပရိသောဓေတိ၊ ဥဒ္ဓစ္စကုက္ကုစ္စံ ပဟာယ အနုဒ္ဓတော ဝိဟရတိ၊ အဇ္ဈတ္တံ ဝူပသန္တစိတ္တော၊ ဥဒ္ဓစ္စကုက္ကုစ္စာ စိတ္တံ ပရိသောဓေတိ၊ ဝိစိကိစ္ဆံ ပဟာယ တိဏ္ဏဝိစိကိစ္ဆော ဝိဟရတိ၊ အကထံကထီ ကုသလေသု ဓမ္မေသု၊ ဝိစိကိစ္ဆာယ စိတ္တံ ပရိသောဓေတိ။>
    text <၄၂၆>, <သေယ္ယထာပိ၊ ဘိက္ခဝေ၊ ပုရိသော ဣဏံ အာဒာယ ကမ္မန္တေ ပယောဇေယ္ယ။ တသ္သ တေ ကမ္မန္တာ သမိဇ္ဈေယ္ယုံ။ သော ယာနိ စ ပောရာဏာနိ ဣဏမူလာနိ တာနိ စ ဗ္ယန္တီ ကရေယ္ယ၊ သိယာ စသ္သ ဥတ္တရိံ အဝသိဋ္ဌံ ဒာရဘရဏာယ။ တသ္သ ဧဝမသ္သ အဟံ ခော ပုဗ္ဗေ ဣဏံ အာဒာယ ကမ္မန္တေ ပယောဇေသိံ၊ တသ္သ မေ တေ ကမ္မန္တာ သမိဇ္ဈိံသု။ သောဟံ ယာနိ စ ပောရာဏာနိ ဣဏမူလာနိ တာနိ စ ဗ္ယန္တီ အကာသိံ၊ အတ္ထိ စ မေ ဥတ္တရိံ အဝသိဋ္ဌံ ဒာရဘရဏာယာတိ။ သော တတောနိဒာနံ လဘေထ ပာမောဇ္ဇံ၊ အဓိဂစ္ဆေယ္ယ သောမနသ္သံ။>
    text <သေယ္ယထာပိ၊ ဘိက္ခဝေ၊ ပုရိသော အာဗာဓိကော အသ္သ ဒုက္ခိတော ဗာဠ္ဟဂိလာနော၊ ဘတ္တဉ္စသ္သ နစ္ဆာဒေယ္ယ၊ န စသ္သ ကာယေ ဗလမတ္တာ။ သော အပရေန သမယေန တမ္ဟာ အာဗာဓာ မုစ္စေယ္ယ၊ ဘတ္တဉ္စသ္သ ဆာဒေယ္ယ၊ သိယာ စသ္သ ကာယေ ဗလမတ္တာ။ တသ္သ ဧဝမသ္သ အဟံ ခော ပုဗ္ဗေ အာဗာဓိကော အဟောသိံ ဒုက္ခိတော ဗာဠ္ဟဂိလာနော၊ ဘတ္တဉ္စ မေ နစ္ဆာဒေသိ၊ န စ မေ အာသိ ကာယေ ဗလမတ္တာ၊ သောမ္ဟိ ဧတရဟိ တမ္ဟာ အာဗာဓာ မုတ္တော၊ ဘတ္တဉ္စ မေ ဆာဒေတိ၊ အတ္ထိ စ မေ ကာယေ ဗလမတ္တာတိ။ သော တတောနိဒာနံ လဘေထ ပာမောဇ္ဇံ၊ အဓိဂစ္ဆေယ္ယ သောမနသ္သံ။>
    text <သေယ္ယထာပိ၊ ဘိက္ခဝေ၊ ပုရိသော ဗန္ဓနာဂာရေ ဗဒ္ဓော အသ္သ။ သော အပရေန သမယေန တမ္ဟာ ဗန္ဓနာ မုစ္စေယ္ယ သောတ္ထိနာ အဗ္ဘယေန၊ န စသ္သ ကိဉ္စိ ဘောဂာနံ ဝယော။ တသ္သ ဧဝမသ္သ အဟံ ခော ပုဗ္ဗေ ဗန္ဓနာဂာရေ ဗဒ္ဓော အဟောသိံ၊ သောမ္ဟိ ဧတရဟိ တမ္ဟာ ဗန္ဓနာ မုတ္တော၊ သောတ္ထိနာ အဗ္ဘယေန၊ နတ္ထိ စ မေ ကိဉ္စိ ဘောဂာနံ ဝယောတိ။ သော တတောနိဒာနံ လဘေထ ပာမောဇ္ဇံ၊ အဓိဂစ္ဆေယ္ယ သောမနသ္သံ။>
    text <သေယ္ယထာပိ၊ ဘိက္ခဝေ၊ ပုရိသော ဒာသော အသ္သ အနတ္တာဓီနော ပရာဓီနော န ယေနကာမံဂမော။ သော အပရေန သမယေန တမ္ဟာ ဒာသဗ္ယာ မုစ္စေယ္ယ အတ္တာဓီနော အပရာဓီနော ဘုဇိသ္သော ယေနကာမံဂမော။ တသ္သ ဧဝမသ္သ အဟံ ခော ပုဗ္ဗေ ဒာသော အဟောသိံ အနတ္တာဓီနော ပရာဓီနော န ယေနကာမံဂမော၊ သောမ္ဟိ ဧတရဟိ တမ္ဟာ ဒာသဗ္ယာ မုတ္တော အတ္တာဓီနော အပရာဓီနော ဘုဇိသ္သော ယေနကာမံဂမောတိ။ သော တတောနိဒာနံ လဘေထ ပာမောဇ္ဇံ၊ အဓိဂစ္ဆေယ္ယ သောမနသ္သံ။>
    text <သေယ္ယထာပိ၊ ဘိက္ခဝေ၊ ပုရိသော သဓနော သဘောဂော ကန္တာရဒ္ဓာနမဂ္ဂံ ပဋိပဇ္ဇေယ္ယ။ သော အပရေန သမယေန တမ္ဟာ ကန္တာရာ နိတ္ထရေယ္ယ သောတ္ထိနာ အဗ္ဘယေန၊ န စသ္သ ကိဉ္စိ ဘောဂာနံ ဝယော။ တသ္သ ဧဝမသ္သ အဟံ ခော ပုဗ္ဗေ သဓနော သဘောဂော ကန္တာရဒ္ဓာနမဂ္ဂံ ပဋိပဇ္ဇိံ။ သောမ္ဟိ ဧတရဟိ တမ္ဟာ ကန္တာရာ နိတ္ထိဏ္ဏော သောတ္ထိနာ အဗ္ဘယေန၊ နတ္ထိ စ မေ ကိဉ္စိ ဘောဂာနံ ဝယောတိ။ သော တတောနိဒာနံ လဘေထ ပာမောဇ္ဇံ၊ အဓိဂစ္ဆေယ္ယ သောမနသ္သံ။>
    text <ဧဝမေဝ ခော၊ ဘိက္ခဝေ၊ ဘိက္ခု ယထာ ဣဏံ ယထာ ရောဂံ ယထာ ဗန္ဓနာဂာရံ ယထာ ဒာသဗ္ယံ ယထာ ကန္တာရဒ္ဓာနမဂ္ဂံ၊ ဣမေ ပဉ္စ နီဝရဏေ အပ္ပဟီနေ အတ္တနိ သမနုပသ္သတိ။ သေယ္ယထာပိ၊ ဘိက္ခဝေ၊ အာဏဏ္ယံ ယထာ အာရောဂ္ယံ ယထာ ဗန္ဓနာမောက္ခံ ယထာ ဘုဇိသ္သံ ယထာ ခေမန္တဘူမိံ၊ ဧဝမေဝ ဘိက္ခု ဣမေ ပဉ္စ နီဝရဏေ ပဟီနေ အတ္တနိ သမနုပသ္သတိ။>
    text <၄၂၇>, <သော ဣမေ ပဉ္စ နီဝရဏေ ပဟာယ စေတသော ဥပက္ကိလေသေ ပညာယ ဒုဗ္ဗလီကရဏေ၊ ဝိဝိစ္စေဝ ကာမေဟိ ဝိဝိစ္စ အကုသလေဟိ ဓမ္မေဟိ၊ သဝိတက္ကံ သဝိစာရံ ဝိဝေကဇံ ပီတိသုခံ ပဌမံ ဈာနံ ဥပသမ္ပဇ္ဇ ဝိဟရတိ။ သော ဣမမေဝ ကာယံ ဝိဝေကဇေန ပီတိသုခေန အဘိသန္ဒေတိ ပရိသန္ဒေတိ ပရိပူရေတိ ပရိပ္ဖရတိ၊ နာသ္သ ကိဉ္စိ သဗ္ဗာဝတော ကာယသ္သ ဝိဝေကဇေန ပီတိသုခေန အပ္ဖုဋံ ဟောတိ။ သေယ္ယထာပိ၊ ဘိက္ခဝေ၊ ဒက္ခော န္ဟာပကော ဝာ န္ဟာပကန္တေဝာသီ ဝာ ကံသထာလေ န္ဟာနီယစုဏ္ဏာနိ အာကိရိတ္ဝာ ဥဒကေန ပရိပ္ဖောသကံ ပရိပ္ဖောသကံ သန္နေယ္ယ။ သာယံ န္ဟာနီယပိဏ္ဍိ သ္နေဟာနုဂတာ သ္နေဟပရေတာ သန္တရဗာဟိရာ၊ ဖုဋာ သ္နေဟေန န စ ပဂ္ဃရိဏီ။ ဧဝမေဝ ခော၊ ဘိက္ခဝေ၊ ဘိက္ခု ဣမမေဝ ကာယံ ဝိဝေကဇေန ပီတိသုခေန အဘိသန္ဒေတိ ပရိသန္ဒေတိ ပရိပူရေတိ ပရိပ္ဖရတိ၊ နာသ္သ ကိဉ္စိ သဗ္ဗာဝတော ကာယသ္သ ဝိဝေကဇေန ပီတိသုခေန အပ္ဖုဋံ ဟောတိ။>
    text <၄၂၈>, <ပုန စပရံ၊ ဘိက္ခဝေ၊ ဘိက္ခု ဝိတက္ကဝိစာရာနံ ဝူပသမာ အဇ္ဈတ္တံ သမ္ပသာဒနံ စေတသော ဧကောဒိဘာဝံ အဝိတက္ကံ အဝိစာရံ သမာဓိဇံ ပီတိသုခံ ဒုတိယံ ဈာနံ ဥပသမ္ပဇ္ဇ ဝိဟရတိ။ သော ဣမမေဝ ကာယံ သမာဓိဇေန ပီတိသုခေန အဘိသန္ဒေတိ ပရိသန္ဒေတိ ပရိပူရေတိ ပရိပ္ဖရတိ၊ နာသ္သ ကိဉ္စိ သဗ္ဗာဝတော ကာယသ္သ သမာဓိဇေန ပီတိသုခေန အပ္ဖုဋံ ဟောတိ။ သေယ္ယထာပိ၊ ဘိက္ခဝေ၊ ဥဒကရဟဒော ဥဗ္ဘိဒောဒကော။ တသ္သ နေဝသ္သ ပုရတ္ထိမာယ ဒိသာယ ဥဒကသ္သ အာယမုခံ၊ န ပစ္ဆိမာယ ဒိသာယ ဥဒကသ္သ အာယမုခံ၊ န ဥတ္တရာယ ဒိသာယ ဥဒကသ္သ အာယမုခံ၊ န ဒက္ခိဏာယ ဒိသာယ ဥဒကသ္သ အာယမုခံ၊ ဒေဝော စ န ကာလေန ကာလံ သမ္မာဓာရံ အနုပ္ပဝေစ္ဆေယ္ယ။ အထ ခော တမ္ဟာဝ ဥဒကရဟဒာ သီတာ ဝာရိဓာရာ ဥဗ္ဘိဇ္ဇိတ္ဝာ တမေဝ ဥဒကရဟဒံ သီတေန ဝာရိနာ အဘိသန္ဒေယ္ယ ပရိသန္ဒေယ္ယ ပရိပူရေယ္ယ ပရိပ္ဖရေယ္ယ၊ နာသ္သ ကိဉ္စိ သဗ္ဗာဝတော ဥဒကရဟဒသ္သ သီတေန ဝာရိနာ အပ္ဖုဋံ အသ္သ။ ဧဝမေဝ ခော၊ ဘိက္ခဝေ၊ ဘိက္ခု ဣမမေဝ ကာယံ သမာဓိဇေန ပီတိသုခေန အဘိသန္ဒေတိ ပရိသန္ဒေတိ ပရိပူရေတိ ပရိပ္ဖရတိ၊ နာသ္သ ကိဉ္စိ သဗ္ဗာဝတော ကာယသ္သ သမာဓိဇေန ပီတိသုခေန အပ္ဖုဋံ ဟောတိ။>
    text <၄၂၉>, <ပုန စပရံ၊ ဘိက္ခဝေ၊ ဘိက္ခု ပီတိယာ စ ဝိရာဂာ ဥပေက္ခကော စ ဝိဟရတိ၊ သတော စ သမ္ပဇာနော၊ သုခဉ္စ ကာယေန ပဋိသံဝေဒေတိ၊ ယံ တံ အရိယာ အာစိက္ခန္တိ ဥပေက္ခကော သတိမာ သုခဝိဟာရီတိ တတိယံ ဈာနံ ဥပသမ္ပဇ္ဇ ဝိဟရတိ။ သော ဣမမေဝ ကာယံ နိပ္ပီတိကေန သုခေန အဘိသန္ဒေတိ ပရိသန္ဒေတိ ပရိပူရေတိ ပရိပ္ဖရတိ၊ နာသ္သ ကိဉ္စိ သဗ္ဗာဝတော ကာယသ္သ နိပ္ပီတိကေန သုခေန အပ္ဖုဋံ ဟောတိ။ သေယ္ယထာပိ၊ ဘိက္ခဝေ၊ ဥပ္ပလိနိယံ ဝာ ပဒုမိနိယံ ဝာ ပုဏ္ဍရီကိနိယံ ဝာ အပ္ပေကစ္စာနိ ဥပ္ပလာနိ ဝာ ပဒုမာနိ ဝာ ပုဏ္ဍရီကာနိ ဝာ ဥဒကေ ဇာတာနိ ဥဒကေ သံဝဍ္ဎာနိ ဥဒကာနုဂ္ဂတာနိ အန္တောနိမုဂ္ဂပောသီနိ၊ တာနိ ယာဝ စဂ္ဂာ ယာဝ စ မူလာ သီတေန ဝာရိနာ အဘိသန္နာနိ ပရိသန္နာနိ ပရိပူရာနိ ပရိပ္ဖုဋာနိ၊ နာသ္သ ကိဉ္စိ သဗ္ဗာဝတံ ဥပ္ပလာနံ ဝာ ပဒုမာနံ ဝာ ပုဏ္ဍရီကာနံ ဝာ သီတေန ဝာရိနာ အပ္ဖုဋံ အသ္သ။ ဧဝမေဝ ခော၊ ဘိက္ခဝေ၊ ဘိက္ခု ဣမမေဝ ကာယံ နိပ္ပီတိကေန သုခေန အဘိသန္ဒေတိ ပရိသန္ဒေတိ ပရိပူရေတိ ပရိပ္ဖရတိ၊ နာသ္သ ကိဉ္စိ သဗ္ဗာဝတော ကာယသ္သ နိပ္ပီတိကေန သုခေန အပ္ဖုဋံ ဟောတိ။>
    text <၄၃၀>, <ပုန စပရံ၊ ဘိက္ခဝေ၊ ဘိက္ခု သုခသ္သ စ ပဟာနာ ဒုက္ခသ္သ စ ပဟာနာ၊ ပုဗ္ဗေဝ သောမနသ္သဒောမနသ္သာနံ အတ္ထင္ဂမာ၊ အဒုက္ခမသုခံ ဥပေက္ခာသတိပာရိသုဒ္ဓိံ စတုတ္ထံ ဈာနံ ဥပသမ္ပဇ္ဇ ဝိဟရတိ။ သော ဣမမေဝ ကာယံ ပရိသုဒ္ဓေန စေတသာ ပရိယောဒာတေန ဖရိတ္ဝာ နိသိန္နော ဟောတိ၊ နာသ္သ ကိဉ္စိ သဗ္ဗာဝတော ကာယသ္သ ပရိသုဒ္ဓေန စေတသာ ပရိယောဒာတေန အပ္ဖုဋံ ဟောတိ။ သေယ္ယထာပိ၊ ဘိက္ခဝေ၊ ပုရိသော ဩဒာတေန ဝတ္ထေန သသီသံ ပာရုပေတ္ဝာ နိသိန္နော အသ္သ၊ နာသ္သ ကိဉ္စိ သဗ္ဗာဝတော ကာယသ္သ ဩဒာတေန ဝတ္ထေန အပ္ဖုဋံ အသ္သ။ ဧဝမေဝ ခော၊ ဘိက္ခဝေ၊ ဘိက္ခု ဣမမေဝ ကာယံ ပရိသုဒ္ဓေန စေတသာ ပရိယောဒာတေန ဖရိတ္ဝာ နိသိန္နော ဟောတိ၊ နာသ္သ ကိဉ္စိ သဗ္ဗာဝတော ကာယသ္သ ပရိသုဒ္ဓေန စေတသာ ပရိယောဒာတေန အပ္ဖုဋံ ဟောတိ။>
    text <၄၃၁>, <သော ဧဝံ သမာဟိတေ စိတ္တေ ပရိသုဒ္ဓေ ပရိယောဒာတေ အနင္ဂဏေ ဝိဂတူပက္ကိလေသေ မုဒုဘူတေ ကမ္မနိယေ ဌိတေ အာနေဉ္ဇပ္ပတ္တေ ပုဗ္ဗေနိဝာသာနုသ္သတိဉာဏာယ စိတ္တံ အဘိနိန္နာမေတိ။ သော အနေကဝိဟိတံ ပုဗ္ဗေနိဝာသံ အနုသ္သရတိ၊ သေယ္ယထိဒံ ဧကမ္ပိ ဇာတိံ၊ ဒ္ဝေပိ ဇာတိယော။ပေ။ ဣတိ သာကာရံ သဥဒ္ဒေသံ အနေကဝိဟိတံ ပုဗ္ဗေနိဝာသံ အနုသ္သရတိ။ သေယ္ယထာပိ၊ ဘိက္ခဝေ၊ ပုရိသော သကမ္ဟာ ဂာမာ အညံ ဂာမံ ဂစ္ဆေယ္ယ၊ တမ္ဟာပိ ဂာမာ အညံ ဂာမံ ဂစ္ဆေယ္ယ၊ သော တမ္ဟာ ဂာမာ သကံယေဝ ဂာမံ ပစ္စာဂစ္ဆေယ္ယ။ တသ္သ ဧဝမသ္သ အဟံ ခော သကမ္ဟာ ဂာမာ အမုံ ဂာမံ အဂစ္ဆိံ၊ တတ္ရပိ ဧဝံ အဋ္ဌာသိံ ဧဝံ နိသီဒိံ ဧဝံ အဘာသိံ ဧဝံ တုဏ္ဟီ အဟောသိံ၊ တမ္ဟာပိ ဂာမာ အမုံ ဂာမံ အဂစ္ဆိံ၊ တတ္ရပိ ဧဝံ အဋ္ဌာသိံ ဧဝံ နိသီဒိံ ဧဝံ အဘာသိံ ဧဝံ တုဏ္ဟီ အဟောသိံ၊ သောမ္ဟိ တမ္ဟာ ဂာမာ သကံယေဝ ဂာမံ ပစ္စာဂတောတိ။ ဧဝမေဝ ခော၊ ဘိက္ခဝေ၊ ဘိက္ခု အနေကဝိဟိတံ ပုဗ္ဗေနိဝာသံ အနုသ္သရတိ၊ သေယ္ယထိဒံ ဧကမ္ပိ ဇာတိံ ဒ္ဝေပိ ဇာတိယော။ပေ။ ဣတိ သာကာရံ သဥဒ္ဒေသံ အနေကဝိဟိတံ ပုဗ္ဗေနိဝာသံ အနုသ္သရတိ။>
    text <၄၃၂>, <သော ဧဝံ သမာဟိတေ စိတ္တေ ပရိသုဒ္ဓေ ပရိယောဒာတေ အနင္ဂဏေ ဝိဂတူပက္ကိလေသေ မုဒုဘူတေ ကမ္မနိယေ ဌိတေ အာနေဉ္ဇပ္ပတ္တေ သတ္တာနံ စုတူပပာတဉာဏာယ စိတ္တံ အဘိနိန္နာမေတိ။ သော ဒိဗ္ဗေန စက္ခုနာ ဝိသုဒ္ဓေန အတိက္ကန္တမာနုသကေန သတ္တေ ပသ္သတိ စဝမာနေ ဥပပဇ္ဇမာနေ ဟီနေ ပဏီတေ သုဝဏ္ဏေ ဒုဗ္ဗဏ္ဏေ၊ သုဂတေ ဒုဂ္ဂတေ၊ ယထာကမ္မူပဂေ သတ္တေ ပဇာနာတိ။ပေ။ သေယ္ယထာပိ၊ ဘိက္ခဝေ၊ ဒ္ဝေ အဂာရာ သဒ္ဝာရာ။ တတ္ထ စက္ခုမာ ပုရိသော မဇ္ဈေ ဌိတော ပသ္သေယ္ယ မနုသ္သေ ဂေဟံ ပဝိသန္တေပိ နိက္ခမန္တေပိ၊ အနုစင္ကမန္တေပိ အနုဝိစရန္တေပိ။ ဧဝမေဝ ခော၊ ဘိက္ခဝေ၊ ဘိက္ခု ဒိဗ္ဗေန စက္ခုနာ ဝိသုဒ္ဓေန အတိက္ကန္တမာနုသကေန သတ္တေ ပသ္သတိ စဝမာနေ ဥပပဇ္ဇမာနေ ဟီနေ ပဏီတေ သုဝဏ္ဏေ ဒုဗ္ဗဏ္ဏေ၊ သုဂတေ ဒုဂ္ဂတေ ယထာကမ္မူပဂေ သတ္တေ ပဇာနာတိ။ပေ။>
    text <၄၃၃>, <သော ဧဝံ သမာဟိတေ စိတ္တေ ပရိသုဒ္ဓေ ပရိယောဒာတေ အနင္ဂဏေ ဝိဂတူပက္ကိလေသေ မုဒုဘူတေ ကမ္မနိယေ ဌိတေ အာနေဉ္ဇပ္ပတ္တေ အာသဝာနံ ခယဉာဏာယ စိတ္တံ အဘိနိန္နာမေတိ။ သော ဣဒံ ဒုက္ခန္တိ ယထာဘူတံ ပဇာနာတိ၊ အယံ ဒုက္ခသမုဒယောတိ ယထာဘူတံ ပဇာနာတိ၊ အယံ ဒုက္ခနိရောဓောတိ ယထာဘူတံ ပဇာနာတိ၊ အယံ ဒုက္ခနိရောဓဂာမိနီ ပဋိပဒာတိ ယထာဘူတံ ပဇာနာတိ။ ဣမေ အာသဝာတိ ယထာဘူတံ ပဇာနာတိ၊ အယံ အာသဝသမုဒယောတိ ယထာဘူတံ ပဇာနာတိ၊ အယံ အာသဝနိရောဓောတိ ယထာဘူတံ ပဇာနာတိ၊ အယံ အာသဝနိရောဓဂာမိနီ ပဋိပဒာတိ ယထာဘူတံ ပဇာနာတိ။ တသ္သ ဧဝံ ဇာနတော ဧဝံ ပသ္သတော ကာမာသဝာပိ စိတ္တံ ဝိမုစ္စတိ၊ ဘဝာသဝာပိ စိတ္တံ ဝိမုစ္စတိ၊ အဝိဇ္ဇာသဝာပိ စိတ္တံ ဝိမုစ္စတိ။ ဝိမုတ္တသ္မိံ ဝိမုတ္တမိတိ ဉာဏံ ဟောတိ ခီဏာ ဇာတိ၊ ဝုသိတံ ဗ္ရဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ ပဇာနာတိ။>
    text <သေယ္ယထာပိ၊ ဘိက္ခဝေ၊ ပဗ္ဗတသင္ခေပေ ဥဒကရဟဒော အစ္ဆော ဝိပ္ပသန္နော အနာဝိလော။ တတ္ထ စက္ခုမာ ပုရိသော တီရေ ဌိတော ပသ္သေယ္ယ သိပ္ပိသမ္ဗုကမ္ပိ သက္ခရကထလမ္ပိ မစ္ဆဂုမ္ဗမ္ပိ၊ စရန္တမ္ပိ တိဋ္ဌန္တမ္ပိ။ တသ္သ ဧဝမသ္သ အယံ ခော ဥဒကရဟဒော အစ္ဆော ဝိပ္ပသန္နော အနာဝိလော။ တတ္ရိမေ သိပ္ပိသမ္ဗုကာပိ သက္ခရကထလာပိ မစ္ဆဂုမ္ဗာပိ စရန္တိပိ တိဋ္ဌန္တိပီတိ။ ဧဝမေဝ ခော၊ ဘိက္ခဝေ၊ ဘိက္ခု ဣဒံ ဒုက္ခန္တိ ယထာဘူတံ ပဇာနာတိ။ပေ။ နာပရံ ဣတ္ထတ္တာယာတိ ပဇာနာတိ။>
    text <၄၃၄>, <အယံ ဝုစ္စတိ၊ ဘိက္ခဝေ၊ ဘိက္ခု သမဏော ဣတိပိ ဗ္ရာဟ္မဏောဣတိပိ န္ဟာတကောဣတိပိ ဝေဒဂူဣတိပိ သောတ္တိယောဣတိပိ အရိယောဣတိပိ အရဟံဣတိပိ။ ကထဉ္စ၊ ဘိက္ခဝေ၊ ဘိက္ခု သမဏော ဟောတိ။ သမိတာသ္သ ဟောန္တိ ပာပကာ အကုသလာ ဓမ္မာ၊ သံကိလေသိကာ၊ ပောနောဗ္ဘဝိကာ၊ သဒရာ၊ ဒုက္ခဝိပာကာ၊ အာယတိံ၊ ဇာတိဇရာမရဏိယာ။ ဧဝံ ခော၊ ဘိက္ခဝေ၊ ဘိက္ခု သမဏော ဟောတိ။>
    text <ကထဉ္စ၊ ဘိက္ခဝေ၊ ဘိက္ခု ဗ္ရာဟ္မဏော ဟောတိ။ ဗာဟိတာသ္သ ဟောန္တိ ပာပကာ အကုသလာ ဓမ္မာ၊ သံကိလေသိကာ၊ ပောနောဗ္ဘဝိကာ၊ သဒရာ၊ ဒုက္ခဝိပာကာ၊ အာယတိံ၊ ဇာတိဇရာမရဏိယာ။ ဧဝံ ခော၊ ဘိက္ခဝေ၊ ဘိက္ခု ဗ္ရာဟ္မဏော ဟောတိ။>
    text <ကထဉ္စ၊ ဘိက္ခဝေ၊ ဘိက္ခု န္ဟာတကော ဟောတိ။ န္ဟာတာသ္သ ဟောန္တိ ပာပကာ အကုသလာ ဓမ္မာ၊ သံကိလေသိကာ၊ ပောနောဗ္ဘဝိကာ၊ သဒရာ၊ ဒုက္ခဝိပာကာ၊ အာယတိံ၊ ဇာတိဇရာမရဏိယာ။ ဧဝံ ခော၊ ဘိက္ခဝေ၊ ဘိက္ခု န္ဟာတကော ဟောတိ။>
    text <ကထဉ္စ၊ ဘိက္ခဝေ၊ ဘိက္ခု ဝေဒဂူ ဟောတိ။ ဝိဒိတာသ္သ ဟောန္တိ ပာပကာ အကုသလာ ဓမ္မာ၊ သံကိလေသိကာ၊ ပောနောဗ္ဘဝိကာ၊ သဒရာ၊ ဒုက္ခဝိပာကာ၊ အာယတိံ၊ ဇာတိဇရာမရဏိယာ။ ဧဝံ ခော၊ ဘိက္ခဝေ၊ ဘိက္ခု ဝေဒဂူ ဟောတိ။>
    text <ကထဉ္စ၊ ဘိက္ခဝေ၊ ဘိက္ခု သောတ္တိယော ဟောတိ။ နိသ္သုတာသ္သ ဟောန္တိ ပာပကာ အကုသလာ ဓမ္မာ၊ သံကိလေသိကာ၊ ပောနောဗ္ဘဝိကာ၊ သဒရာ၊ ဒုက္ခဝိပာကာ၊ အာယတိံ၊ ဇာတိဇရာမရဏိယာ။ ဧဝံ ခော၊ ဘိက္ခဝေ၊ ဘိက္ခု သောတ္တိယော ဟောတိ။>
    text <ကထဉ္စ၊ ဘိက္ခဝေ၊ ဘိက္ခု အရိယော ဟောတိ။ အာရကာသ္သ ဟောန္တိ ပာပကာ အကုသလာ ဓမ္မာ၊ သံကိလေသိကာ၊ ပောနောဗ္ဘဝိကာ၊ သဒရာ၊ ဒုက္ခဝိပာကာ၊ အာယတိံ၊ ဇာတိဇရာမရဏိယာ။ ဧဝံ ခော၊ ဘိက္ခဝေ၊ ဘိက္ခု အရိယော ဟောတိ။>
    text <ကထဉ္စ၊ ဘိက္ခဝေ၊ ဘိက္ခု အရဟံ ဟောတိ။ အာရကာသ္သ ဟောန္တိ ပာပကာ အကုသလာ ဓမ္မာ၊ သံကိလေသိကာ၊ ပောနောဗ္ဘဝိကာ၊ သဒရာ၊ ဒုက္ခဝိပာကာ၊ အာယတိံ၊ ဇာတိဇရာမရဏိယာ။ ဧဝံ ခော၊ ဘိက္ခဝေ၊ ဘိက္ခု အရဟံ ဟောတီတိ။>
    text <ဣဒမဝောစ ဘဂဝာ။ အတ္တမနာ တေ ဘိက္ခူ ဘဂဝတော ဘာသိတံ အဘိနန္ဒုန္တိ။>
    stand <မဟာအသ္သပုရသုတ္တံ နိဋ္ဌိတံ နဝမံ။>
  text <၁၀။ စူဠအသ္သပုရသုတ္တံ>
    text <၄၃၅>, <ဧဝံ မေ သုတံ ဧကံ သမယံ ဘဂဝာ အင္ဂေသု ဝိဟရတိ အသ္သပုရံ နာမ အင္ဂာနံ နိဂမော။ တတ္ရ ခော ဘဂဝာ ဘိက္ခူ အာမန္တေသိ ဘိက္ခဝောတိ။ ဘဒန္တေတိ တေ ဘိက္ခူ ဘဂဝတော ပစ္စသ္သောသုံ။ ဘဂဝာ ဧတဒဝောစ သမဏာ သမဏာတိ ဝော၊ ဘိက္ခဝေ၊ ဇနော သဉ္ဇာနာတိ။ တုမ္ဟေ စ ပန ကေ တုမ္ဟေတိ ပုဋ္ဌာ သမာနာ သမဏာမ္ဟာတိ ပဋိဇာနာထ။ တေသံ ဝော၊ ဘိက္ခဝေ၊ ဧဝံသမညာနံ သတံ ဧဝံပဋိညာနံ သတံ ယာ သမဏသာမီစိပ္ပဋိပဒာ တံ ပဋိပဇ္ဇိသ္သာမ၊ ဧဝံ နော အယံ အမ္ဟာကံ သမညာ စ သစ္စာ ဘဝိသ္သတိ ပဋိညာ စ ဘူတာ၊ ယေသဉ္စ မယံ စီဝရပိဏ္ဍပာတသေနာသနဂိလာနပ္ပစ္စယဘေသဇ္ဇပရိက္ခာရံ ပရိဘုဉ္ဇာမ၊ တေသံ တေ ကာရာ အမ္ဟေသု မဟပ္ဖလာ ဘဝိသ္သန္တိ မဟာနိသံသာ၊ အမ္ဟာကဉ္စေဝာယံ ပဗ္ဗဇ္ဇာ အဝဉ္ဈာ ဘဝိသ္သတိ သဖလာ သဥဒ္ရယာတိ။ ဧဝဉ္ဟိ ဝော၊ ဘိက္ခဝေ၊ သိက္ခိတဗ္ဗံ။>
    text <၄၃၆>, <ကထဉ္စ၊ ဘိက္ခဝေ၊ ဘိက္ခု န သမဏသာမီစိပ္ပဋိပဒံ ပဋိပန္နော ဟောတိ။ ယသ္သ ကသ္သစိ၊ ဘိက္ခဝေ၊ ဘိက္ခုနော အဘိဇ္ဈာလုသ္သ အဘိဇ္ဈာ အပ္ပဟီနာ ဟောတိ၊ ဗ္ယာပန္နစိတ္တသ္သ ဗ္ယာပာဒော အပ္ပဟီနော ဟောတိ၊ ကောဓနသ္သ ကောဓော အပ္ပဟီနော ဟောတိ၊ ဥပနာဟိသ္သ ဥပနာဟော အပ္ပဟီနော ဟောတိ၊ မက္ခိသ္သ မက္ခော အပ္ပဟီနော ဟောတိ၊ ပဠာသိသ္သ ပဠာသော အပ္ပဟီနော ဟောတိ၊ ဣသ္သုကိသ္သ ဣသ္သာ အပ္ပဟီနာ ဟောတိ၊ မစ္ဆရိသ္သ မစ္ဆရိယံ အပ္ပဟီနံ ဟောတိ၊ သဌသ္သ သာဌေယ္ယံ အပ္ပဟီနံ ဟောတိ၊ မာယာဝိသ္သ မာယာ အပ္ပဟီနာ ဟောတိ၊ ပာပိစ္ဆသ္သ ပာပိကာ ဣစ္ဆာ အပ္ပဟီနာ ဟောတိ၊ မိစ္ဆာဒိဋ္ဌိကသ္သ မိစ္ဆာဒိဋ္ဌိ အပ္ပဟီနာ ဟောတိ ဣမေသံ ခော အဟံ၊ ဘိက္ခဝေ၊ သမဏမလာနံ သမဏဒောသာနံ သမဏကသဋာနံ အာပာယိကာနံ ဌာနာနံ ဒုဂ္ဂတိဝေဒနိယာနံ အပ္ပဟာနာ န သမဏသာမီစိပ္ပဋိပဒံ ပဋိပန္နောတိ ဝဒာမိ။ သေယ္ယထာပိ၊ ဘိက္ခဝေ၊ မတဇံ နာမ အာဝုဓဇာတံ ဥဘတောဓာရံ ပီတနိသိတံ။ တဒသ္သ သင္ဃာဋိယာ သမ္ပာရုတံ သမ္ပလိဝေဌိတံ။ တထူပမာဟံ၊ ဘိက္ခဝေ၊ ဣမသ္သ ဘိက္ခုနော ပဗ္ဗဇ္ဇံ ဝဒာမိ။>
    text <၄၃၇>, <နာဟံ၊ ဘိက္ခဝေ၊ သင္ဃာဋိကသ္သ သင္ဃာဋိဓာရဏမတ္တေန သာမညံ ဝဒာမိ။ နာဟံ၊ ဘိက္ခဝေ၊ အစေလကသ္သ အစေလကမတ္တေန သာမညံ ဝဒာမိ။ နာဟံ၊ ဘိက္ခဝေ၊ ရဇောဇလ္လိကသ္သ ရဇောဇလ္လိကမတ္တေန သာမညံ ဝဒာမိ။ နာဟံ၊ ဘိက္ခဝေ၊ ဥဒကောရောဟကသ္သ ဥဒကောရောဟဏမတ္တေန သာမညံ ဝဒာမိ။ နာဟံ၊ ဘိက္ခဝေ၊ ရုက္ခမူလိကသ္သ ရုက္ခမူလိကမတ္တေန သာမညံ ဝဒာမိ။ နာဟံ၊ ဘိက္ခဝေ၊ အဗ္ဘောကာသိကသ္သ အဗ္ဘောကာသိကမတ္တေန သာမညံ ဝဒာမိ။ နာဟံ၊ ဘိက္ခဝေ၊ ဥဗ္ဘဋ္ဌကသ္သ ဥဗ္ဘဋ္ဌကမတ္တေန သာမညံ ဝဒာမိ။ နာဟံ၊ ဘိက္ခဝေ၊ ပရိယာယဘတ္တိကသ္သ ပရိယာယဘတ္တိကမတ္တေန သာမညံ ဝဒာမိ။ နာဟံ၊ ဘိက္ခဝေ၊ မန္တဇ္ဈာယကသ္သ မန္တဇ္ဈာယကမတ္တေန သာမညံ ဝဒာမိ။ နာဟံ၊ ဘိက္ခဝေ၊ ဇဋိလကသ္သ ဇဋာဓာရဏမတ္တေန သာမညံ ဝဒာမိ။>
    text <သင္ဃာဋိကသ္သ စေ၊ ဘိက္ခဝေ၊ သင္ဃာဋိဓာရဏမတ္တေန အဘိဇ္ဈာလုသ္သ အဘိဇ္ဈာ ပဟီယေထ၊ ဗ္ယာပန္နစိတ္တသ္သ ဗ္ယာပာဒော ပဟီယေထ၊ ကောဓနသ္သ ကောဓော ပဟီယေထ၊ ဥပနာဟိသ္သ ဥပနာဟော ပဟီယေထ၊ မက္ခိသ္သ မက္ခော ပဟီယေထ၊ ပဠာသိသ္သ ပဠာသော ပဟီယေထ၊ ဣသ္သုကိသ္သ ဣသ္သာ ပဟီယေထ၊ မစ္ဆရိသ္သ မစ္ဆရိယံ ပဟီယေထ၊ သဌသ္သ သာဌေယ္ယံ ပဟီယေထ၊ မာယာဝိသ္သ မာယာ ပဟီယေထ၊ ပာပိစ္ဆသ္သ ပာပိကာ ဣစ္ဆာ ပဟီယေထ၊ မိစ္ဆာဒိဋ္ဌိကသ္သ မိစ္ဆာဒိဋ္ဌိ ပဟီယေထ၊ တမေနံ မိတ္တာမစ္စာ ဉာတိသာလောဟိတာ ဇာတမေဝ နံ သင္ဃာဋိကံ ကရေယ္ယုံ၊ သင္ဃာဋိကတ္တမေဝ သမာဒပေယ္ယုံ ဧဟိ တ္ဝံ၊ ဘဒ္ရမုခ၊ သင္ဃာဋိကော ဟောဟိ၊ သင္ဃာဋိကသ္သ တေ သတော သင္ဃာဋိဓာရဏမတ္တေန အဘိဇ္ဈာလုသ္သ အဘိဇ္ဈာ ပဟီယိသ္သတိ၊ ဗ္ယာပန္နစိတ္တသ္သ ဗ္ယာပာဒော ပဟီယိသ္သတိ၊ ကောဓနသ္သ ကောဓော ပဟီယိသ္သတိ၊ ဥပနာဟိသ္သ ဥပနာဟော ပဟီယိသ္သတိ၊ မက္ခိသ္သ မက္ခော ပဟီယိသ္သတိ၊ ပဠာသိသ္သ ပဠာသော ပဟီယိသ္သတိ၊ ဣသ္သုကိသ္သ ဣသ္သာ ပဟီယိသ္သတိ၊ မစ္ဆရိသ္သ မစ္ဆရိယံ ပဟီယိသ္သတိ၊ သဌသ္သ သာဌေယ္ယံ ပဟီယိသ္သတိ၊ မာယာဝိသ္သ မာယာ ပဟီယိသ္သတိ၊ ပာပိစ္ဆသ္သ ပာပိကာ ဣစ္ဆာ ပဟီယိသ္သတိ၊ မိစ္ဆာဒိဋ္ဌိကသ္သ မိစ္ဆာဒိဋ္ဌိ ပဟီယိသ္သတီတိ။ ယသ္မာ စ ခော အဟံ၊ ဘိက္ခဝေ၊ သင္ဃာဋိကမ္ပိ ဣဓေကစ္စံ ပသ္သာမိ အဘိဇ္ဈာလုံ ဗ္ယာပန္နစိတ္တံ ကောဓနံ ဥပနာဟိံ မက္ခိံ ပဠာသိံ ဣသ္သုကိံ မစ္ဆရိံ သဌံ မာယာဝိံ ပာပိစ္ဆံ မိစ္ဆာဒိဋ္ဌိကံ၊ တသ္မာ န သင္ဃာဋိကသ္သ သင္ဃာဋိဓာရဏမတ္တေန သာမညံ ဝဒာမိ။>
    text <အစေလကသ္သ စေ၊ ဘိက္ခဝေ။ပေ။ ရဇောဇလ္လိကသ္သ စေ၊ ဘိက္ခဝေ။ပေ။ ဥဒကောရောဟကသ္သ စေ၊ ဘိက္ခဝေ။ပေ။ ရုက္ခမူလိကသ္သ စေ၊ ဘိက္ခဝေ။ပေ။ အဗ္ဘောကာသိကသ္သ စေ၊ ဘိက္ခဝေ။ပေ။ ဥဗ္ဘဋ္ဌကသ္သ စေ၊ ဘိက္ခဝေ။ပေ။ ပရိယာယဘတ္တိကသ္သ စေ၊ ဘိက္ခဝေ။ပေ။ မန္တဇ္ဈာယကသ္သ စေ၊ ဘိက္ခဝေ။ပေ။ ဇဋိလကသ္သ စေ၊ ဘိက္ခဝေ၊ ဇဋာဓာရဏမတ္တေန အဘိဇ္ဈာလုသ္သ အဘိဇ္ဈာ ပဟီယေထ၊ ဗ္ယာပန္နစိတ္တသ္သ ဗ္ယာပာဒော ပဟီယေထ၊ ကောဓနသ္သ ကောဓော ပဟီယေထ၊ ဥပနာဟိသ္သ ဥပနာဟော ပဟီယေထ၊ မက္ခိသ္သ မက္ခော ပဟီယေထ၊ ပဠာသိသ္သ ပဠာသော ပဟီယေထ၊ ဣသ္သုကိသ္သ ဣသ္သာ ပဟီယေထ၊ မစ္ဆရိသ္သ မစ္ဆရိယံ ပဟီယေထ၊ သဌသ္သ သာဌေယ္ယံ ပဟီယေထ၊ မာယာဝိသ္သ မာယာ ပဟီယေထ၊ ပာပိစ္ဆသ္သ ပာပိကာ ဣစ္ဆာ ပဟီယေထ၊ မိစ္ဆာဒိဋ္ဌိကသ္သ မိစ္ဆာဒိဋ္ဌိ ပဟီယေထ၊ တမေနံ မိတ္တာမစ္စာ ဉာတိသာလောဟိတာ ဇာတမေဝ နံ ဇဋိလကံ ကရေယ္ယုံ၊ ဇဋိလကတ္တမေဝ သမာဒပေယ္ယုံ ဧဟိ တ္ဝံ၊ ဘဒ္ရမုခ၊ ဇဋိလကော ဟောဟိ၊ ဇဋိလကသ္သ တေ သတော ဇဋာဓာရဏမတ္တေန အဘိဇ္ဈာလုသ္သ အဘိဇ္ဈာ ပဟီယိသ္သတိ ဗ္ယာပန္နစိတ္တသ္သ ဗ္ယာပာဒော ပဟီယိသ္သတိ၊ ကောဓနသ္သ ကောဓော ပဟီယိသ္သတိ။ပေ။ ပာပိစ္ဆသ္သ ပာပိကာ ဣစ္ဆာ ပဟီယိသ္သတိ မိစ္ဆာဒိဋ္ဌိကသ္သ မိစ္ဆာဒိဋ္ဌိ ပဟီယိသ္သတီတိ။ ယသ္မာ စ ခော အဟံ၊ ဘိက္ခဝေ၊ ဇဋိလကမ္ပိ ဣဓေကစ္စံ ပသ္သာမိ အဘိဇ္ဈာလုံ ဗ္ယာပန္နစိတ္တံ ကောဓနံ ဥပနာဟိံ မက္ခိံ ပလာသိံ ဣသ္သုကိံ မစ္ဆရိံ သဌံ မာယာဝိံ ပာပိစ္ဆံ မိစ္ဆာဒိဋ္ဌိံ၊ တသ္မာ န ဇဋိလကသ္သ ဇဋာဓာရဏမတ္တေန သာမညံ ဝဒာမိ။>
    text <၄၃၈>, <ကထဉ္စ၊ ဘိက္ခဝေ၊ ဘိက္ခု သမဏသာမီစိပ္ပဋိပဒံ ပဋိပန္နော ဟောတိ။ ယသ္သ ကသ္သစိ၊ ဘိက္ခဝေ၊ ဘိက္ခုနော အဘိဇ္ဈာလုသ္သ အဘိဇ္ဈာ ပဟီနာ ဟောတိ၊ ဗ္ယာပန္နစိတ္တသ္သ ဗ္ယာပာဒော ပဟီနော ဟောတိ၊ ကောဓနသ္သ ကောဓော ပဟီနော ဟောတိ၊ ဥပနာဟိသ္သ ဥပနာဟော ပဟီနော ဟောတိ၊ မက္ခိသ္သ မက္ခော ပဟီနော ဟောတိ၊ ပဠာသိသ္သ ပဠာသော ပဟီနော ဟောတိ၊ ဣသ္သုကိသ္သ ဣသ္သာ ပဟီနာ ဟောတိ၊ မစ္ဆရိသ္သ မစ္ဆရိယံ ပဟီနံ ဟောတိ၊ သဌသ္သ သာဌေယ္ယံ ပဟီနံ ဟောတိ၊ မာယာဝိသ္သ မာယာ ပဟီနာ ဟောတိ၊ ပာပိစ္ဆသ္သ ပာပိကာ ဣစ္ဆာ ပဟီနာ ဟောတိ၊ မိစ္ဆာဒိဋ္ဌိကသ္သ မိစ္ဆာဒိဋ္ဌိ ပဟီနာ ဟောတိ ဣမေသံ ခော အဟံ၊ ဘိက္ခဝေ၊ သမဏမလာနံ သမဏဒောသာနံ သမဏကသဋာနံ အာပာယိကာနံ ဌာနာနံ ဒုဂ္ဂတိဝေဒနိယာနံ ပဟာနာ သမဏသာမီစိပ္ပဋိပဒံ ပဋိပန္နောတိ ဝဒာမိ။ သော သဗ္ဗေဟိ ဣမေဟိ ပာပကေဟိ အကုသလေဟိ ဓမ္မေဟိ ဝိသုဒ္ဓမတ္တာနံ သမနုပသ္သတိ။ တသ္သ သဗ္ဗေဟိ ဣမေဟိ ပာပကေဟိ အကုသလေဟိ ဓမ္မေဟိ ဝိသုဒ္ဓမတ္တာနံ သမနုပသ္သတော ပာမောဇ္ဇံ ဇာယတိ၊ ပမုဒိတသ္သ ပီတိ ဇာယတိ၊ ပီတိမနသ္သ ကာယော ပသ္သမ္ဘတိ၊ ပသ္သဒ္ဓကာယော သုခံ ဝေဒေတိ၊ သုခိနော စိတ္တံ သမာဓိယတိ။>
    text <သော မေတ္တာသဟဂတေန စေတသာ ဧကံ ဒိသံ ဖရိတ္ဝာ ဝိဟရတိ၊ တထာ ဒုတိယံ၊ တထာ တတိယံ၊ တထာ စတုတ္ထံ။ ဣတိ ဥဒ္ဓမဓော တိရိယံ သဗ္ဗဓိ သဗ္ဗတ္တတာယ သဗ္ဗာဝန္တံ လောကံ မေတ္တာသဟဂတေန စေတသာ ဝိပုလေန မဟဂ္ဂတေန အပ္ပမာဏေန အဝေရေန အဗ္ယာဗဇ္ဈေန ဖရိတ္ဝာ ဝိဟရတိ။ ကရုဏာသဟဂတေန စေတသာ။ပေ။ မုဒိတာသဟဂတေန စေတသာ။ပေ။ ဥပေက္ခာသဟဂတေန စေတသာ ဧကံ ဒိသံ ဖရိတ္ဝာ ဝိဟရတိ၊ တထာ ဒုတိယံ၊ တထာ တတိယံ၊ တထာ စတုတ္ထံ။ ဣတိ ဥဒ္ဓမဓော တိရိယံ သဗ္ဗဓိ သဗ္ဗတ္တတာယ သဗ္ဗာဝန္တံ လောကံ ဥပေက္ခာသဟဂတေန စေတသာ ဝိပုလေန မဟဂ္ဂတေန အပ္ပမာဏေန အဝေရေန အဗ္ယာဗဇ္ဈေန ဖရိတ္ဝာ ဝိဟရတိ။ သေယ္ယထာပိ၊ ဘိက္ခဝေ၊ ပောက္ခရဏီ အစ္ဆောဒကာ သာတောဒကာ သီတောဒကာ သေတကာ သုပတိတ္ထာ ရမဏီယာ။ ပုရတ္ထိမာယ စေပိ ဒိသာယ ပုရိသော အာဂစ္ဆေယ္ယ ဃမ္မာဘိတတ္တော ဃမ္မပရေတော ကိလန္တော တသိတော ပိပာသိတော။ သော တံ ပောက္ခရဏိံ အာဂမ္မ ဝိနေယ္ယ ဥဒကပိပာသံ ဝိနေယ္ယ ဃမ္မပရိဠာဟံ။ပေ။ ပစ္ဆိမာယ စေပိ ဒိသာယ ပုရိသော အာဂစ္ဆေယ္ယ။ပေ။ ဥတ္တရာယ စေပိ ဒိသာယ ပုရိသော အာဂစ္ဆေယ္ယ။ပေ။ ဒက္ခိဏာယ စေပိ ဒိသာယ ပုရိသော အာဂစ္ဆေယ္ယ။ ယတော ကုတော စေပိ နံ ပုရိသော အာဂစ္ဆေယ္ယ ဃမ္မာဘိတတ္တော ဃမ္မပရေတော၊ ကိလန္တော တသိတော ပိပာသိတော။ သော တံ ပောက္ခရဏိံ အာဂမ္မ ဝိနေယ္ယ ဥဒကပိပာသံ၊ ဝိနေယ္ယ ဃမ္မပရိဠာဟံ။ ဧဝမေဝ ခော၊ ဘိက္ခဝေ၊ ခတ္တိယကုလာ စေပိ အဂာရသ္မာ အနဂာရိယံ ပဗ္ဗဇိတော ဟောတိ၊ သော စ တထာဂတပ္ပဝေဒိတံ ဓမ္မဝိနယံ အာဂမ္မ၊ ဧဝံ မေတ္တံ ကရုဏံ မုဒိတံ ဥပေက္ခံ ဘာဝေတ္ဝာ လဘတိ အဇ္ဈတ္တံ ဝူပသမံ။ အဇ္ဈတ္တံ ဝူပသမာ သမဏသာမီစိပ္ပဋိပဒံ ပဋိပန္နောတိ ဝဒာမိ။ ဗ္ရာဟ္မဏကုလာ စေပိ။ပေ။ ဝေသ္သကုလာ စေပိ။ပေ။ သုဒ္ဒကုလာ စေပိ။ပေ။ ယသ္မာ ကသ္မာ စေပိ ကုလာ အဂာရသ္မာ အနဂာရိယံ ပဗ္ဗဇိတော ဟောတိ၊ သော စ တထာဂတပ္ပဝေဒိတံ ဓမ္မဝိနယံ အာဂမ္မ၊ ဧဝံ မေတ္တံ ကရုဏံ မုဒိတံ ဥပေက္ခံ ဘာဝေတ္ဝာ လဘတိ အဇ္ဈတ္တံ ဝူပသမံ။ အဇ္ဈတ္တံ ဝူပသမာ သမဏသာမီစိပ္ပဋိပဒံ ပဋိပန္နောတိ ဝဒာမိ။>
    text <ခတ္တိယကုလာ စေပိ အဂာရသ္မာ အနဂာရိယံ ပဗ္ဗဇိတော ဟောတိ။ သော စ အာသဝာနံ ခယာ အနာသဝံ စေတောဝိမုတ္တိံ ပညာဝိမုတ္တိံ ဒိဋ္ဌေဝ ဓမ္မေ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရတိ။ အာသဝာနံ ခယာ သမဏော ဟောတိ။ ဗ္ရာဟ္မဏကုလာ စေပိ။ပေ။ ဝေသ္သကုလာ စေပိ။ သုဒ္ဒကုလာ စေပိ။ ယသ္မာ ကသ္မာ စေပိ ကုလာ အဂာရသ္မာ အနဂာရိယံ ပဗ္ဗဇိတော ဟောတိ၊ သော စ အာသဝာနံ ခယာ အနာသဝံ စေတောဝိမုတ္တိံ ပညာဝိမုတ္တိံ ဒိဋ္ဌေဝ ဓမ္မေ သယံ အဘိညာ သစ္ဆိကတ္ဝာ ဥပသမ္ပဇ္ဇ ဝိဟရတိ။ အာသဝာနံ ခယာ သမဏော ဟောတီတိ။>
    text <ဣဒမဝောစ ဘဂဝာ။ အတ္တမနာ တေ ဘိက္ခူ ဘဂဝတော ဘာသိတံ အဘိနန္ဒုန္တိ။>
    stand <စူဠအသ္သပုရသုတ္တံ နိဋ္ဌိတံ ဒသမံ။>
    stand <မဟာယမကဝဂ္ဂော နိဋ္ဌိတော စတုတ္ထော။>
    text <တသ္သုဒ္ဒာနံ>
