text <၂။ ယုဂနဒ္ဓဝဂ္ဂေါ>
  text <၁။ ယုဂနဒ္ဓကထာ>
    text <၁>, <ဧဝံ မေ သုတံ ဧကံ သမယံ အာယသ္မာ အာနန္ဒော ကောသမ္ဗိယံ ဝိဟရတိ ဃောသိတာရာမေ။ တတြ ခေါ အာယသ္မာ အာနန္ဒော ဘိက္ခူ အာမန္တေသိ အာဝုသော ဘိက္ခဝေါတိ။ အာဝုသောတိ ခေါ တေ ဘိက္ခူ အာယသ္မတော အာနန္ဒဿ ပစ္စဿောသုံ။ အာယသ္မာ အာနန္ဒော ဧတဒဝေါစ>
    text <ယော ဟိ ကောစိ၊ အာဝုသော၊ ဘိက္ခု ဝါ ဘိက္ခုနီ ဝါ မမ သန္တိကေ အရဟတ္တပတ္တံ ဗျာကရောတိ၊ သဗ္ဗသော စတူဟိ မဂ္ဂေဟိ ဧတေသံ ဝါ အညတရေန။ ကတမေဟိ စတူဟိ။>
    text <ဣဓာဝုသော၊ ဘိက္ခု သမထပုဗ္ဗင်္ဂမံ ဝိပဿနံ ဘာဝေတိ။ တဿ သမထပုဗ္ဗင်္ဂမံ ဝိပဿနံ ဘာဝယတော မဂ္ဂေါ သဉ္ဇာယတိ။ သော တံ မဂ္ဂံ အာသေဝတိ ဘာဝေတိ ဗဟုလီကရောတိ။ တဿ တံ မဂ္ဂံ အာသေဝတော ဘာဝယတော ဗဟုလီကရောတော သညောဇနာနိ ပဟီယန္တိ၊ အနုသယာ ဗျန္တီဟောန္တိ။>
    text <ပုန စပရံ၊ အာဝုသော၊ ဘိက္ခု ဝိပဿနာပုဗ္ဗင်္ဂမံ သမထံ ဘာဝေတိ။ တဿ ဝိပဿနာပုဗ္ဗင်္ဂမံ သမထံ ဘာဝယတော မဂ္ဂေါ သဉ္ဇာယတိ။ သော တံ မဂ္ဂံ အာသေဝတိ ဘာဝေတိ ဗဟုလီကရောတိ။ တဿ တံ မဂ္ဂံ အာသေဝတော ဘာဝယတော ဗဟုလီကရောတော သညောဇနာနိ ပဟီယန္တိ၊ အနုသယာ ဗျန္တီဟောန္တိ။>
    text <ပုန စပရံ၊ အာဝုသော၊ ဘိက္ခု သမထဝိပဿနံ ယုဂနဒ္ဓံ ဘာဝေတိ။ တဿ သမထဝိပဿနံ ယုဂနဒ္ဓံ ဘာဝယတော မဂ္ဂေါ သဉ္ဇာယတိ။ သော တံ မဂ္ဂံ အာသေဝတိ ဘာဝေတိ ဗဟုလီကရောတိ။ တဿ တံ မဂ္ဂံ အာသေဝတော ဘာဝယတော ဗဟုလီကရောတော သညောဇနာနိ ပဟီယန္တိ၊ အနုသယာ ဗျန္တီဟောန္တိ။>
    text <ပုန စပရံ၊ အာဝုသော၊ ဘိက္ခုနော ဓမ္မုဒ္ဓစ္စဝိဂ္ဂဟိတံ မာနသံ ဟောတိ။ သော၊ အာဝုသော၊ သမယော ယံ တံ စိတ္တံ အဇ္ဈတ္တမေဝ သန္တိဋ္ဌတိ သန္နိသီဒတိ ဧကောဒိ ဟောတိ သမာဓိယတိ။ တဿ မဂ္ဂေါ သဉ္ဇာယတိ။ သော တံ မဂ္ဂံ အာသေဝတိ ဘာဝေတိ ဗဟုလီကရောတိ။ တဿ တံ မဂ္ဂံ အာသေဝတော ဘာဝယတော ဗဟုလီကရောတော သညောဇနာနိ ပဟီယန္တိ၊ အနုသယာ ဗျန္တီဟောန္တိ။>
    text <ယော ဟိ ကောစိ၊ အာဝုသော၊ ဘိက္ခု ဝါ ဘိက္ခုနီ ဝါ မမ သန္တိကေ အရဟတ္တပတ္တံ ဗျာကရောတိ၊ သဗ္ဗသော ဣမေဟိ စတူဟိ မဂ္ဂေဟိ၊ ဧတေသံ ဝါ အညတရေနာတိ။>
    text <၁။ သုတ္တန္တနိဒ္ဒေသော>
      text <၂>, <ကထံ သမထပုဗ္ဗင်္ဂမံ ဝိပဿနံ ဘာဝေတိ။ နေက္ခမ္မဝသေန စိတ္တဿ ဧကဂ္ဂတာ အဝိက္ခေပေါ သမာဓိ။ တတ္ထ ဇာတေ ဓမ္မေ အနိစ္စတော အနုပဿနဋ္ဌေန ဝိပဿနာ၊ ဒုက္ခတော အနုပဿနဋ္ဌေန ဝိပဿနာ၊ အနတ္တတော အနုပဿနဋ္ဌေန ဝိပဿနာ။ ဣတိ ပဌမံ သမထော၊ ပစ္ဆာ ဝိပဿနာ။ တေန ဝုစ္စတိ သမထပုဗ္ဗင်္ဂမံ ဝိပဿနံ ဘာဝေတီတိ။ ဘာဝေတီတိ စတဿော ဘာဝနာ တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ၊ ဣန္ဒြိယာနံ ဧကရသဋ္ဌေန ဘာဝနာ၊ တဒုပဂဝီရိယဝါဟနဋ္ဌေန ဘာဝနာ၊ အာသေဝနဋ္ဌေန ဘာဝနာ။>
      text <မဂ္ဂေါ သဉ္ဇာယတီတိ ကထံ မဂ္ဂေါ သဉ္ဇာယတိ။ ဒဿနဋ္ဌေန သမ္မာဒိဋ္ဌိ မဂ္ဂေါ သဉ္ဇာယတိ၊ အဘိနိရောပနဋ္ဌေန သမ္မာသင်္ကပ္ပေါ မဂ္ဂေါ သဉ္ဇာယတိ၊ ပရိဂ္ဂဟဋ္ဌေန သမ္မာဝါစာ မဂ္ဂေါ သဉ္ဇာယတိ၊ သမုဋ္ဌာနဋ္ဌေန သမ္မာကမ္မန္တော မဂ္ဂေါ သဉ္ဇာယတိ၊ ဝေါဒာနဋ္ဌေန သမ္မာအာဇီဝေါ မဂ္ဂေါ သဉ္ဇာယတိ၊ ပဂ္ဂဟဋ္ဌေန သမ္မာဝါယာမော မဂ္ဂေါ သဉ္ဇာယတိ၊ ဥပဋ္ဌာနဋ္ဌေန သမ္မာသတိ မဂ္ဂေါ သဉ္ဇာယတိ၊ အဝိက္ခေပဋ္ဌေန သမ္မာသမာဓိ မဂ္ဂေါ သဉ္ဇာယတိ ဧဝံ မဂ္ဂေါ သဉ္ဇာယတိ။>
      text <သော တံ မဂ္ဂံ အာသေဝတိ ဘာဝေတိ ဗဟုလီကရောတိ အာသေဝတီတိ ကထံ အာသေဝတိ။ အာဝဇ္ဇန္တော အာသေဝတိ၊ ဇာနန္တော အာသေဝတိ၊ ပဿန္တော အာသေဝတိ၊ ပစ္စဝေက္ခန္တော အာသေဝတိ၊ စိတ္တံ အဓိဋ္ဌဟန္တော အာသေဝတိ၊ သဒ္ဓါယ အဓိမုစ္စန္တော အာသေဝတိ၊ ဝီရိယံ ပဂ္ဂဏှန္တော အာသေဝတိ၊ သတိံ ဥပဋ္ဌာပေန္တော အာသေဝတိ၊ စိတ္တံ သမာဒဟန္တော အာသေဝတိ၊ ပညာယ ပဇာနန္တော အာသေဝတိ၊ အဘိညေယျံ အဘိဇာနန္တော အာသေဝတိ၊ ပရိညေယျံ ပရိဇာနန္တော အာသေဝတိ၊ ပဟာတဗ္ဗံ ပဇဟန္တော အာသေဝတိ၊ ဘာဝေတဗ္ဗံ ဘာဝေန္တော အာသေဝတိ၊ သစ္ဆိကာတဗ္ဗံ သစ္ဆိကရောန္တော အာသေဝတိ ဧဝံ အာသေဝတိ။>
      text <ဘာဝေတီတိ ကထံ ဘာဝေတိ။ အာဝဇ္ဇန္တော ဘာဝေတိ၊ ဇာနန္တော ဘာဝေတိ၊ ပဿန္တော ဘာဝေတိ၊ ပစ္စဝေက္ခန္တော ဘာဝေတိ၊ စိတ္တံ အဓိဋ္ဌဟန္တော ဘာဝေတိ၊ သဒ္ဓါယ အဓိမုစ္စန္တော ဘာဝေတိ၊ ဝီရိယံ ပဂ္ဂဏှန္တော ဘာဝေတိ၊ သတိံ ဥပဋ္ဌာပေန္တော ဘာဝေတိ၊ စိတ္တံ သမာဒဟန္တော ဘာဝေတိ၊ ပညာယ ပဇာနန္တော ဘာဝေတိ၊ အဘိညေယျံ အဘိဇာနန္တော ဘာဝေတိ၊ ပရိညေယျံ ပရိဇာနန္တော ဘာဝေတိ၊ ပဟာတဗ္ဗံ ပဇဟန္တော ဘာဝေတိ၊ ဘာဝေတဗ္ဗံ ဘာဝေန္တော ဘာဝေတိ၊ သစ္ဆိကာတဗ္ဗံ သစ္ဆိကရောန္တော ဘာဝေတိ ဧဝံ ဘာဝေတိ။>
      text <ဗဟုလီကရောတီတိ ကထံ ဗဟုလီကရောတိ။ အာဝဇ္ဇန္တော ဗဟုလီကရောတိ၊ ဇာနန္တော ဗဟုလီကရောတိ၊ ပဿန္တော ဗဟုလီကရောတိ၊ ပစ္စဝေက္ခန္တော ဗဟုလီကရောတိ၊ စိတ္တံ အဓိဋ္ဌဟန္တော ဗဟုလီကရောတိ၊ သဒ္ဓါယ အဓိမုစ္စန္တော ဗဟုလီကရောတိ၊ ဝီရိယံ ပဂ္ဂဏှန္တော ဗဟုလီကရောတိ၊ သတိံ ဥပဋ္ဌာပေန္တော ဗဟုလီကရောတိ၊ စိတ္တံ သမာဒဟန္တော ဗဟုလီကရောတိ၊ ပညာယ ပဇာနန္တော ဗဟုလီကရောတိ၊ အဘိညေယျံ အဘိဇာနန္တော ဗဟုလီကရောတိ၊ ပရိညေယျံ ပရိဇာနန္တော ဗဟုလီကရောတိ၊ ပဟာတဗ္ဗံ ပဇဟန္တော ဗဟုလီကရောတိ၊ ဘာဝေတဗ္ဗံ ဘာဝေန္တော ဗဟုလီကရောတိ၊ သစ္ဆိကာတဗ္ဗံ သစ္ဆိကရောန္တော ဗဟုလီကရောတိ ဧဝံ ဗဟုလီကရောတိ။>
      text <တဿ တံ မဂ္ဂံ အာသေဝတော ဘာဝယတော ဗဟုလီကရောတော သညောဇနာနိ ပဟီယန္တိ အနုသယာ ဗျန္တီဟောန္တီတိ ကထံ သညောဇနာနိ ပဟီယန္တိ၊ အနုသယာ ဗျန္တီဟောန္တိ။ သောတာပတ္တိမဂ္ဂေန၊ သက္ကာယဒိဋ္ဌိ၊ ဝိစိကိစ္ဆာ၊ သီလဗ္ဗတပရာမာသော ဣမာနိ တီဏိ သညောဇနာနိ ပဟီယန္တိ၊ ဒိဋ္ဌာနုသယော၊ ဝိစိကိစ္ဆာနုသယော ဣမေ ဒွေ အနုသယာ ဗျန္တီဟောန္တိ။ သကဒာဂါမိမဂ္ဂေန ဩဠာရိကံ ကာမရာဂသညောဇနံ၊ ပဋိဃသညောဇနံ ဣမာနိ ဒွေ သညောဇနာနိ ပဟီယန္တိ၊ ဩဠာရိကော ကာမရာဂါနုသယော၊ ပဋိဃာနုသယော ဣမေ ဒွေ အနုသယာ ဗျန္တီဟောန္တိ။ အနာဂါမိမဂ္ဂေန အနုသဟဂတံ ကာမရာဂသညောဇနံ၊ ပဋိဃသညောဇနံ ဣမာနိ ဒွေ သညောဇနာနိ ပဟီယန္တိ၊ အနုသဟဂတော ကာမရာဂါနုသယော၊ ပဋိဃာနုသယော ဣမေ ဒွေ အနုသယာ ဗျန္တီဟောန္တိ။ အရဟတ္တမဂ္ဂေန ရူပရာဂေါ၊ အရူပရာဂေါ၊ မာနော၊ ဥဒ္ဓစ္စံ၊ အဝိဇ္ဇာ ဣမာနိ ပဉ္စ သညောဇနာနိ ပဟီယန္တိ၊ မာနာနုသယော၊ ဘဝရာဂါနုသယော၊ အဝိဇ္ဇာနုသယော ဣမေ တယော အနုသယာ ဗျန္တီဟောန္တိ။ ဧဝံ သညောဇနာနိ ပဟီယန္တိ၊ အနုသယာ ဗျန္တီဟောန္တိ။>
      text <၃>, <အဗျာပါဒဝသေန စိတ္တဿ ဧကဂ္ဂတာ အဝိက္ခေပေါ သမာဓိ။ပေ။ အာလောကသညာဝသေန စိတ္တဿ ဧကဂ္ဂတာ အဝိက္ခေပေါ သမာဓိ။ပေ။ ပဋိနိဿဂ္ဂါနုပဿီ အဿာသဝသေန ပဋိနိဿဂ္ဂါနုပဿီ ပဿာသဝသေန စိတ္တဿ ဧကဂ္ဂတာ အဝိက္ခေပေါ သမာဓိ။ တတ္ထ ဇာတေ ဓမ္မေ အနိစ္စတော အနုပဿနဋ္ဌေန ဝိပဿနာ၊ ဒုက္ခတော အနုပဿနဋ္ဌေန ဝိပဿနာ၊ အနတ္တတော အနုပဿနဋ္ဌေန ဝိပဿနာ။ ဣတိ ပဌမံ သမထော၊ ပစ္ဆာ ဝိပဿနာ။ တေန ဝုစ္စတိ သမထပုဗ္ဗင်္ဂမံ ဝိပဿနံ ဘာဝေတီတိ။ ဘာဝေတီတိ စတဿော ဘာဝနာ တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ၊ ဣန္ဒြိယာနံ ဧကရသဋ္ဌေန ဘာဝနာ၊ တဒုပဂဝီရိယဝါဟနဋ္ဌေန ဘာဝနာ၊ အာသေဝနဋ္ဌေန ဘာဝနာ။>
      text <မဂ္ဂေါ သဉ္ဇာယတီတိ ကထံ မဂ္ဂေါ သဉ္ဇာယတိ။ ဒဿနဋ္ဌေန သမ္မာဒိဋ္ဌိ မဂ္ဂေါ သဉ္ဇာယတိ၊ အဘိနိရောပနဋ္ဌေန သမ္မာသင်္ကပ္ပေါ မဂ္ဂေါ သဉ္ဇာယတိ။ပေ။ အဝိက္ခေပဋ္ဌေန သမ္မာသမာဓိ မဂ္ဂေါ သဉ္ဇာယတိ။ ဧဝံ မဂ္ဂေါ သဉ္ဇာယတိ။>
      text <သော တံ မဂ္ဂံ အာသေဝတိ ဘာဝေတိ ဗဟုလီကရောတိ အာသေဝတီတိ ကထံ အာသေဝတိ။ အာဝဇ္ဇန္တော အာသေဝတိ။ပေ။ သစ္ဆိကာတဗ္ဗံ သစ္ဆိကရောန္တော အာသေဝတိ၊ ဧဝံ အာသေဝတိ။ ဘာဝေတီတိ ကထံ ဘာဝေတိ။ အာဝဇ္ဇန္တော ဘာဝေတိ၊ ဇာနန္တော ဘာဝေတိ။ပေ။ သစ္ဆိကာတဗ္ဗံ သစ္ဆိကရောန္တော ဘာဝေတိ၊ ဧဝံ ဘာဝေတိ။ ဗဟုလီကရောတီတိ ကထံ ဗဟုလီကရောတိ။ အာဝဇ္ဇန္တော ဗဟုလီကရောတိ၊ ဇာနန္တော ဗဟုလီကရောတိ။ပေ။ သစ္ဆိကာတဗ္ဗံ သစ္ဆိကရောန္တော ဗဟုလီကရောတိ၊ ဧဝံ ဗဟုလီကရောတိ။>
      text <တဿ တံ မဂ္ဂံ အာသေဝတော ဘာဝယတော ဗဟုလီကရောတော သညောဇနာနိ ပဟီယန္တိ၊ အနုသယာ ဗျန္တီဟောန္တီတိ ကထံ သညောဇနာ ပဟီယန္တိ၊ အနုသယာ ဗျန္တီဟောန္တိ။ သောတာပတ္တိမဂ္ဂေန သက္ကာယဒိဋ္ဌိ ဝိစိကိစ္ဆာ သီလဗ္ဗတပရာမာသော ဣမာနိ တီဏိ သညောဇနာနိ ပဟီယန္တိ၊ ဒိဋ္ဌာနုသယော၊ ဝိစိကိစ္ဆာနုသယော ဣမေ ဒွေ အနုသယာ ဗျန္တီဟောန္တိ။ သကဒာဂါမိမဂ္ဂေန ဩဠာရိကံ ကာမရာဂသညောဇနံ၊ ပဋိဃသညောဇနံ ဣမာနိ ဒွေ သညောဇနာနိ ပဟီယန္တိ၊ ဩဠာရိကော ကာမရာဂါနုသယော ပဋိဃာနုသယော ဣမေ ဒွေ အနုသယာ ဗျန္တီဟောန္တိ။ အနာဂါမိမဂ္ဂေန အနုသဟဂတံ ကာမရာဂသညောဇနံ၊ ပဋိဃသညောဇနံ ဣမာနိ ဒွေ သညောဇနာနိ ပဟီယန္တိ၊ အနုသဟဂတော ကာမရာဂါနုသယော၊ ပဋိဃာနုသယော ဣမေ ဒွေ အနုသယာ ဗျန္တီဟောန္တိ။ အရဟတ္တမဂ္ဂေန ရူပရာဂေါ၊ အရူပရာဂေါ၊ မာနော၊ ဥဒ္ဓစ္စံ၊ အဝိဇ္ဇာ ဣမာနိ ပဉ္စ သညောဇနာနိ ပဟီယန္တိ၊ မာနာနုသယော၊ ဘဝရာဂါနုသယော၊ အဝိဇ္ဇာနုသယော ဣမေ တယော အနုသယာ ဗျန္တီဟောန္တိ။ ဧဝံ သညောဇနာနိ ပဟီယန္တိ၊ အနုသယာ ဗျန္တီဟောန္တိ။ ဧဝံ သမထပုဗ္ဗင်္ဂမံ ဝိပဿနံ ဘာဝေတိ။>
      text <၄>, <ကထံ ဝိပဿနာပုဗ္ဗင်္ဂမံ သမထံ ဘာဝေတိ။ အနိစ္စတော အနုပဿနဋ္ဌေန ဝိပဿနာ၊ ဒုက္ခတော အနုပဿနဋ္ဌေန ဝိပဿနာ၊ အနတ္တတော အနုပဿနဋ္ဌေန ဝိပဿနာ။ တတ္ထ ဇာတာနံ ဓမ္မာနဉ္စ ဝေါသဂ္ဂါရမ္မဏတာ စိတ္တဿ ဧကဂ္ဂတာ အဝိက္ခေပေါ။ သမာဓိ ဣတိ ပဌမံ ဝိပဿနာ၊ ပစ္ဆာ သမထော။ တေန ဝုစ္စတိ ဝိပဿနာပုဗ္ဗင်္ဂမံ သမထံ ဘာဝေတီတိ။ ဘာဝေတီတိ စတဿော ဘာဝနာ အာသေဝနဋ္ဌေန ဘာဝနာ။ပေ။ မဂ္ဂေါ သဉ္ဇာယတီတိ ကထံ မဂ္ဂေါ သဉ္ဇာယတိ။ပေ။ ဧဝံ မဂ္ဂေါ သဉ္ဇာယတိ။ ဧဝံ သညောဇနာနိ ပဟီယန္တိ၊ အနုသယာ ဗျန္တီဟောန္တိ။>
      text <ရူပံ အနိစ္စတော အနုပဿနဋ္ဌေန ဝိပဿနာ၊ ရူပံ ဒုက္ခတော အနုပဿနဋ္ဌေန ဝိပဿနာ၊ ရူပံ အနတ္တတော အနုပဿနဋ္ဌေန ဝိပဿနာ။ တတ္ထ ဇာတာနံ ဓမ္မာနဉ္စ ဝေါသဂ္ဂါရမ္မဏတာ စိတ္တဿ ဧကဂ္ဂတာ အဝိက္ခေပေါ သမာဓိ။ ဣတိ ပဌမံ ဝိပဿနာ၊ ပစ္ဆာ သမထော။ တေန ဝုစ္စတိ ဝိပဿနာပုဗ္ဗင်္ဂမံ သမထံ ဘာဝေတီတိ။ ဘာဝေတီတိ စတဿော ဘာဝနာ အာသေဝနဋ္ဌေန ဘာဝနာ။ပေ။ မဂ္ဂေါ သဉ္ဇာယတီတိ ကထံ မဂ္ဂေါ သဉ္ဇာယတိ။ပေ။ ဧဝံ မဂ္ဂေါ သဉ္ဇာယတိ။ ဧဝံ သညောဇနာနိ ပဟီယန္တိ၊ အနုသယာ ဗျန္တီဟောန္တိ။>
      text <ဝေဒနံ။ပေ။ သညံ။ သင်္ခါရေ။ ဝိညာဏံ။ စက္ခုံ။ပေ။ ဇရာမရဏံ အနိစ္စတော အနုပဿနဋ္ဌေန ဝိပဿနာ၊ ဇရာမရဏံ ဒုက္ခတော။ပေ။ အနတ္တတော အနုပဿနဋ္ဌေန ဝိပဿနာ။ တတ္ထ ဇာတာနံ ဓမ္မာနဉ္စ ဝေါသဂ္ဂါရမ္မဏတာ စိတ္တဿ ဧကဂ္ဂတာ အဝိက္ခေပေါ သမာဓိ။ ဣတိ ပဌမံ ဝိပဿနာ၊ ပစ္ဆာ သမထော။ တေန ဝုစ္စတိ ဝိပဿနာပုဗ္ဗင်္ဂမံ သမထံ ဘာဝေတီတိ။ ဘာဝေတီတိ စတဿော ဘာဝနာ အာသေဝနဋ္ဌေန ဘာဝနာ။ပေ။ မဂ္ဂေါ သဉ္ဇာယတီတိ ကထံ မဂ္ဂေါ သဉ္ဇာယတိ။ပေ။ ဧဝံ မဂ္ဂေါ သဉ္ဇာယတိ။ ဧဝံ သညောဇနာနိ ပဟီယန္တိ၊ အနုသယာ ဗျန္တီဟောန္တိ။ ဧဝံ ဝိပဿနာပုဗ္ဗင်္ဂမံ သမထံ ဘာဝေတိ။>
      text <၅>, <ကထံ သမထဝိပဿနံ ယုဂနဒ္ဓံ ဘာဝေတိ။ သောဠသဟိ အာကာရေဟိ သမထဝိပဿနံ ယုဂနဒ္ဓံ ဘာဝေတိ။ အာရမ္မဏဋ္ဌေန ဂေါစရဋ္ဌေန ပဟာနဋ္ဌေန ပရိစ္စာဂဋ္ဌေန ဝုဋ္ဌာနဋ္ဌေန ဝိဝဋ္ဋနဋ္ဌေန သန္တဋ္ဌေန ပဏီတဋ္ဌေန ဝိမုတ္တဋ္ဌေန အနာသဝဋ္ဌေန တရဏဋ္ဌေန အနိမိတ္တဋ္ဌေန အပ္ပဏိဟိတဋ္ဌေန သုညတဋ္ဌေန ဧကရသဋ္ဌေန အနတိဝတ္တနဋ္ဌေန ယုဂနဒ္ဓဋ္ဌေန။>
      text <ကထံ အာရမ္မဏဋ္ဌေန သမထဝိပဿနံ ယုဂနဒ္ဓံ ဘာဝေတိ။ ဥဒ္ဓစ္စံ ပဇဟတော စိတ္တဿ ဧကဂ္ဂတာ အဝိက္ခေပေါ သမာဓိ နိရောဓာရမ္မဏော၊ အဝိဇ္ဇံ ပဇဟတော အနုပဿနဋ္ဌေန ဝိပဿနာ နိရောဓာရမ္မဏာ။ ဣတိ အာရမ္မဏဋ္ဌေန သမထဝိပဿနာ ဧကရသာ ဟောန္တိ၊ ယုဂနဒ္ဓါ ဟောန္တိ၊ အညမညံ နာတိဝတ္တန္တီတိ။ တေန ဝုစ္စတိ အာရမ္မဏဋ္ဌေန သမထဝိပဿနံ ယုဂနဒ္ဓံ ဘာဝေတီတိ။ ဘာဝေတီတိ စတဿော ဘာဝနာ အာသေဝနဋ္ဌေန ဘာဝနာ။ပေ။ မဂ္ဂေါ သဉ္ဇာယတီတိ ကထံ မဂ္ဂေါ သဉ္ဇာယတိ။ပေ။ ဧဝံ မဂ္ဂေါ သဉ္ဇာယတိ။ ဧဝံ သညောဇနာနိ ပဟီယန္တိ၊ အနုသယာ ဗျန္တီဟောန္တိ။ ဧဝံ အာရမ္မဏဋ္ဌေန သမထဝိပဿနံ ယုဂနဒ္ဓံ ဘာဝေတိ။>
      text <ကထံ ဂေါစရဋ္ဌေန သမထဝိပဿနံ ယုဂနဒ္ဓံ ဘာဝေတိ။ ဥဒ္ဓစ္စံ ပဇဟတော စိတ္တဿ ဧကဂ္ဂတာ အဝိက္ခေပေါ သမာဓိ နိရောဓဂေါစရော၊ အဝိဇ္ဇံ ပဇဟတော အနုပဿနဋ္ဌေန ဝိပဿနာ နိရောဓဂေါစရာ။ ဣတိ ဂေါစရဋ္ဌေန သမထဝိပဿနာ ဧကရသာ ဟောန္တိ၊ ယုဂနဒ္ဓါ ဟောန္တိ၊ အညမညံ နာတိဝတ္တန္တီတိ။ တေန ဝုစ္စတိ ဂေါစရဋ္ဌေန သမထဝိပဿနံ ယုဂနဒ္ဓံ ဘာဝေတီတိ။>
      text <ကထံ ပဟာနဋ္ဌေန သမထဝိပဿနံ ယုဂနဒ္ဓံ ဘာဝေတိ။ ဥဒ္ဓစ္စသဟဂတကိလေသေ စ ခန္ဓေ စ ပဇဟတော စိတ္တဿ ဧကဂ္ဂတာ အဝိက္ခေပေါ သမာဓိ နိရောဓဂေါစရော၊ အဝိဇ္ဇာသဟဂတကိလေသေ စ ခန္ဓေ စ ပဇဟတော အနုပဿနဋ္ဌေန ဝိပဿနာ နိရောဓဂေါစရာ။ ဣတိ ပဟာနဋ္ဌေန သမထဝိပဿနာ ဧကရသာ ဟောန္တိ၊ ယုဂနဒ္ဓါ ဟောန္တိ၊ အညမညံ နာတိဝတ္တန္တီတိ။ တေန ဝုစ္စတိ ပဟာနဋ္ဌေန သမထဝိပဿနံ ယုဂနဒ္ဓံ ဘာဝေတီတိ။>
      text <ကထံ ပရိစ္စာဂဋ္ဌေန သမထဝိပဿနံ ယုဂနဒ္ဓံ ဘာဝေတိ။ ဥဒ္ဓစ္စသဟဂတကိလေသေ စ ခန္ဓေ စ ပရိစ္စဇတော စိတ္တဿ ဧကဂ္ဂတာ အဝိက္ခေပေါ သမာဓိ နိရောဓဂေါစရော၊ အဝိဇ္ဇာသဟဂတကိလေသေ စ ခန္ဓေ စ ပရိစ္စဇတော အနုပဿနဋ္ဌေန ဝိပဿနာ နိရောဓဂေါစရာ။ ဣတိ ပရိစ္စာဂဋ္ဌေန သမထဝိပဿနာ ဧကရသာ ဟောန္တိ၊ ယုဂနဒ္ဓါ ဟောန္တိ၊ အညမညံ နာတိဝတ္တန္တီတိ။ တေန ဝုစ္စတိ ပရိစ္စာဂဋ္ဌေန သမထဝိပဿနံ ယုဂနဒ္ဓံ ဘာဝေတီတိ။>
      text <ကထံ ဝုဋ္ဌာနဋ္ဌေန သမထဝိပဿနံ ယုဂနဒ္ဓံ ဘာဝေတိ။ ဥဒ္ဓစ္စသဟဂတကိလေသေဟိ စ ခန္ဓေဟိ စ ဝုဋ္ဌဟတော စိတ္တဿ ဧကဂ္ဂတာ အဝိက္ခေပေါ သမာဓိ နိရောဓဂေါစရော၊ အဝိဇ္ဇာသဟဂတကိလေသေဟိ စ ခန္ဓေဟိ စ ဝုဋ္ဌဟတော အနုပဿနဋ္ဌေန ဝိပဿနာ နိရောဓဂေါစရာ။ ဣတိ ဝုဋ္ဌာနဋ္ဌေန သမထဝိပဿနာ ဧကရသာ ဟောန္တိ၊ ယုဂနဒ္ဓါ ဟောန္တိ၊ အညမညံ နာတိဝတ္တန္တီတိ။ တေန ဝုစ္စတိ ဝုဋ္ဌာနဋ္ဌေန သမထဝိပဿနံ ယုဂနဒ္ဓံ ဘာဝေတီတိ။>
      text <ကထံ ဝိဝဋ္ဋနဋ္ဌေန သမထဝိပဿနံ ယုဂနဒ္ဓံ ဘာဝေတိ။ ဥဒ္ဓစ္စသဟဂတကိလေသေဟိ စ ခန္ဓေဟိ စ ဝိဝဋ္ဋတော စိတ္တဿ ဧကဂ္ဂတာ အဝိက္ခေပေါ သမာဓိ နိရောဓဂေါစရော၊ အဝိဇ္ဇာသဟဂတကိလေသေဟိ စ ခန္ဓေဟိ စ ဝိဝဋ္ဋတော အနုပဿနဋ္ဌေန ဝိပဿနာ နိရောဓဂေါစရာ။ ဣတိ ဝိဝဋ္ဋနဋ္ဌေန သမထဝိပဿနာ ဧကရသာ ဟောန္တိ၊ ယုဂနဒ္ဓါ ဟောန္တိ၊ အညမညံ နာတိဝတ္တန္တီတိ။ တေန ဝုစ္စတိ ဝိဝဋ္ဋနဋ္ဌေန သမထဝိပဿနံ ယုဂနဒ္ဓံ ဘာဝေတီတိ။>
      text <ကထံ သန္တဋ္ဌေန သမထဝိပဿနံ ယုဂနဒ္ဓံ ဘာဝေတိ။ ဥဒ္ဓစ္စံ ပဇဟတော စိတ္တဿ ဧကဂ္ဂတာ အဝိက္ခေပေါ သမာဓိ သန္တော ဟောန္တိ နိရောဓဂေါစရော၊ အဝိဇ္ဇံ ပဇဟတော အနုပဿနဋ္ဌေန ဝိပဿနာ သန္တာ ဟောတိ နိရောဓဂေါစရာ။ ဣတိ သန္တဋ္ဌေန သမထဝိပဿနာ ဧကရသာ ဟောန္တိ၊ ယုဂနဒ္ဓါ ဟောန္တိ၊ အညမညံ နာတိဝတ္တန္တီတိ။ တေန ဝုစ္စတိ သန္တဋ္ဌေန သမထဝိပဿနံ ယုဂနဒ္ဓံ ဘာဝေတီတိ။>
      text <ကထံ ပဏီတဋ္ဌေန သမထဝိပဿနံ ယုဂနဒ္ဓံ ဘာဝေတိ။ ဥဒ္ဓစ္စံ ပဇဟတော စိတ္တဿ ဧကဂ္ဂတာ အဝိက္ခေပေါ သမာဓိ ပဏီတော ဟောတိ နိရောဓဂေါစရော၊ အဝိဇ္ဇံ ပဇဟတော အနုပဿနဋ္ဌေန ဝိပဿနာ ပဏီတာ ဟောတိ နိရောဓဂေါစရာ။ ဣတိ ပဏီတဋ္ဌေန သမထဝိပဿနာ ဧကရသာ ဟောန္တိ၊ ယုဂနဒ္ဓါ ဟောန္တိ၊ အညမညံ နာတိဝတ္တန္တီတိ။ တေန ဝုစ္စတိ ပဏီတဋ္ဌေန သမထဝိပဿနံ ယုဂနဒ္ဓံ ဘာဝေတီတိ။>
      text <ကထံ ဝိမုတ္တဋ္ဌေန သမထဝိပဿနံ ယုဂနဒ္ဓံ ဘာဝေတိ။ ဥဒ္ဓစ္စံ ပဇဟတော စိတ္တဿ ဧကဂ္ဂတာ အဝိက္ခေပေါ သမာဓိ ကာမာသဝါ ဝိမုတ္တော ဟောတိ နိရောဓဂေါစရော၊ အဝိဇ္ဇံ ပဇဟတော အနုပဿနဋ္ဌေန ဝိပဿနာ အဝိဇ္ဇာသဝါ ဝိမုတ္တာ ဟောတိ နိရောဓဂေါစရာ။ ဣတိ ရာဂဝိရာဂါ စေတောဝိမုတ္တိ အဝိဇ္ဇာဝိရာဂါ ပညာ ဝိမုတ္တဋ္ဌေန သမထဝိပဿနာ ဧကရသာ ဟောန္တိ၊ ယုဂနဒ္ဓါ ဟောန္တိ၊ အညမညံ နာတိဝတ္တန္တီတိ။ တေန ဝုစ္စတိ ဝိမုတ္တဋ္ဌေန သမထဝိပဿနံ ယုဂနဒ္ဓံ ဘာဝေတီတိ။>
      text <ကထံ အနာသဝဋ္ဌေန သမထဝိပဿနံ ယုဂနဒ္ဓံ ဘာဝေတိ။ ဥဒ္ဓစ္စံ ပဇဟတော စိတ္တဿ ဧကဂ္ဂတာ အဝိက္ခေပေါ သမာဓိ ကာမာသဝေန အနာသဝေါ ဟောတိ နိရောဓဂေါစရော၊ အဝိဇ္ဇံ ပဇဟတော အနုပဿနဋ္ဌေန ဝိပဿနာ အဝိဇ္ဇာသဝေန အနာသဝါ ဟောတိ နိရောဓဂေါစရာ။ ဣတိ အနာသဝဋ္ဌေန သမထဝိပဿနာ ဧကရသာ ဟောန္တိ၊ ယုဂနဒ္ဓါ ဟောန္တိ၊ အညမညံ နာတိဝတ္တန္တီတိ။ တေန ဝုစ္စတိ အနာသဝဋ္ဌေန သမထဝိပဿနံ ယုဂနဒ္ဓံ ဘာဝေတီတိ။>
      text <ကထံ တရဏဋ္ဌေန သမထဝိပဿနံ ယုဂနဒ္ဓံ ဘာဝေတိ။ ဥဒ္ဓစ္စသဟဂတကိလေသေ စ ခန္ဓေ စ တရတော စိတ္တဿ ဧကဂ္ဂတာ အဝိက္ခေပေါ သမာဓိ နိရောဓဂေါစရော၊ အဝိဇ္ဇာသဟဂတကိလေသေ စ ခန္ဓေ စ တရတော အနုပဿနဋ္ဌေန ဝိပဿနာ နိရောဓဂေါစရာ။ ဣတိ တရဏဋ္ဌေန သမထဝိပဿနာ ဧကရသာ ဟောန္တိ၊ ယုဂနဒ္ဓါ ဟောန္တိ၊ အညမညံ နာတိဝတ္တန္တီတိ။ တေန ဝုစ္စတိ တရဏဋ္ဌေန သမထဝိပဿနံ ယုဂနဒ္ဓံ ဘာဝေတီတိ။>
      text <ကထံ အနိမိတ္တဋ္ဌေန သမထဝိပဿနံ ယုဂနဒ္ဓံ ဘာဝေတိ။ ဥဒ္ဓစ္စံ ပဇဟတော စိတ္တဿ ဧကဂ္ဂတာ အဝိက္ခေပေါ သမာဓိ သဗ္ဗနိမိတ္တေဟိ အနိမိတ္တော ဟောတိ နိရောဓဂေါစရော၊ အဝိဇ္ဇံ ပဇဟတော အနုပဿနဋ္ဌေန ဝိပဿနာ သဗ္ဗနိမိတ္တေဟိ အနိမိတ္တာ ဟောတိ နိရောဓဂေါစရာ။ ဣတိ အနိမိတ္တဋ္ဌေန သမထဝိပဿနာ ဧကရသာ ဟောန္တိ၊ ယုဂနဒ္ဓါ ဟောန္တိ၊ အညမညံ နာတိဝတ္တန္တီတိ။ တေန ဝုစ္စတိ အနိမိတ္တဋ္ဌေန သမထဝိပဿနံ ယုဂနဒ္ဓံ ဘာဝေတီတိ။>
      text <ကထံ အပ္ပဏိဟိတဋ္ဌေန သမထဝိပဿနံ ယုဂနဒ္ဓံ ဘာဝေတိ။ ဥဒ္ဓစ္စံ ပဇဟတော စိတ္တဿ ဧကဂ္ဂတာ အဝိက္ခေပေါ သမာဓိ သဗ္ဗပဏိဓီဟိ အပ္ပဏိဟိတော ဟောတိ နိရောဓဂေါစရော၊ အဝိဇ္ဇံ ပဇဟတော အနုပဿနဋ္ဌေန ဝိပဿနာ သဗ္ဗပဏိဓီဟိ အပ္ပဏိဟိတာ ဟောတိ နိရောဓဂေါစရာ။ ဣတိ အပ္ပဏိဟိတဋ္ဌေန သမထဝိပဿနာ ဧကရသာ ဟောန္တိ၊ ယုဂနဒ္ဓါ ဟောန္တိ၊ အညမညံ နာတိဝတ္တန္တီတိ။ တေန ဝုစ္စတိ အပ္ပဏိဟိတဋ္ဌေန သမထဝိပဿနံ ယုဂနဒ္ဓံ ဘာဝေတီတိ။>
      text <ကထံ သုညတဋ္ဌေန သမထဝိပဿနံ ယုဂနဒ္ဓံ ဘာဝေတိ။ ဥဒ္ဓစ္စံ ပဇဟတော စိတ္တဿ ဧကဂ္ဂတာ အဝိက္ခေပေါ သမာဓိ သဗ္ဗာဘိနိဝေသေဟိ သုညော ဟောတိ နိရောဓဂေါစရော၊ အဝိဇ္ဇံ ပဇဟတော အနုပဿနဋ္ဌေန ဝိပဿနာ သဗ္ဗာဘိနိဝေသေဟိ သုညာ ဟောတိ နိရောဓဂေါစရာ။ ဣတိ သုညတဋ္ဌေန သမထဝိပဿနာ ဧကရသာ ဟောန္တိ၊ ယုဂနဒ္ဓါ ဟောန္တိ၊ အညမညံ နာတိဝတ္တန္တီတိ။ တေန ဝုစ္စတိ သုညတဋ္ဌေန သမထဝိပဿနံ ယုဂနဒ္ဓံ ဘာဝေတီတိ။ ဘာဝေတီတိ စတဿော ဘာဝနာ အာသေဝနဋ္ဌေန ဘာဝနာ။ပေ။ မဂ္ဂေါ သဉ္ဇာယတီတိ ကထံ မဂ္ဂေါ သဉ္ဇာယတိ။ပေ။ ဧဝံ မဂ္ဂေါ သဉ္ဇာယတိ။ ဧဝံ သညောဇနာနိ ပဟီယန္တိ၊ အနုသယာ ဗျန္တီဟောန္တိ။ ဧဝံ သုညတဋ္ဌေန သမထဝိပဿနံ ယုဂနဒ္ဓံ ဘာဝေတိ။ ဣမေဟိ သောဠသဟိ အာကာရေဟိ သမထဝိပဿနံ ယုဂနဒ္ဓံ ဘာဝေတိ၊ ဧဝံ သမထဝိပဿနံ ယုဂနဒ္ဓံ ဘာဝေတိ။>
      stand <သုတ္တန္တနိဒ္ဒေသော။>
    text <၂။ ဓမ္မုဒ္ဓစ္စဝါရနိဒ္ဒေသော>
      text <၆>, <ကထံ ဓမ္မုဒ္ဓစ္စဝိဂ္ဂဟိတံ မာနသံ ဟောတိ။ အနိစ္စတော မနသိကရောတော ဩဘာသော ဥပ္ပဇ္ဇတိ၊ ဩဘာသော ဓမ္မောတိ ဩဘာသံ အာဝဇ္ဇတိ၊ တတော ဝိက္ခေပေါ ဥဒ္ဓစ္စံ။ တေန ဥဒ္ဓစ္စေန ဝိဂ္ဂဟိတမာနသော အနိစ္စတော ဥပဋ္ဌာနံ ယထာဘူတံ နပ္ပဇာနာတိ၊ ဒုက္ခတော ဥပဋ္ဌာနံ ယထာဘူတံ နပ္ပဇာနာတိ၊ အနတ္တတော ဥပဋ္ဌာနံ ယထာဘူတံ နပ္ပဇာနာတိ။ တေန ဝုစ္စတိ ဓမ္မုဒ္ဓစ္စဝိဂ္ဂဟိတမာနသော ဟောတိ သော သမယော၊ ယံ တံ စိတ္တံ အဇ္ဈတ္တမေဝ သန္တိဋ္ဌတိ သန္နိသီဒတိ ဧကောဒိ ဟောတိ သမာဓိယတိ။ တဿ မဂ္ဂေါ သဉ္ဇာယတီတိ ကထံ မဂ္ဂေါ သဉ္ဇာယတိ။ပေ။ ဧဝံ မဂ္ဂေါ သဉ္ဇာယတိ၊ ဧဝံ သညောဇနာနိ ပဟီယန္တိ၊ အနုသယာ ဗျန္တီဟောန္တိ။>
      text <အနိစ္စတော မနသိကရောတော ဉာဏံ ဥပ္ပဇ္ဇတိ၊ ပီတိ ဥပ္ပဇ္ဇတိ၊ ပဿဒ္ဓိ ဥပ္ပဇ္ဇတိ၊ သုခံ ဥပ္ပဇ္ဇတိ၊ အဓိမောက္ခေါ ဥပ္ပဇ္ဇတိ၊ ပဂ္ဂဟော ဥပ္ပဇ္ဇတိ၊ ဥပဋ္ဌာနံ ဥပ္ပဇ္ဇတိ၊ ဥပေက္ခါ ဥပ္ပဇ္ဇတိ၊ နိကန္တိ ဥပ္ပဇ္ဇတိ၊ နိကန္တိ ဓမ္မောတိ နိကန္တိံ အာဝဇ္ဇတိ။ တတော ဝိက္ခေပေါ ဥဒ္ဓစ္စံ။ တေန ဥဒ္ဓစ္စေန ဝိဂ္ဂဟိတမာနသော အနိစ္စတော ဥပဋ္ဌာနံ ယထာဘူတံ နပ္ပဇာနာတိ၊ ဒုက္ခတော ဥပဋ္ဌာနံ ယထာဘူတံ နပ္ပဇာနာတိ၊ အနတ္တတော ဥပဋ္ဌာနံ ယထာဘူတံ နပ္ပဇာနာတိ။ တေန ဝုစ္စတိ ဓမ္မုဒ္ဓစ္စဝိဂ္ဂဟိတမာနသော ဟောတိ သော သမယော၊ ယံ တံ စိတ္တံ အဇ္ဈတ္တမေဝ သန္တိဋ္ဌတိ သန္နိသီဒတိ ဧကောဒိ ဟောတိ သမာဓိယတိ။ တဿ မဂ္ဂေါ သဉ္ဇာယတီတိ။ ကထံ မဂ္ဂေါ သဉ္ဇာယတိ။ပေ။ ဧဝံ မဂ္ဂေါ သဉ္ဇာယတိ၊ ဧဝံ သညောဇနာနိ ပဟီယန္တိ၊ အနုသယာ ဗျန္တီဟောန္တိ။>
      text <ဒုက္ခတော မနသိကရောတော။ပေ။ အနတ္တတော မနသိကရောတော ဩဘာသော ဥပ္ပဇ္ဇတိ။ပေ။ ဉာဏံ ဥပ္ပဇ္ဇတိ၊ ပီတိ ဥပ္ပဇ္ဇတိ၊ ပဿဒ္ဓိ ဥပ္ပဇ္ဇတိ၊ သုခံ ဥပ္ပဇ္ဇတိ၊ အဓိမောက္ခေါ ဥပ္ပဇ္ဇတိ၊ ပဂ္ဂဟော ဥပ္ပဇ္ဇတိ၊ ဥပဋ္ဌာနံ ဥပ္ပဇ္ဇတိ၊ ဥပေက္ခါ ဥပ္ပဇ္ဇတိ၊ နိကန္တိ ဥပ္ပဇ္ဇတိ၊ နိကန္တိ ဓမ္မောတိ နိကန္တိံ အာဝဇ္ဇတိ။ တတော ဝိက္ခေပေါ ဥဒ္ဓစ္စံ။ တေန ဥဒ္ဓစ္စေန ဝိဂ္ဂဟိတမာနသော အနတ္တတော ဥပဋ္ဌာနံ၊ အနိစ္စတော ဥပဋ္ဌာနံ၊ ဒုက္ခတော ဥပဋ္ဌာနံ ယထာဘူတံ နပ္ပဇာနာတိ။ တေန ဝုစ္စတိ ဓမ္မုဒ္ဓစ္စဝိဂ္ဂဟိတမာနသော။ပေ။ ဧဝံ သညောဇနာနိ ပဟီယန္တိ၊ အနုသယာ ဗျန္တီဟောန္တိ။>
      text <ရူပံ အနိစ္စတော မနသိကရောတော။ပေ။ ရူပံ ဒုက္ခတော မနသိကရောတော။ ရူပံ အနတ္တတော မနသိကရောတော။ ဝေဒနံ။ပေ။ သညံ။ သင်္ခါရေ။ ဝိညာဏံ။ စက္ခုံ။ပေ။ ဇရာမရဏံ အနိစ္စတော မနသိကရောတော။ပေ။ ဇရာမရဏံ ဒုက္ခတော မနသိကရောတော၊ ဇရာမရဏံ အနတ္တတော မနသိကရောတော ဩဘာသော ဥပ္ပဇ္ဇတိ။ပေ။ ဉာဏံ ဥပ္ပဇ္ဇတိ၊ ပီတိ ဥပ္ပဇ္ဇတိ၊ ပဿဒ္ဓိ ဥပ္ပဇ္ဇတိ၊ သုခံ ဥပ္ပဇ္ဇတိ၊ အဓိမောက္ခေါ ဥပ္ပဇ္ဇတိ၊ ပဂ္ဂဟော ဥပ္ပဇ္ဇတိ၊ ဥပဋ္ဌာနံ ဥပ္ပဇ္ဇတိ၊ ဥပေက္ခါ ဥပ္ပဇ္ဇတိ၊ နိကန္တိ ဥပ္ပဇ္ဇတိ၊ နိကန္တိ ဓမ္မောတိ နိကန္တိံ အာဝဇ္ဇတိ။ တတော ဝိက္ခေပေါ ဥဒ္ဓစ္စံ။ တေန ဥဒ္ဓစ္စေန ဝိဂ္ဂဟိတမာနသော။ ဇရာမရဏံ အနတ္တတော ဥပဋ္ဌာနံ ယထာဘူတံ နပ္ပဇာနာတိ။ ဇရာမရဏံ အနိစ္စတော ဥပဋ္ဌာနံ ယထာဘူတံ နပ္ပဇာနာတိ၊ ဇရာမရဏံ ဒုက္ခတော ဥပဋ္ဌာနံ ယထာဘူတံ နပ္ပဇာနာတိ။ တေန ဝုစ္စတိ ဓမ္မုဒ္ဓစ္စဝိဂ္ဂဟိတမာနသော ဟောတိ။ သော သမယော၊ ယံ တံ စိတ္တံ အဇ္ဈတ္တမေဝ သန္တိဋ္ဌတိ သန္နိသီဒတိ ဧကောဒိ ဟောတိ သမာဓိယတိ။ တဿ မဂ္ဂေါ သဉ္ဇာယတီတိ။ ကထံ မဂ္ဂေါ သဉ္ဇာယတိ။ပေ။ ဧဝံ မဂ္ဂေါ သဉ္ဇာယတိ။ ဧဝံ သညောဇနာနိ ပဟီယန္တိ၊ အနုသယာ ဗျန္တီဟောန္တိ။ ဧဝံ ဓမ္မုဒ္ဓစ္စဝိဂ္ဂဟိတံ မာနသံ ဟောတိ။>
      text <၇>
        text <ဩဘာသေ စေဝ ဉာဏေ စ၊ ပီတိယာ စ ဝိကမ္ပတိ။>
        text <ပဿဒ္ဓိယာ သုခေ စေဝ၊ ယေဟိ စိတ္တံ ပဝေဓတိ။>
        text <အဓိမောက္ခေ စ ပဂ္ဂါဟေ၊ ဥပဋ္ဌာနေ စ ကမ္ပတိ။>
        text <ဥပေက္ခါဝဇ္ဇနာယ စေဝ၊ ဥပေက္ခါယ စ နိကန္တိယာ။>
        text <ဣမာနိ ဒသ ဌာနာနိ၊ ပညာ ယဿ ပရိစ္စိတာ။>
        text <ဓမ္မုဒ္ဓစ္စကုသလော ဟောတိ၊ န စ သမ္မောဟ ဂစ္ဆတိ။>
        text <ဝိက္ခိပတိ စေဝ ကိလိဿတိ စ၊ စဝတိ စိတ္တဘာဝနာ။>
        text <ဝိက္ခိပတိ န ကိလိဿတိ၊ ဘာဝနာ ပရိဟာယတိ။>
        text <ဝိက္ခိပတိ န ကိလိဿတိ၊ ဘာဝနာ န ပရိဟာယတိ။>
        text <န စ ဝိက္ခိပတေ စိတ္တံ န ကိလိဿတိ၊ န စဝတိ စိတ္တဘာဝနာ။>
        text <ယုဂနဒ္ဓါ သစ္စဗောဇ္ဈင်္ဂါ၊ မေတ္တာ ဝိရာဂပဉ္စမာ။>
        text <ပဋိသမ္ဘိဒာ ဓမ္မစက္ကံ၊ လောကုတ္တရဗလသုညာတိ။>
      text <ဣမေဟိ စတူဟိ ဌာနေဟိ စိတ္တဿ သင်္ခေပဝိက္ခေပဝိဂ္ဂဟိတံ ဒသ ဌာနေ သမ္ပဇာနာတီတိ။>
      stand <ယုဂနဒ္ဓကထာ နိဋ္ဌိတာ။>
  text <၂။ သစ္စကထာ>
    text <၈>, <ပုရိမနိဒာနံ။ စတ္တာရိမာနိ၊ ဘိက္ခဝေ၊ တထာနိ အဝိတထာနိ အနညထာနိ။ ကတမာနိ စတ္တာရိ။ ဣဒံ ဒုက္ခန္တိ၊ ဘိက္ခဝေ၊ တထမေတံ အဝိတထမေတံ အနညထမေတံ၊ အယံ ဒုက္ခသမုဒယောတိ တထမေတံ အဝိတထမေတံ အနညထမေတံ၊ အယံ ဒုက္ခနိရောဓောတိ တထမေတံ အဝိတထမေတံ အနညထမေတံ၊ အယံ ဒုက္ခနိရောဓဂါမိနီ ပဋိပဒာတိ တထမေတံ အဝိတထမေတံ အနညထမေတံ။ ဣမာနိ ခေါ၊ ဘိက္ခဝေ၊ စတ္တာရိ တထာနိ အဝိတထာနိ အနညထာနိ။>
    text <၁။ ပဌမသုတ္တန္တနိဒ္ဒေသော>
      text <ကထံ ဒုက္ခံ တထဋ္ဌေန သစ္စံ။ စတ္တာရော ဒုက္ခဿ ဒုက္ခဋ္ဌာ တထာ အဝိတထာ အနညထာ။ ဒုက္ခဿ ပီဠနဋ္ဌော၊ သင်္ခတဋ္ဌော၊ သန္တာပဋ္ဌော၊ ဝိပရိဏာမဋ္ဌော ဣမေ စတ္တာရော ဒုက္ခဿ ဒုက္ခဋ္ဌာ တထာ အဝိတထာ အနညထာ။ ဧဝံ ဒုက္ခံ တထဋ္ဌေန သစ္စံ။>
      text <ကထံ သမုဒယော တထဋ္ဌေန သစ္စံ။ စတ္တာရော သမုဒယဿ သမုဒယဋ္ဌာ တထာ အဝိတထာ အနညထာ။ သမုဒယဿ အာယူဟနဋ္ဌော၊ နိဒာနဋ္ဌော၊ သံယောဂဋ္ဌော ပလိဗောဓဋ္ဌော ဣမေ စတ္တာရော သမုဒယဿ သမုဒယဋ္ဌာ တထာ အဝိတထာ အနညထာ။ ဧဝံ သမုဒယော တထဋ္ဌေန သစ္စံ။>
      text <ကထံ နိရောဓော တထဋ္ဌေန သစ္စံ။ စတ္တာရော နိရောဓဿ နိရောဓဋ္ဌာ တထာ အဝိတထာ အနညထာ။ နိရောဓဿ နိဿရဏဋ္ဌော၊ ဝိဝေကဋ္ဌော၊ အသင်္ခတဋ္ဌော၊ အမတဋ္ဌော ဣမေ စတ္တာရော နိရောဓဿ နိရောဓဋ္ဌာ တထာ အဝိတထာ အနညထာ။ ဧဝံ နိရောဓော တထဋ္ဌေန သစ္စံ။>
      text <ကထံ မဂ္ဂေါ တထဋ္ဌေန သစ္စံ။ စတ္တာရော မဂ္ဂဿ မဂ္ဂဋ္ဌာ တထာ အဝိတထာ အနညထာ။ မဂ္ဂဿ နိယျာနဋ္ဌော၊ ဟေတုဋ္ဌော၊ ဒဿနဋ္ဌော၊ အာဓိပတေယျဋ္ဌော ဣမေ စတ္တာရော မဂ္ဂဿ မဂ္ဂဋ္ဌာ တထာ အဝိတထာ အနညထာ။ ဧဝံ မဂ္ဂေါ တထဋ္ဌေန သစ္စံ။>
      text <၉>, <ကတိဟာကာရေဟိ စတ္တာရိ သစ္စာနိ ဧကပ္ပဋိဝေဓာနိ။ စတူဟာကာရေဟိ စတ္တာရိ သစ္စာနိ ဧကပ္ပဋိဝေဓာနိ။ တထဋ္ဌေန၊ အနတ္တဋ္ဌေန၊ သစ္စဋ္ဌေန၊ ပဋိဝေဓဋ္ဌေန ဣမေဟိ စတူဟာကာရေဟိ စတ္တာရိ သစ္စာနိ ဧကသင်္ဂဟိတာနိ။ ယံ ဧကသင်္ဂဟိတံ တံ ဧကတ္တံ။ ဧကတ္တံ ဧကေန ဉာဏေန ပဋိဝိဇ္ဈတီတိ စတ္တာရိ သစ္စာနိ ဧကပ္ပဋိဝေဓာနိ။>
      text <ကထံ တထဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ စတူဟာကာရေဟိ တထဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ ဒုက္ခဿ ဒုက္ခဋ္ဌော တထဋ္ဌော၊ သမုဒယဿ သမုဒယဋ္ဌော တထဋ္ဌော၊ နိရောဓဿ နိရောဓဋ္ဌော တထဋ္ဌော၊ မဂ္ဂဿ မဂ္ဂဋ္ဌော တထဋ္ဌော ဣမေဟိ စတူဟာကာရေဟိ တထဋ္ဌေန စတ္တာရိ သစ္စာနိ ဧကသင်္ဂဟိတာနိ။ ယံ ဧကသင်္ဂဟိတံ တံ ဧကတ္တံ။ ဧကတ္တံ ဧကေန ဉာဏေန ပဋိဝိဇ္ဈတီတိ စတ္တာရိ သစ္စာနိ ဧကပ္ပဋိဝေဓာနိ။>
      text <ကထံ အနတ္တဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ စတူဟာကာရေဟိ အနတ္တဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ ဒုက္ခဿ ဒုက္ခဋ္ဌော အနတ္တဋ္ဌော၊ သမုဒယဿ သမုဒယဋ္ဌော အနတ္တဋ္ဌော၊ နိရောဓဿ နိရောဓဋ္ဌော အနတ္တဋ္ဌော၊ မဂ္ဂဿ မဂ္ဂဋ္ဌော အနတ္တဋ္ဌော ဣမေဟိ စတူဟာကာရေဟိ အနတ္တဋ္ဌေန စတ္တာရိ သစ္စာနိ ဧကသင်္ဂဟိတာနိ။ ယံ ဧကသင်္ဂဟိတံ တံ ဧကတ္တံ။ ဧကတ္တံ ဧကေန ဉာဏေန ပဋိဝိဇ္ဈတီတိ စတ္တာရိ သစ္စာနိ ဧကပ္ပဋိဝေဓာနိ။>
      text <ကထံ သစ္စဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ စတူဟာကာရေဟိ သစ္စဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ ဒုက္ခဿ ဒုက္ခဋ္ဌော သစ္စဋ္ဌော၊ သမုဒယဿ သမုဒယဋ္ဌော သစ္စဋ္ဌော၊ နိရောဓဿ နိရောဓဋ္ဌော သစ္စဋ္ဌော၊ မဂ္ဂဿ မဂ္ဂဋ္ဌော သစ္စဋ္ဌော ဣမေဟိ စတူဟာကာရေဟိ သစ္စဋ္ဌေန စတ္တာရိ သစ္စာနိ ဧကသင်္ဂဟိတာနိ။ ယံ ဧကသင်္ဂဟိတံ တံ ဧကတ္တံ။ ဧကတ္တံ ဧကေန ဉာဏေန ပဋိဝိဇ္ဈတီတိ စတ္တာရိ သစ္စာနိ ဧကပ္ပဋိဝေဓာနိ။>
      text <ကထံ ပဋိဝေဓဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ စတူဟာကာရေဟိ ပဋိဝေဓဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ ဒုက္ခဿ ဒုက္ခဋ္ဌော ပဋိဝေဓဋ္ဌော၊ သမုဒယဿ သမုဒယဋ္ဌော ပဋိဝေဓဋ္ဌော နိရောဓဿ နိရောဓဋ္ဌော ပဋိဝေဓဋ္ဌော၊ မဂ္ဂဿ မဂ္ဂဋ္ဌော ပဋိဝေဓဋ္ဌော ဣမေဟိ စတူဟာကာရေဟိ ပဋိဝေဓဋ္ဌေန စတ္တာရိ သစ္စာနိ ဧကသင်္ဂဟိတာနိ ယံ ဧကသင်္ဂဟိတံ တံ ဧကတ္တံ။ ဧကတ္တံ ဧကေန ဉာဏေန ပဋိဝိဇ္ဈတီတိ စတ္တာရိ သစ္စာနိ ဧကပ္ပဋိဝေဓာနိ။>
      text <၁၀>, <ကတိဟာကာရေဟိ စတ္တာရိ သစ္စာနိ ဧကပ္ပဋိဝေဓာနိ။ ယံ အနိစ္စံ တံ ဒုက္ခံ၊ ယံ ဒုက္ခံ တံ အနိစ္စံ၊ ယံ အနိစ္စဉ္စ ဒုက္ခဉ္စ တံ အနတ္တာ။ ယံ အနိစ္စဉ္စ ဒုက္ခဉ္စ အနတ္တာ စ တံ တထံ။ ယံ အနိစ္စံ စ ဒုက္ခဉ္စ အနတ္တာ စ တထဉ္စ တံ သစ္စံ။ ယံ အနိစ္စဉ္စ ဒုက္ခဉ္စ အနတ္တာ စ တထဉ္စ သစ္စဉ္စ တံ ဧကသင်္ဂဟိတံ။ ယံ ဧကသင်္ဂဟိတံ တံ ဧကတ္တံ။ ဧကတ္တံ ဧကေန ဉာဏေန ပဋိဝိဇ္ဈတီတိ စတ္တာရိ သစ္စာနိ ဧကပ္ပဋိဝေဓာနိ။>
      text <ကတိဟာကာရေဟိ စတ္တာရိ သစ္စာနိ ဧကပ္ပဋိဝေဓာနိ။ နဝဟာကာရေဟိ စတ္တာရိ သစ္စာနိ ဧကပ္ပဋိဝေဓာနိ။ တထဋ္ဌေန၊ အနတ္တဋ္ဌေန၊ သစ္စဋ္ဌေန၊ ပဋိဝေဓဋ္ဌေန၊ အဘိညဋ္ဌေန၊ ပရိညဋ္ဌေန၊ ပဟာနဋ္ဌေန၊ ဘာဝနဋ္ဌေန၊ သစ္ဆိကိရိယဋ္ဌေန ဣမေဟိ နဝဟာကာရေဟိ စတ္တာရိ သစ္စာနိ ဧကသင်္ဂဟိတာနိ။ ယံ ဧကသင်္ဂဟိတံ တံ ဧကတ္တံ။ ဧကတ္တံ ဧကေန ဉာဏေန ပဋိဝိဇ္ဈတီတိ စတ္တာရိ သစ္စာနိ ဧကပ္ပဋိဝေဓာနိ။>
      text <ကထံ တထဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ နဝဟာကာရေဟိ တထဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ ဒုက္ခဿ ဒုက္ခဋ္ဌော တထဋ္ဌော၊ သမုဒယဿ သမုဒယဋ္ဌော တထဋ္ဌော၊ နိရောဓဿ နိရောဓဋ္ဌော တထဋ္ဌော၊ မဂ္ဂဿ မဂ္ဂဋ္ဌော တထဋ္ဌော၊ အဘိညာယ အဘိညဋ္ဌော တထဋ္ဌော၊ ပရိညာယ ပရိညဋ္ဌော တထဋ္ဌော၊ ပဟာနဿ ပဟာနဋ္ဌော တထဋ္ဌော၊ ဘာဝနာယ ဘာဝနဋ္ဌော တထဋ္ဌော၊ သစ္ဆိကိရိယာယ သစ္ဆိကိရိယဋ္ဌော တထဋ္ဌော ဣမေဟိ နဝဟာကာရေဟိ တထဋ္ဌေန စတ္တာရိ သစ္စာနိ ဧကသင်္ဂဟိတာနိ။ ယံ ဧကသင်္ဂဟိတံ တံ ဧကတ္တံ။ ဧကတ္တံ ဧကေန ဉာဏေန ပဋိဝိဇ္ဈတီတိ စတ္တာရိ သစ္စာနိ ဧကပ္ပဋိဝေဓာနိ။>
      text <ကထံ အနတ္တဋ္ဌေန။ သစ္စဋ္ဌေန။ ပဋိဝေဓဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ နဝဟာကာရေဟိ ပဋိဝေဓဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ ဒုက္ခဿ ဒုက္ခဋ္ဌော ပဋိဝေဓဋ္ဌော၊ သမုဒယဿ သမုဒယဋ္ဌော ပဋိဝေဓဋ္ဌော၊ နိရောဓဿ နိရောဓဋ္ဌော ပဋိဝေဓဋ္ဌော၊ မဂ္ဂဿ မဂ္ဂဋ္ဌော ပဋိဝေဓဋ္ဌော၊ အဘိညာယ အဘိညဋ္ဌော ပဋိဝေဓဋ္ဌော၊ ပရိညာယ ပရိညဋ္ဌော ပဋိဝေဓဋ္ဌော၊ ပဟာနဿ ပဟာနဋ္ဌော ပဋိဝေဓဋ္ဌော၊ ဘာဝနာယ ဘာဝနဋ္ဌော ပဋိဝေဓဋ္ဌော၊ သစ္ဆိကိရိယာယ သစ္ဆိကိရိယဋ္ဌော ပဋိဝေဓဋ္ဌော ဣမေဟိ နဝဟာကာရေဟိ ပဋိဝေဓဋ္ဌေန စတ္တာရိ သစ္စာနိ ဧကသင်္ဂဟိတာနိ။ ယံ ဧကသင်္ဂဟိတံ တံ ဧကတ္တံ။ ဧကတ္တံ ဧကေန ဉာဏေန ပဋိဝိဇ္ဈတီတိ စတ္တာရိ သစ္စာနိ ဧကပ္ပဋိဝေဓာနိ။>
      text <၁၁>, <ကတိဟာကာရေဟိ စတ္တာရိ သစ္စာနိ ဧကပ္ပဋိဝေဓာနိ။ ဒွာဒသဟိ အာကာရေဟိ စတ္တာရိ သစ္စာနိ ဧကပ္ပဋိဝေဓာနိ။ တထဋ္ဌေန၊ အနတ္တဋ္ဌေန၊ သစ္စဋ္ဌေန၊ ပဋိဝေဓဋ္ဌေန၊ အဘိဇာနနဋ္ဌေန၊ ပရိဇာနနဋ္ဌေန၊ ဓမ္မဋ္ဌေန၊ တထဋ္ဌေန၊ ဉာတဋ္ဌေန၊ သစ္ဆိကိရိယဋ္ဌေန၊ ဖဿနဋ္ဌေန၊ အဘိသမယဋ္ဌေန ဣမေဟိ ဒွာဒသဟိ အာကာရေဟိ စတ္တာရိ သစ္စာနိ ဧကသင်္ဂဟိတာနိ။ ယံ ဧကသင်္ဂဟိတံ တံ ဧကတ္တံ။ ဧကတ္တံ ဧကေန ဉာဏေန ပဋိဝိဇ္ဈတီတိ စတ္တာရိ သစ္စာနိ ဧကပ္ပဋိဝေဓာနိ။>
      text <ကထံ တထဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ သောဠသဟိ အာကာရေဟိ တထဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ ဒုက္ခဿ ပီဠနဋ္ဌော၊ သင်္ခတဋ္ဌော၊ သန္တာပဋ္ဌော၊ ဝိပရိဏာမဋ္ဌော၊ တထဋ္ဌော၊ သမုဒယဿ အာယူဟနဋ္ဌော၊ နိဒာနဋ္ဌော၊ သံယောဂဋ္ဌော၊ ပလိဗောဓဋ္ဌော တထဋ္ဌော၊ နိရောဓဿ နိဿရဏဋ္ဌော၊ ဝိဝေကဋ္ဌော၊ အသင်္ခတဋ္ဌော၊ အမတဋ္ဌော တထဋ္ဌော၊ မဂ္ဂဿ နိယျာနဋ္ဌော၊ ဟေတုဋ္ဌော၊ ဒဿနဋ္ဌော၊ အာဓိပတေယျဋ္ဌော တထဋ္ဌော ဣမေဟိ သောဠသဟိ အာကာရေဟိ တထဋ္ဌေန စတ္တာရိ သစ္စာနိ ဧကသင်္ဂဟိတာနိ။ ယံ ဧကသင်္ဂဟိတံ တံ ဧကတ္တံ။ ဧကတ္တံ ဧကေန ဉာဏေန ပဋိဝိဇ္ဈတီတိ စတ္တာရိ သစ္စာနိ ဧကပ္ပဋိဝေဓာနိ။>
      text <ကထံ အနတ္တဋ္ဌေန။ပေ။ သစ္စဋ္ဌေန။ ပဋိဝေဓဋ္ဌေန။ အဘိဇာနနဋ္ဌေန။ ပရိဇာနနဋ္ဌေန။ ဓမ္မဋ္ဌေန။ တထဋ္ဌေန။ ဉာတဋ္ဌေန။ သစ္ဆိကိရိယဋ္ဌေန။ ဖဿနဋ္ဌေန။ အဘိသမယဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ သောဠသဟိ အာကာရေဟိ အဘိသမယဋ္ဌေန စတ္တာရိ သစ္စာနိ ဧကပ္ပဋိဝေဓာနိ။ ဒုက္ခဿ ပီဠနဋ္ဌော၊ သင်္ခတဋ္ဌော၊ သန္တာပဋ္ဌော၊ ဝိပရိဏာမဋ္ဌော၊ အဘိသမယဋ္ဌော၊ သမုဒယဿ အာယူဟနဋ္ဌော၊ နိဒာနဋ္ဌော၊ သံယောဂဋ္ဌော၊ ပလိဗောဓဋ္ဌော၊ အဘိသမယဋ္ဌော၊ နိရောဓဿ နိဿရဏဋ္ဌော၊ ဝိဝေကဋ္ဌော၊ အသင်္ခတဋ္ဌော၊ အမတဋ္ဌော၊ အဘိသမယဋ္ဌော၊ မဂ္ဂဿ နိယျာနဋ္ဌော၊ ဟေတုဋ္ဌော၊ ဒဿနဋ္ဌော၊ အာဓိပတေယျဋ္ဌော၊ အဘိသမယဋ္ဌော ဣမေဟိ သောဠသဟိ အာကာရေဟိ အဘိသမယဋ္ဌေန စတ္တာရိ သစ္စာနိ ဧကသင်္ဂဟိတာနိ။ ယံ ဧကသင်္ဂဟိတံ တံ ဧကတ္တံ။ ဧကတ္တံ ဧကေန ဉာဏေန ပဋိဝိဇ္ဈတီတိ စတ္တာရိ သစ္စာနိ ဧကပ္ပဋိဝေဓာနိ။>
      text <၁၂>, <သစ္စာနံ ကတိ လက္ခဏာနိ။ သစ္စာနံ ဒွေ လက္ခဏာနိ။ သင်္ခတလက္ခဏဉ္စ၊ အသင်္ခတလက္ခဏဉ္စ သစ္စာနံ ဣမာနိ ဒွေ လက္ခဏာနိ။>
      text <သစ္စာနံ ကတိ လက္ခဏာနိ။ သစ္စာနံ ဆ လက္ခဏာနိ။ သင်္ခတာနံ သစ္စာနံ ဥပ္ပါဒော ပညာယတိ၊ ဝယော ပညာယတိ၊ ဌိတာနံ အညထတ္တံ ပညာယတိ အသင်္ခတဿ သစ္စဿ န ဥပ္ပါဒော ပညာယတိ၊ န ဝယော ပညာယတိ၊ န ဌိတဿ အညထတ္တံ ပညာယတိ သစ္စာနံ ဣမာနိ ဆ လက္ခဏာနိ။>
      text <သစ္စာနံ ကတိ လက္ခဏာနိ။ သစ္စာနံ ဒွာဒသ လက္ခဏာနိ။ ဒုက္ခသစ္စဿ ဥပ္ပါဒော ပညာယတိ၊ ဝယော ပညာယတိ၊ ဌိတဿ အညထတ္တံ ပညာယတိ၊ သမုဒယသစ္စဿ ဥပ္ပါဒော ပညာယတိ၊ ဝယော ပညာယတိ၊ ဌိတဿ အညထတ္တံ ပညာယတိ၊ မဂ္ဂသစ္စဿ ဥပ္ပါဒော ပညာယတိ၊ ဝယော ပညာယတိ၊ ဌိတဿ အညထတ္တံ ပညာယတိ၊ နိရောဓသစ္စဿ န ဥပ္ပါဒော ပညာယတိ၊ န ဝယော ပညာယတိ၊ န ဌိတဿ အညထတ္တံ ပညာယတိ သစ္စာနံ ဣမာနိ ဒွာဒသ လက္ခဏာနိ။>
      text <စတုန္နံ သစ္စာနံ ကတိ ကုသလာ၊ ကတိ အကုသလာ၊ ကတိ အဗျာကတာ။ သမုဒယသစ္စံ အကုသလံ၊ မဂ္ဂသစ္စံ ကုသလံ၊ နိရောဓသစ္စံ အဗျာကတံ။ ဒုက္ခသစ္စံ သိယာ ကုသလံ၊ သိယာ အကုသလံ၊ သိယာ အဗျာကတံ။>
      text <သိယာ တီဏိ သစ္စာနိ ဧကသစ္စေန သင်္ဂဟိတာနိ၊ ဧကသစ္စံ တီဟိ သစ္စေဟိ သင်္ဂဟိတံ။ ဝတ္ထုဝသေန ပရိယာယေန သိယာတိ။ ကထဉ္စ သိယာ။ ယံ ဒုက္ခသစ္စံ အကုသလံ၊ သမုဒယသစ္စံ အကုသလံ ဧဝံ အကုသလဋ္ဌေန ဒွေ သစ္စာနိ ဧကသစ္စေန သင်္ဂဟိတာနိ၊ ဧကသစ္စံ ဒွီဟိ သစ္စေဟိ သင်္ဂဟိတံ။ ယံ ဒုက္ခသစ္စံ ကုသလံ၊ မဂ္ဂသစ္စံ ကုသလံ ဧဝံ ကုသလဋ္ဌေန ဒွေ သစ္စာနိ ဧကသစ္စေန သင်္ဂဟိတာနိ၊ ဧကသစ္စံ ဒွီဟိ သစ္စေဟိ သင်္ဂဟိတံ။ ယံ ဒုက္ခသစ္စံ အဗျာကတံ၊ နိရောဓသစ္စံ အဗျာကတံ ဧဝံ အဗျာကတဋ္ဌေန ဒွေ သစ္စာနိ ဧကသစ္စေန သင်္ဂဟိတာနိ၊ ဧကသစ္စံ ဒွီဟိ သစ္စေဟိ သင်္ဂဟိတံ။ ဧဝံ သိယာ တီဏိ သစ္စာနိ ဧကသစ္စေန သင်္ဂဟိတာနိ၊ ဧကသစ္စံ တီဟိ သစ္စေဟိ သင်္ဂဟိတံ ဝတ္ထုဝသေန ပရိယာယေနာတိ။>
    text <၂။ ဒုတိယသုတ္တန္တပါဠိ>
      text <၁၃>, <ပုဗ္ဗေ မေ၊ ဘိက္ခဝေ၊ သမ္ဗောဓာ အနဘိသမ္ဗုဒ္ဓဿ ဗောဓိသတ္တဿေဝ သတော ဧတဒဟောသိ ကော နု ခေါ ရူပဿ အဿာဒော၊ ကော အာဒီနဝေါ၊ ကိံ နိဿရဏံ၊ ကော ဝေဒနာယ အဿာဒော၊ ကော အာဒီနဝေါ၊ ကိံ နိဿရဏံ၊ ကော သညာယ အဿာဒော၊ ကော အာဒီနဝေါ၊ ကိံ နိဿရဏံ၊ ကော သင်္ခါရာနံ အဿာဒော၊ ကော အာဒီနဝေါ၊ ကိံ နိဿရဏံ၊ ကော ဝိညာဏဿ အဿာဒော၊ ကော အာဒီနဝေါ၊ ကိံ နိဿရဏန္တိ။ တဿ မယှံ၊ ဘိက္ခဝေ၊ ဧတဒဟောသိ ယံ ခေါ ရူပံ ပဋိစ္စ ဥပ္ပဇ္ဇတိ သုခံ သောမနဿံ အယံ ရူပဿ အဿာဒော။ ယံ ရူပံ အနိစ္စံ၊ တံ ဒုက္ခံ ဝိပရိဏာမဓမ္မံ အယံ ရူပဿ အာဒီနဝေါ။ ယော ရူပသ္မိံ ဆန္ဒရာဂဝိနယော ဆန္ဒရာဂပ္ပဟာနံ ဣဒံ ရူပဿ နိဿရဏံ။ ယံ ဝေဒနံ ပဋိစ္စ။ပေ။ ယံ သညံ ပဋိစ္စ။ ယံ သင်္ခါရေ ပဋိစ္စ။ ယံ ဝိညာဏံ ပဋိစ္စ ဥပ္ပဇ္ဇတိ သုခံ သောမနဿံ အယံ ဝိညာဏဿ အဿာဒော။ ယံ ဝိညာဏံ အနိစ္စံ တံ ဒုက္ခံ ဝိပရိဏာမဓမ္မံ အယံ ဝိညာဏဿ အာဒီနဝေါ။ ယော ဝိညာဏသ္မိံ ဆန္ဒရာဂဝိနယော ဆန္ဒရာဂပ္ပဟာနံ ဣဒံ ဝိညာဏဿ နိဿရဏံ။>
      text <ယာဝကီဝဉ္စာဟံ၊ ဘိက္ခဝေ၊ ဣမေသံ ပဉ္စန္နံ ဥပါဒာနက္ခန္ဓာနံ ဧဝံ အဿာဒဉ္စ အဿာဒတော အာဒီနဝဉ္စ အာဒီနဝတော နိဿရဏဉ္စ နိဿရဏတော ယထာဘူတံ နာဗ္ဘညာသိံ၊ နေဝ တာဝါဟံ၊ ဘိက္ခဝေ၊ သဒေဝကေ လောကေ သမာရကေ သဗြဟ္မကေ သဿမဏဗြာဟ္မဏိယာ ပဇာယ သဒေဝမနုဿာယ အနုတ္တရံ သမ္မာသမ္ဗောဓိံ အဘိသမ္ဗုဒ္ဓေါတိ ပစ္စညာသိံ ယတော စ ခွာဟံ၊ ဘိက္ခဝေ၊ ဣမေသံ ပဉ္စန္နံ ဥပါဒာနက္ခန္ဓာနံ ဧဝံ အဿာဒဉ္စ အဿာဒတော အာဒီနဝဉ္စ အာဒီနဝတော နိဿရဏဉ္စ နိဿရဏတော ယထာဘူတံ အဗ္ဘညာသိံ၊ အထာဟံ၊ ဘိက္ခဝေ၊ သဒေဝကေ လောကေ သမာရကေ သဗြဟ္မကေ သဿမဏဗြာဟ္မဏိယာ ပဇာယ သဒေဝမနုဿာယ အနုတ္တရံ သမ္မာသမ္ဗောဓိံ အဘိသမ္ဗုဒ္ဓေါတိ ပစ္စညာသိံ။ ဉာဏဉ္စ ပန မေ ဒဿနံ ဥဒပါဒိ အကုပ္ပါ မေ ဝိမုတ္တိ။ အယမန္တိမာ ဇာတိ၊ နတ္ထိ ဒာနိ ပုနဗ္ဘဝေါတိ။>
    text <၃။ ဒုတိယသုတ္တန္တနိဒ္ဒေသော>
      text <၁၄>, <ယံ ရူပံ ပဋိစ္စ ဥပ္ပဇ္ဇတိ သုခံ သောမနဿံ၊ အယံ ရူပဿ အဿာဒောတိ ပဟာနပ္ပဋိဝေဓော သမုဒယသစ္စံ။ ယံ ရူပံ အနိစ္စံ တံ ဒုက္ခံ ဝိပရိဏာမဓမ္မံ၊ အယံ ရူပဿ အာဒီနဝေါတိ ပရိညာပဋိဝေဓော ဒုက္ခသစ္စံ။ ယော ရူပသ္မိံ ဆန္ဒရာဂဝိနယော ဆန္ဒရာဂပ္ပဟာနံ၊ ဣဒံ ရူပဿ နိဿရဏန္တိ သစ္ဆိကိရိယာပဋိဝေဓော နိရောဓသစ္စံ။ ယာ ဣမေသု တီသု ဌာနေသု ဒိဋ္ဌိ သင်္ကပ္ပေါ ဝါစာ ကမ္မန္တော အာဇီဝေါ ဝါယာမော သတိ သမာဓိ ဘာဝနာပဋိဝေဓော မဂ္ဂသစ္စံ။>
      text <ယံ ဝေဒနံ ပဋိစ္စ။ပေ။ ယံ သညံ ပဋိစ္စ။ ယံ သင်္ခါရေ ပဋိစ္စ။ ယံ ဝိညာဏံ ပဋိစ္စ ဥပ္ပဇ္ဇတိ သုခံ သောမနဿံ၊ အယံ ဝိညာဏဿ အဿာဒောတိ ပဟာနပ္ပဋိဝေဓော သမုဒယသစ္စံ။ ယံ ဝိညာဏံ အနိစ္စံ တံ ဒုက္ခံ ဝိပရိဏာမဓမ္မံ၊ အယံ ဝိညာဏဿ အာဒီနဝေါတိ ပရိညာပဋိဝေဓော ဒုက္ခသစ္စံ။ ယော ဝိညာဏသ္မိံ ဆန္ဒရာဂဝိနယော ဆန္ဒရာဂပ္ပဟာနံ၊ ဣဒံ ဝိညာဏဿ နိဿရဏန္တိ သစ္ဆိကိရိယာပဋိဝေဓော နိရောဓသစ္စံ။ ယာ ဣမေသု တီသု ဌာနေသု ဒိဋ္ဌိ သင်္ကပ္ပေါ ဝါစာ ကမ္မန္တော အာဇီဝေါ ဝါယာမော သတိ သမာဓိ ဘာဝနာပဋိဝေဓော မဂ္ဂသစ္စံ။>
      text <၁၅>, <သစ္စန္တိ ကတိဟာကာရေဟိ သစ္စံ။ ဧသနဋ္ဌေန၊ ပရိဂ္ဂဟဋ္ဌေန၊ ပဋိဝေဓဋ္ဌေန။ ကထံ ဧသနဋ္ဌေန သစ္စံ။ ဇရာမရဏံ ကိံနိဒာနံ၊ ကိံသမုဒယံ၊ ကိံဇာတိကံ၊ ကိံပဘဝန္တိ ဧဝံ ဧသနဋ္ဌေန သစ္စံ။ ဇရာမရဏံ ဇာတိနိဒာနံ၊ ဇာတိသမုဒယံ၊ ဇာတိဇာတိကံ၊ ဇာတိပ္ပဘဝန္တိ ဧဝံ ပရိဂ္ဂဟဋ္ဌေန သစ္စံ။ ဇရာမရဏဉ္စ ပဇာနာတိ၊ ဇရာမရဏသမုဒယဉ္စ ပဇာနာတိ၊ ဇရာမရဏနိရောဓဉ္စ ပဇာနာတိ၊ ဇရာမရဏနိရောဓဂါမိနိံ ပဋိပဒဉ္စ ပဇာနာတိ ဧဝံ ပဋိဝေဓဋ္ဌေန သစ္စံ။>
      text <ဇာတိ ကိံနိဒာနာ၊ ကိံသမုဒယာ၊ ကိံဇာတိကာ၊ ကိံပဘဝါတိ ဧဝံ ဧသနဋ္ဌေန သစ္စံ။ ဇာတိ ဘဝနိဒာနာ၊ ဘဝသမုဒယာ၊ ဘဝဇာတိကာ၊ ဘဝပ္ပဘဝါတိ ဧဝံ ပရိဂ္ဂဟဋ္ဌေန သစ္စံ။ ဇာတိဉ္စ ပဇာနာတိ၊ ဇာတိသမုဒယဉ္စ ပဇာနာတိ၊ ဇာတိနိရောဓဉ္စ ပဇာနာတိ၊ ဇာတိနိရောဓဂါမိနိံ ပဋိပဒဉ္စ ပဇာနာတိ ဧဝံ ပဋိဝေဓဋ္ဌေန သစ္စံ။>
      text <ဘဝေါ ကိံနိဒာနော၊ ကိံသမုဒယော၊ ကိံဇာတိကော၊ ကိံပဘဝေါတိ ဧဝံ ဧသနဋ္ဌေန သစ္စံ။ ဘဝေါ ဥပါဒာနနိဒာနော၊ ဥပါဒာနသမုဒယော၊ ဥပါဒာနဇာတိကော၊ ဥပါဒာနပ္ပဘဝေါတိ ဧဝံ ပရိဂ္ဂဟဋ္ဌေန သစ္စံ။ ဘဝံ စ ပဇာနာတိ၊ ဘဝသမုဒယဉ္စ ပဇာနာတိ၊ ဘဝနိရောဓဉ္စ ပဇာနာတိ၊ ဘဝနိရောဓဂါမိနိံ ပဋိပဒဉ္စ ပဇာနာတိ ဧဝံ ပဋိဝေဓဋ္ဌေန သစ္စံ။>
      text <ဥပါဒာနံ ကိံနိဒာနံ၊ ကိံသမုဒယံ၊ ကိံဇာတိကံ၊ ကိံပဘဝန္တိ ဧဝံ ဧသနဋ္ဌေန သစ္စံ။ ဥပါဒာနံ တဏှာနိဒာနံ၊ တဏှာသမုဒယံ၊ တဏှာဇာတိကံ၊ တဏှာပဘဝန္တိ ဧဝံ ပရိဂ္ဂဟဋ္ဌေန သစ္စံ။ ဥပါဒာနဉ္စ ပဇာနာတိ၊ ဥပါဒာနသမုဒယဉ္စ ပဇာနာတိ၊ ဥပါဒာနနိရောဓဉ္စ ပဇာနာတိ ဥပါဒာနနိရောဓဂါမိနိံ ပဋိပဒဉ္စ ပဇာနာတိ ဧဝံ ပဋိဝေဓဋ္ဌေန သစ္စံ။>
      text <တဏှာ ကိံနိဒာနာ၊ ကိံသမုဒယာ၊ ကိံဇာတိကာ၊ ကိံပဘဝါတိ ဧဝံ ဧသနဋ္ဌေန သစ္စံ။ တဏှာ ဝေဒနာနိဒာနာ၊ ဝေဒနာသမုဒယာ၊ ဝေဒနာဇာတိကာ၊ ဝေဒနာပဘဝါတိ ဧဝံ ပရိဂ္ဂဟဋ္ဌေန သစ္စံ။ တဏှဉ္စ ပဇာနာတိ၊ တဏှာသမုဒယဉ္စ ပဇာနာတိ၊ တဏှာနိရောဓဉ္စ ပဇာနာတိ၊ တဏှာနိရောဓဂါမိနိံ ပဋိပဒဉ္စ ပဇာနာတိ ဧဝံ ပဋိဝေဓဋ္ဌေန သစ္စံ။>
      text <ဝေဒနာ ကိံနိဒာနာ၊ ကိံသမုဒယာ၊ ကိံဇာတိကာ၊ ကိံပဘဝါတိ ဧဝံ ဧသနဋ္ဌေန သစ္စံ။ ဝေဒနာ ဖဿနိဒာနာ၊ ဖဿသမုဒယာ၊ ဖဿဇာတိကာ၊ ဖဿပ္ပဘဝါတိ ဧဝံ ပရိဂ္ဂဟဋ္ဌေန သစ္စံ။ ဝေဒနဉ္စ ပဇာနာတိ၊ ဝေဒနာသမုဒယဉ္စ ပဇာနာတိ၊ ဝေဒနာနိရောဓဉ္စ ပဇာနာတိ၊ ဝေဒနာနိရောဓဂါမိနိံ ပဋိပဒဉ္စ ပဇာနာတိ ဧဝံ ပဋိဝေဓဋ္ဌေန သစ္စံ။>
      text <ဖဿော ကိံနိဒာနော၊ ကိံသမုဒယော၊ ကိံဇာတိကော၊ ကိံပဘဝေါတိ ဧဝံ ဧသနဋ္ဌေန သစ္စံ။ ဖဿော သဠာယတနနိဒာနော၊ သဠာယတနသမုဒယော၊ သဠာယတနဇာတိကော၊ သဠာယတနပ္ပဘဝေါတိ ဧဝံ ပရိဂ္ဂဟဋ္ဌေန သစ္စံ။ ဖဿဉ္စ ပဇာနာတိ၊ ဖဿသမုဒယဉ္စ ပဇာနာတိ၊ ဖဿနိရောဓဉ္စ ပဇာနာတိ၊ ဖဿနိရောဓဂါမိနိံ ပဋိပဒဉ္စ ပဇာနာတိ ဧဝံ ပဋိဝေဓဋ္ဌေန သစ္စံ။>
      text <သဠာယတနံ ကိံနိဒာနံ၊ ကိံသမုဒယံ၊ ကိံဇာတိကံ၊ ကိံပဘဝန္တိ ဧဝံ ဧသနဋ္ဌေန သစ္စံ။ သဠာယတနံ နာမရူပနိဒာနံ၊ နာမရူပသမုဒယံ၊ နာမရူပဇာတိကံ၊ နာမရူပပ္ပဘဝန္တိ ဧဝံ ပရိဂ္ဂဟဋ္ဌေန သစ္စံ။ သဠာယတနဉ္စ ပဇာနာတိ၊ သဠာယတနသမုဒယဉ္စ ပဇာနာတိ၊ သဠာယတနနိရောဓဉ္စ ပဇာနာတိ၊ သဠာယတနနိရောဓဂါမိနိံ ပဋိပဒဉ္စ ပဇာနာတိ ဧဝံ ပဋိဝေဓဋ္ဌေန သစ္စံ။>
      text <နာမရူပံ ကိံနိဒာနံ၊ ကိံသမုဒယံ၊ ကိံဇာတိကံ၊ ကိံပဘဝန္တိ ဧဝံ ဧသနဋ္ဌေန သစ္စံ။ နာမရူပံ ဝိညာဏနိဒာနံ၊ ဝိညာဏသမုဒယံ၊ ဝိညာဏဇာတိကံ၊ ဝိညာဏပ္ပဘဝန္တိ ဧဝံ ပရိဂ္ဂဟဋ္ဌေန သစ္စံ။ နာမရူပဉ္စ ပဇာနာတိ၊ နာမရူပသမုဒယဉ္စ ပဇာနာတိ၊ နာမရူပနိရောဓဉ္စ ပဇာနာတိ၊ နာမရူပနိရောဓဂါမိနိံ ပဋိပဒဉ္စ ပဇာနာတိ ဧဝံ ပဋိဝေဓဋ္ဌေန သစ္စံ။>
      text <ဝိညာဏံ ကိံနိဒာနံ၊ ကိံသမုဒယံ၊ ကိံဇာတိကံ၊ ကိံပဘဝန္တိ ဧဝံ ဧသနဋ္ဌေန သစ္စံ။ ဝိညာဏံ သင်္ခါရနိဒာနံ၊ သင်္ခါရသမုဒယံ၊ သင်္ခါရဇာတိကံ၊ သင်္ခါရပ္ပဘဝန္တိ ဧဝံ ပရိဂ္ဂဟဋ္ဌေန သစ္စံ။ ဝိညာဏဉ္စ ပဇာနာတိ၊ ဝိညာဏသမုဒယဉ္စ ပဇာနာတိ၊ ဝိညာဏနိရောဓဉ္စ ပဇာနာတိ၊ ဝိညာဏနိရောဓဂါမိနိံ ပဋိပဒဉ္စ ပဇာနာတိ ဧဝံ ပဋိဝေဓဋ္ဌေန သစ္စံ။>
      text <သင်္ခါရာ ကိံနိဒာနာ၊ ကိံသမုဒယာ၊ ကိံဇာတိကာ၊ ကိံပဘဝါတိ ဧဝံ ဧသနဋ္ဌေန သစ္စံ။ သင်္ခါရာ အဝိဇ္ဇာနိဒာနာ၊ အဝိဇ္ဇာသမုဒယာ၊ အဝိဇ္ဇာဇာတိကာ၊ အဝိဇ္ဇာပဘဝါတိ ဧဝံ ပရိဂ္ဂဟဋ္ဌေန သစ္စံ။ သင်္ခါရေ စ ပဇာနာတိ၊ သင်္ခါရသမုဒယဉ္စ ပဇာနာတိ၊ သင်္ခါရနိရောဓဉ္စ ပဇာနာတိ၊ သင်္ခါရနိရောဓဂါမိနိံ ပဋိပဒဉ္စ ပဇာနာတိ ဧဝံ ပဋိဝေဓဋ္ဌေန သစ္စံ။>
      text <၁၆>, <ဇရာမရဏံ ဒုက္ခသစ္စံ၊ ဇာတိ သမုဒယသစ္စံ၊ ဥဘိန္နမ္ပိ နိဿရဏံ နိရောဓသစ္စံ၊ နိရောဓပ္ပဇာနနာ မဂ္ဂသစ္စံ။ ဇာတိ ဒုက္ခသစ္စံ၊ ဘဝေါ သမုဒယသစ္စံ၊ ဥဘိန္နမ္ပိ နိဿရဏံ နိရောဓသစ္စံ၊ နိရောဓပ္ပဇာနနာ မဂ္ဂသစ္စံ။ ဘဝေါ ဒုက္ခသစ္စံ၊ ဥပါဒာနံ သမုဒယသစ္စံ၊ ဥဘိန္နမ္ပိ နိဿရဏံ နိရောဓသစ္စံ၊ နိရောဓပ္ပဇာနနာ မဂ္ဂသစ္စံ။ ဥပါဒာနံ ဒုက္ခသစ္စံ၊ တဏှာ သမုဒယသစ္စံ၊ ဥဘိန္နမ္ပိ နိဿရဏံ နိရောဓသစ္စံ၊ နိရောဓပ္ပဇာနနာ မဂ္ဂသစ္စံ။ တဏှာ ဒုက္ခသစ္စံ၊ ဝေဒနာ သမုဒယသစ္စံ၊ ဥဘိန္နမ္ပိ နိဿရဏံ နိရောဓသစ္စံ၊ နိရောဓပ္ပဇာနနာ မဂ္ဂသစ္စံ။ ဝေဒနာ ဒုက္ခသစ္စံ၊ ဖဿော သမုဒယသစ္စံ၊ ဥဘိန္နမ္ပိ နိဿရဏံ နိရောဓသစ္စံ၊ နိရောဓပ္ပဇာနနာ မဂ္ဂသစ္စံ။ ဖဿော ဒုက္ခသစ္စံ၊ သဠာယတနံ သမုဒယသစ္စံ၊ ဥဘိန္နမ္ပိ နိဿရဏံ နိရောဓသစ္စံ၊ နိရောဓပ္ပဇာနနာ မဂ္ဂသစ္စံ။ သဠာယတနံ ဒုက္ခသစ္စံ၊ နာမရူပံ သမုဒယသစ္စံ၊ ဥဘိန္နမ္ပိ နိဿရဏံ နိရောဓသစ္စံ၊ နိရောဓပ္ပဇာနနာ မဂ္ဂသစ္စံ။ နာမရူပံ ဒုက္ခသစ္စံ၊ ဝိညာဏံ သမုဒယသစ္စံ၊ ဥဘိန္နမ္ပိ နိဿရဏံ နိရောဓသစ္စံ၊ နိရောဓပ္ပဇာနနာ မဂ္ဂသစ္စံ။ ဝိညာဏံ ဒုက္ခသစ္စံ၊ သင်္ခါရာ သမုဒယသစ္စံ၊ ဥဘိန္နမ္ပိ နိဿရဏံ နိရောဓသစ္စံ၊ နိရောဓပ္ပဇာနနာ မဂ္ဂသစ္စံ။ သင်္ခါရာ ဒုက္ခသစ္စံ၊ အဝိဇ္ဇာ သမုဒယသစ္စံ၊ ဥဘိန္နမ္ပိ နိဿရဏံ နိရောဓသစ္စံ၊ နိရောဓပ္ပဇာနနာ မဂ္ဂသစ္စံ။>
      text <ဇရာမရဏံ သိယာ ဒုက္ခသစ္စံ၊ သိယာ သမုဒယသစ္စံ၊ ဥဘိန္နမ္ပိ နိဿရဏံ နိရောဓသစ္စံ၊ နိရောဓပ္ပဇာနနာ မဂ္ဂသစ္စံ။ ဇာတိ သိယာ ဒုက္ခသစ္စံ၊ သိယာ သမုဒယသစ္စံ။ပေ။ ဘဝေါ သိယာ ဒုက္ခသစ္စံ၊ သိယာ သမုဒယသစ္စံ၊ ဥဘိန္နမ္ပိ နိဿရဏံ နိရောဓသစ္စံ၊ နိရောဓပ္ပဇာနနာ မဂ္ဂသစ္စန္တိ။>
      stand <ဘာဏဝါရော။>
      stand <သစ္စကထာ နိဋ္ဌိတာ။>
  text <၃။ ဗောဇ္ဈင်္ဂကထာ>
    text <၁၇>, <သာဝတ္ထိနိဒာနံ။ သတ္တိမေ၊ ဘိက္ခဝေ၊ ဗောဇ္ဈင်္ဂါ။ ကတမေ သတ္တ။ သတိသမ္ဗောဇ္ဈင်္ဂေါ၊ ဓမ္မဝိစယသမ္ဗောဇ္ဈင်္ဂေါ၊ ဝီရိယသမ္ဗောဇ္ဈင်္ဂေါ၊ ပီတိသမ္ဗောဇ္ဈင်္ဂေါ၊ ပဿဒ္ဓိသမ္ဗောဇ္ဈင်္ဂေါ၊ သမာဓိသမ္ဗောဇ္ဈင်္ဂေါ၊ ဥပေက္ခါသမ္ဗောဇ္ဈင်္ဂေါ ဣမေ ခေါ၊ ဘိက္ခဝေ၊ သတ္တ ဗောဇ္ဈင်္ဂါ။>
    text <ဗောဇ္ဈင်္ဂါတိ ကေနဋ္ဌေန ဗောဇ္ဈင်္ဂါ။ ဗောဓာယ သံဝတ္တန္တီတိ ဗောဇ္ဈင်္ဂါ။ ဗုဇ္ဈန္တီတိ ဗောဇ္ဈင်္ဂါ။ အနုဗုဇ္ဈန္တီတိ ဗောဇ္ဈင်္ဂါ။ ပဋိဗုဇ္ဈန္တီတိ ဗောဇ္ဈင်္ဂါ။ သမ္ဗုဇ္ဈန္တီတိ ဗောဇ္ဈင်္ဂါ။>
    text <ဗုဇ္ဈနဋ္ဌေန ဗောဇ္ဈင်္ဂါ၊ အနုဗုဇ္ဈနဋ္ဌေန ဗောဇ္ဈင်္ဂါ၊ ပဋိဗုဇ္ဈနဋ္ဌေန ဗောဇ္ဈင်္ဂါ၊ သမ္ဗုဇ္ဈနဋ္ဌေန ဗောဇ္ဈင်္ဂါ။>
    text <ဗောဓေန္တီတိ ဗောဇ္ဈင်္ဂါ။ အနုဗောဓေန္တီတိ ဗောဇ္ဈင်္ဂါ။ ပဋိဗောဓေန္တီတိ ဗောဇ္ဈင်္ဂါ။ သမ္ဗောဓေန္တီတိ ဗောဇ္ဈင်္ဂါ။>
    text <ဗောဓနဋ္ဌေန ဗောဇ္ဈင်္ဂါ၊ အနုဗောဓနဋ္ဌေန ဗောဇ္ဈင်္ဂါ၊ ပဋိဗောဓနဋ္ဌေန ဗောဇ္ဈင်္ဂါ၊ သမ္ဗောဓနဋ္ဌေန ဗောဇ္ဈင်္ဂါ။>
    text <ဗောဓိပက္ခိယဋ္ဌေန ဗောဇ္ဈင်္ဂါ၊ အနုဗောဓိပက္ခိယဋ္ဌေန ဗောဇ္ဈင်္ဂါ၊ ပဋိဗောဓိပက္ခိယဋ္ဌေန ဗောဇ္ဈင်္ဂါ၊ သမ္ဗောဓိပက္ခိယဋ္ဌေန ဗောဇ္ဈင်္ဂါ။>
    text <ဗုဒ္ဓိလဘနဋ္ဌေန ဗောဇ္ဈင်္ဂါ၊ ဗုဒ္ဓိပဋိလဘနဋ္ဌေန ဗောဇ္ဈင်္ဂါ၊ ဗုဒ္ဓိရောပနဋ္ဌေန ဗောဇ္ဈင်္ဂါ၊ ဗုဒ္ဓိအဘိရောပနဋ္ဌေန ဗောဇ္ဈင်္ဂါ၊ ဗုဒ္ဓိပါပနဋ္ဌေန ဗောဇ္ဈင်္ဂါ၊ ဗုဒ္ဓိသမ္ပါပနဋ္ဌေန ဗောဇ္ဈင်္ဂါ။>
    text <မူလမူလကာဒိဒသကံ>
      text <၁၈>, <မူလဋ္ဌေန ဗောဇ္ဈင်္ဂါ၊ မူလစရိယဋ္ဌေန ဗောဇ္ဈင်္ဂါ၊ မူလပရိဂ္ဂဟဋ္ဌေန ဗောဇ္ဈင်္ဂါ၊ မူလပရိဝါရဋ္ဌေန ဗောဇ္ဈင်္ဂါ၊ မူလပရိပူရဏဋ္ဌေန ဗောဇ္ဈင်္ဂါ၊ မူလပရိပါကဋ္ဌေန ဗောဇ္ဈင်္ဂါ၊ မူလပဋိသမ္ဘိဒဋ္ဌေန ဗောဇ္ဈင်္ဂါ၊ မူလပဋိသမ္ဘိဒာပါပနဋ္ဌေန ဗောဇ္ဈင်္ဂါ၊ မူလပဋိသမ္ဘိဒာယ ဝသီဘာဝဋ္ဌေန ဗောဇ္ဈင်္ဂါ၊ မူလပဋိသမ္ဘိဒာယ ဝသီဘာဝပ္ပတ္တာနမ္ပိ ဗောဇ္ဈင်္ဂါ။>
      text <ဟေတုဋ္ဌေန ဗောဇ္ဈင်္ဂါ၊ ဟေတုစရိယဋ္ဌေန ဗောဇ္ဈင်္ဂါ၊ ဟေတုပရိဂ္ဂဟဋ္ဌေန ဗောဇ္ဈင်္ဂါ၊ ဟေတုပရိဝါရဋ္ဌေန ဗောဇ္ဈင်္ဂါ၊ ဟေတုပရိပူရဏဋ္ဌေန ဗောဇ္ဈင်္ဂါ၊ ဟေတုပရိပါကဋ္ဌေန ဗောဇ္ဈင်္ဂါ၊ ဟေတုပဋိသမ္ဘိဒဋ္ဌေန ဗောဇ္ဈင်္ဂါ၊ ဟေတုပဋိသမ္ဘိဒာပါပနဋ္ဌေန ဗောဇ္ဈင်္ဂါ၊ ဟေတုပဋိသမ္ဘိဒာယ ဝသီဘာဝဋ္ဌေန ဗောဇ္ဈင်္ဂါ၊ ဟေတုပဋိသမ္ဘိဒာယ ဝသီဘာဝပ္ပတ္တာနမ္ပိ ဗောဇ္ဈင်္ဂါ။>
      text <ပစ္စယဋ္ဌေန ဗောဇ္ဈင်္ဂါ၊ ပစ္စယစရိယဋ္ဌေန ဗောဇ္ဈင်္ဂါ၊ ပစ္စယပရိဂ္ဂဟဋ္ဌေန ဗောဇ္ဈင်္ဂါ၊ ပစ္စယပရိဝါရဋ္ဌေန ဗောဇ္ဈင်္ဂါ၊ ပစ္စယပရိပူရဏဋ္ဌေန ဗောဇ္ဈင်္ဂါ၊ ပစ္စယပရိပါကဋ္ဌေန ဗောဇ္ဈင်္ဂါ၊ ပစ္စယပဋိသမ္ဘိဒဋ္ဌေန ဗောဇ္ဈင်္ဂါ၊ ပစ္စယပဋိသမ္ဘိဒာပါပနဋ္ဌေန ဗောဇ္ဈင်္ဂါ၊ ပစ္စယပဋိသမ္ဘိဒာယ ဝသီဘာဝဋ္ဌေန ဗောဇ္ဈင်္ဂါ၊ ပစ္စယပဋိသမ္ဘိဒာယ ဝသီဘာဝပ္ပတ္တာနမ္ပိ ဗောဇ္ဈင်္ဂါ။>
      text <ဝိသုဒ္ဓဋ္ဌေန ဗောဇ္ဈင်္ဂါ၊ ဝိသုဒ္ဓိစရိယဋ္ဌေန ဗောဇ္ဈင်္ဂါ၊ ဝိသုဒ္ဓိပရိဂ္ဂဟဋ္ဌေန ဗောဇ္ဈင်္ဂါ၊ ဝိသုဒ္ဓိပရိဝါရဋ္ဌေန ဗောဇ္ဈင်္ဂါ၊ ဝိသုဒ္ဓိပရိပူရဏဋ္ဌေန ဗောဇ္ဈင်္ဂါ၊ ဝိသုဒ္ဓိပရိပါကဋ္ဌေန ဗောဇ္ဈင်္ဂါ၊ ဝိသုဒ္ဓိပဋိသမ္ဘိဒဋ္ဌေန ဗောဇ္ဈင်္ဂါ၊ ဝိသုဒ္ဓိပဋိသမ္ဘိဒာပါပနဋ္ဌေန ဗောဇ္ဈင်္ဂါ၊ ဝိသုဒ္ဓိပဋိသမ္ဘိဒာယ ဝသီဘာဝဋ္ဌေန ဗောဇ္ဈင်္ဂါ၊ ဝိသုဒ္ဓိပဋိသမ္ဘိဒာယ ဝသီဘာဝပ္ပတ္တာနမ္ပိ ဗောဇ္ဈင်္ဂါ။>
      text <အနဝဇ္ဇဋ္ဌေန ဗောဇ္ဈင်္ဂါ၊ အနဝဇ္ဇစရိယဋ္ဌေန ဗောဇ္ဈင်္ဂါ၊ အနဝဇ္ဇပရိဂ္ဂဟဋ္ဌေန ဗောဇ္ဈင်္ဂါ၊ အနဝဇ္ဇပရိဝါရဋ္ဌေန ဗောဇ္ဈင်္ဂါ၊ အနဝဇ္ဇပရိပူရဏဋ္ဌေန ဗောဇ္ဈင်္ဂါ၊ အနဝဇ္ဇပရိပါကဋ္ဌေန ဗောဇ္ဈင်္ဂါ၊ အနဝဇ္ဇပဋိသမ္ဘိဒဋ္ဌေန ဗောဇ္ဈင်္ဂါ၊ အနဝဇ္ဇပဋိသမ္ဘိဒာပါပနဋ္ဌေန ဗောဇ္ဈင်္ဂါ၊ အနဝဇ္ဇပဋိသမ္ဘိဒာယ ဝသီဘာဝဋ္ဌေန ဗောဇ္ဈင်္ဂါ၊ အနဝဇ္ဇပဋိသမ္ဘိဒာယ ဝသီဘာဝပ္ပတ္တာနမ္ပိ ဗောဇ္ဈင်္ဂါ။>
      text <နေက္ခမ္မဋ္ဌေန ဗောဇ္ဈင်္ဂါ၊ နေက္ခမ္မစရိယဋ္ဌေန ဗောဇ္ဈင်္ဂါ၊ နေက္ခမ္မပရိဂ္ဂဟဋ္ဌေန ဗောဇ္ဈင်္ဂါ၊ နေက္ခမ္မပရိဝါရဋ္ဌေန ဗောဇ္ဈင်္ဂါ၊ နေက္ခမ္မပရိပူရဏဋ္ဌေန ဗောဇ္ဈင်္ဂါ၊ နေက္ခမ္မပရိပါကဋ္ဌေန ဗောဇ္ဈင်္ဂါ၊ နေက္ခမ္မပဋိသမ္ဘိဒဋ္ဌေန ဗောဇ္ဈင်္ဂါ၊ နေက္ခမ္မပဋိသမ္ဘိဒာပါပနဋ္ဌေန ဗောဇ္ဈင်္ဂါ၊ နေက္ခမ္မပဋိသမ္ဘိဒာယ ဝသီဘာဝဋ္ဌေန ဗောဇ္ဈင်္ဂါ၊ နေက္ခမ္မပဋိသမ္ဘိဒာယ ဝသီဘာဝပ္ပတ္တာနမ္ပိ ဗောဇ္ဈင်္ဂါ။>
      text <ဝိမုတ္တဋ္ဌေန ဗောဇ္ဈင်္ဂါ၊ ဝိမုတ္တိစရိယဋ္ဌေန ဗောဇ္ဈင်္ဂါ၊ ဝိမုတ္တိပရိဂ္ဂဟဋ္ဌေန ဗောဇ္ဈင်္ဂါ၊ ဝိမုတ္တိပရိဝါရဋ္ဌေန ဗောဇ္ဈင်္ဂါ၊ ဝိမုတ္တိပရိပူရဏဋ္ဌေန ဗောဇ္ဈင်္ဂါ၊ ဝိမုတ္တိပရိပါကဋ္ဌေန ဗောဇ္ဈင်္ဂါ၊ ဝိမုတ္တိပဋိသမ္ဘိဒဋ္ဌေန ဗောဇ္ဈင်္ဂါ၊ ဝိမုတ္တိပဋိသမ္ဘိဒာပါပနဋ္ဌေန ဗောဇ္ဈင်္ဂါ၊ ဝိမုတ္တိပဋိသမ္ဘိဒာယ ဝသီဘာဝဋ္ဌေန ဗောဇ္ဈင်္ဂါ၊ ဝိမုတ္တိပဋိသမ္ဘိဒာယ ဝသီဘာဝပ္ပတ္တာနမ္ပိ ဗောဇ္ဈင်္ဂါ။>
      text <အနာသဝဋ္ဌေန ဗောဇ္ဈင်္ဂါ၊ အနာသဝစရိယဋ္ဌေန ဗောဇ္ဈင်္ဂါ၊ အနာသဝပရိဂ္ဂဟဋ္ဌေန ဗောဇ္ဈင်္ဂါ၊ အနာသဝပရိဝါရဋ္ဌေန ဗောဇ္ဈင်္ဂါ၊ အနာသဝပရိပူရဏဋ္ဌေန ဗောဇ္ဈင်္ဂါ၊ အနာသဝပရိပါကဋ္ဌေန ဗောဇ္ဈင်္ဂါ၊ အနာသဝပဋိသမ္ဘိဒဋ္ဌေန ဗောဇ္ဈင်္ဂါ၊ အနာသဝပဋိသမ္ဘိဒာပါပနဋ္ဌေန ဗောဇ္ဈင်္ဂါ၊ အနာသဝပဋိသမ္ဘိဒာယ ဝသီဘာဝဋ္ဌေန ဗောဇ္ဈင်္ဂါ၊ အနာသဝပဋိသမ္ဘိဒာယ ဝသီဘာဝပ္ပတ္တာနမ္ပိ ဗောဇ္ဈင်္ဂါ။>
      text <ဝိဝေကဋ္ဌေန ဗောဇ္ဈင်္ဂါ၊ ဝိဝေကစရိယဋ္ဌေန ဗောဇ္ဈင်္ဂါ၊ ဝိဝေကပရိဂ္ဂဟဋ္ဌေန ဗောဇ္ဈင်္ဂါ၊ ဝိဝေကပရိဝါရဋ္ဌေန ဗောဇ္ဈင်္ဂါ၊ ဝိဝေကပရိပူရဏဋ္ဌေန ဗောဇ္ဈင်္ဂါ၊ ဝိဝေကပရိပါကဋ္ဌေန ဗောဇ္ဈင်္ဂါ၊ ဝိဝေကပဋိသမ္ဘိဒဋ္ဌေန ဗောဇ္ဈင်္ဂါ၊ ဝိဝေကပဋိသမ္ဘိဒာပါပနဋ္ဌေန ဗောဇ္ဈင်္ဂါ၊ ဝိဝေကပဋိသမ္ဘိဒာယ ဝသီဘာဝဋ္ဌေန ဗောဇ္ဈင်္ဂါ၊ ဝိဝေကပဋိသမ္ဘိဒာယ ဝသီဘာဝပ္ပတ္တာနမ္ပိ ဗောဇ္ဈင်္ဂါ။>
      text <ဝေါသဂ္ဂဋ္ဌေန ဗောဇ္ဈင်္ဂါ၊ ဝေါသဂ္ဂစရိယဋ္ဌေန ဗောဇ္ဈင်္ဂါ၊ ဝေါသဂ္ဂပရိဂ္ဂဟဋ္ဌေန ဗောဇ္ဈင်္ဂါ၊ ဝေါသဂ္ဂပရိဝါရဋ္ဌေန ဗောဇ္ဈင်္ဂါ၊ ဝေါသဂ္ဂပရိပူရဏဋ္ဌေန ဗောဇ္ဈင်္ဂါ၊ ဝေါသဂ္ဂပရိပါကဋ္ဌေန ဗောဇ္ဈင်္ဂါ၊ ဝေါသဂ္ဂပဋိသမ္ဘိဒဋ္ဌေန ဗောဇ္ဈင်္ဂါ၊ ဝေါသဂ္ဂပဋိသမ္ဘိဒာပါပနဋ္ဌေန ဗောဇ္ဈင်္ဂါ၊ ဝေါသဂ္ဂပဋိသမ္ဘိဒာယ ဝသီဘာဝဋ္ဌေန ဗောဇ္ဈင်္ဂါ၊ ဝေါသဂ္ဂပဋိသမ္ဘိဒာယ ဝသီဘာဝပ္ပတ္တာနမ္ပိ ဗောဇ္ဈင်္ဂါ။>
      text <၁၉>, <မူလဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဟေတုဋ္ဌံ ဗုဇ္ဈန္တီတိ ဗောဇ္ဈင်္ဂါ။ ပစ္စယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိသုဒ္ဓဋ္ဌံ ဗုဇ္ဈန္တီတိ ဗောဇ္ဈင်္ဂါ။ အနဝဇ္ဇဋ္ဌံ ဗုဇ္ဈန္တီတိ ဗောဇ္ဈင်္ဂါ။ နေက္ခမ္မဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိမုတ္တဋ္ဌံ ဗုဇ္ဈန္တီတိ ဗောဇ္ဈင်္ဂါ။ အနာသဝဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိဝေကဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝေါသဂ္ဂဋ္ဌံ ဗုဇ္ဈန္တီတိ ဗောဇ္ဈင်္ဂါ။>
      text <မူလစရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဟေတုစရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ပစ္စယစရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိသုဒ္ဓိစရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ အနဝဇ္ဇစရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ နေက္ခမ္မစရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိမုတ္တိစရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ အနာသဝစရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိဝေကစရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝေါသဂ္ဂစရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။>
      text <မူလပရိဂ္ဂဟဋ္ဌံ ဗုဇ္ဈန္တီတိ ဗောဇ္ဈင်္ဂါ။ပေ။ ဝေါသဂ္ဂပရိဂ္ဂဟဋ္ဌံ ဗုဇ္ဈန္တီတိ ဗောဇ္ဈင်္ဂါ။ မူလပရိဝါရဋ္ဌံ ဗုဇ္ဈန္တီတိ ဗောဇ္ဈင်္ဂါ။ပေ။ ဝေါသဂ္ဂပရိဝါရဋ္ဌံ ဗုဇ္ဈန္တီတိ ဗောဇ္ဈင်္ဂါ။ မူလပရိပူရဏဋ္ဌံ ဗုဇ္ဈန္တီတိ ဗောဇ္ဈင်္ဂါ။ပေ။ ဝေါသဂ္ဂပရိပူရဋ္ဌံ ဗုဇ္ဈန္တီတိ ဗောဇ္ဈင်္ဂါ။ မူလပရိပါကဋ္ဌံ ဗုဇ္ဈန္တီတိ ဗောဇ္ဈင်္ဂါ။ပေ။ ဝေါသဂ္ဂပရိပါကဋ္ဌံ ဗုဇ္ဈန္တီတိ ဗောဇ္ဈင်္ဂါ။ မူလပဋိသမ္ဘိဒဋ္ဌံ ဗုဇ္ဈန္တီတိ ဗောဇ္ဈင်္ဂါ။ပေ။ ဝေါသဂ္ဂပဋိသမ္ဘိဒဋ္ဌံ ဗုဇ္ဈန္တီတိ ဗောဇ္ဈင်္ဂါ။ မူလပဋိသမ္ဘိဒာပါပနဋ္ဌံ ဗုဇ္ဈန္တီတိ ဗောဇ္ဈင်္ဂါ။ပေ။ ဝေါသဂ္ဂပဋိသမ္ဘိဒာပါပနဋ္ဌံ ဗုဇ္ဈန္တီတိ ဗောဇ္ဈင်္ဂါ။ မူလပဋိသမ္ဘိဒာယ ဝသီဘာဝဋ္ဌံ ဗုဇ္ဈန္တီတိ ဗောဇ္ဈင်္ဂါ။ပေ။ ဝေါသဂ္ဂပဋိသမ္ဘိဒာယ ဝသီဘာဝဋ္ဌံ ဗုဇ္ဈန္တီတိ ဗောဇ္ဈင်္ဂါ။ပေ။>
      text <ပရိဂ္ဂဟဋ္ဌံ ဗုဇ္ဈန္တီတိ ဗောဇ္ဈင်္ဂါ။ ပရိဝါရဋ္ဌံ ဗုဇ္ဈန္တီတိ ဗောဇ္ဈင်္ဂါ။ ပရိပူရဏဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကဂ္ဂဋ္ဌံ ဗုဇ္ဈန္တီတိ ဗောဇ္ဈင်္ဂါ။ အဝိက္ခေပဋ္ဌံ ဗုဇ္ဈန္တီတိ ဗောဇ္ဈင်္ဂါ။ ပဂ္ဂဟဋ္ဌံ ဗုဇ္ဈန္တီတိ ဗောဇ္ဈင်္ဂါ။ အဝိသာရဋ္ဌံ ဗုဇ္ဈန္တီတိ ဗောဇ္ဈင်္ဂါ။ အနာဝိလဋ္ဌံ ဗုဇ္ဈန္တီတိ ဗောဇ္ဈင်္ဂါ။ အနိဉ္ဇနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တုပဋ္ဌာနဝသေန စိတ္တဿ ဌိတဋ္ဌံ ဗုဇ္ဈန္တီတိ ဗောဇ္ဈင်္ဂါ။ အာရမ္မဏဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဂေါစရဋ္ဌံ ဗုဇ္ဈန္တီတိ ဗောဇ္ဈင်္ဂါ။ ပဟာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ပရိစ္စာဂဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝုဋ္ဌာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိဝဋ္ဋနဋ္ဌံ ဗုဇ္ဈန္တီတိ ဗောဇ္ဈင်္ဂါ။ သန္တဋ္ဌံ ဗုဇ္ဈန္တီတိ ဗောဇ္ဈင်္ဂါ။ ပဏီတဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိမုတ္တဋ္ဌံ ဗုဇ္ဈန္တီတိ ဗောဇ္ဈင်္ဂါ။ အနာသဝဋ္ဌံ ဗုဇ္ဈန္တီတိ ဗောဇ္ဈင်္ဂါ။ တရဏဋ္ဌံ ဗုဇ္ဈန္တီတိ ဗောဇ္ဈင်္ဂါ။ အနိမိတ္တဋ္ဌံ ဗုဇ္ဈန္တီတိ ဗောဇ္ဈင်္ဂါ။ အပ္ပဏိဟိတဋ္ဌံ ဗုဇ္ဈန္တီတိ ဗောဇ္ဈင်္ဂါ။ သုညတဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကရသဋ္ဌံ ဗုဇ္ဈန္တီတိ ဗောဇ္ဈင်္ဂါ။ အနတိဝတ္တနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ယုဂနဒ္ဓဋ္ဌံ ဗုဇ္ဈန္တီတိ ဗောဇ္ဈင်္ဂါ။ နိယျာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဟေတုဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဒဿနဋ္ဌံ ဗုဇ္ဈန္တီတိ ဗောဇ္ဈင်္ဂါ။ အာဓိပတေယျဋ္ဌံ ဗုဇ္ဈန္တီတိ ဗောဇ္ဈင်္ဂါ။>
      text <သမထဿ အဝိက္ခေပဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိပဿနာယ အနုပဿနဋ္ဌံ ဗုဇ္ဈန္တီတိ ဗောဇ္ဈင်္ဂါ။ သမထဝိပဿနာနံ ဧကရသဋ္ဌံ ဗုဇ္ဈန္တီတိ ဗောဇ္ဈင်္ဂါ။ ယုဂနဒ္ဓဿ အနတိဝတ္တနဋ္ဌံ ဗုဇ္ဈန္တီတိ ဗောဇ္ဈင်္ဂါ။ သိက္ခါယ သမာဒာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ အာရမ္မဏဿ ဂေါစရဋ္ဌံ ဗုဇ္ဈန္တီတိ ဗောဇ္ဈင်္ဂါ။ လီနဿ စိတ္တဿ ပဂ္ဂဟဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဥဒ္ဓတဿ စိတ္တဿ နိဂ္ဂဟဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဥဘောဝိသုဒ္ဓါနံ အဇ္ဈုပေက္ခနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိသေသာဓိဂမဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဥတ္တရိ ပဋိဝေဓဋ္ဌံ ဗုဇ္ဈန္တီတိ ဗောဇ္ဈင်္ဂါ။ သစ္စာဘိသမယဋ္ဌံ ဗုဇ္ဈန္တီတိ ဗောဇ္ဈင်္ဂါ။ နိရောဓေ ပတိဋ္ဌာပကဋ္ဌံ ဗုဇ္ဈန္တီတိ ဗောဇ္ဈင်္ဂါ။>
      text <သဒ္ဓိန္ဒြိယဿ အဓိမောက္ခဋ္ဌံ ဗုဇ္ဈန္တီတိ ဗောဇ္ဈင်္ဂါ။ပေ။ ပညိန္ဒြိယဿ ဒဿနဋ္ဌံ ဗုဇ္ဈန္တီတိ ဗောဇ္ဈင်္ဂါ။ သဒ္ဓါဗလဿ အဿဒ္ဓိယေ အကမ္ပိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ပေ။ ပညာဗလဿ အဝိဇ္ဇာယ အကမ္ပိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ သတိသမ္ဗောဇ္ဈင်္ဂဿ ဥပဋ္ဌာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ပေ။ ဥပေက္ခါသမ္ဗောဇ္ဈင်္ဂဿ ပဋိသင်္ခါနဋ္ဌံ ဗုဇ္ဈန္တီတိ ဗောဇ္ဈင်္ဂါ။ သမ္မာဒိဋ္ဌိယာ ဒဿနဋ္ဌံ ဗုဇ္ဈန္တီတိ ဗောဇ္ဈင်္ဂါ။ပေ။ သမ္မာသမာဓိဿ အဝိက္ခေပဋ္ဌံ ဗုဇ္ဈန္တီတိ ဗောဇ္ဈင်္ဂါ။>
      text <ဣန္ဒြိယာနံ အာဓိပတေယျဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဗလာနံ အကမ္ပိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ နိယျာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ မဂ္ဂဿ ဟေတုဋ္ဌံ ဗုဇ္ဈန္တီတိ ဗောဇ္ဈင်္ဂါ။ သတိပဋ္ဌာနာနံ ဥပဋ္ဌာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ သမ္မပ္ပဓာနာနံ ပဒဟနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဣဒ္ဓိပါဒာနံ ဣဇ္ဈနဋ္ဌံ ဗုဇ္ဈန္တီတိ ဗောဇ္ဈင်္ဂါ။ သစ္စာနံ တထဋ္ဌံ ဗုဇ္ဈန္တီတိ ဗောဇ္ဈင်္ဂါ။ ပယောဂါနံ ပဋိပ္ပဿဒ္ဓဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဖလာနံ သစ္ဆိကိရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။>
      text <ဝိတက္ကဿ အဘိနိရောပနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိစာရဿ ဥပဝိစာရဋ္ဌံ ဗုဇ္ဈန္တီတိ ဗောဇ္ဈင်္ဂါ။ ပီတိယာ ဖရဏဋ္ဌံ ဗုဇ္ဈန္တီတိ ဗောဇ္ဈင်္ဂါ။ သုခဿ အဘိသန္ဒနဋ္ဌံ ဗုဇ္ဈန္တီတိ ဗောဇ္ဈင်္ဂါ။ စိတ္တဿ ဧကဂ္ဂဋ္ဌံ ဗုဇ္ဈန္တီတိ ဗောဇ္ဈင်္ဂါ။>
      text <အာဝဇ္ဇနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိဇာနနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ပဇာနနဋ္ဌံ ဗုဇ္ဈန္တီတိ ဗောဇ္ဈင်္ဂါ။ သဉ္ဇာနနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကောဒဋ္ဌံ ဗုဇ္ဈန္တီတိ ဗောဇ္ဈင်္ဂါ။ အဘိညာယ ဉာတဋ္ဌံ ဗုဇ္ဈန္တီတိ ဗောဇ္ဈင်္ဂါ။ ပရိညာယ တီရဏဋ္ဌံ ဗုဇ္ဈန္တီတိ ဗောဇ္ဈင်္ဂါ။ ပဟာနဿ ပရိစ္စာဂဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဘာဝနာယ ဧကရသဋ္ဌံ ဗုဇ္ဈန္တီတိ ဗောဇ္ဈင်္ဂါ။ သစ္ဆိကိရိယာယ ဖဿနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ခန္ဓာနံ ခန္ဓဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဓာတူနံ ဓာတုဋ္ဌံ ဗုဇ္ဈန္တီတိ ဗောဇ္ဈင်္ဂါ။ အာယတနာနံ အာယတနဋ္ဌံ ဗုဇ္ဈန္တီတိ ဗောဇ္ဈင်္ဂါ။ သင်္ခတာနံ သင်္ခတဋ္ဌံ ဗုဇ္ဈန္တီတိ ဗောဇ္ဈင်္ဂါ။ အသင်္ခတဿ အသင်္ခတဋ္ဌံ ဗုဇ္ဈန္တီတိ ဗောဇ္ဈင်္ဂါ။>
      text <စိတ္တဋ္ဌံ ဗုဇ္ဈန္တီတိ ဗောဇ္ဈင်္ဂါ။ စိတ္တာနန္တရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ စိတ္တဿ ဝုဋ္ဌာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ စိတ္တဿ ဝိဝဋ္ဋနဋ္ဌံ ဗုဇ္ဈန္တီတိ ဗောဇ္ဈင်္ဂါ။ စိတ္တဿ ဟေတုဋ္ဌံ ဗုဇ္ဈန္တီတိ ဗောဇ္ဈင်္ဂါ။ စိတ္တဿ ပစ္စယဋ္ဌံ ဗုဇ္ဈန္တီတိ ဗောဇ္ဈင်္ဂါ။ စိတ္တဿ ဝတ္ထုဋ္ဌံ ဗုဇ္ဈန္တီတိ ဗောဇ္ဈင်္ဂါ။ စိတ္တဿ ဘူမဋ္ဌံ ဗုဇ္ဈန္တီတိ ဗောဇ္ဈင်္ဂါ။ စိတ္တဿ အာရမ္မဏဋ္ဌံ ဗုဇ္ဈန္တီတိ ဗောဇ္ဈင်္ဂါ။ စိတ္တဿ ဂေါစရဋ္ဌံ ဗုဇ္ဈန္တီတိ ဗောဇ္ဈင်္ဂါ။ စိတ္တဿ စရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ စိတ္တဿ ဂတဋ္ဌံ ဗုဇ္ဈန္တီတိ ဗောဇ္ဈင်္ဂါ။ စိတ္တဿ အဘိနီဟာရဋ္ဌံ ဗုဇ္ဈန္တီတိ ဗောဇ္ဈင်္ဂါ။ စိတ္တဿ နိယျာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ စိတ္တဿ နိဿရဏဋ္ဌံ ဗုဇ္ဈန္တီတိ ဗောဇ္ဈင်္ဂါ။>
      text <ဧကတ္တေ အာဝဇ္ဇနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ဝိဇာနနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ပဇာနနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ သဉ္ဇာနနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ဧကောဒဋ္ဌံ ဗုဇ္ဈန္တီတိ ဗောဇ္ဈင်္ဂါ။။ ဧကတ္တေ ပက္ခန္ဒနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ပသီဒနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ သန္တိဋ္ဌနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ဝိမုစ္စနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ဧတံ သန္တန္တိ ပဿနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ယာနီကတဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ဝတ္ထုကတဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ အနုဋ္ဌိတဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ပရိစိတဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ သုသမာရဒ္ဓဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ပရိဂ္ဂဟဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ပရိဝါရဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ပရိပူရဏဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ သမောဓာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ အဓိဋ္ဌာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ အာသေဝနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ဘာဝနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ဗဟုလီကမ္မဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ သုသမုဂ္ဂတဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ သုဝိမုတ္တဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ဗုဇ္ဈနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ အနုဗုဇ္ဈနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ပဋိဗုဇ္ဈနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ သမ္ဗုဇ္ဈနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ဗောဓနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ အနုဗောဓနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ပဋိဗောဓနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ သမ္ဗုဇ္ဈနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ဗောဓိပက္ခိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ အနုဗောဓိပက္ခိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ပဋိဗောဓိပက္ခိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ သမ္ဗောဓိပက္ခိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ဇောတနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ဥဇ္ဇောတနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ အနုဇောတနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ ပဋိဇောတနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဧကတ္တေ သဉ္ဇောတနဋ္ဌံ ဗုဇ္ဈန္တီတိ ဗောဇ္ဈင်္ဂါ။>
      text <ပတာပနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိရောစနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ကိလေသာနံ သန္တာပနဋ္ဌံ ဗုဇ္ဈန္တီတိ ဗောဇ္ဈင်္ဂါ။ အမလဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိမလဋ္ဌံ ဗုဇ္ဈန္တီတိ ဗောဇ္ဈင်္ဂါ။ နိမ္မလဋ္ဌံ ဗုဇ္ဈန္တီတိ ဗောဇ္ဈင်္ဂါ။ သမဋ္ဌံ ဗုဇ္ဈန္တီတိ ဗောဇ္ဈင်္ဂါ။ သမယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိဝေကဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိဝေကစရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိရာဂဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိရာဂစရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ နိရောဓဋ္ဌံ ဗုဇ္ဈန္တီတိ ဗောဇ္ဈင်္ဂါ။ နိရောဓစရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝေါသဂ္ဂဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝေါသဂ္ဂစရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိမုတ္တဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝိမုတ္တိစရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။>
      text <ဆန္ဒဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဆန္ဒဿ မူလဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဆန္ဒဿ ပါဒဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဆန္ဒဿ ပဓာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဆန္ဒဿ ဣဇ္ဈနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဆန္ဒဿ အဓိမောက္ခဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဆန္ဒဿ ပဂ္ဂဟဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဆန္ဒဿ ဥပဋ္ဌာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဆန္ဒဿ အဝိက္ခေပဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဆန္ဒဿ ဒဿနဋ္ဌံ ဗုဇ္ဈန္တီတိ ဗောဇ္ဈင်္ဂါ။>
      text <ဝီရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ပေ။ စိတ္တဋ္ဌံ ဗုဇ္ဈန္တီတိ ဗောဇ္ဈင်္ဂါ။ပေ။ ဝီမံသဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝီမံသာယ မူလဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝီမံသာယ ပါဒဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝီမံသာယ ပဓာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝီမံသာယ ဣဇ္ဈနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝီမံသာယ အဓိမောက္ခဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝီမံသာယ ပဂ္ဂဟဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝီမံသာယ ဥပဋ္ဌာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝီမံသာယ အဝိက္ခေပဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဝီမံသာယ ဒဿနဋ္ဌံ ဗုဇ္ဈန္တီတိ ဗောဇ္ဈင်္ဂါ။>
      text <ဒုက္ခဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဒုက္ခဿ ပီဠနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဒုက္ခဿ သင်္ခတဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဒုက္ခဿ သန္တာပဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဒုက္ခဿ ဝိပရိဏာမဋ္ဌံ ဗုဇ္ဈန္တီတိ ဗောဇ္ဈင်္ဂါ။ သမုဒယဋ္ဌံ ဗုဇ္ဈန္တီတိ ဗောဇ္ဈင်္ဂါ။ သမုဒယဿ အာယူဟနဋ္ဌံ နိဒာနဋ္ဌံ သညောဂဋ္ဌံ ပလိဗောဓဋ္ဌံ ဗုဇ္ဈန္တီတိ ဗောဇ္ဈင်္ဂါ။ နိရောဓဋ္ဌံ ဗုဇ္ဈန္တီတိ ဗောဇ္ဈင်္ဂါ။ နိရောဓဿ နိဿရဏဋ္ဌံ ဝိဝေကဋ္ဌံ အသင်္ခတဋ္ဌံ အမတဋ္ဌံ ဗုဇ္ဈန္တီတိ ဗောဇ္ဈင်္ဂါ။ မဂ္ဂဋ္ဌံ ဗုဇ္ဈန္တီတိ ဗောဇ္ဈင်္ဂါ။ မဂ္ဂဿ နိယျာနဋ္ဌံ ဟေတုဋ္ဌံ ဒဿနဋ္ဌံ အာဓိပတေယျဋ္ဌံ ဗုဇ္ဈန္တီတိ ဗောဇ္ဈင်္ဂါ။>
      text <တထဋ္ဌံ ဗုဇ္ဈန္တီတိ ဗောဇ္ဈင်္ဂါ။ အနတ္တဋ္ဌံ ဗုဇ္ဈန္တီတိ ဗောဇ္ဈင်္ဂါ။ သစ္စဋ္ဌံ ဗုဇ္ဈန္တီတိ ဗောဇ္ဈင်္ဂါ။ ပဋိဝေဓဋ္ဌံ ဗုဇ္ဈန္တီတိ ဗောဇ္ဈင်္ဂါ။ အဘိဇာနနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ပရိဇာနနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဓမ္မဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဓာတုဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဉာတဋ္ဌံ ဗုဇ္ဈန္တီတိ ဗောဇ္ဈင်္ဂါ။ သစ္ဆိကိရိယဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဖဿနဋ္ဌံ ဗုဇ္ဈန္တီတိ ဗောဇ္ဈင်္ဂါ။ အဘိသမယဋ္ဌံ ဗုဇ္ဈန္တီတိ ဗောဇ္ဈင်္ဂါ။>
      text <နေက္ခမ္မံ ဗုဇ္ဈန္တီတိ ဗောဇ္ဈင်္ဂါ။ အဗျာပါဒံ ဗုဇ္ဈန္တီတိ ဗောဇ္ဈင်္ဂါ။ အာလောကသညံ ဗုဇ္ဈန္တီတိ ဗောဇ္ဈင်္ဂါ။ အဝိက္ခေပံ ဗုဇ္ဈန္တီတိ ဗောဇ္ဈင်္ဂါ။ ဓမ္မဝဝတ္ထာနံ ဗုဇ္ဈန္တီတိ ဗောဇ္ဈင်္ဂါ။ ဉာဏံ ဗုဇ္ဈန္တီတိ ဗောဇ္ဈင်္ဂါ။ ပါမောဇ္ဇံ ဗုဇ္ဈန္တီတိ ဗောဇ္ဈင်္ဂါ။ ပဌမံ ဈာနံ ဗုဇ္ဈန္တီတိ ဗောဇ္ဈင်္ဂါ။ပေ။ အရဟတ္တမဂ္ဂံ ဗုဇ္ဈန္တီတိ ဗောဇ္ဈင်္ဂါ။ အရဟတ္တဖလသမာပတ္တိံ ဗုဇ္ဈန္တီတိ ဗောဇ္ဈင်္ဂါ။>
      text <အဓိမောက္ခဋ္ဌေန သဒ္ဓိန္ဒြိယံ ဗုဇ္ဈန္တီတိ ဗောဇ္ဈင်္ဂါ။ပေ။ ဒဿနဋ္ဌေန ပညိန္ဒြိယံ ဗုဇ္ဈန္တီတိ ဗောဇ္ဈင်္ဂါ။ အဿဒ္ဓိယေ အကမ္ပိယဋ္ဌေန သဒ္ဓါဗလံ ဗုဇ္ဈန္တီတိ ဗောဇ္ဈင်္ဂါ။ပေ။ အဝိဇ္ဇာယ အကမ္ပိယဋ္ဌေန ပညာဗလံ ဗုဇ္ဈန္တီတိ ဗောဇ္ဈင်္ဂါ။ ဥပဋ္ဌာနဋ္ဌေန သတိသမ္ဗောဇ္ဈင်္ဂံ ဗုဇ္ဈန္တီတိ ဗောဇ္ဈင်္ဂါ။ပေ။ ပဋိသင်္ခါနဋ္ဌေန ဥပေက္ခါသမ္ဗောဇ္ဈင်္ဂံ ဗုဇ္ဈန္တီတိ ဗောဇ္ဈင်္ဂါ။>
      text <ဒဿနဋ္ဌေန သမ္မာဒိဋ္ဌိံ ဗုဇ္ဈန္တီတိ ဗောဇ္ဈင်္ဂါ။ပေ။ အဝိက္ခေပဋ္ဌေန သမ္မာသမာဓိံ ဗုဇ္ဈန္တီတိ ဗောဇ္ဈင်္ဂါ။ အာဓိပတေယျဋ္ဌေန ဣန္ဒြိယံ ဗုဇ္ဈန္တီတိ ဗောဇ္ဈင်္ဂါ။ အကမ္ပိယဋ္ဌေန ဗလံ ဗုဇ္ဈန္တီတိ ဗောဇ္ဈင်္ဂါ။ နိယျာနဋ္ဌံ ဗုဇ္ဈန္တီတိ ဗောဇ္ဈင်္ဂါ။ ဟေတုဋ္ဌေန မဂ္ဂံ ဗုဇ္ဈန္တီတိ ဗောဇ္ဈင်္ဂါ။ ဥပဋ္ဌာနဋ္ဌေန သတိပဋ္ဌာနံ ဗုဇ္ဈန္တီတိ ဗောဇ္ဈင်္ဂါ။ ပဒဟနဋ္ဌေန သမ္မပ္ပဓာနံ ဗုဇ္ဈန္တီတိ ဗောဇ္ဈင်္ဂါ။ ဣဇ္ဈနဋ္ဌေန ဣဒ္ဓိပါဒံ ဗုဇ္ဈန္တီတိ ဗောဇ္ဈင်္ဂါ။ တထဋ္ဌေန သစ္စံ ဗုဇ္ဈန္တီတိ ဗောဇ္ဈင်္ဂါ။ အဝိက္ခေပဋ္ဌေန သမထံ ဗုဇ္ဈန္တီတိ ဗောဇ္ဈင်္ဂါ။ အနုပဿနဋ္ဌေ ဝိပဿနံ။ပေ။ ဧကရသဋ္ဌေန သမထဝိပဿနံ ဗုဇ္ဈန္တီတိ ဗောဇ္ဈင်္ဂါ။ အနတိဝတ္တနဋ္ဌေန ယုဂနဒ္ဓံ ဗုဇ္ဈန္တီတိ ဗောဇ္ဈင်္ဂါ။ သံဝရဋ္ဌေန သီလဝိသုဒ္ဓိံ ဗုဇ္ဈန္တီတိ ဗောဇ္ဈင်္ဂါ။ အဝိက္ခေပဋ္ဌေန စိတ္တဝိသုဒ္ဓိံ ဗုဇ္ဈန္တီတိ ဗောဇ္ဈင်္ဂါ။ ဒဿနဋ္ဌေန ဒိဋ္ဌိဝိသုဒ္ဓိံ ဗုဇ္ဈန္တီတိ ဗောဇ္ဈင်္ဂါ။ မုတ္တဋ္ဌေန ဝိမောက္ခံ ဗုဇ္ဈန္တီတိ ဗောဇ္ဈင်္ဂါ။ ပဋိဝေဓဋ္ဌေန ဝိဇ္ဇံ ဗုဇ္ဈန္တီတိ ဗောဇ္ဈင်္ဂါ။ ပရိစ္စာဂဋ္ဌေန ဝိမုတ္တိံ ဗုဇ္ဈန္တီတိ ဗောဇ္ဈင်္ဂါ။ သမုစ္ဆေဒဋ္ဌေန ခယေ ဉာဏံ ဗုဇ္ဈန္တီတိ ဗောဇ္ဈင်္ဂါ။ ပဋိပ္ပဿဒ္ဓဋ္ဌေန အနုပ္ပါဒေ ဉာဏံ ဗုဇ္ဈန္တီတိ ဗောဇ္ဈင်္ဂါ။>
      text <ဆန္ဒံ မူလဋ္ဌေန ဗုဇ္ဈန္တီတိ ဗောဇ္ဈင်္ဂါ။ မနသိကာရံ သမုဋ္ဌာနဋ္ဌေန ဗုဇ္ဈန္တီတိ ဗောဇ္ဈင်္ဂါ။ ဖဿံ သမောဓာနဋ္ဌေန ဗုဇ္ဈန္တီတိ ဗောဇ္ဈင်္ဂါ။ ဝေဒနံ သမောသရဏဋ္ဌေန ဗုဇ္ဈန္တီတိ ဗောဇ္ဈင်္ဂါ။ သမာဓိံ ပမုခဋ္ဌေန ဗုဇ္ဈန္တီတိ ဗောဇ္ဈင်္ဂါ။ သတိံ အာဓိပတေယျဋ္ဌေန ဗုဇ္ဈန္တီတိ ဗောဇ္ဈင်္ဂါ။ ပညံ တတုတ္တရဋ္ဌေန ဗုဇ္ဈန္တီတိ ဗောဇ္ဈင်္ဂါ။ ဝိမုတ္တိံ သာရဋ္ဌေန ဗုဇ္ဈန္တီတိ ဗောဇ္ဈင်္ဂါ။ အမတောဂဓံ နိဗ္ဗာနံ ပရိယောသာနဋ္ဌေန ဗုဇ္ဈန္တီတိ ဗောဇ္ဈင်္ဂါ။>
      text <၂၀>, <သာဝတ္ထိနိဒာနံ။ တတြ ခေါ အာယသ္မာ သာရိပုတ္တော ဘိက္ခူ အာမန္တေသိ အာဝုသော ဘိက္ခဝေါတိ။ အာဝုသောတိ ခေါ တေ ဘိက္ခူ အာယသ္မတော သာရိပုတ္တဿ ပစ္စဿောသုံ။ အာယသ္မာ သာရိပုတ္တော ဧတဒဝေါစ>
      text <သတ္တိမေ၊ အာဝုသော၊ ဗောဇ္ဈင်္ဂါ။ ကတမေ သတ္တ။ သတိသမ္ဗောဇ္ဈင်္ဂေါ၊ ဓမ္မဝိစယသမ္ဗောဇ္ဈင်္ဂေါ။ပေ။ ဥပေက္ခါသမ္ဗောဇ္ဈင်္ဂေါ ဣမေ ခေါ၊ အာဝုသော၊ သတ္တ ဗောဇ္ဈင်္ဂါ။ ဣမေသံ ခွာဟံ၊ အာဝုသော၊ သတ္တန္နံ ဗောဇ္ဈင်္ဂါနံ ယေန ယေန ဗောဇ္ဈင်္ဂေန အာကင်္ခါမိ ပုဗ္ဗဏှသမယံ ဝိဟရိတုံ၊ တေန တေန ဗောဇ္ဈင်္ဂေန ပုဗ္ဗဏှသမယံ ဝိဟရာမိ။ ယေန ယေန ဗောဇ္ဈင်္ဂေန အာကင်္ခါမိ မဇ္ဈနှိကသမယံ။ပေ။ သာယနှသမယံ ဝိဟရိတုံ၊ တေန တေန ဗောဇ္ဈင်္ဂေန သာယနှသမယံ ဝိဟရာမိ။ သတိသမ္ဗောဇ္ဈင်္ဂေါ ဣတိ စေ မေ၊ အာဝုသော၊ ဟောတိ၊ အပ္ပမာဏောတိ မေ ဟောတိ၊ သုသမာရဒ္ဓေါတိ မေ ဟောတိ။ တိဋ္ဌန္တဉ္စ နံ တိဋ္ဌတီတိ ပဇာနာမိ။ သစေပိ မေ စဝတိ၊ ဣဒပ္ပစ္စယာ မေ စဝတီတိ ပဇာနာမိ။ ဓမ္မဝိစယသမ္ဗောဇ္ဈင်္ဂေါ။ပေ။ ဥပေက္ခါသမ္ဗောဇ္ဈင်္ဂေါ ဣတိ စေ မေ၊ အာဝုသော၊ ဟောတိ၊ အပ္ပမာဏောတိ မေ ဟောတိ၊ သုသမာရဒ္ဓေါတိ မေ ဟောတိ။ တိဋ္ဌန္တဉ္စ နံ တိဋ္ဌတီတိ ပဇာနာမိ။ သစေပိ မေ စဝတိ၊ ဣဒပ္ပစ္စယာ မေ စဝတီတိ ပဇာနာမိ။>
      text <သေယျထာပိ၊ အာဝုသော၊ ရညော ဝါ ရာဇမဟာမတ္တဿ ဝါ နာနာရတ္တာနံ ဒုဿာနံ ဒုဿကရဏ္ဍကော ပူရော အဿ။ သော ယညဒေဝ ဒုဿယုဂံ အာကင်္ခေယျ ပုဗ္ဗဏှသမယံ ပါရုပိတုံ၊ တံ တဒေဝ ဒုဿယုဂံ ပုဗ္ဗဏှသမယံ ပါရုပေယျ။ ယညဒေဝ ဒုဿယုဂံ အာကင်္ခေယျ မဇ္ဈနှိကသမယံ။ပေ။ သာယနှသမယံ ပါရုပိတုံ၊ တံ တဒေဝ ဒုဿယုဂံ သာယနှသမယံ ပါရုပေယျ။ ဧဝမေဝ ခွာဟံ၊ အာဝုသော၊ ဣမေသံ သတ္တန္နံ ဗောဇ္ဈင်္ဂါနံ ယေန ယေန ဗောဇ္ဈင်္ဂေန အာကင်္ခါမိ ပုဗ္ဗဏှသမယံ ဝိဟရိတုံ၊ တေန တေန ဗောဇ္ဈင်္ဂေန ပုဗ္ဗဏှသမယံ ဝိဟရာမိ။ ယေန ယေန ဗောဇ္ဈင်္ဂေန အာကင်္ခါမိ မဇ္ဈနှိကသမယံ။ပေ။ သာယနှသမယံ ဝိဟရိတုံ၊ တေန တေန ဗောဇ္ဈင်္ဂေန သာယနှသမယံ ဝိဟရာမိ။ သတိသမ္ဗောဇ္ဈင်္ဂေါ ဣတိ စေ မေ၊ အာဝုသော၊ ဟောတိ၊ အပ္ပမာဏောတိ မေ ဟောတိ၊ သုသမာရဒ္ဓေါတိ မေ ဟောတိ။ တိဋ္ဌန္တဉ္စ နံ တိဋ္ဌတီတိ ပဇာနာမိ။ သစေပိ မေ စဝတိ၊ ဣဒပ္ပစ္စယာ မေ စဝတီတိ ပဇာနာမိ။ပေ။ ဥပေက္ခါသမ္ဗောဇ္ဈင်္ဂေါ ဣတိ စေ မေ၊ အာဝုသော၊ ဟောတိ၊ အပ္ပမာဏောတိ မေ ဟောတိ၊ သုသမာရဒ္ဓေါတိ မေ ဟောတိ။ တိဋ္ဌန္တဉ္စ နံ တိဋ္ဌတီတိ ပဇာနာမိ။ သစေပိ မေ စဝတိ၊ ဣဒပ္ပစ္စယာ မေ စဝတီတိ ပဇာနာမိ။>
    text <သုတ္တန္တနိဒ္ဒေသော>
      text <၂၁>, <ကထံ သတိသမ္ဗောဇ္ဈင်္ဂေါ ဣတိ စေ မေ ဟောတီတိ ဗောဇ္ဈင်္ဂေါ။ ယာဝတာ နိရောဓူပဋ္ဌာတိ တာဝတာ သတိသမ္ဗောဇ္ဈင်္ဂေါ။ ဣတိ စေ မေ ဟောတီတိ ဗောဇ္ဈင်္ဂေါ။ သေယျထာပိ တေလပ္ပဒီပဿ ဈာယတော ယာဝတာ အစ္စိ တာဝတာ ဝဏ္ဏော၊ ယာဝတာ ဝဏ္ဏော တာဝတာ အစ္စိ။ ဧဝမေဝ ယာဝတာ နိရောဓူပဋ္ဌာတိ တာဝတာ သတိသမ္ဗောဇ္ဈင်္ဂေါ။ ဣတိ စေ မေ ဟောတီတိ ဗောဇ္ဈင်္ဂေါ။>
      text <ကထံ အပ္ပမာဏော ဣတိ စေ မေ ဟောတီတိ ဗောဇ္ဈင်္ဂေါ။ ပမာဏဗဒ္ဓါ ကိလေသာ၊ သဗ္ဗေ စ ပရိယုဋ္ဌာနာ၊ ယေ စ သင်္ခါရာ ပေါနောဘဝိကာ အပ္ပမာဏော နိရောဓော အစလဋ္ဌေန အသင်္ခတဋ္ဌေန။ ယာဝတာ နိရောဓူပဋ္ဌာတိ တာဝတာ အပ္ပမာဏော။ ဣတိ စေ မေ ဟောတီတိ ဗောဇ္ဈင်္ဂေါ။>
      text <ကထံ သုသမာရဒ္ဓေါ ဣတိ စေ မေ ဟောတီတိ ဗောဇ္ဈင်္ဂေါ။ ဝိသမာ ကိလေသာ၊ သဗ္ဗေ စ ပရိယုဋ္ဌာနာ၊ ယေ စ သင်္ခါရာ ပေါနောဘဝိကာ၊ သမဓမ္မော နိရောဓော သန္တဋ္ဌေန ပဏီတဋ္ဌေန။ ယာဝတာ နိရောဓူပဋ္ဌာတိ တာဝတာ သုသမာရဒ္ဓေါ ဣတိ စေ မေ ဟောတီတိ ဗောဇ္ဈင်္ဂေါ။>
      text <ကထံ တိဋ္ဌန္တဉ္စ နံ တိဋ္ဌတီတိ ပဇာနာမိ၊ သစေပိ စဝတိ ဣဒပ္ပစ္စယာ စဝတီတိ ပဇာနာမိ။ ကတိဟာကာရေဟိ သတိသမ္ဗောဇ္ဈင်္ဂေါ တိဋ္ဌတိ။ ကတိဟာကာရေဟိ သတိသမ္ဗောဇ္ဈင်္ဂေါ စဝတိ။ အဋ္ဌဟာကာရေဟိ သတိသမ္ဗောဇ္ဈင်္ဂေါ တိဋ္ဌတိ။ အဋ္ဌဟာကာရေဟိ သတိသမ္ဗောဇ္ဈင်္ဂေါ စဝတိ။>
      text <ကတမေဟိ အဋ္ဌဟာကာရေဟိ သတိသမ္ဗောဇ္ဈင်္ဂေါ တိဋ္ဌတိ။ အနုပ္ပါဒံ အာဝဇ္ဇိတတ္တာ သတိသမ္ဗောဇ္ဈင်္ဂေါ တိဋ္ဌတိ၊ ဥပ္ပါဒံ အနာဝဇ္ဇိတတ္တာ သတိသမ္ဗောဇ္ဈင်္ဂေါ တိဋ္ဌတိ၊ အပ္ပဝတ္တံ အာဝဇ္ဇိတတ္တာ သတိသမ္ဗောဇ္ဈင်္ဂေါ တိဋ္ဌတိ၊ ပဝတ္တံ အနာဝဇ္ဇိတတ္တာ သတိသမ္ဗောဇ္ဈင်္ဂေါ တိဋ္ဌတိ၊ အနိမိတ္တံ အာဝဇ္ဇိတတ္တာ သတိသမ္ဗောဇ္ဈင်္ဂေါ တိဋ္ဌတိ၊ နိမိတ္တံ အနာဝဇ္ဇိတတ္တာ သတိသမ္ဗောဇ္ဈင်္ဂေါ တိဋ္ဌတိ၊ နိရောဓံ အာဝဇ္ဇိတတ္တာ သတိသမ္ဗောဇ္ဈင်္ဂေါ တိဋ္ဌတိ၊ သင်္ခါရေ အနာဝဇ္ဇိတတ္တာ သတိသမ္ဗောဇ္ဈင်္ဂေါ တိဋ္ဌတိ ဣမေဟိ အဋ္ဌဟာကာရေဟိ သတိသမ္ဗောဇ္ဈင်္ဂေါ တိဋ္ဌတိ။>
      text <ကတမေဟိ အဋ္ဌဟာကာရေဟိ သတိသမ္ဗောဇ္ဈင်္ဂေါ စဝတိ။ ဥပ္ပါဒံ အာဝဇ္ဇိတတ္တာ သတိသမ္ဗောဇ္ဈင်္ဂေါ စဝတိ၊ အနုပ္ပါဒံ အနာဝဇ္ဇိတတ္တာ သတိသမ္ဗောဇ္ဈင်္ဂေါ စဝတိ၊ ပဝတ္တံ အာဝဇ္ဇိတတ္တာ သတိသမ္ဗောဇ္ဈင်္ဂေါ စဝတိ၊ အပ္ပဝတ္တံ အနာဝဇ္ဇိတတ္တာ သတိသမ္ဗောဇ္ဈင်္ဂေါ စဝတိ၊ နိမိတ္တံ အာဝဇ္ဇိတတ္တာ သတိသမ္ဗောဇ္ဈင်္ဂေါ စဝတိ၊ အနိမိတ္တံ အနာဝဇ္ဇိတတ္တာ သတိသမ္ဗောဇ္ဈင်္ဂေါ စဝတိ၊ သင်္ခါရေ အာဝဇ္ဇိတတ္တာ သတိသမ္ဗောဇ္ဈင်္ဂေါ စဝတိ၊ နိရောဓံ အနာဝဇ္ဇိတတ္တာ သတိသမ္ဗောဇ္ဈင်္ဂေါ စဝတိ ဣမေဟိ အဋ္ဌဟာကာရေဟိ သတိသမ္ဗောဇ္ဈင်္ဂေါ စဝတိ။ ဧဝံ တိဋ္ဌန္တဉ္စ နံ တိဋ္ဌတီတိ ပဇာနာမိ။ သစေပိ စဝတိ၊ ဣဒပ္ပစ္စယာ မေ စဝတီတိ ပဇာနာမိ။ပေ။>
      text <ကထံ ဥပေက္ခါသမ္ဗောဇ္ဈင်္ဂေါ ဣတိ စေ မေ ဟောတီတိ ဗောဇ္ဈင်္ဂေါ။ ယာဝတာ နိရောဓူပဋ္ဌာတိ တာဝတာ ဥပေက္ခါသမ္ဗောဇ္ဈင်္ဂေါ ဣတိ စေ မေ ဟောတီတိ ဗောဇ္ဈင်္ဂေါ။ သေယျထာပိ တေလပ္ပဒီပဿ ဈာယတော ယာဝတာ အစ္စိ တာဝတာ ဝဏ္ဏော၊ ယာဝတာ ဝဏ္ဏော တာဝတာ အစ္စိ။ ဧဝမေဝ ယာဝတာ နိရောဓူပဋ္ဌာတိ တာဝတာ ဥပေက္ခါသမ္ဗောဇ္ဈင်္ဂေါ ဣတိ စေ ဟောတီတိ ဗောဇ္ဈင်္ဂေါ။>
      text <ကထံ အပ္ပမာဏော ဣတိ စေ ဟောတီတိ ဗောဇ္ဈင်္ဂေါ။ ပမာဏဗဒ္ဓါ ကိလေသာ၊ သဗ္ဗေ စ ပရိယုဋ္ဌာနာ၊ ယေ စ သင်္ခါရာ ပေါနောဘဝိကာ အပ္ပမာဏော နိရောဓော အစလဋ္ဌေန အသင်္ခတဋ္ဌေန။ ယာဝတာ နိရောဓူပဋ္ဌာတိ တာဝတာ အပ္ပမာဏော ဣတိ စေ ဟောတီတိ ဗောဇ္ဈင်္ဂေါ။>
      text <ကထံ သုသမာရဒ္ဓေါ ဣတိ စေ ဟောတီတိ ဗောဇ္ဈင်္ဂေါ။ ဝိသမာ ကိလေသာ၊ သဗ္ဗေ စ ပရိယုဋ္ဌာနာ၊ ယေ စ သင်္ခါရာ ပေါနောဘဝိကာ သမဓမ္မော နိရောဓော သန္တဋ္ဌေန ပဏီတဋ္ဌေန။ ယာဝတာ နိရောဓူပဋ္ဌာတိ တာဝတာ သုသမာရဒ္ဓေါ ဣတိ စေ ဟောတီတိ ဗောဇ္ဈင်္ဂေါ။>
      text <ကထံ တိဋ္ဌန္တဉ္စ နံ တိဋ္ဌတီတိ ပဇာနာမိ၊ သစေပိ စဝတိ ဣဒပ္ပစ္စယာ မေ စဝတီတိ ပဇာနာမိ။ ကတိဟာကာရေဟိ ဥပေက္ခါသမ္ဗောဇ္ဈင်္ဂေါ တိဋ္ဌတိ။ ကတိဟာကာရေဟိ ဥပေက္ခါသမ္ဗောဇ္ဈင်္ဂေါ စဝတိ။ အဋ္ဌဟာကာရေဟိ ဥပေက္ခါသမ္ဗောဇ္ဈင်္ဂေါ တိဋ္ဌတိ။ အဋ္ဌဟာကာရေဟိ ဥပေက္ခါသမ္ဗောဇ္ဈင်္ဂေါ စဝတိ။>
      text <ကတမေဟိ အဋ္ဌဟာကာရေဟိ ဥပေက္ခါသမ္ဗောဇ္ဈင်္ဂေါ တိဋ္ဌတိ။ အနုပ္ပါဒံ အာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ တိဋ္ဌတိ၊ ဥပ္ပါဒံ အနာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ တိဋ္ဌတိ၊ အပ္ပဝတ္တံ အာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ တိဋ္ဌတိ၊ ပဝတ္တံ အနာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ တိဋ္ဌတိ၊ အနိမိတ္တံ အာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ တိဋ္ဌတိ၊ နိမိတ္တံ အနာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ တိဋ္ဌတိ၊ နိရောဓံ အာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ တိဋ္ဌတိ၊ သင်္ခါရေ အနာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ တိဋ္ဌတိ ဣမေဟိ အဋ္ဌဟာကာရေဟိ ဥပေက္ခါသမ္ဗောဇ္ဈင်္ဂေါ တိဋ္ဌတိ။>
      text <ကတမေဟိ အဋ္ဌဟာကာရေဟိ ဥပေက္ခါသမ္ဗောဇ္ဈင်္ဂေါ စဝတိ။ ဥပ္ပါဒံ အာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ စဝတိ၊ အနုပ္ပါဒံ အနာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ စဝတိ၊ ပဝတ္တံ အာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ စဝတိ၊ အပ္ပဝတ္တံ အနာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ စဝတိ၊ နိမိတ္တံ အာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ စဝတိ၊ အနိမိတ္တံ အနာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ စဝတိ၊ သင်္ခါရေ အာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ စဝတိ၊ နိရောဓံ အနာဝဇ္ဇိတတ္တာ ဥပေက္ခါသမ္ဗောဇ္ဈင်္ဂေါ စဝတိ ဣမေဟိ အဋ္ဌဟာကာရေဟိ ဥပေက္ခါသမ္ဗောဇ္ဈင်္ဂေါ စဝတိ။ ဧဝံ တိဋ္ဌန္တဉ္စ နံ တိဋ္ဌတီတိ ပဇာနာမိ၊ သစေပိ စဝတိ၊ ဣဒပ္ပစ္စယာ မေ စဝတီတိ ပဇာနာမိ။>
      stand <ဗောဇ္ဈင်္ဂကထာ နိဋ္ဌိတာ။>
  text <၄။ မေတ္တာကထာ>
    text <၂၂>, <သာဝတ္ထိနိဒာနံ။ မေတ္တာယ၊ ဘိက္ခဝေ၊ စေတောဝိမုတ္တိယာ အာသေဝိတာယ ဘာဝိတာယ ဗဟုလီကတာယ ယာနီကတာယ ဝတ္ထုကတာယ အနုဋ္ဌိတာယ ပရိစိတာယ သုသမာရဒ္ဓါယ ဧကာဒသာနိသံသာ ပါဋိကင်္ခါ။ ကတမေ ဧကာဒသ။ သုခံ သုပတိ၊ သုခံ ပဋိဗုဇ္ဈတိ၊ န ပါပကံ သုပိနံ ပဿတိ၊ မနုဿာနံ ပိယော ဟောတိ၊ အမနုဿာနံ ပိယော ဟောတိ၊ ဒေဝတာ ရက္ခန္တိ၊ နာဿ အဂ္ဂိ ဝါ ဝိသံ ဝါ သတ္ထံ ဝါ ကမတိ၊ တုဝဋံ စိတ္တံ သမာဓိယတိ၊ မုခဝဏ္ဏော ဝိပ္ပသီဒတိ၊ အသမ္မူဠှော ကာလင်္ကရောတိ၊ ဥတ္တရိ အပ္ပဋိဝိဇ္ဈန္တော ဗြဟ္မလောကူပဂေါ ဟောတိ။ မေတ္တာယ၊ ဘိက္ခဝေ၊ စေတောဝိမုတ္တိယာ အာသေဝိတာယ ဘာဝိတာယ ဗဟုလီကတာယ ယာနီကတာယ ဝတ္ထုကတာယ အနုဋ္ဌိတာယ ပရိစိတာယ သုသမာရဒ္ဓါယ ဣမေ ဧကာဒသာနိသံသာ ပါဋိကင်္ခါ။>
    text <အတ္ထိ အနောဓိသော ဖရဏာ မေတ္တာစေတောဝိမုတ္တိ၊ အတ္ထိ ဩဓိသော ဖရဏာ မေတ္တာစေတောဝိမုတ္တိ၊ အတ္ထိ ဒိသာဖရဏာ မေတ္တာစေတောဝိမုတ္တိ။ ကတိဟာကာရေဟိ အနောဓိသော ဖရဏာ မေတ္တာစေတောဝိမုတ္တိ၊ ကတိဟာကာရေဟိ ဩဓိသော ဖရဏာ မေတ္တာစေတောဝိမုတ္တိ၊ ကတိဟာကာရေဟိ ဒိသာဖရဏာ မေတ္တာစေတောဝိမုတ္တိ။ ပဉ္စဟာကာရေဟိ အနောဓိသော ဖရဏာ မေတ္တာစေတောဝိမုတ္တိ၊ သတ္တဟာကာရေဟိ ဩဓိသော ဖရဏာ မေတ္တာစေတောဝိမုတ္တိ၊ ဒသဟာကာရေဟိ ဒိသာဖရဏာ မေတ္တာစေတောဝိမုတ္တိ။>
    text <ကတမေဟိ ပဉ္စဟာကာရေဟိ အနောဓိသော ဖရဏာ မေတ္တာစေတောဝိမုတ္တိ။ သဗ္ဗေ သတ္တာ အဝေရာ အဗျာပဇ္ဇာ အနီဃာ သုခီ အတ္တာနံ ပရိဟရန္တု။ သဗ္ဗေ ပါဏာ။ပေ။ သဗ္ဗေ ဘူတာ။ပေ။ သဗ္ဗေ ပုဂ္ဂလာ။ပေ။ သဗ္ဗေ အတ္တဘာဝပရိယာပန္နာ အဝေရာ အဗျာပဇ္ဇာ အနီဃာ သုခီ အတ္တာနံ ပရိဟရန္တူတိ။ ဣမေဟိ ပဉ္စဟာကာရေဟိ အနောဓိသော ဖရဏာ မေတ္တာစေတောဝိမုတ္တိ။>
    text <ကတမေဟိ သတ္တဟာကာရေဟိ ဩဓိသော ဖရဏာ မေတ္တာစေတောဝိမုတ္တိ။ သဗ္ဗာ ဣတ္ထိယော အဝေရာ အဗျာပဇ္ဇာ အနီဃာ သုခီ အတ္တာနံ ပရိဟရန္တု။ သဗ္ဗေ ပုရိသာ။ပေ။ သဗ္ဗေ အရိယာ။ပေ။ သဗ္ဗေ အနရိယာ။ပေ။ သဗ္ဗေ ဒေဝါ။ပေ။ သဗ္ဗေ မနုဿာ။ပေ။ သဗ္ဗေ ဝိနိပါတိကာ အဝေရာ အဗျာပဇ္ဇာ အနီဃာ သုခီ အတ္တာနံ ပရိဟရန္တူတိ။ ဣမေဟိ သတ္တဟာကာရေဟိ ဩဓိသော ဖရဏာ မေတ္တာစေတောဝိမုတ္တိ။>
    text <ကတမေဟိ ဒသဟာကာရေဟိ ဒိသာဖရဏာ မေတ္တာစေတောဝိမုတ္တိ။ သဗ္ဗေ ပုရတ္ထိမာယ ဒိသာယ သတ္တာ အဝေရာ အဗျာပဇ္ဇာ အနီဃာ သုခီ အတ္တာနံ ပရိဟရန္တု။ သဗ္ဗေ ပစ္ဆိမာယ ဒိသာယ သတ္တာ။ပေ။ သဗ္ဗေ ဥတ္တရာယ ဒိသာယ သတ္တာ။ပေ။ သဗ္ဗေ ဒက္ခိဏာယ ဒိသာယ သတ္တာ။ပေ။ သဗ္ဗေ ပုရတ္ထိမာယ အနုဒိသာယ သတ္တာ။ပေ။ သဗ္ဗေ ပစ္ဆိမာယ အနုဒိသာယ သတ္တာ။ပေ။ သဗ္ဗေ ဥတ္တရာယ အနုဒိသာယ သတ္တာ။ပေ။ သဗ္ဗေ ဒက္ခိဏာယ အနုဒိသာယ သတ္တာ။ပေ။ သဗ္ဗေ ဟေဋ္ဌိမာယ ဒိသာယ သတ္တာ။ပေ။ သဗ္ဗေ ဥပရိမာယ ဒိသာယ သတ္တာ အဝေရာ အဗျာပဇ္ဇာ အနီဃာ သုခီ အတ္တာနံ ပရိဟရန္တု။ သဗ္ဗေ ပုရတ္ထိမာယ ဒိသာယ ပါဏာ။ပေ။ ဘူတာ။ ပုဂ္ဂလာ။ အတ္တဘာဝပရိယာပန္နာ။ သဗ္ဗာ ဣတ္ထိယော။ သဗ္ဗေ ပုရိသာ။ သဗ္ဗေ အရိယာ။ သဗ္ဗေ အနရိယာ။ သဗ္ဗေ ဒေဝါ။ သဗ္ဗေ မနုဿာ။ သဗ္ဗေ ဝိနိပါတိကာ အဝေရာ အဗျာပဇ္ဇာ အနီဃာ သုခီ အတ္တာနံ ပရိဟရန္တု။ သဗ္ဗေ ပစ္ဆိမာယ ဒိသာယ ဝိနိပါတိကာ။ပေ။ သဗ္ဗေ ဥတ္တရာယ ဒိသာယ ဝိနိပါတိကာ။ သဗ္ဗေ ဒက္ခိဏာယ ဒိသာယ ဝိနိပါတိကာ။ သဗ္ဗေ ပုရတ္ထိမာယ အနုဒိသာယ ဝိနိပါတိကာ။ သဗ္ဗေ ပစ္ဆိမာယ အနုဒိသာယ ဝိနိပါတိကာ။ သဗ္ဗေ ဥတ္တရာယ အနုဒိသာယ ဝိနိပါတိကာ။ သဗ္ဗေ ဒက္ခိဏာယ အနုဒိသာယ ဝိနိပါတိကာ။ သဗ္ဗေ ဟေဋ္ဌိမာယ ဒိသာယ ဝိနိပါတိကာ။ သဗ္ဗေ ဥပရိမာယ ဒိသာယ ဝိနိပါတိကာ အဝေရာ အဗျာပဇ္ဇာ အနီဃာ သုခီ အတ္တာနံ ပရိဟရန္တူတိ။ ဣမေဟိ ဒသဟာကာရေဟိ ဒိသာဖရဏာ မေတ္တာစေတောဝိမုတ္တိ။>
    text <၁။ ဣန္ဒြိယဝါရော>
      text <၂၃>, <သဗ္ဗေသံ သတ္တာနံ ပီဠနံ ဝဇ္ဇေတွာ အပီဠနာယ၊ ဥပဃာတံ ဝဇ္ဇေတွာ အနုပဃာတေန၊ သန္တာပံ ဝဇ္ဇေတွာ အသန္တာပေန၊ ပရိယာဒာနံ ဝဇ္ဇေတွာ အပရိယာဒာနေန၊ ဝိဟေသံ ဝဇ္ဇေတွာ အဝိဟေသာယ၊ သဗ္ဗေ သတ္တာ အဝေရိနော ဟောန္တု မာ ဝေရိနော၊ သုခိနော ဟောန္တု မာ ဒုက္ခိနော၊ သုခိတတ္တာ ဟောန္တု မာ ဒုက္ခိတတ္တာတိ ဣမေဟိ အဋ္ဌဟာကာရေဟိ သဗ္ဗေ သတ္တေ မေတ္တာယတီတိ မေတ္တာ။ တံ ဓမ္မံ စေတယတီတိ စေတော။ သဗ္ဗဗျာပါဒပရိယုဋ္ဌာနေဟိ ဝိမုစ္စတီတိ ဝိမုတ္တိ။ မေတ္တာ စ စေတော စ ဝိမုတ္တိ စာတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သဒ္ဓါယ အဓိမုစ္စတိ။ သဒ္ဓိန္ဒြိယပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ ဝီရိယံ ပဂ္ဂဏှာတိ။ ဝီရိယိန္ဒြိယပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သတိံ ဥပဋ္ဌာပေတိ။ သတိန္ဒြိယပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ စိတ္တံ သမာဒဟတိ။ သမာဓိန္ဒြိယပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ ပညာယ ပဇာနာတိ။ ပညိန္ဒြိယပရိဘာဝိတာ ဟောတိ မေတ္တာစေတောဝိမုတ္တိ။>
      text <ဣမာနိ ပဉ္စိန္ဒြိယာနိ မေတ္တာယ စေတောဝိမုတ္တိယာ အာသေဝနာ ဟောန္တိ။ ဣမေဟိ ပဉ္စဟိ ဣန္ဒြိယေဟိ မေတ္တာစေတောဝိမုတ္တိ အာသေဝီယတိ။ ဣမာနိ ပဉ္စိန္ဒြိယာနိ မေတ္တာယ စေတောဝိမုတ္တိယာ ဘာဝနာ ဟောန္တိ။ ဣမေဟိ ပဉ္စဟိ ဣန္ဒြိယေဟိ မေတ္တာစေတောဝိမုတ္တိ ဘာဝီယတိ။ ဣမာနိ ပဉ္စိန္ဒြိယာနိ မေတ္တာယ စေတောဝိမုတ္တိယာ ဗဟုလီကတာ ဟောန္တိ။ ဣမေဟိ ပဉ္စဟိ ဣန္ဒြိယေဟိ မေတ္တာစေတောဝိမုတ္တိ ဗဟုလီကရီယတိ။ ဣမာနိ ပဉ္စိန္ဒြိယာနိ မေတ္တာယ စေတောဝိမုတ္တိယာ အလင်္ကာရာ ဟောန္တိ။ ဣမေဟိ ပဉ္စဟိ ဣန္ဒြိယေဟိ မေတ္တာစေတောဝိမုတ္တိ သွာလင်္ကတာ ဟောတိ။ ဣမာနိ ပဉ္စိန္ဒြိယာနိ မေတ္တာယ စေတောဝိမုတ္တိယာ ပရိက္ခါရာ ဟောန္တိ။ ဣမေဟိ ပဉ္စဟိ ဣန္ဒြိယေဟိ မေတ္တာစေတောဝိမုတ္တိ သုပရိက္ခတာ ဟောတိ။ ဣမာနိ ပဉ္စိန္ဒြိယာနိ မေတ္တာယ စေတောဝိမုတ္တိယာ ပရိဝါရာ ဟောန္တိ။ ဣမေဟိ ပဉ္စဟိ ဣန္ဒြိယေဟိ မေတ္တာစေတောဝိမုတ္တိ သုပရိဝုတာ ဟောတိ။ ဣမာနိ ပဉ္စိန္ဒြိယာနိ မေတ္တာယ စေတောဝိမုတ္တိယာ အာသေဝနာ ဟောန္တိ၊ ဘာဝနာ ဟောန္တိ၊ ဗဟုလီကတာ ဟောန္တိ၊ အလင်္ကာရာ ဟောန္တိ၊ ပရိက္ခါရာ ဟောန္တိ၊ ပရိဝါရာ ဟောန္တိ၊ ပါရိပူရီ ဟောန္တိ၊ သဟဂတာ ဟောန္တိ၊ သဟဇာတာ ဟောန္တိ၊ သံသဋ္ဌာ ဟောန္တိ၊ သမ္ပယုတ္တာ ဟောန္တိ၊ ပက္ခန္ဒနာ ဟောန္တိ၊ ပသီဒနာ ဟောန္တိ၊ သန္တိဋ္ဌနာ ဟောန္တိ၊ ဝိမုစ္စနာ ဟောန္တိ၊ ဧတံ သန္တန္တိ ဖဿနာ ဟောန္တိ၊ ယာနီကတာ ဟောန္တိ၊ ဝတ္ထုကတာ ဟောန္တိ၊ အနုဋ္ဌိတာ ဟောန္တိ၊ ပရိစိတာ ဟောန္တိ၊ သုသမာရဒ္ဓါ ဟောန္တိ၊ သုဘာဝိတာ ဟောန္တိ၊ သွာဓိဋ္ဌိတာ ဟောန္တိ၊ သုသမုဂ္ဂတာ ဟောန္တိ၊ သုဝိမုတ္တာ ဟောန္တိ၊ နိဗ္ဗတ္တေန္တိ ဇောတေန္တိ ပတာပေန္တိ။>
    text <၂။ ဗလဝါရော>
      text <၂၄>, <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ အဿဒ္ဓိယေ န ကမ္ပတိ။ သဒ္ဓါဗလပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ ကောသဇ္ဇေ န ကမ္ပတိ။ ဝီရိယဗလပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ ပမာဒေ န ကမ္ပတိ။ သတိဗလပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ ဥဒ္ဓစ္စေ န ကမ္ပတိ။ သမာဓိဗလပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ အဝိဇ္ဇာယ န ကမ္ပတိ။ ပညာဗလပရိဘာဝိတာ ဟောတိ မေတ္တာစေတောဝိမုတ္တိ။>
      text <ဣမာနိ ပဉ္စ ဗလာနိ မေတ္တာယ စေတောဝိမုတ္တိယာ အာသေဝနာ ဟောန္တိ။ ဣမေဟိ ပဉ္စဟိ ဗလေဟိ မေတ္တာစေတောဝိမုတ္တိ အာသေဝီယတိ။ ဣမာနိ ပဉ္စ ဗလာနိ မေတ္တာယ စေတောဝိမုတ္တိယာ ဘာဝနာ ဟောန္တိ။ ဣမေဟိ ပဉ္စဟိ ဗလေဟိ မေတ္တာစေတောဝိမုတ္တိ ဘာဝီယတိ။ ဣမာနိ ပဉ္စ ဗလာနိ မေတ္တာယ စေတောဝိမုတ္တိယာ ဗဟုလီကတာ ဟောန္တိ။ ဣမေဟိ ပဉ္စဟိ ဗလေဟိ မေတ္တာစေတောဝိမုတ္တိ ဗဟုလီကရီယတိ။ ဣမာနိ ပဉ္စ ဗလာနိ မေတ္တာယ စေတောဝိမုတ္တိယာ အလင်္ကာရာ ဟောန္တိ။ ဣမေဟိ ပဉ္စဟိ ဗလေဟိ မေတ္တာစေတောဝိမုတ္တိ သွာလင်္ကတာ ဟောတိ။ ဣမာနိ ပဉ္စ ဗလာနိ မေတ္တာယ စေတောဝိမုတ္တိယာ ပရိက္ခါရာ ဟောန္တိ။ ဣမေဟိ ပဉ္စဟိ ဗလေဟိ မေတ္တာစေတောဝိမုတ္တိ သုပရိက္ခတာ ဟောတိ။ ဣမာနိ ပဉ္စ ဗလာနိ မေတ္တာယ စေတောဝိမုတ္တိယာ ပရိဝါရာ ဟောန္တိ။ ဣမေဟိ ပဉ္စဟိ ဗလေဟိ မေတ္တာစေတောဝိမုတ္တိ သုပရိဝုတာ ဟောတိ။ ဣမာနိ ပဉ္စ ဗလာနိ မေတ္တာယ စေတောဝိမုတ္တိယာ အာသေဝနာ ဟောန္တိ၊ ဘာဝနာ ဟောန္တိ၊ ဗဟုလီကတာ ဟောန္တိ၊ အလင်္ကာရာ ဟောန္တိ၊ ပရိက္ခါရာ ဟောန္တိ၊ ပရိဝါရာ ဟောန္တိ၊ ပါရိပူရီ ဟောန္တိ၊ သဟဂတာ ဟောန္တိ၊ သဟဇာတာ ဟောန္တိ၊ သံသဋ္ဌာ ဟောန္တိ၊ သမ္ပယုတ္တာ ဟောန္တိ၊ ပက္ခန္ဒနာ ဟောန္တိ၊ ပသီဒနာ ဟောန္တိ၊ သန္တိဋ္ဌနာ ဟောန္တိ၊ ဝိမုစ္စနာ ဟောန္တိ၊ ဧတံ သန္တန္တိ ဖဿနာ ဟောန္တိ၊ ယာနီကတာ ဟောန္တိ၊ ဝတ္ထုကတာ ဟောန္တိ၊ အနုဋ္ဌိတာ ဟောန္တိ၊ ပရိစိတာ ဟောန္တိ၊ သုသမာရဒ္ဓါ ဟောန္တိ၊ သုဘာဝိတာ ဟောန္တိ၊ သွာဓိဋ္ဌိတာ ဟောန္တိ၊ သုသမုဂ္ဂတာ ဟောန္တိ၊ သုဝိမုတ္တာ ဟောန္တိ နိဗ္ဗတ္တေန္တိ ဇောတေန္တိ ပတာပေန္တိ။>
    text <၃။ ဗောဇ္ဈင်္ဂဝါရော>
      text <၂၅>, <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သတိံ ဥပဋ္ဌာပေတိ။ သတိသမ္ဗောဇ္ဈင်္ဂပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ ပညာယ ပဝိစိနာတိ။ ဓမ္မဝိစယသမ္ဗောဇ္ဈင်္ဂပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ ဝီရိယံ ပဂ္ဂဏှာတိ။ ဝီရိယသမ္ဗောဇ္ဈင်္ဂပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ ပရိဠာဟံ ပဋိပ္ပဿမ္ဘေတိ။ ပီတိသမ္ဗောဇ္ဈင်္ဂပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ ဒုဋ္ဌုလ္လံ ပဋိပ္ပဿမ္ဘေတိ။ ပဿဒ္ဓိသမ္ဗောဇ္ဈင်္ဂပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ စိတ္တံ သမာဒဟတိ။ သမာဓိသမ္ဗောဇ္ဈင်္ဂပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ ဉာဏေန ကိလေသေ ပဋိသင်္ခါတိ။ ဥပေက္ခါသမ္ဗောဇ္ဈင်္ဂပရိဘာဝိတာ ဟောတိ မေတ္တာစေတောဝိမုတ္တိ။>
      text <ဣမေ သတ္တ ဗောဇ္ဈင်္ဂါ မေတ္တာယ စေတောဝိမုတ္တိယာ အာသေဝနာ ဟောန္တိ။ ဣမေဟိ သတ္တဟိ ဗောဇ္ဈင်္ဂေဟိ မေတ္တာစေတောဝိမုတ္တိ အာသေဝီယတိ။ ဣမေ သတ္တ ဗောဇ္ဈင်္ဂါ မေတ္တာယ စေတောဝိမုတ္တိယာ ဘာဝနာ ဟောန္တိ။ ဣမေဟိ သတ္တဟိ ဗောဇ္ဈင်္ဂေဟိ မေတ္တာစေတောဝိမုတ္တိ ဘာဝီယတိ။ ဣမေ သတ္တ ဗောဇ္ဈင်္ဂါ မေတ္တာယ စေတောဝိမုတ္တိယာ ဗဟုလီကတာ ဟောန္တိ။ ဣမေဟိ သတ္တဟိ ဗောဇ္ဈင်္ဂေဟိ မေတ္တာစေတောဝိမုတ္တိ ဗဟုလီကရီယတိ။ ဣမေ သတ္တ ဗောဇ္ဈင်္ဂါ မေတ္တာယ စေတောဝိမုတ္တိယာ အလင်္ကာရာ ဟောန္တိ။ ဣမေဟိ သတ္တဟိ ဗောဇ္ဈင်္ဂေဟိ မေတ္တာစေတောဝိမုတ္တိ သွာလင်္ကတာ ဟောတိ။ ဣမေ သတ္တ ဗောဇ္ဈင်္ဂါ မေတ္တာယ စေတောဝိမုတ္တိယာ ပရိက္ခါရာ ဟောန္တိ။ ဣမေဟိ သတ္တဟိ ဗောဇ္ဈင်္ဂေဟိ မေတ္တာစေတောဝိမုတ္တိ သုပရိက္ခတာ ဟောတိ။ ဣမေ သတ္တ ဗောဇ္ဈင်္ဂါ မေတ္တာယ စေတောဝိမုတ္တိယာ ပရိဝါရာ ဟောန္တိ။ ဣမေဟိ သတ္တဟိ ဗောဇ္ဈင်္ဂေဟိ မေတ္တာစေတောဝိမုတ္တိ သုပရိဝုတာ ဟောတိ။ ဣမေ သတ္တ ဗောဇ္ဈင်္ဂါ မေတ္တာယ စေတောဝိမုတ္တိယာ အာသေဝနာ ဟောန္တိ၊ ဘာဝနာ ဟောန္တိ၊ ဗဟုလီကတာ ဟောန္တိ၊ အလင်္ကာရာ ဟောန္တိ၊ ပရိက္ခါရာ ဟောန္တိ၊ ပရိဝါရာ ဟောန္တိ၊ ပါရိပူရီ ဟောန္တိ၊ သဟဂတာ ဟောန္တိ၊ သဟဇာတာ ဟောန္တိ၊ သံသဋ္ဌာ ဟောန္တိ၊ သမ္ပယုတ္တာ ဟောန္တိ၊ ပက္ခန္ဒနာ ဟောန္တိ၊ ပသီဒနာ ဟောန္တိ၊ သန္တိဋ္ဌနာ ဟောန္တိ၊ ဝိမုစ္စနာ ဟောန္တိ၊ ဧတံ သန္တန္တိ ဖဿနာ ဟောန္တိ၊ ယာနီကတာ ဟောန္တိ၊ ဝတ္ထုကတာ ဟောန္တိ၊ အနုဋ္ဌိတာ ဟောန္တိ၊ ပရိစိတာ ဟောန္တိ၊ သုသမာရဒ္ဓါ ဟောန္တိ၊ သုဘာဝိတာ ဟောန္တိ၊ သွာဓိဋ္ဌိတာ ဟောန္တိ၊ သုသမုဂ္ဂတာ ဟောန္တိ၊ သုဝိမုတ္တာ ဟောန္တိ၊ နိဗ္ဗတ္တေန္တိ ဇောတေန္တိ ပတာပေန္တိ။>
    text <၄။ မဂ္ဂင်္ဂဝါရော>
      text <၂၆>, <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သမ္မာ ပဿတိ။ သမ္မာဒိဋ္ဌိပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သမ္မာ အဘိနိရောပေတိ။ သမ္မာသင်္ကပ္ပပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သမ္မာ ပရိဂ္ဂဏှာတိ။ သမ္မာဝါစာပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သမ္မာ သမုဋ္ဌာပေတိ။ သမ္မာကမ္မန္တပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သမ္မာ ဝေါဒာပေတိ။ သမ္မာအာဇီဝပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သမ္မာ ပဂ္ဂဏှာတိ။ သမ္မာဝါယာမပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သမ္မာ ဥပဋ္ဌာပေတိ။ သမ္မာသတိပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သမ္မာ သမာဒဟတိ။ သမ္မာသမာဓိပရိဘာဝိတာ ဟောတိ မေတ္တာစေတောဝိမုတ္တိ။>
      text <ဣမေ အဋ္ဌ မဂ္ဂင်္ဂါ မေတ္တာယ စေတောဝိမုတ္တိယာ အာသေဝနာ ဟောန္တိ။ ဣမေဟိ အဋ္ဌဟိ မဂ္ဂင်္ဂေဟိ မေတ္တာစေတောဝိမုတ္တိ အာသေဝီယတိ။ ဣမေ အဋ္ဌ မဂ္ဂင်္ဂါ မေတ္တာယ စေတောဝိမုတ္တိယာ ဘာဝနာ ဟောန္တိ။ ဣမေဟိ အဋ္ဌဟိ မဂ္ဂင်္ဂေဟိ မေတ္တာစေတောဝိမုတ္တိ ဘာဝီယတိ။ ဣမေ အဋ္ဌ မဂ္ဂင်္ဂါ မေတ္တာယ စေတောဝိမုတ္တိယာ ဗဟုလီကတာ ဟောန္တိ။ ဣမေဟိ အဋ္ဌဟိ မဂ္ဂင်္ဂေဟိ မေတ္တာစေတောဝိမုတ္တိ ဗဟုလီကရီယတိ။ ဣမေ အဋ္ဌ မဂ္ဂင်္ဂါ မေတ္တာယ စေတောဝိမုတ္တိယာ အလင်္ကာရာ ဟောန္တိ။ ဣမေဟိ အဋ္ဌဟိ မဂ္ဂင်္ဂေဟိ မေတ္တာစေတောဝိမုတ္တိ သွာလင်္ကတာ ဟောန္တိ။ ဣမေ အဋ္ဌ မဂ္ဂင်္ဂါ မေတ္တာယ စေတောဝိမုတ္တိယာ ပရိက္ခါရာ ဟောန္တိ။ ဣမေဟိ အဋ္ဌဟိ မဂ္ဂင်္ဂေဟိ မေတ္တာစေတောဝိမုတ္တိ သုပရိက္ခတာ ဟောတိ။ ဣမေ အဋ္ဌ မဂ္ဂင်္ဂါ မေတ္တာယ စေတောဝိမုတ္တိယာ ပရိဝါရာ ဟောန္တိ။ ဣမေဟိ အဋ္ဌဟိ မဂ္ဂင်္ဂေဟိ မေတ္တာစေတောဝိမုတ္တိ သုပရိဝုတာ ဟောတိ။ ဣမေ အဋ္ဌ မဂ္ဂင်္ဂါ မေတ္တာယ စေတောဝိမုတ္တိယာ အာသေဝနာ ဟောန္တိ၊ ဘာဝနာ ဟောန္တိ၊ ဗဟုလီကတာ ဟောန္တိ၊ အလင်္ကာရာ ဟောန္တိ၊ ပရိက္ခါရာ ဟောန္တိ၊ ပရိဝါရာ ဟောန္တိ၊ ပါရိပူရီ ဟောန္တိ၊ သဟဂတာ ဟောန္တိ၊ သဟဇာတာ ဟောန္တိ၊ သံသဋ္ဌာ ဟောန္တိ၊ သမ္ပယုတ္တာ ဟောန္တိ၊ ပက္ခန္ဒနာ ဟောန္တိ၊ ပသီဒနာ ဟောန္တိ၊ သန္တိဋ္ဌနာ ဟောန္တိ၊ ဝိမုစ္စနာ ဟောန္တိ၊ ဧတံ သန္တန္တိ ဖဿနာ ဟောန္တိ၊ ယာနီကတာ ဟောန္တိ၊ ဝတ္ထုကတာ ဟောန္တိ၊ အနုဋ္ဌိတာ ဟောန္တိ၊ ပရိစိတာ ဟောန္တိ၊ သုသမာရဒ္ဓါ ဟောန္တိ၊ သုဘာဝိတာ ဟောန္တိ၊ သွာဓိဋ္ဌိတာ ဟောန္တိ၊ သုသမုဂ္ဂတာ ဟောန္တိ၊ သုဝိမုတ္တာ ဟောန္တိ နိဗ္ဗတ္တေန္တိ ဇောတေန္တိ ပတာပေန္တိ။>
      text <၂၇>, <သဗ္ဗေသံ ပါဏာနံ။ပေ။ သဗ္ဗေသံ ဘူတာနံ။ သဗ္ဗေသံ ပုဂ္ဂလာနံ။ သဗ္ဗေသံ အတ္တဘာဝပရိယာပန္နာနံ။ သဗ္ဗာသံ ဣတ္ထီနံ။ သဗ္ဗေသံ ပုရိသာနံ။ သဗ္ဗေသံ အရိယာနံ။ သဗ္ဗေသံ အနရိယာနံ။ သဗ္ဗေသံ ဒေဝါနံ။ သဗ္ဗေသံ မနုဿာနံ။ သဗ္ဗေသံ ဝိနိပါတိကာနံ ပီဠနံ ဝဇ္ဇေတွာ အပီဠနာယ၊ ဥပဃာတံ ဝဇ္ဇေတွာ အနုပဃာတေန၊ သန္တာပံ ဝဇ္ဇေတွာ အသန္တာပေန၊ ပရိယာဒာနံ ဝဇ္ဇေတွာ အပရိယာဒာနေန၊ ဝိဟေသံ ဝဇ္ဇေတွာ အဝိဟေသာယ၊ သဗ္ဗေ ဝိနိပါတိကာ အဝေရိနော ဟောန္တု မာ ဝေရိနော၊ သုခိနော ဟောန္တု မာ ဒုက္ခိနော၊ သုခိတတ္တာ ဟောန္တု မာ ဒုက္ခိတတ္တာတိ ဣမေဟိ အဋ္ဌဟာကာရေဟိ သဗ္ဗေ ဝိနိပါတိကေ မေတ္တာယတီတိ မေတ္တာ။ တံ ဓမ္မံ စေတယတီတိ စေတော။ သဗ္ဗဗျာပါဒပရိယုဋ္ဌာနေဟိ ဝိမုစ္စတီတိ ဝိမုတ္တိ။ မေတ္တာ စ စေတော စ ဝိမုတ္တိ စာတိ မေတ္တာစေတောဝိမုတ္တိ။>
      text <သဗ္ဗေ ဝိနိပါတိကာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သဒ္ဓါယ အဓိမုစ္စတိ။ သဒ္ဓိန္ဒြိယပရိဘာဝိတာ ဟောတိ မေတ္တာစေတောဝိမုတ္တိ။ပေ။ နိဗ္ဗတ္တေန္တိ ဇောတေန္တိ ပတာပေန္တိ။>
      text <သဗ္ဗေသံ ပုရတ္ထိမာယ ဒိသာယ သတ္တာနံ။ပေ။ သဗ္ဗေသံ ပစ္ဆိမာယ ဒိသာယ သတ္တာနံ။ သဗ္ဗေသံ ဥတ္တရာယ ဒိသာယ သတ္တာနံ။ သဗ္ဗေသံ ဒက္ခိဏာယ ဒိသာယ သတ္တာနံ။ သဗ္ဗေသံ ပုရတ္ထိမာယ အနုဒိသာယ သတ္တာနံ။ သဗ္ဗေသံ ပစ္ဆိမာယ အနုဒိသာယ သတ္တာနံ။ သဗ္ဗေသံ ဥတ္တရာယ အနုဒိသာယ သတ္တာနံ။ သဗ္ဗေသံ ဒက္ခိဏာယ အနုဒိသာယ သတ္တာနံ။ သဗ္ဗေသံ ဟေဋ္ဌိမာယ ဒိသာယ သတ္တာနံ။ သဗ္ဗေသံ ဥပရိမာယ ဒိသာယ သတ္တာနံ ပီဠနံ ဝဇ္ဇေတွာ အပီဠနာယ၊ ဥပဃာတံ ဝဇ္ဇေတွာ အနုပဃာတေန၊ သန္တာပံ ဝဇ္ဇေတွာ အသန္တာပေန၊ ပရိယာဒာနံ ဝဇ္ဇေတွာ အပရိယာဒာနေန၊ ဝိဟေသံ ဝဇ္ဇေတွာ အဝိဟေသာယ၊ သဗ္ဗေ ဥပရိမာယ ဒိသာယ သတ္တာ အဝေရိနော ဟောန္တု မာ ဝေရိနော၊ သုခိနော ဟောန္တု မာ ဒုက္ခိနော၊ သုခိတတ္တာ ဟောန္တု မာ ဒုက္ခိတတ္တာတိ ဣမေဟိ အဋ္ဌဟာကာရေဟိ သဗ္ဗေ ဥပရိမာယ ဒိသာယ သတ္တေ မေတ္တာယတီတိ မေတ္တာ။ တံ ဓမ္မံ စေတယတီတိ စေတော။ သဗ္ဗဗျာပါဒပရိယုဋ္ဌာနေဟိ ဝိမုစ္စတီတိ ဝိမုတ္တိ။ မေတ္တာ စ စေတော စ ဝိမုတ္တိ စာတိ မေတ္တာစေတောဝိမုတ္တိ။>
      text <သဗ္ဗေ ဥပရိမာယ ဒိသာယ သတ္တာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သဒ္ဓါယ အဓိမုစ္စတိ။ သဒ္ဓိန္ဒြိယပရိဘာဝိတာ ဟောတိ မေတ္တာစေတောဝိမုတ္တိ။ပေ။ နိဗ္ဗတ္တေန္တိ ဇောတေန္တိ ပတာပေန္တိ။>
      text <သဗ္ဗေသံ ပုရတ္ထိမာယ ဒိသာယ ပါဏာနံ။ပေ။ ဘူတာနံ။ ပုဂ္ဂလာနံ အတ္တဘာဝပရိယာပန္နာနံ။ သဗ္ဗာသံ ဣတ္ထီနံ။ သဗ္ဗေသံ ပုရိသာနံ။ သဗ္ဗေသံ အရိယာနံ။ သဗ္ဗေသံ အနရိယာနံ။ သဗ္ဗေသံ ဒေဝါနံ။ သဗ္ဗေသံ မနုဿာနံ။ သဗ္ဗေသံ ဝိနိပါတိကာနံ။ သဗ္ဗေသံ ပစ္ဆိမာယ ဒိသာယ ဝိနိပါတိကာနံ။ သဗ္ဗေသံ ဥတ္တရာယ ဒိသာယ ဝိနိပါတိကာနံ။ သဗ္ဗေသံ ဒက္ခိဏာယ ဒိသာယ ဝိနိပါတိကာနံ။ သဗ္ဗေသံ ပုရတ္ထိမာယ အနုဒိသာယ ဝိနိပါတိကာနံ။ သဗ္ဗေသံ ပစ္ဆိမာယ အနုဒိသာယ ဝိနိပါတိကာနံ။ သဗ္ဗေသံ ဥတ္တရာယ အနုဒိသာယ ဝိနိပါတိကာနံ။ သဗ္ဗေသံ ဒက္ခိဏာယ အနုဒိသာယ ဝိနိပါတိကာနံ။ သဗ္ဗေသံ ဟေဋ္ဌိမာယ ဒိသာယ ဝိနိပါတိကာနံ။ သဗ္ဗေသံ ဥပရိမာယ ဒိသာယ ဝိနိပါတိကာနံ ပီဠနံ ဝဇ္ဇေတွာ အပီဠနာယ၊ ဥပဃာတံ ဝဇ္ဇေတွာ အနုပဃာတေန၊ သန္တာပံ ဝဇ္ဇေတွာ အသန္တာပေန၊ ပရိယာဒာနံ ဝဇ္ဇေတွာ အပရိယာဒာနေန၊ ဝိဟေသံ ဝဇ္ဇေတွာ အဝိဟေသာယ၊ သဗ္ဗေ ဥပရိမာယ ဒိသာယ ဝိနိပါတိကာ အဝေရိနော ဟောန္တု မာ ဝေရိနော၊ သုခိနော ဟောန္တု မာ ဒုက္ခိနော၊ သုခိတတ္တာ ဟောန္တု မာ ဒုက္ခိတတ္တာတိ ဣမေဟိ အဋ္ဌဟာကာရေဟိ သဗ္ဗေ ဥပရိမာယ ဒိသာယ ဝိနိပါတိကေ မေတ္တာယတီတိ မေတ္တာ။ တံ ဓမ္မံ စေတယတီတိ စေတော။ သဗ္ဗဗျာပါဒပရိယုဋ္ဌာနေဟိ ဝိမုစ္စတီတိ ဝိမုတ္တိ။ မေတ္တာ စ စေတော စ ဝိမုတ္တိ စာတိ မေတ္တာစေတောဝိမုတ္တိ။>
      text <သဗ္ဗေ ဥပရိမာယ ဒိသာယ ဝိနိပါတိကာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သဒ္ဓါယ အဓိမုစ္စတိ။ သဒ္ဓိန္ဒြိယပရိဘာဝိတာ ဟောတိ မေတ္တာစေတောဝိမုတ္တိ။>
      text <သဗ္ဗေ ဥပရိမာယ ဒိသာယ ဝိနိပါတိကာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ ဝီရိယံ ပဂ္ဂဏှာတိ။ ဝီရိယိန္ဒြိယပရိဘာဝိတာ ဟောတိ မေတ္တာစေတောဝိမုတ္တိ။>
      text <သတိံ ဥပဋ္ဌာပေတိ။ သတိန္ဒြိယပရိဘာဝိတာ ဟောတိ မေတ္တာစေတောဝိမုတ္တိ။ စိတ္တံ သမာဒဟတိ။ သမာဓိန္ဒြိယပရိဘာဝိတာ ဟောတိ မေတ္တာစေတောဝိမုတ္တိ။ ပညာယ ပဇာနာတိ။ ပညိန္ဒြိယပရိဘာဝိတာ ဟောတိ မေတ္တာစေတောဝိမုတ္တိ။>
      text <ဣမာနိ ပဉ္စိန္ဒြိယာနိ မေတ္တာယ စေတောဝိမုတ္တိယာ အာသေဝနာ ဟောန္တိ။ ဣမေဟိ ပဉ္စဟိ ဣန္ဒြိယေဟိ မေတ္တာစေတောဝိမုတ္တိ အာသေဝီယတိ။ပေ။ နိဗ္ဗတ္တေန္တိ ဇောတေန္တိ ပတာပေန္တိ။>
      text <သဗ္ဗေ ဥပရိမာယ ဒိသာယ ဝိနိပါတိကာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ အဿဒ္ဓိယေ န ကမ္ပတိ။ သဒ္ဓါဗလပရိဘာဝိတာ ဟောတိ မေတ္တာစေတောဝိမုတ္တိ။ ကောသဇ္ဇေ န ကမ္ပတိ။ ဝီရိယဗလပရိဘာဝိတာ ဟောတိ မေတ္တာစေတောဝိမုတ္တိ။ ပမာဒေ န ကမ္ပတိ။ သတိဗလပရိဘာဝိတာ ဟောတိ မေတ္တာစေတောဝိမုတ္တိ။ ဥဒ္ဓစ္စေ န ကမ္ပတိ။ သမာဓိဗလပရိဘာဝိတာ ဟောတိ မေတ္တာစေတောဝိမုတ္တိ။ အဝိဇ္ဇာယ န ကမ္ပတိ။ ပညာဗလပရိဘာဝိတာ ဟောတိ မေတ္တာစေတောဝိမုတ္တိ။>
      text <ဣမာနိ ပဉ္စ ဗလာနိ မေတ္တာယ စေတောဝိမုတ္တိယာ အာသေဝနာ ဟောန္တိ။ ဣမေဟိ ပဉ္စဟိ ဗလေဟိ မေတ္တာစေတောဝိမုတ္တိ အာသေဝီယတိ။ပေ။ နိဗ္ဗတ္တေန္တိ ဇောတေန္တိ ပတာပေန္တိ။>
      text <သဗ္ဗေ ဥပရိမာယ ဒိသာယ ဝိနိပါတိကာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သတိံ ဥပဋ္ဌာပေတိ။ သတိသမ္ဗောဇ္ဈင်္ဂပရိဘာဝိတာ ဟောတိ မေတ္တာစေတောဝိမုတ္တိ။>
      text <ပညာယ ပဝိစိနာတိ။ ဓမ္မဝိစယသမ္ဗောဇ္ဈင်္ဂပရိဘာဝိတာ ဟောတိ မေတ္တာစေတောဝိမုတ္တိ။ ဝီရိယံ ပဂ္ဂဏှာတိ။ ဝီရိယသမ္ဗောဇ္ဈင်္ဂပရိဘာဝိတာ ဟောတိ မေတ္တာစေတောဝိမုတ္တိ။ ပရိဠာဟံ ပဋိပ္ပဿမ္ဘေတိ။ ပီတိသမ္ဗောဇ္ဈင်္ဂပရိဘာဝိတာ ဟောတိ မေတ္တာစေတောဝိမုတ္တိ။ ဒုဋ္ဌုလ္လံ ပဋိပ္ပဿမ္ဘေတိ။ ပဿဒ္ဓိသမ္ဗောဇ္ဈင်္ဂပရိဘာဝိတာ ဟောတိ မေတ္တာစေတောဝိမုတ္တိ။ စိတ္တံ သမာဒဟတိ။ သမာဓိသမ္ဗောဇ္ဈင်္ဂပရိဘာဝိတာ ဟောတိ မေတ္တာစေတောဝိမုတ္တိ။ ဉာဏေန ကိလေသေ ပဋိသင်္ခါတိ။ ဥပေက္ခါသမ္ဗောဇ္ဈင်္ဂပရိဘာဝိတာ ဟောတိ မေတ္တာစေတောဝိမုတ္တိ။>
      text <ဣမေ သတ္တ ဗောဇ္ဈင်္ဂါ မေတ္တာယ စေတောဝိမုတ္တိယာ အာသေဝနာ ဟောန္တိ။ ဣမေဟိ သတ္တဟိ ဗောဇ္ဈင်္ဂေဟိ မေတ္တာစေတောဝိမုတ္တိ အာသေဝီယတိ။ပေ။ နိဗ္ဗတ္တေန္တိ ဇောတေန္တိ ပတာပေန္တိ။>
      text <သဗ္ဗေ ဥပရိမာယ ဒိသာယ ဝိနိပါတိကာ အဝေရိနော ဟောန္တု၊ ခေမိနော ဟောန္တု၊ သုခိနော ဟောန္တူတိ သမ္မာ ပဿတိ။ သမ္မာဒိဋ္ဌိ ပရိဘာဝိတာ ဟောတိ မေတ္တာစေတောဝိမုတ္တိ။ သမ္မာ အဘိနိရောပေတိ။ သမ္မာသင်္ကပ္ပပရိဘာဝိတာ ဟောတိ မေတ္တာစေတောဝိမုတ္တိ။ သမ္မာ ပရိဂ္ဂဏှာတိ။ သမ္မာဝါစာပရိဘာဝိတာ ဟောတိ မေတ္တာစေတောဝိမုတ္တိ။ သမ္မာ သမုဋ္ဌာပေတိ။ သမ္မာကမ္မန္တပရိဘာဝိတာ ဟောတိ မေတ္တာစေတောဝိမုတ္တိ။ သမ္မာ ဝေါဒာပေတိ။ သမ္မာ အာဇီဝပရိဘာဝိတာ ဟောတိ မေတ္တာစေတောဝိမုတ္တိ။ သမ္မာ ပဂ္ဂဏှာတိ။ သမ္မာဝါယာမပရိဘာဝိတာ ဟောတိ မေတ္တာစေတောဝိမုတ္တိ။ သမ္မာ ဥပဋ္ဌာတိ။ သမ္မာသတိပရိဘာဝိတာ ဟောတိ မေတ္တာစေတောဝိမုတ္တိ။ သမ္မာ သမာဒဟတိ။ သမ္မာသမာဓိပရိဘာဝိတာ ဟောတိ မေတ္တာစေတောဝိမုတ္တိ။>
      text <ဣမေ အဋ္ဌ မဂ္ဂင်္ဂါ မေတ္တာယ စေတောဝိမုတ္တိယာ အာသေဝနာ ဟောန္တိ။ ဣမေဟိ အဋ္ဌဟိ မဂ္ဂင်္ဂေဟိ မေတ္တာစေတောဝိမုတ္တိ အာသေဝီယတိ။ပေ။ ဣမေ အဋ္ဌ မဂ္ဂင်္ဂါ မေတ္တာယ စေတောဝိမုတ္တိယာ ပရိဘာဝိတာ ဟောန္တိ။ ဣမေဟိ အဋ္ဌဟိ မဂ္ဂင်္ဂေဟိ မေတ္တာစေတောဝိမုတ္တိ သုပရိဝုတာ ဟောတိ။ ဣမေ အဋ္ဌ မဂ္ဂင်္ဂါ မေတ္တာယ စေတောဝိမုတ္တိယာ အာသေဝနာ ဟောန္တိ၊ ဘာဝနာ ဟောန္တိ၊ ဗဟုလီကတာ ဟောန္တိ၊ အလင်္ကာရာ ဟောန္တိ၊ ပရိက္ခါရာ ဟောန္တိ၊ ပရိဝါရာ ဟောန္တိ၊ ပါရိပူရီ ဟောန္တိ၊ သဟဂတာ ဟောန္တိ၊ သဟဇာတာ ဟောန္တိ၊ သံသဋ္ဌာ ဟောန္တိ၊ သမ္ပယုတ္တာ ဟောန္တိ၊ ပက္ခန္ဒနာ ဟောန္တိ၊ ပသီဒနာ ဟောန္တိ၊ သန္တိဋ္ဌနာ ဟောန္တိ၊ ဝိမုစ္စနာ ဟောန္တိ၊ ဧတံ သန္တန္တိ ဖဿနာ ဟောန္တိ၊ ယာနီကတာ ဟောန္တိ၊ ဝတ္ထုကတာ ဟောန္တိ၊ အနုဋ္ဌိတာ ဟောန္တိ၊ ပရိစိတာ ဟောန္တိ၊ သုသမာရဒ္ဓါ ဟောန္တိ၊ သုဘာဝိတာ ဟောန္တိ၊ သွာဓိဋ္ဌိတာ ဟောန္တိ၊ သုသမုဂ္ဂတာ ဟောန္တိ၊ သုဝိမုတ္တာ ဟောန္တိ နိဗ္ဗတ္တေန္တိ ဇောတေန္တိ ပတာပေန္တီတိ။>
      stand <မေတ္တာကထာ နိဋ္ဌိတာ။>
  text <၅။ ဝိရာဂကထာ>
    text <၂၈>, <ဝိရာဂေါ မဂ္ဂေါ၊ ဝိမုတ္တိ ဖလံ။ ကထံ ဝိရာဂေါ မဂ္ဂေါ။ သောတာပတ္တိမဂ္ဂက္ခဏေ ဒဿနဋ္ဌေန သမ္မာဒိဋ္ဌိ မိစ္ဆာဒိဋ္ဌိယာ ဝိရဇ္ဇတိ၊ တဒနုဝတ္တကကိလေသေဟိ စ ခန္ဓေဟိ စ ဝိရဇ္ဇတိ၊ ဗဟိဒ္ဓါ စ သဗ္ဗနိမိတ္တေဟိ ဝိရဇ္ဇတိ။ ဝိရာဂေါ ဝိရာဂါရမ္မဏော ဝိရာဂဂေါစရော ဝိရာဂေ သမုဒာဂတော ဝိရာဂေ ဌိတော ဝိရာဂေ ပတိဋ္ဌိတော။>
    text <ဝိရာဂေါတိ ဒွေ ဝိရာဂါ နိဗ္ဗာနဉ္စ ဝိရာဂေါ၊ ယေ စ နိဗ္ဗာနာရမ္မဏတာဇာတာ ဓမ္မာ သဗ္ဗေ ဝိရာဂါ ဟောန္တီတိ ဝိရာဂါ။ သဟဇာတာနိ သတ္တင်္ဂါနိ ဝိရာဂံ ဂစ္ဆန္တီတိ ဝိရာဂေါ မဂ္ဂေါ။ ဧတေန မဂ္ဂေန ဗုဒ္ဓါ စ သာဝကာ စ အဂတံ ဒိသံ နိဗ္ဗာနံ ဂစ္ဆန္တီတိ အဋ္ဌင်္ဂိကော မဂ္ဂေါ။ ယာဝတာ ပုထုသမဏဗြာဟ္မဏာနံ ပရပ္ပဝါဒာနံ မဂ္ဂါ၊ အယမေဝ အရိယော အဋ္ဌင်္ဂိကော မဂ္ဂေါ အဂ္ဂေါ စ သေဋ္ဌော စ ပါမောက္ခေါ စ ဥတ္တမော စ ပဝရော စာတိ မဂ္ဂါနံ အဋ္ဌင်္ဂိကော သေဋ္ဌော။>
    text <အဘိနိရောပနဋ္ဌေန သမ္မာသင်္ကပ္ပေါ မိစ္ဆာသင်္ကပ္ပါ ဝိရဇ္ဇတိ။ ပရိဂ္ဂဟဋ္ဌေန သမ္မာဝါစာ မိစ္ဆာဝါစာယ ဝိရဇ္ဇတိ။ သမုဋ္ဌာနဋ္ဌေန သမ္မာကမ္မန္တော မိစ္ဆာကမ္မန္တာ ဝိရဇ္ဇတိ။ ဝေါဒာနဋ္ဌေန သမ္မာအာဇီဝေါ မိစ္ဆာအာဇီဝါ ဝိရဇ္ဇတိ။ ပဂ္ဂဟဋ္ဌေန သမ္မာဝါယာမော မိစ္ဆာဝါယာမာ ဝိရဇ္ဇတိ။ ဥပဋ္ဌာနဋ္ဌေန သမ္မာသတိ မိစ္ဆာသတိယာ ဝိရဇ္ဇတိ။ အဝိက္ခေပဋ္ဌေန သမ္မာသမာဓိ မိစ္ဆာသမာဓိတော ဝိရဇ္ဇတိ။ တဒနုဝတ္တကကိလေသေဟိ စ ခန္ဓေဟိ စ ဝိရဇ္ဇတိ။ ဗဟိဒ္ဓါ စ သဗ္ဗနိမိတ္တေဟိ ဝိရဇ္ဇတိ။ ဝိရာဂေါ ဝိရာဂါရမ္မဏော ဝိရာဂဂေါစရော ဝိရာဂေ သမုဒာဂတော ဝိရာဂေ ဌိတော ဝိရာဂေ ပတိဋ္ဌိတော။>
    text <ဝိရာဂေါတိ ဒွေ ဝိရာဂါ နိဗ္ဗာနဉ္စ ဝိရာဂေါ၊ ယေ စ နိဗ္ဗာနာရမ္မဏတာဇာတာ ဓမ္မာ သဗ္ဗေ ဝိရာဂါ ဟောန္တီတိ ဝိရာဂါ။ သဟဇာတာနိ သတ္တင်္ဂါနိ ဝိရာဂံ ဂစ္ဆန္တီတိ ဝိရာဂေါ မဂ္ဂေါ။ ဧတေန မဂ္ဂေန ဗုဒ္ဓါ စ သာဝကာ စ အဂတံ ဒိသံ နိဗ္ဗာနံ ဂစ္ဆန္တီတိ အဋ္ဌင်္ဂိကော မဂ္ဂေါ။ ယာဝတာ ပုထုသမဏဗြာဟ္မဏာနံ ပရပ္ပဝါဒာနံ မဂ္ဂါ၊ အယမေဝ အရိယော အဋ္ဌင်္ဂိကော မဂ္ဂေါ အဂ္ဂေါ စ သေဋ္ဌော စ ပါမောက္ခေါ စ ဥတ္တမော စ ပဝရော စာတိ မဂ္ဂါနံ အဋ္ဌင်္ဂိကော သေဋ္ဌော။>
    text <သကဒာဂါမိမဂ္ဂက္ခဏေ ဒဿနဋ္ဌေန သမ္မာဒိဋ္ဌိ။ပေ။ အဝိက္ခေပဋ္ဌေန သမ္မာသမာဓိ ဩဠာရိကာ ကာမရာဂသညောဇနာ ပဋိဃသညောဇနာ ဩဠာရိကာ ကာမရာဂါနုသယာ ပဋိဃာနုသယာ ဝိရဇ္ဇတိ၊ တဒနုဝတ္တကကိလေသေဟိ စ ခန္ဓေဟိ စ ဝိရဇ္ဇတိ၊ ဗဟိဒ္ဓါ စ သဗ္ဗနိမိတ္တေဟိ ဝိရဇ္ဇတိ။ ဝိရာဂေါ ဝိရာဂါရမ္မဏော ဝိရာဂဂေါစရော ဝိရာဂေ သမုဒာဂတော ဝိရာဂေ ဌိတော ဝိရာဂေ ပတိဋ္ဌိတော။>
    text <ဝိရာဂေါတိ ဒွေ ဝိရာဂါ နိဗ္ဗာနဉ္စ ဝိရာဂေါ၊ ယေ စ နိဗ္ဗာနာရမ္မဏတာဇာတာ ဓမ္မာ သဗ္ဗေ ဝိရာဂါ ဟောန္တီတိ ဝိရာဂါ။ သဟဇာတာနိ သတ္တင်္ဂါနိ ဝိရာဂံ ဂစ္ဆန္တီတိ ဝိရာဂေါ မဂ္ဂေါ။ ဧတေန မဂ္ဂေန ဗုဒ္ဓါ စ သာဝကာ စ အဂတံ ဒိသံ နိဗ္ဗာနံ ဂစ္ဆန္တီတိ အဋ္ဌင်္ဂိကော မဂ္ဂေါ။ ယာဝတာ ပုထုသမဏဗြာဟ္မဏာနံ ပရပ္ပဝါဒာနံ မဂ္ဂါ။ အယမေဝ အရိယော အဋ္ဌင်္ဂိကော မဂ္ဂေါ အဂ္ဂေါ စ သေဋ္ဌော စ ပါမောက္ခေါ စ ဥတ္တမော စ ပဝရော စာတိ မဂ္ဂါနံ အဋ္ဌင်္ဂိကော သေဋ္ဌော။>
    text <အနာဂါမိမဂ္ဂက္ခဏေ ဒဿနဋ္ဌေန သမ္မာဒိဋ္ဌိ။ပေ။ အဝိက္ခေပဋ္ဌေန သမ္မာသမာဓိ အနုသဟဂတာ ကာမရာဂသညောဇနာ ပဋိဃသညောဇနာ အနုသဟဂတာ ကာမရာဂါနုသယာ ပဋိဃာနုသယာ ဝိရဇ္ဇတိ၊ တဒနုဝတ္တကကိလေသေဟိ စ ခန္ဓေဟိ စ ဝိရဇ္ဇတိ၊ ဗဟိဒ္ဓါ စ သဗ္ဗနိမိတ္တေဟိ ဝိရဇ္ဇတိ။ ဝိရာဂေါ ဝိရာဂါရမ္မဏော။ပေ။ မဂ္ဂါနံ အဋ္ဌင်္ဂိကော သေဋ္ဌော။>
    text <အရဟတ္တမဂ္ဂက္ခဏေ ဒဿနဋ္ဌေန သမ္မာဒိဋ္ဌိ။ပေ။ အဝိက္ခေပဋ္ဌေန သမ္မာသမာဓိ ရူပရာဂါ အရူပရာဂါ မာနာ ဥဒ္ဓစ္စာ အဝိဇ္ဇာယ မာနာနုသယာ ဘဝရာဂါနုသယာ အဝိဇ္ဇာနုသယာ ဝိရဇ္ဇတိ၊ တဒနုဝတ္တကကိလေသေဟိ စ ခန္ဓေဟိ စ ဝိရဇ္ဇတိ၊ ဗဟိဒ္ဓါ စ သဗ္ဗနိမိတ္တေဟိ ဝိရဇ္ဇတိ ဝိရာဂေါ ဝိရာဂါရမ္မဏော ဝိရာဂဂေါစရော ဝိရာဂေ သမုဒာဂတော ဝိရာဂေ ဌိတော ဝိရာဂေ ပတိဋ္ဌိတော။>
    text <ဝိရာဂေါတိ ဒွေ ဝိရာဂါ နိဗ္ဗာနဉ္စ ဝိရာဂေါ၊ ယေ စ နိဗ္ဗာနာရမ္မဏတာဇာတာ ဓမ္မာ သဗ္ဗေ ဝိရာဂါ ဟောန္တီတိ ဝိရာဂါ။ သဟဇာတာနိ သတ္တင်္ဂါနိ ဝိရာဂံ ဂစ္ဆန္တီတိ ဝိရာဂေါ မဂ္ဂေါ။ ဧတေန မဂ္ဂေန ဗုဒ္ဓါ စ သာဝကာ စ အဂတံ ဒိသံ နိဗ္ဗာနံ ဂစ္ဆန္တီတိ အဋ္ဌင်္ဂိကော မဂ္ဂေါ။ ယာဝတာ ပုထုသမဏဗြာဟ္မဏာနံ ပရပ္ပဝါဒာနံ မဂ္ဂါ။ အယမေဝ အရိယော အဋ္ဌင်္ဂိကော မဂ္ဂေါ အဂ္ဂေါ စ သေဋ္ဌော စ ပါမောက္ခေါ စ ဥတ္တမော စ ပဝရော စာတိ မဂ္ဂါနံ အဋ္ဌင်္ဂိကော သေဋ္ဌော။>
    text <ဒဿနဝိရာဂေါ သမ္မာဒိဋ္ဌိ။ အဘိနိရောပနဝိရာဂေါ သမ္မာသင်္ကပ္ပေါ။ ပရိဂ္ဂဟဝိရာဂေါ သမ္မာဝါစာ။ သမုဋ္ဌာနဝိရာဂေါ သမ္မာကမ္မန္တော။ ဝေါဒာနဝိရာဂေါ သမ္မာအာဇီဝေါ။ ပဂ္ဂဟဝိရာဂေါ သမ္မာဝါယာမော။ ဥပဋ္ဌာနဝိရာဂေါ သမ္မာသတိ။ အဝိက္ခေပဝိရာဂေါ သမ္မာသမာဓိ။ ဥပဋ္ဌာနဝိရာဂေါ သတိသမ္ဗောဇ္ဈင်္ဂေါ။ ပဝိစယဝိရာဂေါ ဓမ္မဝိစယသမ္ဗောဇ္ဈင်္ဂေါ။ ပဂ္ဂဟဝိရာဂေါ ဝီရိယသမ္ဗောဇ္ဈင်္ဂေါ။ ဖရဏဝိရာဂေါ ပီတိသမ္ဗောဇ္ဈင်္ဂေါ။ ဥပသမဝိရာဂေါ ပဿဒ္ဓိသမ္ဗောဇ္ဈင်္ဂေါ။ အဝိက္ခေပဝိရာဂေါ သမာဓိသမ္ဗောဇ္ဈင်္ဂေါ။ ပဋိသင်္ခါနဝိရာဂေါ ဥပေက္ခါသမ္ဗောဇ္ဈင်္ဂေါ။ အဿဒ္ဓိယေ အကမ္ပိယဝိရာဂေါ သဒ္ဓါဗလံ။ ကောသဇ္ဇေ အကမ္ပိယဝိရာဂေါ ဝီရိယဗလံ။ ပမာဒေ အကမ္ပိယဝိရာဂေါ သတိဗလံ။ ဥဒ္ဓစ္စေ အကမ္ပိယဝိရာဂေါ သမာဓိဗလံ။ အဝိဇ္ဇာယ အကမ္ပိယဝိရာဂေါ ပညာဗလံ။ အဓိမောက္ခဝိရာဂေါ သဒ္ဓိန္ဒြိယံ။ ပဂ္ဂဟဝိရာဂေါ ဝီရိယိန္ဒြိယံ။ ဥပဋ္ဌာနဝိရာဂေါ သတိန္ဒြိယံ။ အဝိက္ခေပဝိရာဂေါ သမာဓိန္ဒြိယံ။ ဒဿနဝိရာဂေါ ပညိန္ဒြိယံ။ အာဓိပတေယျဋ္ဌေန ဣန္ဒြိယာနိ ဝိရာဂေါ။ အကမ္ပိယဋ္ဌေန ဗလံ ဝိရာဂေါ။ နိယျာနဋ္ဌေန ဗောဇ္ဈင်္ဂါ ဝိရာဂေါ။ ဟေတုဋ္ဌေန မဂ္ဂေါ ဝိရာဂေါ။ ဥပဋ္ဌာနဋ္ဌေန သတိပဋ္ဌာနာ ဝိရာဂေါ။ ပဒဟနဋ္ဌေန သမ္မပ္ပဓာနာ ဝိရာဂေါ။ ဣဇ္ဈနဋ္ဌေန ဣဒ္ဓိပါဒာ ဝိရာဂေါ။ တထဋ္ဌေန သစ္စာ ဝိရာဂေါ။ အဝိက္ခေပဋ္ဌေန သမထော ဝိရာဂေါ။ အနုပဿနဋ္ဌေန ဝိပဿနာ ဝိရာဂေါ။ ဧကရသဋ္ဌေန သမထဝိပဿနာ ဝိရာဂေါ။ အနတိဝတ္တနဋ္ဌေန ယုဂနဒ္ဓံ ဝိရာဂေါ။ သံဝရဋ္ဌေန သီလဝိသုဒ္ဓိ ဝိရာဂေါ။ အဝိက္ခေပဋ္ဌေန စိတ္တဝိသုဒ္ဓိ ဝိရာဂေါ။ ဒဿနဋ္ဌေန ဒိဋ္ဌိဝိသုဒ္ဓိ ဝိရာဂေါ။ ဝိမုတ္တဋ္ဌေန ဝိမောက္ခေါ ဝိရာဂေါ။ ပဋိဝေဓဋ္ဌေန ဝိဇ္ဇာ ဝိရာဂေါ။ ပရိစ္စာဂဋ္ဌေန ဝိမုတ္တိ ဝိရာဂေါ။ သမုစ္ဆေဒဋ္ဌေန ခယေ ဉာဏံ ဝိရာဂေါ။ ဆန္ဒော မူလဋ္ဌေန ဝိရာဂေါ။ မနသိကာရော သမုဋ္ဌာနဋ္ဌေန ဝိရာဂေါ။ ဖဿော သမောဓာနဋ္ဌေန ဝိရာဂေါ။ ဝေဒနာ သမောသရဏဋ္ဌေန ဝိရာဂေါ။ သမာဓိ ပမုခဋ္ဌေန ဝိရာဂေါ။ သတိ အာဓိပတေယျဋ္ဌေန ဝိရာဂေါ။ ပညာ တတုတ္တရဋ္ဌေန ဝိရာဂေါ။ ဝိမုတ္တိ သာရဋ္ဌေန ဝိရာဂေါ။ အမတောဂဓံ နိဗ္ဗာနံ ပရိယောသာနဋ္ဌေန မဂ္ဂေါ။>
    text <ဒဿနမဂ္ဂေါ သမ္မာဒိဋ္ဌိ၊ အဘိနိရောပနမဂ္ဂေါ သမ္မာသင်္ကပ္ပေါ။ပေ။ အမတောဂဓံ နိဗ္ဗာနံ ပရိယောသာနဋ္ဌေန မဂ္ဂေါ။ ဧဝံ ဝိရာဂေါ မဂ္ဂေါ။>
    text <၂၉>, <ကထံ ဝိမုတ္တိ ဖလံ။ သောတာပတ္တိဖလက္ခဏေ ဒဿနဋ္ဌေန သမ္မာဒိဋ္ဌိ မိစ္ဆာဒိဋ္ဌိယာ ဝိမုတ္တာ ဟောတိ၊ တဒနုဝတ္တကကိလေသေဟိ စ ခန္ဓေဟိ စ ဝိမုတ္တာ ဟောတိ၊ ဗဟိဒ္ဓါ စ သဗ္ဗနိမိတ္တေဟိ ဝိမုတ္တာ ဟောတိ၊ ဝိမုတ္တိ ဝိမုတ္တာရမ္မဏာ ဝိမုတ္တိဂေါစရာ ဝိမုတ္တိယာ သမုဒာဂတာ ဝိမုတ္တိယာ ဌိတာ ဝိမုတ္တိယာ ပတိဋ္ဌိတာ။ ဝိမုတ္တီတိ ဒွေ မုတ္တိယော နိဗ္ဗာနဉ္စ ဝိမုတ္တိ၊ ယေ စ နိဗ္ဗာနာရမ္မဏတာဇာတာ ဓမ္မာ သဗ္ဗေ စ ဝိမုတ္တာ ဟောန္တီတိ ဝိမုတ္တိ ဖလံ။>
    text <အဘိနိရောပနဋ္ဌေန သမ္မာသင်္ကပ္ပေါ မိစ္ဆာသင်္ကပ္ပါ ဝိမုတ္တော ဟောတိ၊ တဒနုဝတ္တကကိလေသေဟိ စ ခန္ဓေဟိ စ ဝိမုတ္တော ဟောတိ၊ ဗဟိဒ္ဓါ စ သဗ္ဗနိမိတ္တေဟိ ဝိမုတ္တော ဟောတိ၊ ဝိမုတ္တိ ဝိမုတ္တာရမ္မဏာ ဝိမုတ္တိဂေါစရာ ဝိမုတ္တိယာ သမုဒာဂတာ ဝိမုတ္တိယာ ဌိတာ ဝိမုတ္တိယာ ပတိဋ္ဌိတာ။ ဝိမုတ္တီတိ ဒွေ ဝိမုတ္တိယော နိဗ္ဗာနဉ္စ ဝိမုတ္တိ၊ ယေ စ နိဗ္ဗာနာရမ္မဏတာဇာတာ ဓမ္မာ သဗ္ဗေ ဝိမုတ္တာ ဟောန္တီတိ ဝိမုတ္တိ ဖလံ။>
    text <ပရိဂ္ဂဟဋ္ဌေန သမ္မာဝါစာ မိစ္ဆာဝါစာယ ဝိမုတ္တာ ဟောတိ၊ သမုဋ္ဌာနဋ္ဌေန သမ္မာကမ္မန္တော မိစ္ဆာကမ္မန္တာ ဝိမုတ္တော ဟောတိ၊ ဝေါဒာနဋ္ဌေန သမ္မာအာဇီဝေါ မိစ္ဆာအာဇီဝါ ဝိမုတ္တော ဟောတိ၊ ပဂ္ဂဟဋ္ဌေန သမ္မာဝါယာမော မိစ္ဆာဝါယာမာ ဝိမုတ္တော ဟောတိ၊ ဥပဋ္ဌာနဋ္ဌေန သမ္မာသတိ မိစ္ဆာသတိယာ ဝိမုတ္တာ ဟောတိ၊ အဝိက္ခေပဋ္ဌေန သမ္မာသမာဓိ မိစ္ဆာသမာဓိတော ဝိမုတ္တော ဟောတိ၊ တဒနုဝတ္တကကိလေသေဟိ စ ခန္ဓေဟိ စ ဝိမုတ္တော ဟောတိ၊ ဗဟိဒ္ဓါ စ သဗ္ဗနိမိတ္တေဟိ ဝိမုတ္တော ဟောတိ၊ ဝိမုတ္တိ ဝိမုတ္တာရမ္မဏာ ဝိမုတ္တိဂေါစရာ ဝိမုတ္တိယာ သမုဒာဂတာ ဝိမုတ္တိယာ ဌိတာ ဝိမုတ္တိယာ ပတိဋ္ဌိတာ။ ဝိမုတ္တီတိ။ ဒွေ ဝိမုတ္တိယော နိဗ္ဗာနဉ္စ ဝိမုတ္တိ၊ ယေ စ နိဗ္ဗာနာရမ္မဏတာဇာတာ ဓမ္မာ သဗ္ဗေ ဝိမုတ္တာ ဟောန္တီတိ ဝိမုတ္တိ ဖလံ။>
    text <သကဒာဂါမိဖလက္ခဏေ ဒဿနဋ္ဌေန သမ္မာဒိဋ္ဌိ။ပေ။ အဝိက္ခေပဋ္ဌေန သမ္မာသမာဓိ ဩဠာရိကာ ကာမရာဂသညောဇနာ ပဋိဃသညောဇနာ ဩဠာရိကာ ကာမရာဂါနုသယာ ပဋိဃာနုသယာ ဝိမုတ္တော ဟောတိ၊ တဒနုဝတ္တကကိလေသေဟိ စ ခန္ဓေဟိ စ ဝိမုတ္တော ဟောတိ၊ ဗဟိဒ္ဓါ စ သဗ္ဗနိမိတ္တေဟိ ဝိမုတ္တော ဟောတိ၊ ဝိမုတ္တိ ဝိမုတ္တာရမ္မဏာ ဝိမုတ္တိဂေါစရာ ဝိမုတ္တိယာ သမုဒာဂတာ ဝိမုတ္တိယာ ဌိတာ ဝိမုတ္တိယာ ပတိဋ္ဌိတာ။ ဝိမုတ္တီတိ ဒွေ ဝိမုတ္တိယော နိဗ္ဗာနဉ္စ ဝိမုတ္တိ၊ ယေ စ နိဗ္ဗာနာရမ္မဏတာဇာတာ ဓမ္မာ သဗ္ဗေ ဝိမုတ္တာ ဟောန္တီတိ ဝိမုတ္တိ ဖလံ။>
    text <အနာဂါမိဖလက္ခဏေ ဒဿနဋ္ဌေန သမ္မာဒိဋ္ဌိ။ပေ။ အဝိက္ခေပဋ္ဌေန သမ္မာသမာဓိ အနုသဟဂတာ ကာမရာဂသညောဇနာ ပဋိဃသညောဇနာ အနုသဟဂတာ ကာမရာဂါနုသယာ ပဋိဃာနုသယာ ဝိမုတ္တော ဟောတိ၊ တဒနုဝတ္တကကိလေသေဟိ စ ခန္ဓေဟိ စ ဝိမုတ္တော ဟောတိ၊ ဗဟိဒ္ဓါ စ သဗ္ဗနိမိတ္တေဟိ ဝိမုတ္တော ဟောတိ၊ ဝိမုတ္တိ ဝိမုတ္တာရမ္မဏာ ဝိမုတ္တိဂေါစရာ ဝိမုတ္တိယာ သမုဒာဂတာ ဝိမုတ္တိယာ ဌိတာ ဝိမုတ္တိယာ ပတိဋ္ဌိတာ။ပေ။>
    text <အရဟတ္တဖလက္ခဏေ ဒဿနဋ္ဌေန သမ္မာဒိဋ္ဌိ။ပေ။ အဝိက္ခေပဋ္ဌေန သမ္မာသမာဓိ ရူပရာဂါ အရူပရာဂါ မာနာ ဥဒ္ဓစ္စာ အဝိဇ္ဇာယ မာနာနုသယာ ဘဝရာဂါနုသယာ အဝိဇ္ဇာနုသယာ ဝိမုတ္တော ဟောတိ၊ တဒနုဝတ္တကကိလေသေဟိ စ ခန္ဓေဟိ စ ဝိမုတ္တော ဟောတိ၊ ဗဟိဒ္ဓါ စ သဗ္ဗနိမိတ္တေဟိ ဝိမုတ္တော ဟောတိ၊ ဝိမုတ္တိ ဝိမုတ္တာရမ္မဏာ ဝိမုတ္တိဂေါစရာ ဝိမုတ္တိယာ သမုဒာဂတာ ဝိမုတ္တိယာ ဌိတာ ဝိမုတ္တိယာ ပတိဋ္ဌိတာ။ ဝိမုတ္တီတိ ဒွေ ဝိမုတ္တိယော နိဗ္ဗာနဉ္စ ဝိမုတ္တိ၊ ယေ စ နိဗ္ဗာနာရမ္မဏတာ ဇာတာ ဓမ္မာ သဗ္ဗေ ဝိမုတ္တာ ဟောန္တီတိ ဝိမုတ္တိ ဖလံ။>
    text <ဒဿနဝိမုတ္တိ သမ္မာဒိဋ္ဌိ။ပေ။ အဝိက္ခေပဝိမုတ္တိ သမ္မာသမာဓိ၊ ဥပဋ္ဌာနဝိမုတ္တိ သတိသမ္ဗောဇ္ဈင်္ဂေါ၊ ပဋိသင်္ခါနဝိမုတ္တိ ဥပေက္ခါသမ္ဗောဇ္ဈင်္ဂေါ။ အဿဒ္ဓိယေ အကမ္ပိယဝိမုတ္တိ သဒ္ဓါဗလံ။ပေ။ အဝိဇ္ဇာယ အကမ္ပိယဝိမုတ္တိ ပညာဗလံ။ အဓိမောက္ခဝိမုတ္တိ သဒ္ဓိန္ဒြိယံ။ပေ။ ဒဿနဝိမုတ္တိ ပညိန္ဒြိယံ။>
    text <အာဓိပတေယျဋ္ဌေန ဣန္ဒြိယာ ဝိမုတ္တိ။ အကမ္ပိယဋ္ဌေန ဗလာ ဝိမုတ္တိ၊ နိယျာနဋ္ဌေန ဗောဇ္ဈင်္ဂါ ဝိမုတ္တိ၊ ဟေတုဋ္ဌေန မဂ္ဂေါ ဝိမုတ္တိ၊ ဥပဋ္ဌာနဋ္ဌေန သတိပဋ္ဌာနာ ဝိမုတ္တိ၊ ပဒဟနဋ္ဌေန သမ္မပ္ပဓာနာ ဝိမုတ္တိ၊ ဣဇ္ဈနဋ္ဌေန ဣဒ္ဓိပါဒာ ဝိမုတ္တိ၊ တထဋ္ဌေန သစ္စာ ဝိမုတ္တိ၊ အဝိက္ခေပဋ္ဌေန သမထော ဝိမုတ္တိ၊ အနုပဿနဋ္ဌေန ဝိပဿနာ ဝိမုတ္တိ၊ ဧကရသဋ္ဌေန သမထဝိပဿနာ ဝိမုတ္တိ၊ အနတိဝတ္တနဋ္ဌေန ယုဂနဒ္ဓံ ဝိမုတ္တိ၊ သံဝရဋ္ဌေန သီလဝိသုဒ္ဓိ ဝိမုတ္တိ၊ အဝိက္ခေပဋ္ဌေန စိတ္တဝိသုဒ္ဓိ ဝိမုတ္တိ၊ ဒဿနဋ္ဌေန ဒိဋ္ဌိဝိသုဒ္ဓိ ဝိမုတ္တိ၊ ဝိမုတ္တဋ္ဌေန ဝိမောက္ခေါ ဝိမုတ္တိ၊ ပဋိဝေဓဋ္ဌေန ဝိဇ္ဇာ ဝိမုတ္တိ၊ ပရိစ္စာဂဋ္ဌေန ဝိမုတ္တိ ဝိမုတ္တိ၊ ပဋိပ္ပဿဒ္ဓိယဋ္ဌေန အနုပ္ပါဒေ ဉာဏံ ဝိမုတ္တိ၊ ဆန္ဒော မူလဋ္ဌေန ဝိမုတ္တိ၊ မနသိကာရော သမုဋ္ဌာနဋ္ဌေန ဝိမုတ္တိ၊ ဖဿော သမောဓာနဋ္ဌေန ဝိမုတ္တိ၊ ဝေဒနာ သမောသရဏဋ္ဌေန ဝိမုတ္တိ၊ သမာဓိ ပမုခဋ္ဌေန ဝိမုတ္တိ၊ သတိ အာဓိပတေယျဋ္ဌေန ဝိမုတ္တိ၊ ပညာ တတုတ္တရဋ္ဌေန ဝိမုတ္တိ၊ ဝိမုတ္တိ သာရဋ္ဌေန ဝိမုတ္တိ၊ အမတောဂဓံ နိဗ္ဗာနံ ပရိယောသာနဋ္ဌေန ဝိမုတ္တိ။ ဧဝံ ဝိမုတ္တိ ဖလံ။ ဧဝံ ဝိရာဂေါ မဂ္ဂေါ၊ ဝိမုတ္တိ ဖလန္တိ။>
    stand <ဝိရာဂကထာ နိဋ္ဌိတာ။>
  text <၆။ ပဋိသမ္ဘိဒာကထာ>
    text <၁။ ဓမ္မစက္ကပဝတ္တနဝါရော>
      text <၃၀>, <ဧဝံ မေ သုတံ ဧကံ သမယံ ဘဂဝါ ဗာရာဏသိယံ ဝိဟရတိ ဣသိပတနေ မိဂဒာယေ။ တတြ ခေါ ဘဂဝါ ပဉ္စဝဂ္ဂိယေ ဘိက္ခူ အာမန္တေသိ>
      text <ဒွေမေ၊ ဘိက္ခဝေ၊ အန္တာ ပဗ္ဗဇိတေန န သေဝိတဗ္ဗာ။ ကတမေ ဒွေ။ ယော စာယံ ကာမေသု ကာမသုခလ္လိကာနုယောဂေါ ဟီနော ဂမ္မော ပေါထုဇ္ဇနိကော အနရိယော အနတ္ထသံဟိတော၊ ယော စာယံ အတ္တကိလမထာနုယောဂေါ ဒုက္ခေါ အနရိယော အနတ္ထသံဟိတော။ ဧတေ ခေါ၊ ဘိက္ခဝေ၊ ဥဘော အန္တေ အနုပဂမ္မ မဇ္ဈိမာ ပဋိပဒာ တထာဂတေန အဘိသမ္ဗုဒ္ဓါ စက္ခုကရဏီ ဉာဏကရဏီ ဥပသမာယ အဘိညာယ သမ္ဗောဓာယ နိဗ္ဗာနာယ သံဝတ္တတိ။>
      text <ကတမာ စ သာ၊ ဘိက္ခဝေ၊ မဇ္ဈိမာ ပဋိပဒာ တထာဂတေန အဘိသမ္ဗုဒ္ဓါ စက္ခုကရဏီ ဉာဏကရဏီ ဥပသမာယ အဘိညာယ သမ္ဗောဓာယ နိဗ္ဗာနာယ သံဝတ္တတိ။ အယမေဝ အရိယော အဋ္ဌင်္ဂိကော မဂ္ဂေါ၊ သေယျထိဒံ သမ္မာဒိဋ္ဌိ။ပေ။ သမ္မာသမာဓိ။ အယံ ခေါ သာ၊ ဘိက္ခဝေ၊ မဇ္ဈိမာ ပဋိပဒာ တထာဂတေန အဘိသမ္ဗုဒ္ဓါ စက္ခုကရဏီ ဉာဏကရဏီ ဥပသမာယ အဘိညာယ သမ္ဗောဓာယ နိဗ္ဗာနာယ သံဝတ္တတိ။>
      text <ဣဒံ ခေါ ပန၊ ဘိက္ခဝေ၊ ဒုက္ခံ အရိယသစ္စံ။ ဇာတိပိ ဒုက္ခါ၊ ဇရာပိ ဒုက္ခါ၊ ဗျာဓိပိ ဒုက္ခေါ၊ မရဏမ္ပိ ဒုက္ခံ၊ အပ္ပိယေဟိ သမ္ပယောဂေါ ဒုက္ခေါ၊ ပိယေဟိ ဝိပ္ပယောဂေါ ဒုက္ခေါ၊ ယမ္ပိစ္ဆံ န လဘတိ တမ္ပိ ဒုက္ခံ၊ သံခိတ္တေန ပဉ္စုပါဒာနက္ခန္ဓာ ဒုက္ခါ။ ဣဒံ ခေါ ပန၊ ဘိက္ခဝေ၊ ဒုက္ခသမုဒယံ အရိယသစ္စံ ယာယံ တဏှာ ပေါနောဘဝိကာ နန္ဒိရာဂသဟဂတာ တတြတတြာဘိနန္ဒိနီ၊ သေယျထိဒံ ကာမတဏှာ၊ ဘဝတဏှာ၊ ဝိဘဝတဏှာ။ ဣဒံ ခေါ ပန၊ ဘိက္ခဝေ၊ ဒုက္ခနိရောဓံ အရိယသစ္စံ ယော တဿာယေဝ တဏှာယ အသေသဝိရာဂနိရောဓော စာဂေါ ပဋိနိဿဂ္ဂေါ မုတ္တိ အနာလယော။ ဣဒံ ခေါ ပန၊ ဘိက္ခဝေ၊ ဒုက္ခနိရောဓဂါမိနီ ပဋိပဒာ အရိယသစ္စံ အယမေဝ အရိယော အဋ္ဌင်္ဂိကော မဂ္ဂေါ၊ သေယျထိဒံ သမ္မာဒိဋ္ဌိ။ပေ။ သမ္မာသမာဓိ။>
      text <ဣဒံ ဒုက္ခံ အရိယသစ္စန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ တံ ခေါ ပနိဒံ ဒုက္ခံ အရိယသစ္စံ ပရိညေယျန္တိ မေ၊ ဘိက္ခဝေ။ပေ။ ပရိညာတန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။>
      text <ဣဒံ ဒုက္ခသမုဒယံ အရိယသစ္စန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ တံ ခေါ ပနိဒံ ဒုက္ခသမုဒယံ အရိယသစ္စံ ပဟာတဗ္ဗန္တိ မေ၊ ဘိက္ခဝေ။ပေ။ ပဟီနန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။>
      text <ဣဒံ ဒုက္ခနိရောဓံ အရိယသစ္စန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ တံ ခေါ ပနိဒံ ဒုက္ခနိရောဓံ အရိယသစ္စံ သစ္ဆိကာတဗ္ဗန္တိ မေ၊ ဘိက္ခဝေ။ပေ။ သစ္ဆိကတန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။>
      text <ဣဒံ ဒုက္ခနိရောဓဂါမိနီ ပဋိပဒာ အရိယသစ္စန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ တံ ခေါ ပနိဒံ ဒုက္ခနိရောဓဂါမိနီ ပဋိပဒာ အရိယသစ္စံ ဘာဝေတဗ္ဗန္တိ မေ၊ ဘိက္ခဝေ။ပေ။ ဘာဝိတန္တိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။>
      text <ယာဝကီဝဉ္စ မေ၊ ဘိက္ခဝေ၊ ဣမေသု စတူသု အရိယသစ္စေသု ဧဝံ တိပရိဝဋ္ဋံ ဒွာဒသာကာရံ ယထာဘူတံ ဉာဏဒဿနံ န သုဝိသုဒ္ဓံ အဟောသိ၊ နေဝ တာဝါဟံ၊ ဘိက္ခဝေ၊ သဒေဝကေ လောကေ သမာရကေ သဗြဟ္မကေ သဿမဏဗြာဟ္မဏိယာ ပဇာယ သဒေဝမနုဿာယ အနုတ္တရံ သမ္မာသမ္ဗောဓိံ အဘိသမ္ဗုဒ္ဓေါတိ ပစ္စညာသိံ။ ယတော စ ခေါ မေ၊ ဘိက္ခဝေ၊ ဣမေသု စတူသု အရိယသစ္စေသု ဧဝံ တိပရိဝဋ္ဋံ ဒွာဒသာကာရံ ယထာဘူတံ ဉာဏဒဿနံ သုဝိသုဒ္ဓံ အဟောသိ၊ အထာဟံ၊ ဘိက္ခဝေ၊ သဒေဝကေ လောကေ သမာရကေ သဗြဟ္မကေ သဿမဏဗြာဟ္မဏိယာ ပဇာယ သဒေဝမနုဿာယ အနုတ္တရံ သမ္မာသမ္ဗောဓိံ အဘိသမ္ဗုဒ္ဓေါတိ ပစ္စညာသိံ။ ဉာဏဉ္စ ပန မေ ဒဿနံ ဥဒပါဒိ အကုပ္ပါ မေ ဝိမုတ္တိ၊ အယမန္တိမာ ဇာတိ၊ နတ္ထိ ဒာနိ ပုနဗ္ဘဝေါတိ။>
      text <ဣဒမဝေါစ ဘဂဝါ။ အတ္တမနာ ပဉ္စဝဂ္ဂိယာ ဘိက္ခူ ဘဂဝတော ဘာသိတံ အဘိနန္ဒုန္တိ။>
      text <ဣမသ္မိဉ္စ ပန ဝေယျာကရဏသ္မိံ ဘညမာနေ အာယသ္မတော ကောဏ္ဍညဿ ဝိရဇံ ဝီတမလံ ဓမ္မစက္ခုံ ဥဒပါဒိ ယံ ကိဉ္စိ သမုဒယဓမ္မံ၊ သဗ္ဗံ တံ နိရောဓဓမ္မန္တိ။>
      text <ပဝတ္တိတေ စ ပန ဘဂဝတာ ဓမ္မစက္ကေ ဘုမ္မာ ဒေဝါ သဒ္ဒမနုဿာဝေသုံ ဧတံ ဘဂဝတာ ဗာရာဏသိယံ ဣသိပတနေ မိဂဒာယေ အနုတ္တရံ ဓမ္မစက္ကံ ပဝတ္တိတံ အပ္ပဋိဝတ္တိယံ သမဏေန ဝါ ဗြာဟ္မဏေန ဝါ ဒေဝေန ဝါ မာရေန ဝါ ဗြဟ္မုနာ ဝါ ကေနစိ ဝါ လောကသ္မိန္တိ။ ဘုမ္မာနံ ဒေဝါနံ သဒ္ဒံ သုတွာ စာတုမဟာရာဇိကာ ဒေဝါ သဒ္ဒမနုဿာဝေသုံ။ပေ။ စာတုမဟာရာဇိကာနံ ဒေဝါနံ သဒ္ဒံ သုတွာ တာဝတိံသာ ဒေဝါ။ပေ။ ယာမာ ဒေဝါ။ပေ။ တုသိတာ ဒေဝါ။ပေ။ နိမ္မာနရတီ ဒေဝါ။ပေ။ ပရနိမ္မိတဝသဝတ္တီ ဒေဝါ။ပေ။ ဗြဟ္မကာယိကာ ဒေဝါ သဒ္ဒမနုဿာဝေသုံ ဧတံ ဘဂဝတာ ဗာရာဏသိယံ ဣသိပတနေ မိဂဒာယေ အနုတ္တရံ ဓမ္မစက္ကံ ပဝတ္တိတံ အပ္ပဋိဝတ္တိယံ သမဏေန ဝါ ဗြာဟ္မဏေန ဝါ ဒေဝေန ဝါ မာရေန ဝါ ဗြဟ္မုနာ ဝါ ကေနစိ ဝါ လောကသ္မိန္တိ။>
      text <ဣတိဟ တေန ခဏေန တေန လယေန တေန မုဟုတ္တေန ယာဝ ဗြဟ္မလောကာ သဒ္ဒော အဗ္ဘုဂ္ဂစ္ဆိ။ အယဉ္စ ဒသသဟဿီ လောကဓာတု သံကမ္ပိ သမ္ပကမ္ပိ သမ္ပဝေဓိ၊ အပ္ပမာဏော စ ဥဠာရော ဩဘာသော လောကေ ပါတုရဟောသိ အတိက္ကမ္မ ဒေဝါနံ ဒေဝါနုဘာဝန္တိ။>
      text <အထ ခေါ ဘဂဝါ ဣမံ ဥဒာနံ ဥဒာနေသိ အညာသိ ဝတ၊ ဘော၊ ကောဏ္ဍညော၊ အညာသိ ဝတ၊ ဘော၊ ကောဏ္ဍညောတိ။ ဣတိ ဟိဒံ အာယသ္မတော ကောဏ္ဍညဿ အညာသိကောဏ္ဍညော တွေဝ နာမံ အဟောသိ။>
      text <က ဣဒံ ဒုက္ခံ အရိယသစ္စန္တိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။>
      text <စက္ခုံ ဥဒပါဒီတိ ကေနဋ္ဌေန။ ဉာဏံ ဥဒပါဒီတိ ကေနဋ္ဌေန။ ပညာ ဥဒပါဒီတိ ကေနဋ္ဌေန။ ဝိဇ္ဇာ ဥဒပါဒီတိ ကေနဋ္ဌေန။ အာလောကော ဥဒပါဒီတိ ကေနဋ္ဌေန။ စက္ခုံ ဥဒပါဒီတိ ဒဿနဋ္ဌေန။ ဉာဏံ ဥဒပါဒီတိ ဉာတဋ္ဌေန။ ပညာ ဥဒပါဒီတိ ပဇာနနဋ္ဌေန။ ဝိဇ္ဇာ ဥဒပါဒီတိ ပဋိဝေဓဋ္ဌေန။ အာလောကော ဥဒပါဒီတိ ဩဘာသဋ္ဌေန။>
      text <စက္ခုံ ဓမ္မော၊ ဉာဏံ ဓမ္မော၊ ပညာ ဓမ္မော၊ ဝိဇ္ဇာ ဓမ္မော၊ အာလောကော ဓမ္မော။ ဣမေ ပဉ္စ ဓမ္မာ ဓမ္မပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ ဓမ္မေသု ဉာဏံ ဓမ္မပဋိသမ္ဘိဒာ။>
      text <ဒဿနဋ္ဌော အတ္ထော၊ ဉာတဋ္ဌော အတ္ထော၊ ပဇာနနဋ္ဌော အတ္ထော၊ ပဋိဝေဓဋ္ဌော အတ္ထော၊ ဩဘာသဋ္ဌော အတ္ထော။ ဣမေ ပဉ္စ အတ္ထာ အတ္ထပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ အတ္ထေသု ဉာဏံ အတ္ထပဋိသမ္ဘိဒာ။>
      text <ပဉ္စ ဓမ္မေ သန္ဒဿေတုံ ဗျဉ္ဇနနိရုတ္တာဘိလာပါ၊ ပဉ္စ အတ္ထေ သန္ဒဿေတုံ ဗျဉ္ဇနနိရုတ္တာဘိလာပါ။ ဣမာ ဒသ နိရုတ္တိယာ နိရုတ္တိပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ နိရုတ္တီသု ဉာဏံ နိရုတ္တိပဋိသမ္ဘိဒာ။>
      text <ပဉ္စသု ဓမ္မေသု ဉာဏာနိ၊ ပဉ္စသု အတ္ထေသု ဉာဏာနိ၊ ဒသသု နိရုတ္တီသု ဉာဏာနိ။ ဣမာနိ ဝီသတိ ဉာဏာနိ ပဋိဘာနပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ ပဋိဘာနေသု ဉာဏံ ပဋိဘာနပဋိသမ္ဘိဒာ။>
      text <တံ ခေါ ပနိဒံ ဒုက္ခံ အရိယသစ္စံ ပရိညေယျန္တိ။ပေ။ ပရိညာတန္တိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။>
      text <စက္ခုံ ဥဒပါဒီတိ ကေနဋ္ဌေန။ ဉာဏံ ဥဒပါဒီတိ ကေနဋ္ဌေန။ ပညာ ဥဒပါဒီတိ ကေနဋ္ဌေန။ ဝိဇ္ဇာ ဥဒပါဒီတိ ကေနဋ္ဌေန။ အာလောကော ဥဒပါဒီတိ ကေနဋ္ဌေန။ စက္ခုံ ဥဒပါဒီတိ ဒဿနဋ္ဌေန။ ဉာဏံ ဥဒပါဒီတိ ဉာတဋ္ဌေန။ ပညာ ဥဒပါဒီတိ ပဇာနနဋ္ဌေန။ ဝိဇ္ဇာ ဥဒပါဒီတိ ပဋိဝေဓဋ္ဌေန။ အာလောကော ဥဒပါဒီတိ ဩဘာသဋ္ဌေန။>
      text <စက္ခုံ ဓမ္မော၊ ဉာဏံ ဓမ္မော၊ ပညာ ဓမ္မော၊ ဝိဇ္ဇာ ဓမ္မော၊ အာလောကော ဓမ္မော။ ဣမေ ပဉ္စ ဓမ္မာ ဓမ္မပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ ဓမ္မေသု ဉာဏံ ဓမ္မပဋိသမ္ဘိဒာ။>
      text <ဒဿနဋ္ဌော အတ္ထော၊ ဉာတဋ္ဌော အတ္ထော၊ ပဇာနနဋ္ဌော အတ္ထော၊ ပဋိဝေဓဋ္ဌော အတ္ထော၊ ဩဘာသဋ္ဌော အတ္ထော။ ဣမေ ပဉ္စ အတ္ထာ အတ္ထပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ အတ္ထေသု ဉာဏံ အတ္ထပဋိသမ္ဘိဒာ။>
      text <ပဉ္စ ဓမ္မေ သန္ဒဿေတုံ ဗျဉ္ဇနနိရုတ္တာဘိလာပါ၊ ပဉ္စ အတ္ထေ သန္ဒဿေတုံ ဗျဉ္ဇနနိရုတ္တာဘိလာပါ။ ဣမာ ဒသ နိရုတ္တိယော နိရုတ္တိပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ နိရုတ္တီသု ဉာဏံ နိရုတ္တိပဋိသမ္ဘိဒာ။>
      text <ပဉ္စသု ဓမ္မေသု ဉာဏာနိ၊ ပဉ္စသု အတ္ထေသု ဉာဏာနိ၊ ဒသသု နိရုတ္တီသု ဉာဏာနိ။ ဣမာနိ ဝီသတိ ဉာဏာနိ ပဋိဘာနပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ ပဋိဘာနေသု ဉာဏံ ပဋိဘာနပဋိသမ္ဘိဒာ။>
      text <ဒုက္ခေ အရိယသစ္စေ ပန္နရသ ဓမ္မာ၊ ပန္နရသ အတ္ထာ၊ တိံသ နိရုတ္တိယော၊ သဋ္ဌိ ဉာဏာနိ။>
      text <ခ ဣဒံ ဒုက္ခသမုဒယံ အရိယသစ္စန္တိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ တံ ခေါ ပနိဒံ ဒုက္ခသမုဒယံ အရိယသစ္စံ ပဟာတဗ္ဗန္တိ။ပေ။ ပဟီနန္တိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။။ အာလောကော ဥဒပါဒိ။ပေ။>
      text <ဒုက္ခသမုဒယေ အရိယသစ္စေ ပန္နရသ ဓမ္မာ၊ ပန္နရသ အတ္ထာ၊ တိံသ နိရုတ္တိယော၊ သဋ္ဌိ ဉာဏာနိ။>
      text <ဂ ဣဒံ ဒုက္ခနိရောဓံ အရိယသစ္စန္တိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ တံ ခေါ ပနိဒံ ဒုက္ခနိရောဓံ အရိယသစ္စံ သစ္ဆိကာတဗ္ဗန္တိ။ပေ။ သစ္ဆိကတန္တိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ပေ။>
      text <ဒုက္ခနိရောဓေ အရိယသစ္စေ ပန္နရသ ဓမ္မာ၊ ပန္နရသ အတ္ထာ၊ တိံသ နိရုတ္တိယော၊ သဋ္ဌိ ဉာဏာနိ။>
      text <ဃ ဣဒံ ဒုက္ခနိရောဓဂါမိနီ ပဋိပဒာ အရိယသစ္စန္တိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ တံ ခေါ ပနိဒံ ဒုက္ခနိရောဓဂါမိနီ ပဋိပဒာ အရိယသစ္စံ ဘာဝေတဗ္ဗန္တိ။ပေ။ ဘာဝိတန္တိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ပေ။>
      text <ဒုက္ခနိရောဓဂါမိနိယာ ပဋိပဒာယ အရိယသစ္စေ ပန္နရသ ဓမ္မာ၊ ပန္နရသ အတ္ထာ၊ တိံသ နိရုတ္တိယော၊ သဋ္ဌိ ဉာဏာနိ။>
      text <စတူသု အရိယသစ္စေသု သဋ္ဌိ ဓမ္မာ၊ သဋ္ဌိ အတ္ထာ၊ ဝီသတိသတနိရုတ္တိယော၊ စတ္တာလီသဉ္စ ဒွေ စ ဉာဏသတာနိ။>
    text <၂။ သတိပဋ္ဌာနဝါရော>
      text <၃၁>, <အယံ ကာယေ ကာယာနုပဿနာတိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ သာ ခေါ ပနာယံ ကာယေ ကာယာနုပဿနာ ဘာဝေတဗ္ဗာတိ မေ၊ ဘိက္ခဝေ၊။ပေ။ ဘာဝိတာတိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။>
      text <အယံ ဝေဒနာသု။ပေ။ အယံ စိတ္တေ။ပေ။ အယံ ဓမ္မေသု ဓမ္မာနုပဿနာတိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ သာ ခေါ ပနာယံ ဓမ္မေသု ဓမ္မာနုပဿနာ ဘာဝေတဗ္ဗာ တိ။ပေ။ ဘာဝိတာတိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။>
      text <က အယံ ကာယေ ကာယာနုပဿနာတိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ပေ။ သာ ခေါ ပနာယံ ကာယေ ကာယာနုပဿနာ ဘာဝေတဗ္ဗာတိ။ပေ။ ဘာဝိတာတိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။>
      text <စက္ခုံ ဥဒပါဒီတိ ကေနဋ္ဌေန။ ဉာဏံ ဥဒပါဒီတိ ကေနဋ္ဌေန။ ပညာ ဥဒပါဒီတိ ကေနဋ္ဌေန။ ဝိဇ္ဇာ ဥဒပါဒီတိ ကေနဋ္ဌေန။ အာလောကော ဥဒပါဒီတိ ကေနဋ္ဌေန။ စက္ခုံ ဥဒပါဒီတိ ဒဿနဋ္ဌေန။ ဉာဏံ ဥဒပါဒီတိ ဉာတဋ္ဌေန။ ပညာ ဥဒပါဒီတိ ပဇာနနဋ္ဌေန။ ဝိဇ္ဇာ ဥဒပါဒီတိ ပဋိဝေဓဋ္ဌေန။ အာလောကော ဥဒပါဒီတိ ဩဘာသဋ္ဌေန။>
      text <စက္ခုံ ဓမ္မော၊ ဉာဏံ ဓမ္မော၊ ပညာ ဓမ္မော၊ ဝိဇ္ဇာ ဓမ္မော၊ အာလောကော ဓမ္မော။ ဣမေ ပဉ္စ ဓမ္မာ ဓမ္မပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ ဓမ္မေသု ဉာဏံ ဓမ္မပဋိသမ္ဘိဒာ။>
      text <ဒဿနဋ္ဌော အတ္ထော၊ ဉာတဋ္ဌော အတ္ထော၊ ပဇာနနဋ္ဌော အတ္ထော၊ ပဋိဝေဓဋ္ဌော အတ္ထော၊ ဩဘာသဋ္ဌော အတ္ထော။ ဣမေ ပဉ္စ အတ္ထာ အတ္ထပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ အတ္ထေသု ဉာဏံ အတ္ထပဋိသမ္ဘိဒာ။>
      text <ပဉ္စ ဓမ္မေ သန္ဒဿေတုံ ဗျဉ္ဇနနိရုတ္တာဘိလာပါ၊ ပဉ္စ အတ္ထေ သန္ဒဿေတုံ ဗျဉ္ဇနနိရုတ္တာဘိလာပါ။ ဣမာ ဒသ နိရုတ္တိယော နိရုတ္တိပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ နိရုတ္တီသု ဉာဏံ နိရုတ္တိပဋိသမ္ဘိဒာ။>
      text <ပဉ္စသု ဓမ္မေသု ဉာဏာနိ၊ ပဉ္စသု အတ္ထေသု ဉာဏာနိ၊ ဒသသု နိရုတ္တီသု ဉာဏာနိ။ ဣမာနိ ဝီသတိ ဉာဏာနိ ပဋိဘာနပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ ပဋိဘာနေသု ဉာဏံ ပဋိဘာနပဋိသမ္ဘိဒာ။>
      text <ကာယေ ကာယာနုပဿနာသတိပဋ္ဌာနေ ပန္နရသ ဓမ္မာ၊ ပန္နရသ အတ္ထာ၊ တိံသ နိရုတ္တိယော၊ သဋ္ဌိ ဉာဏာနိ။>
      text <ခ-ဃ အယံ ဝေဒနာသု။ပေ။ အယံ စိတ္တေ။ပေ။ အယံ ဓမ္မေသု ဓမ္မာနုပဿနာတိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ပေ။ သာ ခေါ ပနာယံ ဓမ္မေသု ဓမ္မာနုပဿနာ ဘာဝေတဗ္ဗာ တိ။ပေ။ ဘာဝိတာတိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ပေ။>
      text <ဓမ္မေသု ဓမ္မာနုပဿနာ သတိပဋ္ဌာနေ ပန္နရသ ဓမ္မာ၊ ပန္နရသ အတ္ထာ၊ တိံသ နိရုတ္တိယော၊ သဋ္ဌိ ဉာဏာနိ။>
      text <စတူသု သတိပဋ္ဌာနေသု သဋ္ဌိ ဓမ္မာ၊ သဋ္ဌိ အတ္ထာ၊ ဝီသတိသတနိရုတ္တိယော၊ စတ္တာလီသဉ္စ ဒွေ စ ဉာဏသတာနိ။>
    text <၃။ ဣဒ္ဓိပါဒဝါရော>
      text <၃၂>, <အယံ ဆန္ဒသမာဓိပဓာနသင်္ခါရသမန္နာဂတော ဣဒ္ဓိပါဒောတိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ သော ခေါ ပနာယံ ဆန္ဒသမာဓိပဓာနသင်္ခါရသမန္နာဂတော ဣဒ္ဓိပါဒော ဘာဝေတဗ္ဗောတိ မေ၊ ဘိက္ခဝေ။ပေ။ ဘာဝိတောတိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။>
      text <အယံ ဝီရိယသမာဓိ။ပေ။ အယံ စိတ္တသမာဓိ။ပေ။ အယံ ဝီမံသာသမာဓိပဓာနသင်္ခါရသမန္နာဂတော ဣဒ္ဓိပါဒောတိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ သော ခေါ ပနာယံ ဝီမံသာသမာဓိပဓာနသင်္ခါရသမန္နာဂတော ဣဒ္ဓိပါဒော ဘာဝေတဗ္ဗောတိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။>
      text <က အယံ ဆန္ဒသမာဓိပဓာနသင်္ခါရသမန္နာဂတော ဣဒ္ဓိပါဒောတိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ပေ။ သော ခေါ ပနာယံ ဆန္ဒသမာဓိပဓာနသင်္ခါရသမန္နာဂတော ဣဒ္ဓိပါဒော ဘာဝေတဗ္ဗောတိ။ပေ။ ဘာဝိတောတိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။>
      text <စက္ခုံ ဥဒပါဒီတိ ကေနဋ္ဌေန။ ဉာဏံ ဥဒပါဒီတိ ကေနဋ္ဌေန။ ပညာ ဥဒပါဒီတိ ကေနဋ္ဌေန။ ဝိဇ္ဇာ ဥဒပါဒီတိ ကေနဋ္ဌေန။ အာလောကော ဥဒပါဒီတိ ကေနဋ္ဌေန။ စက္ခုံ ဥဒပါဒီတိ ဒဿနဋ္ဌေန။ ဉာဏံ ဥဒပါဒီတိ ဉာတဋ္ဌေန။ ပညာ ဥဒပါဒီတိ ပဇာနနဋ္ဌေန။ ဝိဇ္ဇာ ဥဒပါဒီတိ ပဋိဝေဓဋ္ဌေန။ အာလောကော ဥဒပါဒီတိ ဩဘာသဋ္ဌေန။>
      text <စက္ခုံ ဓမ္မော၊ ဉာဏံ ဓမ္မော၊ ပညာ ဓမ္မော၊ ဝိဇ္ဇာ ဓမ္မော၊ အာလောကော ဓမ္မော။ ဣမေ ပဉ္စ ဓမ္မာ ဓမ္မပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ ဓမ္မေသု ဉာဏံ ဓမ္မပဋိသမ္ဘိဒာ။>
      text <ဒဿနဋ္ဌော အတ္ထော၊ ဉာတဋ္ဌော အတ္ထော၊ ပဇာနနဋ္ဌော အတ္ထော၊ ပဋိဝေဓဋ္ဌော အတ္ထော၊ ဩဘာသဋ္ဌော အတ္ထော။ ဣမေ ပဉ္စ အတ္ထာ အတ္ထပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ အတ္ထေသု ဉာဏံ အတ္ထပဋိသမ္ဘိဒာ။>
      text <ပဉ္စ ဓမ္မေ သန္ဒဿေတုံ ဗျဉ္ဇနနိရုတ္တာဘိလာပါ၊ ပဉ္စ အတ္ထေ သန္ဒဿေတုံ ဗျဉ္ဇနနိရုတ္တာဘိလာပါ။ ဣမာ ဒသ နိရုတ္တိယော နိရုတ္တိပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ နိရုတ္တီသု ဉာဏံ နိရုတ္တိပဋိသမ္ဘိဒာ။>
      text <ပဉ္စသု ဓမ္မေသု ဉာဏာနိ၊ ပဉ္စသု အတ္ထေသု ဉာဏာနိ၊ ဒသသု နိရုတ္တီသု ဉာဏာနိ။ ဣမာနိ ဝီသတိ ဉာဏာနိ ပဋိဘာနပဋိသမ္ဘိဒာယ အာရမ္မဏာ စေဝ ဟောန္တိ ဂေါစရာ စ။ ယေ တဿာ အာရမ္မဏာ တေ တဿာ ဂေါစရာ။ ယေ တဿာ ဂေါစရာ တေ တဿာ အာရမ္မဏာ။ တေန ဝုစ္စတိ ပဋိဘာနေသု ဉာဏံ ပဋိဘာနပဋိသမ္ဘိဒာ။>
      text <ဆန္ဒသမာဓိပဓာနသင်္ခါရသမန္နာဂတေ ဣဒ္ဓိပါဒေ ပန္နရသ ဓမ္မာ၊ ပန္နရသ အတ္ထာ၊ တိံသ နိရုတ္တိယော၊ သဋ္ဌိ ဉာဏာနိ။>
      text <ခ-ဃ အယံ ဝီရိယသမာဓိ။ပေ။ အယံ စိတ္တသမာဓိ။ပေ။ အယံ ဝီမံသာသမာဓိပဓာနသင်္ခါရသမန္နာဂတော ဣဒ္ဓိပါဒောတိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ပေ။ သော ခေါ ပနာယံ ဝီမံသာသမာဓိပဓာနသင်္ခါရသမန္နာဂတော ဣဒ္ဓိပါဒော ဘာဝေတဗ္ဗောတိ။ပေ။ ဘာဝိတောတိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ပေ။>
      text <ဝီမံသာသမာဓိပဓာနသင်္ခါရသမန္နာဂတေ ဣဒ္ဓိပါဒေ ပန္နရသ ဓမ္မာ၊ ပန္နရသ အတ္ထာ၊ တိံသ နိရုတ္တိယော၊ သဋ္ဌိ ဉာဏာနိ။>
      text <စတူသု ဣဒ္ဓိပါဒေသု သဋ္ဌိ ဓမ္မာ၊ သဋ္ဌိ အတ္ထာ၊ ဝီသတိသတနိရုတ္တိယော၊ စတ္တာလီသဉ္စ ဒွေ စ ဉာဏသတာနိ။>
    text <၄။ သတ္တဗောဓိသတ္တဝါရော>
      text <၃၃>, <သမုဒယော သမုဒယောတိ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ နိရောဓော နိရောဓောတိ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ ဝိပဿိဿ ဗောဓိသတ္တဿ ဝေယျာကရဏေ ဒသ ဓမ္မာ၊ ဒသ အတ္ထာ၊ ဝီသတိ နိရုတ္တိယော၊ စတ္တာလီသံ ဉာဏာနိ။>
      text <သမုဒယော သမုဒယောတိ ခေါ၊ ဘိက္ခဝေ၊ သိခိဿ ဗောဓိသတ္တဿ။ပေ။ ဝေဿဘုဿ ဗောဓိသတ္တဿ။ပေ။ ကကုသန္ဓဿ ဗောဓိသတ္တဿ။ပေ။ ကောဏာဂမနဿ ဗောဓိသတ္တဿ။ပေ။ ကဿပဿ ဗောဓိသတ္တဿ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ နိရောဓော နိရောဓောတိ ခေါ၊ ဘိက္ခဝေ၊ ကဿပဿ ဗောဓိသတ္တဿ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ ကဿပဿ ဗောဓိသတ္တဿ ဝေယျာကရဏေ ဒသ ဓမ္မာ၊ ဒသ အတ္ထာ၊ ဝီသတိ နိရုတ္တိယော၊ စတ္တာလီသ ဉာဏာနိ။>
      text <သမုဒယော သမုဒယောတိ ခေါ၊ ဘိက္ခဝေ၊ ဂေါတမဿ ဗောဓိသတ္တဿ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ နိရောဓော နိရောဓောတိ ခေါ၊ ဘိက္ခဝေ၊ ဂေါတမဿ ဗောဓိသတ္တဿ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ ဂေါတမဿ ဗောဓိသတ္တဿ ဝေယျာကရဏေ ဒသ ဓမ္မာ၊ ဒသ အတ္ထာ၊ ဝီသတိ နိရုတ္တိယော၊ စတ္တာလီသ ဉာဏာနိ။>
      text <သတ္တန္နံ ဗောဓိသတ္တာနံ သတ္တသု ဝေယျာကရဏေသု သတ္တတိ ဓမ္မာ၊ သတ္တတိ အတ္ထာ၊ စတ္တာလီသသတံ နိရုတ္တိယော၊ အသီတိ စ ဒွေ စ ဉာဏသတာနိ။>
    text <၅။ အဘိညာဒိဝါရော>
      text <၃၄>, <ယာဝတာ အဘိညာယ အဘိညဋ္ဌော ဉာတော ဒိဋ္ဌော ဝိဒိတော သစ္ဆိကတော ဖဿိတော ပညာယ။ အဖဿိတော ပညာယ အဘိညဋ္ဌော နတ္ထီတိ စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ အဘိညာယ အဘိညဋ္ဌေ ပဉ္စဝီသတိ ဓမ္မာ၊ ပဉ္စဝီသတိ အတ္ထာ၊ ပညာသ နိရုတ္တိယော၊ သတံ ဉာဏာနိ။>
      text <ယာဝတာ ပရိညာယ ပရိညဋ္ဌော။ပေ။ ယာဝတာ ပဟာနဿ ပဟာနဋ္ဌော။ပေ။ ယာဝတာ ဘာဝနာယ ဘာဝနဋ္ဌော။ပေ။ ယာဝတာ သစ္ဆိကိရိယာယ သစ္ဆိကိရိယဋ္ဌော ဉာတော ဒိဋ္ဌော ဝိဒိတော သစ္ဆိကတော ဖဿိတော ပညာယ။ အဖဿိတော ပညာယ သစ္ဆိကိရိယဋ္ဌော နတ္ထီတိ စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ သစ္ဆိကိရိယာယ သစ္ဆိကိရိယဋ္ဌေ ပဉ္စဝီသတိ ဓမ္မာ၊ ပဉ္စဝီသတိ အတ္ထာ၊ ပညာသ နိရုတ္တိယော၊ သတံ ဉာဏာနိ။>
      text <အဘိညာယ အဘိညဋ္ဌေ၊ ပရိညာယ ပရိညဋ္ဌေ၊ ပဟာနာယ ပဟာနဋ္ဌေ၊ ဘာဝနာယ ဘာဝနဋ္ဌေ၊ သစ္ဆိကိရိယာယ သစ္ဆိကိရိယဋ္ဌေ ပဉ္စဝီသသတံ ဓမ္မာ၊ ပဉ္စဝီသသတံ အတ္ထာ၊ အဍ္ဎတေယျာနိ နိရုတ္တိသတာနိ၊ ပဉ္စ ဉာဏသတာနိ။>
    text <၆။ ခန္ဓာဒိဝါရော>
      text <၃၅>, <ယာဝတာ ခန္ဓာနံ ခန္ဓဋ္ဌော၊ ဉာတော ဒိဋ္ဌော ဝိဒိတော သစ္ဆိကတော ဖဿိတော ပညာယ။ အဖဿိတော ပညာယ ခန္ဓဋ္ဌော နတ္ထီတိ စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ ခန္ဓာနံ ခန္ဓဋ္ဌေ ပဉ္စဝီသတိ ဓမ္မာ၊ ပဉ္စဝီသတိ အတ္ထာ၊ ပညာသ နိရုတ္တိယော၊ သတံ ဉာဏာနိ။>
      text <ယာဝတာ ဓာတူနံ ဓာတုဋ္ဌော။ပေ။ ယာဝတာ အာယတနာနံ အာယတနဋ္ဌော။ပေ။ ယာဝတာ သင်္ခတာနံ သင်္ခတဋ္ဌော။ပေ။ ယာဝတာ အသင်္ခတဿ အသင်္ခတဋ္ဌော ဉာတော ဒိဋ္ဌော ဝိဒိတော သစ္ဆိကတော ဖဿိတော ပညာယ။ အဖဿိတော ပညာယ အသင်္ခတဋ္ဌော နတ္ထီတိ စက္ခုံ ဥဒပါဒိ။ပေ။ အာလောကော ဥဒပါဒိ။ အသင်္ခတဿ အသင်္ခတဋ္ဌေ ပဉ္စဝီသတိ ဓမ္မာ၊ ပဉ္စဝီသတိ အတ္ထာ၊ ပညာသ နိရုတ္တိယော၊ သတံ ဉာဏာနိ။>
      text <ခန္ဓာနံ ခန္ဓဋ္ဌေ၊ ဓာတူနံ ဓာတုဋ္ဌေ၊ အာယတနာနံ အာယတနဋ္ဌေ သင်္ခတာနံ သင်္ခတဋ္ဌေ၊ အသင်္ခတဿ အသင်္ခတဋ္ဌေ ပဉ္စဝီသတိသတံ ဓမ္မာ၊ ပဉ္စဝီသတိသတံ အတ္ထာ၊ အဍ္ဎတေယျာနိ နိရုတ္တိသတာနိ၊ ပဉ္စ ဉာဏသတာနိ။>
    text <၇။ သစ္စဝါရော>
      text <၃၆>, <ယာဝတာ ဒုက္ခဿ ဒုက္ခဋ္ဌော၊ ဉာတော ဒိဋ္ဌော ဝိဒိတော သစ္ဆိကတော ဖဿိတော ပညာယ။ အဖဿိတော ပညာယ ဒုက္ခဋ္ဌော နတ္ထီတိ စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ ဒုက္ခဿ ဒုက္ခဋ္ဌေ ပဉ္စဝီသတိ ဓမ္မာ၊ ပဉ္စဝီသတိ အတ္ထာ၊ ပညာသ နိရုတ္တိယော၊ သတံ ဉာဏာနိ။>
      text <ယာဝတာ သမုဒယဿ သမုဒယဋ္ဌော။ပေ။ ယာဝတာ နိရောဓဿ နိရောဓဋ္ဌော။ပေ။ ယာဝတာ မဂ္ဂဿ မဂ္ဂဋ္ဌော ဉာတော ဒိဋ္ဌော ဝိဒိတော သစ္ဆိကတော ဖဿိတော ပညာယ။ အဖဿိတော ပညာယ မဂ္ဂဋ္ဌော နတ္ထီတိ စက္ခုံ ဥဒပါဒိ။ပေ။ အာလောကော ဥဒပါဒိ။ မဂ္ဂဿ မဂ္ဂဋ္ဌေ ပဉ္စဝီသတိ ဓမ္မာ၊ ပဉ္စဝီသတိ အတ္ထာ၊ ပညာသ နိရုတ္တိယော၊ သတံ ဉာဏာနိ။>
      text <စတူသု အရိယသစ္စေသု သတံ ဓမ္မာ၊ သတံ အတ္ထာ၊ ဒွေ နိရုတ္တိသတာနိ၊ စတ္တာရိ ဉာဏသတာနိ။>
    text <၈။ ပဋိသမ္ဘိဒာဝါရော>
      text <၃၇>, <ယာဝတာ အတ္ထပဋိသမ္ဘိဒာယ အတ္ထပဋိသမ္ဘိဒဋ္ဌော၊ ဉာတော ဒိဋ္ဌော ဝိဒိတော သစ္ဆိကတော ဖဿိတော ပညာယ။ အဖဿိတော ပညာယ အတ္ထပဋိသမ္ဘိဒဋ္ဌော နတ္ထီတိ စက္ခုံ ဥဒပါဒိ။ပေ။ အာလောကော ဥဒပါဒိ။ အတ္ထပဋိသမ္ဘိဒာယ အတ္ထပဋိသမ္ဘိဒဋ္ဌေ ပဉ္စဝီသတိ ဓမ္မာ၊ ပဉ္စဝီသတိ အတ္ထာ၊ ပညာသ နိရုတ္တိယော၊ သတံ ဉာဏာနိ။>
      text <ယာဝတာ ဓမ္မပဋိသမ္ဘိဒာယ ဓမ္မပဋိသမ္ဘိဒဋ္ဌော။ပေ။ ယာဝတာ နိရုတ္တိပဋိသမ္ဘိဒာယ နိရုတ္တိပဋိသမ္ဘိဒဋ္ဌော။ပေ။ ယာဝတာ ပဋိဘာနပဋိသမ္ဘိဒာယ ပဋိဘာနပဋိသမ္ဘိဒဋ္ဌော၊ ဉာတော ဒိဋ္ဌော ဝိဒိတော သစ္ဆိကတော ဖဿိတော ပညာယ။ အဖဿိတော ပညာယ ပဋိဘာနပဋိသမ္ဘိဒဋ္ဌော နတ္ထီတိ စက္ခုံ ဥဒပါဒိ။ပေ။ အာလောကော ဥဒပါဒိ။ ပဋိဘာနပဋိသမ္ဘိဒဋ္ဌေ ပဉ္စဝီသတိ ဓမ္မာ၊ ပဉ္စဝီသတိ အတ္ထာ၊ ပညာသ နိရုတ္တိယော၊ သတံ ဉာဏာနိ။>
      text <စတူသု ပဋိသမ္ဘိဒာသု သတံ ဓမ္မာ၊ သတံ အတ္ထာ၊ ဒွေ နိရုတ္တိသတာနိ၊ စတ္တာရိ ဉာဏသတာနိ။>
    text <၉။ ဆဗုဒ္ဓဓမ္မဝါရော>
      text <၃၈>, <ယာဝတာ ဣန္ဒြိယပရောပရိယတ္တေ ဉာဏံ၊ ဉာတံ ဒိဋ္ဌံ ဝိဒိတံ သစ္ဆိကတံ ဖဿိတံ ပညာယ။ အဖဿိတံ ပညာယ ဣန္ဒြိယပရောပရိယတ္တေ ဉာဏံ နတ္ထီတိ စက္ခုံ ဥဒပါဒိ။ပေ။ အာလောကော ဥဒပါဒိ။ ဣန္ဒြိယပရောပရိယတ္တေ ဉာဏေ ပဉ္စဝီသတိ ဓမ္မာ၊ ပဉ္စဝီသတိ အတ္ထာ၊ ပညာသ နိရုတ္တိယော၊ သတံ ဉာဏာနိ။>
      text <ယာဝတာ သတ္တာနံ အာသယာနုသယေ ဉာဏံ။ပေ။ ယာဝတာ ယမကပါဋိဟီရေ ဉာဏံ။ပေ။ ယာဝတာ မဟာကရုဏာသမာပတ္တိယာ ဉာဏံ။ပေ။ ယာဝတာ သဗ္ဗညုတညာဏံ။ပေ။ ယာဝတာ အနာဝရဏံ ဉာဏံ၊ ဉာတံ ဒိဋ္ဌံ ဝိဒိတံ သစ္ဆိကတံ ဖဿိတံ ပညာယ။ အဖဿိတံ ပညာယ အနာဝရဏံ ဉာဏံ နတ္ထီတိ စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ အနာဝရဏေ ဉာဏေ ပဉ္စဝီသတိ ဓမ္မာ၊ ပဉ္စဝီသတိ အတ္ထာ၊ ပညာသ နိရုတ္တိယော၊ သတံ ဉာဏာနိ။>
      text <ဆသု ဗုဒ္ဓဓမ္မေသု ဒိယဍ္ဎသတံ ဓမ္မာ၊ ဒိယဍ္ဎသတံ အတ္ထာ၊ တီဏိ နိရုတ္တိသတာနိ၊ ဆ ဉာဏသတာနိ။>
      text <ပဋိသမ္ဘိဒာဓိကရဏေ အဍ္ဎနဝဓမ္မသတာနိ၊ အဍ္ဎနဝအတ္ထသတာနိ၊ နိရုတ္တိသဟဿဉ္စ သတ္တ စ နိရုတ္တိသတာနိ၊ တီဏိ စ ဉာဏသဟဿာနိ၊ စတ္တာရိ စ ဉာဏသတာနီတိ။>
      stand <ပဋိသမ္ဘိဒာကထာ နိဋ္ဌိတာ။>
  text <၇။ ဓမ္မစက္ကကထာ>
    text <၁။ သစ္စဝါရော>
      text <၃၉>, <ဧကံ သမယံ ဘဂဝါ ဗာရာဏသိယံ ဝိဟရတိ။ပေ။ ဣတိ ဟိဒံ အာယသ္မတော ကောဏ္ဍညဿ အညာသိကောဏ္ဍညော တွေဝ နာမံ အဟောသိ။>
      text <က ဣဒံ ဒုက္ခံ အရိယသစ္စန္တိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။>
      text <စက္ခုံ ဥဒပါဒီတိ ကေနဋ္ဌေန။ ဉာဏံ ဥဒပါဒီတိ ကေနဋ္ဌေန။ ပညာ ဥဒပါဒီတိ ကေနဋ္ဌေန။ ဝိဇ္ဇာ ဥဒပါဒီတိ ကေနဋ္ဌေန။ အာလောကော ဥဒပါဒီတိ ကေနဋ္ဌေန။ စက္ခုံ ဥဒပါဒီတိ ဒဿနဋ္ဌေန။ ဉာဏံ ဥဒပါဒီတိ ဉာတဋ္ဌေန။ ပညာ ဥဒပါဒီတိ ပဇာနနဋ္ဌေန။ ဝိဇ္ဇာ ဥဒပါဒီတိ ပဋိဝေဓဋ္ဌေန။ အာလောကော ဥဒပါဒီတိ ဩဘာသဋ္ဌေန။>
      text <စက္ခုံ ဓမ္မော၊ ဒဿနဋ္ဌော အတ္ထော။ ဉာဏံ ဓမ္မော၊ ဉာတဋ္ဌော အတ္ထော။ ပညာ ဓမ္မော၊ ပဇာနနဋ္ဌော အတ္ထော။ ဝိဇ္ဇာ ဓမ္မော၊ ပဋိဝေဓဋ္ဌော အတ္ထော။ အာလောကော ဓမ္မော၊ ဩဘာသဋ္ဌော အတ္ထော။ ဣမေ ပဉ္စ ဓမ္မာ ပဉ္စ အတ္ထာ ဒုက္ခဝတ္ထုကာ သစ္စဝတ္ထုကာ သစ္စာရမ္မဏာ သစ္စဂေါစရာ သစ္စသင်္ဂဟိတာ သစ္စပရိယာပန္နာ သစ္စေ သမုဒာဂတာ သစ္စေ ဌိတာ သစ္စေ ပတိဋ္ဌိတာ။>
      text <၄၀>, <ဓမ္မစက္ကန္တိ ကေနဋ္ဌေန ဓမ္မစက္ကံ။ ဓမ္မဉ္စ ပဝတ္တေတိ စက္ကဉ္စာတိ ဓမ္မစက္ကံ။ စက္ကဉ္စ ပဝတ္တေတိ ဓမ္မဉ္စာတိ ဓမ္မစက္ကံ။ ဓမ္မေန ပဝတ္တေတီတိ ဓမ္မစက္ကံ။ ဓမ္မစရိယာယ ပဝတ္တေတီတိ ဓမ္မစက္ကံ။ ဓမ္မေ ဌိတော ပဝတ္တေတီတိ ဓမ္မစက္ကံ။ ဓမ္မေ ပတိဋ္ဌိတော ပဝတ္တေတီတိ ဓမ္မစက္ကံ။ ဓမ္မေ ပတိဋ္ဌာပေန္တော ပဝတ္တေတီတိ ဓမ္မစက္ကံ။ ဓမ္မေ ဝသိပ္ပတ္တော ပဝတ္တေတီတိ ဓမ္မစက္ကံ။ ဓမ္မေ ဝသိံ ပါပေန္တော ပဝတ္တေတီတိ ဓမ္မစက္ကံ။ ဓမ္မေ ပါရမိပ္ပတ္တော ပဝတ္တေတီတိ ဓမ္မစက္ကံ။ ဓမ္မေ ပါရမိံ ပါပေန္တော ပဝတ္တေတီတိ ဓမ္မစက္ကံ။ ဓမ္မေ ဝေသာရဇ္ဇပ္ပတ္တော ပဝတ္တေတီတိ ဓမ္မစက္ကံ။ ဓမ္မေ ဝေသာရဇ္ဇံ ပါပေန္တော ပဝတ္တေတီတိ ဓမ္မစက္ကံ။ ဓမ္မံ သက္ကရောန္တော ပဝတ္တေတီတိ ဓမ္မစက္ကံ။ ဓမ္မံ ဂရုံ ကရောန္တော ပဝတ္တေတီတိ ဓမ္မစက္ကံ။ ဓမ္မံ မာနေန္တော ပဝတ္တေတီတိ ဓမ္မစက္ကံ။ ဓမ္မံ ပူဇေန္တော ပဝတ္တေတီတိ ဓမ္မစက္ကံ။ ဓမ္မံ အပစာယမာနော ပဝတ္တေတီတိ ဓမ္မစက္ကံ။ ဓမ္မဒ္ဓဇော ပဝတ္တေတီတိ ဓမ္မစက္ကံ။ ဓမ္မကေတု ပဝတ္တေတီတိ ဓမ္မစက္ကံ။ ဓမ္မာဓိပတေယျော ပဝတ္တေတီတိ ဓမ္မစက္ကံ။ တံ ခေါ ပန ဓမ္မစက္ကံ အပ္ပဋိဝတ္တိယံ သမဏေန ဝါ ဗြာဟ္မဏေန ဝါ ဒေဝေန ဝါ မာရေန ဝါ ဗြဟ္မုနာ ဝါ ကေနစိ ဝါ လောကသ္မိန္တိ ဓမ္မစက္ကံ။>
      text <သဒ္ဓိန္ဒြိယံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ဝီရိယိန္ဒြိယံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သတိန္ဒြိယံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သမာဓိန္ဒြိယံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ပညိန္ဒြိယံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သဒ္ဓါဗလံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ဝီရိယဗလံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သတိဗလံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သမာဓိဗလံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ပညာဗလံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သတိသမ္ဗောဇ္ဈင်္ဂေါ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ဓမ္မဝိစယသမ္ဗောဇ္ဈင်္ဂေါ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ဝီရိယသမ္ဗောဇ္ဈင်္ဂေါ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ပီတိသမ္ဗောဇ္ဈင်္ဂေါ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ပဿဒ္ဓိသမ္ဗောဇ္ဈင်္ဂေါ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သမာဓိသမ္ဗောဇ္ဈင်္ဂေါ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ဥပေက္ခါသမ္ဗောဇ္ဈင်္ဂေါ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သမ္မာဒိဋ္ဌိ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သမ္မာသင်္ကပ္ပေါ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သမ္မာဝါစာ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သမ္မာကမ္မန္တော ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သမ္မာအာဇီဝေါ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သမ္မာဝါယာမော ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သမ္မာသတိ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သမ္မာသမာဓိ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။>
      text <အာဓိပတေယျဋ္ဌေန ဣန္ဒြိယံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ အကမ္ပိယဋ္ဌေန ဗလံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ နိယျာနိကဋ္ဌေန ဗောဇ္ဈင်္ဂေါ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ဟေတုဋ္ဌေန မဂ္ဂေါ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ဥပဋ္ဌာနဋ္ဌေန သတိပဋ္ဌာနာ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ပဒဟနဋ္ဌေန သမ္မပ္ပဓာနာ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ဣဇ္ဈနဋ္ဌေန ဣဒ္ဓိပါဒာ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ တထဋ္ဌေန သစ္စာ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ အဝိက္ခေပဋ္ဌေန သမထော ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ အနုပဿနဋ္ဌေန ဝိပဿနာ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ဧကရသဋ္ဌေန သမထဝိပဿနာ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ အနတိဝတ္တနဋ္ဌေန ယုဂနဒ္ဓံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သံဝရဋ္ဌေန သီလဝိသုဒ္ဓိ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ အဝိက္ခေပဋ္ဌေန စိတ္တဝိသုဒ္ဓိ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ဒဿနဋ္ဌေန ဒိဋ္ဌိဝိသုဒ္ဓိ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ မုတ္တဋ္ဌေန ဝိမောက္ခေါ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ပဋိဝေဓဋ္ဌေန ဝိဇ္ဇာ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ပရိစ္စာဂဋ္ဌေန ဝိမုတ္တိ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သမုစ္ဆေဒဋ္ဌေန ခယေ ဉာဏံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ပဋိပ္ပဿဒ္ဓဋ္ဌေန အနုပ္ပါဒေ ဉာဏံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ဆန္ဒော မူလဋ္ဌေန ဓမ္မော။ တံ ဓမ္မော ပဝတ္တေတီတိ ဓမ္မစက္ကံ။ မနသိကာရော သမုဋ္ဌာနဋ္ဌေန ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ဖဿော သမောဓာနဋ္ဌေန ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ဝေဒနာ သမောသရဏဋ္ဌေန ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သမာဓိ ပမုခဋ္ဌေန ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ သတိ အာဓိပတေယျဋ္ဌေန ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ပညာ တတုတ္တရဋ္ဌေန ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ ဝိမုတ္တိ သာရဋ္ဌေန ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ အမတောဂဓံ နိဗ္ဗာနံ ပရိယောသာနဋ္ဌေန ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။>
      text <တံ ခေါ ပနိဒံ ဒုက္ခံ အရိယသစ္စံ ပရိညေယျန္တိ။ပေ။ ပရိညာတန္တိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။>
      text <စက္ခုံ ဥဒပါဒီတိ ကေနဋ္ဌေန။ပေ။ အာလောကော ဥဒပါဒီတိ ကေနဋ္ဌေန။ စက္ခုံ ဥဒပါဒီတိ ဒဿနဋ္ဌေန။ပေ။ အာလောကော ဥဒပါဒီတိ ဩဘာသဋ္ဌေန။ စက္ခုံ ဓမ္မော၊ ဒဿနဋ္ဌော အတ္ထော။ပေ။ အာလောကော ဓမ္မော၊ ဩဘာသဋ္ဌော အတ္ထော။ ဣမေ ပဉ္စ ဓမ္မာ ပဉ္စ အတ္ထာ ဒုက္ခဝတ္ထုကာ သစ္စဝတ္ထုကာ သစ္စာရမ္မဏာ သစ္စဂေါစရာ သစ္စသင်္ဂဟိတာ သစ္စပရိယာပန္နာ သစ္စေ သမုဒာဂတာ သစ္စေ ဌိတာ သစ္စေ ပတိဋ္ဌိတာ။>
      text <ဓမ္မစက္ကန္တိ ကေနဋ္ဌေန ဓမ္မစက္ကံ။ ဓမ္မဉ္စ ပဝတ္တေတိ စက္ကဉ္စာတိ ဓမ္မစက္ကံ။ စက္ကဉ္စ ပဝတ္တေတိ ဓမ္မဉ္စာတိ ဓမ္မစက္ကံ။ ဓမ္မေန ပဝတ္တေတီတိ ဓမ္မစက္ကံ။ ဓမ္မပရိယာယ ပဝတ္တေတီတိ ဓမ္မစက္ကံ။ ဓမ္မေ ဌိတော ပဝတ္တေတီတိ ဓမ္မစက္ကံ။ ဓမ္မေ ပတိဋ္ဌိတော ပဝတ္တေတီတိ ဓမ္မစက္ကံ။ပေ။ အမတောဂဓံ နိဗ္ဗာနံ ပရိယောသာနဋ္ဌေန ဓမ္မော တံ ဓမ္မံ ပဝတ္တေတီတိ ဓမ္မစက္ကံ။>
      text <ခ-ဃ ဣဒံ ဒုက္ခသမုဒယံ အရိယသစ္စန္တိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ပေ။ တံ ခေါ ပနိဒံ ဒုက္ခသမုဒယံ အရိယသစ္စံ ပဟာတဗ္ဗန္တိ။ပေ။ ပဟီနန္တိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။>
      text <စက္ခုံ ဥဒပါဒီတိ ကေနဋ္ဌေန။ပေ။ အာလောကော ဥဒပါဒီတိ ကေနဋ္ဌေန။ စက္ခုံ ဥဒပါဒီတိ ဒဿနဋ္ဌေန။ပေ။ အာလောကော ဥဒပါဒီတိ ဩဘာသဋ္ဌေန။>
      text <စက္ခုံ ဓမ္မော၊ ဒဿနဋ္ဌော အတ္ထော။ပေ။ အာလောကော ဓမ္မော၊ ဩဘာသဋ္ဌော အတ္ထော။ ဣမေ ပဉ္စ ဓမ္မာ ပဉ္စ အတ္ထာ သမုဒယဝတ္ထုကာ သစ္စဝတ္ထုကာ။ပေ။ နိရောဓဝတ္ထုကာ သစ္စဝတ္ထုကာ။ပေ။ မဂ္ဂဝတ္ထုကာ သစ္စဝတ္ထုကာ သစ္စာရမ္မဏာ သစ္စဂေါစရာ သစ္စသင်္ဂဟိတာ သစ္စပရိယာပန္နာ သစ္စေ သမုဒာဂတာ သစ္စေ ဌိတာ သစ္စေ ပတိဋ္ဌိတာ။>
      text <ဓမ္မစက္ကန္တိ ကေနဋ္ဌေန ဓမ္မစက္ကံ။ ဓမ္မဉ္စ ပဝတ္တေတိ စက္ကဉ္စာတိ ဓမ္မစက္ကံ။ စက္ကဉ္စ ပဝတ္တေတိ ဓမ္မဉ္စာတိ ဓမ္မစက္ကံ။ ဓမ္မေန ပဝတ္တေတီတိ ဓမ္မစက္ကံ။ ဓမ္မစရိယာယ ပဝတ္တေတီတိ ဓမ္မစက္ကံ။ ဓမ္မေ ဌိတော ပဝတ္တေတီတိ ဓမ္မစက္ကံ။ ဓမ္မေ ပတိဋ္ဌိတော ပဝတ္တေတီတိ ဓမ္မစက္ကံ။ပေ။ အမတောဂဓံ နိဗ္ဗာနံ ပရိယောသာနဋ္ဌေန ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။>
    text <၂။ သတိပဋ္ဌာနဝါရော>
      text <၄၁>, <အယံ ကာယေ ကာယာနုပဿနာတိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ သာ ခေါ ပနာယံ ကာယေ ကာယာနုပဿနာ ဘာဝေတဗ္ဗာတိ မေ၊ ဘိက္ခဝေ၊။ပေ။ ဘာဝိတာတိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။>
      text <အယံ ဝေဒနာသု။ပေ။ အယံ စိတ္တေ။ အယံ ဓမ္မေသု ဓမ္မာနုပဿနာတိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ သာ ခေါ ပနာယံ ဓမ္မေသု ဓမ္မာနုပဿနာ ဘာဝေတဗ္ဗာတိ မေ၊ ဘိက္ခဝေ။ပေ။ ဘာဝိတာတိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။>
      text <အယံ ကာယေ ကာယာနုပဿနာတိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ပေ။ သာ ခေါ ပနာယံ ကာယေ ကာယာနုပဿနာ ဘာဝေတဗ္ဗာတိ။ပေ။ ဘာဝိတာတိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။>
      text <စက္ခုံ ဥဒပါဒီတိ ကေနဋ္ဌေန။ပေ။ အာလောကော ဥဒပါဒီတိ ကေနဋ္ဌေန။ စက္ခုံ ဥဒပါဒီတိ ဒဿနဋ္ဌေန။ပေ။ အာလောကော ဥဒပါဒီတိ ဩဘာသဋ္ဌေန။>
      text <စက္ခုံ ဓမ္မော၊ ဒဿနဋ္ဌော အတ္ထော။ပေ။ အာလောကော ဓမ္မော၊ ဩဘာသဋ္ဌော အတ္ထော။ ဣမေ ပဉ္စ ဓမ္မာ ပဉ္စ အတ္ထာ ကာယဝတ္ထုကာ သတိပဋ္ဌာနဝတ္ထုကာ။ပေ။ ဝေဒနာဝတ္ထုကာ သတိပဋ္ဌာနဝတ္ထုကာ။ စိတ္တဝတ္ထုကာ သတိပဋ္ဌာနဝတ္ထုကာ။ ဓမ္မဝတ္ထုကာ သတိပဋ္ဌာနဝတ္ထုကာ သတိပဋ္ဌာနာရမ္မဏာ သတိပဋ္ဌာနဂေါစရာ သတိပဋ္ဌာနသင်္ဂဟိတာ သတိပဋ္ဌာနပရိယာပန္နာ သတိပဋ္ဌာနေ သမုဒာဂတာ သတိပဋ္ဌာနေ ဌိတာ သတိပဋ္ဌာနေ ပတိဋ္ဌိတာ။>
      text <ဓမ္မစက္ကန္တိ ကေနဋ္ဌေန ဓမ္မစက္ကံ။ ဓမ္မဉ္စ ပဝတ္တေတိ စက္ကဉ္စာတိ ဓမ္မစက္ကံ။ စက္ကဉ္စ ပဝတ္တေတိ ဓမ္မဉ္စာတိ ဓမ္မစက္ကံ။ ဓမ္မေန ပဝတ္တေတီတိ ဓမ္မစက္ကံ။ ဓမ္မစရိယာယ ပဝတ္တေတီတိ ဓမ္မစက္ကံ။ ဓမ္မေ ဌိတော ပဝတ္တေတီတိ ဓမ္မစက္ကံ။ ဓမ္မေ ပတိဋ္ဌိတော ပဝတ္တေတီတိ ဓမ္မစက္ကံ။ပေ။ အမတောဂဓံ နိဗ္ဗာနံ ပရိယောသာနဋ္ဌေန ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။>
    text <၃။ ဣဒ္ဓိပါဒဝါရော>
      text <၄၂>, <အယံ ဆန္ဒသမာဓိပဓာနသင်္ခါရသမန္နာဂတော ဣဒ္ဓိပါဒောတိ မေ၊ ဘိက္ခဝေ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ သော ခေါ ပနာယံ ဆန္ဒသမာဓိပဓာနသင်္ခါရသမန္နာဂတော ဣဒ္ဓိပါဒော ဘာဝေတဗ္ဗောတိ မေ၊ ဘိက္ခဝေ။ပေ။ ဘာဝိတောတိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။>
      text <အယံ ဝီရိယသမာဓိ။ပေ။ အယံ စိတ္တသမာဓိ။ပေ။ အယံ ဝီမံသာသမာဓိပဓာနသင်္ခါရသမန္နာဂတော ဣဒ္ဓိပါဒောတိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ သော ခေါ ပနာယံ ဝီမံသာသမာဓိပဓာနသင်္ခါရသမန္နာဂတော ဣဒ္ဓိပါဒော ဘာဝေတဗ္ဗောတိ မေ၊ ဘိက္ခဝေ။ပေ။ ဘာဝိတောတိ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။>
      text <အယံ ဆန္ဒသမာဓိပဓာနသင်္ခါရသမန္နာဂတော ဣဒ္ဓိပါဒောတိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ပေ။ သော ခေါ ပနာယံ ဆန္ဒသမာဓိပဓာနသင်္ခါရသမန္နာဂတော ဣဒ္ဓိပါဒော ဘာဝေတဗ္ဗောတိ။ပေ။ ဘာဝိတောတိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။>
      text <စက္ခုံ ဥဒပါဒီတိ ကေနဋ္ဌေန။ ဉာဏံ ဥဒပါဒီတိ ကေနဋ္ဌေန။ ပညာ ဥဒပါဒီတိ ကေနဋ္ဌေန။ ဝိဇ္ဇာ ဥဒပါဒီတိ ကေနဋ္ဌေန။ အာလောကော ဥဒပါဒီတိ ကေနဋ္ဌေန။ စက္ခုံ ဥဒပါဒီတိ ဒဿနဋ္ဌေန။ ဉာဏံ ဥဒပါဒီတိ ဉာတဋ္ဌေန။ ပညာ ဥဒပါဒီတိ ပဇာနနဋ္ဌေန။ ဝိဇ္ဇာ ဥဒပါဒီတိ ပဋိဝေဓဋ္ဌေန။ အာလောကော ဥဒပါဒီတိ ဩဘာသဋ္ဌေန။>
      text <စက္ခုံ ဓမ္မော၊ ဒဿနဋ္ဌော အတ္ထော။ ဉာဏံ ဓမ္မော၊ ဉာတဋ္ဌော အတ္ထော။ ပညာ ဓမ္မော၊ ပဇာနနဋ္ဌော အတ္ထော။ ဝိဇ္ဇာ ဓမ္မော၊ ပဋိဝေဓဋ္ဌော အတ္ထော။ အာလောကော ဓမ္မော၊ ဩဘာသဋ္ဌော အတ္ထော။ ဣမေ ပဉ္စ ဓမ္မာ ပဉ္စ အတ္ထာ ဆန္ဒဝတ္ထုကာ ဣဒ္ဓိပါဒဝတ္ထုကာ ဣဒ္ဓိပါဒာရမ္မဏာ ဣဒ္ဓိပါဒဂေါစရာ ဣဒ္ဓိပါဒသင်္ဂဟိတာ ဣဒ္ဓိပါဒပရိယာပန္နာ ဣဒ္ဓိပါဒေ သမုဒာဂတာ ဣဒ္ဓိပါဒေ ဌိတာ ဣဒ္ဓိပါဒေ ပတိဋ္ဌိတာ။>
      text <ဓမ္မစက္ကန္တိ ကေနဋ္ဌေန ဓမ္မစက္ကံ။ ဓမ္မဉ္စ ပဝတ္တေတိ စက္ကဉ္စာတိ ဓမ္မစက္ကံ။ စက္ကဉ္စ ပဝတ္တေတိ ဓမ္မဉ္စာတိ ဓမ္မစက္ကံ။ ဓမ္မေန ပဝတ္တေတီတိ ဓမ္မစက္ကံ။ ဓမ္မစရိယာယ ပဝတ္တေတီတိ ဓမ္မစက္ကံ။ ဓမ္မေ ဌိတော ပဝတ္တေတီတိ ဓမ္မစက္ကံ။ ဓမ္မေ ပတိဋ္ဌိတော ပဝတ္တေတီတိ ဓမ္မစက္ကံ။ ဓမ္မေ ပတိဋ္ဌာပေန္တော ပဝတ္တေတီတိ ဓမ္မစက္ကံ။ ဓမ္မေ ဝသိပ္ပတ္တော ပဝတ္တေတီတိ ဓမ္မစက္ကံ။ ဓမ္မေ ဝသိံ ပါပေန္တော ပဝတ္တေတီတိ ဓမ္မစက္ကံ။ ဓမ္မေ ပါရမိပ္ပတ္တော ပဝတ္တေတီတိ ဓမ္မစက္ကံ။ ဓမ္မေ ပါရမိံ ပါပေန္တော ပဝတ္တေတီတိ ဓမ္မစက္ကံ။ပေ။ ဓမ္မံ အပစာယမာနော ပဝတ္တေတီတိ ဓမ္မစက္ကံ။ ဓမ္မဒ္ဓဇော ပဝတ္တေတီတိ ဓမ္မစက္ကံ။ ဓမ္မကေတု ပဝတ္တေတီတိ ဓမ္မစက္ကံ။ ဓမ္မာဓိပတေယျော ပဝတ္တေတီတိ ဓမ္မစက္ကံ။ တံ ခေါ ပန ဓမ္မစက္ကံ အပ္ပဋိဝတ္တိယံ သမဏေန ဝါ ဗြာဟ္မဏေန ဝါ ဒေဝေန ဝါ မာရေန ဝါ ဗြဟ္မုနာ ဝါ ကေနစိ ဝါ လောကသ္မိန္တိ ဓမ္မစက္ကံ။>
      text <သဒ္ဓိန္ဒြိယံ ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။ပေ။ အမတောဂဓံ နိဗ္ဗာနံ ပရိယောသာနဋ္ဌေန ဓမ္မော။ တံ ဓမ္မံ ပဝတ္တေတီတိ ဓမ္မစက္ကံ။>
      text <အယံ ဝီရိယသမာဓိပဓာနသင်္ခါရသမန္နာဂတော ဣဒ္ဓိပါဒောတိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။ပေ။ သော ခေါ ပနာယံ ဝီရိယသမာဓိပဓာနသင်္ခါရသမန္နာဂတော ဣဒ္ဓိပါဒော ဘာဝေတဗ္ဗောတိ။ပေ။ ဘာဝိတောတိ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ။ပေ။ အာလောကော ဥဒပါဒိ။>
      text <စက္ခုံ ဥဒပါဒီတိ ကေနဋ္ဌေန။ပေ။ အာလောကော ဥဒပါဒီတိ ကေနဋ္ဌေန။ စက္ခုံ ဥဒပါဒီတိ ဒဿနဋ္ဌေန။ပေ။ အာလောကော ဥဒပါဒီတိ ဩဘာသဋ္ဌေန။>
      text <စက္ခုံ ဓမ္မော၊ ဒဿနဋ္ဌော အတ္ထော။ပေ။ အာလောကော ဓမ္မော၊ ဩဘာသဋ္ဌော အတ္ထော။ ဣမေ ပဉ္စ ဓမ္မာ ပဉ္စ အတ္ထာ ဝီရိယဝတ္ထုကာ ဣဒ္ဓိပါဒဝတ္ထုကာ။ပေ။ စိတ္တဝတ္ထုကာ ဣဒ္ဓိပါဒဝတ္ထုကာ။ ဝီမံသာဝတ္ထုကာ ဣဒ္ဓိပါဒဝတ္ထုကာ ဣဒ္ဓိပါဒာရမ္မဏာ ဣဒ္ဓိပါဒဂေါစရာ ဣဒ္ဓိပါဒသင်္ဂဟိတာ ဣဒ္ဓိပါဒပရိယာပန္နာ ဣဒ္ဓိပါဒေ သမုဒာဂတာ ဣဒ္ဓိပါဒေ ဌိတာ ဣဒ္ဓိပါဒေ ပတိဋ္ဌိတာ။>
      text <ဓမ္မစက္ကန္တိ ကေနဋ္ဌေန ဓမ္မစက္ကံ။ ဓမ္မဉ္စ ပဝတ္တေတိ စက္ကဉ္စာတိ ဓမ္မစက္ကံ။ စက္ကဉ္စ ပဝတ္တေတိ ဓမ္မဉ္စာတိ ဓမ္မစက္ကံ။ ဓမ္မေန ပဝတ္တေတီတိ ဓမ္မစက္ကံ။ ဓမ္မစရိယာယ ပဝတ္တေတီတိ ဓမ္မစက္ကံ။ ဓမ္မေ ဌိတော ပဝတ္တေတီတိ ဓမ္မစက္ကံ။ ဓမ္မေ ပတိဋ္ဌိတော ပဝတ္တေတီတိ ဓမ္မစက္ကံ။ပေ။ အမတောဂဓံ နိဗ္ဗာနံ ပရိယောသာနဋ္ဌေန ဓမ္မော။ တံ ဓမ္မံ ပဝတ္တေတီတိ ဓမ္မစက္ကန္တိ။>
      stand <ဓမ္မစက္ကကထာ နိဋ္ဌိတာ။>
  text <၈။ လောကုတ္တရကထာ>
    text <၄၃>, <ကတမေ ဓမ္မာ လောကုတ္တရာ။ စတ္တာရော သတိပဋ္ဌာနာ၊ စတ္တာရော သမ္မပ္ပဓာနာ၊ စတ္တာရော ဣဒ္ဓိပါဒာ၊ ပဉ္စိန္ဒြိယာနိ၊ ပဉ္စ ဗလာနိ၊ သတ္တ ဗောဇ္ဈင်္ဂါ၊ အရိယော အဋ္ဌင်္ဂိကော မဂ္ဂေါ၊ စတ္တာရော အရိယမဂ္ဂါ၊ စတ္တာရိ စ သာမညဖလာနိ၊ နိဗ္ဗာနဉ္စ ဣမေ ဓမ္မာ လောကုတ္တရာ။>
    text <လောကုတ္တရာတိ ကေနဋ္ဌေန လောကုတ္တရာ။ လောကံ တရန္တီတိ လောကုတ္တရာ။ လောကာ ဥတ္တရန္တီတိ လောကုတ္တရာ။ လောကတော ဥတ္တရန္တီတိ လောကုတ္တရာ။ လောကမှာ ဥတ္တရန္တီတိ လောကုတ္တရာ။ လောကံ အတိက္ကမန္တီတိ လောကုတ္တရာ။ လောကံ သမတိက္ကမန္တီတိ လောကုတ္တရာ။ လောကံ သမတိက္ကန္တာတိ လောကုတ္တရာ။ လောကေန အတိရေကာတိ လောကုတ္တရာ။ လောကန္တံ တရန္တီတိ လောကုတ္တရာ။ လောကာ နိဿရန္တီတိ လောကုတ္တရာ။ လောကတော နိဿရန္တီတိ လောကုတ္တရာ။ လောကမှာ နိဿရန္တီတိ လောကုတ္တရာ။ လောကာ နိဿဋာတိ လောကုတ္တရာ။ လောကေန နိဿဋာတိ လောကုတ္တရာ။ လောကမှာ နိဿဋာတိ လောကုတ္တရာ။ လောကေ န တိဋ္ဌန္တီတိ လောကုတ္တရာ။ လောကသ္မိံ န တိဋ္ဌန္တီတိ လောကုတ္တရာ။ လောကေ န လိမ္ပန္တီတိ လောကုတ္တရာ။ လောကေန န လိမ္ပန္တီတိ လောကုတ္တရာ။ လောကေ အသံလိတ္တာတိ လောကုတ္တရာ။ လောကေန အသံလိတ္တာတိ လောကုတ္တရာ။ လောကေ အနုပလိတ္တာတိ လောကုတ္တရာ။ လောကေန အနုပလိတ္တာတိ လောကုတ္တရာ။ လောကေ ဝိပ္ပမုတ္တာတိ လောကုတ္တရာ။ လောကေန ဝိပ္ပမုတ္တာတိ လောကုတ္တရာ။ လောကာ ဝိပ္ပမုတ္တာတိ လောကုတ္တရာ။ လောကတော ဝိပ္ပမုတ္တာတိ လောကုတ္တရာ။ လောကမှာ ဝိပ္ပမုတ္တာတိ လောကုတ္တရာ။ လောကေ ဝိသညုတ္တာတိ လောကုတ္တရာ။ လောကေန ဝိသညုတ္တာတိ လောကုတ္တရာ။ လောကာ ဝိသညုတ္တာတိ လောကုတ္တရာ။ လောကသ္မိံ ဝိသညုတ္တာတိ လောကုတ္တရာ။ လောကတော ဝိသညုတ္တာတိ လောကုတ္တရာ။ လောကမှာ ဝိသညုတ္တာတိ လောကုတ္တရာ။ လောကာ သုဇ္ဈန္တီတိ လောကုတ္တရာ။ လောကတော သုဇ္ဈန္တီတိ လောကုတ္တရာ။ လောကမှာ သုဇ္ဈန္တီတိ လောကုတ္တရာ။ လောကာ ဝိသုဇ္ဈန္တီတိ လောကုတ္တရာ။ လောကတော ဝိသုဇ္ဈန္တီတိ လောကုတ္တရာ။ လောကမှာ ဝိသုဇ္ဈန္တီတိ လောကုတ္တရာ။ လောကာ ဝုဋ္ဌဟန္တီတိ လောကုတ္တရာ။ လောကတော ဝုဋ္ဌဟန္တီတိ လောကုတ္တရာ။ လောကမှာ ဝုဋ္ဌဟန္တီတိ လောကုတ္တရာ။ လောကာ ဝိဝဋ္ဋန္တီတိ လောကုတ္တရာ။ လောကတော ဝိဝဋ္ဋန္တီတိ လောကုတ္တရာ။ လောကမှာ ဝိဝဋ္ဋန္တီတိ လောကုတ္တရာ။ လောကေ န သဇ္ဇန္တီတိ လောကုတ္တရာ။ လောကေ န ဂယှန္တီတိ လောကုတ္တရာ။ လောကေ န ဗဇ္ဈန္တီတိ လောကုတ္တရာ။ လောကံ သမုစ္ဆိန္ဒန္တီတိ လောကုတ္တရာ။ လောကံ သမုစ္ဆိန္နတ္တာတိ လောကုတ္တရာ။ လောကံ ပဋိပ္ပဿမ္ဘေန္တီတိ လောကုတ္တရာ။ လောကံ ပဋိပ္ပဿမ္ဘိတတ္တာတိ လောကုတ္တရာ။ လောကဿ အပထာတိ လောကုတ္တရာ။ လောကဿ အဂတီတိ လောကုတ္တရာ။ လောကဿ အဝိသယာတိ လောကုတ္တရာ။ လောကဿ အသာဓာရဏာတိ လောကုတ္တရာ။ လောကံ ဝမန္တီတိ လောကုတ္တရာ။ လောကံ န ပစ္စာဝမန္တီတိ လောကုတ္တရာ။ လောကံ ပဇဟန္တီတိ လောကုတ္တရာ။ လောကံ န ဥပါဒိယန္တီတိ လောကုတ္တရာ။ လောကံ ဝိသိနေန္တီတိ လောကုတ္တရာ။ လောကံ န ဥဿိနေန္တီတိ လောကုတ္တရာ။ လောကံ ဝိဓူပေန္တီတိ လောကုတ္တရာ။ လောကံ န သံဓူပေန္တီတိ လောကုတ္တရာ။ လောကံ သမတိက္ကမ္မ အဘိဘုယျ တိဋ္ဌန္တီတိ လောကုတ္တရာ။>
    stand <လောကုတ္တရကထာ နိဋ္ဌိတာ။>
  text <၉။ ဗလကထာ>
    text <၄၄>, <သာဝတ္ထိနိဒာနံ။ ပဉ္စိမာနိ၊ ဘိက္ခဝေ၊ ဗလာနိ။ ကတမာနိ ပဉ္စ။ သဒ္ဓါဗလံ၊ ဝီရိယဗလံ၊ သတိဗလံ၊ သမာဓိဗလံ၊ ပညာဗလံ ဣမာနိ ခေါ၊ ဘိက္ခဝေ၊ ပဉ္စ ဗလာနိ။>
    text <အပိ စ၊ အဋ္ဌသဋ္ဌိ ဗလာနိ သဒ္ဓါဗလံ၊ ဝီရိယဗလံ၊ သတိဗလံ၊ သမာဓိဗလံ၊ ပညာဗလံ၊ ဟိရိဗလံ၊ ဩတ္တပ္ပဗလံ၊ ပဋိသင်္ခါနဗလံ၊ ဘာဝနာဗလံ၊ အနဝဇ္ဇဗလံ၊ သင်္ဂဟဗလံ၊ ခန္တိဗလံ၊ ပညတ္တိဗလံ၊ နိဇ္ဈတ္တိဗလံ၊ ဣဿရိယဗလံ၊ အဓိဋ္ဌာနဗလံ၊ သမထဗလံ၊ ဝိပဿနာဗလံ၊ ဒသ သေခဗလာနိ၊ ဒသ အသေခဗလာနိ၊ ဒသ ခီဏာသဝဗလာနိ၊ ဒသ ဣဒ္ဓိဗလာနိ၊ ဒသ တထာဂတဗလာနိ။>
    text <ကတမံ သဒ္ဓါဗလံ။ အဿဒ္ဓိယေ န ကမ္ပတီတိ သဒ္ဓါဗလံ။ သဟဇာတာနံ ဓမ္မာနံ ဥပတ္ထမ္ဘနဋ္ဌေန သဒ္ဓါဗလံ၊ ကိလေသာနံ ပရိယာဒာနဋ္ဌေန သဒ္ဓါဗလံ၊ ပဋိဝေဓာဒိဝိသောဓနဋ္ဌေန သဒ္ဓါဗလံ၊ စိတ္တဿ အဓိဋ္ဌာနဋ္ဌေန သဒ္ဓါဗလံ၊ စိတ္တဿ ဝေါဒာနဋ္ဌေန သဒ္ဓါဗလံ၊ ဝိသေသာဓိဂမဋ္ဌေန သဒ္ဓါဗလံ၊ ဥတ္တရိ ပဋိဝေဓဋ္ဌေန သဒ္ဓါဗလံ၊ သစ္စာဘိသမယဋ္ဌေန သဒ္ဓါဗလံ၊ နိရောဓေ ပတိဋ္ဌာပကဋ္ဌေန သဒ္ဓါဗလံ။ ဣဒံ သဒ္ဓါဗလံ။>
    text <ကတမံ ဝီရိယဗလံ။ ကောသဇ္ဇေ န ကမ္ပတီတိ ဝီရိယဗလံ။ သဟဇာတာနံ ဓမ္မာနံ ဥပတ္ထမ္ဘနဋ္ဌေန ဝီရိယဗလံ၊ ကိလေသာနံ ပရိယာဒာနဋ္ဌေန ဝီရိယဗလံ၊ ပဋိဝေဓာဒိဝိသောဓနဋ္ဌေန ဝီရိယဗလံ၊ စိတ္တဿ အဓိဋ္ဌာနဋ္ဌေန ဝီရိယဗလံ၊ စိတ္တဿ ဝေါဒာနဋ္ဌေန ဝီရိယဗလံ၊ ဝိသေသာဓိဂမဋ္ဌေန ဝီရိယဗလံ၊ ဥတ္တရိ ပဋိဝေဓဋ္ဌေန ဝီရိယဗလံ၊ သစ္စာဘိသမယဋ္ဌေန ဝီရိယဗလံ၊ နိရောဓေ ပတိဋ္ဌာပကဋ္ဌေန ဝီရိယဗလံ။ ဣဒံ ဝီရိယဗလံ။>
    text <ကတမံ သတိဗလံ။ ပမာဒေ န ကမ္ပတီတိ သတိဗလံ။ သဟဇာတာနံ ဓမ္မာနံ ဥပတ္ထမ္ဘနဋ္ဌေန သတိဗလံ။ပေ။ နိရောဓေ ပတိဋ္ဌာပကဋ္ဌေန သတိဗလံ။ ဣဒံ သတိဗလံ။>
    text <ကတမံ သမာဓိဗလံ။ ဥဒ္ဓစ္စေ န ကမ္ပတီတိ သမာဓိဗလံ။ သဟဇာတာနံ ဓမ္မာနံ ဥပတ္ထမ္ဘနဋ္ဌေန သမာဓိဗလံ။ပေ။ နိရောဓေ ပတိဋ္ဌာပကဋ္ဌေန သမာဓိဗလံ။ ဣဒံ သမာဓိဗလံ။>
    text <ကတမံ ပညာဗလံ။ အဝိဇ္ဇာယ န ကမ္ပတီတိ ပညာဗလံ။ သဟဇာတာနံ ဓမ္မာနံ ဥပတ္ထမ္ဘနဋ္ဌေန ပညာဗလံ။ပေ။ နိရောဓေ ပတိဋ္ဌာပကဋ္ဌေန ပညာဗလံ။ ဣဒံ ပညာဗလံ။>
    text <ကတမံ ဟိရိဗလံ။ နေက္ခမ္မေန ကာမစ္ဆန္ဒံ ဟိရီယတီတိ ဟိရိဗလံ။ အဗျာပါဒေန ဗျာပါဒံ ဟိရီယတီတိ ဟိရိဗလံ။ အာလောကသညာယ ထိနမိဒ္ဓံ ဟိရီယတီတိ ဟိရိဗလံ။ အဝိက္ခေပေန ဥဒ္ဓစ္စံ ဟိရီယတီတိ ဟိရိဗလံ။ ဓမ္မဝဝတ္ထာနေန ဝိစိကိစ္ဆံ ဟိရီယတီတိ ဟိရိဗလံ။ ဉာဏေန အဝိဇ္ဇံ ဟိရီယတီတိ ဟိရိဗလံ။ ပါမောဇ္ဇေန အရတိံ ဟိရီယတီတိ ဟိရိဗလံ။ ပဌမေန ဈာနေန နီဝရဏေ ဟိရီယတီတိ ဟိရိဗလံ။ပေ။ အရဟတ္တမဂ္ဂေန သဗ္ဗကိလေသေ ဟိရီယတီတိ ဟိရိဗလံ။ ဣဒံ ဟိရိဗလံ။>
    text <ကတမံ ဩတ္တပ္ပဗလံ။ နေက္ခမ္မေန ကာမစ္ဆန္ဒံ ဩတ္တပ္ပတီတိ ဩတ္တပ္ပဗလံ။ အဗျာပါဒေန ဗျာပါဒံ ဩတ္တပ္ပတီတိ ဩတ္တပ္ပဗလံ။ အာလောကသညာယ ထိနမိဒ္ဓံ ဩတ္တပ္ပတီတိ ဩတ္တပ္ပဗလံ။ အဝိက္ခေပေန ဥဒ္ဓစ္စံ ဩတ္တပ္ပတီတိ ဩတ္တပ္ပဗလံ။ ဓမ္မဝဝတ္ထာနေန ဝိစိကိစ္ဆံ ဩတ္တပ္ပတီတိ ဩတ္တပ္ပဗလံ။ ဉာဏေန အဝိဇ္ဇံ ဩတ္တပ္ပတီတိ ဩတ္တပ္ပဗလံ။ ပါမောဇ္ဇေန အရတိံ ဩတ္တပ္ပတီတိ ဩတ္တပ္ပဗလံ။ ပဌမေန ဈာနေန နီဝရဏေ ဩတ္တပ္ပတီတိ ဩတ္တပ္ပဗလံ။ပေ။ အရဟတ္တမဂ္ဂေန သဗ္ဗကိလေသေ ဩတ္တပ္ပတီတိ ဩတ္တပ္ပဗလံ။ ဣဒံ ဩတ္တပ္ပဗလံ။>
    text <ကတမံ ပဋိသင်္ခါနဗလံ။ နေက္ခမ္မေန ကာမစ္ဆန္ဒံ ပဋိသင်္ခါတီတိ ပဋိသင်္ခါနဗလံ။ အဗျာပါဒေန ဗျာပါဒံ ပဋိသင်္ခါတီတိ ပဋိသင်္ခါနဗလံ။ အာလောကသညာယ ထိနမိဒ္ဓံ ပဋိသင်္ခါတီတိ ပဋိသင်္ခါနဗလံ။ အဝိက္ခေပေန ဥဒ္ဓစ္စံ ပဋိသင်္ခါတီတိ ပဋိသင်္ခါနဗလံ။ ဓမ္မဝဝတ္ထာနေန ဝိစိကိစ္ဆံ ပဋိသင်္ခါတီတိ ပဋိသင်္ခါနဗလံ။ ဉာဏေန အဝိဇ္ဇံ ပဋိသင်္ခါတီတိ ပဋိသင်္ခါနဗလံ။ ပါမောဇ္ဇေန အရတိံ ပဋိသင်္ခါတီတိ ပဋိသင်္ခါနဗလံ။ ပဌမေန ဈာနေန နီဝရဏေ ပဋိသင်္ခါတီတိ ပဋိသင်္ခါနဗလံ။ပေ။ အရဟတ္တမဂ္ဂေန သဗ္ဗကိလေသေ ပဋိသင်္ခါတီတိ ပဋိသင်္ခါနဗလံ။ ဣဒံ ပဋိသင်္ခါနဗလံ။>
    text <ကတမံ ဘာဝနာဗလံ။ ကာမစ္ဆန္ဒံ ပဇဟန္တော နေက္ခမ္မံ ဘာဝေတီတိ ဘာဝနာဗလံ။ ဗျာပါဒံ ပဇဟန္တော အဗျာပါဒံ ဘာဝေတီတိ ဘာဝနာဗလံ။ ထိနမိဒ္ဓံ ပဇဟန္တော အာလောကသညံ ဘာဝေတီတိ ဘာဝနာဗလံ။ ဥဒ္ဓစ္စံ ပဇဟန္တော အဝိက္ခေပံ ဘာဝေတီတိ ဘာဝနာဗလံ။ ဝိစိကိစ္ဆံ ပဇဟန္တော ဓမ္မဝဝတ္ထာနံ ဘာဝေတီတိ ဘာဝနာဗလံ။ အဝိဇ္ဇံ ပဇဟန္တော ဉာဏံ ဘာဝေတီတိ ဘာဝနာဗလံ။ အရတိံ ပဇဟန္တော ပါမောဇ္ဇံ ဘာဝေတီတိ ဘာဝနာဗလံ။ နီဝရဏေ ပဇဟန္တော ပဌမံ ဈာနံ ဘာဝေတီတိ ဘာဝနာဗလံ။ပေ။ သဗ္ဗကိလေသေ ပဇဟန္တော အရဟတ္တမဂ္ဂံ ဘာဝေတီတိ ဘာဝနာဗလံ။ ဣဒံ ဘာဝနာဗလံ။>
    text <ကတမံ အနဝဇ္ဇဗလံ။ ကာမစ္ဆန္ဒဿ ပဟီနတ္တာ နေက္ခမ္မေ နတ္ထိ ကိဉ္စိ ဝဇ္ဇန္တိ အနဝဇ္ဇဗလံ။ ဗျာပါဒဿ ပဟီနတ္တာ အဗျာပါဒေ နတ္ထိ ကိဉ္စိ ဝဇ္ဇန္တိ အနဝဇ္ဇဗလံ။ ထိနမိဒ္ဓဿ ပဟီနတ္တာ အာလောကသညာယ နတ္ထိ ကိဉ္စိ ဝဇ္ဇန္တိ အနဝဇ္ဇဗလံ။ ဥဒ္ဓစ္စဿ ပဟီနတ္တာ အဝိက္ခေပေ နတ္ထိ ကိဉ္စိ ဝဇ္ဇန္တိ အနဝဇ္ဇဗလံ။ ဝိစိကိစ္ဆာယ ပဟီနတ္တာ ဓမ္မဝဝတ္ထာနေ နတ္ထိ ကိဉ္စိ ဝဇ္ဇန္တိ အနဝဇ္ဇဗလံ။ အဝိဇ္ဇာယ ပဟီနတ္တာ ဉာဏေ နတ္ထိ ကိဉ္စိ ဝဇ္ဇန္တိ အနဝဇ္ဇဗလံ။ အရတိယာ ပဟီနတ္တာ ပါမောဇ္ဇေ နတ္ထိ ကိဉ္စိ ဝဇ္ဇန္တိ အနဝဇ္ဇဗလံ။ နီဝရဏာနံ ပဟီနတ္တာ ပဌမဇ္ဈာနေ နတ္ထိ ကိဉ္စိ ဝဇ္ဇန္တိ အနဝဇ္ဇဗလံ။ပေ။ သဗ္ဗကိလေသာနံ ပဟီနတ္တာ အရဟတ္တမဂ္ဂေ နတ္ထိ ကိဉ္စိ ဝဇ္ဇန္တိ အနဝဇ္ဇဗလံ။ ဣဒံ အနဝဇ္ဇဗလံ။>
    text <ကတမံ သင်္ဂဟဗလံ။ ကာမစ္ဆန္ဒံ ပဇဟန္တော နေက္ခမ္မဝသေန စိတ္တံ သင်္ဂဏှာတီတိ သင်္ဂဟဗလံ။ ဗျာပါဒံ ပဇဟန္တော အဗျာပါဒဝသေန စိတ္တံ သင်္ဂဏှာတီတိ သင်္ဂဟဗလံ။ ထိနမိဒ္ဓံ ပဇဟန္တော အာလောကသညာဝသေန စိတ္တံ သင်္ဂဏှာတီတိ သင်္ဂဟဗလံ။ပေ။ သဗ္ဗကိလေသေ ပဇဟန္တော အရဟတ္တမဂ္ဂဝသေန စိတ္တံ သင်္ဂဏှာတီတိ သင်္ဂဟဗလံ။ ဣဒံ သင်္ဂဟဗလံ။>
    text <ကတမံ ခန္တိဗလံ။ ကာမစ္ဆန္ဒဿ ပဟီနတ္တာ နေက္ခမ္မံ ခမတီတိ ခန္တိဗလံ။ ဗျာပါဒဿ ပဟီနတ္တာ အဗျာပါဒော ခမတီတိ ခန္တိဗလံ။ ထိနမိဒ္ဓဿ ပဟီနတ္တာ အာလောကသညာ ခမတီတိ ခန္တိဗလံ။ ဥဒ္ဓစ္စဿ ပဟီနတ္တာ အဝိက္ခေပေါ ခမတီတိ ခန္တိဗလံ။ ဝိစိကိစ္ဆာယ ပဟီနတ္တာ ဓမ္မဝဝတ္ထာနံ ခမတီတိ ခန္တိဗလံ။ အဝိဇ္ဇာယ ပဟီနတ္တာ ဉာဏံ ခမတီတိ ခန္တိဗလံ။ အရတိယာ ပဟီနတ္တာ ပါမောဇ္ဇံ ခမတီတိ ခန္တိဗလံ။ နီဝရဏာနံ ပဟီနတ္တာ ပဌမံ ဈာနံ ခမတီတိ ခန္တိဗလံ။ပေ။ သဗ္ဗကိလေသာနံ ပဟီနတ္တာ အရဟတ္တမဂ္ဂေါ ခမတီတိ ခန္တိဗလံ။ ဣဒံ ခန္တိဗလံ။>
    text <ကတမံ ပညတ္တိဗလံ။ ကာမစ္ဆန္ဒံ ပဇဟန္တော နေက္ခမ္မဝသေန စိတ္တံ ပညပေတီတိ ပညတ္တိဗလံ။ ဗျာပါဒံ ပဇဟန္တော အဗျာပါဒဝသေန စိတ္တံ ပညပေတီတိ ပညတ္တိဗလံ။ ထိနမိဒ္ဓံ ပဇဟန္တော အာလောကသညာဝသေန စိတ္တံ ပညပေတီတိ ပညတ္တိဗလံ။ပေ။ သဗ္ဗကိလေသေ ပဇဟန္တော အရဟတ္တမဂ္ဂဝသေန စိတ္တံ ပညပေတီတိ ပညတ္တိဗလံ။ ဣဒံ ပညတ္တိဗလံ။>
    text <ကတမံ နိဇ္ဈတ္တိဗလံ။ ကာမစ္ဆန္ဒံ ပဇဟန္တော နေက္ခမ္မဝသေန စိတ္တံ နိဇ္ဈာပေတီတိ နိဇ္ဈတ္တိဗလံ။ ဗျာပါဒံ ပဇဟန္တော အဗျာပါဒဝသေန စိတ္တံ နိဇ္ဈာပေတီတိ နိဇ္ဈတ္တိဗလံ။ ထိနမိဒ္ဓံ ပဇဟန္တော အာလောကသညာဝသေန စိတ္တံ နိဇ္ဈာပေတီတိ နိဇ္ဈတ္တိဗလံ။ပေ။ သဗ္ဗကိလေသေ ပဇဟန္တော အရဟတ္တမဂ္ဂဝသေန စိတ္တံ နိဇ္ဈာပေတီတိ နိဇ္ဈတ္တိဗလံ။ ဣဒံ နိဇ္ဈတ္တိဗလံ။>
    text <ကတမံ ဣဿရိယဗလံ။ ကာမစ္ဆန္ဒံ ပဇဟန္တော နေက္ခမ္မဝသေန စိတ္တံ ဝသံ ဝတ္တေတီတိ ဣဿရိယဗလံ။ ဗျာပါဒံ ပဇဟန္တော အဗျာပါဒဝသေန စိတ္တံ ဝသံ ဝတ္တေတီတိ ဣဿရိယဗလံ။ ထိနမိဒ္ဓံ ပဇဟန္တော အာလောကသညာဝသေန စိတ္တံ ဝသံ ဝတ္တေတီတိ ဣဿရိယဗလံ။ပေ။ သဗ္ဗကိလေသေ ပဇဟန္တော အရဟတ္တမဂ္ဂဝသေန စိတ္တံ ဝသံ ဝတ္တေတီတိ ဣဿရိယဗလံ။ ဣဒံ ဣဿရိယဗလံ။>
    text <ကတမံ အဓိဋ္ဌာနဗလံ။ ကာမစ္ဆန္ဒံ ပဇဟန္တော နေက္ခမ္မဝသေန စိတ္တံ အဓိဋ္ဌာတီတိ အဓိဋ္ဌာနဗလံ။ ဗျာပါဒံ ပဇဟန္တော အဗျာပါဒဝသေန စိတ္တံ အဓိဋ္ဌာတီတိ အဓိဋ္ဌာနဗလံ။ ထိနမိဒ္ဓံ ပဇဟန္တော အာလောကသညာဝသေန စိတ္တံ အဓိဋ္ဌာတီတိ အဓိဋ္ဌာနဗလံ။ပေ။ သဗ္ဗကိလေသေ ပဇဟန္တော အရဟတ္တမဂ္ဂဝသေန စိတ္တံ အဓိဋ္ဌာတီတိ အဓိဋ္ဌာနဗလံ။ ဣဒံ အဓိဋ္ဌာနဗလံ။>
    text <ကတမံ သမထဗလံ။ နေက္ခမ္မဝသေန စိတ္တဿ ဧကဂ္ဂတာ အဝိက္ခေပေါ သမထဗလံ၊ အဗျာပါဒဝသေန စိတ္တဿ ဧကဂ္ဂတာ အဝိက္ခေပေါ သမထဗလံ၊ အာလောကသညာဝသေန စိတ္တဿ ဧကဂ္ဂတာ အဝိက္ခေပေါ သမထဗလံ။ပေ။ ပဋိနိဿဂ္ဂါနုပဿီ အဿာသဝသေန စိတ္တဿ ဧကဂ္ဂတာ အဝိက္ခေပေါ သမထဗလံ၊ ပဋိနိဿဂ္ဂါနုပဿီ ပဿာသဝသေန စိတ္တဿ ဧကဂ္ဂတာ အဝိက္ခေပေါ သမထဗလံ။>
    text <သမထဗလန္တိ ကေနဋ္ဌေန သမထဗလံ။ ပဌမေန ဈာနေန နီဝရဏေ န ကမ္ပတီတိ သမထဗလံ။ ဒုတိယေန ဈာနေန ဝိတက္ကဝိစာရေ န ကမ္ပတီတိ သမထဗလံ။ တတိယေန ဈာနေန ပီတိယာ န ကမ္ပတီတိ သမထဗလံ။ စတုတ္ထေန ဈာနေန သုခဒုက္ခေ န ကမ္ပတီတိ သမထဗလံ။ အာကာသာနဉ္စာယတနသမာပတ္တိယာ ရူပသညာယ ပဋိဃသညာယ နာနတ္တသညာယ န ကမ္ပတီတိ သမထဗလံ။ ဝိညာဏဉ္စာယတနသမာပတ္တိယာ အာကာသာနဉ္စာယတနသညာယ န ကမ္ပတီတိ သမထဗလံ။ အာကိဉ္စညာယတနသမာပတ္တိယာ ဝိညာဏဉ္စာယတနသညာယ န ကမ္ပတီတိ သမထဗလံ။ နေဝသညာနာသညာယတနသမာပတ္တိယာ အာကိဉ္စညာယတနသညာယ န ကမ္ပတီတိ သမထဗလံ။ ဥဒ္ဓစ္စေ စ ဥဒ္ဓစ္စသဟဂတကိလေသေ စ ခန္ဓေ စ န ကမ္ပတီ န စလတိ န ဝေဓတီတိ သမထဗလံ။ ဣဒံ သမထဗလံ။>
    text <ကတမံ ဝိပဿနာဗလံ။ အနိစ္စာနုပဿနာ ဝိပဿနာဗလံ၊ ဒုက္ခါနုပဿနာ ဝိပဿနာဗလံ။ပေ။ ပဋိနိဿဂ္ဂါနုပဿနာ ဝိပဿနာဗလံ၊ ရူပေ အနိစ္စာနုပဿနာ ဝိပဿနာဗလံ၊ ရူပေ ဒုက္ခါနုပဿနာ ဝိပဿနာဗလံ။ပေ။ ရူပေ ပဋိနဿဂ္ဂါနုပဿနာ ဝိပဿနာဗလံ၊ ဝေဒနာယ။ပေ။ သညာယ။ သင်္ခါရေသု။ ဝိညာဏေ။ စက္ခုသ္မိံ။ပေ။ ဇရာမရဏေ အနိစ္စာနုပဿနာ ဝိပဿနာဗလံ၊ ဇရာမရဏေ ဒုက္ခါနုပဿနာ ဝိပဿနာဗလံ။ပေ။ ဇရာမရဏေ ပဋိနိဿဂ္ဂါနုပဿနာ ဝိပဿနာဗလံ။ ဝိပဿနာဗလန္တိ ကေနဋ္ဌေန ဝိပဿနာဗလံ။ အနိစ္စာနုပဿနာယ နိစ္စသညာယ န ကမ္ပတီတိ ဝိပဿနာဗလံ။ ဒုက္ခါနုပဿနာယ သုခသညာယ န ကမ္ပတီတိ ဝိပဿနာဗလံ။ အနတ္တာနုပဿနာယ အတ္တသညာယ ကမ္ပတီတိ ဝိပဿနာဗလံ။ နိဗ္ဗိဒာနုပဿနာယ နန္ဒိယာ န ကမ္ပတီတိ ဝိပဿနာဗလံ။ ဝိရာဂါနုပဿနာယ ရာဂေ န ကမ္ပတီတိ ဝိပဿနာဗလံ။ နိရောဓာနုပဿနာ သမုဒယေ န ကမ္ပတီတိ ဝိပဿနာဗလံ။ ပဋိနိဿဂ္ဂါနုပဿနာယ အာဒာနေ န ကမ္ပတီတိ ဝိပဿနာဗလံ။ အဝိဇ္ဇာယ အဝိဇ္ဇာသဟဂတကိလေသေ စ ခန္ဓေ စ န ကမ္ပတိ န စလတိ န ဝေဓတီတိ ဝိပဿနာဗလံ။ ဣဒံ ဝိပဿနာဗလံ။>
    text <ကတမာနိ ဒသ သေခဗလာနိ၊ ဒသ အသေခဗလာနိ။ သမ္မာဒိဋ္ဌိံ သိက္ခတီတိ သေခဗလံ။ တတ္ထ သိက္ခိတတ္တာ အသေခဗလံ။ သမ္မာသင်္ကပ္ပံ သိက္ခတီတိ သေခဗလံ။ တတ္ထ သိက္ခိတတ္တာ အသေခဗလံ။ သမ္မာဝါစံ။ပေ။ သမ္မာကမ္မန္တံ။ သမ္မာအာဇီဝံ။ သမ္မာဝါယာမံ။ သမ္မာသတိံ။ သမ္မာသမာဓိံ။ သမ္မာဉာဏံ။ပေ။ သမ္မာဝိမုတ္တိံ သိက္ခတီတိ သေခဗလံ။ တတ္ထ သိက္ခိတတ္တာ အသေခဗလံ။ ဣမာနိ ဒသ သေခဗလာနိ၊ ဒသ အသေခဗလာနိ။>
    text <ကတမာနိ ဒသ ခီဏာသဝဗလာနိ။ ဣဓ ခီဏာသဝဿ ဘိက္ခုနော အနိစ္စတော သဗ္ဗေ သင်္ခါရာ ယထာဘူတံ သမ္မပ္ပညာယ သုဒိဋ္ဌာ ဟောန္တိ။ ယမ္ပိ ခီဏာသဝဿ ဘိက္ခုနော အနိစ္စတော သဗ္ဗေ သင်္ခါရာ ယထာဘူတံ သမ္မပ္ပညာယ သုဒိဋ္ဌာ ဟောန္တိ၊ ဣဒမ္ပိ ခီဏာသဝဿ ဘိက္ခုနော ဗလံ ဟောတိ၊ ယံ ဗလံ အာဂမ္မ ခီဏာသဝေါ ဘိက္ခု အာသဝါနံ ခယံ ပဋိဇာနာတိ ခီဏာ မေ အာသဝါတိ။>
    text <ပုန စပရံ ခီဏာသဝဿ ဘိက္ခုနော အင်္ဂါရကာသူပမာ ကာမာ ယထာဘူတံ သမ္မပ္ပညာယ သုဒိဋ္ဌာ ဟောန္တိ။ ယမ္ပိ ခီဏာသဝဿ ဘိက္ခုနော အင်္ဂါရကာသူပမာ ကာမာ ယထာဘူတံ သမ္မပ္ပညာယ သုဒိဋ္ဌာ ဟောန္တိ၊ ဣဒမ္ပိ ခီဏာသဝဿ ဘိက္ခုနော ဗလံ ဟောတိ၊ ယံ ဗလံ အာဂမ္မ ခီဏာသဝေါ ဘိက္ခု အာသဝါနံ ခယံ ပဋိဇာနာတိ ခီဏာ မေ အာသဝါတိ။>
    text <ပုန စပရံ ခီဏာသဝဿ ဘိက္ခုနော ဝိဝေကနိန္နံ စိတ္တံ ဟောတိ ဝိဝေကပေါဏံ ဝိဝေကပဗ္ဘာရံ ဝိဝေကဋ္ဌံ နေက္ခမ္မာဘိရတံ ဗျန္တီဘူတံ သဗ္ဗသော အာသဝဋ္ဌာနိယေဟိ ဓမ္မေဟိ။ ယမ္ပိ ခီဏာသဝဿ ဘိက္ခုနော ဝိဝေကနိန္နံ စိတ္တံ ဟောတိ ဝိဝေကပေါဏံ ဝိဝေကပဗ္ဘာရံ ဝိဝေကဋ္ဌံ နေက္ခမ္မာဘိရတံ ဗျန္တိဘူတံ သဗ္ဗသော အာသဝဋ္ဌာနိယေဟိ ဓမ္မေဟိ၊ ဣဒမ္ပိ ခီဏာသဝဿ ဘိက္ခုနော ဗလံ ဟောတိ၊ ယံ ဗလံ အာဂမ္မ ခီဏာသဝေါ ဘိက္ခု အာသဝါနံ ခယံ ပဋိဇာနာတိ ခီဏာ မေ အာသဝါတိ။>
    text <ပုန စပရံ ခီဏာသဝဿ ဘိက္ခုနော စတ္တာရော သတိပဋ္ဌာနာ ဘာဝိတာ ဟောန္တိ သုဘာဝိတာ။ ယမ္ပိ ခီဏာသဝဿ ဘိက္ခုနော စတ္တာရော သတိပဋ္ဌာနာ ဘာဝိတာ ဟောန္တိ သုဘာဝိတာ၊ ဣဒမ္ပိ ခီဏာသဝဿ ဘိက္ခုနော ဗလံ ဟောတိ၊ ယံ ဗလံ အာဂမ္မ ခီဏာသဝေါ ဘိက္ခု အာသဝါနံ ခယံ ပဋိဇာနာတိ ခီဏာ မေ အာသဝါတိ။>
    text <ပုန စပရံ ခီဏာသဝဿ ဘိက္ခုနော စတ္တာရော သမ္မပ္ပဓာနာ ဘာဝိတာ ဟောန္တိ သုဘာဝိတာ။ပေ။ စတ္တာရော ဣဒ္ဓိပါဒာ ဘာဝိတာ ဟောန္တိ သုဘာဝိတာ။ ပဉ္စိန္ဒြိယာနိ ဘာဝိတာနိ ဟောန္တိ သုဘာဝိတာနိ။ ပဉ္စ ဗလာနိ ဘာဝိတာနိ ဟောန္တိ သုဘာဝိတာနိ။ သတ္တ ဗောဇ္ဈင်္ဂါ ဘာဝိတာ ဟောန္တိ သုဘာဝိတာ။ပေ။ အရိယော အဋ္ဌင်္ဂိကော မဂ္ဂေါ ဘာဝိတော ဟောတိ သုဘာဝိတော။ ယမ္ပိ ခီဏာသဝဿ ဘိက္ခုနော အဋ္ဌင်္ဂိကော မဂ္ဂေါ ဘာဝိတော ဟောတိ သုဘာဝိတော၊ ဣဒမ္ပိ ခီဏာသဝဿ ဘိက္ခုနော ဗလံ ဟောတိ၊ ယံ ဗလံ အာဂမ္မ ခီဏာသဝေါ ဘိက္ခု အာသဝါနံ ခယံ ပဋိဇာနာတိ ခီဏာ မေ အာသဝါတိ။ ဣမာနိ ဒသ ခီဏာသဝဗလာနိ။>
    text <ကတမာနိ ဒသ ဣဒ္ဓိဗလာနိ။ အဓိဋ္ဌာနာ ဣဒ္ဓိ၊ ဝိကုဗ္ဗနာ ဣဒ္ဓိ၊ မနောမယာ ဣဒ္ဓိ၊ ဉာဏဝိပ္ဖာရာ ဣဒ္ဓိ၊ သမာဓိဝိပ္ဖာရာ ဣဒ္ဓိ၊ အရိယာ ဣဒ္ဓိ၊ ကမ္မဝိပါကဇာ ဣဒ္ဓိ၊ ပုညဝတော ဣဒ္ဓိ၊ ဝိဇ္ဇာမယာ ဣဒ္ဓိ၊ တတ္ထ တတ္ထ သမ္မာ ပယောဂပ္ပစ္စယာ ဣဇ္ဈနဋ္ဌေန ဣဒ္ဓိ ဣမာနိ ဒသ ဣဒ္ဓိဗလာနိ။>
    text <ကတမာနိ ဒသ တထာဂတဗလာနိ။ ဣဓ တထာဂတော ဌာနဉ္စ ဌာနတော အဋ္ဌာနဉ္စ အဋ္ဌာနတော ယထာဘူတံ ပဇာနာတိ။ ယမ္ပိ တထာဂတော ဌာနဉ္စ ဌာနတော အဋ္ဌာနဉ္စ အဋ္ဌာနတော ယထာဘူတံ ပဇာနာတိ၊ ဣဒမ္ပိ တထာဂတဿ တထာဂတဗလံ ဟောတိ၊ ယံ ဗလံ အာဂမ္မ တထာဂတော အာသဘံ ဌာနံ ပဋိဇာနာတိ ပရိသာသု သီဟနာဒံ နဒတိ၊ ဗြဟ္မစက္ကံ ပဝတ္တေတိ။>
    text <ပုန စပရံ တထာဂတော အတီတာနာဂတပစ္စုပ္ပန္နာနံ ကမ္မသမာဒာနာနံ ဌာနသော ဟေတုသော ဝိပါကံ ယထာဘူတံ ပဇာနာတိ။ ယမ္ပိ တထာဂတော အတီတာနာဂတပစ္စုပ္ပန္နာနံ ကမ္မသမာဒာနာနံ ဌာနသော ဟေတုသော ဝိပါကံ ယထာဘူတံ ပဇာနာတိ၊ ဣဒမ္ပိ တထာဂတဿ တထာဂတဗလံ ဟောတိ၊ ယံ ဗလံ အာဂမ္မ တထာဂတော အာသဘံ ဌာနံ ပဋိဇာနာတိ၊ ပရိသာသု သီဟနာဒံ၊ နဒတိ၊ ဗြဟ္မစက္ကံ ပဝတ္တေတိ။>
    text <ပုန စပရံ တထာဂတော သဗ္ဗတ္ထဂါမိနိံ ပဋိပဒံ ယထာဘူတံ ပဇာနာတိ။ ယမ္ပိ တထာဂတော သဗ္ဗတ္ထဂါမိနိံ ပဋိပဒံ ယထာဘူတံ ပဇာနာတိ၊ ဣဒမ္ပိ တထာဂတဿ တထာဂတဗလံ ဟောတိ၊ ယံ ဗလံ အာဂမ္မ တထာဂတော အာသဘံ ဌာနံ ပဋိဇာနာတိ၊ ပရိသာသု သီဟနာဒံ နဒတိ၊ ဗြဟ္မစက္ကံ ပဝတ္တေတိ။>
    text <ပုန စပရံ တထာဂတော အနေကဓာတုနာနာဓာတုလောကံ ယထာဘူတံ ပဇာနာတိ။ ယမ္ပိ တထာဂတော အနေကဓာတုနာနာဓာတုလောကံ ယထာဘူတံ ပဇာနာတိ၊ ဣဒမ္ပိ တထာဂတဿ။ပေ။>
    text <ပုန စပရံ တထာဂတော သတ္တာနံ နာနာဓိမုတ္တိကတံ ယထာဘူတံ ပဇာနာတိ။ ယမ္ပိ တထာဂတော သတ္တာနံ နာနာဓိမုတ္တိကတံ ယထာဘူတံ ပဇာနာတိ၊ ဣဒမ္ပိ တထာဂတဿ။ပေ။>
    text <ပုန စပရံ တထာဂတော ပရသတ္တာနံ ပရပုဂ္ဂလာနံ ဣန္ဒြိယပရောပရိယတ္တံ ယထာဘူတံ ပဇာနာတိ။ ယမ္ပိ တထာဂတော ပရသတ္တာနံ ပရပုဂ္ဂလာနံ ဣန္ဒြိယပရောပရိယတ္တံ ယထာဘူတံ ပဇာနာတိ၊ ဣဒမ္ပိ တထာဂတဿ။ပေ။>
    text <ပုန စပရံ တထာဂတော ဈာနဝိမောက္ခသမာဓိသမာပတ္တီနံ သံကိလေသံ ဝေါဒာနံ ဝုဋ္ဌာနံ ယထာဘူတံ ပဇာနာတိ။ ယမ္ပိ တထာဂတော ဈာနဝိမောက္ခသမာဓိသမာပတ္တီနံ သံကိလေသံ ဝေါဒာနံ ဝုဋ္ဌာနံ ယထာဘူတံ ပဇာနာတိ၊ ဣဒမ္ပိ တထာဂတဿ။ပေ။>
    text <ပုန စပရံ တထာဂတော အနေကဝိဟိတံ ပုဗ္ဗေနိဝါသံ အနုဿရတိ၊ သေယျထိဒံ ဧကမ္ပိ ဇာတိံ ဒွေပိ ဇာတိယော။ပေ။ ဣတိ သာကာရံ သဥဒ္ဒေသံ အနေကဝိဟိတံ ပုဗ္ဗေနိဝါသံ အနုဿရတိ။ ယမ္ပိ တထာဂတော အနေကဝိဟိတံ ပုဗ္ဗေနိဝါသံ အနုဿရတိ။ သေယျထိဒံ ဧကမ္ပိ ဇာတိံ ဒွေပိ ဇာတိယော။ပေ။ ဣဒမ္ပိ တထာဂတဿ။ပေ။>
    text <ပုန စပရံ တထာဂတော ဒိဗ္ဗေန စက္ခုနာ ဝိသုဒ္ဓေန အတိက္ကန္တမာနုသကေန သတ္တေ ပဿတိ စဝမာနေ ဥပပဇ္ဇမာနေ။ပေ။ ယမ္ပိ တထာဂတော ဒိဗ္ဗေန စက္ခုနာ ဝိသုဒ္ဓေန အတိက္ကန္တမာနုသကေန သတ္တေ ပဿတိ စဝမာနေ ဥပပဇ္ဇမာနေ။ပေ။ ဣဒမ္ပိ တထာဂတဿ။ပေ။>
    text <ပုန စပရံ တထာဂတော အာသဝါနံ ခယာ အနာသဝံ စေတောဝိမုတ္တိံ ပညာဝိမုတ္တိံ ဒိဋ္ဌေဝ ဓမ္မေ သယံ အဘိညာ သစ္ဆိကတွာ ဥပသမ္ပဇ္ဇ ဝိဟရတိ။ ယမ္ပိ တထာဂတော အာသဝါနံ ခယာ အနာသဝံ စေတောဝိမုတ္တိံ ပညာဝိမုတ္တိံ ဒိဋ္ဌေဝ ဓမ္မေ သယံ အဘိညာ သစ္ဆိကတွာ ဥပသမ္ပဇ္ဇ ဝိဟရတိ၊ ဣဒမ္ပိ တထာဂတဿ တထာဂတဗလံ ဟောတိ၊ ယံ ဗလံ အာဂမ္မ တထာဂတော အာသဘံ ဌာနံ ပဋိဇာနာတိ၊ ပရိသာသု သီဟနာဒံ နဒတိ၊ ဗြဟ္မစက္ကံ ပဝတ္တေတိ။ ဣမာနိ ဒသ တထာဂတဗလာနိ။>
    text <၄၅>, <ကေနဋ္ဌေန သဒ္ဓါဗလံ။ ကေနဋ္ဌေန ဝီရိယဗလံ။ ကေနဋ္ဌေန သတိဗလံ။ ကေနဋ္ဌေန သမာဓိဗလံ။ ကေနဋ္ဌေန ပညာဗလံ။ ကေနဋ္ဌေန ဟိရိဗလံ။ ကေနဋ္ဌေန ဩတ္တပ္ပဗလံ။ ကေနဋ္ဌေန ပဋိသင်္ခါနဗလံ။ပေ။ ကေနဋ္ဌေန တထာဂတဗလံ။>
    text <အဿဒ္ဓိယေ အကမ္ပိယဋ္ဌေန သဒ္ဓါဗလံ။ ကောသဇ္ဇေ အကမ္ပိယဋ္ဌေန ဝီရိယဗလံ။ ပမာဒေ အကမ္ပိယဋ္ဌေန သတိဗလံ။ ဥဒ္ဓစ္စေ အကမ္ပိယဋ္ဌေန သမာဓိဗလံ။ အဝိဇ္ဇာယ အကမ္ပိယဋ္ဌေန ပညာဗလံ။ ဟိရီယတိ ပါပကေ အကုသလေ ဓမ္မေတိ ဟိရိဗလံ။ ဩတ္တပ္ပတိ ပါပကေ အကုသလေ ဓမ္မေတိ ဩတ္တပ္ပဗလံ။ ဉာဏေန ကိလေသေ ပဋိသင်္ခါတီတိ ပဋိသင်္ခါနဗလံ။ တတ္ထ ဇာတာ ဓမ္မာ ဧကရသာ ဟောန္တီတိ ဘာဝနာဗလံ။ တတ္ထ နတ္ထိ ကိဉ္စိ ဝဇ္ဇန္တိ အနဝဇ္ဇဗလံ။ တေန စိတ္တံ သင်္ဂဏှာတီတိ သင်္ဂဟဗလံ။ တံ တဿ ခမတီတိ ခန္တိဗလံ။ တေန စိတ္တံ ပညပေတီတိ ပညတ္တိဗလံ။ တေန စိတ္တံ နိဇ္ဈာပေတီတိ နိဇ္ဈတ္တိဗလံ။ တေန စိတ္တံ ဝသံ ဝတ္တေတီတိ ဣဿရိယဗလံ။ တေန စိတ္တံ အဓိဋ္ဌာတီတိ အဓိဋ္ဌာနဗလံ။ တေန စိတ္တံ ဧကဂ္ဂန္တိ သမထဗလံ။ တတ္ထ ဇာတေ ဓမ္မေ အနုပဿတီတိ ဝိပဿနာဗလံ။ တတ္ထ သိက္ခတီတိ သေခဗလံ။ တတ္ထ သိက္ခိတတ္တာ အသေခဗလံ။ တေန အာသဝါ ခီဏာတိ ခီဏာသဝဗလံ။ တဿ ဣဇ္ဈတီတိ ဣဒ္ဓိဗလံ။ အပ္ပမေယျဋ္ဌေန တထာဂတဗလန္တိ။>
    stand <ဗလကထာ နိဋ္ဌိတာ။>
  text <၁၀။ သုညကထာ>
    text <၄၆>, <ဧဝံ မေ သုတံ ဧကံ သမယံ ဘဂဝါ သာဝတ္ထိယံ ဝိဟရတိ ဇေတဝနေ အနာထပိဏ္ဍိကဿ အာရာမေ။ အထ ခေါ အာယသ္မာ အာနန္ဒော ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ အာယသ္မာ အာနန္ဒော ဘဂဝန္တံ ဧတဒဝေါစ>
    text <သုညော လောကော၊ သုညော လောကောတိ၊ ဘန္တေ၊ ဝုစ္စတိ။ ကိတ္တာဝတာ နု ခေါ၊ ဘန္တေ၊ သုညော လောကောတိ ဝုစ္စတီတိ။ ယသ္မာ ခေါ၊ အာနန္ဒ၊ သုညံ အတ္တေန ဝါ အတ္တနိယေန ဝါ၊ တသ္မာ သုညော လောကောတိ ဝုစ္စတိ။ ကိဉ္စာနန္ဒ၊ သုညံ အတ္တေန ဝါ အတ္တနိယေန ဝါ။ စက္ခု ခေါ၊ အာနန္ဒ၊ သုညံ အတ္တေန ဝါ အတ္တနိယေန ဝါ။ ရူပါ သုညာ အတ္တေန ဝါ အတ္တနိယေန ဝါ။ စက္ခုဝိညာဏံ သုညံ အတ္တေန ဝါ အတ္တနိယေန ဝါ။ စက္ခုသမ္ဖဿော သုညော အတ္တေန ဝါ အတ္တနိယေန ဝါ။ ယမ္ပိဒံ စက္ခုသမ္ဖဿပစ္စယာ ဥပ္ပဇ္ဇတိ ဝေဒယိတံ သုခံ ဝါ ဒုက္ခံ ဝါ အဒုက္ခမသုခံ ဝါ၊ တမ္ပိ သုညံ အတ္တေန ဝါ အတ္တနိယေန ဝါ။>
    text <သောတံ သုညံ။ပေ။ သဒ္ဒာ သုညာ။ ဃာနံ သုညံ။ ဂန္ဓာ သုညာ။ ဇိဝှာ သုညာ။ ရသာ သုညာ။ ကာယော သုညော။ ဖောဋ္ဌဗ္ဗာ သုညာ။ မနော သုညော အတ္တေန ဝါ အတ္တနိယေန ဝါ။ ဓမ္မာ သုညာ အတ္တေန ဝါ အတ္တနိယေန ဝါ။ မနောဝိညာဏံ သုညံ အတ္တေန ဝါ အတ္တနိယေန ဝါ။ မနောသမ္ဖဿော သုညော အတ္တေန ဝါ အတ္တနိယေန ဝါ။ ယမ္ပိဒံ မနောသမ္ဖဿပစ္စယာ ဥပ္ပဇ္ဇတိ ဝေဒယိတံ သုခံ ဝါ ဒုက္ခံ ဝါ အဒုက္ခမသုခံ ဝါ၊ တမ္ပိ သုညံ အတ္တေန ဝါ အတ္တနိယေန ဝါ။ ယသ္မာ ခေါ၊ အာနန္ဒ၊ သုညံ အတ္တေန ဝါ အတ္တနိယေန ဝါ တသ္မာ သုညော လောကောတိ ဝုစ္စတီတိ။>
    text <၁။ မာတိကာ>
      text <၄၇>, <သုညသုညံ၊ သင်္ခါရသုညံ၊ ဝိပရိဏာမသုညံ၊ အဂ္ဂသုညံ၊ လက္ခဏသုညံ၊ ဝိက္ခမ္ဘနသုညံ၊ တဒင်္ဂသုညံ၊ သမုစ္ဆေဒသုညံ၊ ပဋိပ္ပဿဒ္ဓိသုညံ၊ နိဿရဏသုညံ၊ အဇ္ဈတ္တသုညံ၊ ဗဟိဒ္ဓါသုညံ၊ ဒုဘတောသုညံ၊ သဘာဂသုညံ၊ ဝိသဘာဂသုညံ၊ ဧသနာသုညံ၊ ပရိဂ္ဂဟသုညံ၊ ပဋိလာဘသုညံ၊ ပဋိဝေဓသုညံ၊ ဧကတ္တသုညံ၊ နာနတ္တသုညံ၊ ခန္တိသုညံ၊ အဓိဋ္ဌာနသုညံ၊ ပရိယောဂါဟဏသုညံ၊ သမ္ပဇာနဿ ပဝတ္တပရိယာဒာနံ သဗ္ဗသုညတာနံ ပရမတ္ထသုညံ။>
    text <၂။ နိဒ္ဒေသော>
      text <၄၈>, <ကတမံ သုညသုညံ။ စက္ခု သုညံ အတ္တေန ဝါ အတ္တနိယေန ဝါ နိစ္စေန ဝါ ဓုဝေန ဝါ သဿတေန ဝါ အဝိပရိဏာမဓမ္မေန ဝါ။ သောတံ သုညံ။ပေ။ ဃာနံ သုညံ။ ဇိဝှာ သုညာ။ ကာယော သုညော။ မနော သုညော အတ္တေန ဝါ အတ္တနိယေန ဝါ နိစ္စေန ဝါ ဓုဝေန ဝါ သဿတေန ဝါ အဝိပရိဏာမဓမ္မေန ဝါ။ ဣဒံ သုညသုညံ။>
      text <ကတမံ သင်္ခါရသုညံ။ တယော သင်္ခါရာ ပုညာဘိသင်္ခါရော၊ အပုညာဘိသင်္ခါရော၊ အာနေဉ္ဇာဘိသင်္ခါရော။ ပုညာဘိသင်္ခါရော အပုညာဘိသင်္ခါရေန စ အာနေဉ္ဇာဘိသင်္ခါရေန စ သုညော။ အပုညာဘိသင်္ခါရော ပုညာဘိသင်္ခါရေန စ အာနေဉ္ဇာဘိသင်္ခါရေန စ သုညော။ အာနေဉ္ဇာဘိသင်္ခါရော ပုညာဘိသင်္ခါရေန စ အပုညာဘိသင်္ခါရေန စ သုညော။ ဣမေ တယော သင်္ခါရာ။>
      text <အပရေပိ တယော သင်္ခါရာ ကာယသင်္ခါရော၊ ဝစီသင်္ခါရော၊ စိတ္တသင်္ခါရော။ ကာယသင်္ခါရော ဝစီသင်္ခါရေန စ စိတ္တသင်္ခါရေန စ သုညော။ ဝစီသင်္ခါရော ကာယသင်္ခါရေန စ စိတ္တသင်္ခါရေန စ သုညော။ စိတ္တသင်္ခါရော ကာယသင်္ခါရေန စ ဝစီသင်္ခါရေန စ သုညော။ ဣမေ တယော သင်္ခါရာ။>
      text <အပရေပိ တယော သင်္ခါရာ အတီတာ သင်္ခါရာ၊ အနာဂတာ သင်္ခါရာ၊ ပစ္စုပ္ပန္နာ သင်္ခါရာ။ အတီတာ သင်္ခါရာ အနာဂတေဟိ စ ပစ္စုပ္ပန္နေဟိ စ သင်္ခါရေဟိ သုညာ။ အနာဂတာ သင်္ခါရာ အတီတေဟိ စ ပစ္စုပ္ပန္နေဟိ စ သင်္ခါရေဟိ သုညာ ပစ္စုပ္ပန္နာ သင်္ခါရာ အတီတေဟိ စ အနာဂတေဟိ စ သင်္ခါရေဟိ သုညာ။ ဣမေ တယော သင်္ခါရာ၊ ဣဒံ သင်္ခါရသုညံ။>
      text <ကတမံ ဝိပရိဏာမသုညံ။ ဇာတံ ရူပံ သဘာဝေန သုညံ။ ဝိဂတံ ရူပံ ဝိပရိဏတဉ္စေဝ သုညဉ္စ။ ဇာတာ ဝေဒနာ သဘာဝေန သုညာ။ ဝိဂတာ ဝေဒနာ ဝိပရိဏတာ စေဝ သုညာ စ။ပေ။ ဇာတာ သညာ။ ဇာတာ သင်္ခါရာ။ ဇာတံ ဝိညာဏံ။ ဇာတံ စက္ခု။ပေ။ ဇာတော ဘဝေါ သဘာဝေန သုညော။ ဝိဂတော ဘဝေါ ဝိပရိဏတော စေဝ သုညော စ။ ဣဒံ ဝိပရိဏာမသုညံ။>
      text <ကတမံ အဂ္ဂသုညံ။ အဂ္ဂမေတံ ပဒံ သေဋ္ဌမေတံ ပဒံ ဝိသိဋ္ဌမေတံ ပဒံ ယဒိဒံ သဗ္ဗသင်္ခါရသမထော သဗ္ဗူပဓိပဋိနိဿဂ္ဂေါ တဏှက္ခယော ဝိရာဂေါ နိရောဓော နိဗ္ဗာနံ။ ဣဒံ အဂ္ဂသုညံ။>
      text <ကတမံ လက္ခဏသုညံ။ ဒွေ လက္ခဏာနိ ဗာလလက္ခဏဉ္စ ပဏ္ဍိတလက္ခဏဉ္စ။ ဗာလလက္ခဏံ ပဏ္ဍိတလက္ခဏေန သုညံ။ ပဏ္ဍိတလက္ခဏံ ဗာလလက္ခဏေန သုညံ။ တီဏိ လက္ခဏာနိ ဥပ္ပါဒလက္ခဏံ၊ ဝယလက္ခဏံ၊ ဌိတညထတ္တလက္ခဏံ။ ဥပ္ပါဒလက္ခဏံ ဝယလက္ခဏေန စ ဌိတညထတ္တလက္ခဏေန စ သုညံ။ ဝယလက္ခဏံ ဥပ္ပါဒလက္ခဏေန စ ဌိတညထတ္တလက္ခဏေန စ သုညံ၊ ဌိတညထတ္တလက္ခဏံ ဥပ္ပါဒလက္ခဏေန စ ဝယလက္ခဏေန စ သုညံ။>
      text <ရူပဿ ဥပ္ပါဒလက္ခဏံ ဝယလက္ခဏေန စ ဌိတညထတ္တလက္ခဏေန စ သုညံ။ ရူပဿ ဝယလက္ခဏံ ဥပ္ပါဒလက္ခဏေန စ ဌိတညထတ္တလက္ခဏေန စ သုညံ။ ရူပဿ ဌိတညထတ္တလက္ခဏံ ဥပ္ပါဒလက္ခဏေန စ ဝယလက္ခဏေန စ သုညံ။ ဝေဒနာယ။ပေ။ သညာယ။ သင်္ခါရာနံ။ ဝိညာဏဿ။ စက္ခုဿ။ ဇရာမရဏဿ ဥပ္ပါဒလက္ခဏံ ဝယလက္ခဏေန စ ဌိတညထတ္တလက္ခဏေန စ သုညံ။ ဇရာမရဏဿ ဝယလက္ခဏံ ဥပ္ပါဒလက္ခဏေန စ ဌိတညထတ္တလက္ခဏေန စ သုညံ။ ဇရာမရဏဿ ဌိတညထတ္တလက္ခဏံ ဥပ္ပါဒလက္ခဏေန စ ဝယလက္ခဏေန စ သုညံ။ ဣဒံ လက္ခဏသုညံ။>
      text <ကတမံ ဝိက္ခမ္ဘနသုညံ။ နေက္ခမ္မေန ကာမစ္ဆန္ဒော ဝိက္ခမ္ဘိတော စေဝ သုညော စ။ အဗျာပါဒေန ဗျာပါဒော ဝိက္ခမ္ဘိတော စေဝ သုညော စ။ အာလောကသညာယ ထိနမိဒ္ဓံ ဝိက္ခမ္ဘိတဉ္စေဝ သုညဉ္စ။ အဝိက္ခေပေန ဥဒ္ဓစ္စံ ဝိက္ခမ္ဘိတဉ္စေဝ သုညဉ္စ။ ဓမ္မဝဝတ္ထာနေန ဝိစိကိစ္ဆာ ဝိက္ခမ္ဘိတာ စေဝ သုညာ စ။ ဉာဏေန အဝိဇ္ဇာ ဝိက္ခမ္ဘိတာ စေဝ သုညာ စ။ ပါမောဇ္ဇေန အရတိ ဝိက္ခမ္ဘိတာ စေဝ သုညာ စ။ ပဌမေန ဈာနေန နီဝရဏာ ဝိက္ခမ္ဘိတာ စေဝ သုညာ စ။ပေ။ အရဟတ္တမဂ္ဂေန သဗ္ဗကိလေသာ ဝိက္ခမ္ဘိတာ စေဝ သုညာ စ။ ဣဒံ ဝိက္ခမ္ဘနသုညံ။>
      text <ကတမံ တဒင်္ဂသုညံ။ နေက္ခမ္မေန ကာမစ္ဆန္ဒော တဒင်္ဂသုညော။ အဗျာပါဒေန ဗျာပါဒော တဒင်္ဂသုညော။ အာလောကသညာယ ထိနမိဒ္ဓံ တဒင်္ဂသုညံ။ အဝိက္ခေပေန ဥဒ္ဓစ္စံ တဒင်္ဂသုညံ။ ဓမ္မဝဝတ္ထာနေန ဝိစိကိစ္ဆာ တဒင်္ဂသုညာ။ ဉာဏေန အဝိဇ္ဇာ တဒင်္ဂသုညာ။ ပါမောဇ္ဇေန အရတိ တဒင်္ဂသုညာ။ ပဌမေန ဈာနေန နီဝရဏာ တဒင်္ဂသုညာ။ပေ။ ဝိဝဋ္ဋနာနုပဿနာယ သညောဂါဘိနိဝေသော တဒင်္ဂသုညော။ ဣဒံ တဒင်္ဂသုညံ။>
      text <ကတမံ သမုစ္ဆေဒသုညံ။ နေက္ခမ္မေန ကာမစ္ဆန္ဒော သမုစ္ဆိန္နော စေဝ သုညော စ။ အဗျာပါဒေန ဗျာပါဒော သမုစ္ဆိန္နော စေဝ သုညော စ။ အာလောကသညာယ ထိနမိဒ္ဓံ သမုစ္ဆိန္နဉ္စေဝ သုညဉ္စ။ အဝိက္ခေပေန ဥဒ္ဓစ္စံ သမုစ္ဆိန္နဉ္စေဝ သုညဉ္စ။ ဓမ္မဝဝတ္ထာနေန ဝိစိကိစ္ဆာ သမုစ္ဆိန္နာ စေဝ သုညာ စ။ ဉာဏေန အဝိဇ္ဇာ သမုစ္ဆိန္နာ စေဝ သုညာ စ။ ပါမောဇ္ဇေန အရတိ သမုစ္ဆိန္နာ စေဝ သုညာ စ။ ပဌမေန ဈာနေန နီဝရဏာ သမုစ္ဆိန္နာ စေဝ သုညာ စ။ပေ။ အရဟတ္တမဂ္ဂေန သဗ္ဗကိလေသာ သမုစ္ဆိန္နာ စေဝ သုညာ စ။ ဣဒံ သမုစ္ဆေဒသုညံ။>
      text <ကတမံ ပဋိပ္ပဿဒ္ဓိသုညံ။ နေက္ခမ္မေန ကာမစ္ဆန္ဒော ပဋိပ္ပဿဒ္ဓေါ စေဝ သုညော စ။ အဗျာပါဒေန ဗျာပါဒော ပဋိပ္ပဿဒ္ဓေါ စေဝ သုညော စ။ အာလောကသညာယ ထိနမိဒ္ဓံ ပဋိပ္ပဿဒ္ဓဉ္စေဝ သုညဉ္စ။ အဝိက္ခေပေန ဥဒ္ဓစ္စံ ပဋိပ္ပဿဒ္ဓဉ္စေဝ သုညဉ္စ။ ဓမ္မဝဝတ္ထာနေန ဝိစိကိစ္ဆာ ပဋိပ္ပဿဒ္ဓါ စေဝ သုညာ စ။ ဉာဏေန အဝိဇ္ဇာ ပဋိပ္ပဿဒ္ဓါ စေဝ သုညာ စ။ ပါမောဇ္ဇေန အရတိ ပဋိပ္ပဿဒ္ဓါ စေဝ သုညာ စ။ ပဌမေန ဈာနေန နီဝရဏာ ပဋိပ္ပဿဒ္ဓါ စေဝ သုညာ စ။ပေ။ အရဟတ္တမဂ္ဂေန သဗ္ဗကိလေသာ ပဋိပ္ပဿဒ္ဓါ စေဝ သုညာ စ။ ဣဒံ ပဋိပ္ပဿဒ္ဓိသုညံ။>
      text <ကတမံ နိဿရဏသုညံ။ နေက္ခမ္မေန ကာမစ္ဆန္ဒော နိဿဋော စေဝ သုညော စ။ အဗျာပါဒေန ဗျာပါဒော နိဿဋော စေဝ သုညော စ။ အာလောကသညာယ ထိနမိဒ္ဓံ နိဿဋဉ္စေဝ သုညဉ္စ။ အဝိက္ခေပေန ဥဒ္ဓစ္စံ နိဿဋဉ္စေဝ သုညဉ္စ။ ဓမ္မဝဝတ္ထာနေန ဝိစိကိစ္ဆာ နိဿဋာ စေဝ သုညာ စ။ ဉာဏေန အဝိဇ္ဇာ နိဿဋာ စေဝ သုညာ စ။ ပါမောဇ္ဇေန အရတိ နိဿဋာ စေဝ သုညာ စ။ ပဌမေန ဈာနေန နီဝရဏာ နိဿဋာ စေဝ သုညာ စ။ပေ။ အရဟတ္တမဂ္ဂေန သဗ္ဗကိလေသာ နိဿဋာ စေဝ သုညာ စ။ ဣဒံ နိဿရဏသုညံ။>
      text <ကတမံ အဇ္ဈတ္တသုညံ။ အဇ္ဈတ္တံ စက္ခုံ သုညံ အတ္တေန ဝါ အတ္တနိယေန ဝါ နိစ္စေန ဝါ ဓုဝေန ဝါ သဿတေန ဝါ အဝိပရိဏာမဓမ္မေန ဝါ။ အဇ္ဈတ္တံ သောတံ သုညံ။ အဇ္ဈတ္တံ ဃာနံ သုညံ။ အဇ္ဈတ္တံ ဇိဝှာ သုညာ။ အဇ္ဈတ္တံ ကာယော သုညော။ အဇ္ဈတ္တံ မနော သုညော အတ္တေန ဝါ အတ္တနိယေန ဝါ နိစ္စေန ဝါ ဓုဝေန ဝါ သဿတေန ဝါ အဝိပရိဏာမဓမ္မေန ဝါ။ ဣဒံ အဇ္ဈတ္တသုညံ။>
      text <ကတမံ ဗဟိဒ္ဓါသုညံ။ ဗဟိဒ္ဓါ ရူပါ သုညာ။ပေ။ ဗဟိဒ္ဓါ ဓမ္မာ သုညာ အတ္တေန ဝါ အတ္တနိယေန ဝါ နိစ္စေန ဝါ ဓုဝေန ဝါ သဿတေန ဝါ အဝိပရိဏာမဓမ္မေန ဝါ။ ဣဒံ ဗဟိဒ္ဓါသုညံ။>
      text <ကတမံ ဒုဘတောသုညံ။ ယဉ္စ အဇ္ဈတ္တံ စက္ခု ယေ စ ဗဟိဒ္ဓါ ရူပါ ဥဘယမေတံ သုညံ အတ္တေန ဝါ အတ္တနိယေန ဝါ နိစ္စေန ဝါ ဓုဝေန ဝါ သဿတေန ဝါ အဝိပရိဏာမဓမ္မေန ဝါ။ ယဉ္စ အဇ္ဈတ္တံ သောတံ ယေ စ ဗဟိဒ္ဓါ သဒ္ဒာ။ပေ။ ယဉ္စ အဇ္ဈတ္တံ ဃာနံ ယေ စ ဗဟိဒ္ဓါ ဂန္ဓာ။ ယာ စ အဇ္ဈတ္တံ ဇိဝှာ ယေ စ ဗဟိဒ္ဓါ ရသာ။ ယော စ အဇ္ဈတ္တံ ကာယော ယေ စ ဗဟိဒ္ဓါ ဖောဋ္ဌဗ္ဗာ။ ယော စ အဇ္ဈတ္တံ မနော ယေ စ ဗဟိဒ္ဓါ ဓမ္မာ ဥဘယမေတံ သုညံ အတ္တေန ဝါ အတ္တနိယေန ဝါ နိစ္စေန ဝါ ဓုဝေန ဝါ သဿတေန ဝါ အဝိပရိဏာမဓမ္မေန ဝါ။ ဣဒံ ဒုဘတောသုညံ။>
      text <ကတမံ သဘာဂသုညံ။ ဆ အဇ္ဈတ္တိကာနိ အာယတနာနိ သဘာဂါနိ စေဝ သုညာနိ စ။ ဆ ဗာဟိရာနိ အာယတနာနိ သဘာဂါနိ စေဝ သုညာနိ စ။ ဆ ဝိညာဏကာယာ သဘာဂါ စေဝ သုညာ စ။ ဆ ဖဿကာယာ သဘာဂါ စေဝ သုညာ စ။ ဆ ဝေဒနာကာယာ သဘာဂါ စေဝ သုညာ စ။ ဆ သညာကာယာ သဘာဂါ စေဝ သုညာ စ။ ဆ စေတနာကာယာ သဘာဂါ စေဝ သုညာ စ။ ဣဒံ သဘာဂသုညံ။>
      text <ကတမံ ဝိသဘာဂသုညံ။ ဆ အဇ္ဈတ္တိကာနိ အာယတနာနိ ဆဟိ ဗာဟိရေဟိ အာယတနေဟိ ဝိသဘာဂါနိ စေဝ သုညာနိ စ။ ဆ ဗာဟိရာနိ အာယတနာနိ ဆဟိ ဝိညာဏကာယေဟိ ဝိသဘာဂါနိ စေဝ သုညာနိ စ။ ဆ ဝိညာဏကာယာ ဆဟိ ဖဿကာယေဟိ ဝိသဘာဂါ စေဝ သုညာ စ။ ဆ ဖဿကာယာ ဆဟိ ဝေဒနာကာယေဟိ ဝိသဘာဂါ စေဝ သုညာ စ။ ဆ ဝေဒနာကာယာ ဆဟိ သညာကာယေဟိ ဝိသဘာဂါ စေဝ သုညာ စ။ ဆ သညာကာယာ ဆဟိ စေတနာကာယေဟိ ဝိသဘာဂါ စေဝ သုညာ စ။ ဣဒံ ဝိသဘာဂသုညံ။>
      text <ကတမံ ဧသနာသုညံ။ နေက္ခမ္မေသနာ ကာမစ္ဆန္ဒေန သုညာ။ အဗျာပါဒေသနာ ဗျာပါဒေန သုညာ။ အာလောကသညေသနာ ထိနမိဒ္ဓေန သုညာ။ အဝိက္ခေပေသနာ ဥဒ္ဓစ္စေန သုညာ။ ဓမ္မဝဝတ္ထာနေသနာ ဝိစိကိစ္ဆာယ သုညာ။ ဉာဏေသနာ အဝိဇ္ဇာယ သုညာ။ ပါမောဇ္ဇေသနာ အရတိယာ သုညာ။ ပဌမဇ္ဈာနေသနာ နီဝရဏေဟိ သုညာ။ပေ။ အရဟတ္တမဂ္ဂေသနာ သဗ္ဗကိလေသေဟိ သုညာ။ ဣဒံ ဧသနာသုညံ။>
      text <ကတမံ ပရိဂ္ဂဟသုညံ။ နေက္ခမ္မပရိဂ္ဂဟော ကာမစ္ဆန္ဒေန သုညော။ အဗျာပါဒပရိဂ္ဂဟော ဗျာပါဒေန သုညော။ အာလောကသညာပရိဂ္ဂဟော ထိနမိဒ္ဓေန သုညော။ အဝိက္ခေပပရိဂ္ဂဟော ဥဒ္ဓစ္စေန သုညော။ ဓမ္မဝဝတ္ထာနပရိဂ္ဂဟော ဝိစိကိစ္ဆာယ သုညော။ ဉာဏပရိဂ္ဂဟော အဝိဇ္ဇာယ သုညော။ ပါမောဇ္ဇပရိဂ္ဂဟော အရတိယာ သုညော။ ပဌမဇ္ဈာနပရိဂ္ဂဟော နီဝရဏေဟိ သုညော။ပေ။ အရဟတ္တမဂ္ဂပရိဂ္ဂဟော သဗ္ဗကိလေသေဟိ သုညော။ ဣဒံ ပရိဂ္ဂဟသုညံ။>
      text <ကတမံ ပဋိလာဘသုညံ။ နေက္ခမ္မပဋိလာဘော ကာမစ္ဆန္ဒေန သုညော။ အဗျာပါဒပဋိလာဘော ဗျာပါဒေန သုညော။ အာလောကသညာပဋိလာဘော ထိနမိဒ္ဓေန သုညော။ အဝိက္ခေပပဋိလာဘော ဥဒ္ဓစ္စေန သုညော။ ဓမ္မဝဝတ္ထာနပဋိလာဘော ဝိစိကိစ္ဆာယ သုညော။ ဉာဏပဋိလာဘော အဝိဇ္ဇာယ သုညော။ ပါမောဇ္ဇပဋိလာဘော အရတိယာ သုညော။ ပဌမဇ္ဈာနပဋိလာဘော နီဝရဏေဟိ သုညော။ပေ။ အရဟတ္တမဂ္ဂပဋိလာဘော သဗ္ဗကိလေသေဟိ သုညော။ ဣဒံ ပဋိလာဘသုညံ။>
      text <ကတမံ ပဋိဝေဓသုညံ။ နေက္ခမ္မပ္ပဋိဝေဓော ကာမစ္ဆန္ဒေန သုညော။ အဗျာပါဒပ္ပဋိဝေဓော ဗျာပါဒေန သုညော။ အာလောကသညာပ္ပဋိဝေဓော ထိနမိဒ္ဓေန သုညော။ အဝိက္ခေပပ္ပဋိဝေဓော ဥဒ္ဓစ္စေန သုညော။ ဓမ္မဝဝတ္ထာနပ္ပဋိဝေဓော ဝိစိကိစ္ဆာယ သုညော။ ဉာဏပ္ပဋိဝေဓော အဝိဇ္ဇာယ သုညော။ ပါမောဇ္ဇပ္ပဋိဝေဓော အရတိယာ သုညော။ ပဌမဇ္ဈာနပ္ပဋိဝေဓော နီဝရဏေဟိ သုညော။ပေ။ အရဟတ္တမဂ္ဂပ္ပဋိဝေဓော သဗ္ဗကိလေသေဟိ သုညော။ ဣဒံ ပဋိဝေဓသုညံ။>
      text <ကတမံ ဧကတ္တသုညံ၊ နာနတ္တသုညံ။ ကာမစ္ဆန္ဒော နာနတ္တံ၊ နေက္ခမ္မံ ဧကတ္တံ။ နေက္ခမ္မေကတ္တံ စေတယတော ကာမစ္ဆန္ဒေန သုညံ။ ဗျာပါဒော နာနတ္တံ၊ အဗျာပါဒော ဧကတ္တံ။ အဗျာပါဒေကတ္တံ စေတယတော ဗျာပါဒေန သုညံ။ ထိနမိဒ္ဓံ နာနတ္တံ၊ အာလောကသညာ ဧကတ္တံ။ အာလောကသညေကတ္တံ စေတယတော ထိနမိဒ္ဓေန သုညံ။ ဥဒ္ဓစ္စံ နာနတ္တံ၊ အဝိက္ခေပေါ ဧကတ္တံ။ အဝိက္ခေပေကတ္တံ စေတယတော ဥဒ္ဓစ္စေန သုညံ။ ဝိစိကိစ္ဆာ နာနတ္တံ၊ ဓမ္မဝဝတ္ထာနံ ဧကတ္တံ။ ဓမ္မဝဝတ္ထာနေကတ္တံ စေတယတော ဝိစိကိစ္ဆာယ သုညံ။ အဝိဇ္ဇာ နာနတ္တံ၊ ဉာဏံ ဧကတ္တံ။ ဉာဏေကတ္တံ စေတယတော အဝိဇ္ဇာယ သုညံ။ အရတိ နာနတ္တံ၊ ပါမောဇ္ဇံ ဧကတ္တံ။ ပါမောဇ္ဇေကတ္တံ စေတယတော အရတိယာ သုညံ။ နီဝရဏာ နာနတ္တံ၊ ပဌမဇ္ဈာနံ ဧကတ္တံ။ ပဌမဇ္ဈာနေကတ္တံ စေတယတော နီဝရဏေဟိ သုညံ။ပေ။ သဗ္ဗကိလေသာ နာနတ္တံ၊ အရဟတ္တမဂ္ဂေါ ဧကတ္တံ။ အရဟတ္တမဂ္ဂေကတ္တံ စေတယတော သဗ္ဗကိလေသေဟိ သုညံ။ ဣဒံ ဧကတ္တသုညံ နာနတ္တသုညံ။>
      text <ကတမံ ခန္တိသုညံ။ နေက္ခမ္မခန္တိ ကာမစ္ဆန္ဒေန သုညာ။ အဗျာပါဒခန္တိ ဗျာပါဒေန သုညာ။ အာလောကသညာခန္တိ ထိနမိဒ္ဓေန သုညာ။ အဝိက္ခေပခန္တိ ဥဒ္ဓစ္စေန သုညာ။ ဓမ္မဝဝတ္ထာနခန္တိ ဝိစိကိစ္ဆာယ သုညာ။ ဉာဏခန္တိ အဝိဇ္ဇာယ သုညာ။ ပါမောဇ္ဇခန္တိ အရတိယာ သုညာ။ ပဌမဇ္ဈာနခန္တိ နီဝရဏေဟိ သုညာ။ပေ။ အရဟတ္တမဂ္ဂခန္တိ သဗ္ဗကိလေသေဟိ သုညာ။ ဣဒံ ခန္တိသုညံ။>
      text <ကတမံ အဓိဋ္ဌာနသုညံ။ နေက္ခမ္မာဓိဋ္ဌာနံ ကာမစ္ဆန္ဒေန သုညံ။ အဗျာပါဒာဓိဋ္ဌာနံ ဗျာပါဒေန သုညံ။ အာလောကသညာဓိဋ္ဌာနံ ထိနမိဒ္ဓေန သုညံ။ အဝိက္ခေပါဓိဋ္ဌာနံ ဥဒ္ဓစ္စေန သုညံ။ ဓမ္မဝဝတ္ထာနာဓိဋ္ဌာနံ ဝိစိကိစ္ဆာယ သုညံ။ ဉာဏာဓိဋ္ဌာနံ အဝိဇ္ဇာယ သုညံ။ ပါမောဇ္ဇာဓိဋ္ဌာနံ အရတိယာ သုညံ။ ပဌမဇ္ဈာနာဓိဋ္ဌာနံ နီဝရဏေဟိ သုညံ။ပေ။ အရဟတ္တမဂ္ဂါဓိဋ္ဌာနံ သဗ္ဗကိလေသေဟိ သုညံ။ ဣဒံ အဓိဋ္ဌာနသုညံ။>
      text <ကတမံ ပရိယောဂါဟဏသုညံ။ နေက္ခမ္မပရိယောဂါဟဏံ ကာမစ္ဆန္ဒေန သုညံ။ အဗျာပါဒပရိယောဂါဟဏံ ဗျာပါဒေန သုညံ။ အာလောကသညာပရိယောဂါဟဏံ ထိနမိဒ္ဓေန သုညံ။ အဝိက္ခေပပရိယောဂါဟဏံ ဥဒ္ဓစ္စေန သုညံ။ ဓမ္မဝဝတ္ထာနပရိယောဂါဟဏံ ဝိစိကိစ္ဆာယ သုညံ။ ဉာဏပရိယောဂါဟဏံ အဝိဇ္ဇာယ သုညံ။ ပါမောဇ္ဇပရိယောဂါဟဏံ အရတိယာ သုညံ။ ပဌမဇ္ဈာနပရိယောဂါဟဏံ နီဝရဏေဟိ သုညံ။ပေ။ အရဟတ္တမဂ္ဂပရိယောဂါဟဏံ သဗ္ဗကိလေသေဟိ သုညံ။ ဣဒံ ပရိယောဂါဟဏသုညံ။>
      text <ကတမံ သမ္ပဇာနဿ ပဝတ္တပရိယာဒာနံ သဗ္ဗသုညတာနံ ပရမတ္ထသုညံ။ ဣဓ သမ္ပဇာနော နေက္ခမ္မေန ကာမစ္ဆန္ဒဿ ပဝတ္တံ ပရိယာဒိယတိ၊ အဗျာပါဒေန ဗျာပါဒဿ ပဝတ္တံ ပရိယာဒိယတိ၊ အာလောကသညာယ ထိနမိဒ္ဓဿ ပဝတ္တံ ပရိယာဒိယတိ၊ အဝိက္ခေပေန ဥဒ္ဓစ္စဿ ပဝတ္တံ ပရိယာဒိယတိ၊ ဓမ္မဝဝတ္ထာနေန ဝိစိကိစ္ဆာယ ပဝတ္တံ ပရိယာဒိယတိ၊ ဉာဏေန အဝိဇ္ဇာယ ပဝတ္တံ ပရိယာဒိယတိ၊ ပါမောဇ္ဇေန အရတိယာ ပဝတ္တံ ပရိယာဒိယတိ၊ ပဌမေန ဈာနေန နီဝရဏာနံ ပဝတ္တံ ပရိယာဒိယတိ။ပေ။ အရဟတ္တမဂ္ဂေန သဗ္ဗကိလေသာနံ ပဝတ္တံ ပရိယာဒိယတိ။ အထ ဝါ ပန သမ္ပဇာနဿ အနုပါဒိသေသာယ နိဗ္ဗာနဓာတုယာ ပရိနိဗ္ဗာယန္တဿ ဣဒံ စေဝ စက္ခုပဝတ္တံ ပရိယာဒိယတိ၊ အညဉ္စ စက္ခုပဝတ္တံ န ဥပ္ပဇ္ဇတိ။ ဣဒဉ္စေဝ သောတပဝတ္တံ။ပေ။ ဃာနပဝတ္တံ။ ဇိဝှာပဝတ္တံ။ ကာယပဝတ္တံ။ မနောပဝတ္တံ ပရိယာဒိယတိ၊ အညဉ္စ မနောပဝတ္တံ န ဥပ္ပဇ္ဇတိ။ ဣဒံ သမ္ပဇာနဿ ပဝတ္တပရိယာဒာနံ သဗ္ဗသုညတာနံ ပရမတ္ထသုညန္တိ။>
      stand <သုညကထာ နိဋ္ဌိတာ။>
      stand <ယုဂနဒ္ဓဝဂ္ဂေါ ဒုတိယော။>
      text <တဿုဒ္ဒာနံ>
      stand <ဧသ နိကာယဓရေဟိ ဌပိတော၊ အသမော ဒုတိယော ပဝရော>
      text <ဝရဝဂ္ဂေါတိ။>
