text <၁၅။ ဝီသတိနိပါတော>
  text <  <
  text <၄၉၇။ မာတင်္ဂဇာတကံ ၁>
  text <၁>
    text <ကုတော နု အာဂစ္ဆသိ ဒုမ္မဝါသီ၊ ဩတလ္လကော ပံသုပိသာစကောဝ။>
    text <သင်္ကာရစောဠံ ပဋိမုဉ္စ ကဏ္ဌေ၊ ကော ရေ တုဝံ ဟောသိ အဒက္ခိဏေယျော။>
  text <၂>
    text <အန္နံ တဝေဒံ ပကတံ ယသဿိ၊ တံ ခဇ္ဇရေ ဘုဉ္ဇရေ ပိယျရေ စ။>
    text <ဇာနာသိ မံ တွံ ပရဒတ္တူပဇီဝိံ၊ ဥတ္တိဋ္ဌပိဏ္ဍံ လဘတံ သပါကော။>
  text <၃>
    text <အန္နံ မမေဒံ ပကတံ ဗြာဟ္မဏာနံ၊ အတ္တတ္ထာယ သဒ္ဒဟတော မမေဒံ။>
    text <အပေဟိ ဧတ္တော ကိမိဓဋ္ဌိတောသိ၊ န မာဒိသာ တုယှံ ဒဒန္တိ ဇမ္မ။>
  text <၄>
    text <ထလေ စ နိန္နေ စ ဝပန္တိ ဗီဇံ၊ အနူပခေတ္တေ ဖလမာသမာနာ။>
    text <ဧတာယ သဒ္ဓါယ ဒဒာဟိ ဒာနံ၊ အပ္ပေဝ အာရာဓယေ ဒက္ခိဏေယျေ။>
  text <၅>
    text <ခေတ္တာနိ မယှံ ဝိဒိတာနိ လောကေ၊ ယေသာဟံ ဗီဇာနိ ပတိဋ္ဌပေမိ။>
    text <ယေ ဗြာဟ္မဏာ ဇာတိမန္တူပပန္နာ၊ တာနီဓ ခေတ္တာနိ သုပေသလာနိ။>
  text <၆>
    text <ဇာတိမဒော စ အတိမာနိတာ စ၊ လောဘော စ ဒောသော စ မဒော စ မောဟော။>
    text <ဧတေ အဂုဏာ ယေသု စ သန္တိ သဗ္ဗေ၊ တာနီဓ ခေတ္တာနိ အပေသလာနိ။>
  text <၇>
    text <ဇာတိမဒော စ အတိမာနိတာ စ၊ လောဘော စ ဒောသော စ မဒော စ မောဟော။>
    text <ဧတေ အဂုဏာ ယေသု န သန္တိ သဗ္ဗေ၊ တာနီဓ ခေတ္တာနိ သုပေသလာနိ။>
  text <၈>
    text <ကွေတ္ထ ဂတာ ဥပဇောတိယော စ၊ ဥပဇ္ဈာယော စ အထဝါ ဂဏ္ဍကုစ္ဆိ။>
    text <ဣမဿ ဒဏ္ဍဉ္စ ဝဓဉ္စ ဒတွာ၊ ဂလေ ဂဟေတွာ ခလယာထ ဇမ္မံ။>
  text <၉>
    text <ဂိရိံ နခေန ခဏသိ၊ အယော ဒန္တေဟိ ခါဒသိ။>
    text <ဇာတဝေဒံ ပဒဟသိ၊ ယော ဣသိံ ပရိဘာသသိ။>
  text <၁၀>
    text <ဣဒံ ဝတွာန မာတင်္ဂေါ၊ ဣသိ သစ္စပရက္ကမော။>
    text <အန္တလိက္ခသ္မိံ ပက္ကာမိ၊ ဗြာဟ္မဏာနံ ဥဒိက္ခတံ။>
  text <၁၁>
    text <အာဝေလ္လိတံ ပိဋ္ဌိတော ဥတ္တမင်္ဂံ၊ ဗာဟုံ ပသာရေတိ အကမ္မနေယျံ။>
    text <သေတာနိ အက္ခီနိ ယထာ မတဿ၊ ကော မေ ဣမံ ပုတ္တမကာသိ ဧဝံ။>
  text <၁၂>
    text <ဣဓာဂမာ သမဏော ဒုမ္မဝါသီ၊ ဩတလ္လကော ပံသုပိသာစကောဝ။>
    text <သင်္ကာရစောဠံ ပဋိမုဉ္စ ကဏ္ဌေ၊ သော တေ ဣမံ ပုတ္တမကာသိ ဧဝံ။>
  text <၁၃>
    text <ကတမံ ဒိသံ အဂမာ ဘူရိပညော၊ အက္ခါထ မေ မာဏဝါ ဧတမတ္ထံ။>
    text <ဂန္တွာန တံ ပဋိကရေမု အစ္စယံ၊ အပ္ပေဝ နံ ပုတ္တ လဘေမု ဇီဝိတံ။>
  text <၁၄>
    text <ဝေဟာယသံ အဂမာ ဘူရိပညော၊ ပထဒ္ဓုနော ပန္နရသေဝ စန္ဒော။>
    text <အပိ စာပိ သော ပုရိမဒိသံ အဂစ္ဆိ၊ သစ္စပ္ပဋိညော ဣသိ သာဓုရူပေါ။>
  text <၁၅>
    text <အာဝေလ္လိတံ ပိဋ္ဌိတော ဥတ္တမင်္ဂံ၊ ဗာဟုံ ပသာရေတိ အကမ္မနေယျံ။>
    text <သေတာနိ အက္ခီနိ ယထာ မတဿ၊ ကော မေ ဣမံ ပုတ္တမကာသိ ဧဝံ။>
  text <၁၆>
    text <ယက္ခါ ဟဝေ သန္တိ မဟာနုဘာဝါ၊ အနွာဂတာ ဣသယော သာဓုရူပါ။>
    text <တေ ဒုဋ္ဌစိတ္တံ ကုပိတံ ဝိဒိတွာ၊ ယက္ခါ ဟိ တေ ပုတ္တမကံသု ဧဝံ။>
  text <၁၇>
    text <ယက္ခါ စ မေ ပုတ္တမကံသု ဧဝံ၊ တွညေဝ မေ မာ ကုဒ္ဓေါ ဗြဟ္မစာရိ။>
    text <တုမှေဝ ပါဒေ သရဏံ ဂတာသ္မိ၊ အနွာဂတာ ပုတ္တသောကေန ဘိက္ခု။>
  text <၁၈>
    text <တဒေဝ ဟိ ဧတရဟိ စ မယှံ၊ မနောပဒောသော န မမတ္ထိ ကောစိ။>
    text <ပုတ္တော စ တေ ဝေဒမဒေန မတ္တော၊ အတ္ထံ န ဇာနာတိ အဓိစ္စ ဝေဒေ။>
  text <၁၉>
    text <အဒ္ဓါ ဟဝေ ဘိက္ခု မုဟုတ္တကေန၊ သမ္မုယှတေဝ ပုရိသဿ သညာ။>
    text <ဧကာပရာဓံ ခမ ဘူရိပည၊ န ပဏ္ဍိတာ ကောဓဗလာ ဘဝန္တိ။>
  text <၂၀>
    text <ဣဒဉ္စ မယှံ ဥတ္တိဋ္ဌပိဏ္ဍံ၊ တဝ မဏ္ဍဗျော ဘုဉ္ဇတု အပ္ပပညော။>
    text <ယက္ခါ စ တေ နံ န ဝိဟေဌယေယျုံ၊ ပုတ္တော စ တေ ဟေဿတိ သော အရောဂေါ။>
  text <၂၁>
    text <မဏ္ဍဗျ ဗာလောသိ ပရိတ္တပညော၊ ယော ပုညခေတ္တာနမကောဝိဒောသိ။>
    text <မဟက္ကသာဝေသု ဒဒာသိ ဒာနံ၊ ကိလိဋ္ဌကမ္မေသု အသညတေသု။>
  text <၂၂>
    text <ဇဋာ စ ကေသာ အဇိနာ နိဝတ္ထာ၊ ဇရူဒပါနံဝ မုခံ ပရူဠှံ။>
    text <ပဇံ ဣမံ ပဿထ ဒုမ္မရူပံ၊ န ဇဋာဇိနံ တာယတိ အပ္ပပညံ။>
  text <၂၃>
    text <ယေသံ ရာဂေါ စ ဒောသော စ၊ အဝိဇ္ဇာ စ ဝိရာဇိတာ။>
    text <ခီဏာသဝါ အရဟန္တော၊ တေသု ဒိန္နံ မဟပ္ဖလန္တိ။>
  stand <မာတင်္ဂဇာတကံ ပဌမံ။>
  text <  <
  text <၄၉၈။ စိတ္တသမ္ဘူတဇာတကံ ၂>
  text <၂၄>
    text <သဗ္ဗံ နရာနံ သဖလံ သုစိဏ္ဏံ၊ န ကမ္မုနာ ကိဉ္စန မောဃမတ္ထိ။>
    text <ပဿာမိ သမ္ဘူတံ မဟာနုဘာဝံ၊ သကမ္မုနာ ပုညဖလူပပန္နံ။>
  text <၂၅>
    text <သဗ္ဗံ နရာနံ သဖလံ သုစိဏ္ဏံ၊ န ကမ္မုနာ ကိဉ္စန မောဃမတ္ထိ။>
    text <ကစ္စိန္နု စိတ္တဿပိ ဧဝမေဝံ၊ ဣဒ္ဓေါ မနော တဿ ယထာပိ မယှံ။>
  text <၂၆>
    text <သဗ္ဗံ နရာနံ သဖလံ သုစိဏ္ဏံ၊ န ကမ္မုနာ ကိဉ္စန မောဃမတ္ထိ။>
    text <စိတ္တမ္ပိ ဇာနာဟိ တထေဝ ဒေဝ၊ ဣဒ္ဓေါ မနော တဿ ယထာပိ တုယှံ။>
  text <၂၇>
    text <ဘဝံ နု စိတ္တော သုတမညတော တေ၊ ဥဒာဟု တေ ကောစိ နံ ဧတဒက္ခါ။>
    text <ဂါထာ သုဂီတာ န မမတ္ထိ ကင်္ခါ၊ ဒဒာမိ တေ ဂါမဝရံ သတဉ္စ။>
  text <၂၈>
    text <န စာဟံ စိတ္တော သုတမညတော မေ၊ ဣသီ စ မေ ဧတမတ္ထံ အသံသိ။>
    text <ဂန္တွာန ရညော ပဋိဂါဟိ ဂါထံ၊ အပိ တေ ဝရံ အတ္တမနော ဒဒေယျ။>
  text <၂၉>
    text <ယောဇေန္တု ဝေ ရာဇရထေ၊ သုကတေ စိတ္တသိဗ္ဗနေ။>
    text <ကစ္ဆံ နာဂါနံ ဗန္ဓထ၊ ဂီဝေယျံ ပဋိမုဉ္စထ။>
  text <၃၀>
    text <အာဟညန္တု ဘေရိမုဒိင်္ဂသင်္ခေ၊ သီဃာနိ ယာနာနိ စ ယောဇယန္တု။>
    text <အဇ္ဇေဝဟံ အဿမံ တံ ဂမိဿံ၊ ယတ္ထေဝ ဒက္ခိဿမိသိံ နိသိန္နံ။>
  text <၃၁>
    text <သုလဒ္ဓလာဘော ဝတ မေ အဟောသိ၊ ဂါထာ သုဂီတာ ပရိသာယ မဇ္ဈေ။>
    text <သွာဟံ ဣသိံ သီလဝတူပပန္နံ၊ ဒိသွာ ပတီတော သုမနောဟမသ္မိ။>
  text <၃၂>
    text <အာသနံ ဥဒကံ ပဇ္ဇံ၊ ပဋိဂ္ဂဏှာတု နော ဘဝံ။>
    text <အဂ္ဃေ ဘဝန္တံ ပုစ္ဆာမ၊ အဂ္ဃံ ကုရုတု နော ဘဝံ။>
  text <၃၃>
    text <ရမ္မဉ္စ တေ အာဝသထံ ကရောန္တု၊ နာရီဂဏေဟိ ပရိစာရယဿု။>
    text <ကရောဟိ ဩကာသမနုဂ္ဂဟာယ၊ ဥဘောပိ မံ ဣဿရိယံ ကရောမ။>
  text <၃၄>
    text <ဒိသွာ ဖလံ ဒုစ္စရိတဿ ရာဇ၊ အထော သုစိဏ္ဏဿ မဟာဝိပါကံ။>
    text <အတ္တာနမေဝ ပဋိသံယမိဿံ၊ န ပတ္ထယေ ပုတ္တ ပသုံ ဓနံ ဝါ။>
  text <၃၅>
    text <ဒသေဝိမာ ဝဿဒသာ၊ မစ္စာနံ ဣဓ ဇီဝိတံ။>
    text <အပတ္တညေဝ တံ ဩဓိံ၊ နဠော ဆိန္နောဝ သုဿတိ။>
  text <၃၆>
    text <တတ္ထ ကာ နန္ဒိ ကာ ခိဍ္ဍာ၊ ကာ ရတီ ကာ ဓနေသနာ။>
    text <ကိံ မေ ပုတ္တေဟိ ဒာရေဟိ၊ ရာဇ မုတ္တောသ္မိ ဗန္ဓနာ။>
  text <၃၇>
    text <သောဟံ ဧဝံ ပဇာနာမိ၊ မစ္စု မေ နပ္ပမဇ္ဇတိ။>
    text <အန္တကေနာဓိပန္နဿ၊ ကာ ရတီ ကာ ဓနေသနာ။>
  text <၃၈>
    text <ဇာတိ နရာနံ အဓမာ ဇနိန္ဒ၊ စဏ္ဍာလယောနိ ဒွိပဒာကနိဋ္ဌာ။>
    text <သကေဟိ ကမ္မေဟိ သုပါပကေဟိ၊ စဏ္ဍာလဂဗ္ဘေ အဝသိမှ ပုဗ္ဗေ။>
  text <၃၉>
    text <စဏ္ဍာလာဟုမှ အဝန္တီသု၊ မိဂါ နေရဉ္ဇရံ ပတိ။>
    text <ဥက္ကုသာ နမ္မဒာတီရေ၊ တျဇ္ဇ ဗြာဟ္မဏခတ္တိယာ။>
  text <၄၀>
    text <ဥပနီယတိ ဇီဝိတမပ္ပမာယု၊ ဇရူပနီတဿ န သန္တိ တာဏာ။>
    text <ကရောဟိ ပဉ္စာလ မမေတ ဝါကျံ၊ မာကာသိ ကမ္မာနိ ဒုက္ခုဒြယာနိ။>
  text <၄၁>
    text <ဥပနီယတိ ဇီဝိတမပ္ပမာယု၊ ဇရူပနီတဿ န သန္တိ တာဏာ။>
    text <ကရောဟိ ပဉ္စာလ မမေတ ဝါကျံ၊ မာကာသိ ကမ္မာနိ ဒုက္ခပ္ဖလာနိ။>
  text <၄၂>
    text <ဥပနီယတိ ဇီဝိတမပ္ပမာယု၊ ဇရူပနီတဿ န သန္တိ တာဏာ။>
    text <ကရောဟိ ပဉ္စာလ မမေတ ဝါကျံ၊ မာကာသိ ကမ္မာနိ ရဇဿိရာနိ။>
  text <၄၃>
    text <ဥပနီယတိ ဇီဝိတမပ္ပမာယု၊ ဝဏ္ဏံ ဇရာ ဟန္တိ နရဿ ဇိယျတော။>
    text <ကရောဟိ ပဉ္စာလ မမေတ ဝါကျံ၊ မာကာသိ ကမ္မံ နိရယူပပတ္တိယာ။>
  text <၄၄>
    text <အဒ္ဓါ ဟိ သစ္စံ ဝစနံ တဝေတံ၊ ယထာ ဣသီ ဘာသသိ ဧဝမေတံ။>
    text <ကာမာ စ မေ သန္တိ အနပ္ပရူပါ၊ တေ ဒုစ္စဇာ မာဒိသကေန ဘိက္ခု။>
  text <၄၅>
    text <နာဂေါ ယထာ ပင်္ကမဇ္ဈေ ဗျသန္နော၊ ပဿံ ထလံ နာဘိသမ္ဘောတိ ဂန္တုံ။>
    text <ဧဝမ္ပဟံ ကာမပင်္ကေ ဗျသန္နော၊ န ဘိက္ခုနော မဂ္ဂမနုဗ္ဗဇာမိ။>
  text <၄၆>
    text <ယထာပိ မာတာ စ ပိတာ စ ပုတ္တံ၊ အနုသာသရေ ကိန္တိ သုခီ ဘဝေယျ။>
    text <ဧဝမ္ပိ မံ တွံ အနုသာသ ဘန္တေ၊ ယထာ စိရံ ပေစ္စ သုခီ ဘဝေယျံ။>
  text <၄၇>
    text <နော စေ တုဝံ ဥဿဟသေ ဇနိန္ဒ၊ ကာမေ ဣမေ မာနုသကေ ပဟာတုံ။>
    text <ဓမ္မိံ ဗလိံ ပဋ္ဌပယဿု ရာဇ၊ အဓမ္မကာရော တဝ မာဟု ရဋ္ဌေ။>
  text <၄၈>
    text <ဒူတာ ဝိဓာဝန္တု ဒိသာ စတဿော၊ နိမန္တကာ သမဏဗြာဟ္မဏာနံ။>
    text <တေ အန္နပါနေန ဥပဋ္ဌဟဿု၊ ဝတ္ထေန သေနာသနပစ္စယေန စ။>
  text <၄၉>
    text <အန္နေန ပါနေန ပသန္နစိတ္တော၊ သန္တပ္ပယ သမဏဗြာဟ္မဏေ စ။>
    text <ဒတွာ စ ဘုတွာ စ ယထာနုဘာဝံ၊ အနိန္ဒိတော သဂ္ဂမုပေဟိ ဌာနံ။>
  text <၅၀>
    text <သစေ စ တံ ရာဇ မဒော သဟေယျ၊ နာရီဂဏေဟိ ပရိစာရယန္တံ။>
    text <ဣမမေဝ ဂါထံ မနသီ ကရောဟိ၊ ဘာသေသိ စေနံ ပရိသာယ မဇ္ဈေ။>
  text <၅၁>
    text <အဗ္ဘောကာသသယော ဇန္တု၊ ဝဇန္တျာ ခီရပါယိတော။>
    text <ပရိကိဏ္ဏော သုဝါနေဟိ၊ သွာဇ္ဇ ရာဇာတိ ဝုစ္စတီတိ။>
  stand <စိတ္တသမ္ဘူတဇာတကံ ဒုတိယံ။>
  text <  <
  text <၄၉၉။ သိဝိဇာတကံ ၃>
  text <၅၂>
    text <ဒူရေ အပဿံ ထေရောဝ၊ စက္ခုံ ယာစိတုမာဂတော။>
    text <ဧကနေတ္တာ ဘဝိဿာမ၊ စက္ခုံ မေ ဒေဟိ ယာစိတော။>
  text <၅၃>
    text <ကေနာနုသိဋ္ဌော ဣဓ မာဂတောသိ၊ ဝနိဗ္ဗက စက္ခုပထာနိ ယာစိတုံ။>
    text <သုဒုစ္စဇံ ယာစသိ ဥတ္တမင်္ဂံ၊ ယမာဟု နေတ္တံ ပုရိသေန ဒုစ္စဇံ။>
  text <၅၄>
    text <ယမာဟု ဒေဝေသု သုဇမ္ပတီတိ၊ မဃဝါတိ နံ အာဟု မနုဿလောကေ။>
    text <တေနာနုသိဋ္ဌော ဣဓ မာဂတောသ္မိ၊ ဝနိဗ္ဗကော စက္ခုပထာနိ ယာစိတုံ။>
  text <၅၅>
    text <ဝနိဗ္ဗတော မယှ ဝနိံ အနုတ္တရံ၊ ဒဒာဟိ တေ စက္ခုပထာနိ ယာစိတော။>
    text <ဒဒာဟိ မေ စက္ခုပထံ အနုတ္တရံ၊ ယမာဟု နေတ္တံ ပုရိသေန ဒုစ္စဇံ။>
  text <၅၆>
    text <ယေန အတ္ထေန အာဂစ္ဆိ၊ ယမတ္ထမဘိပတ္ထယံ။>
    text <တေ တေ ဣဇ္ဈန္တု သင်္ကပ္ပါ၊ လဘ စက္ခူနိ ဗြာဟ္မဏ။>
  text <၅၇>
    text <ဧကံ တေ ယာစမာနဿ၊ ဥဘယာနိ ဒဒာမဟံ။>
    text <သ စက္ခုမာ ဂစ္ဆ ဇနဿ ပေက္ခတော၊ ယဒိစ္ဆသေ တွံ တဒတေ သမိဇ္ဈတု။>
  text <၅၈>
    text <မာ နော ဒေဝ အဒာ စက္ခုံ၊ မာ နော သဗ္ဗေ ပရာကရိ။>
    text <ဓနံ ဒေဟိ မဟာရာဇ၊ မုတ္တာ ဝေဠုရိယာ ဗဟူ။>
  text <၅၉>
    text <ယုတ္တေ ဒေဝ ရထေ ဒေဟိ၊ အာဇာနီယေ စလင်္ကတေ။>
    text <နာဂေ ဒေဟိ မဟာရာဇ၊ ဟေမကပ္ပနဝါသသေ။>
  text <၆၀>
    text <ယထာ တံ သိဝယော သဗ္ဗေ၊ သယောဂ္ဂါ သရထာ သဒာ။>
    text <သမန္တာ ပရိကိရေယျုံ၊ ဧဝံ ဒေဟိ ရထေသဘ။>
  text <၆၁>
    text <ယော ဝေ ဒဿန္တိ ဝတွာန၊ အဒာနေ ကုရုတေ မနော။>
    text <ဘူမျံ သော ပတိတံ ပါသံ၊ ဂီဝါယံ ပဋိမုဉ္စတိ။>
  text <၆၂>
    text <ယော ဝေ ဒဿန္တိ ဝတွာန၊ အဒာနေ ကုရုတေ မနော။>
    text <ပါပါ ပါပတရော ဟောတိ၊ သမ္ပတ္တော ယမသာဓနံ။>
  text <၆၃>
    text <ယဉှိ ယာစေ တဉှိ ဒဒေ၊ ယံ န ယာစေ န တံ ဒဒေ။>
    text <သွာဟံ တမေဝ ဒဿာမိ၊ ယံ မံ ယာစတိ ဗြာဟ္မဏော။>
  text <၆၄>
    text <အာယုံ နု ဝဏ္ဏံ နု သုခံ ဗလံ နု၊ ကိံ ပတ္ထယာနော နု ဇနိန္ဒ ဒေသိ။>
    text <ကထဉှိ ရာဇာ သိဝိနံ အနုတ္တရော၊ စက္ခူနိ ဒဇ္ဇာ ပရလောကဟေတု။>
  text <၆၅>
    text <န ဝါဟမေတံ ယသသာ ဒဒာမိ၊ န ပုတ္တမိစ္ဆေ န ဓနံ န ရဋ္ဌံ။>
    text <သတဉ္စ ဓမ္မော စရိတော ပုရာဏော၊ ဣစ္စေဝ ဒာနေ ရမတေ မနော မမ။>
  text <၆၆>
    text <သခါ စ မိတ္တော စ မမာသိ သီဝိက၊ သုသိက္ခိတော သာဓု ကရောဟိ မေ ဝစော။>
    text <ဥဒ္ဓရိတွာ စက္ခူနိ မမံ ဇိဂီသတော၊ ဟတ္ထေသု ဌပေဟိ ဝနိဗ္ဗကဿ။>
  text <၆၇>
    text <စောဒိတော သိဝိရာဇေန၊ သိဝိကော ဝစနင်္ကရော။>
    text <ရညော စက္ခူနုဒ္ဓရိတွာ၊ ဗြာဟ္မဏဿူပနာမယိ။>
    text <သစက္ခု ဗြာဟ္မဏော အာသိ၊ အန္ဓော ရာဇာ ဥပါဝိသိ။>
  text <၆၈>
    text <တတော သော ကတိပါဟဿ၊ ဥပရူဠှေသု စက္ခုသု။>
    text <သူတံ အာမန္တယီ ရာဇာ၊ သိဝီနံ ရဋ္ဌဝဍ္ဎနော။>
  text <၆၉>
    text <ယောဇေဟိ သာရထိ ယာနံ၊ ယုတ္တဉ္စ ပဋိဝေဒယ။>
    text <ဥယျာနဘူမိံ ဂစ္ဆာမ၊ ပေါက္ခရညော ဝနာနိ စ။>
  text <၇၀>
    text <သော စ ပေါက္ခရဏီတီရေ၊ ပလ္လင်္ကေန ဥပါဝိသိ။>
    text <တဿ သက္ကော ပါတုရဟု၊ ဒေဝရာဇာ သုဇမ္ပတိ။>
  text <၇၁>
    text <သက္ကောဟမသ္မိ ဒေဝိန္ဒော၊ အာဂတောသ္မိ တဝန္တိကေ။>
    text <ဝရံ ဝရဿု ရာဇီသိ၊ ယံ ကိဉ္စိ မနသိစ္ဆသိ။>
  text <၇၂>
    text <ပဟူတံ မေ ဓနံ သက္က၊ ဗလံ ကောသော စနပ္ပကော။>
    text <အန္ဓဿ မေ သတော ဒာနိ၊ မရဏညေဝ ရုစ္စတိ။>
  text <၇၃>
    text <ယာနိ သစ္စာနိ ဒွိပဒိန္ဒ၊ တာနိ ဘာသဿု ခတ္တိယ။>
    text <သစ္စံ တေ ဘဏမာနဿ၊ ပုန စက္ခု ဘဝိဿတိ။>
  text <၇၄>
    text <ယေ မံ ယာစိတုမာယန္တိ၊ နာနာဂေါတ္တာ ဝနိဗ္ဗကာ။>
    text <ယောပိ မံ ယာစတေ တတ္ထ၊ သောပိ မေ မနသော ပိယော။>
    text <ဧတေန သစ္စဝဇ္ဇေန၊ စက္ခု မေ ဥပပဇ္ဇထ။>
  text <၇၅>
    text <ယံ မံ သော ယာစိတုံ အာဂါ၊ ဒေဟိ စက္ခုန္တိ ဗြာဟ္မဏော။>
    text <တဿ စက္ခူနိ ပါဒာသိံ၊ ဗြာဟ္မဏဿ ဝနိဗ္ဗတော။>
  text <၇၆>
    text <ဘိယျော မံ အာဝိသီ ပီတိ၊ သောမနဿဉ္စနပ္ပကံ။>
    text <ဧတေန သစ္စဝဇ္ဇေန၊ ဒုတိယံ မေ ဥပပဇ္ဇထ။>
  text <၇၇>
    text <ဓမ္မေန ဘာသိတာ ဂါထာ၊ သိဝီနံ ရဋ္ဌဝဍ္ဎန။>
    text <ဧတာနိ တဝ နေတ္တာနိ၊ ဒိဗ္ဗာနိ ပဋိဒိဿရေ။>
  text <၇၈>
    text <တိရောကုဋ္ဋံ တိရောသေလံ၊ သမတိဂ္ဂယှ ပဗ္ဗတံ။>
    text <သမန္တာ ယောဇနသတံ၊ ဒဿနံ အနုဘောန္တု တေ။>
  text <၇၉>
    text <ကော နီဓ ဝိတ္တံ န ဒဒေယျ ယာစိတော၊ အပိ ဝိသိဋ္ဌံ သုပိယမ္ပိ အတ္တနော။>
    text <တဒိင်္ဃ သဗ္ဗေ သိဝယော သမာဂတာ၊ ဒိဗ္ဗာနိ နေတ္တာနိ မမဇ္ဇ ပဿထ။>
  text <၈၀>
    text <တိရောကုဋ္ဋံ တိရောသေလံ၊ သမတိဂ္ဂယှ ပဗ္ဗတံ။>
    text <သမန္တာ ယောဇနသတံ၊ ဒဿနံ အနုဘောန္တိ မေ။>
  text <၈၁>
    text <န စာဂမတ္တာ ပရမတ္ထိ ကိဉ္စိ၊ မစ္စာနံ ဣဓ ဇီဝိတေ။>
    text <ဒတွာန မာနုသံ စက္ခုံ၊ လဒ္ဓံ မေ စက္ခုံ အမာနုသံ။>
  text <၈၂>
    text <ဧတမ္ပိ ဒိသွာ သိဝယော၊ ဒေထ ဒာနာနိ ဘုဉ္ဇထ။>
    text <ဒတွာ စ ဘုတွာ စ ယထာနုဘာဝံ၊ အနိန္ဒိတာ သဂ္ဂမုပေထ ဌာနန္တိ။>
  stand <သိဝိဇာတကံ တတိယံ။>
  text <  <
  text <၅၀၀။ သိရီမန္တဇာတကံ ၄>
  text <၈၃>
    text <ပညာယုပေတံ သိရိယာ ဝိဟီနံ၊ ယသဿိနံ ဝါပိ အပေတပညံ။>
    text <ပုစ္ဆာမိ တံ သေနက ဧတမတ္ထံ၊ ကမေတ္ထ သေယျော ကုသလာ ဝဒန္တိ။>
  text <၈၄>
    text <ဓီရာ စ ဗာလာ စ ဟဝေ ဇနိန္ဒ၊ သိပ္ပူပပန္နာ စ အသိပ္ပိနော စ။>
    text <သုဇာတိမန္တောပိ အဇာတိမဿ၊ ယသဿိနော ပေသကရာ ဘဝန္တိ။>
    text <ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။>
  text <၈၅>
    text <တုဝမ္ပိ ပုစ္ဆာမိ အနောမပည၊ မဟောသဓ ကေဝလဓမ္မဒဿိ။>
    text <ဗာလံ ယသဿိံ ပဏ္ဍိတံ အပ္ပဘောဂံ၊ ကမေတ္ထ သေယျော ကုသလာ ဝဒန္တိ။>
  text <၈၆>
    text <ပါပါနိ ကမ္မာနိ ကရောတိ ဗာလော၊ ဣဓမေဝ သေယျော ဣတိ မညမာနော။>
    text <ဣဓလောကဒဿီ ပရလောကမဒဿီ၊ ဥဘယတ္ထ ဗာလော ကလိမဂ္ဂဟေသိ။>
    text <ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။>
  text <၈၇>
    text <န သိပ္ပမေတံ ဝိဒဓာတိ ဘောဂံ၊ န ဗန္ဓုဝါ န သရီရဝဏ္ဏော ယော။>
    text <ပဿေဠမူဂံ သုခမေဓမာနံ၊ သိရီ ဟိ နံ ဘဇတေ ဂေါရဝိန္ဒံ။>
    text <ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။>
  text <၈၈>
    text <လဒ္ဓါ သုခံ မဇ္ဇတိ အပ္ပပညော၊ ဒုက္ခေန ဖုဋ္ဌောပိ ပမောဟမေတိ။>
    text <အာဂန္တုနာ ဒုက္ခသုခေန ဖုဋ္ဌော၊ ပဝေဓတိ ဝါရိစရောဝ ဃမ္မေ။>
    text <ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။>
  text <၈၉>
    text <ဒုမံ ယထာ သာဒုဖလံ အရညေ၊ သမန္တတော သမဘိသရန္တိ ပက္ခီ။>
    text <ဧဝမ္ပိ အဍ္ဎံ သဓနံ သဘောဂံ၊ ဗဟုဇ္ဇနော ဘဇတိ အတ္ထဟေတု။>
    text <ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။>
  text <၉၀>
    text <န သာဓု ဗလဝါ ဗာလော၊ သာဟသာ ဝိန္ဒတေ ဓနံ။>
    text <ကန္ဒန္တမေတံ ဒုမ္မေဓံ၊ ကဍ္ဎန္တိ နိရယံ ဘုသံ။>
    text <ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။>
  text <၉၁>
    text <ယာ ကာစိ နဇ္ဇော ဂင်္ဂမဘိဿဝန္တိ၊ သဗ္ဗာဝ တာ နာမဂေါတ္တံ ဇဟန္တိ။>
    text <ဂင်္ဂါ သမုဒ္ဒံ ပဋိပဇ္ဇမာနာ၊ န ခါယတေ ဣဒ္ဓိံ ပညောပိ လောကေ။>
    text <ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။>
  text <၉၂>
    text <ယမေတမက္ခါ ဥဒဓိံ မဟန္တံ၊ သဝန္တိ နဇ္ဇော သဗ္ဗကာလမသင်္ချံ။>
    text <သော သာဂရော နိစ္စမုဠာရဝေဂေါ၊ ဝေလံ န အစ္စေတိ မဟာသမုဒ္ဒော။>
  text <၉၃>
    text <ဧဝမ္ပိ ဗာလဿ ပဇပ္ပိတာနိ၊ ပညံ န အစ္စေတိ သိရီ ကဒာစိ။>
    text <ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။>
  text <၉၄>
    text <အသညတော စေပိ ပရေသမတ္ထံ၊ ဘဏာတိ သန္ဓာနဂတော ယသဿီ။>
    text <တဿေဝ တံ ရူဟတိ ဉာတိမဇ္ဈေ၊ သိရီ ဟိ နံ ကာရယတေ န ပညာ။>
    text <ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။>
  text <၉၅>
    text <ပရဿ ဝါ အတ္တနော ဝါပိ ဟေတု၊ ဗာလော မုသာ ဘာသတိ အပ္ပပညော။>
    text <သော နိန္ဒိတော ဟောတိ သဘာယ မဇ္ဈေ၊ ပစ္ဆာပိ သော ဒုဂ္ဂတိဂါမီ ဟောတိ။>
    text <ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။>
  text <၉၆>
    text <အတ္ထမ္ပိ စေ ဘာသတိ ဘူရိပညော၊ အနာဠှိယော အပ္ပဓနော ဒလိဒ္ဒော။>
    text <န တဿ တံ ရူဟတိ ဉာတိမဇ္ဈေ၊ သိရီ စ ပညာဏဝတော န ဟောတိ။>
    text <ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။>
  text <၉၇>
    text <ပရဿ ဝါ အတ္တနော ဝါပိ ဟေတု၊ န ဘာသတိ အလိကံ ဘူရိပညော။>
    text <သော ပူဇိတော ဟောတိ သဘာယ မဇ္ဈေ၊ ပစ္ဆာပိ သော သုဂ္ဂတိဂါမီ ဟောတိ။>
    text <ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။>
  text <၉၈>
    text <ဟတ္ထီ ဂဝဿာ မဏိကုဏ္ဍလာ စ၊ ထိယော စ ဣဒ္ဓေသု ကုလေသု ဇာတာ။>
    text <သဗ္ဗာဝ တာ ဥပဘောဂါ ဘဝန္တိ၊ ဣဒ္ဓဿ ပေါသဿ အနိဒ္ဓိမန္တော။>
    text <ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။>
  text <၉၉>
    text <အသံဝိဟိတကမ္မန္တံ၊ ဗာလံ ဒုမ္မေဓမန္တိနံ။>
    text <သိရီ ဇဟတိ ဒုမ္မေဓံ၊ ဇိဏ္ဏံဝ ဥရဂေါ တစံ။>
    text <ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။>
  text <၁၀၀>
    text <ပဉ္စ ပဏ္ဍိတာ မယံ ဘဒ္ဒန္တေ၊ သဗ္ဗေ ပဉ္ဇလိကာ ဥပဋ္ဌိတာ။>
    text <တွံ နော အဘိဘုယျ ဣဿရောသိ၊ သက္ကောဝ ဘူတပတိ ဒေဝရာဇာ။>
    text <ဧတမ္ပိ ဒိသွာန အဟံ ဝဒာမိ၊ ပညော နိဟီနော သိရီမာဝ သေယျော။>
  text <၁၀၁>
    text <ဒာသောဝ ပညဿ ယသဿိ ဗာလော၊ အတ္ထေသု ဇာတေသု တထာဝိဓေသု။>
    text <ယံ ပဏ္ဍိတော နိပုဏံ သံဝိဓေတိ၊ သမ္မောဟမာပဇ္ဇတိ တတ္ထ ဗာလော။>
    text <ဧတမ္ပိ ဒိသွာန အဟံ ဝဒာမိ၊ ပညောဝ သေယျော န ယသဿိ ဗာလော။>
  text <၁၀၂>
    text <အဒ္ဓါ ဟိ ပညာဝ သတံ ပသတ္ထာ၊ ကန္တာ သိရီ ဘောဂရတာ မနုဿာ။>
    text <ဉာဏဉ္စ ဗုဒ္ဓါနမတုလျရူပံ၊ ပညံ န အစ္စေတိ သိရီ ကဒာစိ။>
  text <၁၀၃>
    text <ယံ တံ အပုစ္ဆိမှ အကိတ္တယီ နော၊ မဟောသဓ ကေဝလဓမ္မဒဿီ။>
    text <ဂဝံ သဟဿံ ဥသဘဉ္စ နာဂံ၊ အာဇညယုတ္တေ စ ရထေ ဒသ ဣမေ။>
    text <ပဉှဿ ဝေယျာကရဏေန တုဋ္ဌော၊ ဒဒာမိ တေ ဂါမဝရာနိ သောဠသာတိ။>
  stand <သိရီမန္တဇာတကံ စတုတ္ထံ။>
  text <  <
  text <၅၀၁။ ရောဟဏမိဂဇာတကံ ၅>
  text <၁၀၄>
    text <ဧတေ ယူထာ ပတိယန္တိ၊ ဘီတာ မရဏဿ စိတ္တက။>
    text <ဂစ္ဆ တုဝမ္ပိ မာကင်္ခိ၊ ဇီဝိဿန္တိ တယာ သဟ။>
  text <၁၀၅>
    text <နာဟံ ရောဟဏ ဂစ္ဆာမိ၊ ဟဒယံ မေ အဝကဿတိ။>
    text <န တံ အဟံ ဇဟိဿာမိ၊ ဣဓ ဟိဿာမိ ဇီဝိတံ။>
  text <၁၀၆>
    text <တေ ဟိ နူန မရိဿန္တိ၊ အန္ဓာ အပရိဏာယကာ။>
    text <ဂစ္ဆ တုဝမ္ပိ မာကင်္ခိ၊ ဇီဝိဿန္တိ တယာ သဟ။>
  text <၁၀၇>
    text <နာဟံ ရောဟဏ ဂစ္ဆာမိ၊ ဟဒယံ မေ အဝကဿတိ။>
    text <န တံ ဗဒ္ဓံ ဇဟိဿာမိ၊ ဣဓ ဟိဿာမိ ဇီဝိတံ။>
  text <၁၀၈>
    text <ဂစ္ဆ ဘီရု ပလာယဿု၊ ကူဋေ ဗဒ္ဓေါသ္မိ အာယသေ။>
    text <ဂစ္ဆ တုဝမ္ပိ မာကင်္ခိ၊ ဇီဝိဿန္တိ တယာ သဟ။>
  text <၁၀၉>
    text <နာဟံ ရောဟဏ ဂစ္ဆာမိ၊ ဟဒယံ မေ အဝကဿတိ။>
    text <န တံ အဟံ ဇဟိဿာမိ၊ ဣဓ ဟိဿာမိ ဇီဝိတံ။>
  text <၁၁၀>
    text <တေ ဟိ နူန မရိဿန္တိ၊ အန္ဓာ အပရိဏာယကာ။>
    text <ဂစ္ဆ တုဝမ္ပိ မာကင်္ခိ၊ ဇီဝိဿန္တိ တယာ သဟ။>
  text <၁၁၁>
    text <နာဟံ ရောဟဏ ဂစ္ဆာမိ၊ ဟဒယံ မေ အဝကဿတိ။>
    text <န တံ ဗဒ္ဓံ ဇဟိဿာမိ၊ ဣဓ ဟိဿာမိ ဇီဝိတံ။>
  text <၁၁၂>
    text <အယံ သော လုဒ္ဒကော ဧတိ၊ လုဒ္ဒရူပေါ သဟာဝုဓော။>
    text <ယော နော ဝဓိဿတိ အဇ္ဇ၊ ဥသုနာ သတ္တိယာ အပိ။>
  text <၁၁၃>
    text <သာ မုဟုတ္တံ ပလာယိတွာ၊ ဘယဋ္ဋာ ဘယတဇ္ဇိတာ။>
    text <သုဒုက္ကရံ အကရာ ဘီရု၊ မရဏာယူပနိဝတ္တထ။>
  text <၁၁၄>
    text <ကိန္နု တေမေ မိဂါ ဟောန္တိ၊ မုတ္တာ ဗဒ္ဓံ ဥပါသရေ။>
    text <န တံ စဇိတုမိစ္ဆန္တိ၊ ဇီဝိတဿပိ ကာရဏာ။>
  text <၁၁၅>
    text <ဘာတရော ဟောန္တိ မေ လုဒ္ဒ၊ သောဒရိယာ ဧကမာတုကာ။>
    text <န မံ စဇိတုမိစ္ဆန္တိ၊ ဇီဝိတဿပိ ကာရဏာ။>
  text <၁၁၆>
    text <တေ ဟိ နူန မရိဿန္တိ၊ အန္ဓာ အပရိဏာယကာ။>
    text <ပဉ္စန္နံ ဇီဝိတံ ဒေဟိ၊ ဘာတရံ မုဉ္စ လုဒ္ဒက။>
  text <၁၁၇>
    text <သော ဝေါ အဟံ ပမောက္ခါမိ၊ မာတာပေတ္တိဘရံ မိဂံ။>
    text <နန္ဒန္တု မာတာပိတရော၊ မုတ္တံ ဒိသွာ မဟာမိဂံ။>
  text <၁၁၈>
    text <ဧဝံ လုဒ္ဒက နန္ဒဿု၊ သဟ သဗ္ဗေဟိ ဉာတိဘိ။>
    text <ယထာဟမဇ္ဇ နန္ဒာမိ၊ မုတ္တံ ဒိသွာ မဟာမိဂံ။>
  text <၁၁၉>
    text <ကထံ တွံ ပမောက္ခေါ အာသိ၊ ဥပနီတသ္မိ ဇီဝိတေ။>
    text <ကထံ ပုတ္တ အမောစေသိ၊ ကူဋပါသမှ လုဒ္ဒကော။>
  text <၁၂၀>
    text <ဘဏံ ကဏ္ဏသုခံ ဝါစံ၊ ဟဒယင်္ဂံ ဟဒယဿိတံ။>
    text <သုဘာသိတာဟိ ဝါစာဟိ၊ စိတ္တကော မံ အမောစယိ။>
  text <၁၂၁>
    text <ဘဏံ ကဏ္ဏသုခံ ဝါစံ၊ ဟဒယင်္ဂံ ဟဒယဿိတံ။>
    text <သုဘာသိတာဟိ ဝါစာဟိ၊ သုတနာ မံ အမောစယိ။>
  text <၁၂၂>
    text <သုတွာ ကဏ္ဏသုခံ ဝါစံ၊ ဟဒယင်္ဂံ ဟဒယဿိတံ။>
    text <သုဘာသိတာနိ သုတွာန၊ လုဒ္ဒကော မံ အမောစယိ။>
  text <၁၂၃>
    text <ဧဝံ အာနန္ဒိတော ဟောတု၊ သဟ ဒာရေဟိ လုဒ္ဒကော။>
    text <ယထာ မယဇ္ဇ နန္ဒာမ၊ ဒိသွာ ရောဟဏမာဂတံ။>
  text <၁၂၄>
    text <နနု တွံ အဝစ လုဒ္ဒ၊ မိဂစမ္မာနိ အာဟရိံ။>
    text <အထ ကေန နု ဝဏ္ဏေန၊ မိဂစမ္မာနိ နာဟရိ။>
  text <၁၂၅>
    text <အာဂမာ စေဝ ဟတ္ထတ္ထံ၊ ကူဋပါသဉ္စ သော မိဂေါ။>
    text <အဗဇ္ဈိ တံ မိဂရာဇံ၊ တဉ္စ မုတ္တာ ဥပါသရေ။>
  text <၁၂၆>
    text <တဿ မေ အဟု သံဝေဂေါ၊ အဗ္ဘုတော လောမဟံသနော။>
    text <ဣမဉ္စာဟံ မိဂံ ဟညေ၊ အဇ္ဇ ဟိဿာမိ ဇီဝိတံ။>
  text <၁၂၇>
    text <ကီဒိသာ တေ မိဂါ လုဒ္ဒ၊ ကီဒိသာ ဓမ္မိကာ မိဂါ။>
    text <ကထံဝဏ္ဏာ ကထံသီလာ၊ ဗာဠှံ ခေါ နေ ပသံသသိ။>
  text <၁၂၈>
    text <ဩဒာတသိင်္ဂါ သုစိဝါဠာ၊ ဇာတရူပတစူပမာ။>
    text <ပါဒာ လောဟိတကာ တေသံ၊ အဉ္ဇိတက္ခါ မနောရမာ။>
  text <၁၂၉>
    text <ဧဒိသာ တေ မိဂါ ဒေဝ၊ ဧဒိသာ ဓမ္မိကာ မိဂါ။>
    text <မာတာပေတ္တိဘရာ ဒေဝ၊ န တေ သော အဘိဟာရိတုံ။>
  text <၁၃၀>
    text <ဒမ္မိ နိက္ခသတံ လုဒ္ဒ၊ ထူလဉ္စ မဏိကုဏ္ဍလံ။>
    text <စတုဿဒဉ္စ ပလ္လင်္ကံ၊ ဥမာပုပ္ဖသရိန္နိဘံ။>
  text <၁၃၁>
    text <ဒွေ စ သာဒိသိယော ဘရိယာ၊ ဥသဘဉ္စ ဂဝံ သတံ။>
    text <ဓမ္မေန ရဇ္ဇံ ကာရေဿံ၊ ဗဟုကာရော မေသိ လုဒ္ဒက။>
  text <၁၃၂>
    text <ကသိဝါဏိဇ္ဇာ ဣဏဒာနံ၊ ဥဉ္ဆာစရိယာ စ လုဒ္ဒက။>
    text <ဧတေန ဒာရံ ပေါသေဟိ၊ မာ ပါပံ အကရီ ပုနာတိ။>
  stand <ရောဟဏမိဂဇာတကံ ပဉ္စမံ။>
  text <  <
  text <၅၀၂။ စူဠဟံသဇာတကံ ၆>
  text <၁၃၃>
    text <ဧတေ ဟံသာ ပက္ကမန္တိ၊ ဝက္ကင်္ဂါ ဘယမေရိတာ။>
    text <ဟရိတ္တစ ဟေမဝဏ္ဏ၊ ကာမံ သုမုခ ပက္ကမ။>
  text <၁၃၄>
    text <ဩဟာယ မံ ဉာတိဂဏာ၊ ဧကံ ပါသဝသံ ဂတံ။>
    text <အနပေက္ခမာနာ ဂစ္ဆန္တိ၊ ကိံ ဧသော အဝဟိယျသိ။>
  text <၁၃၅>
    text <ပတေဝ ပတတံ သေဋ္ဌ၊ နတ္ထိ ဗဒ္ဓေ သဟာယတာ။>
    text <မာ အနီဃာယ ဟာပေသိ၊ ကာမံ သုမုခ ပက္ကမ။>
  text <၁၃၆>
    text <နာဟံ ဒုက္ခပရေတောတိ၊ ဓတရဋ္ဌ တုဝံ ဇဟေ။>
    text <ဇီဝိတံ မရဏံ ဝါ မေ၊ တယာ သဒ္ဓိံ ဘဝိဿတိ။>
  text <၁၃၇>
    text <ဧတဒရိယဿ ကလျာဏံ၊ ယံ တွံ သုမုခ ဘာသသိ။>
    text <တဉ္စ ဝီမံသမာနောဟံ၊ ပတတေတံ အဝဿဇိံ။>
  text <၁၃၈>
    text <အပဒေန ပဒံ ယာတိ၊ အန္တလိက္ခစရော ဒိဇော။>
    text <အာရာ ပါသံ န ဗုဇ္ဈိ တွံ၊ ဟံသာနံ ပဝရုတ္တမ။>
  text <၁၃၉>
    text <ယဒာ ပရာဘဝေါ ဟောတိ၊ ပေါသော ဇီဝိတသင်္ခယေ။>
    text <အထ ဇာလဉ္စ ပါသဉ္စ၊ အာသဇ္ဇာပိ န ဗုဇ္ဈတိ။>
  text <၁၄၀>
    text <ဧတေ ဟံသာ ပက္ကမန္တိ၊ ဝက္ကင်္ဂါ ဘယမေရိတာ။>
    text <ဟရိတ္တစ ဟေမဝဏ္ဏ၊ တွညေဝ အဝဟိယျသိ။>
  text <၁၄၁>
    text <ဧတေ ဘုတွာ စ ပိတွာ စ၊ ပက္ကမန္တိ ဝိဟင်္ဂမာ။>
    text <အနပေက္ခမာနာ ဝက္ကင်္ဂါ၊ တွညေဝေကော ဥပါသသိ။>
  text <၁၄၂>
    text <ကိန္နု တျာယံ ဒိဇော ဟောတိ၊ မုတ္တော ဗဒ္ဓံ ဥပါသသိ။>
    text <ဩဟာယ သကုဏာ ယန္တိ၊ ကိံ ဧကော အဝဟိယျသိ။>
  text <၁၄၃>
    text <ရာဇာ မေ သော ဒိဇော မိတ္တော၊ သခါ ပါဏသမော စ မေ။>
    text <နေဝ နံ ဝိဇဟိဿာမိ၊ ယာဝ ကာလဿ ပရိယာယံ။>
  text <၁၄၄>
    text <ယော စ တွံ သခိနော ဟေတု၊ ပါဏံ စဇိတုမိစ္ဆသိ။>
    text <သော တေ သဟာယံ မုဉ္စာမိ၊ ဟောတု ရာဇာ တဝါနုဂေါ။>
  text <၁၄၅>
    text <ဧဝံ လုဒ္ဒက နန္ဒဿု၊ သဟ သဗ္ဗေဟိ ဉာတိဘိ။>
    text <ယထာဟမဇ္ဇ နန္ဒာမိ၊ ဒိသွာ မုတ္တံ ဒိဇာဓိပံ။>
  text <၁၄၆>
    text <ကစ္စိန္နု ဘောတော ကုသလံ၊ ကစ္စိ ဘောတော အနာမယံ။>
    text <ကစ္စိ ရဋ္ဌမိဒံ ဖီတံ၊ ဓမ္မေန မနုသာသသိ။>
  text <၁၄၇>
    text <ကုသလဉ္စေဝ မေ ဟံသ၊ အထော ဟံသ အနာမယံ။>
    text <အထော ရဋ္ဌမိဒံ ဖီတံ၊ ဓမ္မေန မနုသာသဟံ။>
  text <၁၄၈>
    text <ကစ္စိ ဘောတော အမစ္စေသု၊ ဒောသော ကောစိ န ဝိဇ္ဇတိ။>
    text <ကစ္စိ အာရာ အမိတ္တာ တေ၊ ဆာယာ ဒက္ခိဏတောရိဝ။>
  text <၁၄၉>
    text <အထောပိ မေ အမစ္စေသု၊ ဒောသော ကောစိ န ဝိဇ္ဇတိ။>
    text <အထော အာရာ အမိတ္တာ မေ၊ ဆာယာ ဒက္ခိဏတောရိဝ။>
  text <၁၅၀>
    text <ကစ္စိ တေ သာဒိသီ ဘရိယာ၊ အဿဝါ ပိယဘာဏိနီ။>
    text <ပုတ္တရူပယသူပေတာ၊ တဝ ဆန္ဒဝသာနုဂါ။>
  text <၁၅၁>
    text <အထော မေ သာဒိသီ ဘရိယာ၊ အဿဝါ ပိယဘာဏိနီ။>
    text <ပုတ္တရူပယသူပေတာ၊ မမ ဆန္ဒဝသာနုဂါ။>
  text <၁၅၂>
    text <ကစ္စိ တေ ဗဟဝေါ ပုတ္တာ၊ သုဇာတာ ရဋ္ဌဝဍ္ဎန။>
    text <ပညာဇဝေန သမ္ပန္နာ၊ သမ္မောဒန္တိ တတော တတော။>
  text <၁၅၃>
    text <သတမေကော စ မေ ပုတ္တာ၊ ဓတရဋ္ဌ မယာ သုတာ။>
    text <တေသံ တွံ ကိစ္စမက္ခါဟိ၊ နာဝရုဇ္ဈန္တိ တေ ဝစော။>
  text <၁၅၄>
    text <ဥပပန္နောပိ စေ ဟောတိ၊ ဇာတိယာ ဝိနယေန ဝါ။>
    text <အထ ပစ္ဆာ ကုရုတေ ယောဂံ၊ ကိစ္ဆေ အာပါသု သီဒတိ။>
  text <၁၅၅>
    text <တဿ သံဟီရပညဿ၊ ဝိဝရော ဇာယတေ မဟာ။>
    text <ရတ္တိမန္ဓောဝ ရူပါနိ၊ ထူလာနိ မနုပဿတိ။>
  text <၁၅၆>
    text <အသာရေ သာရယောဂညူ၊ မတိံ န တွေဝ ဝိန္ဒတိ။>
    text <သရဘောဝ ဂိရိဒုဂ္ဂသ္မိံ၊ အန္တရာယေဝ သီဒတိ။>
  text <၁၅၇>
    text <ဟီနဇစ္စောပိ စေ ဟောတိ၊ ဥဋ္ဌာတာ ဓိတိမာ နရော။>
    text <အာစာရသီလသမ္ပန္နော၊ နိသေ အဂ္ဂီဝ ဘာသတိ။>
  text <၁၅၈>
    text <ဧတံ မေ ဥပမံ ကတွာ၊ ပုတ္တေ ဝိဇ္ဇာသု ဝါစယ။>
    text <သံဝိရူဠှေထ မေဓာဝီ၊ ခေတ္တေ ဗီဇံဝ ဝုဋ္ဌိယာတိ။>
  stand <စူဠဟံသဇာတကံ ဆဋ္ဌံ။>
  text <  <
  text <၅၀၃။ သတ္တိဂုမ္ဗဇာတကံ ၇>
  text <၁၅၉>
    text <မိဂလုဒ္ဒော မဟာရာဇာ၊ ပဉ္စာလာနံ ရထေသဘော။>
    text <နိက္ခန္တော သဟ သေနာယ၊ ဩဂဏော ဝနမာဂမာ။>
  text <၁၆၀>
    text <တတ္ထဒ္ဒသာ အရညသ္မိံ၊ တက္ကရာနံ ကုဋိံ ကတံ။>
    text <တဿာ ကုဋိယာ နိက္ခမ္မ၊ သုဝေါ လုဒ္ဒာနိ ဘာသတိ။>
  text <၁၆၁>
    text <သမ္ပန္နဝါဟနော ပေါသော၊ ယုဝါ သမ္မဋ္ဌကုဏ္ဍလော။>
    text <သောဘတိ လောဟိတုဏှီသော၊ ဒိဝါ သူရိယောဝ ဘာသတိ။>
  text <၁၆၂>
    text <မဇ္ဈနှိကေ သမ္ပတိကေ၊ သုတ္တော ရာဇာ သသာရထိ။>
    text <ဟန္ဒဿာဘရဏံ သဗ္ဗံ၊ ဂဏှာမ သာဟသာ မယံ။>
  text <၁၆၃>
    text <နိသီထေပိ ရဟော ဒာနိ၊ သုတ္တော ရာဇာ သသာရထိ။>
    text <အာဒာယ ဝတ္ထံ မဏိကုဏ္ဍလဉ္စ၊ ဟန္တွာန သာခါဟိ အဝတ္ထရာမ။>
  text <၁၆၄>
    text <ကိန္နု ဥမ္မတ္တရူပေါဝ၊ သတ္တိဂုမ္ဗ ပဘာသသိ။>
    text <ဒုရာသဒာ ဟိ ရာဇာနော၊ အဂ္ဂိ ပဇ္ဇလိတော ယထာ။>
  text <၁၆၅>
    text <အထ တွံ ပတိကောလမ္ဗ၊ မတ္တော ထုလ္လာနိ ဂဇ္ဇသိ။>
    text <မာတရိ မယှံ နဂ္ဂါယ၊ ကိန္နု တွံ ဝိဇိဂုစ္ဆသေ။>
  text <၁၆၆>
    text <ဥဋ္ဌေဟိ သမ္မ တရမာနော၊ ရထံ ယောဇေဟိ သာရထိ။>
    text <သကုဏော မေ န ရုစ္စတိ၊ အညံ ဂစ္ဆာမ အဿမံ။>
  text <၁၆၇>
    text <ယုတ္တော ရထော မဟာရာဇ၊ ယုတ္တော စ ဗလဝါဟနော။>
    text <အဓိတိဋ္ဌ မဟာရာဇ၊ အညံ ဂစ္ဆာမ အဿမံ။>
  text <၁၆၈>
    text <ကော နုမေဝ ဂတာ သဗ္ဗေ၊ ယေ အသ္မိံ ပရိစာရကာ။>
    text <ဧသ ဂစ္ဆတိ ပဉ္စာလော၊ မုတ္တော တေသံ အဒဿနာ။>
  text <၁၆၉>
    text <ကောဒဏ္ဍကာနိ ဂဏှထ၊ သတ္တိယော တောမရာနိ စ။>
    text <ဧသ ဂစ္ဆတိ ပဉ္စာလော၊ မာ ဝေါ မုဉ္စိတ္ထ ဇီဝတံ။>
  text <၁၇၀>
    text <အထာပရော ပဋိနန္ဒိတ္ထ၊ သုဝေါ လောဟိတတုဏ္ဍကော။>
    text <သွာဂတံ တေ မဟာရာဇ၊ အထော တေ အဒုရာဂတံ။>
    text <ဣဿရောသိ အနုပ္ပတ္တော၊ ယံ ဣဓတ္ထိ ပဝေဒယ။>
  text <၁၇၁>
    text <တိန္ဒုကာနိ ပိယာလာနိ၊ မဓုကေ ကာသုမာရိယော။>
    text <ဖလာနိ ခုဒ္ဒကပ္ပါနိ၊ ဘုဉ္ဇ ရာဇ ဝရံ ဝရံ။>
  text <၁၇၂>
    text <ဣဒမ္ပိ ပါနီယံ သီတံ၊ အာဘတံ ဂိရိဂဗ္ဘရာ။>
    text <တတော ပိဝ မဟာရာဇ၊ သစေ တွံ အဘိကင်္ခသိ။>
  text <၁၇၃>
    text <အရညံ ဥဉ္ဆာယ ဂတာ၊ ယေ အသ္မိံ ပရိစာရကာ။>
    text <သယံ ဥဋ္ဌာယ ဂဏှဝှော၊ ဟတ္ထာ မေ နတ္ထိ ဒာတဝေ။>
  text <၁၇၄>
    text <ဘဒ္ဒကော ဝတယံ ပက္ခီ၊ ဒိဇော ပရမဓမ္မိကော။>
    text <အထေသော ဣတရော ပက္ခီ၊ သုဝေါ လုဒ္ဒာနိ ဘာသတိ။>
  text <၁၇၅>
    text <ဧတံ ဟနထ ဗန္ဓထ၊ မာ ဝေါ မုဉ္စိတ္ထ ဇီဝတံ။>
    text <ဣစ္စေဝံ ဝိလပန္တဿ၊ သောတ္ထိံ ပတ္တောသ္မိ အဿမံ။>
  text <၁၇၆>
    text <ဘာတရောသ္မ မဟာရာဇ၊ သောဒရိယာ ဧကမာတုကာ။>
    text <ဧကရုက္ခသ္မိံ သံဝဍ္ဎာ၊ နာနာခေတ္တဂတာ ဥဘော။>
  text <၁၇၇>
    text <သတ္တိဂုမ္ဗော စ စောရာနံ၊ အဟဉ္စ ဣသီနံ ဣဓ။>
    text <အသတံ သော၊ သတံ အဟံ၊ တေန ဓမ္မေန နော ဝိနာ။>
  text <၁၇၈>
    text <တတ္ထ ဝဓော စ ဗန္ဓော စ၊ နိကတီ ဝဉ္စနာနိ စ။>
    text <အာလောပါ သာဟသာကာရာ၊ တာနိ သော တတ္ထ သိက္ခတိ။>
  text <၁၇၉>
    text <ဣဓ သစ္စဉ္စ ဓမ္မော စ၊ အဟိံသာ သံယမော ဒမော။>
    text <အာသနူဒကဒာယီနံ၊ အင်္ကေ ဝဒ္ဓေါသ္မိ ဘာရဓ။>
  text <၁၈၀>
    text <ယံ ယဉှိ ရာဇ ဘဇတိ၊ သန္တံ ဝါ ယဒိ ဝါ အသံ။>
    text <သီလဝန္တံ ဝိသီလံ ဝါ၊ ဝသံ တဿေဝ ဂစ္ဆတိ။>
  text <၁၈၁>
    text <ယာဒိသံ ကုရုတေ မိတ္တံ၊ ယာဒိသံ စူပသေဝတိ။>
    text <သောပိ တာဒိသကော ဟောတိ၊ သဟဝါသော ဟိ တာဒိသော။>
  text <၁၈၂>
    text <သေဝမာနော သေဝမာနံ၊ သမ္ဖုဋ္ဌော သမ္ဖုသံ ပရံ။>
    text <သရော ဒိဒ္ဓေါ ကလာပံဝ၊ အလိတ္တမုပလိမ္ပတိ။>
    text <ဥပလေပဘယာ ဓီရော၊ နေဝ ပါပသခါ သိယာ။>
  text <၁၈၃>
    text <ပူတိမစ္ဆံ ကုသဂ္ဂေန၊ ယော နရော ဥပနယှတိ။>
    text <ကုသာပိ ပူတိ ဝါယန္တိ၊ ဧဝံ ဗာလူပသေဝနာ။>
  text <၁၈၄>
    text <တဂရဉ္စ ပလာသေန၊ ယော နရော ဥပနယှတိ။>
    text <ပတ္တာပိ သုရဘိ ဝါယန္တိ၊ ဧဝံ ဓီရူပသေဝနာ။>
  text <၁၈၅>
    text <တသ္မာ ပတ္တပုဋဿေဝ၊ ဉတွာ သမ္ပါကမတ္တနော။>
    text <အသန္တေ နောပသေဝေယျ၊ သန္တေ သေဝေယျ ပဏ္ဍိတော။>
    text <အသန္တော နိရယံ နေန္တိ၊ သန္တော ပါပေန္တိ သုဂ္ဂတိန္တိ။>
  stand <သတ္တိဂုမ္ဗဇာတကံ သတ္တမံ။>
  text <  <
  text <၅၀၄။ ဘလ္လာတိယဇာတကံ ၈>
  text <၁၈၆>
    text <ဘလ္လာတိယော နာမ အဟောသိ ရာဇာ၊ ရဋ္ဌံ ပဟာယ မိဂဝံ အစာရိ သော။>
    text <အဂမာ ဂိရိဝရံ ဂန္ဓမာဒနံ၊ သုပုပ္ဖိတံ ကိမ္ပုရိသာနုစိဏ္ဏံ။>
  text <၁၈၇>
    text <သာဠူရသင်္ဃဉ္စ နိသေဓယိတွာ၊ ဓနုံ ကလာပဉ္စ သော နိက္ခိပိတွာ။>
    text <ဥပါဂမိ ဝစနံ ဝတ္တုကာမော၊ ယတ္ထဋ္ဌိတာ ကိမ္ပုရိသာ အဟေသုံ။>
  text <၁၈၈>
    text <ဟိမစ္စယေ ဟေမဝတာယ တီရေ၊ ကိမိဓဋ္ဌိတာ မန္တယဝှော အဘိဏှံ။>
    text <ပုစ္ဆာမိ ဝေါ မာနုသဒေဟဝဏ္ဏေ၊ ကထံ နု ဇာနန္တိ မနုဿလောကေ။>
  text <၁၈၉>
    text <မလ္လံ ဂိရိံ ပဏ္ဍရကံ တိကူဋံ၊ သီတောဒကာ အနုဝိစရာမ နဇ္ဇော။>
    text <မိဂါ မနုဿာဝ နိဘာသဝဏ္ဏာ၊ ဇာနန္တိ နော ကိမ္ပုရိသာတိ လုဒ္ဒ။>
  text <၁၉၀>
    text <သုကိစ္ဆရူပံ ပရိဒေဝယဝှော၊ အာလိင်္ဂိတော စာသိ ပိယော ပိယာယ။>
    text <ပုစ္ဆာမိ ဝေါ မာနုသဒေဟဝဏ္ဏေ၊ ကိမိဓ ဝနေ ရောဒထ အပ္ပတီတာ။>
  text <၁၉၁>
    text <သုကိစ္ဆရူပံ ပရိဒေဝယဝှော၊ အာလိင်္ဂိတော စာသိ ပိယော ပိယာယ။>
    text <ပုစ္ဆာမိ ဝေါ မာနုသဒေဟဝဏ္ဏေ၊ ကိမိဓ ဝနေ ဝိလပထ အပ္ပတီတာ။>
  text <၁၉၂>
    text <သုကိစ္ဆရူပံ ပရိဒေဝယဝှော၊ အာလိင်္ဂိတော စာသိ ပိယော ပိယာယ။>
    text <ပုစ္ဆာမိ ဝေါ မာနုသဒေဟဝဏ္ဏေ၊ ကိမိဓ ဝနေ သောစထ အပ္ပတီတာ။>
  text <၁၉၃>
    text <မယေကရတ္တံ ဝိပ္ပဝသိမှ လုဒ္ဒ၊ အကာမကာ အညမညံ သရန္တာ။>
    text <တမေကရတ္တံ အနုတပ္ပမာနာ၊ သောစာမ သာ ရတ္တိ ပုနံ န ဟေဿတိ။>
  text <၁၉၄>
    text <ယမေကရတ္တံ အနုတပ္ပထေတံ၊ ဓနံ ဝ နဋ္ဌံ ပိတရံ ဝ ပေတံ။>
    text <ပုစ္ဆာမိ ဝေါ မာနုသဒေဟဝဏ္ဏေ၊ ကထံ ဝိနာ ဝါသမကပ္ပယိတ္ထ။>
  text <၁၉၅>
    text <ယမိမံ နဒိံ ပဿသိ သီဃသောတံ၊ နာနာဒုမစ္ဆာဒနံ သေလကူလံ။>
    text <တံ မေ ပိယော ဥတ္တရိ ဝဿကာလေ၊ မမဉ္စ မညံ အနုဗန္ဓတီတိ။>
  text <၁၉၆>
    text <အဟဉ္စ အင်္ကောလကမောစိနာမိ၊ အတိမုတ္တကံ သတ္တလိယောထိကဉ္စ။>
    text <ပိယော စ မေ ဟေဟိတိ မာလဘာရီ၊ အဟဉ္စ နံ မာလိနီ အဇ္ဈုပေဿံ။>
  text <၁၉၇>
    text <အဟဉ္စိဒံ ကုရဝကမောစိနာမိ၊ ဥဒ္ဒာလကာ ပါဋလိသိန္ဓုဝါရကာ။>
    text <ပိယော စ မေ ဟေဟိတိ မာလဘာရီ၊ အဟဉ္စ နံ မာလိနီ အဇ္ဈုပေဿံ။>
  text <၁၉၈>
    text <အဟဉ္စ သာလဿ သုပုပ္ဖိတဿ၊ ဩစေယျ ပုပ္ဖာနိ ကရောမိ မာလံ။>
    text <ပိယော စ မေ ဟေဟိတိ မာလဘာရီ၊ အဟဉ္စ နံ မာလိနီ အဇ္ဈုပေဿံ။>
  text <၁၉၉>
    text <အဟဉ္စ သာလဿ သုပုပ္ဖိတဿ၊ ဩစေယျ ပုပ္ဖာနိ ကရောမိ ဘာရံ။>
    text <ဣဒဉ္စ နော ဟေဟိတိ သန္ထရတ္ထံ၊ ယတ္ထဇ္ဇိမံ ဝိဟရိဿာမ ရတ္တိံ။>
  text <၂၀၀>
    text <အဟဉ္စ ခေါ အဂဠုံ စန္ဒနဉ္စ၊ သိလာယ ပိံသာမိ ပမတ္တရူပါ။>
    text <ပိယော စ မေ ဟေဟိတိ ရောသိတင်္ဂေါ၊ အဟဉ္စ နံ ရောသိတာ အဇ္ဈုပေဿံ။>
  text <၂၀၁>
    text <အထာဂမာ သလိလံ သီဃသောတံ၊ နုဒံ သာလေ သလဠေ ကဏ္ဏိကာရေ။>
    text <အာပူရထ တေန မုဟုတ္တကေန၊ သာယံ နဒီ အာသိ မယာ သုဒုတ္တရာ။>
  text <၂၀၂>
    text <ဥဘောသု တီရေသု မယံ တဒာ ဌိတာ၊ သမ္ပဿန္တာ ဥဘယော အညမညံ။>
    text <သကိမ္ပိ ရောဒာမ သကိံ ဟသာမ၊ ကိစ္ဆေန နော အာဂမာ သံဝရီ သာ။>
  text <၂၀၃>
    text <ပါတောဝ ခေါ ဥဂ္ဂတေ သူရိယမှိ၊ စတုက္ကံ နဒိံ ဥတ္တရိယာန လုဒ္ဒ။>
    text <အာလိင်္ဂိယာ အညမညံ မယံ ဥဘော၊ သကိမ္ပိ ရောဒာမ သကိံ ဟသာမ။>
  text <၂၀၄>
    text <တီဟူနကံ သတ္တသတာနိ လုဒ္ဒ၊ ယမိဓ မယံ ဝိပ္ပဝသိမှ ပုဗ္ဗေ။>
    text <ဝဿေကိမံ ဇီဝိတံ ဘူမိပါလ၊ ကော နီဓ ကန္တာယ ဝိနာ ဝသေယျ။>
  text <၂၀၅>
    text <အာယုဉ္စ ဝေါ ကီဝတကော နု သမ္မ၊ သစေပိ ဇာနာထ ဝဒေထ အာယုံ။>
    text <အနုဿဝါ ဝုဍ္ဎတော အာဂမာ ဝါ၊ အက္ခါထ မေ တံ အဝိကမ္ပမာနာ။>
  text <၂၀၆>
    text <အာယုဉ္စ နော ဝဿသဟဿံ လုဒ္ဒ၊ န စန္တရာ ပါပကော အတ္ထိ ရောဂေါ။>
    text <အပ္ပဉ္စ ဒုက္ခံ သုခမေဝ ဘိယျော၊ အဝီတရာဂါ ဝိဇဟာမ ဇီဝိတံ။>
  text <၂၀၇>
    text <ဣဒဉ္စ သုတွာန အမာနုသာနံ၊ ဘလ္လာတိယော ဣတ္တရ ဇီဝိတန္တိ။>
    text <နိဝတ္တထ န မိဂဝံ အစရိ၊ အဒာသိ ဒာနာနိ အဘုဉ္ဇိ ဘောဂေ။>
  text <၂၀၈>
    text <ဣဒဉ္စ သုတွာန အမာနုသာနံ၊ သမ္မောဒထ မာ ကလဟံ အကတ္ထ။>
    text <မာ ဝေါ တပီ အတ္တကမ္မာပရာဓော၊ ယထာပိ တေ ကိမ္ပုရိသေကရတ္တံ။>
  text <၂၀၉>
    text <ဣဒဉ္စ သုတွာန အမာနုသာနံ၊ သမ္မောဒထ မာ ဝိဝါဒံ အကတ္ထ။>
    text <မာ ဝေါ တပီ အတ္တကမ္မာပရာဓော၊ ယထာပိ တေ ကိမ္ပုရိသေကရတ္တံ။>
  text <၂၁၀>
    text <ဝိဝိဓံ အဓိမနာ သုဏောမဟံ၊ ဝစနပထံ တဝ အတ္ထသံဟိတံ။>
    text <မုဉ္စံ ဂိရံ နုဒသေဝ မေ ဒရံ၊ သမဏ သုခါဝဟ ဇီဝ မေ စိရန္တိ။>
  stand <ဘလ္လာတိယဇာတကံ အဋ္ဌမံ။>
  text <  <
  text <၅၀၅။ သောမနဿဇာတကံ ၉>
  text <၂၁၁>
    text <ကော တံ ဟိံသတိ ဟေဌေတိ၊ ကိံ ဒုမ္မနော သောစသိ အပ္ပတီတော။>
    text <ကဿဇ္ဇ မာတာပိတရော ရုဒန္တု၊ ကွဇ္ဇ သေတု နိဟတော ပထဗျာ။>
  text <၂၁၂>
    text <တုဋ္ဌောသ္မိ ဒေဝ တဝ ဒဿနေန၊ စိရဿံ ပဿာမိ တံ ဘူမိပါလ။>
    text <အဟိံသကော ရေဏုမနုပ္ပဝိဿ၊ ပုတ္တေန တေ ဟေဌယိတောသ္မိ ဒေဝ။>
  text <၂၁၃>
    text <အာယန္တု ဒောဝါရိကာ ခဂ္ဂဗန္ဓာ၊ ကာသာဝိယာ ယန္တု အန္တေပုရန္တံ။>
    text <ဟန္တွာန တံ သောမနဿံ ကုမာရံ၊ ဆေတွာန သီသံ ဝရမာဟရန္တု။>
  text <၂၁၄>
    text <ပေသိတာ ရာဇိနော ဒူတာ၊ ကုမာရံ ဧတဒဗြဝုံ။>
    text <ဣဿရေန ဝိတိဏ္ဏောသိ၊ ဝဓံ ပတ္တောသိ ခတ္တိယ။>
  text <၂၁၅>
    text <သ ရာဇပုတ္တော ပရိဒေဝယန္တော၊ ဒသင်္ဂုလိံ အဉ္ဇလိံ ပဂ္ဂဟေတွာ။>
    text <အဟမ္ပိ ဣစ္ဆာမိ ဇနိန္ဒ ဒဋ္ဌုံ၊ ဇီဝံ မံ နေတွာ ပဋိဒဿယေထ။>
  text <၂၁၆>
    text <တဿ တံ ဝစနံ သုတွာ၊ ရညော ပုတ္တံ အဒဿယုံ။>
    text <ပုတ္တော စ ပိတရံ ဒိသွာ၊ ဒူရတောဝဇ္ဈဘာသထ။>
  text <၂၁၇>
    text <အာဂစ္ဆုံ ဒောဝါရိကာ ခဂ္ဂဗန္ဓာ၊ ကာသာဝိယာ ဟန္တု မမံ ဇနိန္ဒ။>
    text <အက္ခါဟိ မေ ပုစ္ဆိတော ဧတမတ္ထံ၊ အပရာဓော ကော နိဓ မမဇ္ဇ အတ္ထိ။>
  text <၂၁၈>
    text <သာယဉ္စ ပါတော ဥဒကံ သဇာတိ၊ အဂ္ဂိံ သဒာ ပါရိစရတပ္ပမတ္တော။>
    text <တံ တာဒိသံ သံယတံ ဗြဟ္မစာရိံ၊ ကသ္မာ တုဝံ ဗြူသိ ဂဟပ္ပတီတိ။>
  text <၂၁၉>
    text <တာလာ စ မူလာ စ ဖလာ စ ဒေဝ၊ ပရိဂ္ဂဟာ ဝိဝိဓာ သန္တိမဿ။>
    text <တေ ရက္ခတိ ဂေါပယတပ္ပမတ္တော၊ တသ္မာ အဟံ ဗြူမိ ဂဟပ္ပတီတိ။>
  text <၂၂၀>
    text <သစ္စံ ခေါ ဧတံ ဝဒသိ ကုမာရ၊ ပရိဂ္ဂဟာ ဝိဝိဓာ သန္တိမဿ။>
    text <တေ ရက္ခတိ ဂေါပယတပ္ပမတ္တော၊ သ ဗြာဟ္မဏော ဂဟပတိ တေန ဟောတိ။>
  text <၂၂၁>
    text <သုဏန္တု မယှံ ပရိသာ သမာဂတာ၊ သနေဂမာ ဇာနပဒာ စ သဗ္ဗေ။>
    text <ဗာလာယံ ဗာလဿ ဝစော နိသမ္မ၊ အဟေတုနာ ဃာတယတေ မံ ဇနိန္ဒော။>
  text <၂၂၂>
    text <ဒဠှသ္မိ မူလေ ဝိသဋေ ဝိရူဠှေ၊ ဒုန္နိက္ကယော ဝေဠု ပသာခဇာတော။>
    text <ဝန္ဒာမိ ပါဒာနိ တဝ ဇနိန္ဒ၊ အနုဇာန မံ ပဗ္ဗဇိဿာမိ ဒေဝ။>
  text <၂၂၃>
    text <ဘုဉ္ဇဿု ဘောဂေ ဝိပုလေ ကုမာရ၊ သဗ္ဗဉ္စ တေ ဣဿရိယံ ဒဒာမိ။>
    text <အဇ္ဇေဝ တွံ ကုရူနံ ဟောဟိ ရာဇာ၊ မာ ပဗ္ဗဇီ ပဗ္ဗဇ္ဇာ ဟိ ဒုက္ခါ။>
  text <၂၂၄>
    text <ကိန္နူဓ ဒေဝ တဝမတ္ထိ ဘောဂါ၊ ပုဗ္ဗေဝဟံ ဒေဝလောကေ ရမိဿံ။>
    text <ရူပေဟိ သဒ္ဒေဟိ အထော ရသေဟိ၊ ဂန္ဓေဟိ ဖဿေဟိ မနောရမေဟိ။>
  text <၂၂၅>
    text <ဘုတ္တာ စ မေ ဘောဂါ တိဒိဝသ္မိံ ဒေဝ၊ ပရိဝါရိတာ အစ္ဆရာနံ ဂဏေန။>
    text <တုဝဉ္စ ဗာလံ ပရနေယျံ ဝိဒိတွာ၊ န တာဒိသေ ရာဇကုလေ ဝသေယျံ။>
  text <၂၂၆>
    text <သစာဟံ ဗာလော ပရနေယျော အသ္မိ၊ ဧကာပရာဓံ ခမ ပုတ္တ မယှံ။>
    text <ပုနပိ စေ ဧဒိသကံ ဘဝေယျ၊ ယထာမတိံ သောမနဿ ကရောဟိ။>
  text <၂၂၇>
    text <အနိသမ္မ ကတံ ကမ္မံ၊ အနဝတ္ထာယ စိန္တိတံ။>
    text <ဘေသဇ္ဇဿေဝ ဝေဘင်္ဂေါ၊ ဝိပါကော ဟောတိ ပါပကော။>
  text <၂၂၈>
    text <နိသမ္မ စ ကတံ ကမ္မံ၊ သမ္မာဝတ္ထာယ စိန္တိတံ။>
    text <ဘေသဇ္ဇဿေဝ သမ္ပတ္တိ၊ ဝိပါကော ဟောတိ ဘဒြကော။>
  text <၂၂၉>
    text <အလသော ဂိဟီ ကာမဘောဂီ န သာဓု၊ အသညတော ပဗ္ဗဇိတော န သာဓု။>
    text <ရာဇာ န သာဓု အနိသမ္မကာရီ၊ ယော ပဏ္ဍိတော ကောဓနော တံ န သာဓု။>
  text <၂၃၀>
    text <နိသမ္မ ခတ္တိယော ကယိရာ၊ နာနိသမ္မ ဒိသမ္ပတိ။>
    text <နိသမ္မကာရိနော ရာဇ၊ ယသော ကိတ္တိ စ ဝဍ္ဎတိ။>
  text <၂၃၁>
    text <နိသမ္မ ဒဏ္ဍံ ပဏယေယျ ဣဿရော၊ ဝေဂါ ကတံ တပ္ပတိ ဘူမိပါလ။>
    text <သမ္မာပဏီဓီ စ နရဿ အတ္ထာ၊ အနာနုတပ္ပါ တေ ဘဝန္တိ ပစ္ဆာ။>
  text <၂၃၂>
    text <အနာနုတပ္ပါနိ ဟိ ယေ ကရောန္တိ၊ ဝိဘဇ္ဇ ကမ္မာယတနာနိ လောကေ။>
    text <ဝိညုပ္ပသတ္ထာနိ သုခုဒြယာနိ၊ ဘဝန္တိ ဗုဒ္ဓါနုမတာနိ တာနိ။>
  text <၂၃၃>
    text <အာဂစ္ဆုံ ဒောဝါရိကာ ခဂ္ဂဗန္ဓာ၊ ကာသာဝိယာ ဟန္တု မမံ ဇနိန္ဒ။>
    text <မာတုဉ္စ အင်္ကသ္မိမဟံ နိသိန္နော၊ အာကဍ္ဎိတော သဟသာ တေဟိ ဒေဝ။>
  text <၂၃၄>
    text <ကဋုကဉှိ သမ္ဗာဓံ သုကိစ္ဆံ ပတ္တော၊ မဓုရမ္ပိ ယံ ဇီဝိတံ လဒ္ဓ ရာဇ။>
    text <ကိစ္ဆေနဟံ အဇ္ဇ ဝဓာ ပမုတ္တော၊ ပဗ္ဗဇ္ဇမေဝါဘိမနောဟမသ္မိ။>
  text <၂၃၅>
    text <ပုတ္တော တဝါယံ တရုဏော သုဓမ္မေ၊ အနုကမ္ပကော သောမနဿော ကုမာရော။>
    text <တံ ယာစမာနော န လဘာမိ သွဇ္ဇ၊ အရဟသိ နံ ယာစိတဝေ တုဝမ္ပိ။>
  text <၂၃၆>
    text <ရမဿု ဘိက္ခါစရိယာယ ပုတ္တ၊ နိသမ္မ ဓမ္မေသု ပရိဗ္ဗဇဿု။>
    text <သဗ္ဗေသု ဘူတေသု နိဓာယ ဒဏ္ဍံ၊ အနိန္ဒိတော ဗြဟ္မမုပေဟိ ဌာနံ။>
  text <၂၃၇>
    text <အစ္ဆေရ ရူပံ ဝတ ယာဒိသဉ္စ၊ ဒုက္ခိတံ မံ ဒုက္ခါပယသေ သုဓမ္မေ။>
    text <ယာစဿု ပုတ္တံ ဣတိ ဝုစ္စမာနာ၊ ဘိယျောဝ ဥဿာဟယသေ ကုမာရံ။>
  text <၂၃၈>
    text <ယေ ဝိပ္ပမုတ္တာ အနဝဇ္ဇဘောဂိနော၊ ပရိနိဗ္ဗုတာ လောကမိမံ စရန္တိ။>
    text <တမရိယမဂ္ဂံ ပဋိပဇ္ဇမာနံ၊ န ဥဿဟေ ဝါရယိတုံ ကုမာရံ။>
  text <၂၃၉>
    text <အဒ္ဓါ ဟဝေ သေဝိတဗ္ဗာ သပညာ၊ ဗဟုဿုတာ ယေ ဗဟုဌာနစိန္တိနော။>
    text <ယေသာယံ သုတွာန သုဘာသိတာနိ၊ အပ္ပေါဿုက္ကာ ဝီတသောကာ သုဓမ္မာတိ။>
  stand <သောမနဿဇာတကံ နဝမံ။>
  text <  <
  text <၅၀၆။ စမ္ပေယျဇာတကံ ၁၀>
  text <၂၄၀>
    text <ကာ နု ဝိဇ္ဇုရိဝါဘာသိ၊ ဩသဓီ ဝိယ တာရကာ။>
    text <ဒေဝတာ နုသိ ဂန္ဓဗ္ဗီ၊ န တံ မညာမိ မာနုသိံ။>
  text <၂၄၁>
    text <နမှိ ဒေဝီ န ဂန္ဓဗ္ဗီ၊ န မဟာရာဇ မာနုသီ။>
    text <နာဂကညာသ္မိ ဘဒ္ဒန္တေ၊ အတ္ထေနမှိ ဣဓာဂတာ။>
  text <၂၄၂>
    text <ဝိဗ္ဘန္တစိတ္တာ ကုပိတိန္ဒြိယာသိ၊ နေတ္တေဟိ တေ ဝါရိဂဏာ သဝန္တိ။>
    text <ကိံ တေ နဋ္ဌံ ကိံ ပန ပတ္ထယာနာ၊ ဣဓာဂတာ နာရိ တဒိင်္ဃ ဗြူဟိ။>
  text <၂၄၃>
    text <ယမုဂ္ဂတေဇော ဥရဂေါတိ စာဟု၊ နာဂေါတိ နံ အာဟု ဇနာ ဇနိန္ဒ။>
    text <တမဂ္ဂဟီ ပုရိသော ဇီဝိကတ္ထော၊ တံ ဗန္ဓနာ မုဉ္စ ပတီ မမေသော။>
  text <၂၄၄>
    text <ကထံ နွယံ ဗလဝိရိယူပပန္နော၊ ဟတ္ထတ္တ မာဂစ္ဆိ ဝနိဗ္ဗကဿ။>
    text <အက္ခါဟိ မေ နာဂကညေ တမတ္ထံ၊ ကထံ ဝိဇာနေမု ဂဟီတနာဂံ။>
  text <၂၄၅>
    text <နဂရမ္ပိ နာဂေါ ဘသ္မံ ကရေယျ၊ တထာ ဟိ သော ဗလဝိရိယူပပန္နော။>
    text <ဓမ္မဉ္စ နာဂေါ အပစာယမာနော၊ တသ္မာ ပရက္ကမ္မ တပေါ ကရောတိ။>
  text <၂၄၆>
    text <စာတုဒ္ဒသိံ ပဉ္စဒသိံ စ ရာဇ၊ စတုပ္ပထေ သမ္မတိ နာဂရာဇာ။>
    text <တမဂ္ဂဟီ ပုရိသော ဇီဝိကတ္ထော၊ တံ ဗန္ဓနာ မုဉ္စ ပတီ မမေသော။>
  text <၂၄၇>
    text <သောဠသိတ္ထိသဟဿာနိ၊ အာမုတ္တမဏိကုဏ္ဍလာ။>
    text <ဝါရိဂေဟသယာ နာရီ၊ တာပိ တံ သရဏံ ဂတာ။>
  text <၂၄၈>
    text <ဓမ္မေန မောစေဟိ အသာဟသေန၊ ဂါမေန နိက္ခေန ဂဝံ သတေန။>
    text <ဩဿဋ္ဌကာယော ဥရဂေါ စရာတု၊ ပုညတ္ထိကော မုဉ္စတု ဗန္ဓနသ္မာ။>
  text <၂၄၉>
    text <ဓမ္မေန မောစေမိ အသာဟသေန၊ ဂါမေန နိက္ခေန ဂဝံ သတေန။>
    text <ဩဿဋ္ဌကာယော ဥရဂေါ စရာတု၊ ပုညတ္ထိကော မုဉ္စတု ဗန္ဓနသ္မာ။>
  text <၂၅၀>
    text <ဒမ္မိ နိက္ခသတံ လုဒ္ဒ၊ ထူလဉ္စ မဏိကုဏ္ဍလံ။>
    text <စတုဿဒဉ္စ ပလ္လင်္ကံ၊ ဥမာပုပ္ဖသရိန္နိဘံ။>
  text <၂၅၁>
    text <ဒွေ စ သာဒိသိယော ဘရိယာ၊ ဥသဘဉ္စ ဂဝံ သတံ။>
    text <ဩဿဋ္ဌကာယော ဥရဂေါ စရာတု၊ ပုညတ္ထိကော မုဉ္စတု ဗန္ဓနသ္မာ။>
  text <၂၅၂>
    text <ဝိနာပိ ဒာနာ တဝ ဝစနံ ဇနိန္ဒ၊ မုဉ္စေမု နံ ဥရဂံ ဗန္ဓနသ္မာ။>
    text <ဩဿဋ္ဌကာယော ဥရဂေါ စရာတု၊ ပုညတ္ထိကော မုဉ္စတု ဗန္ဓနသ္မာ။>
  text <၂၅၃>
    text <မုတ္တော စမ္ပေယျကော နာဂေါ၊ ရာဇာနံ ဧတဒဗြဝိ။>
    text <နမော တေ ကာသိရာဇတ္ထု၊ နမော တေ ကာသိဝဍ္ဎန။>
    text <အဉ္ဇလိံ တေ ပဂ္ဂဏှာမိ၊ ပဿေယျံ မေ နိဝေသနံ။>
  text <၂၅၄>
    text <အဒ္ဓါ ဟိ ဒုဗ္ဗိဿသမေတမာဟု၊ ယံ မာနုသော ဝိဿသေ အမာနုသမှိ။>
    text <သစေ စ မံ ယာစသိ ဧတမတ္ထံ၊ ဒက္ခေမု တေ နာဂ နိဝေသနာနိ။>
  text <၂၅၅>
    text <သစေပိ ဝါတော ဂိရိမာဝဟေယျ၊ စန္ဒော စ သုရိယော စ ဆမာ ပတေယျုံ။>
    text <သဗ္ဗာ စ နဇ္ဇော ပဋိသောတံ ဝဇေယျုံ၊ န တွေဝဟံ ရာဇ မုသာ ဘဏေယျံ။>
  text <၂၅၆>
    text <နဘံ ဖလေယျ ဥဒဓီပိ သုဿေ၊ သံဝဋ္ဋယေ ဘူတဓရာ ဝသုန္ဓရာ။>
    text <သိလုစ္စယော မေရု သမူလမုပ္ပတေ၊ န တွေဝဟံ ရာဇ မုသာ ဘဏေယျံ။>
  text <၂၅၇>
    text <အဒ္ဓါ ဟိ ဒုဗ္ဗိဿသမေတမာဟု၊ ယံ မာနုသော ဝိဿသေ အမာနုသမှိ။>
    text <သစေ စ မံ ယာစသိ ဧတမတ္ထံ၊ ဒက္ခေမု တေ နာဂ နိဝေသနာနိ။>
  text <၂၅၈>
    text <တုမှေ ခေါတ္ထ ဃောရဝိသာ ဥဠာရာ၊ မဟာတေဇာ ခိပ္ပကောပီ စ ဟောထ။>
    text <မံကာရဏာ ဗန္ဓနသ္မာ ပမုတ္တော၊ အရဟသိ နော ဇာနိတုယေ ကတာနိ။>
  text <၂၅၉>
    text <သော ပစ္စတံ နိရယေ ဃောရရူပေ၊ မာ ကာယိကံ သာတမလတ္ထ ကိဉ္စိ။>
    text <ပေဠာယ ဗဒ္ဓေါ မရဏံ ဥပေတု၊ ယော တာဒိသံ ကမ္မကတံ န ဇာနေ။>
  text <၂၆၀>
    text <သစ္စပ္ပဋိညာ တဝမေသ ဟောတု၊ အက္ကောဓနော ဟောဟိ အနုပနာဟီ။>
    text <သဗ္ဗဉ္စ တေ နာဂကုလံ သုပဏ္ဏာ၊ အဂ္ဂိံဝ ဂိမှေသု ဝိဝဇ္ဇယန္တု။>
  text <၂၆၁>
    text <အနုကမ္ပသီ နာဂကုလံ ဇနိန္ဒ၊ မာတာ ယထာ သုပ္ပိယံ ဧကပုတ္တံ။>
    text <အဟဉ္စ တေ နာဂကုလေန သဒ္ဓိံ၊ ကာဟာမိ ဝေယျာဝဋိကံ ဥဠာရံ။>
  text <၂၆၂>
    text <ယောဇေန္တု ဝေ ရာဇရထေ သုစိတ္တေ၊ ကမ္ဗောဇကေ အဿတရေ သုဒန္တေ။>
    text <နာဂေ စ ယောဇေန္တု သုဝဏ္ဏကပ္ပနေ၊ ဒက္ခေမု နာဂဿ နိဝေသနာနိ။>
  text <၂၆၃>
    text <ဘေရီ မုဒိင်္ဂါ ပဏဝါ စ သင်္ခါ၊ အဝဇ္ဇယိံသု ဥဂ္ဂသေနဿ ရညော။>
    text <ပါယာသိ ရာဇာ ဗဟုသောဘမာနော၊ ပုရက္ခတော နာရိဂဏဿ မဇ္ဈေ။>
  text <၂၆၄>
    text <သုဝဏ္ဏစိတကံ ဘူမိံ၊ အဒ္ဒက္ခိ ကာသိဝဍ္ဎနော။>
    text <သောဝဏ္ဏမယပါသာဒေ၊ ဝေဠုရိယဖလကတ္ထတေ။>
  text <၂၆၅>
    text <သ ရာဇာ ပါဝိသိ ဗျမှံ၊ စမ္ပေယျဿ နိဝေသနံ။>
    text <အာဒိစ္စဝဏ္ဏသန္နိဘံ၊ ကံသဝိဇ္ဇု ပဘဿရံ။>
  text <၂၆၆>
    text <နာနာရုက္ခေဟိ သဉ္ဆန္နံ၊ နာနာဂန္ဓသမီရိတံ။>
    text <သော ပါဝေက္ခိ ကာသိရာဇာ၊ စမ္ပေယျဿ နိဝေသနံ။>
  text <၂၆၇>
    text <ပဝိဋ္ဌသ္မိံ ကာသိရညေ၊ စမ္ပေယျဿ နိဝေသနံ။>
    text <ဒိဗ္ဗာ တူရိယာ ပဝဇ္ဇိံသု၊ နာဂကညာ စ နစ္စိသုံ။>
  text <၂၆၈>
    text <တံ နာဂကညာ စရိတံ ဂဏေန၊ အနွာရုဟီ ကာသိရာဇာ ပသန္နော။>
    text <နိသီဒိ သောဝဏ္ဏမယမှိ ပီဌေ၊ သာပဿယေ စန္ဒနသာရလိတ္တေ။>
  text <၂၆၉>
    text <သော တတ္ထ ဘုတွာ စ အထော ရမိတွာ၊ စမ္ပေယျကံ ကာသိရာဇာ အဝေါစ။>
    text <ဝိမာနသေဋ္ဌာနိ ဣမာနိ တုယှံ၊ အာဒိစ္စဝဏ္ဏာနိ ပဘဿရာနိ။>
    text <နေတာဒိသံ အတ္ထိ မနုဿလောကေ၊ ကိံ ပတ္ထယံ နာဂ တပေါ ကရောသိ။>
  text <၂၇၀>
    text <တာ ကမ္ဗုကာယူရဓရာ သုဝတ္ထာ၊ ဝဋ္ဋင်္ဂုလီ တမ္ဗတလူပပန္နာ။>
    text <ပဂ္ဂယှ ပါယေန္တိ အနောမဝဏ္ဏာ၊ နေတာဒိသံ အတ္ထိ မနုဿလောကေ။>
    text <ကိံ ပတ္ထယံ နာဂ တပေါ ကရောသိ။>
  text <၂၇၁>
    text <နဇ္ဇော စ တေမာ ပုထုလောမမစ္ဆာ၊ အာဋာ သကုန္တာဘိရုဒာ သုတိတ္ထာ။>
    text <နေတာဒိသံ အတ္ထိ မနုဿလောကေ၊ ကိံ ပတ္ထယံ နာဂ တပေါ ကရောသိ။>
  text <၂၇၂>
    text <ကောဉ္စာ မယူရာ ဒိဝိယာ စ ဟံသာ၊ ဝဂ္ဂုဿရာ ကောကိလာ သမ္ပတန္တိ။>
    text <နေတာဒိသံ အတ္ထိ မနုဿလောကေ၊ ကိံ ပတ္ထယံ နာဂ တပေါ ကရောသိ။>
  text <၂၇၃>
    text <အမ္ဗာ စ သာလာ တိလကာ စ ဇမ္ဗုယော၊ ဥဒ္ဒာလကာ ပါဋလိယော စ ဖုလ္လာ။>
    text <နေတာဒိသံ အတ္ထိ မနုဿလောကေ၊ ကိံ ပတ္ထယံ နာဂ တပေါ ကရောသိ။>
  text <၂၇၄>
    text <ဣမာ စ တေ ပေါက္ခရညော သမန္တတော၊ ဒိဗ္ဗာ စ ဂန္ဓာ သတတံ ပဝါယန္တိ။>
    text <နေတာဒိသံ အတ္ထိ မနုဿလောကေ၊ ကိံ ပတ္ထယံ နာဂ တပေါ ကရောသိ။>
  text <၂၇၅>
    text <န ပုတ္တဟေတု န ဓနဿ ဟေတု၊ န အာယုနော စာပိ ဇနိန္ဒ ဟေတု။>
    text <မနုဿယောနိံ အဘိပတ္ထယာနော၊ တသ္မာ ပရက္ကမ္မ တပေါ ကရောမိ။>
  text <၂၇၆>
    text <တွံ လောဟိတက္ခေါ ဝိဟတန္တရံသော၊ အလင်္ကတော ကပ္ပိတကေသမဿု။>
    text <သုရောသိတော လောဟိတစန္ဒနေန၊ ဂန္ဓဗ္ဗရာဇာဝ ဒိသာ ပဘာသသိ။>
  text <၂၇၇>
    text <ဒေဝိဒ္ဓိပတ္တောသိ မဟာနုဘာဝေါ၊ သဗ္ဗေဟိ ကာမေဟိ သမင်္ဂိဘူတော။>
    text <ပုစ္ဆာမိ တံ နာဂရာဇေတမတ္ထံ၊ သေယျော ဣတော ကေန မနုဿလောကော။>
  text <၂၇၈>
    text <ဇနိန္ဒ နာညတြ မနုဿလောကာ၊ သုဒ္ဓီ ဝ သံဝိဇ္ဇတိ သံယမော ဝါ။>
    text <အဟဉ္စ လဒ္ဓါန မနုဿယောနိံ၊ ကာဟာမိ ဇာတိမရဏဿ အန္တံ။>
  text <၂၇၉>
    text <အဒ္ဓါ ဟဝေ သေဝိတဗ္ဗာ သပညာ၊ ဗဟုဿုတာ ယေ ဗဟုဌာနစိန္တိနော။>
    text <နာရိယော စ ဒိသွာန တုဝဉ္စ နာဂ၊ ကာဟာမိ ပုညာနိ အနပ္ပကာနိ။>
  text <၂၈၀>
    text <အဒ္ဓါ ဟဝေ သေဝိတဗ္ဗာ သပညာ၊ ဗဟုဿုတာ ယေ ဗဟုဌာနစိန္တိနော။>
    text <နာရိယော စ ဒိသွာန မမဉ္စ ရာဇ၊ ကရောဟိ ပုညာနိ အနပ္ပကာနိ။>
  text <၂၈၁>
    text <ဣဒဉ္စ မေ ဇာတရူပံ ပဟူတံ၊ ရာသီ သုဝဏ္ဏဿ စ တာလမတ္တာ။>
    text <ဣတော ဟရိတွာန သုဝဏ္ဏဃရာနိ၊ ကရဿု ရူပိယပါကာရံ ကရောန္တု။>
  text <၂၈၂>
    text <မုတ္တာ စ ဝါဟသဟဿာနိ ပဉ္စ၊ ဝေဠုရိယမိဿာနိ ဣတော ဟရိတွာ။>
    text <အန္တေပုရေ ဘူမိယံ သန္ထရန္တု၊ နိက္ကဒ္ဒမာ ဟေဟိတိ နီရဇာ စ။>
  text <၂၈၃>
    text <ဧတာဒိသံ အာဝသ ရာဇသေဋ္ဌ၊ ဝိမာနသေဋ္ဌံ ဗဟု သောဘမာနံ။>
    text <ဗာရာဏသိံ နဂရံ ဣဒ္ဓံ ဖီတံ၊ ရဇ္ဇဉ္စ ကာရေဟိ အနောမပညာတိ။>
  stand <စမ္ပေယျဇာတကံ ဒသမံ။>
  text <  <
  text <၅၀၇။ မဟာပလောဘနဇာတကံ ၁၁>
  text <၂၈၄>
    text <ဗြဟ္မလောကာ စဝိတွာန၊ ဒေဝပုတ္တော မဟိဒ္ဓိကော။>
    text <ရညော ပုတ္တော ဥဒပါဒိ၊ သဗ္ဗကာမသမိဒ္ဓိသု။>
  text <၂၈၅>
    text <ကာမာ ဝါ ကာမသညာ ဝါ၊ ဗြဟ္မလောကေ န ဝိဇ္ဇတိ။>
    text <သွာဿု တာယေဝ သညာယ၊ ကာမေဟိ ဝိဇိဂုစ္ဆထ။>
  text <၂၈၆>
    text <တဿ စန္တေပုရေ အာသိ၊ ဈာနာဂါရံ သုမာပိတံ။>
    text <သော တတ္ထ ပဋိသလ္လီနော၊ ဧကော ရဟသိ ဈာယထ။>
  text <၂၈၇>
    text <သ ရာဇာ ပရိဒေဝေသိ၊ ပုတ္တသောကေန အဋ္ဋိတော။>
    text <ဧကပုတ္တော စယံ မယှံ၊ န စ ကာမာနိ ဘုဉ္ဇတိ။>
  text <၂၈၈>
    text <ကော နု ခွေတ္ထ ဥပါယော သော၊ ကော ဝါ ဇာနာတိ ကိဉ္စနံ။>
    text <ယော မေ ပုတ္တံ ပလောဘေယျ၊ ယထာ ကာမာနိ ပတ္ထယေ။>
  text <၂၈၉>
    text <အဟု ကုမာရီ တတ္ထေဝ၊ ဝဏ္ဏရူပသမာဟိတာ။>
    text <ကုသလာ နစ္စဂီတဿ၊ ဝါဒိတေ စ ပဒက္ခိဏာ။>
  text <၂၉၀>
    text <သာ တတ္ထ ဥပသင်္ကမ္မ၊ ရာဇာနံ ဧတဒဗြဝိ။>
    text <အဟံ ခေါ နံ ပလောဘေယျံ၊ သစေ ဘတ္တာ ဘဝိဿတိ။>
  text <၂၉၁>
    text <တံ တထာဝါဒိနိံ ရာဇာ၊ ကုမာရိံ ဧတဒဗြဝိ။>
    text <တွညေဝ နံ ပလောဘေဟိ၊ တဝ ဘတ္တာ ဘဝိဿတိ။>
  text <၂၉၂>
    text <သာ စ အန္တေပုရံ ဂန္တွာ၊ ဗဟုံ ကာမုပသံဟိတံ။>
    text <ဟဒယင်္ဂမာ ပေမနီယာ၊ စိတြာ ဂါထာ အဘာသထ။>
  text <၂၉၃>
    text <တဿာ စ ဂါယမာနာယ၊ သဒ္ဒံ သုတွာန နာရိယာ။>
    text <ကာမစ္ဆန္ဒဿ ဥပ္ပဇ္ဇိ၊ ဇနံ သော ပရိပုစ္ဆထ။>
  text <၂၉၄>
    text <ကဿေသော သဒ္ဒော ကော ဝါ သော၊ ဘဏတိ ဥစ္စာဝစံ ဗဟုံ။>
    text <ဟဒယင်္ဂမံ ပေမနီယံ၊ အဟော ကဏ္ဏသုခံ မမ။>
  text <၂၉၅>
    text <ဧသာ ခေါ ပမဒာ ဒေဝ၊ ခိဍ္ဍာ ဧသာ အနပ္ပိကာ။>
    text <သစေ တွံ ကာမေ ဘုဉ္ဇေယျ၊ ဘိယျော ဘိယျော ဆာဒေယျု တံ။>
  text <၂၉၆>
    text <ဣင်္ဃ အာဂစ္ဆတောရေန၊ အဝိဒူရမှိ ဂါယတု။>
    text <အဿမဿ သမီပမှိ၊ သန္တိကေ မယှံ ဂါယတု။>
  text <၂၉၇>
    text <တိရောကုဋ္ဋမှိ ဂါယိတွာ၊ ဈာနာဂါရမှိ ပါဝိသိ။>
    text <ဗန္ဓိ နံ အနုပုဗ္ဗေန၊ အာရညမိဝ ကုဉ္ဇရံ။>
  text <၂၉၈>
    text <တဿ ကာမရသံ ဉတွာ၊ ဣဿာဓမ္မော အဇာယထ။>
    text <အဟမေဝ ကာမေ ဘုဉ္ဇေယျံ၊ မာ အညော ပုရိသော အဟု။>
  text <၂၉၉>
    text <တတော အသိံ ဂဟေတွာန၊ ပုရိသေ ဟန္တုံ ဥပက္ကမိ။>
    text <အဟမေဝေကော ဘုဉ္ဇိဿံ၊ မာ အညော ပုရိသော သိယာ။>
  text <၃၀၀>
    text <တတော ဇာနပဒာ သဗ္ဗေ၊ ဝိက္ကန္ဒိံသု သမာဂတာ။>
    text <ပုတ္တော တျာယံ မဟာရာဇ၊ ဇနံ ဟေဌေတျဒူသကံ။>
  text <၃၀၁>
    text <တဉ္စ ရာဇာ ဝိဝါဟေသိ၊ သမှာ ရဋ္ဌာ စ ခတ္တိယော။>
    text <ယာဝတာ ဝိဇိတံ မယှံ၊ န တေ ဝတ္ထဗ္ဗ တာဝဒေ။>
  text <၃၀၂>
    text <တတော သော ဘရိယမာဒာယ၊ သမုဒ္ဒံ ဥပသင်္ကမိ။>
    text <ပဏ္ဏသာလံ ကရိတွာန၊ ဝနမုဉ္ဆာယ ပါဝိသိ။>
  text <၃၀၃>
    text <အထေတ္ထ ဣသိ မာဂစ္ဆိ၊ သမုဒ္ဒံ ဥပရူပရိ။>
    text <သော တဿ ဂေဟံ ပါဝေက္ခိ၊ ဘတ္တကာလေ ဥပဋ္ဌိတေ။>
  text <၃၀၄>
    text <တဉ္စ ဘရိယာ ပလောဘေသိ၊ ပဿ ယာဝ သုဒာရုဏံ။>
    text <စုတော သော ဗြဟ္မစရိယမှာ၊ ဣဒ္ဓိယာ ပရိဟာယထ။>
  text <၃၀၅>
    text <ရာဇပုတ္တော စ ဥဉ္ဆာတော၊ ဝနမူလဖလံ ဗဟုံ။>
    text <သာယံ ကာဇေန အာဒာယ၊ အဿမံ ဥပသင်္ကမိ။>
  text <၃၀၆>
    text <ဣသီ စ ခတ္တိယံ ဒိသွာ၊ သမုဒ္ဒံ ဥပသင်္ကမိ။>
    text <ဝေဟာယသံ ဂမိဿန္တိ၊ သီဒတေ သော မဟဏ္ဏဝေ။>
  text <၃၀၇>
    text <ခတ္တိယော စ ဣသိံ ဒိသွာ၊ သီဒမာနံ မဟဏ္ဏဝေ။>
    text <တဿေဝ အနုကမ္ပါယ၊ ဣမာ ဂါထာ အဘာသထ။>
  text <၃၀၈>
    text <အဘိဇ္ဇမာနေ ဝါရိသ္မိံ၊ သယံ အာဂမ္မ ဣဒ္ဓိယာ။>
    text <မိဿီဘာဝိတ္ထိယာ ဂန္တွာ၊ သံသီဒသိ မဟဏ္ဏဝေ။>
  text <၃၀၉>
    text <အာဝဋ္ဋနီ မဟာမာယာ၊ ဗြဟ္မစရိယဝိကောပနာ။>
    text <သီဒန္တိ နံ ဝိဒိတွာန၊ အာရကာ ပရိဝဇ္ဇယေ။>
  text <၃၁၀>
    text <အနလာ မုဒုသမ္ဘာသာ၊ ဒုပ္ပူရာ တာ နဒီသမာ။>
    text <သီဒန္တိ နံ ဝိဒိတွာန၊ အာရကာ ပရိဝဇ္ဇယေ။>
  text <၃၁၁>
    text <ယံ ဧတာ ဥပသေဝန္တိ၊ ဆန္ဒသာ ဝါ ဓနေန ဝါ။>
    text <ဇာတဝေဒောဝ သံ ဌာနံ၊ ခိပ္ပံ အနုဒဟန္တိ နံ။>
  text <၃၁၂>
    text <ခတ္တိယဿ ဝစော သုတွာ၊ ဣသိဿ နိဗ္ဗိဒာ အဟု။>
    text <လဒ္ဓါ ပေါရာဏကံ မဂ္ဂံ၊ ဂစ္ဆတေ သော ဝိဟာယသံ။>
  text <၃၁၃>
    text <ခတ္တိယော စ ဣသိံ ဒိသွာ၊ ဂစ္ဆမာနံ ဝိဟာယသံ။>
    text <သံဝေဂံ အလဘီ ဓီရော၊ ပဗ္ဗဇ္ဇံ သမရောစယိ။>
  text <၃၁၄>
    text <တတော သော ပဗ္ဗဇိတွာန၊ ကာမရာဂံ ဝိရာဇယိ။>
    text <ကာမရာဂံ ဝိရာဇေတွာ၊ ဗြဟ္မလောကူပဂေါ အဟူတိ။>
  stand <မဟာပလောဘနဇာတကံ ဧကာဒသမံ။>
  text <  <
  text <၅၀၈။ ပဉ္စပဏ္ဍိတဇာတကံ ၁၂>
  text <၃၁၅>
    text <ပဉ္စ ပဏ္ဍိတာ သမာဂတာတ္ထ၊ ပဉှာ မေ ပဋိဘာတိ တံ သုဏာထ။>
    text <နိန္ဒိယမတ္ထံ ပသံသိယံ ဝါ၊ ကဿေဝါဝိကရေယျ ဂုယှမတ္ထံ။>
  text <၃၁၆>
    text <တွံ အာဝိကရောဟိ ဘူမိပါလ၊ ဘတ္တာ ဘာရသဟော တုဝံ ဝဒေ တံ။>
    text <တဝ ဆန္ဒရုစီနိ သမ္မသိတွာ၊ အထ ဝက္ခန္တိ ဇနိန္ဒ ပဉ္စ ဓီရာ။>
  text <၃၁၇>
    text <ယာ သီလဝတီ အနညထေယျာ၊ ဘတ္တုစ္ဆန္ဒဝသာနုဂါ ပိယာ မနာပါ။>
    text <နိန္ဒိယမတ္ထံ ပသံသိယံ ဝါ၊ ဘရိယာယာဝိကရေယျ ဂုယှမတ္ထံ။>
  text <၃၁၈>
    text <ယော ကိစ္ဆဂတဿ အာတုရဿ၊ သရဏံ ဟောတိ ဂတီ ပရာယနဉ္စ။>
    text <နိန္ဒိယမတ္ထံ ပသံသိယံ ဝါ၊ သခိနော ဝါဝိကရေယျ ဂုယှမတ္ထံ။>
  text <၃၁၉>
    text <ဇေဋ္ဌော အထ မဇ္ဈိမော ကနိဋ္ဌော၊ ယော စေ သီလသမာဟိတော ဌိတတ္တော။>
    text <နိန္ဒိယမတ္ထံ ပသံသိယံ ဝါ၊ ဘာတု ဝါဝီကရေယျ ဂုယှမတ္ထံ။>
  text <၃၂၀>
    text <ယော ဝေ ပိတုဟဒယဿ ပဒ္ဓဂူ၊ အနုဇာတော ပိတရံ အနောမပညော။>
    text <နိန္ဒိယမတ္ထံ ပသံသိယံ ဝါ၊ ပုတ္တဿာဝိကရေယျ ဂုယှမတ္ထံ။>
  text <၃၂၁>
    text <မာတာ ဒွိပဒာဇနိန္ဒသေဋ္ဌ၊ ယာ နံ ပေါသေတိ ဆန္ဒသာ ပိယေန။>
    text <နိန္ဒိယမတ္ထံ ပသံသိယံ ဝါ၊ မာတုယာဝီကရေယျ ဂုယှမတ္ထံ။>
  text <၃၂၂>
    text <ဂုယှဿ ဟိ ဂုယှမေဝ သာဓု၊ န ဟိ ဂုယှဿ ပသတ္ထမာဝိကမ္မံ။>
    text <အနိပ္ဖန္နတာ သဟေယျ ဓီရော၊ နိပ္ဖန္နောဝ ယထာသုခံ ဘဏေယျ။>
  text <၃၂၃>
    text <ကိံ တွံ ဝိမနောသိ ရာဇသေဋ္ဌ၊ ဒွိပဒဇနိန္ဒ ဝစနံ သုဏောမ မေတံ။>
    text <ကိံ စိန္တယမာနော ဒုမ္မနောသိ၊ နူန ဒေဝ အပရာဓော အတ္ထိ မယှံ။>
  text <၃၂၄>
    text <ပဏှေ ဝဇ္ဈော မဟောသဓောတိ၊ အာဏတ္တော မေ ဝဓာယ ဘူရိပညော။>
    text <တံ စိန္တယမာနော ဒုမ္မနောသ္မိ၊ န ဟိ ဒေဝီ အပရာဓော အတ္ထိ တုယှံ။>
  text <၃၂၅>
    text <အဘိဒောသဂတော ဒာနိ ဧဟိသိ၊ ကိံ သုတွာ ကိံ သင်္ကတေ မနော တေ။>
    text <ကော တေ ကိမဝေါစ ဘူရိပည၊ ဣင်္ဃ ဝစနံ သုဏောမ ဗြူဟိ မေတံ။>
  text <၃၂၆>
    text <ပဏှေ ဝဇ္ဈော မဟောသဓောတိ၊ ယဒိ တေ မန္တယိတံ ဇနိန္ဒ ဒောသံ။>
    text <ဘရိယာယ ရဟောဂတော အသံသိ၊ ဂုယှံ ပါတုကတံ သုတံ မမေတံ။>
  text <၃၂၇>
    text <ယံ သာလဝနသ္မိံ သေနကော၊ ပါပကမ္မံ အကာသိ အသဗ္ဘိရူပံ။>
    text <သခိနောဝ ရဟောဂတော အသံသိ၊ ဂုယှံ ပါတုကတံ သုတံ မမေတံ။>
  text <၃၂၈>
    text <ပုက္ကုသ ပုရိသဿ တေ ဇနိန္ဒ၊ ဥပ္ပန္နော ရောဂေါ အရာဇယုတ္တော။>
    text <ဘာတုဉ္စ ရဟောဂတော အသံသိ၊ ဂုယှံ ပါတုကတံ သုတံ မမေတံ။>
  text <၃၂၉>
    text <အာဗာဓောယံ အသဗ္ဘိရူပေါ၊ ကာမိန္ဒော နရဒေဝေန ဖုဋ္ဌော။>
    text <ပုတ္တဿ ရဟောဂတော အသံသိ၊ ဂုယှံ ပါတုကတံ သုတံ မမေတံ။>
  text <၃၃၀>
    text <အဋ္ဌဝင်္ကံ မဏိရတနံ ဥဠာရံ၊ သက္ကော တေ အဒဒာ ပိတာမဟဿ။>
    text <ဒေဝိန္ဒဿ ဂတံ တဒဇ္ဇ ဟတ္ထံ၊ မာတုဉ္စ ရဟောဂတော အသံသိ။>
    text <ဂုယှံ ပါတုကတံ သုတံ မမေတံ။>
  text <၃၃၁>
    text <ဂုယှဿ ဟိ ဂုယှမေဝ သာဓု၊ န ဟိ ဂုယှဿ ပသတ္ထမာဝိကမ္မံ။>
    text <အနိပ္ဖန္နတာ သဟေယျ ဓီရော၊ နိပ္ဖန္နောဝ ယထာသုခံ ဘဏေယျ။>
  text <၃၃၂>
    text <န ဂုယှမတ္ထံ ဝိဝရေယျ၊ ရက္ခေယျ နံ ယထာ နိဓိံ။>
    text <န ဟိ ပါတုကတော သာဓု၊ ဂုယှော အတ္ထော ပဇာနတာ။>
  text <၃၃၃>
    text <ထိယာ ဂုယှံ န သံသေယျ၊ အမိတ္တဿ စ ပဏ္ဍိတော။>
    text <ယော စာမိသေန သံဟီရော၊ ဟဒယတ္ထေနော စ ယော နရော။>
  text <၃၃၄>
    text <ဂုယှမတ္ထံ အသမ္ဗုဒ္ဓံ၊ သမ္ဗောဓယတိ ယော နရော။>
    text <မန္တဘေဒဘယာ တဿ၊ ဒာသဘူတော တိတိက္ခတိ။>
  text <၃၃၅>
    text <ယာဝန္တော ပုရိသဿတ္ထံ၊ ဂုယှံ ဇာနန္တိ မန္တိနံ။>
    text <တာဝန္တော တဿ ဥဗ္ဗေဂါ၊ တသ္မာ ဂုယှံ န ဝိဿဇေ။>
  text <၃၃၆>
    text <ဝိဝိစ္စ ဘာသေယျ ဒိဝါ ရဟဿံ၊ ရတ္တိံ ဂိရံ နာတိဝေလံ ပမုဉ္စေ။>
    text <ဥပဿုတိကာ ဟိ သုဏန္တိ မန္တံ၊ တသ္မာ မန္တော ခိပ္ပမုပေတိ ဘေဒန္တိ။>
  stand <ပဉ္စပဏ္ဍိတဇာတကံ ဒွာဒသမံ။>
  text <  <
  text <၅၀၉။ ဟတ္ထိပါလဇာတကံ ၁၃>
  text <၃၃၇>
    text <စိရဿံ ဝတ ပဿာမ၊ ဗြာဟ္မဏံ ဒေဝဝဏ္ဏိနံ။>
    text <မဟာဇဋံ ခါရိဓရံ၊ ပင်္ကဒန္တံ ရဇဿိရံ။>
  text <၃၃၈>
    text <စိရဿံ ဝတ ပဿာမ၊ ဣသိံ ဓမ္မဂုဏေ ရတံ။>
    text <ကာသာယဝတ္ထဝသနံ၊ ဝါကစီရံ ပဋိစ္ဆဒံ။>
  text <၃၃၉>
    text <အာသနံ ဥဒကံ ပဇ္ဇံ၊ ပဋိဂဏှာတု နော ဘဝံ။>
    text <အဂ္ဃေ ဘဝန္တံ ပုစ္ဆာမ၊ အဂ္ဃံ ကုရုတု နော ဘဝံ။>
  text <၃၄၀>
    text <အဓိစ္စ ဝေဒေ ပရိယေသ ဝိတ္တံ၊ ပုတ္တေ ဂဟေ တာတ ပတိဋ္ဌပေတွာ။>
    text <ဂန္ဓေ ရသေ ပစ္စနုဘုယျ သဗ္ဗံ၊ အရညံ သာဓု မုနိ သော ပသတ္ထော။>
  text <၃၄၁>
    text <ဝေဒာ န သစ္စာ န စ ဝိတ္တလာဘော၊ န ပုတ္တလာဘေန ဇရံ ဝိဟန္တိ။>
    text <ဂန္ဓေ ရသေ မုစ္စန မာဟု သန္တော၊ သကမ္မုနာ ဟောတိ ဖလူပပတ္တိ။>
  text <၃၄၂>
    text <အဒ္ဓါ ဟိ သစ္စံ ဝစနံ တဝေတံ၊ သကမ္မုနာ ဟောတိ ဖလူပပတ္တိ။>
    text <ဇိဏ္ဏာ စ မာတာပိတရော တဝီမေ၊ ပဿေယျုံ တံ ဝဿသတံ အရောဂံ။>
  text <၃၄၃>
    text <ယဿဿ သက္ခီ မရဏေန ရာဇ၊ ဇရာယ မေတ္တီ နရဝီရသေဋ္ဌ။>
    text <ယော စာပိ ဇညာ န မရိဿံ ကဒာစိ၊ ပဿေယျုံ တံ ဝဿသတံ အရောဂံ။>
  text <၃၄၄>
    text <ယထာပိ နာဝံ ပုရိသော ဒကမှိ၊ ဧရေတိ စေ နံ ဥပနေတိ တီရံ။>
    text <ဧဝမ္ပိ ဗျာဓီ သတတံ ဇရာ စ၊ ဥပနေတိ မစ္စံ ဝသမန္တကဿ။>
  text <၃၄၅>
    text <ပင်္ကော စ ကာမာ ပလိပေါ စ ကာမာ၊ မနောဟရာ ဒုတ္တရာ မစ္စုဓေယျာ။>
    text <ဧတသ္မိံ ပင်္ကေ ပလိပေ ဗျသန္နာ၊ ဟီနတ္တရူပါ န တရန္တိ ပါရံ။>
  text <၃၄၆>
    text <အယံ ပုရေ လုဒ္ဒမကာသိ ကမ္မံ၊ သွာယံ ဂဟီတော န ဟိ မောက္ခိတော မေ။>
    text <ဩရုန္ဓိယာ နံ ပရိရက္ခိဿာမိ၊ မာယံ ပုန လုဒ္ဒမကာသိ ကမ္မံ။>
  text <၃၄၇>
    text <ဂဝံဝ နဋ္ဌံ ပုရိသော ယထာ ဝနေ၊ အနွေသတီ ရာဇ အပဿမာနော။>
    text <ဧဝံ နဋ္ဌော ဧသုကာရီ မမတ္ထော၊ သောဟံ ကထံ န ဂဝေသေယျံ ရာဇ။>
  text <၃၄၈>
    text <ဟိယျောတိ ဟိယျတိ ပေါသော၊ ပရေတိ ပရိဟာယတိ။>
    text <အနာဂတံ နေတမတ္ထီတိ ဉတွာ၊ ဥပ္ပန္နဆန္ဒံ ကော ပနုဒေယျ ဓီရော။>
  text <၃၄၉>
    text <ပဿာမိ ဝေါဟံ ဒဟရံ ကုမာရိံ၊ မတ္တူပမံ ကေတကပုပ္ဖနေတ္တံ။>
    text <အဘုတ္တဘောဂေ ပဌမေ ဝယသ္မိံ၊ အာဒာယ မစ္စု ဝဇတေ ကုမာရိံ။>
  text <၃၅၀>
    text <ယုဝါ သုဇာတော သုမုခေါ သုဒဿနော၊ သာမော ကုသုမ္ဘပရိကိဏ္ဏမဿု။>
    text <ဟိတွာန ကာမေ ပဋိကစ္စ ဂေဟံ၊ အနုဇာန မံ ပဗ္ဗဇိဿာမိ ဒေဝ။>
  text <၃၅၁>
    text <သာခါဟိ ရုက္ခေါ လဘတေ သမညံ၊ ပဟီနသာခံ ပန ခါဏုမာဟု။>
    text <ပဟီနပုတ္တဿ မမဇ္ဇ ဘောတိ၊ ဝါသေဋ္ဌိ ဘိက္ခါစရိယာယ ကာလော။>
  text <၃၅၂>
    text <အဃသ္မိ ကောဉ္စာဝ ယထာ ဟိမစ္စယေ၊ ကတာနိ ဇာလာနိ ပဒာလိယ ဟံသာ။>
  text <ဂစ္ဆန္တိ ပုတ္တာ စ ပတီ စ မယှံ၊ သာဟံ ကထံ နာနုဝဇေ ပဇာနံ။>
  text <၃၅၃>
    text <ဧတေ ဘုတွာ ဝမိတွာ စ၊ ပက္ကမန္တိ ဝိဟင်္ဂမာ။>
    text <ယေ စ ဘုတွာန ဝမိံသု၊ တေ မေ ဟတ္ထတ္တ မာဂတာ။>
  text <၃၅၄>
    text <အဝမီ ဗြာဟ္မဏော ကာမေ၊ သော တွံ ပစ္စာဝမိဿသိ။>
    text <ဝန္တာဒော ပုရိသော ရာဇ၊ န သော ဟောတိ ပသံသိယော။>
  text <၃၅၅>
    text <ပင်္ကေ စ ပေါသံ ပလိပေ ဗျသန္နံ၊ ဗလီ ယထာ ဒုဗ္ဗလမုဒ္ဓရေယျ။>
    text <ဧဝမ္ပိ မံ တွံ ဥဒတာရိ ဘောတိ၊ ပဉ္စာလိ ဂါထာဟိ သုဘာသိတာဟိ။>
  text <၃၅၆>
    text <ဣဒံ ဝတွာ မဟာရာဇာ၊ ဧသုကာရီ ဒိသမ္ပတိ။>
    text <ရဋ္ဌံ ဟိတွာန ပဗ္ဗဇိ၊ နာဂေါ ဆေတွာဝ ဗန္ဓနံ။>
  text <၃၅၇>
    text <ရာဇာ စ ပဗ္ဗဇ္ဇမရောစယိတ္ထ၊ ရဋ္ဌံ ပဟာယ နရဝီရသေဋ္ဌော။>
    text <တုဝမ္ပိ နော ဟောတိ ယထေဝ ရာဇာ၊ အမှေဟိ ဂုတ္တာ အနုသာသ ရဇ္ဇံ။>
  text <၃၅၈>
    text <ရာဇာ စ ပဗ္ဗဇ္ဇမရောစယိတ္ထ၊ ရဋ္ဌံ ပဟာယ နရဝီရသေဋ္ဌော။>
    text <အဟမ္ပိ ဧကာ စရိဿာမိ လောကေ၊ ဟိတွာန ကာမာနိ မနောရမာနိ။>
  text <၃၅၉>
    text <ရာဇာ စ ပဗ္ဗဇ္ဇမရောစယိတ္ထ၊ ရဋ္ဌံ ပဟာယ နရဝီရသေဋ္ဌော။>
    text <အဟမ္ပိ ဧကာ စရိဿာမိ လောကေ၊ ဟိတွာန ကာမာနိ ယထောဓိကာနိ။>
  text <၃၆၀>
    text <အစ္စေန္တိ ကာလာ တရယန္တိ ရတ္တိယော၊ ဝယောဂုဏာ အနုပုဗ္ဗံ ဇဟန္တိ။>
    text <အဟမ္ပိ ဧကာ စရိဿာမိ လောကေ၊ ဟိတွာန ကာမာနိ မနောရမာနိ။>
  text <၃၆၁>
    text <အစ္စေန္တိ ကာလာ တရယန္တိ ရတ္တိယော၊ ဝယောဂုဏာ အနုပုဗ္ဗံ ဇဟန္တိ။>
    text <အဟမ္ပိ ဧကာ စရိဿာမိ လောကေ၊ ဟိတွာန ကာမာနိ ယထောဓိကာနိ။>
  text <၃၆၂>
    text <အစ္စေန္တိ ကာလာ တရယန္တိ ရတ္တိယော၊ ဝယောဂုဏာ အနုပုဗ္ဗံ ဇဟန္တိ။>
    text <အဟမ္ပိ ဧကာ စရိဿာမိ လောကေ၊ သီတိဘူတာ သဗ္ဗမတိစ္စ သင်္ဂန္တိ။>
  stand <ဟတ္ထိပါလဇာတကံ တေရသမံ။>
  text <  <
  text <၅၁၀။ အယောဃရဇာတကံ ၁၄>
  text <၃၆၃>
    text <ယမေကရတ္တိံ ပဌမံ၊ ဂဗ္ဘေ ဝသတိ မာဏဝေါ။>
    text <အဗ္ဘုဋ္ဌိတောဝ သော ယာတိ၊ သဂစ္ဆံ န နိဝတ္တတိ။>
  text <၃၆၄>
    text <န ယုဇ္ဈမာနာ န ဗလေနဝဿိတာ၊ နရာ န ဇီရန္တိ န စာပိ မိယျရေ။>
    text <သဗ္ဗံ ဟိဒံ ဇာတိဇရာယုပဒ္ဒုတံ၊ တံ မေ မတီ ဟောတိ စရာမိ ဓမ္မံ။>
  text <၃၆၅>
    text <စတုရင်္ဂိနိံ သေနံ သုဘိံသရူပံ၊ ဇယန္တိ ရဋ္ဌာဓိပတီ ပသယှ။>
    text <န မစ္စုနော ဇယိတုမုဿဟန္တိ၊ တံ မေ မတီ ဟောတိ စရာမိ ဓမ္မံ။>
  text <၃၆၆>
    text <ဟတ္ထီဟိ အဿေဟိ ရထေဟိ ပတ္တိဘိ၊ ပရိဝါရိတာ မုစ္စရေ ဧကစ္စေယျာ။>
    text <န မစ္စုနော မုစ္စိတုမုဿဟန္တိ၊ တံ မေ မတီ ဟောတိ စရာမိ ဓမ္မံ။>
  text <၃၆၇>
    text <ဟတ္ထီဟိ အဿေဟိ ရထေဟိ ပတ္တိဘိ၊ သူရာ ပဘဉ္ဇန္တိ ပဓံသယန္တိ။>
    text <န မစ္စုနော ဘဉ္ဇိတုမုဿဟန္တိ၊ တံ မေ မတီ ဟောတိ စရာမိ ဓမ္မံ။>
  text <၃၆၈>
    text <မတ္တာ ဂဇာ ဘိန္နဂဠာ ပဘိန္နာ၊ နဂရာနိ မဒ္ဒန္တိ ဇနံ ဟနန္တိ။>
    text <န မစ္စုနော မဒ္ဒိတုမုဿဟန္တိ၊ တံ မေ မတီ ဟောတိ စရာမိ ဓမ္မံ။>
  text <၃၆၉>
    text <ဣဿာသိနော ကတဟတ္ထာပိ ဝီရာ၊ ဒူရေပါတီ အက္ခဏဝေဓိနောပိ။>
    text <န မစ္စုနော ဝိဇ္ဈိတုမုဿဟန္တိ၊ တံ မေ မတီ ဟောတိ စရာမိ ဓမ္မံ။>
  text <၃၇၀>
    text <သရာနိ ခီယန္တိ သသေလကာနနာ၊ သဗ္ဗံ ဟိဒံ ခီယတိ ဒီဃမန္တရံ။>
    text <သဗ္ဗံ ဟိဒံ ဘဉ္ဇရေ ကာလပရိယာယံ၊ တံ မေ မတီ ဟောတိ စရာမိ ဓမ္မံ။>
  text <၃၇၁>
    text <သဗ္ဗေ သမေဝံ ဟိ နရာနနာရိနံ၊ စလာစလံ ပါဏဘုနောဓ ဇီဝိတံ။>
    text <ပဋောဝ ဓုတ္တဿ ဒုမောဝ ကူလဇော၊ တံ မေ မတီ ဟောတိ စရာမိ ဓမ္မံ။>
  text <၃၇၂>
    text <ဒုမပ္ဖလာနေဝ ပတန္တိ မာဏဝါ၊ ဒဟရာ စ ဝုဒ္ဓါ စ သရီရဘေဒာ။>
    text <နာရိယော နရာ မဇ္ဈိမပေါရိသာ စ၊ တံ မေ မတီ ဟောတိ စရာမိ ဓမ္မံ။>
  text <၃၇၃>
    text <နာယံ ဝယော တာရကရာဇသန္နိဘော၊ ယဒဗ္ဘတီတံ ဂတမေဝ ဒာနိ တံ။>
    text <ဇိဏ္ဏဿ ဟီ နတ္ထိ ရတီ ကုတော သုခံ၊ တံ မေ မတီ ဟောတိ စရာမိ ဓမ္မံ။>
  text <၃၇၄>
    text <ယက္ခါ ပိသာစာ အထဝါပိ ပေတာ၊ ကုပိတာတေ အဿသန္တိ မနုဿေ။>
    text <န မစ္စုနော အဿသိတုဿဟန္တိ၊ တံ မေ မတီ ဟောတိ စရာမိ ဓမ္မံ။>
  text <၃၇၅>
    text <ယက္ခေ ပိသာစေ အထဝါပိ ပေတေ၊ ကုပိတေပိ တေ နိဇ္ဈပနံ ကရောန္တိ။>
    text <န မစ္စုနော နိဇ္ဈပနံ ကရောန္တိ၊ တံ မေ မတီ ဟောတိ စရာမိ ဓမ္မံ။>
  text <၃၇၆>
    text <အပရာဓကေ ဒူသကေ ဟေဌကေ စ၊ ရာဇာနော ဒဏ္ဍေန္တိ ဝိဒိတွာန ဒောသံ။>
    text <န မစ္စုနော ဒဏ္ဍယိတုဿဟန္တိ၊ တံ မေ မတီ ဟောတိ စရာမိ ဓမ္မံ။>
  text <၃၇၇>
    text <အပရာဓကာ ဒူသကာ ဟေဋ္ဌကာ စ၊ လဘန္တိ တေ ရာဇိနော နိဇ္ဈပေတုံ။>
    text <န မစ္စုနော နိဇ္ဈပနံ ကရောန္တိ၊ တံ မေ မတီ ဟောတိ စရာမိ ဓမ္မံ။>
  text <၃၇၈>
    text <န ခတ္တိယောတိ န စ ဗြာဟ္မဏောတိ၊ န အဍ္ဎကာ ဗလဝါ တေဇဝါပိ။>
    text <န မစ္စုရာဇဿ အပေက္ခမတ္ထိ၊ တံ မေ မတီ ဟောတိ စရာမိ ဓမ္မံ။>
  text <၃၇၉>
    text <သီဟာ စ ဗျဂ္ဃာ စ အထောပိ ဒီပိယော၊ ပသယှ ခါဒန္တိ ဝိပ္ဖန္ဒမာနံ။>
    text <န မစ္စုနော ခါဒိတုမုဿဟန္တိ၊ တံ မေ မတီ ဟောတိ စရာမိ ဓမ္မံ။>
  text <၃၈၀>
    text <မာယာကာရာ ရင်္ဂမဇ္ဈေ ကရောန္တာ၊ မောဟေန္တိ စက္ခူနိ ဇနဿ တာဝဒေ။>
    text <န မစ္စုနော မောဟယိတုဿဟန္တိ၊ တံ မေ မတီ ဟောတိ စရာမိ ဓမ္မံ။>
  text <၃၈၁>
    text <အာသီဝိသာ ကုပိတာ ဥဂ္ဂတေဇာ၊ ဍံသန္တိ မာရေန္တိပိ တေ မနုဿေ။>
    text <န မစ္စုနော ဍံသိတုမုဿဟန္တိ၊ တံ မေ မတီ ဟောတိ စရာမိ ဓမ္မံ။>
  text <၃၈၂>
    text <အာသီဝိသာ ကုပိတာ ယံ ဍံသန္တိ၊ တိကိစ္ဆကာ တေသ ဝိသံ ဟနန္တိ။>
    text <န မစ္စုနော ဒဋ္ဌဝိသံ ဟနန္တိ၊ တံ မေ မတီ ဟောတိ စရာမိ ဓမ္မံ။>
  text <၃၈၃>
    text <ဓမ္မန္တရီ ဝေတ္တရဏီ စ ဘောဇော၊ ဝိသာနိ ဟန္တွာန ဘုဇင်္ဂမာနံ။>
    text <သုယျန္တိ တေ ကာလကတာ တထေဝ၊ တံ မေ မတီ ဟောတိ စရာမိ ဓမ္မံ။>
  text <၃၈၄>
    text <ဝိဇ္ဇာဓရာ ဃောရမဓီယမာနာ၊ အဒဿနံ ဩသဓေဟိ ဝဇန္တိ။>
    text <န မစ္စုရာဇဿ ဝဇန္တဒဿနံ၊ တံ မေ မတီ ဟောတိ စရာမိ ဓမ္မံ။>
  text <၃၈၅>
    text <ဓမ္မော ဟဝေ ရက္ခတိ ဓမ္မစာရိံ၊ ဓမ္မော သုစိဏ္ဏော သုခမာဝဟာတိ။>
    text <ဧသာနိသံသော ဓမ္မေ သုစိဏ္ဏေ၊ န ဒုဂ္ဂတိံ ဂစ္ဆတိ ဓမ္မစာရီ။>
  text <၃၈၆>
    text <န ဟိ ဓမ္မော အဓမ္မော စ၊ ဥဘော သမဝိပါကိနော။>
    text <အဓမ္မော နိရယံ နေတိ၊ ဓမ္မော ပါပေတိ သုဂ္ဂတိန္တိ။>
    text <မာတင်္ဂ သမ္ဘူတ သိဝိ သိရိမန္တော၊ ရောဟဏ ဟံသ သတ္တိဂုမ္ဗော ဘလ္လာတိယ။>
    text <သောမနဿ စမ္ပေယျ ဗြဟ္မ ပဉ္စ-ပဏ္ဍိတ စိရဿံဝတ အယောဃရာတိ။>
  stand <အယောဃရဇာတကံ စုဒ္ဒသမံ။>
  text <တဿုဒ္ဒာနံ>
  stand <ဝီသတိနိပါတံ နိဋ္ဌိတံ။>
