text <၂။ ပုရိသဝိမာနံ>
  text <၅။ မဟာရထဝဂ္ဂေါ>
    text <၁။ မဏ္ဍူကဒေဝပုတ္တဝိမာနဝတ္ထု>
      text <၈၅၇>
        text <ကော မေ ဝန္ဒတိ ပါဒာနိ၊ ဣဒ္ဓိယာ ယသသာ ဇလံ။>
        text <အဘိက္ကန္တေန ဝဏ္ဏေန၊ သဗ္ဗာ ဩဘာသယံ ဒိသာတိ။>
      text <၈၅၈>
        text <မဏ္ဍူကောဟံ ပုရေ အာသိံ၊ ဥဒကေ ဝါရိဂေါစရော။>
        text <တဝ ဓမ္မံ သုဏန္တဿ၊ အဝဓီ ဝစ္ဆပါလကော။>
      text <၈၅၉>
        text <မုဟုတ္တံ စိတ္တပသာဒဿ၊ ဣဒ္ဓိံ ပဿ ယသဉ္စ မေ။>
        text <အာနုဘာဝဉ္စ မေ ပဿ၊ ဝဏ္ဏံ ပဿ ဇုတိဉ္စ မေ။>
      text <၈၆၀>
        text <ယေ စ တေ ဒီဃမဒ္ဓါနံ၊ ဓမ္မံ အဿောသုံ ဂေါတမ။>
        text <ပတ္တာ တေ အစလဋ္ဌာနံ၊ ယတ္ထ ဂန္တွာ န သောစရေတိ။>
      stand <မဏ္ဍူကဒေဝပုတ္တဝိမာနံ ပဌမံ။>
    text <၂။ ရေဝတီဝိမာနဝတ္ထု>
      text <၈၆၁>
        text <စိရပ္ပဝါသိံ ပုရိသံ၊ ဒူရတော သောတ္ထိမာဂတံ။>
        text <ဉာတိမိတ္တာ သုဟဇ္ဇာ စ၊ အဘိနန္ဒန္တိ အာဂတံ။>
      text <၈၆၂>
        text <တထေဝ ကတပုညမ္ပိ၊ အသ္မာ လောကာ ပရံ ဂတံ။>
        text <ပုညာနိ ပဋိဂဏှန္တိ၊ ပိယံ ဉာတီဝ အာဂတံ။>
      text <၈၆၃>
        text <ဥဋ္ဌေဟိ ရေဝတေ သုပါပဓမ္မေ၊ အပါရုတဒွာရေ အဒာနသီလေ။>
        text <နေဿာမ တံ ယတ္ထ ထုနန္တိ ဒုဂ္ဂတာ၊ သမပ္ပိတာ နေရယိကာ ဒုက္ခေနာတိ။>
      text <၈၆၄>
        text <ဣစ္စေဝ ဝတွာန ယမဿ ဒူတာ၊ တေ ဒွေ ယက္ခါ လောဟိတက္ခါ ဗြဟန္တာ။>
        text <ပစ္စေကဗာဟာသု ဂဟေတွာ ရေဝတံ၊ ပက္ကာမယုံ ဒေဝဂဏဿ သန္တိကေ။>
      text <၈၆၅>
        text <အာဒိစ္စဝဏ္ဏံ ရုစိရံ ပဘဿရံ၊ ဗျမှံ သုဘံ ကဉ္စနဇာလဆန္နံ။>
        text <ကဿေတမာကိဏ္ဏဇနံ ဝိမာနံ၊ သူရိယဿ ရံသီရိဝ ဇောတမာနံ။>
      text <၈၆၆>
        text <နာရီဂဏာ စန္ဒနသာရလိတ္တာ၊ ဥဘတော ဝိမာနံ ဥပသောဘယန္တိ။>
        text <တံ ဒိဿတိ သူရိယသမာနဝဏ္ဏံ၊ ကော မောဒတိ သဂ္ဂပတ္တော ဝိမာနေတိ။>
      text <၈၆၇>
        text <ဗာရာဏသိယံ နန္ဒိယော နာမာသိ၊ ဥပါသကော အမစ္ဆရီ ဒာနပတိ ဝဒညူ။>
        text <တဿေတမာကိဏ္ဏဇနံ ဝိမာနံ၊ သူရိယဿ ရံသီရိဝ ဇောတမာနံ။>
      text <၈၆၈>
        text <နာရီဂဏာ စန္ဒနသာရလိတ္တာ၊ ဥဘတော ဝိမာနံ ဥပသောဘယန္တိ။>
        text <တံ ဒိဿတိ သူရိယသမာနဝဏ္ဏံ၊ သော မောဒတိ သဂ္ဂပတ္တော ဝိမာနေတိ။>
      text <၈၆၉>
        text <နန္ဒိယဿာဟံ ဘရိယာ၊ အဂါရိနီ သဗ္ဗကုလဿ ဣဿရာ။>
        text <ဘတ္တု ဝိမာနေ ရမိဿာမိ ဒာနဟံ၊ န ပတ္ထယေ နိရယံ ဒဿနာယာတိ။>
      text <၈၇၀>
        text <ဧသော တေ နိရယော သုပါပဓမ္မေ၊ ပုညံ တယာ အကတံ ဇီဝလောကေ။>
        text <န ဟိ မစ္ဆရီ ရောသကော ပါပဓမ္မော၊ သဂ္ဂူပဂါနံ လဘတိ သဟဗျတန္တိ။>
      text <၈၇၁>
        text <ကိံ နု ဂူထဉ္စ မုတ္တဉ္စ၊ အသုစီ ပဋိဒိဿတိ။>
        text <ဒုဂ္ဂန္ဓံ ကိမိဒံ မီဠှံ၊ ကိမေတံ ဥပဝါယတီတိ။>
      text <၈၇၂>
        text <ဧသ သံသဝကော နာမ၊ ဂမ္ဘီရော သတပေါရိသော။>
        text <ယတ္ထ ဝဿသဟဿာနိ၊ တုဝံ ပစ္စသိ ရေဝတေတိ။>
      text <၈၇၃>
        text <ကိံ နု ကာယေန ဝါစာယ၊ မနသာ ဒုက္ကဋံ ကတံ။>
        text <ကေန သံသဝကော လဒ္ဓေါ၊ ဂမ္ဘီရော သတပေါရိသောတိ။>
      text <၈၇၄>
        text <သမဏေ ဗြာဟ္မဏေ စာပိ၊ အညေ ဝါပိ ဝနိဗ္ဗကေ။>
        text <မုသာဝါဒေန ဝဉ္စေသိ၊ တံ ပါပံ ပကတံ တယာ။>
      text <၈၇၅>
        text <တေန သံသဝကော လဒ္ဓေါ၊ ဂမ္ဘီရော သတပေါရိသော။>
        text <တတ္ထ ဝဿသဟဿာနိ၊ တုဝံ ပစ္စသိ ရေဝတေ။>
      text <၈၇၆>
        text <ဟတ္ထေပိ ဆိန္ဒန္တိ အထောပိ ပါဒေ၊ ကဏ္ဏေပိ ဆိန္ဒန္တိ အထောပိ နာသံ။>
        text <အထောပိ ကာကောဠဂဏာ သမေစ္စ၊ သင်္ဂမ္မ ခါဒန္တိ ဝိဖန္ဒမာနန္တိ။>
      text <၈၇၇>
        text <သာဓု ခေါ မံ ပဋိနေထ၊ ကာဟာမိ ကုသလံ ဗဟုံ။>
        text <ဒာနေန သမစရိယာယ၊ သံယမေန ဒမေန စ။>
        text <ယံ ကတွာ သုခိတာ ဟောန္တိ၊ န စ ပစ္ဆာနုတပ္ပရေတိ။>
      text <၈၇၈>
        text <ပုရေ တုဝံ ပမဇ္ဇိတွာ၊ ဣဒာနိ ပရိဒေဝသိ။>
        text <သယံ ကတာနံ ကမ္မာနံ၊ ဝိပါကံ အနုဘောဿသီတိ။>
      text <၈၇၉>
        text <ကော ဒေဝလောကတော မနုဿလောကံ၊ ဂန္တွာန ပုဋ္ဌော မေ ဧဝံ ဝဒေယျ။>
        text <နိက္ခိတ္တဒဏ္ဍေသု ဒဒာထ ဒာနံ၊ အစ္ဆာဒနံ သေယျ မထန္နပါနံ။>
        text <နဟိ မစ္ဆရီ ရောသကော ပါပဓမ္မော၊ သဂ္ဂူပဂါနံ လဘတိ သဟဗျတံ။>
      text <၈၈၀>
        text <သာဟံ နူန ဣတော ဂန္တွာ၊ ယောနိံ လဒ္ဓါန မာနုသိံ။>
        text <ဝဒညူ သီလသမ္ပန္နာ၊ ကာဟာမိ ကုသလံ ဗဟုံ။>
        text <ဒာနေန သမစရိယာယ၊ သံယမေန ဒမေန စ။>
      text <၈၈၁>
        text <အာရာမာနိ စ ရောပိဿံ၊ ဒုဂ္ဂေ သင်္ကမနာနိ စ။>
        text <ပပဉ္စ ဥဒပါနဉ္စ၊ ဝိပ္ပသန္နေန စေတသာ။>
      text <၈၈၂>
        text <စာတုဒ္ဒသိံ ပဉ္စဒသိံ၊ ယာ စ ပက္ခဿ အဋ္ဌမီ။>
        text <ပါဋိဟာရိယပက္ခဉ္စ၊ အဋ္ဌင်္ဂသုသမာဂတံ။>
      text <၈၈၃>
        text <ဥပေါသထံ ဥပဝသိဿံ၊ သဒာ သီလေသု သံဝုတာ။>
        text <န စ ဒာနေ ပမဇ္ဇိဿံ၊ သာမံ ဒိဋ္ဌမိဒံ မယာတိ။>
      text <၈၈၄>
        text <ဣစ္စေဝံ ဝိပ္ပလပန္တိံ၊ ဖန္ဒမာနံ တတော တတော။>
        text <ခိပိံသု နိရယေ ဃောရေ၊ ဥဒ္ဓပါဒံ အဝံသိရံ။>
      text <၈၈၅>
        text <အဟံ ပုရေ မစ္ဆရိနီ အဟောသိံ၊ ပရိဘာသိကာ သမဏဗြာဟ္မဏာနံ။>
        text <ဝိတထေန စ သာမိကံ ဝဉ္စယိတွာ၊ ပစ္စာမဟံ နိရယေ ဃောရရူပေတိ။>
      stand <ရေဝတီဝိမာနံ ဒုတိယံ။>
    text <၃။ ဆတ္တမာဏဝကဝိမာနဝတ္ထု>
      text <၈၈၆>
        text <ယေ ဝဒတံ ပဝရော မနုဇေသု၊ သကျမုနီ ဘဂဝါ ကတကိစ္စော။>
        text <ပါရဂတော ဗလဝီရိယသမင်္ဂီ၊ တံ သုဂတံ သရဏတ္ထမုပေဟိ။>
      text <၈၈၇>
        text <ရာဂဝိရာဂမနေဇမသောကံ၊ ဓမ္မမသင်္ခတမပ္ပဋိကူလံ။>
        text <မဓုရမိမံ ပဂုဏံ သုဝိဘတ္တံ၊ ဓမ္မမိမံ သရဏတ္ထမုပေဟိ။>
      text <၈၈၈>
        text <ယတ္ထ စ ဒိန္န မဟပ္ဖလမာဟု၊ စတူသု သုစီသု ပုရိသယုဂေသု။>
        text <အဋ္ဌ စ ပုဂ္ဂလဓမ္မဒသာ တေ၊ သင်္ဃမိမံ သရဏတ္ထမုပေဟိ။>
      text <၈၈၉>
        text <န တထာ တပတိ နဘေ သူရိယော၊ စန္ဒော စ န ဘာသတိ န ဖုဿော။>
        text <ယထာ အတုလမိဒံ မဟပ္ပဘာသံ၊ ကော နု တွံ တိဒိဝါ မဟိံ ဥပါဂါ။>
      text <၈၉၀>
        text <ဆိန္ဒတိ ရံသီ ပဘင်္ကရဿ၊ သာဓိကဝီသတိယောဇနာနိ အာဘာ။>
        text <ရတ္တိမပိ ယထာ ဒိဝံ ကရောတိ၊ ပရိသုဒ္ဓံ ဝိမလံ သုဘံ ဝိမာနံ။>
      text <၈၉၁>
        text <ဗဟုပဒုမဝိစိတြပုဏ္ဍရီကံ၊ ဝေါကိဏ္ဏံ ကုသုမေဟိ နေကစိတ္တံ။>
        text <အရဇဝိရဇဟေမဇာလဆန္နံ၊ အာကာသေ တပတိ ယထာပိ သူရိယော။>
      text <၈၉၂>
        text <ရတ္တမ္ဗရပီတဝသသာဟိ၊ အဂရုပိယင်္ဂုစန္ဒနုဿဒာဟိ။>
        text <ကဉ္စနတနုသန္နိဘတ္တစာဟိ၊ ပရိပူရံ ဂဂနံဝ တာရကာဟိ။>
      text <၈၉၃>
        text <နရနာရိယော ဗဟုကေတ္ထနေကဝဏ္ဏာ၊ ကုသုမဝိဘူသိတာဘရဏေတ္ထ သုမနာ။>
        text <အနိလပမုဉ္စိတာ ပဝန္တိ သုရဘိံ၊ တပနိယဝိတတာ သုဝဏ္ဏဆန္နာ။>
      text <၈၉၄>
        text <ကိဿ သံယမဿ အယံ ဝိပါကော၊ ကေနာသိ ကမ္မဖလေနိဓူပပန္နော။>
        text <ယထာ စ တေ အဓိဂတမိဒံ ဝိမာနံ၊ တဒနုပဒံ အဝစာသိ ဣင်္ဃ ပုဋ္ဌောတိ။>
      text <၈၉၅>
        text <သယမိဓ ပထေ သမေစ္စ မာဏဝေန၊ သတ္ထာနုသာသိ အနုကမ္ပမာနော။>
        text <တဝ ရတနဝရဿ ဓမ္မံ သုတွာ၊ ကရိဿာမီတိ စ ဗြဝိတ္ထ ဆတ္တော။>
      text <၈၉၆>
        text <ဇိနဝရပဝရံ ဥပေဟိ သရဏံ၊ ဓမ္မဉ္စာပိ တထေဝ ဘိက္ခုသင်္ဃံ။>
        text <နောတိ ပဌမံ အဝေါစဟံ ဘန္တေ၊ ပစ္ဆာ တေ ဝစနံ တထေဝကာသိံ။>
      text <၈၉၇>
        text <မာ စ ပါဏဝဓံ ဝိဝိဓံ စရဿု အသုစိံ၊>
        text <န ဟိ ပါဏေသု အသညတံ အဝဏ္ဏယိံသု သပ္ပညာ။>
        text <နောတိ ပဌမံ အဝေါစဟံ ဘန္တေ၊>
        text <ပစ္ဆာ တေ ဝစနံ တထေဝကာသိံ။>
      text <၈၉၈>
        text <မာ စ ပရဇနဿ ရက္ခိတမ္ပိ၊ အာဒာတဗ္ဗမမညိထော အဒိန္နံ။>
        text <နောတိ ပဌမံ အဝေါစဟံ ဘန္တေ၊ ပစ္ဆာ ဝစနံ တထေဝကာသိံ။>
      text <၈၉၉>
        text <မာ စ ပရဇနဿ ရက္ခိတာယော၊ ပရဘရိယာ အဂမာ အနရိယမေတံ။>
        text <နောတိ ပဌမံ အဝေါစဟံ ဘန္တေ၊ ပစ္ဆာ တေ ဝစနံ တထေဝကာသိံ။>
      text <၉၀၀>
        text <မာ စ ဝိတထံ အညထာ အဘာဏိ၊>
        text <န ဟိ မုသာဝါဒံ အဝဏ္ဏယိံသု သပ္ပညာ။>
        text <နောတိ ပဌမံ အဝေါစဟံ ဘန္တေ၊ ပစ္ဆာ တေ ဝစနံ တထေဝကာသိံ။>
      text <၉၀၁>
        text <ယေန စ ပုရိသဿ အပေတိ သညာ၊ တံ မဇ္ဇံ ပရိဝဇ္ဇယဿု သဗ္ဗံ။>
        text <နောတိ ပဌမံ အဝေါစဟံ ဘန္တေ၊ ပစ္ဆာ တေ ဝစနံ တထေဝကာသိံ။>
      text <၉၀၂>
        text <သွာဟံ ဣဓ ပဉ္စ သိက္ခါ ကရိတွာ၊ ပဋိပဇ္ဇိတွာ တထာဂတဿ ဓမ္မေ။>
        text <ဒွေပထမဂမာသိံ စောရမဇ္ဈေ၊ တေ မံ တတ္ထ ဝဓိံသု ဘောဂဟေတု။>
      text <၉၀၃>
        text <ဧတ္တကမိဒံ အနုဿရာမိ ကုသလံ၊ တတော ပရံ န မေ ဝိဇ္ဇတိ အညံ။>
        text <တေန သုစရိတေန ကမ္မုနာဟံ၊ ဥပ္ပန္နော တိဒိဝေသု ကာမကာမီ။>
      text <၉၀၄>
        text <ပဿ ခဏမုဟုတ္တသညမဿ၊ အနုဓမ္မပ္ပဋိပတ္တိယာ ဝိပါကံ။>
        text <ဇလမိဝ ယသသာ သမေက္ခမာနာ၊ ဗဟုကာ မံ ပိဟယန္တိ ဟီနကမ္မာ။>
      text <၉၀၅>
        text <ပဿ ကတိပယာယ ဒေသနာယ၊ သုဂတိဉ္စမှိ ဂတော သုခဉ္စ ပတ္တော။>
        text <ယေ စ တေ သတတံ သုဏန္တိ ဓမ္မံ၊ မညေ တေ အမတံ ဖုသန္တိ ခေမံ။>
      text <၉၀၆>
        text <အပ္ပမ္ပိ ကတံ မဟာဝိပါကံ၊ ဝိပုလံ ဟောတိ တထာဂတဿ ဓမ္မေ။>
        text <ပဿ ကတပုညတာယ ဆတ္တော၊ ဩဘာသေတိ ပထဝိံ ယထာပိ သူရိယော။>
      text <၉၀၇>
        text <ကိမိဒံ ကုသလံ ကိမာစရေမ၊ ဣစ္စေကေ ဟိ သမေစ္စ မန္တယန္တိ။>
        text <တေ မယံ ပုနရေဝ လဒ္ဓ မာနုသတ္တံ၊ ပဋိပန္နာ ဝိဟရေမု သီလဝန္တော။>
      text <၉၀၈>
        text <ဗဟုကာရော အနုကမ္ပကော စ သတ္ထာ၊ ဣတိ မေ သတိ အဂမာ ဒိဝါ ဒိဝဿ။>
        text <သွာဟံ ဥပဂတောမှိ သစ္စနာမံ၊ အနုကမ္ပဿု ပုနပိ သုဏေမု ဓမ္မံ။>
      text <၉၀၉>
        text <ယေ စိဓ ပဇဟန္တိ ကာမရာဂံ၊ ဘဝရာဂါနုသယဉ္စ ပဟာယ မောဟံ။>
        text <န စ တေ ပုနမုပေန္တိ ဂဗ္ဘသေယျံ၊ ပရိနိဗ္ဗာနဂတာ ဟိ သီတိဘူတာတိ။>
      stand <ဆတ္တမာဏဝကဝိမာနံ တတိယံ။>
    text <၄။ ကက္ကဋကရသဒာယကဝိမာနဝတ္ထု>
      text <၉၁၀>
        text <ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။>
        text <ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။>
      text <၉၁၁>
        text <တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။>
        text <ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။>
      text <၉၁၂>
        text <ကေန တေတာဒိသော ဝဏ္ဏော၊ ကေန တေ ဣဓ မိဇ္ဈတိ။>
        text <ဥပ္ပဇ္ဇန္တိ စ တေ ဘောဂါ၊ ယေ ကေစိ မနသော ပိယာ။>
      text <၉၁၃>
        text <ပုစ္ဆာမိ တံ ဒေဝ မဟာနုဘာဝ၊ မနုဿဘူတော ကိမကာသိ ပုညံ။>
        text <ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။>
      text <၉၁၄>
        text <သော ဒေဝပုတ္တော အတ္တမနော၊ မောဂ္ဂလ္လာနေန ပုစ္ဆိတော။>
        text <ပဉှံ ပုဋ္ဌော ဝိယာကာသိ၊ ယဿ ကမ္မဿိဒံ ဖလံ။>
      text <၉၁၅>
        text <သတိသမုပ္ပါဒကရော၊ ဒွာရေ ကက္ကဋကော ဌိတော။>
        text <နိဋ္ဌိတော ဇာတရူပဿ၊ သောဘတိ ဒသပါဒကော။>
      text <၉၁၆>
        text <တေန မေတာဒိသော ဝဏ္ဏော၊ တေန မေ ဣဓ မိဇ္ဈတိ။>
        text <ဥပ္ပဇ္ဇန္တိ စ မေ ဘောဂါ၊ ယေ ကေစိ မနသော ပိယာ။>
      text <၉၁၇>
        text <အက္ခါမိ တေ ဘိက္ခု မဟာနုဘာဝ၊ မနုဿဘူတော ယမကာသိ ပုညံ။>
        text <တေနမှိ ဧဝံ ဇလိတာနုဘာဝေါ၊ ဝဏ္ဏော စ မေ သဗ္ဗဒိသာ ပဘာသတီတိ။>
      stand <ကက္ကဋကရသဒာယကဝိမာနံ စတုတ္ထံ။>
      text <အနန္တရံ ပဉ္စဝိမာနံ ယထာ ကက္ကဋကရသဒာယကဝိမာနံ တထာ ဝိတ္ထာရေတဗ္ဗံ>
    text <၅။ ဒွာရပါလဝိမာနဝတ္ထု>
      text <၉၁၈>
        text <ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။>
        text <ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။>
      text <၉၁၉>
        text <တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။>
        text <ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။>
      text <၉၂၀>
        text <ကေန တေတာဒိသော ဝဏ္ဏော။ပေ။ ဝဏ္ဏော စ တေ သဗ္ဗဒိသာ ပဘာသတီတိ။>
      text <၉၂၂>
        text <သော ဒေဝပုတ္တော အတ္တမနော၊ မောဂ္ဂလ္လာနေန ပုစ္ဆိတော။>
        text <ပဉှံ ပုဋ္ဌော ဝိယာကာသိ၊ ယဿ ကမ္မဿိဒံ ဖလံ။>
      text <၉၂၃>
        text <ဒိဗ္ဗံ မမံ ဝဿသဟဿမာယု၊ ဝါစာဘိဂီတံ မနသာ ပဝတ္တိတံ။>
        text <ဧတ္တာဝတာ ဌဿတိ ပုညကမ္မော၊ ဒိဗ္ဗေဟိ ကာမေဟိ သမင်္ဂိဘူတော။>
      text <၉၂၄>
        text <တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။>
      stand <ဒွာရပါလဝိမာနံ ပဉ္စမံ။>
    text <၆။ ပဌမကရဏီယဝိမာနဝတ္ထု>
      text <၉၂၆>
        text <ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။>
        text <ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။>
      text <၉၂၇>
        text <တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။>
        text <ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။>
      text <၉၂၈>
        text <ကေန တေတာဒိသော ဝဏ္ဏော။ပေ။>
        text <ဝဏ္ဏော စ တေ သဗ္ဗဒိသာ ပဘာသတီတိ။>
      text <၉၃၀>
        text <သော ဒေဝပုတ္တော အတ္တမနော။ပေ။ယဿ ကမ္မဿိဒံ ဖလံ။>
      text <၉၃၁>
        text <ကရဏီယာနိ ပုညာနိ၊ ပဏ္ဍိတေန ဝိဇာနတာ။>
        text <သမ္မဂ္ဂတေသု ဗုဒ္ဓေသု၊ ယတ္ထ ဒိန္နံ မဟပ္ဖလံ။>
      text <၉၃၂>
        text <အတ္ထာယ ဝတ မေ ဗုဒ္ဓေါ၊ အရညာ ဂါမမာဂတော။>
        text <တတ္ထ စိတ္တံ ပသာဒေတွာ၊ တာဝတိံသူပဂေါ အဟံ။>
      text <၉၃၃>
        text <တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။>
      stand <ပဌမကရဏီယဝိမာနံ ဆဋ္ဌံ။>
    text <၇။ ဒုတိယကရဏီယဝိမာနဝတ္ထု>
      text <၉၃၅>
        text <ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။>
        text <ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။>
      text <၉၃၆>
        text <တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။>
        text <ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။>
      text <၉၃၇>
        text <ကေန တေတာဒိသော ဝဏ္ဏော။ပေ။ ဝဏ္ဏော စ တေ သဗ္ဗဒိသာ ပဘာသတီတိ။>
      text <၉၃၉>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၉၄၀>
        text <ကရဏီယာနိ ပုညာနိ၊ ပဏ္ဍိတေန ဝိဇာနတာ။>
        text <သမ္မဂ္ဂတေသု ဘိက္ခူသု၊ ယတ္ထ ဒိန္နံ မဟပ္ဖလံ။>
      text <၉၄၁>
        text <အတ္ထာယ ဝတ မေ ဘိက္ခု၊ အရညာ ဂါမမာဂတော။>
        text <တတ္ထ စိတ္တံ ပသာဒေတွာ၊ တာဝတိံသူပဂေါ အဟံ။>
      text <၉၄၂>
        text <တေန မေတာဒိသော ဝဏ္ဏော။ပေ။>
        text <ဝဏ္ဏော စ မေ သဗ္ဗဒိသာ ပဘာသတီတိ။>
      stand <ဒုတိယကရဏီယဝိမာနံ သတ္တမံ။>
    text <၈။ ပဌမသူစိဝိမာနဝတ္ထု>
      text <၉၄၄>
        text <ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။>
        text <ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။>
      text <၉၄၅>
        text <တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။>
        text <ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။>
      text <၉၄၆>
        text <ကေန တေတာဒိသော ဝဏ္ဏော။ပေ။ ဝဏ္ဏော စ တေ သဗ္ဗဒိသာ ပဘာသတီတိ။>
      text <၉၄၈>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၉၄၉>
        text <ယံ ဒဒာတိ န တံ ဟောတိ၊>
        text <ယဉ္စေဝ ဒဇ္ဇာ တဉ္စေဝ သေယျော။>
        text <သူစိ ဒိန္နာ သူစိမေဝ သေယျော။>
      text <၉၅၀>
        text <တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။>
      stand <ပဌမသူစိဝိမာနံ အဋ္ဌမံ။>
    text <၉။ ဒုတိယသူစိဝိမာနဝတ္ထု>
      text <၉၅၂>
        text <ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။>
        text <ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။>
      text <၉၅၃>
        text <တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။>
        text <ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။>
      text <၉၅၄>
        text <ကေန တေတာဒိသော ဝဏ္ဏော။ပေ။ ဝဏ္ဏော စ တေ သဗ္ဗဒိသာ ပဘာသတီတိ။>
      text <၉၅၆>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၉၅၇>
        text <အဟံ မနုဿေသု မနုဿဘူတော၊ပုရိမဇာတိယာ မနုဿလောကေ။>
      text <၉၅၈>
        text <အဒ္ဒသံ ဝိရဇံ ဘိက္ခုံ၊ ဝိပ္ပသန္နမနာဝိလံ။>
        text <တဿ အဒာသဟံ သူစိံ၊ ပသန္နော သေဟိ ပါဏိဘိ။>
      text <၉၅၉>
        text <တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။>
      stand <ဒုတိယသူစိဝိမာနံ နဝမံ။>
    text <၁၀။ ပဌမနာဂဝိမာနဝတ္ထု>
      text <၉၆၁>
        text <သုသုက္ကခန္ဓံ အဘိရုယှ နာဂံ၊ အကာစိနံ ဒန္တိံ ဗလိံ မဟာဇဝံ။>
        text <အဘိရုယှ ဂဇဝရံ သုကပ္ပိတံ၊ ဣဓာဂမာ ဝေဟာယသံ အန္တလိက္ခေ။>
      text <၉၆၂>
        text <နာဂဿ ဒန္တေသု ဒုဝေသု နိမ္မိတာ၊ အစ္ဆောဒကာ ပဒုမိနိယော သုဖုလ္လာ။>
        text <ပဒုမေသု စ တုရိယဂဏာ ပဝဇ္ဇရေ၊ ဣမာ စ နစ္စန္တိ မနောဟရာယော။>
      text <၉၆၃>
        text <ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။>
        text <ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။>
      text <၉၆၄>
        text <သော ဒေဝပုတ္တော အတ္တမနော၊ မောဂ္ဂလ္လာနေန ပုစ္ဆိတော။>
        text <ပဉှံ ပုဋ္ဌော ဝိယာကာသိ၊ ယဿ ကမ္မဿိဒံ ဖလံ။>
      text <၉၆၅>
        text <အဋ္ဌေဝ မုတ္တပုပ္ဖာနိ၊ ကဿပဿ မဟေသိနော။>
        text <ထူပသ္မိံ အဘိရောပေသိံ၊ ပသန္နော သေဟိ ပါဏိဘိ။>
      text <၉၆၆>
        text <တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။>
      stand <ပဌမနာဂဝိမာနံ ဒသမံ။>
    text <၁၁။ ဒုတိယနာဂဝိမာနဝတ္ထု>
      text <၉၆၈>
        text <မဟန္တံ နာဂံ အဘိရုယှ၊ သဗ္ဗသေတံ ဂဇုတ္တမံ။>
        text <ဝနာ ဝနံ အနုပရိယာသိ၊ နာရီဂဏပုရက္ခတော။>
        text <ဩဘာသေန္တော ဒိသာ သဗ္ဗာ၊ ဩသဓီ ဝိယ တာရကာ။>
      text <၉၆၉>
        text <ကေန တေတာဒိသော ဝဏ္ဏော။ပေ။ဝဏ္ဏော စ တေ သဗ္ဗဒိသာ ပဘာသတီတိ။>
      text <၉၇၁>
        text <သော ဒေဝပုတ္တော အတ္တမနော၊ ဝင်္ဂီသေနေဝ ပုစ္ဆိတော။>
        text <ပဉှံ ပုဋ္ဌော ဝိယာကာသိ၊ ယဿ ကမ္မဿိဒံ ဖလံ။>
      text <၉၇၂>
        text <အဟံ မနုဿေသု မနုဿဘူတော၊ ဥပါသကော စက္ခုမတော အဟောသိံ။>
        text <ပါဏာတိပါတာ ဝိရတော အဟောသိံ၊ လောကေ အဒိန္နံ ပရိဝဇ္ဇယိဿံ။>
      text <၉၇၃>
        text <အမဇ္ဇပေါ နော စ မုသာ အဘာဏိံ၊ သကေန ဒာရေန စ တုဋ္ဌော အဟောသိံ။>
        text <အန္နဉ္စ ပါနဉ္စ ပသန္နစိတ္တော၊ သက္ကစ္စ ဒာနံ ဝိပုလံ အဒာသိံ။>
      text <၉၇၄>
        text <တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။>
      stand <ဒုတိယနာဂဝိမာနံ ဧကာဒသမံ။>
    text <၁၂။ တတိယနာဂဝိမာနဝတ္ထု>
      text <၉၇၆>
        text <ကော နု ဒိဗ္ဗေန ယာနေန၊ သဗ္ဗသေတေန ဟတ္ထိနာ။>
        text <တုရိယတာဠိတနိဂ္ဃောသော၊ အန္တလိက္ခေ မဟီယတိ။>
      text <၉၇၇>
        text <ဒေဝတာ နုသိ ဂန္ဓဗ္ဗော၊ အဒု သက္ကော ပုရိန္ဒဒော။>
        text <အဇာနန္တာ တံ ပုစ္ဆာမ၊ ကထံ ဇာနေမု တံ မယန္တိ။>
      text <၉၇၈>
        text <နမှိ ဒေဝေါ န ဂန္ဓဗ္ဗော၊ နာပိ သက္ကော ပုရိန္ဒဒော။>
        text <သုဓမ္မာ နာမ ယေ ဒေဝါ၊ တေသံ အညတရော အဟန္တိ။>
      text <၉၇၉>
        text <ပုစ္ဆာမ ဒေဝံ သုဓမ္မံ၊ ပုထုံ ကတွာန အဉ္ဇလိံ။>
        text <ကိံ ကတွာ မာနုသေ ကမ္မံ၊ သုဓမ္မံ ဥပပဇ္ဇတီတိ။>
      text <၉၈၀>
        text <ဥစ္ဆာဂါရံ တိဏာဂါရံ၊ ဝတ္ထာဂါရဉ္စ ယော ဒဒေ။>
        text <တိဏ္ဏံ အညတရံ ဒတွာ၊ သုဓမ္မံ ဥပပဇ္ဇတီတိ။>
      stand <တတိယနာဂဝိမာနံ ဒွာဒသမံ။>
    text <၁၃။ စူဠရထဝိမာနဝတ္ထု>
      text <၉၈၁>
        text <ဒဠှဓမ္မာ နိသာရဿ၊ ဓနုံ ဩလုဗ္ဘ တိဋ္ဌသိ။>
        text <ခတ္တိယော နုသိ ရာဇညော၊ အဒု လုဒ္ဒော ဝနေစရောတိ။>
      text <၉၈၂>
        text <အဿကာဓိပတိဿာဟံ၊ ဘန္တေ ပုတ္တော ဝနေစရော။>
        text <နာမံ မေ ဘိက္ခု တေ ဗြူမိ၊ သုဇာတော ဣတိ မံ ဝိဒူ။>
      text <၉၈၃>
        text <မိဂေ ဂဝေသမာနောဟံ၊ ဩဂါဟန္တော ဗြဟာဝနံ။>
        text <မိဂံ တဉ္စေဝ နာဒ္ဒက္ခိံ၊ တဉ္စ ဒိသွာ ဌိတော အဟန္တိ။>
      text <၉၈၄>
        text <သွာဂတံ တေ မဟာပုည၊ အထော တေ အဒုရာဂတံ။>
        text <ဧတ္တော ဥဒကမာဒာယ၊ ပါဒေ ပက္ခါလယဿု တေ။>
      text <၉၈၅>
        text <ဣဒမ္ပိ ပါနီယံ သီတံ၊ အာဘတံ ဂိရိဂဗ္ဘရာ။>
        text <ရာဇပုတ္တ တတော ပိတွာ၊ သန္ထတသ္မိံ ဥပါဝိသာတိ။>
      text <၉၈၆>
        text <ကလျာဏီ ဝတ တေ ဝါစာ၊ သဝနီယာ မဟာမုနိ။>
        text <နေလာ အတ္ထဝတီ ဝဂ္ဂု၊ မန္တွာ အတ္ထဉ္စ ဘာသသိ။>
      text <၉၈၇>
        text <ကာ တေ ရတိ ဝနေ ဝိဟရတော၊ ဣသိနိသဘ ဝဒေဟိ ပုဋ္ဌော။>
        text <တဝ ဝစနပထံ နိသာမယိတွာ၊ အတ္ထဓမ္မပဒံ သမာစရေမသေတိ။>
      text <၉၈၈>
        text <အဟိံသာ သဗ္ဗပါဏီနံ၊ ကုမာရမှာက ရုစ္စတိ။>
        text <ထေယျာ စ အတိစာရာ စ၊ မဇ္ဇပါနာ စ အာရတိ။>
      text <၉၈၉>
        text <အာရတိ သမစရိယာ စ၊ ဗာဟုသစ္စံ ကတညုတာ။>
        text <ဒိဋ္ဌေဝ ဓမ္မေ ပါသံသာ၊ ဓမ္မာ ဧတေ ပသံသိယာတိ။>
      text <၉၉၀>
        text <သန္တိကေ မရဏံ တုယှံ၊ ဩရံ မာသေဟိ ပဉ္စဟိ။>
        text <ရာဇပုတ္တ ဝိဇာနာဟိ၊ အတ္တာနံ ပရိမောစယာတိ။>
      text <၉၉၁>
        text <ကတမံ သွာဟံ ဇနပဒံ ဂန္တွာ၊ ကိံ ကမ္မံ ကိဉ္စ ပေါရိသံ။>
        text <ကာယ ဝါ ပန ဝိဇ္ဇာယ၊ ဘဝေယျံ အဇရာမရောတိ။>
      text <၉၉၂>
        text <န ဝိဇ္ဇတေ သော ပဒေသော၊ ကမ္မံ ဝိဇ္ဇာ စ ပေါရိသံ။>
        text <ယတ္ထ ဂန္တွာ ဘဝေ မစ္စော၊ ရာဇပုတ္တာဇရာမရော။>
      text <၉၉၃>
        text <မဟဒ္ဓနာ မဟာဘောဂါ၊ ရဋ္ဌဝန္တောပိ ခတ္တိယာ။>
        text <ပဟူတဓနဓညာသေ၊ တေပိ နော အဇရာမရာ။>
      text <၉၉၄>
        text <ယဒိ တေ သုတာ အန္ဓကဝေဏ္ဍုပုတ္တာ၊ သူရာ ဝီရာ ဝိက္ကန္တပ္ပဟာရိနော။>
        text <တေပိ အာယုက္ခယံ ပတ္တာ၊ ဝိဒ္ဓသ္တာ သဿတီသမာ။>
      text <၉၉၅>
        text <ခတ္တိယာ ဗြာဟ္မဏာ ဝေဿာ၊ သုဒ္ဒာ စဏ္ဍာလပုက္ကုသာ။>
        text <ဧတေ စညေ စ ဇာတိယာ၊ တေပိ နော အဇရာမရာ။>
      text <၉၉၆>
        text <ယေ မန္တံ ပရိဝတ္တေန္တိ၊ ဆဠင်္ဂံ ဗြဟ္မစိန္တိတံ။>
        text <ဧတေ စညေ စ ဝိဇ္ဇာယ၊ တေပိ နော အဇရာမရာ။>
      text <၉၉၇>
        text <ဣသယော စာပိ ယေ သန္တာ၊ သညတတ္တာ တပဿိနော။>
        text <သရီရံ တေပိ ကာလေန၊ ဝိဇဟန္တိ တပဿိနော။>
      text <၉၉၈>
        text <ဘာဝိတတ္တာပိ အရဟန္တော၊ ကတကိစ္စာ အနာသဝါ။>
        text <နိက္ခိပန္တိ ဣမံ ဒေဟံ၊ ပုညပါပပရိက္ခယာတိ။>
      text <၉၉၉>
        text <သုဘာသိတာ အတ္ထဝတီ၊ ဂါထာယော တေ မဟာမုနိ။>
        text <နိဇ္ဈတ္တောမှိ သုဘဋ္ဌေန၊ တွဉ္စ မေ သရဏံ ဘဝါတိ။>
      text <၁၀၀၀>
        text <မာ မံ တွံ သရဏံ ဂစ္ဆ၊ တမေဝ သရဏံ ဝဇ။>
        text <သကျပုတ္တံ မဟာဝီရံ၊ ယမဟံ သရဏံ ဂတောတိ။>
      text <၁၀၀၁>
        text <ကတရသ္မိံ သော ဇနပဒေ၊ သတ္ထာ တုမှာက မာရိသ။>
        text <အဟမ္ပိ ဒဋ္ဌုံ ဂစ္ဆိဿံ၊ ဇိနံ အပ္ပဋိပုဂ္ဂလန္တိ။>
      text <၁၀၀၂>
        text <ပုရတ္ထိမသ္မိံ ဇနပဒေ၊ ဩက္ကာကကုလသမ္ဘဝေါ။>
        text <တတ္ထာသိ ပုရိသာဇညော၊ သော စ ခေါ ပရိနိဗ္ဗုတောတိ။>
      text <၁၀၀၃>
        text <သစေ ဟိ ဗုဒ္ဓေါ တိဋ္ဌေယျ၊ သတ္ထာ တုမှာက မာရိသ။>
        text <ယောဇနာနိ သဟဿာနိ၊ ဂစ္ဆေယျံ ပယိရုပါသိတုံ။>
      text <၁၀၀၄>
        text <ယတော စ ခေါ ပရိနိဗ္ဗုတော၊ သတ္ထာ တုမှာက မာရိသ။>
        text <နိဗ္ဗုတမ္ပိ မဟာဝီရံ၊ ဂစ္ဆာမိ သရဏံ အဟံ။>
      text <၁၀၀၅>
        text <ဥပေမိ သရဏံ ဗုဒ္ဓံ၊ ဓမ္မဉ္စာပိ အနုတ္တရံ။>
        text <သင်္ဃဉ္စ နရဒေဝဿ၊ ဂစ္ဆာမိ သရဏံ အဟံ။>
      text <၁၀၀၆>
        text <ပါဏာတိပါတာ ဝိရမာမိ ခိပ္ပံ၊ လောကေ အဒိန္နံ ပရိဝဇ္ဇယာမိ။>
        text <အမဇ္ဇပေါ နော စ မုသာ ဘဏာမိ၊ သကေန ဒာရေန စ ဟောမိ တုဋ္ဌောတိ။>
      text <၁၀၀၇>
        text <သဟဿရံသီဝ ယထာ မဟပ္ပဘော၊ ဒိသံ ယထာ ဘာတိ နဘေ အနုက္ကမံ။>
        text <တထာပကာရော တဝါယံ မဟာရထော၊ သမန္တတော ယောဇနသတ္တမာယတော။>
      text <၁၀၀၈>
        text <သုဝဏ္ဏပဋ္ဋေဟိ သမန္တမောတ္ထဋော၊ ဥရဿ မုတ္တာဟိ မဏီဟိ စိတ္တိတော။>
        text <လေခါ သုဝဏ္ဏဿ စ ရူပိယဿ စ၊ သောဘေန္တိ ဝေဠုရိယမယာ သုနိမ္မိတာ။>
      text <၁၀၀၉>
        text <သီသဉ္စိဒံ ဝေဠုရိယဿ နိမ္မိတံ၊ ယုဂဉ္စိဒံ လောဟိတကာယ စိတ္တိတံ။>
        text <ယုတ္တာ သုဝဏ္ဏဿ စ ရူပိယဿ စ၊ သောဘန္တိ အဿာ စ ဣမေ မနောဇဝါ။>
      text <၁၀၁၀>
        text <သော တိဋ္ဌသိ ဟေမရထေ အဓိဋ္ဌိတော၊ ဒေဝါနမိန္ဒောဝ သဟဿဝါဟနော။>
        text <ပုစ္ဆာမိ တာဟံ ယသဝန္တ ကောဝိဒံ၊ ကထံ တယာ လဒ္ဓေါ အယံ ဥဠာရောတိ။>
      text <၁၀၁၁>
        text <သုဇာတော နာမဟံ ဘန္တေ၊ ရာဇပုတ္တော ပုရေ အဟုံ။>
        text <တွဉ္စ မံ အနုကမ္ပါယ၊ သညမသ္မိံ နိဝေသယိ။>
      text <၁၀၁၂>
        text <ခီဏာယုကဉ္စ မံ ဉတွာ၊ သရီရံ ပါဒာသိ သတ္ထုနော။>
        text <ဣမံ သုဇာတ ပူဇေဟိ၊ တံ တေ အတ္ထာယ ဟေဟိတိ။>
      text <၁၀၁၃>
        text <တာဟံ ဂန္ဓေဟိ မာလေဟိ၊ ပူဇယိတွာ သမုယျုတော။>
        text <ပဟာယ မာနုသံ ဒေဟံ၊ ဥပပန္နောမှိ နန္ဒနံ။>
      text <၁၀၁၄>
        text <နန္ဒနေ စ ဝနေ ရမ္မေ၊ နာနာဒိဇဂဏာယုတေ။>
        text <ရမာမိ နစ္စဂီတေဟိ၊ အစ္ဆရာဟိ ပုရက္ခတောတိ။>
      stand <စူဠရထဝိမာနံ တေရသမံ။>
    text <၁၄။ မဟာရထဝိမာနဝတ္ထု>
      text <၁၀၁၅>
        text <သဟဿယုတ္တံ ဟယဝါဟနံ သုဘံ၊ အာရုယှိမံ သန္ဒနံ နေကစိတ္တံ။>
        text <ဥယျာနဘူမိံ အဘိတော အနုက္ကမံ၊ ပုရိန္ဒဒော ဘူတပတီဝ ဝါသဝေါ။>
      text <၁၀၁၆>
        text <သောဝဏ္ဏမယာ တေ ရထကုဗ္ဗရာ ဥဘော၊ ဖလေဟိ အံသေဟိ အတီဝ သင်္ဂတာ။>
        text <သုဇာတဂုမ္ဗာ နရဝီရနိဋ္ဌိတာ၊ ဝိရောစတီ ပန္နရသေဝ စန္ဒော။>
      text <၁၀၁၇>
        text <သုဝဏ္ဏဇာလာဝတတော ရထော အယံ၊ ဗဟူဟိ နာနာရတနေဟိ စိတ္တိတော။>
        text <သုနန္ဒိဃောသော စ သုဘဿရော စ၊ ဝိရောစတီ စာမရဟတ္ထဗာဟုဘိ။>
      text <၁၀၁၈>
        text <ဣမာ စ နာဘျော မနသာဘိနိမ္မိတာ၊ ရထဿ ပါဒန္တရမဇ္ဈဘူသိတာ။>
        text <ဣမာ စ နာဘျော သတရာဇိစိတ္တိတာ၊ သတေရတာ ဝိဇ္ဇုရိဝပ္ပဘာသရေ။>
      text <၁၀၁၉>
        text <အနေကစိတ္တာဝတတော ရထော အယံ၊ ပုထူ စ နေမီ စ သဟဿရံသိကော။>
        text <တေသံ သရော သုယျတိ ဝဂ္ဂုရူပေါ၊ ပဉ္စင်္ဂိကံ တုရိယမိဝပ္ပဝါဒိတံ။>
      text <၁၀၂၀>
        text <သိရသ္မိံ စိတ္တံ မဏိစန္ဒကပ္ပိတံ၊ သဒာ ဝိသုဒ္ဓံ ရုစိရံ ပဘဿရံ။>
        text <သုဝဏ္ဏရာဇီဟိ အတီဝ သင်္ဂတံ၊ ဝေဠုရိယရာဇီဝ အတီဝ သောဘတိ။>
      text <၁၀၂၁>
        text <ဣမေ စ ဝါဠီ မဏိစန္ဒကပ္ပိတာ၊ အာရောဟကမ္ဗူ သုဇဝါ ဗြဟူပမာ။>
        text <ဗြဟာ မဟန္တာ ဗလိနော မဟာဇဝါ၊ မနော တဝညာယ တထေဝ သိံသရေ။>
      text <၁၀၂၂>
        text <ဣမေ စ သဗ္ဗေ သဟိတာ စတုက္ကမာ၊ မနော တဝညာယ တထေဝ သိံသရေ။>
        text <သမံ ဝဟန္တာ မုဒုကာ အနုဒ္ဓတာ၊ အာမောဒမာနာ တုရဂါန မုတ္တမာ။>
      text <၁၀၂၃>
        text <ဓုနန္တိ ဝဂ္ဂန္တိ ပတန္တိ စမ္ဗရေ၊ အဗ္ဘုဒ္ဓုနန္တာ သုကတေ ပိဠန္ဓနေ။>
        text <တေသံ သရော သုယျတိ ဝဂ္ဂုရူပေါ၊ ပဉ္စင်္ဂိကံ တုရိယမိဝပ္ပဝါဒိတံ။>
      text <၁၀၂၄>
        text <ရထဿ ဃောသော အပိဠန္ဓနာန စ၊ ခုရဿ နာဒော အဘိဟိံသနာယ စ။>
        text <ဃောသော သုဝဂ္ဂူ သမိတဿ သုယျတိ၊ ဂန္ဓဗ္ဗတူရိယာနိ ဝိစိတြသံဝနေ။>
      text <၁၀၂၅>
        text <ရထေ ဌိတာ တာ မိဂမန္ဒလောစနာ၊ အာဠာရပမှာ ဟသိတာ ပိယံဝဒာ။>
        text <ဝေဠုရိယဇာလာဝတတာ တနုစ္ဆဝါ၊ သဒေဝ ဂန္ဓဗ္ဗသူရဂ္ဂပူဇိတာ။>
      text <၁၀၂၆>
        text <တာ ရတ္တရတ္တမ္ဗရပီတဝါသသာ၊ ဝိသာလနေတ္တာ အဘိရတ္တလောစနာ။>
        text <ကုလေ သုဇာတာ သုတနူ သုစိမှိတာ၊ ရထေ ဌိတာ ပဉ္ဇလိကာ ဥပဋ္ဌိတာ။>
      text <၁၀၂၇>
        text <တာ ကမ္ဗုကေယူရဓရာ သုဝါသသာ၊ သုမဇ္ဈိမာ ဦရုထနူပပန္နာ။>
        text <ဝဋ္ဋင်္ဂုလိယော သုမုခါ သုဒဿနာ၊ ရထေ ဌိတာ ပဉ္ဇလိကာ ဥပဋ္ဌိတာ။>
      text <၁၀၂၈>
        text <အညာ သုဝေဏီ သုသု မိဿကေသိယော၊ သမံ ဝိဘတ္တာဟိ ပဘဿရာဟိ စ။>
        text <အနုဗ္ဗတာ တာ တဝ မာနသေ ရတာ၊ ရထေ ဌိတာ ပဉ္ဇလိကာ ဥပဋ္ဌိတာ။>
      text <၁၀၂၉>
        text <အာဝေဠိနိယော ပဒုမုပ္ပလစ္ဆဒာ၊ အလင်္ကတာ စန္ဒနသာရဝါသိတာ။>
        text <အနုဗ္ဗတာ တာ တဝ မာနသေ ရတာ၊ ရထေ ဌိတာ ပဉ္ဇလိကာ ဥပဋ္ဌိတာ။>
      text <၁၀၃၀>
        text <တာ မာလိနိယော ပဒုမုပ္ပလစ္ဆဒာ၊ အလင်္ကတာ စန္ဒနသာရဝါသိတာ။>
        text <အနုဗ္ဗတာ တာ တဝ မာနသေ ရတာ၊ ရထေ ဌိတာ ပဉ္ဇလိကာ ဥပဋ္ဌိတာ။>
      text <၁၀၃၁>
        text <ကဏ္ဌေသု တေ ယာနိ ပိဠန္ဓနာနိ၊ ဟတ္ထေသု ပါဒေသု တထေဝ သီသေ။>
        text <ဩဘာသယန္တီ ဒသ သဗ္ဗသော ဒိသာ၊ အဗ္ဘုဒ္ဒယံ သာရဒိကောဝ ဘာဏုမာ။>
      text <၁၀၃၂>
        text <ဝါတဿ ဝေဂေန စ သမ္ပကမ္ပိတာ၊ ဘုဇေသု မာလာ အပိဠန္ဓနာနိ စ။>
        text <မုဉ္စန္တိ ဃောသံ ရူစိရံ သုစိံ သုဘံ၊ သဗ္ဗေဟိ ဝိညူဟိ သုတဗ္ဗရူပံ။>
      text <၁၀၃၃>
        text <ဥယျာနဘူမျာ စ ဒုဝဒ္ဓတော ဌိတာ၊ ရထာ စ နာဂါ တူရိယာနိ စ သရော။>
        text <တမေဝ ဒေဝိန္ဒ ပမောဒယန္တိ၊ ဝီဏာ ယထာ ပေါက္ခရပတ္တဗာဟုဘိ။>
      text <၁၀၃၄>
        text <ဣမာသု ဝီဏာသု ဗဟူသု ဝဂ္ဂူသု၊ မနုညရူပါသု ဟဒယေရိတံ ပီတိံ။>
        text <ပဝဇ္ဇမာနာသု အတီဝ အစ္ဆရာ၊ ဘမန္တိ ကညာ ပဒုမေသု သိက္ခိတာ။>
      text <၁၀၃၅>
        text <ယဒာ စ ဂီတာနိ စ ဝါဒိတာနိ စ၊ နစ္စာနိ စိမာနိ သမေန္တိ ဧကတော။>
        text <အထေတ္ထ နစ္စန္တိ အထေတ္ထ အစ္ဆရာ၊ ဩဘာသယန္တီ ဥဘတော ဝရိတ္ထိယော။>
      text <၁၀၃၆>
        text <သော မောဒသိ တုရိယဂဏပ္ပဗောဓနော၊ မဟီယမာနော ဝဇိရာဝုဓောရိဝ။>
        text <ဣမာသု ဝီဏာသု ဗဟူသု ဝဂ္ဂူသု၊ မနုညရူပါသု ဟဒယေရိတံ ပီတိံ။>
      text <၁၀၃၇>
        text <ကိံ တွံ ပုရေ ကမ္မမကာသိ အတ္တနာ၊ မနုဿဘူတော ပုရိမာယ ဇာတိယာ။>
        text <ဥပေါသထံ ကံ ဝါ တုဝံ ဥပါဝသိ၊ ကံ ဓမ္မစရိယံ ဝတမာဘိရောစယိ။>
      text <၁၀၃၈>
        text <နယီဒမပ္ပဿ ကတဿ ကမ္မုနော၊ ပုဗ္ဗေ သုစိဏ္ဏဿ ဥပေါသထဿ ဝါ။>
        text <ဣဒ္ဓါနုဘာဝေါ ဝိပုလော အယံ တဝ၊ ယံ ဒေဝသင်္ဃံ အဘိရောစသေ ဘုသံ။>
      text <၁၀၃၉>
        text <ဒာနဿ တေ ဣဒံ ဖလံ၊ အထော သီလဿ ဝါ ပန။>
        text <အထော အဉ္ဇလိကမ္မဿ၊ တံ မေ အက္ခါဟိ ပုစ္ဆိတောတိ။>
      text <၁၀၄၀>
        text <သော ဒေဝပုတ္တော အတ္တမနော၊ မောဂ္ဂလ္လာနေန ပုစ္ဆိတော။>
        text <ပဉှံ ပုဋ္ဌော ဝိယာကာသိ၊ ယဿ ကမ္မဿိဒံ ဖလန္တိ။>
      text <၁၀၄၁>
        text <ဇိတိန္ဒြိယံ ဗုဒ္ဓမနောမနိက္ကမံ၊ နရုတ္တမံ ကဿပမဂ္ဂပုဂ္ဂလံ။>
        text <အဝါပုရန္တံ အမတဿ ဒွာရံ၊ ဒေဝါတိဒေဝံ သတပုညလက္ခဏံ။>
      text <၁၀၄၂>
        text <တမဒ္ဒသံ ကုဉ္ဇရမောဃတိဏ္ဏံ၊ သုဝဏ္ဏသိင်္ဂီနဒဗိမ္ဗသာဒိသံ။>
        text <ဒိသွာန တံ ခိပ္ပမဟုံ သုစီမနော၊ တမေဝ ဒိသွာန သုဘာသိတဒ္ဓဇံ။>
      text <၁၀၄၃>
        text <တမန္နပါနံ အထဝါပိ စီဝရံ၊ သုစိံ ပဏီတံ ရသသာ ဥပေတံ။>
        text <ပုပ္ဖာဘိက္ကိဏမှိ သကေ နိဝေသနေ၊ ပတိဋ္ဌပေသိံ သ အသင်္ဂမာနသော။>
      text <၁၀၄၄>
        text <တမန္နပါနေန စ စီဝရေန စ၊ ခဇ္ဇေန ဘောဇ္ဇေန စ သာယနေန စ။>
        text <သန္တပ္ပယိတွာ ဒွိပဒာနမုတ္တမံ၊ သော သဂ္ဂသော ဒေဝပုရေ ရမာမဟံ။>
      text <၁၀၄၅>
        text <>
        text <ပဟာယဟံ မာနုသကံ သမုဿယံ၊ ဣန္ဒူပမော ဒေဝပုရေ ရမာမဟံ။>
      text <ဧတေနုပါယေန ဣမံ နိရဂ္ဂဠံ၊ ယညံ ယဇိတွာ တိဝိဓံ ဝိသုဒ္ဓံ။>
      text <၁၀၄၆>
        text <အာယုဉ္စ ဝဏ္ဏဉ္စ သုခံ ဗလဉ္စ၊ ပဏီတရူပံ အဘိကင်္ခတာ မုနိ။>
        text <အန္နဉ္စ ပါနဉ္စ ဗဟုံ သုသင်္ခတံ၊ ပတိဋ္ဌပေတဗ္ဗမသင်္ဂမာနသေ။>
      text <၁၀၄၇>
        text <နယိမသ္မိံ လောကေ ပရသ္မိံ ဝါ ပန၊ ဗုဒ္ဓေန သေဋ္ဌော ဝ သမော ဝ ဝိဇ္ဇတိ။>
        text <အာဟုနေယျာနံ ပရမာဟုတိံ ဂတော၊ ပုညတ္ထိကာနံ ဝိပုလပ္ဖလေသိနန္တိ။>
        text <မဏ္ဍူကော ရေဝတီ ဆတ္တော၊ ကက္ကဋော ဒွာရပါလကော။>
        text <ဒွေ ကရဏီယာ ဒွေ သူစိ၊ တယော နာဂါ စ ဒွေ ရထာ။>
        text <ပုရိသာနံ ပဌမော ဝဂ္ဂေါ ပဝုစ္စတီတိ။>
      stand <မဟာရထဝိမာနံ စုဒ္ဒသမံ။>
      stand <မဟာရထဝဂ္ဂေါ ပဉ္စမော နိဋ္ဌိတော။>
      text <တဿုဒ္ဒာနံ>
      stand <ဘာဏဝါရံ တတိယံ နိဋ္ဌိတံ။>
  text <၆။ ပါယာသိဝဂ္ဂေါ>
    text <၁။ ပဌမအဂါရိယဝိမာနဝတ္ထု>
      text <၁၀၄၈>
        text <ယထာ ဝနံ စိတ္တလတံ ပဘာသတိ၊ ဥယျာနသေဋ္ဌံ တိဒသာနမုတ္တမံ။>
        text <တထူပမံ တုယှမိဒံ ဝိမာနံ၊ ဩဘာသယံ တိဋ္ဌတိ အန္တလိက္ခေ။>
      text <၁၀၄၉>
        text <ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။>
        text <ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၀၅၀>
        text <သော ဒေဝပုတ္တော အတ္တမနော၊ မောဂ္ဂလ္လာနေန ပုစ္ဆိတော။>
        text <ပဉှံ ပုဋ္ဌော ဝိယာကာသိ၊ ယဿ ကမ္မဿိဒံ ဖလံ။>
      text <၁၀၅၁>
        text <အဟဉ္စ ဘရိယာ စ မနုဿလောကေ၊ ဩပါနဘူတာ ဃရမာဝသိမှ။>
        text <အန္နဉ္စ ပါနဉ္စ ပသန္နစိတ္တာ၊ သက္ကစ္စ ဒာနံ ဝိပုလံ အဒမှ။>
      text <၁၀၅၂>
        text <တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။>
      stand <ပဌမအဂါရိယဝိမာနံ ပဌမံ။>
    text <၂။ ဒုတိယအဂါရိယဝိမာနဝတ္ထု>
      text <၁၀၅၄>
        text <ယထာ ဝနံ စိတ္တလတံ ပဘာသတိ၊ ဥယျာနသေဋ္ဌံ တိဒသာနမုတ္တမံ။>
        text <တထူပမံ တုယှမိဒံ ဝိမာနံ၊ ဩဘာသယံ တိဋ္ဌတိ အန္တလိက္ခေ။>
      text <၁၀၅၅>
        text <ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။>
        text <ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၀၅၆>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၁၀၅၇>
        text <အဟဉ္စ ဘရိယာ စ မနုဿလောကေ၊ ဩပါနဘူတာ ဃရမာဝသိမှ။>
        text <အန္နဉ္စ ပါနဉ္စ ပသန္နစိတ္တာ၊ သက္ကစ္စ ဒာနံ ဝိပုလံ အဒမှ။>
      text <၁၀၅၈>
        text <တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။>
      stand <ဒုတိယအဂါရိယဝိမာနံ ဒုတိယံ။>
    text <၃။ ဖလဒာယကဝိမာနဝတ္ထု>
      text <၁၀၆၀>
        text <ဥစ္စမိဒံ မဏိထူဏံ ဝိမာနံ၊ သမန္တတော သောဠသ ယောဇနာနိ။>
        text <ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။>
      text <၁၀၆၁>
        text <တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။>
        text <အဋ္ဌဋ္ဌကာ သိက္ခိတာ သာဓုရူပါ၊ ဒိဗ္ဗာ စ ကညာ တိဒသစရာ ဥဠာရာ။>
        text <နစ္စန္တိ ဂါယန္တိ ပမောဒယန္တိ။>
      text <၁၀၆၂>
        text <ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။>
        text <ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၀၆၃>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၁၀၆၄>
        text <ဖလဒာယီ ဖလံ ဝိပုလံ လဘတိ၊ ဒဒမုဇုဂတေသု ပသန္နမာနသော။>
        text <သော ဟိ ပမောဒတိ သဂ္ဂဂတော တိဒိဝေ၊ အနုဘောတိ စ ပုညဖလံ ဝိပုလံ။>
      text <၁၀၆၅>
        text <တဝေဝါဟံ မဟာမုနိ၊ အဒာသိံ စတုရော ဖလေ။>
      text <၁၀၆၆>
        text <တသ္မာ ဟိ ဖလံ အလမေဝ ဒာတုံ၊ နိစ္စံ မနုဿေန သုခတ္ထိကေန။>
        text <ဒိဗ္ဗာနိ ဝါ ပတ္ထယတာ သုခါနိ၊ မနုဿသောဘဂ္ဂတမိစ္ဆတာ ဝါ။>
      text <၁၀၆၇>
        text <တေန မေတာဒိသော ဝဏ္ဏော။ပေ။>
        text <ဝဏ္ဏော စ မေ သဗ္ဗဒိသာ ပဘာသတီတိ။>
      stand <ဖလဒာယကဝိမာနံ တတိယံ။>
    text <၄။ ပဌမဥပဿယဒာယကဝိမာနဝတ္ထု>
      text <၁၀၆၉>
        text <စန္ဒော ယထာ ဝိဂတဝလာဟကေ နဘေ၊ ဩဘာသယံ ဂစ္ဆတိ အန္တလိက္ခေ။>
        text <တထူပမံ တုယှမိဒံ ဝိမာနံ၊ ဩဘာသယံ တိဋ္ဌတိ အန္တလိက္ခေ။>
      text <၁၀၇၀>
        text <ဒေဝိဒ္ဓိပတ္တောသိ မဟာနုဘာဝါ၊ မနုဿဘူတော ကိမကာသိ ပုညံ။>
        text <ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၀၇၁>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၁၀၇၂>
        text <အဟဉ္စ ဘရိယာ စ မနုဿလောကေ၊ ဥပဿယံ အရဟတော အဒမှ။>
        text <အန္နဉ္စ ပါနဉ္စ ပသန္နစိတ္တာ၊ သက္ကစ္စ ဒာနံ ဝိပုလံ အဒမှ။>
      text <၁၀၇၃>
        text <တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။>
      stand <ပဌမဥပဿယဒာယကဝိမာနံ စတုတ္ထံ။>
    text <၅။ ဒုတိယဥပဿယဒာယကဝိမာနဝတ္ထု>
      text <၁၀၇၅>
        text <သူရိယော ယထာ ဝိဂတဝလာဟကေ နဘေ။ပေ။>
        text <ယထာ ပုရိမဝိမာနံ တထာ ဝိတ္ထာရေတဗ္ဗံ။>
      text <၁၀၇၉>
        text <တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။>
      stand <ဒုတိယဥပဿယဒာယကဝိမာနံ ပဉ္စမံ။>
    text <၆။ ဘိက္ခါဒာယကဝိမာနဝတ္ထု>
      text <၁၀၈၁>
        text <ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။>
        text <ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။>
      text <၁၀၈၂>
        text <ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။>
        text <ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၀၈၃>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၁၀၈၄>
        text <အဟံ မနုဿေသု မနုဿဘူတော၊ ဒိသွာန ဘိက္ခုံ တသိတံ ကိလန္တံ။>
        text <ဧကာဟံ ဘိက္ခံ ပဋိပါဒယိဿံ၊ သမင်္ဂိ ဘတ္တေန တဒာ အကာသိံ။>
      text <၁၀၈၅>
        text <တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။>
      stand <ဘိက္ခါဒာယကဝိမာနံ ဆဋ္ဌံ။>
    text <၇။ ယဝပါလကဝိမာနဝတ္ထု>
      text <၁၀၈၇>
        text <ဥစ္စမိဒံ မဏိထူဏံ ဝိမာနံ။ပေ။ ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၀၈၉>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၁၀၉၀>
        text <အဟံ မနုဿေသု မနုဿဘူတော၊ အဟောသိံ ယဝပါလကော။>
        text <အဒ္ဒသံ ဝိရဇံ ဘိက္ခုံ၊ ဝိပ္ပသန္နမနာဝိလံ။>
      text <၁၀၉၁>
        text <တဿ အဒာသဟံ ဘာဂံ၊ ပသန္နော သေဟိ ပါဏိဘိ။>
        text <ကုမ္မာသပိဏ္ဍံ ဒတွာန၊ မောဒာမိ နန္ဒနေ ဝနေ။>
      text <၁၀၉၂>
        text <တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။>
      stand <ယဝပါလကဝိမာနံ သတ္တမံ။>
    text <၈။ ပဌမကုဏ္ဍလီဝိမာနဝတ္ထု>
      text <၁၀၉၄>
        text <အလင်္ကတော မလျဓရော သုဝတ္ထော၊ သုကုဏ္ဍလီ ကပ္ပိတကေသမဿု။>
        text <အာမုတ္တဟတ္ထာဘရဏော ယသဿီ၊ ဒိဗ္ဗေ ဝိမာနမှိ ယထာပိ စန္ဒိမာ။>
      text <၁၀၉၅>
        text <ဒိဗ္ဗာ စ ဝီဏာ ပဝဒန္တိ ဝဂ္ဂုံ၊ အဋ္ဌဋ္ဌကာ သိက္ခိတာ သာဓုရူပါ။>
        text <ဒိဗ္ဗာ စ ကညာ တိဒသစရာ ဥဠာရာ၊ နစ္စန္တိ ဂါယန္တိ ပမောဒယန္တိ။>
      text <၁၀၉၆>
        text <ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။>
        text <ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၀၉၇>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၁၀၉၈>
        text <အဟံ မနုဿေသု မနုဿဘူတော၊ ဒိသွာန သမဏေ သီလဝန္တေ။>
        text <သမ္ပန္နဝိဇ္ဇာစရဏေ ယသဿီ၊ ဗဟုဿုတေ တဏှက္ခယူပပန္နေ။>
        text <အန္နဉ္စ ပါနဉ္စ ပသန္နစိတ္တော၊ သက္ကစ္စ ဒာနံ ဝိပုလံ အဒာသိံ။>
      text <၁၀၉၉>
        text <တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။>
      stand <ပဌမကုဏ္ဍလီဝိမာနံ အဋ္ဌမံ။>
    text <၉။ ဒုတိယကုဏ္ဍလီဝိမာနဝတ္ထု>
      text <၁၁၀၁>
        text <အလင်္ကတော မလျဓရော သုဝတ္ထော၊ သုကုဏ္ဍလီ ကပ္ပိတကေသမဿု။>
        text <အာမုတ္တဟတ္ထာဘရဏော ယသဿီ၊ ဒိဗ္ဗေ ဝိမာနမှိ ယထာပိ စန္ဒိမာ။>
      text <၁၁၀၂>
        text <ဒိဗ္ဗာ စ ဝီဏာ ပဝဒန္တိ ဝဂ္ဂုံ၊ အဋ္ဌဋ္ဌကာ သိက္ခိတာ သာဓုရူပါ။>
        text <ဒိဗ္ဗာ စ ကညာ တိဒသစရာ ဥဠာရာ၊ နစ္စန္တိ ဂါယန္တိ ပမောဒယန္တိ။>
      text <၁၁၀၃>
        text <ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။>
        text <ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၁၀၄>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၁၁၀၅>
        text <အဟံ မနုဿေသု မနုဿဘူတော၊ ဒိသွာန သမဏေ သာဓုရူပေ။>
        text <သမ္ပန္နဝိဇ္ဇာစရဏေ ယသဿီ၊ ဗဟုဿုတေ သီလဝန္တေ ပသန္နေ။>
        text <အန္နဉ္စ ပါနဉ္စ ပသန္နစိတ္တော၊ သက္ကစ္စ ဒာနံ ဝိပုလံ အဒာသိံ။>
      text <၁၁၀၆>
        text <တေန မေတာဒိသော ဝဏ္ဏော။ပေ။ဝဏ္ဏော စ မေ သဗ္ဗဒိသာ ပဘာသတီတိ။>
      stand <ဒုတိယကုဏ္ဍလီဝိမာနံ နဝမံ။>
    text <၁၀။ ဥတ္တရ ပါယာသိဝိမာနဝတ္ထု>
      text <၁၁၀၈>
        text <ယာ ဒေဝရာဇဿ သဘာ သုဓမ္မာ၊ ယတ္ထစ္ဆတိ ဒေဝသင်္ဃော သမဂ္ဂေါ။>
        text <တထူပမံ တုယှမိဒံ ဝိမာနံ၊ ဩဘာသယံ တိဋ္ဌတိ အန္တလိက္ခေ။>
      text <၁၁၀၉>
        text <ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။>
        text <ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၁၁၀>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၁၁၁၁>
        text <အဟံ မနုဿေသု မနုဿဘူတော၊ ရညော ပါယာသိဿ အဟောသိံ မာဏဝေါ။>
        text <လဒ္ဓါ ဓနံ သံဝိဘာဂံ အကာသိံ၊ ပိယာ စ မေ သီလဝန္တော အဟေသုံ။>
        text <အန္နဉ္စ ပါနဉ္စ ပသန္နစိတ္တော၊ သက္ကစ္စ ဒာနံ ဝိပုလံ အဒာသိံ။>
      text <၁၁၁၂>
        text <တေန မေတာဒိသော ဝဏ္ဏော။ပေ။။ဝဏ္ဏော စ မေ သဗ္ဗဒိသာ ပဘာသတီတိ။>
        text <ဒွေ အဂါရိနော ဖလဒာယီ၊ ဒွေ ဥပဿယဒာယီ ဘိက္ခါယ ဒာယီ။>
        text <ယဝပါလကော စေဝ ဒွေ၊ ကုဏ္ဍလိနော ပါယာသီတိ။>
        text <ပုရိသာနံ ဒုတိယော ဝဂ္ဂေါ ပဝုစ္စတီတိ။>
      stand <ဥတ္တရ ပါယာသိဝိမာနံ ဒသမံ။>
      text <ပါယာသိဝဂ္ဂေါ ဆဋ္ဌော နိဋ္ဌိတော။>
      text <တဿုဒ္ဒာနံ>
  text <၇။ သုနိက္ခိတ္တဝဂ္ဂေါ>
    text <၁။ စိတ္တလတာဝိမာနဝတ္ထု>
      text <၁၁၁၄>
        text <ယထာ ဝနံ စိတ္တလတံ ပဘာသတိ၊ ဥယျာနသေဋ္ဌံ တိဒသာနမုတ္တမံ။>
        text <တထူပမံ တုယှမိဒံ ဝိမာနံ၊ ဩဘာသယံ တိဋ္ဌတိ အန္တလိက္ခေ။>
      text <၁၁၁၅>
        text <ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။>
        text <ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၁၁၆>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၁၁၁၇>
        text <အဟံ မနုဿေသု မနုဿဘူတော၊ ဒလိဒ္ဒော အတာဏော ကပဏော ကမ္မကရော အဟောသိံ။>
        text <ဇိဏ္ဏေ စ မာတာပိတရော အဘာရိံ၊ ပိယာ စ မေ သီလဝန္တော အဟေသုံ။>
        text <အန္နဉ္စ ပါနဉ္စ ပသန္နစိတ္တော၊ သက္ကစ္စ ဒာနံ ဝိပုလံ အဒာသိ။>
      text <၁၁၁၈>
        text <တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။>
      stand <စိတ္တလတာဝိမာနံ ပဌမံ။>
    text <၂။ နန္ဒနဝိမာနဝတ္ထု>
      text <၁၁၂၀>
        text <ယထာ ဝနံ နန္ဒနံ ပဘာသတိ၊ ဥယျာနသေဋ္ဌံ တိဒသာနမုတ္တမံ။>
        text <တထူပမံ တုယှမိဒံ ဝိမာနံ၊ ဩဘာသယံ တိဋ္ဌတိ အန္တလိက္ခေ။>
      text <၁၁၂၁>
        text <ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။>
        text <ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၁၂၂>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၁၁၂၃>
        text <အဟံ မနုဿေသု မနုဿဘူတော၊ ဒလိဒ္ဒော အတာဏော ကပဏော ကမ္မကရော အဟောသိံ။>
        text <ဇိဏ္ဏေ စ မာတာပိတရော အဘာရိံ၊ ပိယာ စ မေ သီလဝန္တော အဟေသုံ။>
        text <အန္နဉ္စ ပါနဉ္စ ပသန္နစိတ္တော၊ သက္ကစ္စ ဒာနံ ဝိပုလံ အဒာသိံ။>
      text <၁၁၂၄>
        text <တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။>
      stand <နန္ဒနဝိမာနံ ဒုတိယံ။>
    text <၃။ မဏိထူဏဝိမာနဝတ္ထု>
      text <၁၁၂၆>
        text <ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။>
        text <ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။>
      text <၁၁၂၇>
        text <တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။>
        text <ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။>
      text <၁၁၂၈>
        text <ကေန တေတာဒိသော ဝဏ္ဏော။ပေ။ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၁၃၀>
        text <သော ဒေဝပုတ္တော အတ္တမနော။ပေ။ယဿ ကမ္မဿိဒံ ဖလံ။>
      text <၁၁၃၁>
        text <အဟံ မနုဿေသု မနုဿဘူတော၊ ဝိဝနေ ပထေ သင်္ကမနံ အကာသိံ။>
        text <အာရာမရုက္ခါနိ စ ရောပယိဿံ၊ ပိယာ စ မေ သီလဝန္တော အဟေသုံ။>
        text <အန္နဉ္စ ပါနဉ္စ ပသန္နစိတ္တော၊ သက္ကစ္စ ဒာနံ ဝိပုလံ အဒာသိံ။>
      text <၁၁၃၂>
        text <တေန မေတာဒိသော ဝဏ္ဏော။ပေ။ ဝဏ္ဏော စ မေ သဗ္ဗဒိသာ ပဘာသတီတိ။>
      stand <မဏိထူဏဝိမာနံ တတိယံ။>
    text <၄။ သုဝဏ္ဏဝိမာနဝတ္ထု>
      text <၁၁၃၄>
        text <သောဝဏ္ဏမယေ ပဗ္ဗတသ္မိံ၊ ဝိမာနံ သဗ္ဗတောပဘံ။>
        text <ဟေမဇာလပဋိစ္ဆန္နံ၊ ကိင်္ကိဏိ ဇာလကပ္ပိတံ။>
      text <၁၁၃၅>
        text <အဋ္ဌံသာ သုကတာ ထမ္ဘာ၊ သဗ္ဗေ ဝေဠုရိယာမယာ။>
        text <ဧကမေကာယ အံသိယာ၊ ရတနာ သတ္တ နိမ္မိတာ။>
      text <၁၁၃၆>
        text <ဝေဠုရိယသုဝဏ္ဏဿ၊ ဖလိကာ ရူပိယဿ စ။>
        text <မသာရဂလ္လမုတ္တာဟိ၊ လောဟိတင်္ဂမဏီဟိ စ။>
      text <၁၁၃၇>
        text <စိတြာ မနောရမာ ဘူမိ၊ န တတ္ထုဒ္ဓံသတီ ရဇော။>
        text <ဂေါပါဏသီဂဏာ ပီတာ၊ ကူဋံ ဓာရေန္တိ နိမ္မိတာ။>
      text <၁၁၃၈>
        text <သောပါဏာနိ စ စတ္တာရိ၊ နိမ္မိတာ စတုရော ဒိသာ။>
        text <နာနာရတနဂဗ္ဘေဟိ၊ အာဒိစ္စောဝ ဝိရောစတိ။>
      text <၁၁၃၉>
        text <ဝေဒိယာ စတဿော တတ္ထ၊ ဝိဘတ္တာ ဘာဂသော မိတာ။>
        text <ဒဒ္ဒလ္လမာနာ အာဘန္တိ၊ သမန္တာ စတုရော ဒိသာ။>
      text <၁၁၄၀>
        text <တသ္မိံ ဝိမာနေ ပဝရေ၊ ဒေဝပုတ္တော မဟပ္ပဘော။>
        text <အတိရောစသိ ဝဏ္ဏေန၊ ဥဒယန္တောဝ ဘာဏုမာ။>
      text <၁၁၄၁>
        text <ဒာနဿ တေ ဣဒံ ဖလံ၊ အထော သီလဿ ဝါ ပန။>
        text <အထော အဉ္ဇလိကမ္မဿ၊ တံ မေ အက္ခါဟိ ပုစ္ဆိတော။>
      text <၁၁၄၂>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၁၁၄၃>
        text <အဟံ အန္ဓကဝိန္ဒသ္မိံ၊ ဗုဒ္ဓဿာဒိစ္စဗန္ဓုနော။>
        text <ဝိဟာရံ သတ္ထု ကာရေသိံ၊ ပသန္နော သေဟိ ပါဏိဘိ။>
      text <၁၁၄၄>
        text <တတ္ထ ဂန္ဓဉ္စ မာလဉ္စ၊ ပစ္စယဉ္စ ဝိလေပနံ။>
        text <ဝိဟာရံ သတ္ထု အဒာသိံ၊ ဝိပ္ပသန္နေန စေတသာ။>
        text <တေန မယှံ ဣဒံ လဒ္ဓံ၊ ဝသံ ဝတ္တေမိ နန္ဒနေ။>
      text <၁၁၄၅>
        text <နန္ဒနေ စ ဝနေ ရမ္မေ၊ နာနာဒိဇဂဏာယုတေ။>
        text <ရမာမိ နစ္စဂီတေဟိ၊ အစ္ဆရာဟိ ပုရက္ခတောတိ။>
      stand <သုဝဏ္ဏဝိမာနံ စတုတ္ထံ။>
    text <၅။ အမ္ဗဝိမာနဝတ္ထု>
      text <၁၁၄၆>
        text <ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။>
        text <ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။>
      text <၁၁၄၇>
        text <တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။>
        text <ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။>
      text <၁၁၄၈>
        text <ကေန တေတာဒိသော ဝဏ္ဏော။ပေ။ ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၁၅၀>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၁၁၅၁>
        text <ဂိမှာနံ ပစ္ဆိမေ မာသေ၊ ပတပန္တေ ဒိဝင်္ကရေ။>
        text <ပရေသံ ဘတကော ပေါသော၊ အမ္ဗာရာမမသိဉ္စတိ။>
      text <၁၁၅၂>
        text <အထ တေနာဂမာ ဘိက္ခု၊ သာရိပုတ္တောတိ ဝိဿုတော။>
        text <ကိလန္တရူပေါ ကာယေန၊ အကိလန္တောဝ စေတသာ။>
      text <၁၁၅၃>
        text <တဉ္စ ဒိသွာန အာယန္တံ၊ အဝေါစံ အမ္ဗသိဉ္စကော။>
        text <သာဓု တံ ဘန္တေ နှာပေယျံ၊ ယံ မမဿ သုခါဝဟံ။>
      text <၁၁၅၄>
        text <တဿ မေ အနုကမ္ပါယ၊ နိက္ခိပိ ပတ္တစီဝရံ။>
        text <နိသီဒိ ရုက္ခမူလသ္မိံ၊ ဆာယာယ ဧကစီဝရော။>
      text <၁၁၅၅>
        text <တဉ္စ အစ္ဆေန ဝါရိနာ၊ ပသန္နမာနသော နရော။>
        text <နှာပယီ ရုက္ခမူလသ္မိံ၊ ဆာယာယ ဧကစီဝရံ။>
      text <၁၁၅၆>
        text <အမ္ဗော စ သိတ္တော သမဏော စ နှာပိတော၊ မယာ စ ပုညံ ပသုတံ အနပ္ပကံ။>
        text <ဣတိ သော ပီတိယာ ကာယံ၊ သဗ္ဗံ ဖရတိ အတ္တနော။>
      text <၁၁၅၇>
        text <တဒေဝ ဧတ္တကံ ကမ္မံ၊ အကာသိံ တာယ ဇာတိယာ။>
        text <ပဟာယ မာနုသံ ဒေဟံ၊ ဥပပန္နောမှိ နန္ဒနံ။>
      text <၁၁၅၈>
        text <နန္ဒနေ စ ဝနေ ရမ္မေ၊ နာနာဒိဇဂဏာယုတေ။>
        text <ရမာမိ နစ္စဂီတေဟိ၊ အစ္ဆရာဟိ ပုရက္ခတောတိ။>
      stand <အမ္ဗဝိမာနံ ပဉ္စမံ။>
    text <၆။ ဂေါပါလဝိမာနဝတ္ထု>
      text <၁၁၅၉>
        text <ဒိသွာန ဒေဝံ ပဋိပုစ္ဆိ ဘိက္ခု၊ ဥစ္စေ ဝိမာနမှိ စိရဋ္ဌိတိကေ။>
        text <အာမုတ္တဟတ္ထာဘရဏံ ယသဿိံ၊ ဒိဗ္ဗေ ဝိမာနမှိ ယထာပိ စန္ဒိမာ။>
      text <၁၁၆၀>
        text <အလင်္ကတော မလျဓရော သုဝတ္ထော၊ သုကုဏ္ဍလီ ကပ္ပိတကေသမဿု။>
        text <အာမုတ္တဟတ္ထာဘရဏော ယသဿီ၊ ဒိဗ္ဗေ ဝိမာနမှိ ယထာပိ စန္ဒိမာ။>
      text <၁၁၆၁>
        text <ဒိဗ္ဗာ စ ဝီဏာ ပဝဒန္တိ ဝဂ္ဂုံ၊ အဋ္ဌဋ္ဌကာ သိက္ခိတာ သာဓုရူပါ။>
        text <ဒိဗ္ဗာ စ ကညာ တိဒသစရာ ဥဠာရာ၊ နစ္စန္တိ ဂါယန္တိ ပမောဒယန္တိ။>
      text <၁၁၆၂>
        text <ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။>
        text <ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၁၆၃>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၁၁၆၄>
        text <အဟံ မနုဿေသု မနုဿဘူတော၊ သင်္ဂမ္မ ရက္ခိဿံ ပရေသံ ဓေနုယော။>
        text <တတော စ အာဂါ သမဏော မမန္တိကေ ဂါဝေါ စ မာသေ အဂမံသု ခါဒိတုံ။>
      text <၁၁၆၅>
        text <ဒွယဇ္ဇ ကိစ္စံ ဥဘယဉ္စ ကာရိယံ၊ ဣစ္စေဝဟံ ဘန္တေ တဒာ ဝိစိန္တယိံ။>
        text <တတော စ သညံ ပဋိလဒ္ဓယောနိသော၊ ဒဒာမိ ဘန္တေတိ ခိပိံ အနန္တကံ။>
      text <၁၁၆၆>
        text <သော မာသခေတ္တံ တုရိတော အဝါသရိံ၊ ပုရာ အယံ ဘဉ္ဇတိ ယဿိဒံ ဓနံ။>
        text <တတော စ ကဏှော ဥရဂေါ မဟာဝိသော၊ အဍံသိ ပါဒေ တုရိတဿ မေ သတော။>
      text <၁၁၆၇>
        text <သွာဟံ အဋ္ဋောမှိ ဒုက္ခေန ပီဠိတော၊ ဘိက္ခု စ တံ သာမံ မုဉ္စိတွာနန္တကံ။>
        text <အဟာသိ ကုမ္မာသံ မမာနုကမ္ပယာ၊ တတော စုတော ကာလကတောမှိ ဒေဝတာ။>
      text <၁၁၆၈>
        text <တဒေဝ ကမ္မံ ကုသလံ ကတံ မယာ၊ သုခဉ္စ ကမ္မံ အနုဘောမိ အတ္တနာ။>
        text <တယာ ဟိ ဘန္တေ အနုကမ္ပိတော ဘုသံ၊ ကတညုတာယ အဘိပါဒယာမိ တံ။>
      text <၁၁၆၉>
        text <သဒေဝကေ လောကေ သမာရကေ စ၊ အညော မုနိ နတ္ထိ တယာနုကမ္ပကော။>
        text <တယာ ဟိ ဘန္တေ အနုကမ္ပိတော ဘုသံ၊ ကတညုတာယ အဘိဝါဒယာမိ တံ။>
      text <၁၁၇၀>
        text <ဣမသ္မိံ လောကေ ပရသ္မိံ ဝါ ပန၊ အညော မုနီ နတ္ထိ တယာနုကမ္ပကော။>
        text <တယာ ဟိ ဘန္တေ အနုကမ္ပိတော ဘုသံ၊ ကတညုတာယ အဘိဝါဒယာမိ တန္တိ။>
      stand <ဂေါပါလဝိမာနံ ဆဋ္ဌံ။>
    text <၇။ ကဏ္ဍကဝိမာနဝတ္ထု>
      text <၁၁၇၁>
        text <ပုဏ္ဏမာသေ ယထာ စန္ဒော၊ နက္ခတ္တပရိဝါရိတော။>
        text <သမန္တာ အနုပရိယာတိ၊ တာရကာဓိပတီ သသီ။>
      text <၁၁၇၂>
        text <တထူပမံ ဣဒံ ဗျမှံ၊ ဒိဗ္ဗံ ဒေဝပုရမှိ စ။>
        text <အတိရောစတိ ဝဏ္ဏေန၊ ဥဒယန္တောဝ ရံသိမာ။>
      text <၁၁၇၃>
        text <ဝေဠုရိယသုဝဏ္ဏဿ၊ ဖလိကာ ရူပိယဿ စ။>
        text <မသာရဂလ္လမုတ္တာဟိ၊ လောဟိတင်္ဂမဏီဟိ စ။>
      text <၁၁၇၄>
        text <စိတြာ မနောရမာ ဘူမိ၊ ဝေဠူရိယဿ သန္ထတာ။>
        text <ကူဋာဂါရာ သုဘာ ရမ္မာ၊ ပါသာဒော တေ သုမာပိတော။>
      text <၁၁၇၅>
        text <ရမ္မာ စ တေ ပေါက္ခရဏီ၊ ပုထုလောမနိသေဝိတာ။>
        text <အစ္ဆောဒကာ ဝိပ္ပသန္နာ၊ သောဝဏ္ဏဝါလုကသန္ထတာ။>
      text <၁၁၇၆>
        text <နာနာပဒုမသဉ္ဆန္နာ၊ ပုဏ္ဍရီကသမောတတာ။>
        text <သုရဘိံ သမ္ပဝါယန္တိ၊ မနုညာ မာလုတေရိတာ။>
      text <၁၁၇၇>
        text <တဿာ တေ ဥဘတော ပဿေ၊ ဝနဂုမ္ဗာ သုမာပိတာ။>
        text <ဥပေတာ ပုပ္ဖရုက္ခေဟိ၊ ဖလရုက္ခေဟိ စူဘယံ။>
      text <၁၁၇၈>
        text <သောဝဏ္ဏပါဒေ ပလ္လင်္ကေ၊ မုဒုကေ ဂေါဏကတ္ထတေ။>
        text <နိသိန္နံ ဒေဝရာဇံဝ၊ ဥပတိဋ္ဌန္တိ အစ္ဆရာ။>
      text <၁၁၇၉>
        text <သဗ္ဗာဘရဏသဉ္ဆန္နာ၊ နာနာမာလာဝိဘူသိတာ။>
        text <ရမေန္တိ တံ မဟိဒ္ဓိကံ၊ ဝသဝတ္တီဝ မောဒသိ။>
      text <၁၁၈၀>
        text <ဘေရိသင်္ခမုဒိင်္ဂါဟိ၊ ဝီဏာဟိ ပဏဝေဟိ စ။>
        text <ရမသိ ရတိသမ္ပန္နော၊ နစ္စဂီတေ သုဝါဒိတေ။>
      text <၁၁၈၁>
        text <ဒိဗ္ဗာ တေ ဝိဝိဓာ ရူပါ၊ ဒိဗ္ဗာ သဒ္ဒာ အထော ရသာ။>
        text <ဂန္ဓာ စ တေ အဓိပ္ပေတာ၊ ဖောဋ္ဌဗ္ဗာ စ မနောရမာ။>
      text <၁၁၈၂>
        text <တသ္မိံ ဝိမာနေ ပဝရေ၊ ဒေဝပုတ္တ မဟပ္ပဘော။>
        text <အတိရောစသိ ဝဏ္ဏေန၊ ဥဒယန္တောဝ ဘာဏုမာ။>
      text <၁၁၈၃>
        text <ဒာနဿ တေ ဣဒံ ဖလံ၊ အထော သီလဿ ဝါ ပန။>
        text <အထော အဉ္ဇလိကမ္မဿ၊ တံ မေ အက္ခါဟိ ပုစ္ဆိတော။>
      text <၁၁၈၄>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၁၁၈၅>
        text <အဟံ ကပိလဝတ္ထုသ္မိံ၊ သာကိယာနံ ပုရုတ္တမေ။>
        text <သုဒ္ဓေါဒနဿ ပုတ္တဿ၊ ကဏ္ဍကော သဟဇော အဟံ။>
      text <၁၁၈၆>
        text <ယဒာ သော အဍ္ဎရတ္တာယံ၊ ဗောဓာယ မဘိနိက္ခမိ။>
        text <သော မံ မုဒူဟိ ပါဏီဟိ၊ ဇာလိ တမ္ဗနခေဟိ စ။>
      text <၁၁၈၇>
        text <သတ္ထိံ အာကောဋယိတွာန၊ ဝဟ သမ္မာတိ စဗြဝိ။>
        text <အဟံ လောကံ တာရယိဿံ၊ ပတ္တော သမ္ဗောဓိမုတ္တမံ။>
      text <၁၁၈၈>
        text <တံ မေ ဂိရံ သုဏန္တဿ၊ ဟာသော မေ ဝိပုလော အဟု။>
        text <ဥဒဂ္ဂစိတ္တော သုမနော၊ အဘိသီသိံ တဒာ အဟံ။>
      text <၁၁၈၉>
        text <အဘိရူဠှဉ္စ မံ ဉတွာ၊ သကျပုတ္တံ မဟာယသံ။>
        text <ဥဒဂ္ဂစိတ္တော မုဒိတော၊ ဝဟိဿံ ပုရိသုတ္တမံ။>
      text <၁၁၉၀>
        text <ပရေသံ ဝိဇိတံ ဂန္တွာ၊ ဥဂ္ဂတသ္မိံ ဒိဝါကရေ။>
        text <မမံ ဆန္နဉ္စ ဩဟာယ၊ အနပေက္ခေါ သော အပက္ကမိ။>
      text <၁၁၉၁>
        text <တဿ တမ္ဗနခေ ပါဒေ၊ ဇိဝှာယ ပရိလေဟိသံ။>
        text <ဂစ္ဆန္တဉ္စ မဟာဝီရံ၊ ရုဒမာနော ဥဒိက္ခိသံ။>
      text <၁၁၉၂>
        text <အဒဿနေနဟံ တဿ၊ သကျပုတ္တဿ သိရီမတော။>
        text <အလတ္ထံ ဂရုကာဗာဓံ၊ ခိပ္ပံ မေ မရဏံ အဟု။>
      text <၁၁၉၃>
        text <တဿေဝ အာနုဘာဝေန၊ ဝိမာနံ အာဝသာမိဒံ။>
        text <သဗ္ဗကာမဂုဏောပေတံ၊ ဒိဗ္ဗံ ဒေဝပုရမှိ စ။>
      text <၁၁၉၄>
        text <ယဉ္စ မေ အဟုဝါ ဟာသော၊ သဒ္ဒံ သုတွာန ဗောဓိယာ။>
        text <တေနေဝ ကုသလမူလေန၊ ဖုသိဿံ အာသဝက္ခယံ။>
      text <၁၁၉၅>
        text <သစေ ဟိ ဘန္တေ ဂစ္ဆေယျာသိ၊ သတ္ထု ဗုဒ္ဓဿ သန္တိကေ။>
        text <မမာပိ နံ ဝစနေန၊ သိရသာ ဝဇ္ဇာသိ ဝန္ဒနံ။>
      text <၁၁၉၆>
        text <အဟမ္ပိ ဒဋ္ဌုံ ဂစ္ဆိဿံ၊ ဇိနံ အပ္ပဋိပုဂ္ဂလံ။>
        text <ဒုလ္လဘံ ဒဿနံ ဟောတိ၊ လောကနာထာန တာဒိနန္တိ။>
      text <၁၁၉၇>
        text <သော ကတညူ ကတဝေဒီ၊ သတ္ထာရံ ဥပသင်္ကမိ။>
        text <သုတွာ ဂိရံ စက္ခုမတော၊ ဓမ္မစက္ခုံ ဝိသောဓယိ။>
      text <၁၁၉၈>
        text <ဝိသောဓေတွာ ဒိဋ္ဌိဂတံ၊ ဝိစိကိစ္ဆံ ဝတာနိ စ။>
        text <ဝန္ဒိတွာ သတ္ထုနော ပါဒေ၊ တတ္ထေဝန္တရဓာယထာတိ။>
      stand <ကဏ္ဍကဝိမာနံ သတ္တမံ။>
    text <၈။ အနေကဝဏ္ဏဝိမာနဝတ္ထု>
      text <၁၁၉၉>
        text <အနေကဝဏ္ဏံ ဒရသောကနာသနံ၊ ဝိမာနမာရုယှ အနေကစိတ္တံ။>
        text <ပရိဝါရိတော အစ္ဆရာသင်္ဂဏေန၊ သုနိမ္မိတော ဘူတပတီဝ မောဒသိ။>
      text <၁၂၀၀>
        text <သမဿမော နတ္ထိ ကုတော ပနုတ္တရော၊ ယသေန ပုညေန စ ဣဒ္ဓိယာ စ။>
        text <သဗ္ဗေ စ ဒေဝါ တိဒသဂဏာ သမေစ္စ၊ တံ တံ နမဿန္တိ သသိံဝ ဒေဝါ။>
        text <ဣမာ စ တေ အစ္ဆရာယော သမန္တတော၊ နစ္စန္တိ ဂါယန္တိ ပမောဒယန္တိ။>
      text <၁၂၀၁>
        text <ဒေဝိဒ္ဓိပတ္တောသိ မဟာနုဘာဝေါ၊ မနုဿဘူတော ကိမကာသိ ပုညံ။>
        text <ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၂၀၂>
        text <သော ဒေဝပုတ္တော အတ္တမနော။ပေ။ ယဿ ကမ္မဿိဒံ ဖလံ။>
      text <၁၂၀၃>
        text <အဟံ ဘဒန္တေ အဟုဝါသိ ပုဗ္ဗေ၊ သုမေဓနာမဿ ဇိနဿ သာဝကော။>
        text <ပုထုဇ္ဇနော အနနုဗောဓောဟမသ္မိ၊ သော သတ္တ ဝဿာနိ ပရိဗ္ဗဇိဿဟံ။>
      text <၁၂၀၄>
        text <သောဟံ သုမေဓဿ ဇိနဿ သတ္ထုနော၊ ပရိနိဗ္ဗုတဿောဃတိဏ္ဏဿ တာဒိနော။>
        text <ရတနုစ္စယံ ဟေမဇာလေန ဆန္နံ၊ ဝန္ဒိတွာ ထူပသ္မိံ မနံ ပသာဒယိံ။>
      text <၁၂၀၅>
        text <န မာသိ ဒာနံ န စ မတ္ထိ ဒာတုံ၊ ပရေ စ ခေါ တတ္ထ သမာဒပေသိံ။>
        text <ပူဇေထ နံ ပူဇနီယဿ ဓာတုံ၊ ဧဝံ ကိရ သဂ္ဂမိတော ဂမိဿထ။>
      text <၁၂၀၆>
        text <တဒေဝ ကမ္မံ ကုသလံ ကတံ မယာ၊ သုခဉ္စ ဒိဗ္ဗံ အနုဘောမိ အတ္တနာ။>
        text <မောဒာမဟံ တိဒသဂဏဿ မဇ္ဈေ၊ န တဿ ပုညဿ ခယမ္ပိ အဇ္ဈဂန္တိ။>
      stand <အနေကဝဏ္ဏဝိမာနံ အဋ္ဌမံ။>
    text <၉။ မဋ္ဌကုဏ္ဍလီဝိမာနဝတ္ထု>
      text <၁၂၀၇>
        text <အလင်္ကတော မဋ္ဌကုဏ္ဍလီ၊ မာလဓာရီ ဟရိစန္ဒနုဿဒော။>
        text <ဗာဟာ ပဂ္ဂယှ ကန္ဒသိ၊ ဝနမဇ္ဈေ ကိံ ဒုက္ခိတော တုဝန္တိ။>
      text <၁၂၀၈>
        text <သောဝဏ္ဏမယော ပဘဿရော၊ ဥပ္ပန္နော ရထပဉ္ဇရော မမ။>
        text <တဿ စက္ကယုဂံ န ဝိန္ဒာမိ၊ တေန ဒုက္ခေန ဇဟာမိ ဇီဝိတန္တိ။>
      text <၁၂၀၉>
        text <သောဝဏ္ဏမယံ မဏိမယံ၊ လောဟိတကမယံ အထ ရူပိယမယံ။>
        text <အာစိက္ခ မေ ဘဒ္ဒမာဏဝ၊ စက္ကယုဂံ ပဋိပါဒယာမိ တေတိ။>
      text <၁၂၁၀>
        text <သော မာဏဝေါ တဿ ပါဝဒိ၊ စန္ဒိမသူရိယာ ဥဘယေတ္ထ ဒိဿရေ။>
        text <သောဝဏ္ဏမယော ရထော မမ၊ တေန စက္ကယုဂေန သောဘတီတိ။>
      text <၁၂၁၁>
        text <ဗာလော ခေါ တွံ အသိ မာဏဝ၊ ယော တွံ ပတ္ထယသေ အပတ္ထိယံ။>
        text <မညာမိ တုဝံ မရိဿသိ၊ န ဟိ တွံ လစ္ဆသိ စန္ဒိမသူရိယေတိ။>
      text <၁၂၁၂>
        text <ဂမနာဂမနမ္ပိ ဒိဿတိ၊ ဝဏ္ဏဓာတု ဥဘယတ္ထ ဝီထိယာ။>
        text <ပေတော ကာလကတော န ဒိဿတိ၊ ကော နိဓ ကန္ဒတံ ဗာလျတရောတိ။>
      text <၁၂၁၃>
        text <သစ္စံ ခေါ ဝဒေသိ မာဏဝ၊ အဟမေဝ ကန္ဒတံ ဗာလျတရော။>
        text <စန္ဒံ ဝိယ ဒာရကော ရုဒံ၊ ပေတံ ကာလကတာဘိပတ္ထယိန္တိ။>
      text <၁၂၁၄>
        text <အာဒိတ္တံ ဝတ မံ သန္တံ၊ ဃတသိတ္တံဝ ပါဝကံ။>
        text <ဝါရိနာ ဝိယ ဩသိဉ္စံ၊ သဗ္ဗံ နိဗ္ဗာပယေ ဒရံ။>
      text <၁၂၁၅>
        text <အဗ္ဗဟီ ဝတ မေ သလ္လံ၊ သောကံ ဟဒယနိဿိတံ။>
        text <ယော မေ သောကပရေတဿ၊ ပုတ္တသောကံ အပါနုဒိ။>
      text <၁၂၁၆>
        text <သွာဟံ အဗ္ဗူဠှသလ္လောသ္မိ၊ သီတိဘူတောသ္မိ နိဗ္ဗုတော။>
        text <န သောစာမိ န ရောဒာမိ၊ ဝတ သုတွာန မာဏဝါတိ။>
      text <၁၂၁၇>
        text <ဒေဝတာ နုသိ ဂန္ဓဗ္ဗော၊ အဒု သက္ကော ပုရိန္ဒဒော။>
        text <ကော ဝါ တွံ ကဿ ဝါ ပုတ္တော၊ ကထံ ဇာနေမု တံ မယန္တိ။>
      text <၁၂၁၈>
        text <ယဉ္စ ကန္ဒသိ ယဉ္စ ရောဒသိ၊ ပုတ္တံ အာဠာဟနေ သယံ ဒဟိတွာ။>
        text <သွာဟံ ကုသလံ ကရိတွာ ကမ္မံ၊ တိဒသာနံ သဟဗျတံ ဂတောတိ။>
      text <၁၂၁၉>
        text <အပ္ပံ ဝါ ဗဟုံ ဝါ နာဒ္ဒသာမ၊ ဒာနံ ဒဒန္တဿ သကေ အဂါရေ။>
        text <ဥပေါသထကမ္မံ ဝါ တာဒိသံ၊ ကေန ကမ္မေန ဂတောသိ ဒေဝလောကန္တိ။>
      text <၁၂၂၀>
        text <အာဗာဓိကောဟံ ဒုက္ခိတော ဂိလာနော၊ အာတုရရူပေါမှိ သကေ နိဝေသနေ။>
        text <ဗုဒ္ဓံ ဝိဂတရဇံ ဝိတိဏ္ဏကင်္ခံ၊ အဒ္ဒက္ခိံ သုဂတံ အနောမပညံ။>
      text < <
        text <သွာဟံ မုဒိတမနော ပသန္နစိတ္တော၊ အဉ္ဇလိံ အကရိံ တထာဂတဿ။>
        text <တာဟံ ကုသလံ ကရိတွာန ကမ္မံ၊ တိဒသာနံ သဟဗျတံ ဂတောတိ။>
      text <၁၂၂၂>
        text <အစ္ဆရိယံ ဝတ အဗ္ဘုတံ ဝတ၊ အဉ္ဇလိကမ္မဿ အယမီဒိသော ဝိပါကော။>
        text <အဟမ္ပိ မုဒိတမနော ပသန္နစိတ္တော၊ အဇ္ဇေဝ ဗုဒ္ဓံ သရဏံ ဝဇာမီတိ။>
      text <၁၂၂၃>
        text <အဇ္ဇေဝ ဗုဒ္ဓံ သရဏံ ဝဇာဟိ၊ ဓမ္မဉ္စ သင်္ဃဉ္စ ပသန္နစိတ္တော။>
        text <တထေဝ သိက္ခါယ ပဒာနိ ပဉ္စ၊ အခဏ္ဍဖုလ္လာနိ သမာဒိယဿု။>
      text <၁၂၂၄>
        text <ပါဏာတိပါတာ ဝိရမဿု ခိပ္ပံ၊ လောကေ အဒိန္နံ ပရိဝဇ္ဇယဿု။>
        text <အမဇ္ဇပေါ မာ စ မုသာ ဘဏာဟိ၊ သကေန ဒာရေန စ ဟောဟိ တုဋ္ဌောတိ။>
      text <၁၂၂၅>
        text <အတ္ထကာမောသိ မေ ယက္ခ၊ ဟိတကာမောသိ ဒေဝတေ။>
        text <ကရောမိ တုယှံ ဝစနံ၊ တွံသိ အာစရိယော မမာတိ။>
      text <၁၂၂၆>
        text <ဥပေမိ သရဏံ ဗုဒ္ဓံ၊ ဓမ္မဉ္စာပိ အနုတ္တရံ။>
        text <သင်္ဃဉ္စ နရဒေဝဿ၊ ဂစ္ဆာမိ သရဏံ အဟံ။>
      text <၁၂၂၇>
        text <ပါဏာတိပါတာ ဝိရမာမိ ခိပ္ပံ၊ လောကေ အဒိန္နံ ပရိဝဇ္ဇယာမိ။>
        text <အမဇ္ဇပေါ နော စ မုသာ ဘဏာမိ၊ သကေန ဒာရေန စ ဟောမိ တုဋ္ဌောတိ။>
      stand <မဋ္ဌကုဏ္ဍလီဝိမာနံ နဝမံ။>
    text <၁၀။ သေရီသကဝိမာနဝတ္ထု>
      text <၁၂၂၈>
        text <သုဏောထ ယက္ခဿ စ ဝါဏိဇာန စ၊ သမာဂမော ယတ္ထ တဒာ အဟောသိ။>
        text <ယထာ ကထံ ဣတရိတရေန စာပိ၊ သုဘာသိတံ တဉ္စ သုဏာထ သဗ္ဗေ။>
      text <၁၂၂၉>
        text <ယော သော အဟု ရာဇာ ပါယာသိ နာမ၊ ဘုမ္မာနံ သဟဗျဂတော ယသဿီ။>
        text <သော မောဒမာနောဝ သကေ ဝိမာနေ၊ အမာနုသော မာနုသေ အဇ္ဈဘာသီတိ။>
      text <၁၂၃၀>
        text <ဝင်္ကေ အရညေ အမနုဿဋ္ဌာနေ၊ ကန္တာရေ အပ္ပေါဒကေ အပ္ပဘက္ခေ။>
        text <သုဒုဂ္ဂမေ ဝဏ္ဏုပထဿ မဇ္ဈေ၊ ဝင်္ကံ ဘယာ နဋ္ဌမနာ မနုဿာ။>
      text <၁၂၃၁>
        text <နယိဓ ဖလာ မူလမယာ စ သန္တိ၊ ဥပါဒာနံ နတ္ထိ ကုတောဓ ဘက္ခေါ။>
        text <အညတြ ပံသူဟိ စ ဝါလုကာဟိ စ၊ တတာဟိ ဥဏှာဟိ စ ဒာရုဏာဟိ စ။>
      text <၁၂၃၂>
        text <ဥဇ္ဇင်္ဂလံ တတ္တမိဝံ ကပါလံ၊ အနာယသံ ပရလောကေန တုလျံ။>
        text <လုဒ္ဒာနမာဝါသမိဒံ ပုရာဏံ၊ ဘူမိပ္ပဒေသော အဘိသတ္တရူပေါ။>
      text <၁၂၃၃>
        text <အထ တုမှေ ကေန ဝဏ္ဏေန၊ ကိမာသမာနာ ဣမံ ပဒေသံ ဟိ။>
        text <အနုပဝိဋ္ဌာ သဟသာ သမေစ္စ၊ လောဘာ ဘယာ အထ ဝါ သမ္ပမူဠှာတိ။>
      text <၁၂၃၄>
        text <မဂဓေသု အင်္ဂေသု စ သတ္ထဝါဟာ၊ အာရောပယိတွာ ပဏိယံ ပုထုတ္တံ။>
        text <တေ ယာမသေ သိန္ဓုသောဝီရဘူမိံ၊ ဓနတ္ထိကာ ဥဒ္ဒယံ ပတ္ထယာနာ။>
      text <၁၂၃၅>
        text <ဒိဝါ ပိပါသံ နဓိဝါသယန္တာ၊ ယောဂ္ဂါနုကမ္ပဉ္စ သမေက္ခမာနာ၊>
        text <ဧတေန ဝေဂေန အာယာမ သဗ္ဗေ၊ ရတ္တိံ မဂ္ဂံ ပဋိပန္နာ ဝိကာလေ။>
      text <၁၂၃၆>
        text <တေ ဒုပ္ပယာတာ အပရဒ္ဓမဂ္ဂါ၊ အန္ဓာကုလာ ဝိပ္ပနဋ္ဌာ အရညေ။>
        text <သုဒုဂ္ဂမေ ဝဏ္ဏုပထဿ မဇ္ဈေ၊ ဒိသံ န ဇာနာမ ပမူဠှစိတ္တာ။>
      text <၁၂၃၇>
        text <ဣဒဉ္စ ဒိသွာန အဒိဋ္ဌပုဗ္ဗံ၊ ဝိမာနသေဋ္ဌဉ္စ တဝဉ္စ ယက္ခ။>
        text <တတုတ္တရိံ ဇီဝိတမာသမာနာ၊ ဒိသွာ ပတီတာ သုမနာ ဥဒဂ္ဂါတိ။>
      text <၁၂၃၈>
        text <ပါရံ သမုဒ္ဒဿ ဣမဉ္စ ဝဏ္ဏုံ၊ ဝေတ္တာစရံ သင်္ကုပထဉ္စ မဂ္ဂံ။>
        text <နဒိယော ပန ပဗ္ဗတာနဉ္စ ဒုဂ္ဂါ၊ ပုထုဒ္ဒိသာ ဂစ္ဆထ ဘောဂဟေတု။>
      text <၁၂၃၉>
        text <ပက္ခန္ဒိယာန ဝိဇိတံ ပရေသံ၊ ဝေရဇ္ဇကေ မာနုသေ ပေက္ခမာနာ။>
        text <ယံ ဝေါ သုတံ ဝါ အထ ဝါပိ ဒိဋ္ဌံ၊ အစ္ဆေရကံ တံ ဝေါ သုဏောမ တာတာတိ။>
      text <၁၂၄၀>
        text <ဣတောပိ အစ္ဆေရတရံ ကုမာရ၊ န တော သုတံ ဝါ အထ ဝါပိ ဒိဋ္ဌံ။>
        text <အတီတမာနုဿကမေဝ သဗ္ဗံ၊ ဒိသွာန တပ္ပါမ အနောမဝဏ္ဏံ။>
      text <၁၂၄၁>
        text <ဝေဟာယသံ ပေါက္ခရညော သဝန္တိ၊ ပဟူတမလျာ ဗဟုပုဏ္ဍရီကာ။>
        text <ဒုမာ စိမေ နိစ္စဖလူပပန္နာ၊ အတီဝ ဂန္ဓာ သုရဘိံ ပဝါယန္တိ။>
      text <၁၂၄၂>
        text <ဝေဠူရိယထမ္ဘာ သတမုဿိတာသေ၊ သိလာပဝါဠဿ စ အာယတံသာ။>
        text <မသာရဂလ္လာ သဟလောဟိတင်္ဂါ၊ ထမ္ဘာ ဣမေ ဇောတိရသာမယာသေ။>
      text <၁၂၄၃>
        text <သဟဿထမ္ဘံ အတုလာနုဘာဝံ၊ တေသူပရိ သာဓုမိဒံ ဝိမာနံ။>
        text <ရတနန္တရံ ကဉ္စနဝေဒိမိဿံ၊ တပနီယပဋ္ဋေဟိ စ သာဓုဆန္နံ။>
      text <၁၂၄၄>
        text <ဇမ္ဗောနဒုတ္တတ္တမိဒံ သုမဋ္ဌော၊ ပါသာဒသောပါဏဖလူပပန္နော။>
        text <ဒဠှော စ ဝဂ္ဂု စ သုသင်္ဂတော စ၊ အတီဝ နိဇ္ဈာနခမော မနုညော။>
      text <၁၂၄၅>
        text <ရတနန္တရသ္မိံ ဗဟုအန္နပါနံ၊ ပရိဝါရိတော အစ္ဆရာသင်္ဂဏေန။>
        text <မုရဇအာလမ္ဗရတူရိယဃုဋ္ဌော၊ အဘိဝန္ဒိတောသိ ထုတိဝန္ဒနာယ။>
      text <၁၂၄၆>
        text <သော မောဒသိ နာရိဂဏပ္ပဗောဓနော၊ ဝိမာနပါသာဒဝရေ မနောရမေ။>
        text <အစိန္တိယော သဗ္ဗဂုဏူပပန္နော၊ ရာဇာ ယထာ ဝေဿဝဏော နဠိနျာ။>
      text <၁၂၄၇>
        text <ဒေဝေါ နု အာသိ ဥဒဝါသိ ယက္ခေါ၊ ဥဒာဟု ဒေဝိန္ဒော မနုဿဘူတော။>
        text <ပုစ္ဆန္တိ တံ ဝါဏိဇာ သတ္ထဝါဟာ၊ အာစိက္ခ ကော နာမ တုဝံသိ ယက္ခေါတိ။>
      text <၁၂၄၈>
        text <သေရီသကော နာမ အဟမှိ ယက္ခေါ၊ ကန္တာရိယော ဝဏ္ဏုပထမှိ ဂုတ္တော။>
        text <ဣမံ ပဒေသံ အဘိပါလယာမိ၊ ဝစနကရော ဝေဿဝဏဿ ရညောတိ။>
      text <၁၂၄၉>
        text <အဓိစ္စလဒ္ဓံ ပရိဏာမဇံ တေ၊ သယံ ကတံ ဥဒာဟု ဒေဝေဟိ ဒိန္နံ။>
        text <ပုစ္ဆန္တိ တံ ဝါဏိဇာ သတ္ထဝါဟာ၊ ကထံ တယာ လဒ္ဓမိဒံ မနုညန္တိ။>
      text <၁၂၅၀>
        text <နာဓိစ္စလဒ္ဓံ န ပရိဏာမဇံ မေ၊ န သယံ ကတံ န ဟိ ဒေဝေဟိ ဒိန္နံ။>
        text <သကေဟိ ကမ္မေဟိ အပါပကေဟိ၊ ပုညေဟိ မေ လဒ္ဓမိဒံ မနုညန္တိ။>
      text <၁၂၅၁>
        text <ကိံ တေ ဝတံ ကိံ ပန ဗြဟ္မစရိယံ၊ ကိဿ သုစိဏ္ဏဿ အယံ ဝိပါကော။>
        text <ပုစ္ဆန္တိ တံ ဝါဏိဇာ သတ္ထဝါဟာ၊ ကထံ တယာ လဒ္ဓမိဒံ ဝိမာနန္တိ။>
      text <၁၂၅၂>
        text <မမံ ပါယာသီတိ အဟု သမညာ၊ ရဇ္ဇံ ယဒာ ကာရယိံ ကောသလာနံ။>
        text <နတ္ထိကဒိဋ္ဌိ ကဒရိယော ပါပဓမ္မော၊ ဥစ္ဆေဒဝါဒီ စ တဒာ အဟောသိံ။>
      text <၁၂၅၃>
        text <သမဏော စ ခေါ အာသိ ကုမာရကဿပေါ၊ ဗဟုဿုတော စိတ္တကထီ ဥဠာရော။>
        text <သော မေ တဒာ ဓမ္မကထံ အဘာသိ၊ ဒိဋ္ဌိဝိသူကာနိ ဝိနောဒယီ မေ။>
      text <၁၂၅၄>
        text <တာဟံ တဿ ဓမ္မကထံ သုဏိတွာ၊ ဥပါသကတ္တံ ပဋိဝေဒယိဿံ။>
        text <ပါဏာတိပါတာ ဝိရတော အဟောသိံ၊ လောကေ အဒိန္နံ ပရိဝဇ္ဇယိဿံ။>
        text <အမဇ္ဇပေါ နော စ မုသာ အဘာဏိံ၊ သကေန ဒာရေန စ အဟောသိ တုဋ္ဌော။>
      text <၁၂၅၅>
        text <တံ မေ ဝတံ တံ ပန ဗြဟ္မစရိယံ၊ တဿ သုစိဏ္ဏဿ အယံ ဝိပါကော။>
        text <တေဟေဝ ကမ္မေဟိ အပါပကေဟိ၊ ပုညေဟိ မေ လဒ္ဓမိဒံ ဝိမာနန္တိ။>
      text <၁၂၅၆>
        text <သစ္စံ ကိရာဟံသု နရာ သပညာ၊ အနညထာ ဝစနံ ပဏ္ဍိတာနံ။>
        text <ယဟိံ ယဟိံ ဂစ္ဆတိ ပုညကမ္မော၊ တဟိံ တဟိံ မောဒတိ ကာမကာမီ။>
      text <၁၂၅၇>
        text <ယဟိံ ယဟိံ သောကပရိဒ္ဒဝေါ စ၊ ဝဓော စ ဗန္ဓော စ ပရိက္ကိလေသော။>
        text <တဟိံ တဟိံ ဂစ္ဆတိ ပါပကမ္မော၊ န မုစ္စတိ ဒုဂ္ဂတိယာ ကဒာစီတိ။>
      text <၁၂၅၈>
        text <သမ္မူဠှရူပေါဝ ဇနော အဟောသိ၊ အသ္မိံ မုဟုတ္တေ ကလလီကတောဝ။>
        text <ဇနဿိမဿ တုယှဉ္စ ကုမာရ၊ အပ္ပစ္စယော ကေန နု ခေါ အဟောသီတိ။>
      text <၁၂၅၉>
        text <ဣမေ စ သိရီသဝနာ တာတာ၊ ဒိဗ္ဗာ ဂန္ဓာ သုရဘီ သမ္ပဝန္တိ။>
        text <တေ သမ္ပဝါယန္တိ ဣမံ ဝိမာနံ၊ ဒိဝါ စ ရတ္တော စ တမံ နိဟန္တွာ။>
      text <၁၂၆၀>
        text <ဣမေသဉ္စ ခေါ ဝဿသတစ္စယေန၊ သိပါဋိကာ ဖလတိ ဧကမေကာ။>
        text <မာနုဿကံ ဝဿသတံ အတီတံ၊ ယဒဂ္ဂေ ကာယမှိ ဣဓူပပန္နော။>
      text <၁၂၆၁>
        text <ဒိသွာနဟံ ဝဿသတာနိ ပဉ္စ၊ အသ္မိံ ဝိမာနေ ဌတွာန တာတာ။>
        text <အာယုက္ခယာ ပုညက္ခယာ စဝိဿံ၊ တေနေဝ သောကေန ပမုစ္ဆိတောသ္မီတိ။>
      text <၁၂၆၂>
        text <ကထံ နု သောစေယျ တထာဝိဓော သော၊ လဒ္ဓါ ဝိမာနံ အတုလံ စိရာယ။>
        text <ယေ စာပိ ခေါ ဣတ္တရမုပပန္နာ၊ တေ နူန သောစေယျုံ ပရိတ္တပုညာတိ။>
      text <၁၂၆၃>
        text <အနုစ္ဆဝိံ ဩဝဒိယဉ္စ မေ တံ၊ ယံ မံ တုမှေ ပေယျဝါစံ ဝဒေထ။>
        text <တုမှေ စ ခေါ တာတာ မယာနုဂုတ္တာ၊ ယေနိစ္ဆကံ တေန ပလေထ သောတ္ထိန္တိ။>
      text <၁၂၆၄>
        text <ဂန္တွာ မယံ သိန္ဓုသောဝီရဘူမိံ၊ ဓနတ္ထိကာ ဥဒ္ဒယံ ပတ္ထယာနာ။>
        text <ယထာပယောဂါ ပရိပုဏ္ဏစာဂါ၊ ကာဟာမ သေရီသမဟံ ဥဠာရန္တိ။>
      text <၁၂၆၅>
        text <မာ စေဝ သေရီသမဟံ အကတ္ထ၊ သဗ္ဗဉ္စ ဝေါ ဘဝိဿတိ ယံ ဝဒေထ။>
        text <ပါပါနိ ကမ္မာနိ ဝိဝဇ္ဇယာထ၊ ဓမ္မာနုယောဂဉ္စ အဓိဋ္ဌဟာထ။>
      text <၁၂၆၆>
        text <ဥပါသကော အတ္ထိ ဣမမှိ သင်္ဃေ၊ ဗဟုဿုတော သီလဝတူပပန္နော။>
        text <သဒ္ဓေါ စ စာဂီ စ သုပေသလော စ၊ ဝိစက္ခဏော သန္တုသိတော မုတီမာ။>
      text <၁၂၆၇>
        text <သဉ္ဇာနမာနော န မုသာ ဘဏေယျ၊ ပရူပဃာတာယ န စေတယေယျ။>
        text <ဝေဘူတိကံ ပေသုဏံ နော ကရေယျ၊ သဏှဉ္စ ဝါစံ သခိလံ ဘဏေယျ။>
      text <၁၂၆၈>
        text <သဂါရဝေါ သပ္ပဋိဿော ဝိနီတော၊ အပါပကော အဓိသီလေ ဝိသုဒ္ဓေါ။>
        text <သော မာတရံ ပိတရဉ္စာပိ ဇန္တု၊ ဓမ္မေန ပေါသေတိ အရိယဝုတ္တိ။>
      text <၁၂၆၉>
        text <မညေ သော မာတာပိတူနံ ကာရဏာ၊ ဘောဂါနိ ပရိယေသတိ န အတ္တဟေတု။>
        text <မာတာပိတူနဉ္စ ယော အစ္စယေန၊ နေက္ခမ္မပေါဏော စရိဿတိ ဗြဟ္မစရိယံ။>
      text <၁၂၇၀>
        text <ဥဇူ အဝင်္ကော အသဌော အမာယော၊ န လေသကပ္ပေန စ ဝေါဟရေယျ။>
        text <သော တာဒိသော သုကတကမ္မကာရီ၊ ဓမ္မေ ဌိတော ကိန္တိ လဘေထ ဒုက္ခံ။>
      text <၁၂၇၁>
        text <တံ ကာရဏာ ပါတုကတောမှိ အတ္တနာ၊ တသ္မာ ဓမ္မံ ပဿထ ဝါဏိဇာသေ။>
        text <အညတြ တေနိဟ ဘသ္မီ ဘဝေထ၊ အန္ဓာကုလာ ဝိပ္ပနဋ္ဌာ အရညေ။>
        text <တံ ခိပ္ပမာနေန လဟုံ ပရေန၊ သုခေါ ဟဝေ သပ္ပုရိသေန သင်္ဂမောတိ။>
      text <၁၂၇၂>
        text <ကိံ နာမ သော ကိဉ္စ ကရောတိ ကမ္မံ၊>
        text <ကိံ နာမဓေယျံ ကိံ ပန တဿ ဂေါတ္တံ။>
        text <မယမ္ပိ နံ ဒဋ္ဌုကာမမှ ယက္ခ၊ ယဿာနုကမ္ပါယ ဣဓာဂတောသိ။>
        text <လာဘာ ဟိ တဿ၊ ယဿ တုဝံ ပိဟေသီတိ။>
      text <၁၂၇၃>
        text <ယော ကပ္ပကော သမ္ဘဝနာမဓေယျော၊>
        text <ဥပါသကော ကောစ္ဆဖလူပဇီဝီ။>
        text <ဇာနာထ နံ တုမှာကံ ပေသိယော သော၊>
        text <မာ ခေါ နံ ဟီဠိတ္ထ သုပေသလော သောတိ။>
      text <၁၂၇၄>
        text <ဇာနာမသေ ယံ တွံ ပဝဒေသိ ယက္ခ၊>
        text <န ခေါ နံ ဇာနာမ သ ဧဒိသောတိ။>
        text <မယမ္ပိ နံ ပူဇယိဿာမ ယက္ခ၊>
        text <သုတွာန တုယှံ ဝစနံ ဥဠာရန္တိ။>
      text <၁၂၇၅>
        text <ယေ ကေစိ ဣမသ္မိံ သတ္ထေ မနုဿာ၊>
        text <ဒဟရာ မဟန္တာ အထဝါပိ မဇ္ဈိမာ။>
        text <သဗ္ဗေဝ တေ အာလမ္ဗန္တု ဝိမာနံ၊>
        text <ပဿန္တု ပုညာနံ ဖလံ ကဒရိယာတိ။>
      text <၁၂၇၆>
        text <တေ တတ္ထ သဗ္ဗေဝ အဟံ ပုရေတိ၊>
        text <တံ ကပ္ပကံ တတ္ထ ပုရက္ခတွာ။>
        text <သဗ္ဗေဝ တေ အာလမ္ဗိံသု ဝိမာနံ၊>
        text <မသက္ကသာရံ ဝိယ ဝါသဝဿ။>
      text <၁၂၇၇>
        text <တေ တတ္ထ သဗ္ဗေဝ အဟံ ပုရေတိ၊ ဥပါသကတ္တံ ပဋိဝေဒယိံသု။>
        text <ပါဏာတိပါတာ ဝိရတာ အဟေသုံ၊ လောကေ အဒိန္နံ ပရိဝဇ္ဇယိံသု။>
        text <အမဇ္ဇပါ နော စ မုသာ ဘဏိံသု၊ သကေန ဒာရေန စ အဟေသုံ တုဋ္ဌာ။>
      text <၁၂၇၈>
        text <တေ တတ္ထ သဗ္ဗေဝ အဟံ ပုရေတိ၊ ဥပါသကတ္တံ ပဋိဝေဒယိတွာ။>
        text <ပက္ကာမိ သတ္ထော အနုမောဒမာနော၊ ယက္ခိဒ္ဓိယာ အနုမတော ပုနပ္ပုနံ။>
      text <၁၂၇၉>
        text <ဂန္တွာန တေ သိန္ဓုသောဝီရဘူမိံ၊ ဓနတ္ထိကာ ဥဒ္ဒယံ ပတ္ထယာနာ။>
        text <ယထာပယောဂါ ပရိပုဏ္ဏလာဘာ၊ ပစ္စာဂမုံ ပါဋလိပုတ္တမက္ခတံ။>
      text <၁၂၈၀>
        text <ဂန္တွာန တေ သင်္ဃရံ သောတ္ထိဝန္တော၊>
        text <ပုတ္တေဟိ ဒာရေဟိ သမင်္ဂိဘူတာ။>
        text <အာနန္ဒီ ဝိတ္တာ သုမနာ ပတီတာ၊>
        text <အကံသု သေရီသမဟံ ဥဠာရံ။>
        text <သေရီသကံ တေ ပရိဝေဏံ မာပယိံသု။>
      text <၁၂၈၁>
        text <ဧတာဒိသာ သပ္ပုရိသာန သေဝနာ၊>
        text <မဟတ္ထိကာ ဓမ္မဂုဏာန သေဝနာ။>
        text <ဧကဿ အတ္ထာယ ဥပါသကဿ၊>
        text <သဗ္ဗေဝ သတ္တာ သုခိတာ အဟေသုန္တိ။>
      stand <သေရီသကဝိမာနံ ဒသမံ။>
    text <၁၁။ သုနိက္ခိတ္တဝိမာနဝတ္ထု>
      text <၁၂၈၂>
        text <ဥစ္စမိဒံ မဏိထူဏံ ဝိမာနံ၊ သမန္တတော ဒွာဒသ ယောဇနာနိ။>
        text <ကူဋာဂါရာ သတ္တသတာ ဥဠာရာ၊ ဝေဠုရိယထမ္ဘာ ရုစကတ္ထတာ သုဘာ။>
      text <၁၂၈၃>
        text <တတ္ထစ္ဆသိ ပိဝသိ ခါဒသိ စ၊ ဒိဗ္ဗာ စ ဝီဏာ ပဝဒန္တိ ဝဂ္ဂုံ။>
        text <ဒိဗ္ဗာ ရသာ ကာမဂုဏေတ္ထ ပဉ္စ၊ နာရိယော စ နစ္စန္တိ သုဝဏ္ဏဆန္နာ။>
      text <၁၂၈၄>
        text <ကေန တေတာဒိသော ဝဏ္ဏော၊ ကေန တေ ဣဓ မိဇ္ဈတိ။>
        text <ဥပ္ပဇ္ဇန္တိ စ တေ ဘောဂါ၊ ယေ ကေစိ မနသော ပိယာ။>
      text <၁၂၈၅>
        text <ပုစ္ဆာမိ တံ ဒေဝ မဟာနုဘာဝ၊ မနုဿဘူတော ကိမကာသိ ပုညံ။>
        text <ကေနာသိ ဧဝံ ဇလိတာနုဘာဝေါ၊ ဝဏ္ဏော စ တေ သဗ္ဗဒိသာ ပဘာသတီတိ။>
      text <၁၂၈၆>
        text <သော ဒေဝပုတ္တော အတ္တမနော၊ မောဂ္ဂလ္လာနေန ပုစ္ဆိတော။>
        text <ပဉှံ ပုဋ္ဌော ဝိယာကာသိ၊ ယဿ ကမ္မဿိဒံ ဖလံ။>
      text <၁၂၈၇>
        text <ဒုန္နိက္ခိတ္တံ မာလံ သုနိက္ခိပိတွာ၊ ပတိဋ္ဌပေတွာ သုဂတဿ ထူပေ။>
        text <မဟိဒ္ဓိကော စမှိ မဟာနုဘာဝေါ၊ ဒိဗ္ဗေဟိ ကာမေဟိ သမင်္ဂိဘူတော။>
      text <၁၂၈၈>
        text <တေန မေတာဒိသော ဝဏ္ဏော၊>
        text <တေန မေ ဣဓ မိဇ္ဈတိ။>
        text <ဥပ္ပဇ္ဇန္တိ စ မေ ဘောဂါ၊>
        text <ယေ ကေစိ မနသော ပိယာ။>
      text <၁၂၈၉>
        text <အက္ခါမိ တေ ဘိက္ခု မဟာနုဘာဝ၊>
        text <မနုဿဘူတော ယမဟံ အကာသိံ။>
        text <တေနမှိ ဧဝံ ဇလိတာနုဘာဝေါ၊>
        text <ဝဏ္ဏော စ မေ သဗ္ဗဒိသာ ပဘာသတီတိ။>
        text <ဒွေ ဒလိဒ္ဒာ ဝနဝိဟာရာ၊ ဘတကော ဂေါပါလကဏ္ဍကာ။>
        text <အနေကဝဏ္ဏမဋ္ဌကုဏ္ဍလီ၊ သေရီသကော သုနိက္ခိတ္တံ။>
        text <ပုရိသာနံ တတိယော ဝဂ္ဂေါ ပဝုစ္စတီတိ။>
      stand <သုနိက္ခိတ္တဝိမာနံ ဧကာဒသမံ။>
      stand <သုနိက္ခိတ္တဝဂ္ဂေါ သတ္တမော နိဋ္ဌိတော။>
      text <တဿုဒ္ဒာနံ>
      stand <ဘာဏဝါရံ စတုတ္ထံ နိဋ္ဌိတံ။>
      stand <ဝိမာနဝတ္ထုပါဠိ နိဋ္ဌိတာ။>
