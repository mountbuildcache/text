text <၁။ ဗုဒ္ဓဝဂ္ဂေါ>
  stand <။ နမော တဿ ဘဂဝတော အရဟတော သမ္မာသမ္ဗုဒ္ဓဿ။ခုဒ္ဒကနိကာယေ>
  text <ပဌမော ဘာဂေါ>
    text <၁။ ဗုဒ္ဓအပဒာနံ>
      text <၁>
        text <တထာဂတံ ဇေတဝနေ ဝသန္တံ၊ အပုစ္ဆိ ဝေဒေဟမုနီ နတင်္ဂေါ။>
        text <သဗ္ဗညုဗုဒ္ဓါ ကိရ နာမ ဟောန္တိ၊ ဘဝန္တိ တေ ဟေတုဘိ ကေဟိ ဝီရ။>
      text <၂>
        text <တဒာဟ သဗ္ဗညုဝရော မဟေသီ၊ အာနန္ဒဘဒ္ဒံ မဓုရဿရေန။>
        text <ယေ ပုဗ္ဗဗုဒ္ဓေသု ကတာဓိကာရာ၊ အလဒ္ဓမောက္ခါ ဇိနသာသနေသု။>
      text <၃>
        text <တေနေဝ သမ္ဗောဓိမုခေန ဓီရာ၊ အဇ္ဈာသယေနာပိ မဟာဗလေန။>
        text <ပညာယ တေဇေန သုတိက္ခပညာ၊ သဗ္ဗညုဘာဝံ အနုပါပုဏန္တိ။>
      text <၄>
        text <အဟမ္ပိ ပုဗ္ဗဗုဒ္ဓေသု၊ ဗုဒ္ဓတ္တမဘိပတ္ထယိံ၊>
        text <မနသာယေဝ ဟုတွာန၊ ဓမ္မရာဇာ အသင်္ခိယာ။>
      text <၅>
        text <အထ ဗုဒ္ဓါပဒာနာနိ၊ သုဏာထ သုဒ္ဓမာနသာ။>
        text <တိံသပါရမိသမ္ပုဏ္ဏာ၊ ဓမ္မရာဇာ အသင်္ခိယာ။>
      text <၆>
        text <သမ္ဗောဓိံ ဗုဒ္ဓသေဋ္ဌာနံ၊ သသင်္ဃေ လောကနာယကေ။>
        text <ဒသင်္ဂုလီ နမဿိတွာ၊ သိရသာ အဘိဝါဒယိံ။>
      text <၇>
        text <ယာဝတာ ဗုဒ္ဓခေတ္တေသု၊ ရတနာ ဝိဇ္ဇန္တိသင်္ခိယာ။>
        text <အာကာသဋ္ဌာ စ ဘူမဋ္ဌာ၊ မနသာ သဗ္ဗမာဟရိံ။>
      text <၈>
        text <တတ္ထ ရူပိယဘူမိယံ၊ ပါသာဒံ မာပယိံ အဟံ။>
        text <နေကဘုမ္မံ ရတနမယံ၊ ဥဗ္ဗိဒ္ဓံ နဘမုဂ္ဂတံ။>
      text <၉>
        text <ဝိစိတ္တထမ္ဘံ သုကတံ၊ သုဝိဘတ္တံ မဟာရဟံ။>
        text <ကနကမယသင်္ဃာဋံ၊ ကောန္တစ္ဆတ္တေဟိ မဏ္ဍိတံ။>
      text <၁၀>
        text <ပဌမာ ဝေဠုရိယာ ဘူမိ၊ ဝိမလဗ္ဘသမာ သုဘာ။>
        text <နဠိနဇလဇာကိဏ္ဏာ၊ ဝရကဉ္စနဘူမိယာ။>
      text <၁၁>
        text <ပဝါဠံသာ ပဝါဠဝဏ္ဏာ၊ ကာစိ လောဟိတကာ သုဘာ။>
        text <ဣန္ဒဂေါပကဝဏ္ဏာဘာ၊ ဘူမိ ဩဘာသတီ ဒိသာ။>
      text <၁၂>
        text <သုဝိဘတ္တာ ဃရမုခါ၊ နိယျူဟာ သီဟပဉ္ဇရာ။>
        text <စတုရော ဝေဒိကာ ဇာလာ၊ ဂန္ဓာဝေဠာ မနောရမာ။>
      text <၁၃>
        text <နီလာ ပီတာ လောဟိတကာ၊ ဩဒာတာ သုဒ္ဓကာဠကာ။>
        text <ကူဋာဂါရဝရူပေတာ၊ သတ္တရတနဘူသိတာ။>
      text <၁၄>
        text <ဩလောကမယာ ပဒုမာ၊ ဝါဠဝိဟင်္ဂသောဘိတာ။>
        text <နက္ခတ္တတာရကာကိဏ္ဏာ၊ စန္ဒသူရေဟိ မဏ္ဍိတာ။>
      text <၁၅>
        text <ဟေမဇာလေန သဉ္ဆန္နာ၊ သောဏ္ဏကိင်္ကိဏိကာယုတာ။>
        text <ဝါတဝေဂေန ကူဇန္တိ၊ သောဏ္ဏမာလာ မနောရမာ။>
      text <၁၆>
        text <မဉ္ဇေဋ္ဌကံ လောဟိတကံ၊ ပီတကံ ဟရိပိဉ္ဇရံ။>
        text <နာနာရင်္ဂေဟိ သမ္ပီတံ၊ ဥဿိတဒ္ဓဇမာလိနီ။>
      text <၁၇>
        text <န နံ ဗဟူနေကသတာ၊ ဖလိကာ ရဇတာမယာ။>
        text <မဏိမယာ လောဟိတင်္ဂါ၊ မသာရဂလ္လမယာ တထာ။>
        text <နာနာသယနဝိစိတ္တာ၊ သဏှကာသိကသန္ထတာ။>
      text <၁၈>
        text <ကမ္ပလာ ဒုကူလာ စီနာ၊ ပဋ္ဋုဏ္ဏာ ပဏ္ဍုပါဝုရာ။>
        text <ဝိဝိဓတ္ထရဏံ သဗ္ဗံ၊ မနသာ ပညပေသဟံ။>
      text <၁၉>
        text <တာသု တာသွေဝ ဘူမီသု၊ ရတနကူဋလင်္ကတံ။>
        text <မဏိဝေရောစနာ ဥက္ကာ၊ ဓာရယန္တာ သုတိဋ္ဌရေ။>
      text <၂၀>
        text <သောဘန္တိ ဧသိကာ ထမ္ဘာ၊ သုဘာ ကဉ္စနတောရဏာ။>
        text <ဇမ္ဗောနဒာ သာရမယာ၊ အထော ရဇတမယာပိ စ။>
      text <၂၁>
        text <နေကာ သန္ဓီ သုဝိဘတ္တာ၊ ကဝါဋဂ္ဂဠစိတ္တိတာ။>
        text <ဥဘတော ပုဏ္ဏဃဋာနေကာ၊ ပဒုမုပ္ပလသံယုတာ။>
      text <၂၂>
        text <အတီတေ သဗ္ဗဗုဒ္ဓေ စ၊ သသင်္ဃေ လောကနာယကေ။>
        text <ပကတိဝဏ္ဏရူပေန၊ နိမ္မိနိတွာ သသာဝကေ။>
      text <၂၃>
        text <တေန ဒွာရေန ပဝိသိတွာ၊ သဗ္ဗေ ဗုဒ္ဓါ သသာဝကာ။>
        text <သဗ္ဗသောဏ္ဏမယေ ပီဌေ၊ နိသိန္နာ အရိယမဏ္ဍလာ။>
      text <၂၄>
        text <ယေ စ ဧတရဟိ အတ္ထိ၊ ဗုဒ္ဓါ လောကေ အနုတ္တရာ။>
        text <အတီတေ ဝတ္တမာနာ စ၊ ဘဝနံ သဗ္ဗေ သမာဟရိံ။>
      text <၂၅>
        text <ပစ္စေကဗုဒ္ဓေနေကသတေ၊ သယမ္ဘူ အပရာဇိတေ။>
        text <အတီတေ ဝတ္တမာနေ စ၊ ဘဝနံ သဗ္ဗေ သမာဟရိံ။>
      text <၂၆>
        text <ကပ္ပရုက္ခါ ဗဟူ အတ္ထိ၊ ယေ ဒိဗ္ဗာ ယေ စ မာနုသာ။>
        text <သဗ္ဗံ ဒုဿံ သမာဟန္တာ၊ အစ္ဆာဒေမိ တိစီဝရံ။>
      text <၂၇>
        text <ခဇ္ဇံ ဘောဇ္ဇံ သာယနီယံ၊ သမ္ပန္နံ ပါနဘောဇနံ။>
        text <မဏိမယေ သုဘေ ပတ္တေ၊ သံပူရေတွာ အဒာသဟံ။>
      text <၂၈>
        text <ဒိဗ္ဗဝတ္ထသမာ ဟုတွာ၊ မဋ္ဌာ စီဝရသံယုတာ။>
        text <မဓုရာ သက္ခရာ စေဝ၊ တေလာ စ မဓုဖာဏိတာ။>
      text <၂၉>
        text <တပ္ပိတာ ပရမန္နေန၊ သဗ္ဗေ တေ အရိယမဏ္ဍလာ။>
        text <ရတနဂဗ္ဘံ ပဝိသိတွာ၊ ကေသရီဝ ဂုဟာသယာ။>
      text <၃၀>
        text <မဟာရဟမှိ သယနေ၊ သီဟသေယျမကပ္ပယုံ။>
        text <သမ္ပဇာနာ သမုဋ္ဌာယ၊ သယနေ ပလ္လင်္ကမာဘုဇုံ။>
      text <၃၁>
        text <ဂေါစရံ သဗ္ဗဗုဒ္ဓါနံ၊ ဈာနရတိသမပ္ပိတာ။>
        text <အညေ ဓမ္မာနိ ဒေသေန္တိ၊ အညေ ကီဠန္တိ ဣဒ္ဓိယာ။>
      text <၃၂>
        text <အညေ အဘိညာ အပ္ပေန္တိ၊ အဘိညာ ဝသိဘာဝိတာ။>
        text <ဝိကုဗ္ဗနာ ဝိကုဗ္ဗန္တိ၊ အညေနေကသဟဿိယော။>
      text <၃၃>
        text <ဗုဒ္ဓါပိ ဗုဒ္ဓေ ပုစ္ဆန္တိ၊ ဝိသယံ သဗ္ဗညုမာလယံ။>
        text <ဂမ္ဘီရံ နိပုဏံ ဌာနံ၊ ပညာယ ဝိနိဗုဇ္ဈရေ။>
      text <၃၄>
        text <သာဝကာ ဗုဒ္ဓေ ပုစ္ဆန္တိ၊ ဗုဒ္ဓါ ပုစ္ဆန္တိ သာဝကေ။>
        text <အညမညဉ္စ ပုစ္ဆိတွာ၊ အညောညံ ဗျာကရောန္တိ တေ။>
      text <၃၅>
        text <ဗုဒ္ဓါ ပစ္စေကဗုဒ္ဓါ စ၊ သာဝကာ ပရိစာရကာ။>
        text <ဧဝံ သကာယ ရတိယာ၊ ပါသာဒေဘိရမန္တိ တေ။>
      text <၃၆>
        text <ဆတ္တာ တိဋ္ဌန္တု ရတနာ၊ ကဉ္စနာဝေဠပန္တိကာ။>
        text <မုတ္တာဇာလပရိက္ခိတ္တာ၊ သဗ္ဗေ ဓာရေန္တု မတ္ထကေ။>
      text <၃၇>
        text <ဘဝန္တု စေဠဝိတာနာ၊ သောဏ္ဏတာရကစိတ္တိတာ။>
        text <ဝိစိတ္တမလျဝိတတာ၊ သဗ္ဗေ ဓာရေန္တု မတ္ထကေ။>
      text <၃၈>
        text <ဝိတတာ မလျဒာမေဟိ၊ ဂန္ဓဒာမေဟိ သောဘိတာ။>
        text <ဒုဿဒာမပရိကိဏ္ဏာ၊ ရတနဒာမဘူသိတာ။>
      text <၃၉>
        text <ပုပ္ဖာဘိကိဏ္ဏာ သုစိတ္တာ၊ သုရဘိဂန္ဓဘူသိတာ။>
        text <ဂန္ဓပဉ္စင်္ဂုလိကတာ၊ ဟေမစ္ဆဒနဆာဒိတာ။>
      text <၄၀>
        text <စတုဒ္ဒိသာ ပေါက္ခရညော၊ ပဒုမုပ္ပလသန္ထတာ။>
        text <သောဝဏ္ဏရူပါ ခါယန္တု၊ ပဒ္မံရေဏုရဇုဂ္ဂတာ။>
      text <၄၁>
        text <ပုပ္ဖန္တု ပါဒပါ သဗ္ဗေ၊ ပါသာဒဿ သမန္တတော။>
        text <သယဉ္စ ပုပ္ဖာ မုဉ္စိတွာ၊ ဂန္တွာ ဘဝနမောကိရုံ။>
      text <၄၂>
        text <သိခိနော တတ္ထ နစ္စန္တု၊ ဒိဗ္ဗဟံသာ ပကူဇရေ။>
        text <ကရဝီကာ စ ဂါယန္တု၊ ဒိဇသင်္ဃာ သမန္တတော။>
      text <၄၃>
        text <ဘေရိယော သဗ္ဗာ ဝဇ္ဇန္တု၊ ဝီဏာ သဗ္ဗာ ရသန္တု တာ။>
        text <သဗ္ဗာ သင်္ဂီတိ ဝတ္တန္တု၊ ပါသာဒဿ သမန္တတော။>
      text <၄၄>
        text <ယာဝတာ ဗုဒ္ဓခေတ္တမှိ၊ စက္ကဝါဠေ တတော ပရေ။>
        text <မဟန္တာ ဇောတိသမ္ပန္နာ၊ အစ္ဆိန္နာ ရတနာမယာ။>
      text <၄၅>
        text <တိဋ္ဌန္တု သောဏ္ဏပလ္လင်္ကာ၊ ဒီပရုက္ခါ ဇလန္တု တေ။>
        text <ဘဝန္တု ဧကပဇ္ဇောတာ၊ ဒသသဟဿိပရမ္ပရာ။>
      text <၄၆>
        text <ဂဏိကာ လာသိကာ စေဝ၊ နစ္စန္တု အစ္ဆရာဂဏာ။>
        text <နာနာရင်္ဂါ ပဒိဿန္တု၊ ပါသာဒဿ သမန္တတော။>
      text <၄၇>
        text <ဒုမဂ္ဂေ ပဗ္ဗတဂ္ဂေ ဝါ၊ သိနေရုဂိရိမုဒ္ဓနိ။>
        text <ဥဿာပေမိ ဓဇံ သဗ္ဗံ၊ ဝိစိတ္တံ ပဉ္စဝဏ္ဏိကံ။>
      text <၄၈>
        text <နရာ နာဂါ စ ဂန္ဓဗ္ဗာ၊ သဗ္ဗေ ဒေဝါ ဥပေန္တု တေ။>
        text <နမဿန္တာ ပဉ္ဇလိကာ၊ ပါသာဒံ ပရိဝါရယုံ။>
      text <၄၉>
        text <ယံ ကိဉ္စိ ကုသလံ ကမ္မံ၊ ကတ္တဗ္ဗံ ကိရိယံ မမ။>
        text <ကာယေန ဝါစာ မနသာ၊ တိဒသေ သုကတံ ကတံ။>
      text <၅၀>
        text <ယေ သတ္တာ သညိနော အတ္ထိ၊ ယေ စ သတ္တာ အသညိနော။>
        text <ကတံ ပုညဖလံ မယှံ၊ သဗ္ဗေ ဘာဂီ ဘဝန္တု တေ။>
      text <၅၁>
        text <ယေသံ ကတံ သုဝိဒိတံ၊ ဒိန္နံ ပုညဖလံ မယာ။>
        text <ယေ စ တတ္ထ န ဇာနန္တိ၊ ဒေဝါ ဂန္တွာ နိဝေဒယုံ။>
      text <၅၂>
        text <သဗ္ဗလောကမှိ ယေ သတ္တာ၊ ဇီဝန္တာဟာရဟေတုကာ။>
        text <မနုညံ ဘောဇနံ သဗ္ဗံ၊ လဘန္တု မမ စေတသာ။>
      text <၅၃>
        text <မနသာ ဒာနံ မယာ ဒိန္နံ၊ မနသာ ပသာဒမာဝဟိံ။>
        text <ပူဇိတာ သဗ္ဗသမ္ဗုဒ္ဓါ၊ ပစ္စေကာ ဇိနသာဝကာ။>
      text <၅၄>
        text <တေန ကမ္မေန သုကတေန၊ စေတနာပဏိဓီဟိ စ။>
        text <ဇဟိတွာ မာနုသံ ဒေဟံ၊ တာဝတိံသမဂစ္ဆဟံ။>
      text <၅၅>
        text <ဒုဝေ ဘဝေ ပဇာနာမိ၊ ဒေဝတ္တေ အထ မာနုသေ။>
        text <အညံ ဂတိံ န ဇာနာမိ၊ မနသာ ပတ္ထနာဖလံ။>
      text <၅၆>
        text <ဒေဝါနံ အဓိကော ဟောမိ၊ ဘဝါမိ မနုဇာဓိပေါ။>
        text <ရူပလက္ခဏသမ္ပန္နော၊ ပညာယ အသမော ဘဝေ။>
      text <၅၇>
        text <ဘောဇနံ ဝိဝိဓံ သေဋ္ဌံ၊ ရတနဉ္စ အနပ္ပကံ။>
        text <ဝိဝိဓာနိ စ ဝတ္ထာနိ၊ နဘာ ခိပ္ပံ ဥပေန္တိ မံ။>
      text <၅၈>
        text <ပထဗျာ ပဗ္ဗတေ စေဝ၊ အာကာသေ ဥဒကေ ဝနေ။>
        text <ယံ ယံ ဟတ္ထံ ပသာရေမိ၊ ဒိဗ္ဗာ ဘက္ခါ ဥပေန္တိ မံ။>
      text <၅၉>
        text <ပထဗျာ ပဗ္ဗတေ စေဝ၊ အာကာသေ ဥဒကေ ဝနေ။>
        text <ယံ ယံ ဟတ္ထံ ပသာရေမိ၊ ရတနာ သဗ္ဗေ ဥပေန္တိ မံ။>
      text <၆၀>
        text <ပထဗျာ ပဗ္ဗတေ စေဝ၊ အာကာသေ ဥဒကေ ဝနေ။>
        text <ယံ ယံ ဟတ္ထံ ပသာရေမိ၊ သဗ္ဗေ ဂန္ဓာ ဥပေန္တိ မံ။>
      text <၆၁>
        text <ပထဗျာ ပဗ္ဗတေ စေဝ၊ အာကာသေ ဥဒကေ ဝနေ။>
        text <ယံ ယံ ဟတ္ထံ ပသာရေမိ၊ သဗ္ဗေ ယာနာ ဥပေန္တိ မံ။>
      text <၆၂>
        text <ပထဗျာ ပဗ္ဗတေ စေဝ၊ အာကာသေ ဥဒကေ ဝနေ။>
        text <ယံ ယံ ဟတ္ထံ ပသာရေမိ၊ သဗ္ဗေ မာလာ ဥပေန္တိ မံ။>
      text <၆၃>
        text <ပထဗျာ ပဗ္ဗတေ စေဝ၊ အာကာသေ ဥဒကေ ဝနေ။>
        text <ယံ ယံ ဟတ္ထံ ပသာရေမိ၊ အလင်္ကာရာ ဥပေန္တိ မံ။>
      text <၆၄>
        text <ပထဗျာ ပဗ္ဗတေ စေဝ၊ အာကာသေ ဥဒကေ ဝနေ။>
        text <ယံ ယံ ဟတ္ထံ ပသာရေမိ၊ သဗ္ဗာ ကညာ ဥပေန္တိ မံ။>
      text <၆၅>
        text <ပထဗျာ ပဗ္ဗတေ စေဝ၊ အာကာသေ ဥဒကေ ဝနေ။>
        text <ယံ ယံ ဟတ္ထံ ပသာရေမိ၊ မဓုသက္ခရာ ဥပေန္တိ မံ။>
      text <၆၆>
        text <ပထဗျာ ပဗ္ဗတေ စေဝ၊ အာကာသေ ဥဒကေ ဝနေ။>
        text <ယံ ယံ ဟတ္ထံ ပသာရေမိ၊ သဗ္ဗေ ခဇ္ဇာ ဥပေန္တိ မံ။>
      text <၆၇>
        text <အဓနေ အဒ္ဓိက ဇနေ၊ ယာစကေ စ ပထာဝိနော။>
        text <ဒဒာမိဟံ ဒာနဝရံ၊ သမ္ဗောဓိဝရပတ္တိယာ။>
      text <၆၈>
        text <နာဒေန္တော ပဗ္ဗတံ သေလံ၊ ဂဇ္ဇေန္တော ဗဟလံ ဂိရိံ။>
        text <သဒေဝကံ ဟာသယန္တော၊ ဗုဒ္ဓေါ လောကေ ဘဝါမဟံ။>
      text <၆၉>
        text <ဒိသာ ဒသဝိဓာ လောကေ၊ ယာယတော နတ္ထိ အန္တကံ။>
        text <တသ္မိဉ္စ ဒိသာဘာဂမှိ၊ ဗုဒ္ဓခေတ္တာ အသင်္ခိယာ။>
      text <၇၀>
        text <ပဘာ ပကိတ္တိတာ မယှံ၊ ယမကာ ရံသိဝါဟနာ။>
        text <ဧတ္ထန္တရေ ရံသိဇာလံ၊ အာလောကော ဝိပုလော ဘဝေ။>
      text <၇၁>
        text <ဧတ္တကေ လောကဓာတုမှိ၊ သဗ္ဗေ ပဿန္တု မံ ဇနာ။>
        text <သဗ္ဗေ မံ အနုဝတ္တန္တု၊ ယာဝ ဗြဟ္မနိဝေသနံ။>
      text <၇၂>
        text <ဝိသိဋ္ဌမဓုနာဒေန၊ အမတဘေရိမာဟနိံ။>
        text <ဧတ္ထန္တရေ ဇနာ သဗ္ဗေ၊ သုဏန္တု မဓုရံ ဂိရံ။>
      text <၇၃>
        text <ဓမ္မမေဃေန ဝဿန္တေ၊ သဗ္ဗေ ဟောန္တု အနာသဝါ။>
        text <ယေတ္ထ ပစ္ဆိမကာ သတ္တာ၊ သောတာပန္နာ ဘဝန္တု တေ။>
      text <၇၄>
        text <ဒတွာ ဒာတဗ္ဗကံ ဒာနံ၊ သီလံ ပူရေတွာ အသေသတော။>
        text <နေက္ခမ္မပါရမိံ ဂန္တွာ၊ ပတ္တော သမ္ဗောဓိမုတ္တမံ။>
      text <၇၅>
        text <ပဏ္ဍိတေ ပရိပုစ္ဆိတွာ၊ ကတွာ ဝီရိယမုတ္တမံ။>
        text <ခန္တိယာ ပါရမိံ ဂန္တွာ၊ ပတ္တော သမ္ဗောဓိမုတ္တမံ။>
      text <၇၆>
        text <ကတွာ ဒဠှမဓိဋ္ဌာနံ၊ သစ္စပါရမိ ပူရိယ။>
        text <မေတ္တာယ ပါရမိံ ဂန္တွာ၊ ပတ္တော သမ္ဗောဓိမုတ္တမံ။>
      text <၇၇>
        text <လာဘာလာဘေ သုခေ ဒုက္ခေ၊ သမ္မာနေ စာဝမာနနေ။>
        text <သဗ္ဗတ္ထ သမကော ဟုတွာ၊ ပတ္တော သမ္ဗောဓိမုတ္တမံ။>
      text <၇၈>
        text <ကောသဇ္ဇံ ဘယတော ဒိသွာ၊ ဝီရိယံ စာပိ ခေမတော။>
        text <အာရဒ္ဓဝီရိယာ ဟောထ၊ ဧသာ ဗုဒ္ဓါနုသာသနီ။>
      text <၇၉>
        text <ဝိဝါဒံ ဘယတော ဒိသွာ၊ အဝိဝါဒဉ္စ ခေမတော။>
        text <သမဂ္ဂါ သခိလာ ဟောထ၊ ဧသာ ဗုဒ္ဓါနုသာသနီ။>
      text <၈၀>
        text <ပမာဒံ ဘယတော ဒိသွာ၊ အပ္ပမာဒဉ္စ ခေမတော။>
        text <ဘာဝေထဋ္ဌင်္ဂိကံ မဂ္ဂံ၊ ဧသာ ဗုဒ္ဓါနုသာသနီ။>
      text <၈၁>
        text <သမာဂတာ ဗဟူ ဗုဒ္ဓါ၊ အရဟန္တာ စ သဗ္ဗသော။>
        text <သမ္ဗုဒ္ဓေ အရဟန္တေ စ၊ ဝန္ဒမာနာ နမဿထ။>
      text <၈၂>
        text <ဧဝံ အစိန္တိယာ ဗုဒ္ဓါ၊ ဗုဒ္ဓဓမ္မာ အစိန္တိယာ။>
        text <အစိန္တိယေ ပသန္နာနံ၊ ဝိပါကော ဟောတိ အစိန္တိယော။>
      text <ဣတ္ထံ သုဒံ ဘဂဝါ အတ္တနော ဗုဒ္ဓစရိယံ သမ္ဘာဝယမာနော ဗုဒ္ဓါပဒာနိယံ နာမ ဓမ္မပရိယာယံ အဘာသိတ္ထာတိ။>
      stand <ဗုဒ္ဓါပဒာနံ သမတ္တံ။>
    text <၂။ ပစ္စေကဗုဒ္ဓအပဒာနံ>
      text <အထ ပစ္စေကဗုဒ္ဓါပဒာနံ သုဏာထ>
      text <၈၃>
        text <တထာဂတံ ဇေတဝနေ ဝသန္တံ၊ အပုစ္ဆိ ဝေဒေဟမုနီ နတင်္ဂေါ။>
        text <ပစ္စေကဗုဒ္ဓါ ကိရ နာမ ဟောန္တိ၊ ဘဝန္တိ တေ ဟေတုဘိ ကေဟိ ဝီရ။>
      text <၈၄>
        text <တဒာဟ သဗ္ဗညုဝရော မဟေသီ၊ အာနန္ဒဘဒ္ဒံ မဓုရဿရေန။>
        text <ယေ ပုဗ္ဗဗုဒ္ဓေသု ကတာဓိကာရာ၊ အလဒ္ဓမောက္ခါ ဇိနသာသနေသု။>
      text <၈၅>
        text <တေနေဝ သံဝေဂမုခေန ဓီရာ၊ ဝိနာပိ ဗုဒ္ဓေဟိ သုတိက္ခပညာ။>
        text <အာရမ္မဏေနာပိ ပရိတ္တကေန၊ ပစ္စေကဗောဓိံ အနုပါပုဏန္တိ။>
      text <၈၆>
        text <သဗ္ဗမှိ လောကမှိ မမံ ဌပေတွာ၊ ပစ္စေကဗုဒ္ဓေဟိ သမောဝ နတ္ထိ။>
        text <တေသံ ဣမံ ဝဏ္ဏပဒေသမတ္တံ၊ ဝက္ခါမဟံ သာဓု မဟာမုနီနံ။>
      text <၈၇>
        text <သယမေဝ ဗုဒ္ဓါနံ မဟာဣသီနံ၊ သာဓူနိ ဝါကျာနိ မဓူဝ ခုဒ္ဒံ။>
        text <အနုတ္တရံ ဘေသဇံ ပတ္ထယန္တာ၊ သုဏာထ သဗ္ဗေသု ပသန္နစိတ္တာ။>
      text <၈၈>
        text <ပစ္စေကဗုဒ္ဓါနံ သမာဂတာနံ၊ ပရမ္ပရံ ဗျာကရဏာနိ ယာနိ။>
        text <အာဒီနဝေါ ယဉ္စ ဝိရာဂဝတ္ထုံ၊ ယထာ စ ဗောဓိံ အနုပါပုဏိံသု။>
      text <၈၉>
        text <သရာဂဝတ္ထူသု ဝိရာဂသညီ၊ ရတ္တမှိ လောကမှိ ဝိရတ္တစိတ္တာ။>
        text <ဟိတွာ ပပဉ္စေ ဇိတဖန္ဒိတာနိ၊ တထေဝ ဗောဓိံ အနုပါပုဏိံသု။>
      text <၉၀>
        text <သဗ္ဗေသု ဘူတေသု နိဓာယ ဒဏ္ဍံ၊ အဝိဟေဌယံ အညတရမ္ပိ တေသံ။>
        text <မေတ္တေန စိတ္တေန ဟိတာနုကမ္ပီ၊ ဧကော စရေ ခဂ္ဂဝိသာဏကပ္ပေါ။>
      text <၉၁>
        text <သဗ္ဗေသု ဘူတေသု နိဓာယ ဒဏ္ဍံ၊ အဝိဟေဌယံ အညတရမ္ပိ တေသံ။>
        text <န ပုတ္တမိစ္ဆေယျ ကုတော သဟာယံ၊ ဧကော စရေ ခဂ္ဂဝိသာဏကပ္ပေါ။>
      text <၉၂>
        text <သံသဂ္ဂဇာတဿ ဘဝန္တိ သ္နေဟာ၊ သ္နေဟနွယံ ဒုက္ခမိဒံ ပဟောတိ။>
        text <အာဒီနဝံ သ္နေဟဇံ ပေက္ခမာနော၊ ဧကော စရေ ခဂ္ဂဝိသာဏကပ္ပေါ။>
      text <၉၃>
        text <မိတ္တေ သုဟဇ္ဇေ အနုကမ္ပမာနော၊ ဟာပေတိ အတ္ထံ ပဋိဗဒ္ဓစိတ္တော။>
        text <ဧတံ ဘယံ သန္ထဝေ ပေက္ခမာနော၊ ဧကော စရေ ခဂ္ဂဝိသာဏကပ္ပေါ။>
      text <၉၄>
        text <ဝံသော ဝိသာလောဝ ယထာ ဝိသတ္တော၊ ပုတ္တေသု ဒာရေသု စ ယာ အပေက္ခါ။>
        text <ဝံသေ ကဠီရောဝ အသဇ္ဇမာနော၊ ဧကော စရေ ခဂ္ဂဝိသာဏကပ္ပေါ။>
      text <၉၅>
        text <မိဂေါ အရညမှိ ယထာ အဗဒ္ဓေါ၊ ယေနိစ္ဆကံ ဂစ္ဆတိ ဂေါစရာယ။>
        text <ဝိညူ နရော သေရိတံ ပေက္ခမာနော၊ ဧကော စရေ ခဂ္ဂဝိသာဏကပ္ပေါ။>
      text <၉၆>
        text <အာမန္တနာ ဟောတိ သဟာယမဇ္ဈေ၊ ဝါသေ စ ဌာနေ ဂမနေ စာရိကာယ။>
        text <အနဘိဇ္ဈိတံ သေရိတံ ပေက္ခမာနော၊ ဧကော စရေ ခဂ္ဂဝိသာဏကပ္ပေါ။>
      text <၉၇>
        text <ခိဍ္ဍာ ရတီ ဟောတိ သဟာယမဇ္ဈေ၊ ပုတ္တေသု ပေမံ ဝိပုလဉ္စ ဟောတိ။>
        text <ပိယဝိပ္ပယောဂံ ဝိဇိဂုစ္ဆမာနော၊ ဧကော စရေ ခဂ္ဂဝိသာဏကပ္ပေါ။>
      text <၉၈>
        text <စာတုဒ္ဒိသော အပ္ပဋိဃော စ ဟောတိ၊ သန္တုဿမာနော ဣတရီတရေန။>
        text <ပရိဿယာနံ သဟိတာ အဆမ္ဘီ၊ ဧကော စရေ ခဂ္ဂဝိသာဏကပ္ပေါ။>
      text <၉၉>
        text <ဒုဿင်္ဂဟာ ပဗ္ဗဇိတာပိ ဧကေ၊ အထော ဂဟဋ္ဌာ ဃရမာဝသန္တာ။>
        text <အပ္ပေါဿုက္ကော ပရပုတ္တေသု ဟုတွာ၊ ဧကော စရေ ခဂ္ဂဝိသာဏကပ္ပေါ။>
      text <၁၀၀>
        text <ဩရောပယိတွာ ဂိဟိဗျဉ္ဇနာနိ၊ သဉ္ဆိန္နပတ္တော ယထာ ကောဝိဠာရော။>
        text <ဆေတွာန ဝီရော ဂိဟိဗန္ဓနာနိ၊ ဧကော စရေ ခဂ္ဂဝိသာဏကပ္ပေါ။>
      text <၁၀၁>
        text <သစေ လဘေထ နိပကံ သဟာယံ၊ သဒ္ဓိံ စရံ သာဓုဝိဟာရိဓီရံ။>
        text <အဘိဘုယျ သဗ္ဗာနိ ပရိဿယာနိ၊ စရေယျ တေနတ္တမနော သတီမာ။>
      text <၁၀၂>
        text <နော စေ လဘေထ နိပကံ သဟာယံ၊ သဒ္ဓိံ စရံ သာဓုဝိဟာရိဓီရံ။>
        text <ရာဇာဝ ရဋ္ဌံ ဝိဇိတံ ပဟာယ၊ ဧကော စရေ မာတင်္ဂရညေဝ နာဂေါ။>
      text <၁၀၃>
        text <အဒ္ဓါ ပသံသာမ သဟာယသမ္ပဒံ၊ သေဋ္ဌာ သမာ သေဝိတဗ္ဗာ သဟာယာ။>
        text <ဧတေ အလဒ္ဓါ အနဝဇ္ဇဘောဇီ၊ ဧကော စရေ ခဂ္ဂဝိသာဏကပ္ပေါ။>
      text <၁၀၄>
        text <ဒိသွာ သုဝဏ္ဏဿ ပဘဿရာနိ၊ ကမ္မာရပုတ္တေန သုနိဋ္ဌိတာနိ။>
        text <သင်္ဃဋ္ဋမာနာနိ ဒုဝေ ဘုဇသ္မိံ၊ ဧကော စရေ ခဂ္ဂဝိသာဏကပ္ပေါ။>
      text <၁၀၅>
        text <ဧဝံ ဒုတီယေန သဟာ မမဿ၊ ဝါစာဘိလာပေါ အဘိသဇ္ဇနာ ဝါ။>
        text <ဧတံ ဘယံ အာယတိံ ပေက္ခမာနော၊ ဧကော စရေ ခဂ္ဂဝိသာဏကပ္ပေါ။>
      text <၁၀၆>
        text <ကာမာ ဟိ စိတြာ မဓုရာ မနောရမာ၊ ဝိရူပရူပေန မထေန္တိ စိတ္တံ။>
        text <အာဒီနဝံ ကာမဂုဏေသု ဒိသွာ၊ ဧကော စရေ ခဂ္ဂဝိသာဏကပ္ပေါ။>
      text <၁၀၇>
        text <ဤတီ စ ဂဏ္ဍော စ ဥပဒ္ဒဝေါ စ၊ ရောဂေါ စ သလ္လဉ္စ ဘယဉ္စ မေတံ။>
        text <ဧတံ ဘယံ ကာမဂုဏေသု ဒိသွာ၊ ဧကော စရေ ခဂ္ဂဝိသာဏကပ္ပေါ။>
      text <၁၀၈>
        text <သီတဉ္စ ဥဏှဉ္စ ခုဒံ ပိပါသံ၊ ဝါတာတပေ ဍံသသရီသပေ စ။>
        text <သဗ္ဗာနိပေတာနိ အဘိဗ္ဘဝိတွာ၊ ဧကော စရေ ခဂ္ဂဝိသာဏကပ္ပေါ။>
      text <၁၀၉>
        text <နာဂေါဝ ယူထာနိ ဝိဝဇ္ဇယိတွာ၊ သဉ္ဇာတခန္ဓော ပဒုမီ ဥဠာရော။>
        text <ယထာဘိရန္တံ ဝိဟရံ အရညေ၊ ဧကော စရေ ခဂ္ဂဝိသာဏကပ္ပေါ။>
      text <၁၁၀>
        text <အဋ္ဌာနတံ သင်္ဂဏိကာရတဿ၊ ယံ ဖဿယေ သာမယိကံ ဝိမုတ္တိံ။>
        text <အာဒိစ္စဗန္ဓုဿ ဝစော နိသမ္မ၊ ဧကော စရေ ခဂ္ဂဝိသာဏကပ္ပေါ။>
      text <၁၁၁>
        text <ဒိဋ္ဌီဝိသူကာနိ ဥပါတိဝတ္တော၊ ပတ္တော နိယာမံ ပဋိလဒ္ဓမဂ္ဂေါ။>
        text <ဥပ္ပန္နဉာဏောမှိ အနညနေယျော၊ ဧကော စရေ ခဂ္ဂဝိသာဏကပ္ပေါ။>
      text <၁၁၂>
        text <နိလ္လောလုပေါ နိက္ကုဟော နိပ္ပိပါသော၊ နိမ္မက္ခ နိဒ္ဓန္တကသာဝမောဟော။>
        text <နိရာသယော သဗ္ဗလောကေ ဘဝိတွာ၊ ဧကော စရေ ခဂ္ဂဝိသာဏကပ္ပေါ။>
      text <၁၁၃>
        text <ပါပံ သဟာယံ ပရိဝဇ္ဇယေထ၊ အနတ္ထဒဿိံ ဝိသမေ နိဝိဋ္ဌံ။>
        text <သယံ န သေဝေ ပသုတံ ပမတ္တံ၊ ဧကော စရေ ခဂ္ဂဝိသာဏကပ္ပေါ။>
      text <၁၁၄>
        text <ဗဟုဿုတံ ဓမ္မဓရံ ဘဇေထ၊ မိတ္တံ ဥဠာရံ ပဋိဘာနဝန္တံ။>
        text <အညာယ အတ္ထာနိ ဝိနေယျ ကင်္ခံ၊ ဧကော စရေ ခဂ္ဂဝိသာဏကပ္ပေါ။>
      text <၁၁၅>
        text <ခိဍ္ဍံ ရတိံ ကာမသုခဉ္စ လောကေ၊ အနလင်္ကရိတွာ အနပေက္ခမာနော။>
        text <ဝိဘူသဋ္ဌာနာ ဝိရတော သစ္စဝါဒီ၊ ဧကော စရေ ခဂ္ဂဝိသာဏကပ္ပေါ။>
      text <၁၁၆>
        text <ပုတ္တဉ္စ ဒာရံ ပိတရဉ္စ မာတရံ၊ ဓနာနိ ဓညာနိ စ ဗန္ဓဝါနိ။>
        text <ဟိတွာန ကာမာနိ ယထောဓိကာနိ၊ ဧကော စရေ ခဂ္ဂဝိသာဏကပ္ပေါ။>
      text <၁၁၇>
        text <သင်္ဂေါ ဧသော ပရိတ္တမေတ္ထ သောချံ၊ အပ္ပဿာဒော ဒုက္ခမေဝေတ္ထ ဘိယျော။>
        text <ဂဠော ဧသော ဣတိ ဉတွာ မတိမာ၊ ဧကော စရေ ခဂ္ဂဝိသာဏကပ္ပေါ။>
      text <၁၁၈>
        text <သန္ဒာလယိတွာန သံယောဇနာနိ၊ ဇာလံဝ ဘေတွာ သလိလမ္ဗုစာရီ။>
        text <အဂ္ဂီဝ ဒဍ္ဎံ အနိဝတ္တမာနော၊ ဧကော စရေ ခဂ္ဂဝိသာဏကပ္ပေါ။>
      text <၁၁၉>
        text <ဩက္ခိတ္တစက္ခူ န စ ပါဒလောလော၊ ဂုတ္တိန္ဒြိယော ရက္ခိတမာနသာနော။>
        text <အနဝဿုတော အပရိဍယှမာနော၊ ဧကော စရေ ခဂ္ဂဝိသာဏကပ္ပေါ။>
      text <၁၂၀>
        text <ဩဟာရယိတွာ ဂိဟိဗျဉ္ဇနာနိ၊ သဉ္ဆန္နပတ္တော ယထာ ပါရိဆတ္တော။>
        text <ကာသာယဝတ္ထော အဘိနိက္ခမိတွာ၊ ဧကော စရေ ခဂ္ဂဝိသာဏကပ္ပေါ။>
      text <၁၂၁>
        text <ရသေသု ဂေဓံ အကရံ အလောလော၊ အနညပေါသီ သပဒာနစာရီ။>
        text <ကုလေ ကုလေ အပ္ပဋိဗဒ္ဓစိတ္တော၊ ဧကော စရေ ခဂ္ဂဝိသာဏကပ္ပေါ။>
      text <၁၂၂>
        text <ပဟာယ ပဉ္စာဝရဏာနိ စေတသော၊ ဥပက္ကိလေသေ ဗျပနုဇ္ဇ သဗ္ဗေ။>
        text <အနိဿိတော ဆေဇ္ဇ သိနေဟဒောသံ၊ ဧကော စရေ ခဂ္ဂဝိသာဏကပ္ပေါ။>
      text <၁၂၃>
        text <ဝိပိဋ္ဌိကတွာန သုခဉ္စ ဒုက္ခံ၊ ပုဗ္ဗေဝ သောမနဿဒောမနဿံ။>
        text <လဒ္ဓါနုပေက္ခံ သမထံ ဝိသုဒ္ဓံ၊ ဧကော စရေ ခဂ္ဂဝိသာဏကပ္ပေါ။>
      text <၁၂၄>
        text <အာရဒ္ဓဝီရိယော ပရမတ္ထပတ္တိယာ၊ အလီနစိတ္တော အကုသီတဝုတ္တိ။>
        text <ဒဠှနိက္ကမော ထာမဗလူပပန္နော၊ ဧကော စရေ ခဂ္ဂဝိသာဏကပ္ပေါ။>
      text <၁၂၅>
        text <ပဋိသလ္လာနံ ဈာနမရိဉ္စမာနော၊ ဓမ္မေသု နိစ္စံ အနုဓမ္မစာရီ။>
        text <အာဒီနဝံ သမ္မသိတာ ဘဝေသု၊ ဧကော စရေ ခဂ္ဂဝိသာဏကပ္ပေါ။>
      text <၁၂၆>
        text <တဏှက္ခယံ ပတ္ထယမပ္ပမတ္တော၊ အနေဠမူဂေါ သုတဝါ သတီမာ။>
        text <သင်္ခါတဓမ္မော နိယတော ပဓာနဝါ၊ ဧကော စရေ ခဂ္ဂဝိသာဏကပ္ပေါ။>
      text <၁၂၇>
        text <သီဟောဝ သဒ္ဒေသု အသန္တသန္တော၊ ဝါတောဝ ဇာလမှိ အသဇ္ဇမာနော။>
        text <ပဒုမံဝ တောယေန အလိမ္ပမာနော၊ ဧကော စရေ ခဂ္ဂဝိသာဏကပ္ပေါ။>
      text <၁၂၈>
        text <သီဟော ယထာ ဒာဌဗလီ ပသယှ၊ ရာဇာ မိဂါနံ အဘိဘုယျ စာရီ။>
        text <သေဝေထ ပန္တာနိ သေနာသနာနိ၊ ဧကော စရေ ခဂ္ဂဝိသာဏကပ္ပေါ။>
      text <၁၂၉>
        text <မေတ္တံ ဥပေက္ခံ ကရုဏံ ဝိမုတ္တိံ၊ အာသေဝမာနော မုဒိတဉ္စ ကာလေ။>
        text <သဗ္ဗေန လောကေန အဝိရုဇ္ဈမာနော၊ ဧကော စရေ ခဂ္ဂဝိသာဏကပ္ပေါ။>
      text <၁၃၀>
        text <ရာဂဉ္စ ဒောသဉ္စ ပဟာယ မောဟံ၊ သန္ဒာလယိတွာန သံယောဇနာနိ။>
        text <အသန္တသံ ဇီဝိတသင်္ခယမှိ၊ ဧကော စရေ ခဂ္ဂဝိသာဏကပ္ပေါ။>
      text <၁၃၁>
        text <ဘဇန္တိ သေဝန္တိ စ ကာရဏတ္ထာ၊ နိက္ကာရဏာ ဒုလ္လဘာ အဇ္ဇ မိတ္တာ။>
        text <အတ္တတ္ထပညာ အသုစီမနုဿာ၊ ဧကော စရေ ခဂ္ဂဝိသာဏကပ္ပေါ။>
      text <၁၃၂>
        text <ဝိသုဒ္ဓသီလာ သုဝိသုဒ္ဓပညာ၊ သမာဟိတာ ဇာဂရိယာနုယုတ္တာ။>
        text <ဝိပဿကာ ဓမ္မဝိသေသဒဿီ၊ မဂ္ဂင်္ဂဗောဇ္ဈင်္ဂဂတေ ဝိဇညာ။>
      text <၁၃၃>
        text <သုညပ္ပဏိဓိဉ္စ တထာနိမိတ္တံ၊ အာသေဝယိတွာ ဇိနသာသနမှိ။>
        text <ယေ သာဝကတ္တံ န ဝဇန္တိ ဓီရာ၊ ဘဝန္တိ ပစ္စေကဇိနာ သယမ္ဘူ။>
      text <၁၃၄>
        text <မဟန္တဓမ္မာ ဗဟုဓမ္မကာယာ၊ စိတ္တိဿရာ သဗ္ဗဒုက္ခေါဃတိဏ္ဏာ။>
        text <ဥဒဂ္ဂစိတ္တာ ပရမတ္ထဒဿီ၊ သီဟောပမာ ခဂ္ဂဝိသာဏကပ္ပါ။>
      text <၁၃၅>
        text <သန္တိန္ဒြိယာ သန္တမနာ သမာဓီ၊ ပစ္စန္တသတ္တေသု ပတိပ္ပစာရာ။>
        text <ဒီပါ ပရတ္ထ ဣဓ ဝိဇ္ဇလန္တာ၊ ပစ္စေကဗုဒ္ဓါ သတတံ ဟိတာမေ။>
      text <၁၃၆>
        text <ပဟီနသဗ္ဗာဝရဏာ ဇနိန္ဒာ၊ လောကပ္ပဒီပါ ဃနကဉ္စနာဘာ။>
        text <နိဿံသယံ လောကသုဒက္ခိဏေယျာ၊ ပစ္စေကဗုဒ္ဓါ သတတပ္ပိတာမေ။>
      text <၁၃၇>
        text <ပစ္စေကဗုဒ္ဓါနံ သုဘာသိတာနိ၊ စရန္တိ လောကမှိ သဒေဝကမှိ။>
        text <သုတွာ တထာ ယေ န ကရောန္တိ ဗာလာ၊ စရန္တိ ဒုက္ခေသု ပုနပ္ပုနံ တေ။>
      text <၁၃၈>
        text <ပစ္စေကဗုဒ္ဓါနံ သုဘာသိတာနိ၊ မဓုံ ယထာ ခုဒ္ဒမဝဿဝန္တံ။>
        text <သုတွာ တထာ ယေ ပဋိပတ္တိယုတ္တာ၊ ဘဝန္တိ တေ သစ္စဒသာ သပညာ။>
      text <၁၃၉>
        text <ပစ္စေကဗုဒ္ဓေဟိ ဇိနေဟိ ဘာသိတာ၊ ကထာ ဥဠာရာ အဘိနိက္ခမိတွာ။>
        text <တာ သကျသီဟေန နရုတ္တမေန၊ ပကာသိတာ ဓမ္မဝိဇာနနတ္ထံ။>
      text <၁၄၀>
        text <လောကာနုကမ္ပါယ ဣမာနိ တေသံ၊ ပစ္စေကဗုဒ္ဓါန ဝိကုဗ္ဗိတာနိ။>
        text <သံဝေဂသင်္ဂမတိဝဍ္ဎနတ္ထံ၊ သယမ္ဘုသီဟေန ပကာသိတာနီတိ။>
      stand <ပစ္စေကဗုဒ္ဓါပဒာနံ သမတ္တံ။>
    text <၃-၁။ သာရိပုတ္တတ္ထေရအပဒာနံ>
      text <အထ ထေရာပဒာနံ သုဏာထ>
      text <၁၄၁>
        text <ဟိမဝန္တဿ အဝိဒူရေ၊ လမ္ဗကော နာမ ပဗ္ဗတော။>
        text <အဿမော သုကတော မယှံ၊ ပဏ္ဏသာလာ သုမာပိတာ။>
      text <၁၄၂>
        text <ဥတ္တာနကူလာ နဒိကာ၊ သုပတိတ္ထာ မနောရမာ။>
        text <သုသုဒ္ဓပုဠိနာကိဏ္ဏာ၊ အဝိဒူရေ မမဿမံ။>
      text <၁၄၃>
        text <အသက္ခရာ အပဗ္ဘာရာ၊ သာဒု အပ္ပဋိဂန္ဓိကာ။>
        text <သန္ဒတီ နဒိကာ တတ္ထ၊ သောဘယန္တာ မမဿမံ။>
      text <၁၄၄>
        text <ကုမ္ဘီလာ မကရာ စေတ္ထ၊ သုသုမာရာ စ ကစ္ဆပါ။>
        text <စရန္တိ နဒိယာ တတ္ထ၊ သောဘယန္တာ မမဿမံ။>
      text <၁၄၅>
        text <ပါဌီနာ ပါဝုသာ မစ္ဆာ၊ ဗလဇာ မုဉ္ဇရောဟိတာ။>
        text <ဝဂ္ဂဠာ ပပတာယန္တာ၊ သောဘယန္တိ မမဿမံ။>
      text <၁၄၆>
        text <ဥဘော ကူလေသု နဒိယာ၊ ပုပ္ဖိနော ဖလိနော ဒုမာ။>
        text <ဥဘတော အဘိလမ္ဗန္တာ၊ သောဘယန္တိ မမဿမံ။>
      text <၁၄၇>
        text <အမ္ဗာ သာလာ စ တိလကာ၊ ပါဋလီ သိန္ဒုဝါရကာ။>
        text <ဒိဗ္ဗဂန္ဓာ သမ္ပဝန္တိ၊ ပုပ္ဖိတာ မမ အဿမေ။>
      text <၁၄၈>
        text <စမ္ပကာ သဠလာ နီပါ၊ နာဂပုန္နာဂကေတကာ။>
        text <ဒိဗ္ဗဂန္ဓာ သမ္ပဝန္တိ၊ ပုပ္ဖိတာ မမ အဿမေ။>
      text <၁၄၉>
        text <အတိမုတ္တာ အသောကာ စ၊ ဘဂိနီမာလာ စ ပုပ္ဖိတာ။>
        text <အင်္ကောလာ ဗိမ္ဗိဇာလာ စ၊ ပုပ္ဖိတာ မမ အဿမေ။>
      text <၁၅၀>
        text <ကေတကာ ကန္ဒလိ စေဝ၊ ဂေါဓုကာ တိဏသူလိကာ။>
        text <ဒိဗ္ဗဂန္ဓံ သမ္ပဝန္တာ၊ သောဘယန္တိ မမဿမံ။>
      text <၁၅၁>
        text <ကဏိကာရာ ကဏ္ဏိကာ စ၊ အသနာ အဇ္ဇုနာ ဗဟူ။>
        text <ဒိဗ္ဗဂန္ဓံ သမ္ပဝန္တာ၊ သောဘယန္တိ မမဿမံ။>
      text <၁၅၂>
        text <ပုန္နာဂါ ဂိရိပုန္နာဂါ၊ ကောဝိဠာရာ စ ပုပ္ဖိတာ။>
        text <ဒိဗ္ဗဂန္ဓံ သမ္ပဝန္တာ၊ သောဘယန္တိ မမဿမံ။>
      text <၁၅၃>
        text <ဥဒ္ဓါလကာ စ ကုဋဇာ၊ ကဒမ္ဗာ ဝကုလာ ဗဟူ။>
        text <ဒိဗ္ဗဂန္ဓံ သမ္ပဝန္တာ၊ သောဘယန္တိ မမဿမံ။>
      text <၁၅၄>
        text <အာဠကာ ဣသိမုဂ္ဂါ စ၊ ကဒလိမာတုလုင်္ဂိယော။>
        text <ဂန္ဓောဒကေန သံဝဍ္ဎာ၊ ဖလာနိ ဓာရယန္တိ တေ။>
      text <၁၅၅>
        text <အညေ ပုပ္ဖန္တိ ပဒုမာ၊ အညေ ဇာယန္တိ ကေသရီ။>
        text <အညေ ဩပုပ္ဖာ ပဒုမာ၊ ပုပ္ဖိတာ တဠာကေ တဒာ။>
      text <၁၅၆>
        text <ဂဗ္ဘံ ဂဏှန္တိ ပဒုမာ၊ နိဒ္ဓါဝန္တိ မုလာဠိယော။>
        text <သိံဃာဋိပတ္တမာကိဏ္ဏာ၊ သောဘန္တိ တဠာကေ တဒာ။>
      text <၁၅၇>
        text <နယိတာ အမ္ဗဂန္ဓီ စ၊ ဥတ္တလီ ဗန္ဓုဇီဝကာ။>
        text <ဒိဗ္ဗဂန္ဓာ သမ္ပဝန္တိ၊ ပုပ္ဖိတာ တဠာကေ တဒာ။>
      text <၁၅၈>
        text <ပါဌီနာ ပါဝုသာ မစ္ဆာ၊ ဗလဇာ မုဉ္ဇရောဟိတာ။>
        text <သံဂုလာ မဂ္ဂုရာ စေဝ၊ ဝသန္တိ တဠာကေ တဒာ။>
      text <၁၅၉>
        text <ကုမ္ဘီလာ သုသုမာရာ စ၊ တန္တိဂါဟာ စ ရက္ခသာ။>
        text <ဩဂုဟာ အဇဂရာ စ၊ ဝသန္တိ တဠာကေ တဒာ။>
      text <၁၆၀>
        text <ပါရေဝတာ ရဝိဟံသာ၊ စက္ကဝါကာ နဒီစရာ။>
        text <ကောကိလာ သုကသာဠိကာ၊ ဥပဇီဝန္တိ တံ သရံ။>
      text <၁၆၁>
        text <ကုက္ကုတ္ထကာ ကုဠီရကာ၊ ဝနေ ပေါက္ခရသာတကာ။>
        text <ဒိန္ဒိဘာ သုဝပေါတာ စ၊ ဥပဇီဝန္တိ တံ သရံ။>
      text <၁၆၂>
        text <ဟံသာ ကောဉ္စာ မယူရာ စ၊ ကောကိလာ တမ္ဗစူဠကာ။>
        text <ပမ္ပကာ ဇီဝံဇီဝါ စ၊ ဥပဇီဝန္တိ တံ သရံ။>
      text <၁၆၃>
        text <ကောသိကာ ပေါဋ္ဌသီသာ စ၊ ကုရရာ သေနကာ ဗဟူ။>
        text <မဟာကာဠာ စ သကုဏာ၊ ဥပဇီဝန္တိ တံ သရံ။>
      text <၁၆၄>
        text <ပသဒာ စ ဝရာဟာ စ၊ စမရာ ဂဏ္ဍကာ ဗဟူ။>
        text <ရောဟိစ္စာ သုကပေါတာ စ၊ ဥပဇီဝန္တိ တံ သရံ။>
      text <၁၆၅>
        text <သီဟဗျဂ္ဃာ စ ဒီပီ စ၊ အစ္ဆကောကတရစ္ဆကာ။>
        text <တိဓာ ပဘိန္နမာတင်္ဂါ၊ ဥပဇီဝန္တိ တံ သရံ။>
      text <၁၆၆>
        text <ကိန္နရာ ဝါနရာ စေဝ၊ အထောပိ ဝနကမ္မိကာ။>
        text <စေတာ စ လုဒ္ဒကာ စေဝ၊ ဥပဇီဝန္တိ တံ သရံ။>
      text <၁၆၇>
        text <တိန္ဒုကာနိ ပိယာလာနိ၊ မဓုကာ ကာသုမာရယော။>
        text <ဓုဝံ ဖလာနိ ဓာရေန္တိ၊ အဝိဒူရေ မမဿမံ။>
      text <၁၆၈>
        text <ကောသမ္ဗာ သဠလာ နိမ္ဗာ၊ သာဒုဖလသမာယုတာ။>
        text <ဓုဝံ ဖလာနိ ဓာရေန္တိ၊ အဝိဒူရေ မမဿမံ။>
      text <၁၆၉>
        text <ဟရီတကာ အာမလကာ၊ အမ္ဗဇမ္ဗုဝိဘီတကာ။>
        text <ကောလာ ဘလ္လာတကာ ဗိလ္လာ၊ ဖလာနိ ဓာရယန္တိ တေ။>
      text <၁၇၀>
        text <အာလုဝါ စ ကဠမ္ဗာ စ၊ ဗိဠာလီတက္ကဠာနိ စ။>
        text <ဇီဝကာ သုတကာ စေဝ၊ ဗဟုကာ မမ အဿမေ။>
      text <၁၇၁>
        text <အဿမဿာဝိဒူရမှိ၊ တဠာကာသုံ သုနိမ္မိတာ။>
        text <အစ္ဆောဒကာ သီတဇလာ၊ သုပတိတ္ထာ မနောရမာ။>
      text <၁၇၂>
        text <ပဒုမုပ္ပလသဉ္ဆန္နာ၊ ပုဏ္ဍရီကသမာယုတာ။>
        text <မန္ဒာလကေဟိ သဉ္ဆန္နာ၊ ဒိဗ္ဗဂန္ဓော ပဝါယတိ။>
      text <၁၇၃>
        text <ဧဝံ သဗ္ဗင်္ဂသမ္ပန္နေ၊ ပုပ္ဖိတေ ဖလိတေ ဝနေ။>
        text <သုကတေ အဿမေ ရမ္မေ၊ ဝိဟရာမိ အဟံ တဒာ။>
      text <၁၇၄>
        text <သီလဝါ ဝတသမ္ပန္နော၊ ဈာယီ ဈာနရတော သဒာ။>
        text <ပဉ္စာဘိညာဗလပ္ပတ္တော၊ သုရုစိ နာမ တာပသော။>
      text <၁၇၅>
        text <စတုဝီသသဟဿာနိ၊ သိဿာ မယှံ ဥပဋ္ဌဟု။>
        text <သဗ္ဗေဝ ဗြာဟ္မဏာ ဧတေ၊ ဇာတိမန္တော ယသဿိနော။>
      text <၁၇၆>
        text <လက္ခဏေ ဣတိဟာသေ စ၊ သနိဃဏ္ဋုသကေဋုဘေ။>
        text <ပဒကာ ဝေယျာကရဏာ၊ သဓမ္မေ ပါရမိံ ဂတာ။>
      text <၁၇၇>
        text <ဥပ္ပါတေသု နိမိတ္တေသု၊ လက္ခဏေသု စ ကောဝိဒာ။>
        text <ပထဗျာ ဘူမန္တလိက္ခေ၊ မမ သိဿာ သုသိက္ခိတာ။>
      text <၁၇၈>
        text <အပ္ပိစ္ဆာ နိပကာ ဧတေ၊ အပ္ပါဟာရာ အလောလုပါ။>
        text <လာဘာလာဘေန သန္တုဋ္ဌာ၊ ပရိဝါရေန္တိ မံ သဒာ။>
      text <၁၇၉>
        text <ဈာယီ ဈာနရတာ ဓီရာ၊ သန္တစိတ္တာ သမာဟိတာ။>
        text <အာကိဉ္စညံ ပတ္ထယန္တာ၊ ပရိဝါရေန္တိ မံ သဒာ။>
      text <၁၈၀>
        text <အဘိညာပါရမိပ္ပတ္တာ၊ ပေတ္တိကေ ဂေါစရေ ရတာ။>
        text <အန္တလိက္ခစရာ ဓီရာ၊ ပရိဝါရေန္တိ မံ သဒာ။>
      text <၁၈၁>
        text <သံဝုတာ ဆသု ဒွာရေသု၊ အနေဇာ ရက္ခိတိန္ဒြိယာ။>
        text <အသံသဋ္ဌာ စ တေ ဓီရာ၊ မမ သိဿာ ဒုရာသဒာ။>
      text <၁၈၂>
        text <ပလ္လင်္ကေန နိသဇ္ဇာယ၊ ဌာနစင်္ကမနေန စ။>
        text <ဝီတိနာမေန္တိ တေ ရတ္တိံ၊ မမ သိဿာ ဒုရာသဒာ။>
      text <၁၈၃>
        text <ရဇနီယေ န ရဇ္ဇန္တိ၊ ဒုဿနီယေ န ဒုဿရေ။>
        text <မောဟနီယေ န မုယှန္တိ၊ မမ သိဿာ ဒုရာသဒာ။>
      text <၁၈၄>
        text <ဣဒ္ဓိံ ဝီမံသမာနာ တေ၊ ဝတ္တန္တိ နိစ္စကာလိကံ။>
        text <ပထဝိံ တေ ပကမ္ပေန္တိ၊ သာရမ္ဘေန ဒုရာသဒာ။>
      text <၁၈၅>
        text <ကီဠမာနာ စ တေ သိဿာ၊ ကီဠန္တိ ဈာနကီဠိတံ။>
        text <ဇမ္ဗုတော ဖလမာနေန္တိ၊ မမ သိဿာ ဒုရာသဒာ။>
      text <၁၈၆>
        text <အညေ ဂစ္ဆန္တိ ဂေါယာနံ၊ အညေ ပုဗ္ဗဝိဒေဟကံ။>
        text <အညေ စ ဥတ္တရကုရုံ၊ ဧသနာယ ဒုရာသဒာ။>
      text <၁၈၇>
        text <ပုရတော ပေသေန္တိ ခါရိံ၊ ပစ္ဆတော စ ဝဇန္တိ တေ။>
        text <စတုဝီသသဟဿေဟိ၊ ဆာဒိတံ ဟောတိ အမ္ဗရံ။>
      text <၁၈၈>
        text <အဂ္ဂိပါကီ အနဂ္ဂီ စ၊ ဒန္တောဒုက္ခလိကာပိ စ။>
        text <အသ္မေန ကောဋ္ဋိတာ ကေစိ၊ ပဝတ္တဖလဘောဇနာ။>
      text <၁၈၉>
        text <ဥဒကောရောဟဏာ ကေစိ၊ သာယံ ပါတော သုစီရတာ။>
        text <တောယာဘိသေစနကရာ၊ မမ သိဿာ ဒုရာသဒာ။>
      text <၁၉၀>
        text <ပရူဠှကစ္ဆနခလောမာ၊ ပင်္ကဒန္တာ ရဇဿိရာ။>
        text <ဂန္ဓိတာ သီလဂန္ဓေန၊ မမ သိဿာ ဒုရာသဒာ။>
      text <၁၉၁>
        text <ပါတောဝ သန္နိပတိတွာ၊ ဇဋိလာ ဥဂ္ဂတာပနာ။>
        text <လာဘာလာဘံ ပကိတ္တေတွာ၊ ဂစ္ဆန္တိ အမ္ဗရေ တဒာ။>
      text <၁၉၂>
        text <ဧတေသံ ပက္ကမန္တာနံ၊ မဟာသဒ္ဒော ပဝတ္တတိ။>
        text <အဇိနစမ္မသဒ္ဒေန၊ မုဒိတာ ဟောန္တိ ဒေဝတာ။>
      text <၁၉၃>
        text <ဒိသောဒိသံ ပက္ကမန္တိ၊ အန္တလိက္ခစရာ ဣသီ။>
        text <သကေ ဗလေနုပတ္ထဒ္ဓါ၊ တေ ဂစ္ဆန္တိ ယဒိစ္ဆကံ။>
      text <၁၉၄>
        text <ပထဝီကမ္ပကာ ဧတေ၊ သဗ္ဗေဝ နဘစာရိနော။>
        text <ဥဂ္ဂတေဇာ ဒုပ္ပသဟာ၊ သာဂရောဝ အခေါဘိယာ။>
      text <၁၉၅>
        text <ဌာနစင်္ကမိနော ကေစိ၊ ကေစိ နေသဇ္ဇိကာ ဣသီ။>
        text <ပဝတ္တဘောဇနာ ကေစိ၊ မမ သိဿာ ဒုရာသဒာ။>
      text <၁၉၆>
        text <မေတ္တာဝိဟာရိနော ဧတေ၊ ဟိတေသီ သဗ္ဗပါဏိနံ။>
        text <အနတ္တုက္ကံသကာ သဗ္ဗေ၊ န တေ ဝမ္ဘေန္တိ ကဿစိ။>
      text <၁၉၇>
        text <သီဟရာဇာဝသမ္ဘီတာ၊ ဂဇရာဇာဝ ထာမဝါ။>
        text <ဒုရာသဒာ ဗျဂ္ဃာရိဝ၊ အာဂစ္ဆန္တိ မမန္တိကေ။>
      text <၁၉၈>
        text <ဝိဇ္ဇာဓရာ ဒေဝတာ စ၊ နာဂဂန္ဓဗ္ဗရက္ခသာ။>
        text <ကုမ္ဘဏ္ဍာ ဒာနဝါ ဂရုဠာ၊ ဥပဇီဝန္တိ တံ သရံ။>
      text <၁၉၉>
        text <တေ ဇဋာခါရိဘရိတာ၊ အဇိနုတ္တရဝါသနာ။>
        text <အန္တလိက္ခစရာ သဗ္ဗေ၊ ဥပဇီဝန္တိ တံ သရံ။>
      text <၂၀၀>
        text <သဒာနုစ္ဆဝိကာ ဧတေ၊ အညမညံ သဂါရဝါ။>
        text <စတုဗ္ဗီသသဟဿာနံ၊ ခိပိတသဒ္ဒော န ဝိဇ္ဇတိ။>
      text <၂၀၁>
        text <ပါဒေ ပါဒံ နိက္ခိပန္တာ၊ အပ္ပသဒ္ဒာ သုသံဝုတာ။>
        text <ဥပသင်္ကမ္မ သဗ္ဗေဝ၊ သိရသာ ဝန္ဒရေ မမံ။>
      text <၂၀၂>
        text <တေဟိ သိဿေဟိ ပရိဝုတော၊ သန္တေဟိ စ တပဿိဘိ။>
        text <ဝသာမိ အဿမေ တတ္ထ၊ ဈာယီ ဈာနရတော အဟံ။>
      text <၂၀၃>
        text <ဣသီနံ သီလဂန္ဓေန၊ ပုပ္ဖဂန္ဓေန စူဘယံ။>
        text <ဖလီနံ ဖလဂန္ဓေန၊ ဂန္ဓိတော ဟောတိ အဿမော။>
      text <၂၀၄>
        text <ရတ္တိန္ဒိဝံ န ဇာနာမိ၊ အရတိ မေ န ဝိဇ္ဇတိ။>
        text <သကေ သိဿေ ဩဝဒန္တော၊ ဘိယျော ဟာသံ လဘာမဟံ။>
      text <၂၀၅>
        text <ပုပ္ဖာနံ ပုပ္ဖမာနာနံ၊ ဖလာနဉ္စ ဝိပစ္စတံ။>
        text <ဒိဗ္ဗဂန္ဓာ ပဝါယန္တိ၊ သောဘယန္တာ မမဿမံ။>
      text <၂၀၆>
        text <သမာဓိမှာ ဝုဋ္ဌဟိတွာ၊ အာတာပီ နိပကော အဟံ။>
        text <ခါရိဘာရံ ဂဟေတွာန၊ ဝနံ အဇ္ဈောဂဟိံ အဟံ။>
      text <၂၀၇>
        text <ဥပ္ပါတေ သုပိနေ စာပိ၊ လက္ခဏေသု သုသိက္ခိတော။>
        text <ပဝတ္တမာနံ မန္တပဒံ၊ ဓာရယာမိ အဟံ တဒာ။>
      text <၂၀၈>
        text <အနောမဒဿီ ဘဂဝါ၊ လောကဇေဋ္ဌော နရာသဘော။>
        text <ဝိဝေကကာမော သမ္ဗုဒ္ဓေါ၊ ဟိမဝန္တမုပါဂမိ။>
      text <၂၀၉>
        text <အဇ္ဈောဂါဟေတွာ ဟိမဝန္တံ၊ အဂ္ဂေါ ကာရုဏိကော မုနိ။>
        text <ပလ္လင်္ကံ အာဘုဇိတွာန၊ နိသီဒိ ပုရိသုတ္တမော။>
      text <၂၁၀>
        text <တမဒ္ဒသာဟံ သမ္ဗုဒ္ဓံ၊ သပ္ပဘာသံ မနောရမံ။>
        text <ဣန္ဒီဝရံဝ ဇလိတံ၊ အာဒိတ္တံဝ ဟုတာသနံ။>
      text <၂၁၁>
        text <ဇလန္တံ ဒီပရုက္ခံဝ၊ ဝိဇ္ဇုတံ ဂဂဏေ ယထာ။>
        text <သုဖုလ္လံ သာလရာဇံဝ၊ အဒ္ဒသံ လောကနာယကံ။>
      text <၂၁၂>
        text <အယံ နာဂေါ မဟာဝီရော၊ ဒုက္ခဿန္တကရော မုနိ။>
        text <ဣမံ ဒဿနမာဂမ္မ၊ သဗ္ဗဒုက္ခါ ပမုစ္စရေ။>
      text <၂၁၃>
        text <ဒိသွာနာဟံ ဒေဝဒေဝံ၊ လက္ခဏံ ဥပဓာရယိံ။>
        text <ဗုဒ္ဓေါ နု ခေါ န ဝါ ဗုဒ္ဓေါ၊ ဟန္ဒ ပဿာမိ စက္ခုမံ။>
      text <၂၁၄>
        text <သဟဿာရာနိ စက္ကာနိ၊ ဒိဿန္တိ စရဏုတ္တမေ။>
        text <လက္ခဏာနိဿ ဒိသွာန၊ နိဋ္ဌံ ဂစ္ဆိံ တထာဂတေ။>
      text <၂၁၅>
        text <သမ္မဇ္ဇနိံ ဂဟေတွာန၊ သမ္မဇ္ဇိတွာနဟံ တဒာ။>
        text <အထ ပုပ္ဖေ သမာနေတွာ၊ ဗုဒ္ဓသေဋ္ဌံ အပူဇယိံ။>
      text <၂၁၆>
        text <ပူဇယိတွာန တံ ဗုဒ္ဓံ၊ ဩဃတိဏ္ဏမနာသဝံ။>
        text <ဧကံသံ အဇိနံ ကတွာ၊ နမဿိံ လောကနာယကံ။>
      text <၂၁၇>
        text <ယေန ဉာဏေန သမ္ဗုဒ္ဓေါ၊ ဝိဟရတိ အနာသဝေါ။>
        text <တံ ဉာဏံ ကိတ္တယိဿာမိ၊ သုဏာထ မမ ဘာသတော။>
      text <၂၁၈>
        text <သမုဒ္ဓရသိမံ လောကံ၊ သယမ္ဘူ အမိတောဒယ။>
        text <တဝ ဒဿနမာဂမ္မ၊ ကင်္ခါသောတံ တရန္တိ တေ။>
      text <၂၁၉>
        text <တုဝံ သတ္ထာ စ ကေတု စ၊ ဓဇော ယူပေါ စ ပါဏိနံ။>
        text <ပရာယဏော ပတိဋ္ဌာ စ၊ ဒီပေါ စ ဒွိပဒုတ္တမော။>
      text <၂၂၀>
        text <သက္ကာ သမုဒ္ဒေ ဥဒကံ၊ ပမေတုံ အာဠှကေန ဝါ။>
        text <န တွေဝ တဝ သဗ္ဗညု၊ ဉာဏံ သက္ကာ ပမေတဝေ။>
      text <၂၂၁>
        text <ဓာရေတုံ ပထဝိံ သက္ကာ၊ ဌပေတွာ တုလမဏ္ဍလေ။>
        text <န တွေဝ တဝ သဗ္ဗညု၊ ဉာဏံ သက္ကာ ဓရေတဝေ။>
      text <၂၂၂>
        text <အာကာသော မိနိတုံ သက္ကာ၊ ရဇ္ဇုယာ အင်္ဂုလေန ဝါ။>
        text <န တွေဝ တဝ သဗ္ဗညု၊ ဉာဏံ သက္ကာ ပမေတဝေ။>
      text <၂၂၃>
        text <မဟာသမုဒ္ဒေ ဥဒကံ၊ ပထဝီ စာခိလာ ဇဋံ။>
        text <ဗုဒ္ဓဉာဏံ ဥပါဒာယ၊ ဥပမာတော န ယုဇ္ဇရေ။>
      text <၂၂၄>
        text <သဒေဝကဿ လောကဿ၊ စိတ္တံ ယေသံ ပဝတ္တတိ။>
        text <အန္တောဇာလီကတာ ဧတေ၊ တဝ ဉာဏမှိ စက္ခုမ။>
      text <၂၂၅>
        text <ယေန ဉာဏေန ပတ္တောသိ၊ ကေဝလံ ဗောဓိမုတ္တမံ။>
        text <တေန ဉာဏေန သဗ္ဗညု၊ မဒ္ဒသီ ပရတိတ္ထိယေ။>
      text <၂၂၆>
        text <ဣမာ ဂါထာ ထဝိတွာန၊ သုရုစိ နာမ တာပသော။>
        text <အဇိနံ ပတ္ထရိတွာန၊ ပထဝိယံ နိသီဒိ သော။>
      text <၂၂၇>
        text <စုလ္လာသီတိသဟဿာနိ၊ အဇ္ဈောဂါဠှော မဟဏ္ဏဝေ။>
        text <အစ္စုဂတော တာဝဒေဝ၊ ဂိရိရာဇာ ပဝုစ္စတိ။>
      text <၂၂၈>
        text <တာဝ အစ္စုဂ္ဂတော နေရု၊ အာယတော ဝိတ္ထတော စ သော။>
        text <စုဏ္ဏိတော အဏုဘေဒေန၊ ကောဋိသတသဟဿသော။>
      text <၂၂၉>
        text <လက္ခေ ဌပိယမာနမှိ၊ ပရိက္ခယမဂစ္ဆထ။>
        text <န တွေဝ တဝ သဗ္ဗညု၊ ဉာဏံ သက္ကာ ပမေတဝေ။>
      text <၂၃၀>
        text <သုခုမစ္ဆိကေန ဇာလေန၊ ဥဒကံ ယော ပရိက္ခိပေ။>
        text <ယေ ကေစိ ဥဒကေ ပါဏာ၊ အန္တောဇာလီကတာ သိယုံ။>
      text <၂၃၁>
        text <တထေဝ ဟိ မဟာဝီရ၊ ယေ ကေစိ ပုထုတိတ္ထိယာ။>
        text <ဒိဋ္ဌိဂဟနပက္ခန္ဒာ၊ ပရာမာသေန မောဟိတာ။>
      text <၂၃၂>
        text <တဝ သုဒ္ဓေန ဉာဏေန၊ အနာဝရဏဒဿိနာ။>
        text <အန္တောဇာလီကတာ ဧတေ၊ ဉာဏံ တေ နာတိဝတ္တရေ။>
      text <၂၃၃>
        text <ဘဂဝါ တမှိ သမယေ၊ အနောမဒဿီ မဟာယသော။>
        text <ဝုဋ္ဌဟိတွာ သမာဓိမှာ၊ ဒိသံ ဩလောကယီ ဇိနော။>
      text <၂၃၄>
        text <အနောမဒဿိမုနိနော၊ နိသဘော နာမ သာဝကော။>
        text <ပရိဝုတော သတသဟဿေဟိ၊ သန္တစိတ္တေဟိ တာဒိဘိ။>
      text <၂၃၅>
        text <ခီဏာသဝေဟိ သုဒ္ဓေဟိ၊ ဆဠဘိညေဟိ ဈာယိဘိ။>
        text <စိတ္တမညာယ ဗုဒ္ဓဿ၊ ဥပေသိ လောကနာယကံ။>
      text <၂၃၆>
        text <အန္တလိက္ခေ ဌိတာ တတ္ထ၊ ပဒက္ခိဏမကံသု တေ။>
        text <နမဿန္တာ ပဉ္ဇလိကာ၊ ဩတရုံ ဗုဒ္ဓသန္တိကေ။>
      text <၂၃၇>
        text <အနောမဒဿီ ဘဂဝါ၊ လောကဇေဋ္ဌော နရာသဘော။>
        text <ဘိက္ခုသင်္ဃေ နိသိဒိတွာ၊ သိတံ ပါတုကရီ ဇိနော။>
      text <၂၃၈>
        text <ဝရုဏော နာမုပဋ္ဌာကော၊ အနောမဒဿိဿ သတ္ထုနော။>
        text <ဧကံသံ စီဝရံ ကတွာ၊ အပုစ္ဆိ လောကနာယကံ။>
      text <၂၃၉>
        text <ကော နု ခေါ ဘဂဝါ ဟေတု၊ သိတကမ္မဿ သတ္ထုနော။>
        text <န ဟိ ဗုဒ္ဓါ အဟေတူဟိ၊ သိတံ ပါတုကရောန္တိ တေ။>
      text <၂၄၀>
        text <အနောမဒဿီ ဘဂဝါ၊ လောကဇေဋ္ဌော နရာသဘော။>
        text <ဘိက္ခုမဇ္ဈေ နိသီဒိတွာ၊ ဣမံ ဂါထံ အဘာသထ။>
      text <၂၄၁>
        text <ယော မံ ပုပ္ဖေန ပူဇေသိ၊ ဉာဏဉ္စာပိ အနုတ္ထဝိ။>
        text <တမဟံ ကိတ္တယိဿာမိ၊ သုဏောထ မမ ဘာသတော။>
      text <၂၄၂>
        text <ဗုဒ္ဓဿ ဂိရမညာယ၊ သဗ္ဗေ ဒေဝါ သမာဂတာ။>
        text <သဒ္ဓမ္မံ သောတုကာမာ တေ၊ သမ္ဗုဒ္ဓမုပသင်္ကမုံ။>
      text <၂၄၃>
        text <ဒသသု လောကဓာတူသု၊ ဒေဝကာယာ မဟိဒ္ဓိကာ။>
        text <သဒ္ဓမ္မံ သောတုကာမာ တေ၊ သမ္ဗုဒ္ဓမုပသင်္ကမုံ။>
      text <၂၄၄>
        text <ဟတ္ထီ အဿာ ရထာ ပတ္တီ၊ သေနာ စ စတုရင်္ဂိနီ။>
        text <ပရိဝါရေဿန္တိမံ နိစ္စံ၊ ဗုဒ္ဓပူဇာယိဒံ ဖလံ။>
      text <၂၄၅>
        text <သဋ္ဌိတူရိယသဟဿာနိ၊ ဘေရိယော သမလင်္ကတာ။>
        text <ဥပဋ္ဌိဿန္တိမံ နိစ္စံ၊ ဗုဒ္ဓပူဇာယိဒံ ဖလံ။>
      text <၂၄၆>
        text <သောဠသိတ္ထိသဟဿာနိ၊ နာရိယော သမလင်္ကတာ။>
        text <ဝိစိတ္တဝတ္ထာဘရဏာ၊ အာမုတ္တမဏိကုဏ္ဍလာ။>
      text <၂၄၇>
        text <အဠာရပမှာ ဟသုလာ၊ သုသညာ တနုမဇ္ဈိမာ။>
        text <ပရိဝါရေဿန္တိမံ နိစ္စံ၊ ဗုဒ္ဓပူဇာယိဒံ ဖလံ။>
      text <၂၄၈>
        text <ကပ္ပသတသဟဿာနိ၊ ဒေဝလောကေ ရမိဿတိ။>
        text <သဟဿက္ခတ္တုံ စက္ကဝတ္တီ၊ ရာဇာ ရဋ္ဌေ ဘဝိဿတိ။>
      text <၂၄၉>
        text <သဟဿက္ခတ္တုံ ဒေဝိန္ဒော၊ ဒေဝရဇ္ဇံ ကရိဿတိ။>
        text <ပဒေသရဇ္ဇံ ဝိပုလံ၊ ဂဏနာတော အသင်္ခိယံ။>
      text <၂၅၀>
        text <ပစ္ဆိမေ ဘဝသမ္ပတ္တေ၊ မနုဿတ္တံ ဂမိဿတိ။>
        text <ဗြာဟ္မဏီ သာရိယာ နာမ၊ ဓာရယိဿတိ ကုစ္ဆိနာ။>
      text <၂၅၁>
        text <မာတုယာ နာမဂေါတ္တေန၊ ပညာယိဿတိယံ နရော။>
        text <သာရိပုတ္တောတိ နာမေန၊ တိက္ခပညော ဘဝိဿတိ။>
      text <၂၅၂>
        text <အသီတိကောဋီ ဆဍ္ဍေတွာ၊ ပဗ္ဗဇိဿတိကိဉ္စနော။>
        text <ဂဝေသန္တော သန္တိပဒံ၊ စရိဿတိ မဟိံ ဣမံ။>
      text <၂၅၃>
        text <အပ္ပရိမေယျေ ဣတော ကပ္ပေ၊ ဩက္ကာကကုလသမ္ဘဝေါ။>
        text <ဂေါတမော နာမ ဂေါတ္တေန၊ သတ္ထာ လောကေ ဘဝိဿတိ။>
      text <၂၅၄>
        text <တဿ ဓမ္မေသု ဒာယာဒော၊ ဩရသော ဓမ္မနိမ္မိတော။>
        text <သာရိပုတ္တောတိ နာမေန၊ ဟေဿတိ အဂ္ဂသာဝကော။>
      text <၂၅၅>
        text <အယံ ဘာဂီရထီ ဂင်္ဂါ၊ ဟိမဝန္တာ ပဘာဝိတာ။>
        text <မဟာသမုဒ္ဒမပ္ပေတိ၊ တပ္ပယန္တီ မဟောဒဓိံ။>
      text <၂၅၆>
        text <တထေဝါယံ သာရိပုတ္တော၊ သကေ တီသု ဝိသာရဒော။>
        text <ပညာယ ပါရမိံ ဂန္တွာ၊ တပ္ပယိဿတိ ပါဏိနေ။>
      text <၂၅၇>
        text <ဟိမဝန္တမုပါဒာယ၊ သာဂရဉ္စ မဟောဒဓိံ။>
        text <ဧတ္ထန္တရေ ယံ ပုလိနံ၊ ဂဏနာတော အသင်္ခိယံ။>
      text <၂၅၈>
        text <တမ္ပိ သက္ကာ အသေသေန၊ သင်္ခါတုံ ဂဏနာ ယထာ။>
        text <န တွေဝ သာရိပုတ္တဿ၊ ပညာယန္တော ဘဝိဿတိ။>
      text <၂၅၉>
        text <လက္ခေ ဌပိယမာနမှိ၊ ခီယေ ဂင်္ဂါယ ဝါလုကာ။>
        text <န တွေဝ သာရိပုတ္တဿ၊ ပညာယန္တော ဘဝိဿတိ။>
      text <၂၆၀>
        text <မဟာသမုဒ္ဒေ ဦမိယော၊ ဂဏနာတော အသင်္ခိယာ။>
        text <တထေဝ သာရိပုတ္တဿ၊ ပညာယန္တော န ဟေဿတိ။>
      text <၂၆၁>
        text <အာရာဓယိတွာ သမ္ဗုဒ္ဓံ၊ ဂေါတမံ သကျပုင်္ဂဝံ။>
        text <ပညာယ ပါရမိံ ဂန္တွာ၊ ဟေဿတိ အဂ္ဂသာဝကော။>
      text <၂၆၂>
        text <ပဝတ္တိတံ ဓမ္မစက္ကံ၊ သကျပုတ္တေန တာဒိနာ။>
        text <အနုဝတ္တေဿတိ သမ္မာ၊ ဝဿေန္တော ဓမ္မဝုဋ္ဌိယော။>
      text <၂၆၃>
        text <သဗ္ဗမေတံ အဘိညာယ၊ ဂေါတမော သကျပုင်္ဂဝေါ။>
        text <ဘိက္ခုသင်္ဃေ နိသီဒိတွာ၊ အဂ္ဂဋ္ဌာနေ ဌပေဿတိ။>
      text <၂၆၄>
        text <အဟော မေ သုကတံ ကမ္မံ၊ အနောမဒဿိဿ သတ္ထုနော။>
        text <ယဿာဟံ ကာရံ ကတွာန၊ သဗ္ဗတ္ထ ပါရမိံ ဂတော။>
      text <၂၆၅>
        text <အပရိမေယျေ ကတံ ကမ္မံ၊ ဖလံ ဒဿေသိ မေ ဣဓ။>
        text <သုမုတ္တော သရဝေဂေါဝ၊ ကိလေသေ ဈာပယိံ အဟံ။>
      text <၂၆၆>
        text <အသင်္ခတံ ဂဝေသန္တော၊ နိဗ္ဗာနံ အစလံ ပဒံ။>
        text <ဝိစိနံ တိတ္ထိယေ သဗ္ဗေ၊ ဧသာဟံ သံသရိံ ဘဝေ။>
      text <၂၆၇>
        text <ယထာပိ ဗျာဓိတော ပေါသော၊ ပရိယေသေယျ ဩသဓံ။>
        text <ဝိစိနေယျ ဝနံ သဗ္ဗံ၊ ဗျာဓိတော ပရိမုတ္တိယာ။>
      text <၂၆၈>
        text <အသင်္ခတံ ဂဝေသန္တော၊ နိဗ္ဗာနံ အမတံ ပဒံ။>
        text <အဗ္ဗောကိဏ္ဏံ ပဉ္စသတံ၊ ပဗ္ဗဇိံ ဣသိပဗ္ဗဇံ။>
      text <၂၆၉>
        text <ဇဋာဘာရေန ဘရိတော၊ အဇိနုတ္တရနိဝါသနော။>
        text <အဘိညာပါရမိံ ဂန္တွာ၊ ဗြဟ္မလောကံ အဂစ္ဆိဟံ။>
      text <၂၇၀>
        text <နတ္ထိ ဗာဟိရကေ သုဒ္ဓိ၊ ဌပေတွာ ဇိနသာသနံ။>
        text <ယေ ကေစိ ဗုဒ္ဓိမာ သတ္တာ၊ သုဇ္ဈန္တိ ဇိနသာသနေ။>
      text <၂၇၁>
        text <အတ္တကာရမယံ ဧတံ၊ နယိဒံ ဣတိဟီတိဟံ။>
        text <အသင်္ခတံ ဂဝေသန္တော၊ ကုတိတ္ထေ သဉ္စရိံ အဟံ။>
      text <၂၇၂>
        text <ယထာ သာရတ္ထိကော ပေါသော၊ ကဒလိံ ဆေတွာန ဖာလယေ။>
        text <န တတ္ထ သာရံ ဝိန္ဒေယျ၊ သာရေန ရိတ္တကော ဟိ သော။>
      text <၂၇၃>
        text <တထေဝ တိတ္ထိယာ လောကေ၊ နာနာဒိဋ္ဌီ ဗဟုဇ္ဇနာ။>
        text <အသင်္ခတေန ရိတ္တာသေ၊ သာရေန ကဒလီ ယထာ။>
      text <၂၇၄>
        text <ပစ္ဆိမေ ဘဝသမ္ပတ္တေ၊ ဗြဟ္မဗန္ဓု အဟောသဟံ။>
        text <မဟာဘောဂံ ဆဍ္ဍေတွာန၊ ပဗ္ဗဇိံ အနဂါရိယံ။>
      stand <ပဌမဘာဏဝါရံ။>
      text <၂၇၅>
        text <အဇ္ဈာယကော မန္တဓရော၊ တိဏ္ဏံ ဝေဒာန ပါရဂူ။>
        text <ဗြာဟ္မဏော သဉ္စယော နာမ၊ တဿ မူလေ ဝသာမဟံ။>
      text <၂၇၆>
        text <သာဝကော တေ မဟာဝီရ၊ အဿဇိ နာမ ဗြာဟ္မဏော။>
        text <ဒုရာသဒော ဥဂ္ဂတေဇော၊ ပိဏ္ဍာယ စရတီ တဒာ။>
      text <၂၇၇>
        text <တမဒ္ဒသာသိံ သပ္ပညံ၊ မုနိံ မောနေ သမာဟိတံ။>
        text <သန္တစိတ္တံ မဟာနာဂံ၊ သုဖုလ္လံ ပဒုမံ ယထာ။>
      text <၂၇၈>
        text <ဒိသွာ မေ စိတ္တမုပ္ပဇ္ဇိ၊ သုဒန္တံ သုဒ္ဓမာနသံ။>
        text <ဥသဘံ ပဝရံ ဝီရံ၊ အရဟာယံ ဘဝိဿတိ။>
      text <၂၇၉>
        text <ပါသာဒိကော ဣရိယတိ၊ အဘိရူပေါ သုသံဝုတော။>
        text <ဥတ္တမေ ဒမထေ ဒန္တော၊ အမတဒဿီ ဘဝိဿတိ။>
      text <၂၈၀>
        text <ယံနူနာဟံ ဥတ္တမတ္ထံ၊ ပုစ္ဆေယျံ တုဋ္ဌမာနသံ။>
        text <သော မေ ပုဋ္ဌော ကထေဿတိ၊ ပဋိပုစ္ဆာမဟံ တဒာ။>
      text <၂၈၁>
        text <ပိဏ္ဍပါတံ စရန္တဿ၊ ပစ္ဆတော အဂမာသဟံ။>
        text <ဩကာသံ ပဋိမာနေန္တော၊ ပုစ္ဆိတုံ အမတံ ပဒံ။>
      text <၂၈၂>
        text <ဝီထိန္တရေ အနုပ္ပတ္တံ၊ ဥပဂန္တွာန ပုစ္ဆဟံ။>
        text <ကထံ ဂေါတ္တောသိ တွံ ဝီရ၊ ကဿ သိဿောသိ မာရိသ။>
      text <၂၈၃>
        text <သော မေ ပုဋ္ဌော ဝိယာကာသိ၊ အသမ္ဘီတောဝ ကေသရီ။>
        text <ဗုဒ္ဓေါ လောကေ သမုပ္ပန္နော၊ တဿ သိဿောမှိ အာဝုသော။>
      text <၂၈၄>
        text <ကီဒိသံ တေ မဟာဝီရ၊ အနုဇာတ မဟာယသ။>
        text <ဗုဒ္ဓဿ သာသနံ ဓမ္မံ၊ သာဓု မေ ကထယဿု ဘော။>
      text <၂၈၅>
        text <သော မေ ပုဋ္ဌော ကထီ သဗ္ဗံ၊ ဂမ္ဘီရံ နိပုဏံ ပဒံ။>
        text <တဏှာသလ္လဿ ဟန္တာရံ၊ သဗ္ဗဒုက္ခါပနူဒနံ။>
      text <၂၈၆>
        text <ယေ ဓမ္မာ ဟေတုပ္ပဘဝါ၊ တေသံ ဟေတုံ တထာဂတော အာဟ။>
        text <တေသဉ္စ ယော နိရောဓော၊ ဧဝံ ဝါဒီ မဟာသမဏော။>
      text <၂၈၇>
        text <သောဟံ ဝိဿဇ္ဇိတေ ပဉှေ၊ ပဌမံ ဖလမဇ္ဈဂံ။>
        text <ဝိရဇော ဝိမလော အာသိံ၊ သုတွာန ဇိနသာသနံ။>
      text <၂၈၈>
        text <သုတွာန မုနိနော ဝါကျံ၊ ပဿိတွာ ဓမ္မမုတ္တမံ။>
        text <ပရိယောဂါဠှသဒ္ဓမ္မော၊ ဣမံ ဂါထမဘာသဟံ။>
      text <၂၈၉>
        text <ဧသေဝ ဓမ္မော ယဒိ တာဝဒေဝ၊ ပစ္စဗျထပဒမသောကံ။>
        text <အဒိဋ္ဌံ အဗ္ဘတီတံ၊ ဗဟုကေဟိ ကပ္ပနဟုတေဟိ။>
      text <၂၉၀>
        text <သွာဟံ ဓမ္မံ ဂဝေသန္တော၊ ကုတိတ္ထေ သဉ္စရိံ အဟံ။>
        text <သော မေ အတ္ထော အနုပ္ပတ္တော၊ ကာလော မေ နပ္ပမဇ္ဇိတုံ။>
      text <၂၉၁>
        text <တောသိတောဟံ အဿဇိနာ၊ ပတွာန အစလံ ပဒံ။>
        text <သဟာယကံ ဂဝေသန္တော၊ အဿမံ အဂမာသဟံ။>
      text <၂၉၂>
        text <ဒူရတောဝ မမံ ဒိသွာ၊ သဟာယော မေ သုသိက္ခိတော။>
        text <ဣရိယာပထသမ္ပန္နော၊ ဣဒံ ဝစနမဗြဝိ။>
      text <၂၉၃>
        text <ပသန္နမုခနေတ္တောသိ၊ မုနိဘာဝေါဝ ဒိဿတိ။>
        text <အမတာဓိဂတော ကစ္စိ၊ နိဗ္ဗာနမစ္စုတံ ပဒံ။>
      text <၂၉၄>
        text <သုဘာနုရူပေါ အာယာသိ၊ အာနေဉ္ဇကာရိတော ဝိယ။>
        text <ဒန္တောဝ ဒန္တဒမထော၊ ဥပသန္တောသိ ဗြာဟ္မဏ။>
      text <၂၉၅>
        text <အမတံ မယာဓိဂတံ၊ သောကသလ္လာပနူဒနံ။>
        text <တွမ္ပိ တံ အဓိဂစ္ဆေသိ၊ ဂစ္ဆာမ ဗုဒ္ဓသန္တိကံ။>
      text <၂၉၆>
        text <သာဓူတိ သော ပဋိဿုတွာ၊ သဟာယော မေ သုသိက္ခိတော။>
        text <ဟတ္ထေန ဟတ္ထံ ဂဏှိတွာ၊ ဥပဂမ္မ တဝန္တိကံ။>
      text <၂၉၇>
        text <ဥဘောပိ ပဗ္ဗဇိဿာမ၊ သကျပုတ္တ တဝန္တိကေ။>
        text <တဝ သာသနမာဂမ္မ၊ ဝိဟရာမ အနာသဝါ။>
      text <၂၉၈>
        text <ကောလိတော ဣဒ္ဓိယာ သေဋ္ဌော၊ အဟံ ပညာယ ပါရဂေါ။>
        text <ဥဘောဝ ဧကတော ဟုတွာ၊ သာသနံ သောဘယာမသေ။>
      text <၂၉၉>
        text <အပရိယောသိတသင်္ကပ္ပေါ၊ ကုတိတ္ထေ သဉ္စရိံ အဟံ။>
        text <တဝ ဒဿနမာဂမ္မ၊ သင်္ကပ္ပေါ ပူရိတော မမ။>
      text <၃၀၀>
        text <ပထဝိယံ ပတိဋ္ဌာယ၊ ပုပ္ဖန္တိ သမယေ ဒုမာ။>
        text <ဒိဗ္ဗဂန္ဓာ သမ္ပဝန္တိ၊ တောသေန္တိ သဗ္ဗပါဏိနံ။>
      text <၃၀၁>
        text <တထေဝါဟံ မဟာဝီရ၊ သကျပုတ္တ မဟာယသ။>
        text <သာသနေ တေ ပတိဋ္ဌာယ၊ သမယေသာမိ ပုပ္ဖိတုံ။>
      text <၃၀၂>
        text <ဝိမုတ္တိပုပ္ဖံ ဧသန္တော၊ ဘဝသံသာရမောစနံ။>
        text <ဝိမုတ္တိပုပ္ဖလာဘေန၊ တောသေမိ သဗ္ဗပါဏိနံ။>
      text <၃၀၃>
        text <ယာဝတာ ဗုဒ္ဓခေတ္တမှိ၊ ဌပေတွာန မဟာမုနိံ။>
        text <ပညာယ သဒိသော နတ္ထိ၊ တဝ ပုတ္တဿ စက္ခုမ။>
      text <၃၀၄>
        text <သုဝိနီတာ စ တေ သိဿာ၊ ပရိသာ စ သုသိက္ခိတာ။>
        text <ဥတ္တမေ ဒမထေ ဒန္တာ၊ ပရိဝါရေန္တိ တံ သဒာ။>
      text <၃၀၅>
        text <ဈာယီ ဈာနရတာ ဓီရာ၊ သန္တစိတ္တာ သမာဟိတာ။>
        text <မုနီ မောနေယျသမ္ပန္နာ၊ ပရိဝါရေန္တိ တံ သဒာ။>
      text <၃၀၆>
        text <အပ္ပိစ္ဆာ နိပကာ ဓီရာ၊ အပ္ပါဟာရာ အလောလုပါ။>
        text <လာဘာလာဘေန သန္တုဋ္ဌာ၊ ပရိဝါရေန္တိ တံ သဒာ။>
      text <၃၀၇>
        text <အာရညိကာ ဓုတရတာ၊ ဈာယိနော လူခစီဝရာ။>
        text <ဝိဝေကာဘိရတာ ဓီရာ၊ ပရိဝါရေန္တိ တံ သဒာ။>
      text <၃၀၈>
        text <ပဋိပန္နာ ဖလဋ္ဌာ စ၊ သေခါ ဖလသမင်္ဂိနော။>
        text <အာသီသကာ ဥတ္တမတ္ထံ၊ ပရိဝါရေန္တိ တံ သဒာ။>
      text <၃၀၉>
        text <သောတာပန္နာ စ ဝိမလာ၊ သကဒာဂါမိနော စ ယေ။>
        text <အနာဂါမီ စ အရဟာ၊ ပရိဝါရေန္တိ တံ သဒာ။>
      text <၃၁၀>
        text <သတိပဋ္ဌာနကုသလာ၊ ဗောဇ္ဈင်္ဂဘာဝနာရတာ။>
        text <သာဝကာ တေ ဗဟူ သဗ္ဗေ၊ ပရိဝါရေန္တိ တံ သဒာ။>
      text <၃၁၁>
        text <ဣဒ္ဓိပါဒေသု ကုသလာ၊ သမာဓိဘာဝနာရတာ။>
        text <သမ္မပ္ပဓာနာနုယုတ္တာ၊ ပရိဝါရေန္တိ တံ သဒာ။>
      text <၃၁၂>
        text <တေဝိဇ္ဇာ ဆဠဘိညာ စ၊ ဣဒ္ဓိယာ ပါရမိံ ဂတာ။>
        text <ပညာယ ပါရမိံ ပတ္တာ၊ ပရိဝါရေန္တိ တံ သဒာ။>
      text <၃၁၃>
        text <ဧဒိသာ တေ မဟာဝီရ၊ တဝ သိဿာ သုသိက္ခိတာ။>
        text <ဒုရာသဒာ ဥဂ္ဂတေဇာ၊ ပရိဝါရေန္တိ တံ သဒာ။>
      text <၃၁၄>
        text <တေဟိ သိဿေဟိ ပရိဝုတော၊ သညတေဟိ တပဿိဘိ။>
        text <မိဂရာဇာဝသမ္ဘီတော၊ ဥဠုရာဇာဝ သောဘသိ။>
      text <၃၁၅>
        text <ပထဝိယံ ပတိဋ္ဌာယ၊ ရုဟန္တိ ဓရဏီရုဟာ။>
        text <ဝေပုလ္လတံ ပါပုဏန္တိ၊ ဖလဉ္စ ဒဿယန္တိ တေ။>
      text <၃၁၆>
        text <ပထဝီသဒိသော တွံသိ၊ သကျပုတ္တ မဟာယသ။>
        text <သာသနေ တေ ပတိဋ္ဌာယ၊ လဘန္တိ အမတံ ဖလံ။>
      text <၃၁၇>
        text <သိန္ဓု သရဿတီ စေဝ၊ နဒိယော စန္ဒဘာဂိကာ။>
        text <ဂင်္ဂါ စ ယမုနာ စေဝ၊ သရဘူ စ အထော မဟီ။>
      text <၃၁၈>
        text <ဧတာသံ သန္ဒမာနာနံ၊ သာဂရော သမ္ပဋိစ္ဆတိ။>
        text <ဇဟန္တိ ပုရိမံ နာမံ၊ သာဂရောတေဝ ဉာယတိ။>
      text <၃၁၉>
        text <တထေဝိမေ စတုဗ္ဗဏ္ဏာ၊ ပဗ္ဗဇိတွာ တဝန္တိကေ။>
        text <ဇဟန္တိ ပုရိမံ နာမံ၊ ဗုဒ္ဓပုတ္တာတိ ဉာယရေ။>
      text <၃၂၀>
        text <ယထာပိ စန္ဒော ဝိမလော၊ ဂစ္ဆံ အာကာသဓာတုယာ။>
        text <သဗ္ဗေ တာရဂဏေ လောကေ၊ အာဘာယ အတိရောစတိ။>
      text <၃၂၁>
        text <တထေဝ တွံ မဟာဝီရ၊ ပရိဝုတော ဒေဝမာနုသေ။>
        text <ဧတေ သဗ္ဗေ အတိက္ကမ္မ၊ ဇလသိ သဗ္ဗဒာ တုဝံ။>
      text <၃၂၂>
        text <ဂမ္ဘီရေ ဥဋ္ဌိတာ ဦမီ၊ န ဝေလမတိဝတ္တရေ။>
        text <သဗ္ဗာ ဝေလံဝ ဖုသန္တိ၊ သဉ္စုဏ္ဏာ ဝိကိရန္တိ တာ။>
      text <၃၂၃>
        text <တထေဝ တိတ္ထိယာ လောကေ၊ နာနာဒိဋ္ဌီ ဗဟုဇ္ဇနာ။>
        text <ဓမ္မံ ဝါဒိတုကာမာ တေ၊ နာတိဝတ္တန္တိ တံ မုနိံ။>
      text <၃၂၄>
        text <သစေ စ တံ ပါပုဏန္တိ၊ ပဋိဝါဒေဟိ စက္ခုမ။>
        text <တဝန္တိကံ ဥပါဂန္တွာ၊ သဉ္စုဏ္ဏာဝ ဘဝန္တိ တေ။>
      text <၃၂၅>
        text <ယထာပိ ဥဒကေ ဇာတာ၊ ကုမုဒာ မန္ဒာလကာ ဗဟူ။>
        text <ဥပလိမ္ပန္တိ တောယေန၊ ကဒ္ဒမကလလေန စ။>
      text <၃၂၆>
        text <တထေဝ ဗဟုကာ သတ္တာ၊ လောကေ ဇာတာ ဝိရူဟရေ။>
        text <အဋ္ဋိတာ ရာဂဒောသေန၊ ကဒ္ဒမေ ကုမုဒံ ယထာ။>
      text <၃၂၇>
        text <ယထာပိ ပဒုမံ ဇလဇံ၊ ဇလမဇ္ဈေ ဝိရူဟတိ။>
        text <န သော လိမ္ပတိ တောယေန၊ ပရိသုဒ္ဓေါ ဟိ ကေသရီ။>
      text <၃၂၈>
        text <တထေဝ တွံ မဟာဝီရ၊ လောကေ ဇာတော မဟာမုနိ။>
        text <နောပလိမ္ပသိ လောကေန၊ တောယေန ပဒုမံ ယထာ။>
      text <၃၂၉>
        text <ယထာပိ ရမ္မကေ မာသေ၊ ဗဟူ ပုပ္ဖန္တိ ဝါရိဇာ။>
        text <နာတိက္ကမန္တိ တံ မာသံ၊ သမယော ပုပ္ဖနာယ သော။>
      text <၃၃၀>
        text <တထေဝ တွံ မဟာဝီရ၊ ပုပ္ဖိတော တေ ဝိမုတ္တိယာ။>
        text <သာသနံ နာတိဝတ္တန္တိ၊ ပဒုမံ ဝါရိဇံ ယထာ။>
      text <၃၃၁>
        text <သုပုပ္ဖိတော သာလရာဇာ၊ ဒိဗ္ဗဂန္ဓံ ပဝါယတိ။>
        text <အညသာလေဟိ ပရိဝုတော၊ သာလရာဇာဝ သောဘတိ။>
      text <၃၃၂>
        text <တထေဝ တွံ မဟာဝီရ၊ ဗုဒ္ဓဉာဏေန ပုပ္ဖိတော။>
        text <ဘိက္ခုသင်္ဃပရိဝုတော၊ သာလရာဇာဝ သောဘသိ။>
      text <၃၃၃>
        text <ယထာပိ သေလော ဟိမဝါ၊ ဩသဓော သဗ္ဗပါဏိနံ။>
        text <နာဂါနံ အသုရာနဉ္စ၊ ဒေဝတာနဉ္စ အာလယော။>
      text <၃၃၄>
        text <တထေဝ တွံ မဟာဝီရ၊ ဩသဓော ဝိယ ပါဏိနံ။>
        text <တေဝိဇ္ဇာ ဆဠဘိညာ စ၊ ဣဒ္ဓိယာ ပါရမိံ ဂတာ။>
      text <၃၃၅>
        text <အနုသိဋ္ဌာ မဟာဝီရ၊ တယာ ကာရုဏိကေန တေ။>
        text <ရမန္တိ ဓမ္မရတိယာ၊ ဝသန္တိ တဝ သာသနေ။>
      text <၃၃၆>
        text <မိဂရာဇာ ယထာ သီဟော၊ အဘိနိက္ခမ္မ အာသယာ။>
        text <စတုဒ္ဒိသာနုဝိလောကေတွာ၊>
      text <တိက္ခတ္တုံ အဘိနာဒတိ။>
      text <၃၃၇>
        text <သဗ္ဗေ မိဂါ ဥတ္တသန္တိ၊ မိဂရာဇဿ ဂဇ္ဇတော။>
        text <တထာ ဟိ ဇာတိမာ ဧသော၊ ပသူ တာသေတိ သဗ္ဗဒာ။>
      text <၃၃၈>
        text <ဂဇ္ဇတော တေ မဟာဝီရ၊ ဝသုဓာ သမ္ပကမ္ပတိ။>
        text <ဗောဓနေယျာဝဗုဇ္ဈန္တိ၊ တသန္တိ မာရကာယိကာ။>
      text <၃၃၉>
        text <တသန္တိ တိတ္ထိယာ သဗ္ဗေ၊ နဒတော တေ မဟာမုနိ။>
        text <ကာကာ သေနာဝ ဝိဗ္ဘန္တာ၊ မိဂရညာ ယထာ မိဂါ။>
      text <၃၄၀>
        text <ယေ ကေစိ ဂဏိနော လောကေ၊ သတ္ထာရောတိ ပဝုစ္စရေ။>
        text <ပရမ္ပရာဂတံ ဓမ္မံ၊ ဒေသေန္တိ ပရိသာယ တေ။>
      text <၃၄၁>
        text <န ဟေဝံ တွံ မဟာဝီရ၊ ဓမ္မံ ဒေသေသိ ပါဏိနံ။>
        text <သာမံ သစ္စာနိ ဗုဇ္ဈိတွာ၊ ကေဝလံ ဗောဓိပက္ခိယံ။>
      text <၃၄၂>
        text <အာသယာနုသယံ ဉတွာ၊ ဣန္ဒြိယာနံ ဗလာဗလံ။>
        text <ဘဗ္ဗာဘဗ္ဗေ ဝိဒိတွာန၊ မဟာမေဃောဝ ဂဇ္ဇသိ။>
      text <၃၄၃>
        text <စက္ကဝါဠပရိယန္တာ၊ နိသိန္နာ ပရိသာ ဘဝေ။>
        text <နာနာဒိဋ္ဌီ ဝိစိနန္တာ၊ ဝိမတိစ္ဆေဒနာယ တံ။>
      text <၃၄၄>
        text <သဗ္ဗေသံ စိတ္တမညာယ၊ ဩပမ္မကုသလော မုနိ။>
        text <ဧကံ ပဉှံ ကထေန္တောဝ၊ ဝိမတိံ ဆိန္ဒသိ ပါဏိနံ။>
      text <၃၄၅>
        text <ဥပတိဿသဒိသေဟေဝ၊ ဝသုဓာ ပူရိတာ ဘဝေ။>
        text <သဗ္ဗေဝ တေ ပဉ္ဇလိကာ၊ ကိတ္တယုံ လောကနာယကံ။>
      text <၃၄၆>
        text <ကပ္ပံ ဝါ တေ ကိတ္တယန္တာ၊ နာနာဝဏ္ဏေဟိ ကိတ္တယုံ။>
        text <ပရိမေတုံ န သက္ကေယျုံ၊ အပ္ပမေယျော တထာဂတော။>
      text <၃၄၇>
        text <ယထာသကေန ထာမေန၊ ကိတ္တိတော ဟိ မယာ ဇိနော။>
        text <ကပ္ပကောဋီပိ ကိတ္တေန္တာ၊ ဧဝမေဝ ပကိတ္တယုံ။>
      text <၃၄၈>
        text <သစေ ဟိ ကောစိ ဒေဝေါ ဝါ၊ မနုဿော ဝါ သုသိက္ခိတော။>
        text <ပမေတုံ ပရိကပ္ပေယျ၊ ဝိဃာတံဝ လဘေယျ သော။>
      text <၃၄၉>
        text <သာသနေ တေ ပတိဋ္ဌာယ၊ သကျပုတ္တ မဟာယသ။>
        text <ပညာယ ပါရမိံ ဂန္တွာ၊ ဝိဟရာမိ အနာသဝေါ။>
      text <၃၅၀>
        text <တိတ္ထိယေ သမ္ပမဒ္ဒာမိ၊ ဝတ္တေမိ ဇိနသာသနံ။>
        text <ဓမ္မသေနာပတိ အဇ္ဇ၊ သကျပုတ္တဿ သာသနေ။>
      text <၃၅၁>
        text <အပရိမေယျေ ကတံ ကမ္မံ၊ ဖလံ ဒဿေသိ မေ ဣဓ။>
        text <သုခိတ္တော သရဝေဂေါဝ၊ ကိလေသေ ဈာပယီ မမ။>
      text <၃၅၂>
        text <ယော ကောစိ မနုဇော ဘာရံ၊ ဓာရေယျ မတ္ထကေ သဒာ။>
        text <ဘာရေန ဒုက္ခိတော အဿ၊ ဘာရေဟိ ဘရိတော တထာ။>
      text <၃၅၃>
        text <ဍယှမာနော တီဟဂ္ဂီဟိ၊ ဘဝေသု သံသရိံ အဟံ။>
        text <ဘရိတော ဘဝဘာရေန၊ ဂိရိံ ဥစ္စာရိတော ယထာ။>
      text <၃၅၄>
        text <ဩရောပိတော စ မေ ဘာရော၊ ဘဝါ ဥဂ္ဃာဋိတာ မယာ။>
        text <ကရဏီယံ ကတံ သဗ္ဗံ၊ သကျပုတ္တဿ သာသနေ။>
      text <၃၅၅>
        text <ယာဝတာ ဗုဒ္ဓခေတ္တမှိ၊ ဌပေတွာ သကျပုင်္ဂဝံ။>
        text <အဟံ အဂ္ဂေါမှိ ပညာယ၊ သဒိသော မေ န ဝိဇ္ဇတိ။>
      text <၃၅၆>
        text <သမာဓိမှိ သုကုသလော၊ ဣဒ္ဓိယာ ပါရမိံ ဂတော။>
        text <ဣစ္ဆမာနော စဟံ အဇ္ဇ၊ သဟဿံ အဘိနိမ္မိနေ။>
      text <၃၅၇>
        text <အနုပုဗ္ဗဝိဟာရဿ၊ ဝသီဘူတော မဟာမုနိ။>
        text <ကထေသိ သာသနံ မယှံ၊ နိရောဓော သယနံ မမ။>
      text <၃၅၈>
        text <ဒိဗ္ဗစက္ခု ဝိသုဒ္ဓံ မေ၊ သမာဓိကုသလော အဟံ။>
        text <သမ္မပ္ပဓာနာနုယုတ္တော၊ ဗောဇ္ဈင်္ဂဘာဝနာရတော။>
      text <၃၅၉>
        text <သာဝကေန ဟိ ပတ္တဗ္ဗံ၊ သဗ္ဗမေဝ ကတံ မယာ။>
        text <လောကနာထံ ဌပေတွာန၊ သဒိသော မေ န ဝိဇ္ဇတိ။>
      text <၃၆၀>
        text <သမာပတ္တီနံ ကုသလော၊ ဈာနဝိမောက္ခါန ခိပ္ပပဋိလာဘီ။>
        text <ဗောဇ္ဈင်္ဂဘာဝနာရတော၊ သာဝကဂုဏပါရမိဂတောသ္မိ။>
      text <၃၆၁>
        text <သာဝကဂုဏေနပိ ဖုဿေန၊ ဗုဒ္ဓိယာ ပရိသုတ္တမဘာရဝါ။>
        text <ယံ သဒ္ဓါသင်္ဂဟိတံ စိတ္တံ၊ သဒာ သဗြဟ္မစာရီသု။>
      text <၃၆၂>
        text <ဥဒ္ဓတဝိသောဝ သပ္ပေါ၊ ဆိန္နဝိသာဏောဝ ဥသဘော။>
        text <နိက္ခိတ္တမာနဒပ္ပေါဝ၊ ဥပေမိ ဂရုဂါရဝေန ဂဏံ။>
      text <၃၆၃>
        text <ယဒိ ရူပိနီ ဘဝေယျ၊ ပညာ မေ ဝသုမတီပိ န သမေယျ။>
        text <အနောမဒဿိဿ ဘဂဝတော၊ ဖလမေတံ ဉာဏထဝနာယ။>
      text <၃၆၄>
        text <ပဝတ္တိတံ ဓမ္မစက္ကံ၊ သကျပုတ္တေန တာဒိနာ။>
        text <အနုဝတ္တေမဟံ သမ္မာ၊ ဉာဏထဝနာယိဒံ ဖလံ။>
      text <၃၆၅>
        text <မာ မေ ကဒာစိ ပါပိစ္ဆော၊ ကုသီတော ဟီနဝီရိယော။>
        text <အပ္ပဿုတော အနာဒရော၊ သမေတော အဟု ကတ္ထစိ။>
      text <၃၆၆>
        text <ဗဟုဿုတော စ မေဓာဝီ၊ သီလေသု သုသမာဟိတော။>
        text <စေတောသမထာနုယုတ္တော၊ အပိ မုဒ္ဓနိ တိဋ္ဌတု။>
      text <၃၆၇>
        text <တံ ဝေါ ဝဒာမိ ဘဒ္ဒန္တေ၊ ယာဝန္တေတ္ထ သမာဂတာ။>
        text <အပ္ပိစ္ဆာ ဟောထ သန္တုဋ္ဌာ၊ ဈာယီ ဈာနရတာ သဒာ။>
      text <၃၆၈>
        text <ယမဟံ ပဌမံ ဒိသွာ၊ ဝိရဇော ဝိမလော အဟုံ။>
        text <သော မေ အာစရိယော ဓီရော၊ အဿဇိ နာမ သာဝကော။>
      text <၃၆၉>
        text <တဿာဟံ ဝါဟသာ အဇ္ဇ၊ ဓမ္မသေနာပတီ အဟုံ။>
        text <သဗ္ဗတ္ထ ပါရမိံ ပတွာ၊ ဝိဟရာမိ အနာသဝေါ။>
      text <၃၇၀>
        text <ယော မေ အာစရိယော အာသိ၊ အဿဇိ နာမ သာဝကော။>
        text <ယဿံ ဒိသာယံ ဝသတိ၊ ဥဿီသမှိ ကရောမဟံ။>
      text <၃၇၁>
        text <မမ ကမ္မံ သရိတွာန၊ ဂေါတမော သကျပုင်္ဂဝေါ။>
        text <ဘိက္ခုသင်္ဃေ နိသီဒိတွာ၊ အဂ္ဂဋ္ဌာနေ ဌပေသိ မံ။>
      text <၃၇၂>
        text <>
        text <နာဂေါဝ ဗန္ဓနံ ဆေတွာ၊ ဝိဟရာမိ အနာသဝေါ။>
      text <ကိလေသာ ဈာပိတာ မယှံ၊ ဘဝါ သဗ္ဗေ သမူဟတာ။>
      text <၃၇၃>
        text <သွာဂတံ ဝတ မေ အာသိ၊ ဗုဒ္ဓသေဋ္ဌဿ သန္တိကေ။>
        text <တိဿော ဝိဇ္ဇာ အနုပ္ပတ္တာ၊ ကတံ ဗုဒ္ဓဿ သာသနံ။>
      text <၃၇၄>
        text <ပဋိသမ္ဘိဒာ စတဿော၊ ဝိမောက္ခါပိ စ အဋ္ဌိမေ။>
        text <ဆဠဘိညာ သစ္ဆိကတာ၊ ကတံ ဗုဒ္ဓဿ သာသနံ။>
      text <ဣတ္ထံ သုဒံ အာယသ္မာ သာရိပုတ္တော ထေရော ဣမာ ဂါထာယော>
      text <အဘာသိတ္ထာတိ။>
      stand <သာရိပုတ္တတ္ထေရဿာပဒာနံ ပဌမံ။>
    text <၃-၂။ မဟာမောဂ္ဂလ္လာနတ္ထေရအပဒာနံ>
      text <၃၇၅>
        text <အနောမဒဿီ ဘဂဝါ၊ လောကဇေဋ္ဌော နရာသဘော။>
        text <ဝိဟာသိ ဟိမဝန္တမှိ၊ ဒေဝသင်္ဃပုရက္ခတော။>
      text <၃၇၆>
        text <ဝရုဏော နာမ နာမေန၊ နာဂရာဇာ အဟံ တဒာ။>
        text <ကာမရူပီ ဝိကုဗ္ဗာမိ၊ မဟောဒဓိနိဝါသဟံ။>
      text <၃၇၇>
        text <သင်္ဂဏိယံ ဂဏံ ဟိတွာ၊ တူရိယံ ပဋ္ဌပေသဟံ။>
        text <သမ္ဗုဒ္ဓံ ပရိဝါရေတွာ၊ ဝါဒေသုံ အစ္ဆရာ တဒာ။>
      text <၃၇၈>
        text <ဝဇ္ဇမာနေသု တူရေသု၊ ဒေဝါ တူရာနိ ဝဇ္ဇယုံ။>
        text <ဥဘိန္နံ သဒ္ဒံ သုတွာန၊ ဗုဒ္ဓေါပိ သမ္ပဗုဇ္ဈထ။>
      text <၃၇၉>
        text <နိမန္တေတွာန သမ္ဗုဒ္ဓံ၊ သကံ ဘဝနုပါဂမိံ။>
        text <အာသနံ ပညပေတွာန၊ ကာလမာရောစယိံ အဟံ။>
      text <၃၈၀>
        text <ခီဏာသဝသဟဿေဟိ၊ ပရိဝုတော လောကနာယကော။>
        text <ဩဘာသေန္တော ဒိသာ သဗ္ဗာ၊ ဘဝနံ မေ ဥပါဂမိ။>
      text <၃၈၁>
        text <ဥပဝိဋ္ဌံ မဟာဝီရံ၊ ဒေဝဒေဝံ နရာသဘံ။>
        text <သဘိက္ခုသင်္ဃံ တပ္ပေသိံ၊ အန္နပါနေနဟံ တဒာ။>
      text <၃၈၂>
        text <အနုမောဒိ မဟာဝီရော၊ သယမ္ဘူ အဂ္ဂပုဂ္ဂလော။>
        text <ဘိက္ခုသင်္ဃေ နိသီဒိတွာ၊ ဣမာ ဂါထာ အဘာသထ။>
      text <၃၈၃>
        text <ယော သော သင်္ဃံ အပူဇေသိ၊ ဗုဒ္ဓဉ္စ လောကနာယကံ။>
        text <တေန စိတ္တပ္ပသာဒေန၊ ဒေဝလောကံ ဂမိဿတိ။>
      text <၃၈၄>
        text <သတ္တသတ္တတိက္ခတ္တုဉ္စ၊ ဒေဝရဇ္ဇံ ကရိဿတိ။>
        text <ပထဗျာ ရဇ္ဇံ အဋ္ဌသတံ၊ ဝသုဓံ အာဝသိဿတိ။>
      text <၃၈၅>
        text <ပဉ္စပညာသက္ခတ္တုဉ္စ၊ စက္ကဝတ္တီ ဘဝိဿတိ။>
        text <ဘောဂါ အသင်္ခိယာ တဿ၊ ဥပ္ပဇ္ဇိဿန္တိ တာဝဒေ။>
      text <၃၈၆>
        text <အပရိမေယျေ ဣတော ကပ္ပေ၊ ဩက္ကာကကုလသမ္ဘဝေါ။>
        text <ဂေါတမော နာမ ဂေါတ္တေန၊ သတ္ထာ လောကေ ဘဝိဿတိ။>
      text <၃၈၇>
        text <နိရယာ သော စဝိတွာန၊ မနုဿတံ ဂမိဿတိ။>
        text <ကောလိတော နာမ နာမေန၊ ဗြဟ္မဗန္ဓု ဘဝိဿတိ။>
      text <၃၈၈>
        text <သော ပစ္ဆာ ပဗ္ဗဇိတွာန၊ ကုသလမူလေန စောဒိတော။>
        text <ဂေါတမဿ ဘဂဝတော၊ ဒုတိယော ဟေဿတိ သာဝကော။>
      text <၃၈၉>
        text <အာရဒ္ဓဝီရိယော ပဟိတတ္တော၊ ဣဒ္ဓိယာ ပါရမိံ ဂတော။>
        text <သဗ္ဗာသဝေ ပရိညာယ၊ နိဗ္ဗာယိဿတိနာသဝေါ။>
      text <၃၉၀>
        text <ပါပမိတ္တောပနိဿာယ၊ ကာမရာဂဝသံ ဂတော။>
        text <မာတရံ ပိတရဉ္စာပိ၊ ဃာတယိံ ဒုဋ္ဌမာနသော။>
      text <၃၉၁>
        text <ယံ ယံ ယောနုပပဇ္ဇာမိ၊ နိရယံ အထ မာနုသံ။>
        text <ပါပကမ္မသမင်္ဂိတာ၊ ဘိန္နသီသော မရာမဟံ။>
      text <၃၉၂>
        text <ဣဒံ ပစ္ဆိမကံ မယှံ၊ စရိမော ဝတ္တတေ ဘဝေါ။>
        text <ဣဓာပိ ဧဒိသော မယှံ၊ မရဏကာလေ ဘဝိဿတိ။>
      text <၃၉၃>
        text <ပဝိဝေကမနုယုတ္တော၊ သမာဓိဘာဝနာရတော။>
        text <သဗ္ဗာသဝေ ပရိညာယ၊ ဝိဟရာမိ အနာသဝေါ။>
      text <၃၉၄>
        text <ဓရဏိမ္ပိ သုဂမ္ဘီရံ၊ ဗဟလံ ဒုပ္ပဓံသိယံ။>
        text <ဝါမင်္ဂုဋ္ဌေန ခေါဘေယျံ၊ ဣဒ္ဓိယာ ပါရမိံ ဂတော။>
      text <၃၉၅>
        text <အသ္မိမာနံ န ပဿာမိ၊ မာနော မယှံ န ဝိဇ္ဇတိ။>
        text <သာမဏေရေ ဥပါဒာယ၊ ဂရုစိတ္တံ ကရောမဟံ။>
      text <၃၉၆>
        text <အပရိမေယျေ ဣတော ကပ္ပေ၊ ယံ ကမ္မမဘိနီဟရိံ။>
        text <တာဟံ ဘူမိမနုပ္ပတ္တော၊ ပတ္တောမှိ အာသဝက္ခယံ။>
      text <၃၉၇>
        text <ပဋိသမ္ဘိဒာ စတဿော၊ ဝိမောက္ခါပိ စ အဋ္ဌိမေ။>
        text <ဆဠဘိညာ သစ္ဆိကတာ၊ ကတံ ဗုဒ္ဓဿ သာသနံ။>
      text <ဣတ္ထံ သုဒံ အာယသ္မာ မဟာမောဂ္ဂလ္လာနော ထေရော ဣမာ ဂါထာယော အဘာသိတ္ထာတိ။>
      stand <မဟာမောဂ္ဂလ္လာနတ္ထေရဿာပဒာနံ ဒုတိယံ။>
    text <၃-၃။ မဟာကဿပတ္ထေရအပဒာနံ>
      text <၃၉၈>
        text <ပဒုမုတ္တရဿ ဘဂဝတော၊ လောကဇေဋ္ဌဿ တာဒိနော။>
        text <နိဗ္ဗုတေ လောကနာထမှိ၊ ပူဇံ ကုဗ္ဗန္တိ သတ္ထုနော။>
      text <၃၉၉>
        text <ဥဒဂ္ဂစိတ္တာ ဇနတာ၊ အာမောဒိတပမောဒိတာ။>
        text <တေသု သံဝေဂဇာတေသု၊ ပီတိ မေ ဥဒပဇ္ဇထ။>
      text <၄၀၀>
        text <ဉာတိမိတ္တေ သမာနေတွာ၊ ဣဒံ ဝစနမဗြဝိံ။>
        text <ပရိနိဗ္ဗုတော မဟာဝီရော၊ ဟန္ဒ ပူဇံ ကရောမသေ။>
      text <၄၀၁>
        text <သာဓူတိ တေ ပဋိဿုတွာ၊ ဘိယျော ဟာသံ ဇနိံသု မေ။>
        text <ဗုဒ္ဓသ္မိံ လောကနာထမှိ၊ ကာဟာမ ပုညသဉ္စယံ။>
      text <၄၀၂>
        text <အဂ္ဃိယံ သုကတံ ကတွာ၊ သတဟတ္ထသမုဂ္ဂတံ။>
        text <ဒိယဍ္ဎဟတ္ထပတ္ထဋံ၊ ဝိမာနံ နဘမုဂ္ဂတံ။>
      text <၄၀၃>
        text <ကတွာန ဟမ္မိယံ တတ္ထ၊ တာလပန္တီဟိ စိတ္တိတံ။>
        text <သကံ စိတ္တံ ပသာဒေတွာ၊ စေတိယံ ပူဇယုတ္တမံ။>
      text <၄၀၄>
        text <အဂ္ဂိက္ခန္ဓောဝ ဇလိတော၊ ကိံသုကော ဣဝ ဖုလ္လိတော။>
        text <ဣန္ဒလဋ္ဌီဝ အာကာသေ၊ ဩဘာသေတိ စတုဒ္ဒိသာ။>
      text <၄၀၅>
        text <တတ္ထ စိတ္တံ ပသာဒေတွာ၊ ကတွာန ကုသလံ ဗဟုံ။>
        text <ပုဗ္ဗကမ္မံ သရိတွာန၊ တိဒသံ ဥပပဇ္ဇဟံ။>
      text <၄၀၆>
        text <သဟဿယုတ္တံ ဟယဝါဟိံ၊ ဒိဗ္ဗယာနမဓိဋ္ဌိတော။>
        text <ဥဗ္ဗိဒ္ဓံ ဘဝနံ မယှံ၊ သတ္တဘူမံ သမုဂ္ဂတံ။>
      text <၄၀၇>
        text <ကူဋာဂါရသဟဿာနိ၊ သဗ္ဗသောဏ္ဏမယာ အဟုံ။>
        text <ဇလန္တိ သကတေဇေန၊ ဒိသာ သဗ္ဗာ ပဘာသယံ။>
      text <၄၀၈>
        text <သန္တိ အညေပိ နိယျူဟာ၊ လောဟိတင်္ဂမယာ တဒာ။>
        text <တေပိ ဇောတန္တိ အာဘာယ၊ သမန္တာ စတုရော ဒိသာ။>
      text <၄၀၉>
        text <ပုညကမ္မာဘိနိဗ္ဗတ္တာ၊ ကူဋာဂါရာ သုနိမ္မိတာ။>
        text <မဏိမယာပိ ဇောတန္တိ၊ ဒိသာ ဒသ သမန္တတော။>
      text <၄၁၀>
        text <တေသံ ဥဇ္ဇောတမာနာနံ၊ ဩဘာသော ဝိပုလော အဟု။>
        text <သဗ္ဗေ ဒေဝေ အဘိဘောမိ၊ ပုညကမ္မဿိဒံ ဖလံ။>
      text <၄၁၁>
        text <သဋ္ဌိကပ္ပသဟဿမှိ၊ ဥဗ္ဗိဒ္ဓေါ နာမ ခတ္တိယော။>
        text <စာတုရန္တော ဝိဇိတာဝီ၊ ပထဝိံ အာဝသိံ အဟံ။>
      text <၄၁၂>
        text <တထေဝ ဘဒ္ဒကေ ကပ္ပေ၊ တိံသက္ခတ္တုံ အဟောသဟံ။>
        text <သကကမ္မာဘိရဒ္ဓေါမှိ၊ စက္ကဝတ္တီ မဟဗ္ဗလော။>
      text <၄၁၃>
        text <သတ္တရတနသမ္ပန္နော၊ စတုဒီပမှိ ဣဿရော။>
        text <တတ္ထာပိ ဘဝနံ မယှံ၊ ဣန္ဒလဋ္ဌီဝ ဥဂ္ဂတံ။>
      text <၄၁၄>
        text <အာယာမတော စတုဗ္ဗီသံ၊ ဝိတ္ထာရေန စ ဒွာဒသ။>
        text <ရမ္မဏံ နာမ နဂရံ၊ ဒဠှပါကာရတောရဏံ။>
      text <၄၁၅>
        text <အာယာမတော ပဉ္စသတံ၊ ဝိတ္ထာရေန တဒဍ္ဎကံ။>
        text <အာကိဏ္ဏံ ဇနကာယေဟိ၊ တိဒသာနံ ပုရံ ဝိယ။>
      text <၄၁၆>
        text <ယထာ သူစိဃရေ သူစီ၊ ပက္ခိတ္တာ ပဏ္ဏဝီသတိ။>
        text <အညမညံ ပဃဋ္ဋေန္တိ၊ အာကိဏ္ဏံ ဟောတိ လင်္ကတံ။>
      text <၄၁၇>
        text <ဧဝမ္ပိ နဂရံ မယှံ၊ ဟတ္ထိဿရထသံကုလံ။>
        text <မနုဿေဟိ သဒာကိဏ္ဏံ၊ ရမ္မဏံ နဂရုတ္တမံ။>
      text <၄၁၈>
        text <တတ္ထ ဘုတွာ ပိဝိတွာ စ၊ ပုန ဒေဝတ္တနံ ဂတော။>
        text <ဘဝေ ပစ္ဆိမကေ မယှံ၊ အဟောသိ ကုလသမ္ပဒာ။>
      text <၄၁၉>
        text <ဗြာဟ္မညကုလသမ္ဘူတော၊ မဟာရတနသဉ္စယော။>
        text <အသီတိကောဋိယော ဟိတွာ၊ ဟိရညဿာပိ ပဗ္ဗဇိံ။>
      text <၄၂၀>
        text <ပဋိသမ္ဘိဒာ စတဿော၊ ဝိမောက္ခါပိ စ အဋ္ဌိမေ။>
        text <ဆဠဘိညာ သစ္ဆိကတာ၊ ကတံ ဗုဒ္ဓဿ သာသနံ။>
      text <ဣတ္ထံ သုဒံ အာယသ္မာ မဟာကဿပေါ ထေရော ဣမာ ဂါထာယော အဘာသိတ္ထာတိ။>
      stand <မဟာကဿပတ္ထေရဿာပဒာနံ တတိယံ။>
    text <၃-၄။ အနုရုဒ္ဓတ္ထေရအပဒာနံ>
      text <၄၂၁>
        text <သုမေဓံ ဘဂဝန္တာဟံ၊ လောကဇေဋ္ဌံ နရာသဘံ။>
        text <ဝူပကဋ္ဌံ ဝိဟရန္တံ၊ အဒ္ဒသံ လောကနာယကံ။>
      text <၄၂၂>
        text <ဥပဂန္တွာန သမ္ဗုဒ္ဓံ၊ သုမေဓံ လောကနာယကံ။>
        text <အဉ္ဇလိံ ပဂ္ဂဟေတွာန၊ ဗုဒ္ဓသေဋ္ဌမယာစဟံ။>
      text <၄၂၃>
        text <အနုကမ္ပ မဟာဝီရ၊ လောကဇေဋ္ဌ နရာသဘ။>
        text <ပဒီပံ တေ ပဒဿာမိ၊ ရုက္ခမူလမှိ ဈာယတော။>
      text <၄၂၄>
        text <အဓိဝါသေသိ သော ဓီရော၊ သယမ္ဘူ ဝဒတံ ဝရော။>
        text <ဒုမေသု ဝိနိဝိဇ္ဈိတွာ၊ ယန္တံ ယောဇိယဟံ တဒာ။>
      text <၄၂၅>
        text <သဟဿဝဋ္ဋိံ ပါဒာသိံ၊ ဗုဒ္ဓဿ လောကဗန္ဓုနော။>
        text <သတ္တာဟံ ပဇ္ဇလိတွာန၊ ဒီပါ ဝူပသမိံသု မေ။>
      text <၄၂၆>
        text <တေန စိတ္တပ္ပသာဒေန၊ စေတနာပဏိဓီဟိ စ။>
        text <ဇဟိတွာ မာနုသံ ဒေဟံ၊ ဝိမာနမုပပဇ္ဇဟံ။>
      text <၄၂၇>
        text <ဥပပန္နဿ ဒေဝတ္တံ၊ ဗျမှံ အာသိ သုနိမ္မိတံ။>
        text <သမန္တတော ပဇ္ဇလတိ၊ ဒီပဒာနဿိဒံ ဖလံ။>
      text <၄၂၈>
        text <သမန္တာ ယောဇနသတံ၊ ဝိရောစေသိမဟံ တဒာ။>
        text <သဗ္ဗေ ဒေဝေ အဘိဘောမိ၊ ဒီပဒာနဿိဒံ ဖလံ။>
      text <၄၂၉>
        text <တိံသကပ္ပါနိ ဒေဝိန္ဒော၊ ဒေဝရဇ္ဇမကာရယိံ။>
        text <န မံ ကေစီတိမညန္တိ၊ ဒီပဒာနဿိဒံ ဖလံ။>
      text <၄၃၀>
        text <အဋ္ဌဝီသတိက္ခတ္တုဉ္စ၊ စက္ကဝတ္တီ အဟောသဟံ။>
        text <ဒိဝါ ရတ္တိဉ္စ ပဿာမိ၊ သမန္တာ ယောဇနံ တဒာ။>
      text <၄၃၁>
        text <သဟဿလောကံ ဉာဏေန၊ ပဿာမိ သတ္ထု သာသနေ။>
        text <ဒိဗ္ဗစက္ခုမနုပ္ပတ္တော၊ ဒီပဒာနဿိဒံ ဖလံ။>
      text <၄၃၂>
        text <သုမေဓော နာမ သမ္ဗုဒ္ဓေါ၊ တိံသကပ္ပသဟဿိတော။>
        text <တဿ ဒီပေါ မယာ ဒိန္နော၊ ဝိပ္ပသန္နေန စေတသာ။>
      text <၄၃၃>
        text <ပဋိသမ္ဘိဒာ စတဿော၊ ဝိမောက္ခါပိ စ အဋ္ဌိမေ။>
        text <ဆဠဘိညာ သစ္ဆိကတာ၊ ကတံ ဗုဒ္ဓဿ သာသနံ။>
      text <ဣတ္ထံ သုဒံ အာယသ္မာ အနုရုဒ္ဓေါ ထေရော ဣမာ ဂါထာယော အဘာသိတ္ထာတိ။>
      stand <အနုရုဒ္ဓတ္ထေရဿာပဒာနံ စတုတ္ထံ။>
    text <၃-၅။ ပုဏ္ဏမန္တာဏိပုတ္တတ္ထေရအပဒာနံ>
      text <၄၃၄>
        text <အဇ္ဈာယကော မန္တဓရော၊ တိဏ္ဏံ ဝေဒာန ပါရဂူ။>
        text <ပုရက္ခတောမှိ သိဿေဟိ၊ ဥပဂစ္ဆိံ နရုတ္တမံ။>
      text <၄၃၅>
        text <ပဒုမုတ္တရော လောကဝိဒူ၊ အာဟုတီနံ ပဋိဂ္ဂဟော။>
        text <မမ ကမ္မံ ပကိတ္တေသိ၊ သင်္ခိတ္တေန မဟာမုနိ။>
      text <၄၃၆>
        text <တာဟံ ဓမ္မံ သုဏိတွာန၊ အဘိဝါဒေတွာန သတ္ထုနော။>
        text <အဉ္ဇလိံ ပဂ္ဂဟေတွာန၊ ပက္ကမိံ ဒက္ခိဏာမုခေါ။>
      text <၄၃၇>
        text <သင်္ခိတ္တေန သုဏိတွာန၊ ဝိတ္ထာရေန အဘာသယိံ။>
        text <သဗ္ဗေ သိဿာ အတ္တမနာ၊ သုတွာန မမ ဘာသတော။>
        text <သကံ ဒိဋ္ဌိံ ဝိနောဒေတွာ၊ ဗုဒ္ဓေ စိတ္တံ ပသာဒယုံ။>
      text <၄၃၈>
        text <သင်္ခိတ္တေနပိ ဒေသေမိ၊ ဝိတ္ထာရေန တထေဝဟံ။>
        text <အဘိဓမ္မနယညူဟံ၊ ကထာဝတ္ထုဝိသုဒ္ဓိယာ။>
        text <သဗ္ဗေသံ ဝိညာပေတွာန၊ ဝိဟရာမိ အနာသဝေါ။>
      text <၄၃၉>
        text <ဣတော ပဉ္စသတေ ကပ္ပေ၊ စတုရော သုပ္ပကာသကာ။>
        text <သတ္တရတနသမ္ပန္နာ၊ စတုဒီပမှိ ဣဿရာ။>
      text <၄၄၀>
        text <ပဋိသမ္ဘိဒာ စတဿော၊ ဝိမောက္ခါပိ စ အဋ္ဌိမေ။>
        text <ဆဠဘိညာ သစ္ဆိကတာ၊ ကတံ ဗုဒ္ဓဿ သာသနံ။>
      text <ဣတ္ထံ သုဒံ အာယသ္မာ ပုဏ္ဏော မန္တာဏိပုတ္တော ထေရော ဣမာ ဂါထာယော အဘာသိတ္ထာတိ။>
      stand <ပုဏ္ဏမန္တာဏိပုတ္တတ္ထေရဿာပဒာနံ ပဉ္စမံ။>
    text <၃-၆။ ဥပါလိတ္ထေရအပဒာနံ>
      text <၄၄၁>
        text <နဂရေ ဟံသဝတိယာ၊ သုဇာတော နာမ ဗြာဟ္မဏော။>
        text <အသီတိကောဋိနိစယော၊ ပဟူတဓနဓညဝါ။>
      text <၄၄၂>
        text <အဇ္ဈာယကော မန္တဓရော၊ တိဏ္ဏံ ဝေဒာန ပါရဂူ။>
        text <လက္ခဏေ ဣတိဟာသေ စ၊ သဓမ္မေ ပါရမိံ ဂတော။>
      text <၄၄၃>
        text <ပရိဗ္ဗာဇာ ဧကသိခါ၊ ဂေါတမာ>
        text <စရကာ တာပသာ စေဝ၊ စရန္တိ မဟိယာ တဒာ။>
      text <ဗုဒ္ဓသာဝကာ။>
      text <၄၄၄>
        text <တေပိ မံ ပရိဝါရေန္တိ၊ ဗြာဟ္မဏော ဝိဿုတော ဣတိ။>
        text <ဗဟုဇ္ဇနော မံ ပူဇေတိ၊ နာဟံ ပူဇေမိ ကိဉ္စနံ။>
      text <၄၄၅>
        text <ပူဇာရဟံ န ပဿာမိ၊ မာနတ္ထဒ္ဓေါ အဟံ တဒာ။>
        text <ဗုဒ္ဓေါတိ ဝစနံ နတ္ထိ၊ တာဝ နုပ္ပဇ္ဇတေ ဇိနော။>
      text <၄၄၆>
        text <အစ္စယေန အဟောရတ္တံ၊ ပဒုမုတ္တရနာမကော။>
        text <သဗ္ဗံ တမံ ဝိနောဒေတွာ၊ လောကေ ဥပ္ပဇ္ဇိ စက္ခုမာ။>
      text <၄၄၇>
        text <ဝိတ္ထာရိကေ ဗာဟုဇညေ၊ ပုထုဘူတေ စ သာသနေ။>
        text <ဥပါဂမိ တဒာ ဗုဒ္ဓေါ၊ နဂရံ ဟံသသဝှယံ။>
      text <၄၄၈>
        text <ပိတု အတ္ထာယ သော ဗုဒ္ဓေါ၊ ဓမ္မံ ဒေသေသိ စက္ခုမာ။>
        text <တေန ကာလေန ပရိသာ၊ သမန္တာ ယောဇနံ တဒာ။>
      text <၄၄၉>
        text <သမ္မတော မနုဇာနံ သော၊ သုနန္ဒော နာမ တာပသော။>
        text <ယာဝတာ ဗုဒ္ဓပရိသာ၊ ပုပ္ဖေဟစ္ဆာဒယီ တဒာ။>
      text <၄၅၀>
        text <စတုသစ္စံ ပကာသေန္တေ၊ သေဋ္ဌေ စ ပုပ္ဖမဏ္ဍပေ။>
        text <ကောဋိသတသဟဿာနံ၊ ဓမ္မာဘိသမယော အဟု။>
      text <၄၅၁>
        text <သတ္တရတ္တိန္ဒိဝံ ဗုဒ္ဓေါ၊ ဝဿေတွာ ဓမ္မဝုဋ္ဌိယော။>
        text <အဋ္ဌမေ ဒိဝသေ ပတ္တေ၊ သုနန္ဒံ ကိတ္တယီ ဇိနော။>
      text <၄၅၂>
        text <ဒေဝလောကေ မနုဿေ ဝါ၊ သံသရန္တော အယံ ဘဝေ။>
        text <သဗ္ဗေသံ ပဝရော ဟုတွာ၊ ဘဝေသု သံသရိဿတိ။>
      text <၄၅၃>
        text <ကပ္ပသတသဟဿမှိ၊ ဩက္ကာကကုလသမ္ဘဝေါ။>
        text <ဂေါတမော နာမ ဂေါတ္တေန၊ သတ္ထာ လောကေ ဘဝိဿတိ။>
      text <၄၅၄>
        text <တဿ ဓမ္မေသု ဒာယာဒော၊ ဩရသော ဓမ္မနိမ္မိတော။>
        text <မန္တာဏိပုတ္တော ပုဏ္ဏောတိ၊ ဟေဿတိ သတ္ထု သာဝကော။>
      text <၄၅၅>
        text <ဧဝံ ကိတ္တယိ သမ္ဗုဒ္ဓေါ၊ သုနန္ဒံ တာပသံ တဒာ။>
        text <ဟာသယန္တော ဇနံ သဗ္ဗံ၊ ဒဿယန္တော သကံ ဗလံ။>
      text <၄၅၆>
        text <ကတဉ္ဇလီ နမဿန္တိ၊ သုနန္ဒံ တာပသံ ဇနာ။>
        text <ဗုဒ္ဓေ ကာရံ ကရိတွာန၊ သောဓေသိ ဂတိမတ္တနော။>
      text <၄၅၇>
        text <တတ္ထ မေ အဟု သင်္ကပ္ပေါ၊ သုတွာန မုနိနော ဝစံ။>
        text <အဟမ္ပိ ကာရံ ကဿာမိ၊ ယထာ ပဿာမိ ဂေါတမံ။>
      text <၄၅၈>
        text <ဧဝါဟံ စိန္တယိတွာန၊ ကိရိယံ စိန္တယိံ မမ။>
        text <ကျာဟံ ကမ္မံ အာစရာမိ၊ ပုညက္ခေတ္တေ အနုတ္တရေ။>
      text <၄၅၉>
        text <အယဉ္စ ပါဌိကော ဘိက္ခု၊ သဗ္ဗပါဌိဿ သာသနေ။>
        text <ဝိနယေ အဂ္ဂနိက္ခိတ္တော၊ တံ ဌာနံ ပတ္ထယေ အဟံ။>
      text <၄၆၀>
        text <ဣဒံ မေ အမိတံ ဘောဂံ၊ အက္ခေါဘံ သာဂရူပမံ။>
        text <တေန ဘောဂေန ဗုဒ္ဓဿ၊ အာရာမံ မာပယေ အဟံ။>
      text <၄၆၁>
        text <သောဘနံ နာမ အာရာမံ၊ နဂရဿ ပုရတ္ထတော။>
        text <ကိဏိတွာ သတသဟဿေန၊ သင်္ဃာရာမံ အမာပယိံ။>
      text <၄၆၂>
        text <ကူဋာဂါရေ စ ပါသာဒေ၊ မဏ္ဍပေ ဟမ္မိယေ ဂုဟာ။>
        text <စင်္ကမေ သုကတေ ကတွာ၊ သင်္ဃာရာမံ အမာပယိံ။>
      text <၄၆၃>
        text <ဇန္တာဃရံ အဂ္ဂိသာလံ၊ အထော ဥဒကမာဠကံ။>
        text <နှာနဃရံ မာပယိတွာ၊ ဘိက္ခုသင်္ဃဿဒာသဟံ။>
      text <၄၆၄>
        text <အာသန္ဒိယော ပီဌကေ စ၊ ပရိဘောဂေ စ ဘာဇနေ။>
        text <အာရာမိကဉ္စ ဘေသဇ္ဇံ၊ သဗ္ဗမေတံ အဒာသဟံ။>
      text <၄၆၅>
        text <အာရက္ခံ ပဋ္ဌပေတွာန၊ ပါကာရံ ကာရယိံ ဒဠှံ။>
        text <မာ နံ ကောစိ ဝိဟေဌေသိ၊ သန္တစိတ္တာန တာဒိနံ။>
      text <၄၆၆>
        text <သတသဟဿေနာဝါသံ၊ သင်္ဃာရာမေ အမာပယိံ။>
        text <ဝေပုလ္လံ တံ မာပယိတွာ၊ သမ္ဗုဒ္ဓံ ဥပနာမယိံ။>
      text <၄၆၇>
        text <နိဋ္ဌာပိတော မယာရာမော၊ သမ္ပဋိစ္ဆ တုဝံ မုနိ။>
        text <နိယျာဒေဿာမိ တံ ဝီရ၊ အဓိဝါသေဟိ စက္ခုမ။>
      text <၄၆၈>
        text <ပဒုမုတ္တရော လောကဝိဒူ၊ အာဟုတီနံ ပဋိဂ္ဂဟော။>
        text <မမ သင်္ကပ္ပမညာယ၊ အဓိဝါသေသိ နာယကော။>
      text <၄၆၉>
        text <အဓိဝါသနမညာယ၊ သဗ္ဗညုဿ မဟေသိနော။>
        text <ဘောဇနံ ပဋိယာဒေတွာ၊ ကာလမာရောစယိံ အဟံ။>
      text <၄၇၀>
        text <အာရောစိတမှိ ကာလမှိ၊ ပဒုမုတ္တရနာယကော။>
        text <ခီဏာသဝသဟဿေဟိ၊ အာရာမံ မေ ဥပါဂမိ။>
      text <၄၇၁>
        text <နိသိန္နံ ကာလမညာယ၊ အန္နပါနေန တပ္ပယိံ။>
        text <ဘုတ္တာဝိံ ကာလမညာယ၊ ဣဒံ ဝစနမဗြဝိံ။>
      text <၄၇၂>
        text <ကီတော သတသဟဿေန၊ တတ္တကေနေဝ ကာရိတော။>
        text <သောဘနော နာမ အာရာမော၊ သမ္ပဋိစ္ဆ တုဝံ မုနိ။>
      text <၄၇၃>
        text <ဣမိနာရာမဒာနေန၊ စေတနာပဏိဓီဟိ စ။>
        text <ဘဝေ နိဗ္ဗတ္တမာနောဟံ၊ လဘာမိ မမ ပတ္ထိတံ။>
      text <၄၇၄>
        text <ပဋိဂ္ဂဟေတွာ သမ္ဗုဒ္ဓေါ၊ သင်္ဃာရာမံ သုမာပိတံ။>
        text <ဘိက္ခုသင်္ဃေ နိသီဒိတွာ၊ ဣဒံ ဝစနမဗြဝိ။>
      text <၄၇၅>
        text <ယော သော ဗုဒ္ဓဿ ပါဒာသိ၊ သင်္ဃာရာမံ သုမာပိတံ။>
        text <တမဟံ ကိတ္တယိဿာမိ၊ သုဏာထ မမ ဘာသတော။>
      text <၄၇၆>
        text <ဟတ္ထီ အဿာ ရထာ ပတ္တီ၊ သေနာ စ စတုရင်္ဂိနီ။>
        text <ပရိဝါရေဿန္တိမံ နိစ္စံ၊ သင်္ဃာရာမဿိဒံ ဖလံ။>
      text <၄၇၇>
        text <သဋ္ဌိ တူရသဟဿာနိ၊ ဘေရိယော သမလင်္ကတာ။>
        text <ပရိဝါရေဿန္တိမံ နိစ္စံ၊ သင်္ဃာရာမဿိဒံ ဖလံ။>
      text <၄၇၈>
        text <ဆဠသီတိသဟဿာနိ၊ နာရိယော သမလင်္ကတာ။>
        text <ဝိစိတ္တဝတ္ထာဘရဏာ၊ အာမုတ္တမဏိကုဏ္ဍလာ။>
      text <၄၇၉>
        text <အဠာရပမှာ ဟသုလာ၊ သုသညာ တနုမဇ္ဈိမာ။>
        text <ပရိဝါရေဿန္တိမံ နိစ္စံ၊ သင်္ဃာရာမဿိဒံ ဖလံ။>
      text <၄၈၀>
        text <တိံသကပ္ပသဟဿာနိ၊ ဒေဝလောကေ ရမိဿတိ။>
        text <သဟဿက္ခတ္တုံ ဒေဝိန္ဒော၊ ဒေဝရဇ္ဇံ ကရိဿတိ။>
      text <၄၈၁>
        text <ဒေဝရာဇေန ပတ္တဗ္ဗံ၊ သဗ္ဗံ ပဋိလဘိဿတိ။>
        text <အနူနဘောဂေါ ဟုတွာန၊ ဒေဝရဇ္ဇံ ကရိဿတိ။>
      text <၄၈၂>
        text <သဟဿက္ခတ္တုံ စက္ကဝတ္တီ၊ ရာဇာ ရဋ္ဌေ ဘဝိဿတိ။>
        text <ပထဗျာ ရဇ္ဇံ ဝိပုလံ၊ ဂဏနာတော အသင်္ခိယံ။>
      text <၄၈၃>
        text <ကပ္ပသတသဟဿမှိ၊ ဩက္ကာကကုလသမ္ဘဝေါ။>
        text <ဂေါတမော နာမ ဂေါတ္တေန၊ သတ္ထာ လောကေ ဘဝိဿတိ။>
      text <၄၈၄>
        text <တဿ ဓမ္မေသု ဒာယာဒော၊ ဩရသော ဓမ္မနိမ္မိတော။>
        text <ဥပါလိ နာမ နာမေန၊ ဟေဿတိ သတ္ထု သာဝကော။>
      text <၄၈၅>
        text <ဝိနယေ ပါရမိံ ပတွာ၊ ဌာနာဌာနေ စ ကောဝိဒော။>
        text <ဇိနသာသနံ ဓာရေန္တော၊ ဝိဟရိဿတိနာသဝေါ။>
      text <၄၈၆>
        text <သဗ္ဗမေတံ အဘိညာယ၊ ဂေါတမော သကျပုင်္ဂဝေါ။>
        text <ဘိက္ခုသင်္ဃေ နိသီဒိတွာ၊ ဧတဒဂ္ဂေ ဌပေဿတိ။>
      text <၄၈၇>
        text <အပရိမေယျုပါဒာယ၊ ပတ္ထေမိ တဝ သာသနံ။>
        text <သော မေ အတ္ထော အနုပ္ပတ္တော၊ သဗ္ဗသံယောဇနက္ခယော။>
      text <၄၈၈>
        text <ယထာ သူလာဝုတော ပေါသော၊ ရာဇဒဏ္ဍေန တဇ္ဇိတော။>
        text <သူလေ သာတံ အဝိန္ဒန္တော၊ ပရိမုတ္တိံဝ ဣစ္ဆတိ။>
      text <၄၈၉>
        text <တထေဝါဟံ မဟာဝီရ၊ ဘဝဒဏ္ဍေန တဇ္ဇိတော။>
        text <ကမ္မသူလာဝုတော သန္တော၊ ပိပါသာဝေဒနဋ္ဋိတော။>
      text <၄၉၀>
        text <ဘဝေ သာတံ န ဝိန္ဒာမိ၊ ဍယှန္တော တီဟိ အဂ္ဂိဘိ။>
        text <ပရိမုတ္တိံ ဂဝေသာမိ၊ ယထာပိ ရာဇဒဏ္ဍိတော။>
      text <၄၉၁>
        text <ယထာ ဝိသာဒော ပုရိသော၊ ဝိသေန ပရိပီဠိတော။>
        text <အဂဒံ သော ဂဝေသေယျ၊ ဝိသဃာတာယုပါလနံ။>
      text <၄၉၂>
        text <ဂဝေသမာနော ပဿေယျ၊ အဂဒံ ဝိသဃာတကံ။>
        text <တံ ပိဝိတွာ သုခီ အဿ၊ ဝိသမှာ ပရိမုတ္တိယာ။>
      text <၄၉၃>
        text <တထေဝါဟံ မဟာဝီရ၊ ယထာ ဝိသဟတော နရော။>
        text <သမ္ပီဠိတော အဝိဇ္ဇာယ၊ သဒ္ဓမ္မာဂဒမေသဟံ။>
      text <၄၉၄>
        text <ဓမ္မာဂဒံ ဂဝေသန္တော၊ အဒ္ဒက္ခိံ သကျသာသနံ။>
        text <အဂ္ဂံ သဗ္ဗောသဓာနံ တံ၊ သဗ္ဗသလ္လဝိနောဒနံ။>
      text <၄၉၅>
        text <ဓမ္မောသဓံ ပိဝိတွာန၊ ဝိသံ သဗ္ဗံ သမူဟနိံ။>
        text <အဇရာမရံ သီတိဘာဝံ၊ နိဗ္ဗာနံ ဖဿယိံ အဟံ။>
      text <၄၉၆>
        text <ယထာ ဘူတဋ္ဋိတော ပေါသော၊ ဘူတဂ္ဂါဟေန ပီဠိတော။>
        text <ဘူတဝေဇ္ဇံ ဂဝေသေယျ၊ ဘူတသ္မာ ပရိမုတ္တိယာ။>
      text <၄၉၇>
        text <ဂဝေသမာနော ပဿေယျ၊ ဘူတဝိဇ္ဇာသု ကောဝိဒံ။>
        text <တဿ သော ဝိဟနေ ဘူတံ၊ သမူလဉ္စ ဝိနာသယေ။>
      text <၄၉၈>
        text <တထေဝါဟံ မဟာဝီရ၊ တမဂ္ဂါဟေန ပီဠိတော။>
        text <ဉာဏာလောကံ ဂဝေသာမိ၊ တမတော ပရိမုတ္တိယာ။>
      text <၄၉၉>
        text <အထဒ္ဒသံ သကျမုနိံ၊ ကိလေသတမသောဓနံ။>
        text <သော မေ တမံ ဝိနောဒေသိ၊ ဘူတဝေဇ္ဇောဝ ဘူတကံ။>
      text <၅၀၀>
        text <သံသာရသောတံ သဉ္ဆိန္ဒိံ၊ တဏှာသောတံ နိဝါရယိံ။>
        text <ဘဝံ ဥဂ္ဃာဋယိံ သဗ္ဗံ၊ ဘူတဝေဇ္ဇောဝ မူလတော။>
      text <၅၀၁>
        text <ဂရုဠော ယထာ ဩပတတိ၊ ပန္နဂံ ဘက္ခမတ္တနော။>
        text <သမန္တာ ယောဇနသတံ၊ ဝိက္ခေါဘေတိ မဟာသရံ။>
      text <၅၀၂>
        text <ပန္နဂံ သော ဂဟေတွာန၊ အဓောသီသံ ဝိဟေဌယံ။>
        text <အာဒာယ သော ပက္ကမတိ၊ ယေနကာမံ ဝိဟင်္ဂမော။>
      text <၅၀၃>
        text <တထေဝါဟံ မဟာဝီရ၊ ယထာပိ ဂရုဠော ဗလီ။>
        text <အသင်္ခတံ ဂဝေသန္တော၊ ဒောသေ ဝိက္ခါလယိံ အဟံ။>
      text <၅၀၄>
        text <ဒိဋ္ဌော အဟံ ဓမ္မဝရံ၊ သန္တိပဒမနုတ္တရံ။>
        text <အာဒာယ ဝိဟရာမေတံ၊ ဂရုဠော ပန္နဂံ ယထာ။>
      text <၅၀၅>
        text <အာသာဝတီ နာမ လတာ၊ ဇာတာ စိတ္တလတာဝနေ။>
        text <တဿာ ဝဿသဟဿေန၊ ဧကံ နိဗ္ဗတ္တတေ ဖလံ။>
      text <၅၀၆>
        text <တံ ဒေဝါ ပယိရုပါသန္တိ၊ တာဝဒူရဖလေ သတိ။>
        text <ဒေဝါနံ သာ ပိယာ ဧဝံ၊ အာသာဝတီ လတုတ္တမာ။>
      text <၅၀၇>
        text <သတသဟဿုပါဒာယ၊ တာဟံ ပရိစရေ မုနိ။>
        text <သာယံ ပါတံ နမဿာမိ၊ ဒေဝါ အာသာဝတိံ ယထာ။>
      text <၅၀၈>
        text <အဝဉ္ဈာ ပါရိစရိယာ၊ အမောဃာ စ နမဿနာ။>
        text <ဒူရာဂတမ္ပိ မံ သန္တံ၊ ခဏောယံ န ဝိရာဓယိ။>
      text <၅၀၉>
        text <ပဋိသန္ဓိံ န ပဿာမိ၊ ဝိစိနန္တော ဘဝေ အဟံ။>
        text <နိရူပဓိ ဝိပ္ပမုတ္တော၊ ဥပသန္တော စရာမဟံ။>
      text <၅၁၀>
        text <ယထာပိ ပဒုမံ နာမ၊ သူရိယရံသေန ပုပ္ဖတိ။>
        text <တထေဝါဟံ မဟာဝီရ၊ ဗုဒ္ဓရံသေန ပုပ္ဖိတော။>
      text <၅၁၁>
        text <ယထာ ဗလာကယောနိမှိ၊ န ဝိဇ္ဇတိ ပုမော သဒာ။>
        text <မေဃေသု ဂဇ္ဇမာနေသု၊ ဂဗ္ဘံ ဂဏှန္တိ တာ သဒာ။>
      text <၅၁၂>
        text <စိရမ္ပိ ဂဗ္ဘံ ဓာရေန္တိ၊ ယာဝ မေဃော န ဂဇ္ဇတိ။>
        text <ဘာရတော ပရိမုစ္စန္တိ၊ ယဒာ မေဃော ပဝဿတိ။>
      text <၅၁၃>
        text <ပဒုမုတ္တရဗုဒ္ဓဿ၊ ဓမ္မမေဃေန ဂဇ္ဇတော။>
        text <သဒ္ဒေန ဓမ္မမေဃဿ၊ ဓမ္မဂဗ္ဘံ အဂဏှဟံ။>
      text <၅၁၄>
        text <သတသဟဿုပါဒာယ၊ ပုညဂဗ္ဘံ ဓရေမဟံ။>
        text <နပ္ပမုစ္စာမိ ဘာရတော၊ ဓမ္မမေဃော န ဂဇ္ဇတိ။>
      text <၅၁၅>
        text <ယဒာ တုဝံ သကျမုနိ၊ ရမ္မေ ကပိလဝတ္ထဝေ။>
        text <ဂဇ္ဇသိ ဓမ္မမေဃေန၊ ဘာရတော ပရိမုစ္စဟံ။>
      text <၅၁၆>
        text <သုညတံ အနိမိတ္တဉ္စ၊ တထာပ္ပဏိဟိတမ္ပိ စ။>
        text <စတုရော စ ဖလေ သဗ္ဗေ၊ ဓမ္မေဝံ ဝိဇနယိံ အဟံ။>
      stand <ဒုတိယဘာဏဝါရံ။>
      text <၅၁၇>
        text <အပရိမေယျုပါဒာယ၊ ပတ္ထေမိ တဝ သာသနံ။>
        text <သော မေ အတ္ထော အနုပ္ပတ္တော၊ သန္တိပဒမနုတ္တရံ။>
      text <၅၁၈>
        text <ဝိနယေ ပါရမိံ ပတ္တော၊ ယထာပိ ပါဌိကော ဣသိ။>
        text <န မေ သမသမော အတ္ထိ၊ ဓာရေမိ သာသနံ အဟံ။>
      text <၅၁၉>
        text <ဝိနယေ ခန္ဓကေ စာပိ၊ တိကစ္ဆေဒေ စ ပဉ္စကေ။>
        text <ဧတ္ထ မေ ဝိမတိ နတ္ထိ၊ အက္ခရေ ဗျဉ္ဇနေပိ ဝါ။>
      text <၅၂၀>
        text <နိဂ္ဂဟေ ပဋိကမ္မေ စ၊ ဌာနာဌာနေ စ ကောဝိဒော။>
        text <ဩသာရဏေ ဝုဋ္ဌာပနေ၊ သဗ္ဗတ္ထ ပါရမိံ ဂတော။>
      text <၅၂၁>
        text <ဝိနယေ ခန္ဓကေ ဝါပိ၊ နိက္ခိပိတွာ ပဒံ အဟံ။>
        text <ဥဘတော ဝိနိဝေဌေတွာ၊ ရသတော ဩသရေယျဟံ။>
      text <၅၂၂>
        text <နိရုတ္တိယာ သုကုသလော၊ အတ္ထာနတ္ထေ စ ကောဝိဒော။>
        text <အနညာတံ မယာ နတ္ထိ၊ ဧကဂ္ဂေါ သတ္ထု သာသနေ။>
      text <၅၂၃>
        text <ရူပဒက္ခေါ အဟံ အဇ္ဇ၊ သကျပုတ္တဿ သာသနေ။>
        text <ကင်္ခံ သဗ္ဗံ ဝိနောဒေမိ၊ ဆိန္ဒာမိ သဗ္ဗသံသယံ။>
      text <၅၂၄>
        text <ပဒံ အနုပဒဉ္စာပိ၊ အက္ခရဉ္စာပိ ဗျဉ္ဇနံ။>
        text <နိဒာနေ ပရိယောသာနေ၊ သဗ္ဗတ္ထ ကောဝိဒော အဟံ။>
      text <၅၂၅>
        text <ယထာပိ ရာဇာ ဗလဝါ၊ နိဂ္ဂဏှိတွာ ပရန္တပေ။>
        text <ဝိဇိနိတွာန သင်္ဂါမံ၊ နဂရံ တတ္ထ မာပယေ။>
      text <၅၂၆>
        text <ပါကာရံ ပရိခဉ္စာပိ၊ ဧသိကံ ဒွာရကောဋ္ဌကံ။>
        text <အဋ္ဋာလကေ စ ဝိဝိဓေ၊ ကာရယေ နဂရေ ဗဟူ။>
      text <၅၂၇>
        text <သိင်္ဃာဋကံ စစ္စရဉ္စ၊ သုဝိဘတ္တန္တရာပဏံ။>
        text <ကာရယေယျ သဘံ တတ္ထ၊ အတ္ထာနတ္ထဝိနိစ္ဆယံ။>
      text <၅၂၈>
        text <နိဂ္ဃာတတ္ထံ အမိတ္တာနံ၊ ဆိဒ္ဒာဆိဒ္ဒဉ္စ ဇာနိတုံ။>
        text <ဗလကာယဿ ရက္ခါယ၊ သေနာပစ္စံ ဌပေတိ သော။>
      text <၅၂၉>
        text <အာရက္ခတ္ထာယ ဘဏ္ဍဿ၊ နိဓာနကုသလံ နရံ။>
        text <မာ မေ ဘဏ္ဍံ ဝိနဿီတိ၊ ဘဏ္ဍရက္ခံ ဌပေတိ သော။>
      text <၅၃၀>
        text <မမတ္တော>
        text <တဿာဓိကရဏံ ဒေတိ၊ မိတ္တဿ ပဋိပဇ္ဇိတုံ။>
      text <ဟောတိ ယော ရညော၊ ဝုဒ္ဓိံ ယဿ စ ဣစ္ဆတိ။>
      text <၅၃၁>
        text <ဥပ္ပါတေသု နိမိတ္တေသု၊ လက္ခဏေသု စ ကောဝိဒံ။>
        text <အဇ္ဈာယကံ မန္တဓရံ၊ ပေါရောဟိစ္စေ ဌပေတိ သော။>
      text <၅၃၂>
        text <ဧတေဟင်္ဂေဟိ သမ္ပန္နော၊ ခတ္တိယောတိ ပဝုစ္စတိ။>
        text <သဒာ ရက္ခန္တိ ရာဇာနံ၊ စက္ကဝါကောဝ ဒုက္ခိတံ။>
      text <၅၃၃>
        text <တထေဝ တွံ မဟာဝီရ၊ ဟတာမိတ္တောဝ ခတ္တိယော။>
        text <သဒေဝကဿ လောကဿ၊ ဓမ္မရာဇာတိ ဝုစ္စတိ။>
      text <၅၃၄>
        text <တိတ္ထိယေ နိဟနိတွာန၊ မာရဉ္စာပိ သသေနကံ။>
        text <တမန္ဓကာရံ ဝိဓမိတွာ၊ ဓမ္မနဂရံ အမာပယိ။>
      text <၅၃၅>
        text <သီလံ ပါကာရကံ တတ္ထ၊ ဉာဏံ တေ ဒွာရကောဋ္ဌကံ။>
        text <သဒ္ဓါ တေ ဧသိကာ ဝီရ၊ ဒွာရပါလော စ သံဝရော။>
      text <၅၃၆>
        text <သတိပဋ္ဌာနမဋ္ဋာလံ၊ ပညာ တေ စစ္စရံ မုနေ။>
        text <ဣဒ္ဓိပါဒဉ္စ သိင်္ဃာဋံ၊ ဓမ္မဝီထိ သုမာပိတာ။>
      text <၅၃၇>
        text <သုတ္တန္တံ အဘိဓမ္မဉ္စ၊ ဝိနယဉ္စာပိ ကေဝလံ။>
        text <နဝင်္ဂံ ဗုဒ္ဓဝစနံ၊ ဧသာ ဓမ္မသဘာ တဝ။>
      text <၅၃၈>
        text <သုညတံ အနိမိတ္တဉ္စ၊ ဝိဟာရဉ္စပ္ပဏီဟိတံ။>
        text <အာနေဉ္ဇဉ္စ နိရောဓော စ၊ ဧသာ ဓမ္မကုဋီ တဝ။>
      text <၅၃၉>
        text <ပညာယ အဂ္ဂေါ နိက္ခိတ္တော၊ ပဋိဘာနေ စ ကောဝိဒော။>
        text <သာရိပုတ္တောတိ နာမေန၊ ဓမ္မသေနာပတီ တဝ။>
      text <၅၄၀>
        text <စုတူပပါတကုသလော၊ ဣဒ္ဓိယာ ပါရမိံ ဂတော။>
        text <ကောလိတော နာမ နာမေန၊ ပေါရောဟိစ္စော တဝံ မုနေ။>
      text <၅၄၁>
        text <ပေါရာဏကဝံသဓရော၊ ဥဂ္ဂတေဇော ဒုရာသဒော။>
        text <ဓုတဝါဒီဂုဏေနဂ္ဂေါ၊ အက္ခဒဿော တဝံ မုနေ။>
      text <၅၄၂>
        text <ဗဟုဿုတော ဓမ္မဓရော၊ သဗ္ဗပါဌီ စ သာသနေ။>
        text <အာနန္ဒော နာမ နာမေန၊ ဓမ္မာရက္ခေါ တဝံ မုနေ။>
      text <၅၄၃>
        text <ဧတေ သဗ္ဗေ အတိက္ကမ္မ၊ ပမေသိ ဘဂဝါ မမံ။>
        text <ဝိနိစ္ဆယံ မေ ပါဒာသိ၊ ဝိနယေ ဝိညုဒေသိတံ။>
      text <၅၄၄>
        text <ယော ကောစိ ဝိနယေ ပဉှံ၊ ပုစ္ဆတိ ဗုဒ္ဓသာဝကော။>
        text <တတ္ထ မေ စိန္တနာ နတ္ထိ၊ တညေဝတ္ထံ ကထေမဟံ။>
      text <၅၄၅>
        text <ယာဝတာ ဗုဒ္ဓခေတ္တမှိ၊ ဌပေတွာ တံ မဟာမုနိ။>
        text <ဝိနယေ မာဒိသော နတ္ထိ၊ ကုတော ဘိယျော ဘဝိဿတိ။>
      text <၅၄၆>
        text <ဘိက္ခုသင်္ဃေ နိသီဒိတွာ၊ ဧဝံ ဂဇ္ဇတိ ဂေါတမော။>
        text <ဥပါလိဿ သမော နတ္ထိ၊ ဝိနယေ ခန္ဓကေသု စ။>
      text <၅၄၇>
        text <ယာဝတာ ဗုဒ္ဓဘဏိတံ၊ နဝင်္ဂံ သတ္ထုသာသနံ။>
        text <ဝိနယောဂဓံ တံ သဗ္ဗံ၊>
      text <ဝိနယမူလပဿိနော။>
      text <၅၄၈>
        text <မမ ကမ္မံ သရိတွာန၊ ဂေါတမော သကျပုင်္ဂဝေါ။>
        text <ဘိက္ခုသင်္ဃေ နိသီဒိတွာ၊ ဧတဒဂ္ဂေ ဌပေသိ မံ။>
      text <၅၄၉>
        text <သတသဟဿုပါဒာယ၊ ဣမံ ဌာနံ အပတ္ထယိံ။>
        text <သော မေ အတ္ထော အနုပ္ပတ္တော၊ ဝိနယေ ပါရမိံ ဂတော။>
      text <၅၅၀>
        text <သကျာနံ နန္ဒိဇနနော၊ ကပ္ပကော အာသဟံ ပုရေ။>
        text <ဝိဇဟိတွာန တံ ဇာတိံ၊ ပုတ္တော ဇာတော မဟေသိနော။>
      text <၅၅၁>
        text <ဣတော ဒုတိယကေ ကပ္ပေ၊ အဉ္ဇသော နာမ ခတ္တိယော။>
        text <အနန္တတေဇော အမိတယသော၊ ဘူမိပါလော မဟဒ္ဓနော။>
      text <၅၅၂>
        text <တဿ ရညော အဟံ ပုတ္တော၊ စန္ဒနော နာမ ခတ္တိယော။>
        text <ဇာတိမဒေနုပတ္ထဒ္ဓေါ၊ ယသဘောဂမဒေန စ။>
      text <၅၅၃>
        text <နာဂသတသဟဿာနိ၊ သဗ္ဗာလင်္ကာရဘူသိတာ။>
        text <တိဓာပဘိန္နာ မာတင်္ဂါ၊ ပရိဝါရေန္တိ မံ သဒာ။>
      text <၅၅၄>
        text <သဗလေဟိ ပရေတောဟံ၊ ဥယျာနံ ဂန္တုကာမကော။>
        text <အာရုယှ သိရိကံ နာဂံ၊ နဂရာ နိက္ခမိံ တဒာ။>
      text <၅၅၅>
        text <စရဏေန စ သမ္ပန္နော၊ ဂုတ္တဒွာရော သုသံဝုတော။>
        text <ဒေဝလော နာမ သမ္ဗုဒ္ဓေါ၊ အာဂစ္ဆိ ပုရတော မမ။>
      text <၅၅၆>
        text <ပေသေတွာ သိရိကံ နာဂံ၊ ဗုဒ္ဓံ အာသာဒယိံ တဒာ။>
        text <တတော သဉ္ဇာတကောပေါ သော၊ နာဂေါ နုဒ္ဓရတေ ပဒံ။>
      text <၅၅၇>
        text <နာဂံ ရုဏ္ဏမနံ ဒိသွာ၊ ဗုဒ္ဓေ ကောဓံ အကာသဟံ။>
        text <ဝိဟေသယိတွာ သမ္ဗုဒ္ဓံ၊ ဥယျာနံ အဂမာသဟံ။>
      text <၅၅၈>
        text <သာတံ တတ္ထ န ဝိန္ဒာမိ၊ သိရော ပဇ္ဇလိတော ယထာ။>
        text <ပရိဠာဟေန ဍယှာမိ၊ မစ္ဆောဝ ဗဠိသာဒကော။>
      text <၅၅၉>
        text <သသာဂရန္တာ ပထဝီ၊ အာဒိတ္တာ ဝိယ ဟောတိ မေ။>
        text <ပိတု သန္တိကုပါဂမ္မ၊ ဣဒံ ဝစနမဗြဝိံ။>
      text <၅၆၀>
        text <အာသီဝိသံဝ ကုပိတံ၊ အဂ္ဂိက္ခန္ဓံဝ အာဂတံ။>
        text <မတ္တံဝ ကုဉ္ဇရံ ဒန္တိံ၊ ယံ သယမ္ဘုမသာဒယိံ။>
      text <၅၆၁>
        text <အာသာဒိတော မယာ ဗုဒ္ဓေါ၊ ဃောရော ဥဂ္ဂတပေါ ဇိနော။>
        text <ပုရာ သဗ္ဗေ ဝိနဿာမ၊ ခမာပေဿာမ တံ မုနိံ။>
      text <၅၆၂>
        text <နော စေ တံ နိဇ္ဈာပေဿာမ၊ အတ္တဒန္တံ သမာဟိတံ။>
        text <ဩရေန သတ္တဒိဝသာ၊ ရဋ္ဌံ မေ ဝိဓမိဿတိ။>
      text <၅၆၃>
        text <သုမေခလော ကောသိယော စ၊ သိဂ္ဂဝေါ စာပိ သတ္တကော။>
        text <အာသာဒယိတွာ ဣသယော၊ ဒုဂ္ဂတာ တေ သရဋ္ဌကာ။>
      text <၅၆၄>
        text <ယဒာ ကုပ္ပန္တိ ဣသယော၊ သညတာ ဗြဟ္မစာရိနော။>
        text <သဒေဝကံ ဝိနာသေန္တိ၊ သသာဂရံ သပဗ္ဗတံ။>
      text <၅၆၅>
        text <တိယောဇနသဟဿမှိ၊ ပုရိသေ သန္နိပါတယိံ။>
        text <အစ္စယံ ဒေသနတ္ထာယ၊ သယမ္ဘုံ ဥပသင်္ကမိံ။>
      text <၅၆၆>
        text <အလ္လဝတ္ထာ အလ္လသိရာ၊ သဗ္ဗေဝ ပဉ္ဇလီကတာ။>
        text <ဗုဒ္ဓဿ ပါဒေ နိပတိတွာ၊ ဣဒံ ဝစနမဗြဝုံ။>
      text <၅၆၇>
        text <ခမဿု တွံ မဟာဝီရ၊ အဘိယာစတိ တံ ဇနော။>
        text <ပရိဠာဟံ ဝိနောဒေဟိ၊ မာ နော ရဋ္ဌံ ဝိနာသယ။>
      text <၅၆၈>
        text <သဒေဝမာနုသာ သဗ္ဗေ၊ သဒာနဝါ သရက္ခသာ။>
        text <အယောမယေန ကုဋေန၊ သိရံ ဘိန္ဒေယျု မေ သဒာ။>
      text <၅၆၉>
        text <ဒကေ အဂ္ဂိ န သဏ္ဌာတိ၊ ဗီဇံ သေလေ န ရူဟတိ။>
        text <အဂဒေ ကိမိ န သဏ္ဌာတိ၊ ကောပေါ ဗုဒ္ဓေ န ဇာယတိ။>
      text <၅၇၀>
        text <ယထာ စ ဘူမိ အစလာ၊ အပ္ပမေယျော စ သာဂရော။>
        text <အနန္တကော စ အာကာသော၊ ဧဝံ ဗုဒ္ဓါ အခေါဘိယာ။>
      text <၅၇၁>
        text <သဒာ ခန္တာ မဟာဝီရာ၊ ခမိတာ စ တပဿိနော။>
        text <ခန္တာနံ ခမိတာနဉ္စ၊ ဂမနံ တံ န ဝိဇ္ဇတိ။>
      text <၅၇၂>
        text <ဣဒံ ဝတွာန သမ္ဗုဒ္ဓေါ၊ ပရိဠာဟံ ဝိနောဒယံ။>
        text <မဟာဇနဿ ပုရတော၊ နဘံ အဗ္ဘုဂ္ဂမိ တဒာ။>
      text <၅၇၃>
        text <တေန ကမ္မေနဟံ ဝီရ၊ ဟီနတ္တံ အဇ္ဈုပါဂတော။>
        text <သမတိက္ကမ္မ တံ ဇာတိံ၊ ပါဝိသိံ အဘယံ ပုရံ။>
      text <၅၇၄>
        text <တဒာပိ မံ မဟာဝီရ၊ ဍယှမာနံ သုသဏ္ဌိတံ။>
        text <ပရိဠာဟံ ဝိနောဒေသိ၊ သယမ္ဘုဉ္စ ခမာပယိံ။>
      text <၅၇၅>
        text <အဇ္ဇာပိ မံ မဟာဝီရ၊ ဍယှမာနံ တိဟဂ္ဂိဘိ။>
        text <နိဗ္ဗာပေသိ တယော အဂ္ဂီ၊ သီတိဘာဝဉ္စ ပါပယိံ။>
      text <၅၇၆>
        text <ယေသံ သောတာဝဓာနတ္ထိ၊ သုဏာထ မမ ဘာသတော။>
        text <အတ္ထံ တုမှံ ပဝက္ခါမိ၊ ယထာ ဒိဋ္ဌံ ပဒံ မမ။>
      text <၅၇၇>
        text <သယမ္ဘုံ တံ ဝိမာနေတွာ၊ သန္တစိတ္တံ သမာဟိတံ။>
        text <တေန ကမ္မေနဟံ အဇ္ဇ၊ ဇာတောမှိ နီစယောနိယံ။>
      text <၅၇၈>
        text <မာ ဝေါ ခဏံ ဝိရာဓေထ၊ ခဏာတီတာ ဟိ သောစရေ။>
        text <သဒတ္ထေ ဝါယမေယျာထ၊ ခဏော ဝေါ ပဋိပါဒိတော။>
      text <၅၇၉>
        text <ဧကစ္စာနဉ္စ ဝမနံ၊ ဧကစ္စာနံ ဝိရေစနံ။>
        text <ဝိသံ ဟလာဟလံ ဧကေ၊ ဧကစ္စာနဉ္စ ဩသဓံ။>
      text <၅၈၀>
        text <ဝမနံ ပဋိပန္နာနံ၊ ဖလဋ္ဌာနံ ဝိရေစနံ။>
        text <ဩသဓံ ဖလလာဘီနံ၊ ပုညက္ခေတ္တံ ဂဝေသိနံ။>
      text <၅၈၁>
        text <သာသနေန ဝိရုဒ္ဓါနံ၊ ဝိသံ ဟလာဟလံ ယထာ။>
        text <အာသီဝိသော ဒိဋ္ဌဝိသော၊ ဧဝံ ဈာပေတိ တံ နရံ။>
      text <၅၈၂>
        text <သကိံ ပီတံ ဟလာဟလံ၊ ဥပရုန္ဓတိ ဇီဝိတံ။>
        text <သာသနေန ဝိရုဇ္ဈိတွာ၊ ကပ္ပကောဋိမှိ ဍယှတိ။>
      text <၅၈၃>
        text <ခန္တိယာ အဝိဟိံသာယ၊ မေတ္တစိတ္တဝတာယ စ။>
        text <သဒေဝကံ သော တာရတိ၊ တသ္မာ တေ အဝိရာဓိယာ။>
      text <၅၈၄>
        text <လာဘာလာဘေ န သဇ္ဇန္တိ၊ သမ္မာနနဝိမာနနေ။>
        text <ပထဝီသဒိသာ ဗုဒ္ဓါ၊ တသ္မာ တေ န ဝိရာဓိယာ။>
      text <၅၈၅>
        text <ဒေဝဒတ္တေ စ ဝဓကေ၊ စောရေ အင်္ဂုလိမာလကေ။>
        text <ရာဟုလေ ဓနပါလေ စ၊ သဗ္ဗေသံ သမကော မုနိ။>
      text <၅၈၆>
        text <ဧတေသံ ပဋိဃော နတ္ထိ၊ ရာဂေါမေသံ န ဝိဇ္ဇတိ။>
        text <သဗ္ဗေသံ သမကော ဗုဒ္ဓေါ၊ ဝဓကဿောရသဿ စ။>
      text <၅၈၇>
        text <ပန္ထေ ဒိသွာန ကာသာဝံ၊ ဆဍ္ဍိတံ မီဠှမက္ခိတံ။>
        text <သိရသ္မိံ အဉ္ဇလိံ ကတွာ၊ ဝန္ဒိတဗ္ဗံ ဣသိဒ္ဓဇံ။>
      text <၅၈၈>
        text <အဗ္ဘတီတာ စ ယေ ဗုဒ္ဓါ၊ ဝတ္တမာနာ အနာဂတာ။>
        text <ဓဇေနာနေန သုဇ္ဈန္တိ၊ တသ္မာ ဧတေ နမဿိယာ။>
      text <၅၈၉>
        text <သတ္ထုကပ္ပံ သုဝိနယံ၊ ဓာရေမိ ဟဒယေနဟံ။>
        text <နမဿမာနော ဝိနယံ၊ ဝိဟရိဿာမိ သဗ္ဗဒာ။>
      text <၅၉၀>
        text <ဝိနယော အာသယော မယှံ၊ ဝိနယော ဌာနစင်္ကမံ။>
        text <ကပ္ပေမိ ဝိနယေ ဝါသံ၊ ဝိနယော မမ ဂေါစရော။>
      text <၅၉၁>
        text <ဝိနယေ ပါရမိပ္ပတ္တော၊ သမထေ စာပိ ကောဝိဒော။>
        text <ဥပါလိ တံ မဟာဝီရ၊ ပါဒေ ဝန္ဒတိ သတ္ထုနော။>
      text <၅၉၂>
        text <သော အဟံ ဝိစရိဿာမိ၊ ဂါမာ ဂါမံ ပုရာ ပုရံ။>
        text <နမဿမာနော သမ္ဗုဒ္ဓံ၊ ဓမ္မဿ စ သုဓမ္မတံ။>
      text <၅၉၃>
        text <ကိလေသာ ဈာပိတာ မယှံ၊ ဘဝါ သဗ္ဗေ သမူဟတာ။>
        text <သဗ္ဗာသဝါ ပရိက္ခီဏာ၊ နတ္ထိ ဒာနိ ပုနဗ္ဘဝေါ။>
      text <၅၉၄>
        text <သွာဂတံ ဝတ မေ အာသိ၊ ဗုဒ္ဓသေဋ္ဌဿ သန္တိကေ။>
        text <တိဿော ဝိဇ္ဇာ အနုပ္ပတ္တာ၊ ကတံ ဗုဒ္ဓဿ သာသနံ။>
      text <၅၉၅>
        text <ပဋိသမ္ဘိဒာ စတဿော၊ ဝိမောက္ခါပိ စ အဋ္ဌိမေ။>
        text <ဆဠဘိညာ သစ္ဆိကတာ၊ ကတံ ဗုဒ္ဓဿ သာသနံ။>
      text <ဣတ္ထံ သုဒံ အာယသ္မာ ဥပါလိ ထေရော ဣမာ ဂါထာယော အဘာသိတ္ထာတိ။>
      stand <ဥပါလိတ္ထေရဿာပဒာနံ ဆဋ္ဌံ။>
    text <၃-၇။ အညာသိကောဏ္ဍညတ္ထေရအပဒာနံ>
      text <၅၉၆>
        text <ပဒုမုတ္တရသမ္ဗုဒ္ဓံ၊ လောကဇေဋ္ဌံ ဝိနာယကံ။>
        text <ဗုဒ္ဓဘူမိမနုပ္ပတ္တံ၊ ပဌမံ အဒ္ဒသံ အဟံ။>
      text <၅၉၇>
        text <ယာဝတာ ဗောဓိယာ မူလေ၊ ယက္ခါ သဗ္ဗေ သမာဂတာ။>
        text <သမ္ဗုဒ္ဓံ ပရိဝါရေတွာ၊ ဝန္ဒန္တိ ပဉ္ဇလီကတာ။>
      text <၅၉၈>
        text <သဗ္ဗေ ဒေဝါ တုဋ္ဌမနာ၊ အာကာသေ သဉ္စရန္တိ တေ။>
        text <ဗုဒ္ဓေါ အယံ အနုပ္ပတ္တော၊ အန္ဓကာရတမောနုဒော။>
      text <၅၉၉>
        text <တေသံ ဟာသပရေတာနံ၊ မဟာနာဒော အဝတ္တထ။>
        text <ကိလေသေ ဈာပယိဿာမ၊ သမ္မာသမ္ဗုဒ္ဓသာသနေ။>
      text <၆၀၀>
        text <ဒေဝါနံ ဂိရမညာယ၊ ဝါစာသဘိမုဒီရိဟံ။>
        text <ဟဋ္ဌော ဟဋ္ဌေန စိတ္တေန၊ အာဒိဘိက္ခမဒာသဟံ။>
      text <၆၀၁>
        text <မမ သင်္ကပ္ပမညာယ၊ သတ္ထာ လောကေ အနုတ္တရော။>
        text <ဒေဝသင်္ဃေ နိသီဒိတွာ၊ ဣမာ ဂါထာ အဘာသထ။>
      text <၆၀၂>
        text <သတ္တာဟံ အဘိနိက္ခမ္မ၊ ဗောဓိံ အဇ္ဈဂမံ အဟံ။>
        text <ဣဒံ မေ ပဌမံ ဘတ္တံ၊ ဗြဟ္မစာရိဿ ယာပနံ။>
      text <၆၀၃>
        text <တုသိတာ ဟိ ဣဓာဂန္တွာ၊ ယော မေ ဘိက္ခံ ဥပါနယိ။>
        text <တမဟံ ကိတ္တယိဿာမိ၊ သုဏောထ မမ ဘာသတော။>
      text <၆၀၄>
        text <တိံသကပ္ပသဟဿာနိ၊ ဒေဝရဇ္ဇံ ကရိဿတိ။>
        text <သဗ္ဗေ ဒေဝေ အဘိဘောတွာ၊ တိဒိဝံ အာဝသိဿတိ။>
      text <၆၀၅>
        text <ဒေဝလောကာ စဝိတွာန၊ မနုဿတ္တံ ဂမိဿတိ။>
        text <သဟဿဓာ စက္ကဝတ္တီ၊ တတ္ထ ရဇ္ဇံ ကရိဿတိ။>
      text <၆၀၆>
        text <ကပ္ပသတသဟဿမှိ၊ ဩက္ကာကကုလသမ္ဘဝေါ။>
        text <ဂေါတမော နာမ ဂေါတ္တေန၊ သတ္ထာ လောကေ ဘဝိဿတိ။>
      text <၆၀၇>
        text <တိဒသာ သော စဝိတွာန၊ မနုဿတ္တံ ဂမိဿတိ။>
        text <အဂါရာ ပဗ္ဗဇိတွာန၊ ဆဗ္ဗဿာနိ ဝသိဿတိ။>
      text <၆၀၈>
        text <တတော သတ္တမကေ ဝဿေ၊ ဗုဒ္ဓေါ သစ္စံ ကထေဿတိ။>
        text <ကောဏ္ဍညော နာမ နာမေန၊ ပဌမံ သစ္ဆိကာဟိတိ။>
      text <၆၀၉>
        text <နိက္ခန္တေနာနုပဗ္ဗဇိံ၊ ပဓာနံ သုကတံ မယာ။>
        text <ကိလေသေ ဈာပနတ္ထာယ၊ ပဗ္ဗဇိံ အနဂါရိယံ။>
      text <၆၁၀>
        text <အဘိဂန္တွာန သဗ္ဗညူ၊ ဗုဒ္ဓေါ လောကေ သဒေဝကေ။>
        text <ဣသိနာမေ မိဂါရညေ၊ အမတဘေရိမာဟနိ။>
      text <၆၁၁>
        text <သော ဒာနိ ပတ္တော အမတံ၊ သန္တိပဒမနုတ္တရံ။>
        text <သဗ္ဗာသဝေ ပရိညာယ၊ ဝိဟရာမိ အနာသဝေါ။>
      text <၆၁၂>
        text <ပဋိသမ္ဘိဒာ စတဿော၊ ဝိမောက္ခါပိ စ အဋ္ဌိမေ။>
        text <ဆဠဘိညာ သစ္ဆိကတာ၊ ကတံ ဗုဒ္ဓဿ သာသနံ။>
      text <ဣတ္ထံ သုဒံ အာယသ္မာ အညာသိကောဏ္ဍညော ထေရော ဣမာ>
      text <ဂါထာယော အဘာသိတ္ထာတိ။>
      stand <အညာသိကောဏ္ဍညတ္ထေရဿာပဒာနံ သတ္တမံ။>
    text <၃-၈။ ပိဏ္ဍောလဘာရဒွာဇတ္ထေရအပဒာနံ>
      text <၆၁၃>
        text <ပဒုမုတ္တရော နာမ ဇိနော၊ သယမ္ဘူ အဂ္ဂပုဂ္ဂလော။>
        text <ပုရတော ဟိမဝန္တဿ၊ စိတ္တကူဋေ ဝသီ တဒာ။>
      text <၆၁၄>
        text <အဘီတရူပေါ တတ္ထာသိံ၊ မိဂရာဇာ စတုက္ကမော။>
        text <တဿ သဒ္ဒံ သုဏိတွာန၊ ဝိက္ခမ္ဘန္တိ ဗဟုဇ္ဇနာ။>
      text <၆၁၅>
        text <သုဖုလ္လံ ပဒုမံ ဂယှ၊ ဥပဂစ္ဆိံ နရာသဘံ။>
        text <ဝုဋ္ဌိတဿ သမာဓိမှာ၊ ဗုဒ္ဓဿ အဘိရောပယိံ။>
      text <၆၁၆>
        text <စာတုဒ္ဒိသံ နမဿိတွာ၊ ဗုဒ္ဓသေဋ္ဌံ နရုတ္တမံ။>
        text <သကံ စိတ္တံ ပသာဒေတွာ၊ သီဟနာဒံ နဒိံ အဟံ။>
      text <၆၁၇>
        text <ပဒုမုတ္တရော လောကဝိဒူ၊ အာဟုတီနံ ပဋိဂ္ဂဟော။>
        text <သကာသနေ နိသီဒိတွာ၊ ဣမာ ဂါထာ အဘာသထ။>
      text <၆၁၈>
        text <ဗုဒ္ဓဿ ဂိရမညာယ၊ သဗ္ဗေ ဒေဝါ သမာဂတာ။>
        text <အာဂတော ဝဒတံ သေဋ္ဌော၊ ဓမ္မံ သောဿာမ တံ မယံ။>
      text <၆၁၉>
        text <တေသံ ဟာသပရေတာနံ၊ ပုရတော လောကနာယကော။>
        text <မမ သဒ္ဒံ ပကိတ္တေသိ၊ ဒီဃဒဿီ မဟာမုနိ။>
      text <၆၂၀>
        text <ယေနိဒံ ပဒုမံ ဒိန္နံ၊ သီဟနာဒော စ နာဒိတော။>
        text <တမဟံ ကိတ္တယိဿာမိ၊ သုဏာထ မမ ဘာသတော။>
      text <၆၂၁>
        text <ဣတော အဋ္ဌမကေ ကပ္ပေ၊ စက္ကဝတ္တီ ဘဝိဿတိ။>
        text <သတ္တရတနသမ္ပန္နော စတုဒီပမှိ ဣဿရော။>
      text <၆၂၂>
        text <ကာရယိဿတိ ဣဿရိယံ၊ မဟိယာ စတုသဋ္ဌိယာ။>
        text <ပဒုမော နာမ နာမေန၊ စက္ကဝတ္တီ မဟဗ္ဗလော။>
      text <၆၂၃>
        text <ကပ္ပသတသဟဿမှိ၊ ဩက္ကာကကုလသမ္ဘဝေါ။>
        text <ဂေါတမော နာမ ဂေါတ္တေန၊ သတ္ထာ လောကေ ဘဝိဿတိ။>
      text <၆၂၄>
        text <ပကာသိတေ ပါဝစနေ၊ ဗြဟ္မဗန္ဓု ဘဝိဿတိ။>
        text <ဗြဟ္မညာ အဘိနိက္ခမ္မ၊ ပဗ္ဗဇိဿတိ တာဝဒေ။>
      text <၆၂၅>
        text <ပဓာနပဟိတတ္တော သော၊ ဥပသန္တော နိရူပဓိ။>
        text <သဗ္ဗာသဝေ ပရိညာယ၊ နိဗ္ဗာယိဿတိနာသဝေါ။>
      text <၆၂၆>
        text <ဝိဇနေ ပန္တသေယျမှိ၊ ဝါဠမိဂသမာကုလေ။>
        text <သဗ္ဗာသဝေ ပရိညာယ၊ နိဗ္ဗာယိဿတိနာသဝေါ။>
      text <၆၂၇>
        text <ပဋိသမ္ဘိဒာ စတဿော၊ ဝိမောက္ခါပိ စ အဋ္ဌိမေ။>
        text <ဆဠဘိညာ သစ္ဆိကတာ၊ ကတံ ဗုဒ္ဓဿ သာသနံ။>
      text <ဣတ္ထံ သုဒံ အာယသ္မာ ပိဏ္ဍောလဘာရဒွာဇော ထေရော ဣမာ ဂါထာယော အဘာသိတ္ထာတိ။>
      stand <ပိဏ္ဍောလဘာရဒွာဇတ္ထေရဿာပဒာနံ အဋ္ဌမံ။>
    text <၃-၉။ ခဒိရဝနိယရေဝတတ္ထေရအပဒာနံ>
      text <၆၂၈>
        text <ဂင်္ဂါ ဘာဂီရထီ နာမ၊ ဟိမဝန္တာ ပဘာဝိတာ။>
        text <ကုတိတ္ထေ နာဝိကော အာသိံ၊ ဩရိမေ စ တရိံ အဟံ။>
      text <၆၂၉>
        text <ပဒုမုတ္တရော နာယကော၊ သမ္ဗုဒ္ဓေါ ဒွိပဒုတ္တမော။>
        text <ဝသီ သတသဟဿေဟိ၊ ဂင်္ဂါတီရမုပါဂတော။>
      text <၆၃၀>
        text <ဗဟူ နာဝါ သမာနေတွာ၊ ဝဍ္ဎကီဟိ သုသင်္ခတံ။>
        text <နာဝါယ ဆဒနံ ကတွာ၊ ပဋိမာနိံ နရာသဘံ။>
      text <၆၃၁>
        text <အာဂန္တွာန စ သမ္ဗုဒ္ဓေါ၊ အာရူဟိ တဉ္စ နာဝကံ။>
        text <ဝါရိမဇ္ဈေ ဌိတော သတ္ထာ၊ ဣမာ ဂါထာ အဘာသထ။>
      text <၆၃၂>
        text <ယော သော တာရေသိ သမ္ဗုဒ္ဓံ၊ သင်္ဃဉ္စာပိ အနာသဝံ။>
        text <တေန စိတ္တပ္ပသာဒေန၊ ဒေဝလောကေ ရမိဿတိ။>
      text <၆၃၃>
        text <နိဗ္ဗတ္တိဿတိ တေ ဗျမှံ၊ သုကတံ နာဝသဏ္ဌိတံ။>
        text <အာကာသေ ပုပ္ဖဆဒနံ၊ ဓာရယိဿတိ သဗ္ဗဒာ။>
      text <၆၃၄>
        text <အဋ္ဌပညာသကပ္ပမှိ၊ တာရကော နာမ ခတ္တိယော။>
        text <စာတုရန္တော ဝိဇိတာဝီ၊ စက္ကဝတ္တီ ဘဝိဿတိ။>
      text <၆၃၅>
        text <သတ္တပညာသကပ္ပမှိ၊ စမ္မကော နာမ ခတ္တိယော။>
        text <ဥဂ္ဂစ္ဆန္တောဝ သူရိယော၊ ဇောတိဿတိ မဟဗ္ဗလော။>
      text <၆၃၆>
        text <ကပ္ပသတသဟဿမှိ၊ ဩက္ကာကကုလသမ္ဘဝေါ။>
        text <ဂေါတမော နာမ ဂေါတ္တေန၊ သတ္ထာ လောကေ ဘဝိဿတိ။>
      text <၆၃၇>
        text <တိဒသာ သော စဝိတွာန၊ မနုဿတ္တံ ဂမိဿတိ။>
        text <ရေဝတော နာမ နာမေန၊ ဗြဟ္မဗန္ဓု ဘဝိဿတိ။>
      text <၆၃၈>
        text <အဂါရာ နိက္ခမိတွာန၊ သုက္ကမူလေန စောဒိတော။>
        text <ဂေါတမဿ ဘဂဝတော၊ သာသနေ ပဗ္ဗဇိဿတိ။>
      text <၆၃၉>
        text <သော ပစ္ဆာ ပဗ္ဗဇိတွာန၊ ယုတ္တယောဂေါ ဝိပဿကော။>
        text <သဗ္ဗာသဝေ ပရိညာယ၊ နိဗ္ဗာယိဿတိနာသဝေါ။>
      text <၆၄၀>
        text <ဝီရိယံ မေ ဓုရဓောရယှံ၊ ယောဂက္ခေမာဓိဝါဟနံ။>
        text <ဓာရေမိ အန္တိမံ ဒေဟံ၊ သမ္မာသမ္ဗုဒ္ဓသာသနေ။>
      text <၆၄၁>
        text <သတသဟဿေ ကတံ ကမ္မံ၊ ဖလံ ဒဿေသိ မေ ဣဓ။>
        text <သုမုတ္တော သရဝေဂေါဝ၊ ကိလေသေ ဈာပယီ မမ။>
      text <၆၄၂>
        text <တတော မံ ဝနနိရတံ၊ ဒိသွာ လောကန္တဂူ မုနိ။>
        text <ဝနဝါသိဘိက္ခူနဂ္ဂံ၊ ပညပေသိ မဟာမတိ။>
      text <၆၄၃>
        text <ပဋိသမ္ဘိဒာ စတဿော၊ ဝိမောက္ခါပိ စ အဋ္ဌိမေ။>
        text <ဆဠဘိညာ သစ္ဆိကတာ၊ ကတံ ဗုဒ္ဓဿ သာသနံ။>
      text <ဣတ္ထံ သုဒံ အာယသ္မာ ခဒိရဝနိယော ရေဝတော ထေရော ဣမာ ဂါထာယော အဘာသိတ္ထာတိ။>
      stand <ခဒိရဝနိယရေဝတတ္ထေရဿာပဒာနံ နဝမံ။>
    text <၃-၁၀။ အာနန္ဒတ္ထေရအပဒာနံ>
      text <၆၄၄>
        text <အာရာမဒွာရာ နိက္ခမ္မ၊ ပဒုမုတ္တရော မဟာမုနိ။>
        text <ဝဿေန္တော အမတံ ဝုဋ္ဌိံ၊ နိဗ္ဗာပေသိ မဟာဇနံ။>
      text <၆၄၅>
        text <သတသဟဿံ တေ ဓီရာ၊ ဆဠဘိညာ မဟိဒ္ဓိကာ။>
        text <ပရိဝါရေန္တိ သမ္ဗုဒ္ဓံ၊ ဆာယာဝ အနပါယိနီ။>
      text <၆၄၆>
        text <ဟတ္ထိက္ခန္ဓဂတော အာသိံ၊ သေတစ္ဆတ္တံ ဝရုတ္တမံ။>
        text <သုစာရုရူပံ ဒိသွာန၊ ဝိတ္တိ မေ ဥဒပဇ္ဇထ။>
      text <၆၄၇>
        text <ဩရုယှ ဟတ္ထိခန္ဓမှာ၊ ဥပဂစ္ဆိံ နရာသဘံ။>
        text <ရတနာမယဆတ္တံ မေ၊ ဗုဒ္ဓသေဋ္ဌဿ ဓာရယိံ။>
      text <၆၄၈>
        text <မမ သင်္ကပ္ပမညာယ၊ ပဒုမုတ္တရော မဟာဣသိ။>
        text <တံ ကထံ ဌပယိတွာန၊ ဣမာ ဂါထာ အဘာသထ။>
      text <၆၄၉>
        text <ယော သော ဆတ္တမဓာရေသိ၊ သောဏ္ဏာလင်္ကာရဘူသိတံ။>
        text <တမဟံ ကိတ္တယိဿာမိ၊ သုဏောထ မမ ဘာသတော။>
      text <၆၅၀>
        text <ဣတော ဂန္တွာ အယံ ပေါသော၊ တုသိတံ အာဝသိဿတိ။>
        text <အနုဘောဿတိ သမ္ပတ္တိံ၊ အစ္ဆရာဟိ ပုရက္ခတော။>
      text <၆၅၁>
        text <စတုတ္တိံသတိက္ခတ္တုဉ္စ၊ ဒေဝရဇ္ဇံ ကရိဿတိ။>
        text <ဗလာဓိပေါ အဋ္ဌသတံ၊ ဝသုဓံ အာဝသိဿတိ။>
      text <၆၅၂>
        text <အဋ္ဌပညာသက္ခတ္တုဉ္စ၊ စက္ကဝတ္တီ ဘဝိဿတိ။>
        text <ပဒေသရဇ္ဇံ ဝိပုလံ၊ မဟိယာ ကာရယိဿတိ။>
      text <၆၅၃>
        text <ကပ္ပသတသဟဿမှိ၊ ဩက္ကာကကုလသမ္ဘဝေါ။>
        text <ဂေါတမော နာမ ဂေါတ္တေန၊ သတ္ထာ လောကေ ဘဝိဿတိ။>
      text <၆၅၄>
        text <သကျာနံ ကုလကေတုဿ၊ ဉာတိဗန္ဓု ဘဝိဿတိ။>
        text <အာနန္ဒော နာမ နာမေန၊ ဥပဋ္ဌာကော မဟေသိနော။>
      text <၆၅၅>
        text <အာတာပီ နိပကော စာပိ၊ ဗာဟုသစ္စေ သုကောဝိဒော။>
        text <နိဝါတဝုတ္တိ အတ္ထဒ္ဓေါ၊ သဗ္ဗပါဌီ ဘဝိဿတိ။>
      text <၆၅၆>
        text <ပဓာနပဟိတတ္တော သော၊ ဥပသန္တော နိရူပဓိ။>
        text <သဗ္ဗာသဝေ ပရိညာယ၊ နိဗ္ဗာယိဿတိနာသဝေါ။>
      text <၆၅၇>
        text <သန္တိ အာရညကာ နာဂါ၊ ကုဉ္ဇရာ သဋ္ဌိဟာယနာ။>
        text <တိဓာပဘိန္နာ မာတင်္ဂါ၊ ဤသာဒန္တာ ဥရူဠှဝါ။>
      text <၆၅၈>
        text <အနေကသတသဟဿာ၊ ပဏ္ဍိတာပိ မဟိဒ္ဓိကာ။>
        text <သဗ္ဗေ တေ ဗုဒ္ဓနာဂဿ၊ န ဟောန္တု ပဏိဓိမှိ တေ။>
      text <၆၅၉>
        text <အာဒိယာမေ နမဿာမိ၊ မဇ္ဈိမေ အထ ပစ္ဆိမေ။>
        text <ပသန္နစိတ္တော သုမနော၊ ဗုဒ္ဓသေဋ္ဌံ ဥပဋ္ဌဟိံ။>
      text <၆၆၀>
        text <အာတာပီ နိပကော စာပိ၊ သမ္ပဇာနော ပတိဿတော။>
        text <သောတာပတ္တိဖလံ ပတ္တော၊ သေခဘူမီသု ကောဝိဒော။>
      text <၆၆၁>
        text <သတသဟဿိတော ကပ္ပေ၊ ယံ ကမ္မမဘိနီဟရိံ။>
        text <တာဟံ ဘူမိမနုပ္ပတ္တော၊ ဌိတာ သဒ္ဓမ္မမာစလာ။>
      text <၆၆၂>
        text <သွာဂတံ ဝတ မေ အာသိ၊ ဗုဒ္ဓသေဋ္ဌဿ သန္တိကေ။>
        text <တိဿော ဝိဇ္ဇာ အနုပ္ပတ္တာ၊ ကတံ ဗုဒ္ဓဿ သာသနံ။>
      text <၆၆၃>
        text <ပဋိသမ္ဘိဒာ စတဿော၊ ဝိမောက္ခါပိ စ အဋ္ဌိမေ။>
        text <ဆဠဘိညာ သစ္ဆိကတာ၊ ကတံ ဗုဒ္ဓဿ သာသနံ။>
        text <ဗုဒ္ဓေါ ပစ္စေကဗုဒ္ဓေါ စ၊ သာရိပုတ္တော စ ကောလိတော။>
        text <ကဿပေါ အနုရုဒ္ဓေါ စ၊ ပုဏ္ဏတ္ထေရော ဥပါလိ စ။>
        text <အညာသိကောဏ္ဍညော ပိဏ္ဍောလော၊ ရေဝတာနန္ဒပဏ္ဍိတော။>
        text <ဆသတာနိ စ ပညာသ၊ ဂါထာယော သဗ္ဗပိဏ္ဍိတာ။>
      text <ဣတ္ထံ သုဒံ အာယသ္မာ အာနန္ဒော ထေရော ဣမာ ဂါထာယော အဘာသိတ္ထာတိ။>
      stand <အာနန္ဒတ္ထေရဿာပဒာနံ ဒသမံ။>
      text <တဿုဒ္ဒာနံ>
      stand <အပဒာနေ ဗုဒ္ဓဝဂ္ဂေါ ပဌမော။>
