text <၂၂။ မဟာနိပါတော>
  text <  <
  text <၅၃၈။ မူဂပက္ခဇာတကံ ၁>
  text <၁>
    text <မာ ပဏ္ဍိစ္စယံ ဝိဘာဝယ၊ ဗာလမတော ဘဝ သဗ္ဗပါဏိနံ။>
    text <သဗ္ဗော တံ ဇနော ဩစိနာယတု၊ ဧဝံ တဝ အတ္ထော ဘဝိဿတိ။>
  text <၂>
    text <ကရောမိ တေ တံ ဝစနံ၊ ယံ မံ ဘဏသိ ဒေဝတေ။>
    text <အတ္ထကာမာသိ မေ အမ္မ၊ ဟိတကာမာသိ ဒေဝတေ။>
  text <၃>
    text <ကိံ နု သန္တရမာနောဝ၊ ကာသုံ ခဏသိ သာရထိ။>
    text <ပုဋ္ဌော မေ သမ္မ အက္ခါဟိ၊ ကိံ ကာသုယာ ကရိဿသိ။>
  text <၄>
    text <ရညော မူဂေါ စ ပက္ခေါ စ၊ ပုတ္တော ဇာတော အစေတသော။>
    text <သောမှိ ရညာ သမဇ္ဈိဋ္ဌော၊ ပုတ္တံ မေ နိခဏံ ဝနေ။>
  text <၅>
    text <န ဗဓိရော န မူဂေါသ္မိ၊ န ပက္ခေါ န စ ဝီကလော။>
    text <အဓမ္မံ သာရထိ ကယိရာ၊ မံ စေ တွံ နိခဏံ ဝနေ။>
  text <၆>
    text <ဦရူ ဗာဟုံ စ မေ ပဿ၊ ဘာသိတဉ္စ သုဏောဟိ မေ။>
    text <အဓမ္မံ သာရထိ ကယိရာ၊ မံ စေ တွံ နိခဏံ ဝနေ။>
  text <၇>
    text <ဒေဝတာ နုသိ ဂန္ဓဗ္ဗော၊ အဒု သက္ကော ပုရိန္ဒဒော။>
    text <ကော ဝါ တွံ ကဿ ဝါ ပုတ္တော၊ ကထံ ဇာနေမု တံ မယံ။>
  text <၈>
    text <နမှိ ဒေဝေါ န ဂန္ဓဗ္ဗော၊ နာပိ သက္ကော ပုရိန္ဒဒော။>
    text <ကာသိရညော အဟံ ပုတ္တော၊ ယံ ကာသုယာ နိခညသိ။>
  text <၉>
    text <တဿ ရညော အဟံ ပုတ္တော၊ ယံ တွံ သမ္မူပဇီဝသိ။>
    text <အဓမ္မံ သာရထိ ကယိရာ၊ မံ စေ တွံ နိခဏံ ဝနေ။>
  text <၁၀>
    text <ယဿ ရုက္ခဿ ဆာယာယ၊ နိသီဒေယျ သယေယျ ဝါ။>
    text <န တဿ သာခံ ဘဉ္ဇေယျ၊ မိတ္တဒုဗ္ဘော ဟိ ပါပကော။>
  text <၁၁>
    text <ယထာ ရုက္ခေါ တထာ ရာဇာ၊ ယထာ သာခါ တထာ အဟံ။>
    text <ယထာ ဆာယူပဂေါ ပေါသော၊ ဧဝံ တွမသိ သာရထိ။>
    text <အဓမ္မံ သာရထိ ကယိရာ၊ မံ စေ တွံ နိခဏံ ဝနေ။>
  text <၁၂>
    text <ပဟူတဘက္ခေါ ဘဝတိ၊ ဝိပ္ပဝုဋ္ဌော သကံ ဃရာ။>
    text <ဗဟူ နံ ဥပဇီဝန္တိ၊ ယော မိတ္တာနံ န ဒုဗ္ဘတိ။>
  text <၁၃>
    text <ယံ ယံ ဇနပဒံ ယာတိ၊ နိဂမေ ရာဇဓာနိယော။>
    text <သဗ္ဗတ္ထ ပူဇိတော ဟောတိ၊ ယော မိတ္တာနံ န ဒုဗ္ဘတိ။>
  text <၁၄>
    text <နာဿ စောရာ ပသာဟန္တိ၊ နာတိမညန္တိ ခတ္တိယာ။>
    text <သဗ္ဗေ အမိတ္တေ တရတိ၊ ယော မိတ္တာနံ န ဒုဗ္ဘတိ။>
  text <၁၅>
    text <အက္ကုဒ္ဓေါ သဃရံ ဧတိ၊ သဘာယံ ပဋိနန္ဒိတော။>
    text <ဉာတီနံ ဥတ္တမော ဟောတိ၊ ယော မိတ္တာနံ န ဒုဗ္ဘတိ။>
  text <၁၆>
    text <သက္ကတွာ သက္ကတော ဟောတိ၊ ဂရု ဟောတိ သဂါရဝေါ။>
    text <ဝဏ္ဏကိတ္တိဘတော ဟောတိ၊ ယော မိတ္တာနံ န ဒုဗ္ဘတိ။>
  text <၁၇>
    text <ပူဇကော လဘတေ ပူဇံ၊ ဝန္ဒကော ပဋိဝန္ဒနံ။>
    text <ယသော ကိတ္တိဉ္စ ပပ္ပေါတိ၊ ယော မိတ္တာနံ န ဒုဗ္ဘတိ။>
  text <၁၈>
    text <အဂ္ဂိ ယထာ ပဇ္ဇလတိ၊ ဒေဝတာဝ ဝိရောစတိ။>
    text <သိရိယာ အဇဟိတော ဟောတိ၊ ယော မိတ္တာနံ န ဒုဗ္ဘတိ။>
  text <၁၉>
    text <ဂါဝေါ တဿ ပဇာယန္တိ၊ ခေတ္တေ ဝုတ္တံ ဝိရူဟတိ။>
    text <ဝုတ္တာနံ ဖလမသ္နာတိ၊ ယော မိတ္တာနံ န ဒုဗ္ဘတိ။>
  text <၂၀>
    text <ဒရိတော ပဗ္ဗတာတော ဝါ၊ ရုက္ခတော ပတိတော နရော။>
    text <စုတော ပတိဋ္ဌံ လဘတိ၊ ယော မိတ္တာနံ န ဒုဗ္ဘတိ။>
  text <၂၁>
    text <ဝိရူဠှမူလသန္တာနံ၊ နိဂြောဓမိဝ မာလုတော။>
    text <အမိတ္တာ နပ္ပသာဟန္တိ၊ ယော မိတ္တာနံ န ဒုဗ္ဘတိ။>
  text <၂၂>
    text <ဧဟိ တံ ပဋိနေဿာမိ၊ ရာဇပုတ္တ သကံ ဃရံ။>
    text <ရဇ္ဇံ ကာရေဟိ ဘဒ္ဒန္တေ၊ ကိံ အရညေ ကရိဿသိ။>
  text <၂၃>
    text <အလံ မေ တေန ရဇ္ဇေန၊ ဉာတကေဟိ ဓနေန ဝါ။>
    text <ယံ မေ အဓမ္မစရိယာယ၊ ရဇ္ဇံ လဗ္ဘေထ သာရထိ။>
  text <၂၄>
    text <ပုဏ္ဏပတ္တံ မံ လာဘေဟိ၊ ရာဇပုတ္တ ဣတော ဂတော။>
    text <ပိတာ မာတာ စ မေ ဒဇ္ဇုံ၊ ရာဇပုတ္တ တယီ ဂတေ။>
  text <၂၅>
    text <ဩရောဓာ စ ကုမာရာ စ၊ ဝေသိယာနာ စ ဗြာဟ္မဏာ။>
    text <တေပိ အတ္တမနာ ဒဇ္ဇုံ၊ ရာဇပုတ္တ တယီ ဂတေ။>
  text <၂၆>
    text <ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။>
    text <တေပိ အတ္တမနာ ဒဇ္ဇုံ၊ ရာဇပုတ္တ တယီ ဂတေ။>
  text <၂၇>
    text <ဗဟုဓညာ ဇာနပဒာ၊ နေဂမာ စ သမာဂတာ။>
    text <ဥပါယနာနိ မေ ဒဇ္ဇုံ၊ ရာဇပုတ္တ တယီ ဂတေ။>
  text <၂၈>
    text <ပိတု မာတု စဟံ စတ္တော၊ ရဋ္ဌဿ နိဂမဿ စ။>
    text <အထော သဗ္ဗကုမာရာနံ၊ နတ္ထိ မယှံ သကံ ဃရံ။>
  text <၂၉>
    text <အနုညာတော အဟံ မတျာ၊ သဉ္စတ္တော ပိတရာ မဟံ။>
    text <ဧကောရညေ ပဗ္ဗဇိတော၊ န ကာမေ အဘိပတ္ထယေ။>
  text <၃၀>
    text <အပိ အတရမာနာနံ၊ ဖလာသာဝ သမိဇ္ဈတိ။>
    text <ဝိပက္ကဗြဟ္မစရိယောသ္မိ၊ ဧဝံ ဇာနာဟိ သာရထိ။>
  text <၃၁>
    text <အပိ အတရမာနာနံ၊ သမ္မဒတ္ထော ဝိပစ္စတိ။>
    text <ဝိပက္ကဗြဟ္မစရိယောသ္မိ၊ နိက္ခန္တော အကုတောဘယော။>
  text <၃၂>
    text <ဧဝံ ဝဂ္ဂုကထော သန္တော၊ ဝိသဋ္ဌဝစနော စသိ။>
    text <ကသ္မာ ပိတု စ မာတုစ္စ၊ သန္တိကေ န ဘဏီ တဒာ။>
  text <၃၃>
    text <နာဟံ အသန္ဓိတာ ပက္ခေါ၊ န ဗဓိရော အသောတတာ။>
    text <နာဟံ အဇိဝှတာ မူဂေါ၊ မာ မံ မူဂမဓာရယိ။>
  text <၃၄>
    text <ပုရိမံ သရာမဟံ ဇာတိံ၊ ယတ္ထ ရဇ္ဇမကာရယိံ။>
    text <ကာရယိတွာ တဟိံ ရဇ္ဇံ၊ ပါပတ္ထံ နိရယံ ဘုသံ။>
  text <၃၅>
    text <ဝီသတိဉ္စေဝ ဝဿာနိ၊ တဟိံ ရဇ္ဇမကာရယိံ။>
    text <အသီတိဝဿသဟဿာနိ၊ နိရယမှိ အပစ္စိသံ။>
  text <၃၆>
    text <တဿ ရဇ္ဇဿဟံ ဘီတော၊ မာ မံ ရဇ္ဇာဘိသေစယုံ။>
    text <တသ္မာ ပိတု စ မာတုစ္စ၊ သန္တိကေ န ဘဏိံ တဒာ။>
  text <၃၇>
    text <ဥစ္ဆင်္ဂေ မံ နိသာဒေတွာ၊ ပိတာ အတ္ထာနုသာသတိ။>
    text <ဧကံ ဟနထ ဗန္ဓထ၊ ဧကံ ခါရာပတစ္ဆိကံ။>
    text <ဧကံ သူလသ္မိံ ဥပ္ပေထ၊ ဣစ္စဿ မနုသာသတိ။>
  text <၃၈>
    text <တာယာဟံ ဖရုသံ သုတွာ၊ ဝါစာယော သမုဒီရိတာ။>
    text <အမူဂေါ မူဂဝဏ္ဏေန၊ အပက္ခေါ ပက္ခသမ္မတော။>
    text <သကေ မုတ္တကရီသသ္မိံ၊ အစ္ဆာဟံ သမ္ပရိပ္လုတော။>
  text <၃၉>
    text <ကသိရဉ္စ ပရိတ္တဉ္စ၊ တဉ္စ ဒုက္ခေန သံယုတံ။>
    text <ကောမံ ဇီဝိတမာဂမ္မ၊ ဝေရံ ကယိရာထ ကေနစိ။>
  text <၄၀>
    text <ပညာယ စ အလာဘေန၊ ဓမ္မဿ စ အဒဿနာ။>
    text <ကောမံ ဇီဝိတမာဂမ္မ၊ ဝေရံ ကယိရာထ ကေနစိ။>
  text <၄၁>
    text <အပိ အတရမာနာနံ၊ ဖလာသာဝ သမိဇ္ဈတိ။>
    text <ဝိပက္ကဗြဟ္မစရိယောသ္မိ၊ ဧဝံ ဇာနာဟိ သာရထိ။>
  text <၄၂>
    text <အပိ အတရမာနာနံ၊ သမ္မဒတ္ထော ဝိပစ္စတိ။>
    text <ဝိပက္ကဗြဟ္မစရိယောသ္မိ၊ နိက္ခန္တော အကုတောဘယော။>
  text <၄၃>
    text <အဟမ္ပိ ပဗ္ဗဇိဿာမိ၊ ရာဇပုတ္တ တဝန္တိကေ။>
    text <အဝှာယဿု မံ ဘဒ္ဒန္တေ၊ ပဗ္ဗဇ္ဇာ မမ ရုစ္စတိ။>
  text <၄၄>
    text <ရထံ နိယျာဒယိတွာန၊ အနဏော ဧဟိ သာရထိ။>
    text <အနဏဿ ဟိ ပဗ္ဗဇ္ဇာ၊ ဧတံ ဣသီဟိ ဝဏ္ဏိတံ။>
  text <၄၅>
    text <ယဒေဝ တျာဟံ ဝစနံ၊ အကရံ ဘဒ္ဒမတ္ထု တေ။>
    text <တဒေဝ မေ တွံ ဝစနံ၊ ယာစိတော ကတ္တုမရဟသိ။>
  text <၄၆>
    text <ဣဓေဝ တာဝ အစ္ဆဿု၊ ယာဝ ရာဇာနမာနယေ။>
    text <အပ္ပေဝ တေ ပိတာ ဒိသွာ၊ ပတီတော သုမနော သိယာ။>
  text <၄၇>
    text <ကရောမိ တေတံ ဝစနံ၊ ယံ မံ ဘဏသိ သာရထိ။>
    text <အဟမ္ပိ ဒဋ္ဌုကာမောသ္မိ၊ ပိတရံ မေ ဣဓာဂတံ။>
  text <၄၈>
    text <ဧဟိ သမ္မ နိဝတ္တဿု၊ ကုသလံ ဝဇ္ဇာသိ ဉာတိနံ။>
    text <မာတရံ ပိတရံ မယှံ၊ ဝုတ္တော ဝဇ္ဇာသိ ဝန္ဒနံ။>
  text <၄၉>
    text <တဿ ပါဒေ ဂဟေတွာန၊ ကတွာ စ နံ ပဒက္ခိဏံ။>
    text <သာရထိ ရထမာရုယှ၊ ရာဇဒွာရံ ဥပါဂမိ။>
  text <၅၀>
    text <သုညံ မာတာ ရထံ ဒိသွာ၊ ဧကံ သာရထိမာဂတံ။>
    text <အဿုပုဏ္ဏေဟိ နေတ္တေဟိ၊ ရောဒန္တီ နံ ဥဒိက္ခတိ။>
  text <၅၁>
    text <အယံ သော သာရထိ ဧတိ၊ နိဟန္တွာ မမ အတြဇံ။>
    text <နိဟတော နူန မေ ပုတ္တော၊ ပထဗျာ ဘူမိဝဍ္ဎနော။>
  text <၅၂>
    text <အမိတ္တာ နူန နန္ဒန္တိ၊ ပတီတာ နူန ဝေရိနော။>
    text <အာဂတံ သာရထိံ ဒိသွာ၊ နိဟန္တွာ မမ အတြဇံ။>
  text <၅၃>
    text <သုညံ မာတာ ရထံ ဒိသွာ၊ ဧကံ သာရထိမာဂတံ။>
    text <အဿုပုဏ္ဏေဟိ နေတ္တေဟိ၊ ရောဒန္တီ ပရိပုစ္ဆိ နံ။>
  text <၅၄>
    text <ကိန္နု မူဂေါ ကိံ နု ပက္ခေါ၊ ကိန္နု သော ဝိလပီ တဒာ။>
    text <နိဟညမာနော ဘူမိယာ၊ တံ မေ အက္ခါဟိ သာရထိ။>
  text <၅၅>
    text <ကထံ ဟတ္ထေဟိ ပါဒေဟိ၊ မူဂပက္ခေါ ဝိဝဇ္ဇယိ။>
    text <နိဟညမာနော ဘူမိယာ၊ တံ မေ အက္ခါဟိ ပုစ္ဆိတော။>
  text <၅၆>
    text <အက္ခေယျံ တေ အဟံ အယျေ၊ ဒဇ္ဇာသိ အဘယံ မမ။>
    text <ယံ မေ သုတံ ဝါ ဒိဋ္ဌံ ဝါ၊ ရာဇပုတ္တဿ သန္တိကေ။>
  text <၅၇>
    text <အဘယံ သမ္မ တေ ဒမ္မိ၊ အဘီတော ဘဏ သာရထိ။>
    text <ယံ တေ သုတံ ဝါ ဒိဋ္ဌံ ဝါ၊ ရာဇပုတ္တဿ သန္တိကေ။>
  text <၅၈>
    text <န သော မူဂေါ န သော ပက္ခေါ၊ ဝိသဋ္ဌဝစနော စ သော။>
    text <ရဇ္ဇဿ ကိရ သော ဘီတော၊ အကရာ အာလယေ ဗဟူ။>
  text <၅၉>
    text <ပုရိမံ သရတိ သော ဇာတိံ၊ ယတ္ထ ရဇ္ဇမကာရယိ။>
    text <ကာရယိတွာ တဟိံ ရဇ္ဇံ၊ ပါပတ္ထ နိရယံ ဘုသံ။>
  text <၆၀>
    text <ဝီသတိဉ္စေဝ ဝဿာနိ၊ တဟိံ ရဇ္ဇမကာရယိ။>
    text <အသီတိဝဿသဟဿာနိ၊ နိရယမှိ အပစ္စိ သော။>
  text <၆၁>
    text <တဿ ရဇ္ဇဿ သော ဘီတော၊ မာ မံ ရဇ္ဇာဘိသေစယုံ။>
    text <တသ္မာ ပိတု စ မာတုစ္စ၊ သန္တိကေ န ဘဏီ တဒာ။>
  text <၆၂>
    text <အင်္ဂပစ္စင်္ဂသမ္ပန္နော၊ အာရောဟပရိဏာဟဝါ။>
    text <ဝိသဋ္ဌဝစနော ပညော၊ မဂ္ဂေ သဂ္ဂဿ တိဋ္ဌတိ။>
  text <၆၃>
    text <သစေ တွံ ဒဋ္ဌုကာမာသိ၊ ရာဇပုတ္တံ တဝတြဇံ။>
    text <ဧဟိ တံ ပါပယိဿာမိ၊ ယတ္ထ သမ္မတိ တေမိယော။>
  text <၆၄>
    text <ယောဇယန္တု ရထေ အဿေ၊ ကစ္ဆံ နာဂါန ဗန္ဓထ။>
    text <ဥဒီရယန္တု သင်္ခပဏဝါ၊ ဝါဒန္တု ဧကပေါက္ခရာ။>
  text <၆၅>
    text <ဝါဒန္တု ဘေရီ သန္နဒ္ဓါ၊ ဝဂ္ဂူ ဝါဒန္တု ဒုန္ဒုဘီ။>
    text <နေဂမာ စ မံ အနွေန္တု၊ ဂစ္ဆံ ပုတ္တနိဝေဒကော။>
  text <၆၆>
    text <ဩရောဓာ စ ကုမာရာ စ၊ ဝေသိယာနာ စ ဗြာဟ္မဏာ။>
    text <ခိပ္ပံ ယာနာနိ ယောဇေန္တု၊ ဂစ္ဆံ ပုတ္တနိဝေဒကော။>
  text <၆၇>
    text <ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။>
    text <ခိပ္ပံ ယာနာနိ ယောဇေန္တု၊ ဂစ္ဆံ ပုတ္တနိဝေဒကော။>
  text <၆၈>
    text <သမာဂတာ ဇာနပဒာ၊ နေဂမာ စ သမာဂတာ။>
    text <ခိပ္ပံ ယာနာနိ ယောဇေန္တု၊ ဂစ္ဆံ ပုတ္တနိဝေဒကော။>
  text <၆၉>
    text <အဿေ စ သာရထီ ယုတ္တေ၊ သိန္ဓဝေ သီဃဝါဟနေ။>
    text <ရာဇဒွာရံ ဥပါဂစ္ဆုံ၊ ယုတ္တာ ဒေဝ ဣမေ ဟယာ။>
  text <၇၀>
    text <ထူလာ ဇဝေန ဟာယန္တိ၊ ကိသာ ဟာယန္တိ ထာမုနာ။>
    text <ကိသေ ထူလေ ဝိဝဇ္ဇေတွာ၊ သံသဋ္ဌာ ယောဇိတာ ဟယာ။>
  text <၇၁>
    text <တတော ရာဇာ တရမာနော၊ ယုတ္တမာရုယှ သန္ဒနံ။>
    text <ဣတ္ထာဂါရံ အဇ္ဈဘာသိ၊ သဗ္ဗာဝ အနုယာထ မံ။>
  text <၇၂>
    text <ဝါလဗီဇနိမုဏှီသံ၊ ခဂ္ဂံ ဆတ္တဉ္စ ပဏ္ဍရံ။>
    text <ဥပါဓိ ရထမာရုယှ၊ သုဝဏ္ဏေဟိ အလင်္ကတာ။>
  text <၇၃>
    text <တတော သ ရာဇာ ပါယာသိ၊ ပုရက္ခတွာန သာရထိံ။>
    text <ခိပ္ပမေဝ ဥပါဂစ္ဆိ၊ ယတ္ထ သမ္မတိ တေမိယော။>
  text <၇၄>
    text <တဉ္စ ဒိသွာန အာယန္တံ၊ ဇလန္တမိဝ တေဇသာ။>
    text <ခတ္တသင်္ဃပရိဗျူဠှံ၊ တေမိယော ဧတဒဗြဝိ။>
  text <၇၅>
    text <ကစ္စိ နု တာတ ကုသလံ၊ ကစ္စိ တာတ အနာမယံ။>
    text <သဗ္ဗာ စ ရာဇကညာယော၊ အရောဂါ မယှ မာတရော။>
  text <၇၆>
    text <ကုသလဉ္စေဝ မေ ပုတ္တ၊ အထော ပုတ္တ အနာမယံ။>
    text <သဗ္ဗာ စ ရာဇကညာယော၊ အရောဂါ တုယှ မာတရော။>
  text <၇၇>
    text <ကစ္စိ အမဇ္ဇပေါ တာတ၊ ကစ္စိ တေ သုရမပ္ပိယံ။>
    text <ကစ္စိ သစ္စေ စ ဓမ္မေ စ၊ ဒာနေ တေ ရမတေ မနော။>
  text <၇၈>
    text <အမဇ္ဇပေါ အဟံ ပုတ္တ၊ အထော မေ သုရမပ္ပိယံ။>
    text <အထော သစ္စေ စ ဓမ္မေ စ၊ ဒာနေ မေ ရမတေ မနော။>
  text <၇၉>
    text <ကစ္စိ အရောဂံ ယောဂ္ဂံ တေ၊ ကစ္စိ ဝဟတိ ဝါဟနံ။>
    text <ကစ္စိ တေ ဗျာဓယော နတ္ထိ၊ သရီရဿုပတာပနာ။>
  text <၈၀>
    text <အထော အရောဂံ ယောဂ္ဂံ မေ၊ အထော ဝဟတိ ဝါဟနံ။>
    text <အထော မေ ဗျာဓယော နတ္ထိ၊ သရီရဿုပတာပနာ။>
  text <၈၁>
    text <ကစ္စိ အန္တာ စ တေ ဖီတာ၊ မဇ္ဈေ စ ဗဟလာ တဝ။>
    text <ကောဋ္ဌာဂါရဉ္စ ကောသဉ္စ၊ ကစ္စိ တေ ပဋိသန္ထတံ။>
  text <၈၂>
    text <အထော အန္တာ စ မေ ဖီတာ၊ မဇ္ဈေ စ ဗဟလာ မမ။>
    text <ကောဋ္ဌာဂါရဉ္စ ကောသဉ္စ၊ သဗ္ဗံ မေ ပဋိသန္ထတံ။>
  text <၈၃>
    text <သွာဂတံ တေ မဟာရာဇ၊ အထော တေ အဒုရာဂတံ။>
    text <ပတိဋ္ဌပေန္တု ပလ္လင်္ကံ၊ ယတ္ထ ရာဇာ နိသက္ကတိ။>
  text <၈၄>
    text <ဣဓေဝ တေ နိသီဒဿု၊ နိယတေ ပဏ္ဏသန္ထရေ။>
    text <ဧတ္တော ဥဒကမာဒာယ၊ ပါဒေ ပက္ခါလယဿု တေ။>
  text <၈၅>
    text <ဣဒမ္ပိ ပဏ္ဏကံ မယှံ၊ ရန္ဓံ ရာဇ အလောဏကံ။>
    text <ပရိဘုဉ္ဇ မဟာရာဇ၊ ပါဟုနော မေသိဓာဂတော။>
  text <၈၆>
    text <န စာဟံ ပဏ္ဏံ ဘုဉ္ဇာမိ၊ န ဟေတံ မယှ ဘောဇနံ။>
    text <သာလီနံ ဩဒနံ ဘုဉ္ဇေ၊ သုစိံ မံသူပသေစနံ။>
  text <၈၇>
    text <အစ္ဆေရကံ မံ ပဋိဘာတိ၊ ဧကကမ္ပိ ရဟောဂတံ။>
    text <ဧဒိသံ ဘုဉ္ဇမာနာနံ၊ ကေန ဝဏ္ဏော ပသီဒတိ။>
  text <၈၈>
    text <ဧကော ရာဇ နိပဇ္ဇာမိ၊ နိယတေ ပဏ္ဏသန္ထရေ။>
    text <တာယ မေ ဧကသေယျာယ၊ ရာဇ ဝဏ္ဏော ပသီဒတိ။>
  text <၈၉>
    text <န စ နေတ္တိံသဗန္ဓာ မေ၊ ရာဇရက္ခါ ဥပဋ္ဌိတာ။>
    text <တာယ မေ သုခသေယျာယ၊ ရာဇ ဝဏ္ဏော ပသီဒတိ။>
  text <၉၀>
    text <အတီတံ နာနုသောစာမိ၊ နပ္ပဇပ္ပါမိနာဂတံ။>
  text <ပစ္စုပ္ပန္နေန ယာပေမိ၊ တေန ဝဏ္ဏော ပသီဒတိ။>
  text <၉၁>
    text <အနာဂတပ္ပဇပ္ပါယ၊ အတီတဿာနုသောစနာ။>
    text <ဧတေန ဗာလာ သုဿန္တိ၊ နဠောဝ ဟရိတော လုတော။>
  text <၉၂>
    text <ဟတ္ထာနီကံ ရထာနီကံ၊ အဿေ ပတ္တီ စ ဝမ္မိနော။>
    text <နိဝေသနာနိ ရမ္မာနိ၊ အဟံ ပုတ္တ ဒဒာမိ တေ။>
  text <၉၃>
    text <ဣတ္ထာဂါရမ္ပိ တေ ဒမ္မိ၊ သဗ္ဗာလင်္ကာရဘူသိတံ။>
    text <တာ ပုတ္တ ပဋိပဇ္ဇဿု၊ တွံ နော ရာဇာ ဘဝိဿသိ။>
  text <၉၄>
    text <ကုသလာ နစ္စဂီတဿ၊ သိက္ခိတာ စာတုရိတ္ထိယော။>
    text <ကာမေ တံ ရမယိဿန္တိ၊ ကိံ အရညေ ကရိဿသိ။>
  text <၉၅>
    text <ပဋိရာဇူဟိ တေ ကညာ၊ အာနယိဿံ အလင်္ကတာ။>
    text <တာသု ပုတ္တေ ဇနေတွာန၊ အထ ပစ္ဆာ ပဗ္ဗဇိဿသိ။>
  text <၉၆>
    text <ယုဝါ စ ဒဟရော စာသိ၊ ပဌမုပ္ပတ္တိကော သုသု။>
    text <ရဇ္ဇံ ကာရေဟိ ဘဒ္ဒန္တေ၊ ကိံ အရညေ ကရိဿသိ။>
  text <၉၇>
    text <ယုဝါ စရေ ဗြဟ္မစရိယံ၊ ဗြဟ္မစာရီ ယုဝါ သိယာ။>
    text <ဒဟရဿ ဟိ ပဗ္ဗဇ္ဇာ၊ ဧတံ ဣသီဟိ ဝဏ္ဏိတံ။>
  text <၉၈>
    text <ယုဝါ စရေ ဗြဟ္မစရိယံ၊ ဗြဟ္မစာရီ ယုဝါ သိယာ။>
    text <ဗြဟ္မစရိယံ စရိဿာမိ၊ နာဟံ ရဇ္ဇေန မတ္ထိကော။>
  text <၉၉>
    text <ပဿာမိ ဝေါဟံ ဒဟရံ၊ အမ္မ တာတ ဝဒန္တရံ။>
    text <ကိစ္ဆာလဒ္ဓံ ပိယံ ပုတ္တံ၊ အပ္ပတွာဝ ဇရံ မတံ။>
  text <၁၀၀>
    text <ပဿာမိ ဝေါဟံ ဒဟရိံ၊ ကုမာရိံ စာရုဒဿနိံ။>
    text <နဝဝံသကဠီရံဝ၊ ပလုဂ္ဂံ ဇီဝိတက္ခယံ။>
  text <၁၀၁>
    text <ဒဟရာပိ ဟိ မိယျန္တိ၊ နရာ စ အထ နာရိယော။>
    text <တတ္ထ ကော ဝိဿသေ ပေါသော၊ ဒဟရောမှီတိ ဇီဝိတေ။>
  text <၁၀၂>
    text <ယဿ ရတျာ ဝိဝသာနေ၊ အာယု အပ္ပတရံ သိယာ။>
    text <အပ္ပေါဒကေဝ မစ္ဆာနံ၊ ကိံ နု ကောမာရကံ တဟိံ။>
  text <၁၀၃>
    text <နိစ္စမဗ္ဘာဟတော လောကော၊ နိစ္စဉ္စ ပရိဝါရိတော။>
    text <အမောဃာသု ဝဇန္တီသု၊ ကိံ မံ ရဇ္ဇေဘိသိဉ္စသိ။>
  text <၁၀၄>
    text <ကေန မဗ္ဘာဟတော လောကော၊ ကေန စ ပရိဝါရိတော။>
    text <ကာယော အမောဃာ ဂစ္ဆန္တိ၊ တံ မေ အက္ခါဟိ ပုစ္ဆိတော။>
  text <၁၀၅>
    text <မစ္စုနာဗ္ဘာဟတော လောကော၊ ဇရာယ ပရိဝါရိတော။>
    text <ရတျော အမောဃာ ဂစ္ဆန္တိ၊ ဧဝံ ဇာနာဟိ ခတ္တိယ။>
  text <၁၀၆>
    text <ယထာပိ တန္တေ ဝိတတေ၊ ယံ ယဒေဝူပဝိယျတိ။>
    text <အပ္ပကံ ဟောတိ ဝေတဗ္ဗံ၊ ဧဝံ မစ္စာန ဇီဝိတံ။>
  text <၁၀၇>
    text <ယထာ ဝါရိဝဟော ပူရော၊ ဂစ္ဆံ နုပနိဝတ္တတိ။>
    text <ဧဝမာယု မနုဿာနံ၊ ဂစ္ဆံ နုပနိဝတ္တတိ။>
  text <၁၀၈>
    text <ယထာ ဝါရိဝဟော ပူရော၊ ဝဟေ ရုက္ခေပကူလဇေ။>
    text <ဧဝံ ဇရာမရဏေန၊ ဝုယှန္တေ သဗ္ဗပါဏိနော။>
  text <၁၀၉>
    text <ဟတ္ထာနီကံ ရထာနီကံ၊ အဿေ ပတ္တီ စ ဝမ္မိနော။>
    text <နိဝေသနာနိ ရမ္မာနိ၊ အဟံ ပုတ္တ ဒဒာမိ တေ။>
  text <၁၁၀>
    text <ဣတ္ထာဂါရမ္ပိ တေ ဒမ္မိ၊ သဗ္ဗာလင်္ကာရဘူသိတံ။>
    text <တာ ပုတ္တ ပဋိပဇ္ဇဿု၊ တွံ နော ရာဇာ ဘဝိဿသိ။>
  text <၁၁၁>
    text <ကုသလာ နစ္စဂီတဿ၊ သိက္ခိတာ စာတုရိတ္ထိယော။>
    text <ကာမေ တံ ရမယိဿန္တိ၊ ကိံ အရညေ ကရိဿသိ။>
  text <၁၁၂>
    text <ပဋိရာဇူဟိ တေ ကညာ၊ အာနယိဿံ အလင်္ကတာ။>
    text <တာသု ပုတ္တေ ဇနေတွာန၊ အထ ပစ္ဆာ ပဗ္ဗဇိဿသိ။>
  text <၁၁၃>
    text <ယုဝါ စ ဒဟရော စာသိ၊ ပဌမုပ္ပတ္တိကော သုသု။>
    text <ရဇ္ဇံ ကာရေဟိ ဘဒ္ဒန္တေ၊ ကိံ အရညေ ကရိဿသိ။>
  text <၁၁၄>
    text <ကောဋ္ဌာဂါရဉ္စ ကောသဉ္စ၊ ဝါဟနာနိ ဗလာနိ စ။>
    text <နိဝေသနာနိ ရမ္မာနိ၊ အဟံ ပုတ္တ ဒဒာမိ တေ။>
  text <၁၁၅>
    text <ဂေါမဏ္ဍလပရိဗျူဠှော၊ ဒာသိသင်္ဃပုရက္ခတော။>
    text <ရဇ္ဇံ ကာရေဟိ ဘဒ္ဒန္တေ၊ ကိံ အရညေ ကရိဿသိ။>
  text <၁၁၆>
    text <ကိံ ဓနေန ယံ ခီယေထ၊ ကိံ ဘရိယာယ မရိဿတိ။>
    text <ကိံ ယောဗ္ဗနေန ဇိဏ္ဏေန၊ ယံ ဇရာယာဘိဘုယျတိ။>
  text <၁၁၇>
    text <တတ္ထ ကာ နန္ဒိ ကာ ခိဍ္ဍာ၊ ကာ ရတိ ကာ ဓနေသနာ။>
    text <ကိံ မေ ပုတ္တေဟိ ဒာရေဟိ၊ ရာဇ မုတ္တောသ္မိ ဗန္ဓနာ။>
  text <၁၁၈>
    text <ယောဟံ ဧဝံ ပဇာနာမိ၊ မစ္စု မေ နပ္ပမဇ္ဇတိ။>
    text <အန္တကေနာဓိပန္နဿ၊ ကာ ရတီ ကာ ဓနေသနာ။>
  text <၁၁၉>
    text <ဖလာနမိဝ ပက္ကာနံ၊ နိစ္စံ ပတနတော ဘယံ။>
    text <ဧဝံ ဇာတာန မစ္စာနံ၊ နိစ္စံ မရဏတော ဘယံ။>
  text <၁၂၀>
    text <သာယမေကေ န ဒိဿန္တိ၊ ပါတော ဒိဋ္ဌာ ဗဟူ ဇနာ။>
    text <ပါတော ဧကေ န ဒိဿန္တိ၊ သာယံ ဒိဋ္ဌာ ဗဟူ ဇနာ။>
  text <၁၂၁>
    text <အဇ္ဇေဝ ကိစ္စံ အာတပ္ပံ၊ ကော ဇညာ မရဏံ သုဝေ။>
    text <န ဟိ နော သင်္ကရံ တေန၊ မဟာသေနေန မစ္စုနာ။>
  text <၁၂၂>
    text <စောရာ ဓနဿ ပတ္ထေန္တိ၊ ရာဇမုတ္တောသ္မိ ဗန္ဓနာ။>
    text <ဧဟိ ရာဇ နိဝတ္တဿု၊ နာဟံ ရဇ္ဇေန မတ္ထိကောတိ။>
  stand <မူဂပက္ခဇာတကံ ပဌမံ။>
  text <  <
  text <၅၃၉။ မဟာဇနကဇာတကံ ၂>
  text <၁၂၃>
    text <ကောယံ မဇ္ဈေ သမုဒ္ဒသ္မိံ၊ အပဿံ တီရမာယုဟေ။>
    text <ကံ တွံ အတ္ထဝသံ ဉတွာ၊ ဧဝံ ဝါယမသေ ဘုသံ။>
  text <၁၂၄>
    text <နိသမ္မ ဝတ္တံ လောကဿ၊ ဝါယာမဿ စ ဒေဝတေ။>
    text <တသ္မာ မဇ္ဈေ သမုဒ္ဒသ္မိံ၊ အပဿံ တီရမာယုဟေ။>
  text <၁၂၅>
    text <ဂမ္ဘီရေ အပ္ပမေယျသ္မိံ၊ တီရံ ယဿ န ဒိဿတိ။>
    text <မောဃော တေ ပုရိသဝါယာမော၊ အပ္ပတွာဝ မရိဿသိ။>
  text <၁၂၆>
    text <အနဏော ဉာတိနံ ဟောတိ၊ ဒေဝါနံ ပိတုနဉ္စ သော။>
    text <ကရံ ပုရိသကိစ္စာနိ၊ န စ ပစ္ဆာနုတပ္ပတိ။>
  text <၁၂၇>
    text <အပါရဏေယျံ ယံ ကမ္မံ၊ အဖလံ ကိလမထုဒ္ဒယံ။>
    text <တတ္ထ ကော ဝါယမေနတ္ထော၊ မစ္စု ယဿာဘိနိပ္ပတံ။>
  text <၁၂၈>
    text <အပါရဏေယျမစ္စန္တံ၊ ယော ဝိဒိတွာန ဒေဝတေ။>
    text <န ရက္ခေ အတ္တနော ပါဏံ၊ ဇညာ သော ယဒိ ဟာပယေ။>
  text <၁၂၉>
    text <အဓိပ္ပါယဖလံ ဧကေ၊ အသ္မိံ လောကသ္မိ ဒေဝတေ။>
    text <ပယောဇယန္တိ ကမ္မာနိ၊ တာနိ ဣဇ္ဈန္တိ ဝါ န ဝါ။>
  text <၁၃၀>
    text <သန္ဒိဋ္ဌိကံ ကမ္မဖလံ၊ နနု ပဿသိ ဒေဝတေ။>
    text <သန္နာ အညေ တရာမဟံ၊ တဉ္စ ပဿာမိ သန္တိကေ။>
  text <၁၃၁>
    text <သော အဟံ ဝါယမိဿာမိ၊ ယထာသတ္တိ ယထာဗလံ။>
  text <ဂစ္ဆံ ပါရံ သမုဒ္ဒဿ၊ ကဿံ ပုရိသကာရိယံ။>
  text <၁၃၂>
    text <ယော တွံ ဧဝံ ဂတေ ဩဃေ၊ အပ္ပမေယျေ မဟဏ္ဏဝေ။>
    text <ဓမ္မဝါယာမသမ္ပန္နော၊ ကမ္မုနာ နာဝသီဒသိ။>
    text <သော တွံ တတ္ထေဝ ဂစ္ဆာဟိ၊ ယတ္ထ တေ နိရတော မနော။>
  text <၁၃၃>
    text <အာသီသေထေဝ ပုရိသော၊ န နိဗ္ဗိန္ဒေယျ ပဏ္ဍိတော။>
    text <ပဿာမိ ဝေါဟံ အတ္တာနံ၊ ယထာ ဣစ္ဆိံ တထာ အဟု။>
  text <၁၃၄>
    text <အာသီသေထေဝ ပုရိသော၊ န နိဗ္ဗိန္ဒေယျ ပဏ္ဍိတော။>
    text <ပဿာမိ ဝေါဟံ အတ္တာနံ၊ ဥဒကာ ထလမုဗ္ဘတံ။>
  text <၁၃၅>
    text <ဝါယမေထေဝ ပုရိသော၊ န နိဗ္ဗိန္ဒေယျ ပဏ္ဍိတော။>
    text <ပဿာမိ ဝေါဟံ အတ္တာနံ၊ ယထာ ဣစ္ဆိံ တထာ အဟု။>
  text <၁၃၆>
    text <ဝါယမေထေဝ ပုရိသော၊ န နိဗ္ဗိန္ဒေယျ ပဏ္ဍိတော။>
    text <ပဿာမိ ဝေါဟံ အတ္တာနံ၊ ဥဒကာ ထလမုဗ္ဘတံ။>
  text <၁၃၇>
    text <ဒုက္ခူပနီတောပိ နရော သပညော၊ အာသံ န ဆိန္ဒေယျ သုခါဂမာယ။>
    text <ဗဟူ ဟိ ဖဿာ အဟိတာ ဟိတာ စ၊ အဝိတက္ကိတာ မစ္စုမုပဗ္ဗဇန္တိ။>
  text <၁၃၈>
    text <အစိန္တိတမ္ပိ ဘဝတိ၊ စိန္တိတမ္ပိ ဝိနဿတိ။>
    text <န ဟိ စိန္တာမယာ ဘောဂါ၊ ဣတ္ထိယာ ပုရိသဿ ဝါ။>
  text <၁၃၉>
    text <အပေါရာဏံ ဝတ ဘော ရာဇာ၊ သဗ္ဗဘုမ္မော ဒိသမ္ပတိ။>
    text <နာဇ္ဇ နစ္စေ နိသာမေတိ၊ န ဂီတေ ကုရုတေ မနော။>
  text <၁၄၀>
    text <န မိဂေ နပိ ဥယျာနေ၊ နပိ ဟံသေ ဥဒိက္ခတိ။>
    text <မူဂေါဝ တုဏှိမာသီနော၊ န အတ္ထမနုသာသတိ။>
  text <၁၄၁>
    text <သုခကာမာ ရဟောသီလာ၊ ဝဓဗန္ဓာ ဥပါရတာ။>
    text <ကဿ နု အဇ္ဇ အာရာမေ၊ ဒဟရာ ဝုဒ္ဓါ စ အစ္ဆရေ။>
  text <၁၄၂>
    text <အတိက္ကန္တဝနထာ ဓီရာ၊ နမော တေသံ မဟေသိနံ။>
    text <ယေ ဥဿုကမှိ လောကမှိ၊ ဝိဟရန္တိ မနုဿုကာ။>
  text <၁၄၃>
    text <တေ ဆေတွာ မစ္စုနော ဇာလံ၊ တတံ မာယာဝိနော ဒဠံ။>
    text <ဆိန္နာလယတ္တာ ဂစ္ဆန္တိ၊ ကော တေသံ ဂတိမာပယေ။>
  text <၁၄၄>
    text <ကဒာဟံ မိထိလံ ဖီတံ၊ ဝိဘတ္တံ ဘာဂသော မိတံ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၄၅>
    text <ကဒာဟံ မိထိလံ ဖီတံ၊ ဝိသာလံ သဗ္ဗတောပဘံ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၄၆>
    text <ကဒာဟံ မိထိလံ ဖီတံ၊ ဗဟုပါကာရတောရဏံ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၄၇>
    text <ကဒာဟံ မိထိလံ ဖီတံ၊ ဒဠှမဋ္ဋာလကောဋ္ဌကံ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၄၈>
    text <ကဒာဟံ မိထိလံ ဖီတံ၊ သုဝိဘတ္တံ မဟာပထံ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၄၉>
    text <ကဒာဟံ မိထိလံ ဖီတံ၊ သုဝိဘတ္တန္တရာပဏံ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၅၀>
    text <ကဒာဟံ မိထိလံ ဖီတံ၊ ဂဝဿရထပီဠိတံ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၅၁>
    text <ကဒာဟံ မိထိလံ ဖီတံ၊ အာရာမဝနမာလိနိံ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၅၂>
    text <ကဒာဟံ မိထိလံ ဖီတံ၊ ဥယျာနဝနမာလိနိံ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၅၃>
    text <ကဒာဟံ မိထိလံ ဖီတံ၊ ပါသာဒဝနမာလိနိံ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၅၄>
    text <ကဒာဟံ မိထိလံ ဖီတံ၊ တိပုရံ ရာဇဗန္ဓုနိံ။>
    text <မာပိတံ သောမနဿေန၊ ဝေဒေဟေန ယသဿိနာ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၅၅>
    text <ကဒာဟံ ဝေဒေဟေ ဖီတေ၊ နိစိတေ ဓမ္မရက္ခိတေ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၅၆>
    text <ကဒာဟံ ဝေဒေဟေ ဖီတေ၊ အဇေယျေ ဓမ္မရက္ခိတေ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၅၇>
    text <ကဒာဟံ အန္တေပုရံ ရမ္မံ၊ ဝိဘတ္တံ ဘာဂသော မိတံ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၅၈>
    text <ကဒာဟံ အန္တေပုရံ ရမ္မံ၊ သုဓာမတ္တိကလေပနံ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၅၉>
    text <ကဒာဟံ အန္တေပုရံ ရမ္မံ၊ သုစိဂန္ဓံ မနောရမံ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၆၀>
    text <ကဒာဟံ ကူဋာဂါရေ စ၊ ဝိဘတ္တေ ဘာဂသော မိတေ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၆၁>
    text <ကဒာဟံ ကူဋာဂါရေ စ၊ သုဓာမတ္တိကလေပနေ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၆၂>
    text <ကဒာဟံ ကူဋာဂါရေ စ၊ သုစိဂန္ဓေ မနောရမေ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၆၃>
    text <ကဒာဟံ ကူဋာဂါရေ စ၊ လိတ္တေ စန္ဒနဖောသိတေ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၆၄>
    text <ကဒာဟံ သောဏ္ဏပလ္လင်္ကေ၊ ဂေါနကေ စိတ္တသန္ထတေ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၆၅>
    text <ကဒာဟံ မဏိပလ္လင်္ကေ၊ ဂေါနကေ စိတ္တသန္ထတေ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၆၆>
    text <ကဒာဟံ ကပ္ပါသကောသေယျံ၊ ခေါမကောဋုမ္ဗရာနိ စ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၆၇>
    text <ကဒာဟံ ပေါက္ခရဏီ ရမ္မာ၊ စက္ကဝါကပကူဇိတာ။>
    text <မန္ဒာလကေဟိ သဉ္ဆန္နာ၊ ပဒုမုပ္ပလကေဟိ စ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၆၈>
    text <ကဒာဟံ ဟတ္ထိဂုမ္ဗေ စ၊ သဗ္ဗာလင်္ကာရဘူသိတေ။>
    text <သုဝဏ္ဏကစ္ဆေ မာတင်္ဂေ၊ ဟေမကပ္ပနဝါသသေ။>
  text <၁၆၉>
    text <အာရူဠှေ ဂါမဏီယေဟိ၊ တောမရင်္ကုသပါဏိဘိ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၇၀>
    text <ကဒာဟံ အဿဂုမ္ဗေ စ၊ သဗ္ဗာလင်္ကာရဘူသိတေ။>
    text <အာဇာနီယေဝ ဇာတိယာ၊ သိန္ဓဝေ သီဃဝါဟနေ။>
  text <၁၇၁>
    text <အာရူဠှေ ဂါမဏီယေဟိ၊ ဣလ္လိယာစာပဓာရိဘိ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၇၂>
    text <ကဒာဟံ ရထသေနိယော၊ သန္နဒ္ဓေ ဥဿိတဒ္ဓဇေ။>
    text <ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။>
  text <၁၇၃>
    text <အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၇၄>
    text <ကဒာဟံ သောဝဏ္ဏရထေ၊ သန္နဒ္ဓေ ဥဿိတဒ္ဓဇေ။>
    text <ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။>
  text <၁၇၅>
    text <အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၇၆>
    text <ကဒာဟံ သဇ္ဈုရထေ စ၊ သန္နဒ္ဓေ ဥဿိတဒ္ဓဇေ။>
    text <ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။>
  text <၁၇၇>
    text <အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၇၈>
    text <ကဒာဟံ အဿရထေ စ၊ သန္နဒ္ဓေ ဥဿိတဒ္ဓဇေ။>
    text <ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။>
  text <၁၇၉>
    text <အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၈၀>
    text <ကဒာဟံ ဩဋ္ဌရထေ စ၊ သန္နဒ္ဓေ ဥဿိတဒ္ဓဇေ။>
    text <ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။>
  text <၁၈၁>
    text <အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၈၂>
    text <ကဒာဟံ ဂေါဏရထေ စ၊ သန္နဒ္ဓေ ဥဿိတဒ္ဓဇေ။>
    text <ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။>
  text <၁၈၃>
    text <အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၈၄>
    text <ကဒာဟံ အဇရထေ စ၊ သန္နဒ္ဓေ ဥဿိတဒ္ဓဇေ။>
    text <ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။>
  text <၁၈၅>
    text <အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၈၆>
    text <ကဒာဟံ မေဏ္ဍရထေ စ၊ သန္နဒ္ဓေ ဥဿိတဒ္ဓဇေ။>
    text <ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။>
  text <၁၈၇>
    text <အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၈၈>
    text <ကဒာဟံ မိဂရထေ စ၊ သန္နဒ္ဓေ ဥဿိတဒ္ဓဇေ။>
    text <ဒီပေ အထောပိ ဝေယျဂ္ဃေ၊ သဗ္ဗာလင်္ကာရဘူသိတေ။>
  text <၁၈၉>
    text <အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၉၀>
    text <ကဒာဟံ ဟတ္ထာရောဟေ စ၊ သဗ္ဗာလင်္ကာရဘူသိတေ။>
    text <နီလဝမ္မဓရေ သူရေ၊ တောမရင်္ကုသပါဏိနေ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၉၁>
    text <ကဒာဟံ အဿာရောဟေ စ၊ သဗ္ဗာလင်္ကာရဘူသိတေ။>
    text <နီလဝမ္မဓရေ သူရေ၊ ဣလ္လိယာစာပဓာရိနေ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၉၂>
    text <ကဒာဟံ ရထာရောဟေ စ၊ သဗ္ဗာလင်္ကာရဘူသိတေ။>
    text <နီလဝမ္မဓရေ သူရေ၊ စာပဟတ္ထေ ကလာပိနေ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၉၃>
    text <ကဒာဟံ ဓနုဂ္ဂဟေ စ၊ သဗ္ဗာလင်္ကာရဘူသိတေ။>
    text <နီလဝမ္မဓရေ သူရေ၊ စာပဟတ္ထေ ကလာပိနေ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၉၄>
    text <ကဒာဟံ ရာဇပုတ္တေ စ၊ သဗ္ဗာလင်္ကာရဘူသိတေ။>
    text <စိတြဝမ္မဓရေ သူရေ၊ ကဉ္စနာဝေဠဓာရိနေ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၉၅>
    text <ကဒာဟံ အရိယဂဏေ စ၊ ဝတဝန္တေ အလင်္ကတေ။>
    text <ဟရိစန္ဒနလိတ္တင်္ဂေ၊ ကာသိကုတ္တမဓာရိနေ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၉၆>
    text <ကဒာဟံ အမစ္စဂဏေ စ၊ သဗ္ဗာလင်္ကာရဘူသိတေ။>
    text <ပီတဝမ္မဓရေ သူရေ၊ ပုရတော ဂစ္ဆမာလိနေ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၉၇>
    text <ကဒာဟံ သတ္တသတာ ဘရိယာ၊ သဗ္ဗာလင်္ကာရဘူသိတာ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၉၈>
    text <ကဒာဟံ သတ္တသတာ ဘရိယာ၊ သုသညာ တနုမဇ္ဈိမာ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၁၉၉>
    text <ကဒာဟံ သတ္တသတာ ဘရိယာ၊ အဿဝါ ပိယဘာဏိနီ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၂၀၀>
    text <ကဒာဟံ သတပလံ ကံသံ၊ သောဝဏ္ဏံ သတရာဇိကံ။>
    text <ပဟာယ ပဗ္ဗဇိဿာမိ၊ တံ ကုဒာဿု ဘဝိဿတိ။>
  text <၂၀၁>
    text <ကဒာဿု မံ ဟတ္ထိဂုမ္ဗာ၊ သဗ္ဗာလင်္ကာရဘူသိတာ။>
    text <သုဝဏ္ဏကစ္ဆာ မာတင်္ဂါ၊ ဟေမကပ္ပနဝါသသာ။>
  text <၂၀၂>
    text <အာရူဠှာ ဂါမဏီယေဟိ၊ တောမရင်္ကုသပါဏိဘိ။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၀၃>
    text <ကဒာဿု မံ အဿဂုမ္ဗာ၊ သဗ္ဗာလင်္ကာရဘူသိတာ။>
    text <အာဇာနီယာဝ ဇာတိယာ၊ သိန္ဓဝါ သီဃဝါဟနာ။>
  text <၂၀၄>
    text <အာရူဠှာ ဂါမဏီယေဟိ၊ ဣလ္လိယာစာပဓာရိဘိ။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၀၅>
    text <ကဒာဿု မံ ရထသေနီ၊ သန္နဒ္ဓါ ဥဿိတဒ္ဓဇာ။>
    text <ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။>
  text <၂၀၆>
    text <အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၀၇>
    text <ကဒာဿု မံ သောဏ္ဏရထာ၊ သန္နဒ္ဓါ ဥဿိတဒ္ဓဇာ။>
    text <ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။>
  text <၂၀၈>
    text <အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၀၉>
    text <ကဒာဿု မံ သဇ္ဈုရထာ၊ သန္နဒ္ဓါ ဥဿိတဒ္ဓဇာ။>
    text <ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။>
  text <၂၁၀>
    text <အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၁၁>
    text <ကဒာဿု မံ အဿရထာ၊ သန္နဒ္ဓါ ဥဿိတဒ္ဓဇာ။>
    text <ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။>
  text <၂၁၂>
    text <အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၁၃>
    text <ကဒာဿု မံ ဩဋ္ဌရထာ၊ သန္နဒ္ဓါ ဥဿိတဒ္ဓဇာ။>
    text <ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။>
  text <၂၁၄>
    text <အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၁၅>
    text <ကဒာဿု မံ ဂေါဏရထာ၊ သန္နဒ္ဓါ ဥဿိတဒ္ဓဇာ။>
    text <ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။>
  text <၂၁၆>
    text <အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၁၇>
    text <ကဒာဿု မံ အဇရထာ၊ သန္နဒ္ဓါ ဥဿိတဒ္ဓဇာ။>
    text <ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။>
  text <၂၁၈>
    text <အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၁၉>
    text <ကဒာဿု မံ မေဏ္ဍရထာ၊ သန္နဒ္ဓါ ဥဿိတဒ္ဓဇာ။>
    text <ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။>
  text <၂၂၀>
    text <အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၂၁>
    text <ကဒာဿု မံ မိဂရထာ၊ သန္နဒ္ဓါ ဥဿိတဒ္ဓဇာ။>
    text <ဒီပါ အထောပိ ဝေယျဂ္ဃာ၊ သဗ္ဗာလင်္ကာရဘူသိတာ။>
  text <၂၂၂>
    text <အာရူဠှာ ဂါမဏီယေဟိ၊ စာပဟတ္ထေဟိ ဝမ္မိဘိ။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၂၃>
    text <ကဒာဿု မံ ဟတ္ထာရောဟာ၊ သဗ္ဗာလင်္ကာရဘူသိတာ။>
    text <နီလဝမ္မဓရာ သူရာ၊ တောမရင်္ကုသပါဏိနော။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၂၄>
    text <ကဒာဿု မံ အဿာရောဟာ၊ သဗ္ဗာလင်္ကာရဘူသိတာ။>
    text <နီလဝမ္မဓရာ သူရာ၊ ဣလ္လိယာစာပဓာရိနော။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၂၅>
    text <ကဒာဿု မံ ရထာရောဟာ၊ သဗ္ဗာလင်္ကာရဘူသိတာ။>
    text <နီလဝမ္မဓရာ သူရာ၊ စာပဟတ္ထာ ကလာပိနော။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၂၆>
    text <ကဒာဿု မံ ဓနုဂ္ဂဟာ၊ သဗ္ဗာလင်္ကာရဘူသိတာ။>
    text <နီလဝမ္မဓရာ သူရာ၊ စာပဟတ္ထာ ကလာပိနော။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၂၇>
    text <ကဒာဿု မံ ရာဇပုတ္တာ၊ သဗ္ဗာလင်္ကာရဘူသိတာ။>
    text <စိတြဝမ္မဓရာ သူရာ၊ ကဉ္စနာဝေဠဓာရိနော။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၂၈>
    text <ကဒာဿု မံ အရိယဂဏာ၊ ဝတဝန္တာ အလင်္ကတာ။>
    text <ဟရိစန္ဒနလိတ္တင်္ဂါ၊ ကာသိကုတ္တမဓာရိနော။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၂၉>
    text <ကဒာဿု မံ အမစ္စဂဏာ၊ သဗ္ဗာလင်္ကာရဘူသိတာ။>
    text <ပီတဝမ္မဓရာ သူရာ၊ ပုရတော ဂစ္ဆမာလိနော။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၃၀>
    text <ကဒာဿု မံ သတ္တသတာ ဘရိယာ၊ သဗ္ဗာလင်္ကာရဘူသိတာ။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၃၁>
    text <ကဒာဿု မံ သတ္တသတာ ဘရိယာ၊ သုသညာ တနုမဇ္ဈိမာ။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၃၂>
    text <ကဒာဿု မံ သတ္တသတာ ဘရိယာ၊ အဿဝါ ပိယဘာဏိနီ။>
    text <ယန္တံ မံ နာနုယိဿန္တိ၊ တံ ကုဒာဿု ဘဝိဿတိ။>
  text <၂၃၃>
    text <ကဒာဟံ ပတ္တံ ဂဟေတွာန၊ မုဏ္ဍော သင်္ဃာဋိပါရုတော။>
    text <ပိဏ္ဍိကာယ စရိဿာမိ၊ တံ ကုဒာဿု ဘဝိဿတိ။>
  text <၂၃၄>
    text <ကဒာဟံ ပံသုကူလာနံ၊ ဥဇ္ဈိတာနံ မဟာပထေ။>
    text <သင်္ဃာဋိံ ဓာရယိဿာမိ၊ တံ ကုဒာဿု ဘဝိဿတိ။>
  text <၂၃၅>
    text <ကဒာဟံ သတ္တာဟသမ္မေဃေ၊ ဩဝဋ္ဌော အလ္လစီဝရော။>
    text <ပိဏ္ဍိကာယ စရိဿာမိ၊ တံ ကုဒာဿု ဘဝိဿတိ။>
  text <၂၃၆>
    text <ကဒာဟံ သဗ္ဗတ္ထ ဂန္တွာ၊ ရုက္ခါ ရုက္ခံ ဝနာ ဝနံ။>
    text <အနပေက္ခေါ ဂမိဿာမိ၊ တံ ကုဒာဿု ဘဝိဿတိ။>
  text <၂၃၇>
    text <ကဒာဟံ ဂိရိဒုဂ္ဂေသု၊ ပဟီနဘယဘေရဝေါ။>
    text <အဒုတိယော ဂမိဿာမိ၊ တံ ကုဒာဿု ဘဝိဿတိ။>
  text <၂၃၈>
    text <ကဒာဟံ ဝီဏံ ဝရုဇ္ဇကော၊ သတ္တတန္တိံ မနောရမံ။>
    text <စိတ္တံ ဥဇုံ ကရိဿာမိ၊ တံ ကုဒာဿု ဘဝိဿတိ။>
  text <၂၃၉>
    text <ကဒာဟံ ရထကာရောဝ၊ ပရိကန္တံ ဥပါဟနံ။>
    text <ကာမသညောဇနေ ဆေစ္ဆံ၊ ယေ ဒိဗ္ဗေ ယေ စ မာနုသေ။>
  text <၂၄၀>
    text <တာ စ သတ္တသတာ ဘရိယာ၊ သဗ္ဗာလင်္ကာရဘူသိတာ။>
    text <ဗာဟာ ပဂ္ဂယှ ပက္ကန္ဒုံ၊ ကသ္မာ နော ဝိဇဟိဿသိ။>
  text <၂၄၁>
    text <တာ စ သတ္တသတာ ဘရိယာ၊ သုသညာ တနုမဇ္ဈိမာ။>
    text <ဗာဟာ ပဂ္ဂယှ ပက္ကန္ဒုံ၊ ကသ္မာ နော ဝိဇဟိဿသိ။>
  text <၂၄၂>
    text <တာ စ သတ္တသတာ ဘရိယာ၊ အဿဝါ ပိယဘာဏိနီ။>
    text <ဗာဟာ ပဂ္ဂယှ ပက္ကန္ဒုံ၊ ကသ္မာ နော ဝိဇဟိဿသိ။>
  text <၂၄၃>
    text <တာ စ သတ္တသတာ ဘရိယာ၊ သဗ္ဗာလင်္ကာရဘူသိတာ။>
    text <ဟိတွာ သမ္ပဒ္ဒဝီ ရာဇာ၊ ပဗ္ဗဇ္ဇာယ ပုရက္ခတော။>
  text <၂၄၄>
    text <တာ စ သတ္တသတာ ဘရိယာ၊ သုသညာ တနုမဇ္ဈိမာ။>
    text <ဟိတွာ သမ္ပဒ္ဒဝီ ရာဇာ၊ ပဗ္ဗဇ္ဇာယ ပုရက္ခတော။>
  text <၂၄၅>
    text <တာ စ သတ္တသတာ ဘရိယာ၊ အဿဝါ ပိယဘာဏိနီ။>
    text <ဟိတွာ သမ္ပဒ္ဒဝီ ရာဇာ၊ ပဗ္ဗဇ္ဇာယ ပုရက္ခတော။>
  text <၂၄၆>
    text <ဟိတွာ သတပလံ ကံသံ၊ သောဝဏ္ဏံ သတရာဇိကံ။>
    text <အဂ္ဂဟီ မတ္တိကံ ပတ္တံ၊ တံ ဒုတိယာဘိသေစနံ။>
  text <၂၄၇>
    text <ဘေသ္မာ အဂ္ဂိသမာ ဇာလာ၊ ကောသာ ဍယှန္တိ ဘာဂသော။>
    text <ရဇတံ ဇာတရူပဉ္စ၊ မုတ္တာ ဝေဠုရိယာ ဗဟူ။>
  text <၂၄၈>
    text <မဏယော သင်္ခမုတ္တာ စ၊ ဝတ္ထိကံ ဟရိစန္ဒနံ။>
    text <အဇိနံ ဒဏ္ဍဘဏ္ဍဉ္စ၊ လောဟံ ကာဠာယသံ ဗဟူ။>
    text <ဧဟိ ရာဇ နိဝတ္တဿု၊ မာ တေတံ ဝိနသာ ဓနံ။>
  text <၂၄၉>
    text <သုသုခံ ဝတ ဇီဝါမ၊ ယေသံ နော နတ္ထိ ကိဉ္စနံ။>
    text <မိထိလာယ ဒယှမာနာယ၊ န မေ ကိဉ္စိ အဒယှထ။>
  text <၂၅၀>
    text <အဋဝိယော သမုပ္ပန္နာ၊ ရဋ္ဌံ ဝိဒ္ဓံသယန္တိ တံ။>
    text <ဧဟိ ရာဇ နိဝတ္တဿု၊ မာ ရဋ္ဌံ ဝိနသာ ဣဒံ။>
  text <၂၅၁>
    text <သုသုခံ ဝတ ဇီဝါမ၊ ယေသံ နော နတ္ထိ ကိဉ္စနံ။>
    text <ရဋ္ဌေ ဝိလုမ္ပမာနမှိ၊ န မေ ကိဉ္စိ အဟီရထ။>
  text <၂၅၂>
    text <သုသုခံ ဝတ ဇီဝါမ၊ ယေသံ နော နတ္ထိ ကိဉ္စနံ။>
    text <ပီတိဘက္ခါ ဘဝိဿာမ၊ ဒေဝါ အာဘဿရာ ယထာ။>
  text <၂၅၃>
    text <ကိမှေသော မဟတော ဃောသော၊ ကာ နု ဂါမေဝ ကီဠိယာ။>
    text <သမဏ တေဝ ပုစ္ဆာမ၊ ကတ္ထေသော အဘိသဋော ဇနော။>
  text <၂၅၄>
    text <မမံ ဩဟာယ ဂစ္ဆန္တံ၊ ဧတ္ထေသော အဘိသဋော ဇနော။>
    text <သီမာတိက္ကမနံ ယန္တံ၊ မုနိမောနဿ ပတ္တိယာ။>
    text <မိဿံ နန္ဒီဟိ ဂစ္ဆန္တံ၊ ကိံ ဇာနမနုပုစ္ဆသိ။>
  text <၂၅၅>
    text <မာဿု တိဏ္ဏော အမညိတ္ထ၊ သရီရံ ဓာရယံ ဣမံ။>
    text <အတီရဏေယျ ယမိဒံ၊ ဗဟူ ဟိ ပရိပန္ထယော။>
  text <၂၅၆>
    text <ကော နု မေ ပရိပန္ထဿ၊ မမံ ဧဝံဝိဟာရိနော။>
    text <ယော နေဝ ဒိဋ္ဌေ နာဒိဋ္ဌေ၊ ကာမာနမဘိပတ္ထယေ။>
  text <၂၅၇>
    text <နိဒ္ဒာ တန္ဒီ ဝိဇမ္ဘိတာ၊ အရတီ ဘတ္တသမ္မဒော။>
    text <အာဝသန္တိ သရီရဋ္ဌာ၊ ဗဟူ ဟိ ပရိပန္ထယော။>
  text <၂၅၈>
    text <ကလျာဏံ ဝတ မံ ဘဝံ၊ ဗြာဟ္မဏ မနုသာသတိ။>
    text <ဗြာဟ္မဏ တေဝ ပုစ္ဆာမိ၊ ကော နု တွမသိ မာရိသ။>
  text <၂၅၉>
    text <နာရဒော ဣတိ မေ နာမံ၊ ကဿပေါ ဣတိ မံ ဝိဒူ။>
    text <ဘောတော သကာသမာဂစ္ဆိံ၊ သာဓု သဗ္ဘိ သမာဂမော။>
  text <၂၆၀>
    text <တဿ တေ သဗ္ဗော အာနန္ဒော၊ ဝိဟာရော ဥပဝတ္တတု။>
    text <ယံ ဦနံ တံ ပရိပူရေဟိ၊ ခန္တိယာ ဥပသမေန စ။>
  text <၂၆၁>
    text <ပသာရယ သန္နတဉ္စ၊ ဥန္နတဉ္စ ပသာရယ။>
    text <ကမ္မံ ဝိဇ္ဇဉ္စ ဓမ္မဉ္စ၊ သက္ကတွာန ပရိဗ္ဗဇ။>
  text <၂၆၂>
    text <ဗဟူ ဟတ္ထီ စ အဿေ စ၊ နဂရေ ဇနပဒာနိ စ။>
    text <ဟိတွာ ဇနက ပဗ္ဗဇိတော၊ ကပါလေ ရတိမဇ္ဈဂါ။>
  text <၂၆၃>
    text <ကစ္စိ နု တေ ဇာနပဒာ၊ မိတ္တာမစ္စာ စ ဉာတကာ။>
    text <ဒုဗ္ဘိမကံသု ဇနက၊ ကသ္မာ တေ တံ အရုစ္စထ။>
  text <၂၆၄>
    text <န မိဂါဇိန ဇာတုစ္ဆေ၊ အဟံ ကဉ္စိ ကုဒာစနံ။>
    text <အဓမ္မေန ဇိနေ ဉာတိံ၊ န စာပိ ဉာတယော မမံ။>
  text <၂၆၅>
    text <ဒိသွာန လောကဝတ္တန္တံ၊ ခဇ္ဇန္တံ ကဒ္ဒမီကတံ။>
    text <ဟညရေ ဗဇ္ဈရေ စေတ္ထ၊ ယတ္ထ သန္နော ပုထုဇ္ဇနော။>
    text <ဧတာဟံ ဥပမံ ကတွာ၊ ဘိက္ခကောသ္မိ မိဂါဇိန။>
  text <၂၆၆>
    text <ကော နု တေ ဘဂဝါ သတ္ထာ၊ ကဿေတံ ဝစနံ သုစိ။>
    text <န ဟိ ကပ္ပံ ဝါ ဝိဇ္ဇံ ဝါ၊ ပစ္စက္ခါယ ရထေသဘ။>
    text <သမဏံ အာဟု ဝတ္တန္တံ၊ ယထာ ဒုက္ခဿတိက္ကမော။>
  text <၂၆၇>
    text <န မိဂါဇိန ဇာတုစ္ဆေ၊ အဟံ ကဉ္စိ ကုဒာစနံ။>
    text <သမဏံ ဗြာဟ္မဏံ ဝါပိ၊ သက္ကတွာ အနုပါဝိသိံ။>
  text <၂၆၈>
    text <မဟတာ စာနုဘာဝေန၊ ဂစ္ဆန္တော သိရိယာ ဇလံ။>
    text <ဂီယမာနေသု ဂီတေသု၊ ဝဇ္ဇမာနေသု ဝဂ္ဂုသု။>
  text <၂၆၉>
    text <တူရိယတာဠသင်္ဃုဋ္ဌေ၊ သမ္မတာလသမာဟိတေ။>
    text <သ မိဂါဇိန မဒ္ဒက္ခိံ၊ ဖလိံ အမ္ဗံ တိရောစ္ဆဒံ။>
    text <ဟညမာနံ မနုဿေဟိ၊ ဖလကာမေဟိ ဇန္တုဘိ။>
  text <၂၇၀>
    text <သော ခေါဟံ တံ သိရိံ ဟိတွာ၊ ဩရောဟိတွာ မိဂါဇိန။>
    text <မူလံ အမ္ဗဿုပါဂစ္ဆိံ၊ ဖလိနော နိပ္ဖလဿ စ။>
  text <၂၇၁>
    text <ဖလိံ အမ္ဗံ ဟတံ ဒိသွာ၊ ဝိဒ္ဓံသ္တံ ဝိနဠီကတံ။>
    text <အထေကံ ဣတရံ အမ္ဗံ၊ နီလောဘာသံ မနောရမံ။>
  text <၂၇၂>
    text <ဧဝမေဝ နူနမှေပိ၊ ဣဿရေ ဗဟုကဏ္ဋကေ။>
    text <အမိတ္တာ နော ဝဓိဿန္တိ၊ ယထာ အမ္ဗော ဖလီ ဟတော။>
  text <၂၇၃>
    text <အဇိနမှိ ဟညတေ ဒီပိ၊ နာဂေါ ဒန္တေဟိ ဟညတေ။>
    text <ဓနမှိ ဓနိနော ဟန္တိ၊ အနိကေတမသန္ထဝံ။>
    text <ဖလီ အမ္ဗော အဖလော စ၊ တေ သတ္ထာရော ဥဘော မမ။>
  text <၂၇၄>
    text <သဗ္ဗော ဇနော ပဗျာဓိတော၊ ရာဇာ ပဗ္ဗဇိတော ဣတိ။>
    text <ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။>
  text <၂၇၅>
    text <အဿာသယိတွာ ဇနတံ၊ ဌပယိတွာ ပဋိစ္ဆဒံ။>
    text <ပုတ္တံ ရဇ္ဇေ ဌပေတွာန၊ အထ ပစ္ဆာ ပဗ္ဗဇိဿသိ။>
  text <၂၇၆>
    text <စတ္တာ မယာ ဇာနပဒာ၊ မိတ္တာမစ္စာ စ ဉာတကာ။>
    text <သန္တိ ပုတ္တာ ဝိဒေဟာနံ၊ ဒီဃာဝု ရဋ္ဌဝဍ္ဎနော။>
    text <တေ ရဇ္ဇံ ကာရယိဿန္တိ၊ မိထိလာယံ ပဇာပတိ။>
  text <၂၇၇>
    text <ဧဟိ တံ အနုသိက္ခါမိ၊ ယံ ဝါကျံ မမ ရုစ္စတိ။>
    text <ရဇ္ဇံ တုဝံ ကာရယသိ၊ ပါပံ ဒုစ္စရိတံ ဗဟုံ။>
    text <ကာယေန ဝါစာ မနသာ၊ ယေန ဂစ္ဆသိ ဒုဂ္ဂတိံ။>
  text <၂၇၈>
    text <ပရဒိန္နကေန ပရနိဋ္ဌိတေန၊ ပိဏ္ဍေန ယာပေဟိ သ ဓီရဓမ္မော။>
  text <၂၇၉>
    text <ယောပိ စတုတ္ထေ ဘတ္တကာလေ န ဘုဉ္ဇေ၊ အဇုဋ္ဌမာရီဝ ခုဒာယ မိယျေ။>
    text <န တွေဝ ပိဏ္ဍံ လုဠိတံ အနရိယံ၊ ကုလပုတ္တရူပေါ သပ္ပုရိသော န သေဝေ။>
    text <တယိဒံ န သာဓု တယိဒံ န သုဋ္ဌု၊ သုနခုစ္ဆိဋ္ဌကံ ဇနက ဘုဉ္ဇသေ တုဝံ။>
  text <၂၈၀>
    text <န စာပိ မေ သီဝလိ သော အဘက္ခေါ၊ ယံ ဟောတိ စတ္တံ ဂိဟိနော သုနဿ ဝါ။>
    text <ယေ ကေစိ ဘောဂါ ဣဓ ဓမ္မလဒ္ဓါ၊ သဗ္ဗော သော ဘက္ခေါ အနဝယောတိ ဝုတ္တော။>
  text <၂၈၁>
    text <ကုမာရိကေ ဥပသေနိယေ၊ နိစ္စံ နိဂ္ဂဠမဏ္ဍိတေ။>
    text <ကသ္မာ တေ ဧကော ဘုဇော ဇနတိ၊ ဧကော တေ န ဇနတီ ဘုဇော။>
  text <၂၈၂>
    text <ဣမသ္မိံ မေ သမဏ ဟတ္ထေ၊ ပဋိမုက္ကာ ဒုနီဝရာ။>
    text <သင်္ဃာတာ ဇာယတေ သဒ္ဒော၊ ဒုတိယဿေဝ သာ ဂတိ။>
  text <၂၈၃>
    text <ဣမသ္မိံ မေ သမဏ ဟတ္ထေ၊ ပဋိမုက္ကော ဧကနီဝရော။>
    text <သော အဒုတိယော န ဇနတိ၊ မုနိဘူတောဝ တိဋ္ဌတိ။>
  text <၂၈၄>
    text <ဝိဝါဒပ္ပတ္တော ဒုတိယော၊ ကေနေကော ဝိဝဒိဿတိ။>
    text <တဿ တေ သဂ္ဂကာမဿ၊ ဧကတ္တမုပရောစတံ။>
  text <၂၈၅>
    text <သုဏာသိ သီဝလိ ကထာ၊ ကုမာရိယာ ပဝေဒိတာ။>
    text <ပေသိယာ မံ ဂရဟိတ္ထော၊ ဒုတိယဿေဝ သာ ဂတိ။>
  text <၂၈၆>
    text <အယံ ဒွေဓာပထော ဘဒ္ဒေ၊ အနုစိဏ္ဏော ပထာဝိဟိ။>
    text <တေသံ တွံ ဧကံ ဂဏှာဟိ၊ အဟမေကံ ပုနာပရံ။>
  text <၂၈၇>
    text <မာဝစ မံ တွံ ပတိ မေတိ၊ နာဟံ ဘရိယာတိ ဝါ ပုန။>
    text <ဣမမေဝ ကထယန္တာ၊ ထူဏံ နဂရုပါဂမုံ။>
  text <၂၈၈>
    text <ကောဋ္ဌကေ ဥသုကာရဿ၊ ဘတ္တကာလေ ဥပဋ္ဌိတေ။>
    text <တတြာ စ သော ဥသုကာရော၊ ဧကံ ဒဏ္ဍံ ဥဇုံ ကတံ။>
    text <ဧကဉ္စ စက္ခုံ နိဂ္ဂယှ၊ ဇိမှမေကေန ပေက္ခတိ။>
  text <၂၈၉>
    text <ဧဝံ နော သာဓု ပဿသိ၊ ဥသုကာရ သုဏောဟိ မေ။>
    text <ယဒေကံ စက္ခုံ နိဂ္ဂယှ၊ ဇိမှမေကေန ပေက္ခသိ။>
  text <၂၉၀>
    text <ဒွီဟိ သမဏ စက္ခူဟိ၊ ဝိသာလံ ဝိယ ခါယတိ။>
    text <အသမ္ပတွာ ပရမံ လိင်္ဂံ၊ နုဇုဘာဝါယ ကပ္ပတိ။>
  text <၂၉၁>
    text <ဧကဉ္စ စက္ခုံ နိဂ္ဂယှ၊ ဇိမှမေကေန ပေက္ခတော။>
    text <သမ္ပတွာ ပရမံ လိင်္ဂံ၊ ဥဇုဘာဝါယ ကပ္ပတိ။>
  text <၂၉၂>
    text <ဝိဝါဒပ္ပတ္တော ဒုတိယော၊ ကေနေကော ဝိဝဒိဿတိ။>
    text <တဿ တေ သဂ္ဂကာမဿ၊ ဧကတ္တမုပရောစတံ။>
  text <၂၉၃>
    text <သုဏာသိ သီဝလိ ကထာ၊ ဥသုကာရေန ဝေဒိတာ။>
    text <ပေသိယာ မံ ဂရဟိတ္ထော၊ ဒုတိယဿေဝ သာ ဂတိ။>
  text <၂၉၄>
    text <အယံ ဒွေဓာပထော ဘဒ္ဒေ၊ အနုစိဏ္ဏော ပထာဝိဟိ။>
    text <တေသံ တွံ ဧကံ ဂဏှာဟိ၊ အဟမေကံ ပုနာပရံ။>
  text <၂၉၅>
    text <မာဝစ မံ တွံ ပတိ မေတိ၊ နာဟံ ဘရိယာတိ ဝါ ပုန။>
    text <မုဉ္ဇာဝေသိကာ ပဝါဠှာ၊ ဧကာ ဝိဟရ သီဝလီတိ။>
  stand <မဟာဇနကဇာတကံ ဒုတိယံ။>
  text <  <
  text <၅၄၀။ သုဝဏ္ဏသာမဇာတကံ ၃>
  text <၂၉၆>
    text <ကော နု မံ ဥသုနာ ဝိဇ္ဈိ၊ ပမတ္တံ ဥဒဟာရကံ။>
    text <ခတ္တိယော ဗြာဟ္မဏော ဝေဿော၊ ကော မံ ဝိဒ္ဓါ နိလီယသိ။>
  text <၂၉၇>
    text <န မေ မံသာနိ ခဇ္ဇာနိ၊ စမ္မေနတ္ထော န ဝိဇ္ဇတိ။>
    text <အထ ကေန နု ဝဏ္ဏေန၊ ဝိဒ္ဓေယျံ မံ အမညထ။>
  text <၂၉၈>
    text <ကော ဝါ တွံ ကဿ ဝါ ပုတ္တော၊ ကထံ ဇာနေမု တံ မယံ။>
    text <ပုဋ္ဌော မေ သမ္မ အက္ခါဟိ၊ ကိံ မံ ဝိဒ္ဓါ နိလီယသိ။>
  text <၂၉၉>
    text <ရာဇာဟမသ္မိ ကာသီနံ၊ ပီဠိယက္ခေါတိ မံ ဝိဒူ။>
    text <လောဘာ ရဋ္ဌံ ပဟိတွာန၊ မိဂမေသံ စရာမဟံ။>
  text <၃၀၀>
    text <ဣဿတ္ထေ စသ္မိ ကုသလော၊ ဒဠှဓမ္မောတိ ဝိဿုတော။>
    text <နာဂေါပိ မေ န မုစ္စေယျ၊ အာဂတော ဥသုပါတနံ။>
  text <၃၀၁>
    text <ကော ဝါ တွံ ကဿ ဝါ ပုတ္တော၊ ကထံ ဇာနေမု တံ မယံ။>
    text <ပိတုနော အတ္တနော စာပိ၊ နာမဂေါတ္တံ ပဝေဒယ။>
  text <၃၀၂>
    text <နေသာဒပုတ္တော ဘဒ္ဒန္တေ၊ သာမော ဣတိ မံ ဉာတယော။>
    text <အာမန္တယိံသု ဇီဝန္တံ၊ သွဇ္ဇေဝါဟံ ဂတော သယေ။>
  text <၃၀၃>
    text <ဝိဒ္ဓေါသ္မိ ပုထုသလ္လေန၊ သဝိသေန ယထာ မိဂေါ။>
    text <သကမှိ လောဟိတေ ရာဇ၊ ပဿ သေမိ ပရိပ္လုတော။>
  text <၃၀၄>
    text <ပဋိဝါမဂတံ သလ္လံ၊ ပဿ ဓိမှာမိ လောဟိတံ။>
    text <အာတုရော တျာနုပုစ္ဆာမိ၊ ကိံ မံ ဝိဒ္ဓါ နိလီယသိ။>
  text <၃၀၅>
    text <အဇိနမှိ ဟညတေ ဒီပိ၊ နာဂေါ ဒန္တေဟိ ဟညတေ။>
    text <အထ ကေန နု ဝဏ္ဏေန၊ ဝိဒ္ဓေယျံ မံ အမညထ။>
  text <၃၀၆>
    text <မိဂေါ ဥပဋ္ဌိတော အာသိ၊ အာဂတော ဥသုပါတနံ။>
    text <တံ ဒိသွာ ဥဗ္ဗိဇီ သာမ၊ တေန ကောဓော မမာဝိသိ။>
  text <၃၀၇>
    text <ယတော သရာမိ အတ္တာနံ၊ ယတော ပတ္တောသ္မိ ဝိညုတံ။>
    text <န မံ မိဂါ ဥတ္တသန္တိ၊ အရညေ သာပဒာနိပိ။>
  text <၃၀၈>
    text <ယတော နိဓိံ ပရိဟရိံ၊ ယတော ပတ္တောသ္မိ ယောဗ္ဗနံ။>
    text <န မံ မိဂါ ဥတ္တသန္တိ၊ အရညေ သာပဒာနိပိ။>
  text <၃၀၉>
    text <ဘီရူ ကိမ္ပုရိသာ ရာဇ၊ ပဗ္ဗတေ ဂန္ဓမာဒနေ။>
    text <သမ္မောဒမာနာ ဂစ္ဆာမ၊ ပဗ္ဗတာနိ ဝနာနိ စ။>
  text <၃၁၀>
    text <န မံ မိဂါ ဥတ္တသန္တိ၊ အရညေ သာပဒာနိပိ။>
    text <အထ ကေန နု ဝဏ္ဏေန၊ ဥတြာသန္တိ မိဂါ မမံ။>
  text <၃၁၁>
    text <န တံ တသ မိဂေါ သာမ၊ ကိံ တာဟံ အလိကံ ဘဏေ။>
    text <ကောဓလောဘာဘိဘူတာဟံ၊ ဥသုံ တေ တံ အဝဿဇိံ။>
  text <၃၁၂>
    text <ကုတော နု သာမ အာဂမ္မ၊ ကဿ ဝါ ပဟိတော တုဝံ။>
    text <ဥဒဟာရော နဒိံ ဂစ္ဆ၊ အာဂတော မိဂသမ္မတံ။>
  text <၃၁၃>
    text <အန္ဓာ မာတာပိတာ မယှံ၊ တေ ဘရာမိ ဗြဟာဝနေ။>
    text <တေသာဟံ ဥဒကာဟာရော၊ အာဂတော မိဂသမ္မတံ။>
  text <၃၁၄>
    text <အတ္ထိ နေသံ ဥသာမတ္တံ၊ အထ သာဟဿ ဇီဝိတံ။>
    text <ဥဒကဿ အလာဘေန၊ မညေ အန္ဓာ မရိဿရေ။>
  text <၃၁၅>
    text <န မေ ဣဒံ တထာ ဒုက္ခံ၊ လဗ္ဘာ ဟိ ပုမုနာ ဣဒံ။>
    text <ယဉ္စ အမ္မံ န ပဿာမိ၊ တံ မေ ဒုက္ခတရံ ဣတော။>
  text <၃၁၆>
    text <န မေ ဣဒံ တထာ ဒုက္ခံ၊ လဗ္ဘာ ဟိ ပုမုနာ ဣဒံ။>
    text <ယဉ္စ တာတံ န ပဿာမိ၊ တံ မေ ဒုက္ခတရံ ဣတော။>
  text <၃၁၇>
    text <သာ နူန ကပဏာ အမ္မာ၊ စိရရတ္တာယ ရုစ္ဆတိ။>
    text <အဍ္ဎရတ္တေဝ ရတ္တေ ဝါ၊ နဒီဝ အဝသုစ္ဆတိ။>
  text <၃၁၈>
    text <သော နူန ကပဏော တာတော၊ စိရရတ္တာယ ရုစ္ဆတိ။>
    text <အဍ္ဎရတ္တေဝ ရတ္တေ ဝါ၊ နဒီဝ အဝသုစ္ဆတိ။>
  text <၃၁၉>
    text <ဥဋ္ဌာနပါဒစရိယာယ၊ ပါဒသမ္ဗာဟနဿ စ။>
    text <သာမ တာတ ဝိလပန္တာ၊ ဟိဏ္ဍိဿန္တိ ဗြဟာဝနေ။>
  text <၃၂၀>
    text <ဣဒမ္ပိ ဒုတိယံ သလ္လံ၊ ကမ္ပေတိ ဟဒယံ မမံ။>
    text <ယဉ္စ အန္ဓေ န ပဿာမိ၊ မညေ ဟိဿာမိ ဇီဝိတံ။>
  text <၃၂၁>
    text <မာ ဗာဠှံ ပရိဒေဝေသိ၊ သာမ ကလျာဏဒဿန။>
    text <အဟံ ကမ္မကရော ဟုတွာ၊ ဘရိဿံ တေ ဗြဟာဝနေ။>
  text <၃၂၂>
    text <ဣဿတ္ထေ စသ္မိ ကုသလော၊ ဒဠှဓမ္မောတိ ဝိဿုတော။>
    text <အဟံ ကမ္မကရော ဟုတွာ၊ ဘရိဿံ တေ ဗြဟာဝနေ။>
  text <၃၂၃>
    text <မိဂါနံ ဝိဃာသမနွေသံ၊ ဝနမူလဖလာနိ စ။>
    text <အဟံ ကမ္မကရော ဟုတွာ၊ ဘရိဿံ တေ ဗြဟာဝနေ။>
  text <၃၂၄>
    text <ကတမံ တံ ဝနံ သာမ၊ ယတ္ထ မာတာပိတာ တဝ။>
    text <အဟံ တေ တထာ ဘရိဿံ၊ ယထာ တေ အဘရီ တုဝံ။>
  text <၃၂၅>
    text <အယံ ဧကပဒီ ရာဇ၊ ယောယံ ဥဿီသကေ မမ။>
    text <ဣတော ဂန္တွာ အဍ္ဎကောသံ၊ တတ္ထ နေသံ အဂါရကံ။>
    text <ယတ္ထ မာတာပိတာ မယှံ၊ တေ ဘရဿု ဣတော ဂတော။>
  text <၃၂၆>
    text <နမော တေ ကာသိရာဇတ္ထု၊ နမော တေ ကာသိဝဍ္ဎန။>
    text <အန္ဓာ မာတာပိတာ မယှံ၊ တေ ဘရဿု ဗြဟာဝနေ။>
  text <၃၂၇>
    text <အဉ္ဇလိံ တေ ပဂ္ဂဏှာမိ၊ ကာသိရာဇ နမတ္ထု တေ။>
    text <မာတရံ ပိတရံ မယှံ၊ ဝုတ္တော ဝဇ္ဇာသိ ဝန္ဒနံ။>
  text <၃၂၈>
    text <ဣဒံ ဝတွာန သော သာမော၊ ယုဝါ ကလျာဏဒဿနော။>
    text <မုစ္ဆိတော ဝိသဝေဂေန၊ ဝိသညီ သမပဇ္ဇထ။>
  text <၃၂၉>
    text <သ ရာဇာ ပရိဒေဝေသိ၊ ဗဟုံ ကာရုညသဉှိတံ။>
    text <အဇရာမရောဟံ အာသိံ၊ အဇ္ဇေတံ ဉာမိ နော ပုရေ။>
    text <သာမံ ကာလင်္ကတံ ဒိသွာ၊ နတ္ထိ မစ္စုဿ နာဂမော။>
  text <၃၃၀>
    text <ယဿု မံ ပဋိမန္တေတိ၊ သဝိသေန သမပ္ပိတော။>
    text <သွဇ္ဇေဝံ ဂတေ ကာလေ၊ န ကိဉ္စိ မဘိဘာသတိ။>
  text <၃၃၁>
    text <နိရယံ နူန ဂစ္ဆာမိ၊ ဧတ္ထ မေ နတ္ထိ သံသယော။>
    text <တဒာ ဟိ ပကတံ ပါပံ၊ စိရရတ္တာယ ကိဗ္ဗိသံ။>
  text <၃၃၂>
    text <ဘဝန္တိ တဿ ဝတ္တာရော၊ ဂါမေ ကိဗ္ဗိသကာရကော။>
    text <အရညေ နိမ္မနုဿမှိ၊ ကော မံ ဝတ္တုမရဟတိ။>
  text <၃၃၃>
    text <သာရယန္တိ ဟိ ကမ္မာနိ၊ ဂါမေ သံဂစ္ဆ မာဏဝါ။>
    text <အရညေ နိမ္မနုဿမှိ၊ ကော နု မံ သာရယိဿတိ။>
  text <၃၃၄>
    text <သာ ဒေဝတာ အန္တရဟိတာ၊ ပဗ္ဗတေ ဂန္ဓမာဒနေ။>
    text <ရညောဝ အနုကမ္ပါယ၊ ဣမာ ဂါထာ အဘာသထ။>
  text <၃၃၅>
    text <အာဂုံ ကိရ မဟာရာဇ၊ အကရိ ကမ္မ ဒုက္ကဋံ။>
    text <အဒူသကာ ပိတာပုတ္တာ၊ တယော ဧကူသုနာ ဟတာ။>
  text <၃၃၆>
    text <ဧဟိ တံ အနုသိက္ခါမိ၊ ယထာ တေ သုဂတီ သိယာ။>
    text <ဓမ္မေနန္ဓေ ဝနေ ပေါသ၊ မညေဟံ သုဂတီ တယာ။>
  text <၃၃၇>
    text <သ ရာဇာ ပရိဒေဝိတွာ၊ ဗဟုံ ကာရုညသဉှိတံ။>
    text <ဥဒကကုမ္ဘမာဒာယ၊ ပက္ကာမိ ဒက္ခိဏာမုခေါ။>
  text <၃၃၈>
    text <ကဿ နု ဧသော ပဒသဒ္ဒော၊ မနုဿဿေဝ အာဂတော။>
    text <နေသော သာမဿ နိဂ္ဃောသော၊ ကော နု တွမသိ မာရိသ။>
  text <၃၃၉>
    text <သန္တဉှိ သာမော ဝဇတိ၊ သန္တံ ပါဒာနိ နေယတိ။>
    text <နေသော သာမဿ နိဂ္ဃောသော၊ ကော နု တွမသိ မာရိသ။>
  text <၃၄၀>
    text <ရာဇာဟမသ္မိ ကာသီနံ၊ ပီဠိယက္ခေါတိ မံ ဝိဒူ။>
    text <လောဘာ ရဋ္ဌံ ပဟိတွာန၊ မိဂမေသံ စရာမဟံ။>
  text <၃၄၁>
    text <ဣဿတ္ထေ စသ္မိ ကုသလော၊ ဒဠှဓမ္မောတိ ဝိဿုတော။>
    text <နာဂေါပိ မေ န မုစ္စေယျ၊ အာဂတော ဥသုပါတနံ။>
  text <၃၄၂>
    text <သွာဂတံ တေ မဟာရာဇ၊ အထော တေ အဒုရာဂတံ။>
    text <ဣဿရောသိ အနုပ္ပတ္တော၊ ယံ ဣဓတ္ထိ ပဝေဒယ။>
  text <၃၄၃>
    text <တိန္ဒုကာနိ ပိယာလာနိ၊ မဓုကေ ကာသုမာရိယော။>
    text <ဖလာနိ ခုဒ္ဒကပ္ပါနိ၊ ဘုဉ္ဇ ရာဇ ဝရံ ဝရံ။>
  text <၃၄၄>
    text <ဣဒမ္ပိ ပါနီယံ သီတံ၊ အာဘတံ ဂိရိဂဗ္ဘရာ။>
    text <တတော ပိဝ မဟာရာဇ၊ သစေ တွံ အဘိကင်္ခသိ။>
  text <၃၄၅>
    text <နာလံ အန္ဓာ ဝနေ ဒဋ္ဌုံ၊ ကော နု ဝေါ ဖလမာဟရိ။>
    text <အနန္ဓဿေဝယံ သမ္မာ၊ နိဝါပေါ မယှ ခါယတိ။>
  text <၃၄၆>
    text <ဒဟရော ယုဝါ နာတိဗြဟာ၊ သာမော ကလျာဏဒဿနော။>
    text <ဒီဃဿ ကေသာ အသိတာ၊ အထော သူနဂ္ဂ ဝေလ္လိတာ။>
  text <၃၄၇>
    text <သော ဟဝေ ဖလမာဟရိတွာ၊ ဣတော အာဒာယ ကမဏ္ဍလုံ။>
    text <နဒိံ ဂတော ဥဒဟာရော၊ မညေ န ဒူရမာဂတော။>
  text <၃၄၈>
    text <အဟံ တံ အဝဓိံ သာမံ၊ ယော တုယှံ ပရိစာရကော။>
    text <ယံ ကုမာရံ ပဝေဒေထ၊ သာမံ ကလျာဏဒဿနံ။>
  text <၃၄၉>
    text <ဒီဃဿ ကေသာ အသိတာ၊ အထော သူနဂ္ဂဝေလ္လိတာ။>
    text <တေသု လောဟိတလိတ္တေသု၊ သေတိ သာမော မယာ ဟတော။>
  text <၃၅၀>
    text <ကေန ဒုကူလမန္တေသိ၊ ဟတော သာမောတိ ဝါဒိနာ။>
    text <ဟတော သာမောတိ သုတွာန၊ ဟဒယံ မေ ပဝေဓတိ။>
  text <၃၅၁>
    text <အဿတ္ထဿေဝ တရုဏံ၊ ပဝါဠံ မာလုတေရိတံ။>
    text <ဟတော သာမောတိ သုတွာန၊ ဟဒယံ မေ ပဝေဓတိ။>
  text <၃၅၂>
    text <ပါရိကေ ကာသိရာဇာယံ၊ သော သာမံ မိဂသမ္မတေ။>
    text <ကောဓသာ ဥသုနာ ဝိဇ္ဈိ၊ တဿ မာ ပါပမိစ္ဆိမှာ။>
  text <၃၅၃>
    text <ကိစ္ဆာ လဒ္ဓေါ ပိယော ပုတ္တော၊ ယော အန္ဓေ အဘရီ ဝနေ။>
    text <တံ ဧကပုတ္တံ ဃာတိမှိ၊ ကထံ စိတ္တံ န ကောပယေ။>
  text <၃၅၄>
    text <ကိစ္ဆာ လဒ္ဓေါ ပိယော ပုတ္တော၊ ယော အန္ဓေ အဘရီ ဝနေ။>
    text <တံ ဧကပုတ္တံ ဃာတိမှိ၊ အက္ကောဓံ အာဟု ပဏ္ဍိတာ။>
  text <၃၅၅>
    text <မာ ဗာဠှံ ပရိဒေဝေထ၊ ဟတော သာမောတိ ဝါဒိနာ။>
    text <အဟံ ကမ္မကရော ဟုတွာ၊ ဘရိဿာမိ ဗြဟာဝနေ။>
  text <၃၅၆>
    text <ဣဿတ္ထေ စသ္မိ ကုသလော၊ ဒဠှဓမ္မောတိ ဝိဿုတော။>
    text <အဟံ ကမ္မကရော ဟုတွာ၊ ဘရိဿာမိ ဗြဟာဝနေ။>
  text <၃၅၇>
    text <မိဂါနံ ဝိဃာသမနွေသံ၊ ဝနမူလဖလာနိ စ။>
    text <အဟံ ကမ္မကရော ဟုတွာ၊ ဘရိဿာမိ ဗြဟာဝနေ။>
  text <၃၅၈>
    text <နေသ ဓမ္မော မဟာရာဇ၊ နေတံ အမှေသု ကပ္ပတိ။>
    text <ရာဇာ တွမသိ အမှာကံ၊ ပါဒေ ဝန္ဒာမ တေ မယံ။>
  text <၃၅၉>
    text <ဓမ္မံ နေသာဒ ဘဏထ၊ ကတာ အပစိတီ တယာ။>
    text <ပိတာ တွမသိ အမှာကံ၊ မာတာ တွမသိ ပါရိကေ။>
  text <၃၆၀>
    text <နမော တေ ကာသိရာဇတ္ထု၊ နမော တေ ကာသိဝဍ္ဎန။>
    text <အဉ္ဇလိံ တေ ပဂ္ဂဏှာမ၊ ယာဝ သာမာနုပါပယ။>
  text <၃၆၁>
    text <တဿ ပါဒေ သမဇ္ဇန္တာ၊ မုခဉ္စ ဘုဇဒဿနံ။>
    text <သံသုမ္ဘမာနာ အတ္တာနံ၊ ကာလမာဂမယာမသေ။>
  text <၃၆၂>
    text <ဗြဟာ ဝါဠမိဂါကိဏ္ဏံ၊ အာကာသန္တံဝ ဒိဿတိ။>
    text <ယတ္ထ သာမော ဟတော သေတိ၊ စန္ဒောဝ ပတိတော ဆမာ။>
  text <၃၆၃>
    text <ဗြဟာ ဝါဠမိဂါကိဏ္ဏံ၊ အာကာသန္တံဝ ဒိဿတိ။>
    text <ယတ္ထ သာမော ဟတော သေတိ၊ သူရိယောဝ ပတိတော ဆမာ။>
  text <၃၆၄>
    text <ဗြဟာ ဝါဠမိဂါကိဏ္ဏံ၊ အာကာသန္တံဝ ဒိဿတိ။>
    text <ယတ္ထ သာမော ဟတော သေတိ၊ ပံသုနာ ပတိကုန္တိတော။>
  text <၃၆၅>
    text <ဗြဟာ ဝါဠမိဂါကိဏ္ဏံ၊ အာကာသန္တံဝ ဒိဿတိ။>
    text <ယတ္ထ သာမော ဟတော သေတိ၊ ဣဓေဝ ဝသထဿမေ။>
  text <၃၆၆>
    text <ယဒိ တတ္ထ သဟဿာနိ၊ သတာနိ နိယုတာနိ စ။>
    text <နေဝမှာကံ ဘယံ ကောစိ၊ ဝနေ ဝါဠေသု ဝိဇ္ဇတိ။>
  text <၃၆၇>
    text <တတော အန္ဓာနမာဒာယ၊ ကာသိရာဇာ ဗြဟာဝနေ။>
    text <ဟတ္ထေ ဂဟေတွာ ပက္ကာမိ၊ ယတ္ထ သာမော ဟတော အဟု။>
  text <၃၆၈>
    text <ဒိသွာန ပတိတံ သာမံ၊ ပုတ္တကံ ပံသုကုန္ထိတံ။>
    text <အပဝိဒ္ဓံ ဗြဟာရညေ၊ စန္ဒံဝ ပတိတံ ဆမာ။>
  text <၃၆၉>
    text <ဒိသွာန ပတိတံ သာမံ၊ ပုတ္တကံ ပံသုကုန္ထိတံ။>
    text <အပဝိဒ္ဓံ ဗြဟာရညေ၊ သူရိယံဝ ပတိတံ ဆမာ။>
  text <၃၇၀>
    text <ဒိသွာန ပတိတံ သာမံ၊ ပုတ္တကံ ပံသုကုန္ထိတံ။>
    text <အပဝိဒ္ဓံ ဗြဟာရညေ၊ ကလူနံ ပရိဒေဝယုံ။>
  text <၃၇၁>
    text <ဒိသွာန ပတိတံ သာမံ၊ ပုတ္တကံ ပံသုကုန္ထိတံ။>
    text <ဗာဟာ ပဂ္ဂယှ ပက္ကန္ဒုံ၊ အဓမ္မော ကိရ ဘော ဣတိ။>
  text <၃၇၂>
    text <ဗာဠှံ ခေါ တွံ ပမတ္တောသိ၊ သာမ ကလျာဏဒဿန။>
    text <ယော အဇ္ဇေဝံ ဂတေ ကာလေ၊ န ကိဉ္စိ မဘိဘာသသိ။>
  text <၃၇၃>
    text <ဗာဠှံ ခေါ တွံ ပဒိတ္တောသိ၊ သာမ ကလျာဏဒဿန။>
    text <ယော အဇ္ဇေဝံ ဂတေ ကာလေ၊ န ကိဉ္စိ မဘိဘာသသိ။>
  text <၃၇၄>
    text <ဗာဠှံ ခေါ တွံ ပကုဒ္ဓေါသိ၊ သာမ ကလျာဏဒဿန။>
    text <ယော အဇ္ဇေဝံ ဂတေ ကာလေ၊ န ကိဉ္စိ မဘိဘာသသိ။>
  text <၃၇၅>
    text <ဗာဠှံ ခေါ တွံ ပသုတ္တောသိ၊ သာမ ကလျာဏဒဿန။>
    text <ယော အဇ္ဇေဝံ ဂတေ ကာလေ၊ န ကိဉ္စိ မဘိဘာသသိ။>
  text <၃၇၆>
    text <ဗာဠှံ ခေါ တွံ ဝိမနောသိ၊ သာမ ကလျာဏဒဿန။>
    text <ယော အဇ္ဇေဝံ ဂတေ ကာလေ၊ န ကိဉ္စိ မဘိဘာသသိ။>
  text <၃၇၇>
    text <ဇဋံ ဝလိနံ ပံသုဂတံ၊ ကော ဒာနိ သဏ္ဌပေဿတိ။>
    text <သာမော အယံ ကာလင်္ကတော၊ အန္ဓာနံ ပရိစာရကော။>
  text <၃၇၈>
    text <ကော မေ သမ္မဇ္ဇမာဒာယ၊ သမ္မဇ္ဇိဿတိ အဿမံ။>
    text <သာမော အယံ ကာလင်္ကတော၊ အန္ဓာနံ ပရိစာရကော။>
  text <၃၇၉>
    text <ကော ဒာနိ နှာပယိဿတိ၊ သီတေနုဏှောဒကေန စ။>
    text <သာမော အယံ ကာလင်္ကတော၊ အန္ဓာနံ ပရိစာရကော။>
  text <၃၈၀>
    text <ကော ဒာနိ ဘောဇယိဿတိ၊ ဝနမူလဖလာနိ စ။>
    text <သာမော အယံ ကာလင်္ကတော၊ အန္ဓာနံ ပရိစာရကော။>
  text <၃၈၁>
    text <ဒိသွာန ပတိတံ သာမံ၊ ပုတ္တကံ ပံသုကုန္ထိတံ။>
    text <အဋ္ဋိတာ ပုတ္တသောကေန၊ မာတာ သစ္စံ အဘာသထ။>
  text <၃၈၂>
    text <ယေန သစ္စေနယံ သာမော၊ ဓမ္မစာရီ ပုရေ အဟု။>
    text <ဧတေန သစ္စဝဇ္ဇေန၊ ဝိသံ သာမဿ ဟညတု။>
  text <၃၈၃>
    text <ယေန သစ္စေနယံ သာမော၊ ဗြဟ္မစာရီ ပုရေ အဟု။>
    text <ဧတေန သစ္စဝဇ္ဇေန၊ ဝိသံ သာမဿ ဟညတု။>
  text <၃၈၄>
    text <ယေန သစ္စေနယံ သာမော၊ သစ္စဝါဒီ ပုရေ အဟု။>
    text <ဧတေန သစ္စဝဇ္ဇေန၊ ဝိသံ သာမဿ ဟညတု။>
  text <၃၈၅>
    text <ယေန သစ္စေနယံ သာမော၊ မာတာပေတ္တိဘရော အဟု။>
    text <ဧတေန သစ္စဝဇ္ဇေန၊ ဝိသံ သာမဿ ဟညတု။>
  text <၃၈၆>
    text <ယေန သစ္စေနယံ သာမော၊ ကုလေ ဇေဋ္ဌာပစာယိကော။>
    text <ဧတေန သစ္စဝဇ္ဇေန၊ ဝိသံ သာမဿ ဟညတု။>
  text <၃၈၇>
    text <ယေန သစ္စေနယံ သာမော၊ ပါဏာ ပိယတရော မမ။>
    text <ဧတေန သစ္စဝဇ္ဇေန၊ ဝိသံ သာမဿ ဟညတု။>
  text <၃၈၈>
    text <ယံ ကိဉ္စိတ္ထိ ကတံ ပုညံ၊ မယှဉ္စေဝ ပိတုစ္စ တေ။>
    text <သဗ္ဗေန တေန ကုသလေန၊ ဝိသံ သာမဿ ဟညတု။>
  text <၃၈၉>
    text <ဒိသွာန ပတိတံ သာမံ၊ ပုတ္တကံ ပံသုကုန္ထိတံ။>
    text <အဋ္ဋိတော ပုတ္တသောကေန၊ ပိတာ သစ္စံ အဘာသထ။>
  text <၃၉၀>
    text <ယေန သစ္စေနယံ သာမော၊ ဓမ္မစာရီ ပုရေ အဟု။>
    text <ဧတေန သစ္စဝဇ္ဇေန၊ ဝိသံ သာမဿ ဟညတု။>
  text <၃၉၁>
    text <ယေန သစ္စေနယံ သာမော၊ ဗြဟ္မစာရီ ပုရေ အဟု။>
    text <ဧတေန သစ္စဝဇ္ဇေန၊ ဝိသံ သာမဿ ဟညတု။>
  text <၃၉၂>
    text <ယေန သစ္စေနယံ သာမော၊ သစ္စဝါဒီ ပုရေ အဟု။>
    text <ဧတေန သစ္စဝဇ္ဇေန၊ ဝိသံ သာမဿ ဟညတု။>
  text <၃၉၃>
    text <ယေန သစ္စေနယံ သာမော၊ မာတာပေတ္တိဘရော အဟု။>
    text <ဧတေန သစ္စဝဇ္ဇေန၊ ဝိသံ သာမဿ ဟညတု။>
  text <၃၉၄>
    text <ယေန သစ္စေနယံ သာမော၊ ကုလေ ဇေဋ္ဌာပစာယိကော။>
    text <ဧတေန သစ္စဝဇ္ဇေန၊ ဝိသံ သာမဿ ဟညတု။>
  text <၃၉၅>
    text <ယေန သစ္စေနယံ သာမော၊ ပါဏာ ပိယတရော မမ။>
    text <ဧတေန သစ္စဝဇ္ဇေန၊ ဝိသံ သာမဿ ဟညတု။>
  text <၃၉၆>
    text <ယံ ကိဉ္စိတ္ထိ ကတံ ပုညံ၊ မယှဉ္စေဝ မာတုစ္စ တေ။>
    text <သဗ္ဗေန တေန ကုသလေန၊ ဝိသံ သာမဿ ဟညတု။>
  text <၃၉၇>
    text <သာ ဒေဝတာ အန္တရဟိတာ၊ ပဗ္ဗတေ ဂန္ဓမာဒနေ။>
    text <သာမဿ အနုကမ္ပါယ၊ ဣမံ သစ္စံ အဘာသထ။>
  text <၃၉၈>
    text <ပဗ္ဗတျာဟံ ဂန္ဓမာဒနေ၊ စိရရတ္တနိဝါသိနီ။>
    text <န မေ ပိယတရော ကောစိ၊ အညော သာမေန ဝိဇ္ဇတိ။>
    text <ဧတေန သစ္စဝဇ္ဇေန၊ ဝိသံ သာမဿ ဟညတု။>
  text <၃၉၉>
    text <သဗ္ဗေ ဝနာ ဂန္ဓမယာ၊ ပဗ္ဗတေ ဂန္ဓမာဒနေ။>
    text <ဧတေန သစ္စဝဇ္ဇေန၊ ဝိသံ သာမဿ ဟညတု။>
  text <၄၀၀>
    text <တေသံ လာလပ္ပမာနာနံ၊ ဗဟုံ ကာရုညသဉှိတံ။>
    text <ခိပ္ပံ သာမော သမုဋ္ဌာသိ၊ ယုဝါ ကလျာဏဒဿနော။>
  text <၄၀၁>
    text <သာမောဟမသ္မိ ဘဒ္ဒံ ဝေါ၊ သောတ္ထိနာမှိ သမုဋ္ဌိတော။>
    text <မာ ဗာဠှံ ပရိဒေဝေထ၊ မဉ္ဇုနာဘိဝဒေထ မံ။>
  text <၄၀၂>
    text <သွာဂတံ တေ မဟာရာဇ၊ အထော တေ အဒုရာဂတံ။>
    text <ဣဿရောသိ အနုပ္ပတ္တော၊ ယံ ဣဓတ္ထိ ပဝေဒယ။>
  text <၄၀၃>
    text <တိန္ဒုကာနိ ပိယာလာနိ၊ မဓုကေ ကာသုမာရိယော။>
    text <ဖလာနိ ခုဒ္ဒကပ္ပါနိ၊ ဘုဉ္ဇ ရာဇ ဝရံ ဝရံ။>
  text <၄၀၄>
    text <အတ္ထိ မေ ပါနိယံ သီတံ၊ အာဘတံ ဂိရိဂဗ္ဘရာ။>
    text <တတော ပိဝ မဟာရာဇ၊ သစေ တွံ အဘိကင်္ခသိ။>
  text <၄၀၅>
    text <သမ္မုယှာမိ ပမုယှာမိ၊ သဗ္ဗာ မုယှန္တိ မေ ဒိသာ။>
    text <ပေတံ တံ သာမမဒ္ဒက္ခိံ၊ ကော နု တွံ သာမ ဇီဝသိ။>
  text <၄၀၆>
    text <အပိ ဇီဝံ မဟာရာဇ၊ ပုရိသံ ဂါဠှဝေဒနံ။>
    text <ဥပနီတမနသင်္ကပ္ပံ၊ ဇီဝန္တံ မညတေ မတံ။>
  text <၄၀၇>
    text <အပိ ဇီဝံ မဟာရာဇ၊ ပုရိသံ ဂါဠှဝေဒနံ။>
    text <တံ နိရောဓဂတံ သန္တံ၊ ဇီဝန္တံ မညတေ မတံ။>
  text <၄၀၈>
    text <ယော မာတရံ ပိတရံ ဝါ၊ မစ္စော ဓမ္မေန ပေါသတိ။>
    text <ဒေဝါပိ နံ တိကိစ္ဆန္တိ၊ မာတာပေတ္တိဘရံ နရံ။>
  text <၄၀၉>
    text <ယော မာတရံ ပိတရံ ဝါ၊ မစ္စော ဓမ္မေန ပေါသတိ။>
    text <ဣဓေဝ နံ ပသံသန္တိ၊ ပေစ္စ သဂ္ဂေ ပမောဒတိ။>
  text <၄၁၀>
    text <ဧသ ဘိယျော ပမုယှာမိ၊ သဗ္ဗာ မုယှန္တိ မေ ဒိသာ။>
    text <သရဏံ တံ သာမ ဂစ္ဆာမိ၊ တွဉ္စ မေ သရဏံ ဘဝ။>
  text <၄၁၁>
    text <ဓမ္မံ စရ မဟာရာဇ၊ မာတာပိတူသု ခတ္တိယ။>
    text <ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။>
  text <၄၁၂>
    text <ဓမ္မံ စရ မဟာရာဇ၊ ပုတ္တဒာရေသု ခတ္တိယ။>
    text <ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။>
  text <၄၁၃>
    text <ဓမ္မံ စရ မဟာရာဇ၊ မိတ္တာမစ္စေသု ခတ္တိယ။>
    text <ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။>
  text <၄၁၄>
    text <ဓမ္မံ စရ မဟာရာဇ၊ ဝါဟနေသု ဗလေသု စ။>
    text <ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။>
  text <၄၁၅>
    text <ဓမ္မံ စရ မဟာရာဇ၊ ဂါမေသု နိဂမေသု စ။>
    text <ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။>
  text <၄၁၆>
    text <ဓမ္မံ စရ မဟာရာဇ၊ ရဋ္ဌေသု ဇနပဒေသု စ။>
    text <ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။>
  text <၄၁၇>
    text <ဓမ္မံ စရ မဟာရာဇ၊ သမဏဗြာဟ္မဏေသု စ။>
    text <ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။>
  text <၄၁၈>
    text <ဓမ္မံ စရ မဟာရာဇ၊ မိဂပက္ခီသု ခတ္တိယ။>
    text <ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။>
  text <၄၁၉>
    text <ဓမ္မံ စရ မဟာရာဇ၊ ဓမ္မော စိဏ္ဏော သုခါဝဟော။>
    text <ဣဓ ဓမ္မံ စရိတွာန၊ ရာဇ သဂ္ဂံ ဂမိဿသိ။>
  text <၄၂၀>
    text <ဓမ္မံ စရ မဟာရာဇ၊ သဣန္ဒာ ဒေဝါ သဗြဟ္မကာ။>
    text <သုစိဏ္ဏေန ဒိဝံ ပတ္တာ၊ မာ ဓမ္မံ ရာဇ ပါမဒောတိ။>
  stand <သုဝဏ္ဏသာမဇာတကံ တတိယံ။>
  text <  <
  text <၅၄၁။ နိမိဇာတကံ ၄>
  text <၄၂၁>
    text <အစ္ဆေရံ ဝတ လောကသ္မိံ၊ ဥပ္ပဇ္ဇန္တိ ဝိစက္ခဏာ။>
    text <ယဒာ အဟု နိမိရာဇာ၊ ပဏ္ဍိတော ကုသလတ္ထိကော။>
  text <၄၂၂>
    text <ရာဇာ သဗ္ဗဝိဒေဟာနံ၊ အဒာ ဒာနံ အရိန္ဒမော။>
    text <တဿ တံ ဒဒတော ဒာနံ၊ သင်္ကပ္ပေါ ဥဒပဇ္ဇထ။>
    text <ဒာနံ ဝါ ဗြဟ္မစရိယံ ဝါ၊ ကတမံ သု မဟပ္ဖလံ။>
  text <၄၂၃>
    text <တဿ သင်္ကပ္ပမညာယ၊ မဃဝါ ဒေဝကုဉ္ဇရော။>
    text <သဟဿနေတ္တော ပါတုရဟု၊ ဝဏ္ဏေန ဝိဟနံ တမံ။>
  text <၄၂၄>
    text <သလောမဟဋ္ဌော မနုဇိန္ဒော၊ ဝါသဝံ အဝစာ နိမိ။>
    text <ဒေဝတာ နုသိ ဂန္ဓဗ္ဗော၊ အဒု သက္ကော ပုရိန္ဒဒော။>
  text <၄၂၅>
    text <န စ မေ တာဒိသော ဝဏ္ဏော၊ ဒိဋ္ဌော ဝါ ယဒိ ဝါ သုတော။>
    text <အာစိက္ခ မေ တွံ ဘဒ္ဒန္တေ၊ ကထံ ဇာနေမု တံ မယံ။>
  text <၄၂၆>
    text <သလောမဟဋ္ဌံ ဉတွာန၊ ဝါသဝေါ အဝစာ နိမိံ။>
    text <သက္ကောဟမသ္မိ ဒေဝိန္ဒော၊ အာဂတောသ္မိ တဝန္တိကေ။>
    text <အလောမဟဋ္ဌော မနုဇိန္ဒ၊ ပုစ္ဆ ပဉှံ ယမိစ္ဆသိ။>
  text <၄၂၇>
    text <သော စ တေန ကတောကာသော၊ ဝါသဝံ အဝစာ နိမိ။>
    text <ပုစ္ဆာမိ တံ မဟာရာဇ၊ သဗ္ဗဘူတာနမိဿရ။>
    text <ဒာနံ ဝါ ဗြဟ္မစရိယံ ဝါ၊ ကတမံ သု မဟပ္ဖလံ။>
  text <၄၂၈>
    text <သော ပုဋ္ဌော နရဒေဝေန၊ ဝါသဝေါ အဝစာ နိမိံ။>
    text <ဝိပါကံ ဗြဟ္မစရိယဿ၊ ဇာနံ အက္ခါသိဇာနတော။>
  text <၄၂၉>
    text <ဟီနေန ဗြဟ္မစရိယေန၊ ခတ္တိယေ ဥပပဇ္ဇတိ။>
    text <မဇ္ဈိမေန စ ဒေဝတ္တံ၊ ဥတ္တမေန ဝိသုဇ္ဈတိ။>
  text <၄၃၀>
    text <န ဟေတေ သုလဘာ ကာယာ၊ ယာစယောဂေန ကေနစိ။>
    text <ယေ ကာယေ ဥပပဇ္ဇန္တိ၊ အနာဂါရာ တပဿိနော။>
  text <၄၃၁>
    text <ဒုဒီပေါ သာဂရော သေလော၊ မုဇကိန္ဒော ဘဂီရသော။>
    text <ဥသိန္ဒရော ကဿပေါ စ၊ အသကော စ ပုထုဇ္ဇနော။>
  text <၄၃၂>
    text <ဧတေ စညေ စ ရာဇာနော၊ ခတ္တိယာ ဗြာဟ္မဏာ ဗဟူ။>
    text <ပုထုယညံ ယဇိတွာန၊ ပေတတ္တံ နာတိဝတ္တိသုံ။>
  text <၄၃၃>
    text <အထ ယီမေ အဝတ္တိံသု၊ အနာဂါရာ တပဿိနော။>
    text <သတ္တိသယော ယာမဟနု၊ သောမယာမော မနောဇဝေါ။>
  text <၄၃၄>
    text <သမုဒ္ဒော မာဃော ဘရတော စ၊ ဣသိ ကာလပုရက္ခတော။>
    text <အင်္ဂီရသော ကဿပေါ စ၊ ကိသဝစ္ဆော အကတ္တိ စ။>
  text <၄၃၅>
    text <ဥတ္တရေန နဒီ သီဒာ၊ ဂမ္ဘီရာ ဒုရတိက္ကမာ။>
    text <နဠဂ္ဂိဝဏ္ဏာ ဇောတန္တိ၊ သဒာ ကဉ္စနပဗ္ဗတာ။>
  text <၄၃၆>
    text <ပရူဠှကစ္ဆာ တဂရာ၊ ရူဠှကစ္ဆာ ဝနာ နဂါ။>
    text <တတြာသုံ ဒသသဟဿာ၊ ပေါရာဏာ ဣသယော ပုရေ။>
  text <၄၃၇>
    text <အဟံ သေဋ္ဌောသ္မိ ဒာနေန၊ သံယမေန ဒမေန စ။>
    text <အနုတ္တရံ ဝတံ ကတွာ၊ ပကိရစာရီ သမာဟိတေ။>
  text <၄၃၈>
    text <ဇာတိမန္တံ အဇစ္စဉ္စ၊ အဟံ ဥဇုဂတံ နရံ။>
    text <အတိဝေလံ နမဿိဿံ၊ ကမ္မဗန္ဓူ ဟိ မာဏဝါ။>
  text <၄၃၉>
    text <သဗ္ဗေ ဝဏ္ဏာ အဓမ္မဋ္ဌာ၊ ပတန္တိ နိရယံ အဓော။>
    text <သဗ္ဗေ ဝဏ္ဏာ ဝိသုဇ္ဈန္တိ၊ စရိတွာ ဓမ္မမုတ္တမံ။>
  text <၄၄၀>
    text <ဣဒံ ဝတွာန မဃဝါ၊ ဒေဝရာဇာ သုဇမ္ပတိ။>
    text <ဝေဒေဟမနုသာသိတွာ၊ သဂ္ဂကာယံ အပက္ကမိ။>
  text <၄၄၁>
    text <ဣမံ ဘောန္တော နိသာမေထ၊ ယာဝန္တေတ္ထ သမာဂတာ။>
    text <ဓမ္မိကာနံ မနုဿာနံ၊ ဝဏ္ဏံ ဥစ္စာဝစံ ဗဟုံ။>
  text <၄၄၂>
    text <ယထာ အယံ နိမိရာဇာ၊ ပဏ္ဍိတော ကုသလတ္ထိကော။>
    text <ရာဇာ သဗ္ဗဝိဒေဟာနံ၊ အဒာ ဒာနံ အရိန္ဒမော။>
  text <၄၄၃>
    text <တဿ တံ ဒဒတော ဒာနံ၊ သင်္ကပ္ပေါ ဥဒပဇ္ဇထ။>
    text <ဒာနံ ဝါ ဗြဟ္မစရိယံ ဝါ၊ ကတမံ သု မဟပ္ဖလံ။>
  text <၄၄၄>
    text <အဗ္ဘုတော ဝတ လောကသ္မိံ၊ ဥပ္ပဇ္ဇိ လောမဟံသနော။>
    text <ဒိဗ္ဗော ရထော ပါတုရဟု၊ ဝေဒေဟဿ ယသဿိနော။>
  text <၄၄၅>
    text <ဒေဝပုတ္တော မဟိဒ္ဓိကော၊ မာတလိ ဒေဝသာရထိ။>
    text <နိမန္တယိတ္ထ ရာဇာနံ၊ ဝေဒေဟံ မိထိလဂ္ဂဟံ။>
  text <၄၄၆>
    text <ဧဟိမံ ရထမာရုယှ၊ ရာဇသေဋ္ဌ ဒိသမ္ပတိ။>
    text <ဒေဝါ ဒဿနကာမာ တေ၊ တာဝတိံသာ သဣန္ဒကာ။>
    text <သရမာနာ ဟိ တေ ဒေဝါ၊ သုဓမ္မာယံ သမစ္ဆရေ။>
  text <၄၄၇>
    text <တတော ရာဇာ တရမာနော၊ ဝေဒေဟော မိထိလဂ္ဂဟော။>
    text <အာသနာ ဝုဋ္ဌဟိတွာန၊ ပမုခေါ ရထမာရုဟိ။>
  text <၄၄၈>
    text <အဘိရူဠှံ ရထံ ဒိဗ္ဗံ၊ မာတလိ ဧတဒဗြဝိ။>
    text <ကေန တံ နေမိ မဂ္ဂေန၊ ရာဇသေဋ္ဌ ဒိသမ္ပတိ။>
    text <ယေန ဝါ ပါပကမ္မန္တာ၊ ပုညကမ္မာ စ ယေ နရာ။>
  text <၄၄၉>
    text <ဥဘယေနေဝ မံ နေဟိ၊ မာတလိ ဒေဝသာရထိ။>
    text <ယေန ဝါ ပါပကမ္မန္တာ၊ ပုညကမ္မာ စ ယေ နရာ။>
  text <၄၅၀>
    text <ကေန တံ ပဌမံ နေမိ၊ ရာဇသေဋ္ဌ ဒိသမ္ပတိ။>
    text <ယေန ဝါ ပါပကမ္မန္တာ၊ ပုညကမ္မာ စ ယေ နရာ။>
  text <၄၅၁>
    text <နိရယေ တာဝ ပဿာမိ၊ အာဝါသေ ပါပကမ္မိနံ။>
    text <ဌာနာနိ လုဒ္ဒကမ္မာနံ၊ ဒုဿီလာနဉ္စ ယာ ဂတိ။>
  text <၄၅၂>
    text <ဒဿေသိ မာတလိ ရညော၊ ဒုဂ္ဂံ ဝေတရဏိံ နဒိံ။>
    text <ကုထိတံ ခါရသံယုတ္တံ၊ တတ္တံ အဂ္ဂိသိခူပမံ။>
  text <၄၅၃>
    text <နိမီ ဟဝေ မာတလိမဇ္ဈဘာသထ၊ ဒိသွာ ဇနံ ပတမာနံ ဝိဒုဂ္ဂေ။>
    text <ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမေ နု မစ္စာ ကိမကံသု ပါပံ၊ ယေမေ ဇနာ ဝေတရဏိံ ပတန္တိ။>
  text <၄၅၄>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပါပကမ္မာနံ၊ ဇာနံ အက္ခါသိဇာနတော။>
  text <၄၅၅>
    text <ယေ ဒုဗ္ဗလေ ဗလဝန္တာ ဇီဝလောကေ၊ ဟိံသန္တိ ရောသန္တိ သုပါပဓမ္မာ။>
    text <တေ လုဒ္ဒကမ္မာ ပသဝေတွ ပါပံ၊ တေမေ ဇနာ ဝေတရဏိံ ပတန္တိ။>
  text <၄၅၆>
    text <သာမာ စ သောဏာ သဗလာ စ ဂိဇ္ဈာ၊ ကာကောလသင်္ဃာ အဒန္တိ ဘေရဝါ။>
    text <ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမေ နု မစ္စာ ကိမကံသု ပါပံ၊ ယေမေ ဇနေ ကာကောလသင်္ဃာ အဒန္တိ။>
  text <၄၅၇>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပါပကမ္မာနံ၊ ဇာနံ အက္ခါသိဇာနတော။>
  text <၄၅၈>
    text <ယေ ကေစိမေ မစ္ဆရိနော ကဒရိယာ၊ ပရိဘာသကာ သမဏဗြာဟ္မဏာနံ။>
    text <ဟိံသန္တိ ရောသန္တိ သုပါပဓမ္မာ၊ တေ လုဒ္ဒကမ္မာ ပသဝေတွ ပါပံ။>
    text <တေမေ ဇနေ ကာကောလသင်္ဃာ အဒန္တိ။>
  text <၄၅၉>
    text <သဇောတိဘူတာ ပထဝိံ ကမန္တိ၊ တတ္တေဟိ ခန္ဓေဟိ စ ပေါထယန္တိ။>
    text <ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမေ နု မစ္စာ ကိမကံသု ပါပံ၊ ယေမေ ဇနာ ခန္ဓဟတာ သယန္တိ။>
  text <၄၆၀>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပါပကမ္မာနံ၊ ဇာနံ အက္ခါသိဇာနတော။>
  text <၄၆၁>
    text <ယေ ဇီဝလောကသ္မိ သုပါပဓမ္မိနော၊ နရဉ္စ နာရိဉ္စ အပါပဓမ္မံ။>
    text <ဟိံသန္တိ ရောသန္တိ သုပါပဓမ္မာ၊ တေ လုဒ္ဒကမ္မာ ပသဝေတွ ပါပံ။>
    text <တေမေ ဇနာ ခန္ဓဟတာ သယန္တိ။>
  text <၄၆၂>
    text <အင်္ဂါရကာသုံ အပရေ ဖုဏန္တိ၊ နရာ ရုဒန္တာ ပရိဒဍ္ဎဂတ္တာ။>
    text <ဘယဉှိ မံ ဝိဒန္တိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမေ နု မစ္စာ ကိမကံသု ပါပံ၊ ယေမေ ဇနာ အင်္ဂါရကာသုံ ဖုဏန္တိ။>
  text <၄၆၃>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပါပကမ္မာနံ၊ ဇာနံ အက္ခါသိဇာနတော။>
  text <၄၆၄>
    text <ယေ ကေစိ ပူဂါယ ဓနဿ ဟေတု၊ သက္ခိံ ကရိတွာ ဣဏံ ဇာပယန္တိ။>
    text <တေ ဇာပယိတွာ ဇနတံ ဇနိန္ဒ၊ တေ လုဒ္ဒကမ္မာ ပသဝေတွ ပါပံ။>
    text <တေမေ ဇနာ အင်္ဂါရကာသုံ ဖုဏန္တိ။>
  text <၄၆၅>
    text <သဇောတိဘူတာ ဇလိတာ ပဒိတ္တာ၊ ပဒိဿတိ မဟတီ လောဟကုမ္ဘီ။>
    text <ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမေ နု မစ္စာ ကိမကံသု ပါပံ၊ ယေမေ ဇနာ အဝံသိရာ လောဟကုမ္ဘိံ ပတန္တိ။>
  text <၄၆၆>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပါပကမ္မာနံ၊ ဇာနံ အက္ခါသိဇာနတော။>
  text <၄၆၇>
    text <ယေ သီလဝန္တံ သမဏံ ဗြာဟ္မဏံ ဝါ၊ ဟိံသန္တိ ရောသန္တိ သုပါပဓမ္မာ။>
    text <တေ လုဒ္ဒကမ္မာ ပသဝေတွ ပါပံ၊ တေမေ ဇနာ အဝံသိရာ လောဟကုမ္ဘိံ ပတန္တိ။>
  text <၄၆၈>
    text <လုဉ္စန္တိ ဂီဝံ အထ ဝေဌယိတွာ၊ ဥဏှောဒကသ္မိံ ပကိလေဒယိတွာ။>
    text <ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမေ နု မစ္စာ ကိမကံသု ပါပံ၊ ယေမေ ဇနာ လုတ္တသိရာ သယန္တိ။>
  text <၄၆၉>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပါပကမ္မာနံ၊ ဇာနံ အက္ခါသိဇာနတော။>
  text <၄၇၀>
    text <ယေ ဇီဝလောကသ္မိ သုပါပဓမ္မိနော၊ ပက္ခီ ဂဟေတွာန ဝိဟေဌယန္တိ တေ။>
    text <ဝိဟေဌယိတွာ သကုဏံ ဇနိန္ဒ၊ တေ လုဒ္ဒကာမာ ပသဝေတွ ပါပံ။>
    text <တေမေ ဇနာ လုတ္တသိရာ သယန္တိ။>
  text <၄၇၁>
    text <ပဟူတတောယာ အနိဂါဓကူလာ၊ နဒီ အယံ သန္ဒတိ သုပ္ပတိတ္ထာ။>
    text <ဃမ္မာဘိတတ္တာ မနုဇာ ပိဝန္တိ၊ ပီတဉ္စ တေသံ ဘုသ ဟောတိ ပါနိ။>
  text <၄၇၂>
    text <ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမေ နု မစ္စာ ကိမကံသု ပါပံ၊ ပီတဉ္စ တေသံ ဘုသ ဟောတိ ပါနိ။>
  text <၄၇၃>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပါပကမ္မာနံ၊ ဇာနံ အက္ခါသိဇာနတော။>
  text <၄၇၄>
    text <ယေ သုဒ္ဓဓညံ ပလာသေန မိဿံ၊ အသုဒ္ဓကမ္မာ ကယိနော ဒဒန္တိ။>
    text <ဃမ္မာဘိတတ္တာန ပိပါသိတာနံ၊ ပီတဉ္စ တေသံ ဘုသ ဟောတိ ပါနိ။>
  text <၄၇၅>
    text <ဥသူဟိ သတ္တီဟိ စ တောမရေဟိ၊ ဒုဘယာနိ ပဿာနိ တုဒန္တိ ကန္ဒတံ။>
    text <ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမေ နု မစ္စာ ကိမကံသု ပါပံ၊ ယေမေ ဇနာ သတ္တိဟတာ သယန္တိ။>
  text <၄၇၆>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပါပကမ္မာနံ၊ ဇာနံ အက္ခါသိဇာနတော။>
  text <၄၇၇>
    text <ယေ ဇီဝလောကသ္မိ အသာဓုကမ္မိနော၊ အဒိန္နမာဒာယ ကရောန္တိ ဇီဝိကံ။>
    text <ဓညံ ဓနံ ရဇတံ ဇာတရူပံ၊ အဇေဠကဉ္စာပိ ပသုံ မဟိံသံ။>
    text <တေ လုဒ္ဒကမ္မာ ပသဝေတွ ပါပံ၊ တေမေ ဇနာ သတ္တိဟတာ သယန္တိ။>
  text <၄၇၈>
    text <ဂီဝါယ ဗဒ္ဓါ ကိဿ ဣမေ ပုနေကေ၊ အညေ ဝိကန္တာ ဗိလကတာ သယန္တိ။>
    text <ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမေ နု မစ္စာ ကိမကံသု ပါပံ၊ ယေမေ ဇနာ ဗိလကတာ သယန္တိ။>
  text <၄၇၉>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပါပကမ္မာနံ၊ ဇာနံ အက္ခါသိဇာနတော။>
  text <၄၈၀>
    text <ဩရဗ္ဘိကာ သူကရိကာ စ မစ္ဆိကာ၊ ပသုံ မဟိံသဉ္စ အဇေဠကဉ္စ။>
    text <ဟန္တွာန သူနေသု ပသာရယိံသု၊ တေ လုဒ္ဒကမ္မာ ပသဝေတွ ပါပံ။>
    text <တေမေ ဇနာ ဗိလကတာ သယန္တိ။>
  text <၄၈၁>
    text <ရဟဒော အယံ မုတ္တကရီသပူရော၊ ဒုဂ္ဂန္ဓရူပေါ အသုစိ ပူတိ ဝါတိ။>
    text <ခုဒာပရေတာ မနုဇာ အဒန္တိ၊ ဘယဉှိ မံ ဝိန္ဒတိ သူတ ဒိသွာ။>
    text <ပုစ္ဆာမိ တံ မာတလိ ဒေဝသာရထိ၊ ဣမေ နု မစ္စာ ကိမကံသု ပါပံ။>
    text <ယေမေ ဇနာ မုတ္တကရီသဘက္ခါ။>
  text <၄၈၂>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပါပကမ္မာနံ၊ ဇာနံ အက္ခါသိဇာနတော။>
  text <၄၈၃>
    text <ယေ ကေစိမေ ကာရဏိကာ ဝိရောသကာ၊ ပရေသံ ဟိံသာယ သဒာ နိဝိဋ္ဌာ။>
    text <တေ လုဒ္ဒကမ္မာ ပသဝေတွ ပါပံ၊ မိတ္တဒ္ဒုနော မီဠှမဒန္တိ ဗာလာ။>
  text <၄၈၄>
    text <ရဟဒော အယံ လောဟိတပုဗ္ဗပူရော၊ ဒုဂ္ဂန္ဓရူပေါ အသုစိ ပူတိ ဝါတိ။>
    text <ဃမ္မာဘိတတ္တာ မနုဇာ ပိဝန္တိ၊ ဘယဉှိ မံ ဝိန္ဒတိ သူတ ဒိသွာ။>
    text <ပုစ္ဆာမိ တံ မာတလိ ဒေဝသာရထိ၊ ဣမေ နု မစ္စာ ကိမကံသု ပါပံ။>
    text <ယေမေ ဇနာ လောဟိတပုဗ္ဗဘက္ခါ။>
  text <၄၈၅>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပါပကမ္မာနံ၊ ဇာနံ အက္ခါသိဇာနတော။>
  text <၄၈၆>
    text <ယေ မာတရံ ဝါ ပိတရံ ဝါ ဇီဝလောကေ၊ ပါရာဇိကာ အရဟန္တေ ဟနန္တိ။>
    text <တေ လုဒ္ဒကမ္မာ ပသဝေတွ ပါပံ၊ တေမေ ဇနာ လောဟိတပုဗ္ဗဘက္ခါ။>
  text <၄၈၇>
    text <ဇိဝှဉ္စ ပဿ ဗဠိသေန ဝိဒ္ဓံ၊ ဝိဟတံ ယထာ သင်္ကုသတေန စမ္မံ။>
    text <ဖန္ဒန္တိ မစ္ဆာဝ ထလမှိ ခိတ္တာ၊ မုဉ္စန္တိ ခေဠံ ရုဒမာနာ ကိမေတေ။>
  text <၄၈၈>
    text <ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမေ နု မစ္စာ ကိမကံသု ပါပံ၊ ယေမေ ဇနာ ဝင်္ကဃသ္တာ သယန္တိ။>
  text <၄၈၉>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပါပကမ္မာနံ၊ ဇာနံ အက္ခါသိဇာနတော။>
  text <၄၉၀>
    text <ယေ ကေစိ သန္ဓာနဂတာ မနုဿာ၊ အဂ္ဃေန အဂ္ဃံ ကယံ ဟာပယန္တိ။>
    text <ကုဋေန ကုဋံ ဓနလောဘဟေတု၊ ဆန္နံ ယထာ ဝါရိစရံ ဝဓာယ။>
  text <၄၉၁>
    text <န ဟိ ကူဋကာရိဿ ဘဝန္တိ တာဏာ၊ သကေဟိ ကမ္မေဟိ ပုရက္ခတဿ။>
    text <တေ လုဒ္ဒကမ္မာ ပသဝေတွ ပါပံ၊ တေမေ ဇနာ ဝင်္ကဃသ္တာ သယန္တိ။>
  text <၄၉၂>
    text <နာရီ ဣမာ သမ္ပရိဘိန္နဂတ္တာ၊ ပဂ္ဂယှ ကန္ဒန္တိ ဘုဇေ ဒုဇစ္စာ။>
    text <သမ္မက္ခိတာ လောဟိတပုဗ္ဗလိတ္တာ၊ ဂါဝေါ ယထာ အာဃာတနေ ဝိကန္တာ။>
    text <တာ ဘူမိဘာဂသ္မိံ သဒာ နိခါတာ၊ ခန္ဓာတိဝတ္တန္တိ သဇောတိဘူတာ။>
  text <၄၉၃>
    text <ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမာ နု နာရိယော ကိမကံသု ပါပံ၊ ယာ ဘူမိဘာဂသ္မိံ သဒာ နိခါတာ။>
    text <ခန္ဓာတိဝတ္တန္တိ သဇောတိဘူတာ။>
  text <၄၉၄>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပါပကမ္မာနံ၊ ဇာနံ အက္ခါသိဇာနတော။>
  text <၄၉၅>
    text <ကောလိတ္ထိယာယော ဣဓ ဇီဝလောကေ၊ အသုဒ္ဓကမ္မာ အသတံ အစာရုံ။>
    text <တာ ဒိတ္တရူပါ ပတိ ဝိပ္ပဟာယ၊ အညံ အစာရုံ ရတိခိဍ္ဍဟေတု။>
    text <တာ ဇီဝလောကသ္မိံ ရမာပယိတွာ၊ ခန္ဓာတိဝတ္တန္တိ သဇောတိဘူတာ။>
  text <၄၉၆>
    text <ပါဒေ ဂဟေတွာ ကိဿ ဣမေ ပုနေကေ၊ အဝံသိရာ နရကေ ပါတယန္တိ။>
    text <ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမေ နု မစ္စာ ကိမကံသု ပါပံ၊ ယေမေ ဇနာ အဝံသိရာ နရကေ ပါတယန္တိ။>
  text <၄၉၇>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပါပကမ္မာနံ၊ ဇာနံ အက္ခါသိဇာနတော။>
  text <၄၉၈>
    text <ယေ ဇီဝလောကသ္မိ အသာဓုကမ္မိနော၊ ပရဿ ဒာရာနိ အတိက္ကမန္တိ။>
    text <တေ တာဒိသာ ဥတ္တမဘဏ္ဍထေနာ၊ တေမေ ဇနာ အဝံသိရာ နရကေ ပါတယန္တိ။>
  text <၄၉၉>
    text <တေ ဝဿပူဂါနိ ဗဟူနိ တတ္ထ၊ နိရယေသု ဒုက္ခံ ဝေဒနံ ဝေဒယန္တိ။>
    text <န ဟိ ပါပကာရိဿ ဘဝန္တိ တာဏာ၊ သကေဟိ ကမ္မေဟိ ပုရက္ခတဿ။>
    text <တေ လုဒ္ဒကမ္မာ ပသဝေတွ ပါပံ၊ တေမေ ဇနာ အဝံသိရာ နရကေ ပါတယန္တိ။>
  text <၅၀၀>
    text <ဥစ္စာဝစာမေ ဝိဝိဓာ ဥပက္ကမာ၊ နိရယေသု ဒိဿန္တိ သုဃောရရူပါ။>
    text <ဘယဉှိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမေ နု မစ္စာ ကိမကံသု ပါပံ၊ ယေမေ ဇနာ အဓိမတ္တာ ဒုက္ခါ တိဗ္ဗာ။>
    text <ခရာ ကဋုကာ ဝေဒနာ ဝေဒယန္တိ။>
  text <၅၀၁>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပါပကမ္မာနံ၊ ဇာနံ အက္ခါသိဇာနတော။>
  text <၅၀၂>
    text <ယေ ဇီဝလောကသ္မိ သုပါပဒိဋ္ဌိနော၊ ဝိဿာသကမ္မာနိ ကရောန္တိ မောဟာ။>
    text <ပရဉ္စ ဒိဋ္ဌီသု သမာဒပေန္တိ၊ တေ ပါပဒိဋ္ဌိံ ပသဝေတွ ပါပံ။>
    text <တေမေ ဇနာ အဓိမတ္တာ ဒုက္ခါ တိဗ္ဗာ၊ ခရာ ကဋုကာ ဝေဒနာ ဝေဒယန္တိ။>
  text <၅၀၃>
    text <ဝိဒိတာ တေ မဟာရာဇ၊ အာဝါသာ ပါပကမ္မိနံ။>
    text <ဌာနာနိ လုဒ္ဒကမ္မာနံ၊ ဒုဿီလာနဉ္စ ယာ ဂတိ။>
    text <ဥယျာဟိ ဒာနိ ရာဇီသိ၊ ဒေဝရာဇဿ သန္တိကေ။>
  text <၅၀၄>
    text <ပဉ္စထူပံ ဒိဿတိဒံ ဝိမာနံ၊ မာလာပိဠန္ဓာ သယနဿ မဇ္ဈေ။>
    text <တတ္ထစ္ဆတိ နာရီ မဟာနုဘာဝါ၊ ဥစ္စာဝစံ ဣဒ္ဓိ ဝိကုဗ္ဗမာနာ။>
  text <၅၀၅>
    text <ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <အယံ နု နာရီ ကိမကာသိ သာဓုံ၊ ယာ မောဒတိ သဂ္ဂပတ္တာ ဝိမာနေ။>
  text <၅၀၆>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပုညကမ္မာနံ၊ ဇာနံ အက္ခါသိဇာနတော။>
  text <၅၀၇>
    text <ယဒိ တေ သုတာ ဗီရဏီ ဇီဝလောကေ၊ အာမာယဒာသီ အဟု ဗြာဟ္မဏဿ။>
    text <သာ ပတ္တကာလေ အတိထိံ ဝိဒိတွာ၊ မာတာဝ ပုတ္တံ သကိမာဘိနန္ဒီ။>
    text <သံယမာ သံဝိဘာဂါ စ၊ သာ ဝိမာနသ္မိ မောဒတိ။>
  text <၅၀၈>
    text <ဒဒ္ဒလ္လမာနာ အာဘေန္တိ၊ ဝိမာနာ သတ္တ နိမ္မိတာ။>
    text <တတ္ထ ယက္ခေါ မဟိဒ္ဓိကော၊ သဗ္ဗာဘရဏဘူသိတော။>
    text <သမန္တာ အနုပရိယာတိ၊ နာရီဂဏပုရက္ခတော။>
  text <၅၀၉>
    text <ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <အယံ နု မစ္စော ကိမကာသိ သာဓုံ၊ ယော မောဒတိ သဂ္ဂပတ္တော ဝိမာနေ။>
  text <၅၁၀>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပုညကမ္မာနံ၊ ဇာနံ အက္ခါသိဇာနတော။>
  text <၅၁၁>
    text <သောဏဒိန္နော ဂဟပတိ၊ ဧသ ဒာနပတီ အဟု။>
    text <ဧသ ပဗ္ဗဇိတုဒ္ဒိဿ၊ ဝိဟာရေ သတ္တ ကာရယိ။>
  text <၅၁၂>
    text <သက္ကစ္စံ တေ ဥပဋ္ဌာသိ၊ ဘိက္ခဝေါ တတ္ထ ဝါသိကေ။>
    text <အဒာသိ ဥဇုဘူတေသု၊ ဝိပ္ပသန္နေန စေတသာ။>
  text <အစ္ဆာဒနဉ္စ ဘတ္တဉ္စ၊ သေနာသနံ ပဒီပိယံ။>
  text <၅၁၃>
    text <စာတုဒ္ဒသိံ ပဉ္စဒသိံ၊ ယာ စ ပက္ခဿ အဋ္ဌမီ။>
    text <ပါဋိဟာရိယပက္ခဉ္စ၊ အဋ္ဌင်္ဂသုသမာဟိတံ။>
  text <၅၁၄>
    text <ဥပေါသထံ ဥပဝသီ၊ သဒာ သီလေသု သံဝုတော။>
    text <သံယမာ သံဝိဘာဂါ စ၊ သော ဝိမာနသ္မိ မောဒတိ။>
  text <၅၁၅>
    text <ပဘာသတိ မိဒံ ဗျမှံ၊ ဖလိကာသု သုနိမ္မိတံ။>
    text <နာရီဝရဂဏာကိဏ္ဏံ၊ ကူဋာဂါရဝရောစိတံ။>
    text <ဥပေတံ အန္နပါနေဟိ၊ နစ္စဂီတေဟိ စူဘယံ။>
  text <၅၁၆>
    text <ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမေ နု မစ္စာ ကိမကံသု သာဓုံ၊ ယေ မောဒရေ သဂ္ဂပတ္တာ ဝိမာနေ။>
  text <၅၁၇>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပုညကမ္မာနံ၊ ဇာနံ အက္ခါသိဇာနတော။>
  text <၅၁၈>
    text <ယာ ကာစိ နာရိယော ဣဓ ဇီဝလောကေ၊ သီလဝန္တိယော ဥပါသိကာ။>
    text <ဒာနေ ရတာ နိစ္စံ ပသန္နစိတ္တာ၊ သစ္စေ ဌိတာ ဥပေါသထေ အပ္ပမတ္တာ။>
    text <သံယမာ သံဝိဘာဂါ စ၊ တာ ဝိမာနသ္မိ မောဒရေ။>
  text <၅၁၉>
    text <ပဘာသတိ မိဒံ ဗျမှံ၊ ဝေဠုရိယာသု နိမ္မိတံ။>
    text <ဥပေတံ ဘူမိဘာဂေဟိ၊ ဝိဘတ္တံ ဘာဂသော မိတံ။>
  text <၅၂၀>
    text <အာဠမ္ဗရာ မုဒိင်္ဂါ စ၊ နစ္စဂီတာ သုဝါဒိတာ။>
    text <ဒိဗ္ဗာ သဒ္ဒာ နိစ္ဆရန္တိ၊ သဝနီယာ မနောရမာ။>
  text <၅၂၁>
    text <နာဟံ ဧဝံဂတံ ဇာတု၊ ဧဝံသုရုစိရံ ပုရေ။>
    text <သဒ္ဒံ သမဘိဇာနာမိ၊ ဒိဋ္ဌံ ဝါ ယဒိ ဝါ သုတံ။>
  text <၅၂၂>
    text <ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမေ နု မစ္စာ ကိမကံသု သာဓုံ၊ ယေ မောဒရေ သဂ္ဂပတ္တာ ဝိမာနေ။>
  text <၅၂၃>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပုညကမ္မာနံ၊ ဇာနံ အက္ခါသိဇာနတော။>
  text <၅၂၄>
    text <ယေ ကေစိ မစ္စာ ဣဓ ဇီဝလောကေ၊ သီလဝန္တာ ဥပါသကာ။>
    text <အာရာမေ ဥဒပါနေ စ၊ ပပါ သင်္ကမနာနိ စ။>
    text <အရဟန္တေ သီတိဘူတေ၊ သက္ကစ္စံ ပဋိပါဒယုံ။>
  text <၅၂၅>
    text <စီဝရံ ပိဏ္ဍပါတဉ္စ၊ ပစ္စယံ သယနာသနံ။>
    text <အဒံသု ဥဇုဘူတေသု၊ ဝိပ္ပသန္နေန စေတသာ။>
  text <၅၂၆>
    text <စာတုဒ္ဒသိံ ပဉ္စဒသိံ၊ ယာ စ ပက္ခဿ အဋ္ဌမီ။>
    text <ပါဋိဟာရိယပက္ခဉ္စ၊ အဋ္ဌင်္ဂသုသမာဟိတံ။>
  text <၅၂၇>
    text <ဥပေါသထံ ဥပဝသုံ၊ သဒာ သီလေသု သံဝုတာ။>
    text <သံယမာ သံဝိဘာဂါ စ၊ တေ ဝိမာနသ္မိ မောဒရေ။>
  text <၅၂၈>
    text <ပဘာသတိ မိဒံ ဗျမှံ၊ ဖလိကာသု သုနိမ္မိတံ။>
    text <နာရီဝရဂဏာကိဏ္ဏံ၊ ကူဋာဂါရဝရောစိတံ။>
  text <၅၂၉>
    text <ဥပေတံ အန္နပါနေဟိ၊ နစ္စဂီတေဟိ စူဘယံ။>
    text <နဇ္ဇော စာနုပရိယာတိ၊ နာနာပုပ္ဖဒုမာယုတာ။>
  text <၅၃၀>
    text <ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <အယံ နု မစ္စော ကိမကာသိ သာဓုံ၊ ယော မောဒတီ သဂ္ဂပတ္တော ဝိမာနေ။>
  text <၅၃၁>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပုညကမ္မာနံ၊ ဇာနံ အက္ခါသိဇာနတော။>
  text <၅၃၂>
    text <မိထိလာယံ ဂဟပတိ၊ ဧသ ဒာနပတီ အဟု။>
    text <အာရာမေ ဥဒပါနေ စ၊ ပပါ သင်္ကမနာနိ စ။>
    text <အရဟန္တေ သီတိဘူတေ၊ သက္ကစ္စံ ပဋိပါဒယိ။>
  text <၅၃၃>
    text <စီဝရံ ပိဏ္ဍပါတဉ္စ၊ ပစ္စယံ သယနာသနံ။>
    text <အဒာသိ ဥဇုဘူတေသု၊ ဝိပ္ပသန္နေန စေတသာ။>
  text <၅၃၄>
    text <စာတုဒ္ဒသိံ ပဉ္စဒသိံ၊ ယာ စ ပက္ခဿ အဋ္ဌမီ။>
    text <ပါဋိဟာရိယပက္ခဉ္စ၊ အဋ္ဌင်္ဂသုသမာဟိတံ။>
  text <၅၃၅>
    text <ဥပေါသထံ ဥပဝသီ၊ သဒာ သီလေသု သံဝုတော။>
    text <သံယမာ သံဝိဘာဂါ စ၊ သော ဝိမာနသ္မိ မောဒတိ။>
  text <၅၃၆>
    text <ပဘာသတိ မိဒံ ဗျမှံ၊ ဖလိကာသု သုနိမ္မိတံ။>
    text <နာရီဝရဂဏာကိဏ္ဏံ၊ ကူဋာဂါရဝရောစိတံ။>
  text <၅၃၇>
    text <ဥပေတံ အန္နပါနေဟိ၊ နစ္စဂီတေဟိ စူဘယံ။>
    text <နဇ္ဇော စာနုပရိယာတိ၊ နာနာပုပ္ဖဒုမာယုတာ။>
  text <၅၃၈>
    text <ရာဇာယတနာ ကပိတ္ထာ စ၊ အမ္ဗာ သာလာ စ ဇမ္ဗုယော။>
    text <တိန္ဒုကာ စ ပိယာလာ စ၊ ဒုမာ နိစ္စဖလာ ဗဟူ။>
  text <၅၃၉>
    text <ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <အယံ နု မစ္စော ကိမကာသိ သာဓုံ၊ ယော မောဒတီ သဂ္ဂပတ္တော ဝိမာနေ။>
  text <၅၄၀>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပုညကမ္မာနံ၊ ဇာနံ အက္ခါသိဇာနတော။>
  text <၅၄၁>
    text <မိထိလာယံ ဂဟပတိ၊ ဧသ ဒာနပတီ အဟု။>
    text <အာရာမေ ဥဒပါနေ စ၊ ပပါ သင်္ကမနာနိ စ။>
    text <အရဟန္တေ သီတိဘူတေ၊ သက္ကစ္စံ ပဋိပါဒယိ။>
  text <၅၄၂>
    text <စီဝရံ ပိဏ္ဍပါတဉ္စ၊ ပစ္စယံ သယနာသနံ။>
    text <အဒာသိ ဥဇုဘူတေသု၊ ဝိပ္ပသန္နေန စေတသာ။>
  text <၅၄၃>
    text <စာတုဒ္ဒသိံ ပဉ္စဒသိံ၊ ယာ စ ပက္ခဿ အဋ္ဌမီ။>
    text <ပါဋိဟာရိယပက္ခဉ္စ၊ အဋ္ဌင်္ဂသုသမာဟိတံ။>
  text <၅၄၄>
    text <ဥပေါသထံ ဥပဝသီ၊ သဒာ သီလေသု သံဝုတော။>
    text <သံယမာ သံဝိဘာဂါ စ၊ သော ဝိမာနသ္မိ မောဒတိ။>
  text <၅၄၅>
    text <ပဘာသတိ မိဒံ ဗျမှံ၊ ဝေဠုရိယာသု နိမ္မိတံ။>
    text <ဥပေတံ ဘူမိဘာဂေဟိ၊ ဝိဘတ္တံ ဘာဂသော မိတံ။>
  text <၅၄၆>
    text <အာဠမ္ဗရာ မုဒိင်္ဂါ စ၊ နစ္စဂီတာ သုဝါဒိတာ။>
    text <ဒိဗျာ သဒ္ဒာ နိစ္ဆရန္တိ၊ သဝနီယာ မနောရမာ။>
  text <၅၄၇>
    text <နာဟံ ဧဝံဂတံ ဇာတု၊ ဧဝံသုရုစိယံ ပုရေ။>
    text <သဒ္ဒံ သမဘိဇာနာမိ၊ ဒိဋ္ဌံ ဝါ ယဒိ ဝါ သုတံ။>
  text <၅၄၈>
    text <ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <အယံ နု မစ္စော ကိမကာသိ သာဓုံ၊ ယော မောဒတိ သဂ္ဂပတ္တော ဝိမာနေ။>
  text <၅၄၉>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပုညကမ္မာနံ၊ ဇာနံ အက္ခါသိဇာနတော။>
  text <၅၅၀>
    text <ဗာရာဏသိယံ ဂဟပတိ၊ ဧသ ဒာနပတီ အဟု။>
    text <အာရာမေ ဥဒပါနေ စ၊ ပပါ သင်္ကမနာနိ စ။>
    text <အရဟန္တေ သီတိဘူတေ၊ သက္ကစ္စံ ပဋိပါဒယိ။>
  text <၅၅၁>
    text <စီဝရံ ပိဏ္ဍပါတဉ္စ၊ ပစ္စယံ သယနာသနံ။>
    text <အဒာသိ ဥဇုဘူတေသု၊ ဝိပ္ပသန္နေန စေတသာ။>
  text <၅၅၂>
    text <စာတုဒ္ဒသိံ ပဉ္စဒသိံ၊ ယာ စ ပက္ခဿ အဋ္ဌမီ။>
    text <ပါဋိဟာရိယပက္ခဉ္စ၊ အဋ္ဌင်္ဂသုသမာဟိတံ။>
  text <၅၅၃>
    text <ဥပေါသထံ ဥပဝသီ၊ သဒာသီလေသု သံဝုတော။>
    text <သံယမာ သံဝိဘာဂါ စ၊ သော ဝိမာနသ္မိ မောဒတိ။>
  text <၅၅၄>
    text <ယထာ ဥဒယမာဒိစ္စော၊ ဟောတိ လောဟိတကော မဟာ။>
    text <တထူပမံ ဣဒံ ဗျမှံ၊ ဇာတရူပဿ နိမ္မိတံ။>
  text <၅၅၅>
    text <ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <အယံ နု မစ္စော ကိမကာသိ သာဓုံ၊ ယော မောဒတီ သဂ္ဂပတ္တော ဝိမာနေ။>
  text <၅၅၆>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပုညကမ္မာနံ၊ ဇာနံ အက္ခါသိဇာနတော။>
  text <၅၅၇>
    text <သာဝတ္ထိယံ ဂဟပတိ၊ ဧသ ဒာနပတီ အဟု။>
    text <အာရာမေ ဥဒပါနေ စ၊ ပပါ သင်္ကမနာနိ စ။>
    text <အရဟန္တေ သီတိဘူတေ၊ သက္ကစ္စံ ပဋိပါဒယိ။>
  text <၅၅၈>
    text <စီဝရံ ပိဏ္ဍပါတဉ္စ၊ ပစ္စယံ သယနာသနံ။>
    text <အဒာသိ ဥဇုဘူတေသု၊ ဝိပ္ပသန္နေန စေတသာ။>
  text <၅၅၉>
    text <စာတုဒ္ဒသိံ ပဉ္စဒသိံ၊ ယာ စ ပက္ခဿ အဋ္ဌမီ။>
    text <ပါဋိဟာရိယပက္ခဉ္စ၊ အဋ္ဌင်္ဂသုသမာဟိတံ။>
  text <၅၆၀>
    text <ဥပေါသထံ ဥပဝသီ၊ သဒာ သီလေသု သံဝုတော။>
    text <သံယမာ သံဝိဘာဂါ စ၊ သော ဝိမာနသ္မိ မောဒတိ။>
  text <၅၆၁>
    text <ဝေဟာယသာ မေ ဗဟုကာ၊ ဇာတရူပဿ နိမ္မိတာ။>
    text <ဒဒ္ဒလ္လမာနာ အာဘေန္တိ၊ ဝိဇ္ဇုဝဗ္ဘဃနန္တရေ။>
  text <၅၆၂>
    text <ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမေ နု မစ္စာ ကိမကံသု သာဓုံ၊ ယေ မောဒရေ သဂ္ဂပတ္တာ ဝိမာနေ။>
  text <၅၆၃>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပုညကမ္မာနံ၊ ဇာနံ အက္ခါသိဇာနတော။>
  text <၅၆၄>
    text <သဒ္ဓါယ သုနိဝိဋ္ဌာယ၊ သဒ္ဓမ္မေ သုပ္ပဝေဒိတေ။>
    text <အကံသု သတ္ထု ဝစနံ၊ သမ္မာသမ္ဗုဒ္ဓသာသနေ။>
    text <တေသံ ဧတာနိ ဌာနာနိ၊ ယာနိ တွံ ရာဇ ပဿသိ။>
  text <၅၆၅>
    text <ဝိဒိတာ တေ မဟာရာဇ၊ အာဝါသာ ပါပကမ္မိနံ။>
    text <အထော ကလျာဏကမ္မာနံ၊ ဌာနာနိ ဝိဒိတာနိ တေ။>
    text <ဥယျာဟိ ဒာနိ ရာဇီသိ၊ ဒေဝရာဇဿ သန္တိကေ။>
  text <၅၆၆>
    text <သဟဿယုတ္တံ ဟယဝါဟိံ၊ ဒိဗ္ဗယာနမဓိဋ္ဌိတော။>
    text <ယာယမာနော မဟာရာဇာ၊ အဒ္ဒာ သီဒန္တရေ နဂေ။>
    text <ဒိသွာနာမန္တယီ သူတံ၊ ဣမေ ကေ နာမ ပဗ္ဗတာ။>
  text <၅၆၇>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပုညကမ္မာနံ၊ ဇာနံ အက္ခါသိဇာနတော။>
  text <၅၆၈>
    text <သုဒဿနော ကရဝီကော၊ ဤသဓရော ယုဂန္ဓရော။>
    text <နေမိန္ဓရော ဝိနတကော၊ အဿကဏ္ဏော ဂိရီ ဗြဟာ။>
  text <၅၆၉>
    text <ဧတေ သီဒန္တရေ နဂါ၊ အနုပုဗ္ဗသမုဂ္ဂတာ။>
    text <မဟာရာဇာနမာဝါသာ၊ ယာနိ တွံ ရာဇ ပဿသိ။>
  text <၅၇၀>
    text <အနေကရူပံ ရုစိရံ၊ နာနာစိတြံ ပကာသတိ။>
    text <အာကိဏ္ဏံ ဣန္ဒသဒိသေဟိ၊ ဗျဂ္ဃေဟေဝ သုရက္ခိတံ။>
  text <၅၇၁>
    text <ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမံ နု ဒွာရံ ကိမဘညမာဟု၊ မနောရမ ဒိဿတိ ဒူရတောဝ။>
  text <၅၇၂>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပုညကမ္မာနံ၊ ဇာနံ အက္ခါသိဇာနတော။>
  text <၅၇၃>
    text <စိတြကူဋောတိ ယံ အာဟု၊ ဒေဝရာဇပဝေသနံ။>
    text <သုဒဿနဿ ဂိရိနော၊ ဒွာရဉှေတံ ပကာသတိ။>
  text <၅၇၄>
    text <အနေကရူပံ ရုစိရံ၊ နာနာစိတြံ ပကာသတိ။>
    text <အာကိဏ္ဏံ ဣန္ဒသဒိသေဟိ၊ ဗျဂ္ဃေဟေဝ သုရက္ခိတံ။>
    text <ပဝိသေတေန ရာဇီသိ၊ အရဇံ ဘူမိမက္ကမ။>
  text <၅၇၅>
    text <သဟဿယုတ္တံ ဟယဝါဟိံ၊ ဒိဗ္ဗယာနမဓိဋ္ဌိတော။>
    text <ယာယမာနော မဟာရာဇာ၊ အဒ္ဒာ ဒေဝသဘံ ဣဒံ။>
  text <၅၇၆>
    text <ယထာ သရဒေ အာကာသေ၊ နီလောဘာသော ပဒိဿတိ။>
    text <တထူပမံ ဣဒံ ဗျမှံ၊ ဝေဠုရိယာသု နိမ္မိတံ။>
  text <၅၇၇>
    text <ဝိတ္တီ ဟိ မံ ဝိန္ဒတိ သူတ ဒိသွာ၊ ပုစ္ဆာမိ တံ မာတလိ ဒေဝသာရထိ။>
    text <ဣမံ နု ဗျမှံ ကိမဘညမာဟု၊ မနောရမ ဒိဿတိ ဒူရတောဝ။>
  text <၅၇၈>
    text <တဿ ပုဋ္ဌော ဝိယာကာသိ၊ မာတလိ ဒေဝသာရထိ။>
    text <ဝိပါကံ ပုညကမ္မာနံ၊ ဇာနံ အက္ခါသိဇာနတော။>
  text <၅၇၉>
    text <သုဓမ္မာ ဣတိ ယံ အာဟု၊ ပဿေသာ ဒိဿတေ သဘာ။>
    text <ဝေဠုရိယာရုစိရာ စိတြာ၊ ဓာရယန္တိ သုနိမ္မိတာ။>
  text <၅၈၀>
    text <အဋ္ဌံသာ သုကတာ ထမ္ဘာ၊ သဗ္ဗေ ဝေဠုရိယာမယာ။>
    text <ယတ္ထ ဒေဝါ တာဝတိံသာ၊ သဗ္ဗေ ဣန္ဒပုရောဟိတာ။>
  text <၅၈၁>
    text <အတ္ထံ ဒေဝမနုဿာနံ၊ စိန္တယန္တာ သမစ္ဆရေ။>
    text <ပဝိသေတေန ရာဇီသိ၊ ဒေဝါနံ အနုမောဒနံ။>
  text <၅၈၂>
    text <တံ ဒေဝါ ပဋိနန္ဒိံသု၊ ဒိသွာ ရာဇာနမာဂတံ။>
    text <သွာဂတံ တေ မဟာရာဇ၊ အထော တေ အဒုရာဂတံ။>
    text <နိသီဒ ဒာနိ ရာဇီသိ၊ ဒေဝရာဇဿ သန္တိကေ။>
  text <၅၈၃>
    text <သက္ကောပိ ပဋိနန္ဒိတ္ထ၊ ဝေဒေဟံ မိထိလဂ္ဂဟံ။>
    text <နိမန္တယိတ္ထ ကာမေဟိ၊ အာသနေန စ ဝါသဝေါ။>
  text <၅၈၄>
    text <သာဓု ခေါသိ အနုပ္ပတ္တော၊ အာဝါသံ ဝသဝတ္တိနံ။>
    text <ဝသ ဒေဝေသု ရာဇီသိ၊ သဗ္ဗကာမသမိဒ္ဓိသု။>
    text <တာဝတိံသေသု ဒေဝေသု၊ ဘုဉ္ဇ ကာမေ အမာနုသေ။>
  text <၅၈၅>
    text <ယထာ ယာစိတကံ ယာနံ၊ ယထာ ယာစိတကံ ဓနံ။>
    text <ဧဝံသမ္ပဒမေဝေတံ၊ ယံ ပရတော ဒာနပစ္စယာ။>
  text <၅၈၆>
    text <န စာဟမေတမိစ္ဆာမိ၊ ယံ ပရတော ဒာနပစ္စယာ။>
    text <သယံကတာနိ ပုညာနိ၊ တံ မေ အာဝေဏိကံ ဓနံ။>
  text <၅၈၇>
    text <သောဟံ ဂန္တွာ မနုဿေသု၊ ကာဟာမိ ကုသလံ ဗဟုံ။>
    text <ဒာနေန သမစရိယာယ၊ သံယမေန ဒမေန စ။>
    text <ယံ ကတွာ သုခိတော ဟောတိ၊ န စ ပစ္ဆာနုတပ္ပတိ။>
  text <၅၈၈>
    text <ဗဟူပကာရော နော ဘဝံ၊ မာတလိ ဒေဝသာရထိ။>
    text <ယော မေ ကလျာဏကမ္မာနံ၊ ပါပါနံ ပဋိဒဿယိ။>
  text <၅၈၉>
    text <ဣဒံ ဝတွာ နိမိရာဇာ၊ ဝေဒေဟော မိထိလဂ္ဂဟော။>
    text <ပုထုယညံ ယဇိတွာန၊ သံယမံ အဇ္ဈုပါဂမီတိ။>
  stand <နိမိဇာတကံ စတုတ္ထံ။>
  text <  <
  text <၅၄၂။ ဥမင်္ဂဇာတကံ ၅>
  text <၅၉၀>
    text <ပဉ္စာလော သဗ္ဗသေနာယ၊ ဗြဟ္မဒတ္တောယမာဂတော။>
    text <သာယံ ပဉ္စာလိယာ သေနာ၊ အပ္ပမေယျာ မဟောသဓ။>
  text <၅၉၁>
    text <ဝီထိမတီ ပတ္တိမတီ၊ သဗ္ဗသင်္ဂါမကောဝိဒာ။>
    text <ဩဟာရိနီ သဒ္ဒဝတီ၊ ဘေရိသင်္ခပ္ပဗောဓနာ။>
  text <၅၉၂>
    text <လောဟဝိဇ္ဇာ အလင်္ကာရာ၊ ဓဇိနီ ဝါမရောဟိနီ။>
    text <သိပ္ပိယေဟိ သုသမ္ပန္နာ၊ သူရေဟိ သုပ္ပတိဋ္ဌိတာ။>
  text <၅၉၃>
    text <ဒသေတ္ထ ပဏ္ဍိတာ အာဟု၊ ဘူရိပညာ ရဟောဂမာ။>
    text <မာတာ ဧကာဒသီ ရညော၊ ပဉ္စာလိယံ ပသာသတိ။>
  text <၅၉၄>
    text <အထေတ္ထေကသတံ ခတျာ၊ အနုယန္တာ ယသဿိနော။>
    text <အစ္ဆိန္နရဋ္ဌာ ဗျထိတာ၊ ပဉ္စာလိယံ ဝသံ ဂတာ။>
  text <၅၉၅>
    text <ယံဝဒာ-တက္ကရာ ရညော၊ အကာမာ ပိယဘာဏိနော။>
    text <ပဉ္စာလမနုယာယန္တိ၊ အကာမာ ဝသိနော ဂတာ။>
  text <၅၉၆>
    text <တာယ သေနာယ မိထိလာ၊ တိသန္ဓိပရိဝါရိတာ။>
    text <ရာဇဓာနီ ဝိဒေဟာနံ၊ သမန္တာ ပရိခညတိ။>
  text <၅၉၇>
    text <ဥဒ္ဓံ တာရကဇာတာဝ၊ သမန္တာ ပရိဝါရိတာ။>
    text <မဟောသဓ ဝိဇာနာဟိ၊ ကထံ မောက္ခေါ ဘဝိဿတိ။>
  text <၅၉၈>
    text <ပါဒေ ဒေဝ ပသာရေဟိ၊ ဘုဉ္ဇ ကာမေ ရမဿု စ။>
    text <ဟိတွာ ပဉ္စာလိယံ သေနံ၊ ဗြဟ္မဒတ္တော ပလာယိတိ။>
  text <၅၉၉>
    text <ရာဇာ သန္ထဝကာမော တေ၊ ရတနာနိ ပဝေစ္ဆတိ။>
    text <အာဂစ္ဆန္တု ဣတော ဒူတာ၊ မဉ္ဇုကာ ပိယဘာဏိနော။>
  text <၆၀၀>
    text <ဘာသန္တု မုဒုကာ ဝါစာ၊ ယာ ဝါစာ ပဋိနန္ဒိတာ။>
    text <ပဉ္စာလော စ ဝိဒေဟော စ၊ ဥဘော ဧကာ ဘဝန္တု တေ။>
  text <၆၀၁>
    text <ကထံ နု ကေဝဋ္ဋ မဟောသဓေန၊ သမာဂမော အာသိ တဒိင်္ဃ ဗြူဟိ။>
    text <ကစ္စိ တေ ပဋိနိဇ္ဈတ္တော၊ ကစ္စိ တုဋ္ဌော မဟောသဓော။>
  text <၆၀၂>
    text <အနရိယရူပေါ ပုရိသော ဇနိန္ဒ၊ အသမ္မောဒကော ထဒ္ဓေါ အသဗ္ဘိရူပေါ။>
    text <ယထာ မူဂေါ စ ဗဓိရော စ၊ န ကိဉ္စိတ္ထံ အဘာသထ။>
  text <၆၀၃>
    text <အဒ္ဓါ ဣဒံ မန္တပဒံ သုဒုဒ္ဒသံ၊ အတ္ထော သုဒ္ဓေါ နရဝီရိယေန ဒိဋ္ဌော။>
    text <တထာ ဟိ ကာယော မမ သမ္ပဝေဓတိ၊ ဟိတွာ သယံ ကော ပရဟတ္ထမေဿတိ။>
  text <၆၀၄>
    text <ဆန္နဉှိ ဧကာဝ မတီ သမေတိ၊ ယေ ပဏ္ဍိတာ ဥတ္တမဘူရိပတ္တာ။>
    text <ယာနံ အယာနံ အထ ဝါပိ ဌာနံ၊ မဟောသဓ တွမ္ပိ မတိံ ကရောဟိ။>
  text <၆၀၅>
    text <ဇာနာသိ ခေါ ရာဇ မဟာနုဘာဝေါ၊ မဟဗ္ဗလော စူဠနိဗြဟ္မဒတ္တော။>
    text <ရာဇာ စ တံ ဣစ္ဆတိ မာရဏတ္ထံ၊ မိဂံ ယထာ ဩကစရေန လုဒ္ဒော။>
  text <၆၀၆>
    text <ယထာပိ မစ္ဆော ဗဠိသံ၊ ဝင်္ကံ မံသေန ဆာဒိတံ။>
    text <အာမဂိဒ္ဓေါ န ဇာနာတိ၊ မစ္ဆော မရဏမတ္တနော။>
  text <၆၀၇>
    text <ဧဝမေဝ တုဝံ ရာဇ၊ စူဠနေယျဿ ဓီတရံ။>
    text <ကာမဂိဒ္ဓေါ န ဇာနာသိ၊ မစ္ဆောဝ မရဏမတ္တနော။>
  text <၆၀၈>
    text <သစေ ဂစ္ဆသိ ပဉ္စာလံ၊ ခိပ္ပမတ္တံ ဇဟိဿတိ။>
    text <မိဂံ ပန္ထာနုဗန္ဓံဝ၊ မဟန္တံ ဘယမေဿတိ။>
  text <၆၀၉>
    text <မယမေဝ ဗာလမှသေ ဧဠမူဂါ၊ ယေ ဥတ္တမတ္ထာနိ တယီ လပိမှာ။>
    text <ကိမေဝ တွံ နင်္ဂလကောဋိဝဍ္ဎော၊ အတ္ထာနိ ဇာနာသိ ယထာပိ အညေ။>
  text <၆၁၀>
    text <ဣမံ ဂလေ ဂဟေတွာန၊ နာသေထ ဝိဇိတာ မမ။>
    text <ယော မေ ရတနလာဘဿ၊ အန္တရာယာယ ဘာသတိ။>
  text <၆၁၁>
    text <တတော စ သော အပက္ကမ္မ၊ ဝေဒေဟဿ ဥပန္တိကာ။>
    text <အထ အာမန္တယီ ဒူတံ၊ မာဓရံ သုဝပဏ္ဍိတံ။>
  text <၆၁၂>
    text <ဧဟိ သမ္မ ဟရိတပက္ခ၊ ဝေယျာဝစ္စံ ကရောဟိ မေ။>
    text <အတ္ထိ ပဉ္စာလရာဇဿ၊ သာဠိကာ သယနပါလိကာ။>
  text <၆၁၃>
    text <တံ ဗန္ဓနေန ပုစ္ဆဿု၊ သာ ဟိ သဗ္ဗဿ ကောဝိဒာ။>
    text <သာ တေသံ သဗ္ဗံ ဇာနာတိ၊ ရညော စ ကောသိယဿ စ။>
  text <၆၁၄>
    text <အာမောတိ သော ပဋိဿုတွာ၊ မာဓရော သုဝပဏ္ဍိတော။>
    text <အဂမာသိ ဟရိတပက္ခေါ၊ သာဠိကာယ ဥပန္တိကံ။>
  text <၆၁၅>
    text <တတော စ ခေါ သော ဂန္တွာန၊ မာဓရော သုဝပဏ္ဍိတော။>
    text <အထာမန္တယိ သုဃရံ၊ သာဠိကံ မဉ္ဇုဘာဏိကံ။>
  text <၆၁၆>
    text <ကစ္စိ တေ သုဃရေ ခမနီယံ၊ ကစ္စိ ဝေဿေ အနာမယံ။>
    text <ကစ္စိ တေ မဓုနာ လာဇာ၊ လဗ္ဘတေ သုဃရေ တုဝံ။>
  text <၆၁၇>
    text <ကုသလဉ္စေဝ မေ သမ္မ၊ အထော သမ္မ အနာမယံ။>
    text <အထော မေ မဓုနာ လာဇာ၊ လဗ္ဘတေ သုဝပဏ္ဍိတ။>
  text <၆၁၈>
    text <ကုတော နု သမ္မ အာဂမ္မ၊ ကဿ ဝါ ပဟိတော တုဝံ။>
    text <န စ မေသိ ဣတော ပုဗ္ဗေ၊ ဒိဋ္ဌော ဝါ ယဒိ ဝါ သုတော။>
  text <၆၁၉>
    text <အဟောသိံ သိဝိရာဇဿ၊ ပါသာဒေ သယနပါလကော။>
    text <တတော သော ဓမ္မိကော ရာဇာ၊ ဗဒ္ဓေ မောစေသိ ဗန္ဓနာ။>
  text <၆၂၀>
    text <တဿ မေကာ ဒုတိယာသိ၊ သာဠိကာ မဉ္ဇုဘာဏိကာ။>
    text <တံ တတ္ထ အဝဓီ သေနော၊ ပေက္ခတော သုဃရေ မမ။>
  text <၆၂၁>
    text <တဿာ ကာမာ ဟိ သမ္မတ္တော၊ အာဂတောသ္မိ တဝန္တိကေ။>
    text <သစေ ကရေယျ ဩကာသံ၊ ဥဘယောဝ ဝသာမသေ။>
  text <၆၂၂>
    text <သုဝေါဝ သုဝိံ ကာမေယျ၊ သာဠိကော ပန သာဠိကံ။>
    text <သုဝဿ သာဠိကာယေဝ၊ သံဝါသော ဟောတိ ကီဒိသော။>
  text <၆၂၃>
    text <ယောယံ ကာမေ ကာမယတိ၊ အပိ စဏ္ဍာလိကာမပိ။>
    text <သဗ္ဗော ဟိ သဒိသော ဟောတိ၊ နတ္ထိ ကာမေ အသာဒိသော။>
  text <၆၂၄>
    text <အတ္ထိ ဇမ္ပါဝတီ နာမ၊ မာတာ သိဝိဿ ရာဇိနော။>
    text <သာ ဘရိယာ ဝါသုဒေဝဿ၊ ကဏှဿ မဟေသီ ပိယာ။>
  text <၆၂၅>
    text <ရဋ္ဌဝတီ ကိမ္ပုရိသီ၊ သာပိ ဝစ္ဆံ အကာမယိ။>
    text <မနုဿော မိဂိယာ သဒ္ဓိံ၊ နတ္ထိ ကာမေ အသာဒိသော။>
  text <၆၂၆>
    text <ဟန္ဒ ခွာဟံ ဂမိဿာမိ၊ သာဠိကေ မဉ္ဇုဘာဏိကေ။>
    text <ပစ္စက္ခါနုပဒဉှေတံ၊ အတိမညသိ နူန မံ။>
  text <၆၂၇>
    text <န သိရီ တရမာနဿ၊ မာဓရ သုဝပဏ္ဍိတ။>
    text <ဣဓေဝ တာဝ အစ္ဆဿု၊ ယာဝ ရာဇာန ဒက္ခသိ။>
    text <သောဿိ သဒ္ဒံ မုဒိင်္ဂါနံ၊ အာနုဘာဝဉ္စ ရာဇိနော။>
  text <၆၂၈>
    text <ယော နု ခွာယံ တိဗ္ဗော သဒ္ဒော၊ တိရောဇနပဒေ သုတော။>
    text <ဓီတာ ပဉ္စာလရာဇဿ၊ ဩသဓီ ဝိယ ဝဏ္ဏိနီ။>
    text <တံ ဒဿတိ ဝိဒေဟာနံ၊ သော ဝိဝါဟော ဘဝိဿတိ။>
  text <၆၂၉>
    text <ဧဒိသော မာ အမိတ္တာနံ၊ ဝိဝါဟော ဟောတု မာဓရ။>
    text <ယထာ ပဉ္စာလရာဇဿ၊ ဝေဒေဟေန ဘဝိဿတိ။>
  text <၆၃၀>
    text <အာနယိတွာန ဝေဒေဟံ၊ ပဉ္စာလာနံ ရထေသဘော။>
    text <တတော နံ ဃာတယိဿတိ၊ နဿ သခီ ဘဝိဿတိ။>
  text <၆၃၁>
    text <ဟန္ဒ ခေါ မံ အနုဇာနာဟိ၊ ရတ္တိယော သတ္တမတ္တိယော။>
    text <ယာဝါဟံ သိဝိရာဇဿ၊ အာရောစေမိ မဟေသိနော။>
    text <လဒ္ဓေါ စ မေ အာဝသထော၊ သာဠိကာယ ဥပန္တိကံ။>
  text <၆၃၂>
    text <ဟန္ဒ ခေါ တံ အနုဇာနာမိ၊ ရတ္တိယော သတ္တမတ္တိယော။>
    text <သစေ တွံ သတ္တရတ္တေန၊ နာဂစ္ဆသိ မမန္တိကေ။>
    text <မညေ ဩက္ကန္တသတ္တံ မံ၊ မတာယ အာဂမိဿသိ။>
  text <၆၃၃>
    text <တတော စ ခေါ သော ဂန္တွာန၊ မာဓရော သုဝပဏ္ဍိတော။>
    text <မဟောသဓဿ အက္ခါသိ၊ သာဠိကာဝစနံ ဣဒံ။>
  text <၆၃၄>
    text <ယဿေဝ ဃရေ ဘုဉ္ဇေယျ ဘောဂံ၊ တဿေဝ အတ္ထံ ပုရိသော စရေယျ။>
    text <ဟန္ဒာဟံ ဂစ္ဆာမိ ပုရေ ဇနိန္ဒ၊ ပဉ္စာလရာဇဿ ပုရံ သုရမ္မံ။>
    text <နိဝေသနာနိ မာပေတုံ၊ ဝေဒေဟဿ ယသဿိနော။>
  text <၆၃၅>
    text <နိဝေသနာနိ မာပေတွာ၊ ဝေဒေဟဿ ယသဿိနော။>
    text <ယဒာ တေ ပဟိဏေယျာမိ၊ တဒာ ဧယျာသိ ခတ္တိယ။>
  text <၆၃၆>
    text <တတော စ ပါယာသိ ပုရေ မဟောသဓော၊ ပဉ္စာလရာဇဿ ပုရံ သုရမ္မံ။>
    text <နိဝေသနာနိ မာပေတုံ၊ ဝေဒေဟဿ ယသဿိနော။>
  text <၆၃၇>
    text <နိဝေသနာနိ မာပေတွာ၊ ဝေဒေဟဿ ယသဿိနော။>
    text <အထဿ ပါဟိဏီ ဒူတံ၊ ဝေဒေဟံ မိထိလဂ္ဂဟံ။>
    text <ဧဟိ ဒာနိ မဟာရာဇ၊ မာပိတံ တေ နိဝေသနံ။>
  text <၆၃၈>
    text <တတော စ ရာဇာ ပါယာသိ၊ သေနာယ စတုရင်္ဂိယာ။>
    text <အနန္တဝါဟနံ ဒဋ္ဌုံ၊ ဖီတံ ကပိလိယံ ပုရံ။>
  text <၆၃၉>
    text <တတော စ ခေါ သော ဂန္တွာန၊ ဗြဟ္မဒတ္တဿ ပါဟိဏိ။>
    text <အာဂတောသ္မိ မဟာရာဇ၊ တဝ ပါဒာနိ ဝန္ဒိတုံ။>
  text <၆၄၀>
    text <ဒဒာဟိ ဒာနိ မေ ဘရိယံ၊ နာရိံ သဗ္ဗင်္ဂသောဘိနိံ။>
    text <သုဝဏ္ဏေန ပဋိစ္ဆန္နံ၊ ဒာသီဂဏပုရက္ခတံ။>
  text <၆၄၁>
    text <သွာဂတံ တေဝ ဝေဒေဟ၊ အထော တေ အဒုရာဂတံ။>
    text <နက္ခတ္တံယေဝ ပရိပုစ္ဆ၊ အဟံ ကညံ ဒဒာမိ တေ။>
    text <သုဝဏ္ဏေန ပဋိစ္ဆန္နံ၊ ဒာသီဂဏပုရက္ခတံ။>
  text <၆၄၂>
    text <တတော စ ရာဇာ ဝေဒေဟော၊ နက္ခတ္တံ ပရိပုစ္ဆထ။>
    text <နက္ခတ္တံ ပရိပုစ္ဆိတွာ၊ ဗြဟ္မဒတ္တဿ ပါဟိဏိ။>
  text <၆၄၃>
    text <ဒဒာဟိ ဒာနိ မေ ဘရိယံ၊ နာရိံ သဗ္ဗင်္ဂသောဘိနိံ။>
    text <သုဝဏ္ဏေန ပဋိစ္ဆန္နံ၊ ဒာသီဂဏပုရက္ခတံ။>
  text <၆၄၄>
    text <ဒဒာမိ ဒာနိ တေ ဘရိယံ၊ နာရိံ သဗ္ဗင်္ဂသောဘိနိံ။>
    text <သုဝဏ္ဏေန ပဋိစ္ဆန္နံ၊ ဒာသီဂဏပုရက္ခတံ။>
  text <၆၄၅>
    text <ဟတ္ထီ အဿာ ရထာ ပတ္တီ၊ သေနာ တိဋ္ဌန္တိ ဝမ္မိတာ။>
    text <ဥက္ကာ ပဒိတ္တာ ဈာယန္တိ၊ ကိန္နု မညန္တိ ပဏ္ဍိတာ။>
  text <၆၄၆>
    text <ဟတ္ထီ အဿာ ရထာ ပတ္တီ၊ သေနာ တိဋ္ဌန္တိ ဝမ္မိတာ။>
    text <ဥက္ကာ ပဒိတ္တာ ဈာယန္တိ၊ ကိံ နု ကာဟန္တိ ပဏ္ဍိတ။>
  text <၆၄၇>
    text <ရက္ခတိ တံ မဟာရာဇ၊ စူဠနေယျော မဟဗ္ဗလော။>
    text <ပဒုဋ္ဌော ဗြဟ္မဒတ္တေန၊ ပါတော တံ ဃာတယိဿတိ။>
  text <၆၄၈>
    text <ဥဗ္ဗေဓတိ မေ ဟဒယံ၊ မုခဉ္စ ပရိသုဿတိ။>
    text <နိဗ္ဗုတိံ နာဓိဂစ္ဆာမိ၊ အဂ္ဂိဒဍ္ဎောဝ အာတပေ။>
  text <၆၄၉>
    text <ကမ္မာရာနံ ယထာ ဥက္ကာ၊ အန္တော ဈာယတိ နော ဗဟိ။>
    text <ဧဝမ္ပိ ဟဒယံ မယှံ၊ အန္တော ဈာယတိ နော ဗဟိ။>
  text <၆၅၀>
    text <ပမတ္တော မန္တနာတီတော၊ ဘိန္နမန္တောသိ ခတ္တိယ။>
    text <ဣဒာနိ ခေါ တံ တာယန္တု၊ ပဏ္ဍိတာ မန္တိနော ဇနာ။>
  text <၆၅၁>
    text <အကတွာမစ္စဿ ဝစနံ၊ အတ္ထကာမဟိတေသိနော။>
    text <အတ္တပီတိရတော ရာဇာ၊ မိဂေါ ကူဋေဝ ဩဟိတော။>
  text <၆၅၂>
    text <ယထာပိ မစ္ဆော ဗဠိသံ၊ ဝင်္ကံ မံသေန ဆာဒိတံ။>
    text <အာမဂိဒ္ဓေါ န ဇာနာတိ၊ မစ္ဆော မရဏမတ္တနော။>
  text <၆၅၃>
    text <ဧဝမေဝ တုဝံ ရာဇ၊ စူဠနေယျဿ ဓီတရံ။>
    text <ကာမဂိဒ္ဓေါ န ဇာနာသိ၊ မစ္ဆောဝ မရဏမတ္တနော။>
  text <၆၅၄>
    text <သစေ ဂစ္ဆသိ ပဉ္စာလံ၊ ခိပ္ပမတ္တံ ဇဟိဿသိ။>
    text <မိဂံ ပန္ထာနုဗန္ဓံဝ၊ မဟန္တံ ဘယမေဿတိ။>
  text <၆၅၅>
    text <အနရိယရူပေါ ပုရိသော ဇနိန္ဒ၊ အဟီဝ ဥစ္ဆင်္ဂဂတော ဍသေယျ။>
    text <န တေန မိတ္တိံ ကယိရာထ ဓီရော၊ ဒုက္ခေါ ဟဝေ ကာပုရိသေန သင်္ဂမော။>
  text <၆၅၆>
    text <ယဒေဝ ဇညာ ပုရိသံ ဇနိန္ဒ၊ သီလဝါယံ ဗဟုဿုတော။>
    text <တေနေဝ မိတ္တိံ ကယိရာထ ဓီရော၊ သုခေါ ဟဝေ သပ္ပုရိသေန သင်္ဂမော။>
  text <၆၅၇>
    text <ဗာလော တုဝံ ဧဠမူဂေါသိ ရာဇ၊ ယော ဥတ္တမတ္ထာနိ မယီ လပိတ္ထော။>
    text <ကိမေဝဟံ နင်္ဂလကောဋိဝဍ္ဎော၊ အတ္ထာနိ ဇာနာမိ ယထာပိ အညေ။>
  text <၆၅၈>
    text <ဣမံ ဂလေ ဂဟေတွာန၊ နာသေထ ဝိဇိတာ မမ။>
    text <ယော မေ ရတနလာဘဿ၊ အန္တရာယာယ ဘာသတိ။>
  text <၆၅၉>
    text <မဟောသဓ အတီတေန၊ နာနုဝိဇ္ဈန္တိ ပဏ္ဍိတာ။>
    text <ကိံ မံ အဿံဝ သမ္ဗန္ဓံ၊ ပတောဒေနေဝ ဝိဇ္ဈသိ။>
  text <၆၆၀>
    text <သစေ ပဿသိ မောက္ခံ ဝါ၊ ခေမံ ဝါ ပန ပဿသိ။>
    text <တေနေဝ မံ အနုသာသ၊ ကိံ အတီတေန ဝိဇ္ဈသိ။>
  text <၆၆၁>
    text <အတီတံ မာနုသံ ကမ္မံ၊ ဒုက္ကရံ ဒုရဘိသမ္ဘဝံ။>
    text <န တံ သက္ကောမိ မောစေတုံ၊ တွံ ပဇာနဿု ခတ္တိယ။>
  text <၆၆၂>
    text <သန္တိ ဝေဟာယသာ နာဂါ၊ ဣဒ္ဓိမန္တော ယသဿိနော။>
    text <တေပိ အာဒာယ ဂစ္ဆေယျုံ၊ ယဿ ဟောန္တိ တထာဝိဓာ။>
  text <၆၆၃>
    text <သန္တိ ဝေဟာယသာ အဿာ၊ ဣဒ္ဓိမန္တော ယသဿိနော။>
    text <တေပိ အာဒာယ ဂစ္ဆေယျုံ၊ ယဿ ဟောန္တိ တထာဝိဓာ။>
  text <၆၆၄>
    text <သန္တိ ဝေဟာယသာ ပက္ခီ၊ ဣဒ္ဓိမန္တော ယသဿိနော။>
    text <တေပိ အာဒာယ ဂစ္ဆေယျုံ၊ ယဿ ဟောန္တိ တထာဝိဓာ။>
  text <၆၆၅>
    text <သန္တိ ဝေဟာယသာ ယက္ခါ၊ ဣဒ္ဓိမန္တော ယသဿိနော။>
    text <တေပိ အာဒာယ ဂစ္ဆေယျုံ၊ ယဿ ဟောန္တိ တထာဝိဓာ။>
  text <၆၆၆>
    text <အတီတံ မာနုသံ ကမ္မံ၊ ဒုက္ကရံ ဒုရဘိသမ္ဘဝံ။>
    text <န တံ သက္ကောမိ မောစေတုံ၊ အန္တလိက္ခေန ခတ္တိယ။>
  text <၆၆၇>
    text <အတီရဒဿီ ပုရိသော၊ မဟန္တေ ဥဒကဏ္ဏဝေ။>
    text <ယတ္ထ သော လဘတေ ဂါဓံ၊ တတ္ထ သော ဝိန္ဒတေ သုခံ။>
  text <၆၆၈>
    text <ဧဝံ အမှဉ္စ ရညော စ၊ တွံ ပတိဋ္ဌာ မဟောသဓ။>
    text <တွံ နောသိ မန္တိနံ သေဋ္ဌော၊ အမှေ ဒုက္ခါ ပမောစယ။>
  text <၆၆၉>
    text <အတီတံ မာနုသံ ကမ္မံ၊ ဒုက္ကရံ ဒုရဘိသမ္ဘဝံ။>
    text <န တံ သက္ကောမိ မောစေတုံ၊ တွံ ပဇာနဿု သေနက။>
  text <၆၇၀>
    text <သုဏောဟိ မေတံ ဝစနံ၊ ပဿ သေနံ မဟဗ္ဘယံ။>
    text <သေနကံ ဒာနိ ပုစ္ဆာမိ၊ ကိံ ကိစ္စံ ဣဓ မညသိ။>
  text <၆၇၁>
    text <အဂ္ဂိံ ဝါ ဒွာရတော ဒေမ၊ ဂဏှာမသေ ဝိကန္တနံ။>
    text <အညမညံ ဝဓိတွာန၊ ခိပ္ပံ ဟိဿာမ ဇီဝိတံ။>
    text <မာ နော ရာဇာ ဗြဟ္မဒတ္တော၊ စိရံ ဒုက္ခေန မာရယိ။>
  text <၆၇၂>
    text <သုဏောဟိ မေတံ ဝစနံ၊ ပဿ သေနံ မဟဗ္ဘယံ။>
    text <ပုက္ကုသံ ဒာနိ ပုစ္ဆာမိ၊ ကိံ ကိစ္စံ ဣဓ မညသိ။>
  text <၆၇၃>
    text <ဝိသံ ခါဒိတွာ မိယျာမ၊ ခိပ္ပံ ဟိဿာမ ဇီဝိတံ။>
    text <မာ နော ရာဇာ ဗြဟ္မဒတ္တော၊ စိရံ ဒုက္ခေန မာရယိ။>
  text <၆၇၄>
    text <သုဏောဟိ မေတံ ဝစနံ၊ ပဿ သေနံ မဟဗ္ဘယံ။>
    text <ကာမိန္ဒံ ဒာနိ ပုစ္ဆာမိ၊ ကိံ ကိစ္စံ ဣဓ မညသိ။>
  text <၆၇၅>
    text <ရဇ္ဇုယာ ဗဇ္ဈ မိယျာမ၊ ပပါတာ ပပတာမသေ။>
    text <မာ နော ရာဇာ ဗြဟ္မဒတ္တော၊ စိရံ ဒုက္ခေန မာရယိ။>
  text <၆၇၆>
    text <သုဏောဟိ မေတံ ဝစနံ၊ ပဿ သေနံ မဟဗ္ဘယံ။>
    text <ဒေဝိန္ဒံ ဒာနိ ပုစ္ဆာမိ၊ ကိံ ကိစ္စံ ဣဓ မညသိ။>
  text <၆၇၇>
    text <အဂ္ဂိံ ဝါ ဒွာရတော ဒေမ၊ ဂဏှာမသေ ဝိကန္တနံ။>
    text <အညမညံ ဝဓိတွာန၊ ခိပ္ပံ ဟိဿာမ ဇီဝိတံ။>
    text <န နော သက္ကောတိ မောစေတုံ၊ သုခေနေဝ မဟောသဓော။>
  text <၆၇၈>
    text <ယထာ ကဒလိနော သာရံ၊ အနွေသံ နာဓိဂစ္ဆတိ။>
    text <ဧဝံ အနွေသမာနာ နံ၊ ပဉှံ နဇ္ဈဂမာမသေ။>
  text <၆၇၉>
    text <ယထာ သိမ္ဗလိနော သာရံ၊ အနွေသံ နာဓိဂစ္ဆတိ။>
    text <ဧဝံ အနွေသမာနာ နံ၊ ပဉှံ နဇ္ဈဂမာမသေ။>
  text <၆၈၀>
    text <အဒေသေ ဝတ နော ဝုဋ္ဌံ၊ ကုဉ္ဇရာနံဝနောဒကေ။>
    text <သကာသေ ဒုမ္မနုဿာနံ၊ ဗာလာနံ အဝိဇာနတံ။>
  text <၆၈၁>
    text <ဥဗ္ဗေဓတိ မေ ဟဒယံ၊ မုခဉ္စ ပရိသုဿတိ။>
    text <နိဗ္ဗုတိံ နာဓိဂစ္ဆာမိ၊ အဂ္ဂိဒဍ္ဎောဝ အာတပေ။>
  text <၆၈၂>
    text <ကမ္မာရာနံ ယထာ ဥက္ကာ၊ အန္တော ဈာယတိ နော ဗဟိ။>
    text <ဧဝမ္ပိ ဟဒယံ မယှံ၊ အန္တော ဈာယတိ နော ဗဟိ။>
  text <၆၈၃>
    text <တတော သော ပဏ္ဍိတော ဓီရော၊ အတ္ထဒဿီ မဟောသဓော။>
    text <ဝေဒေဟံ ဒုက္ခိတံ ဒိသွာ၊ ဣဒံ ဝစနမဗြဝိ။>
  text <၆၈၄>
    text <မာ တွံ ဘာယိ မဟာရာဇ၊ မာ တွံ ဘာယိ ရထေသဘ။>
    text <အဟံ တံ မောစယိဿာမိ၊ ရာဟုဂ္ဂဟံဝ စန္ဒိမံ။>
  text <၆၈၅>
    text <မာ တွံ ဘာယိ မဟာရာဇ၊ မာ တွံ ဘာယိ ရထေသဘ။>
    text <အဟံ တံ မောစယိဿာမိ၊ ရာဟုဂ္ဂဟံဝ သူရိယံ။>
  text <၆၈၆>
    text <မာ တွံ ဘာယိ မဟာရာဇ၊ မာ တွံ ဘာယိ ရထေသဘ။>
    text <အဟံ တံ မောစယိဿာမိ၊ ပင်္ကေ သန္နံဝ ကုဉ္ဇရံ။>
  text <၆၈၇>
    text <မာ တွံ ဘာယိ မဟာရာဇ၊ မာ တွံ ဘာယိ ရထေသဘ။>
    text <အဟံ တံ မောစယိဿာမိ၊ ပေဠာဗဒ္ဓံဝ ပန္နဂံ။>
  text <၆၈၈>
    text <မာ တွံ ဘာယိ မဟာရာဇ၊ မာ တွံ ဘာယိ ရထေသဘ။>
    text <အဟံ တံ မောစယိဿာမိ၊ ပက္ခိံ ဗဒ္ဓံဝ ပဉ္ဇရေ။>
  text <၆၈၉>
    text <မာ တွံ ဘာယိ မဟာရာဇ၊ မာ တွံ ဘာယိ ရထေသဘ။>
    text <အဟံ တံ မောစယိဿာမိ၊ မစ္ဆေ ဇာလဂတေရိဝ။>
  text <၆၉၀>
    text <မာ တွံ ဘာယိ မဟာရာဇ၊ မာ တွံ ဘာယိ ရထေသဘ။>
    text <အဟံ တံ မောစယိဿာမိ၊ သယောဂ္ဂဗလဝါဟနံ။>
  text <၆၉၁>
    text <မာ တွံ ဘာယိ မဟာရာဇ၊ မာ တွံ ဘာယိ ရထေသဘ။>
    text <ပဉ္စာလံ ဝါဟယိဿာမိ၊ ကာကသေနံဝ လေဍ္ဍုနာ။>
  text <၆၉၂>
    text <အဒု ပညာ ကိမတ္ထိယာ၊ အမစ္စော ဝါပိ တာဒိသော။>
    text <ယော တံ သမ္ဗာဓပက္ခန္ဒံ၊ ဒုက္ခါ န ပရိမောစယေ။>
  text <၆၉၃>
    text <ဧထ မာဏဝါ ဥဋ္ဌေထ၊ မုခံ သောဓေထ သန္ဓိနော။>
    text <ဝေဒေဟော သဟမစ္စေဟိ၊ ဥမင်္ဂေန ဂမိဿတိ။>
  text <၆၉၄>
    text <တဿ တံ ဝစနံ သုတွာ၊ ပဏ္ဍိတဿာနုစာရိနော။>
    text <ဥမင်္ဂဒွာရံ ဝိဝရိံသု၊ ယန္တယုတ္တေ စ အဂ္ဂဠေ။>
  text <၆၉၅>
    text <ပုရတော သေနကော ယာတိ၊ ပစ္ဆတော စ မဟောသဓော။>
    text <မဇ္ဈေ စ ရာဇာ ဝေဒေဟော၊ အမစ္စပရိဝါရိတော။>
  text <၆၉၆>
    text <ဥမင်္ဂါ နိက္ခမိတွာန၊ ဝေဒေဟော နာဝမာရုဟိ။>
    text <အဘိရူဠှဉ္စ တံ ဉတွာ၊ အနုသာသိ မဟောသဓော။>
  text <၆၉၇>
    text <အယံ တေ သသုရော ဒေဝ၊ အယံ သဿု ဇနာဓိပ။>
    text <ယထာ မာတု ပဋိပတ္တိ၊ ဧဝံ တေ ဟောတု သဿုယာ။>
  text <၆၉၈>
    text <ယထာပိ နိယကော ဘာတာ၊ သဥဒရိယော ဧကမာတုကော။>
    text <ဧဝံ ပဉ္စာလစန္ဒော တေ၊ ဒယိတဗ္ဗော ရထေသဘ။>
  text <၆၉၉>
    text <အယံ ပဉ္စာလစန္ဒီ တေ၊ ရာဇပုတ္တီ အဘိစ္ဆိတာ။>
    text <ကာမံ ကရောဟိ တေ တာယ၊ ဘရိယာ တေ ရထေသဘ။>
  text <၇၀၀>
    text <အာရုယှ နာဝံ တရမာနော၊ ကိန္နု တီရမှိ တိဋ္ဌသိ။>
    text <ကိစ္ဆာ မုတ္တာမှ ဒုက္ခတော၊ ယာမ ဒာနိ မဟောသဓ။>
  text <၇၀၁>
    text <နေသ ဓမ္မော မဟာရာဇ၊ ယောဟံ သေနာယ နာယကော။>
    text <သေနင်္ဂံ ပရိဟာပေတွာ၊ အတ္တာနံ ပရိမောစယေ။>
  text <၇၀၂>
    text <နိဝေသနမှိ တေ ဒေဝ၊ သေနင်္ဂံ ပရိဟာပိတံ။>
    text <တံ ဒိန္နံ ဗြဟ္မဒတ္တေန၊ အာနယိဿံ ရထေသဘ။>
  text <၇၀၃>
    text <အပ္ပသေနော မဟာသေနံ၊ ကထံ ဝိဂ္ဂယှ ဌဿသိ။>
    text <ဒုဗ္ဗလော ဗလဝန္တေန၊ ဝိဟညိဿသိ ပဏ္ဍိတ။>
  text <၇၀၄>
    text <အပ္ပသေနောပိ စေ မန္တီ၊ မဟာသေနံ အမန္တိနံ။>
    text <ဇိနာတိ ရာဇာ ရာဇာနော၊ အာဒိစ္စောဝုဒယံ တမံ။>
  text <၇၀၅>
    text <သုသုခံ ဝတ သံဝါသော၊ ပဏ္ဍိတေဟီတိ သေနက။>
    text <ပက္ခီဝ ပဉ္ဇရေ ဗဒ္ဓေ၊ မစ္ဆေ ဇာလဂတေရိဝ။>
    text <အမိတ္တဟတ္ထတ္တဂတေ၊ မောစယီ နော မဟောသဓော။>
  text <၇၀၆>
    text <ဧဝမေတံ မဟာရာဇ၊ ပဏ္ဍိတာ ဟိ သုခါဝဟာ။>
    text <ပက္ခီဝ ပဉ္ဇရေ ဗဒ္ဓေ၊ မစ္ဆေ ဇာလဂတေရိဝ။>
    text <အမိတ္တဟတ္ထတ္တဂတေ၊ မောစယီ နော မဟောသဓော။>
  text <၇၀၇>
    text <ရက္ခိတွာ ကသိဏံ ရတ္တိံ၊ စူဠနေယျော မဟဗ္ဗလော။>
    text <ဥဒေန္တံ အရုဏုဂ္ဂသ္မိံ၊ ဥပကာရိံ ဥပါဂမိ။>
  text <၇၀၈>
    text <အာရုယှ ပဝရံ နာဂံ၊ ဗလဝန္တံ သဋ္ဌိဟာယနံ။>
    text <ရာဇာ အဝေါစ ပဉ္စာလော၊ စူဠနေယျော မဟဗ္ဗလော။>
  text <၇၀၉>
    text <သန္နဒ္ဓေါ မဏိဝမ္မေန၊ သရမာဒာယ ပါဏိနာ။>
    text <ပေသိယေ အဇ္ဈဘာသိတ္ထ၊ ပုထုဂုမ္ဗေ သမာဂတေ။>
  text <၇၁၀>
    text <ဟတ္ထာရောဟေ အနီကဋ္ဌေ၊ ရထိကေ ပတ္တိကာရကေ။>
    text <ဥပါသနမှိ ကတဟတ္ထေ၊ ဝါလဝေဓေ သမာဂတေ။>
  text <၇၁၁>
    text <ပေသေထ ကုဉ္ဇရေ ဒန္တီ၊ ဗလဝန္တေ သဋ္ဌိဟာယနေ။>
    text <မဒ္ဒန္တု ကုဉ္ဇရာ နဂရံ၊ ဝေဒေဟေန သုမာပိတံ။>
  text <၇၁၂>
    text <ဝစ္ဆဒန္တမုခါ သေတာ၊ တိက္ခဂ္ဂါ အဋ္ဌိဝေဓိနော။>
    text <ပဏုန္နာ ဓနုဝေဂေန၊ သမ္ပတန္တုတရီတရာ။>
  text <၇၁၃>
    text <မာဏဝါ ဝမ္မိနော သူရာ၊ စိတြဒဏ္ဍယုတာဝုဓာ။>
    text <ပက္ခန္ဒိနော မဟာနာဂါ၊ ဟတ္ထီနံ ဟောန္တု သမ္မုခါ။>
  text <၇၁၄>
    text <သတ္တိယော တေလဓောတာယော၊ အစ္စိမန္တာ ပဘဿရာ။>
    text <ဝိဇ္ဇောတမာနာ တိဋ္ဌန္တု၊ သတရံသီဝ တာရကာ။>
  text <၇၁၅>
    text <အာဝုဓဗလဝန္တာနံ၊ ဂုဏိကာယူရဓာရိနံ။>
    text <ဧတာဒိသာနံ ယောဓာနံ၊ သင်္ဂါမေ အပလာယိနံ။>
    text <ဝေဒေဟော ကုတော မုစ္စိဿတိ၊ သစေ ပက္ခီဝ ကာဟိတိ။>
  text <၇၁၆>
    text <တိံသ မေ ပုရိသနာဝုတျော၊ သဗ္ဗေဝေကေကနိစ္စိတာ။>
    text <ယေသံ သမံ န ပဿာမိ၊ ကေဝလံ မဟိမံ စရံ။>
  text <၇၁၇>
    text <နာဂါ စ ကပ္ပိတာ ဒန္တီ၊ ဗလဝန္တော သဋ္ဌိဟာယနာ။>
    text <ယေသံ ခန္ဓေသု သောဘန္တိ၊ ကုမာရာ စာရုဒဿနာ။>
  text <၇၁၈>
    text <ပီတာလင်္ကာရာ ပီတဝသနာ၊ ပီတုတ္တရနိဝါသနာ။>
    text <နာဂခန္ဓေသု သောဘန္တိ၊ ဒေဝပုတ္တာဝ နန္ဒနေ။>
  text <၇၁၉>
    text <ပါဌီနဝဏ္ဏာ နေတ္တိံသာ၊ တေလဓောတာ ပဘဿရာ။>
    text <နိဋ္ဌိတာ နရဓီရေဟိ၊ သမဓာရာ သုနိဿိတာ။>
  text <၇၂၀>
    text <ဝေလ္လာလိနော ဝီတမလာ၊ သိက္ကာယသမယာ ဒဠှာ။>
    text <ဂဟိတာ ဗလဝန္တေဟိ၊ သုပ္ပဟာရပ္ပဟာရိဘိ။>
  text <၇၂၁>
    text <သုဝဏ္ဏထရုသမ္ပန္နာ၊ လောဟိတကစ္ဆုပဓာရိတာ။>
    text <ဝိဝတ္တမာနာ သောဘန္တိ၊ ဝိဇ္ဇုဝဗ္ဘဃနန္တရေ။>
  text <၇၂၂>
    text <ပဋာကာ ဝမ္မိနော သူရာ၊ အသိစမ္မဿ ကောဝိဒာ။>
    text <ဓနုဂ္ဂဟာ သိက္ခိတရာ၊ နာဂခန္ဓေ နိပါတိနော။>
  text <၇၂၃>
    text <ဧတာဒိသေဟိ ပရိက္ခိတ္တော၊ နတ္ထိ မောက္ခေါ ဣတော တဝ။>
    text <ပဘာဝံ တေ န ပဿာမိ၊ ယေန တွံ မိထိလံ ဝဇေ။>
  text <၇၂၄>
    text <ကိံ နု သန္တရမာနောဝ၊ နာဂံ ပေသေသိ ကုဉ္ဇရံ။>
    text <ပဟဋ္ဌရူပေါ အာပတသိ၊ သိဒ္ဓတ္ထောသ္မီတိ မညသိ။>
  text <၇၂၅>
    text <ဩဟရေတံ ဓနုံ စာပံ၊ ခုရပ္ပံ ပဋိသံဟရ။>
    text <ဩဟရေတံ သုဘံ ဝမ္မံ၊ ဝေဠုရိယမဏိသန္ထတံ။>
  text <၇၂၆>
    text <ပသန္နမုခဝဏ္ဏောသိ၊ မိတပုဗ္ဗဉ္စ ဘာသသိ။>
    text <ဟောတိ ခေါ မရဏကာလေ၊ ဧဒိသီ ဝဏ္ဏသမ္ပဒာ။>
  text <၇၂၇>
    text <မောဃံ တေ ဂဇ္ဇိတံ ရာဇ၊ ဘိန္နမန္တောသိ ခတ္တိယ။>
    text <ဒုဂ္ဂဏှောသိ တယာ ရာဇာ၊ ခဠုင်္ကေနေဝ သိန္ဓဝေါ။>
  text <၇၂၈>
    text <တိဏ္ဏော ဟိယျော ရာဇာ ဂင်္ဂံ၊ သာမစ္စော သပရိဇ္ဇနော။>
    text <ဟံသရာဇံ ယထာ ဓင်္ကော၊ အနုဇ္ဇဝံ ပတိဿသိ။>
  text <၇၂၉>
    text <သိင်္ဂါလာ ရတ္တိဘာဂေန၊ ဖုလ္လံ ဒိသွာန ကိံသုကံ။>
    text <မံသပေသီတိ မညန္တာ၊ ပရိဗျူဠှာ မိဂါဓမာ။>
  text <၇၃၀>
    text <ဝီတိဝတ္တာသု ရတ္တီသု၊ ဥဂ္ဂတသ္မိံ ဒိဝါကရေ။>
    text <ကိံသုကံ ဖုလ္လိတံ ဒိသွာ၊ အာသစ္ဆိန္နာ မိဂါဓမာ။>
  text <၇၃၁>
    text <ဧဝမေဝ တုဝံ ရာဇ၊ ဝေဒေဟံ ပရိဝါရိယ။>
    text <အာသစ္ဆိန္နော ဂမိဿသိ၊ သိင်္ဂါလာ ကိံသုကံ ယထာ။>
  text <၇၃၂>
    text <ဣမဿ ဟတ္ထေ ပါဒေ စ၊ ကဏ္ဏနာသဉ္စ ဆိန္ဒထ။>
    text <ယော မေ အမိတ္တံ ဟတ္ထဂတံ၊ ဝေဒေဟံ ပရိမောစယိ။>
  text <၇၃၃>
    text <ဣမံ မံသံဝ ပါတဗျံ၊ သူလေ ကတွာ ပစန္တု နံ။>
    text <ယော မေ အမိတ္တံ ဟတ္ထဂတံ၊ ဝေဒေဟံ ပရိမောစယိ။>
  text <၇၃၄>
    text <ယထာပိ အာသဘံ စမ္မံ၊ ပထဗျာ ဝိတနိယျတိ။>
    text <သီဟဿ အထော ဗျဂ္ဃဿ၊ ဟောတိ သင်္ကုသမာဟတံ။>
  text <၇၃၅>
    text <ဧဝံ တံ ဝိတနိတွာန၊ ဝေဓယိဿာမိ သတ္တိယာ။>
    text <ယော မေ အမိတ္တံ ဟတ္ထဂတံ၊ ဝေဒေဟံ ပရိမောစယိ။>
  text <၇၃၆>
    text <သစေ မေ ဟတ္ထေ ပါဒေ စ၊ ကဏ္ဏနာသဉ္စ ဆေစ္ဆသိ။>
    text <ဧဝံ ပဉ္စာလစန္ဒဿ၊ ဝေဒေဟော ဆေဒယိဿတိ။>
  text <၇၃၇>
    text <သစေ မေ ဟတ္ထေ ပါဒေ စ၊ ကဏ္ဏနာသဉ္စ ဆေစ္ဆသိ။>
    text <ဧဝံ ပဉ္စာလစန္ဒိယာ၊ ဝေဒေဟော ဆေဒယိဿတိ။>
  text <၇၃၈>
    text <သစေ မေ ဟတ္ထေ ပါဒေ စ၊ ကဏ္ဏနာသဉ္စ ဆေစ္ဆသိ။>
    text <ဧဝံ နန္ဒာယ ဒေဝိယာ၊ ဝေဒေဟော ဆေဒယိဿတိ။>
  text <၇၃၉>
    text <သစေ မေ ဟတ္ထေ ပါဒေ စ၊ ကဏ္ဏနာသဉ္စ ဆေစ္ဆသိ။>
    text <ဧဝံ တေ ပုတ္တဒာရဿ၊ ဝေဒေဟော ဆေဒယိဿတိ။>
  text <၇၄၀>
    text <သစေ မံသံဝ ပါတဗျံ၊ သူလေ ကတွာ ပစိဿသိ။>
    text <ဧဝံ ပဉ္စာလစန္ဒဿ၊ ဝေဒေဟော ပါစယိဿတိ။>
  text <၇၄၁>
    text <သစေ မံသံဝ ပါတဗျံ၊ သူလေ ကတွာ ပစိဿသိ။>
    text <ဧဝံ ပဉ္စာလစန္ဒိယာ၊ ဝေဒေဟော ပါစယိဿတိ။>
  text <၇၄၂>
    text <သစေ မံသံဝ ပါတဗျံ၊ သူလေ ကတွာ ပစိဿသိ။>
    text <ဧဝံ နန္ဒာယ ဒေဝိယာ၊ ဝေဒေဟော ပါစယိဿတိ။>
  text <၇၄၃>
    text <သစေ မံသံဝ ပါတဗျံ၊ သူလေ ကတွာ ပစိဿသိ။>
    text <ဧဝံ တေ ပုတ္တဒာရဿ၊ ဝေဒေဟော ပါစယိဿတိ။>
  text <၇၄၄>
    text <သစေ မံ ဝိတနိတွာန၊ ဝေဓယိဿသိ သတ္တိယာ။>
    text <ဧဝံ ပဉ္စာလစန္ဒဿ၊ ဝေဒေဟော ဝေဓယိဿတိ။>
  text <၇၄၅>
    text <သစေ မံ ဝိတနိတွာန၊ ဝေဓယိဿသိ သတ္တိယာ။>
    text <ဧဝံ ပဉ္စာလစန္ဒိယာ၊ ဝေဒေဟော ဝေဓယိဿတိ။>
  text <၇၄၆>
    text <သစေ မံ ဝိတနိတွာန၊ ဝေဓယိဿသိ သတ္တိယာ။>
    text <ဧဝံ နန္ဒာယ ဒေဝိယာ၊ ဝေဒေဟော ဝေဓယိဿတိ။>
  text <၇၄၇>
    text <သစေ မံ ဝိတနိတွာန၊ ဝေဓယိဿသိ သတ္တိယာ။>
    text <ဧဝံ တေ ပုတ္တဒာရဿ၊ ဝေဒေဟော ဝေဓယိဿတိ။>
    text <ဧဝံ နော မန္တိတံ ရဟော၊ ဝေဒေဟေန မယာ သဟ။>
  text <၇၄၈>
    text <ယထာပိ ပလသတံ စမ္မံ၊ ကောန္တိမန္တာသုနိဋ္ဌိတံ။>
    text <ဥပေတိ တနုတာဏာယ၊ သရာနံ ပဋိဟန္တဝေ။>
  text <၇၄၉>
    text <သုခါဝဟော ဒုက္ခနုဒော၊ ဝေဒေဟဿ ယသဿိနော။>
    text <မတိံ တေ ပဋိဟညာမိ၊ ဥသုံ ပလသတေန ဝါ။>
  text <၇၅၀>
    text <ဣင်္ဃ ပဿ မဟာရာဇ၊ သုညံ အန္တေပုရံ တဝ။>
    text <ဩရောဓာ စ ကုမာရာ စ၊ တဝ မာတာ စ ခတ္တိယ။>
    text <ဥမင်္ဂါ နီဟရိတွာန၊ ဝေဒေဟဿုပနာမိတာ။>
  text <၇၅၁>
    text <ဣင်္ဃ အန္တေပုရံ မယှံ၊ ဂန္တွာန ဝိစိနာထ နံ။>
    text <ယထာ ဣမဿ ဝစနံ၊ သစ္စံ ဝါ ယဒိ ဝါ မုသာ။>
  text <၇၅၂>
    text <ဧဝမေတံ မဟာရာဇ၊ ယထာ အာဟ မဟောသဓော။>
    text <သုညံ အန္တေပုရံ သဗ္ဗံ၊ ကာကပဋ္ဋနကံ ယထာ။>
  text <၇၅၃>
    text <ဣတော ဂတာ မဟာရာဇ၊ နာရီ သဗ္ဗင်္ဂသောဘနာ။>
    text <ကောသမ္ဗဖလကသုဿောဏီ၊ ဟံသဂဂ္ဂရဘာဏိနီ။>
  text <၇၅၄>
    text <ဣတော နီတာ မဟာရာဇ၊ နာရီ သဗ္ဗင်္ဂသောဘနာ။>
    text <ကောသေယျဝသနာ သာမာ၊ ဇာတရူပသုမေခလာ။>
  text <၇၅၅>
    text <သုရတ္တပါဒာ ကလျာဏီ၊ သုဝဏ္ဏမဏိမေခလာ။>
    text <ပါရေဝတက္ခီ သုတနူ၊ ဗိမ္ဗောဋ္ဌာ တနုမဇ္ဈိမာ။>
  text <၇၅၆>
    text <သုဇာတာ ဘုဇလဋ္ဌီဝ၊ ဝေဒီဝ တနုမဇ္ဈိမာ။>
    text <ဒီဃဿာ ကေသာ အသိတာ၊ ဤသကဂ္ဂပဝေလ္လိတာ။>
  text <၇၅၇>
    text <သုဇာတာ မိဂဆာပါဝ၊ ဟေမန္တဂ္ဂိသိခါရိဝ။>
    text <နဒီဝ ဂိရိဒုဂ္ဂေသု၊ သဉ္ဆန္နာ ခုဒ္ဒဝေဠုဘိ။>
  text <၇၅၈>
    text <နာဂနာသူရု ကလျာဏီ၊ ပရမာ တိမ္ဗရုတ္ထနီ။>
    text <နာတိဒီဃာ နာတိရဿာ၊ နာလောမာ နာတိလောမသာ။>
  text <၇၅၉>
    text <နန္ဒာယ နူန မရဏေန၊ နန္ဒသိ သိရိဝါဟန။>
    text <အဟဉ္စ နူန နန္ဒာ စ၊ ဂစ္ဆာမ ယမသာဓနံ။>
  text <၇၆၀>
    text <ဒိဗ္ဗံ အဓီယသေ မာယံ၊ အကာသိ စက္ခုမောဟနံ။>
    text <ယော မေ အမိတ္တံ ဟတ္ထဂတံ၊ ဝေဒေဟံ ပရိမောစယိ။>
  text <၇၆၁>
    text <အဓီယန္တိ မဟာရာဇ၊ ဒိဗ္ဗမာယိဓ ပဏ္ဍိတာ။>
    text <တေ မောစယန္တိ အတ္တာနံ၊ ပဏ္ဍိတာ မန္တိနော ဇနာ။>
  text <၇၆၂>
    text <သန္တိ မာဏဝပုတ္တာ မေ၊ ကုသလာ သန္ဓိဆေဒကာ။>
    text <ယေသံ ကတေန မဂ္ဂေန၊ ဝေဒေဟော မိထိလံ ဂတော။>
  text <၇၆၃>
    text <ဣင်္ဃ ပဿ မဟာရာဇ၊ ဥမင်္ဂံ သာဓု မာပိတံ။>
    text <ဟတ္ထီနံ အထ အဿာနံ၊ ရထာနံ အထ ပတ္တိနံ။>
    text <အာလောကဘူတံ တိဋ္ဌန္တံ၊ ဥမင်္ဂံ သာဓု မာပိတံ။>
  text <၇၆၄>
    text <လာဘာ ဝတ ဝိဒေဟာနံ၊ ယဿိမေဒိသာ ပဏ္ဍိတာ။>
    text <ဃရေ ဝသန္တိ ဝိဇိတေ၊ ယထာ တွံသိ မဟောသဓ။>
  text <၇၆၅>
    text <ဝုတ္တိဉ္စ ပရိဟာရဉ္စ၊ ဒိဂုဏံ ဘတ္တဝေတနံ။>
    text <ဒဒာမိ ဝိပုလေ ဘောဂေ၊ ဘုဉ္ဇ ကာမေ ရမဿု စ။>
    text <မာ ဝိဒေဟံ ပစ္စဂမာ၊ ကိံ ဝိဒေဟော ကရိဿတိ။>
  text <၇၆၆>
    text <ယော စဇေထ မဟာရာဇ၊ ဘတ္တာရံ ဓနကာရဏာ။>
    text <ဥဘိန္နံ ဟောတိ ဂါရယှော၊ အတ္တနော စ ပရဿ စ။>
    text <ယာဝ ဇီဝေယျ ဝေဒေဟော၊ နာညဿ ပုရိသော သိယာ။>
  text <၇၆၇>
    text <ယော စဇေထ မဟာရာဇ၊ ဘတ္တာရံ ဓနကာရဏာ။>
    text <ဥဘိန္နံ ဟောတိ ဂါရယှော၊ အတ္တနော စ ပရဿ စ။>
    text <ယာဝ တိဋ္ဌေယျ ဝေဒေဟော၊ နာညဿ ဝိဇိတေ ဝသေ။>
  text <၇၆၈>
    text <ဒမ္မိ နိက္ခသဟဿံ တေ၊ ဂါမာသီတိဉ္စ ကာသိသု။>
    text <ဒာသိသတာနိ စတ္တာရိ၊ ဒမ္မိ ဘရိယာသတဉ္စ တေ။>
    text <သဗ္ဗံ သေနင်္ဂမာဒာယ၊ သောတ္ထိံ ဂစ္ဆ မဟောသဓ။>
  text <၇၆၉>
    text <ယာဝ ဒဒန္တု ဟတ္ထီနံ၊ အဿာနံ ဒိဂုဏံ ဝိဓံ။>
    text <တပ္ပေန္တု အန္နပါနေန၊ ရထိကေ ပတ္တိကာရကေ။>
  text <၇၇၀>
    text <ဟတ္ထီ အဿေ ရထေ ပတ္တီ၊ ဂစ္ဆေဝါဒာယ ပဏ္ဍိတ။>
    text <ပဿတု တံ မဟာရာဇာ၊ ဝေဒေဟော မိထိလံ ဂတံ။>
  text <၇၇၁>
    text <ဟတ္ထီ အဿာ ရထာ ပတ္တီ၊ သေနာ ပဒိဿတေ မဟာ။>
    text <စတုရင်္ဂိနီ ဘီသရူပါ၊ ကိံ နု မညသိ ပဏ္ဍိတ။>
  text <၇၇၂>
    text <အာနန္ဒော တေ မဟာရာဇ၊ ဥတ္တမော ပဋိဒိဿတိ။>
    text <သဗ္ဗံ သေနင်္ဂမာဒာယ၊ သောတ္ထိံ ပတ္တော မဟောသဓော။>
  text <၇၇၃>
    text <ယထာ ပေတံ သုသာနသ္မိံ၊ ဆဍ္ဍေတွာ စတုရော ဇနာ။>
    text <ဧဝံ ကပိလယေ တျမှ၊ ဆဍ္ဍယိတွာ ဣဓာဂတာ။>
  text <၇၇၄>
    text <အထ တွံ ကေန ဝဏ္ဏေန၊ ကေန ဝါ ပန ဟေတုနာ။>
    text <ကေန ဝါ အတ္ထဇာတေန၊ အတ္တာနံ ပရိမောစယိ။>
  text <၇၇၅>
    text <အတ္ထံ အတ္ထေန ဝေဒေဟ၊ မန္တံ မန္တေန ခတ္တိယ။>
    text <ပရိဝါရယိံ ရာဇာနံ၊ ဇမ္ဗုဒီပံဝ သာဂရော။>
  text <၇၇၆>
    text <ဒိန္နံ နိက္ခသဟဿံ မေ၊ ဂါမာသီတိ စ ကာသိသု။>
    text <ဒာသီသတာနိ စတ္တာရိ၊ ဒိန္နံ ဘရိယာသတဉ္စ မေ။>
    text <သဗ္ဗံ သေနင်္ဂမာဒာယ၊ သောတ္ထိနာမှိ ဣဓာဂတော။>
  text <၇၇၇>
    text <သုသုခံ ဝတ သံဝါသော၊ ပဏ္ဍိတေဟီတိ သေနက။>
    text <ပက္ခီဝ ပဉ္ဇရေ ဗဒ္ဓေ၊ မစ္ဆေ ဇာလဂတေရိဝ။>
    text <အမိတ္တဟတ္ထတ္တဂတေ၊ မောစယီ နော မဟောသဓော။>
  text <၇၇၈>
    text <ဧဝမေတံ မဟာရာဇ၊ ပဏ္ဍိတာ ဟိ သုခါဝဟာ။>
    text <ပက္ခီဝ ပဉ္ဇရေ ဗဒ္ဓေ၊ မစ္ဆေ ဇာလဂတေရိဝ။>
    text <အမိတ္တဟတ္ထတ္တဂတေ၊ မောစယီ နော မဟောသဓော။>
  text <၇၇၉>
    text <အာဟညန္တု သဗ္ဗဝီဏာ၊ ဘေရိယော ဒိန္ဒိမာနိ စ။>
    text <ဓမေန္တု မာဂဓာ သင်္ခါ၊ ဝဂ္ဂူ နဒန္တု ဒုန္ဒုဘီ။>
  text <၇၈၀>
    text <ဩရောဓာ စ ကုမာရာ စ၊ ဝေသိယာနာ စ ဗြာဟ္မဏာ။>
    text <ဗဟုံ အန္နဉ္စ ပါနဉ္စ၊ ပဏ္ဍိတဿာဘိဟာရယုံ။>
  text <၇၈၁>
    text <ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။>
    text <ဗဟုံ အန္နဉ္စ ပါနဉ္စ၊ ပဏ္ဍိတဿာဘိဟာရယုံ။>
  text <၇၈၂>
    text <သမာဂတာ ဇာနပဒာ၊ နေဂမာ စ သမာဂတာ။>
    text <ဗဟုံ အန္နဉ္စ ပါနဉ္စ၊ ပဏ္ဍိတဿာဘိဟာရယုံ။>
  text <၇၈၃>
    text <ဗဟုဇနော ပသန္နောသိ၊ ဒိသွာ ပဏ္ဍိတမာဂတံ။>
    text <ပဏ္ဍိတမှိ အနုပ္ပတ္တေ၊ စေလုက္ခေပေါ အဝတ္တထာတိ။>
  stand <ဥမင်္ဂဇာတကံ ပဉ္စမံ။>
  text <  <
  text <၅၄၃။ ဘူရိဒတ္တဇာတကံ ၆>
  text <၇၈၄>
    text <ယံ ကိဉ္စိ ရတနံ အတ္ထိ၊ ဓတရဋ္ဌနိဝေသနေ။>
    text <သဗ္ဗာနိ တေ ဥပယန္တု၊ ဓီတရံ ဒေဟိ ရာဇိနော။>
  text <၇၈၅>
    text <န နော ဝိဝါဟော နာဂေဟိ၊ ကတပုဗ္ဗော ကုဒာစနံ။>
    text <တံ ဝိဝါဟံ အသံယုတ္တံ၊ ကထံ အမှေ ကရောမသေ။>
  text <၇၈၆>
    text <ဇီဝိတံ နူန တေ စတ္တံ၊ ရဋ္ဌံ ဝါ မနုဇာဓိပ။>
    text <န ဟိ နာဂေ ကုပိတမှိ၊ စိရံ ဇီဝန္တိ တာဒိသာ။>
  text <၇၈၇>
    text <ယော တွံ ဒေဝ မနုဿောသိ၊ ဣဒ္ဓိမန္တံ အနိဒ္ဓိမာ။>
    text <ဝရုဏဿ နိယံ ပုတ္တံ၊ ယာမုနံ အတိမညသိ။>
  text <၇၈၈>
    text <နာတိမညာမိ ရာဇာနံ၊ ဓတရဋ္ဌံ ယသဿိနံ။>
    text <ဓတရဋ္ဌော ဟိ နာဂါနံ၊ ဗဟူနမပိ ဣဿရော။>
  text <၇၈၉>
    text <အဟိ မဟာနုဘာဝေါပိ၊ န မေ ဓီတရမာရဟော။>
    text <ခတ္တိယော စ ဝိဒေဟာနံ၊ အဘိဇာတာ သမုဒ္ဒဇာ။>
  text <၇၉၀>
    text <ကမ္ဗလဿတရာ ဥဋ္ဌေန္တု၊ သဗ္ဗေ နာဂေ နိဝေဒယ။>
    text <ဗာရာဏသိံ ပဝဇ္ဇန္တု၊ မာ စ ကဉ္စိ ဝိဟေဌယုံ။>
  text <၇၉၁>
    text <နိဝေသနေသု သောဗ္ဘေသု၊ ရထိယာ စစ္စရေသု စ။>
    text <ရုက္ခဂ္ဂေသု စ လမ္ဗန္တု၊ ဝိတတာ တောရဏေသု စ။>
  text <၇၉၂>
    text <အဟမ္ပိ သဗ္ဗသေတေန၊ မဟတာ သုမဟံ ပုရံ။>
    text <ပရိက္ခိပိဿံ ဘောဂေဟိ၊ ကာသီနံ ဇနယံ ဘယံ။>
  text <၇၉၃>
    text <တဿ တံ ဝစနံ သုတွာ၊ ဥရဂါနေကဝဏ္ဏိနော။>
    text <ဗာရာဏသိံ ပဝဇ္ဇိံသု၊ န စ ကဉ္စိ ဝိဟေဌယုံ။>
  text <၇၉၄>
    text <နိဝေသနေသု သောဗ္ဘေသု၊ ရထိယာ စစ္စရေသု စ။>
    text <ရုက္ခဂ္ဂေသု စ လမ္ဗိံသု၊ ဝိတတာ တောရဏေသု စ။>
  text <၇၉၅>
    text <တေသု ဒိသွာန လမ္ဗန္တေ၊ ပုထူ ကန္ဒိံသု နာရိယော။>
    text <နာဂေ သောဏ္ဍိကတေ ဒိသွာ၊ ပဿသန္တေ မုဟုံ မုဟုံ။>
  text <၇၉၆>
    text <ဗာရာဏသီ ပဗျဓိတာ၊ အာတုရာ သမပဇ္ဇထ။>
    text <ဗာဟာ ပဂ္ဂယှ ပက္ကန္ဒုံ၊ ဓီတရံ ဒေဟိ ရာဇိနော။>
  text <၇၉၇>
    text <ပုပ္ဖာဘိဟာရဿ ဝနဿ မဇ္ဈေ၊ ကော လောဟိတက္ခေါ ဝိတတန္တရံသော။>
    text <ကာ ကမ္ဗုကာယူရဓရာ သုဝတ္ထာ၊ တိဋ္ဌန္တိ နာရိယော ဒသ ဝန္ဒမာနာ။>
  text <၇၉၈>
    text <ကော တွံ ဗြဟာဗာဟု ဝနဿ မဇ္ဈေ၊ ဝိရောစသိ ဃတသိတ္တောဝ အဂ္ဂိ။>
    text <မဟေသက္ခေါ အညတရောသိ ယက္ခေါ၊ ဥဒာဟု နာဂေါသိ မဟာနုဘာဝေါ။>
  text <၇၉၉>
    text <နာဂေါဟမသ္မိ ဣဒ္ဓိမာ၊ တေဇဿီ ဒုရတိက္ကမော။>
    text <ဍံသေယျံ တေဇသာ ကုဒ္ဓေါ၊ ဖီတံ ဇနပဒံ အပိ။>
  text <၈၀၀>
    text <သမုဒ္ဒဇာ ဟိ မေ မာတာ၊ ဓတရဋ္ဌော စ မေ ပိတာ။>
    text <သုဒဿနကနိဋ္ဌောသ္မိ၊ ဘူရိဒတ္တောတိ မံ ဝိဒူ။>
  text <၈၀၁>
    text <ယံ ဂမ္ဘီရံ သဒာဝဋ္ဋံ၊ ရဟဒံ ဘိသ္မံ ပေက္ခသိ။>
    text <ဧသ ဒိဗျော မမာဝါသော၊ အနေကသတပေါရိသော။>
  text <၈၀၂>
    text <မယူရကောဉ္စာဘိရုဒံ၊ နီလောဒံ ဝနမဇ္ဈတော။>
    text <ယမုနံ ပဝိသ မာ ဘီတော၊ ခေမံ ဝတ္တဝတံ သိဝံ။>
  text <၈၀၃>
    text <တတ္ထ ပတ္တော သာနုစရော၊ သဟ ပုတ္တေန ဗြာဟ္မဏ။>
    text <ပူဇိတော မယှံ ကာမေဟိ၊ သုခံ ဗြာဟ္မဏ ဝစ္ဆသိ။>
  text <၈၀၄>
    text <သမာ သမန္တပရိတော၊ ပဟူတတဂရာ မဟီ။>
    text <ဣန္ဒဂေါပကသဉ္ဆန္နာ၊ သောဘတိ ဟရိတုတ္တမာ။>
  text <၈၀၅>
    text <ရမ္မာနိ ဝနစေတျာနိ၊ ရမ္မာ ဟံသူပကူဇိတာ။>
    text <ဩပုပ္ဖာပဒ္မာ တိဋ္ဌန္တိ၊ ပေါက္ခရညော သုနိမ္မိတာ။>
  text <၈၀၆>
    text <အဋ္ဌံသာ သုကတာ ထမ္ဘာ၊ သဗ္ဗေ ဝေဠုရိယာမယာ။>
    text <သဟဿထမ္ဘာ ပါသာဒာ၊ ပူရာ ကညာဟိ ဇောတရေ။>
  text <၈၀၇>
    text <ဝိမာနံ ဥပပန္နောသိ၊ ဒိဗျံ ပုညေဟိ အတ္တနော။>
    text <အသမ္ဗာဓံ သိဝံ ရမ္မံ၊ အစ္စန္တသုခသံဟိတံ။>
  text <၈၀၈>
    text <မညေ သဟဿနေတ္တဿ၊ ဝိမာနံ နာဘိကင်္ခသိ။>
    text <ဣဒ္ဓီ ဟိ တျာယံ ဝိပုလာ၊ သက္ကဿေဝ ဇုတီမတော။>
  text <၈၀၉>
    text <မနသာပိ န ပတ္တဗ္ဗော၊ အာနုဘာဝေါ ဇုတီမတော။>
    text <ပရိစာရယမာနာနံ၊ သဣန္ဒာနံ ဝသဝတ္တိနံ။>
  text <၈၁၀>
    text <တံ ဝိမာနံ အဘိဇ္ဈာယ၊ အမရာနံ သုခေသိနံ။>
    text <ဥပေါသထံ ဥပဝသန္တော၊ သေမိ ဝမ္မိကမုဒ္ဓနိ။>
  text <၈၁၁>
    text <အဟဉ္စ မိဂမေသာနော၊ သပုတ္တော ပါဝိသိံ ဝနံ။>
    text <တံ မံ မတံ ဝါ ဇီဝံ ဝါ၊ နာဘိဝေဒေန္တိ ဉာတကာ။>
  text <၈၁၂>
    text <အာမန္တယေ ဘူရိဒတ္တံ၊ ကာသိပုတ္တံ ယသဿိနံ။>
    text <တယာ နော သမနုညာတာ၊ အပိ ပဿေမု ဉာတကေ။>
  text <၈၁၃>
    text <ဧသော ဟိ ဝတ မေ ဆန္ဒော၊ ယံ ဝသေသိ မမန္တိကေ။>
    text <န ဟိ ဧတာဒိသာ ကာမာ၊ သုလဘာ ဟောန္တိ မာနုသေ။>
  text <၈၁၄>
    text <သစေ တွံ နိစ္ဆသေ ဝတ္ထုံ၊ မမ ကာမေဟိ ပူဇိတော။>
    text <မယာ တွံ သမနုညာတော၊ သောတ္ထိံ ပဿာဟိ ဉာတကေ။>
  text <၈၁၅>
    text <ဓာရယိမံ မဏိံ ဒိဗျံ၊ ပသုံ ပုတ္တေ စ ဝိန္ဒတိ။>
    text <အရောဂေါ သုခိတော ဟောတိ၊ ဂစ္ဆေဝါဒာယ ဗြာဟ္မဏ။>
  text <၈၁၆>
    text <ကုသလံ ပဋိနန္ဒာမိ၊ ဘူရိဒတ္တ ဝစော တဝ။>
    text <ပဗ္ဗဇိဿာမိ ဇိဏ္ဏောသ္မိ၊ န ကာမေ အဘိပတ္ထယေ။>
  text <၈၁၇>
    text <ဗြဟ္မစရိယဿ စေ ဘင်္ဂေါ၊ ဟောတိ ဘောဂေဟိ ကာရိယံ။>
    text <အဝိကမ္ပမာနော ဧယျာသိ၊ ဗဟုံ ဒဿာမိ တေ ဓနံ။>
  text <၈၁၈>
    text <ကုသလံ ပဋိနန္ဒာမိ၊ ဘူရိဒတ္တ ဝစော တဝ။>
    text <ပုနပိ အာဂမိဿာမိ၊ သစေ အတ္ထော ဘဝိဿတိ။>
  text <၈၁၉>
    text <ဣဒံ ဝတွာ ဘူရိဒတ္တော၊ ပေသေသိ စတုရော ဇနေ။>
    text <ဧထ ဂစ္ဆထ ဥဋ္ဌေထ၊ ခိပ္ပံ ပါပေထ ဗြာဟ္မဏံ။>
  text <၈၂၀>
    text <တဿ တံ ဝစနံ သုတွာ၊ ဥဋ္ဌာယ စတုရော ဇနာ။>
    text <ပေသိတာ ဘူရိဒတ္တေန၊ ခိပ္ပံ ပါပေသု ဗြာဟ္မဏံ။>
  text <၈၂၁>
    text <မဏိံ ပဂ္ဂယှ မင်္ဂလျံ၊ သာဓုဝိတ္တံ မနောရမံ။>
    text <သေလံ ဗျဉ္ဇနသမ္ပန္နံ၊ ကော ဣမံ မဏိမဇ္ဈဂါ။>
  text <၈၂၂>
    text <လောဟိတက္ခသဟဿာဟိ၊ သမန္တာ ပရိဝါရိတံ။>
    text <အဇ္ဇ ကာလံ ပထံ ဂစ္ဆံ၊ အဇ္ဈဂါဟံ မဏိံ ဣမံ။>
  text <၈၂၃>
    text <သုပစိဏ္ဏော အယံ သေလော၊ အစ္စိတော မဟိတော သဒာ။>
    text <သုဓာရိတော သုနိက္ခိတ္တော၊ သဗ္ဗတ္ထမဘိသာဓယေ။>
  text <၈၂၄>
    text <ဥပစာရဝိပန္နဿ၊ နိက္ခေပေ ဓာရဏာယ ဝါ။>
    text <အယံ သေလော ဝိနာသာယ၊ ပရိစိဏ္ဏော အယောနိသော။>
  text <၈၂၅>
    text <န ဣမံ အကုသလော ဒိဗျံ၊ မဏိံ ဓာရေတုမာရဟော။>
    text <ပဋိပဇ္ဇ သတံ နိက္ခံ၊ ဒေဟိမံ ရတနံ မမ။>
  text <၈၂၆>
    text <န စ မျာယံ မဏီ ကေယျော၊ ဂေါဟိ ဝါ ရတနေဟိ ဝါ။>
    text <သေလော ဗျဉ္ဇနသမ္ပန္နော၊ နေဝ ကေယျော မဏီ မမ။>
  text <၈၂၇>
    text <နော စေ တယာ မဏီ ကေယျော၊ ဂေါဟိ ဝါ ရတနေဟိ ဝါ။>
    text <အထ ကေန မဏီ ကေယျော၊ တံ မေ အက္ခါဟိ ပုစ္ဆိတော။>
  text <၈၂၈>
    text <ယော မေ သံသေ မဟာနာဂံ၊ တေဇဿိံ ဒုရတိက္ကမံ။>
    text <တဿ ဒဇ္ဇံ ဣမံ သေလံ၊ ဇလန္တမိဝ တေဇသာ။>
  text <၈၂၉>
    text <ကော နု ဗြာဟ္မဏဝဏ္ဏေန၊ သုပဏ္ဏော ပတတံ ဝရော။>
    text <နာဂံ ဇိဂီသမနွေသိ၊ အနွေသံ ဘက္ခမတ္တနော။>
  text <၈၃၀>
    text <နာဟံ ဒိဇာဓိပေါ ဟောမိ၊ န ဒိဋ္ဌော ဂရုဠော မယာ။>
    text <အာသီဝိသေန ဝိတ္တောတိ၊ ဝဇ္ဇော ဗြာဟ္မဏ မံ ဝိဒူ။>
  text <၈၃၁>
    text <ကိံ နု တုယှံ ဗလံ အတ္ထိ၊ ကိံ သိပ္ပံ ဝိဇ္ဇတေ တဝ။>
    text <ကိသ္မိံ ဝါ တွံ ပရတ္ထဒ္ဓေါ၊ ဥရဂံ နာပစာယသိ။>
  text <၈၃၂>
    text <အာရညိကဿ ဣသိနော၊ စိရရတ္တံ တပဿိနော။>
    text <သုပဏ္ဏော ကောသိယဿက္ခါ၊ ဝိသဝိဇ္ဇံ အနုတ္တရံ။>
  text <၈၃၃>
    text <တံ ဘာဝိတတ္တညတရံ၊ သမ္မန္တံ ပဗ္ဗတန္တရေ။>
    text <သက္ကစ္စံ တံ ဥပဋ္ဌာသိံ၊ ရတ္တိန္ဒိဝမတန္ဒိတော။>
  text <၈၃၄>
    text <သော တဒာ ပရိစိဏ္ဏော မေ၊ ဝတ္တဝါ ဗြဟ္မစရိယဝါ။>
    text <ဒိဗ္ဗံ ပါတုကရီ မန္တံ၊ ကာမသာ ဘဂဝါ မမ။>
  text <၈၃၅>
    text <တျာဟံ မန္တေ ပရတ္ထဒ္ဓေါ၊ နာဟံ ဘာယာမိ ဘောဂိနံ။>
    text <အာစရိယော ဝိသဃာတာနံ၊ အလမ္ပါနောတိ မံ ဝိဒူ။>
  text <၈၃၆>
    text <ဂဏှာမသေ မဏိံ တာတ၊ သောမဒတ္တ ဝိဇာနဟိ။>
    text <မာ ဒဏ္ဍေန သိရိံ ပတ္တံ၊ ကာမသာ ပဇဟိမှသေ။>
  text <၈၃၇>
    text <သကံ နိဝေသနံ ပတ္တံ၊ ယော တံ ဗြာဟ္မဏ ပူဇယိ။>
    text <ဧဝံ ကလျာဏကာရိဿ၊ ကိံ မောဟာ ဒုဗ္ဘိမိစ္ဆသိ။>
  text <၈၃၈>
    text <သစေ တွံ ဓနကာမောသိ၊ ဘူရိဒတ္တော ပဒဿတိ။>
    text <တမေဝ ဂန္တွာ ယာစဿု၊ ဗဟုံ ဒဿတိ တေ ဓနံ။>
  text <၈၃၉>
    text <ဟတ္ထဂတံ ပတ္တဂတံ၊ နိကိဏ္ဏံ ခါဒိတုံ ဝရံ။>
    text <မာ နော သန္ဒိဋ္ဌိကော အတ္ထော၊ သောမဒတ္တ ဥပစ္စဂါ။>
  text <၈၄၀>
    text <ပစ္စတိ နိရယေ ဃောရေ၊ မဟိဿမပိ ဝိဝရတိ။>
    text <မိတ္တဒုဗ္ဘီ ဟိတစ္စာဂီ၊ ဇီဝရေဝါပိ သုဿတိ။>
  text <၈၄၁>
    text <သစေ တွံ ဓနကာမောသိ၊ ဘူရိဒတ္တော ပဒဿတိ။>
    text <မညေ အတ္တကတံ ဝေရံ၊ နစိရံ ဝေဒယိဿသိ။>
  text <၈၄၂>
    text <မဟာယညံ ယဇိတွာန၊ ဧဝံ သုဇ္ဈန္တိ ဗြာဟ္မဏာ။>
    text <မဟာယညံ ယဇိဿာမ၊ ဧဝံ မောက္ခါမ ပါပကာ။>
  text <၈၄၃>
    text <ဟန္ဒ ဒာနိ အပါယာမိ၊ နာဟံ အဇ္ဇ တယာ သဟ။>
    text <ပဒမ္ပေကံ န ဂစ္ဆေယျံ၊ ဧဝံ ကိဗ္ဗိသကာရိနာ။>
  text <၈၄၄>
    text <ဣဒံ ဝတွာန ပိတရံ၊ သောမဒတ္တော ဗဟုဿုတော။>
    text <ဥဇ္ဈာပေတွာန ဘူတာနိ၊ တမှာ ဌာနာ အပက္ကမိ။>
  text <၈၄၅>
    text <ဂဏှာဟေတံ မဟာနာဂံ၊ အာဟရေတံ မဏိံ မမ။>
    text <ဣန္ဒဂေါပကဝဏ္ဏာဘော၊ ယဿ လောဟိတကော သိရော။>
  text <၈၄၆>
    text <ကပ္ပါသပိစုရာသီဝ၊ ဧသော ကာယော ပဒိဿတိ။>
    text <ဝမ္မိကဂ္ဂဂတော သေတိ၊ တံ တွံ ဂဏှာဟိ ဗြာဟ္မဏ။>
  text <၈၄၇>
    text <အထောသဓေဟိ ဒိဗ္ဗေဟိ၊ ဇပ္ပံ မန္တပဒာနိ စ။>
    text <ဧဝံ တံ အသက္ခိ သတ္ထုံ၊ ကတွာ ပရိတ္တမတ္တနော။>
  text <၈၄၈>
    text <မမံ ဒိသွာန အာယန္တံ၊ သဗ္ဗကာမသမိဒ္ဓိနံ။>
    text <ဣန္ဒြိယာနိ အဟဋ္ဌာနိ၊ သာဝံ ဇာတံ မုခံ တဝ။>
  text <၈၄၉>
    text <ပဒ္မံ ယထာ ဟတ္ထဂတံ၊ ပါဏိနာ ပရိမဒ္ဒိတံ။>
    text <သာဝံ ဇာတံ မုခံ တုယှံ၊ မမံ ဒိသွာန ဧဒိသံ။>
  text <၈၅၀>
    text <ကစ္စိ နု တေ နာဘိသသိ၊ ကစ္စိ တေ အတ္ထိ ဝေဒနာ။>
    text <ယေန သာဝံ မုခံ တုယှံ၊ မမံ ဒိသွာန အာဂတံ။>
  text <၈၅၁>
    text <သုပိနံ တာတ အဒ္ဒက္ခိံ၊ ဣတော မာသံ အဓောဂတံ။>
    text <ဒက္ခိဏံ ဝိယ မေ ဗာဟုံ၊ ဆေတွာ ရုဟိရမက္ခိတံ။>
    text <ပုရိသော အာဒာယ ပက္ကာမိ၊ မမ ရောဒန္တိယာ သတိ။>
  text <၈၅၂>
    text <ယတောဟံ သုပိနမဒ္ဒက္ခိံ၊ သုဒဿန ဝိဇာနဟိ။>
    text <တတော ဒိဝါ ဝါ ရတ္တိံ ဝါ၊ သုခံ မေ နောပလဗ္ဘတိ။>
  text <၈၅၃>
    text <ယံ ပုဗ္ဗေ ပရိဝါရိံသု၊ ကညာ ရုစိရဝိဂ္ဂဟာ။>
    text <ဟေမဇာလပဋိစ္ဆန္နာ၊ ဘူရိဒတ္တော န ဒိဿတိ။>
  text <၈၅၄>
    text <ယံ ပုဗ္ဗေ ပရိဝါရိံသု၊ နေတ္တိံသဝရဓာရိနော။>
    text <ကဏိကာရာဝ သမ္ဖုလ္လာ၊ ဘူရိဒတ္တော န ဒိဿတိ။>
  text <၈၅၅>
    text <ဟန္ဒ ဒာနိ ဂမိဿာမ၊ ဘူရိဒတ္တနိဝေသနံ။>
    text <ဓမ္မဋ္ဌံ သီလသမ္ပန္နံ၊ ပဿာမ တဝ ဘာတရံ။>
  text <၈၅၆>
    text <တဉ္စ ဒိသွာန အာယန္တိံ၊ ဘူရိဒတ္တဿ မာတရံ။>
    text <ဗာဟာ ပဂ္ဂယှ ပက္ကန္ဒုံ၊ ဘူရိဒတ္တဿ နာရိယော။>
  text <၈၅၇>
    text <ပုတ္တံ တေယျေ န ဇာနာမ၊ ဣတော မာသံ အဓောဂတံ။>
    text <မတံ ဝါ ယဒိ ဝါ ဇီဝံ၊ ဘူရိဒတ္တံ ယသဿိနံ။>
  text <၈၅၈>
    text <သကုဏီ ဟတပုတ္တာဝ၊ သုညံ ဒိသွာ ကုလာဝကံ။>
    text <စိရံ ဒုက္ခေန ဈာယိဿံ၊ ဘူရိဒတ္တံ အပဿတီ။>
  text <၈၅၉>
    text <ကုရရီ ဟတဆာပါဝ၊ သုညံ ဒိသွာ ကုလာဝကံ။>
    text <စိရံ ဒုက္ခေန ဈာယိဿံ၊ ဘူရိဒတ္တံ အပဿတီ။>
  text <၈၆၀>
    text <သာ နူန စက္ကဝါကီဝ၊ ပလ္လလသ္မိံ အနောဒကေ။>
    text <စိရံ ဒုက္ခေန ဈာယိဿံ၊ ဘူရိဒတ္တံ အပဿတီ။>
  text <၈၆၁>
    text <ကမ္မာရာနံ ယထာ ဥက္ကာ၊ အန္တော ဈာယတိ နော ဗဟိ။>
    text <ဧဝံ ဈာယာမိ သောကေန၊ ဘူရိဒတ္တံ အပဿတီ။>
  text <၈၆၂>
    text <သာလာဝ သမ္ပမထိတာ၊ မာလုတေန ပမဒ္ဒိတာ။>
    text <သေန္တိ ပုတ္တာ စ ဒာရာ စ၊ ဘူရိဒတ္တနိဝေသနေ။>
  text <၈၆၃>
    text <ဣဒံ သုတွာန နိဂ္ဃောသံ၊ ဘူရိဒတ္တနိဝေသနေ။>
    text <အရိဋ္ဌော စ သုဘောဂေါ စ၊ ပဓာဝိံသု အနန္တရာ။>
  text <၈၆၄>
    text <အမ္မ အဿာသ မာ သောစိ၊ ဧဝံဓမ္မာ ဟိ ပါဏိနော။>
    text <စဝန္တိ ဥပပဇ္ဇန္တိ၊ ဧသဿ ပရိဏာမိတာ။>
  text <၈၆၅>
    text <အဟမ္ပိ တာတ ဇာနာမိ၊ ဧဝံဓမ္မာ ဟိ ပါဏိနော။>
    text <သောကေန စ ပရေတသ္မိ၊ ဘူရိဒတ္တံ အပဿတီ။>
  text <၈၆၆>
    text <အဇ္ဇ စေ မေ ဣမံ ရတ္တိံ၊ သုဒဿန ဝိဇာနဟိ။>
    text <ဘူရိဒတ္တံ အပဿန္တီ၊ မညေ ဟိဿာမိ ဇီဝိတံ။>
  text <၈၆၇>
    text <အမ္မ အဿာသ မာ သောစိ၊ အာနယိဿာမ ဘာတရံ။>
    text <ဒိသောဒိသံ ဂမိဿာမ၊ ဘာတုပရိယေသနံ စရံ။>
  text <၈၆၈>
    text <ပဗ္ဗတေ ဂိရိဒုဂ္ဂေသု၊ ဂါမေသု နိဂမေသု စ။>
    text <ဩရေန သတ္တရတ္တဿ၊ ဘာတရံ ပဿ အာဂတံ။>
  text <၈၆၉>
    text <ဟတ္ထာ ပမုတ္တော ဥရဂေါ၊ ပါဒေ တေ နိပတီ ဘုသံ။>
    text <ကစ္စိ နု တံ ဍံသီ တာတ၊ မာ ဘာယိ သုခိတော ဘဝ။>
  text <၈၇၀>
    text <နေဝ မယှံ အယံ နာဂေါ၊ အလံ ဒုက္ခါယ ကာယစိ။>
    text <ယာဝတတ္ထိ အဟိဂ္ဂါဟော၊ မယာ ဘိယျော န ဝိဇ္ဇတိ။>
  text <၈၇၁>
    text <ကော နု ဗြာဟ္မဏဝဏ္ဏေန၊ ဒိတ္တော ပရိသမာဂတော။>
    text <အဝှာယန္တု သုယုဒ္ဓေန၊ သုဏန္တု ပရိသာ မမ။>
  text <၈၇၂>
    text <တွံ မံ နာဂေန အာလမ္ပ၊ အဟံ မဏ္ဍူကဆာပိယာ။>
    text <ဟောတု နော အဗ္ဘုတံ တတ္ထ၊ အာသဟဿေဟိ ပဉ္စဟိ။>
  text <၈၇၃>
    text <အဟဉှိ ဝသုမာ အဍ္ဎော၊ တွံ ဒလိဒ္ဒောသိ မာဏဝ။>
    text <ကော နု တေ ပါဋိဘောဂတ္ထိ၊ ဥပဇူတဉ္စ ကိံ သိယာ။>
  text <၈၇၄>
    text <ဥပဇူတဉ္စ မေ အဿ၊ ပါဋိဘောဂေါ စ တာဒိသော။>
    text <ဟောတု နော အဗ္ဘုတံ တတ္ထ၊ အာသဟဿေဟိ ပဉ္စဟိ။>
  text <၈၇၅>
    text <သုဏောဟိ မေ မဟာရာဇ၊ ဝစနံ ဘဒ္ဒမတ္ထု တေ။>
    text <ပဉ္စန္နံ မေ သဟဿာနံ၊ ပါဋိဘောဂေါ ဟိ ကိတ္တိမ။>
  text <၈၇၆>
    text <ပေတ္တိကံ ဝါ ဣဏံ ဟောတိ၊ ယံ ဝါ ဟောတိ သယံကတံ။>
    text <ကိံ တွံ ဧဝံ ဗဟုံ မယှံ၊ ဓနံ ယာစသိ ဗြာဟ္မဏ။>
  text <၈၇၇>
    text <အလမ္ပါနော ဟိ နာဂေန၊ မမံ အဘိဇိဂီသတိ။>
    text <အဟံ မဏ္ဍူကဆာပိယာ၊ ဍံသယိဿာမိ ဗြာဟ္မဏံ။>
  text <၈၇၈>
    text <တံ တွံ ဒဋ္ဌုံ မဟာရာဇ၊ အဇ္ဇ ရဋ္ဌာဘိဝဍ္ဎန။>
    text <ခတ္တသင်္ဃပရိဗျူဠှော၊ နိယျာဟိ အဟိဒဿနံ။>
  text <၈၇၉>
    text <နေဝ တံ အတိမညာမိ၊ သိပ္ပဝါဒေန မာဏဝ။>
    text <အတိမတ္တောသိ သိပ္ပေန၊ ဥရဂံ နာပစာယသိ။>
  text <၈၈၀>
    text <အဟမ္ပိ နာတိမညာမိ၊ သိပ္ပဝါဒေန ဗြာဟ္မဏ။>
    text <အဝိသေန စ နာဂေန၊ ဘုသံ ဝဉ္စယသေ ဇနံ။>
  text <၈၈၁>
    text <ဧဝံ စေတံ ဇနော ဇညာ၊ ယထာ ဇာနာမိ တံ အဟံ။>
    text <န တွံ လဘသိ အာလမ္ပ၊ ဘုသမုဋ္ဌိံ ကုတော ဓနံ။>
  text <၈၈၂>
    text <ခရာဇိနော ဇဋီ ဒုမ္မီ၊ ဒိတ္တော ပရိသမာဂတော။>
    text <ယော တွံ ဧဝံ ဂတံ နာဂံ၊ အဝိသော အတိမညသိ။>
  text <၈၈၃>
    text <အာသဇ္ဇ ခေါ နံ ဇညာသိ၊ ပုဏ္ဏံ ဥဂ္ဂဿ တေဇသော။>
    text <မညေ တံ ဘသ္မရာသိံဝ၊ ခိပ္ပမေသော ကရိဿတိ။>
  text <၈၈၄>
    text <သိယာ ဝိသံ သိလုတ္တဿ၊ ဒေဍ္ဍုဘဿ သိလာဘုနော။>
    text <နေဝ လောဟိတသီသဿ၊ ဝိသံ နာဂဿ ဝိဇ္ဇတိ။>
  text <၈၈၅>
    text <သုတမေတံ အရဟတံ၊ သညတာနံ တပဿိနံ။>
    text <ဣဓ ဒာနာနိ ဒတွာန၊ သဂ္ဂံ ဂစ္ဆန္တိ ဒာယကာ။>
    text <ဇီဝန္တော ဒေဟိ ဒာနာနိ၊ ယဒိ တေ အတ္ထိ ဒာတဝေ။>
  text <၈၈၆>
    text <အယံ နာဂေါ မဟိဒ္ဓိကော၊ တေဇဿီ ဒုရတိက္ကမော။>
    text <တေန တံ ဍံသယိဿာမိ၊ သော တံ ဘသ္မံ ကရိဿတိ။>
  text <၈၈၇>
    text <မယာပေတံ သုတံ သမ္မ၊ သညတာနံ တပဿိနံ။>
    text <ဣဓ ဒာနာနိ ဒတွာန၊ သဂ္ဂံ ဂစ္ဆန္တိ ဒာယကာ။>
    text <တွမေဝ ဒေဟိ ဇီဝန္တော၊ ယဒိ တေ အတ္ထိ ဒာတဝေ။>
  text <၈၈၈>
    text <အယံ အဇမုခီ နာမ၊ ပုဏ္ဏာ ဥဂ္ဂဿ တေဇသော။>
    text <တာယ တံ ဍံသယိဿာမိ၊ သာ တံ ဘသ္မံ ကရိဿတိ။>
  text <၈၈၉>
    text <ယာ ဓီတာ ဓတရဋ္ဌဿ၊ ဝေမာတာ ဘဂိနီ မမ။>
    text <သာ တံ ဍံသတွဇမုခီ၊ ပုဏ္ဏာ ဥဂ္ဂဿ တေဇသော။>
  text <၈၉၀>
    text <ဆမာယံ စေ နိသိဉ္စိဿံ၊ ဗြဟ္မဒတ္တ ဝိဇာနဟိ။>
    text <တိဏလတာနိ ဩသဓျော၊ ဥဿုဿေယျုံ အသံသယံ။>
  text <၈၉၁>
    text <ဥဒ္ဓံ စေ ပါတယိဿာမိ၊ ဗြဟ္မဒတ္တ ဝိဇာနဟိ။>
    text <သတ္တ ဝဿာနိယံ ဒေဝေါ၊ န ဝဿေ န ဟိမံ ပတေ။>
  text <၈၉၂>
    text <ဥဒကေ စေ နိသိဉ္စိဿံ၊ ဗြဟ္မဒတ္တ ဝိဇာနဟိ။>
    text <ယာဝန္တောဒကဇာ ပါဏာ၊ မရေယျုံ မစ္ဆကစ္ဆပါ။>
  text <၈၉၃>
    text <လောကျံ သဇန္တံ ဥဒကံ၊ ပယာဂသ္မိံ ပတိဋ္ဌိတံ။>
    text <ကောမံ အဇ္ဈောဟရီ ဘူတော၊ ဩဂါဠှံ ယမုနံ နဒိံ။>
  text <၈၉၄>
    text <ယဒေသ လောကာဓိပတီ ယသဿီ၊ ဗာရာဏသိံ ပကြိယ သမန္တတော။>
    text <တဿာဟ ပုတ္တော ဥရဂူသဘဿ၊ သုဘောဂေါတိ မံ ဗြာဟ္မဏ ဝေဒယန္တိ။>
  text <၈၉၅>
    text <သစေ ဟိ ပုတ္တော ဥရဂူသဘဿ၊ ကာသိဿ ရညော အမရာဓိပဿ။>
    text <မဟေသက္ခေါ အညတရော ပိတာ တေ၊ မစ္စေသု မာတာ ပန တေ အတုလျာ။>
    text <န တာဒိသော အရဟတိ ဗြာဟ္မဏဿ၊ ဒာသမ္ပိ ဩဟာရိတုံ မဟာနုဘာဝေါ။>
  text <၈၉၆>
    text <ရုက္ခံ နိဿာယ ဝိဇ္ဈိတ္ထော၊ ဧဏေယျံ ပါတုမာဂတံ။>
    text <သော ဝိဒ္ဓေါ ဒူရမစရိ၊ သရဝေဂေန သီဃဝါ။>
  text <၈၉၇>
    text <တံ တွံ ပတိတမဒ္ဒက္ခိ၊ အရညသ္မိံ ဗြဟာဝနေ။>
    text <သမံ သကာဇမာဒာယ၊ သာယံ နိဂြောဓုပါဂမိ။>
  text <၈၉၈>
    text <သုကသာဠိကသင်္ဃုဋ္ဌံ၊ ပိင်္ဂလံ သန္ထတာယုတံ။>
    text <ကောကိလာဘိရုဒံ ရမ္မံ၊ ဓုဝံ ဟရိတသဒ္ဒလံ။>
  text <၈၉၉>
    text <တတ္ထ တေ သော ပါတုရဟု၊ ဣဒ္ဓိယာ ယသသာ ဇလံ။>
    text <မဟာနုဘာဝေါ ဘာတာ မေ၊ ကညာဟိ ပရိဝါရိတော။>
  text <၉၀၀>
    text <သော တေန ပရိစိဏ္ဏော တွံ၊ သဗ္ဗကာမေဟိ တပ္ပိတော။>
    text <အဒုဋ္ဌဿ တုဝံ ဒုဗ္ဘိ၊ တံ တေ ဝေရံ ဣဓာဂတံ။>
  text <၉၀၁>
    text <ခိပ္ပံ ဂီဝံ ပသာရေဟိ၊ န တေ ဒဿာမိ ဇီဝိတံ။>
    text <ဘာတု ပရိသရံ ဝေရံ၊ ဆေဒယိဿာမိ တေ သိရံ။>
  text <၉၀၂>
    text <အဇ္ဈာယကော ယာစယောဂီ၊ အာဟုတဂ္ဂိ စ ဗြာဟ္မဏော။>
    text <ဧတေဟိ တီဟိ ဌာနေဟိ၊ အဝဇ္ဈော ဟောတိ ဗြာဟ္မဏော။>
  text <၉၀၃>
    text <ယံ ပူရံ ဓတရဋ္ဌဿ၊ ဩဂါဠှံ ယမုနံ နဒိံ။>
    text <ဇောတတေ သဗ္ဗသောဝဏ္ဏံ၊ ဂိရိမာဟစ္စ ယာမုနံ။>
  text <၉၀၄>
    text <တတ္ထ တေ ပုရိသဗျဂ္ဃာ၊ သောဒရိယာ မမ ဘာတရော။>
    text <ယထာ တေ တတ္ထ ဝက္ခန္တိ၊ တထာ ဟေဿသိ ဗြာဟ္မဏ။>
  text <၉၀၅>
    text <အနိတ္တရာ ဣတ္တရသမ္ပယုတ္တာ၊ ယညာ စ ဝေဒာ စ သုဘောဂလောကေ။>
    text <တဒဂ္ဂရယှဉှိ ဝိနိန္ဒမာနော၊ ဇဟာတိ ဝိတ္တဉ္စ သတဉ္စ ဓမ္မံ။>
  text <၉၀၆>
    text <အဇ္ဈေနမရိယာ ပထဝိံ ဇနိန္ဒာ၊ ဝေဿာ ကသိံ ပါရိစရိယဉ္စ သုဒ္ဒာ။>
    text <ဥပါဂု ပစ္စေကံ ယထာပဒေသံ၊ ကတာဟု ဧတေ ဝသိနာတိ အာဟု။>
  text <၉၀၇>
    text <ဓာတာ ဝိဓာတာ ဝရုဏော ကုဝေရော၊ သောမော ယမော စန္ဒိမာ ဝါယု သူရိယော။>
    text <ဧတေပိ ယညံ ပုထုသော ယဇိတွာ၊ အဇ္ဈာယကာနံ အထော သဗ္ဗကာမေ။>
  text <၉၀၈>
    text <ဝိကာသိတာ စာပသတာနိ ပဉ္စ၊ ယော အဇ္ဇုနော ဗလဝါ ဘီမသေနော။>
    text <သဟဿဗာဟု အသမော ပထဗျာ၊ သောပိ တဒာ မာဒဟိ ဇာတဝေဒံ။>
  text <၉၀၉>
    text <ယော ဗြာဟ္မဏေ ဘောဇယိ ဒီဃရတ္တံ၊ အန္နေန ပါနေန ယထာနုဘာဝံ။>
    text <ပသန္နစိတ္တော အနုမောဒမာနော၊ သုဘောဂ ဒေဝညတရော အဟောသိ။>
  text <၉၁၀>
    text <မဟာသနံ ဒေဝမနောမဝဏ္ဏံ၊ ယော သပ္ပိနာ အသက္ခိ ဘောဇေတုမဂ္ဂိံ။>
    text <သ ယညတန္တံ ဝရတော ယဇိတွာ၊ ဒိဗ္ဗံ ဂတိံ မုစလိန္ဒဇ္ဈဂစ္ဆိ။>
  text <၉၁၁>
    text <မဟာနုဘာဝေါ ဝဿသဟဿဇီဝီ၊ ယော ပဗ္ဗဇီ ဒဿနေယျော ဥဠာရော။>
    text <ဟိတွာ အပရိယန္တရဋ္ဌံ သသေနံ၊ ရာဇာ ဒုဒီပေါပိ ဇဂါမ သဂ္ဂံ။>
  text <၉၁၂>
    text <ယော သာဂရန္တံ သာဂရော ဝိဇိတွာ၊ ယူပံ သုဘံ သောဏ္ဏမယံ ဥဠာရံ။>
    text <ဥဿေသိ ဝေဿာနရမာဒဟာနော၊ သုဘောဂ ဒေဝညတရော အဟောသိ။>
  text <၉၁၃>
    text <ယဿာနုဘာဝေန သုဘောဂ ဂင်္ဂါ၊ ပဝတ္တထ ဒဓိသန္နိသိန္နံ သမုဒ္ဒံ။>
    text <သလောမပါဒော ပရိစရိယမဂ္ဂိံ၊ အင်္ဂေါ သဟဿက္ခပုရဇ္ဈဂစ္ဆိ။>
  text <၉၁၄>
    text <မဟိဒ္ဓိကော ဒေဝဝရော ယသဿီ၊ သေနာပတိ တိဒိဝေ ဝါသဝဿ။>
    text <သော သောမယာဂေန မလံ ဝိဟန္တွာ၊ သုဘောဂ ဒေဝညတရော အဟောသိ။>
  text <၉၁၅>
    text <အကာရယိ လောကမိမံ ပရဉ္စ၊ ဘာဂီရထိံ ဟိမဝန္တဉ္စ ဂိဇ္ဈံ။>
    text <ယော ဣဒ္ဓိမာ ဒေဝဝရော ယသဿီ၊ သောပိ တဒာ အာဒဟိ ဇာတဝေဒံ။>
  text <၉၁၆>
    text <မာလာဂိရီ ဟိမဝါ ယော စ ဂိဇ္ဈော၊ သုဒဿနော နိသဘော ကုဝေရု။>
    text <ဧတေ စ အညေ စ နဂါ မဟန္တာ၊ စိတျာ ကတာ ယညကရေဟိ မာဟု။>
  text <၉၁၇>
    text <အဇ္ဈာယကံ မန္တဂုဏူပပန္နံ၊ တပဿိနံ ယာစယောဂေါတိဓာဟု။>
    text <တီရေ သမုဒ္ဒဿုဒကံ သဇန္တံ၊ သာဂရောဇ္ဈောဟရိ တေနပေယျော။>
  text <၉၁၈>
    text <အာယာဂဝတ္ထူနိ ပုထူ ပထဗျာ၊ သံဝိဇ္ဇန္တိ ဗြာဟ္မဏာ ဝါသဝဿ။>
    text <ပုရိမံ ဒိသံ ပစ္ဆိမံ ဒက္ခိဏုတ္တရံ၊ သံဝိဇ္ဇမာနာ ဇနယန္တိ ဝေဒံ။>
  text <၉၁၉>
    text <ကလီ ဟိ ဓီရာန ကဋံ မဂါနံ၊ ဘဝန္တိ ဝေဒဇ္ဈဂတာနရိဋ္ဌ။>
    text <မရီစိဓမ္မံ အသမေက္ခိတတ္တာ၊ မာယာဂုဏာ နာတိဝဟန္တိ ပညံ။>
  text <၉၂၀>
    text <ဝေဒာ န တာဏာယ ဘဝန္တိ ဒဿ၊ မိတ္တဒ္ဒုနော ဘူနဟုနော နရဿ။>
    text <န တာယတေ ပရိစိဏ္ဏော စ အဂ္ဂိ၊ ဒောသန္တရံ မစ္စမနရိယကမ္မံ။>
  text <၉၂၁>
    text <သဗ္ဗဉ္စ မစ္စာ သဓနံ သဘောဂံ၊ အာဒီပိတံ ဒာရု တိဏေန မိဿံ။>
    text <ဒဟံ န တပ္ပေ အသမတ္ထတေဇော၊ ကော တံ သုဘိက္ခံ ဒွိရသညု ကယိရာ။>
  text <၉၂၂>
    text <ယထာပိ ခီရံ ဝိပရိဏာမဓမ္မံ၊ ဒဓိ ဘဝိတွာ နဝနီတမ္ပိ ဟောတိ။>
    text <ဧဝမ္ပိ အဂ္ဂိ ဝိပရိဏာမဓမ္မော၊ တေဇော သမောရောဟတီ ယောဂယုတ္တော။>
  text <၉၂၃>
    text <န ဒိဿတီ အဂ္ဂိမနုပ္ပဝိဋ္ဌော၊ သုက္ခေသု ကဋ္ဌေသု နဝေသု စာပိ။>
    text <နာမတ္ထမာနော အရဏီနရေန၊ နာကမ္မုနာ ဇာယတိ ဇာတဝေဒော။>
  text <၉၂၄>
    text <သစေ ဟိ အဂ္ဂိ အန္တရတော ဝသေယျ၊ သုက္ခေသု ကဋ္ဌေသု နဝေသု စာပိ။>
    text <သဗ္ဗာနိ သုဿေယျု ဝနာနိ လောကေ၊ သုက္ခါနိ ကဋ္ဌာနိ စ ပဇ္ဇလေယျုံ။>
  text <၉၂၅>
    text <ကရောတိ စေ ဒာရုတိဏေန ပုညံ၊ ဘောဇံ နရော ဓူမသိခိံ ပတာပဝံ။>
    text <အင်္ဂါရိကာ လောဏကရာ စ သူဒာ၊ သရီရဒာဟာပိ ကရေယျု ပုညံ။>
  text <၉၂၆>
    text <အထ စေ ဟိ ဧတေ န ကရောန္တိ ပုညံ၊ အဇ္ဈေနမဂ္ဂိံ ဣဓ တပ္ပယိတွာ။>
    text <န ကောစိ လောကသ္မိံ ကရောတိ ပုညံ၊ ဘောဇံ နရော ဓူမသိခိံ ပတာပဝံ။>
  text <၉၂၇>
    text <ကထဉှိ လောကာပစိတော သမာနော၊ အမနုညဂန္ဓံ ဗဟူနံ အကန္တံ။>
    text <ယဒေဝ မစ္စာ ပရိဝဇ္ဇယန္တိ၊ တဒပ္ပသတ္ထံ ဒွိရသညု ဘုဉ္ဇေ။>
  text <၉၂၈>
    text <သိခိမ္ပိ ဒေဝေသု ဝဒန္တိ ဟေကေ၊ အာပံ မိလက္ခူ ပန ဒေဝမာဟု။>
    text <သဗ္ဗေဝ ဧတေ ဝိတထံ ဘဏန္တိ၊ အဂ္ဂီ န ဒေဝညတရော န စာပေါ။>
  text <၉၂၉>
    text <အနိန္ဒြိယဗဒ္ဓမသညကာယံ၊ ဝေဿာနရံ ကမ္မကရံ ပဇာနံ။>
    text <ပရိစရိယ မဂ္ဂိံ သုဂတိံ ကထံ ဝဇေ၊ ပါပါနိ ကမ္မာနိ ပကုဗ္ဗမာနော။>
  text <၉၃၀>
    text <သဗ္ဗာဘိဘူ တာဟုဓ ဇီဝိကတ္ထာ၊ အဂ္ဂိဿ ဗြဟ္မာ ပရိစာရကောတိ။>
    text <သဗ္ဗာနုဘာဝီ စ ဝသီ ကိမတ္ထံ၊ အနိမ္မိတော နိမ္မိတံ ဝန္ဒိတဿ။>
  text <၉၃၁>
    text <ဟဿံ အနိဇ္ဈာနခမံ အတစ္ဆံ၊ သက္ကာရဟေတု ပကိရိံသု ပုဗ္ဗေ။>
    text <တေ လာဘသက္ကာရေ အပါတုဘောန္တေ၊ သန္ဓာပိတာ ဇန္တုဘိ သန္တိဓမ္မံ။>
  text <၉၃၂>
    text <အဇ္ဈေနမရိယာ ပထဝိံ ဇနိန္ဒာ၊ ဝေဿာ ကသိံ ပါရိစရိယဉ္စ သုဒ္ဒာ။>
    text <ဥပါဂု ပစ္စေကံ ယထာပဒေသံ၊ ကတာဟု ဧတေ ဝသိနာတိ အာဟု။>
  text <၉၃၃>
    text <ဧတဉ္စ သစ္စံ ဝစနံ ဘဝေယျ၊ ယထာ ဣဒံ ဘာသိတံ ဗြာဟ္မဏေဟိ။>
    text <နာခတ္တိယော ဇာတု လဘေထ ရဇ္ဇံ၊ နာဗြာဟ္မဏော မန္တပဒာနိ သိက္ခေ။>
    text <နာညတြ ဝေဿေဟိ ကသိံ ကရေယျ၊ သုဒ္ဒော န မုစ္စေ ပရပေသနာယ။>
  text <၉၃၄>
    text <ယသ္မာ စ ဧတံ ဝစနံ အဘူတံ၊ မုသာဝိမေ ဩဒရိယာ ဘဏန္တိ။>
    text <တဒပ္ပပညာ အဘိသဒ္ဒဟန္တိ၊ ပဿန္တိ တံ ပဏ္ဍိတာ အတ္တနာဝ။>
  text <၉၃၅>
    text <ခတျာ ဟိ ဝေဿာနံ ဗလိံ ဟရန္တိ၊ အာဒာယ သတ္ထာနိ စရန္တိ ဗြာဟ္မဏာ။>
    text <တံ တာဒိသံ သင်္ခုဘိတံ ပဘိန္နံ၊ ကသ္မာ ဗြဟ္မာ နုဇ္ဇု ကရောတိ လောကံ။>
  text <၉၃၆>
    text <သစေ ဟိ သော ဣဿရော သဗ္ဗလောကေ၊ ဗြဟ္မာ ဗဟူဘူတပတီ ပဇာနံ။>
    text <ကိံ သဗ္ဗလောကံ ဝိဒဟီ အလက္ခိံ၊ ကိံ သဗ္ဗလောကံ န သုခိံ အကာသိ။>
  text <၉၃၇>
    text <သစေ ဟိ သော ဣဿရော သဗ္ဗလောကေ၊ ဗြဟ္မာ ဗဟူဘူတပတီ ပဇာနံ။>
    text <မာယာ မုသာဝဇ္ဇမဒေန စာပိ၊ လောကံ အဓမ္မေန ကိမတ္ထမကာရိ။>
  text <၉၃၈>
    text <သစေ ဟိ သော ဣဿရော သဗ္ဗလောကေ၊ ဗြဟ္မာ ဗဟူဘူတပတီ ပဇာနံ။>
    text <အဓမ္မိကော ဘူတပတီ အရိဋ္ဌ၊ ဓမ္မေ သတိ ယော ဝိဒဟီ အဓမ္မံ။>
  text <၉၃၉>
    text <ကီဋာ ပဋင်္ဂါ ဥရဂါ စ ဘေကာ၊ ဟန္တွာ ကိမီ သုဇ္ဈတိ မက္ခိကာ စ။>
    text <ဧတေပိ ဓမ္မာ အနရိယရူပါ၊ ကမ္ဗောဇကာနံ ဝိတထာ ဗဟူနံ။>
  text <၉၄၀>
    text <သစေ ဟိ သော သုဇ္ဈတိ ယော ဟနာတိ၊ ဟတောပိ သော သဂ္ဂမုပေတိ ဌာနံ။>
    text <ဘောဝါဒိ ဘောဝါဒိန မာရယေယျုံ၊ ယေ စာပိ တေသံ အဘိသဒ္ဒဟေယျုံ။>
  text <၉၄၁>
    text <နေဝ မိဂါ န ပသူ နောပိ ဂါဝေါ၊ အာယာစန္တိ အတ္တဝဓာယ ကေစိ။>
    text <ဝိပ္ဖန္ဒမာနေ ဣဓ ဇီဝိကတ္ထာ၊ ယညေသု ပါဏေ ပသုမာရဘန္တိ။>
  text <၉၄၂>
    text <ယူပုဿနေ ပသုဗန္ဓေ စ ဗာလာ၊ စိတ္တေဟိ ဝဏ္ဏေဟိ မုခံ နယန္တိ။>
    text <အယံ တေ ယူပေါ ကာမဒုဟော ပရတ္ထ၊ ဘဝိဿတိ သဿတော သမ္ပရာယေ။>
  text <၉၄၃>
    text <သစေ စ ယူပေ မဏိသင်္ခမုတ္တံ၊ ဓညံ ဓနံ ရဇတံ ဇာတရူပံ။>
    text <သုက္ခေသု ကဋ္ဌေသု နဝေသု စာပိ၊ သစေ ဒုဟေ တိဒိဝေ သဗ္ဗကာမေ။>
    text <တေဝိဇ္ဇသင်္ဃာဝ ပုထူ ယဇေယျုံ၊ အဗြာဟ္မဏံ ကဉ္စိ န ယာဇယေယျုံ။>
  text <၉၄၄>
    text <ကုတော စ ယူပေ မဏိသင်္ခမုတ္တံ၊ ဓညံ ဓနံ ရဇတံ ဇာတရူပံ။>
    text <သုက္ခေသု ကဋ္ဌေသု နဝေသု စာပိ၊ ကုတော ဒုဟေ တိဒိဝေ သဗ္ဗကာမေ။>
  text <၉၄၅>
    text <သဌာ စ လုဒ္ဒာ စ ပလုဒ္ဓဗာလာ၊ စိတ္တေဟိ ဝဏ္ဏေဟိ မုခံ နယန္တိ။>
    text <အာဒာယ အဂ္ဂိံ မမ ဒေဟိ ဝိတ္တံ၊ တတော သုခီ ဟောဟိသိ သဗ္ဗကာမေ။>
  text <၉၄၆>
    text <တမဂ္ဂိဟုတ္တံ သရဏံ ပဝိဿ၊ စိတ္တေဟိ ဝဏ္ဏေဟိ မုခံ နယန္တိ။>
    text <ဩရောပယိတွာ ကေသမဿုံ နခဉ္စ၊ ဝေဒေဟိ ဝိတ္တံ အတိဂါဠှယန္တိ။>
  text <၉၄၇>
    text <ကာကာ ဥလူကံဝ ရဟော လဘိတွာ၊ ဧကံ သမာနံ ဗဟုကာ သမေစ္စ။>
    text <အန္နာနိ ဘုတွာ ကုဟကာ ကုဟိတွာ၊ မုဏ္ဍံ ကရိတွာ ယညပထောဿဇန္တိ။>
  text <၉၄၈>
    text <ဧဝဉှိ သော ဝဉ္စိတော ဗြာဟ္မဏေဟိ၊ ဧကော သမာနော ဗဟုကာ သမေစ္စ။>
    text <တေ ယောဂယောဂေန ဝိလုမ္ပမာနာ၊ ဒိဋ္ဌံ အဒိဋ္ဌေန ဓနံ ဟရန္တိ။>
  text <၉၄၉>
    text <အကာသိယာ ရာဇူဟိဝါနုသိဋ္ဌာ၊ တဒဿ အာဒာယ ဓနံ ဟရန္တိ။>
    text <တေ တာဒိသာ စောရသမာ အသန္တာ၊ ဝဇ္ဈာ န ဟညန္တိ အရိဋ္ဌ လောကေ။>
  text <၉၅၀>
    text <ဣန္ဒဿ ဗာဟာရသိ ဒက္ခိဏာတိ၊ ယညေသု ဆိန္ဒန္တိ ပလာသယဋ္ဌိံ။>
    text <တံ စေပိ သစ္စံ မဃဝါ ဆိန္နဗာဟု၊ ကေနဿ ဣန္ဒော အသုရေ ဇိနာတိ။>
  text <၉၅၁>
    text <တဉ္စေဝ တုစ္ဆံ မဃဝါ သမင်္ဂီ၊ ဟန္တာ အဝဇ္ဈော ပရမော သ ဒေဝေါ။>
    text <မန္တာ ဣမေ ဗြာဟ္မဏာ တုစ္ဆရူပါ၊ သန္ဒိဋ္ဌိကာ ဝဉ္စနာ ဧသ လောကေ။>
  text <၉၅၂>
    text <မာလာဂိရိ ဟိမဝါ ယော စ ဂိဇ္ဈော၊ သုဒဿနော နိသဘော ကုဝေရု။>
    text <ဧတေ စ အညေ စ နဂါ မဟန္တာ၊ စိတျာ ကတာ ယညကရေဟိ မာဟု။>
  text <၉၅၃>
    text <ယထာပကာရာနိ ဟိ ဣဋ္ဌကာနိ၊ စိတျာ ကတာ ယညကရေဟိ မာဟု။>
    text <န ပဗ္ဗတာ ဟောန္တိ တထာပကာရာ၊ အညာ ဒိသာ အစလာ တိဋ္ဌသေလာ။>
  text <၉၅၄>
    text <န ဣဋ္ဌကာ ဟောန္တိ သိလာ စိရေန၊ န တတ္ထ သဉ္ဇာယတိ အယော န လောဟံ။>
    text <ယညဉ္စ ဧတံ ပရိဝဏ္ဏယန္တာ၊ စိတျာ ကတာ ယညကရေဟိ မာဟု။>
  text <၉၅၅>
    text <အဇ္ဈာယကံ မန္တဂုဏူပပန္နံ၊ တပဿိနံ ယာစယောဂေါတိဓာဟု။>
    text <တီရေ သမုဒ္ဒဿုဒကံ သဇန္တံ၊ တံ သာဂရောဇ္ဈောဟရိ တေနပေယျော။>
  text <၉၅၆>
    text <ပရောသဟဿမ္ပိ သမန္တဝေဒေ၊ မန္တူပပန္နေ နဒိယော ဝဟန္တိ။>
    text <န တေန ဗျာပန္နရသူဒကာ န၊ ကသ္မာ သမုဒ္ဒော အတုလော အပေယျော။>
  text <၉၅၇>
    text <ယေ ကေစိ ကူပါ ဣဓ ဇီဝလောကေ၊ လောဏူဒကာ ကူပခဏေဟိ ခါတာ။>
    text <န ဗြာဟ္မဏဇ္ဈောဟရဏေန တေသု၊ အာပေါ အပေယျော ဒွိရသညု မာဟု။>
  text <၉၅၈>
    text <ပုရေ ပုရတ္ထာ ကာ ကဿ ဘရိယာ၊ မနော မနုဿံ အဇနေသိ ပုဗ္ဗေ။>
    text <တေနာပိ ဓမ္မေန န ကောစိ ဟီနော၊ ဧဝမ္ပိ ဝေါဿဂ္ဂဝိဘင်္ဂမာဟု။>
  text <၉၅၉>
    text <စဏ္ဍာလပုတ္တောပိ အဓိစ္စ ဝေဒေ၊ ဘာသေယျ မန္တေ ကုသလော မတီမာ။>
    text <န တဿ မုဒ္ဓါပိ ဖလေယျ သတ္တဓာ၊ မန္တာ ဣမေ အတ္တဝဓာယ ကတာ။>
  text <၉၆၀>
    text <ဝါစာကတာ ဂိဒ္ဓိကတာ ဂဟီတာ၊ ဒုမ္မောစယာ ကဗျပထာနုပန္နာ။>
    text <ဗာလာန စိတ္တံ ဝိသမေ နိဝိဋ္ဌံ၊ တဒပ္ပပညာ အဘိသဒ္ဒဟန္တိ။>
  text <၉၆၁>
    text <သီဟဿ ဗျဂ္ဃဿ စ ဒီပိနော စ၊ န ဝိဇ္ဇတီ ပေါရိသိယံဗလေန။>
    text <မနုဿဘာဝေါ စ ဂဝံဝ ပေက္ခေါ၊ ဇာတီ ဟိ တေသံ အသမာ သမာနာ။>
  text <၉၆၂>
    text <သစေ စ ရာဇာ ပထဝိံ ဝိဇိတွာ၊ သဇီဝဝါ အဿဝပါရိသဇ္ဇော။>
    text <သယမေဝ သော သတ္တုသင်္ဃံ ဝိဇေယျ၊ တဿပ္ပဇာ နိစ္စသုခီ ဘဝေယျ။>
  text <၉၆၃>
    text <ခတ္တိယမန္တာ စ တယော စ ဝေဒာ၊ အတ္ထေန ဧတေ သမကာ ဘဝန္တိ။>
    text <တေသဉ္စ အတ္ထံ အဝိနိစ္ဆိနိတွာ၊ န ဗုဇ္ဈတီ ဩဃပထံဝ ဆန္နံ။>
  text <၉၆၄>
    text <ခတ္တိယမန္တာ စ တယော စ ဝေဒာ၊ အတ္ထေန ဧတေ သမကာ ဘဝန္တိ။>
    text <လာဘော အလာဘော အယသော ယသော စ၊ သဗ္ဗေဝ တေသံ စတုန္နဉ္စ ဓမ္မာ။>
  text <၉၆၅>
    text <ယထာပိ ဣဗ္ဘာ ဓနဓညဟေတု၊ ကမ္မာနိ ကရောန္တိ ပုထူ ပထဗျာ။>
    text <တေဝိဇ္ဇသင်္ဃာ စ တထေဝ အဇ္ဇ၊ ကမ္မာနိ ကရောန္တိ ပုထူ ပထဗျာ။>
  text <၉၆၆>
    text <ဣဗ္ဘေဟိ ယေ တေ သမကာ ဘဝန္တိ၊ နိစ္စုဿုကာ ကာမဂုဏေသု ယုတ္တာ။>
    text <ကမ္မာနိ ကရောန္တိ ပုထူ ပထဗျာ၊ တဒပ္ပပညာ ဒွိရသညုရာ တေ။>
  text <၉၆၇>
    text <ကဿ ဘေရီ မုဒိင်္ဂါ စ၊ သင်္ခါပဏဝဒိန္ဒိမာ။>
    text <ပုရတော ပဋိပန္နာနိ၊ ဟာသယန္တာ ရထေသဘံ။>
  text <၉၆၈>
    text <ကဿ ကဉ္စနပဋ္ဋေန၊ ပုထုနာ ဝိဇ္ဇုဝဏ္ဏိနာ။>
    text <ယုဝါ ကလာပသန္နဒ္ဓေါ၊ ကော ဧတိ သိရိယာ ဇလံ။>
  text <၉၆၉>
    text <ဥက္ကာမုခပဟဋ္ဌံဝ၊ ခဒိရင်္ဂါရသန္နိဘံ။>
    text <မုခဉ္စ ရုစိရာ ဘာတိ၊ ကော ဧတိ သိရိယာ ဇလံ။>
  text <၉၇၀>
    text <ကဿ ဇမ္ဗောနဒံ ဆတ္တံ၊ သသလာကံ မနောရမံ။>
    text <အာဒိစ္စရံသာဝရဏံ၊ ကော ဧတိ သိရိယာ ဇလံ။>
  text <၉၇၁>
    text <ကဿ အင်္ဂံ ပရိဂ္ဂယှ၊ ဝါဠဗီဇနိမုတ္တမံ။>
    text <ဥဘတော ဝရပုညဿ၊ မုဒ္ဓနိ ဥပရူပရိ။>
  text <၉၇၂>
    text <ကဿ ပေခုဏဟတ္ထာနိ၊ စိတြာနိ စ မုဒူနိ စ။>
    text <ကဉ္စနမဏိဒဏ္ဍာနိ၊ စရန္တိ ဒုဘတော မုခံ။>
  text <၉၇၃>
    text <ခဒိရင်္ဂါရဝဏ္ဏာဘာ၊ ဥက္ကာမုခပဟံသိတာ။>
    text <ကဿေတေ ကုဏ္ဍလာ ဝဂ္ဂူ၊ သောဘန္တိ ဒုဘတော မုခံ။>
  text <၉၇၄>
    text <ကဿ ဝါတေန ဆုပိတာ၊ နိဒ္ဓန္တာ မုဒုကာဠကာ။>
    text <သောဘယန္တိ နလာဋန္တံ၊ နဘာ ဝိဇ္ဇုရိဝုဂ္ဂတာ။>
  text <၉၇၅>
    text <ကဿ ဧတာနိ အက္ခီနိ၊ အာယတာနိ ပုထူနိ စ။>
    text <ကော သောဘတိ ဝိသာလက္ခေါ၊ ကဿေတံ ဥဏ္ဏဇံ မုခံ။>
  text <၉၇၆>
    text <ကဿေတေ လပနဇာတာ၊ သုဒ္ဓါ သင်္ခဝရူပမာ။>
    text <ဘာသမာနဿ သောဘန္တိ၊ ဒန္တာ ကုပ္ပိလသာဒိသာ။>
  text <၉၇၇>
    text <ကဿ လာခါရသသမာ၊ ဟတ္ထပါဒာ သုခေဓိတာ။>
    text <ကော သော ဗိမ္ဗောဋ္ဌသမ္ပန္နော၊ ဒိဝါ သူရိယောဝ ဘာသတိ။>
  text <၉၇၈>
    text <ဟိမစ္စယေ ဟိမဝတိ၊ မဟာသာလောဝ ပုပ္ဖိတော။>
    text <ကော သော ဩဒာတပါဝါရော၊ ဇယံ ဣန္ဒောဝ သောဘတိ။>
  text <၉၇၉>
    text <သုဝဏ္ဏပီဠကာကိဏ္ဏံ၊ မဏိဒဏ္ဍဝိစိတ္တကံ။>
    text <ကော သော ပရိသမောဂယှ၊ ဤသံ ခဂ္ဂံ ပမုဉ္စတိ။>
  text <၉၈၀>
    text <သုဝဏ္ဏဝိကတာ စိတ္တာ၊ သုကတာ စိတ္တသိဗ္ဗနာ။>
    text <ကော သော ဩမုဉ္စတေ ပါဒာ၊ နမော ကတွာ မဟေသိနော။>
  text <၉၈၁>
    text <ဓတရဋ္ဌာ ဟိ တေ နာဂါ၊ ဣဒ္ဓိမန္တော ယသဿိနော။>
    text <သမုဒ္ဒဇာယ ဥပ္ပန္နာ၊ နာဂါ ဧတေ မဟိဒ္ဓိကာတိ။>
  stand <ဘူရိဒတ္တဇာတကံ ဆဋ္ဌံ။>
  text <  <
  text <၅၄၄။ စန္ဒကုမာရဇာတကံ ၇>
  text <၉၈၂>
    text <ရာဇာသိ လုဒ္ဒကမ္မော၊ ဧကရာဇာ ပုပ္ဖဝတီယာ။>
    text <သော ပုစ္ဆိ ဗြဟ္မဗန္ဓုံ၊ ခဏ္ဍဟာလံ ပုရောဟိတံ မူဠှံ။>
  text <၉၈၃>
    text <သဂ္ဂါန မဂ္ဂမာစိက္ခ၊ တွံသိ ဗြာဟ္မဏ ဓမ္မဝိနယကုသလော။>
    text <ယထာ ဣတော ဝဇန္တိ သုဂတိံ၊ နရာ ပုညာနိ ကတွာန။>
  text <၉၈၄>
    text <အတိဒာနံ ဒဒိတွာန၊ အဝဇ္ဈေ ဒေဝ ဃာတေတွာ။>
    text <ဧဝံ ဝဇန္တိ သုဂတိံ၊ နရာ ပုညာနိ ကတွာန။>
  text <၉၈၅>
    text <ကိံ ပန တံ အတိဒာနံ၊ ကေ စ အဝဇ္ဈာ ဣမသ္မိ လောကသ္မိံ။>
    text <ဧတဉ္စ ခေါ နော အက္ခါဟိ၊ ယဇိဿာမိ ဒဒာမိ ဒာနာနိ။>
  text <၉၈၆>
    text <ပုတ္တေဟိ ဒေဝ ယဇိတဗ္ဗံ၊ မဟေသီဟိ နေဂမေဟိ စ။>
    text <ဥသဘေဟိ အာဇာနိယေဟိ စတူဟိ၊ သဗ္ဗစတုက္ကေန ဒေဝ ယဇိတဗ္ဗံ။>
  text <၉၈၇>
    text <တံ သုတွာ အန္တေပုရေ၊ ကုမာရာ မဟေသိယော စ ဟညန္တု။>
    text <ဧကော အဟောသိ နိဂ္ဃောသော၊ ဘိသ္မာ အစ္စုဂ္ဂတော သဒ္ဒော။>
  text <၉၈၈>
    text <ဂစ္ဆထ ဝဒေထ ကုမာရေ၊ စန္ဒံ သူရိယဉ္စ ဘဒ္ဒသေနဉ္စ။>
    text <သူရဉ္စ ဝါမဂေါတ္တဉ္စ၊ ပစုရာ ကိရ ဟောထ ယညတ္ထာယ။>
  text <၉၈၉>
    text <ကုမာရိယောပိ ဝဒေထ၊ ဥပသေနံ ကောကိလဉ္စ မုဒိတဉ္စ။>
    text <နန္ဒဉ္စာပိ ကုမာရိံ၊ ပစုရာ ကိရ ဟောထ ယညတ္ထာယ။>
  text <၉၉၀>
    text <ဝိဇယမ္ပိ မယှံ မဟေသိံ၊ ဧရာဝတိံ ကေသိနိံ သုနန္ဒဉ္စ။>
    text <လက္ခဏဝရူပပန္နာ၊ ပစုရာ ကိရ ဟောထ ယညတ္ထာယ။>
  text <၉၉၁>
    text <ဂဟပတယော စ ဝဒေထ၊ ပုဏ္ဏမုခံ ဘဒ္ဒိယံ သိင်္ဂါလဉ္စ။>
    text <ဝဍ္ဎဉ္စာပိ ဂဟပတိံ၊ ပစုရာ ကိရ ဟောထ ယညတ္ထာယ။>
  text <၉၉၂>
    text <တေ တတ္ထ ဂဟပတယော၊ အဝေါစိသုံ သမာဂတာ ပုတ္တဒာရပရိကိဏ္ဏာ။>
    text <သဗ္ဗေဝ သိခိနော ဒေဝ ကရောဟိ၊ အထ ဝါ နော ဒာသေ သာဝေဟိ။>
  text <၉၉၃>
    text <အဘယံကရမ္ပိ မေ ဟတ္ထိံ၊ နာဠာဂိရိံ အစ္စုဂ္ဂတံ ဝရုဏဒန္တံ။>
    text <အာနေထ ခေါ နေ ခိပ္ပံ၊ ယညတ္ထာယ ဘဝိဿန္တိ။>
  text <၉၉၄>
    text <အဿရတနမ္ပိ ကေသိံ၊ သုရာမုခံ ပုဏ္ဏကံ ဝိနတကဉ္စ။>
    text <အာနေထ ခေါ နေ ခိပ္ပံ၊ ယညတ္ထာယ ဘဝိဿန္တိ။>
  text <၉၉၅>
    text <ဥသဘမ္ပိ ယူထပတိံ အနောဇံ၊ နိသဘံ ဂဝမ္ပတိံ တေပိ မယှံ အာနေထ။>
    text <သမူဟ ကရောန္တု သဗ္ဗံ၊ ယဇိဿာမိ ဒဒာမိ ဒာနာနိ။>
  text <၉၉၆>
    text <သဗ္ဗံ ပဋိယာဒေထ၊ ယညံ ပန ဥဂ္ဂတမှိ သူရိယမှိ။>
    text <အာဏာပေထ စ ကုမာရေ၊ အဘိရမန္တု ဣမံ ရတ္တိံ။>
  text <၉၉၇>
    text <သဗ္ဗံ ဥပဋ္ဌပေထ၊ ယညံ ပန ဥဂ္ဂတမှိ သူရိယမှိ။>
    text <ဝဒေထ ဒာနိ ကုမာရေ၊ အဇ္ဇ ခေါ ပစ္ဆိမာ ရတ္တိ။>
  text <၉၉၈>
    text <တံတံ မာတာ အဝစ၊ ရောဒန္တီ အာဂန္တွာ ဝိမာနတော။>
    text <ယညော ကိရ တေ ပုတ္တ၊ ဘဝိဿတိ စတူဟိ ပုတ္တေဟိ။>
  text <၉၉၉>
    text <သဗ္ဗေပိ မယှံ ပုတ္တာ စတ္တာ၊ စန္ဒသ္မိံ ဟညမာနသ္မိံ။>
    text <ပုတ္တေဟိ ယညံ ယဇိတွာန၊ သုဂတိံ သဂ္ဂံ ဂမိဿာမိ။>
  text <၁၀၀၀>
    text <မာ တံ ပုတ္တ သဒ္ဒဟေသိ၊ သုဂတိ ကိရ ဟောတိ ပုတ္တယညေန။>
    text <နိရယာနေသော မဂ္ဂေါ၊ နေသော မဂ္ဂေါ ဟိ သဂ္ဂါနံ။>
  text <၁၀၀၁>
    text <ဒာနာနိ ဒေဟိ ကောဏ္ဍည၊ အဟိံသာ သဗ္ဗဘူတဘဗျာနံ။>
    text <ဧသ မဂ္ဂေါ သုဂတိယာ၊ န စ မဂ္ဂေါ ပုတ္တယညေန။>
  text <၁၀၀၂>
    text <အာစရိယာနံ ဝစနာ၊ ဃာတေဿံ စန္ဒဉ္စ သူရိယဉ္စ။>
    text <ပုတ္တေဟိ ယညံ ယဇိတွာန ဒုစ္စဇေဟိ၊ သုဂတိံ သဂ္ဂံ ဂမိဿာမိ။>
  text <၁၀၀၃>
    text <တံတံ ပိတာပိ အဝစ၊ ဝသဝတ္တီ ဩရသံ သကံ ပုတ္တံ။>
    text <ယညော ကိရ တေ ပုတ္တ၊ ဘဝိဿတိ စတူဟိ ပုတ္တေဟိ။>
  text <၁၀၀၄>
    text <သဗ္ဗေပိ မယှံ ပုတ္တာ စတ္တာ၊ စန္ဒသ္မိံ ဟညမာနသ္မိံ။>
    text <ပုတ္တေဟိ ယညံ ယဇိတွာန၊ သုဂတိံ သဂ္ဂံ ဂမိဿာမိ။>
  text <၁၀၀၅>
    text <မာ တံ ပုတ္တ သဒ္ဒဟေသိ၊ သုဂတိ ကိရ ဟောတိ ပုတ္တယညေန။>
    text <နိရယာနေသော မဂ္ဂေါ၊ နေသော မဂ္ဂေါ ဟိ သဂ္ဂါနံ။>
  text <၁၀၀၆>
    text <ဒာနာနိ ဒေဟိ ကောဏ္ဍည၊ အဟိံသာ သဗ္ဗဘူတဘဗျာနံ။>
    text <ဧသ မဂ္ဂေါ သုဂတိယာ၊ န စ မဂ္ဂေါ ပုတ္တယညေန။>
  text <၁၀၀၇>
    text <အာစရိယာနံ ဝစနာ၊ ဃာတေဿံ စန္ဒဉ္စ သူရိယဉ္စ။>
    text <ပုတ္တေဟိ ယညံ ယဇိတွာန ဒုစ္စဇေဟိ၊ သုဂတိံ သဂ္ဂံ ဂမိဿာမိ။>
  text <၁၀၀၈>
    text <ဒာနာနိ ဒေဟိ ကောဏ္ဍည၊ အဟိံသာ သဗ္ဗဘူတဘဗျာနံ။>
    text <ပုတ္တပရိဝုတော တုဝံ၊ ရဋ္ဌံ ဇနပဒဉ္စ ပါလေဟိ။>
  text <၁၀၀၉>
    text <မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။>
    text <အပိ နိဂဠဗန္ဓကာပိ၊ ဟတ္ထီ အဿေ စ ပါလေမ။>
  text <၁၀၁၀>
    text <မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။>
    text <အပိ နိဂဠဗန္ဓကာပိ၊ ဟတ္ထိဆကဏာနိ ဥဇ္ဈေမ။>
  text <၁၀၁၁>
    text <မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။>
    text <အပိ နိဂဠဗန္ဓကာပိ၊ အဿဆကဏာနိ ဥဇ္ဈေမ။>
  text <၁၀၁၂>
    text <မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။>
    text <ယဿ ဟောန္တိ တဝ ကာမာ၊ အပိ ရဋ္ဌာ ပဗ္ဗာဇိတာ။>
    text <ဘိက္ခါစရိယံ စရိဿာမ။>
  text <၁၀၁၃>
    text <ဒုက္ခံ ခေါ မေ ဇနယထ၊ ဝိလပန္တာ ဇီဝိတဿ ကာမာ ဟိ။>
    text <မုဉ္စေထ ဒာနိ ကုမာရေ၊ အလမ္ပိ မေ ဟောတု ပုတ္တယညေန။>
  text <၁၀၁၄>
    text <ပုဗ္ဗေဝ ခေါသိ မေ ဝုတ္တော၊ ဒုက္ကရံ ဒုရဘိသမ္ဘဝဉ္စေတံ။>
    text <အထ နော ဥပက္ခဋဿ ယညဿ၊ ကသ္မာ ကရောသိ ဝိက္ခေပံ။>
  text <၁၀၁၅>
    text <သဗ္ဗေ ဝဇန္တိ သုဂတိံ၊ ယေ ယဇန္တိ ယေပိ ယာဇေန္တိ။>
    text <ယေ စာပိ အနုမောဒန္တိ၊ ယဇန္တာနံ ဧဒိသံ မဟာယညံ။>
  text <၁၀၁၆>
    text <အထ ကိဿ ဇနော ပုဗ္ဗေ၊ သောတ္ထာနံ ဗြာဟ္မဏေ အဝါစေသိ။>
    text <အထ နော အကာရဏသ္မာ၊ ယညတ္ထာယ ဒေဝ ဃာတေသိ။>
  text <၁၀၁၇>
    text <ပုဗ္ဗေဝ နော ဒဟရကာလေ၊ န ဟနေသိ န ဃာတေသိ။>
    text <ဒဟရမှာ ယောဗ္ဗနံ ပတ္တာ၊ အဒူသကာ တာတ ဟညာမ။>
  text <၁၀၁၈>
    text <ဟတ္ထိဂတေ အဿဂတေ၊ သန္နဒ္ဓေ ပဿ နော မဟာရာဇ။>
    text <ယုဒ္ဓေ ဝါ ယုဇ္ဈမာနေ ဝါ၊ န ဟိ မာဒိသာ သူရာ ဟောန္တိ ယညတ္ထာယ။>
  text <၁၀၁၉>
    text <ပစ္စန္တေ ဝါပိ ကုပိတေ၊ အဋဝီသု ဝါ မာဒိသေ နိယောဇေန္တိ။>
    text <အထ နော အကာရဏသ္မာ၊ အဘူမိယံ တာတ ဟညာမ။>
  text <၁၀၂၀>
    text <ယာပိ ဟိ တာ သကုဏိယော၊ ဝသန္တိ တိဏဃရာနိ ကတွာန။>
    text <တာသမ္ပိ ပိယာ ပုတ္တာ၊ အထ နော တွံ ဒေဝ ဃာတေသိ။>
  text <၁၀၂၁>
    text <မာ တဿ သဒ္ဒဟေသိ၊ န မံ ခဏ္ဍဟာလော ဃာတေယျ။>
    text <မမဉှိ သော ဃာတေတွာန၊ အနန္တရာ တမ္ပိ ဒေဝ ဃာတေယျ။>
  text <၁၀၂၂>
    text <ဂါမဝရံ နိဂမဝရံ ဒဒန္တိ၊ ဘောဂမ္ပိဿ မဟာရာဇ။>
    text <အထဂ္ဂပိဏ္ဍိကာပိ၊ ကုလေ ကုလေ ဟေတေ ဘုဉ္ဇန္တိ။>
  text <၁၀၂၃>
    text <တေသမ္ပိ တာဒိသာနံ၊ ဣစ္ဆန္တိ ဒုဗ္ဘိတုံ မဟာရာဇ။>
    text <ယေဘုယျေန ဧတေ၊ အကတညုနော ဗြာဟ္မဏာ ဒေဝ။>
  text <၁၀၂၄>
    text <မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။>
    text <အပိ နိဂဠဗန္ဓကာပိ၊ ဟတ္ထီ အဿေ စ ပါလေမ။>
  text <၁၀၂၅>
    text <မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။>
    text <အပိ နိဂဠဗန္ဓကာပိ၊ ဟတ္ထိဆကဏာနိ ဥဇ္ဈေမ။>
  text <၁၀၂၆>
    text <မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။>
    text <အပိ နိဂဠဗန္ဓကာပိ၊ အဿဆကဏာနိ ဥဇ္ဈေမ။>
  text <၁၀၂၇>
    text <မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။>
    text <ယဿ ဟောန္တိ တဝ ကာမာ၊ အပိ ရဋ္ဌာ ပဗ္ဗာဇိတာ။>
    text <ဘိက္ခါစရိယံ စရိဿာမ။>
  text <၁၀၂၈>
    text <ဒုက္ခံ ခေါ မေ ဇနယထ၊ ဝိလပန္တာ ဇီဝိတဿ ကာမာ ဟိ။>
    text <မုဉ္စေထ ဒာနိ ကုမာရေ၊ အလမ္ပိ မေ ဟောတု ပုတ္တယညေန။>
  text <၁၀၂၉>
    text <ပုဗ္ဗေဝ ခေါသိ မေ ဝုတ္တော၊ ဒုက္ကရံ ဒုရဘိသမ္ဘဝဉ္စေတံ။>
    text <အထ နော ဥပက္ခဋဿ ယညဿ၊ ကသ္မာ ကရောသိ ဝိက္ခေပံ။>
  text <၁၀၃၀>
    text <သဗ္ဗေ ဝဇန္တိ သုဂတိံ၊ ယေ ယဇန္တိ ယေပိ ယာဇေန္တိ။>
    text <ယေ စာပိ အနုမောဒန္တိ၊ ယဇန္တာနံ ဧဒိသံ မဟာယညံ။>
  text <၁၀၃၁>
    text <ယဒိ ကိရ ယဇိတွာ ပုတ္တေဟိ၊ ဒေဝလောကံ ဣတော စုတာ ယန္တိ။>
    text <ဗြာဟ္မဏော တာဝ ယဇတု၊ ပစ္ဆာပိ ယဇသိ တုဝံ ရာဇာ။>
  text <၁၀၃၂>
    text <ယဒိ ကိရ ယဇိတွာ ပုတ္တေဟိ၊ ဒေဝလောကံ ဣတော စုတာ ယန္တိ။>
    text <ဧသွေဝ ခဏ္ဍဟာလော၊ ယဇတံ သကေဟိ ပုတ္တေဟိ။>
  text <၁၀၃၃>
    text <ဧဝံ ဇာနန္တော ခဏ္ဍဟာလော၊ ကိံ ပုတ္တကေ န ဃာတေသိ။>
    text <သဗ္ဗဉ္စ ဉာတိဇနံ၊ အတ္တာနဉ္စ န ဃာတေသိ။>
  text <၁၀၃၄>
    text <သဗ္ဗေ ဝဇန္တိ နိရယံ၊ ယေ ယဇန္တိ ယေပိ ယာဇေန္တိ။>
    text <ယေ စာပိ အနုမောဒန္တိ၊ ယဇန္တာနံ ဧဒိသံ မဟာယညံ။>
  text <၁၀၃၅>
    text <သစေ ဟိ သော သုဇ္ဈတိ ယော ဟနာတိ၊ ဟတောပိ သော သဂ္ဂမုပေတိ ဌာနံ။>
    text <ဘောဝါဒိ ဘောဝါဒိန မာရယေယျုံ၊ ယေ စာပိ တေသံ အဘိသဒ္ဒဟေယျုံ။>
  text <၁၀၃၆>
    text <ကထဉ္စ ကိရ ပုတ္တကာမာယော၊ ဂဟပတယော ဃရဏိယော စ။>
    text <နဂရမှိ န ဥပရဝန္တိ ရာဇာနံ၊ မာ ဃာတယိ ဩရသံ ပုတ္တံ။>
  text <၁၀၃၇>
    text <ကထဉ္စ ကိရ ပုတ္တကာမာယော၊ ဂဟပတယော ဃရဏိယော စ။>
    text <နဂရမှိ န ဥပရဝန္တိ ရာဇာနံ၊ မာ ဃာတယိ အတြဇံ ပုတ္တံ။>
  text <၁၀၃၈>
    text <ရညော စမှိ အတ္ထကာမော၊ ဟိတော စ သဗ္ဗဇနပဒဿ။>
    text <န ကောစိ အဿ ပဋိဃံ၊ မယာ ဇာနပဒော န ပဝေဒေတိ။>
  text <၁၀၃၉>
    text <ဂစ္ဆထ ဝေါ ဃရဏိယော၊ တာတဉ္စ ဝဒေထ ခဏ္ဍဟာလဉ္စ။>
    text <မာ ဃာတေထ ကုမာရေ၊ အဒူသကေ သီဟသင်္ကာသေ။>
  text <၁၀၄၀>
    text <ဂစ္ဆထ ဝေါ ဃရဏိယော၊ တာတဉ္စ ဝဒေထ ခဏ္ဍဟာလဉ္စ။>
    text <မာ ဃာတေထ ကုမာရေ၊ အပေက္ခိတေ သဗ္ဗလောကဿ။>
  text <၁၀၄၁>
    text <ယံ နူနာဟံ ဇာယေယျံ၊ ရထကာရကုလေသု ဝါ။>
    text <ပုက္ကုသကုလေသု ဝါ ဝေဿေသု ဝါ ဇာယေယျံ။>
    text <န ဟဇ္ဇ မံ ရာဇ ယညေ ဃာတေယျ။>
  text <၁၀၄၂>
    text <သဗ္ဗာ သီမန္တိနိယော ဂစ္ဆထ၊ အယျဿ ခဏ္ဍဟာလဿ။>
    text <ပါဒေသု နိပတထ၊ အပရာဓာဟံ န ပဿာမိ။>
  text <၁၀၄၃>
    text <သဗ္ဗာ သီမန္တိနိယော ဂစ္ဆထ၊ အယျဿ ခဏ္ဍဟာလဿ။>
    text <ပါဒေသု နိပတထ၊ ကိန္တေ ဘန္တေ မယံ အဒူသေမ။>
  text <၁၀၄၄>
    text <ကပဏာ ဝိလပတိ သေလာ၊ ဒိသွာန ဘာတရေ ဥပနီတတ္တေ။>
    text <ယညော ကိရ မေ ဥက္ခိပိတော၊ တာတေန သဂ္ဂကာမေန။>
  text <၁၀၄၅>
    text <အာဝတ္တိ ပရိဝတ္တိ စ၊ ဝသုလော သမ္မုခါ ရညော။>
    text <မာ နော ပိတရံ အဝဓိ၊ ဒဟရမှာ ယောဗ္ဗနံ ပတ္တာ။>
  text <၁၀၄၆>
    text <ဧသော တေ ဝသုလ ပိတာ၊ သမေဟိ ပိတရာ သဟ။>
    text <ဒုက္ခံ ခေါ မေ ဇနယသိ၊ ဝိလပန္တော အန္တေပုရသ္မိံ။>
    text <မုဉ္စေထ ဒာနိ ကုမာရေ၊ အလမ္ပိ မေ ဟောတု ပုတ္တယညေန။>
  text <၁၀၄၇>
    text <ပုဗ္ဗေဝ ခေါသိ မေ ဝုတ္တော၊ ဒုက္ကရံ ဒုရဘိသမ္ဘဝဉ္စေတံ။>
    text <အထ နော ဥပက္ခဋဿ ယညဿ၊ ကသ္မာ ကရောသိ ဝိက္ခေပံ။>
  text <၁၀၄၈>
    text <သဗ္ဗေ ဝဇန္တိ သုဂတိံ၊ ယေ ယဇန္တိ ယေပိ ယာဇေန္တိ။>
    text <ယေ စာပိ အနုမောဒန္တိ၊ ယဇန္တာနံ ဧဒိသံ မဟာယညံ။>
  text <၁၀၄၉>
    text <သဗ္ဗရတနဿ ယညော ဥပက္ခဋော၊ ဧကရာဇ တဝ ပဋိယတ္တော။>
    text <အဘိနိက္ခမဿု ဒေဝ၊ သဂ္ဂံ ဂတော တွံ ပမောဒိဿသိ။>
  text <၁၀၅၀>
    text <ဒဟရာ သတ္တသတာ ဧတာ၊ စန္ဒကုမာရဿ ဘရိယာယော။>
    text <ကေသေ ပကိရိတွာန၊ ရောဒန္တိယော မဂ္ဂမနုယာယိံသု။>
  text <၁၀၅၁>
    text <အပရာ ပန သောကေန၊ နိက္ခန္တာ နန္ဒနေ ဝိယ ဒေဝါ။>
    text <ကေသေ ပကိရိတွာန၊ ရောဒန္တိယော မဂ္ဂမနုယာယိံသု။>
  text <၁၀၅၂>
    text <ကာသိကသုစိဝတ္ထဓရာ၊ ကုဏ္ဍလိနော အဂလုစန္ဒနဝိလိတ္တာ။>
    text <နိယျန္တိ စန္ဒသူရိယာ၊ ယညတ္ထာယ ဧကရာဇဿ။>
  text <၁၀၅၃>
    text <ကာသိကသုစိဝတ္ထဓရာ၊ ကုဏ္ဍလိနော အဂလုစန္ဒနဝိလိတ္တာ။>
    text <နိယျန္တိ စန္ဒသူရိယာ၊ မာတု ကတွာ ဟဒယသောကံ။>
  text <၁၀၅၄>
    text <ကာသိကသုစိဝတ္ထဓရာ၊ ကုဏ္ဍလိနော အဂလုစန္ဒနဝိလိတ္တာ။>
    text <နိယျန္တိ စန္ဒသူရိယာ၊ ဇနဿ ကတွာ ဟဒယသောကံ။>
  text <၁၀၅၅>
    text <မံသရသဘောဇနာ နှာပကသုနှာပိတာ၊ ကုဏ္ဍလိနော အဂလုစန္ဒနဝိလိတ္တာ။>
    text <နိယျန္တိ စန္ဒသူရိယာ၊ ယညတ္ထာယ ဧကရာဇဿ။>
  text <၁၀၅၆>
    text <မံသရသဘောဇနာ နှာပကသုနှာပိတာ၊ ကုဏ္ဍလိနော အဂလုစန္ဒနဝိလိတ္တာ။>
    text <နိယျန္တိ စန္ဒသူရိယာ၊ မာတု ကတွာ ဟဒယသောကံ။>
  text <၁၀၅၇>
    text <မံသရသဘောဇနာ နှာပကသုနှာပိတာ၊ ကုဏ္ဍလိနော အဂလုစန္ဒနဝိလိတ္တာ။>
    text <နိယျန္တိ စန္ဒသူရိယာ၊ ဇနဿ ကတွာ ဟဒယသောကံ။>
  text <၁၀၅၈>
    text <ယဿု ပုဗ္ဗေ ဟတ္ထိဝရဓုရဂတေ၊ ဟတ္ထီဟိ အနုဝဇန္တိ။>
    text <တျဇ္ဇ စန္ဒသူရိယာ၊ ဥဘောဝ ပတ္တိကာ ယန္တိ။>
  text <၁၀၅၉>
    text <ယဿု ပုဗ္ဗေ အဿဝရဓုရဂတေ၊ အဿေဟိ အနုဝဇန္တိ။>
    text <တျဇ္ဇ စန္ဒသူရိယာ၊ ဥဘောဝ ပတ္တိကာ ယန္တိ။>
  text <၁၀၆၀>
    text <ယဿု ပုဗ္ဗေ ရထဝရဓုရဂတေ၊ ရထေဟိ အနုဝဇန္တိ။>
    text <တျဇ္ဇ စန္ဒသူရိယာ၊ ဥဘောဝ ပတ္တိကာ ယန္တိ။>
  text <၁၀၆၁>
    text <ယေဟိဿု ပုဗ္ဗေ နီယိံသု၊ တပနီယကပ္ပနေဟိ တုရင်္ဂေဟိ။>
    text <တျဇ္ဇ စန္ဒသူရိယာ၊ ဥဘောဝ ပတ္တိကာ ယန္တိ။>
  text <၁၀၆၂>
    text <ယဒိ သကုဏိ မံသမိစ္ဆသိ၊ ဍယဿု ပုဗ္ဗေန ပုပ္ဖဝတိယာ။>
    text <ယဇတေတ္ထ ဧကရာဇာ၊ သမ္မူဠှော စတူဟိ ပုတ္တေဟိ။>
  text <၁၀၆၃>
    text <ယဒိ သကုဏိ မံသမိစ္ဆသိ၊ ဍယဿု ပုဗ္ဗေန ပုပ္ဖဝတိယာ။>
    text <ယဇတေတ္ထ ဧကရာဇာ၊ သမ္မူဠှော စတူဟိ ကညာဟိ။>
  text <၁၀၆၄>
    text <ယဒိ သကုဏိ မံသမိစ္ဆသိ၊ ဍယဿု ပုဗ္ဗေန ပုပ္ဖဝတိယာ။>
    text <ယဇတေတ္ထ ဧကရာဇာ၊ သမ္မူဠှော စတူဟိ မဟေသီဟိ။>
  text <၁၀၆၅>
    text <ယဒိ သကုဏိ မံသမိစ္ဆသိ၊ ဍယဿု ပုဗ္ဗေန ပုပ္ဖဝတိယာ။>
    text <ယဇတေတ္ထ ဧကရာဇာ၊ သမ္မူဠှော စတူဟိ ဂဟပတီဟိ။>
  text <၁၀၆၆>
    text <ယဒိ သကုဏိ မံသမိစ္ဆသိ၊ ဍယဿု ပုဗ္ဗေ ပုပ္ဖဝတိယာ။>
    text <ယဇတေတ္ထ ဧကရာဇာ၊ သမ္မူဠှော စတူဟိ ဟတ္ထီဟိ။>
  text <၁၀၆၇>
    text <ယဒိ သကုဏိ မံသမိစ္ဆသိ၊ ဍယဿု ပုဗ္ဗေန ပုပ္ဖဝတိယာ။>
    text <ယဇတေတ္ထ ဧကရာဇာ၊ သမ္မူဠှော စတူဟိ အဿေဟိ။>
  text <၁၀၆၈>
    text <ယဒိ သကုဏိ မံသမိစ္ဆသိ၊ ဍယဿု ပုဗ္ဗေန ပုပ္ဖဝတိယာ။>
    text <ယဇတေတ္ထ ဧကရာဇာ၊ သမ္မူဠှော စတူဟိ ဥသဘေဟိ။>
  text <၁၀၆၉>
    text <ယဒိ သကုဏိ မံသမိစ္ဆသိ၊ ဍယဿု ပုဗ္ဗေန ပုပ္ဖဝတိယာ။>
    text <ယဇတေတ္ထ ဧကရာဇာ၊ သမ္မူဠှော သဗ္ဗစတုက္ကေန။>
  text <၁၀၇၀>
    text <အယမဿ ပါသာဒော၊ ဣဒံ အန္တေပုရံ သုရမဏီယံ။>
    text <တေဒာနိ အယျပုတ္တာ၊ စတ္တာရော ဝဓာယ နိန္နီတာ။>
  text <၁၀၇၁>
    text <ဣဒမဿ ကူဋာဂါရံ၊ သောဝဏ္ဏံ ပုပ္ဖမလျဝိကိဏ္ဏံ။>
    text <တေဒာနိ အယျပုတ္တာ၊ စတ္တာရော ဝဓာယ နိန္နီတာ။>
  text <၁၀၇၂>
    text <ဣဒမဿ ဥယျာနံ၊ သုပုပ္ဖိတံ သဗ္ဗကာလိကံ ရမ္မံ။>
    text <တေဒာနိ အယျပုတ္တာ၊ စတ္တာရော ဝဓာယ နိန္နီတာ။>
  text <၁၀၇၃>
    text <ဣဒမဿ အသောကဝနံ၊ သုပုပ္ဖိတံ သဗ္ဗကာလိကံ ရမ္မံ။>
    text <တေဒာနိ အယျပုတ္တာ၊ စတ္တာရော ဝဓာယ နိန္နီတာ။>
  text <၁၀၇၄>
    text <ဣဒမဿ ကဏိကာရဝနံ၊ သုပုပ္ဖိတံ သဗ္ဗကာလိကံ ရမ္မံ။>
    text <တေဒာနိ အယျပုတ္တာ၊ စတ္တာရော ဝဓာယ နိန္နီတာ။>
  text <၁၀၇၅>
    text <ဣဒမဿ ပါဋလိဝနံ၊ သုပုပ္ဖိတံ သဗ္ဗကာလိကံ ရမ္မံ။>
    text <တေဒာနိ အယျပုတ္တာ၊ စတ္တာရော ဝဓာယ နိန္နီတာ။>
  text <၁၀၇၆>
    text <ဣဒမဿ အမ္ဗဝနံ၊ သုပုပ္ဖိတံ သဗ္ဗကာလိကံ ရမ္မံ။>
    text <တေဒာနိ အယျပုတ္တာ၊ စတ္တာရော ဝဓာယ နိန္နီတာ။>
  text <၁၀၇၇>
    text <အယမဿ ပေါက္ခရဏီ၊ သဉ္ဆန္နာ ပဒုမပုဏ္ဍရီကေဟိ။>
    text <နာဝါ စ သောဝဏ္ဏဝိကတာ၊ ပုပ္ဖဝလ္လိယာ စိတ္တာ သုရမဏီယာ။>
    text <တေဒာနိ အယျပုတ္တာ၊ စတ္တာရော ဝဓာယ နိန္နီတာ။>
  text <၁၀၇၈>
    text <ဣဒမဿ ဟတ္ထိရတနံ၊ ဧရာဝဏော ဂဇော ဗလီ ဒန္တီ။>
    text <တေဒာနိ အယျပုတ္တာ၊ စတ္တာရော ဝဓာယ နိန္နီတာ။>
  text <၁၀၇၉>
    text <ဣဒမဿ အဿရတနံ၊ ဧကခူရော အဿော။>
    text <တေဒာနိ အယျပုတ္တာ၊ စတ္တာရော ဝဓာယ နိန္နီတာ။>
  text <၁၀၈၀>
    text <အယမဿ အဿရထော၊ သာဠိယ နိဂ္ဃောသော သုဘော ရတနဝိစိတ္တော။>
    text <ယတ္ထဿု အယျပုတ္တာ၊ သောဘိံသု နန္ဒနေ ဝိယ ဒေဝါ။>
    text <တေဒာနိ အယျပုတ္တာ၊ စတ္တာရော ဝဓာယ နိန္နီတာ။>
  text <၁၀၈၁>
    text <ကထံ နာမ သာမသမသုန္ဒရေဟိ၊ စန္ဒနမုဒုကဂတ္တေဟိ။>
    text <ရာဇာ ယဇိဿတေ ယညံ၊ သမ္မူဠှော စတူဟိ ပုတ္တေဟိ။>
  text <၁၀၈၂>
    text <ကထံ နာမ သာမသမသုန္ဒရာဟိ၊ စန္ဒနမုဒုကဂတ္တာဟိ။>
    text <ရာဇာ ယဇိဿတေ ယညံ၊ သမ္မူဠှော စတူဟိ ကညာဟိ။>
  text <၁၀၈၃>
    text <ကထံ နာမ သာမသမသုန္ဒရာဟိ၊ စန္ဒနမုဒုကဂတ္တာဟိ။>
    text <ရာဇာ ယဇိဿတေ ယညံ၊ သမ္မူဠှော စတူဟိ မဟေသီဟိ။>
  text <၁၀၈၄>
    text <ကထံ နာမ သာမသမသုန္ဒရေဟိ၊ စန္ဒနမုဒုကဂတ္တေဟိ။>
    text <ရာဇာ ယဇိဿတေ ယညံ၊ သမ္မူဠှော စတူဟိ ဂဟပတီဟိ။>
  text <၁၀၈၅>
    text <ယထာ ဟောန္တိ ဂါမနိဂမာ၊ သုညာ အမနုဿကာ ဗြဟာရညာ။>
    text <တထာ ဟေဿတိ ပုပ္ဖဝတိယာ၊ ယိဋ္ဌေသု စန္ဒသူရိယေသု။>
  text <၁၀၈၆>
    text <ဥမ္မတ္တိကာ ဘဝိဿာမိ၊ ဘူနဟတာ ပံသုနာ စ ပရိကိဏ္ဏာ။>
    text <သစေ စန္ဒဝရံ ဟန္တိ၊ ပါဏာ မေ ဒေဝ ရုဇ္ဈန္တိ။>
  text <၁၀၈၇>
    text <ဥမ္မတ္တိကာ ဘဝိဿာမိ၊ ဘူနဟတာ ပံသုနာ စ ပရိကိဏ္ဏာ။>
    text <သစေ သူရိယဝရံ ဟန္တိ၊ ပါဏာ မေ ဒေဝ ရုဇ္ဈန္တိ။>
  text <၁၀၈၈>
    text <ကိံ နု မာ န ရမာပေယျုံ၊ အညမညံ ပိယံဝဒာ။>
    text <ဃဋ္ဋိကာ ဥပရိက္ခီ စ၊ ပေါက္ခရဏီ စ ဘာရိကာ။>
    text <စန္ဒသူရိယေသု နစ္စန္တိယော၊ သမာ တာသံ န ဝိဇ္ဇတိ။>
  text <၁၀၈၉>
    text <ဣမံ မယှံ ဟဒယသောကံ၊ ပဋိမုဉ္စတု ခဏ္ဍဟာလ တဝ မာတာ။>
    text <ယော မယှံ ဟဒယသောကော၊ စန္ဒမှိ ဝဓာယ နိန္နီတေ။>
  text <၁၀၉၀>
    text <ဣမံ မယှံ ဟဒယသောကံ၊ ပဋိမုဉ္စတု ခဏ္ဍဟာလ တဝ မာတာ။>
    text <ယော မယှံ ဟဒယသောကော၊ သူရိယမှိ ဝဓာယ နိန္နီတေ။>
  text <၁၀၉၁>
    text <ဣမံ မယှံ ဟဒယသောကံ၊ ပဋိမုဉ္စတု ခဏ္ဍဟာလ တဝ ဇာယာ။>
    text <ယော မယှံ ဟဒယသောကော၊ စန္ဒမှိ ဝဓာယ နိန္နီတေ။>
  text <၁၀၉၂>
    text <ဣမံ မယှံ ဟဒယသောကံ၊ ပဋိမုဉ္စတု ခဏ္ဍဟာလ တဝ ဇာယာ။>
    text <ယော မယှံ ဟဒယသောကော၊ သူရိယမှိ ဝဓာယ နိန္နီတေ။>
  text <၁၀၉၃>
    text <မာ စ ပုတ္တေ မာ စ ပတိံ၊ အဒ္ဒက္ခိ ခဏ္ဍဟာလ တဝ မာတာ။>
    text <ယော ဃာတေသိ ကုမာရေ၊ အဒူသကေ သီဟသင်္ကာသေ။>
  text <၁၀၉၄>
    text <မာ စ ပုတ္တေ မာ စ ပတိံ၊ အဒ္ဒက္ခိ ခဏ္ဍဟာလ တဝ မာတာ။>
    text <ယော ဃာတေသိ ကုမာရေ၊ အပေက္ခိတေ သဗ္ဗလောကဿ။>
  text <၁၀၉၅>
    text <မာ စ ပုတ္တေ မာ စ ပတိံ၊ အဒ္ဒက္ခိ ခဏ္ဍဟာလ တဝ ဇာယာ။>
    text <ယော ဃာတေသိ ကုမာရေ၊ အဒူသကေ သီဟသင်္ကာသေ။>
  text <၁၀၉၆>
    text <မာ စ ပုတ္တေ မာ စ ပတိံ၊ အဒ္ဒက္ခိ ခဏ္ဍဟာလ တဝ ဇာယာ။>
    text <ယော ဃာတေသိ ကုမာရေ၊ အပေက္ခိတေ သဗ္ဗလောကဿ။>
  text <၁၀၉၇>
    text <မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။>
    text <အပိ နိဂဠဗန္ဓကာပိ၊ ဟတ္ထီ အဿေ စ ပါလေမ။>
  text <၁၀၉၈>
    text <မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။>
    text <အပိ နိဂဠဗန္ဓကာပိ၊ ဟတ္ထိဆကဏာနိ ဥဇ္ဈေမ။>
  text <၁၀၉၉>
    text <မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။>
    text <အပိ နိဂဠဗန္ဓကာပိ၊ အဿဆကဏာနိ ဥဇ္ဈေမ။>
  text <၁၁၀၀>
    text <မာ နော ဒေဝ အဝဓိ၊ ဒာသေ နော ဒေဟိ ခဏ္ဍဟာလဿ။>
    text <ယဿ ဟောန္တိ တဝ ကာမာ၊ အပိ ရဋ္ဌာ ပဗ္ဗာဇိတာ။>
    text <ဘိက္ခါစရိယံ စရိဿာမ။>
  text <၁၁၀၁>
    text <ဒိဗ္ဗံ ဒေဝ ဥပယာစန္တိ၊ ပုတ္တတ္ထိကာပိ ဒလိဒ္ဒာ။>
    text <ပဋိဘာနာနိပိ ဟိတွာ၊ ပုတ္တေ န လဘန္တိ ဧကစ္စာ။>
  text <၁၁၀၂>
    text <အာသီသိကာနိ ကရောန္တိ၊ ပုတ္တာ နော ဇာယန္တု တတော ပပုတ္တာ။>
    text <အထ နော အကာရဏသ္မာ၊ ယညတ္ထာယ ဒေဝ ဃာတေသိ။>
  text <၁၁၀၃>
    text <ဥပယာစိတကေန ပုတ္တံ လဘန္တိ၊ မာ တာတ နော အဃာတေသိ။>
    text <မာ ကိစ္ဆာလဒ္ဓကေဟိ ပုတ္တေဟိ၊ ယဇိတ္ထော ဣမံ ယညံ။>
  text <၁၁၀၄>
    text <ဥပယာစိတကေန ပုတ္တံ လဘန္တိ၊ မာ တာတ နော အဃာတေသိ။>
    text <မာ ကပဏလဒ္ဓကေဟိ ပုတ္တေဟိ၊ အမ္မာယ နော ဝိပ္ပဝါသေသိ။>
  text <၁၁၀၅>
    text <ဗဟုဒုက္ခါ ပေါသိယ စန္ဒံ၊ အမ္မ တုဝံ ဇီယသေ ပုတ္တံ။>
    text <ဝန္ဒာမိ ခေါ တေ ပါဒေ၊ လဘတံ တာတော ပရလောကံ။>
  text <၁၁၀၆>
    text <ဟန္ဒ စ မံ ဥပဂုယှ၊ ပါဒေ တေ အမ္မ ဝန္ဒိတုံ ဒေဟိ။>
    text <ဂစ္ဆာမိ ဒာနိ ပဝါသံ၊ ယညတ္ထာယ ဧကရာဇဿ။>
  text <၁၁၀၇>
    text <ဟန္ဒ စ မံ ဥပဂုယှ၊ ပါဒေ တေ အမ္မ ဝန္ဒိတုံ ဒေဟိ။>
    text <ဂစ္ဆာမိ ဒာနိ ပဝါသံ၊ မာတု ကတွာ ဟဒယသောကံ။>
  text <၁၁၀၈>
    text <ဟန္ဒ စ မံ ဥပဂုယှ၊ ပါဒေ တေ အမ္မ ဝန္ဒိတုံ ဒေဟိ။>
    text <ဂစ္ဆာမိ ဒာနိ ပဝါသံ၊ ဇနဿ ကတွာ ဟဒယသောကံ။>
  text <၁၁၀၉>
    text <ဟန္ဒ စ ပဒုမပတ္တာနံ၊ မောဠိံ ဗန္ဓဿု ဂေါတမိပုတ္တ။>
    text <စမ္ပကဒလမိဿာယော၊ ဧသာ တေ ပေါရာဏိကာ ပကတိ။>
  text <၁၁၁၀>
    text <ဟန္ဒ စ ဝိလေပနံ တေ၊ ပစ္ဆိမကံ စန္ဒနံ ဝိလိမ္ပဿု။>
    text <ယေဟိ စ သုဝိလိတ္တော၊ သောဘသိ ရာဇပရိသာယံ။>
  text <၁၁၁၁>
    text <ဟန္ဒ စ မုဒုကာနိ ဝတ္ထာနိ၊ ပစ္ဆိမကံ ကာသိကံ နိဝါသေဟိ။>
    text <ယေဟိ စ သုနိဝတ္ထော၊ သောဘသိ ရာဇပရိသာယံ။>
  text <၁၁၁၂>
    text <မုတ္တာမဏိကနကဝိဘူသိတာနိ၊ ဂဏှဿု ဟတ္ထာဘရဏာနိ။>
    text <ယေဟိ စ ဟတ္ထာဘရဏေဟိ၊ သောဘသိ ရာဇပရိသာယံ။>
  text <၁၁၁၃>
    text <န ဟိ နူနာယံ ရဋ္ဌပါလော၊ ဘူမိပတိ ဇနပဒဿ ဒာယာဒော။>
    text <လောကိဿရော မဟန္တော၊ ပုတ္တေ သ္နေဟံ ဇနယတိ။>
  text <၁၁၁၄>
    text <မယှမ္ပိ ပိယာ ပုတ္တာ၊ အတ္တာ စ ပိယော တုမှေ စ ဘရိယာယော။>
    text <သဂ္ဂဉ္စ ပတ္ထယာနော၊ တေနာဟံ ဃာတယိဿာမိ။>
  text <၁၁၁၅>
    text <မံ ပဌမံ ဃာတေဟိ၊ မာ မေ ဟဒယံ ဒုက္ခံ ဖာလေသိ။>
    text <အလင်္ကတော သုန္ဒရကော၊ ပုတ္တော ဒေဝ တဝ သုခုမာလော။>
  text <၁၁၁၆>
    text <ဟန္ဒယျ မံ ဟနဿု၊ ပရလောကေ စန္ဒကေန ဟေဿာမိ။>
    text <ပုညံ ကရဿု ဝိပုလံ၊ ဝိစရာမ ဥဘောပိ ပရလောကေ။>
  text <၁၁၁၇>
    text <မာ တွံ စန္ဒေ ရုစ္စိ မရဏံ၊ ဗဟုကာ တဝ ဒေဝရာ ဝိသာလက္ခိ။>
    text <တေ တံ ရမယိဿန္တိ၊ ယိဋ္ဌသ္မိံ ဂေါတမိပုတ္တေ။>
  text <၁၁၁၈>
    text <ဧဝံ ဝုတ္တေ စန္ဒာ အတ္တာနံ၊ ဟန္တိ ဟတ္ထတလကေဟိ။>
    text <အလမေတ္ထ ဇီဝိတေန၊ ပိဿာမိ ဝိသံ မရိဿာမိ။>
  text <၁၁၁၉>
    text <န ဟိ နူနိမဿ ရညော၊ မိတ္တာမစ္စာ စ ဝိဇ္ဇရေ သုဟဒာ။>
    text <ယေ န ဝဒန္တိ ရာဇာနံ၊ မာ ဃာတယိ ဩရသေ ပုတ္တေ။>
  text <၁၁၂၀>
    text <န ဟိ နူနိမဿ ရညော၊ ဉာတီ မိတ္တာ စ ဝိဇ္ဇရေ သုဟဒာ။>
    text <ယေ န ဝဒန္တိ ရာဇာနံ၊ မာ ဃာတယိ အတြဇေ ပုတ္တေ။>
  text <၁၁၂၁>
    text <ဣမေ တေပိ မယှံ ပုတ္တာ၊ ဂုဏိနော ကာယူရဓာရိနော ရာဇ။>
    text <တေဟိပိ ယဇဿု ယညံ၊ အထ မုဉ္စတု ဂေါတမိပုတ္တေ။>
  text <၁၁၂၂>
    text <ဗိလသတံ မံ ကတွာန၊ ယဇဿု သတ္တဓာ မဟာရာဇ။>
    text <မာ ဇေဋ္ဌပုတ္တမဝဓိ၊ အဒူသကံ သီဟသင်္ကာသံ။>
  text <၁၁၂၃>
    text <ဗိလသတံ မံ ကတွာန၊ ယဇဿု သတ္တဓာ မဟာရာဇ။>
    text <မာ ဇေဋ္ဌပုတ္တမဝဓိ၊ အပေက္ခိတံ သဗ္ဗလောကဿ။>
  text <၁၁၂၄>
    text <ဗဟုကာ တဝ ဒိန္နာဘရဏာ၊ ဥစ္စာဝစာ သုဘဏိတမှိ။>
    text <မုတ္တာမဏိဝေဠုရိယာ၊ ဧတံ တေ ပစ္ဆိမကံ ဒာနံ။>
  text <၁၁၂၅>
    text <ယေသံ ပုဗ္ဗေ ခန္ဓေသု၊ ဖုလ္လာ မာလာဂုဏာ ဝိဝတ္တိံသု။>
    text <တေသဇ္ဇပိ သုနိသိတော၊ နေတ္တိံသော ဝိဝတ္တိဿတိ ခန္ဓေသု။>
  text <၁၁၂၆>
    text <ယေသံ ပုဗ္ဗေ ခန္ဓေသု၊ စိတ္တာ မာလာဂုဏာ ဝိဝတ္တိံသု။>
    text <တေသဇ္ဇပိ သုနိသိတော၊ နေတ္တိံသော ဝိဝတ္တိဿတိ ခန္ဓေသု။>
  text <၁၁၂၇>
    text <အစိရံ ဝတ နေတ္တိံသော၊ ဝိဝတ္တိဿတိ ရာဇပုတ္တာနံ ခန္ဓေသု။>
    text <အထ မမ ဟဒယံ န ဖလတိ၊ တာဝ ဒဠှဗန္ဓဉ္စ မေ အာသိ။>
  text <၁၁၂၈>
    text <ကာသိကသုစိဝတ္ထဓရာ၊ ကုဏ္ဍလိနော အဂလုစန္ဒနဝိလိတ္တာ။>
    text <နိယျာထ စန္ဒသူရိယာ၊ ယညတ္ထာယ ဧကရာဇဿ။>
  text <၁၁၂၉>
    text <ကာသိကသုစိဝတ္ထဓရာ၊ ကုဏ္ဍလိနော အဂလုစန္ဒနဝိလိတ္တာ။>
    text <နိယျာထ စန္ဒသူရိယာ၊ မာတု ကတွာ ဟဒယသောကံ။>
  text <၁၁၃၀>
    text <ကာသိကသုစိဝတ္ထဓရာ၊ ကုဏ္ဍလိနော အဂလုစန္ဒနဝိလိတ္တာ။>
    text <နိယျာထ စန္ဒသူရိယာ၊ ဇနဿ ကတွာ ဟဒယသောကံ။>
  text <၁၁၃၁>
    text <မံသရသဘောဇနာ နှာပကသုနှာပိတာ၊ ကုဏ္ဍလိနော အဂလုစန္ဒနဝိလိတ္တာ။>
    text <နိယျာထ စန္ဒသူရိယာ၊ ယညတ္ထာယ ဧကရာဇဿ။>
  text <၁၁၃၂>
    text <မံသရသဘောဇနာ နှာပကသုနှာပိတာ၊ ကုဏ္ဍလိနော အဂလုစန္ဒနဝိလိတ္တာ။>
    text <နိယျာထ စန္ဒသူရိယာ၊ မာတု ကတွာ ဟဒယသောကံ။>
  text <၁၁၃၃>
    text <မံသရသဘောဇနာ နှာပကသုနှာပိတာ၊ ကုဏ္ဍလိနော အဂလုစန္ဒနဝိလိတ္တာ။>
    text <နိယျာထ စန္ဒသူရိယာ၊ ဇနဿ ကတွာ ဟဒယသောကံ။>
  text <၁၁၃၄>
    text <သဗ္ဗသ္မိံ ဥပက္ခဋသ္မိံ၊ နိသီဒိတေ စန္ဒသ္မိံ ယညတ္ထာယ။>
    text <ပဉ္စာလရာဇဓီတာ ပဉ္ဇလိကာ၊ သဗ္ဗပရိသာယ သမနုပရိယာယိ။>
  text <၁၁၃၅>
    text <ယေန သစ္စေန ခဏ္ဍဟာလော၊ ပါပကမ္မံ ကရောတိ ဒုမ္မေဓော။>
    text <ဧတေန သစ္စဝဇ္ဇေန၊ သမင်္ဂိနီ သာမိကေန ဟောမိ။>
  text <၁၁၃၆>
    text <ယေ ဣဓတ္ထိ အမနုဿာ၊ ယာနိ စ ယက္ခဘူတဘဗျာနိ။>
    text <ကရောန္တု မေ ဝေယျာဝဋိကံ၊ သမင်္ဂိနီ သာမိကေန ဟောမိ။>
  text <၁၁၃၇>
    text <ယာ ဒေဝတာ ဣဓာဂတာ၊ ယာနိ စ ယက္ခဘူတဘဗျာနိ။>
    text <သရဏေသိနိံ အနာထံ တာယထ မံ၊ ယာစာမဟံ ပတိမာဟံ အဇေယံ။>
  text <၁၁၃၈>
    text <တံ သုတွာ အမနုဿော၊ အယောကူဋံ ပရိဗ္ဘမေတွာန။>
    text <ဘယမဿ ဇနယန္တော၊ ရာဇာနံ ဣဒမဝေါစ။>
  text <၁၁၃၉>
    text <ဗုဇ္ဈဿု ခေါ ရာဇကလိ၊ မာ တာဟံ မတ္ထကံ နိတာဠေသိံ။>
    text <မာ ဇေဋ္ဌပုတ္တမဝဓိ၊ အဒူသကံ သီဟသင်္ကာသံ။>
  text <၁၁၄၀>
    text <ကော တေ ဒိဋ္ဌော ရာဇကလိ၊ ပုတ္တဘရိယာယော ဟညမာနာယော။>
    text <သေဋ္ဌိ စ ဂဟပတယော၊ အဒူသကာ သဂ္ဂကာမာ ဟိ။>
  text <၁၁၄၁>
    text <တံ သုတွာ ခဏ္ဍဟာလော၊ ရာဇာ စ အဗ္ဘုတမိဒံ ဒိသွာန။>
    text <သဗ္ဗေသံ ဗန္ဓနာနိ မောစေသုံ၊ ယထာ တံ အနုပဃာတံ။>
  text <၁၁၄၂>
    text <သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။>
    text <သဗ္ဗေ ဧကေကလေဍ္ဍုကမဒံသု၊ ဧသ ဝဓော ခဏ္ဍဟာလဿ။>
  text <၁၁၄၃>
    text <သဗ္ဗေ ပဝိဋ္ဌာ နိရယံ၊ ယထာ တံ ပါပကံ ကရိတွာန။>
    text <န ဟိ ပါပကမ္မံ ကတွာ၊ လဗ္ဘာ သုဂတိံ ဣတော ဂန္တုံ။>
  text <၁၁၄၄>
    text <သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။>
    text <စန္ဒံ အဘိသိဉ္စိံသု၊ သမာဂတာ ရာဇပရိသာ စ။>
  text <၁၁၄၅>
    text <သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။>
    text <စန္ဒံ အဘိသိဉ္စိံသု၊ သမာဂတာ ရာဇကညာယော စ။>
  text <၁၁၄၆>
    text <သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။>
    text <စန္ဒံ အဘိသိဉ္စိံသု၊ သမာဂတာ ဒေဝပရိသာ စ။>
  text <၁၁၄၇>
    text <သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။>
    text <စန္ဒံ အဘိသိဉ္စိံသု၊ သမာဂတာ ဒေဝကညာယော စ။>
  text <၁၁၄၈>
    text <သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။>
    text <စေလုက္ခေပမကရုံ၊ သမာဂတာ ရာဇပရိသာ စ။>
  text <၁၁၄၉>
    text <သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။>
    text <စေလုက္ခေပမကရုံ၊ သမာဂတာ ရာဇကညာယော စ။>
  text <၁၁၅၀>
    text <သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။>
    text <စေလုက္ခေပမကရုံ၊ သမာဂတာ ဒေဝပရိသာ စ။>
  text <၁၁၅၁>
    text <သဗ္ဗေသု ဝိပ္ပမုတ္တေသု၊ ယေ တတ္ထ သမာဂတာ တဒာ အာသုံ။>
    text <စေလုက္ခေပမကရုံ၊ သမာဂတာ ဒေဝကညာယော စ။>
  text <၁၁၅၂>
    text <သဗ္ဗေသု ဝိပ္ပမုတ္တေသု၊ ဗဟူ အာနန္ဒိတာ အဟုံ။>
    text <နန္ဒိံ ပဝေသိ နဂရံ၊ ဗန္ဓနာ မောက္ခေါ အဃောသိတ္ထာတိ။>
  stand <စန္ဒကုမာရဇာတကံ သတ္တမံ။>
  text <  <
  text <၅၄၅။ မဟာနာရဒကဿပဇာတကံ ၈>
  text <၁၁၅၃>
    text <အဟု ရာဇာ ဝိဒေဟာနံ၊ အင်္ဂတိ နာမ ခတ္တိယော။>
    text <ပဟူတယောဂ္ဂေါ ဓနိမာ၊ အနန္တဗလပေါရိသော။>
  text <၁၁၅၄>
    text <သော စ ပန္နရသိံ ရတ္တိံ၊ ပုရိမယာမေ အနာဂတေ။>
    text <စာတုမာသာ ကောမုဒိယာ၊ အမစ္စေ သန္နိပါတယိ။>
  text <၁၁၅၅>
    text <ပဏ္ဍိတေ သုတသမ္ပန္နေ၊ မိတပုဗ္ဗေ ဝိစက္ခဏေ။>
    text <ဝိဇယဉ္စ သုနာမဉ္စ၊ သေနာပတိံ အလာတကံ။>
  text <၁၁၅၆>
    text <တမနုပုစ္ဆိ ဝေဒေဟော၊ ပစ္စေကံ ဗြူထ သံ ရုစိံ။>
    text <စာတုမာသာ ကောမုဒဇ္ဇ၊ ဇုဏှံ ဗျပဟတံ တမံ။>
    text <ကာယဇ္ဇ ရတိယာ ရတ္တိံ၊ ဝိဟရေမု ဣမံ ဥတုံ။>
  text <၁၁၅၇>
    text <တတော သေနာပတိ ရညော၊ အလာတော ဧတဒဗြဝိ။>
    text <ဟဋ္ဌံ ယောဂ္ဂံ ဗလံ သဗ္ဗံ၊ သေနံ သန္နာဟယာမသေ။>
  text <၁၁၅၈>
    text <နိယျာမ ဒေဝ ယုဒ္ဓါယ၊ အနန္တဗလပေါရိသာ။>
    text <ယေ တေ ဝသံ န အာယန္တိ၊ ဝသံ ဥပနယာမသေ။>
    text <ဧသာ မယှံ သကာ ဒိဋ္ဌိ၊ အဇိတံ ဩဇိနာမသေ။>
  text <၁၁၅၉>
    text <အလာတဿ ဝစော သုတွာ၊ သုနာမော ဧတဒဗြဝိ။>
    text <သဗ္ဗေ တုယှံ မဟာရာဇ၊ အမိတ္တာ ဝသမာဂတာ။>
  text <၁၁၆၀>
    text <နိက္ခိတ္တသတ္ထာ ပစ္စတ္ထာ၊ နိဝါတမနုဝတ္တရေ။>
    text <ဥတ္တမော ဥဿဝေါ အဇ္ဇ၊ န ယုဒ္ဓံ မမ ရုစ္စတိ။>
  text <၁၁၆၁>
    text <အန္နပါနဉ္စ ခဇ္ဇဉ္စ၊ ခိပ္ပံ အဘိဟရန္တု တေ။>
    text <ရမဿု ဒေဝ ကာမေဟိ၊ နစ္စဂီတေ သုဝါဒိတေ။>
  text <၁၁၆၂>
    text <သုနာမဿ ဝစော သုတွာ၊ ဝိဇယော ဧတဒဗြဝိ။>
    text <သဗ္ဗေ ကာမာ မဟာရာဇ၊ နိစ္စံ တဝ မုပဋ္ဌိတာ။>
  text <၁၁၆၃>
    text <န ဟေတေ ဒုလ္လဘာ ဒေဝ၊ တဝ ကာမေဟိ မောဒိတုံ။>
    text <သဒာပိ ကာမာ သုလဘာ၊ နေတံ စိတ္တမတံ မမ။>
  text <၁၁၆၄>
    text <သမဏံ ဗြာဟ္မဏံ ဝါပိ၊ ဥပါသေမု ဗဟုဿုတံ။>
    text <ယော နဇ္ဇ ဝိနယေ ကင်္ခံ၊ အတ္ထဓမ္မဝိဒူ ဣသေ။>
  text <၁၁၆၅>
    text <ဝိဇယဿ ဝစော သုတွာ၊ ရာဇာ အင်္ဂတိ မဗြဝိ။>
    text <ယထာ ဝိဇယော ဘဏတိ၊ မယှမ္ပေတံဝ ရုစ္စတိ။>
  text <၁၁၆၆>
    text <သမဏံ ဗြာဟ္မဏံ ဝါပိ၊ ဥပါသေမု ဗဟုဿုတံ။>
    text <ယော နဇ္ဇ ဝိနယေ ကင်္ခံ၊ အတ္ထဓမ္မဝိဒူ ဣသေ။>
  text <၁၁၆၇>
    text <သဗ္ဗေဝ သန္တာ ကရောထ မတိံ၊ ကံ ဥပါသေမု ပဏ္ဍိတံ။>
    text <ယော နဇ္ဇ ဝိနယေ ကင်္ခံ၊ အတ္ထဓမ္မဝိဒူ ဣသေ။>
  text <၁၁၆၈>
    text <ဝေဒေဟဿ ဝစော သုတွာ၊ အလာတော ဧတဒဗြဝိ။>
    text <အတ္ထာယံ မိဂဒာယသ္မိံ၊ အစေလော ဓီရသမ္မတော။>
  text <၁၁၆၉>
    text <ဂုဏော ကဿပဂေါတ္တာယံ၊ သုတော စိတြကထီ ဂဏီ။>
    text <တံ ဒေဝ ပယိရုပါသေမု၊ သော နော ကင်္ခံ ဝိနေဿတိ။>
  text <၁၁၇၀>
    text <အလာတဿ ဝစော သုတွာ၊ ရာဇာ စောဒေသိ သာရထိံ။>
    text <မိဂဒာယံ ဂမိဿာမ၊ ယုတ္တံ ယာနံ ဣဓာနယ။>
  text <၁၁၇၁>
    text <တဿ ယာနံ အယောဇေသုံ၊ ဒန္တံ ရူပိယပက္ခရံ။>
    text <သုက္ကမဋ္ဌပရိဝါရံ၊ ပဏ္ဍရံ ဒောသိနာမုခံ။>
  text <၁၁၇၂>
    text <တတြာသုံ ကုမုဒာယုတ္တာ၊ စတ္တာရော သိန္ဓဝါ ဟယာ။>
    text <အနိလူပမသမုပ္ပါတာ၊ သုဒန္တာ သောဏ္ဏမာလိနော။>
  text <၁၁၇၃>
    text <သေတစ္ဆတ္တံ သေတရထော၊ သေတဿာ သေတဗီဇနီ။>
    text <ဝေဒေဟော သဟမစ္စေဟိ၊ နိယျံ စန္ဒောဝ သောဘတိ။>
  text <၁၁၇၄>
    text <တမနုယာယိံသု ဗဟဝေါ၊ ဣန္ဒိခဂ္ဂဓရာ ဗလီ။>
    text <အဿပိဋ္ဌိဂတာ ဝီရာ၊ နရာ နရဝရာဓိပံ။>
  text <၁၁၇၅>
    text <သော မုဟုတ္တံဝ ယာယိတွာ၊ ယာနာ ဩရုယှ ခတ္တိယော။>
    text <ဝေဒေဟော သဟမစ္စေဟိ၊ ပတ္တီ ဂုဏမုပါဂမိ။>
  text <၁၁၇၆>
    text <ယေပိ တတ္ထ တဒာ အာသုံ၊ ဗြာဟ္မဏိဗ္ဘာ သမာဂတာ။>
    text <န တေ အပနယီ ရာဇာ၊ အကတံ ဘူမိမာဂတေ။>
  text <၁၁၇၇>
    text <တတော သော မုဒုကာ ဘိသိယာ၊ မုဒုစိတ္တကသန္ထတေ။>
    text <မုဒုပစ္စတ္ထတေ ရာဇာ၊ ဧကမန္တံ ဥပါဝိသိ။>
  text <၁၁၇၈>
    text <နိသဇ္ဇ ရာဇာ သမ္မောဒိ၊ ကထံ သာရဏိယံ တတော။>
    text <ကစ္စိ ယာပနိယံ ဘန္တေ၊ ဝါတာနမဝိယဂ္ဂတာ။>
  text <၁၁၇၉>
    text <ကစ္စိ အကသိရာ ဝုတ္တိ၊ လဘသိ ပိဏ္ဍယာပနံ။>
    text <အပါဗာဓော စသိ ကစ္စိ၊ စက္ခုံ န ပရိဟာယတိ။>
  text <၁၁၈၀>
    text <တံ ဂုဏော ပဋိသမ္မောဒိ၊ ဝေဒေဟံ ဝိနယေ ရတံ။>
    text <ယာပနီယံ မဟာရာဇ၊ သဗ္ဗမေတံ တဒူဘယံ။>
  text <၁၁၈၁>
    text <ကစ္စိ တုယှမ္ပိ ဝေဒေဟ၊ ပစ္စန္တာ န ဗလီယရေ။>
    text <ကစ္စိ အရောဂံ ယောဂ္ဂံ တေ၊ ကစ္စိ ဝဟတိ ဝါဟနံ။>
    text <ကစ္စိ တေ ဗျာဓယော နတ္ထိ၊ သရီရဿုပတာပိယာ။>
  text <၁၁၈၂>
    text <ပဋိသမ္မောဒိတော ရာဇာ၊ တတော ပုစ္ဆိ အနန္တရာ။>
    text <အတ္ထံ ဓမ္မဉ္စ ဉာယဉ္စ၊ ဓမ္မကာမော ရထေသဘော။>
  text <၁၁၈၃>
    text <ကထံ ဓမ္မံ စရေ မစ္စော၊ မာတာပိတူသု ကဿပ။>
    text <ကထံ စရေ အာစရိယေ၊ ပုတ္တဒာရေ ကထံ စရေ။>
  text <၁၁၈၄>
    text <ကထံ စရေယျ ဝုဍ္ဎေသု၊ ကထံ သမဏဗြာဟ္မဏေ။>
    text <ကထဉ္စ ဗလကာယသ္မိံ၊ ကထံ ဇနပဒေ စရေ။>
  text <၁၁၈၅>
    text <ကထံ ဓမ္မံ စရိတွာန၊ မစ္စာ ဂစ္ဆန္တိ သုဂ္ဂတိံ။>
    text <ကထဉ္စေကေ အဓမ္မဋ္ဌာ၊ ပတန္တိ နိရယံ အထော။>
  text <၁၁၈၆>
    text <ဝေဒေဟဿ ဝစော သုတွာ၊ ကဿပေါ ဧတဒဗြဝိ။>
    text <သုဏောဟိ မေ မဟာရာဇ၊ သစ္စံ အဝိတထံ ပဒံ။>
  text <၁၁၈၇>
    text <နတ္ထိ ဓမ္မစရိတဿ၊ ဖလံ ကလျာဏပါပကံ။>
    text <နတ္ထိ ဒေဝ ပရော လောကော၊ ကော တတော ဟိ ဣဓာဂတော။>
  text <၁၁၈၈>
    text <နတ္ထိ ဒေဝ ပိတရော ဝါ၊ ကုတော မာတာ ကုတော ပိတာ။>
    text <နတ္ထိ အာစရိယော နာမ၊ အဒန္တံ ကော ဒမေဿတိ။>
  text <၁၁၈၉>
    text <သမတုလျာနိ ဘူတာနိ၊ နတ္ထိ ဇေဋ္ဌာပစာယိကာ။>
    text <နတ္ထိ ဗလံ ဝီရိယံ ဝါ၊ ကုတော ဥဋ္ဌာနပေါရိသံ။>
    text <နိယတာနိ ဟိ ဘူတာနိ၊ ယထာ ဂေါဋဝိသော တထာ။>
  text <၁၁၉၀>
    text <လဒ္ဓေယျံ လဘတေ မစ္စော၊ တတ္ထ ဒာနဖလံ ကုတော။>
    text <နတ္ထိ ဒာနဖလံ ဒေဝ၊ အဝသော ဒေဝဝီရိယော။>
  text <၁၁၉၁>
    text <ဗာလေဟိ ဒာနံ ပညတ္တံ၊ ပဏ္ဍိတေဟိ ပဋိစ္ဆိတံ။>
    text <အဝသာ ဒေန္တိ ဓီရာနံ၊ ဗာလာ ပဏ္ဍိတမာနိနော။>
  text <၁၁၉၂>
    text <သတ္တိမေ သဿတာ ကာယာ၊ အစ္ဆေဇ္ဇာ အဝိကောပိနော။>
    text <တေဇော ပထဝီ အာပေါ စ၊ ဝါယော သုခံ ဒုခဉ္စိမေ။>
    text <ဇီဝေ စ သတ္တိမေ ကာယာ၊ ယေသံ ဆေတ္တာ န ဝိဇ္ဇတိ။>
  text <၁၁၉၃>
    text <နတ္ထိ ဟန္တာ ဝ ဆေတ္တာ ဝါ၊ ဟညေ ယေဝါပိ ကောစိ နံ။>
    text <အန္တရေနေဝ ကာယာနံ၊ သတ္ထာနိ ဝီတိဝတ္တရေ။>
  text <၁၁၉၄>
    text <ယော စာပိ သိရမာဒာယ၊ ပရေသံ နိသိတာသိနာ။>
    text <န သော ဆိန္ဒတိ တေ ကာယေ၊ တတ္ထ ပါပဖလံ ကုတော။>
  text <၁၁၉၅>
    text <စုလ္လာသီတိမဟာကပ္ပေ၊ သဗ္ဗေ သုဇ္ဈန္တိ သံသရံ။>
    text <အနာဂတေ တမှိ ကာလေ၊ သညတောပိ န သုဇ္ဈတိ။>
  text <၁၁၉၆>
    text <စရိတွာပိ ဗဟုံ ဘဒြံ၊ နေဝ သုဇ္ဈန္တိနာဂတေ။>
    text <ပါပဉ္စေပိ ဗဟုံ ကတွာ၊ တံ ခဏံ နာတိဝတ္တရေ။>
  text <၁၁၉၇>
    text <အနုပုဗ္ဗေန နော သုဒ္ဓိ၊ ကပ္ပါနံ စုလ္လသီတိယာ။>
    text <နိယတိံ နာတိဝတ္တာမ၊ ဝေလန္တမိဝ သာဂရော။>
  text <၁၁၉၈>
    text <ကဿပဿ ဝစော သုတွာ၊ အလာတော ဧတဒဗြဝိ။>
    text <ယထာ ဘဒန္တော ဘဏတိ၊ မယှမ္ပေတံဝ ရုစ္စတိ။>
  text <၁၁၉၉>
    text <အဟမ္ပိ ပုရိမံ ဇာတိံ၊ သရေ သံသရိတတ္တနော။>
    text <ပိင်္ဂလော နာမဟံ အာသိံ၊ လုဒ္ဒော ဂေါဃာတကော ပုရေ။>
  text <၁၂၀၀>
    text <ဗာရာဏသိယံ ဖီတာယံ၊ ဗဟုံ ပါပံ ကတံ မယာ။>
    text <ဗဟူ မယာ ဟတာ ပါဏာ၊ မဟိံသာ သူကရာ အဇာ။>
  text <၁၂၀၁>
    text <တတော စုတော ဣဓ ဇာတော၊ ဣဒ္ဓေ သေနာပတီကုလေ။>
    text <နတ္ထိ နူန ဖလံ ပါပံ၊ ယောဟံ န နိရယံ ဂတော။>
  text <၁၂၀၂>
    text <အထေတ္ထ ဗီဇကော နာမ၊ ဒာသော အာသိ ပဋစ္စရီ။>
    text <ဥပေါသထံ ဥပဝသန္တော၊ ဂုဏသန္တိကုပါဂမိ။>
  text <၁၂၀၃>
    text <ကဿပဿ ဝစော သုတွာ၊ အလာတဿ စ ဘာသိတံ။>
    text <ပဿသန္တော မုဟုံ ဥဏှံ၊ ရုဒံ အဿူနိ ဝတ္တယိ။>
  text <၁၂၀၄>
    text <တမနုပုစ္ဆိ ဝေဒေဟော၊ ကိမတ္ထံ သမ္မ ရောဒသိ။>
    text <ကိံ တေ သုတံ ဝါ ဒိဋ္ဌံ ဝါ၊ ကိံ မံ ဝေဒေသိ ဝေဒနံ။>
  text <၁၂၀၅>
    text <ဝေဒေဟဿ ဝစော သုတွာ၊ ဗီဇကော ဧတဒဗြဝိ။>
    text <နတ္ထိ မေ ဝေဒနာ ဒုက္ခါ၊ မဟာရာဇ သုဏောဟိ မေ။>
  text <၁၂၀၆>
    text <အဟမ္ပိ ပုရိမံ ဇာတိံ၊ သရာမိ သုခမတ္တနော။>
    text <သာကေတာဟံ ပုရေ အာသိံ၊ ဘာဝသေဋ္ဌိ ဂုဏေ ရတော။>
  text <၁၂၀၇>
    text <သမ္မတော ဗြာဟ္မဏိဗ္ဘာနံ၊ သံဝိဘာဂရတော သုစိ။>
    text <န စာပိ ပါပကံ ကမ္မံ၊ သရာမိ ကတမတ္တနော။>
  text <၁၂၀၈>
    text <တတော စုတာဟံ ဝေဒေဟ၊ ဣဓ ဇာတော ဒုရိတ္ထိယာ။>
    text <ဂဗ္ဘမှိ ကုမ္ဘဒာသိယာ၊ ယတော ဇာတော သုဒုဂ္ဂတော။>
  text <၁၂၀၉>
    text <ဧဝမ္ပိ ဒုဂ္ဂတော သန္တော၊ သမစရိယံ အဓိဋ္ဌိတော။>
    text <ဥပဍ္ဎဘာဂံ ဘတ္တဿ၊ ဒဒာမိ ယော မေ ဣစ္ဆတိ။>
  text <၁၂၁၀>
    text <စာတုဒ္ဒသိံ ပဉ္စဒသိံ၊ သဒာ ဥပဝသာမဟံ။>
    text <န စာပိ ဘူတေ ဟိံသာမိ၊ ထေယျဉ္စာပိ ဝိဝဇ္ဇယိံ။>
  text <၁၂၁၁>
    text <သဗ္ဗမေဝ ဟိ နူနေတံ၊ သုစိဏ္ဏံ ဘဝတိ နိပ္ဖလံ။>
    text <နိရတ္ထံ မညိဒံ သီလံ၊ အလာတော ဘာသတီ ယထာ။>
  text <၁၂၁၂>
    text <ကလိမေဝ နူန ဂဏှာမိ၊ အသိပ္ပေါ ဓုတ္တကော ယထာ။>
    text <ကဋံ အလာတော ဂဏှာတိ၊ ကိတဝေါသိက္ခိတော ယထာ။>
  text <၁၂၁၃>
    text <ဒွာရံ နပ္ပဋိပဿာမိ၊ ယေန ဂစ္ဆာမိ သုဂ္ဂတိံ။>
    text <တသ္မာ ရာဇ ပရောဒာမိ၊ သုတွာ ကဿပဘာသိတံ။>
  text <၁၂၁၄>
    text <ဗီဇကဿ ဝစော သုတွာ၊ ရာဇာ အင်္ဂတိ မဗြဝိ။>
    text <နတ္ထိ ဒွာရံ သုဂတိယာ၊ နိယတိံ ကင်္ခ ဗီဇက။>
  text <၁၂၁၅>
    text <သုခံ ဝါ ယဒိ ဝါ ဒုက္ခံ၊ နိယတိယာ ကိရ လဗ္ဘတိ။>
    text <သံသာရသုဒ္ဓိ သဗ္ဗေသံ၊ မာ တုရိတ္ထော အနာဂတေ။>
  text <၁၂၁၆>
    text <အဟမ္ပိ ပုဗ္ဗေ ကလျာဏော၊ ဗြာဟ္မဏိဗ္ဘေသု ဗျာဝဋော။>
    text <ဝေါဟာရမနုသာသန္တော၊ ရတိဟီနော တဒန္တရာ။>
  text <၁၂၁၇>
    text <ပုနပိ ဘန္တေ ဒက္ခေမု၊ သင်္ဂတိ စေ ဘဝိဿတိ။>
    text <ဣဒံ ဝတွာန ဝေဒေဟော၊ ပစ္စဂါ သနိဝေသနံ။>
  text <၁၂၁၈>
    text <တတော ရတျာ ဝိဝသာနေ၊ ဥပဋ္ဌာနမှိ အင်္ဂတိ။>
    text <အမစ္စေ သန္နိပါတေတွာ၊ ဣဒံ ဝစနမဗြဝိ။>
  text <၁၂၁၉>
    text <စန္ဒကေ မေ ဝိမာနသ္မိံ၊ သဒာ ကာမေ ဝိဓေန္တု မေ။>
    text <မာ ဥပဂစ္ဆုံ အတ္ထေသု၊ ဂုယှပ္ပကာသိယေသု စ။>
  text <၁၂၂၀>
    text <ဝိဇယော စ သုနာမော စ၊ သေနာပတိ အလာတကော။>
    text <ဧတေ အတ္ထေ နိသီဒန္တု၊ ဝေါဟာရကုသလာ တယော။>
  text <၁၂၂၁>
    text <ဣဒံ ဝတွာန ဝေဒေဟော၊ ကာမေဝ ဗဟုမညထ။>
    text <န စာပိ ဗြာဟ္မဏိဗ္ဘေသု၊ အတ္ထေ ကိသ္မိဉ္စိ ဗျာဝဋော။>
  text <၁၂၂၂>
    text <တတော ဒွေသတ္တရတ္တဿ၊ ဝေဒေဟဿတြဇာ ပိယာ။>
    text <ရာဇကညာ ရုစာ နာမ၊ ဓာတိမာတရမဗြဝိ။>
  text <၁၂၂၃>
    text <အလင်္ကရောထ မံ ခိပ္ပံ၊ သခိယော စာလင်္ကရောန္တု မေ။>
    text <သုဝေ ပန္နရသော ဒိဗျော၊ ဂစ္ဆံ ဣဿရသန္တိကေ။>
  text <၁၂၂၄>
    text <တဿာ မာလျံ အဘိဟရိံသု၊ စန္ဒနဉ္စ မဟာရဟံ။>
    text <မဏိသင်္ခမုတ္တာရတနံ၊ နာနာရတ္တေ စ အမ္ဗရေ။>
  text <၁၂၂၅>
    text <တဉ္စ သောဝဏ္ဏယေ ပီဌေ၊ နိသိန္နံ ဗဟုကိတ္ထိယော။>
    text <ပရိကိရိယ ပသောဘိံသု၊ ရုစံ ရုစိရဝဏ္ဏိနိံ။>
  text <၁၂၂၆>
    text <သာ စ သခိမဇ္ဈဂတာ၊ သဗ္ဗာဘရဏဘူသိတာ။>
    text <သတေရတာ အဗ္ဘမိဝ၊ စန္ဒကံ ပါဝိသီ ရုစာ။>
  text <၁၂၂၇>
    text <ဥပသင်္ကမိတွာ ဝေဒေဟံ၊ ဝန္ဒိတွာ ဝိနယေ ရတံ။>
    text <သုဝဏ္ဏခစိတေ ပီဌေ၊ ဧကမန္တံ ဥပါဝိသိ။>
  text <၁၂၂၈>
    text <တဉ္စ ဒိသွာန ဝေဒေဟော၊ အစ္ဆရာနံဝ သင်္ဂမံ။>
    text <ရုစံ သခိမဇ္ဈဂတံ၊ ဣဒံ ဝစနမဗြဝိ။>
  text <၁၂၂၉>
    text <ကစ္စိ ရမသိ ပါသာဒေ၊ အန္တောပေါက္ခရဏိံ ပတိ။>
    text <ကစ္စိ ဗဟုဝိဓံ ခဇ္ဇံ၊ သဒာ အဘိဟရန္တိ တေ။>
  text <၁၂၃၀>
    text <ကစ္စိ ဗဟုဝိဓံ မာလျံ၊ ဩစိနိတွာ ကုမာရိယော။>
    text <ဃရကေ ကရောထ ပစ္စေကံ၊ ခိဍ္ဍာရတိရတာ မုဟုံ။>
  text <၁၂၃၁>
    text <ကေန ဝါ ဝိကလံ တုယှံ၊ ကိံ ခိပ္ပံ အာဟရန္တု တေ။>
    text <မနောကရဿု ကုဍ္ဍမုခီ၊ အပိ စန္ဒသမမှိပိ။>
  text <၁၂၃၂>
    text <ဝေဒေဟဿ ဝစော သုတွာ၊ ရုစာ ပိတရမဗြဝိ။>
    text <သဗ္ဗမေတံ မဟာရာဇ၊ လဗ္ဘတိဿရသန္တိကေ။>
  text <၁၂၃၃>
    text <သုဝေ ပန္နရသော ဒိဗျော၊ သဟဿံ အာဟရန္တု မေ။>
    text <ယထာဒိန္နဉ္စ ဒဿာမိ၊ ဒာနံ သဗ္ဗဝနီသွဟံ။>
  text <၁၂၃၄>
    text <ရုစာယ ဝစနံ သုတွာ၊ ရာဇာ အင်္ဂတိ မဗြဝိ။>
    text <ဗဟုံ ဝိနာသိတံ ဝိတ္တံ၊ နိရတ္ထံ အဖလံ တယာ။>
  text <၁၂၃၅>
    text <ဥပေါသထေ ဝသံ နိစ္စံ၊ အန္နပါနံ န ဘုဉ္ဇသိ။>
    text <နိယတေတံ အဘုတ္တဗ္ဗံ၊ နတ္ထိ ပုညံ အဘုဉ္ဇတော။>
  text <၁၂၃၆>
    text <ဗီဇကောပိ ဟိ သုတွာန၊ တဒာ ကဿပဘာသိတံ။>
    text <ပဿသန္တော မုဟုံ ဥဏှံ၊ ရုဒံ အဿူနိ ဝတ္တယိ။>
  text <၁၂၃၇>
    text <ယာဝ ရုစေ ဇီဝမာနာ၊ မာ ဘတ္တမပနာမယိ။>
    text <နတ္ထိ ဘဒ္ဒေ ပရော လောကော၊ ကိံ နိရတ္ထံ ဝိဟညသိ။>
  text <၁၂၃၈>
    text <ဝေဒေဟဿ ဝစော သုတွာ၊ ရုစာ ရုစိရဝဏ္ဏိနီ။>
    text <ဇာနံ ပုဗ္ဗာပရံ ဓမ္မံ၊ ပိတရံ ဧတဒဗြဝိ။>
  text <၁၂၃၉>
    text <သုတမေဝ ပုရေ အာသိ၊ သက္ခိ ဒိဋ္ဌမိဒံ မယာ။>
    text <ဗာလူပသေဝီ ယော ဟောတိ၊ ဗာလောဝ သမပဇ္ဇထ။>
  text <၁၂၄၀>
    text <မူဠှော ဟိ မူဠှမာဂမ္မ၊ ဘိယျော မောဟံ နိဂစ္ဆတိ။>
    text <ပတိရူပံ အလာတေန၊ ဗီဇကေန စ မုယှိတုံ။>
  text <၁၂၄၁>
    text <တွဉ္စ ဒေဝါသိ သပ္ပညော၊ ဓီရော အတ္ထဿ ကောဝိဒော။>
    text <ကထံ ဗာလေဟိ သဒိသံ၊ ဟီနဒိဋ္ဌိံ ဥပါဂမိ။>
  text <၁၂၄၂>
    text <သစေပိ သံသာရပထေန သုဇ္ဈတိ၊ နိရတ္ထိယာ ပဗ္ဗဇ္ဇာ ဂုဏဿ။>
    text <ကီဋောဝ အဂ္ဂိံ ဇလိတံ အပါပတံ၊ ဥပပဇ္ဇတိ မောဟမူဠှော နဂ္ဂဘာဝံ။>
  text <၁၂၄၃>
    text <သံသာရသုဒ္ဓီတိ ပုရေ နိဝိဋ္ဌာ၊ ကမ္မံ ဝိဒူသေန္တိ ဗဟူ အဇာနံ။>
    text <ပုဗ္ဗေ ကလီ ဒုဂ္ဂဟိတောဝအတ္ထာ၊ ဒုမ္မော စ ယာ ဗလိသာ အမ္ဗုဇောဝ။>
  text <၁၂၄၄>
    text <ဥပမံ တေ ကရိဿာမိ၊ မဟာရာဇ တဝတ္ထိယာ။>
    text <ဥပမာယ မိဓေကစ္စေ၊ အတ္ထံ ဇာနန္တိ ပဏ္ဍိတာ။>
  text <၁၂၄၅>
    text <ဝါဏိဇာနံ ယထာ နာဝါ၊ အပ္ပမာဏဘရာ ဂရု။>
    text <အတိဘာရံ သမာဒာယ၊ အဏ္ဏဝေ အဝသီဒတိ။>
  text <၁၂၄၆>
    text <ဧဝမေဝ နရော ပါပံ၊ ထောကံ ထောကမ္ပိ အာစိနံ။>
    text <အတိဘာရံ သမာဒာယ၊ နိရယေ အဝသီဒတိ။>
  text <၁၂၄၇>
    text <န တာဝ ဘာရော ပရိပူရော၊ အလာတဿ မဟီပတိ။>
    text <အာစိနာတိ စ တံ ပါပံ၊ ယေန ဂစ္ဆတိ ဒုဂ္ဂတိံ။>
  text <၁၂၄၈>
    text <ပုဗ္ဗေဝဿ ကတံ ပုညံ၊ အလာတဿ မဟီပတိ။>
    text <တဿေဝ ဒေဝ နိဿန္ဒော၊ ယဉ္စေသော လဘတေ သုခံ။>
  text <၁၂၄၉>
    text <ခီယတေ စဿ တံ ပုညံ၊ တထာ ဟိ အဂုဏေ ရတော။>
    text <ဥဇုမဂ္ဂံ အဝဟာယ၊ ကုမ္မဂ္ဂမနုဓာဝတိ။>
  text <၁၂၅၀>
    text <တုလာ ယထာ ပဂ္ဂဟိတာ၊ ဩဟိတေ တုလမဏ္ဍလေ။>
    text <ဥန္နမေတိ တုလာသီသံ၊ ဘာရေ ဩရောပိတေ သတိ။>
  text <၁၂၅၁>
    text <ဧဝမေဝ နရော ပုညံ၊ ထောကံ ထောကမ္ပိ အာစိနံ။>
    text <သဂ္ဂါတိမာနော ဒာသောဝ၊ ဗီဇကော သာတဝေ ရတော။>
  text <၁၂၅၂>
    text <ယမဇ္ဇ ဗီဇကော ဒာသော၊ ဒုက္ခံ ပဿတိ အတ္တနိ။>
    text <ပုဗ္ဗေဝဿ ကတံ ပါပံ၊ တမေသော ပဋိသေဝတိ။>
  text <၁၂၅၃>
    text <ခီယတေ စဿ တံ ပါပံ၊ တထာ ဟိ ဝိနယေ ရတော။>
    text <ကဿပဉ္စ သမာပဇ္ဇ၊ မာ ဟေဝုပ္ပထမာဂမာ။>
  text <၁၂၅၄>
    text <ယံ ယဉှိ ရာဇ ဘဇတိ၊ သန္တံ ဝါ ယဒိ ဝါ အသံ။>
    text <သီလဝန္တံ ဝိသီလံ ဝါ၊ ဝသံ တဿေဝ ဂစ္ဆတိ။>
  text <၁၂၅၅>
    text <ယာဒိသံ ကုရုတေ မိတ္တံ၊ ယာဒိသံ စူပသေဝတိ။>
    text <သောပိ တာဒိသကော ဟောတိ၊ သဟဝါသော ဟိ တာဒိသော။>
  text <၁၂၅၆>
    text <သေဝမာနော သေဝမာနံ၊ သမ္ဖုဋ္ဌော သမ္ဖုသံ ပရံ။>
    text <သရော ဒိဒ္ဓေါ ကလာပံဝ၊ အလိတ္တမုပလိမ္ပတိ။>
    text <ဥပလေပဘယာ ဓီရော၊ နေဝ ပါပသခါ သိယာ။>
  text <၁၂၅၇>
    text <ပူတိမစ္ဆံ ကုသဂ္ဂေန၊ ယော နရော ဥပနယှတိ။>
    text <ကုသာပိ ပူတိ ဝါယန္တိ၊ ဧဝံ ဗာလူပသေဝနာ။>
  text <၁၂၅၈>
    text <တဂရဉ္စ ပလာသေန၊ ယော နရော ဥပနယှတိ။>
    text <ပတ္တာပိ သုရဘိ ဝါယန္တိ၊ ဧဝံ ဓီရူပသေဝနာ။>
  text <၁၂၅၉>
    text <တသ္မာ ပတ္တပုဋဿေဝ၊ ဉတွာ သမ္ပါကမတ္တနော။>
    text <အသန္တေ နောပသေဝေယျ၊ သန္တေ သေဝေယျ ပဏ္ဍိတော။>
    text <အသန္တော နိရယံ နေန္တိ၊ သန္တော ပါပေန္တိ သုဂ္ဂတိံ။>
  text <၁၂၆၀>
    text <အဟမ္ပိ ဇာတိယော သတ္တ၊ သရေ သံသရိတတ္တနော။>
    text <အနာဂတာပိ သတ္တေဝ၊ ယာ ဂမိဿံ ဣတော စုတာ။>
  text <၁၂၆၁>
    text <ယာ မေ သာ သတ္တမီ ဇာတိ၊ အဟု ပုဗ္ဗေ ဇနာဓိပ။>
    text <ကမ္မာရပုတ္တော မဂဓေသု၊ အဟုံ ရာဇဂဟေ ပုရေ။>
  text <၁၂၆၂>
    text <ပါပံ သဟာယမာဂမ္မ၊ ဗဟုံ ပါပံ ကတံ မယာ။>
    text <ပရဒာရဿ ဟေဌေန္တော၊ စရိမှာ အမရာ ဝိယ။>
  text <၁၂၆၃>
    text <တံ ကမ္မံ နိဟိတံ အဋ္ဌာ၊ ဘသ္မစ္ဆန္နောဝ ပါဝကော။>
    text <အထ အညေဟိ ကမ္မေဟိ၊ အဇာယိံ ဝံသဘူမိယံ။>
  text <၁၂၆၄>
    text <ကောသမ္ဗိယံ သေဋ္ဌိကုလေ၊ ဣဒ္ဓေ ဖီတေ မဟဒ္ဓနေ။>
    text <ဧကပုတ္တော မဟာရာဇ၊ နိစ္စံ သက္ကတပူဇိတော။>
  text <၁၂၆၅>
    text <တတ္ထ မိတ္တံ အသေဝိဿံ၊ သဟာယံ သာတဝေ ရတံ။>
    text <ပဏ္ဍိတံ သုတသမ္ပန္နံ၊ သော မံ အတ္ထေ နိဝေသယိ။>
  text <၁၂၆၆>
    text <စာတုဒ္ဒသိံ ပဉ္စဒသိံ၊ ဗဟုံ ရတ္တိံ ဥပါဝသိံ။>
    text <တံ ကမ္မံ နိဟိတံ အဋ္ဌာ၊ နိဓီဝ ဥဒကန္တိကေ။>
  text <၁၂၆၇>
    text <အထ ပါပါန ကမ္မာနံ၊ ယမေတံ မဂဓေ ကတံ။>
    text <ဖလံ ပရိယာဂ မံ ပစ္ဆာ၊ ဘုတွာ ဒုဋ္ဌဝိသံ ယထာ။>
  text <၁၂၆၈>
    text <တတော စုတာဟံ ဝေဒေဟ၊ ရောရုဝေ နိရယေ စိရံ။>
    text <သကမ္မုနာ အပစ္စိဿံ၊ တံ သရံ န သုခံ လဘေ။>
  text <၁၂၆၉>
    text <ဗဟုဝဿဂဏေ တတ္ထ၊ ခေပယိတွာ ဗဟုံ ဒုခံ။>
    text <ဘိန္နာဂတေ အဟုံ ရာဇ၊ ဆဂလော ဥဒ္ဓတပ္ဖလော။>
  text <၁၂၇၀>
    text <သာတပုတ္တာ မယာ ဝူဠှာ၊ ပိဋ္ဌိယာ စ ရထေန စ။>
    text <တဿ ကမ္မဿ နိဿန္ဒော၊ ပရဒာရဂမနဿ မေ။>
  text <၁၂၇၁>
    text <တတော စုတာဟံ ဝေဒေဟ၊ ကပိ အာသိံ ဗြဟာဝနေ။>
    text <နိလုဉ္စိတဖလော ယေဝ၊ ယူထပေန ပဂဗ္ဘိနာ။>
    text <တဿ ကမ္မဿ နိဿန္ဒော၊ ပရဒာရဂမနဿ မေ။>
  text <၁၂၇၂>
    text <တတော စုတာဟံ ဝေဒေဟ၊ ဒဿနေသု ပသူ အဟုံ။>
    text <နိလုဉ္စိတော ဇဝေါ ဘဒြော၊ ယောဂ္ဂံ ဝူဠှံ စိရံ မယာ။>
    text <တဿ ကမ္မဿ နိဿန္ဒော၊ ပရဒာရဂမနဿ မေ။>
  text <၁၂၇၃>
    text <တတော စုတာဟံ ဝေဒေဟ၊ ဝဇ္ဇီသု ကုလမာဂမာ။>
    text <နေဝိတ္ထီ န ပုမာ အာသိံ၊ မနုဿတ္တေ သုဒုလ္လဘေ။>
    text <တဿ ကမ္မဿ နိဿန္ဒော၊ ပရဒာရဂမနဿ မေ။>
  text <၁၂၇၄>
    text <တတော စုတာဟံ ဝေဒေဟ၊ အဇာယိံ နန္ဒနေ ဝနေ။>
    text <ဘဝနေ တာဝတိံသာဟံ၊ အစ္ဆရာ ကာမဝဏ္ဏိနီ။>
  text <၁၂၇၅>
    text <ဝိစိတ္တဝတ္ထာဘရဏာ၊ အာမုတ္တမဏိကုဏ္ဍလာ။>
    text <ကုသလာ နစ္စဂီတဿ၊ သက္ကဿ ပရိစာရိကာ။>
  text <၁၂၇၆>
    text <တတ္ထ ဌိတာဟံ ဝေဒေဟ၊ သရာမိ ဇာတိယော ဣမာ။>
    text <အနာဂတာပိ သတ္တေဝ၊ ယာ ဂမိဿံ ဣတော စုတာ။>
  text <၁၂၇၇>
    text <ပရိယာဂတံ တံ ကုသလံ၊ ယံ မေ ကောသမ္ဗိယံ ကတံ။>
    text <ဒေဝေ စေဝ မနုဿေ စ၊ သန္ဓာဝိဿံ ဣတော စုတာ။>
  text <၁၂၇၈>
    text <သတ္တ ဇစ္စော မဟာရာဇ၊ နိစ္စံ သက္ကတပူဇိတာ။>
    text <ထီဘာဝါပိ န မုစ္စိဿံ၊ ဆဋ္ဌာ နိဂတိယော ဣမာ။>
  text <၁၂၇၉>
    text <သတ္တမီ စ ဂတိ ဒေဝ၊ ဒေဝပုတ္တော မဟိဒ္ဓိကော။>
    text <ပုမာ ဒေဝေါ ဘဝိဿာမိ၊ ဒေဝကာယသ္မိမုတ္တမော။>
  text <၁၂၈၀>
    text <အဇ္ဇာပိ သန္တာနမယံ၊ မာလံ ဂန္ထေန္တိ နန္ဒနေ။>
    text <ဒေဝပုတ္တော ဇဝေါ နာမ၊ ယော မေ မာလံ ပဋိစ္ဆတိ။>
  text <၁၂၈၁>
    text <မုဟုတ္တော ဝိယ သော ဒိဗျော၊ ဣဓ ဝဿာနိ သောဠသ။>
    text <ရတ္တိန္ဒိဝေါ စ သော ဒိဗျော၊ မာနုသိံ သရဒောသတံ။>
  text <၁၂၈၂>
    text <ဣတိ ကမ္မာနိ အနွေန္တိ၊ အသင်္ခေယျာပိ ဇာတိယော။>
    text <ကလျာဏံ ယဒိ ဝါ ပါပံ၊ န ဟိ ကမ္မံ ဝိနဿတိ။>
  text <၁၂၈၃>
    text <ယော ဣစ္ဆေ ပုရိသော ဟောတုံ၊ ဇာတိံ ဇာတိံ ပုနပ္ပုနံ။>
    text <ပရဒာရံ ဝိဝဇ္ဇေယျ၊ ဓောတပါဒောဝ ကဒ္ဒမံ။>
  text <၁၂၈၄>
    text <ယာ ဣစ္ဆေ ပုရိသော ဟောတုံ၊ ဇာတိံ ဇာတိံ ပုနပ္ပုနံ။>
    text <သာမိကံ အပစာယေယျ၊ ဣန္ဒံဝ ပရိစာရိကာ။>
  text <၁၂၈၅>
    text <ယော ဣစ္ဆေ ဒိဗျဘောဂဉ္စ၊ ဒိဗ္ဗမာယုံ ယသံ သုခံ။>
    text <ပါပါနိ ပရိဝဇ္ဇေတွာ၊ တိဝိဓံ ဓမ္မမာစရေ။>
  text <၁၂၈၆>
    text <ကာယေန ဝါစာ မနသာ၊ အပ္ပမတ္တော ဝိစက္ခဏော။>
    text <အတ္တနော ဟောတိ အတ္ထာယ၊ ဣတ္ထီ ဝါ ယဒိ ဝါ ပုမာ။>
  text <၁၂၈၇>
    text <ယေ ကေစိမေ မာနုဇာ ဇီဝလောကေ၊ ယသဿိနော သဗ္ဗသမန္တဘောဂါ။>
    text <အသံသယံ တေဟိ ပုရေ သုစိဏ္ဏံ၊ ကမ္မဿကာသေ ပုထု သဗ္ဗသတ္တာ။>
  text <၁၂၈၈>
    text <ဣင်္ဃာနုစိန္တေသိ သယမ္ပိ ဒေဝ၊ ကုတောနိဒာနာ တေ ဣမာ ဇနိန္ဒ။>
    text <ယာ တေ ဣမာ အစ္ဆရာသန္နိကာသာ၊ အလင်္ကတာ ကဉ္စနဇာလဆန္နာ။>
  text <၁၂၈၉>
    text <ဣစ္စေဝံ ပိတရံ ကညာ၊ ရုစာ တောသေသိ အင်္ဂတိံ။>
    text <မူဠှဿ မဂ္ဂမာစိက္ခိ၊ ဓမ္မမက္ခါသိ သုဗ္ဗတာ။>
  text <၁၂၉၀>
    text <အထာဂမာ ဗြဟ္မလောကာ၊ နာရဒော မာနုသိံ ပဇံ။>
    text <ဇမ္ဗုဒီပံ အဝေက္ခန္တော၊ အဒ္ဒာ ရာဇာနမင်္ဂတိံ။>
  text <၁၂၉၁>
    text <တတော ပတိဋ္ဌာ ပါသာဒေ၊ ဝေဒေဟဿ ပုရတ္ထတော။>
    text <တဉ္စ ဒိသွာနာနုပ္ပတ္တံ၊ ရုစာ ဣသိမဝန္ဒထ။>
  text <၁၂၉၂>
    text <အထာသနမှာ ဩရုယှ၊ ရာဇာ ဗျထိတမာနသော။>
    text <နာရဒံ ပရိပုစ္ဆန္တော၊ ဣဒံ ဝစနမဗြဝိ။>
  text <၁၂၉၃>
    text <ကုတော နု အာဂစ္ဆသိ ဒေဝဝဏ္ဏိ၊ ဩဘာသယံ သဗ္ဗဒိသာ စန္ဒိမာဝ။>
    text <အက္ခါဟိ မေ ပုစ္ဆိတော နာမဂေါတ္တံ၊ ကထံ တံ ဇာနန္တိ မနုဿလောကေ။>
  text <၁၂၉၄>
    text <အဟဉှိ ဒေဝတော ဣဒာနိ ဧမိ၊ ဩဘာသယံ သဗ္ဗဒိသာ စန္ဒိမာဝ။>
    text <အက္ခါမိ တေ ပုစ္ဆိတော နာမဂေါတ္တံ၊ ဇာနန္တိ မံ နာရဒော ကဿပေါ စ။>
  text <၁၂၉၅>
    text <အစ္ဆေရရူပံ တဝ ယာဒိသဉ္စ၊ ဝေဟာယသံ ဂစ္ဆသိ တိဋ္ဌသီ စ။>
    text <ပုစ္ဆာမိ တံ နာရဒ ဧတမတ္ထံ၊ အထ ကေန ဝဏ္ဏေန တဝါယမိဒ္ဓိ။>
  text <၁၂၉၆>
    text <သစ္စဉ္စ ဓမ္မော စ ဒမော စ စာဂေါ၊ ဂုဏာ မမေတေ ပကတာ ပုရာဏာ။>
    text <တေဟေဝ ဓမ္မေဟိ သုသေဝိတေဟိ၊ မနောဇဝေါ ယေန ကာမံ ဂတောသ္မိ။>
  text <၁၂၉၇>
    text <အစ္ဆေရမာစိက္ခသိ ပုညသိဒ္ဓိံ၊ သစေ ဟိ ဧတေဟိ ယထာ ဝဒေသိ။>
    text <ပုစ္ဆာမိ တံ နာရဒ ဧတမတ္ထံ၊ ပုဋ္ဌော စ မေ သာဓု ဝိယာကရောဟိ။>
  text <၁၂၉၈>
    text <ပုစ္ဆဿု မံ ရာဇ တဝေသ အတ္ထော၊ ယံ သံသယံ ကုရုသေ ဘူမိပါလ။>
    text <အဟံ တံ နိဿံသယတံ ဂမေမိ၊ နယေဟိ ဉာယေဟိ စ ဟေတုဘီ စ။>
  text <၁၂၉၉>
    text <ပုစ္ဆာမိ တံ နာရဒ ဧတမတ္ထံ၊ ပုဋ္ဌော စ မေ နာရဒ မာ မုသာ ဘဏိ။>
    text <အတ္ထိ နု ဒေဝါ ပိတရော နု အတ္ထိ၊ လောကော ပရော အတ္ထိ ဇနော ယမာဟု။>
  text <၁၃၀၀>
    text <အတ္ထေဝ ဒေဝါ ပိတရော စ အတ္ထိ၊ လောကော ပရော အတ္ထိ ဇနော ယမာဟု။>
    text <ကာမေသု ဂိဒ္ဓါ စ နရာ ပမူဠှာ၊ လောကံ ပရံ န ဝိဒူ မောဟယုတ္တာ။>
  text <၁၃၀၁>
    text <အတ္ထီတိ စေ နာရဒ သဒ္ဒဟာသိ၊ နိဝေသနံ ပရလောကေ မတာနံ။>
    text <ဣဓေဝ မေ ပဉ္စ သတာနိ ဒေဟိ၊ ဒဿာမိ တေ ပရလောကေ သဟဿံ။>
  text <၁၃၀၂>
    text <ဒဇ္ဇေမု ခေါ ပဉ္စ သတာနိ ဘောတော၊ ဇညာမု စေ သီလဝန္တံ ဝဒညုံ။>
    text <လုဒ္ဒံ တံ ဘောန္တံ နိရယေ ဝသန္တံ၊ ကော စောဒယေ ပရလောကေ သဟဿံ။>
  text <၁၃၀၃>
    text <ဣဓေဝ ယော ဟောတိ အဓမ္မသီလော၊ ပါပါစာရော အလသော လုဒ္ဒကမ္မော။>
    text <န ပဏ္ဍိတာ တသ္မိံ ဣဏံ ဒဒန္တိ၊ န ဟိ အာဂမော ဟောတိ တထာဝိဓမှာ။>
  text <၁၃၀၄>
    text <ဒက္ခဉ္စ ပေါသံ မနုဇာ ဝိဒိတွာ၊ ဥဋ္ဌာနကံ သီလဝန္တံ ဝဒညုံ။>
    text <သယမေဝ ဘောဂေဟိ နိမန္တယန္တိ၊ ကမ္မံ ကရိတွာ ပုန မာဟရေသိ။>
  text <၁၃၀၅>
    text <ဣတော စုတော ဒက္ခသိ တတ္ထ ရာဇ၊ ကာကောလသင်္ဃေဟိ ဝိကဿမာနံ။>
    text <တံ ခဇ္ဇမာနံ နိရယေ ဝသန္တံ၊ ကာကေဟိ ဂိဇ္ဈေဟိ စ သေနကေဟိ။>
    text <သဉ္ဆိန္နဂတ္တံ ရုဟိရံ သဝန္တံ၊ ကော စောဒယေ ပရလောကေ သဟဿံ။>
  text <၁၃၀၆>
    text <အန္ဓံတမံ တတ္ထ န စန္ဒသူရိယာ၊ နိရယော သဒာ တုမုလော ဃောရရူပေါ။>
    text <သာ နေဝ ရတ္တီ န ဒိဝါ ပညာယတိ၊ တထာဝိဓေ ကော ဝိစရေ ဓနတ္ထိကော။>
  text <၁၃၀၇>
    text <သဗလော စ သာမော စ ဒုဝေ သုဝါနာ၊ ပဝဒ္ဓကာယာ ဗလိနော မဟန္တာ။>
    text <ခါဒန္တိ ဒန္တေဟိ အယောမယေဟိ၊ ဣတော ပဏုန္နံ ပရလောကပတ္တံ။>
  text <၁၃၀၈>
    text <တံ ခဇ္ဇမာနံ နိရယေ ဝသန္တံ၊ လုဒ္ဒေဟိ ဝါဠေဟိ အဃမ္မိဂေဟိ စ။>
    text <သဉ္ဆိန္နဂတ္တံ ရုဟိရံ သဝန္တံ၊ ကော စောဒယေ ပရလောကေ သဟဿံ။>
  text <၁၃၀၉>
    text <ဥသူဟိ သတ္တီဟိ စ သုနိသိတာဟိ၊ ဟနန္တိ ဝိဇ္ဈန္တိ စ ပစ္စမိတ္တာ။>
    text <ကာဠူပကာဠာ နိရယမှိ ဃောရေ၊ ပုဗ္ဗေ နရံ ဒုက္ကဋကမ္မကာရိံ။>
  text <၁၃၁၀>
    text <တံ ဟညမာနံ နိရယေ ဝဇန္တံ၊ ကုစ္ဆိသ္မိံ ပဿသ္မိံ ဝိပ္ဖာလိတူဒရံ။>
    text <သဉ္ဆိန္နဂတ္တံ ရုဟိရံ သဝန္တံ၊ ကော စောဒယေ ပရလောကေ သဟဿံ။>
  text <၁၃၁၁>
    text <သတ္တီ ဥသူ တောမရဘိဏ္ဍိဝါလာ၊ ဝိဝိဓာဝုဓာ ဝဿန္တိ တတ္ထ ဒေဝါ။>
    text <ပတန္တိ အင်္ဂါရမိဝစ္စိမန္တော၊ သိလာသနီ ဝဿတိ လုဒ္ဒကမ္မေ။>
  text <၁၃၁၂>
    text <ဥဏှော စ ဝါတော နိရယမှိ ဒုဿဟော၊ န တမှိ သုခံ လဗ္ဘတိ ဣတ္တရမ္ပိ။>
    text <တံ တံ ဝိဓာဝန္တမလေနမာတုရံ၊ ကော စောဒယေ ပရလောကေ သဟဿံ။>
  text <၁၃၁၃>
    text <သန္ဓာဝမာနမ္ပိ ရထေသု ယုတ္တံ၊ သဇောတိဘူတံ ပထဝိံ ကမန္တံ။>
    text <ပတောဒလဋ္ဌီဟိ သုစောဒယန္တံ၊ ကော စောဒယေ ပရလောကေ သဟဿံ။>
  text <၁၃၁၄>
    text <တမာရုဟန္တံ ခုရသဉ္စိတံ ဂိရိံ၊ ဝိဘိံသနံ ပဇ္ဇလိတံ ဘယာနကံ။>
    text <သဉ္ဆိန္နဂတ္တံ ရုဟိရံ သဝန္တံ၊ ကော စောဒယေ ပရလောကေ သဟဿံ။>
  text <၁၃၁၅>
    text <တမာရုဟန္တံ ပဗ္ဗတသန္နိကာသံ၊ အင်္ဂါရရာသိံ ဇလိတံ ဘယာနကံ။>
    text <သုဒဍ္ဎဂတ္တံ ကပဏံ ရုဒန္တံ၊ ကော စောဒယေ ပရလောကေ သဟဿံ။>
  text <၁၃၁၆>
    text <အဗ္ဘကူဋသမာ ဥစ္စာ၊ ကဏ္ဋကနိစိတာ ဒုမာ။>
    text <အယောမယေဟိ တိက္ခေဟိ၊ နရလောဟိတပါယိဘိ။>
  text <၁၃၁၇>
    text <တမာရုဟန္တိ နာရိယော၊ နရာ စ ပရဒာရဂူ။>
    text <စောဒိတာ သတ္တိဟတ္ထေဟိ၊ ယမနိဒ္ဒေသကာရိဘိ။>
  text <၁၃၁၈>
    text <တမာရုဟန္တံ နိရယံ၊ သိမ္ဗလိံ ရုဟရိမက္ခိတံ။>
    text <ဝိဒဍ္ဎကာယံ ဝိတစံ၊ အာတုရံ ဂါဠှဝေဒနံ။>
  text <၁၃၁၉>
    text <ပဿသန္တံ မုဟုံ ဥဏှံ၊ ပုဗ္ဗကမ္မာပရာဓိကံ။>
    text <ဒုမဂ္ဂေ ဝိတစံ ဂတ္တံ၊ ကော တံ ယာစေယျ တံ ဓနံ။>
  text <၁၃၂၀>
    text <အဗ္ဘကူဋသမာ ဥစ္စာ၊ အသိပတ္တာစိတာ ဒုမာ။>
    text <အယောမယေဟိ တိက္ခေဟိ၊ နရလောဟိတပါယိဘိ။>
  text <၁၃၂၁>
    text <တမာရုဟန္တံ အသိပတ္တပါဒပံ၊ အသီဟိ တိက္ခေဟိ စ ဆိဇ္ဇမာနံ။>
    text <သဉ္ဆိန္နဂတ္တံ ရုဟိရံ သဝန္တံ၊ ကော စောဒယေ ပရလောကေ သဟဿံ။>
  text <၁၃၂၂>
    text <တတော နိက္ခန္တမတ္တံ တံ၊ အသိပတ္တာစိတာ ဒုမာ။>
    text <သမ္ပတိတံ ဝေတရဏိံ၊ ကော တံ ယာစေယျ တံ ဓနံ။>
  text <၁၃၂၃>
    text <ခရာ ခရောဒကာ တတ္တာ၊ ဒုဂ္ဂါ ဝေတရဏီ နဒီ။>
    text <အယောပေါက္ခရသဉ္ဆန္နာ၊ တိက္ခါ ပတ္တေဟိ သန္ဒတိ။>
  text <၁၃၂၄>
    text <တတ္ထ သဉ္ဆိန္နဂတ္တံ တံ၊ ဝုယှန္တံ ရုဟိရမက္ခိတံ။>
    text <ဝေတရညေ အနာလမ္ဗေ၊ ကော တံ ယာစေယျ တံ ဓနံ။>
  text <၁၃၂၅>
    text <ဝေဓာမိ ရုက္ခေါ ဝိယ ဆိဇ္ဇမာနော၊ ဒိသံ န ဇာနာမိ ပမူဠှသညော။>
    text <ဘယာနုတပ္ပါမိ မဟာ စ မေ ဘယာ၊ သုတွာန ကထာ တဝ ဘာသိတာ ဣသေ။>
  text <၁၃၂၆>
    text <အာဒိတ္တေ ဝါရိမဇ္ဈံဝ၊ ဒီပံဝေါဃေ မဟဏ္ဏဝေ။>
    text <အန္ဓကာရေဝ ပဇ္ဇောတော၊ တွံ နောသိ သရဏံ ဣသေ။>
  text <၁၃၂၇>
    text <အတ္ထဉ္စ ဓမ္မံ အနုသာသ မံ ဣသေ၊ အတီတမဒ္ဓါ အပရာဓိတံ မယာ။>
    text <အာစိက္ခ မေ နာရဒ သုဒ္ဓိမဂ္ဂံ၊ ယထာ အဟံ နော နိရယံ ပတေယျံ။>
  text <၁၃၂၈>
    text <ယထာ အဟု ဓတရဋ္ဌော၊ ဝေဿာမိတ္တော အဋ္ဌကော ယာမတဂ္ဂိ။>
    text <ဥသိန္ဒရော စာပိ သိဝီ စ ရာဇာ၊ ပရိစာရကာ သမဏဗြာဟ္မဏာနံ။>
  text <၁၃၂၉>
    text <ဧတေ စညေ စ ရာဇာနော၊ ယေ သဂ္ဂဝိသယံ ဂတာ။>
    text <အဓမ္မံ ပရိဝဇ္ဇေတွာ၊ ဓမ္မံ စရ မဟီပတိ။>
  text <၁၃၃၀>
    text <အန္နဟတ္ထာ စ တေ ဗျမှေ၊ ဃောသယန္တု ပုရေ တဝ။>
    text <ကော ဆာတော ကော စ တသိတော၊ ကော မာလံ ကော ဝိလေပနံ။>
    text <နာနာရတ္တာနံ ဝတ္ထာနံ၊ ကော နဂ္ဂေါ ပရိဒဟိဿတိ။>
  text <၁၃၃၁>
    text <ကော ပန္ထေ ဆတ္တမာနေတိ၊ ပါဒုကာ စ မုဒူ သုဘာ။>
    text <ဣတိ သာယဉ္စ ပါတော စ၊ ဃောသယန္တု ပုရေ တဝ။>
  text <၁၃၃၂>
    text <ဇိဏ္ဏံ ပေါသံ ဂဝဿဉ္စ၊ မာဿု ယုဉ္ဇ ယထာ ပုရေ။>
    text <ပရိဟာရဉ္စ ဒဇ္ဇာသိ၊ အဓိကာရကတော ဗလီ။>
  text <၁၃၃၃>
    text <ကာယော တေ ရထသညာတော၊ မနောသာရထိကော လဟု။>
    text <အဝိဟိံသာသာရိတက္ခေါ၊ သံဝိဘာဂပဋိစ္ဆဒော။>
  text <၁၃၃၄>
    text <ပါဒသညမနေမိယော၊ ဟတ္ထသညမပက္ခရော။>
    text <ကုစ္ဆိသညမနဗ္ဘန္တော၊ ဝါစာသညမကူဇနော။>
  text <၁၃၃၅>
    text <သစ္စဝါကျသမတ္တင်္ဂေါ၊ အပေသုညသုသညတော။>
    text <ဂိရာသခိလနေလင်္ဂေါ၊ မိတဘာဏိသိလေသိတော။>
  text <၁၃၃၆>
    text <သဒ္ဓါလောဘသုသင်္ခါရော၊ နိဝါတဉ္ဇလိကုဗ္ဗရော။>
    text <အထဒ္ဓတာနတီသာကော၊ သီလသံဝရနန္ဓနော။>
  text <၁၃၃၇>
    text <အက္ကောဓနမနုဂ္ဃာတီ၊ ဓမ္မပဏ္ဍရဆတ္တကော။>
    text <ဗာဟုသစ္စမပါလမ္ဗော၊ ဌိတစိတ္တမုပါဓိယော။>
  text <၁၃၃၈>
    text <ကာလညုတာစိတ္တသာရော၊ ဝေသာရဇ္ဇတိဒဏ္ဍကော။>
    text <နိဝါတဝုတ္တိယောတ္တကော၊ အနတိမာနယုဂေါ လဟု။>
  text <၁၃၃၉>
    text <အလီနစိတ္တသန္ထာရော၊ ဝုဒ္ဓိသေဝီ ရဇောဟတော။>
    text <သတိ ပတောဒော ဓီရဿ၊ ဓိတိ ယောဂေါ စ ရသ္မိယော။>
  text <၁၃၄၀>
    text <မနော ဒန္တံ ပထံ နေတိ၊ သမဒန္တေဟိ ဝါဟိဘိ။>
    text <ဣစ္ဆာ လောဘော စ ကုမ္မဂ္ဂေါ၊ ဥဇုမဂ္ဂေါ စ သံယမော။>
  text <၁၃၄၁>
    text <ရူပေ သဒ္ဒေ ရသေ ဂန္ဓေ၊ ဝါဟနဿ ပဓာဝတော။>
    text <ပညာ အာကောဋနီ ရာဇ၊ တတ္ထ အတ္တာဝ သာရထိ။>
  text <၁၃၄၂>
    text <သစေ ဧတေန ယာနေန၊ သမစရိယာ ဒဠှာ ဓိတိ။>
    text <သဗ္ဗကာမဒုဟော ရာဇ၊ န ဇာတု နိရယံ ဝဇေ။>
  text <၁၃၄၃>
    text <အလာတော ဒေဝဒတ္တောသိ၊ သုနာမော အာသိ ဘဒ္ဒဇိ။>
    text <ဝိဇယော သာရိပုတ္တောသိ၊ မောဂ္ဂလ္လာနောသိ ဗီဇကော။>
  text <၁၃၄၄>
    text <သုနက္ခတ္တော လိစ္ဆဝိပုတ္တော၊ ဂုဏော အာသိ အစေလကော။>
    text <အာနန္ဒော သာ ရုစာ အာသိ၊ ယာ ရာဇာနံ ပသာဒယိ။>
  text <၁၃၄၅>
    text <ဦရုဝေဠကဿပေါ ရာဇာ၊ ပါပဒိဋ္ဌိ တဒာ အဟု။>
    text <မဟာဗြဟ္မာ ဗောဓိသတ္တော၊ ဧဝံ ဓာရေထ ဇာတကန္တိ။>
  stand <မဟာနာရဒကဿပဇာတကံ အဋ္ဌမံ။>
  text <  <
  text <၅၄၆။ ဝိဓုရဇာတကံ ၉>
  text <>
  text <  <
  text <ဒောဟဠကဏ္ဍံ>
  text <၁၃၄၆>
    text <ပဏ္ဍု ကိသိယာသိ ဒုဗ္ဗလာ၊ ဝဏ္ဏရူပံ နတဝေဒိသံ ပုရေ။>
    text <ဝိမလေ အက္ခါဟိ ပုစ္ဆိတာ၊ ကီဒိသီ တုယှံ သရီရဝေဒနာ။>
  text <၁၃၄၇>
    text <ဓမ္မော မနုဇေသု မာတီနံ၊ ဒောဟဠော နာမ ဇနိန္ဒ ဝုစ္စတိ။>
    text <ဓမ္မာဟတံ နာဂကုဉ္ဇရ၊ ဝိဓုရဿ ဟဒယာဘိပတ္ထယေ။>
  text <၁၃၄၈>
    text <စန္ဒံ ခေါ တွံ ဒောဟဠာယသိ၊ သူရိယံ ဝါ အထ ဝါပိ မာလုတံ။>
    text <ဒုလ္လဘဉှိ ဝိဓုရဿ ဒဿနံ၊ ကော ဝိဓုရမိဓ မာနယိဿတိ။>
  text <၁၃၄၉>
    text <ကိန္နု တာတ တုဝံ ပဇ္ဈာယသိ၊ ပဒုမံ ဟတ္ထဂတံဝ တေ မုခံ။>
    text <ကိန္နု ဒုမ္မနရူပေါသိ ဣဿရ၊ မာ တွံ သောစိ အမိတ္တတာပန။>
  text <၁၃၅၀>
    text <မာတာ ဟိ တဝ ဣရန္ဓတိ၊ ဝိဓုရဿ ဟဒယံ ဓနိယတိ။>
    text <ဒုလ္လဘဉှိ ဝိဓုရဿ ဒဿနံ၊ ကော ဝိဓုရမိဓ မာနယိဿတိ။>
  text <၁၃၅၁>
    text <တဿ ဘတ္တုပရိယေသနံ စရ၊ ယော ဝိဓုရမိဓ မာနယိဿတိ။>
    text <ပိတုနော စ သာ သုတွာန ဝါကျံ၊ ရတ္တိံ နိက္ခမ္မ အဝဿုတိံ စရိ။>
  text <၁၃၅၂>
    text <ကေ ဂန္ဓဗ္ဗေ ရက္ခသေ စ နာဂေ၊ ကေ ကိမ္ပုရိသေ စာပိ မာနုသေ။>
    text <ကေ ပဏ္ဍိတေ သဗ္ဗကာမဒဒေ၊ ဒီဃရတ္တံ ဘတ္တာ မေ ဘဝိဿတိ။>
  text <၁၃၅၃>
    text <အဿာသ ဟေဿာမိ တေ ပတိ၊ ဘတ္တာ တေ ဟေဿာမိ အနိန္ဒလောစနေ။>
    text <ပညာ ဟိ မမံ တထာဝိဓာ၊ အဿာသ ဟေဿသိ ဘရိယာ မမ။>
  text <၁၃၅၄>
    text <အဝစာသိ ပုဏ္ဏကံ ဣရန္ဓတီ၊ ပုဗ္ဗပထာနုဂတေန စေတသာ။>
    text <ဧဟိ ဂစ္ဆာမ ပိတု မမန္တိကေ၊ ဧသောဝ တေ ဧတမတ္ထံ ပဝက္ခတိ။>
  text <၁၃၅၅>
    text <အလင်္ကတာ သုဝသနာ၊ မာလိနီ စန္ဒနုဿဒာ။>
    text <ယက္ခံ ဟတ္ထေ ဂဟေတွာန၊ ပိတုသန္တိကုပါဂမိ။>
  text <၁၃၅၆>
    text <နာဂဝရ ဝစော သုဏောဟိ မေ၊ ပတိရူပံ ပဋိပဇ္ဇ သုင်္ကိယံ။>
    text <ပတ္ထေမိ အဟံ ဣရန္ဓတိံ၊ တာယ သမင်္ဂိံ ကရောဟိ မံ တုဝံ။>
  text <၁၃၅၇>
    text <သတံ ဟတ္ထီ သတံ အဿာ၊ သတံ အဿတရီရထာ။>
    text <သတံ ဝလဘိယော ပုဏ္ဏာ၊ နာနာရတ္နဿ ကေဝလာ။>
    text <တေ နာဂ ပဋိပဇ္ဇဿု၊ ဓီတရံ ဒေဟိရန္ဓတိံ။>
  text <၁၃၅၈>
    text <ယာဝ အာမန္တယေ ဉာတီ၊ မိတ္တေ စ သုဟဒဇ္ဇနေ။>
    text <အနာမန္တ ကတံ ကမ္မံ၊ တံ ပစ္ဆာ အနုတပ္ပတိ။>
  text <၁၃၅၉>
    text <တတော သော ဝရုဏော နာဂေါ၊ ပဝိသိတွာ နိဝေသနံ။>
    text <ဘရိယံ အာမန္တယိတွာန၊ ဣဒံ ဝစနမဗြဝိ။>
  text <၁၃၆၀>
    text <အယံ သော ပုဏ္ဏကော ယက္ခေါ၊ ယာစတီ မံ ဣရန္ဓတိံ။>
    text <ဗဟုနာ ဝိတ္တလာဘေန၊ တဿ ဒေမ ပိယံ မမံ။>
  text <၁၃၆၁>
    text <န ဓနေန န ဝိတ္တေန၊ လဗ္ဘာ အမှံ ဣရန္ဓတီ။>
    text <သစေ စ ခေါ ဟဒယံ ပဏ္ဍိတဿ၊ ဓမ္မေန လဒ္ဓါ ဣဓ မာဟရေယျ။>
    text <ဧတေန ဝိတ္တေန ကုမာရိ လဗ္ဘာ၊ နာညံ ဓနံ ဥတ္တရိ ပတ္ထယာမ။>
  text <၁၃၆၂>
    text <တတော သော ဝရုဏော နာဂေါ၊ နိက္ခမိတွာ နိဝေသနာ။>
    text <ပုဏ္ဏကာမန္တယိတွာန၊ ဣဒံ ဝစနမဗြဝိ။>
  text <၁၃၆၃>
    text <န ဓနေန န ဝိတ္တေန၊ လဗ္ဘာ အမှံ ဣရန္ဓတီ။>
    text <သစေ တုဝံ ဟဒယံ ပဏ္ဍိတဿ၊ ဓမ္မေန လဒ္ဓါ ဣဓ မာဟရေသိ။>
    text <ဧတေန ဝိတ္တေန ကုမာရိ လဗ္ဘာ၊ နာညံ ဓနံ ဥတ္တရိ ပတ္ထယာမ။>
  text <၁၃၆၄>
    text <ယံ ပဏ္ဍိတောတျေကေ ဝဒန္တိ လောကေ၊ တမေဝ ဗာလောတိ ပုနာဟု အညေ။>
    text <အက္ခါဟိ မေ ဝိပ္ပဝဒန္တိ ဧတ္ထ၊ ကံ ပဏ္ဍိတံ နာဂ တုဝံ ဝဒေသိ။>
  text <၁၃၆၅>
    text <ကောရဗျရာဇဿ ဓနဉ္စယဿ၊ ယဒိ တေ သုတော ဝိဓုရော နာမ ကတ္တာ။>
    text <အာနေဟိ တံ ပဏ္ဍိတံ ဓမ္မလဒ္ဓါ၊ ဣရန္ဓတီ ပဒစရာ တေ ဟောတု။>
  text <၁၃၆၆>
    text <ဣဒဉ္စ သုတွာ ဝရုဏဿ ဝါကျံ၊ ဥဋ္ဌာယ ယက္ခေါ ပရမပ္ပတီတော။>
    text <တတ္ထေဝ သန္တော ပုရိသံ အသံသိ၊ အာနေဟိ အာဇညမိဓေဝ ယုတ္တံ။>
  text <၁၃၆၇>
    text <ဇာတရူပမယာ ကဏ္ဏာ၊ ကာစမှိစမယာ ခုရာ။>
    text <ဇမ္ဗောနဒဿ ပါကဿ၊ သုဝဏ္ဏဿ ဥရစ္ဆဒော။>
  text <၁၃၆၈>
    text <ဒေဝဝါဟဝဟံ ယာနံ၊ အဿမာရုယှ ပုဏ္ဏကော။>
    text <အလင်္ကတော ကပ္ပိတကေသမဿု၊ ပက္ကာမိ ဝေဟာယသမန္တလိက္ခေ။>
  text <၁၃၆၉>
    text <သော ပုဏ္ဏကော ကာမရာဂေန ဂိဒ္ဓေါ၊ ဣရန္ဓတိံ နာဂကညံ ဇိဂီသံ။>
    text <ဂန္တွာန တံ ဘူတပတိံ ယသဿိံ၊ ဣစ္စဗြဝီ ဝေဿဝဏံ ကုဝေရံ။>
  text <၁၃၇၀>
    text <ဘောဂဝတီ နာမ မန္ဒိရေ၊ ဝါသာ ဟိရညဝတီတိ ဝုစ္စတိ။>
    text <နဂရေ နိမ္မိတေ ကဉ္စနမယေ၊ မဏ္ဍလဿ ဥရဂဿ နိဋ္ဌိတံ။>
  text <၁၃၇၁>
    text <အဋ္ဋာလကာ ဩဋ္ဌဂီဝိယော၊ လောဟိတင်္ကဿ မသာရဂလ္လိနော။>
    text <ပါသာဒေတ္ထ သိလာမယာ၊ သောဝဏ္ဏရတနေဟိ ဆာဒိတာ။>
  text <၁၃၇၂>
    text <အမ္ဗာ တိလကာ စ ဇမ္ဗုယော၊ သတ္တပဏ္ဏာ မုစလိန္ဒကေတကာ။>
    text <ပိယင်္ဂု ဥဒ္ဒာလကာ သဟာ၊ ဥပရိဘဒ္ဒကာ သိန္ဒုဝါရကာ။>
  text <၁၃၇၃>
    text <စမ္ပေယျကာ နာဂမလ္လိကာ၊ ဘဂိနီမာလာ အထ မေတ္ထ ကောလိယာ။>
    text <ဧတေ ဒုမာ ပရိဏာမိတာ၊ သောဘယန္တိ ဥရဂဿ မန္ဒိရံ။>
  text <၁၃၇၄>
    text <ခဇ္ဇုရေတ္ထ သိလာမယာ၊ သောဝဏ္ဏဓုဝပုပ္ဖိတာ ဗဟူ။>
    text <ယတ္ထ ဝသတော ပပါတိကော၊ နာဂရာဇာ ဝရုဏော မဟိဒ္ဓိကော။>
  text <၁၃၇၅>
    text <တဿ ကောမာရိကာ ဘရိယာ၊ ဝိမလာ ကဉ္စနဝေလ္လိဝိဂ္ဂဟာ။>
    text <ကာလာ တရုဏာဝ ဥဂ္ဂတာ၊ ပုစိမန္ဒတ္ထနီ စာရုဒဿနာ။>
    text <>
    text <>
  text <၁၃၇၆>
    text <လာခါရသရတ္တသုစ္ဆဝီ၊ ကဏိကာရာဝ နိဝါတပုပ္ဖိတာ။>
    text <တိဒိဝေါကစရာဝ အစ္ဆရာ၊ ဝိဇ္ဇုဝဗ္ဘဃနာ ဝိနိဿဋာ။>
  text <၁၃၇၇>
    text <သာ ဒောဟဠိနီ သုဝိမှိတာ၊ ဝိဓုရဿ ဟဒယံ ဓနိယတိ။>
    text <တံ တေသံ ဒေမိ ဣဿရ၊ တေန တေ ဒေန္တိ ဣရန္ဓတိံ မမံ။>
  text <၁၃၇၈>
    text <သော ပုဏ္ဏကော ဘူတပတိံ ယသဿိံ၊ အာမန္တယ ဝေဿဝဏံ ကုဝေရံ။>
    text <တတ္ထေဝ သန္တော ပုရိသံ အသံသိ၊ အာနေဟိ အာဇညမိဓေဝ ယုတ္တံ။>
  text <၁၃၇၉>
    text <ဇာတရူပမယာ ကဏ္ဏာ၊ ကာစမှိစမယာ ခုရာ။>
    text <ဇမ္ဗောနဒဿ ပါကဿ၊ သုဝဏ္ဏဿ ဥရစ္ဆဒော။>
  text <၁၃၈၀>
    text <ဒေဝဝါဟဝဟံ ယာနံ၊ အဿမာရုယှ ပုဏ္ဏကော။>
    text <အလင်္ကတော ကပ္ပိတကေသမဿု၊ ပက္ကာမိ ဝေဟာယသမန္တလိက္ခေ။>
  text <၁၃၈၁>
    text <သော အဂ္ဂမာ ရာဇဂဟံ သုရမ္မံ၊ အင်္ဂဿ ရညော နဂရံ ဒုရာယုတံ။>
    text <ပဟူတဘက္ခံ ဗဟုအန္နပါနံ၊ မသက္ကသာရံ ဝိယ ဝါသဝဿ။>
  text <၁၃၈၂>
    text <မယူရကောဉ္စာဂဏသမ္ပဃုဋ္ဌံ၊ ဒိဇာဘိဃုဋ္ဌံ ဒိဇသင်္ဃသေဝိတံ။>
    text <နာနာသကုန္တာဘိရုဒံ သုဝင်္ဂဏံ၊ ပုပ္ဖာဘိကိဏ္ဏံ ဟိမဝံဝ ပဗ္ဗတံ။>
  text <၁၃၈၃>
    text <သော ပုဏ္ဏကော ဝေပုလမာဘိရူဟိ၊ သိလုစ္စယံ ကိမ္ပုရိသာနုစိဏ္ဏံ။>
    text <အနွေသမာနော မဏိရတနံ ဥဠာရံ၊ တမဒ္ဒသာ ပဗ္ဗတကူဋမဇ္ဈေ။>
  text <၁၃၈၄>
    text <ဒိသွာ မဏိံ ပဘဿရံ ဇာတိမန္တံ၊ မနောဟရံ မဏိရတနံ ဥဠာရံ။>
    text <ဒဒ္ဒလ္လမာနံ ယသသာ ယသဿိနံ၊ ဩဘာသတီ ဝိဇ္ဇုရိဝန္တလိက္ခေ။>
  text <၁၃၈၅>
    text <တမဂ္ဂဟီ ဝေဠုရိယံ မဟဂ္ဃံ၊ မနောဟရံ နာမ မဟာနုဘာဝံ။>
    text <အာဇညမာရုယှ မနောမဝဏ္ဏော၊ ပက္ကာမိ ဝေဟာယသမန္တလိက္ခေ။>
  text <၁၃၈၆>
    text <သော အဂ္ဂမာ နဂရမိန္ဒပတ္ထံ၊ ဩရုယှုပါဂစ္ဆိ သဘံ ကုရူနံ။>
    text <သမာဂတေ ဧကသတံ သမဂ္ဂေ၊ အဝှေတ္ထ ယက္ခေါ အဝိကမ္ပမာနော။>
  text <၁၃၈၇>
    text <ကော နီဓ ရညံ ဝရမာဘိဇေတိ၊ ကမာဘိဇေယျာမ ဝရဒ္ဓနေန။>
    text <ကမနုတ္တရံ ရတနဝရံ ဇိနာမ၊ ကော ဝါပိ နော ဇေတိ ဝရဒ္ဓနေန။>
  text <၁၃၈၈>
    text <ကုဟိံ နု ရဋ္ဌေ တဝ ဇာတိဘူမိ၊ န ကောရဗျဿေဝ ဝစော တဝေဒံ။>
    text <အဘီတောသိ နော ဝဏ္ဏနိဘာယ သဗ္ဗေ၊ အက္ခါဟိ မေ နာမဉ္စ ဗန္ဓဝေ စ။>
  text <၁၃၈၉>
    text <ကစ္စာယနော မာဏဝကောသ္မိ ရာဇ၊ အနူနနာမော ဣတိ မဝှယန္တိ။>
    text <အင်္ဂေသု မေ ဉာတယော ဗန္ဓဝါ စ၊ အက္ခေန ဒေဝသ္မိ ဣဓာနုပတ္တော။>
  text <၁၃၉၀>
    text <ကိံ မာဏဝဿ ရတနာနိ အတ္ထိ၊ ယေ တံ ဇိနန္တော ဟရေ အက္ခဓုတ္တော။>
    text <ဗဟူနိ ရညော ရတနာနိ အတ္ထိ၊ တေ တွံ ဒလိဒ္ဒော ကထမဝှယေသိ။>
  text <၁၃၉၁>
    text <မနောဟရော နာမ မဏီ မမာယံ၊ မနောဟရံ မဏိရတနံ ဥဠာရံ။>
    text <ဣမဉ္စ အာဇညမမိတ္တတာပနံ၊ ဧတံ မေ ဇိနိတွာ ဟရေ အက္ခဓုတ္တော။>
  text <၁၃၉၂>
    text <ဧကော မဏီ မာဏဝ ကိံ ကရိဿတိ၊ အာဇာနိယေကော ပန ကိံ ကရိဿတိ။>
    text <ဗဟူနိ ရညော မဏိရတနာနိ အတ္ထိ၊ အာဇာနိယာ ဝါတဇဝါ အနပ္ပကာ။>
  stand <ဒောဟဠကဏ္ဍံ နာမ။>
  text <  <
  text <မဏိကဏ္ဍံ>
  text <၁၃၉၃>
    text <ဣဒဉ္စ မေ မဏိရတနံ၊ ပဿ တွံ ဒွိပဒုတ္တမ။>
    text <ဣတ္ထီနံ ဝိဂ္ဂဟာ စေတ္ထ၊ ပုရိသာနဉ္စ ဝိဂ္ဂဟာ။>
  text <၁၃၉၄>
    text <မိဂါနံ ဝိဂ္ဂဟာ စေတ္ထ၊ သကုဏာနဉ္စ ဝိဂ္ဂဟာ။>
    text <နာဂရာဇာ သုပဏ္ဏာ စ၊ မဏိမှိ ပဿ နိမ္မိတံ။>
  text <၁၃၉၅>
    text <ဟတ္ထာနီကံ ရထာနီကံ၊ အဿေ ပတ္တီ စ ဝမ္မိနေ။>
    text <စတုရင်္ဂိနိမံ သေနံ၊ မဏိမှိ ပဿ နိမ္မိတံ။>
  text <၁၃၉၆>
    text <ဟတ္ထာရောဟေ အနီကဋ္ဌေ၊ ရထိကေ ပတ္တိကာရကေ။>
    text <ဗလဂ္ဂါနိ ဝိယူဠှာနိ၊ မဏိမှိ ပဿ နိမ္မိတံ။>
  text <၁၃၉၇>
    text <ပုရံ ဥဒ္ဓါပသမ္ပန္နံ၊ ဗဟုပါကာရတောရဏံ။>
    text <သိင်္ဃာဋကေသု ဘူမိယော၊ မဏိမှိ ပဿ နိမ္မိတံ။>
  text <၁၃၉၈>
    text <ဧသိကာ ပရိခါယော စ၊ ပလိခံ အဂ္ဂဠာနိ စ။>
    text <အဋ္ဋာလကေ စ ဒွာရေ စ၊ မဏိမှိ ပဿ နိမ္မိတံ။>
  text <၁၃၉၉>
    text <ပဿ တောရဏမဂ္ဂေသု၊ နာနာဒိဇာ ဂဏာ ဗဟူ။>
    text <ဟံသာ ကောဉ္စာ မယူရာ စ၊ စက္ကဝါကာ စ ကုက္ကုဟာ။>
  text <၁၄၀၀>
    text <ကုဏာလကာ ဗဟူ စိတြာ၊ သိခဏ္ဍီ ဇီဝဇီဝကာ။>
    text <နာနာဒိဇဂဏာကိဏ္ဏံ၊ မဏိမှိ ပဿ နိမ္မိတံ။>
  text <၁၄၀၁>
    text <ပဿ နဂရံ သုပါကာရံ၊ အဗ္ဘုတံ လောမဟံသနံ။>
    text <သမုဿိတဓဇံ ရမ္မံ၊ သောဏ္ဏဝါလုကသန္ထတံ။>
  text <၁၄၀၂>
    text <ပဿေတ္ထ ပဏ္ဏသာလာယော၊ ဝိဘတ္တာ ဘာဂသော မိတာ။>
    text <နိဝေသနေ နိဝေသေ စ၊ သန္ဓိဗျူဟေ ပထဒ္ဓိယော။>
  text <၁၄၀၃>
    text <ပါနာဂါရေ စ သောဏ္ဍေ စ၊ သူနာ ဩဒနိယာ ဃရာ။>
    text <ဝေသီ စ ဂဏိကာယော စ၊ မဏိမှိ ပဿ နိမ္မိတံ။>
  text <၁၄၀၄>
    text <မာလာကာရေ စ ရဇကေ၊ ဂန္ဓိကေ အထ ဒုဿိကေ။>
    text <သုဝဏ္ဏကာရေ မဏိကာရေ၊ မဏိမှိ ပဿ နိမ္မိတံ။>
  text <၁၄၀၅>
    text <အာဠာရိကေ စ သူဒေ စ၊ နဋနာဋကဂါယိနော။>
    text <ပါဏိဿရေ ကုမ္ဘထူနိကေ၊ မဏိမှိ ပဿ နိမ္မိတံ။>
  text <၁၄၀၆>
    text <ပဿ ဘေရီ မုဒိင်္ဂါ စ၊ သင်္ခါ ပဏဝဒိန္ဒိမာ။>
    text <သဗ္ဗဉ္စ တာဠာဝစရံ၊ မဏိမှိ ပဿ နိမ္မိတံ။>
  text <၁၄၀၇>
    text <သမ္မတာလဉ္စ ဝီဏဉ္စ၊ နစ္စဂီတံ သုဝါဒိတံ။>
    text <တူရိယတာဠိတသင်္ဃုဋ္ဌံ၊ မဏိမှိ ပဿ နိမ္မိတံ။>
  text <၁၄၀၈>
    text <လင်္ဃိကာ မုဋ္ဌိကာ စေတ္ထ၊ မာယာကာရာ စ သောဘိယာ။>
    text <ဝေတာလိကေ စ ဇလ္လေ စ၊ မဏိမှိ ပဿ နိမ္မိတံ။>
  text <၁၄၀၉>
    text <သမဇ္ဇာ စေတ္ထ ဝတ္တန္တိ၊ အာကိဏ္ဏာ နရနာရိဘိ။>
    text <မဉ္စာတိမဉ္စေ ဘူမိယော၊ မဏိမှိ ပဿ နိမ္မိတံ။>
  text <၁၄၁၀>
    text <ပဿ မလ္လေ သမဇ္ဇသ္မိံ၊ ဖောဋေန္တေ ဒိဂုဏံ ဘုဇံ။>
    text <နိဟတေ နိဟတမာနေ စ၊ မဏိမှိ ပဿ နိမ္မိတံ။>
  text <၁၄၁၁>
    text <ပဿ ပဗ္ဗတပါဒေသု၊ နာနာမိဂဂဏာ ဗဟူ။>
    text <သီဟာ ဗျဂ္ဃာ ဝရာဟာ စ၊ အစ္ဆကောကတရစ္ဆယော။>
  text <၁၄၁၂>
    text <ပလာသာဒာ ဂဝဇာ စ၊ မဟိံသာ ရောဟိတာ ရုရူ။>
    text <ဧဏေယျာ စ ဝရာဟာ စ၊ ဂဏိနော နီက သူကရာ။>
  text <၁၄၁၃>
    text <ကဒလိမိဂါ ဗဟူ စိတြာ၊ ဗိဠာရာ သသကဏ္ဋကာ။>
    text <နာနာမိဂဂဏာကိဏ္ဏံ၊ မဏိမှိ ပဿ နိမ္မိတံ။>
  text <၁၄၁၄>
    text <နဇ္ဇာယော သုပတိတ္ထာယော၊ သောဏ္ဏဝါလုကသန္ထတာ။>
    text <အစ္ဆာ သဝန္တိ အမ္ဗူနိ၊ မစ္ဆဂုမ္ဗနိသေဝိတာ။>
  text <၁၄၁၅>
    text <ကုမ္ဘီလာ မကရာ စေတ္ထ၊ သုသုမာရာ စ ကစ္ဆပါ။>
    text <ပါဌီနာ ပါဝုသာ မစ္ဆာ၊ ဗလဇာ မုဉ္ဇရောဟိတာ။>
  text <၁၄၁၆>
    text <နာနာဒိဇဂဏာကိဏ္ဏာ၊ နာနာဒုမဂဏာယုတာ။>
    text <ဝေဠုရိယက-ရောဒာယော၊ မဏိမှိ ပဿ နိမ္မိတံ။>
  text <၁၄၁၇>
    text <ပဿေတ္ထ ပေါက္ခရဏိယော၊ သုဝိဘတ္တာ စတုဒ္ဒိသာ။>
    text <နာနာဒိဇဂဏာကိဏ္ဏာ၊ ပုထုလောမနိသေဝိတာ။>
  text <၁၄၁၈>
    text <သမန္တောဒကသမ္ပန္နံ၊ မဟိံ သာဂရကုဏ္ဍလံ။>
    text <ဥပေတံ ဝနရာဇေဟိ၊ မဏိမှိ ပဿ နိမ္မိတံ။>
  text <၁၄၁၉>
    text <ပုရတော ဝိဒေဟေ ပဿ၊ ဂေါယာနိယေ စ ပစ္ဆတော။>
    text <ကုရုယော ဇမ္ဗုဒီပဉ္စ၊ မဏိမှိ ပဿ နိမ္မိတံ။>
  text <၁၄၂၀>
    text <ပဿ စန္ဒံ သူရိယဉ္စ၊ ဩဘာသန္တေ စတုဒ္ဒိသာ။>
    text <သိနေရုံ အနုပရိယန္တေ၊ မဏိမှိ ပဿ နိမ္မိတံ။>
  text <၁၄၂၁>
    text <သိနေရုံ ဟိမဝန္တဉ္စ၊ သာဂရဉ္စ မဟီတလံ။>
    text <စတ္တာရော စ မဟာရာဇေ၊ မဏိမှိ ပဿ နိမ္မိတံ။>
  text <၁၄၂၂>
    text <အာရာမေ ဝနဂုမ္ဗေ စ၊ ပါဋိယေ စ သိလုစ္စယေ။>
    text <ရမ္မေ ကိမ္ပုရိသာကိဏ္ဏေ၊ မဏိမှိ ပဿ နိမ္မိတံ။>
  text <၁၄၂၃>
    text <ဖာရုသကံ စိတ္တလတံ၊ မိဿကံ နန္ဒနံ ဝနံ။>
    text <ဝေဇယန္တဉ္စ ပါသာဒံ၊ မဏိမှိ ပဿ နိမ္မိတံ။>
  text <၁၄၂၄>
    text <သုဓမ္မံ တာဝတိံသဉ္စ၊ ပါရိဆတ္တဉ္စ ပုပ္ဖိတံ။>
    text <ဧရာဝဏံ နာဂရာဇံ၊ မဏိမှိ ပဿ နိမ္မိတံ။>
  text <၁၄၂၅>
    text <ပဿေတ္ထ ဒေဝကညာယော၊ နဘာ ဝိဇ္ဇုရိဝုဂ္ဂတာ။>
    text <နန္ဒနေ ဝိစရန္တိယော၊ မဏိမှိ ပဿ နိမ္မိတံ။>
  text <၁၄၂၆>
    text <ပဿေတ္ထ ဒေဝကညာယော၊ ဒေဝပုတ္တပလောဘိနီ။>
    text <ဒေဝပုတ္တေ ရမမာနေ၊ မဏိမှိ ပဿ နိမ္မိတံ။>
  text <၁၄၂၇>
    text <ပရောသဟဿပါသာဒေ၊ ဝေဠုရိယဖလသန္ထတေ။>
    text <ပဇ္ဇလန္တေ စ ဝဏ္ဏေန၊ မဏိမှိ ပဿ နိမ္မိတံ။>
  text <၁၄၂၈>
    text <တာဝတိံသေ စ ယာမေ စ၊ တုသိတေ စာပိ နိမ္မိတေ။>
    text <ပရနိမ္မိတဝသဝတ္တိနော၊ မဏိမှိ ပဿ နိမ္မိတံ။>
  text <၁၄၂၉>
    text <ပဿေတ္ထ ပေါက္ခရဏိယော၊ ဝိပ္ပသန္နောဒိကာ သုစီ။>
    text <မန္ဒာလကေဟိ သဉ္ဆန္နာ၊ ပဒုမုပ္ပလကေဟိ စ။>
  text <၁၄၃၀>
    text <ဒသေတ္ထ ရာဇိယော သေတာ၊ ဒသနီလာ မနောရမာ။>
    text <ဆ ပိင်္ဂလာ ပန္နရသ၊ ဟလိဒ္ဒာ စ စတုဒ္ဒသ။>
  text <၁၄၃၁>
    text <ဝီသတိ တတ္ထ သောဝဏ္ဏာ၊ ဝီသတိ ရဇတာမယာ။>
    text <ဣန္ဒဂေါပကဝဏ္ဏာဘာ၊ တာဝ ဒိဿန္တိ တိံသတိ။>
  text <၁၄၃၂>
    text <ဒသေတ္ထ ကာဠိယော ဆစ္စ၊ မဉ္ဇေဋ္ဌာ ပန္နဝီသတိ။>
    text <မိဿာ ဗန္ဓုကပုပ္ဖေဟိ၊ နီလုပ္ပလဝိစိတ္တိကာ။>
  text <၁၄၃၃>
    text <ဧဝံ သဗ္ဗင်္ဂသမ္ပန္နံ၊ အစ္စိမန္တံ ပဘဿရံ။>
    text <ဩဓိသုင်္ကံ မဟာရာဇ၊ ပဿ တွံ ဒွိပဒုတ္တမ။>
  stand <မဏိကဏ္ဍံ နာမ။>
  text <  <
  text <အက္ခကဏ္ဍံ>
  text <၁၄၃၄>
    text <ဥပါဂတံ ရာဇ မုပေဟိ လက္ခံ၊ နေတာဒိသံ မဏိရတနံ တဝတ္ထိ။>
    text <ဓမ္မေန ဇိဿာမ အသာဟသေန၊ ဇိတော စ နော ခိပ္ပမဝါကရောဟိ။>
  text <၁၄၃၅>
    text <ပဉ္စာလ -ပစ္စုဂ္ဂတ-သူရသေန၊ မစ္ဆာ စ မဒ္ဒာ သဟ ကေကကေဘိ။>
    text <ပဿန္တု နောတေ အသဌေန ယုဒ္ဓံ၊ န နော သဘာယံ န ကရောန္တိ ကိဉ္စိ။>
  text <၁၄၃၆>
    text <တေ ပါဝိသုံ အက္ခမဒေန မတ္တာ၊ ရာဇာ ကုရူနံ ပုဏ္ဏကော စာပိ ယက္ခေါ။>
    text <ရာဇာ ကလိံ ဝိစ္စိနမဂ္ဂဟေသိ၊ ကဋံ အဂ္ဂဟီ ပုဏ္ဏကော နာမ ယက္ခေါ။>
  text <၁၄၃၇>
    text <တေ တတ္ထ ဇူတေ ဥဘယေ သမာဂတေ၊ ရညံ သကာသေ သခီနဉ္စ မဇ္ဈေ။>
    text <အဇေသိ ယက္ခေါ နရဝီရသေဋ္ဌံ၊ တတ္ထပ္ပနာဒော တုမုလော ဗဘူဝ။>
  text <၁၄၃၈>
    text <ဇယော မဟာရာဇ ပရာဇယော စ၊ အာယူဟတံ အညတရဿ ဟောတိ။>
    text <ဇနိန္ဒ ဇီနောသိ ဝရဒ္ဓနေန၊ ဇိတော စ မေ ခိပ္ပမဝါကရောဟိ။>
  text <၁၄၃၉>
    text <ဟတ္ထီ ဂဝဿာ မဏိကုဏ္ဍလာ စ၊ ယဉ္စာပိ မယှံ ရတနံ ပထဗျာ။>
    text <ဂဏှာဟိ ကစ္စာန ဝရံ ဓနာနံ၊ အာဒာယ ယေနိစ္ဆသိ တေန ဂစ္ဆ။>
  text <၁၄၄၀>
    text <ဟတ္ထီ ဂဝဿာ မဏိကုဏ္ဍလာ စ၊ ယဉ္စာပိ တုယှံ ရတနံ ပထဗျာ။>
    text <တေသံ ဝရော ဝိဓုရော နာမ ကတ္တာ၊ သော မေ ဇိတော တံ မေ အဝါကရောဟိ။>
  text <၁၄၄၁>
    text <အတ္တာ စ မေ သော သရဏံ ဂတီ စ၊ ဒီပေါ စ လေဏော စ ပရာယဏော စ။>
    text <အသန္တုလေယျော မမ သော ဓနေန၊ ပါဏေန မေ သာဒိသော ဧသ ကတ္တာ။>
  text <၁၄၄၂>
    text <စိရံ ဝိဝါဒော မမ တုယှဉ္စဿ၊ ကာမဉ္စ ပုစ္ဆာမ တမေဝ ဂန္တွာ။>
    text <ဧသောဝ နော ဝိဝရတု ဧတမတ္ထံ၊ ယံ ဝက္ခတီ ဟောတု ကထာ ဥဘိန္နံ။>
  text <၁၄၄၃>
    text <အဒ္ဓါ ဟိ သစ္စံ ဘဏသိ၊ န စ မာဏဝ သာဟသံ။>
    text <တမေဝ ဂန္တွာ ပုစ္ဆာမ၊ တေန တုဿာမုဘော ဇနာ။>
  text <၁၄၄၄>
    text <သစ္စံ နု ဒေဝါ ဝိဒဟူ ကုရူနံ၊ ဓမ္မေ ဌိတံ ဝိဓုရံ နာမမစ္စံ။>
    text <ဒာသောသိ ရညော ဥဒ ဝါသိ ဉာတိ၊ ဝိဓုရောတိ သင်္ခါ ကတမာသိ လောကေ။>
  text <၁၄၄၅>
    text <အာမာယဒာသာပိ ဘဝန္တိ ဟေကေ၊ ဓနေန ကီတာပိ ဘဝန္တိ ဒာသာ။>
    text <သယမ္ပိ ဟေကေ ဥပယန္တိ ဒာသာ၊ ဘယာ ပဏုန္နာပိ ဘဝန္တိ ဒာသာ။>
  text <၁၄၄၆>
    text <ဧတေ နရာနံ စတုရောဝ ဒာသာ၊ အဒ္ဓါ ဟိ ယောနိတော အဟမ္ပိ ဇာတော။>
    text <ဘဝေါ စ ရညော အဘဝေါ စ ရညော၊ ဒာသာဟံ ဒေဝဿ ပရမ္ပိ ဂန္တွာ။>
    text <ဓမ္မေန မံ မာဏဝ တုယှ ဒဇ္ဇာ။>
  text <၁၄၄၇>
    text <အယံ ဒုတီယော ဝိဇယော မမဇ္ဇ၊ ပုဋ္ဌော ဟိ ကတ္တာ ဝိဝရေတ္ထ ပဉှံ။>
    text <အဓမ္မရူပေါ ဝတ ရာဇသေဋ္ဌော၊ သုဘာသိတံ နာနုဇာနာသိ မယှံ။>
  text <၁၄၄၈>
    text <ဧဝံ စေ နော သော ဝိဝရေတ္ထ ပဉှံ၊ ဒာသောဟမသ္မိ န စ ခေါသ္မိ ဉာတိ။>
    text <ဂဏှာဟိ ကစ္စာန ဝရံ ဓနာနံ၊ အာဒာယ ယေနိစ္ဆသိ တေန ဂစ္ဆ။>
  stand <အက္ခကဏ္ဍံ နာမ။>
  text <  <
  text <ဃရာဝါသပဉှာ>
  text <၁၄၄၉>
    text <ဝိဓုရ ဝသမာနာဿ၊ ဂဟဋ္ဌဿ သကံ ဃရံ။>
    text <ခေမာ ဝုတ္တိ ကထံ အဿ၊ ကထန္နု အဿ သင်္ဂဟော။>
  text <၁၄၅၀>
    text <အဗျာဗဇ္ဈံ ကထံ အဿ၊ သစ္စဝါဒီ စ မာဏဝေါ။>
    text <အသ္မာ လောကာ ပရံ လောကံ၊ ကထံ ပေစ္စ န သောစတိ။>
  text <၁၄၅၁>
    text <တံ တတ္ထ ဂတိမာ ဓိတိမာ၊ မတိမာ အတ္ထဒဿိမာ။>
    text <သင်္ခါတာ သဗ္ဗဓမ္မာနံ၊ ဝိဓုရော ဧတဒဗြဝိ။>
  text <၁၄၅၂>
    text <န သာဓာရဏဒာရဿ၊ န ဘုဉ္ဇေ သာဒုမေကကော။>
    text <န သေဝေ လောကာယတိကံ၊ နေတံ ပညာယ ဝဍ္ဎနံ။>
  text <၁၄၅၃>
    text <သီလဝါ ဝတ္တသမ္ပန္နော၊ အပ္ပမတ္တော ဝိစက္ခဏော။>
    text <နိဝါတဝုတ္တိ အတ္ထဒ္ဓေါ၊ သုရတော သခိလော မုဒု။>
  text <၁၄၅၄>
    text <သင်္ဂဟေတာ စ မိတ္တာနံ၊ သံဝိဘာဂီ ဝိဓာနဝါ။>
    text <တပ္ပေယျ အန္နပါနေန၊ သဒာ သမဏဗြာဟ္မဏေ။>
  text <၁၄၅၅>
    text <ဓမ္မကာမော သုတာဓာရော၊ ဘဝေယျ ပရိပုစ္ဆကော။>
    text <သက္ကစ္စံ ပယိရုပါသေယျ၊ သီလဝန္တေ ဗဟုဿုတေ။>
  text <၁၄၅၆>
    text <ဃရမာဝသမာနဿ၊ ဂဟဋ္ဌဿ သကံ ဃရံ။>
    text <ခေမာ ဝုတ္တိ သိယာ ဧဝံ၊ ဧဝံ နု အဿ သင်္ဂဟော။>
  text <၁၄၅၇>
    text <အဗျာဗဇ္ဈံ သိယာ ဧဝံ၊ သစ္စဝါဒီ စ မာဏဝေါ။>
    text <အသ္မာ လောကာ ပရံ လောကံ၊ ဧဝံ ပေစ္စ န သောစတိ။>
  stand <ဃရာဝါသပဉှာ နာမ။>
  stand <လက္ခဏကဏ္ဍံ>
  text <၁၄၅၈>
    text <ဧဟိ ဒာနိ ဂမိဿာမ၊ ဒိန္နော နော ဣဿရေန မေ။>
    text <မမေဝတ္ထံ ပဋိပဇ္ဇ၊ ဧသ ဓမ္မော သနန္တနော။>
  text <၁၄၅၉>
    text <ဇာနာမိ မာဏဝ တယာဟမသ္မိ၊ ဒိန္နောဟမသ္မိ တဝ ဣဿရေန။>
    text <တီဟဉ္စ တံ ဝါသယေမု အဂါရေ၊ ယေနဒ္ဓုနာ အနုသာသေမု ပုတ္တေ။>
  text <၁၄၆၀>
    text <တံ မေ တထာ ဟောတု ဝသေမု တီဟံ၊ ကုရုတံ ဘဝဇ္ဇ ဃရေသု ကိစ္စံ။>
    text <အနုသာသတံ ပုတ္တဒာရေ ဘဝဇ္ဇ၊ ယထာ တယီ ပေစ္စ သုခီ ဘဝေယျ။>
  text <၁၄၆၁>
    text <သာဓူတိ ဝတွာန ပဟူတကာမော၊ ပက္ကာမိ ယက္ခေါ ဝိဓုရေန သဒ္ဓိံ။>
    text <တံ ကုဉ္ဇရာဇညဟယာနုစိဏ္ဏံ၊ ပါဝေက္ခိ အန္တေပုရမရိယသေဋ္ဌော။>
  text <၁၄၆၂>
    text <ကောဉ္စံ မယူရဉ္စ ပိယဉ္စ ကေတံ၊ ဥပါဂမိ တတ္ထ သုရမ္မရူပံ။>
    text <ပဟူတဘက္ခံ ဗဟုအန္နပါနံ၊ မသက္ကသာရံ ဝိယ ဝါသဝဿ။>
  text <၁၄၆၃>
    text <တတ္ထ နစ္စန္တိ ဂါယန္တိ၊ အဝှာယန္တိ ဝရာဝရံ။>
    text <အစ္ဆရာ ဝိယ ဒေဝေသု၊ နာရိယော သမလင်္ကတာ။>
  text <၁၄၆၄>
    text <သမင်္ဂိကတွာ ပမဒာဟိ ယက္ခံ၊ အန္နေန ပါနေန စ ဓမ္မပါလော။>
    text <အတ္ထတ္ထ မေဝါနုဝိစိန္တယန္တော၊ ပါဝေက္ခိ ဘရိယာယ တဒာ သကာသေ။>
  text <၁၄၆၅>
    text <တံ စန္ဒနဂန္ဓရသာနုလိတ္တံ၊ သုဝဏ္ဏဇမ္ဗောနဒနိက္ခသာဒိသံ။>
    text <ဘရိယံဝစာ ဧဟိ သုဏောဟိ ဘောတိ၊ ပုတ္တာနိ အာမန္တယ တမ္ဗနေတ္တေ။>
  text <၁၄၆၆>
    text <သုတွာန ဝါကျံ ပတိနော အနုဇ္ဇာ၊ သုဏိသံဝစ တမ္ဗနခိံ သုနေတ္တံ။>
    text <အာမန္တယ ဝမ္မဓရာနိ စေတေ၊ ပုတ္တာနိ ဣန္ဒီဝရပုပ္ဖသာမေ။>
  text <၁၄၆၇>
    text <တေ အာဂတေ မုဒ္ဓနိ ဓမ္မပါလော၊ စုမ္ဗိတွာ ပုတ္တေ အဝိကမ္ပမာနော။>
    text <အာမန္တယိတွာန အဝေါစ ဝါကျံ၊ ဒိန္နာဟံ ရညာ ဣဓ မာဏဝဿ။>
  text <၁၄၆၈>
    text <တဿဇ္ဇဟံ အတ္တသုခီ ဝိဓေယျော၊ အာဒာယ ယေနိစ္ဆတိ တေန ဂစ္ဆတိ။>
    text <အဟဉ္စ ဝေါ သာသိတုမာဂတောသ္မိ၊ ကထံ အဟံ အပရိတ္တာယ ဂစ္ဆေ။>
    text <>
  text <၁၄၆၉>
    text <သစေ ဝေါ ရာဇာ ကုရုရဋ္ဌဝါသီ၊ ဇနသန္ဓော ပုစ္ဆေယျ ပဟူတကာမော။>
    text <ကိမာဘိဇာနာထ ပုရေ ပုရာဏံ၊ ကိံ ဝေါ ပိတာ အနုသာသေ ပုရတ္ထာ။>
  text <၁၄၇၀>
    text <သမာသနာ ဟောထ မယာဝ သဗ္ဗေ၊ ကောနီဓ ရညော အဗ္ဘတိကော မနုဿော။>
    text <တမဉ္ဇလိံ ကရိယ ဝဒေထ ဧဝံ၊ မာ ဟေဝံ ဒေဝ န ဟိ ဧသ ဓမ္မော။>
    text <ဝိယဂ္ဃရာဇဿ နိဟီနဇစ္စော၊ သမာသနော ဒေဝ ကထံ ဘဝေယျ။>
  stand <လက္ခဏကဏ္ဍံ နာမ။>
  text <  <
  text <ရာဇဝသတိ>
  text <၁၄၇၁>
    text <သော စ ပုတ္တေ အမစ္စေ စ၊ ဉာတယော သုဟဒဇ္ဇနေ။>
    text <အလီနမနသင်္ကပ္ပေါ၊ ဝိဓုရော ဧတဒဗြဝိ။>
  text <၁၄၇၂>
    text <ဧထယျော ရာဇဝသတိံ၊ နိသီဒိတွာ သုဏာထ မေ။>
    text <ယထာ ရာဇကုလံ ပတ္တော၊ ယသံ ပေါသော နိဂစ္ဆတိ။>
  text <၁၄၇၃>
    text <န ဟိ ရာဇကုလံ ပတ္တော၊ အညာတော လဘတေ ယသံ။>
    text <နာသူရော နာပိ ဒုမ္မေဓော၊ နပ္ပမတ္တော ကုဒာစနံ။>
  text <၁၄၇၄>
    text <ယဒာဿ သီလံ ပညဉ္စ၊ သောစေယျံ စာဓိဂစ္ဆတိ။>
    text <အထ ဝိဿသတေ တျမှိ၊ ဂုယှဉ္စဿ န ရက္ခတိ။>
  text <၁၄၇၅>
    text <တုလာ ယထာ ပဂ္ဂဟိတာ၊ သမဒဏ္ဍာ သုဓာရိတာ။>
    text <အဇ္ဈိဋ္ဌော န ဝိကမ္ပေယျ၊ သ ရာဇဝသတိံ ဝသေ။>
  text <၁၄၇၆>
    text <တုလာ ယထာ ပဂ္ဂဟိတာ၊ သမဒဏ္ဍာ သုဓာရိတာ။>
    text <သဗ္ဗာနိ အဘိသမ္ဘောန္တော၊ သ ရာဇဝသတိံ ဝသေ။>
  text <၁၄၇၇>
    text <ဒိဝါ ဝါ ယဒိ ဝါ ရတ္တိံ၊ ရာဇကိစ္စေသု ပဏ္ဍိတော။>
    text <အဇ္ဈိဋ္ဌော န ဝိကမ္ပေယျ၊ သ ရာဇဝသတိံ ဝသေ။>
  text <၁၄၇၈>
    text <ဒိဝါ ဝါ ယဒိ ဝါ ရတ္တိံ၊ ရာဇကိစ္စေသု ပဏ္ဍိတော။>
    text <သဗ္ဗာနိ အဘိသမ္ဘောန္တော၊ သ ရာဇဝသတိံ ဝသေ။>
  text <၁၄၇၉>
    text <ယော စဿ သုကတော မဂ္ဂေါ၊ ရညော သုပ္ပဋိယာဒိတော။>
    text <န တေန ဝုတ္တော ဂစ္ဆေယျ၊ သ ရာဇဝသတိံ ဝသေ။>
  text <၁၄၈၀>
    text <န ရညော သဒိသံ ဘုဉ္ဇေ၊ ကာမဘောဂေ ကုဒာစနံ။>
    text <သဗ္ဗတ္ထ ပစ္ဆတော ဂစ္ဆေ၊ သ ရာဇဝသတိံ ဝသေ။>
  text <၁၄၈၁>
    text <န ရညော သဒိသံ ဝတ္ထံ၊ န မာလံ န ဝိလေပနံ။>
    text <အာကပ္ပံ သရကုတ္တိံ ဝါ၊ န ရညော သဒိသမာစရေ။>
    text <အညံ ကရေယျ အာကပ္ပံ၊ သ ရာဇဝသတိံ ဝသေ။>
  text <၁၄၈၂>
    text <ကီဠေ ရာဇာ အမစ္စေဟိ၊ ဘရိယာဟိ ပရိဝါရိတော။>
    text <နာမစ္စော ရာဇဘရိယာသု၊ ဘာဝံ ကုဗ္ဗေထ ပဏ္ဍိတော။>
  text <၁၄၈၃>
    text <အနုဒ္ဓတော အစပလော၊ နိပကော သံဝုတိန္ဒြိယော။>
    text <မနောပဏိဓိသမ္ပန္နော၊ သ ရာဇဝသတိံ ဝသေ။>
  text <၁၄၈၄>
    text <နာဿ ဘရိယာဟိ ကီဠေယျ၊ န မန္တေယျ ရဟောဂတော။>
    text <နာဿ ကောသာ ဓနံ ဂဏှေ၊ သ ရာဇဝသတိံ ဝသေ။>
  text <၁၄၈၅>
    text <န နိဒ္ဒံ ဗဟု မညေယျ၊ န မဒာယ သုရံ ပိဝေ။>
    text <နာဿ ဒာယေ မိဂေ ဟညေ၊ သ ရာဇဝသတိံ ဝသေ။>
  text <၁၄၈၆>
    text <နာဿ ပီဌံ န ပလ္လင်္ကံ၊ န ကောစ္ဆံ န နာဝံ ရထံ။>
    text <သမ္မတောမှီတိ အာရူဟေ၊ သ ရာဇဝသတိံ ဝသေ။>
  text <၁၄၈၇>
    text <နာတိဒူရေ ဘဇေ ရညော၊ နာစ္စာသန္နေ ဝိစက္ခဏော။>
    text <သမ္မုခဉ္စဿ တိဋ္ဌေယျ၊ သန္ဒိဿန္တော သဘတ္တုနော။>
  text <၁၄၈၈>
    text <န ဝေ ရာဇာ သခါ ဟောတိ၊ န ရာဇာ ဟောတိ မေထုနော။>
    text <ခိပ္ပံ ကုဇ္ဈန္တိ ရာဇာနော၊ သူကေနက္ခီဝ ဃဋ္ဋိတံ။>
  text <၁၄၈၉>
    text <န ပူဇိတော မညမာနော၊ မေဓာဝီ ပဏ္ဍိတော နရော။>
    text <ဖရုသံ ပတိမန္တေယျ၊ ရာဇာနံ ပရိသံဂတံ။>
  text <၁၄၉၀>
    text <လဒ္ဓဒွာရော လဘေ ဒွာရံ၊ နေဝ ရာဇူသု ဝိဿသေ။>
    text <အဂ္ဂီဝ သံယတော တိဋ္ဌေ၊ သ ရာဇဝသတိံ ဝသေ။>
  text <၁၄၉၁>
    text <ပုတ္တံ ဝါ ဘာတရံ ဝါ သံ၊ သမ္ပဂ္ဂဏှာတိ ခတ္တိယော။>
    text <ဂါမေဟိ နိဂမေဟိ ဝါ၊ ရဋ္ဌေဟိ ဇနပဒေဟိ ဝါ။>
    text <တုဏှီဘူတော ဥပေက္ခေယျ၊ န ဘဏေ ဆေကပါပကံ။>
  text <၁၄၉၂>
    text <ဟတ္ထာရောဟေ အနီကဋ္ဌေ၊ ရထိကေ ပတ္တိကာရကေ။>
    text <တေသံ ကမ္မာဝဒာနေန၊ ရာဇာ ဝဍ္ဎေတိ ဝေတနံ။>
    text <န တေသံ အန္တရာ ဂစ္ဆေ၊ သ ရာဇဝသတိံ ဝသေ။>
  text <၁၄၉၃>
    text <စာပေါဝူနုဒရော ဓီရော၊ ဝံသောဝါပိ ပကမ္ပယေ။>
    text <ပဋိလောမံ န ဝတ္တေယျ၊ သ ရာဇဝသတိံ ဝသေ။>
  text <၁၄၉၄>
    text <စာပေါဝူနုဒရော အဿ၊ မစ္ဆောဝဿ အဇိဝှဝါ။>
    text <အပ္ပါသီ နိပကော သူရော၊ သ ရာဇဝသတိံ ဝသေ။>
  text <၁၄၉၅>
    text <န ဗာဠှံ ဣတ္ထိံ ဂစ္ဆေယျ၊ သမ္ပဿံ တေဇသင်္ခယံ။>
    text <ကာသံ သာသံ ဒရံ ဗလျံ၊ ခီဏမေဓော နိဂစ္ဆတိ။>
  text <၁၄၉၆>
    text <နာတိဝေလံ ပဘာသေယျ၊ န တုဏှီ သဗ္ဗဒာ သိယာ။>
    text <အဝိကိဏ္ဏံ မိတံ ဝါစံ၊ ပတ္တေ ကာလေ ဥဒီရယေ။>
  text <၁၄၉၇>
    text <အက္ကောဓနော အသင်္ဃဋ္ဋော၊ သစ္စော သဏှော အပေသုဏော။>
    text <သမ္ဖံ ဂိရံ န ဘာသေယျ၊ သ ရာဇဝသတိံ ဝသေ။>
  text <၁၄၉၈>
    text <မာတာပေတ္တိဘရော အဿ၊ ကုလေ ဇေဋ္ဌာပစာယိကော။>
    text <သဏှော သခိလသမ္ဘာသော၊ သ ရာဇဝသတိံ ဝသေ။>
  text <၁၄၉၉>
    text <ဝိနီတော သိပ္ပဝါ ဒန္တော၊ ကတတ္တော နိယတော မုဒု။>
    text <အပ္ပမတ္တော သုစိ ဒက္ခေါ၊ သ ရာဇဝသတိံ ဝသေ။>
  text <၁၅၀၀>
    text <နိဝါတဝုတ္တိ ဝုဒ္ဓေသု၊ သပ္ပတိဿော သဂါရဝေါ။>
    text <သုရတော သုခသံဝါသော၊ သ ရာဇဝသတိံ ဝသေ။>
  text <၁၅၀၁>
    text <အာရကာ ပရိဝဇ္ဇေယျ၊ သဟိတုံ ပဟိတံ ဇနံ။>
    text <ဘတ္တာရညေဝုဒိက္ခေယျ၊ န စ အညဿ ရာဇိနော။>
  text <၁၅၀၂>
    text <သမဏေ ဗြာဟ္မဏေ စာပိ၊ သီလဝန္တေ ဗဟုဿုတေ။>
    text <သက္ကစ္စံ ပယိရုပါသေယျ၊ သ ရာဇဝသတိံ ဝသေ။>
  text <၁၅၀၃>
    text <သမဏေ ဗြာဟ္မဏေ စာပိ၊ သီလဝန္တေ ဗဟုဿုတေ။>
    text <သက္ကစ္စံ အနုဝါသေယျ၊ သ ရာဇဝသတိံ ဝသေ။>
  text <၁၅၀၄>
    text <သမဏေ ဗြာဟ္မဏေ စာပိ၊ သီလဝန္တေ ဗဟုဿုတေ။>
    text <တပ္ပေယျ အန္နပါနေန၊ သ ရာဇဝသတိံ ဝသေ။>
  text <၁၅၀၅>
    text <သမဏေ ဗြာဟ္မဏေ စာပိ၊ သီလဝန္တေ ဗဟုဿုတေ။>
    text <အာသဇ္ဇ ပညေ သေဝေထ၊ အာကင်္ခံ ဝုဒ္ဓိမတ္တနော။>
  text <၁၅၀၆>
    text <ဒိန္နပုဗ္ဗံ န ဟာပေယျ၊ ဒာနံ သမဏဗြာဟ္မဏေ။>
    text <န စ ကိဉ္စိ နိဝါရေယျ၊ ဒာနကာလေ ဝဏိဗ္ဗကေ။>
  text <၁၅၀၇>
    text <ပညဝါ ဗုဒ္ဓိသမ္ပန္နော၊ ဝိဓာနဝိဓိကောဝိဒော။>
    text <ကာလညူ သမယညူ စ၊ သ ရာဇဝသတိံ ဝသေ။>
  text <၁၅၀၈>
    text <ဥဋ္ဌာတာ ကမ္မဓေယျေသု၊ အပ္ပမတ္တော ဝိစက္ခဏော။>
    text <သုသံဝိဟီတကမ္မန္တော၊ သ ရာဇဝသတိံ ဝသေ။>
  text <၁၅၀၉>
    text <ခလံ သာလံ ပသုံ ခေတ္တံ၊ ဂန္တာ စဿ အဘိက္ခဏံ။>
    text <မိတံ ဓညံ နိဓာပေယျ၊ မိတံဝ ပါစယေ ဃရေ။>
  text <၁၅၁၀>
    text <ပုတ္တံ ဝါ ဘာတရံ ဝါ သံ၊ သီလေသု အသမာဟိတံ။>
    text <အနင်္ဂဝါ ဟိ တေ ဗာလာ၊ ယထာ ပေတာ တထေဝ တေ။>
    text <စောဠဉ္စ နေသံ ပိဏ္ဍဉ္စ၊ အာသီနာနံ ပဒာပယေ။>
  text <၁၅၁၁>
    text <ဒာသေ ကမ္မကရေ ပေဿေ၊ သီလေသု သုသမာဟိတေ။>
    text <ဒက္ခေ ဥဋ္ဌာနသမ္ပန္နေ၊ အာဓိပစ္စမှိ ဌာပယေ။>
  text <၁၅၁၂>
    text <သီလဝါ စ အလောလော စ၊ အနုရက္ခေါ စ ရာဇိနော။>
    text <အာဝီ ရဟော ဟိတော တဿ၊ သ ရာဇဝသတိံ ဝသေ။>
  text <၁၅၁၃>
    text <ဆန္ဒညူ ရာဇိနော စဿ၊ စိတ္တဋ္ဌော အဿ ရာဇိနော။>
    text <အသင်္ကုသကဝုတ္တိဿ၊ သ ရာဇဝသတိံ ဝသေ။>
  text <၁၅၁၄>
    text <ဥစ္ဆာဒယေ စ နှာပယေ၊ ဓောဝေ ပါဒေ အဓောသိရံ။>
    text <အာဟတောပိ န ကုပ္ပေယျ၊ သ ရာဇဝသတိံ ဝသေ။>
  text <၁၅၁၅>
    text <ကုမ္ဘမ္ပဉ္ဇလိံ ကရိယာ၊ စာဋဉ္စာပိ ပဒက္ခိဏံ။>
    text <ကိမေဝ သဗ္ဗကာမာနံ၊ ဒာတာရံ ဓီရမုတ္တမံ။>
  text <၁၅၁၆>
    text <ယော ဒေတိ သယနံ ဝတ္ထံ၊ ယာနံ အာဝသထံ ဃရံ။>
    text <ပဇ္ဇုန္နောရိဝ ဘူတာနိ၊ ဘောဂေဟိ အဘိဝဿတိ။>
  text <၁၅၁၇>
    text <ဧသယျော ရာဇဝသတိ၊ ဝတ္တမာနော ယထာ နရော။>
    text <အာရာဓယတိ ရာဇာနံ၊ ပူဇံ လဘတိ ဘတ္တုသု။>
  stand <ရာဇဝသတိ နာမ။>
  text <  <
  text <အန္တရပေယျာလံ>
  text <၁၅၁၈>
    text <ဧဝံ သမနုသာသိတွာ၊ ဉာတိသင်္ဃံ ဝိစက္ခဏော။>
    text <ပရိကိဏ္ဏော သုဟဒေဟိ၊ ရာဇာနမုပသင်္ကမိ။>
  text <၁၅၁၉>
    text <ဝန္ဒိတွာ သိရသာ ပါဒေ၊ ကတွာ စ နံ ပဒက္ခိဏံ။>
    text <ဝိဓုရော အဝစ ရာဇာနံ၊ ပဂ္ဂဟေတွာန အဉ္ဇလိံ။>
  text <၁၅၂၀>
    text <အယံ မံ မာဏဝေါ နေတိ၊ ကတ္တုကာမော ယထာမတိ။>
    text <ဉာတီနတ္ထံ ပဝက္ခါမိ၊ တံ သုဏောဟိ အရိန္ဒမ။>
  text <၁၅၂၁>
    text <ပုတ္တေ စ မေ ဥဒိက္ခေသိ၊ ယဉ္စ မညံ ဃရေ ဓနံ။>
    text <ယထာ ပေစ္စ န ဟာယေထ၊ ဉာတိသင်္ဃော မယီ ဂတေ။>
  text <၁၅၂၂>
    text <ယထေဝ ခလတီ ဘူမျာ၊ ဘူမျာယေဝ ပတိဋ္ဌတိ။>
    text <ဧဝေတံ ခလိတံ မယှံ၊ ဧတံ ပဿာမိ အစ္စယံ။>
  text <၁၅၂၃>
    text <သက္ကာ န ဂန္တုံ ဣတိ မယှ ဟောတိ၊ ဆေတွာ ဝဓိတွာ ဣဓ ကာတိယာနံ။>
    text <ဣဓေဝ ဟောဟီ ဣတိ မယှ ရုစ္စတိ၊ မာ တွံ အဂါ ဥတ္တမဘူရိပည။>
  text <၁၅၂၄>
    text <မာ ဟေဝဓမ္မေသု မနံ ပဏီဒဟိ၊ အတ္ထေ စ ဓမ္မေ စ ယုတ္တော ဘဝဿု။>
    text <ဓိရတ္ထု ကမ္မံ အကုသလံ အနရိယံ၊ ယံ ကတွာ ပစ္ဆာ နိရယံ ဝဇေယျ။>
  text <၁၅၂၅>
    text <နေဝေသ ဓမ္မော န ပုနေတ ကိစ္စံ၊ အယိရော ဟိ ဒာသဿ ဇနိန္ဒ ဣဿရော။>
    text <ဃာတေတုံ ဈာပေတုံ အထောပိ ဟန္တုံ၊ န စ မယှ ကောဓတ္ထိ ဝဇာမိ စာဟံ။>
  text <၁၅၂၆>
    text <ဇေဋ္ဌပုတ္တံ ဥပဂုယှ၊ ဝိနေယျ ဟဒယေ ဒရံ။>
    text <အဿုပုဏ္ဏေဟိ နေတ္တေဟိ၊ ပါဝိသီ သော မဟာဃရံ။>
  text <၁၅၂၇>
    text <သာလာဝ သမ္မပတိတာ၊ မာလုတေန ပမဒ္ဒိတာ။>
    text <သေန္တိ ပုတ္တာ စ ဒာရာ စ၊ ဝိဓုရဿ နိဝေသနေ။>
  text <၁၅၂၈>
    text <ဣတ္ထိသဟဿံ ဘရိယာနံ၊ ဒာသိသတ္တသတာနိ စ။>
    text <ဗာဟာ ပဂ္ဂယှ ပက္ကန္ဒုံ၊ ဝိဓုရဿ နိဝေသနေ။>
  text <၁၅၂၉>
    text <ဩရောဓာ စ ကုမာရာ စ၊ ဝေသိယာနာ စ ဗြာဟ္မဏာ။>
    text <ဗာဟာ ပဂ္ဂယှ ပက္ကန္ဒုံ၊ ဝိဓုရဿ နိဝေသနေ။>
  text <၁၅၃၀>
    text <ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။>
    text <ဗာဟာ ပဂ္ဂယှ ပက္ကန္ဒုံ၊ ဝိဓုရဿ နိဝေသနေ။>
  text <၁၅၃၁>
    text <သမာဂတာ ဇာနပဒာ၊ နေဂမာ စ သမာဂတာ။>
    text <ဗာဟာ ပဂ္ဂယှ ပက္ကန္ဒုံ၊ ဝိဓုရဿ နိဝေသနေ။>
  text <၁၅၃၂>
    text <ဣတ္ထိသဟဿံ ဘရိယာနံ၊ ဒာသိသတ္တသတာနိ စ။>
    text <ဗာဟာ ပဂ္ဂယှ ပက္ကန္ဒုံ၊ ကသ္မာ နော ဝိဇဟိဿသိ။>
  text <၁၅၃၃>
    text <ဩရောဓာ စ ကုမာရာ စ၊ ဒာသိသတ္တသတာနိ စ။>
    text <ဗာဟာ ပဂ္ဂယှ ပက္ကန္ဒုံ၊ ကသ္မာ နော ဝိဇဟိဿသိ။>
  text <၁၅၃၄>
    text <ဟတ္ထာရောဟာ အနီကဋ္ဌာ၊ ဒာသိသတ္တသတာနိ စ။>
    text <ဗာဟာ ပဂ္ဂယှ ပက္ကန္ဒုံ၊ ကသ္မာ နော ဝိဇဟိဿသိ။>
  text <၁၅၃၅>
    text <သမာဂတာ ဇာနပဒာ၊ ဒာသိသတ္တသတာနိ စ။>
    text <ဗာဟာ ပဂ္ဂယှ ပက္ကန္ဒုံ၊ ကသ္မာ နော ဝိဇဟိဿသိ။>
  text <၁၅၃၆>
    text <ကတွာ ဃရေသု ကိစ္စာနိ၊ အနုသာသိတွာ သကံ ဇနံ။>
    text <မိတ္တာမစ္စေ စ ဘစ္စေ စ၊ ပုတ္တဒာရေ စ ဗန္ဓဝေ။>
  text <၁၅၃၇>
    text <ကမ္မန္တံ သံဝိဓေတွာန၊ အာစိက္ခိတွာ ဃရေ ဓနံ။>
    text <နိဓိဉ္စ ဣဏဒာနဉ္စ၊ ပုဏ္ဏကံ ဧတဒဗြဝိ။>
  text <၁၅၃၈>
    text <အဝသီ တုဝံ မယှ တီဟံ အဂါရေ၊ ကတာနိ ကိစ္စာနိ ဃရေသု မယှံ။>
    text <အနုသာသိတာ ပုတ္တဒာရာ မယာ စ၊ ကရောမ ကစ္စာန ယထာမတိံ တေ။>
  text <၁၅၃၉>
    text <သစေ ဟိ ကတ္တေ အနုသာသိတာ တေ၊ ပုတ္တာ စ ဒာရာ အနုဇီဝိနော စ။>
    text <ဟန္ဒေဟိ ဒာနီ တရမာနရူပေါ၊ ဒီဃော ဟိ အဒ္ဓါပိ အယံ ပုရတ္ထာ။>
  text <၁၅၄၀>
    text <အဆမ္ဘိတောဝ ဂဏှာဟိ၊ အာဇာနေယျဿ ဝါလဓိံ။>
    text <ဣဒံ ပစ္ဆိမကံ တုယှံ၊ ဇီဝလောကဿ ဒဿနံ။>
  text <၁၅၄၁>
    text <သောဟံ ကိဿ နု ဘာယိဿံ၊ ယဿ မေ နတ္ထိ ဒုက္ကဋံ။>
    text <ကာယေန ဝါစာ မနသာ၊ ယေန ဂစ္ဆေယျ ဒုဂ္ဂတိံ။>
  text <၁၅၄၂>
    text <သော အဿရာဇာ ဝိဓုရံ ဝဟန္တော၊ ပက္ကာမိ ဝေဟာယသမန္တလိက္ခေ။>
    text <သာခါသု သေလေသု အသဇ္ဇမာနော၊ ကာလာဂိရိံ ခိပ္ပမုပါဂမာသိ။>
  text <၁၅၄၃>
    text <ဣတ္ထိသဟဿံ ဘရိယာနံ၊ ဒာသိသတ္တသတာနိ စ။>
    text <ဗာဟာ ပဂ္ဂယှ ပက္ကန္ဒုံ၊ ယက္ခေါ ဗြာဟ္မဏဝဏ္ဏေန။>
    text <ဝိဓုရံ အာဒာယ ဂစ္ဆတိ။>
  text <၁၅၄၄>
    text <သမာဂတာ ဇာနပဒာ၊ နေဂမာ စ သမာဂတာ။>
    text <ဗာဟာ ပဂ္ဂယှ ပက္ကန္ဒုံ၊ ယက္ခေါ ဗြာဟ္မဏဝဏ္ဏေန။>
    text <ဝိဓုရံ အာဒာယ ဂစ္ဆတိ။>
  text <၁၅၄၅>
    text <ဣတ္ထိသဟဿံ ဘရိယာနံ၊ ဒာသိသတ္တသတာနိ စ။>
    text <ဗာဟာ ပဂ္ဂယှ ပက္ကန္ဒုံ၊ ပဏ္ဍိတော သော ကုဟိံ ဂတော။>
  text <၁၅၄၆>
    text <သမာဂတာ ဇာနပဒာ၊ နေဂမာ စ သမာဂတာ။>
    text <ဗာဟာ ပဂ္ဂယှ ပက္ကန္ဒုံ၊ ပဏ္ဍိတော သော ကုဟိံ ဂတော။>
  text <၁၅၄၇>
    text <သစေ သော သတ္တရတ္တေန၊ နာဂစ္ဆိဿတိ ပဏ္ဍိတော။>
    text <သဗ္ဗေ အဂ္ဂိံ ပဝေက္ခါမ၊ နတ္ထတ္ထော ဇီဝိတေန နော။>
  text <၁၅၄၈>
    text <ပဏ္ဍိတော စ ဝိယတ္တော စ၊ ဝိဘာဝီ စ ဝိစက္ခဏော။>
    text <ခိပ္ပံ မောစိယ အတ္တာနံ၊ မာ ဘာယိတ္ထာဂမိဿတိ။>
  stand <အန္တရပေယျာလံ နာမ။>
  text <  <
  text <သာဓုနရဓမ္မကဏ္ဍံ>
  text <၁၅၄၉>
    text <သော တတ္ထ ဂန္တွာန ဝိစိန္တယန္တော၊ ဥစ္စာဝစာ စေတနကာ ဘဝန္တိ။>
    text <နယိမဿ ဇီဝေန မမတ္ထိ ကိဉ္စိ၊ ဟန္တွာနိမံ ဟဒယမာနယိဿံ။>
  text <၁၅၅၀>
    text <သော တတ္ထ ဂန္တွာ ပဗ္ဗတန္တရသ္မိံ၊ အန္တော ပဝိသိတွာန ပဒုဋ္ဌစိတ္တော။>
    text <အသံဝုတသ္မိံ ဇဂတိပ္ပဒေသေ၊ အဓောသိရံ ဓာရယိ ကာတိယာနော။>
  text <၁၅၅၁>
    text <သော လမ္ဗမာနော နရကေ ပပါတေ၊ မဟဗ္ဘယေ လောမဟံသေ ဝိဒုဂ္ဂေ။>
    text <အသန္တသန္တော ကုရူနံ ကတ္တုသေဋ္ဌော၊ ဣစ္စဗြဝိ ပုဏ္ဏကံ နာမ ယက္ခံ။>
  text <၁၅၅၂>
    text <အရိယာဝကာသောသိ အနရိယရူပေါ၊ အသညတော သညတသန္နိကာသော။>
  text <အစ္စာဟိတံ ကမ္မံ ကရောသိ လုဒြံ၊ ဘာဝေ စ တေ ကုသလံ နတ္ထိ ကိဉ္စိ။>
  text <၁၅၅၃>
    text <ယံ မံ ပပါတသ္မိံ ပပါတုမိစ္ဆသိ၊ ကော နု တဝတ္ထော မရဏေန မယှံ။>
    text <အမာနုသဿေဝ တဝဇ္ဇ ဝဏ္ဏော၊ အာစိက္ခ မေ တွံ ကတမာသိ ဒေဝတာ။>
  text <၁၅၅၄>
    text <ယဒိ တေ သုတော ပုဏ္ဏကော နာမ ယက္ခေါ၊ ရညော ကုဝေရဿ ဟိ သော သဇိဗ္ဗော။>
    text <ဘူမိန္ဓရော ဝရုဏော နာမ နာဂေါ၊ ဗြဟာ သုစီ ဝဏ္ဏဗလူပပန္နော။>
  text <၁၅၅၅>
    text <တဿာနုဇံ ဓီတရံ ကာမယာမိ၊ ဣရန္ဓတီ နာမ သာ နာဂကညာ။>
    text <တဿာ သုမဇ္ဈာယ ပိယာယ ဟေတု၊ ပတာရယိံ တုယှ ဝဓာယ ဓီရ။>
  text <၁၅၅၆>
    text <မာ ဟေဝ တွံ ယက္ခ အဟောသိ မူဠှော၊ နဋ္ဌာ ဗဟူ ဒုဂ္ဂဟီတေန လောကေ။>
    text <ကိံ တေ သုမဇ္ဈာယ ပိယာယ ကိစ္စံ၊ မရဏေန မေ ဣင်္ဃ သုဏောမိ သဗ္ဗံ။>
  text <၁၅၅၇>
    text <မဟာနုဘာဝဿ မဟောရဂဿ၊ ဓီတုကာမော ဉာတိဘတော ဟမသ္မိ။>
    text <တံ ယာစမာနံ သသုရော အဝေါစ၊ ယထာ မမညိံသု သုကာမနီတံ။>
  text <၁၅၅၈>
    text <ဒဇ္ဇေမု ခေါ တေ သုတနုံ သုနေတ္တံ၊ သုစိမှိတံ စန္ဒနလိတ္တဂတ္တံ။>
    text <သစေ တုဝံ ဟဒယံ ပဏ္ဍိတဿ၊ ဓမ္မေန လဒ္ဓါ ဣဓ မာဟရေသိ။>
    text <ဧတေန ဝိတ္တေန ကုမာရိ လဗ္ဘာ၊ နညံ ဓနံ ဥတ္တရိ ပတ္ထယာမ။>
  text <၁၅၅၉>
    text <ဧဝံ န မူဠှောသ္မိ သုဏောဟိ ကတ္တေ၊ န စာပိ မေ ဒုဂ္ဂဟိတတ္ထိ ကိဉ္စိ။>
    text <ဟဒယေန တေ ဓမ္မလဒ္ဓေန နာဂါ၊ ဣရန္ဓတိံ နာဂကညံ ဒဒန္တိ။>
  text <၁၅၆၀>
    text <တသ္မာ အဟံ တုယှံ ဝဓာယ ယုတ္တော၊ ဧဝံ မမတ္ထော မရဏေန တုယှံ။>
    text <ဣဓေဝ တံ နရကေ ပါတယိတွာ၊ ဟန္တွာန တံ ဟဒယမာနယိဿံ။>
  text <၁၅၆၁>
    text <ခိပ္ပံ မမံ ဥဒ္ဓရ ကာတိယာန၊ ဟဒယေန မေ ယဒိ တေ အတ္ထိ ကိစ္စံ။>
    text <ယေ ကေစိမေ သာဓုနရဿ ဓမ္မာ၊ သဗ္ဗေဝ တေ ပါတုကရောမိ အဇ္ဇ။>
  text <၁၅၆၂>
    text <သော ပုဏ္ဏကော ကုရူနံ ကတ္တုသေဋ္ဌံ၊ နဂမုဒ္ဓနိ ခိပ္ပံ ပတိဋ္ဌပေတွာ။>
    text <အဿတ္ထမာသီနံ သမေက္ခိယာန၊ ပရိပုစ္ဆိ ကတ္တာရမနောမပညံ။>
  text <၁၅၆၃>
    text <သမုဒ္ဓတော မေသိ တုဝံ ပပါတာ၊ ဟဒယေန တေ အဇ္ဇ မမတ္ထိ ကိစ္စံ။>
    text <ယေ ကေစိမေ သာဓုနရဿ ဓမ္မာ၊ သဗ္ဗေဝ မေ ပါတုကရောဟိ အဇ္ဇ။>
  text <၁၅၆၄>
    text <သမုဒ္ဓတော တျသ္မိ အဟံ ပပါတာ၊ ဟဒယေန မေ ယဒိ တေ အတ္ထိ ကိစ္စံ။>
    text <ယေ ကေစိမေ သာဓုနရဿ ဓမ္မာ၊ သဗ္ဗေဝ တေ ပါတုကရောမိ အဇ္ဇ။>
  text <၁၅၆၅>
    text <ယာတာနုယာယီ စ ဘဝါဟိ မာဏဝ၊ အလ္လဉ္စ ပါဏိံ ပရိဝဇ္ဇယဿု။>
    text <မာ စဿု မိတ္တေသု ကဒာစိ ဒုဗ္ဘီ၊ မာ စ ဝသံ အသတီနံ နိဂစ္ဆေ။>
  text <၁၅၆၆>
    text <ကထံ နု ယာတံ အနုယာယီ ဟောတိ၊ အလ္လဉ္စ ပါဏိံ ဒဟတေ ကထံ သော။>
    text <အသတီ စ ကာ ကော ပန မိတ္တဒုဗ္ဘော၊ အက္ခါဟိ မေ ပုစ္ဆိတော ဧတမတ္ထံ။>
  text <၁၅၆၇>
    text <အသန္ထုတံ နောပိ စ ဒိဋ္ဌပုဗ္ဗံ၊ ယော အာသနေနာပိ နိမန္တယေယျ။>
    text <တဿေဝ အတ္ထံ ပုရိသော ကရေယျ၊ ယာတာနုယာယီတိ တမာဟု ပဏ္ဍိတာ။>
  text <၁၅၆၈>
    text <ယဿေကရတ္တမ္ပိ ဃရေ ဝသေယျ၊ ယတ္ထန္နပါနံ ပုရိသော လဘေယျ။>
    text <န တဿ ပါပံ မနသာပိ စိန္တယေ၊ အဒုဗ္ဘီ ပါဏိံ ဒဟတေ မိတ္တဒုဗ္ဘော။>
  text <၁၅၆၉>
    text <ယဿ ရုက္ခဿ ဆာယာယ၊ နိသီဒေယျ သယေယျ ဝါ။>
    text <န တဿ သာခံ ဘဉ္ဇေယျ၊ မိတ္တဒုဗ္ဘော ဟိ ပါပကော။>
  text <၁၅၇၀>
    text <ပုဏ္ဏမ္ပိ စေမံ ပထဝိံ ဓနေန၊ ဒဇ္ဇိတ္ထိယာ ပုရိသော သမ္မတာယ။>
    text <လဒ္ဓါ ခဏံ အတိမညေယျ တမ္ပိ၊ တာသံ ဝသံ အသတီနံ န ဂစ္ဆေ။>
  text <၁၅၇၁>
    text <ဧဝံ ခေါ ယာတံ အနုယာယီ ဟောတိ၊ အလ္လဉ္စ ပါဏိံ ဒဟတေ ပုနေဝံ။>
    text <အသတီ စ သာ သော ပန မိတ္တဒုဗ္ဘော၊ သော ဓမ္မိကော ဟောတိ ဇဟဿု အဓမ္မံ။>
  stand <သာဓုနရဓမ္မကဏ္ဍံ နာမ။>
  text <  <
  text <ကာလာဂိရိကဏ္ဍံ>
  text <၁၅၇၂>
    text <အဝသိံ အဟံ တုယှံ တီဟံ အဂါရေ၊ အန္နေန ပါနေန ဥပဋ္ဌိတောသ္မိ။>
    text <မိတ္တော မမာသီ ဝိသဇ္ဇာမဟံ တံ၊ ကာမံ ဃရံ ဥတ္တမပည ဂစ္ဆ။>
  text <၁၅၇၃>
    text <အပိ ဟာယတု နာဂကုလာ အတ္ထော၊ အလမ္ပိ မေ နာဂကညာယ ဟောတု။>
    text <သော တွံ သကေနေဝ သုဘာသိတေန၊ မုတ္တောသိ မေ အဇ္ဇ ဝဓာယ ပည။>
  text <၁၅၇၄>
    text <ဟန္ဒ တုဝံ ယက္ခ မမမ္ပိ နေဟိ၊ သသုရံ တေ အတ္ထံ မယိ စရဿု။>
    text <မယဉ္စ နာဂါဓိပတိံ ဝိမာနံ၊ ဒက္ခေမု နာဂဿ အဒိဋ္ဌပုဗ္ဗံ။>
  text <၁၅၇၅>
    text <ယံ ဝေ နရဿ အဟိတာယ အဿ၊ န တံ ပညော အရဟတိ ဒဿနာယ။>
    text <အထ ကေန ဝဏ္ဏေန အမိတ္တဂါမံ၊ တုဝမိစ္ဆသိ ဥတ္တမပည ဂန္တုံ။>
  text <၁၅၇၆>
    text <အဒ္ဓါ ပဇာနာမိ အဟမ္ပိ ဧတံ၊ န တံ ပညော အရဟတိ ဒဿနာယ။>
    text <ပါပဉ္စ မေ နတ္ထိ ကတံ ကုဟိဉ္စိ၊ တသ္မာ န သင်္ကေ မရဏာဂမာယ။>
  text <၁၅၇၇>
    text <ဟန္ဒ စ ဌာနံ အတုလာနုဘာဝံ၊ မယာ သဟ ဒက္ခသိ ဧဟိ ကတ္တေ။>
    text <ယတ္ထစ္ဆတိ နစ္စဂီတေဟိ နာဂေါ၊ ရာဇာ ယထာ ဝေဿဝဏော နဠိညံ။>
  text <၁၅၇၈>
    text <တံ နာဂကညာ စရိတံ ဂဏေန၊ နိကီဠိတံ နိစ္စမဟော စ ရတ္တိံ။>
    text <ပဟူတမာလျံ ဗဟုပုပ္ဖဆန္နံ၊ ဩဘာသတီ ဝိဇ္ဇုရိဝန္တလိက္ခေ။>
  text <၁၅၇၉>
    text <အန္နေန ပါနေန ဥပေတရူပံ၊ နစ္စေဟိ ဂီတေဟိ စ ဝါဒိတေဟိ။>
    text <ပရိပူရံ ကညာဟိ အလင်္ကတာဟိ၊ ဥပသောဘတိ ဝတ္ထပိလန္ဓနေန။>
  text <၁၅၈၀>
    text <သော ပုဏ္ဏကော ကုရူနံ ကတ္တုသေဋ္ဌံ၊ နိသီဒယီ ပစ္ဆတော အာသနသ္မိံ။>
    text <အာဒာယ ကတ္တာရမနောမပညံ၊ ဥပါနယီ ဘဝနံ နာဂရညော။>
  text <၁၅၈၁>
    text <ပတွာန ဌာနံ အတုလာနုဘာဝံ၊ အဋ္ဌာသိ ကတ္တာ ပစ္ဆတော ပုဏ္ဏကဿ။>
    text <သာမဂ္ဂိ ပေက္ခမာနော နာဂရာဇာ၊ ပုဗ္ဗေဝ ဇာမာတရမဇ္ဈဘာသထ။>
  text <၁၅၈၂>
    text <ယန္နု တုဝံ အဂမာ မစ္စလောကံ၊ အနွေသမာနော ဟဒယံ ပဏ္ဍိတဿ။>
    text <ကစ္စိ သမိဒ္ဓေန ဣဓာနုပတ္တော၊ အာဒာယ ကတ္တာရမနောမပညံ။>
  text <၁၅၈၃>
    text <အယဉှိ သော အာဂတော ယံ တွမိစ္ဆသိ၊ ဓမ္မေန လဒ္ဓေါ မမ ဓမ္မပါလော။>
    text <တံ ပဿထ သမ္မုခါ ဘာသမာနံ၊ သုခေါ ဟဝေ သပ္ပုရိသေဟိ သင်္ဂမော။>
  stand <ကာလာဂိရိကဏ္ဍံ နာမ။>
  text <၁၅၈၄>
    text <အဒိဋ္ဌပုဗ္ဗံ ဒိသွာန၊ မစ္စော မစ္စုဘယဋ္ဋိတော။>
    text <ဗျမှိတော နာဘိဝါဒေသိ၊ နယိဒံ ပညဝတာမိဝ။>
  text <၁၅၈၅>
    text <န စမှိ ဗျမှိတော နာဂ၊ န စ မစ္စုဘယဋ္ဋိတော။>
    text <န ဝဇ္ဈော အဘိဝါဒေယျ၊ ဝဇ္ဈံ ဝါ နာဘိဝါဒယေ။>
  text <၁၅၈၆>
    text <ကထံ နော အဘိဝါဒေယျ၊ အဘိဝါဒာပယေထ ဝေ။>
    text <ယံ နရော ဟန္တုမိစ္ဆေယျ၊ တံ ကမ္မံ နုပပဇ္ဇတိ။>
  text <၁၅၈၇>
    text <ဧဝမေတံ ယထာ ဗြူသိ၊ သစ္စံ ဘာသသိ ပဏ္ဍိတ။>
    text <န ဝဇ္ဈော အဘိဝါဒေယျ၊ ဝဇ္ဈံ ဝါ နာဘိဝါဒယေ။>
  text <၁၅၈၈>
    text <ကထံ နော အဘိဝါဒေယျ၊ အဘိဝါဒာပယေထ ဝေ။>
    text <ယံ နရော ဟန္တုမိစ္ဆေယျ၊ တံ ကမ္မံ နုပပဇ္ဇတိ။>
  text <၁၅၈၉>
    text <အသဿတံ သဿတံ နု တဝယိဒံ၊ ဣဒ္ဓီဇုတီဗလဝီရိယူပပတ္တိ။>
    text <ပုစ္ဆာမိ တံ နာဂရာဇေတမတ္ထံ၊ ကထံ နု တေ လဒ္ဓမိဒံ ဝိမာနံ။>
  text <၁၅၉၀>
    text <အဓိစ္စလဒ္ဓံ ပရိဏာမဇံ တေ၊ သယံကတံ ဥဒာဟု ဒေဝေဟိ ဒိန္နံ။>
    text <အက္ခါဟိ မေ နာဂရာဇေတမတ္ထံ၊ ယထေဝ တေ လဒ္ဓမိဒံ ဝိမာနံ။>
  text <၁၅၉၁>
    text <နာဓိစ္စလဒ္ဓံ န ပရိဏာမဇံ မေ၊ န သယံကတံ နာပိ ဒေဝေဟိ ဒိန္နံ။>
    text <သကေဟိ ကမ္မေဟိ အပါပကေဟိ၊ ပုညေဟိ မေ လဒ္ဓမိဒံ ဝိမာနံ။>
  text <၁၅၉၂>
    text <ကိံ တေ ဝတံ ကိံ ပန ဗြဟ္မစရိယံ၊ ကိဿ သုစိဏ္ဏဿ အယံ ဝိပါကော။>
    text <ဣဒ္ဓီဇုတီဗလဝီရိယူပပတ္တိ၊ ဣဒဉ္စ တေ နာဂ မဟာဝိမာနံ။>
  text <၁၅၉၃>
    text <အဟဉ္စ ဘရိယာ စ မနုဿလောကေ၊ သဒ္ဓါ ဥဘော ဒာနပတီ အဟုမှာ။>
    text <ဩပါနဘူတံ မေ ဃရံ တဒာသိ၊ သန္တပ္ပိတာ သမဏဗြာဟ္မဏာ စ။>
  text <၁၅၉၄>
    text <မာလဉ္စ ဂန္ဓဉ္စ ဝိလေပနဉ္စ၊ ပဒီပိယံ သေယျမုပဿယဉ္စ။>
    text <အစ္ဆာဒနံ သာယနမန္နပါနံ၊ သက္ကစ္စ ဒာနာနိ အဒမှ တတ္ထ။>
  text <၁၅၉၅>
    text <တံ မေ ဝတံ တံ ပန ဗြဟ္မစရိယံ၊ တဿ သုစိဏ္ဏဿ အယံ ဝိပါကော။>
    text <ဣဒ္ဓီဇုတီဗလဝီရိယူပပတ္တိ၊ ဣဒဉ္စ မေ ဓီရ မဟာဝိမာနံ။>
  text <၁၅၉၆>
    text <ဧဝံ စေ တေ လဒ္ဓမိဒံ ဝိမာနံ၊ ဇာနာသိ ပုညာနံ ဖလူပပတ္တိံ။>
    text <တသ္မာ ဟိ ဓမ္မံ စရ အပ္ပမတ္တော၊ ယထာ ဝိမာနံ ပုန မာဝသေသိ။>
  text <၁၅၉၇>
    text <နယိဓ သန္တိ သမဏဗြာဟ္မဏာ စ၊ ယေသန္နပါနာနိ ဒဒေမု ကတ္တေ။>
    text <အက္ခါဟိ မေ ပုစ္ဆိတော ဧတမတ္ထံ၊ ယထာ ဝိမာနံ ပုန မာဝသေမ။>
  text <၁၅၉၈>
    text <ဘောဂီ ဟိ တေ သန္တိ ဣဓူပပန္နာ၊ ပုတ္တာ စ ဒာရာ အနုဇီဝိနော စ။>
    text <တေသု တုဝံ ဝစသာ ကမ္မုနာ စ၊ အသမ္ပဒုဋ္ဌော စ ဘဝါဟိ နိစ္စံ။>
  text <၁၅၉၉>
    text <ဧဝံ တုဝံ နာဂ အသမ္ပဒောသံ၊ အနုပါလယ ဝစသာ ကမ္မုနာ စ။>
    text <ဌတွာ ဣဓ ယာဝတာယုကံ ဝိမာနေ၊ ဥဒ္ဓံ ဣတော ဂစ္ဆသိ ဒေဝလောကံ။>
  text <၁၆၀၀>
    text <အဒ္ဓါ ဟိ သော သောစတိ ရာဇသေဋ္ဌော၊ တယာ ဝိနာ ယဿ တုဝံ သဇိဗ္ဗော။>
    text <ဒုက္ခူပနီတောပိ တယာ သမေစ္စ၊ ဝိန္ဒေယျ ပေါသော သုခမာတုရောပိ။>
  text <၁၆၀၁>
    text <အဒ္ဓါ သတံ ဘာသသိ နာဂ ဓမ္မံ၊ အနုတ္တရံ အတ္ထပဒံ သုစိဏ္ဏံ။>
    text <ဧတာဒိသိယာသု ဟိ အာပဒာသု၊ ပညာယတေ မာဒိသာနံ ဝိသေသော။>
  text <၁၆၀၂>
    text <အက္ခါဟိ နော တာယံ မုဓာ နု လဒ္ဓေါ၊ အက္ခေဟိ နော တာယံ အဇေသိ ဇူတေ။>
    text <ဓမ္မေန လဒ္ဓေါ ဣတိ တာယမာဟ၊ ကထံ နု တွံ ဟတ္ထမိမဿ မာဂတော။>
  text <၁၆၀၃>
    text <ယော မိဿရော တတ္ထ အဟောသိ ရာဇာ၊ တမာယမက္ခေဟိ အဇေသိ ဇူတေ။>
    text <သော မံ ဇိတော ရာဇာ ဣမဿဒာသိ၊ ဓမ္မေန လဒ္ဓေါသ္မိ အသာဟသေန။>
  text <၁၆၀၄>
    text <မဟောရဂေါ အတ္တမနော ဥဒဂ္ဂေါ၊ သုတွာန ဓီရဿ သုဘာသိတာနိ။>
    text <ဟတ္ထေ ဂဟေတွာန အနောမပညံ၊ ပါဝေက္ခိ ဘရိယာယ တဒာ သကာသေ။>
  text <၁၆၀၅>
    text <ယေန တွံ ဝိမလေ ပဏ္ဍု၊ ယေန ဘတ္တံ န ရုစ္စတိ။>
    text <န စ မေ တာဒိသော ဝဏ္ဏော၊ အယမေသော တမောနုဒော။>
  text <၁၆၀၆>
    text <ယဿ တေ ဟဒယေနတ္ထော၊ အာဂတာယံ ပဘင်္ကရော။>
    text <တဿ ဝါကျံ နိသာမေဟိ၊ ဒုလ္လဘံ ဒဿနံ ပုန။>
  text <၁၆၀၇>
    text <ဒိသွာန တံ ဝိမလာ ဘူရိပညံ၊ ဒသင်္ဂုလီ အဉ္ဇလိံ ပဂ္ဂဟေတွာ။>
    text <ဟဋ္ဌေန ဘာဝေန ပတီတရူပါ၊ ဣစ္စဗြဝိ ကုရူနံ ကတ္တုသေဋ္ဌံ။>
  text <၁၆၀၈>
    text <အဒိဋ္ဌပုဗ္ဗံ ဒိသွာန၊ မစ္စော မစ္စုဘယဋ္ဋိတော။>
    text <ဗျမှိတော နာဘိဝါဒေသိ၊ နယိဒံ ပညဝတာမိဝ။>
  text <၁၆၀၉>
    text <န စမှိ ဗျမှိတော နာဂိ၊ န စ မစ္စုဘယဋ္ဋိတော။>
    text <န ဝဇ္ဈော အဘိဝါဒေယျ၊ ဝဇ္ဈံ ဝါ နာဘိဝါဒယေ။>
  text <၁၆၁၀>
    text <ကထံ နော အဘိဝါဒေယျ၊ အဘိဝါဒာပယေထ ဝေ။>
    text <ယံ နရော ဟန္တုမိစ္ဆေယျ၊ တံ ကမ္မံ နုပပဇ္ဇတိ။>
  text <၁၆၁၁>
    text <ဧဝမေတံ ယထာ ဗြူသိ၊ သစ္စံ ဘာသသိ ပဏ္ဍိတ။>
    text <န ဝဇ္ဈော အဘိဝါဒေယျ၊ ဝဇ္ဈံ ဝါ နာဘိဝါဒယေ။>
  text <၁၆၁၂>
    text <ကထံ နော အဘိဝါဒေယျ၊ အဘိဝါဒာပယေထ ဝေ။>
    text <ယံ နရော ဟန္တုမိစ္ဆေယျ၊ တံ ကမ္မံ နုပပဇ္ဇတိ။>
  text <၁၆၁၃>
    text <အသဿတံ သဿတံ နု တဝယိဒံ၊ ဣဒ္ဓီဇုတီဗလဝီရိယူပပတ္တိ။>
    text <ပုစ္ဆာမိ တံ နာဂကညေတမတ္ထံ၊ ကထံ နု တေ လဒ္ဓမိဒံ ဝိမာနံ။>
  text <၁၆၁၄>
    text <အဓိစ္စလဒ္ဓံ ပရိဏာမဇံ တေ၊ သယံကတံ ဥဒာဟု ဒေဝေဟိ ဒိန္နံ။>
    text <အက္ခါဟိ မေ နာဂကညေတမတ္ထံ၊ ယထေဝ တေ လဒ္ဓမိဒံ ဝိမာနံ။>
  text <၁၆၁၅>
    text <နာဓိစ္စလဒ္ဓံ န ပရိဏာမဇံ မေ၊ န သယံ ကတံ နာပိ ဒေဝေဟိ ဒိန္နံ။>
    text <သကေဟိ ကမ္မေဟိ အပါပကေဟိ၊ ပုညေဟိ မေ လဒ္ဓမိဒံ ဝိမာနံ။>
  text <၁၆၁၆>
    text <ကိံ တေ ဝတံ ကိံ ပန ဗြဟ္မစရိယံ၊ ကိဿ သုစိဏ္ဏဿ အယံ ဝိပါကော။>
    text <ဣဒ္ဓီဇုတီဗလဝီရိယူပပတ္တိ၊ ဣဒဉ္စ တေ နာဂိ မဟာဝိမာနံ။>
  text <၁၆၁၇>
    text <အဟဉ္စ ခေါ သာမိကော စာပိ မယှံ၊ သဒ္ဓါ ဥဘော ဒာနပတီ အဟုမှာ။>
    text <ဩပါနဘူတံ မေ ဃရံ တဒာသိ၊ သန္တပ္ပိတာ သမဏဗြာဟ္မဏာ စ။>
  text <၁၆၁၈>
    text <မာလဉ္စ ဂန္ဓဉ္စ ဝိလေပနဉ္စ၊ ပဒီပိယံ သေယျမုပဿယဉ္စ။>
    text <အစ္ဆာဒနံ သာယနမန္နပါနံ၊ သက္ကစ္စံ ဒာနာနိ အဒမှ တတ္ထ။>
  text <၁၆၁၉>
    text <တံ မေ ဝတံ တံ ပန ဗြဟ္မစရိယံ၊ တဿ သုစိဏ္ဏဿ အယံ ဝိပါကော။>
    text <ဣဒ္ဓီဇုတီဗလဝီရိယူပပတ္တိ၊ ဣဒဉ္စ မေ ဓီရ မဟာဝိမာနံ။>
  text <၁၆၂၀>
    text <ဧဝံ စေ တေ လဒ္ဓမိဒံ ဝိမာနံ၊ ဇာနာသိ ပုညာနံ ဖလူပပတ္တိံ။>
    text <တသ္မာ ဟိ ဓမ္မံ စရ အပ္ပမတ္တာ၊ ယထာ ဝိမာနံ ပုန မာဝသေသိ။>
  text <၁၆၂၁>
    text <နယိဓ သန္တိ သမဏဗြာဟ္မဏာ စ၊ ယေသန္နပါနာနိ ဒဒေမု ကတ္တေ။>
    text <အက္ခါဟိ မေ ပုစ္ဆိတော ဧတမတ္ထံ၊ ယထာ ဝိမာနံ ပုန မာဝသေမ။>
  text <၁၆၂၂>
    text <ဘောဂီ ဟိ တေ သန္တိ ဣဓူပပန္နာ၊ ပုတ္တာ စ ဒာရာ အနုဇီဝိနော စ။>
    text <တေသု တုဝံ ဝစသာ ကမ္မုနာ စ၊ အသမ္ပဒုဋ္ဌာ စ ဘဝါဟိ နိစ္စံ။>
  text <၁၆၂၃>
    text <ဧဝံ တုဝံ နာဂိ အသမ္ပဒောသံ၊ အနုပါလယ ဝစသာ ကမ္မုနာ စ။>
    text <ဌတွာ ဣဓ ယာဝတာယုကံ ဝိမာနေ၊ ဥဒ္ဓံ ဣတော ဂစ္ဆသိ ဒေဝလောကံ။>
  text <၁၆၂၄>
    text <အဒ္ဓါ ဟိ သော သောစတိ ရာဇသေဋ္ဌော၊ တယာ ဝိနာ ယဿ တုဝံ သဇိဗ္ဗော။>
    text <ဒုက္ခူပနီတောပိ တယာ သမေစ္စ၊ ဝိန္ဒေယျ ပေါသော သုခမာတုရောပိ။>
  text <၁၆၂၅>
    text <အဒ္ဓါ သတံ ဘာသသိ နာဂိ ဓမ္မံ၊ အနုတ္တရံ အတ္ထပဒံ သုစိဏ္ဏံ။>
    text <ဧတာဒိသိယာသု ဟိ အာပဒာသု၊ ပညာယတေ မာဒိသာနံ ဝိသေသော။>
  text <၁၆၂၆>
    text <အက္ခါဟိ နော တာယံ မုဓာ နု လဒ္ဓေါ၊ အက္ခေဟိ နော တာယံ အဇေသိ ဇူတေ။>
    text <ဓမ္မေန လဒ္ဓေါ ဣတိ တာယမာဟ၊ ကထံ နု တွံ ဟတ္ထမိမဿ မာဂတော။>
  text <၁၆၂၇>
    text <ယော မိဿရော တတ္ထ အဟောသိ ရာဇာ၊ တမာယမက္ခေဟိ အဇေသိ ဇူတေ။>
    text <သော မံ ဇိတော ရာဇာ ဣမဿဒာသိ၊ ဓမ္မေန လဒ္ဓေါသ္မိ အသာဟသေန။>
  text <၁၆၂၈>
    text <ယထေဝ ဝရုဏော နာဂေါ၊ ပဉှံ ပုစ္ဆိတ္ထ ပဏ္ဍိတံ။>
    text <တထေဝ နာဂကညာပိ၊ ပဉှံ ပုစ္ဆိတ္ထ ပဏ္ဍိတံ။>
  text <၁၆၂၉>
    text <ယထေဝ ဝရုဏံ နာဂံ၊ ဓီရော တောသေသိ ပုစ္ဆိတော။>
    text <တထေဝ နာဂကညမ္ပိ၊ ဓီရော တောသေသိ ပုစ္ဆိတော။>
  text <၁၆၃၀>
    text <ဥဘောပိ တေ အတ္တမနေ ဝိဒိတွာ၊ မဟောရဂံ နာဂကညဉ္စ ဓီရော။>
    text <အဆမ္ဘီ အဘီတော အလောမဟဋ္ဌော၊ ဣစ္စဗြဝိ ဝရုဏံ နာဂရာဇာနံ။>
  text <၁၆၃၁>
    text <မာ ရောဓယိ နာဂ အာယာဟမသ္မိ၊ ယေန တဝတ္ထော ဣဒံ သရီရံ။>
    text <ဟဒယေန မံသေန ကရောဟိ ကိစ္စံ၊ သယံ ကရိဿာမိ ယထာမတိ တေ။>
  text <၁၆၃၂>
    text <ပညာ ဟဝေ ဟဒယံ ပဏ္ဍိတာနံ၊ တေ တျမှ ပညာယ မယံ သုတုဋ္ဌာ။>
    text <အနူနနာမော လဘတဇ္ဇ ဒာရံ၊ အဇ္ဇေဝ တံ ကုရုယော ပါပယာတု။>
  text <၁၆၃၃>
    text <သ ပုဏ္ဏကော အတ္တမနော ဥဒဂ္ဂေါ၊ ဣရန္ဓတိံ နာဂကညံ လဘိတွာ။>
    text <ဟဋ္ဌေန ဘာဝေန ပတီတရူပေါ၊ ဣစ္စဗြဝိ ကုရူနံ ကတ္တုသေဋ္ဌံ။>
  text <၁၆၃၄>
    text <ဘရိယာယ မံ တွံ အကရိ သမင်္ဂိံ၊ အဟဉ္စ တေ ဝိဓုရ ကရောမိ ကိစ္စံ။>
    text <ဣဒဉ္စ တေ မဏိရတနံ ဒဒာမိ၊ အဇ္ဇေဝ တံ ကုရုယော ပါပယာမိ။>
  text <၁၆၃၅>
    text <အဇေယျမေသာ တဝ ဟောတု မေတ္တိ၊ ဘရိယာယ ကစ္စာန ပိယာယ သဒ္ဓိံ။>
    text <အာနန္ဒိ ဝိတ္တော သုမနော ပတီတော၊ ဒတွာ မဏိံ မဉ္စ နယိန္ဒပတ္ထံ။>
  text <၁၆၃၆>
    text <သ ပုဏ္ဏကော ကုရူနံ ကတ္တုသေဋ္ဌံ၊ နိသီဒယီ ပုရတော အာသနသ္မိံ။>
    text <အာဒာယ ကတ္တာရမနောမပညံ၊ ဥပါနယီ နဂရံ ဣန္ဒပတ္ထံ။>
  text <၁၆၃၇>
    text <မနော မနုဿဿ ယထာပိ ဂစ္ဆေ၊ တတောပိဿ ခိပ္ပတရံ အဟောသိ။>
    text <သ ပုဏ္ဏကော ကုရူနံ ကတ္တုသေဋ္ဌံ၊ ဥပါနယီ နဂရံ ဣန္ဒပတ္ထံ။>
  text <၁၆၃၈>
    text <ဧတိန္ဒပတ္ထံ နဂရံ ပဒိဿတိ၊ ရမ္မာနိ စ အမ္ဗဝနာနိ ဘာဂသော။>
    text <အဟဉ္စ ဘရိယာယ သမင်္ဂိဘူတော၊ တုဝဉ္စ ပတ္တောသိ သကံ နိကေတံ။>
  text <၁၆၃၉>
    text <သ ပုဏ္ဏကော ကုရူနံ ကတ္တုသေဋ္ဌံ၊ ဩရောပိယ ဓမ္မသဘာယ မဇ္ဈေ။>
    text <အာဇညမာရုယှ အနောမဝဏ္ဏော၊ ပက္ကာမိ ဝေဟာယသမန္တလိက္ခေ။>
  text <၁၆၄၀>
    text <တံ ဒိသွာ ရာဇာ ပရမပ္ပတီတော၊ ဥဋ္ဌာယ ဗာဟာဟိ ပလိဿဇိတွာ။>
    text <အဝိကမ္ပယံ ဓမ္မသဘာယ မဇ္ဈေ၊ နိသီဒယီ ပမုခမာသနသ္မိံ။>
  text <၁၆၄၁>
    text <တွံ နော ဝိနေတာသိ ရထံဝ နဒ္ဓံ၊ နန္ဒန္တိ တံ ကုရုယော ဒဿနေန။>
    text <အက္ခါဟိ မေ ပုစ္ဆိတော ဧတမတ္ထံ၊ ကထံ ပမောက္ခေါ အဟု မာဏဝဿ။>
  text <၁၆၄၂>
    text <ယံ မာဏဝေါတျာဘိဝဒီ ဇနိန္ဒ၊ န သော မနုဿော နရဝီရသေဋ္ဌ။>
    text <ယဒိ တေ သုတော ပုဏ္ဏကော နာမ ယက္ခေါ၊ ရညော ကုဝေရဿ ဟိ သော သဇိဗ္ဗော။>
  text <၁၆၄၃>
    text <ဘူမိန္ဓရော ဝရုဏော နာမ နာဂေါ၊ ဗြဟာ သုစီ ဝဏ္ဏဗလူပပန္နော။>
    text <တဿာနုဇံ ဓီတရံ ကာမယာနော၊ ဣရန္ဓတီ နာမ သာ နာဂကညာ။>
  text <၁၆၄၄>
    text <တဿာ သုမဇ္ဈာယ ပိယာယ ဟေတု၊ ပတာရယိတ္ထ မရဏာယ မယှံ။>
    text <သော စေဝ ဘရိယာယ သမင်္ဂိဘူတော၊ အဟဉ္စ အနုညာတော မဏိ စ လဒ္ဓေါ။>
  text <၁၆၄၅>
    text <ရုက္ခေါ ဟိ မယှံ ပဒ္ဓါရေ သုဇာတော၊ ပညာက္ခန္ဓော သီလမယဿ သာခါ။>
    text <အတ္ထေ စ ဓမ္မေ စ ဌိတော နိပါကော၊ ဂဝပ္ဖလော ဟတ္ထိဂဝဿဆန္နော။>
  text <၁၆၄၆>
    text <နစ္စဂီတတူရိယာဘိနာဒိတေ၊ ဥစ္ဆိဇ္ဇ သေနံ ပုရိသော အဟာသိ။>
    text <သော နော အယံ အာဂတော သန္နိကေတံ၊ ရုက္ခဿိမဿာပစိတိံ ကရောထ။>
  text <၁၆၄၇>
    text <ယေ ကေစိ ဝိတ္တာ မမ ပစ္စယေန၊ သဗ္ဗေဝ တေ ပါတုကရောန္တု အဇ္ဇ။>
    text <တိဗ္ဗာနိ ကတွာန ဥပါယနာနိ၊ ရုက္ခဿိမဿာပစိတိံ ကရောထ။>
  text <၁၆၄၈>
    text <ယေ ကေစိ ဗဒ္ဓါ မမ အတ္ထိ ရဋ္ဌေ၊ သဗ္ဗေဝ တေ ဗန္ဓနာ မောစယန္တု။>
    text <ယထေဝ ယံ ဗန္ဓနသ္မာ ပမုတ္တော၊ ဧဝမေတေ မုဉ္စရေ ဗန္ဓနသ္မာ။>
  text <၁၆၄၉>
    text <ဥန္နင်္ဂလာ မာသမိမံ ကရောန္တု၊ မံသောဒနံ ဗြာဟ္မဏာ ဘက္ခယန္တု။>
    text <အမဇ္ဇပါ မဇ္ဇရဟာ ပိဝန္တု၊ ပုဏ္ဏာဟိ ထာလာဟိ ပလိဿုတာဟိ။>
  text <၁၆၅၀>
    text <မဟာပထံ နိစ္စ သမဝှယန္တု၊ တိဗ္ဗဉ္စ ရက္ခံ ဝိဒဟန္တု ရဋ္ဌေ။>
    text <ယထာညမညံ န ဝိဟေဌယေယျုံ၊ ရုက္ခဿိမဿာပစိတိံ ကရောထ။>
  text <၁၆၅၁>
    text <ဩရောဓာ စ ကုမာရာ စ၊ ဝေသိယာနာ စ ဗြာဟ္မဏာ။>
    text <ဗဟုံ အန္နဉ္စ ပါနဉ္စ၊ ပဏ္ဍိတဿာဘိဟာရယုံ။>
  text <၁၆၅၂>
    text <ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။>
    text <ဗဟုံ အန္နဉ္စ ပါနဉ္စ၊ ပဏ္ဍိတဿာဘိဟာရယုံ။>
  text <၁၆၅၃>
    text <သမာဂတာ ဇာနပဒာ၊ နေဂမာ စ သမာဂတာ။>
    text <ဗဟုံ အန္နဉ္စ ပါနဉ္စ၊ ပဏ္ဍိတဿာဘိဟာရယုံ။>
  text <၁၆၅၄>
    text <ဗဟုဇနော ပသန္နောသိ၊ ဒိသွာ ပဏ္ဍိတမာဂတေ။>
    text <ပဏ္ဍိတမှိ အနုပ္ပတ္တေ၊ စေလုက္ခေပေါ ပဝတ္တထာတိ။>
  stand <ဝိဓုရဇာတကံ နဝမံ။>
  text <  <
  text <၅၄၇။ ဝေဿန္တရဇာတကံ ၁၀>
  text <ဒသဝရကထာ>
    text <၁၆၅၅>
      text <ဖုဿတီ ဝရဝဏ္ဏာဘေ၊ ဝရဿု ဒသဓာ ဝရေ။>
      text <ပထဗျာ စာရုပုဗ္ဗင်္ဂိ၊ ယံ တုယှံ မနသော ပိယံ။>
    text <၁၆၅၆>
      text <ဒေဝရာဇ နမော တျတ္ထု၊ ကိံ ပါပံ ပကတံ မယာ။>
      text <ရမ္မာ စာဝေသိ မံ ဌာနာ၊ ဝါတောဝ ဓရဏီရုဟံ။>
    text <၁၆၅၇>
      text <န စေဝ တေ ကတံ ပါပံ၊ န စ မေ တွမသိ အပ္ပိယာ။>
      text <ပုညဉ္စ တေ ပရိက္ခီဏံ၊ ယေန တေဝံ ဝဒာမဟံ။>
    text <၁၆၅၈>
      text <သန္တိကေ မရဏံ တုယှံ၊ ဝိနာဘာဝေါ ဘဝိဿတိ။>
      text <ပဋိဂဏှာဟိ မေ ဧတေ၊ ဝရေ ဒသ ပဝေစ္ဆတော။>
    text <၁၆၅၉>
      text <ဝရံ စေ မေ အဒော သက္က၊ သဗ္ဗဘူတာနမိဿရ။>
      text <သိဝိရာဇဿ ဘဒ္ဒန္တေ၊ တတ္ထ အဿံ နိဝေသနေ။>
    text <၁၆၆၀>
      text <နီလနေတ္တာ နီလဘမု၊ နိလက္ခီ စ ယထာ မိဂီ။>
      text <ဖုဿတီ နာမ နာမေန၊ တတ္ထပဿံ ပုရိန္ဒဒ။>
    text <၁၆၆၁>
      text <ပုတ္တံ လဘေထ ဝရဒံ၊ ယာစယောဂံ အမစ္ဆရိံ။>
      text <ပူဇိတံ ပဋိရာဇူဟိ၊ ကိတ္တိမန္တံ ယသဿိနံ။>
    text <၁၆၆၂>
      text <ဂဗ္ဘံ မေ ဓာရယန္တိယာ၊ မဇ္ဈိမင်္ဂံ အနုန္နတံ။>
      text <ကုစ္ဆိ အနုန္နတော အဿ၊ စာပံဝ လိခိတံ သမံ။>
    text <၁၆၆၃>
      text <ထနာ မေ နပ္ပပတေယျုံ၊ ပလိတာ န သန္တု ဝါသဝ။>
      text <ကာယေ ရဇော န လိမ္ပေထ၊ ဝဇ္ဈဉ္စာပိ ပမောစယေ။>
    text <၁၆၆၄>
      text <မယူရကောဉ္စာဘိရုဒေ၊ နာရိဝရဂဏာယုတေ။>
      text <ခုဇ္ဇစေလာပကာကိဏ္ဏေ၊ သူဒမာဂဓဝဏ္ဏိတေ။>
    text <၁၆၆၅>
      text <စိတြဂ္ဂဠေရုဃုသိတေ၊ သုရာမံသပဗောဓနေ။>
      text <သိဝိရာဇဿ ဘဒ္ဒန္တေ၊ တတ္ထဿံ မဟေသီ ပိယာ။>
    text <၁၆၆၆>
      text <ယေ တေ ဒသ ဝရာ ဒိန္နာ၊ မယာ သဗ္ဗင်္ဂသောဘနေ။>
      text <သိဝိရာဇဿ ဝိဇိတေ၊ သဗ္ဗေ တေ လစ္ဆသီ ဝရေ။>
      text <>
    text <၁၆၆၇>
      text <ဣဒံ ဝတွာန မဃဝါ၊ ဒေဝရာဇာ သုဇမ္ပတိ။>
      text <ဖုဿတိယာ ဝရံ ဒတွာ၊ အနုမောဒိတ္ထ ဝါသဝေါ။>
    stand <ဒသဝရကထာ နာမ။>
  text <ဟေမဝန္တံ>
    text <၁၆၆၈>
      text <ပရူဠှကစ္ဆနခလောမာ၊ ပင်္ကဒန္တာ ရဇဿိရာ။>
      text <ပဂ္ဂယှ ဒက္ခိဏံ ဗာဟုံ၊ ကိံ မံ ယာစန္တိ ဗြာဟ္မဏာ။>
    text <၁၆၆၉>
      text <ရတနံ ဒေဝ ယာစာမ၊ သိဝီနံ ရဋ္ဌဝဍ္ဎနံ။>
      text <ဒဒာဟိ ပဝရံ နာဂံ၊ ဤသာဒန္တံ ဥရူဠှဝံ။>
    text <၁၆၇၀>
      text <ဒဒာမိ န ဝိကမ္ပါမိ၊ ယံ မံ ယာစန္တိ ဗြာဟ္မဏာ။>
      text <ပဘိန္နံ ကုဉ္ဇရံ ဒန္တိံ၊ ဩပဝယှံ ဂဇုတ္တမံ။>
    text <၁၆၇၁>
      text <ဟတ္ထိက္ခန္ဓတော ဩရုယှ၊ ရာဇာ စာဂါဓိမာနသော။>
      text <ဗြာဟ္မဏာနံ အဒာ ဒာနံ၊ သိဝီနံ ရဋ္ဌဝဍ္ဎနော။>
    text <၁၆၇၂>
      text <တဒာသိ ယံ ဘိံသနကံ၊ တဒာသိ လောမဟံသနံ။>
      text <ဟတ္ထိနာဂေ ပဒိန္နမှိ၊ မေဒနီ သမ္ပကမ္ပထ။>
    text <၁၆၇၃>
      text <တဒာသိ ယံ ဘိံသနကံ၊ တဒာသိ လောမဟံသနံ။>
      text <ဟတ္ထိနာဂေ ပဒိန္နမှိ၊ ခုဗ္ဘိတ္ထ နဂရံ တဒာ။>
    text <၁၆၇၄>
      text <သမာကုလံ ပုရံ အာသိ၊ ဃောသော စ ဝိပုလော မဟာ။>
      text <ဟတ္ထိနာဂေ ပဒိန္နမှိ၊ သိဝီနံ ရဋ္ဌဝဍ္ဎနေ။>
    text <၁၆၇၅>
      text <ဥဂ္ဂါ စ ရာဇပုတ္တာ စ၊ ဝေသိယာနာ စ ဗြာဟ္မဏာ။>
      text <ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။>
    text <၁၆၇၆>
      text <ကေဝလော စာပိ နိဂမော၊ သိဝယော စ သမာဂတာ။>
      text <ဒိသွာ နာဂံ နီယမာနံ၊ တေ ရညော ပဋိဝေဒယုံ။>
    text <၁၆၇၇>
      text <ဝိဓမံ ဒေဝ တေ ရဋ္ဌံ၊ ပုတ္တော ဝေဿန္တရော တဝ။>
      text <ကထံ နော ဟတ္ထိနံ ဒဇ္ဇာ၊ နာဂံ ရဋ္ဌဿ ပူဇိတံ။>
    text <၁၆၇၈>
      text <ကထံ နော ကုဉ္ဇရံ ဒဇ္ဇာ၊ ဤသာဒန္တံ ဥရူဠှဝံ။>
      text <ခေတ္တညုံ သဗ္ဗယုဒ္ဓါနံ၊ သဗ္ဗသေတံ ဂဇုတ္တမံ။>
    text <၁၆၇၉>
      text <ပဏ္ဍုကမ္ဗလသဉ္ဆန္နံ၊ ပဘိန္နံ သတ္တုမဒ္ဒနံ။>
      text <ဒန္တိံ သဝါဠဗီဇနိံ၊ သေတံ ကေလာသသာဒိသံ။>
    text <၁၆၈၀>
      text <သသေတစ္ဆတ္တံ သဥပါဓေယျံ၊ သာထဗ္ဗနံ သဟတ္ထိပံ။>
      text <အဂ္ဂယာနံ ရာဇဝါဟိံ၊ ဗြာဟ္မဏာနံ အဒာ ဂဇံ။>
    text <၁၆၈၁>
      text <အန္နံ ပါနဉ္စ ယော ဒဇ္ဇာ၊ ဝတ္ထသေနာသနာနိ စ။>
      text <ဧတံ ခေါ ဒာနံ ပတိရူပံ၊ ဧတံ ခေါ ဗြာဟ္မဏာရဟံ။>
    text <၁၆၈၂>
      text <အယံ တေ ဝံသရာဇာ နော၊ သိဝီနံ ရဋ္ဌဝဍ္ဎနော။>
      text <ကထံ ဝေဿန္တရော ပုတ္တော၊ ဂဇံ ဘာဇေတိ သဉ္ဇယ။>
    text <၁၆၈၃>
      text <သစေ တွံ န ကရိဿသိ၊ သိဝီနံ ဝစနံ ဣဒံ။>
      text <မညေ တံ သဟ ပုတ္တေန၊ သိဝီ ဟတ္ထေ ကရိဿရေ။>
    text <၁၆၈၄>
      text <ကာမံ ဇနပဒော မာသိ၊ ရဋ္ဌဉ္စာပိ ဝိနဿတု။>
      text <နာဟံ သိဝီနံ ဝစနာ၊ ရာဇပုတ္တံ အဒူသကံ။>
      text <ပဗ္ဗာဇေယျံ သကာ ရဋ္ဌာ၊ ပုတ္တော ဟိ မမ ဩရသော။>
    text <၁၆၈၅>
      text <ကာမံ ဇနပဒော မာသိ၊ ရဋ္ဌဉ္စာပိ ဝိနဿတု။>
      text <နာဟံ သိဝီနံ ဝစနာ၊ ရာဇပုတ္တံ အဒူသကံ။>
      text <ပဗ္ဗာဇေယျံ သကာ ရဋ္ဌာ၊ ပုတ္တော ဟိ မမ အတြဇော။>
    text <၁၆၈၆>
      text <န စာဟံ တသ္မိံ ဒုဗ္ဘေယျံ၊ အရိယသီလဝတော ဟိ သော။>
      text <အသိလောကောပိ မေ အဿ၊ ပါပဉ္စ ပသဝေ ဗဟုံ။>
      text <ကထံ ဝေဿန္တရံ ပုတ္တံ၊ သတ္ထေန ဃာတယာမသေ။>
    text <၁၆၈၇>
      text <မာ နံ ဒဏ္ဍေန သတ္ထေန၊ န ဟိ သော ဗန္ဓနာရဟော။>
      text <ပဗ္ဗာဇေဟိ စ နံ ရဋ္ဌာ၊ ဝင်္ကေ ဝသတု ပဗ္ဗတေ။>
    text <၁၆၈၈>
      text <ဧသော စေ သိဝီနံ ဆန္ဒော၊ ဆန္ဒံ န ပနုဒာမသေ။>
      text <ဣမံ သော ဝသတု ရတ္တိံ၊ ကာမေ စ ပရိဘုဉ္ဇတု။>
    text <၁၆၈၉>
      text <တတော ရတျာ ဝိဝသာနေ၊ သူရိယဿုဂ္ဂမနံ ပတိ။>
      text <သမဂ္ဂါ သိဝယော ဟုတွာ၊ ရဋ္ဌာ ပဗ္ဗာဇယန္တု နံ။>
    text <၁၆၉၀>
      text <ဥဋ္ဌေဟိ ကတ္တေ တရမာနော၊ ဂန္တွာ ဝေဿန္တရံ ဝဒ။>
      text <သိဝယော ဒေဝ တေ ကုဒ္ဓါ၊ နေဂမာ စ သမာဂတာ။>
    text <၁၆၉၁>
      text <ဥဂ္ဂါ စ ရာဇပုတ္တာ စ၊ ဝေသိယာနာ စ ဗြာဟ္မဏာ။>
      text <ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။>
      text <ကေဝလော စာပိ နိဂမော၊ သိဝယော စ သမာဂတာ။>
    text <၁၆၉၂>
      text <အသ္မာ ရတျာ ဝိဝသာနေ၊ သူရိယဿုဂ္ဂမနံ ပတိ။>
      text <သမဂ္ဂါ သိဝယော ဟုတွာ၊ ရဋ္ဌာ ပဗ္ဗာဇယန္တိ တံ။>
    text <၁၆၉၃>
      text <သ ကတ္တာ တရမာနောဝ၊ သိဝိရာဇေန ပေသိတော။>
      text <အာမုတ္တဟတ္ထာဘရဏာ၊ သုဝတ္ထော စန္ဒနဘူသိတော။>
    text <၁၆၉၄>
      text <သီသံ နှာတော ဥဒကေ သော၊ အာမုတ္တမဏိကုဏ္ဍလော။>
      text <ဥပါဂမိ ပုရံ ရမ္မံ၊ ဝေဿန္တရနိဝေသနံ။>
    text <၁၆၉၅>
      text <တတ္ထဒ္ဒသ ကုမာရံ သော၊ ရမမာနံ သကေ ပုရေ။>
      text <ပရိကိဏ္ဏံ အမစ္စေဟိ၊ တိဒသာနံဝ ဝါသဝံ။>
    text <၁၆၉၆>
      text <သော တတ္ထ ဂန္တွာ တရမာနော၊ ကတ္တာ ဝေဿန္တရံဗြဝိ။>
      text <ဒုက္ခံ တေ ဝေဒယိဿာမိ၊ မာ မေ ကုဇ္ဈိ ရထေသဘ။>
    text <၁၆၉၇>
      text <ဝန္ဒိတွာ ရောဒမာနော သော၊ ကတ္တာ ရာဇာနမဗြဝိ။>
      text <ဘတ္တာ မေသိ မဟာရာဇ၊ သဗ္ဗကာမရသာဟရော။>
    text <၁၆၉၈>
      text <ဒုက္ခံ တေ ဝေဒယိဿာမိ၊ တတ္ထ အဿာသယန္တု မံ။>
      text <သိဝယော ဒေဝ တေ ကုဒ္ဓါ၊ နေဂမာ စ သမာဂတာ။>
    text <၁၆၉၉>
      text <ဥဂ္ဂါ စ ရာဇပုတ္တာ စ၊ ဝေသိယာနာ စ ဗြာဟ္မဏာ။>
      text <ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။>
      text <ကေဝလော စာပိ နိဂမော၊ သိဝယော စ သမာဂတာ။>
    text <၁၇၀၀>
      text <အသ္မာ ရတျာ ဝိဝသာနေ၊ သူရိယဿုဂ္ဂမနံ ပတိ။>
      text <သမဂ္ဂါ သိဝယော ဟုတွာ၊ ရဋ္ဌာ ပဗ္ဗာဇယန္တိ တံ။>
    text <၁၇၀၁>
      text <ကိသ္မိံ မေ သိဝယော ကုဒ္ဓါ၊ နာဟံ ပဿာမိ ဒုက္ကဋံ။>
      text <တံ မေ ကတ္တေ ဝိယာစိက္ခ၊ ကသ္မာ ပဗ္ဗာဇယန္တိ မံ။>
    text <၁၇၀၂>
      text <ဥဂ္ဂါ စ ရာဇပုတ္တာ စ၊ ဝေသိယာနာ စ ဗြာဟ္မဏာ။>
      text <ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။>
      text <နာဂဒာနေန ခိယျန္တိ၊ တသ္မာ ပဗ္ဗာဇယန္တိ တံ။>
    text <၁၇၀၃>
      text <ဟဒယံ စက္ခုမ္ပဟံ ဒဇ္ဇံ၊ ကိံ မေ ဗာဟိရကံ ဓနံ။>
      text <ဟိရညံ ဝါ သုဝဏ္ဏံ ဝါ၊ မုတ္တာ ဝေဠုရိယာ မဏိ။>
    text <၁၇၀၄>
      text <ဒက္ခိဏံ ဝါပဟံ ဗာဟုံ၊ ဒိသွာ ယာစကမာဂတေ။>
      text <ဒဒေယျံ န ဝိကမ္ပေယျံ၊ ဒာနေ မေ ရမတေ မနော။>
    text <၁၇၀၅>
      text <ကာမံ မံ သိဝယော သဗ္ဗေ၊ ပဗ္ဗာဇေန္တု ဟနန္တု ဝါ။>
      text <နေဝ ဒာနာ ဝိရမိဿံ၊ ကာမံ ဆိန္ဒန္တု သတ္တဓာ။>
    text <၁၇၀၆>
      text <ဧဝံ တံ သိဝယော အာဟု၊ နေဂမာ စ သမာဂတာ။>
      text <ကောန္တိမာရာယ တီရေန၊ ဂိရိမာရဉ္ဇရံ ပတိ။>
      text <ယေန ပဗ္ဗာဇိတာ ယန္တိ၊ တေန ဂစ္ဆတု သုဗ္ဗတော။>
    text <၁၇၀၇>
      text <သောဟံ တေန ဂမိဿာမိ၊ ယေန ဂစ္ဆန္တိ ဒူသကာ။>
      text <ရတ္တိန္ဒိဝံ မေ ခမထ၊ ယာဝ ဒာနံ ဒဒာမဟံ။>
    text <၁၇၀၈>
      text <အာမန္တယိတ္ထ ရာဇာနံ၊ မဒ္ဒိံ သဗ္ဗင်္ဂသောဘနံ။>
      text <ယံ တေ ကိဉ္စိ မယာ ဒိန္နံ၊ ဓနံ ဓညဉ္စ ဝိဇ္ဇတိ။>
    text <၁၇၀၉>
      text <ဟိရညံ ဝါ သုဝဏ္ဏံ ဝါ၊ မုတ္တာ ဝေဠုရိယာ ဗဟူ။>
      text <သဗ္ဗံ တံ နိဒဟေယျာသိ၊ ယဉ္စ တေ ပေတ္တိကံ ဓနံ။>
    text <၁၇၁၀>
      text <တမဗြဝိ ရာဇပုတ္တီ၊ မဒ္ဒီ သဗ္ဗင်္ဂသောဘနာ။>
      text <ကုဟိံ ဒေဝ နိဒဟာမိ၊ တံ မေ အက္ခါဟိ ပုစ္ဆိတော။>
    text <၁၇၁၁>
      text <သီလဝန္တေသု ဒဇ္ဇာသိ၊ ဒာနံ မဒ္ဒိ ယထာရဟံ။>
      text <န ဟိ ဒာနာ ပရံ အတ္ထိ၊ ပတိဋ္ဌာ သဗ္ဗပါဏိနံ။>
    text <၁၇၁၂>
      text <ပုတ္တေသု မဒ္ဒိ ဒယေသိ၊ သဿုယာ သသုရမှိ စ။>
      text <ယော စ တံ ဘတ္တာ မညေယျ၊ သက္ကစ္စံ တံ ဥပဋ္ဌဟေ။>
    text <၁၇၁၃>
      text <နော စေ တံ ဘတ္တာ မညေယျ၊ မယာ ဝိပ္ပဝသေန တေ။>
      text <အညံ ဘတ္တာရံ ပရိယေသ၊ မာ ကိသိတ္ထော မယာ ဝိနာ။>
    text <၁၇၁၄>
      text <အဟဉှိ ဝနံ ဂစ္ဆာမိ၊ ဃောရံ ဝါဠမိဂါယုတံ။>
      text <သံသယော ဇီဝိတံ မယှံ၊ ဧကကဿ ဗြဟာဝနေ။>
    text <၁၇၁၅>
      text <တမဗြဝိ ရာဇပုတ္တီ၊ မဒ္ဒီ သဗ္ဗင်္ဂသောဘနာ။>
      text <အဘုမ္မေ ကထံ နု ဘဏသိ၊ ပါပကံ ဝတ ဘာသသိ။>
    text <၁၇၁၆>
      text <နေသ ဓမ္မော မဟာရာဇ၊ ယံ တွံ ဂစ္ဆေယျ ဧကကော။>
      text <အဟမ္ပိ တေန ဂစ္ဆာမိ၊ ယေန ဂစ္ဆသိ ခတ္တိယ။>
    text <၁၇၁၇>
      text <မရဏံ ဝါ တယာ သဒ္ဓိံ၊ ဇီဝိတံ ဝါ တယာ ဝိနာ။>
      text <တဒေဝ မရဏံ သေယျော၊ ယံ စေ ဇီဝေ တယာ ဝိနာ။>
    text <၁၇၁၈>
      text <အဂ္ဂိံ ဥဇ္ဇာလယိတွာန၊ ဧကဇာလသမာဟိတံ။>
      text <တတ္ထ မေ မရဏံ သေယျော၊ ယံ စေ ဇီဝေ တယာ ဝိနာ။>
    text <၁၇၁၉>
      text <ယထာ အာရညကံ နာဂံ၊ ဒန္တိံ အနွေတိ ဟတ္ထိနီ။>
      text <ဇေဿန္တံ ဂိရိဒုဂ္ဂေသု၊ သမေသု ဝိသမေသု စ။>
    text <၁၇၂၀>
      text <ဧဝံ တံ အနုဂစ္ဆာမိ၊ ပုတ္တေ အာဒာယ ပစ္ဆတော။>
      text <သုဘရာ တေ ဘဝိဿာမိ၊ န တေ ဟေဿာမိ ဒုဗ္ဘရာ။>
    text <၁၇၂၁>
      text <ဣမေ ကုမာရေ ပဿန္တော၊ မဉ္ဇုကေ ပိယဘာဏိနေ။>
      text <အာသီနေ ဝနဂုမ္ဗသ္မိံ၊ န ရဇ္ဇဿ သရိဿသိ။>
    text <၁၇၂၂>
      text <ဣမေ ကုမာရေ ပဿန္တော၊ မဉ္ဇုကေ ပိယဘာဏိနေ။>
      text <ကီဠန္တေ ဝနဂုမ္ဗသ္မိံ၊ န ရဇ္ဇဿ သရိဿသိ။>
    text <၁၇၂၃>
      text <ဣမေ ကုမာရေ ပဿန္တော၊ မဉ္ဇုကေ ပိယဘာဏိနေ။>
      text <အဿမေ ရမဏီယမှိ၊ န ရဇ္ဇဿ သရိဿသိ။>
    text <၁၇၂၄>
      text <ဣမေ ကုမာရေ ပဿန္တော၊ မဉ္ဇုကေ ပိယဘာဏိနေ။>
      text <ကီဠန္တေ အဿမေ ရမ္မေ၊ န ရဇ္ဇဿ သရိဿသိ။>
    text <၁၇၂၅>
      text <ဣမေ ကုမာရေ ပဿန္တော၊ မာလဓာရီ အလင်္ကတေ။>
      text <အဿမေ ရမဏီယမှိ၊ န ရဇ္ဇဿ သရိဿသိ။>
    text <၁၇၂၆>
      text <ဣမေ ကုမာရေ ပဿန္တော၊ မာလဓာရီ အလင်္ကတေ။>
      text <ကီဠန္တေ အဿမေ ရမ္မေ၊ န ရဇ္ဇဿ သရိဿသိ။>
    text <၁၇၂၇>
      text <ယဒာ ဒက္ခိသိ နစ္စန္တေ၊ ကုမာရေ မာလဓာရိနေ။>
      text <အဿမေ ရမဏီယမှိ၊ န ရဇ္ဇဿ သရိဿသိ။>
    text <၁၇၂၈>
      text <ယဒာ ဒက္ခိသိ နစ္စန္တေ၊ ကုမာရေ မာလဓာရိနေ။>
      text <ကီဠန္တေ အဿမေ ရမ္မေ၊ န ရဇ္ဇဿ သရိဿသိ။>
    text <၁၇၂၉>
      text <ယဒာ ဒက္ခိသိ မာတင်္ဂံ၊ ကုဉ္ဇရံ သဋ္ဌိဟာယနံ။>
      text <ဧကံ အရညေ စရန္တံ၊ န ရဇ္ဇဿ သရိဿသိ။>
    text <၁၇၃၀>
      text <ယဒာ ဒက္ခိသိ မာတင်္ဂံ၊ ကုဉ္ဇရံ သဋ္ဌိဟာယနံ။>
      text <သာယံ ပါတော ဝိစရန္တံ၊ န ရဇ္ဇဿ သရိဿသိ။>
    text <၁၇၃၁>
      text <ယဒာ ကရေဏုသင်္ဃဿ၊ ယူထဿ ပုရတော ဝဇံ။>
      text <ကောဉ္စံ ကာဟတိ မာတင်္ဂေါ၊ ကုဉ္ဇရော သဋ္ဌိဟာယနော။>
      text <တဿ တံ နဒတော သုတွာ၊ န ရဇ္ဇဿ သရိဿသိ။>
    text <၁၇၃၂>
      text <ဒုဘတော ဝနဝိကာသေ၊ ယဒာ ဒက္ခိသိ ကာမဒော။>
      text <ဝနေ ဝါဠမိဂါကိဏ္ဏေ၊ န ရဇ္ဇဿ သရိဿသိ။>
    text <၁၇၃၃>
      text <မိဂံ ဒိသွာန သာယနှံ၊ ပဉ္စမာလိနမာဂတံ။>
      text <ကိမ္ပုရိသေ စ နစ္စန္တေ၊ န ရဇ္ဇဿ သရိဿသိ။>
    text <၁၇၃၄>
      text <ယဒာ သောဿသိ နိဂ္ဃောသံ၊ သန္ဒမာနာယ သိန္ဓုယာ။>
      text <ဂီတံ ကိမ္ပုရိသာနဉ္စ၊ န ရဇ္ဇဿ သရိဿသိ။>
    text <၁၇၃၅>
      text <ယဒာ သောဿသိ နိဂ္ဃောသံ၊ ဂိရိဂဗ္ဘရစာရိနော။>
      text <ဝဿမာနဿုလူကဿ၊ န ရဇ္ဇဿ သရိဿသိ။>
    text <၁၇၃၆>
      text <ယဒာ သီဟဿ ဗျဂ္ဃဿ၊ ခဂ္ဂဿ ဂဝယဿ စ။>
      text <ဝနေ သောဿသိ ဝါဠာနံ၊ န ရဇ္ဇဿ သရိဿသိ။>
    text <၁၇၃၇>
      text <ယဒာ မောရီဟိ ပရိကိဏ္ဏံ၊ ဗရိဟီနံ မတ္ထကာသိနံ။>
      text <မောရံ ဒက္ခိသိ နစ္စန္တံ၊ န ရဇ္ဇဿ သရိဿသိ။>
    text <၁၇၃၈>
      text <ယဒာ မောရီဟိ ပရိကိဏ္ဏံ၊ အဏ္ဍဇံ စိတြပက္ခိနံ။>
      text <မောရံ ဒက္ခိသိ နစ္စန္တံ၊ န ရဇ္ဇဿ သရိဿသိ။>
    text <၁၇၃၉>
      text <ယဒာ မောရီဟိ ပရိကိဏ္ဏံ၊ နီလဂီဝံ သိခဏ္ဍိနံ။>
      text <မောရံ ဒက္ခိသိ နစ္စန္တံ၊ န ရဇ္ဇဿ သရိဿသိ။>
    text <၁၇၄၀>
      text <ယဒာ ဒက္ခိသိ ဟေမန္တေ၊ ပုပ္ဖိတေ ဓရဏီရုဟေ။>
      text <သုရဘိံ သမ္ပဝါယန္တေ၊ န ရဇ္ဇဿ သရိဿသိ။>
    text <၁၇၄၁>
      text <ယဒာ ဟေမန္တိကေ မာသေ၊ ဟရိတံ ဒက္ခိသိ မေဒနိံ။>
      text <ဣန္ဒဂေါပကသဉ္ဆန္နံ၊ န ရဇ္ဇဿ သရိဿသိ။>
    text <၁၇၄၂>
      text <ယဒာ ဒက္ခိသိ ဟေမန္တေ၊ ပုပ္ဖိတေ ဓရဏီရုဟေ။>
      text <ကုဋဇံ ဗိမ္ဗဇာလဉ္စ၊ ပုပ္ဖိတံ လောဒ္ဒပဒ္မကံ။>
      text <သုရဘိံ သမ္ပဝါယန္တေ၊ န ရဇ္ဇဿ သရိဿသိ။>
    text <၁၇၄၃>
      text <ယဒာ ဟေမန္တိကေ မာသေ၊ ဝနံ ဒက္ခိသိ ပုပ္ဖိတံ။>
      text <ဩပုပ္ဖာနိ စ ပဒ္မာနိ၊ န ရဇ္ဇဿ သရိဿသိ။>
    stand <ဟေမဝန္တံ နာမ။>
  text <ဒာနကဏ္ဍံ>
    text <၁၇၄၄>
      text <တေသံ လာလပ္ပိတံ သုတွာ၊ ပုတ္တဿ သုဏိသာယ စ။>
      text <ကလုနံ ပရိဒေဝေသိ၊ ရာဇပုတ္တီ ယသဿိနီ။>
    text <၁၇၄၅>
      text <သေယျော ဝိသံ မေ ခါယိတံ၊ ပပါတာ ပပတေယျဟံ။>
      text <ရဇ္ဇုယာ ဗဇ္ဈ မိယျာဟံ၊ ကသ္မာ ဝေဿန္တရံ ပုတ္တံ။>
      text <ပဗ္ဗာဇေန္တိ အဒူသကံ။>
    text <၁၇၄၆>
      text <အဇ္ဈာယကံ ဒာနပတိံ၊ ယာစယောဂံ အမစ္ဆရိံ။>
      text <ပူဇိတံ ပဋိရာဇူဟိ၊ ကိတ္တိမန္တံ ယသဿိနံ။>
      text <ကသ္မာ ဝေဿန္တရံ ပုတ္တံ၊ ပဗ္ဗာဇေန္တိ အဒူသကံ။>
    text <၁၇၄၇>
      text <မာတာပေတ္တိဘရံ ဇန္တုံ၊ ကုလေ ဇေဋ္ဌာပစာယိကံ။>
      text <ကသ္မာ ဝေဿန္တရံ ပုတ္တံ၊ ပဗ္ဗာဇေန္တိ အဒူသကံ။>
    text <၁၇၄၈>
      text <ရညော ဟိတံ ဒေဝိဟိတံ၊ ဉာတီနံ သခိနံ ဟိတံ။>
      text <ဟိတံ သဗ္ဗဿ ရဋ္ဌဿ၊ ကသ္မာ ဝေဿန္တရံ ပုတ္တံ။>
      text <ပဗ္ဗာဇေန္တိ အဒူသကံ။>
    text <၁၇၄၉>
      text <မဓူနိဝ ပလာတာနိ၊ အမ္ဗာဝ ပတိတာ ဆမာ။>
      text <ဧဝံ ဟေဿတိ တေ ရဋ္ဌံ၊ ပဗ္ဗာဇေန္တိ အဒူသကံ။>
    text <၁၇၅၀>
      text <ဟံသော နိခီဏပတ္တောဝ၊ ပလ္လလသ္မိံ အနူဒကေ။>
      text <အပဝိဋ္ဌော အမစ္စေဟိ၊ ဧကော ရာဇာ ဝိဟိယျသိ။>
    text <၁၇၅၁>
      text <တံ တံ ဗြူမိ မဟာရာဇ၊ အတ္ထော တေ မာ ဥပစ္စဂါ။>
      text <မာ နံ သိဝီနံ ဝစနာ၊ ပဗ္ဗာဇေသိ အဒူသကံ။>
    text <၁၇၅၂>
      text <ဓမ္မဿာပစိတိံ ကုမ္မိ၊ သိဝီနံ ဝိနယံ ဓဇံ။>
      text <ပဗ္ဗာဇေမိ သကံ ပုတ္တံ၊ ပါဏာ ပိယတရော ဟိ မေ။>
    text <၁၇၅၃>
      text <ယဿ ပုဗ္ဗေ ဓဇဂ္ဂါနိ၊ ကဏိကာရာဝ ပုပ္ဖိတာ။>
      text <ယာယန္တမနုယာယန္တိ၊ သွဇ္ဇေကောဝ ဂမိဿတိ။>
    text <၁၇၅၄>
      text <ယဿ ပုဗ္ဗေ ဓဇဂ္ဂါနိ၊ ကဏိကာရဝနာနိဝ။>
      text <ယာယန္တမနုယာယန္တိ၊ သွဇ္ဇေကောဝ ဂမိဿတိ။>
    text <၁၇၅၅>
      text <ယဿ ပုဗ္ဗေ အနီကာနိ၊ ကဏိကာရာဝ ပုပ္ဖိတာ။>
      text <ယာယန္တမနုယာယန္တိ၊ သွဇ္ဇေကောဝ ဂမိဿတိ။>
    text <၁၇၅၆>
      text <ယဿ ပုဗ္ဗေ အနီကာနိ၊ ကဏိကာရဝနာနိဝ။>
      text <ယာယန္တမနုယာယန္တိ၊ သွဇ္ဇေကောဝ ဂမိဿတိ။>
    text <၁၇၅၇>
      text <ဣန္ဒဂေါပကဝဏ္ဏာဘာ၊ ဂန္ဓာရာ ပဏ္ဍုကမ္ဗလာ။>
      text <ယာယန္တမနုယာယန္တိ၊ သွဇ္ဇေကောဝ ဂမိဿတိ။>
    text <၁၇၅၈>
      text <ယော ပုဗ္ဗေ ဟတ္ထိနာ ယာတိ၊ သိဝိကာယ ရထေန စ။>
      text <သွဇ္ဇ ဝေဿန္တရော ရာဇာ၊ ကထံ ဂစ္ဆတိ ပတ္တိကော။>
    text <၁၇၅၉>
      text <ကထံ စန္ဒနလိတ္တင်္ဂေါ၊ နစ္စဂီတပ္ပဗောဓနော။>
      text <ခုရာဇိနံ ဖရသုဉ္စ၊ ခါရိကာဇဉ္စ ဟာဟိတိ။>
    text <၁၇၆၀>
      text <ကသ္မာ နာဘိဟရိဿန္တိ၊ ကာသာဝ အဇိနာနိ စ။>
      text <ပဝိသန္တံ ဗြဟာရညံ၊ ကသ္မာ စီရံ န ဗဇ္ဈရေ။>
    text <၁၇၆၁>
      text <ကထံ နု စီရံ ဓာရေန္တိ၊ ရာဇပဗ္ဗာဇိတာ ဇနာ။>
      text <ကထံ ကုသမယံ စီရံ၊ မဒ္ဒီ ပရိဒဟိဿတိ။>
    text <၁၇၆၂>
      text <ကာသိယာနိ စ ဓာရေတွာ၊ ခေါမကောဋုမ္ဗရာနိ စ။>
      text <ကုသစီရာနိ ဓာရေန္တီ၊ ကထံ မဒ္ဒီ ကရိဿတိ။>
    text <၁၇၆၃>
      text <ဝယှာဟိ ပရိယာယိတွာ၊ သိဝိကာယ ရထေန စ။>
      text <သာ ကထဇ္ဇ အနုဇ္ဈင်္ဂီ၊ ပထံ ဂစ္ဆတိ ပတ္တိကာ။>
    text <၁၇၆၄>
      text <ယဿာ မုဒုတလာ ဟတ္ထာ၊ စရဏာ စ သုခေဓိတာ။>
      text <သာ ကထဇ္ဇ အနုဇ္ဈင်္ဂီ၊ ပထံ ဂစ္ဆတိ ပတ္တိကာ။>
    text <၁၇၆၅>
      text <ယဿာ မုဒုတလာ ပါဒာ၊ စရဏာ စ သုခေဓိတာ။>
      text <ပါဒုကာဟိ သုဝဏ္ဏာဟိ၊ ပီဠမာနာဝ ဂစ္ဆတိ။>
      text <သာ ကထဇ္ဇ အနုဇ္ဈင်္ဂီ၊ ပထံ ဂစ္ဆတိ ပတ္တိကာ။>
    text <၁၇၆၆>
      text <ယာဿု ဣတ္ထိသဟဿာနံ၊ ပုရတော ဂစ္ဆတိ မာလိနီ။>
      text <သာ ကထဇ္ဇ အနုဇ္ဈင်္ဂီ၊ ဝနံ ဂစ္ဆတိ ဧကိကာ။>
    text <၁၇၆၇>
      text <ယာဿု သိဝါယ သုတွာန၊ မုဟုံ ဥတ္တသတေ ပုရေ။>
      text <သာ ကထဇ္ဇ အနုဇ္ဈင်္ဂီ၊ ဝနံ ဂစ္ဆတိ ဘီရုကာ။>
    text <၁၇၆၈>
      text <ယာဿု ဣန္ဒသဂေါတ္တဿ၊ ဥလူကဿ ပဝဿတော။>
      text <သုတွာန နဒတော ဘီတာ၊ ဝါရုဏီဝ ပဝေဓတိ။>
      text <သာ ကထဇ္ဇ အနုဇ္ဈင်္ဂီ၊ ဝနံ ဂစ္ဆတိ ဘီရုကာ။>
    text <၁၇၆၉>
      text <သကုဏီ ဟတပုတ္တာဝ၊ သုညံ ဒိသွာ ကုလာဝကံ။>
      text <စိရံ ဒုက္ခေန ဈာယိဿံ၊ သုညံ အာဂမ္မိမံ ပုရံ။>
    text <၁၇၇၀>
      text <သကုဏီ ဟတပုတ္တာဝ၊ သုညံ ဒိသွာ ကုလာဝကံ။>
      text <ကိသာ ပဏ္ဍု ဘဝိဿာမိ၊ ပိယေ ပုတ္တေ အပဿတီ။>
    text <၁၇၇၁>
      text <သကုဏီ ဟတပုတ္တာဝ၊ သုညံ ဒိသွာ ကုလာဝကံ။>
      text <တေန တေန ပဓာဝိဿံ၊ ပိယေ ပုတ္တေ အပဿတီ။>
    text <၁၇၇၂>
      text <ကုရရီ ဟတဆာပါဝ၊ သုညံ ဒိသွာ ကုလာဝကံ။>
      text <စိရံ ဒုက္ခေန ဈာယိဿံ၊ သုညံ အာဂမ္မိမံ ပုရံ။>
    text <၁၇၇၃>
      text <ကုရရီ ဟတဆာပါဝ၊ သုညံ ဒိသွာ ကုလာဝကံ။>
      text <ကိသာ ပဏ္ဍု ဘဝိဿာမိ၊ ပိယေ ပုတ္တေ အပဿတီ။>
    text <၁၇၇၄>
      text <ကုရရီ ဟတဆာပါဝ၊ သုညံ ဒိသွာ ကုလာဝကံ။>
      text <တေန တေန ပဓာဝိဿံ၊ ပိယေ ပုတ္တေ အပဿတီ။>
    text <၁၇၇၅>
      text <သာ နူန စက္ကဝါကီဝ၊ ပလ္လလသ္မိံ အနူဒကေ။>
      text <စိရံ ဒုက္ခေန ဈာယိဿံ၊ သုညံ အာဂမ္မိမံ ပုရံ။>
    text <၁၇၇၆>
      text <သာ နူန စက္ကဝါကီဝ၊ ပလ္လလသ္မိံ အနူဒကေ။>
      text <ကိသာ ပဏ္ဍု ဘဝိဿာမိ၊ ပိယေ ပုတ္တေ အပဿတီ။>
    text <၁၇၇၇>
      text <သာ နူန စက္ကဝါကီဝ၊ ပလ္လလသ္မိံ အနူဒကေ။>
      text <တေန တေန ပဓာဝိဿံ၊ ပိယေ ပုတ္တေ အပဿတီ။>
    text <၁၇၇၈>
      text <ဧဝံ မေ ဝိလပန္တိယာ၊ ရာဇာ ပုတ္တံ အဒူသကံ။>
      text <ပဗ္ဗာဇေသိ ဝနံ ရဋ္ဌာ၊ မညေ ဟိဿာမိ ဇီဝိတံ။>
    text <၁၇၇၉>
      text <တဿာ လာလပ္ပိတံ သုတွာ၊ သဗ္ဗာ အန္တေပုရေ ဗဟူ။>
      text <ဗာဟာ ပဂ္ဂယှ ပက္ကန္ဒုံ၊ သိဝိကညာ သမာဂတာ။>
    text <၁၇၈၀>
      text <သာလာဝ သမ္ပမထိတာ၊ မာလုတေန ပမဒ္ဒိတာ။>
      text <သေန္တိ ပုတ္တာ စ ဒာရာ စ၊ ဝေဿန္တရနိဝေသနေ။>
    text <၁၇၈၁>
      text <ဩရောဓာ စ ကုမာရာ စ၊ ဝေသိယာနာ စ ဗြာဟ္မဏာ။>
      text <ဗာဟာ ပဂ္ဂယှ ပက္ကန္ဒုံ၊ ဝေဿန္တရနိဝေသနေ။>
    text <၁၇၈၂>
      text <ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။>
      text <ဗာဟာ ပဂ္ဂယှ ပက္ကန္ဒုံ၊ ဝေဿန္တရနိဝေသနေ။>
    text <၁၇၈၃>
      text <တတော ရတျာ ဝိဝသာနေ၊ သူရိယဿုဂ္ဂမနံ ပတိ။>
      text <အထ ဝေဿန္တရော ရာဇာ၊ ဒာနံ ဒာတုံ ဥပါဂမိ။>
    text <၁၇၈၄>
      text <ဝတ္ထာနိ ဝတ္ထကာမာနံ၊ သောဏ္ဍာနံ ဒေထ ဝါရုဏိံ။>
      text <ဘောဇနံ ဘောဇနတ္ထီနံ၊ သမ္မဒေဝ ပဝေစ္ဆထ။>
    text <၁၇၈၅>
      text <မာ စ ကိဉ္စိ ဝနိဗ္ဗကေ၊ ဟေဋ္ဌယိတ္ထ ဣဓာဂတေ။>
      text <တပ္ပေထ အန္နပါနေန၊ ဂစ္ဆန္တု ပဋိပူဇိတာ။>
    text <၁၇၈၆>
      text <အထေတ္ထ ဝတ္တတီ သဒ္ဒော၊ တုမုလော ဘေရဝေါ မဟာ။>
      text <ဒာနေန တံ နီဟရန္တိ၊ ပုန ဒာနံ အဒာ တုဝံ။>
    text <၁၇၈၇>
      text <တေသု မတ္တာ ကိလန္တာဝ၊ သမ္ပတန္တိ ဝနိဗ္ဗကာ။>
      text <နိက္ခမန္တေ မဟာရာဇေ၊ သိဝီနံ ရဋ္ဌဝဍ္ဎနေ။>
    text <၁၇၈၈>
      text <အစ္ဆေစ္ဆုံ ဝတ ဘော ရုက္ခံ၊ နာနာဖလဓရံ ဒုမံ။>
      text <ယထာ ဝေဿန္တရံ ရဋ္ဌာ၊ ပဗ္ဗာဇေန္တိ အဒူသကံ။>
    text <၁၇၈၉>
      text <အစ္ဆေစ္ဆုံ ဝတ ဘော ရုက္ခံ၊ သဗ္ဗကာမဒဒံ ဒုမံ။>
      text <ယထာ ဝေဿန္တရံ ရဋ္ဌာ၊ ပဗ္ဗာဇေန္တိ အဒူသကံ။>
    text <၁၇၉၀>
      text <အစ္ဆေစ္ဆုံ ဝတ ဘော ရုက္ခံ၊ သဗ္ဗကာမရသာဟရံ။>
      text <ယထာ ဝေဿန္တရံ ရဋ္ဌာ၊ ပဗ္ဗာဇေန္တိ အဒူသကံ။>
    text <၁၇၉၁>
      text <ယေ ဝုဍ္ဎာ ယေ စ ဒဟရာ၊ ယေ စ မဇ္ဈိမပေါရိသာ။>
      text <ဗာဟာ ပဂ္ဂယှ ပက္ကန္ဒုံ၊ နိက္ခမန္တေ မဟာရာဇေ။>
      text <သိဝီနံ ရဋ္ဌဝဍ္ဎနေ။>
    text <၁၇၉၂>
      text <အတိယက္ခါ ဝဿဝရာ၊ ဣတ္ထာဂါရာ စ ရာဇိနော။>
      text <ဗာဟာ ပဂ္ဂယှ ပက္ကန္ဒုံ၊ နိက္ခမန္တေ မဟာရာဇေ။>
      text <သိဝီနံ ရဋ္ဌဝဍ္ဎနေ။>
    text <၁၇၉၃>
      text <ထိယောပိ တတ္ထ ပက္ကန္ဒုံ၊ ယာ တမှိ နဂရေ အဟု။>
      text <နိက္ခမန္တေ မဟာရာဇေ၊ သိဝီနံ ရဋ္ဌဝဍ္ဎနေ။>
    text <၁၇၉၄>
      text <ယေ ဗြာဟ္မဏာ ယေ စ သမဏာ၊ အညေ ဝါပိ ဝနိဗ္ဗကာ။>
      text <ဗာဟာ ပဂ္ဂယှ ပက္ကန္ဒုံ၊ အဓမ္မော ကိရ ဘော ဣတိ။>
    text <၁၇၉၅>
      text <ယထာ ဝေဿန္တရော ရာဇာ၊ ယဇမာနော သကေ ပုရေ။>
      text <သိဝီနံ ဝစနတ္ထေန၊ သမှာ ရဋ္ဌာ နိရဇ္ဇတိ။>
    text <၁၇၉၆>
      text <သတ္တ ဟတ္ထိသတေ ဒတွာ၊ သဗ္ဗာလင်္ကာရဘူသိတေ။>
      text <သုဝဏ္ဏကစ္ဆေ မာတင်္ဂေ၊ ဟေမကပ္ပနဝါသသေ။>
    text <၁၇၉၇>
      text <အာရူဠှေ ဂါမဏီယေဟိ၊ တောမရင်္ကုသပါဏိဘိ။>
      text <ဧသ ဝေဿန္တရော ရာဇာ၊ သမှာ ရဋ္ဌာ နိရဇ္ဇတိ။>
    text <၁၇၉၈>
      text <သတ္တ အဿသတေ ဒတွာ၊ သဗ္ဗာလင်္ကာရဘူသိတေ။>
      text <အာဇာနီယေဝ ဇာတိယာ၊ သိန္ဓဝေ သီဃဝါဟနေ။>
    text <၁၇၉၉>
      text <အာရူဠှေ ဂါမဏီယေဟိ၊ ဣလ္လိယာစာပဓာရိဘိ။>
      text <ဧသ ဝေဿန္တရော ရာဇာ၊ သမှာ ရဋ္ဌာ နိရဇ္ဇတိ။>
    text <၁၈၀၀>
      text <သတ္တ ရထသတေ ဒတွာ၊ သန္နဒ္ဓေ ဥဿိတဒ္ဓဇေ။>
      text <ဒီပေ အထောပိ ဝေယဂ္ဃေ၊ သဗ္ဗာလင်္ကာရဘူသိတေ။>
    text <၁၈၀၁>
      text <အာရူဠှေ ဂါမဏီယေဟိ၊ စာပဟတ္ထေဟိ ဝမ္မိဘိ။>
      text <ဧသ ဝေဿန္တရော ရာဇာ၊ သမှာ ရဋ္ဌာ နိရဇ္ဇတိ။>
    text <၁၈၀၂>
      text <သတ္တ ဣတ္ထိသတေ ဒတွာ၊ ဧကမေကာ ရထေ ဌိတာ။>
      text <သန္နဒ္ဓါ နိက္ခရဇ္ဇူဟိ၊ သုဝဏ္ဏေဟိ အလင်္ကတာ။>
    text <၁၈၀၃>
      text <ပီတာလင်္ကာရာ ပီတဝသနာ၊ ပီတာဘရဏဝိဘူသိတာ။>
      text <အဠာရပမှာ ဟသုလာ၊ သုသညာ တနုမဇ္ဈိမာ။>
      text <ဧသ ဝေဿန္တရော ရာဇာ၊ သမှာ ရဋ္ဌာ နိရဇ္ဇတိ။>
    text <၁၈၀၄>
      text <သတ္တ ဓေနုသတေ ဒတွာ၊ သဗ္ဗာ ကံသုပဓာရဏာ။>
      text <ဧသ ဝေဿန္တရော ရာဇာ၊ သမှာ ရဋ္ဌာ နိရဇ္ဇတိ။>
    text <၁၈၀၅>
      text <သတ္တ ဒာသိသတေ ဒတွာ၊ သတ္တ ဒာသသတာနိ စ။>
      text <ဧသ ဝေဿန္တရော ရာဇာ၊ သမှာ ရဋ္ဌာ နိရဇ္ဇတိ။>
    text <၁၈၀၆>
      text <ဟတ္ထီ အဿရထေ ဒတွာ၊ နာရိယော စ အလင်္ကတာ။>
      text <ဧသ ဝေဿန္တရော ရာဇာ၊ သမှာ ရဋ္ဌာ နိရဇ္ဇတိ။>
    text <၁၈၀၇>
      text <တဒာသိ ယံ ဘိံသနကံ၊ တဒာသိ လောမဟံသနံ။>
      text <မဟာဒာနေ ပဒိန္နမှိ၊ မေဒနီ သမ္ပကမ္ပထ။>
    text <၁၈၀၈>
      text <တဒာသိ ယံ ဘိံသနကံ၊ တဒာသိ လောမဟံသနံ။>
      text <ယံ ပဉ္ဇလိကတော ရာဇာ၊ သမှာ ရဋ္ဌာ နိရဇ္ဇတိ။>
    text <၁၈၀၉>
      text <အထေတ္ထ ဝတ္တတီ သဒ္ဒော၊ တုမုလော ဘေရဝေါ မဟာ။>
      text <ဒာနေန တံ နီဟရန္တိ၊ ပုန ဒာနံ အဒာ တုဝံ။>
    text <၁၈၁၀>
      text <တေသု မတ္တာ ကိလန္တာဝ၊ သမ္ပတန္တိ ဝနိဗ္ဗကာ။>
      text <နိက္ခမန္တေ မဟာရာဇေ၊ သိဝီနံ ရဋ္ဌဝဍ္ဎနေ။>
    text <၁၈၁၁>
      text <အာမန္တယိတ္ထ ရာဇာနံ၊ သဉ္ဇယံ ဓမ္မိနံ ဝရံ။>
      text <အဝရုဒ္ဓသိ မံ ဒေဝ၊ ဝင်္ကံ ဂစ္ဆာမိ ပဗ္ဗတံ။>
    text <၁၈၁၂>
      text <ယေ ဟိ ကေစိ မဟာရာဇ၊ ဘူတာ ယေ စ ဘဝိဿရေ။>
      text <အတိတ္တာယေဝ ကာမေဟိ၊ ဂစ္ဆန္တိ ယမသာဓနံ။>
    text <၁၈၁၃>
      text <သွာဟံ သကေ အဘိဿသိံ၊ ယဇမာနော သကေ ပုရေ။>
      text <သိဝီနံ ဝစနတ္ထေန၊ သမှာ ရဋ္ဌာ နိရဇ္ဇတိ။>
    text <၁၈၁၄>
      text <အဃံ တံ ပဋိသေဝိဿံ၊ ဝနေ ဝါဠမိဂါကိဏ္ဏေ။>
      text <ခဂ္ဂဒီပိနိသေဝိတေ၊ အဟံ ပုညာနိ ကရောမိ။>
      text <တုမှေ ပင်္ကမှိ သီဒထ။>
    text <၁၈၁၅>
      text <အနုဇာနာဟိ မံ အမ္မ၊ ပဗ္ဗဇ္ဇာ မမ ရုစ္စတိ။>
      text <သွာဟံ သကေ အဘိဿသိံ၊ ယဇမာနော သကေ ပုရေ။>
      text <သိဝီနံ ဝစနတ္ထေန၊ သမှာ ရဋ္ဌာ နိရဇ္ဇတိ။>
    text <၁၈၁၆>
      text <အဃံ တံ ပဋိသေဝိဿံ၊ ဝနေ ဝါဠမိဂါကိဏ္ဏေ။>
      text <ခဂ္ဂဒီပိနိသေဝိတေ၊ အဟံ ပုညာနိ ကရောမိ။>
      text <တုမှေ ပင်္ကမှိ သီဒထ။>
    text <၁၈၁၇>
      text <အနုဇာနာမိ တံ ပုတ္တ၊ ပဗ္ဗဇ္ဇာ တေ သမိဇ္ဈတု။>
      text <အယဉ္စ မဒ္ဒီ ကလျာဏီ၊ သုသညာ တနုမဇ္ဈိမာ။>
    text <အစ္ဆတံ သဟ ပုတ္တေဟိ၊ ကိံ အရညေ ကရိဿတိ။>
    text <၁၈၁၈>
      text <နာဟံ အကာမာ ဒာသိမ္ပိ၊ အရညံ နေတုမုဿဟေ။>
      text <သစေ ဣစ္ဆတိ အနွေတု၊ သစေ နိစ္ဆတိ အစ္ဆတု။>
    text <၁၈၁၉>
      text <တတော သုဏှံ မဟာရာဇာ၊ ယာစိတုံ ပဋိပဇ္ဇထ။>
      text <မာ စန္ဒနသမာစာရေ၊ ရဇောဇလ္လံ အဓာရယိ။>
    text <၁၈၂၀>
      text <မာ ကာသိယာနိ ဓာရေတွာ၊ ကုသစီရံ အဓာရယိ။>
      text <ဒုက္ခေါ ဝါသော အရညသ္မိံ၊ မာ ဟိ တွံ လက္ခဏေ ဂမိ။>
    text <၁၈၂၁>
      text <တမဗြဝိ ရာဇပုတ္တီ၊ မဒ္ဒီ သဗ္ဗင်္ဂသောဘနာ။>
      text <နာဟံ တံ သုခမိစ္ဆေယျံ၊ ယံ မေ ဝေဿန္တရံ ဝိနာ။>
    text <၁၈၂၂>
      text <တမဗြဝိ မဟာရာဇာ၊ သိဝီနံ ရဋ္ဌဝဍ္ဎနော။>
      text <ဣင်္ဃ မဒ္ဒီ နိသာမေတိ၊ ဝနေ ယေ ဟောန္တိ ဒုဿဟာ။>
    text <၁၈၂၃>
      text <ဗဟူ ကီဋာ ပဋင်္ဂါ စ၊ မကသာ မဓုမက္ခိကာ။>
      text <တေပိ တံ တတ္ထ ဟိံသေယျုံ၊ တံ တေ ဒုက္ခတရံ သိယာ။>
    text <၁၈၂၄>
      text <အပရေ ပဿ သန္တာပေ၊ နဒီနုပနိသေဝိတေ။>
      text <သပ္ပါ အဇဂရာ နာမ၊ အဝိသာ တေ မဟဗ္ဗလာ။>
    text <၁၈၂၅>
      text <တေ မနုဿံ မိဂံ ဝါပိ၊ အပိ မာသန္နမာဂတံ။>
      text <ပရိက္ခိပိတွာ ဘောဂေဟိ၊ ဝသမာနေန္တိ အတ္တနော။>
    text <၁၈၂၆>
      text <အညေပိ ကဏှဇဋိနော၊ အစ္ဆာ နာမ အဃမ္မိဂါ။>
      text <န တေဟိ ပုရိသော ဒိဋ္ဌော၊ ရုက္ခမာရုယှ မုစ္စတိ။>
    text <၁၈၂၇>
      text <သင်္ဃဋ္ဋယန္တာ သိင်္ဂါနိ၊ တိက္ခဂ္ဂါတိပ္ပဟာရိနော။>
      text <မဟိံသာ ဝိစရန္တေတ္ထ၊ နဒိံ သောတုမ္ဗရံ ပတိ။>
    text <၁၈၂၈>
      text <ဒိသွာ မိဂါနံ ယူထာနံ၊ ဂဝံ သဉ္စရတံ ဝနေ။>
      text <ဓေနုဝ ဝစ္ဆဂိဒ္ဓါဝ၊ ကထံ မဒ္ဒိ ကရိဿသိ။>
    text <၁၈၂၉>
      text <ဒိသွာ သမ္ပတိတေ ဃောရေ၊ ဒုမဂ္ဂေသု ပ္လဝင်္ဂမေ။>
      text <အခေတ္တညာယ တေ မဒ္ဒိ၊ ဘဝိဿတေ မဟဗ္ဘယံ။>
    text <၁၈၃၀>
      text <ယာ တွံ သိဝါယ သုတွာန၊ မုဟုံ ဥတ္တသယီ ပုရေ။>
      text <သာ တွံ ဝင်္ကမနုပ္ပတ္တာ၊ ကထံ မဒ္ဒိ ကရိဿသိ။>
    text <၁၈၃၁>
      text <ဌိတေ မဇ္ဈနှိကေ ကာလေ၊ သန္နိသိန္နေသု ပက္ခိသု။>
      text <သဏတေဝ ဗြဟာရညံ၊ တတ္ထ ကိံ ဂန္တုမိစ္ဆသိ။>
    text <၁၈၃၂>
      text <တမဗြဝိ ရာဇပုတ္တီ၊ မဒ္ဒီ သဗ္ဗင်္ဂသောဘနာ။>
      text <ယာနိ ဧတာနိ အက္ခါသိ၊ ဝနေ ပဋိဘယာနိ မေ။>
      text <သဗ္ဗာနိ အဘိသမ္ဘောဿံ၊ ဂစ္ဆညေဝ ရထေသဘ။>
    text <၁၈၃၃>
      text <ကာသံ ကုသံ ပေါဋကိလံ၊ ဥသိရံ မုဉ္ဇပဗ္ဗဇံ။>
      text <ဥရသာ ပနုဒဟိဿာမိ၊ နဿ ဟေဿာမိ ဒုန္နယာ။>
    text <၁၈၃၄>
      text <ဗဟူဟိ ဝတ စရိယာဟိ၊ ကုမာရီ ဝိန္ဒတေ ပတိံ။>
      text <ဥဒရဿုပရောဓေန၊ ဂေါဟနုဝေဌနေန စ။>
    text <၁၈၃၅>
      text <အဂ္ဂိဿ ပါရိစရိယာယ၊ ဥဒကုမ္မုဇ္ဇနေန စ။>
      text <ဝေဓဗျံ ကဋုကံ လောကေ၊ ဂစ္ဆညေဝ ရထေသဘ။>
    text <၁၈၃၆>
      text <အပိဿာ ဟောတိ အပ္ပတ္တော၊ ဥစ္ဆိဋ္ဌမပိ ဘုဉ္ဇိတုံ။>
      text <ယော နံ ဟတ္ထေ ဂဟေတွာန၊ အကာမံ ပရိကဍ္ဎတိ။>
      text <ဝေဓဗျံ ကဋုကံ လောကေ၊ ဂစ္ဆညေဝ ရထေသဘ။>
    text <၁၈၃၇>
      text <ကေသဂ္ဂဟဏမုက္ခေပါ၊ ဘူမျာ စ ပရိသုမ္ဘနာ။>
      text <ဒတွာ စ နောပက္ကမတိ၊ ဗဟုဒုက္ခံ အနပ္ပကံ။>
      text <ဝေဓဗျံ ကဋုကံ လောကေ၊ ဂစ္ဆညေဝ ရထေသဘ။>
    text <၁၈၃၈>
      text <သုကစ္ဆဝီ ဝေဓဝေရာ၊ ဒတွာ သုဘဂမာနိနော။>
      text <အကာမံ ပရိကဍ္ဎန္တိ၊ ဥလူကညေဝ ဝါယသာ။>
      text <ဝေဓဗျံ ကဋုကံ လောကေ၊ ဂစ္ဆညေဝ ရထေသဘ။>
    text <၁၈၃၉>
      text <အပိ ဉာတိကုလေ ဖီတေ၊ ကံသပဇ္ဇောတနေ ဝသံ။>
      text <နေဝါဘိဝါကျံ န လဘေ၊ ဘာတူဟိ သခိနီဟိပိ။>
      text <ဝေဓဗျံ ကဋုကံ လောကေ၊ ဂစ္ဆညေဝ ရထေသဘ။>
    text <၁၈၄၀>
      text <နဂ္ဂါ နဒီ အနူဒကာ၊ နဂ္ဂံ ရဋ္ဌံ အရာဇကံ။>
      text <ဣတ္ထီပိ ဝိဓဝါ နဂ္ဂါ၊ ယဿာပိ ဒသ ဘာတရော။>
      text <ဝေဓဗျံ ကဋုကံ လောကေ၊ ဂစ္ဆညေဝ ရထေသဘ။>
    text <၁၈၄၁>
      text <ဓဇော ရထဿ ပညာဏံ၊ ဓူမော ပညာဏမဂ္ဂိနော။>
      text <ရာဇာ ရထဿ ပညာဏံ၊ ဘတ္တာ ပညာဏမိတ္ထိယာ။>
      text <ဝေဓဗျံ ကဋုကံ လောကေ၊ ဂစ္ဆညေဝ ရထေသဘ။>
    text <၁၈၄၂>
      text <ယာ ဒလိဒ္ဒီ ဒလိဒ္ဒဿ၊ အဍ္ဎာ အဍ္ဎဿ ကိတ္တိမံ။>
      text <တံ ဝေ ဒေဝါ ပသံသန္တိ၊ ဒုက္ကရဉှိ ကရောတိ သာ။>
    text <၁၈၄၃>
      text <သာမိကံ အနုဗန္ဓိဿံ၊ သဒာ ကာသာယဝါသိနီ။>
      text <ပထဗျာပိ အဘိဇ္ဇန္တျာ၊ ဝေဓဗျံ ကဋုကိတ္ထိယာ။>
    text <၁၈၄၄>
      text <အပိ သာဂရပရိယန္တံ၊ ဗဟုဝိတ္တဓရံ မဟိံ။>
      text <နာနာရတနပရိပူရံ၊ နိစ္ဆေ ဝေဿန္တရံ ဝိနာ။>
    text <၁၈၄၅>
      text <ကထံ နု တာသံ ဟဒယံ၊ သုခရာ ဝတ ဣတ္ထိယော။>
      text <ယာ သာမိကေ ဒုက္ခိတမှိ၊ သုခမိစ္ဆန္တိ အတ္တနော။>
    text <၁၈၄၆>
      text <နိက္ခမန္တေ မဟာရာဇေ၊ သိဝီနံ ရဋ္ဌဝဍ္ဎနေ။>
      text <တမဟံ အနုဗန္ဓိဿံ၊ သဗ္ဗကာမဒဒော ဟိ မေ။>
    text <၁၈၄၇>
      text <တမဗြဝိ မဟာရာဇာ၊ မဒ္ဒိံ သဗ္ဗင်္ဂသောဘနံ။>
      text <ဣမေ တေ ဒဟရာ ပုတ္တာ၊ ဇာလီ ကဏှာဇိနာ စုဘော။>
      text <နိက္ခိပ္ပ လက္ခဏေ ဂစ္ဆ၊ မယံ တေ ပေါသယာမသေ။>
    text <၁၈၄၈>
      text <တမဗြဝိ ရာဇပုတ္တီ၊ မဒ္ဒီ သဗ္ဗင်္ဂသောဘနာ။>
      text <ပိယာ မေ ပုတ္တကာ ဒေဝ၊ ဇာလီ ကဏှာဇိနာ စုဘော။>
      text <တျမှံ တတ္ထ ရမေဿန္တိ၊ အရညေ ဇီဝသောကိနံ။>
    text <၁၈၄၉>
      text <တမဗြဝိ မဟာရာဇာ၊ သိဝီနံ ရဋ္ဌဝဍ္ဎနော။>
      text <သာလီနံ ဩဒနံ ဘုတွာ၊ သုစိံ မံသူပသေစနံ။>
      text <ရုက္ခဖလာနိ ဘုဉ္ဇန္တာ၊ ကထံ ကာဟန္တိ ဒာရကာ။>
    text <၁၈၅၀>
      text <ဘုတွာ သတပလေ ကံသေ၊ သောဝဏ္ဏေ သတရာဇိကေ။>
      text <ရုက္ခပတ္တေသု ဘုဉ္ဇန္တာ၊ ကထံ ကာဟန္တိ ဒာရကာ။>
    text <၁၈၅၁>
      text <ကာသိယာနိ စ ဓာရေတွာ၊ ခေါမကောဋုမ္ဗရာနိ စ။>
      text <ကုသစီရာနိ ဓာရေန္တာ၊ ကထံ ကာဟန္တိ ဒာရကာ။>
    text <၁၈၅၂>
      text <ဝယှာဟိ ပရိယာယိတွာ၊ သိဝိကာယ ရထေန စ။>
      text <ပတ္တိကာ ပရိဓာဝန္တာ၊ ကထံ ကာဟန္တိ ဒာရကာ။>
    text <၁၈၅၃>
      text <ကူဋာဂါရေ သယိတွာန၊ နိဝါတေ ဖုသိတဂ္ဂဠေ။>
      text <သယန္တာ ရုက္ခမူလသ္မိံ၊ ကထံ ကာဟန္တိ ဒာရကာ။>
    text <၁၈၅၄>
      text <ပလ္လင်္ကေသု သယိတွာန၊ ဂေါနကေ စိတ္တသန္ထတေ။>
      text <သယန္တာ တိဏသန္ထာရေ၊ ကထံ ကာဟန္တိ ဒာရကာ။>
    text <၁၈၅၅>
      text <ဂန္ဓကေန ဝိလိမ္ပိတွာ၊ အဂရုစန္ဒနေန စ။>
      text <ရဇောဇလ္လာနိ ဓာရေန္တာ၊ ကထံ ကာဟန္တိ ဒာရကာ။>
    text <၁၈၅၆>
      text <စာမရမောရဟတ္ထေဟိ၊ ဗီဇိတင်္ဂါ သုခေဓိတာ။>
      text <ဖုဋ္ဌာ ဍံသေဟိ မကသေဟိ၊ ကထံ ကာဟန္တိ ဒာရကာ။>
    text <၁၈၅၇>
      text <တမဗြဝိ ရာဇပုတ္တီ၊ မဒ္ဒီ သဗ္ဗင်္ဂသောဘနာ။>
      text <မာ ဒေဝ ပရိဒေဝေသိ၊ မာ စ တွံ ဝိမနော အဟု။>
      text <ယထာ မယံ ဘဝိဿာမ၊ တထာ ဟေဿန္တိ ဒာရကာ။>
    text <၁၈၅၈>
      text <ဣဒံ ဝတွာန ပက္ကာမိ၊ မဒ္ဒီ သဗ္ဗင်္ဂသောဘနာ။>
      text <သိဝိမဂ္ဂေန အနွေသိ၊ ပုတ္တေ အာဒာယ လက္ခဏာ။>
    text <၁၈၅၉>
      text <တတော ဝေဿန္တရော ရာဇာ၊ ဒာနံ ဒတွာန ခတ္တိယော။>
      text <ပိတု မာတု စ ဝန္ဒိတွာ၊ ကတွာ စ နံ ပဒက္ခိဏံ။>
    text <၁၈၆၀>
      text <စတုဝါဟိံ ရထံ ယုတ္တံ၊ သီဃမာရုယှ သန္ဒနံ။>
      text <အာဒာယ ပုတ္တဒာရဉ္စ၊ ဝင်္ကံ ပါယာသိ ပဗ္ဗတံ။>
    text <၁၈၆၁>
      text <တတော ဝေဿန္တရော ရာဇာ၊ ယေနာသိ ဗဟုကော ဇနော။>
      text <အာမန္တ ခေါ တံ ဂစ္ဆာမ၊ အရောဂါ ဟောန္တု ဉာတယော။>
    text <၁၈၆၂>
      text <ဣင်္ဃ မဒ္ဒိ နိသာမေဟိ၊ ရမ္မရူပံဝ ဒိဿတိ။>
      text <အာဝါသံ သိဝိသေဋ္ဌဿ၊ ပေတ္တိကံ ဘဝနံ မမ။>
    text <၁၈၆၃>
      text <တံ ဗြာဟ္မဏာ အနွဂမုံ၊ တေ နံ အဿေ အယာစိသုံ။>
      text <ယာစိတော ပဋိပါဒေသိ၊ စတုန္နံ စတုရော ဟယေ။>
    text <၁၈၆၄>
      text <ဣင်္ဃ မဒ္ဒိ နိသာမေဟိ၊ စိတ္တရူပံဝ ဒိဿတိ။>
      text <မိဂရောဟိစ္စဝဏ္ဏေန၊ ဒက္ခိဏဿာ ဝဟန္တိ မံ။>
    text <၁၈၆၅>
      text <အထေတ္ထ ပဉ္စမော အာဂါ၊ သော တံ ရထမယာစထ။>
      text <တဿ တံ ယာစိတောဒာသိ၊ န စဿုပဟတော မနော။>
    text <၁၈၆၆>
      text <တတော ဝေဿန္တရော ရာဇာ၊ ဩရောပေတွာ သကံ ဇနံ။>
      text <အဿာသယိ အဿရထံ၊ ဗြာဟ္မဏဿ ဓနေသိနော။>
    text <၁၈၆၇>
      text <တွံ မဒ္ဒိ ကဏှံ ဂဏှာဟိ၊ လဟု ဧသာ ကနိဋ္ဌိကာ။>
      text <အဟံ ဇာလိံ ဂဟေဿာမိ၊ ဂရုကော ဘာတိကော ဟိ သော။>
    text <၁၈၆၈>
      text <ရာဇာ ကုမာရမာဒာယ၊ ရာဇပုတ္တီ စ ဒာရိကံ။>
      text <သမ္မောဒမာနာ ပက္ကာမုံ၊ အညမညံ ပိယံဝဒာ။>
    stand <ဒာနကဏ္ဍံ နာမ။>
  text <ဝနပဝေသနံ>
    text <၁၈၆၉>
      text <ယဒိ ကေစိ မနုဇာ ဧန္တိ၊ အနုမဂ္ဂေ ပဋိပထေ။>
      text <မဂ္ဂံ တေ ပဋိပုစ္ဆာမ၊ ကုဟိံ ဝင်္ကတပဗ္ဗတော။>
    text <၁၈၇၀>
      text <တေ တတ္ထ အမှေ ပဿိတွာ၊ ကလုနံ ပရိဒေဝယုံ။>
      text <ဒုက္ခံ တေ ပဋိဝေဒေန္တိ၊ ဒူရေ ဝင်္ကတပဗ္ဗတော။>
    text <၁၈၇၁>
      text <ယဒိ ပဿန္တိ ပဝနေ၊ ဒာရကာ ဖလိနေ ဒုမေ။>
      text <တေသံ ဖလာနံ ဟေတုမှိ၊ ဥပရောဒန္တိ ဒာရကာ။>
    text <၁၈၇၂>
      text <ရောဒန္တေ ဒာရကေ ဒိသွာ၊ ဥဗ္ဗိဒ္ဓါ ဝိပုလာ ဒုမာ။>
      text <သယမေဝေါနမိတွာန၊ ဥပဂစ္ဆန္တိ ဒာရကေ။>
    text <၁၈၇၃>
      text <ဣဒံ အစ္ဆေရကံ ဒိသွာ၊ အဗ္ဘုတံ လောမဟံသနံ။>
      text <သာဓုကာရံ ပဝတ္တေသိ၊ မဒ္ဒီ သဗ္ဗင်္ဂသောဘနာ။>
    text <၁၈၇၄>
      text <အစ္ဆေရံ ဝတ လောကသ္မိံ၊ အဗ္ဘုတံ လောမဟံသနံ။>
      text <ဝေဿန္တရဿ တေဇေန၊ သယမေဝေါနတာ ဒုမာ။>
    text <၁၈၇၅>
      text <သင်္ခိပိံသု ပထံ ယက္ခါ၊ အနုကမ္ပါယ ဒာရကေ။>
      text <နိက္ခန္တဒိဝသေနေဝ၊ စေတရဋ္ဌံ ဥပါဂမုံ။>
    text <၁၈၇၆>
      text <တေ ဂန္တွာ ဒီဃမဒ္ဓါနံ၊ စေတရဋ္ဌံ ဥပါဂမုံ။>
      text <ဣဒ္ဓံ ဖီတံ ဇနပဒံ၊ ဗဟုမံသသုရောဒနံ။>
    text <၁၈၇၇>
      text <စေတိယော ပရိဝါရိံသု၊ ဒိသွာ လက္ခဏမာဂတံ။>
      text <သုခုမာလီ ဝတ အယျာ၊ ပတ္တိကာ ပရိဓာဝတိ။>
    text <၁၈၇၈>
      text <ဝယှာဟိ ပရိယာယိတွာ၊ သိဝိကာယ ရထေန စ။>
      text <သာဇ္ဇ မဒ္ဒီ အရညသ္မိံ၊ ပတ္တိကာ ပရိဓာဝတိ။>
    text <၁၈၇၉>
      text <တံ ဒိသွာ စေတပါမောက္ခါ၊ ရောဒမာနာ ဥပါဂမုံ။>
      text <ကစ္စိ နု ဒေဝ ကုသလံ၊ ကစ္စိ ဒေဝ အနာမယံ။>
      text <ကစ္စိ ပိတာ အရောဂေါ တေ၊ သိဝီနဉ္စ အနာမယံ။>
    text <၁၈၈၀>
      text <ကော တေ ဗလံ မဟာရာဇ၊ ကော နု တေ ရထမဏ္ဍလံ။>
      text <အနဿကော အရထကော၊ ဒီဃမဒ္ဓါနမာဂတော။>
      text <ကစ္စာမိတ္တေဟိ ပကတော၊ အနုပ္ပတ္တောသိမံ ဒိသံ။>
    text <၁၈၈၁>
      text <ကုသလဉ္စေဝ မေ သမ္မ၊ အထော သမ္မ အနာမယံ။>
      text <အထော ပိတာ အရောဂေါ မေ၊ သိဝီနဉ္စ အနာမယံ။>
    text <၁၈၈၂>
      text <အဟဉှိ ကုဉ္ဇရံ ဒဇ္ဇံ၊ ဤသာဒန္တံ ဥရူဠှဝံ။>
      text <ခေတ္တညုံ သဗ္ဗယုဒ္ဓါနံ၊ သဗ္ဗသေတံ ဂဇုတ္တမံ။>
    text <၁၈၈၃>
      text <ပဏ္ဍုကမ္ဗလသဉ္ဆန္နံ၊ ပဘိန္နံ သတ္တုမဒ္ဒနံ။>
      text <ဒန္တိံ သဝါဠဗီဇနိံ၊ သေတံ ကေလာသသာဒိသံ။>
    text <၁၈၈၄>
      text <သသေတစ္ဆတ္တံ သဥပါဓေယျံ၊ သာထပ္ပနံ သဟတ္ထိပံ။>
      text <အဂ္ဂယာနံ ရာဇဝါဟိံ၊ ဗြာဟ္မဏာနံ အဒာသဟံ။>
    text <၁၈၈၅>
      text <တသ္မိံ မေ သိဝယော ကုဒ္ဓါ၊ ပိတာ စုပဟတောမနော။>
      text <အဝရုဒ္ဓသိ မံ ရာဇာ၊ ဝင်္ကံ ဂစ္ဆာမိ ပဗ္ဗတံ။>
      text <ဩကာသံ သမ္မာ ဇာနာထ၊ ဝနေ ယတ္ထ ဝသာမသေ။>
    text <၁၈၈၆>
      text <သွာဂတံ တေ မဟာရာဇ၊ အထော တေ အဒုရာဂတံ။>
      text <ဣဿရောသိ အနုပ္ပတ္တော၊ ယံ ဣဓတ္ထိ ပဝေဒယ။>
    text <၁၈၈၇>
      text <သာကံ ဘိသံ မဓုံ မံသံ၊ သုဒ္ဓံ သာလိနမောဒနံ။>
      text <ပရိဘုဉ္ဇ မဟာရာဇ၊ ပါဟုနော နောသိ အာဂတော။>
    text <၁၈၈၈>
      text <ပဋိဂ္ဂဟိတံ ယံ ဒိန္နံ၊ သဗ္ဗဿ အဂ္ဃိယံ ကတံ။>
      text <အဝရုဒ္ဓသိ မံ ရာဇာ၊ ဝင်္ကံ ဂစ္ဆာမိ ပဗ္ဗတံ။>
      text <ဩကာသံ သမ္မာ ဇာနာထ၊ ဝနေ ယတ္ထ ဝသာမသေ။>
    text <၁၈၈၉>
      text <ဣဓေဝ တာဝ အစ္ဆဿု၊ စေတရဋ္ဌေ ရထေသဘ။>
      text <ယာဝ စေတာ ဂမိဿန္တိ၊ ရညော သန္တိက ယာစိတုံ။>
    text <၁၈၉၀>
      text <နိဇ္ဈာပေတုံ မဟာရာဇံ၊ သိဝီနံ ရဋ္ဌဝဍ္ဎနံ။>
      text <တံ တံ စေတာ ပုရက္ခတွာ၊ ပတီတာ လဒ္ဓပစ္စယာ။>
      text <ပရိဝါရေတွာန ဂစ္ဆန္တိ၊ ဧဝံ ဇာနာဟိ ခတ္တိယ။>
    text <၁၈၉၁>
      text <မာ ဝေါ ရုစ္စိတ္ထ ဂမနံ၊ ရညော သန္တိက ယာစိတုံ။>
      text <နိဇ္ဈာပေတုံ မဟာရာဇံ၊ ရာဇာပိ တတ္ထ နိဿရော။>
    text <၁၈၉၂>
      text <အစ္စုဂ္ဂတာ ဟိ သိဝယော၊ ဗလဂ္ဂါ နေဂမာ စ ယေ။>
      text <တေ ဝိဓံသေတုမိစ္ဆန္တိ၊ ရာဇာနံ မမ ကာရဏာ။>
    text <၁၈၉၃>
      text <သစေ ဧသာ ပဝတ္တေတ္ထ၊ ရဋ္ဌသ္မိံ ရဋ္ဌဝဍ္ဎန။>
      text <ဣဓေဝ ရဇ္ဇံ ကာရေဟိ၊ စေတေဟိ ပရိဝါရိတော။>
    text <၁၈၉၄>
      text <ဣဒ္ဓံ ဖီတဉ္စိဒံ ရဋ္ဌံ၊ ဣဒ္ဓေါ ဇနပဒော မဟာ။>
      text <မတိံ ကရောဟိ တွံ ဒေဝ၊ ရဇ္ဇဿ မနုသာသိတုံ။>
    text <၁၈၉၅>
      text <န မေ ဆန္ဒော မတိ အတ္ထိ၊ ရဇ္ဇဿ အနုသာသိတုံ။>
      text <ပဗ္ဗာဇိတဿ ရဋ္ဌသ္မာ၊ စေတပုတ္တာ သုဏာထ မေ။>
    text <၁၈၉၆>
      text <အတုဋ္ဌာ သိဝယော အာသုံ၊ ဗလဂ္ဂါ နေဂမာ စ ယေ။>
      text <ပဗ္ဗာဇိတဿ ရဋ္ဌသ္မာ၊ စေတာ ရဇ္ဇေဘိသေစယုံ။>
    text <၁၈၉၇>
      text <အသမ္မောဒိယမ္ပိ ဝေါ အဿ၊ အစ္စန္တံ မမ ကာရဏာ။>
      text <သိဝီဟိ ဘဏ္ဍနဉ္စာပိ၊ ဝိဂ္ဂဟော မေ န ရုစ္စတိ။>
    text <၁၈၉၈>
      text <အထဿ ဘဏ္ဍနံ ဃောရံ၊ သမ္ပဟာရော အနပ္ပကော။>
      text <ဧကဿ ကာရဏာ မယှံ၊ ဟိံသေယျ ဗဟုကော ဇနော။>
    text <၁၈၉၉>
      text <ပဋိဂ္ဂဟိတံ ယံ ဒိန္နံ၊ သဗ္ဗဿ အဂ္ဃိယံ ကတံ။>
      text <အဝရုဒ္ဓသိ မံ ရာဇာ၊ ဝင်္ကံ ဂစ္ဆာမိ ပဗ္ဗတံ။>
      text <ဩကာသံ သမ္မာ ဇာနာထ၊ ဝနေ ယတ္ထ ဝသာမသေ။>
    text <၁၉၀၀>
      text <တဂ္ဃ တေ မယမက္ခါမ၊ ယထာပိ ကုသလာ တထာ။>
      text <ရာဇိသီ ယတ္ထ သမ္မန္တိ၊ အာဟုတဂ္ဂီ သမာဟိတာ။>
    text <၁၉၀၁>
      text <ဧသ သေလော မဟာရာဇ၊ ပဗ္ဗတော ဂန္ဓမာဒနော။>
      text <ယတ္ထ တွံ သဟ ပုတ္တေဟိ၊ သဟ ဘရိယာယ စစ္ဆသိ။>
    text <၁၉၀၂>
      text <တံ စေတာ အနုသာသိံသု၊ အဿုနေတ္တာ ရုဒံမုခါ။>
      text <ဣတော ဂစ္ဆ မဟာရာဇ၊ ဥဇုံ ယေနုတ္တရာ မုခေါ။>
    text <၁၉၀၃>
      text <အထ ဒက္ခိသိ ဘဒ္ဒန္တေ၊ ဝေပုလ္လံ နာမ ပဗ္ဗတံ။>
      text <နာနာဒုမဂဏာကိဏ္ဏံ၊ သီတစ္ဆာယံ မနောရမံ။>
    text <၁၉၀၄>
      text <တမတိက္ကမ္မ ဘဒ္ဒန္တေ၊ အထ ဒက္ခိသိ အာပဂံ။>
      text <နဒိံ ကေတုမတိံ နာမ၊ ဂမ္ဘီရံ ဂိရိဂဗ္ဘရံ။>
    text <၁၉၀၅>
      text <ပုထုလောမမစ္ဆာကိဏ္ဏံ၊ သုပတိတ္ထံ မဟောဒကံ။>
      text <တတ္ထ နှတွာ ပိဝိတွာ စ၊ အဿာသေတွာ သပုတ္တကေ။>
    text <၁၉၀၆>
      text <အထ ဒက္ခိသိ ဘဒ္ဒန္တေ၊ နိဂြောဓံ မဓုပိပ္ဖလံ။>
      text <ရမ္မကေ သိခရေ ဇာတံ၊ သီတစ္ဆာယံ မနောရမံ။>
    text <၁၉၀၇>
      text <အထ ဒက္ခိသိ ဘဒ္ဒန္တေ၊ နာဠိကံ နာမ ပဗ္ဗတံ။>
      text <နာနာဒိဇဂဏာကိဏ္ဏံ၊ သေလံ ကိမ္ပုရိသာယုတံ။>
    text <၁၉၀၈>
      text <တဿ ဥတ္တရပုဗ္ဗေန၊ မုစလိန္ဒော နာမ သော သရော။>
      text <ပုဏ္ဍရီကေဟိ သဉ္ဆန္နော၊ သေတသောဂန္ဓိကေဟိ စ။>
    text <၁၉၀၉>
      text <သော ဝနံ မေဃသင်္ကာသံ၊ ဓုဝံ ဟရိတသဒ္ဒလံ။>
      text <သီဟောဝါမိသပေက္ခီဝ ဝနသဏ္ဍံ ဝိဂါဟယ။>
      text <ပုပ္ဖရုက္ခေဟိ သဉ္ဆန္နံ၊ ဖလရုက္ခေဟိ စူဘယံ။>
    text <၁၉၁၀>
      text <တတ္ထ ဗိန္ဒုဿရာ ဝဂ္ဂူ၊ နာနာဝဏ္ဏာ ဗဟူ ဒိဇာ။>
      text <ကူဇန္တမုပကူဇန္တိ၊ ဥတုသံပုပ္ဖိတေ ဒုမေ။>
    text <၁၉၁၁>
      text <ဂန္တွာ ဂိရိဝိဒုဂ္ဂါနံ၊ နဒီနံ ပဘဝါနိ စ။>
      text <သော အဒ္ဒသ ပေါက္ခရဏိံ၊ ကရဉ္ဇကကုဓာယုတံ။>
    text <၁၉၁၂>
      text <ပုထုလောမမစ္ဆာကိဏ္ဏံ၊ သုပတိတ္ထံ မဟောဒကံ။>
      text <သမဉ္စ စတုရံသဉ္စ၊ သာဒုံ အပ္ပဋိဂန္ဓိယံ။>
    text <၁၉၁၃>
      text <တဿာ ဥတ္တရပုဗ္ဗေန၊ ပဏ္ဏသာလံ အမာပယ။>
      text <ပဏ္ဏသာလံ အမာပေတွာ၊ ဥဉ္ဆာစရိယာယ ဤဟထ။>
    stand <ဝနပဝေသနံ နာမ။>
  text <ဇူဇကပဗ္ဗံ>
    text <၁၉၁၄>
      text <အဟု ဝါသီ ကလိင်္ဂေသု၊ ဇူဇကော နာမ ဗြာဟ္မဏော။>
      text <တဿာသိ ဒဟရာ ဘရိယာ၊ နာမေနာမိတ္တတာပနာ။>
    text <၁၉၁၅>
      text <တာ နံ တတ္ထ ဂတာဝေါစုံ၊ နဒိံ ဥဒကဟာရိယာ။>
      text <ထိယော နံ ပရိဘာသိံသု၊ သမာဂန္တွာ ကုတူဟလာ။>
    text <၁၉၁၆>
      text <အမိတ္တာ နူန တေ မာတာ၊ အမိတ္တော နူန တေ ပိတာ။>
      text <ယေ တံ ဇိဏ္ဏဿ ပါဒံသု၊ ဧဝံ ဒဟရိယံ သတိံ။>
    text <၁၉၁၇>
      text <အဟိတံ ဝတ တေ ဉာတီ၊ မန္တယိံသု ရဟောဂတာ။>
      text <ယေ တံ ဇိဏ္ဏဿ ပါဒံသု၊ ဧဝံ ဒဟရိယံ သတိံ။>
    text <၁၉၁၈>
      text <အမိတ္တာ ဝတ တေ ဉာတီ၊ မန္တယိံသု ရဟောဂတာ။>
      text <ယေ တံ ဇိဏ္ဏဿ ပါဒံသု၊ ဧဝံ ဒဟရိယံ သတိံ။>
    text <၁၉၁၉>
      text <ဒုက္ကဋံ ဝတ တေ ဉာတီ၊ မန္တယိံသု ရဟောဂတာ။>
      text <ယေ တံ ဇိဏ္ဏဿ ပါဒံသု၊ ဧဝံ ဒဟရိယံ သတိံ။>
    text <၁၉၂၀>
      text <ပါပကံ ဝတ တေ ဉာတီ၊ မန္တယိံသု ရဟောဂတာ။>
      text <ယေ တံ ဇိဏ္ဏဿ ပါဒံသု၊ ဧဝံ ဒဟရိယံ သတိံ။>
    text <၁၉၂၁>
      text <အမနာပံ ဝတ တေ ဉာတီ၊ မန္တယိံသု ရဟောဂတာ။>
      text <ယေ တံ ဇိဏ္ဏဿ ပါဒံသု၊ ဧဝံ ဒဟရိယံ သတိံ။>
    text <၁၉၂၂>
      text <အမနာပဝါသံ ဝသိ၊ ဇိဏ္ဏေန ပတိနာ သဟ။>
      text <ယာ တွံ ဝသသိ ဇိဏ္ဏဿ၊ မတံ တေ ဇီဝိတာ ဝရံ။>
    text <၁၉၂၃>
      text <န ဟိ နူန တုယှံ ကလျာဏိ၊ ပိတာ မာတာ စ သောဘနေ။>
      text <အညံ ဘတ္တာရံ ဝိန္ဒိံသု၊ ယေ တံ ဇိဏ္ဏဿ ပါဒံသု။>
      text <ဧဝံ ဒဟရိယံ သတိံ။>
    text <၁၉၂၄>
      text <ဒုယိဋ္ဌံ တေ နဝမိယံ၊ အကတံ အဂ္ဂိဟုတ္တကံ။>
      text <ယေ တံ ဇိဏ္ဏဿ ပါဒံသု၊ ဧဝံ ဒဟရိယံ သတိံ။>
    text <၁၉၂၅>
      text <သမဏေ ဗြာဟ္မဏေ နူန၊ ဗြာဟ္မဏစရိယပရာယဏေ။>
      text <သာ တွံ လောကေ အဘိသပိ၊ သီလဝန္တေ ဗဟုဿုတေ။>
      text <ယာ တွံ ဝသသိ ဇိဏ္ဏဿ၊ ဧဝံ ဒဟရိယာ သတီ။>
    text <၁၉၂၆>
      text <န ဒုက္ခံ အဟိနာ ဒဋ္ဌံ၊ န ဒုက္ခံ သတ္တိယာ ဟတံ။>
      text <တဉ္စ ဒုက္ခဉ္စ တိဗ္ဗဉ္စ၊ ယံ ပဿေ ဇိဏ္ဏကံ ပတိံ။>
    text <၁၉၂၇>
      text <နတ္ထိ ခိဍ္ဍာ နတ္ထိ ရတိ၊ ဇိဏ္ဏေန ပတိနာ သဟ။>
      text <နတ္ထိ အလ္လာပသလ္လာပေါ၊ ဇဂ္ဃိတုမ္ပိ န သောဘတိ။>
    text <၁၉၂၈>
      text <ယဒာ စ ဒဟရော ဒဟရာ၊ မန္တယန္တိ ရဟောဂတာ။>
      text <သဗ္ဗေသံ သောကာ နဿန္တိ၊ ယေ ကေစိ ဟဒယဿိတာ။>
    text <၁၉၂၉>
      text <ဒဟရာ တွံ ရူပဝတီ၊ ပုရိသာနံဘိပတ္ထိတာ။>
      text <ဂစ္ဆ ဉာတိကုလေ အစ္ဆ၊ ကိံ ဇိဏ္ဏော ရမယိဿတိ။>
    text <၁၉၃၀>
      text <န တေ ဗြာဟ္မဏ ဂစ္ဆာမိ၊ နဒိံ ဥဒကဟာရိယာ။>
      text <ထိယော မံ ပရိဘာသန္တိ၊ တယာ ဇိဏ္ဏေန ဗြာဟ္မဏ။>
    text <၁၉၃၁>
      text <မာ မေ တွံ အကရာ ကမ္မံ၊ မာ မေ ဥဒကမာဟရိ။>
      text <အဟံ ဥဒကမာဟိဿံ၊ မာ ဘောတိ ကုပိတာ အဟု။>
    text <၁၉၃၂>
      text <နာဟံ တမှိ ကုလေ ဇာတာ၊ ယံ တွံ ဥဒကမာဟရေ။>
      text <ဧဝံ ဗြာဟ္မဏ ဇာနာဟိ၊ န တေ ဝစ္ဆာမဟံ ဃရေ။>
    text <၁၉၃၃>
      text <သစေ မေ ဒာသံ ဒာသိံ ဝါ၊ နာနယိဿသိ ဗြာဟ္မဏ။>
      text <ဧဝံ ဗြာဟ္မဏ ဇာနာဟိ၊ န တေ ဝစ္ဆာမိ သန္တိကေ။>
    text <၁၉၃၄>
      text <နတ္ထိ မေ သိပ္ပဌာနံ ဝါ၊ ဓနံ ဓညဉ္စ ဗြာဟ္မဏိ။>
      text <ကုတောဟံ ဒာသံ ဒာသိံ ဝါ၊ အာနယိဿာမိ ဘောတိယာ။>
      text <အဟံ ဘောတိံ ဥပဋ္ဌိဿံ၊ မာ ဘောတိ ကုပိတာ အဟု။>
    text <၁၉၃၅>
      text <ဧဟိ တေ အဟမက္ခိဿံ၊ ယထာ မေ ဝစနံ သုတံ။>
      text <ဧသ ဝေဿန္တရော ရာဇာ၊ ဝင်္ကေ ဝသတိ ပဗ္ဗတေ။>
    text <၁၉၃၆>
      text <တံ တွံ ဂန္တွာန ယာစဿု၊ ဒာသံ ဒာသိဉ္စ ဗြာဟ္မဏ။>
      text <သော တေ ဒဿတိ ယာစိတော၊ ဒာသံ ဒာသိဉ္စ ခတ္တိယော။>
    text <၁၉၃၇>
      text <ဇိဏ္ဏောဟမသ္မိ ဒုဗ္ဗလော၊ ဒီဃော စဒ္ဓါ သုဒုဂ္ဂမော။>
      text <မာ ဘောတိ ပဋိဒေဝေသိ၊ မာ စ တွံ ဝိမနာ အဟု။>
      text <အဟံ ဘောတိံ ဥပဋ္ဌိဿံ၊ မာ ဘောတိ ကုပိတာ အဟု။>
    text <၁၉၃၈>
      text <ယထာ အဂန္တွာ သင်္ဂါမံ၊ အယုဒ္ဓေါဝ ပရာဇိတော။>
      text <ဧဝမေဝ တုဝံ ဗြဟ္မေ၊ အဂန္တွာဝ ပရာဇိတော။>
    text <၁၉၃၉>
      text <သစေ မေ ဒာသံ ဒာသိံ ဝါ၊ နာနယိဿသိ ဗြာဟ္မဏ။>
      text <ဧဝံ ဗြာဟ္မဏ ဇာနာဟိ၊ န တေ ဝစ္ဆာမဟံ ဃရေ။>
      text <အမနာပံ တေ ကရိဿာမိ၊ တံ တေ ဒုက္ခံ ဘဝိဿတိ။>
    text <၁၉၄၀>
      text <နက္ခတ္တေ ဥတုပုဗ္ဗေသု၊ ယဒာ မံ ဒက္ခိသိလင်္ကတံ။>
      text <အညေဟိ သဒ္ဓိံ ရမမာနံ၊ တံ တေ ဒုက္ခံ ဘဝိဿတိ။>
    text <၁၉၄၁>
      text <အဒဿနေန မယှံ တေ၊ ဇိဏ္ဏဿ ပရိဒေဝတော။>
      text <ဘိယျော ဝင်္ကာ စ ပလိတာ၊ ဗဟူ ဟေဿန္တိ ဗြာဟ္မဏ။>
    text <၁၉၄၂>
      text <တတော သော ဗြာဟ္မဏော ဘီတော၊ ဗြာဟ္မဏိယာ ဝသာနုဂေါ။>
      text <အဋ္ဋိတော ကာမရာဂေန၊ ဗြာဟ္မဏိံ ဧတဒဗြဝိ။>
    text <၁၉၄၃>
      text <ပါထေယျံ မေ ကရောဟိ တွံ၊ သံကုလျာ သဂုဠာနိ စ။>
      text <မဓုပိဏ္ဍိကာ စ သုကတာယော၊ သတ္တုဘတ္တဉ္စ ဗြာဟ္မဏိ။>
    text <၁၉၄၄>
      text <အာနယိဿံ မေထုနကေ၊ ဥဘော ဒာသကုမာရကေ။>
      text <တေ တံ ပရိစရိဿန္တိ၊ ရတ္တိန္ဒိဝမတန္ဒိတာ။>
    text <၁၉၄၅>
      text <ဣဒံ ဝတွာ ဗြဟ္မဗန္ဓု၊ ပဋိမုဉ္စိ ဥပါဟနာ။>
      text <တတော သော မန္တယိတွာန၊ ဘရိယံ ကတွာ ပဒက္ခိဏံ။>
    text <၁၉၄၆>
      text <ပက္ကာမိ သော ရုဏ္ဏမုခေါ၊ ဗြာဟ္မဏော သဟိတဗ္ဗတော။>
      text <သိဝီနံ နဂရံ ဖီတံ၊ ဒာသပရိယေသနံ စရံ။>
    text <၁၉၄၇>
      text <သော တတ္ထ ဂန္တွာ အဝစ၊ ယေ တတ္ထာသုံ သမာဂတာ။>
      text <ကုဟိံ ဝေဿန္တရော ရာဇာ၊ ကတ္ထ ပဿေမု ခတ္တိယံ။>
    text <၁၉၄၈>
      text <တေ ဇနာ တံ အဝစိံသု၊ ယေ တတ္ထာသုံ သမာဂတာ။>
      text <တုမှေဟိ ဗြဟ္မေ ပကတော၊ အတိဒာနေန ခတ္တိယော။>
      text <ပဗ္ဗာဇိတော သကာ ရဋ္ဌာ၊ ဝင်္ကေ ဝသတိ ပဗ္ဗတေ။>
    text <၁၉၄၉>
      text <တုမှေဟိ ဗြဟ္မေ ပကတော၊ အတိဒာနေန ခတ္တိယော။>
      text <အာဒာယ ပုတ္တဒာရဉ္စ၊ ဝင်္ကေ ဝသတိ ပဗ္ဗတေ။>
    text <၁၉၅၀>
      text <သော စောဒိတော ဗြာဟ္မဏိယာ၊ ဗြာဟ္မဏော ကာမဂိဒ္ဓိမာ။>
      text <အဃံ တံ ပဋိသေဝိတ္ထ၊ ဝနေ ဝါဠမိဂါကိဏ္ဏေ။>
      text <ခဂ္ဂဒီပိနိသေဝိတေ။>
    text <၁၉၅၁>
      text <အာဒာယ ဗေဠုဝံ ဒဏ္ဍံ၊ အဂ္ဂိဟုတ္တံ ကမဏ္ဍလုံ။>
      text <သော ပါဝိသိ ဗြဟာရညံ၊ ယတ္ထ အဿောသိ ကာမဒံ။>
    text <၁၉၅၂>
      text <တံ ပဝိဋ္ဌံ ဗြဟာရညံ၊ ကောကာ နံ ပရိဝါရယုံ။>
      text <ဝိက္ကန္ဒိ သော ဝိပ္ပနဋ္ဌော၊ ဒူရေ ပန္ထာ အပက္ကမိ။>
    text <၁၉၅၃>
      text <တတော သော ဗြာဟ္မဏော ဂန္တွာ၊ ဘောဂလုဒ္ဓေါ အသညတော။>
      text <ဝင်္ကဿောရောဟဏေ နဋ္ဌေ၊ ဣမာ ဂါထာ အဘာသထ။>
    text <၁၉၅၄>
      text <ကော ရာဇပုတ္တံ နိသဘံ၊ ဇယန္တမပရာဇိတံ။>
      text <ဘယေ ခေမဿ ဒာတာရံ၊ ကော မေ ဝေဿန္တရံ ဝိဒူ။>
    text <၁၉၅၅>
      text <ယော ယာစတံ ပတိဋ္ဌာသိ၊ ဘူတာနံ ဓရဏီရိဝ။>
      text <ဓရဏူပမံ မဟာရာဇံ၊ ကော မေ ဝေဿန္တရံ ဝိဒူ။>
    text <၁၉၅၆>
      text <ယော ယာစတံ ဂတီ အာသိ၊ သဝန္တီနံဝ သာဂရော။>
      text <သာဂရူပမံ မဟာရာဇံ၊ ကော မေ ဝေဿန္တရံ ဝိဒူ။>
    text <၁၉၅၇>
      text <ကလျာဏတိတ္ထံ သုစိမံ၊ သီတူဒကံ မနောရမံ။>
      text <ပုဏ္ဍရီကေဟိ သဉ္ဆန္နံ၊ ယုတ္တံ ကိဉ္ဇက္ခရေဏုနာ။>
      text <ရဟဒူပမံ မဟာရာဇံ၊ ကော မေ ဝေဿန္တရံ ဝိဒူ။>
    text <၁၉၅၈>
      text <အဿတ္ထံဝ ပထေ ဇာတံ၊ သီတစ္ဆာယံ မနောရမံ။>
      text <သန္တာနံ ဝိသမေတာရံ၊ ကိလန္တာနံ ပဋိဂ္ဂဟံ။>
      text <တထူပမံ မဟာရာဇံ၊ ကော မေ ဝေဿန္တရံ ဝိဒူ။>
    text <၁၉၅၉>
      text <နိဂြောဓံဝ ပထေ ဇာတံ၊ သီတစ္ဆာယံ မနောရမံ။>
      text <သန္တာနံ ဝိသမေတာရံ၊ ကိလန္တာနံ ပဋိဂ္ဂဟံ။>
      text <တထူပမံ မဟာရာဇံ၊ ကော မေ ဝေဿန္တရံ ဝိဒူ။>
    text <၁၉၆၀>
      text <အမ္ဗံ ဣဝ ပထေ ဇာတံ၊ သီတစ္ဆာယံ မနောရမံ။>
      text <သန္တာနံ ဝိသမေတာရံ၊ ကိလန္တာနံ ပဋိဂ္ဂဟံ။>
      text <တထူပမံ မဟာရာဇံ၊ ကော မေ ဝေဿန္တရံ ဝိဒူ။>
    text <၁၉၆၁>
      text <သာလံ ဣဝ ပထေ ဇာတံ၊ သီတစ္ဆာယံ မနောရမံ။>
      text <သန္တာနံ ဝိသမေတာရံ၊ ကိလန္တာနံ ပဋိဂ္ဂဟံ။>
      text <တထူပမံ မဟာရာဇံ၊ ကော မေ ဝေဿန္တရံ ဝိဒူ။>
    text <၁၉၆၂>
      text <ဒုမံ ဣဝ ပထေ ဇာတံ၊ သီတစ္ဆာယံ မနောရမံ။>
      text <သန္တာနံ ဝိသမေတာရံ၊ ကိလန္တာနံ ပဋိဂ္ဂဟံ။>
      text <တထူပမံ မဟာရာဇံ၊ ကော မေ ဝေဿန္တရံ ဝိဒူ။>
    text <၁၉၆၃>
      text <ဧဝဉ္စ မေ ဝိလပတော၊ ပဝိဋ္ဌဿ ဗြဟာဝနေ။>
      text <အဟံ ဇာနန္တိ ယော ဝဇ္ဇာ၊ နန္ဒိံ သော ဇနယေ မမ။>
    text <၁၉၆၄>
      text <ဧဝဉ္စ မေ ဝိလပတော၊ ပဝိဋ္ဌဿ ဗြဟာဝနေ။>
      text <အဟံ ဇာနန္တိ ယော ဝဇ္ဇာ၊ တာယ သော ဧကဝါစာယ။>
      text <ပသဝေ ပုညံ အနပ္ပကံ။>
    text <၁၉၆၅>
      text <တဿ စေတော ပဋိဿောသိ၊ အရညေ လုဒ္ဒကော စရံ။>
      text <တုမှေဟိ ဗြဟ္မေ ပကတော၊ အတိဒာနေန ခတ္တိယော။>
      text <ပဗ္ဗာဇိတော သကာ ရဋ္ဌာ၊ ဝင်္ကေ ဝသတိ ပဗ္ဗတေ။>
    text <၁၉၆၆>
      text <တုမှေဟိ ဗြဟ္မေ ပကတော၊ အတိဒာနေန ခတ္တိယော။>
      text <အာဒာယ ပုတ္တဒာရဉ္စ၊ ဝင်္ကေ ဝသတိ ပဗ္ဗတေ။>
    text <၁၉၆၇>
      text <အကိစ္စကာရီ ဒုမ္မေဓော၊ ရဋ္ဌာ ပဝနမာဂတော။>
      text <ရာဇပုတ္တံ ဂဝေသန္တော၊ ဗကော မစ္ဆမိဝေါဒကေ။>
    text <၁၉၆၈>
      text <တဿ တျာဟံ န ဒဿာမိ၊ ဇီဝိတံ ဣဓ ဗြာဟ္မဏ။>
      text <အယဉှိ တေ မယာ နုန္နော၊ သရော ပိဿတိ လောဟိတံ။>
    text <၁၉၆၉>
      text <သိရော တေ ဝဇ္ဈယိတွာန၊ ဟဒယံ ဆေတွာ သဗန္ဓနံ။>
      text <ပန္ထသကုဏံ ယဇိဿာမိ၊ တုယှံ မံသေန ဗြာဟ္မဏ။>
    text <၁၉၇၀>
      text <တုယှံ မံသေန မေဒေန၊ မတ္ထကေန စ ဗြာဟ္မဏ။>
      text <အာဟုတိံ ပဂ္ဂဟေဿာမိ၊ ဆေတွာန ဟဒယံ တဝ။>
    text <၁၉၇၁>
      text <တံ မေ သုယိဋ္ဌံ သုဟုတံ၊ တုယှံ မံသေန ဗြာဟ္မဏ။>
      text <န စ တွံ ရာဇပုတ္တဿ၊ ဘရိယံ ပုတ္တေ စ နေဿသိ။>
    text <၁၉၇၂>
      text <အဝဇ္ဈော ဗြာဟ္မဏော ဒူတော၊ စေတပုတ္တ သုဏောဟိ မေ။>
      text <တသ္မာ ဟိ ဒူတံ န ဟန္တိ၊ ဧသ ဓမ္မော သနန္တနော။>
    text <၁၉၇၃>
      text <နိဇ္ဈတ္တာ သိဝယော သဗ္ဗေ၊ ပိတာ နံ ဒဋ္ဌုမိစ္ဆတိ။>
      text <မာတာ စ ဒုဗ္ဗလာ တဿ၊ အစိရာ စက္ခူနိ ဇီယရေ။>
    text <၁၉၇၄>
      text <တေသာဟံ ပဟိတော ဒူတော၊ စေတပုတ္တ သုဏောဟိ မေ။>
      text <ရာဇပုတ္တံ နယိဿာမိ၊ ယဒိ ဇာနာသိ သံသ မေ။>
      text <ပိယဿ မေ ပိယော ဒူတော၊ ပုဏ္ဏပတ္တံ ဒဒာမိ တေ။>
    text <၁၉၇၅>
      text <ဣမဉ္စ မဓုနော တုမ္ဗံ၊ မိဂသတ္ထိဉ္စ ဗြာဟ္မဏ။>
      text <တဉ္စ တေ ဒေသမက္ခိဿံ၊ ယတ္ထ သမ္မတိ ကာမဒော။>
    stand <ဇူဇကပဗ္ဗံ နာမ။>
  text <စူဠဝနဝဏ္ဏနာ>
    text <၁၉၇၆>
      text <ဧသ သေလော မဟာဗြဟ္မေ၊ ပဗ္ဗတော ဂန္ဓမာဒနော။>
      text <ယတ္ထ ဝေဿန္တရော ရာဇာ၊ သဟ ပုတ္တေဟိ သမ္မတိ။>
    text <၁၉၇၇>
      text <ဓာရေန္တော ဗြာဟ္မဏဝဏ္ဏံ၊ အာသဒဉ္စ မသံ ဇဋံ။>
      text <စမ္မဝါသီ ဆမာ သေတိ၊ ဇာတဝေဒံ နမဿတိ။>
    text <၁၉၇၈>
      text <ဧတေ နီလာ ပဒိဿန္တိ၊ နာနာဖလဓရာ ဒုမာ။>
      text <ဥဂ္ဂတာ အဗ္ဘကူဋာဝ၊ နီလာ အဉ္ဇနပဗ္ဗတာ။>
    text <၁၉၇၉>
      text <ဓဝဿကဏ္ဏာ ခဒိရာ၊ သာလာ ဖန္ဒနမာလုဝါ။>
      text <သမ္ပဝေဓန္တိ ဝါတေန၊ သကိံ ပီတာဝ မာဏဝါ။>
    text <၁၉၈၀>
      text <ဥပရိ ဒုမပရိယာယေသု၊ သင်္ဂီတိယောဝ သုယျရေ။>
      text <နဇ္ဇုဟာ ကောကိလသင်္ဃာ၊ သမ္ပတန္တိ ဒုမာ ဒုမံ။>
    text <၁၉၈၁>
      text <အဝှယန္တေဝ ဂစ္ဆန္တံ၊ သာခါပတ္တသမီရိတာ။>
      text <ရမယန္တေဝ အာဂန္တံ၊ မောဒယန္တိ နိဝါသိနံ။>
      text <ယတ္ထ ဝေဿန္တရော ရာဇာ၊ သဟ ပုတ္တေဟိ သမ္မတိ။>
    text <၁၉၈၂>
      text <ဓာရေန္တော ဗြာဟ္မဏဝဏ္ဏံ၊ အာသဒဉ္စ မသံ ဇဋံ။>
      text <စမ္မဝါသီ ဆမာ သေတိ၊ ဇာတဝေဒံ နမဿတိ။>
    text <၁၉၈၃>
      text <အမ္ဗာ ကပိတ္ထာ ပနသာ၊ သာလာ ဇမ္ဗူ ဝိဘီတကာ။>
      text <ဟရီတကီ အာမလကာ၊ အဿတ္ထာ ဗဒရာနိ စ။>
    text <၁၉၈၄>
      text <စာရုတိမ္ဗရုက္ခါ စေတ္ထ၊ နိဂြောဓာ စ ကပိတ္ထနာ။>
      text <မဓုမဓုကာ ထေဝန္တိ၊ နီစေ ပက္ကာ စုဒုမ္ဗရာ။>
    text <၁၉၈၅>
      text <ပါရေဝတာ ဘဝေယျာ စ၊ မုဒ္ဒိကာ စ မဓုတ္ထိကာ။>
      text <မဓုံ အနေလကံ တတ္ထ၊ သကမာဒာယ ဘုဉ္ဇရေ။>
    text <၁၉၈၆>
      text <အညေတ္ထ ပုပ္ဖိတာ အမ္ဗာ၊ အညေ တိဋ္ဌန္တိ ဒောဝိလာ။>
      text <အညေ အာမာ စ ပက္ကာ စ၊ ဘေကဝဏ္ဏာ တဒူဘယံ။>
    text <၁၉၈၇>
      text <အထေတ္ထ ဟေဋ္ဌာ ပုရိသော၊ အမ္ဗပက္ကာနိ ဂဏှတိ။>
      text <အာမာနိ စေဝ ပက္ကာနိ၊ ဝဏ္ဏဂန္ဓရသုတ္တမေ။>
    text <၁၉၈၈>
      text <အတေဝ မေ အစ္ဆရိယံ၊ ဟိင်္ကာရော ပဋိဘာတိ မံ။>
      text <ဒေဝါနမိဝ အာဝါသော၊ သောဘတိ နန္ဒနူပမော။>
    text <၁၉၈၉>
      text <ဝိဘေဒိကာ နာဠိကေရာ၊ ခဇ္ဇုရီနံ ဗြဟာဝနေ။>
      text <မာလာဝ ဂန္ထိတာ ဌန္တိ၊ ဓဇဂ္ဂါနေဝ ဒိဿရေ။>
      text <နာနာဝဏ္ဏေဟိ ပုပ္ဖေတိ၊ နဘံ တာရာစိတာမိဝ။>
    text <၁၉၉၀>
      text <ကုဋဇီ ကုဋ္ဌတဂရာ၊ ပါဋလိယော စ ပုပ္ဖိတာ။>
      text <ပုန္နာဂါ ဂိရိပုန္နာဂါ၊ ကောဝိဠာရာ စ ပုပ္ဖိတာ။>
    text <၁၉၉၁>
      text <ဥဒ္ဒာလကာ သောမရုက္ခါ၊ အဂရုဖလ္လိယာ ဗဟူ။>
      text <ပုတ္တဇီဝါ စ ကကုဓာ၊ အသနာ စေတ္ထ ပုပ္ဖိတာ။>
    text <၁၉၉၂>
      text <ကုဋဇာ သလဠာ နီပါ၊ ကောသမ္ဗာ လဗုဇာ ဓဝါ။>
      text <သာလာ စ ပုပ္ဖိတာ တတ္ထ၊ ပလာလခလသန္နိဘာ။>
    text <၁၉၉၃>
      text <တဿာဝိဒူရေ ပေါက္ခရဏီ၊ ဘူမိဘာဂေ မနောရမေ။>
      text <ပဒုမုပ္ပလသဉ္ဆန္နာ၊ ဒေဝါနမိဝ နန္ဒနေ။>
    text <၁၉၉၄>
      text <အထေတ္ထ ပုပ္ဖရသမတ္တာ၊ ကောကိလာ မဉ္ဇုဘာဏိကာ။>
      text <အဘိနာဒေန္တိ ပဝနံ၊ ဥတုသမ္ပုပ္ဖိတေ ဒုမေ။>
    text <၁၉၉၅>
      text <ဘဿန္တိ မကရန္ဒေဟိ၊ ပေါက္ခရေ ပေါက္ခရေ မဓူ။>
      text <အထေတ္ထ ဝါတာ ဝါယန္တိ၊ ဒက္ခိဏာ အထ ပစ္ဆိမာ။>
      text <ပဒုမကိဉ္ဇက္ခရေဏူဟိ၊ ဩကိဏ္ဏော ဟောတိ အဿမော။>
    text <၁၉၉၆>
      text <ထူလာ သိင်္ဃာဋကာ စေတ္ထ၊ သံသာဒိယာ ပသာဒိယာ။>
      text <မစ္ဆကစ္ဆပဗျာဝိဒ္ဓါ၊ ဗဟူ စေတ္ထ မုပယာနကာ။>
      text <မဓုံ ဘိသေဟိ သဝတိ၊ ခိရသပ္ပိမုဠာလိဘိ။>
    text <၁၉၉၇>
      text <သုရဘီ တံ ဝနံ ဝါတိ၊ နာနာဂန္ဓသမောဒိတံ။>
      text <သမ္မဒ္ဒတေဝ ဂန္ဓေန၊ ပုပ္ဖသာခါဟိ တံ ဝနံ။>
      text <ဘမရာ ပုပ္ဖဂန္ဓေန၊ သမန္တာ မဘိနာဒိတာ။>
    text <၁၉၉၈>
      text <အထေတ္ထ သကုဏာ သန္တိ၊ နာနာဝဏ္ဏာ ဗဟူ ဒိဇာ။>
      text <မောဒန္တိ သဟ ဘရိယာဟိ၊ အညမညံ ပကူဇိနော။>
    text <၁၉၉၉>
      text <နန္ဒိကာ ဇီဝပုတ္တာ စ၊ ဇီဝပုတ္တာ ပိယာ စ နော။>
      text <ပိယာ ပုတ္တာ ပိယာ နန္ဒာ၊ ဒိဇာ ပေါက္ခရဏီဃရာ။>
    text <၂၀၀၀>
      text <မာလာဝ ဂန္ထိတာ ဌန္တိ၊ ဓဇဂ္ဂါနေဝ ဒိဿရေ။>
      text <နာနာဝဏ္ဏေဟိ ပုပ္ဖေဟိ၊ ကုသလေဟေဝ သုဂန္ထိတာ။>
      text <ယတ္ထ ဝေဿန္တရော ရာဇာ၊ သဟ ပုတ္တေဟိ သမ္မတိ။>
    text <၂၀၀၁>
      text <ဓာရေန္တော ဗြာဟ္မဏဝဏ္ဏံ၊ အာသဒဉ္စ မသံ ဇဋံ။>
      text <စမ္မဝါသီ ဆမာ သေတိ၊ ဇာတဝေဒံ နမဿတိ။>
    text <၂၀၀၂>
      text <ဣဒဉ္စ မေ သတ္တုဘတ္တံ၊ မဓုနာ ပဋိသံယုတံ။>
      text <မဓုပိဏ္ဍိကာ စ သုကတာယော၊ သတ္တုဘတ္တံ ဒဒာမိ တေ။>
    text <၂၀၀၃>
      text <တုယှေဝ သမ္ဗလံ ဟောတု၊ နာဟံ ဣစ္ဆာမိ သမ္ဗလံ။>
      text <ဣတောပိ ဗြဟ္မေ ဂဏှာဟိ၊ ဂစ္ဆ ဗြဟ္မေ ယထာသုခံ။>
    text <၂၀၀၄>
      text <အယံ ဧကပဒီ ဧတိ၊ ဥဇုံ ဂစ္ဆတိ အဿမံ။>
      text <ဣသီပိ အစ္စုတော တတ္ထ၊ ပင်္ကဒန္တော ရဇဿိရော။>
      text <ဓာရေန္တော ဗြာဟ္မဏဝဏ္ဏံ၊ အာသဒဉ္စ မသံ ဇဋံ။>
    text <၂၀၀၅>
      text <စမ္မဝါသီ ဆမာ သေတိ၊ ဇာတဝေဒံ နမဿတိ။>
      text <တံ တွံ ဂန္တွာန ပုစ္ဆဿု၊ သော တေ မဂ္ဂံ ပဝက္ခတိ။>
    text <၂၀၀၆>
      text <ဣဒံ သုတွာ ဗြဟ္မဗန္ဓု၊ စေတံ ကတွာ ပဒက္ခိဏံ။>
      text <ဥဒဂ္ဂစိတ္တော ပက္ကာမိ၊ ယေနာသိ အစ္စုတော ဣသိ။>
    stand <စူဠဝနဝဏ္ဏနာ။>
  text <မဟာဝနဝဏ္ဏနာ>
    text <၂၀၀၇>
      text <ဂစ္ဆန္တော သော ဘာရဒွာဇော၊ အဒ္ဒဿ အစ္စုတံ ဣသိံ။>
      text <ဒိသွာန တံ ဘာရဒွာဇော၊ သမ္မောဒိ ဣသိနာ သဟ။>
    text <၂၀၀၈>
      text <ကစ္စိ နု ဘောတော ကုသလံ၊ ကစ္စိ ဘောတော အနာမယံ။>
      text <ကစ္စိ ဥဉ္ဆေန ယာပေသိ၊ ကစ္စိ မူလဖလာ ဗဟူ။>
    text <၂၀၀၉>
      text <ကစ္စိ ဍံသာ မကသာ စ၊ အပ္ပမေဝ သရီသပါ။>
      text <ဝနေ ဝါဠမိဂါကိဏ္ဏေ၊ ကစ္စိ ဟိံသာ န ဝိဇ္ဇတိ။>
    text <၂၀၁၀>
      text <ကုသလဉ္စေဝ မေ ဗြဟ္မေ၊ အထော ဗြဟ္မေ အနာမယံ။>
      text <အထော ဥဉ္ဆေန ယာပေမိ၊ အထော မူလဖလာ ဗဟူ။>
    text <၂၀၁၁>
      text <အထော ဍံသာ မကသာ စ၊ အပ္ပမေဝ သရီသပါ။>
      text <ဝနေ ဝါဠမိဂါကိဏ္ဏေ၊ ဟိံသာ မယှံ န ဝိဇ္ဇတိ။>
    text <၂၀၁၂>
      text <ဗဟူနိ ဝဿပူဂါနိ၊ အဿမေ ဝသတော မမ။>
      text <နာဘိဇာနာမိ ဥပ္ပန္နံ၊ အာဗာဓံ အမနောရမံ။>
    text <၂၀၁၃>
      text <သွာဂတံ တေ မဟာဗြဟ္မေ၊ အထော တေ အဒုရာဂတံ။>
      text <အန္တော ပဝိသ ဘဒ္ဒန္တေ၊ ပါဒေ ပက္ခါလယဿု တေ။>
    text <၂၀၁၄>
      text <တိန္ဒုကာနိ ပိယာလာနိ၊ မဓုကေ ကာသုမာရိယော။>
      text <ဖလာနိ ခုဒ္ဒကပ္ပါနိ၊ ဘုဉ္ဇ ဗြဟ္မေ ဝရံ ဝရံ။>
    text <၂၀၁၅>
      text <ဣဒမ္ပိ ပါနီယံ သီတံ၊ အာဘတံ ဂိရိဂဗ္ဘရာ။>
      text <တတော ပိဝ မဟာဗြဟ္မေ၊ သစေ တွံ အဘိကင်္ခသိ။>
    text <၂၀၁၆>
      text <ပဋိဂ္ဂဟိတံ ယံ ဒိန္နံ၊ သဗ္ဗဿ အဂ္ဃိယံ ကတံ။>
      text <သဉ္ဇယဿ သကံ ပုတ္တံ၊ သိဝီဟိ ဝိပ္ပဝါသိတံ။>
      text <တမဟံ ဒဿနမာဂတော၊ ယဒိ ဇာနာသိ သံသ မေ။>
      text <>
    text <၂၀၁၇>
      text <န ဘဝံ ဧတိ ပုညတ္ထံ၊ သိဝိရာဇဿ ဒဿနံ။>
      text <မညေ ဘဝံ ပတ္ထယတိ၊ ရညော ဘရိယံ ပတိဗ္ဗတံ။>
      text <မညေ ကဏှာဇိနံ ဒာသိံ၊ ဇာလိံ ဒာသဉ္စ ဣစ္ဆသိ။>
    text <၂၀၁၈>
      text <အထ ဝါ တယော မာတာပုတ္တေ၊ အရညာ နေတုမာဂတော။>
      text <န တဿ ဘောဂါ ဝိဇ္ဇန္တိ၊ ဓနံ ဓညဉ္စ ဗြာဟ္မဏ။>
    text <၂၀၁၉>
      text <အကုဒ္ဓရူပေါဟံ ဘောတော၊ နာဟံ ယာစိတုမာဂတော။>
      text <သာဓု ဒဿနမရိယာနံ၊ သန္နိဝါသော သဒာ သုခေါ။>
    text <၂၀၂၀>
      text <အဒိဋ္ဌပုဗ္ဗော သိဝိရာဇာ၊ သိဝီဟိ ဝိပ္ပဝါသိတော။>
      text <တမဟံ ဒဿနမာဂတော၊ ယဒိ ဇာနာသိ သံသ မေ။>
    text <၂၀၂၁>
      text <ဧသ သေလော မဟာဗြဟ္မေ၊ ပဗ္ဗတော ဂန္ဓမာဒနော။>
      text <ယတ္ထ ဝေဿန္တရော ရာဇာ၊ သဟ ပုတ္တေဟိ သမ္မတိ။>
    text <၂၀၂၂>
      text <ဓာရေန္တော ဗြာဟ္မဏဝဏ္ဏံ၊ အာသဒဉ္စ မသံ ဇဋံ။>
      text <စမ္မဝါသီ ဆမာ သေတိ၊ ဇာတဝေဒံ နမဿတိ။>
    text <၂၀၂၃>
      text <ဧတေ နီလာ ပဒိဿန္တိ၊ နာနာဖလဓရာ ဒုမာ။>
      text <ဥဂ္ဂတာ အဗ္ဘကူဋာဝ နီလာ အဉ္ဇနပဗ္ဗတာ။>
    text <၂၀၂၄>
      text <ဓဝဿကဏ္ဏာ ခဒိရာ၊ သာလာ ဖန္ဒနမာလုဝါ။>
      text <သမ္ပဝေဓန္တိ ဝါတေန၊ သကိံ ပီတာဝ မာဏဝါ။>
    text <၂၀၂၅>
      text <ဥပရိ ဒုမပရိယာယေသု၊ သင်္ဂီတိယောဝ သုယျရေ။>
      text <နဇ္ဇုဟာ ကောကိလသင်္ဃာ၊ သမ္ပတန္တိ ဒုမာ ဒုမံ။>
    text <၂၀၂၆>
      text <အဝှယန္တေဝ ဂစ္ဆန္တံ၊ သာခါပတ္တသမီရိတာ။>
      text <ရမယန္တေဝ အာဂန္တံ၊ မောဒယန္တိ နိဝါသိနံ။>
      text <ယတ္ထ ဝေဿန္တရော ရာဇာ၊ သဟ ပုတ္တေဟိ သမ္မတိ။>
    text <၂၀၂၇>
      text <ဓာရေန္တော ဗြာဟ္မဏဝဏ္ဏံ၊ အာသဒဉ္စ မသံ ဇဋံ။>
      text <စမ္မဝါသီ ဆမာ သေတိ၊ ဇာတဝေဒံ နမဿတိ။>
    text <၂၀၂၈>
      text <ကရေရိမာလာ ဝိတတာ၊ ဘူမိဘာဂေ မနောရမေ။>
      text <သဒ္ဒလာဟရိတာ ဘူမိ၊ န တတ္ထုဒ္ဓံသတေ ရဇော။>
    text <၂၀၂၉>
      text <မယူရဂီဝသင်္ကာသာ၊ တူလဖဿသမူပမာ။>
      text <တိဏာနိ နာတိဝတ္တန္တိ၊ သမန္တာ စတုရင်္ဂုလာ။>
    text <၂၀၃၀>
      text <အမ္ဗာ ဇမ္ဗူ ကပိတ္ထာ စ၊ နီစေ ပက္ကာ စုဒုမ္ဗရာ။>
      text <ပရိဘောဂေဟိ ရုက္ခေဟိ၊ ဝနံ တံ ရတိဝဍ္ဎနံ။>
    text <၂၀၃၁>
      text <ဝေဠုရိယဝဏ္ဏသန္နိဘံ၊ မစ္ဆဂုမ္ဗနိသေဝိတံ။>
      text <သုစိံ သုဂန္ဓံ သလိလံ၊ အာပေါ တတ္ထပိ သန္ဒတိ။>
    text <၂၀၃၂>
      text <တဿာဝိဒူရေ ပေါက္ခရဏီ၊ ဘူမိဘာဂေ မနောရမေ။>
      text <ပဒုမုပ္ပလသဉ္ဆန္နာ၊ ဒေဝါနမိဝ နန္ဒနေ။>
    text <၂၀၃၃>
      text <တီဏိ ဥပ္ပလဇာတာနိ၊ တသ္မိံ သရသိ ဗြာဟ္မဏ။>
      text <ဝိစိတ္တံ နီလာနေကာနိ၊ သေတာ လောဟိတကာနိ စ။>
    text <၂၀၃၄>
      text <ခေါမာဝ တတ္ထ ပဒုမာ၊ သေတသောဂန္ဓိကေဟိ စ။>
      text <ကလမ္ဗကေဟိ သဉ္ဆန္နော၊ မုစလိန္ဒော နာမ သော သရော။>
    text <၂၀၃၅>
      text <အထေတ္ထ ပဒုမာ ဖုလ္လာ၊ အပရိယန္တာဝ ဒိဿရေ။>
      text <ဂိမှာ ဟေမန္တိကာ ဖုလ္လာ၊ ဇဏ္ဏုတဂ္ဃာ ဥပတ္ထရာ။>
    text <၂၀၃၆>
      text <သုရဘီ သမ္ပဝါယန္တိ၊ ဝိစိတ္တပုပ္ဖသန္ထတာ။>
      text <ဘမရာ ပုပ္ဖဂန္ဓေန၊ သမန္တာ မဘိနာဒိတာ။>
    text <၂၀၃၇>
      text <အထေတ္ထ ဥဒကန္တသ္မိံ၊ ရုက္ခါ တိဋ္ဌန္တိ ဗြာဟ္မဏ။>
      text <ကဒမ္ဗာ ပါဋလီ ဖုလ္လာ၊ ကောဝိဠာရာ စ ပုပ္ဖိတာ။>
    text <၂၀၃၈>
      text <အင်္ကောလာ ကစ္ဆိကာရာ စ၊ ပါရိဇညာ စ ပုပ္ဖိတာ။>
      text <ဝါရဏာ ဝယနာ ရုက္ခါ၊ မုစလိန္ဒမုဘတော သရံ။>
    text <၂၀၃၉>
      text <သိရီသာ သေတပါရိသာ၊ သာဓု ဝါယန္တိ ပဒ္မကာ။>
      text <နိဂ္ဂုဏ္ဍီ သိရီနိဂ္ဂုဏ္ဍီ၊ အသနာ စေတ္ထ ပုပ္ဖိတာ။>
    text <၂၀၄၀>
      text <ပင်္ဂုရာ ဗဟုလာ သေလာ၊ သောဘဉ္ဇနာ စ ပုပ္ဖိတာ။>
      text <ကေတကာ ကဏိကာရာ စ၊ ကနဝေရာ စ ပုပ္ဖိတာ။>
    text <၂၀၄၁>
      text <အဇ္ဇုနာ အဇ္ဇုကဏ္ဏာ စ၊ မဟာနာမာ စ ပုပ္ဖိတာ။>
      text <သုပုပ္ဖိတဂ္ဂါ တိဋ္ဌန္တိ၊ ပဇ္ဇလန္တေဝ ကိံသုကာ။>
    text <၂၀၄၂>
      text <သေတပဏ္ဏီ သတ္တပဏ္ဏာ၊ ကဒလိယော ကုသုမ္ဘရာ။>
      text <ဓနုတက္ကာရီ ပုပ္ဖေဟိ၊ သီသပါဝရဏာနိ စ။>
    text <၂၀၄၃>
      text <အစ္ဆိဝါ သလ္လဝါ ရုက္ခါ၊ သလ္လကိယော စ ပုပ္ဖိတာ။>
      text <သေတဂေရု စ တဂရာ၊ မံသိကုဋ္ဌာ ကုလာဝရာ။>
    text <၂၀၄၄>
      text <ဒဟရာ ရုက္ခါ စ ဝုဒ္ဓါ စ၊ အကုဋိလာ စေတ္ထ ပုပ္ဖိတာ။>
      text <အဿမံ ဥဘတော ဌန္တိ၊ အဂျာဂါရံ သမန္တတော။>
    text <၂၀၄၅>
      text <အထေတ္ထ ဥဒကန္တသ္မိံ၊ ဗဟုဇာတော ဖဏိဇ္ဇကော။>
      text <မုဂ္ဂတိယော ကရတိယော၊ သေဝါလသီသကာ ဗဟူ။>
    text <၂၀၄၆>
      text <ဥဒ္ဒာပဝတ္တံ ဥလ္လုဠိတံ၊ မက္ခိကာ ဟိင်္ဂုဇာလိကာ။>
      text <ဒာသိမကဉ္ဇကော စေတ္ထ၊ ဗဟူ နီစေကဠမ္ဗကာ။>
    text <၂၀၄၇>
      text <ဧလမ္ဖုရကသဉ္ဆန္နာ၊ ရုက္ခါ တိဋ္ဌန္တိ ဗြာဟ္မဏ။>
      text <သတ္တာဟံ ဓာရိယမာနာနံ၊ ဂန္ဓော တေသံ န ဆိဇ္ဇတိ။>
    text <၂၀၄၈>
      text <ဥဘတော သရံ မုစလိန္ဒံ၊ ပုပ္ဖာ တိဋ္ဌန္တိ သောဘနာ။>
      text <ဣန္ဒီဝရေဟိ သဉ္ဆန္နံ၊ ဝနံ တံ ဥပသောဘတိ။>
    text <၂၀၄၉>
      text <အဍ္ဎမာသံ ဓာရိယမာနာနံ၊ ဂန္ဓော တေသံ န ဆိဇ္ဇတိ။>
      text <နီလပုပ္ဖီ သေတဝါရီ၊ ပုပ္ဖိတာ ဂိရိကဏ္ဏိကာ။>
      text <ကလေရုက္ခေဟိ သဉ္ဆန္နံ၊ ဝနံ တံ တုလသီဟိ စ။>
    text <၂၀၅၀>
      text <သမ္မဒ္ဒတေဝ ဂန္ဓေန၊ ပုပ္ဖသာခါဟိ တံ ဝနံ။>
      text <ဘမရာ ပုပ္ဖဂန္ဓေန၊ သမန္တာ မဘိနာဒိတာ။>
    text <၂၀၅၁>
      text <တီဏိ ကက္ကာရုဇာတာနိ၊ တသ္မိံ သရသိ ဗြာဟ္မဏ။>
      text <ကုမ္ဘမတ္တာနိ စေကာနိ၊ မုရဇမတ္တာနိ တာ ဥဘော။>
    text <၂၀၅၂>
      text <အထေတ္ထ သာသပေါ ဗဟုကော၊ နာဒိယော ဟရိတာယုတော။>
      text <အသီ တာလာဝ တိဋ္ဌန္တိ၊ ဆေဇ္ဇာ ဣန္ဒီဝရာ ဗဟူ။>
    text <၂၀၅၃>
      text <အပ္ဖောဋာ သုရိယဝလ္လီ စ၊ ကာဠီယာ မဓုဂန္ဓိယာ။>
      text <အသောကာ မုဒယန္တီ စ၊ ဝလ္လိဘော ခုဒ္ဒပုပ္ဖိယော။>
    text <၂၀၅၄>
      text <ကောရဏ္ဍကာ အနောဇာ စ၊ ပုပ္ဖိတာ နာဂမလ္လိကာ။>
      text <ရုက္ခမာရုယှ တိဋ္ဌန္တိ၊ ဖုလ္လာ ကိံသုကဝလ္လိယော။>
    text <၂၀၅၅>
      text <ကဋေရုဟာ စ ဝါသန္တီ၊ ယူထိကာ မဓုဂန္ဓိယာ။>
      text <နိလိယာ သုမနာ ဘဏ္ဍီ၊ သောဘတိ ပဒုမုတ္တရော။>
    text <၂၀၅၆>
      text <ပါဋလီ သမုဒ္ဒကပ္ပါသီ၊ ကဏိကာရာ စ ပုပ္ဖိတာ။>
      text <ဟေမဇာလာဝ ဒိဿန္တိ၊ ရုစိရဂ္ဂိ သိခူပမာ။>
    text <၂၀၅၇>
      text <ယာနိ တာနိ စ ပုပ္ဖာနိ၊ ထလဇာနုဒကာနိ စ။>
      text <သဗ္ဗာနိ တတ္ထ ဒိဿန္တိ၊ ဧဝံ ရမ္မော မဟောဒဓိ။>
    text <၂၀၅၈>
      text <အထဿာ ပေါက္ခရဏိယာ၊ ဗဟုကာ ဝါရိဂေါစရာ။>
      text <ရောဟိတာ နဠပီ သိင်္ဂူ၊ ကုမ္ဘိလာ မကရာ သုသူ။>
    text <၂၀၅၉>
      text <မဓု စ မဓုလဋ္ဌိ စ၊ တာလိသာ စ ပိယင်္ဂုကာ။>
      text <ကုဋန္ဒဇာ ဘဒ္ဒမုတ္တာ၊ သေတပုပ္ဖာ စ လောလုပါ။>
    text <၂၀၆၀>
      text <သုရဘီ စ ရုက္ခါ တဂရာ၊ ဗဟုကာ တုင်္ဂဝဏ္ဋကာ။>
      text <ပဒ္မကာ နရဒာ ကုဋ္ဌာ၊ ဈာမကာ စ ဟရေဏုကာ။>
    text <၂၀၆၁>
      text <ဟလိဒ္ဒကာ ဂန္ဓသိလာ၊ ဟိရိဝေရာ စ ဂုဂ္ဂုလာ။>
      text <ဝိဘေဒိကာ စောရကာ ကုဋ္ဌာ၊ ကပ္ပုရာ စ ကလိင်္ဂုကာ။>
    text <၂၀၆၂>
      text <အထေတ္ထ သီဟဗျဂ္ဃာ စ၊ ပုရိသာလူ စ ဟတ္ထိယော။>
      text <ဧဏေယျာ ပသဒာ စေဝ၊ ရောဟိစ္စာ သရဘာ မိဂါ။>
    text <၂၀၆၃>
      text <ကောဋ္ဌသုဏာ သုဏောပိ စ၊ တုလိယာ နဠသန္နိဘာ။>
      text <စာမရီ စလနီ လင်္ဃီ၊ ဈာပိတာ မက္ကဋာ ပိစု။>
    text <၂၀၆၄>
      text <ကက္ကဋာ ကဋမာယာ စ၊ ဣက္ကာ ဂေါဏသိရာ ဗဟူ။>
      text <ခဂ္ဂါ ဝရာဟာ နကုလာ၊ ကာဠကေတ္ထ ဗဟူတသော။>
    text <၂၀၆၅>
      text <မဟိံသာ သောဏသိင်္ဂါလာ၊ ပမ္ပကာ စ သမန္တတော။>
      text <အာကုစ္ဆာ ပစလာကာ စ၊ စိတြကာ စာပိ ဒီပိယော။>
    text <၂၀၆၆>
      text <ပေလကာ စ ဝိဃာသာဒာ၊ သီဟာ ဂေါဂဏိသာဒကာ။>
      text <အဋ္ဌပါဒာ စ မောရာ စ၊ ဘဿရာ စ ကုကုတ္ထကာ။>
    text <၂၀၆၇>
      text <စင်္ကောရာ ကုက္ကုဋာ နာဂါ၊ အညမညံ ပကူဇိနော။>
      text <ဗကာ ဗလာကာ နဇ္ဇုဟာ၊ ဒိန္ဒိဘာ ကုဉ္ဇဝါဇိတာ။>
    text <၂၀၆၈>
      text <ဗျဂ္ဃိနသာ လောဟပိဋ္ဌာ၊ ပမ္မကာ ဇီဝဇီဝကာ။>
      text <ကပိဉ္ဇရာ တိတ္တိရာယော၊ ကုလာ စ ပဋိကုတ္ထကာ။>
    text <၂၀၆၉>
      text <မန္ဒာလကာ စေလကေဋု၊ ဘဏ္ဍုတိတ္တိရနာမကာ။>
      text <စေလာဝကာ ပိင်္ဂလာယော၊ ဂေါဋကာ အင်္ဂဟေတုကာ။>
    text <၂၀၇၀>
      text <ကရဝိယာ စ သဂ္ဂါ စ၊ ဥဟုင်္ကာရာ စ ကုက္ကုဟာ။>
      text <နာနာဒိဇဂဏာကိဏ္ဏံ၊ နာနာသရနိကူဇိတံ။>
    text <၂၀၇၁>
      text <အထေတ္ထ သကုဏာ သန္တိ၊ နီလကာ မဉ္ဇုဘာဏိကာ။>
      text <မောဒန္တိ သဟ ဘရိယာဟိ၊ အညမညံ ပကူဇိနော။>
    text <၂၀၇၂>
      text <အထေတ္ထ သကုဏာ သန္တိ၊ ဒိဇာ မဉ္ဇုဿရာ သိတာ။>
      text <သေတစ္ဆိကုဋာ ဘဒြက္ခါ၊ အဏ္ဍဇာ စိတြပေခုဏာ။>
    text <၂၀၇၃>
      text <အထေတ္ထ သကုဏာ သန္တိ၊ ဒိဇာ မဉ္ဇုဿရာ သိတာ။>
      text <သိခဏ္ဍီ နီလဂီဝါဟိ၊ အညမညံ ပကူဇိနော။>
    text <၂၀၇၄>
      text <ကုကုတ္ထကာ ကုဠီရကာ၊ ကောဋ္ဌာ ပေါက္ခရသာတကာ။>
      text <ကာလာမေယျာ ဗလိယက္ခါ၊ ကဒမ္ဗာ သုဝသာဠိကာ။>
    text <၂၀၇၅>
      text <ဟလိဒ္ဒာ လောဟိတာ သေတာ၊ အထေတ္ထ နလကာ ဗဟူ။>
      text <ဝါရဏာ ဘိင်္ဂရာဇာ စ၊ ကဒမ္ဗာ သုဝကောကိလာ။>
    text <၂၀၇၆>
      text <ဥက္ကုသာ ကုရရာ ဟံသာ၊ အာဋာ ပရိဝဒေန္တိကာ။>
      text <ပါကဟံသာ အတိဗလာ၊ နဇ္ဇုဟာ ဇီဝဇီဝကာ။>
    text <၂၀၇၇>
      text <ပါရေဝတာ ရဝိဟံသာ၊ စက္ကဝါကာ နဒီစရာ။>
      text <ဝါရဏာဘိရုဒာ ရမ္မာ၊ ဥဘော ကာလူပကူဇိနော။>
    text <၂၀၇၈>
      text <အထေတ္ထ သကုဏာ သန္တိ၊ နာနာဝဏ္ဏာ ဗဟူ ဒိဇာ။>
      text <မောဒန္တိ သဟ ဘရိယာဟိ၊ အညမညံ ပကူဇိနော။>
    text <၂၀၇၉>
      text <အထေတ္ထ သကုဏာ သန္တိ၊ နာနာဝဏ္ဏာ ဗဟူ ဒိဇာ။>
      text <သဗ္ဗေ မဉ္ဇူ နိကူဇန္တိ၊ မုစလိန္ဒမုဘတောသရံ။>
    text <၂၀၈၀>
      text <အထေတ္ထ သကုဏာ သန္တိ၊ ကရဝိယာ နာမ တေ ဒိဇာ။>
      text <မောဒန္တိ သဟ ဘရိယာဟိ၊ အညမညံ ပကူဇိနော။>
    text <၂၀၈၁>
      text <အထေတ္ထ သကုဏာ သန္တိ၊ ကရဝိယာ နာမ တေ ဒိဇာ။>
      text <သဗ္ဗေ မဉ္ဇူ နိကူဇန္တိ၊ မုစလိန္ဒမုဘတောသရံ။>
    text <၂၀၈၂>
      text <ဧဏေယျပသဒာကိဏ္ဏံ၊ နာဂသံသေဝိတံ ဝနံ။>
      text <နာနာလတာဟိ သဉ္ဆန္နံ၊ ကဒလီမိဂသေဝိတံ။>
    text <၂၀၈၃>
      text <အထေတ္ထ သာသပေါ ဗဟုကော၊ နီဝါရော ဝရကော ဗဟု။>
      text <သာလိ အကဋ္ဌပါကော စ၊ ဥစ္ဆု တတ္ထ အနပ္ပကော။>
    text <၂၀၈၄>
      text <အယံ ဧကပဒီ ဧတိ၊ ဥဇုံ ဂစ္ဆတိ အဿမံ။>
      text <ခုဒံ ပိပါသံ အရတိံ၊ တတ္ထ ပတ္တော န ဝိန္ဒတိ။>
      text <ယတ္ထ ဝေဿန္တရော ရာဇာ၊ သဟ ပုတ္တေဟိ သမ္မတိ။>
    text <၂၀၈၅>
      text <ဓာရေန္တော ဗြာဟ္မဏဝဏ္ဏံ၊ အာသဒဉ္စ မသံ ဇဋံ။>
      text <စမ္မဝါသီ ဆမာ သေတိ၊ ဇာတဝေဒံ နမဿတိ။>
    text <၂၀၈၆>
      text <ဣဒံ သုတွာ ဗြဟ္မဗန္ဓု၊ ဣသိံ ကတွာ ပဒက္ခိဏံ။>
      text <ဥဒဂ္ဂစိတ္တော ပက္ကာမိ၊ ယတ္ထ ဝေဿန္တရော အဟု။>
    stand <မဟာဝနဝဏ္ဏနာ။>
  text <ဒာရကပဗ္ဗံ>
    text <၂၀၈၇>
      text <ဥဋ္ဌေဟိ ဇာလိ ပတိဋ္ဌ၊ ပေါရာဏံ ဝိယ ဒိဿတိ။>
      text <ဗြာဟ္မဏံ ဝိယ ပဿာမိ၊ နန္ဒိယော မာဘိကီရရေ။>
    text <၂၀၈၈>
      text <အဟမ္ပိ တာတ ပဿာမိ၊ ယော သော ဗြဟ္မာဝ ဒိဿတိ။>
      text <အဒ္ဓိကော ဝိယ အာယာတိ၊ အတိထီ နော ဘဝိဿတိ။>
    text <၂၀၈၉>
      text <ကစ္စိ နု ဘောတော ကုသလံ၊ ကစ္စိ ဘောတော အနာမယံ။>
      text <ကစ္စိ ဥဉ္ဆေန ယာပေထ၊ ကစ္စိ မူလဖလာ ဗဟူ။>
    text <၂၀၉၀>
      text <ကစ္စိ ဍံသာ မကသာ စ၊ အပ္ပမေဝ သရီသပါ။>
      text <ဝနေ ဝါဠမိဂါကိဏ္ဏေ၊ ကစ္စိ ဟိံသာ န ဝိဇ္ဇတိ။>
    text <၂၀၉၁>
      text <ကုသလဉ္စေဝ နော ဗြဟ္မေ၊ အထော ဗြဟ္မေ အနာမယံ။>
      text <အထော ဥဉ္ဆေန ယာပေမ၊ အထော မူလဖလာ ဗဟူ။>
    text <၂၀၉၂>
      text <အထော ဍံသာ မကသာ စ၊ အပ္ပမေဝ သရီသပါ။>
      text <ဝနေ ဝါဠမိဂါကိဏ္ဏေ၊ ဟိံသာ အမှံ န ဝိဇ္ဇတိ။>
    text <၂၀၉၃>
      text <သတ္တ နော မာသေ ဝသတံ၊ အရညေ ဇီဝသောကိနံ။>
      text <ဣဒမ္ပိ ပဌမံ ပဿာမ၊ ဗြာဟ္မဏံ ဒေဝဝဏ္ဏိနံ။>
      text <အာဒာယ ဝေဠုဝံ ဒဏ္ဍံ၊ အဂ္ဂိဟုတ္တံ ကမဏ္ဍလုံ။>
    text <၂၀၉၄>
      text <သွာဂတံ တေ မဟာဗြဟ္မေ၊ အထော တေ အဒုရာဂတံ။>
      text <အန္တော ပဝိသ ဘဒ္ဒန္တေ၊ ပါဒေ ပက္ခါလယဿု တေ။>
    text <၂၀၉၅>
      text <တိန္ဒုကာနိ ပိယာလာနိ၊ မဓုကေ ကာသုမာရိယော။>
      text <ဖလာနိ ခုဒ္ဒကပ္ပါနိ၊ ဘုဉ္ဇ ဗြဟ္မေ ဝရံ ဝရံ။>
    text <၂၀၉၆>
      text <ဣဒမ္ပိ ပါနီယံ သီတံ၊ အာဘတံ ဂိရိဂဗ္ဘရာ။>
      text <တတော ပိဝ မဟာဗြဟ္မေ၊ သစေ တွံ အဘိကင်္ခသိ။>
    text <၂၀၉၇>
      text <အထ တွံ ကေန ဝဏ္ဏေန၊ ကေန ဝါ ပန ဟေတုနာ။>
      text <အနုပ္ပတ္တော ဗြဟာရညံ၊ တံ မေ အက္ခါဟိ ပုစ္ဆိတော။>
    text <၂၀၉၈>
      text <ယထာ ဝါရိဝဟော ပူရော၊ သဗ္ဗကာလံ န ခီယတိ။>
      text <ဧဝံ တံ ယာစိတာဂစ္ဆိံ၊ ပုတ္တေ မေ ဒေဟိ ယာစိတော။>
    text <၂၀၉၉>
      text <ဒဒာမိ န ဝိကမ္ပါမိ၊ ဣဿရော နယ ဗြာဟ္မဏ။>
      text <ပါတော ဂတာ ရာဇပုတ္တီ၊ သာယံ ဥဉ္ဆာတော ဧဟိတိ။>
    text <၂၁၀၀>
      text <ဧကရတ္တိံ ဝသိတွာန၊ ပါတော ဂစ္ဆသိ ဗြာဟ္မဏ။>
      text <တဿာ နှာတေ ဥပဃာတေ၊ အထ နေ မာလဓာရိနေ။>
    text <၂၁၀၁>
      text <ဧကရတ္တိံ ဝသိတွာန၊ ပါတော ဂစ္ဆသိ ဗြာဟ္မဏ။>
      text <နာနာပုပ္ဖေဟိ သဉ္ဆန္နေ၊ နာနာဂန္ဓေဟိ ဘူသိတေ။>
      text <နာနာမူလဖလာကိဏ္ဏေ၊ ဂစ္ဆ သွာဒာယ ဗြာဟ္မဏ။>
    text <၂၁၀၂>
      text <န ဝါသမဘိရောစာမိ၊ ဂမနံ မယှ ရုစ္စတိ။>
      text <အန္တရာယောပိ မေ အဿ၊ ဂစ္ဆညေဝ ရထေသဘ။>
    text <၂၁၀၃>
      text <န ဟေတာ ယာစယောဂီ နံ၊ အန္တရာယဿ ကာရိယာ။>
      text <ဣတ္ထိယော မန္တံ ဇာနန္တိ၊ သဗ္ဗံ ဂဏှန္တိ ဝါမတော။>
    text <၂၁၀၄>
      text <သဒ္ဓါယ ဒာနံ ဒဒတော၊ မာသံ အဒက္ခိ မာတရံ။>
      text <အန္တရာယမ္ပိ သာ ကယိရာ၊ ဂစ္ဆညေဝ ရထေသဘ။>
    text <၂၁၀၅>
      text <အာမန္တယဿု တေ ပုတ္တေ၊ မာ တေ မာတရမဒ္ဒသုံ။>
      text <သဒ္ဓါယ ဒာနံ ဒဒတော၊ ဧဝံ ပုညံ ပဝဍ္ဎတိ။>
    text <၂၁၀၆>
      text <အာမန္တယဿု တေ ပုတ္တေ၊ မာ တေ မာတရမဒ္ဒသုံ။>
      text <မာဒိသဿ ဓနံ ဒတွာ၊ ရာဇ သဂ္ဂံ ဂမိဿသိ။>
    text <၂၁၀၇>
      text <သစေ တွံ နိစ္ဆသေ ဒဋ္ဌုံ၊ မမ ဘရိယံ ပတိဗ္ဗတံ။>
      text <အယျကဿပိ ဒဿေဟိ၊ ဇာလိံ ကဏှာဇိနံ စုဘော။>
    text <၂၁၀၈>
      text <ဣမေ ကုမာရေ ဒိသွာန၊ မဉ္ဇုကေ ပိယဘာဏိနေ။>
      text <ပတီတော သုမနော ဝိတ္တော၊ ဗဟုံ ဒဿတိ တေ ဓနံ။>
    text <၂၁၀၉>
      text <အစ္ဆေဒနဿ ဘာယာမိ၊ ရာဇပုတ္တ သုဏောဟိ မေ။>
      text <ရာဇဒဏ္ဍာယ မံ ဒဇ္ဇာ၊ ဝိက္ကိဏေယျ ဟနေယျ ဝါ။>
      text <ဇိနော ဓနဉ္စ ဒာသေ စ၊ ဂါရယှဿ ဗြဟ္မဗန္ဓုယာ။>
    text <၂၁၁၀>
      text <ဣမေ ကုမာရေ ဒိသွာန၊ မဉ္ဇုကေ ပိယဘာဏိနေ။>
      text <ဓမ္မေ ဌိတော မဟာရာဇာ၊ သိဝီနံ ရဋ္ဌဝဍ္ဎနော။>
      text <လဒ္ဓါ ပီတိသောမနဿံ၊ ဗဟုံ ဒဿတိ တေ ဓနံ။>
    text <၂၁၁၁>
      text <နာဟံ တမ္ပိ ကရိဿာမိ၊ ယံ မံ တွံ အနုသာသသိ။>
      text <ဒာရကေဝ အဟံ နေဿံ၊ ဗြာဟ္မဏျာ ပရိစာရကေ။>
    text <၂၁၁၂>
      text <တတော ကုမာရာ ဗျထိတာ၊ သုတွာ လုဒ္ဒဿ ဘာသိတံ။>
      text <တေန တေန ပဓာဝိံသု၊ ဇာလီ ကဏှာဇိနာ စုဘော။>
    text <၂၁၁၃>
      text <ဧဟိ တာတ ပိယပုတ္တ၊ ပူရေထ မမ ပါရမိံ။>
      text <ဟဒယံ မေဘိသိဉ္စေထ၊ ကရောထ ဝစနံ မမ။>
    text <၂၁၁၄>
      text <ယာနာ နာဝါ စ မေ ဟောထ၊ အစလာ ဘဝသာဂရေ။>
      text <ဇာတိပါရံ တရိဿာမိ၊ သန္တာရေဿံ သဒေဝကံ။>
    text <၂၁၁၅>
      text <ဧဟိ အမ္မ ပိယဓီတိ၊ ပူရေထ မမ ပါရမိံ။>
      text <ဟဒယံ မေဘိသိဉ္စေထ၊ ကရောထ ဝစနံ မမ။>
    text <၂၁၁၆>
      text <ယာနာ နာဝါ စ မေ ဟောထ၊ အစလာ ဘဝသာဂရေ။>
      text <ဇာတိပါရံ တရိဿာမိ၊ ဥဒ္ဓရိဿံ သဒေဝကံ။>
    text <၂၁၁၇>
      text <တတော ကုမာရေ အာဒာယ၊ ဇာလိံ ကဏှာဇိနံ စုဘော။>
      text <ဗြာဟ္မဏဿ အဒာ ဒာနံ၊ သိဝီနံ ရဋ္ဌဝဍ္ဎနော။>
    text <၂၁၁၈>
      text <တတော ကုမာရေ အာဒာယ၊ ဇာလိံ ကဏှာဇိနံ စုဘော။>
      text <ဗြာဟ္မဏဿ အဒာ ဝိတ္တော၊ ပုတ္တကေ ဒာနမုတ္တမံ။>
    text <၂၁၁၉>
      text <တဒာသိ ယံ ဘိံသနကံ၊ တဒာသိ လောမဟံသနံ။>
      text <ယံ ကုမာရေ ပဒိန္နမှိ၊ မေဒနီ သမ္ပကမ္ပထ။>
    text <၂၁၂၀>
      text <တဒာသိ ယံ ဘိံသနကံ၊ တဒာသိ လောမဟံသနံ။>
      text <ယံ ပဉ္ဇလိကတော ရာဇာ၊ ကုမာရေ သုခဝစ္ဆိတေ။>
      text <ဗြာဟ္မဏဿ အဒာ ဒာနံ၊ သိဝီနံ ရဋ္ဌဝဍ္ဎနော။>
    text <၂၁၂၁>
      text <တတော သော ဗြာဟ္မဏော လုဒ္ဒော၊ လတံ ဒန္တေဟိ ဆိန္ဒိယ။>
      text <လတာယ ဟတ္ထေ ဗန္ဓိတွာ၊ လတာယ အနုမဇ္ဇထ။>
    text <၂၁၂၂>
      text <တတော သော ရဇ္ဇုမာဒာယ၊ ဒဏ္ဍဉ္စာဒာယ ဗြာဟ္မဏော။>
      text <အာကောဋယန္တော တေ နေတိ၊ သိဝိရာဇဿ ပေက္ခတော။>
    text <၂၁၂၃>
      text <တတော ကုမာရာ ပက္ကာမုံ၊ ဗြာဟ္မဏဿ ပမုဉ္စိယ။>
      text <အဿုပုဏ္ဏေဟိ နေတ္တေဟိ၊ ပိတရံ သော ဥဒိက္ခတိ။>
    text <၂၁၂၄>
      text <ဝေဓမဿတ္ထပတ္တံဝ၊ ပိတု ပါဒာနိ ဝန္ဒတိ။>
      text <ပိတု ပါဒာနိ ဝန္ဒိတွာ၊ ဣဒံ ဝစနမဗြဝိ။>
    text <၂၁၂၅>
      text <အမ္မာ စ တာတ နိက္ခန္တာ၊ တွဉ္စ နော တာတ ဒဿသိ။>
      text <ယာဝ အမ္မမ္ပိ ပဿေမု၊ အထ နော တာတ ဒဿသိ။>
    text <၂၁၂၆>
      text <အမ္မာ စ တာတ နိက္ခန္တာ၊ တွဉ္စ နော တာတ ဒဿသိ။>
      text <မာ နော တွံ တာတ အဒဒာ၊ ယာဝ အမ္မာပိ ဧတု နော။>
      text <တဒာယံ ဗြာဟ္မဏော ကာမံ၊ ဝိက္ကိဏာတု ဟနာတု ဝါ။>
    text <၂၁၂၇>
      text <ဗလင်္ကပါဒော အန္ဓနခေါ၊ အထော ဩဝဒ္ဓပိဏ္ဍိကော။>
      text <ဒီဃုတ္တရောဋ္ဌော စပလော၊ ကဠာရော ဘဂ္ဂနာသကော။>
    text <၂၁၂၈>
      text <ကုမ္ဘောဒရော ဘဂ္ဂပိဋ္ဌိ၊ အထော ဝိသမစက္ခုကော။>
      text <လောဟမဿု ဟရိတကေသော၊ ဝလီနံ တိလကာဟတော။>
    text <၂၁၂၉>
      text <ပိင်္ဂလော စ ဝိနတော စ၊ ဝိကဋော စ ဗြဟာ ခရော။>
      text <အဇိနာနိ စ သန္နဒ္ဓေါ၊ အမနုဿော ဘယာနကော။>
    text <၂၁၃၀>
      text <မနုဿော ဥဒာဟု ယက္ခေါ၊ မံသလောဟိတဘောဇနော။>
      text <ဂါမာ အရညမာဂမ္မ၊ ဓနံ တံ တာတ ယာစတိ။>
    text <၂၁၃၁>
      text <နီယမာနေ ပိသာစေန၊ ကိံ နု တာတ ဥဒိက္ခသိ။>
      text <အသ္မာ နူန တေ ဟဒယံ၊ အာယသံ ဒဠှဗန္ဓနံ။>
    text <၂၁၃၂>
      text <ယော နော ဗဒ္ဓေ န ဇာနာသိ၊ ဗြာဟ္မဏေန ဓနေသိနာ။>
    text <အစ္စာယိကေန လုဒ္ဒေန၊ ယော နော ဂါဝေါဝ သုမ္ဘတိ။>
    text <၂၁၃၃>
      text <ဣဓေဝ အစ္ဆတံ ကဏှာ၊ န သာ ဇာနာတိ ကိသ္မိဉ္စိ။>
      text <မိဂီဝ ခီရသမ္မတ္တာ၊ ယူထာ ဟီနာ ပကန္ဒတိ။>
    text <၂၁၃၄>
      text <န မေ ဣဒံ တထာ ဒုက္ခံ၊ လဗ္ဘာ ဟိ ပုမုနာ ဣဒံ။>
      text <ယဉ္စ အမ္မံ န ပဿာမိ၊ တံ မေ ဒုက္ခတရံ ဣတော။>
    text <၂၁၃၅>
      text <န မေ ဣဒံ တထာ ဒုက္ခံ၊ လဗ္ဘာ ဟိ ပုမုနာ ဣဒံ။>
      text <ယဉ္စ တာတံ န ပဿာမိ၊ တံ မေ ဒုက္ခတရံ ဣတော။>
    text <၂၁၃၆>
      text <သာ နူန ကပဏာ အမ္မာ၊ စိရရတ္တာယ ရုစ္ဆတိ။>
      text <ကဏှာဇိနံ အပဿန္တီ၊ ကုမာရိံ စာရုဒဿနိံ။>
    text <၂၁၃၇>
      text <သော နူန ကပဏော တာတော၊ စိရရတ္တာယ ရုစ္ဆတိ။>
      text <ကဏှာဇိနံ အပဿန္တော၊ ကုမာရိံ စာရုဒဿနိံ။>
    text <၂၁၃၈>
      text <သာ နူန ကပဏာ အမ္မာ၊ စိရံ ရုစ္ဆတိ အဿမေ။>
      text <ကဏှာဇိနံ အပဿန္တီ၊ ကုမာရိံ စာရုဒဿနိံ။>
    text <၂၁၃၉>
      text <သော နူန ကပဏော တာတော၊ စိရံ ရုစ္ဆတိ အဿမေ။>
      text <ကဏှာဇိနံ အပဿန္တော၊ ကုမာရိံ စာရုဒဿနိံ။>
    text <၂၁၄၀>
      text <သာ နူန ကပဏာ အမ္မာ၊ စိရရတ္တာယ ရုစ္ဆတိ။>
      text <အဍ္ဎရတ္တေ ဝ ရတ္တေ ဝါ၊ နဒီဝ အဝသုစ္ဆတိ။>
    text <၂၁၄၁>
      text <သော နူန ကပဏော တာတော၊ စိရရတ္တာယ ရုစ္ဆတိ။>
      text <အဍ္ဎရတ္တေ ဝ ရတ္တေ ဝါ၊ နဒီဝ အဝသုစ္ဆတိ။>
    text <၂၁၄၂>
      text <ဣမေ တေ ဇမ္ဗုကာ ရုက္ခါ၊ ဝေဒိသာ သိန္ဒုဝါရကာ။>
      text <ဝိဝိဓာနိ ရုက္ခဇာတာနိ၊ တာနိ အဇ္ဇ ဇဟာမသေ။>
    text <၂၁၄၃>
      text <အဿတ္ထာ ပနသာ စေမေ၊ နိဂြောဓာ စ ကပိတ္ထနာ။>
      text <ဝိဝိဓာနိ ဖလဇာတာနိ၊ တာနိ အဇ္ဇ ဇဟာမသေ။>
    text <၂၁၄၄>
      text <ဣမေ တိဋ္ဌန္တိ အာရာမာ၊ အယံ သီတူဒကာ နဒီ။>
      text <ယတ္ထဿု ပုဗ္ဗေ ကီဠာမ၊ တာနိ အဇ္ဇ ဇဟာမသေ။>
    text <၂၁၄၅>
      text <ဝိဝိဓာနိ ပုပ္ဖဇာတာနိ၊ အသ္မိံ ဥပရိပဗ္ဗတေ။>
      text <ယာနဿု ပုဗ္ဗေ ဓာရေမ၊ တာနိ အဇ္ဇ ဇဟာမသေ။>
    text <၂၁၄၆>
      text <ဝိဝိဓာနိ ဖလဇာတာနိ၊ အသ္မိံ ဥပရိပဗ္ဗတေ။>
      text <ယာနဿု ပုဗ္ဗေ ဘုဉ္ဇာမ၊ တာနိ အဇ္ဇ ဇဟာမသေ။>
    text <၂၁၄၇>
      text <ဣမေ နော ဟတ္ထိကာ အဿာ၊ ဗလိဗဒ္ဒာ စ နော ဣမေ။>
      text <ယေဟိဿု ပုဗ္ဗေ ကီဠာမ၊ တာနိ အဇ္ဇ ဇဟာမသေ။>
    text <၂၁၄၈>
      text <နီယမာနာ ကုမာရာ တေ၊ ပိတရံ ဧတဒဗြဝုံ။>
      text <အမ္မံ အာရောဂျံ ဝဇ္ဇာသိ၊ တွဉ္စ တာတ သုခီ ဘဝ။>
    text <၂၁၄၉>
      text <ဣမေ နော ဟတ္ထိကာ အဿာ၊ ဗလိဗဒ္ဒာ စ နော ဣမေ။>
      text <တာနိ အမ္မာယ ဒဇ္ဇေသိ၊ သောကံ တေဟိ ဝိနေဿတိ။>
    text <၂၁၅၀>
      text <ဣမေ နော ဟတ္ထိကာ အဿာ၊ ဗလိဗဒ္ဒာ စ နော ဣမေ။>
      text <တာနိ အမ္မာ ဥဒိက္ခန္တီ၊ သောကံ ပဋိဝိနေဿတိ။>
    text <၂၁၅၁>
      text <တတော ဝေဿန္တရော ရာဇာ၊ ဒာနံ ဒတွာန ခတ္တိယော။>
      text <ပဏ္ဏသာလံ ပဝိသိတွာ၊ ကလုနံ ပရိဒေဝယိ။>
    text <၂၁၅၂>
      text <ကံ နွဇ္ဇ ဆာတာ တသိတာ၊ ဥပရုစ္ဆန္တိ ဒာရကာ။>
      text <သာယံ သံဝေသနာကာလေ၊ ကော နေ ဒဿတိ ဘောဇနံ။>
    text <၂၁၅၃>
      text <ကံ နွဇ္ဇ ဆာတာ တသိတာ၊ ဥပရုစ္ဆန္တိ ဒာရကာ။>
      text <သာယံ သံဝေသနာကာလေ၊ အမ္မာ ဆာတမှ ဒေထ နော။>
    text <၂၁၅၄>
      text <ကထံ နု ပထံ ဂစ္ဆန္တိ၊ ပတ္တိကာ အနုပါဟနာ။>
      text <သန္တာ သူနေဟိ ပါဒေဟိ၊ ကော နေ ဟတ္ထေ ဂဟေဿတိ။>
    text <၂၁၅၅>
      text <ကထံ နု သော န လဇ္ဇေယျ၊ သမ္မုခါ ပဟရံ မမ။>
      text <အဒူသကာနံ ပုတ္တာနံ၊ အလဇ္ဇီ ဝတ ဗြာဟ္မဏော။>
    text <၂၁၅၆>
      text <ယောပိ မေ ဒာသိဒာသဿ၊ အညော ဝါ ပန ပေသိယော။>
      text <တဿာပိ သုဝိဟီနဿ၊ ကော လဇ္ဇီ ပဟရိဿတိ။>
    text <၂၁၅၇>
      text <ဝါရိဇဿေဝ မေ သတော၊ ဗဒ္ဓဿ ကုမိနာမုခေ။>
      text <အက္ကောသတိ ပဟရတိ၊ ပိယေ ပုတ္တေ အပဿတော။>
    text <၂၁၅၈>
      text <အဒု စာပံ ဂဟေတွာန၊ ခဂ္ဂံ ဗန္ဓိယ ဝါမတော။>
      text <အာနေဿာမိ သကေ ပုတ္တေ၊ ပုတ္တာနဉှိ ဝဓော ဒုခေါ။>
    text <၂၁၅၉>
      text <အဋ္ဌာနမေတံ ဒုက္ခရူပံ၊ ယံ ကုမာရာ ဝိဟညရေ။>
      text <သတဉ္စ ဓမ္မမညာယ၊ ကော ဒတွာ အနုတပ္ပတိ။>
    text <၂၁၆၀>
      text <သစ္စံ ကိရေဝမာဟံသု၊ နရာ ဧကစ္စိယာ ဣဓ။>
      text <ယဿ နတ္ထိ သကာ မာတာ၊ ယထာ နတ္ထိ တထေဝ သော။>
    text <၂၁၆၁>
      text <ဧဟိ ကဏှေ မရိဿာမ၊ နတ္ထတ္ထော ဇီဝိတေန နော။>
      text <ဒိန္နမှာတိ ဇနိန္ဒေန၊ ဗြာဟ္မဏဿ ဓနေသိနော။>
    text <အစ္စာယိကဿ လုဒ္ဒဿ၊ ယော နော ဂါဝေါဝ သုမ္ဘတိ။>
    text <၂၁၆၂>
      text <ဣမေ တေ ဇမ္ဗုကာ ရုက္ခါ၊ ဝေဒိသာ သိန္ဒုဝါရကာ။>
      text <ဝိဝိဓာနိ ရုက္ခဇာတာနိ၊ တာနိ ကဏှေ ဇဟာမသေ။>
    text <၂၁၆၃>
      text <အဿတ္ထာ ပနသာ စေမေ၊ နိဂြောဓာ စ ကပိတ္ထနာ။>
      text <ဝိဝိဓာနိ ဖလဇာတာနိ၊ တာနိ ကဏှေ ဇဟာမသေ။>
    text <၂၁၆၄>
      text <ဣမေ တိဋ္ဌန္တိ အာရာမာ၊ အယံ သီတူဒကာ နဒီ။>
      text <ယတ္ထဿု ပုဗ္ဗေ ကီဠာမ၊ တာနိ ကဏှေ ဇဟာမသေ။>
    text <၂၁၆၅>
      text <ဝိဝိဓာနိ ပုပ္ဖဇာတာနိ၊ အသ္မိံ ဥပရိပဗ္ဗတေ။>
      text <ယာနဿု ပုဗ္ဗေ ဓာရေမ၊ တာနိ ကဏှေ ဇဟာမသေ။>
    text <၂၁၆၆>
      text <ဝိဝိဓာနိ ဖလဇာတာနိ၊ အသ္မိံ ဥပရိပဗ္ဗတေ။>
      text <ယာနဿု ပုဗ္ဗေ ဘုဉ္ဇာမ၊ တာနိ ကဏှေ ဇဟာမသေ။>
    text <၂၁၆၇>
      text <ဣမေ နော ဟတ္ထိကာ အဿာ၊ ဗလိဗဒ္ဒာ စ နော ဣမေ။>
      text <ယေဟိဿု ပုဗ္ဗေ ကီဠာမ၊ တာနိ ကဏှေ ဇဟာမသေ။>
    text <၂၁၆၈>
      text <နီယမာနာ ကုမာရာ တေ၊ ဗြာဟ္မဏဿ ပမုဉ္စိယ။>
      text <တေန တေန ပဓာဝိံသု၊ ဇာလီ ကဏှာဇိနာ စုဘော။>
    text <၂၁၆၉>
      text <တတော သော ရဇ္ဇုမာဒာယ၊ ဒဏ္ဍဉ္စာဒာယ ဗြာဟ္မဏော။>
      text <အာကောဋယန္တော တေ နေတိ၊ သိဝိရာဇဿ ပေက္ခတော။>
    text <၂၁၇၀>
      text <တံ တံ ကဏှာဇိနာဝေါစ၊ အယံ မံ တာတ ဗြာဟ္မဏော။>
      text <လဋ္ဌိယာ ပဋိကောဋေတိ၊ ဃရေ ဇာတံဝ ဒာသိယံ။>
    text <၂၁၇၁>
      text <န စာယံ ဗြာဟ္မဏော တာတ၊ ဓမ္မိကာ ဟောန္တိ ဗြာဟ္မဏာ။>
      text <ယက္ခေါ ဗြာဟ္မဏဝဏ္ဏေန၊ ခါဒိတုံ တာတ နေတိ နော။>
      text <နီယမာနေ ပိသာစေန၊ ကိံ နု တာတ ဥဒိက္ခသိ။>
    text <၂၁၇၂>
      text <ဣမေ နော ပါဒကာ ဒုက္ခါ၊ ဒီဃော စဒ္ဓါ သုဒုဂ္ဂမော။>
      text <နီစေ စောလမ္ဗတေ သူရိယော၊ ဗြာဟ္မဏော စ ဓာရေတိ နော။>
    text <၂၁၇၃>
      text <ဩကန္ဒာမသေ ဘူတာနိ၊ ပဗ္ဗတာနိ ဝနာနိ စ။>
      text <သရဿ သိရသာ ဝန္ဒာမ၊ သုပတိတ္ထေ စ အာပကေ။>
    text <၂၁၇၄>
      text <တိဏလတာနိ ဩသဓျော၊ ပဗ္ဗတာနိ ဝနာနိ စ။>
      text <အမ္မံ အာရောဂျံ ဝဇ္ဇာထ၊ အယံ နော နေတိ ဗြာဟ္မဏော။>
    text <၂၁၇၅>
      text <ဝဇ္ဇန္တု ဘောန္တော အမ္မဉ္စ၊ မဒ္ဒိံ အသ္မာက မာတရံ။>
      text <သစေ အနုပတိတုကာမာသိ၊ ခိပ္ပံ အနုပတိယာသိ နော။>
    text <၂၁၇၆>
      text <အယံ ဧကပဒီ ဧတိ၊ ဥဇုံ ဂစ္ဆတိ အဿမံ။>
      text <တမေဝါနုပတေယျာသိ၊ အပိ ပဿေသိ နေ လဟုံ။>
    text <၂၁၇၇>
      text <အဟော ဝတ ရေ ဇဋိနီ၊ ဝနမူလဖလဟာရိကေ။>
      text <သုညံ ဒိသွာန အဿမံ၊ တံ တေ ဒုက္ခံ ဘဝိဿတိ။>
    text <၂၁၇၈>
      text <အတိဝေလံ နု အမ္မာယ၊ ဥဉ္ဆာ လဒ္ဓေါ အနပ္ပကော။>
      text <ယာ နော ဗဒ္ဓေ န ဇာနာသိ၊ ဗြာဟ္မဏေန ဓနေသိနာ။>
    text <၂၁၇၉>
      text <အစ္စာယိကေန လုဒ္ဒေန၊ ယော နော ဂါဝေါဝ သုမ္ဘတိ။>
      text <အပဇ္ဇ အမ္မံ ပဿေမု၊ သာယံ ဥဉ္ဆာတော အာဂတံ။>
    text <၂၁၈၀>
      text <ဒဇ္ဇာ အမ္မာ ဗြာဟ္မဏဿ၊ ဖလံ ခုဒ္ဒေန မိဿိတံ။>
      text <တဒာယံ အသိတော ဓာတော၊ န ဗာဠှံ ဓာရယေယျ နော။>
    text <၂၁၈၁>
      text <သူနာ စ ဝတ နော ပါဒာ၊ ဗာဠှံ ဓာရေတိ ဗြာဟ္မဏော။>
      text <ဣတိ တတ္ထ ဝိလပိံသု၊ ကုမာရာ မာတုဂိဒ္ဓိနော။>
    stand <ဒာရကပဗ္ဗံ နာမ။>
  text <မဒ္ဒီပဗ္ဗံ>
    text <၂၁၈၂>
      text <တေသံ လာလပ္ပိတံ သုတွာ၊ တယော ဝါဠာ ဝနေ မိဂါ။>
      text <သီဟော ဗျဂ္ဃော စ ဒီပိ စ၊ ဣဒံ ဝစနမဗြဝုံ။>
    text <၂၁၈၃>
      text <မာ ဟေဝ နော ရာဇပုတ္တီ၊ သာယံ ဥဉ္ဆာတော အာဂမာ။>
      text <မာ ဟေဝမှာက နိဗ္ဘောဂေ၊ ဟေဌယိတ္ထ ဝနေ မိဂါ။>
    text <၂၁၈၄>
      text <သီဟော စ နံ ဝိဟေဌေယျ၊ ဗျဂ္ဃော ဒီပိ စ လက္ခဏံ။>
      text <နေဝ ဇာလီကုမာရဿ၊ ကုတော ကဏှာဇိနာ သိယာ။>
      text <ဥဘယေနေဝ ဇီယေထ၊ ပတိံ ပုတ္တေ စ လက္ခဏာ။>
    text <၂၁၈၅>
      text <ခဏိတ္တိကံ မေ ပတိတံ၊ ဒက္ခိဏက္ခိ စ ဖန္ဒတိ။>
      text <အဖလာ ဖလိနော ရုက္ခါ၊ သဗ္ဗာ မုယှန္တိ မေ ဒိသာ။>
    text <၂၁၈၆>
      text <တဿာ သာယနှကာလသ္မိံ၊ အဿမာဂမနံ ပတိ။>
      text <အတ္ထင်္ဂတမှိ သူရိယေ၊ ဝါဠာ ပန္ထေ ဥပဋ္ဌဟုံ။>
    text <၂၁၈၇>
      text <နီစေ စောလမ္ဗတေ သူရိယော၊ ဒူရေ စ ဝတ အဿမော။>
      text <ယဉ္စ နေသံ ဣတော ဟဿံ၊ တံ တေ ဘုဉ္ဇေယျု ဘောဇနံ။>
    text <၂၁၈၈>
      text <သော နူန ခတ္တိယော ဧကော၊ ပဏ္ဏသာလာယ အစ္ဆတိ။>
      text <တောသေန္တော ဒာရကေ ဆာတေ၊ မမံ ဒိသွာ အနာယတိံ။>
    text <၂၁၈၉>
      text <တေ နူန ပုတ္တကာ မယှံ၊ ကပဏာယ ဝရာကိယာ။>
      text <သာယံ သံဝေသနာကာလေ၊ ခီရပီတာဝ အစ္ဆရေ။>
    text <၂၁၉၀>
      text <တေ နူန ပုတ္တကာ မယှံ၊ ကပဏာယ ဝရာကိယာ။>
      text <သာယံ သံဝေသနာကာလေ၊ ဝါရိပီတာဝ အစ္ဆရေ။>
    text <၂၁၉၁>
      text <တေ နူန ပုတ္တကာ မယှံ၊ ကပဏာယ ဝရာကိယာ။>
      text <ပစ္စုဂ္ဂတာ မံ တိဋ္ဌန္တိ၊ ဝစ္ဆာ ဗာလာဝ မာတရံ။>
    text <၂၁၉၂>
      text <တေ နူန ပုတ္တကာ မယှံ၊ ကပဏာယ ဝရာကိယာ။>
      text <ပစ္စုဂ္ဂတာ မံ တိဋ္ဌန္တိ၊ ဟံသာဝုပရိပလ္လလေ။>
    text <၂၁၉၃>
      text <တေ နူန ပုတ္တကာ မယှံ၊ ကပဏာယ ဝရာကိယာ။>
      text <ပစ္စုဂ္ဂတာ မံ တိဋ္ဌန္တိ၊ အဿမဿာဝိဒူရတော။>
    text <၂၁၉၄>
      text <ဧကာယနော ဧကပထော၊ သရာ သောဗ္ဘာ စ ပဿတော။>
      text <အညံ မဂ္ဂံ န ပဿာမိ၊ ယေန ဂစ္ဆေယျ အဿမံ။>
    text <၂၁၉၅>
      text <မိဂါ နမတ္ထု ရာဇာနော၊ ကာနနသ္မိံ မဟဗ္ဗလာ။>
      text <ဓမ္မေန ဘာတရော ဟောထ၊ မဂ္ဂံ မေ ဒေထ ယာစိတာ။>
    text <၂၁၉၆>
      text <အဝရုဒ္ဓဿာဟံ ဘရိယာ၊ ရာဇပုတ္တဿ သိရီမတော။>
      text <တံ စာဟံ နာတိမညာမိ၊ ရာမံ သီတာဝနုဗ္ဗတာ။>
    text <၂၁၉၇>
      text <တုမှေ စ ပုတ္တေ ပဿထ၊ သာယံ သံဝေသနံ ပတိ။>
      text <အဟဉ္စ ပုတ္တေ ပဿေယျံ၊ ဇာလိံ ကဏှာဇိနံ စုဘော။>
    text <၂၁၉၈>
      text <ဗဟုံ စိဒံ မူလဖလံ၊ ဘက္ခေါ စာယံ အနပ္ပကော။>
      text <တတော ဥပဍ္ဎံ ဒဿာမိ၊ မဂ္ဂံ မေ ဒေထ ယာစိတာ။>
    text <၂၁၉၉>
      text <ရာဇပုတ္တီ စ နော မာတာ၊ ရာဇပုတ္တော စ နော ပိတာ။>
      text <ဓမ္မေန ဘာတရော ဟောထ၊ မဂ္ဂံ မေ ဒေထ ယာစိတာ။>
    text <၂၂၀၀>
      text <တဿာ လာလပ္ပမာနာယ၊ ဗဟုံ ကာရုညသဉှိတံ။>
      text <သုတွာ နေလပတိံ ဝါစံ၊ ဝါဠာ ပန္ထာ အပက္ကမုံ။>
    text <၂၂၀၁>
      text <ဣမမှိ နံ ပဒေသမှိ၊ ပုတ္တကာ ပံသုကုဏ္ဌိတာ။>
      text <ပစ္စုဂ္ဂတာ မံ တိဋ္ဌန္တိ၊ ဝစ္ဆာ ဗာလာဝ မာတရံ။>
    text <၂၂၀၂>
      text <ဣမမှိ နံ ပဒေသမှိ၊ ပုတ္တကာ ပံသုကုဏ္ဌိတာ။>
      text <ပစ္စုဂ္ဂတာ မံ တိဋ္ဌန္တိ၊ ဟံသာဝုပရိပလ္လလေ။>
    text <၂၂၀၃>
      text <ဣမမှိ နံ ပဒေသမှိ၊ ပုတ္တကာ ပံသုကုဏ္ဌိတာ။>
      text <ပစ္စုဂ္ဂတာ မံ တိဋ္ဌန္တိ၊ အဿမဿာဝိဒူရတော။>
    text <၂၂၀၄>
      text <ဒွေ မိဂါ ဝိယ ဥက္ကဏ္ဏာ၊ သမန္တာ မဘိဓာဝိနော။>
      text <အာနန္ဒိနော ပမုဒိတာ၊ ဝဂ္ဂမာနာဝ ကမ္ပရေ။>
      text <တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။>
    text <၂၂၀၅>
      text <ဆကလီဝ မိဂီ ဆာပံ၊ ပက္ခီ မုတ္တာဝ ပဉ္ဇရာ။>
      text <ဩဟာယ ပုတ္တေ နိက္ခမိံ၊ သီဟီဝါမိသဂိဒ္ဓိနီ။>
      text <တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။>
    text <၂၂၀၆>
      text <ဣဒံ နေသံ ပဒက္ကန္တံ၊ နာဂါနမိဝ ပဗ္ဗတေ။>
      text <စိတကာ ပရိကိဏ္ဏာယော၊ အဿမဿာဝိဒူရတော။>
      text <တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။>
    text <၂၂၀၇>
      text <ဝါလိကာယပိ ဩကိဏ္ဏာ၊ ပုတ္တကာ ပံသုကုဏ္ဌိတာ။>
      text <သမန္တာ မဘိဓာဝန္တိ၊ တေ န ပဿာမိ ဒာရကေ။>
    text <၂၂၀၈>
      text <ယေ မံ ပုရေ ပစ္စုဋ္ဌေန္တိ၊ အရညာ ဒူရမာယတိံ။>
      text <တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။>
    text <၂၂၀၉>
      text <ဆကလိံဝ မိဂိံ ဆာပါ၊ ပစ္စုဂ္ဂန္တုန မာတရံ။>
      text <ဒူရေ မံ ပဝိလောကေန္တိ၊ တေ န ပဿာမိ ဒာရကေ။>
    text <၂၂၁၀>
      text <ဣဒံ နေသံ ကီဠာနကံ၊ ပတိတံ ပဏ္ဍုဗေဠုဝံ။>
      text <တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။>
    text <၂၂၁၁>
      text <ထနာ စ မယှိမေ ပူရာ၊ ဥရော စ သမ္ပဒာလတိ။>
      text <တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။>
    text <၂၂၁၂>
      text <ဥစ္ဆင်္ဂေကော ဝိစိနာတိ၊ ထနမေကာဝလမ္ဗတိ။>
      text <တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။>
    text <၂၂၁၃>
      text <ယဿု သာယနှသမယံ၊ ပုတ္တကာ ပံသုကုဏ္ဌိတာ။>
    text <ဥစ္ဆင်္ဂေ မေ ဝိဝတ္တန္တိ၊ တေ န ပဿာမိ ဒာရကေ။>
    text <၂၂၁၄>
      text <အယံ သော အဿမော ပုဗ္ဗေ၊ သမဇ္ဇော ပဋိဘာတိ မံ။>
      text <တျဇ္ဇ ပုတ္တေ အပဿန္တျာ၊ ဘမတေ ဝိယ အဿမော။>
    text <၂၂၁၅>
      text <ကိမိဒံ အပ္ပသဒ္ဒောဝ၊ အဿမော ပဋိဘာတိ မံ။>
      text <ကာကောလာပိ န ဝဿန္တိ၊ မတာ မေ နူန ဒာရကာ။>
    text <၂၂၁၆>
      text <ကိမိဒံ အပ္ပသဒ္ဒောဝ၊ အဿမော ပဋိဘာတိ မံ။>
      text <သကုဏာပိ န ဝဿန္တိ၊ မတာ မေ နူန ဒာရကာ။>
    text <၂၂၁၇>
      text <ကိမိဒံ တုဏှိဘူတောသိ၊ အပိ ရတ္တေဝ မေ မနော။>
      text <ကာကောလာပိ န ဝဿန္တိ၊ မတာ မေ နူန ဒာရကာ။>
    text <၂၂၁၈>
      text <ကိမိဒံ တုဏှိဘူတောသိ၊ အပိ ရတ္တေဝ မေ မနော။>
      text <သကုဏာပိ န ဝဿန္တိ၊ မတာ မေ နူန ဒာရကာ။>
    text <၂၂၁၉>
      text <ကစ္စိ နု မေ အယျပုတ္တ၊ မိဂါ ခါဒိံသု ဒာရကေ။>
      text <အရညေ ဣရိဏေ ဝိဝနေ၊ ကေန နီတာ မေ ဒာရကာ။>
    text <၂၂၂၀>
      text <အဒု တေ ပဟိတာ ဒူတာ၊ အဒု သုတ္တာ ပိယံဝဒာ။>
      text <အဒု ဗဟိ နော နိက္ခန္တာ၊ ခိဍ္ဍာသု ပသုတာ နု တေ။>
    text <၂၂၂၁>
      text <နေဝါသံ ကေသာ ဒိဿန္တိ၊ ဟတ္ထပါဒာ စ ဇာလိနော။>
      text <သကုဏာနဉ္စ ဩပါတော၊ ကေန နီတာ မေ ဒာရကာ။>
    text <၂၂၂၂>
      text <ဣဒံ တတော ဒုက္ခတရံ၊ သလ္လဝိဒ္ဓေါ ယထာ ဝဏော။>
      text <တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။>
    text <၂၂၂၃>
      text <ဣဒမ္ပိ ဒုတိယံ သလ္လံ၊ ကမ္ပေတိ ဟဒယံ မမ။>
      text <ယဉ္စ ပုတ္တေ န ပဿာမိ၊ တွဉ္စ မံ နာဘိဘာသသိ။>
    text <၂၂၂၄>
      text <အဇ္ဇေဝ မေ ဣမံ ရတ္တိံ၊ ရာဇပုတ္တ န သံသသိ။>
      text <မညေ ဩက္ကန္တသန္တံ မံ၊ ပါတော ဒက္ခိသိ နော မတံ။>
    text <၂၂၂၅>
      text <နူန မဒ္ဒီ ဝရာရောဟာ၊ ရာဇပုတ္တီ ယသဿိနီ။>
      text <ပါတော ဂတာသိ ဥဉ္ဆာယ၊ ကိမိဒံ သာယမာဂတာ။>
    text <၂၂၂၆>
      text <နနု တွံ သဒ္ဒမဿောသိ၊ ယေ သရံ ပါတုမာဂတာ။>
      text <သီဟဿပိ နဒန္တဿ၊ ဗျဂ္ဃဿ စ နိကုဇ္ဇိတံ။>
    text <၂၂၂၇>
      text <အဟု ပုဗ္ဗနိမိတ္တံ မေ၊ ဝိစရန္တျာ ဗြဟာဝနေ။>
      text <ခဏိတ္တော မေ ဟတ္ထာ ပတိတော၊ ဥဂ္ဂီဝဉ္စာပိ အံသတော။>
    text <၂၂၂၈>
      text <တဒာဟံ ဗျထိတာ ဘီတာ၊ ပုထု ကတွာန ပဉ္ဇလိံ။>
      text <သဗ္ဗဒိသာ နမဿိဿံ၊ အပိ သောတ္ထိ ဣတော သိယာ။>
    text <၂၂၂၉>
      text <မာ ဟေဝ နော ရာဇပုတ္တော၊ ဟတော သီဟေန ဒီပိနာ။>
      text <ဒာရကာ ဝါ ပရာမဋ္ဌာ၊ အစ္ဆကောကတရစ္ဆိဟိ။>
    text <၂၂၃၀>
      text <သီဟော ဗျဂ္ဃော စ ဒီပိ စ၊ တယော ဝါဠာ ဝနေ မိဂါ။>
      text <တေ မံ ပရိယာဝရုံ မဂ္ဂံ၊ တေန သာယမှိ အာဂတာ။>
    text <၂၂၃၁>
      text <အဟံ ပတိဉ္စ ပုတ္တေ စ၊ အာစေရမိဝ မာဏဝေါ။>
      text <အနုဋ္ဌိတာ ဒိဝါရတ္တိံ၊ ဇဋိနီ ဗြဟ္မစာရိနီ။>
    text <၂၂၃၂>
      text <အဇိနာနိ ပရိဒဟိတွာ၊ ဝနမူလဖလဟာရိယာ။>
      text <ဝိစရာမိ ဒိဝါရတ္တိံ၊ တုမှံ ကာမာ ဟိ ပုတ္တကာ။>
    text <၂၂၃၃>
      text <အဟံ သုဝဏ္ဏဟလိဒ္ဒိံ၊ အာဘတံ ပဏ္ဍုဗေဠုဝံ။>
      text <ရုက္ခပက္ကာနိ စာဟာသိံ၊ ဣမေ ဝေါ ပုတ္တ ကီဠနာ။>
    text <၂၂၃၄>
      text <ဣမံ မူလာဠိဝတ္တကံ၊ သာလုကံ စိဉ္စဘေဒကံ။>
      text <ဘုဉ္ဇ ခုဒ္ဒေဟိ သံယုတ္တံ၊ သဟ ပုတ္တေဟိ ခတ္တိယ။>
    text <၂၂၃၅>
      text <ပဒုမံ ဇာလိနော ဒေဟိ၊ ကုမုဒဉ္စ ကုမာရိယာ။>
      text <မာလိနေ ပဿ နစ္စန္တေ၊ သိဝိ ပုတ္တာနိ အဝှယ။>
    text <၂၂၃၆>
      text <တတော ကဏှာဇိနာယပိ၊ နိသာမေဟိ ရထေသဘ။>
      text <မဉ္ဇုဿရာယ ဝဂ္ဂုယာ၊ အဿမံ ဥပယန္တိယာ။>
    text <၂၂၃၇>
      text <သမာနသုခဒုက္ခမှာ၊ ရဋ္ဌာ ပဗ္ဗာဇိတာ ဥဘော။>
      text <အပိ သိဝိ ပုတ္တေ ပဿေသိ၊ ဇာလိံ ကဏှာဇိနံ စုဘော။>
    text <၂၂၃၈>
      text <သမဏေ ဗြာဟ္မဏေ နူန၊ ဗြဟ္မစရိယပရာယဏေ။>
      text <အဟံ လောကေ အဘိဿပိံ၊ သီလဝန္တေ ဗဟုဿုတေ။>
      text <တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။>
    text <၂၂၃၉>
      text <ဣမေ တေ ဇမ္ဗုကာ ရုက္ခါ၊ ဝေဒိသာ သိန္ဒုဝါရကာ။>
      text <ဝိဝိဓာနိ ရုက္ခဇာတာနိ၊ တေ ကုမာရာ န ဒိဿရေ။>
    text <၂၂၄၀>
      text <အဿတ္ထာ ပနသာ စေမေ၊ နိဂြောဓာ စ ကပိတ္ထနာ။>
      text <ဝိဝိဓာနိ ဖလဇာတာနိ၊ တေ ကုမာရာ န ဒိဿရေ။>
    text <၂၂၄၁>
      text <ဣမေ တိဋ္ဌန္တိ အာရာမာ၊ အယံ သီတူဒကာ နဒီ။>
      text <ယတ္ထဿု ပုဗ္ဗေ ကီဠိံသု၊ တေ ကုမာရာ န ဒိဿရေ။>
    text <၂၂၄၂>
      text <ဝိဝိဓာနိ ပုပ္ဖဇာတာနိ၊ အသ္မိံ ဥပရိပဗ္ဗတေ။>
      text <ယာနဿု ပုဗ္ဗေ ဓာရိံသု၊ တေ ကုမာရာ န ဒိဿရေ။>
    text <၂၂၄၃>
      text <ဝိဝိဓာနိ ဖလဇာတာနိ၊ အသ္မိံ ဥပရိပဗ္ဗတေ။>
      text <ယာနဿု ပုဗ္ဗေ ဘုဉ္ဇိံသု၊ တေ ကုမာရာ န ဒိဿရေ။>
    text <၂၂၄၄>
      text <ဣမေ တေ ဟတ္ထိကာ အဿာ၊ ဗလိဗဒ္ဒာ စ တေ ဣမေ။>
      text <ယေဟိဿု ပုဗ္ဗေ ကီဠိံသု၊ တေ ကုမာရာ န ဒိဿရေ။>
    text <၂၂၄၅>
      text <ဣမေ သာမာ သသောလူကာ၊ ဗဟုကာ ကဒလီမိဂါ။>
      text <ယေဟိဿု ပုဗ္ဗေ ကီဠိံသု၊ တေ ကုမာရာ န ဒိဿရေ။>
    text <၂၂၄၆>
      text <ဣမေ ဟံသာ စ ကောဉ္စာ စ၊ မယူရာ စိတြပေခုဏာ။>
      text <ယေဟိဿု ပုဗ္ဗေ ကီဠိံသု၊ တေ ကုမာရာ န ဒိဿရေ။>
    text <၂၂၄၇>
      text <ဣမာ တာ ဝနဂုမ္ဗာယော၊ ပုပ္ဖိတာ သဗ္ဗကာလိကာ။>
      text <ယတ္ထဿု ပုဗ္ဗေ ကီဠိံသု၊ တေ ကုမာရာ န ဒိဿရေ။>
    text <၂၂၄၈>
      text <ဣမာ တာ ပေါက္ခရဏီ ရမ္မာ၊ စက္ကဝါကူပကူဇိတာ။>
      text <မန္ဒာလကေဟိ သဉ္ဆန္နာ၊ ပဒုမုပ္ပလကေဟိ စ။>
      text <ယတ္ထဿု ပုဗ္ဗေ ကီဠိံသု၊ တေ ကုမာရာ န ဒိဿရေ။>
    text <၂၂၄၉>
      text <န တေ ကဋ္ဌာနိ ဘိန္နာနိ၊ န တေ ဥဒကမာဟတံ။>
      text <အဂ္ဂိပိ တေ န ဟာပိတော၊ ကိံ နု မန္ဒောဝ ဈာယသိ။>
    text <၂၂၅၀>
      text <ပိယော ပိယေန သင်္ဂမ္မ၊ သမော မေ ဗျပဟညတိ။>
      text <တျဇ္ဇ ပုတ္တေ န ပဿာမိ၊ ဇာလိံ ကဏှာဇိနံ စုဘော။>
    text <၂၂၅၁>
      text <န ခေါ နော ဒေဝ ပဿာမိ၊ ယေန တေ နီဟတာ မတာ။>
      text <ကာကောလာပိ န ဝဿန္တိ၊ မတာ မေ နူန ဒာရကာ။>
    text <၂၂၅၂>
      text <န ခေါ နော ဒေဝ ပဿာမိ၊ ယေန တေ နီဟတာ မတာ။>
      text <သကုဏာပိ န ဝဿန္တိ၊ မတာ မေ နူန ဒာရကာ။>
    text <၂၂၅၃>
      text <သာ တတ္ထ ပရိဒေဝိတွာ၊ ပဗ္ဗတာနိ ဝနာနိ စ။>
      text <ပုနဒေဝဿမံ ဂန္တွာ၊ ရောဒိ သာမိကသန္တိကေ။>
    text <၂၂၅၄>
      text <န ခေါ နော ဒေဝ ပဿာမိ၊ ယေန တေ နီဟတာ မတာ။>
      text <ကာကောလာပိ န ဝဿန္တိ၊ မတာ မေ နူန ဒာရကာ။>
    text <၂၂၅၅>
      text <န ခေါ နော ဒေဝ ပဿာမိ၊ ယေန တေ နီဟတာ မတာ။>
      text <သကုဏာပိ န ဝဿန္တိ၊ မတာ မေ နူန ဒာရကာ။>
    text <၂၂၅၆>
      text <န ခေါ နော ဒေဝ ပဿာမိ၊ ယေန တေ နီဟတာ မတာ။>
      text <ဝိစရန္တိ ရုက္ခမူလေသု၊ ပဗ္ဗတေသု ဂုဟာသု စ။>
    text <၂၂၅၇>
      text <ဣတိ မဒ္ဒီ ဝရာရောဟာ၊ ရာဇပုတ္တီ ယသဿိနီ။>
      text <ဗာဟာ ပဂ္ဂယှ ကန္ဒိတွာ၊ တတ္ထေဝ ပတိတာ ဆမာ။>
    text <၂၂၅၈>
      text <တမဇ္ဈပတ္တံ ရာဇပုတ္တိံ၊ ဥဒကေနာဘိသိဉ္စထ။>
      text <အဿတ္ထံ နံ ဝိဒိတွာန၊ အထ နံ ဧတဒဗြဝိ။>
    text <၂၂၅၉>
      text <အာဒိယေနေဝ တေ မဒ္ဒိ၊ ဒုက္ခံ နက္ခါတုမိစ္ဆိသံ။>
      text <ဒလိဒ္ဒော ယာစကော ဝုဍ္ဎော၊ ဗြာဟ္မဏော ဃရမာဂတော။>
    text <၂၂၆၀>
      text <တဿ ဒိန္နာ မယာ ပုတ္တာ၊ မဒ္ဒိ မာ ဘာယိ အဿသ။>
      text <မံ ပဿ မဒ္ဒိ မာ ပုတ္တေ၊ မာ ဗာဠှံ ပရိဒေဝသိ။>
    text <လစ္ဆာမ ပုတ္တေ ဇီဝန္တာ၊ အရောဂါ စ ဘဝါမသေ။>
    text <၂၂၆၁>
      text <ပုတ္တေ ပသုဉ္စ ဓညဉ္စ၊ ယဉ္စ အညံ ဃရေ ဓနံ။>
      text <ဒဇ္ဇာ သပ္ပုရိသော ဒာနံ၊ ဒိသွာ ယာစကမာဂတံ။>
      text <အနုမောဒာဟိ မေ မဒ္ဒိ၊ ပုတ္တကေ ဒာနမုတ္တမံ။>
    text <၂၂၆၂>
      text <အနုမောဒာမိ တေ ဒေဝ၊ ပုတ္တကေ ဒာနမုတ္တမံ။>
      text <ဒတွာ စိတ္တံ ပသာဒေဟိ၊ ဘိယျော ဒာနံ ဒဒော ဘဝ။>
    text <၂၂၆၃>
      text <ယော တွံ မစ္ဆေရဘူတေသု၊ မနုဿေသု ဇနာဓိပ။>
      text <ဗြာဟ္မဏဿ အဒာ ဒာနံ၊ သိဝီနံ ရဋ္ဌဝဍ္ဎနော။>
    text <၂၂၆၄>
      text <နိန္နာဒိတာ တေ ပထဝီ၊ သဒ္ဒော တေ တိဒိဝင်္ဂတော။>
      text <သမန္တာ ဝိဇ္ဇုတာ အာဂုံ၊ ဂိရီနံဝ ပတိဿုတာ။>
    text <၂၂၆၅>
      text <တဿ တေ အနုမောဒန္တိ၊ ဥဘော နာရဒပဗ္ဗတာ။>
      text <ဣန္ဒော စ ဗြဟ္မာ ပဇာပတိ၊ သောမော ယမော ဝေဿဝဏော။>
      text <သဗ္ဗေ ဒေဝါနုမောဒန္တိ၊ တာဝတိံသာ သဣန္ဒကာ။>
    text <၂၂၆၆>
      text <ဣတိ မဒ္ဒီ ဝရာရောဟာ၊ ရာဇပုတ္တီ ယသဿိနီ။>
      text <ဝေဿန္တရဿ အနုမောဒိ၊ ပုတ္တကေ ဒာနမုတ္တမံ။>
    stand <မဒ္ဒီပဗ္ဗံ နာမ။>
  text <သက္ကပဗ္ဗံ>
    text <၂၂၆၇>
      text <တတော ရတျာ ဝိဝသာနေ၊ သူရိယဿုဂ္ဂမနံ ပတိ။>
      text <သက္ကော ဗြာဟ္မဏဝဏ္ဏေန၊ ပါတော တေသံ အဒိဿထ။>
    text <၂၂၆၈>
      text <ကစ္စိ နု ဘောတော ကုသလံ၊ ကစ္စိ ဘောတော အနာမယံ။>
      text <ကစ္စိ ဥဉ္ဆေန ယာပေထ၊ ကစ္စိ မူလဖလာ ဗဟူ။>
    text <၂၂၆၉>
      text <ကစ္စိ ဍံသာ မကသာ စ၊ အပ္ပမေဝ သရီသပါ။>
      text <ဝနေ ဝါဠမိဂါကိဏ္ဏေ၊ ကစ္စိ ဟိံသာ န ဝိဇ္ဇတိ။>
    text <၂၂၇၀>
      text <ကုသလဉ္စေဝ နော ဗြဟ္မေ၊ အထော ဗြဟ္မေ အနာမယံ။>
      text <အထော ဥဉ္ဆေန ယာပေမ၊ အထော မူလဖလာ ဗဟူ။>
    text <၂၂၇၁>
      text <အထော ဍံသာ မကသာ စ၊ အပ္ပမေဝ သရီသပါ။>
      text <ဝနေ ဝါဠမိဂါကိဏ္ဏေ၊ ဟိံသာ မယှံ န ဝိဇ္ဇတိ။>
    text <၂၂၇၂>
      text <သတ္တ နော မာသေ ဝသတံ၊ အရညေ ဇီဝသောကိနံ။>
      text <ဣဒံ ဒုတိယံ ပဿာမ၊ ဗြာဟ္မဏံ ဒေဝဝဏ္ဏိနံ။>
      text <အာဒာယ ဝေဠုဝံ ဒဏ္ဍံ၊ ဓာရေန္တံ အဇိနက္ခိပံ။>
    text <၂၂၇၃>
      text <သွာဂတံ တေ မဟာဗြဟ္မေ၊ အထော မေ အဒုရာဂတံ။>
      text <အန္တော ပဝိသ ဘဒ္ဒန္တေ၊ ပါဒေ ပက္ခါလယဿု တေ။>
    text <၂၂၇၄>
      text <တိန္ဒုကာနိ ပိယာလာနိ၊ မဓုကေ ကာသုမာရိယော။>
      text <ဖလာနိ ခုဒ္ဒကပ္ပါနိ၊ ဘုဉ္ဇ ဗြဟ္မေ ဝရံ ဝရံ။>
    text <၂၂၇၅>
      text <ဣဒမ္ပိ ပါနီယံ သီတံ၊ အာဘတံ ဂိရိဂဗ္ဘရာ။>
      text <တတော ပိဝ မဟာဗြဟ္မေ၊ သစေ တွံ အဘိကင်္ခသိ။>
    text <၂၂၇၆>
      text <အထ တွံ ကေန ဝဏ္ဏေန၊ ကေန ဝါ ပန ဟေတုနာ။>
      text <အနုပ္ပတ္တော ဗြဟာရညံ၊ တံ မေ အက္ခါဟိ ပုစ္ဆိတော။>
    text <၂၂၇၇>
      text <ယထာ ဝါရိဝဟော ပူရော၊ သဗ္ဗကာလံ န ခီယတိ။>
      text <ဧဝံ တံ ယာစိတာဂစ္ဆိံ၊ ဘရိယံ မေ ဒေဟိ ယာစိတော။>
    text <၂၂၇၈>
      text <ဒဒာမိ န ဝိကမ္ပါမိ၊ ယံ မံ ယာစသိ ဗြာဟ္မဏ။>
      text <သန္တံ နပ္ပဋိဂုယှာမိ၊ ဒာနေ မေ ရမတီ မနော။>
    text <၂၂၇၉>
      text <မဒ္ဒိံ ဟတ္ထေ ဂဟေတွာန၊ ဥဒကဿ ကမဏ္ဍလုံ။>
      text <ဗြာဟ္မဏဿ အဒာ ဒာနံ၊ သိဝီနံ ရဋ္ဌဝဍ္ဎနော။>
    text <၂၂၈၀>
      text <တဒာသိ ယံ ဘိံသနကံ၊ တဒာသိ လောမဟံသနံ။>
      text <မဒ္ဒိံ ပရိစဇန္တဿ၊ မေဒနီ သမ္ပကမ္ပထ။>
    text <၂၂၈၁>
      text <နေဝ သာ မဒ္ဒီ ဘာကုဋိ၊ န သန္ဓီယတိ န ရောဒတိ။>
      text <ပေက္ခတေဝဿ တုဏှီ သာ၊ ဧသော ဇာနာတိ ယံ ဝရံ။>
    text <၂၂၈၂>
      text <ကောမာရီ ယဿာဟံ ဘရိယာ၊ သာမိကော မမ ဣဿရော။>
      text <ယဿိစ္ဆေ တဿ မံ ဒဇ္ဇာ၊ ဝိက္ကိဏေယျ ဟနေယျ ဝါ။>
    text <၂၂၈၃>
      text <တေသံ သင်္ကပ္ပမညာယ၊ ဒေဝိန္ဒော ဧတဒဗြဝိ။>
      text <သဗ္ဗေ ဇိတာ တေ ပစ္စူဟာ၊ ယေ ဒိဗ္ဗာ ယေ စ မာနုသာ။>
    text <၂၂၈၄>
      text <နိန္နာဒိတာ တေ ပထဝီ၊ သဒ္ဒော တေ တိဒိဝင်္ဂတော။>
      text <သမန္တာ ဝိဇ္ဇုတာ အာဂုံ၊ ဂိရီနံဝ ပတိဿုတာ။>
    text <၂၂၈၅>
      text <တဿ တေ အနုမောဒန္တိ၊ ဥဘော နာရဒပဗ္ဗတာ။>
      text <ဣန္ဒော စ ဗြဟ္မာ ပဇာပတိ၊ သောမော ယမော ဝေဿဝဏော။>
      text <သဗ္ဗေ ဒေဝါနုမောဒန္တိ၊ ဒုက္ကရဉှိ ကရောတိ သော။>
    text <၂၂၈၆>
      text <ဒုဒ္ဒဒံ ဒဒမာနာနံ၊ ဒုက္ကရံ ကမ္မ ကုဗ္ဗတံ။>
      text <အသန္တော နာနုကုဗ္ဗန္တိ၊ သတံ ဓမ္မော ဒုရန္နယော။>
    text <၂၂၈၇>
      text <တသ္မာ သတဉ္စ အသတံ၊ နာနာ ဟောတိ ဣတော ဂတိ။>
      text <အသန္တော နိရယံ ယန္တိ၊ သန္တော သဂ္ဂပရာယဏာ။>
    text <၂၂၈၈>
      text <ယမေတံ ကုမာရေ အဒာ၊ ဘရိယံ အဒာ ဝနေ ဝသံ။>
      text <ဗြဟ္မယာနမနောက္ကမ္မ၊ သဂ္ဂေ တေ တံ ဝိပစ္စတု။>
    text <၂၂၈၉>
      text <ဒဒာမိ ဘောတော ဘရိယံ၊ မဒ္ဒိံ သဗ္ဗင်္ဂသောဘနံ။>
      text <တွဉ္စေဝ မဒ္ဒိယာ ဆန္နော၊ မဒ္ဒီ စ ပတိနာ သဟ။>
    text <၂၂၉၀>
      text <ယထာ ပယော စ သင်္ခေါ စ၊ ဥဘော သမာနဝဏ္ဏိနော။>
      text <ဧဝံ တုဝဉ္စ မဒ္ဒီ စ၊ သမာနမနစေတသာ။>
    text <၂၂၉၁>
      text <အဝရုဒ္ဓေတ္ထ အရညသ္မိံ၊ ဥဘော သမ္မထ အဿမေ။>
      text <ခတ္တိယာ ဂေါတ္တသမ္ပန္နာ၊ သုဇာတာ မာတုပေတ္တိတော။>
      text <ယထာ ပုညာနိ ကယိရာထ၊ ဒဒန္တာ အပရာပရံ။>
    text <၂၂၉၂>
      text <သက္ကောဟမသ္မိ ဒေဝိန္ဒော၊ အာဂတောသ္မိ တဝန္တိကေ။>
      text <ဝရံ ဝရဿု ရာဇိသိ၊ ဝရေ အဋ္ဌ ဒဒာမိ တေ။>
    text <၂၂၉၃>
      text <ဝရံ စေ မေ အဒော သက္က၊ သဗ္ဗဘူတာနမိဿရ။>
      text <ပိတာ မံ အနုမောဒေယျ၊ ဣတော ပတ္တံ သကံ ဃရံ။>
      text <အာသနေန နိမန္တေယျ၊ ပဌမေတံ ဝရံ ဝရေ။>
    text <၂၂၉၄>
      text <ပုရိသဿ ဝဓံ န ရောစေယျံ၊ အပိ ကိဗ္ဗိသကာရကံ။>
      text <ဝဇ္ဈံ ဝဓမှာ မောစေယျံ၊ ဒုတိယေတံ ဝရံ ဝရေ။>
    text <၂၂၉၅>
      text <ယေ ဝုဍ္ဎာ ယေ စ ဒဟရာ၊ ယေ စ မဇ္ဈိမပေါရိသာ။>
      text <မမေဝ ဥပဇီဝေယျုံ၊ တတိယေတံ ဝရံ ဝရေ။>
    text <၂၂၉၆>
      text <ပရဒာရံ န ဂစ္ဆေယျံ၊ သဒာရပသုတော သိယံ။>
      text <ထီနံ ဝသံ န ဂစ္ဆေယျံ၊ စတုတ္ထေတံ ဝရံ ဝရေ။>
    text <၂၂၉၇>
      text <ပုတ္တော မေ သက္က ဇာယေထ၊ သော စ ဒီဃာယုကော သိယာ။>
      text <ဓမ္မေန ဇိနေ ပထဝိံ၊ ပဉ္စမေတံ ဝရံ ဝရေ။>
    text <၂၂၉၈>
      text <တတော ရတျာ ဝိဝသာနေ၊ သူရိယဿုဂ္ဂမနံ ပတိ။>
      text <ဒိဗ္ဗာ ဘက္ခါ ပါတုဘဝေယျုံ၊ ဆဋ္ဌမေတံ ဝရံ ဝရေ။>
    text <၂၂၉၉>
      text <ဒဒတော မေ န ခီယေထ၊ ဒတွာ နာနုတပေယျဟံ။>
      text <ဒဒံ စိတ္တံ ပသာဒေယျံ၊ သတ္တမေတံ ဝရံ ဝရေ။>
    text <၂၃၀၀>
      text <ဣတော ဝိမုစ္စမာနာဟံ၊ သဂ္ဂဂါမီ ဝိသေသဂူ။>
      text <အနိဝတ္တိ တတော အဿံ၊ အဋ္ဌမေတံ ဝရံ ဝရေ။>
    text <၂၃၀၁>
      text <တဿ တံ ဝစနံ သုတွာ၊ ဒေဝိန္ဒော ဧတဒဗြဝိ။>
      text <အစိရံ ဝတ တေ တတော၊ ပိတာ တံ ဒဋ္ဌုမေဿတိ။>
    text <၂၃၀၂>
      text <ဣဒံ ဝတွာန မဃဝါ၊ ဒေဝရာဇာ သုဇမ္ပတိ။>
      text <ဝေဿန္တရေ ဝရံ ဒတွာ၊ သဂ္ဂကာယံ အပက္ကမိ။>
    stand <သက္ကပဗ္ဗံ နာမ။>
  text <မဟာရာဇပဗ္ဗံ>
    text <၂၃၀၃>
      text <ကဿေတံ မုခမာဘာတိ၊ ဟေမံ ဝုတ္တတ္တမဂ္ဂိနာ။>
      text <နိက္ခံဝ ဇာတရူပဿ၊ ဥက္ကာမုခပဟံသိတံ။>
    text <၂၃၀၄>
      text <ဥဘော သဒိသပစ္စင်္ဂါ၊ ဥဘော သဒိသလက္ခဏာ။>
      text <ဇာလိဿ သဒိသော ဧကော၊ ဧကာ ကဏှာဇိနာ ယထာ။>
    text <၂၃၀၅>
      text <သီဟာ ဗိလာဝ နိက္ခန္တာ၊ ဥဘော သမ္ပတိရူပကာ။>
      text <ဇာတရူပမယာယေဝ၊ ဣမေ ဒိဿန္တိ ဒာရကာ။>
    text <၂၃၀၆>
      text <ကုတော နု ဘဝံ ဘာရဒွာဇ၊ ဣမေ အာနေသိ ဒာရကေ။>
      text <အဇ္ဇ ရဋ္ဌံ အနုပ္ပတ္တော၊ ကုဟိံ ဂစ္ဆသိ ဗြာဟ္မဏ။>
    text <၂၃၀၇>
      text <မယှံ တေ ဒာရကာ ဒေဝ၊ ဒိန္နာ ဝိတ္တေန သဉ္ဇယ။>
      text <အဇ္ဇ ပန္နရသာ ရတ္တိ၊ ယတော လဒ္ဓါ မေ ဒာရကာ။>
    text <၂၃၀၈>
      text <ကေန ဝါ ဝါစပေယျေန၊ သမ္မာဉာယေန သဒ္ဒဟေ။>
      text <ကော တေတံ ဒာနမဒဒာ၊ ပုတ္တကေ ဒာနမုတ္တမံ။>
    text <၂၃၀၉>
      text <ယော ယာစတံ ပတိဋ္ဌာသိ၊ ဘူတာနံ ဓရဏီရိဝ။>
      text <သော မေ ဝေဿန္တရော ရာဇာ၊ ပုတ္တေဒာသိ ဝနေ ဝသံ။>
    text <၂၃၁၀>
      text <ယော ယာစတံ ဂတီ အာသိ၊ သဝန္တီနံဝ သာဂရော။>
      text <သော မေ ဝေဿန္တရော ရာဇာ၊ ပုတ္တေဒာသိ ဝနေ ဝသံ။>
    text <၂၃၁၁>
      text <ဒုက္ကဋံ ဝတ ဘော ရညာ၊ သဒ္ဓေန ဃရမေသိနာ။>
      text <ကထံ နု ပုတ္တကေ ဒဇ္ဇာ၊ အရညေ အဝရုဒ္ဓကော။>
    text <၂၃၁၂>
      text <ဣမံ ဘောန္တော နိသာမေထ၊ ယာဝန္တေတ္ထ သမာဂတာ။>
      text <ကထံ ဝေဿန္တရော ရာဇာ၊ ပုတ္တေဒာသိ ဝနေ ဝသံ။>
    text <၂၃၁၃>
      text <ဒာသိံ ဒာသံ စ သော ဒဇ္ဇာ၊ အဿံ စဿတရီရထံ။>
      text <ဟတ္ထိဉ္စ ကုဉ္ဇရံ ဒဇ္ဇ၊ ကထံ သော ဒဇ္ဇ ဒာရကေ။>
    text <၂၃၁၄>
      text <ယဿ နဿ ဃရေ ဒာသော၊ အဿော စဿတရီရထော။>
      text <ဟတ္ထီ စ ကုဉ္ဇရော နာဂေါ၊ ကိံ သော ဒဇ္ဇာ ပိတာမဟ။>
    text <၂၃၁၅>
      text <ဒာနမဿ ပသံသာမ၊ န စ နိန္ဒာမ ပုတ္တကာ။>
      text <ကထံ နု ဟဒယံ အာသိ၊ တုမှေ ဒတွာ ဝနိဗ္ဗကေ။>
    text <၂၃၁၆>
      text <ဒုက္ခဿ ဟဒယံ အာသိ၊ အထော ဥဏှမ္ပိ ပဿသိ။>
      text <ရောဟိနီဟေဝ တမ္ဗက္ခီ၊ ပိတာ အဿူနိ ဝတ္တယိ။>
    text <၂၃၁၇>
      text <ယံ တံ ကဏှာဇိနာဝေါစ၊ အယံ မံ တာတ ဗြာဟ္မဏော။>
      text <လဋ္ဌိယာ ပဋိကောဋေတိ၊ ဃရေ ဇာတံဝ ဒာသိယံ။>
    text <၂၃၁၈>
      text <န စာယံ ဗြာဟ္မဏော တာတ၊ ဓမ္မိကာ ဟောန္တိ ဗြာဟ္မဏာ။>
      text <ယက္ခေါ ဗြာဟ္မဏဝဏ္ဏေန၊ ခါဒိတုံ တာတ နေတိ နော။>
      text <နီယမာနေ ပိသာစေန၊ ကိန္နု တာတ ဥဒိက္ခသိ။>
    text <၂၃၁၉>
      text <ရာဇပုတ္တီ စ ဝေါ မာတာ၊ ရာဇပုတ္တော စ ဝေါ ပိတာ။>
      text <ပုဗ္ဗေ မေ အင်္ဂမာရုယှ၊ ကိံ နု တိဋ္ဌထ အာရကာ။>
    text <၂၃၂၀>
      text <ရာဇပုတ္တီ စ နော မာတာ၊ ရာဇပုတ္တော စ နော ပိတာ။>
      text <ဒာသာ မယံ ဗြာဟ္မဏဿ၊ တသ္မာ တိဋ္ဌာမ အာရကာ။>
    text <၂၃၂၁>
      text <မာ သမ္မေဝံ အဝစုတ္ထ၊ ဍယှတေ ဟဒယံ မမ။>
      text <စိတကာယံဝ မေ ကာယော၊ အာသနေ န သုခံ လဘေ။>
    text <၂၃၂၂>
      text <မာ သမ္မေဝံ အဝစုတ္ထ၊ ဘိယျော သောကံ ဇနေထ မံ။>
      text <နိက္ကိဏိဿာမိ ဒဗ္ဗေန၊ န ဝေါ ဒာသာ ဘဝိဿထ။>
    text <၂၃၂၃>
      text <ကိမဂ္ဃိယဉှိ ဝေါ တာတ၊ ဗြာဟ္မဏဿ ပိတာ အဒာ။>
      text <ယထာဘူတံ မေ အက္ခါထ၊ ပဋိပါဒေန္တု ဗြာဟ္မဏံ။>
    text <၂၃၂၄>
      text <သဟဿဂ္ဃဉှိ မံ တာတ၊ ဗြာဟ္မဏဿ ပိတာ အဒာ။>
      text <အထ ကဏှာဇိနံ ကညံ၊ ဟတ္ထိနာ စ သတေန စ။>
    text <၂၃၂၅>
      text <ဥဋ္ဌေဟိ ကတ္တေ တရမာနော၊ ဗြာဟ္မဏဿ အဝါကရ။>
      text <ဒာသိသတံ ဒာသသတံ၊ ဂဝံ ဟတ္ထုသဘံ သတံ။>
      text <ဇာတရူပသဟဿဉ္စ၊ ပုတ္တာနံ ဒေဟိ နိက္ကယံ။>
    text <၂၃၂၆>
      text <တတော ကတ္တာ တရမာနော၊ ဗြာဟ္မဏဿ အဝါကရိ။>
      text <ဒာသိသတံ ဒာသသတံ၊ ဂဝံ ဟတ္ထုသဘံ သတံ။>
      text <ဇာတရူပသဟဿဉ္စ၊ ပုတ္တာနံဒာသိ နိက္ကယံ။>
    text <၂၃၂၇>
      text <နိက္ကိဏိတွာ နဟာပေတွာ၊ ဘောဇယိတွာန ဒာရကေ။>
      text <သမလင်္ကရိတွာ ဘဏ္ဍေန၊ ဥစ္ဆင်္ဂေ ဥပဝေသယုံ။>
    text <၂၃၂၈>
      text <သီသံ နှာတေ သုစိဝတ္ထေ၊ သဗ္ဗာဘရဏဘူသိတေ။>
      text <ရာဇာ အင်္ကေ ကရိတွာန၊ အယျကော ပရိပုစ္ဆထ။>
    text <၂၃၂၉>
      text <ကုဏ္ဍလေ ဃုသိတေ မာလေ၊ သဗ္ဗာဘရဏဘူသိတေ။>
      text <ရာဇာ အင်္ကေ ကရိတွာန၊ ဣဒံ ဝစနမဗြဝိ။>
    text <၂၃၃၀>
      text <ကစ္စိ ဥဘော အရောဂါ တေ၊ ဇာလိ မာတာပိတာ တဝ။>
      text <ကစ္စိ ဥဉ္ဆေန ယာပေထ၊ ကစ္စိ မူလဖလာ ဗဟူ။>
    text <၂၃၃၁>
      text <ကစ္စိ ဍံသာ မကသာ စ၊ အပ္ပမေဝ သရီသပါ။>
      text <ဝနေ ဝါဠမိဂါကိဏ္ဏေ၊ ကစ္စိ ဟိံသာ န ဝိဇ္ဇတိ။>
    text <၂၃၃၂>
      text <အထော ဥဘော အရောဂါ မေ၊ ဒေဝ မာတာပိတာ မမ။>
      text <အထော ဥဉ္ဆေန ယာပေန္တိ၊ အထော မူလဖလာ ဗဟူ။>
    text <၂၃၃၃>
      text <အထော ဍံသာ မကသာ စ၊ အပ္ပမေဝ သရီသပါ။>
      text <ဝနေ ဝါဠမိဂါကိဏ္ဏေ၊ ဟိံသာ နေသံ န ဝိဇ္ဇတိ။>
    text <၂၃၃၄>
      text <ခဏန္တာလုကလမ္ဗာနိ၊ ဗိလာနိ တက္ကလာနိ စ။>
      text <ကောလံ ဘလ္လာတကံ ဗေလ္လံ၊ သာ နော အာဟတွ ပေါသတိ။>
    text <၂၃၃၅>
      text <ယဉ္စေဝ သာ အာဟရတိ၊ ဝနမူလဖလဟာရိယာ။>
      text <တံ နော သဗ္ဗေ သမာဂန္တွာ၊ ရတ္တိံ ဘုဉ္ဇာမ နော ဒိဝါ။>
    text <၂၃၃၆>
      text <အမ္မာဝ နော ကိသာ ပဏ္ဍု၊ အာဟရန္တီ ဒုမပ္ဖလံ။>
      text <ဝါတာတပေန သုခုမာလီ၊ ပဒုမံ ဟတ္ထဂတာမိဝ။>
    text <၂၃၃၇>
      text <အမ္မာယ ပတနူကေသာ၊ ဝိစရန္တျာ ဗြဟာဝနေ။>
      text <ဝနေ ဝါဠမိဂါကိဏ္ဏေ၊ ခဂ္ဂဒီပိနိသေဝိတေ။>
    text <၂၃၃၈>
      text <ကေသေသု ဇဋံ ဗန္ဓိတွာ၊ ကစ္ဆေ ဇလ္လမဓာရယိ။>
      text <စမ္မဝါသီ ဆမာ သေတိ၊ ဇာတဝေဒံ နမဿတိ။>
    text <၂၃၃၉>
      text <ပုတ္တာ ပိယာ မနုဿာနံ၊ လောကသ္မိံ ဥဒပဇ္ဇိသုံ။>
      text <န ဟိ နူနမှာကံ အယျဿ၊ ပုတ္တေ သ္နေဟော အဇာယထ။>
    text <၂၃၄၀>
      text <ဒုက္ကဋဉ္စ ဟိ နော ပုတ္တ၊ ဘူနဟစ္စံ ကတံ မယာ။>
      text <ယောဟံ သိဝီနံ ဝစနာ၊ ပဗ္ဗာဇေသိမဒူသကံ။>
    text <၂၃၄၁>
      text <ယံ မေ ကိဉ္စိ ဣဓ အတ္ထိ၊ ဓနံ ဓညဉ္စ ဝိဇ္ဇတိ။>
      text <ဧတု ဝေဿန္တရော ရာဇာ၊ သိဝိရဋ္ဌေ ပသာသတု။>
    text <၂၃၄၂>
      text <န ဒေဝ မယှံ ဝစနာ၊ ဧဟိတိ သိဝိသုတ္တမော။>
      text <သယမေဝ ဒေဝေါ ဂန္တွာ၊ သိဉ္စ ဘောဂေဟိ အတြဇံ။>
    text <၂၃၄၃>
      text <တတော သေနာပတိံ ရာဇာ၊ သဇ္ဇယော အဇ္ဈဘာသထ။>
      text <ဟတ္ထီ အဿာ ရထာ ပတ္တီ၊ သေနာ သန္နာဟယန္တု နံ။>
      text <နေဂမာ စ မံ အနွေန္တု၊ ဗြာဟ္မဏာ စ ပုရောဟိတာ။>
    text <၂၃၄၄>
      text <တတော သဋ္ဌိသဟဿာနိ၊ ယောဓိနော စာရုဒဿနာ။>
      text <ခိပ္ပမာယန္တု သန္နဒ္ဓါ၊ နာနာဝဏ္ဏေဟိလင်္ကတာ။>
    text <၂၃၄၅>
      text <နီလဝတ္ထဓရာ နေကေ၊ ပီတာနေကေ နိဝါသိတာ။>
      text <အညေ လောဟိတဥဏှီသာ၊ သုဒ္ဓါနေကေ နိဝါသိတာ။>
      text <ခိပ္ပမာယန္တု သန္နဒ္ဓါ၊ နာနာဝဏ္ဏေဟိလင်္ကတာ။>
    text <၂၃၄၆>
      text <ဟိမဝါ ယထာ ဂန္ဓဓရော၊ ပဗ္ဗတော ဂန္ဓမာဒနော။>
      text <နာနာရုက္ခေဟိ သဉ္ဆန္နော၊ မဟာဘူတဂဏာလယော။>
    text <၂၃၄၇>
      text <ဩသဓေဟိ စ ဒိဗ္ဗေဟိ၊ ဒိသာ ဘာတိ ပဝါတိ စ။>
      text <ခိပ္ပမာယန္တု သန္နဒ္ဓါ၊ ဒိသာ ဘန္တု ပဝန္တု စ။>
    text <၂၃၄၈>
      text <တတော နာဂသဟဿာနိ၊ ယောဇယန္တု စတုဒ္ဒသ။>
      text <သုဝဏ္ဏကစ္ဆာ မာတင်္ဂါ၊ ဟေမကပ္ပနဝါသသာ။>
    text <၂၃၄၉>
      text <အာရူဠှာ ဂါမဏီယေဟိ၊ တောမရင်္ကုသပါဏိဘိ။>
      text <ခိပ္ပမာယန္တု သန္နဒ္ဓါ၊ ဟတ္ထိက္ခန္ဓေဟိ ဒဿိတာ။>
    text <၂၃၅၀>
      text <တတော အဿသဟဿာနိ၊ ယောဇယန္တု စတုဒ္ဒသ။>
      text <အာဇာနီယာဝ ဇာတိယာ၊ သိန္ဓဝါ သီဃဝါဟနာ။>
    text <၂၃၅၁>
      text <အာရူဠှာ ဂါမဏီယေဟိ၊ ဣလ္လိယာစာပဓာရိဘိ။>
      text <ခိပ္ပမာယန္တု သန္နဒ္ဓါ၊ အဿပိဋ္ဌေ အလင်္ကတာ။>
    text <၂၃၅၂>
      text <တတော ရထသဟဿာနိ၊ ယောဇယန္တု စတုဒ္ဒသ။>
      text <အယောသုကတနေမိယော၊ သုဝဏ္ဏစိတပက္ခရေ။>
    text <၂၃၅၃>
      text <အာရောပေန္တု ဓဇေ တတ္ထ၊ စမ္မာနိ ကဝစာနိ စ။>
      text <ဝိပ္ပါလေန္တု စ စာပါနိ၊ ဒဠှဓမ္မာ ပဟာရိနော။>
      text <ခိပ္ပမာယန္တု သန္နဒ္ဓါ၊ ရထေသု ရထဇီဝိနော။>
    text <၂၃၅၄>
      text <လာဇာဩလောပိယာ ပုပ္ဖာ၊ မာလာဂန္ဓဝိလေပနာ။>
      text <အဂ္ဃိယာနိ စ တိဋ္ဌန္တု၊ ယေန မဂ္ဂေန ဧဟိတိ။>
    text <၂၃၅၅>
      text <ဂါမေ ဂါမေ သတံ ကုမ္ဘာ၊ မေရယဿ သုရာယ စ။>
      text <မဂ္ဂမှိ ပတိတိဋ္ဌန္တု၊ ယေန မဂ္ဂေန ဧဟိတိ။>
    text <၂၃၅၆>
      text <မံသာ ပူဝါ သင်္ကုလိယော၊ ကုမ္မာသာ မစ္ဆသံယုတာ။>
      text <မဂ္ဂမှိ ပတိတိဋ္ဌန္တု၊ ယေန မဂ္ဂေန ဧဟိတိ။>
    text <၂၃၅၇>
      text <သပ္ပိ တေလံ ဒဓိ ခီရံ၊ ကင်္ဂုဗီဇာ ဗဟူ သုရာ။>
      text <မဂ္ဂမှိ ပတိတိဋ္ဌန္တု၊ ယေန မဂ္ဂေန ဧဟိတိ။>
    text <၂၃၅၈>
      text <အာဠာရိကာ စ သူဒာ စ၊ နဋနဋ္ဋကဂါယိနော။>
      text <ပါဏိဿရာ ကုမ္ဘထူဏိယော၊ မန္ဒကာ သောကဇ္ဈာယိကာ။>
    text <၂၃၅၉>
      text <အာဟညန္တု သဗ္ဗဝီဏာ၊ ဘေရိယော ဒိန္ဒိမာနိ စ။>
      text <ခရမုခါနိ ဓမေန္တု၊ နဒန္တု ဧကပေါက္ခရာ။>
    text <၂၃၆၀>
      text <မုဒိင်္ဂါ ပဏဝါ သင်္ခါ၊ ဂေါဓာ ပရိဝဒေန္တိကာ။>
      text <ဒိန္ဒိမာနိ စ ဟညန္တု၊ ကုတုမ္ပ ဒိန္ဒိမာနိ စ။>
    text <၂၃၆၁>
      text <သာ သေနာ မဟတီ အာသိ၊ ဥယျုတ္တာ သိဝိဝါဟိနီ။>
      text <ဇာလိနာ မဂ္ဂနာယေန၊ ဝင်္ကံ ပါယာသိ ပဗ္ဗတံ။>
    text <၂၃၆၂>
      text <ကောဉ္စံ နဒတိ မာတင်္ဂေါ၊ ကုဉ္ဇရော သဋ္ဌိဟာယနော။>
    text <ကစ္ဆာယ ဗဒ္ဓမာနာယ၊ ကောဉ္စံ နဒတိ ဝါရဏော။>
    text <၂၃၆၃>
      text <အာဇာနီယာ ဟသိယန္တိ၊ နေမိဃောသော အဇာယထ။>
      text <အဗ္ဘံ ရဇော အစ္ဆာဒေသိ၊ ဥယျုတ္တာ သိဝိဝါဟိနီ။>
    text <၂၃၆၄>
      text <သာ သေနာ မဟတီ အာသိ၊ ဥယျုတ္တာ ဟာရဟာရိနီ။>
      text <ဇာလိနာ မဂ္ဂနာယေန၊ ဝင်္ကံ ပါယာသိ ပဗ္ဗတံ။>
    text <၂၃၆၅>
      text <တေ ပါဝိံသု ဗြဟာရညံ၊ ဗဟုသာခံ မဟောဒကံ။>
      text <ပုပ္ဖရုက္ခေဟိ သဉ္ဆန္နံ၊ ဖလရုက္ခေဟိ စူဘယံ။>
    text <၂၃၆၆>
      text <တတ္ထ ဗိန္ဒုဿရာ ဝဂ္ဂူ၊ နာနာဝဏ္ဏာ ဗဟူ ဒိဇာ။>
      text <ကူဇန္တမုပကူဇန္တိ၊ ဥတုသမ္ပုပ္ဖိတေ ဒုမေ။>
    text <၂၃၆၇>
      text <တေ ဂန္တွာ ဒီဃမဒ္ဓါနံ၊ အဟောရတ္တာနမစ္စယေ။>
      text <ပဒေသံ တံ ဥပါဂစ္ဆုံ၊ ယတ္ထ ဝေဿန္တရော အဟု။>
    stand <မဟာရာဇပဗ္ဗံ နာမ။>
  text <ဆခတ္တိယကမ္မံ>
    text <၂၃၆၈>
      text <တေသံ သုတွာန နိဂ္ဃောသံ၊ ဘီတော ဝေဿန္တရော အဟု။>
      text <ပဗ္ဗတံ အဘိရုဟိတွာ၊ ဘီတော သေနံ ဥဒိက္ခတိ။>
    text <၂၃၆၉>
      text <ဣင်္ဃ မဒ္ဒိ နိသာမေဟိ၊ နိဂ္ဃောသော ယာဒိသော ဝနေ။>
      text <အာဇာနီယာ ဟသိယန္တိ၊ ဓဇဂ္ဂါနိ စ ဒိဿရေ။>
    text <၂၃၇၀>
      text <ဣမေ နူန အရညသ္မိံ၊ မိဂသင်္ဃာနိ လုဒ္ဒကာ။>
      text <ဝါဂုရာဟိ ပရိက္ခိပ္ပ၊ သောဗ္ဘံ ပါတေတွာ တာဝဒေ။>
      text <ဝိက္ကောသမာနာ တိဗ္ဗာဟိ၊ ဟန္တိ နေသံ ဝရံ ဝရံ။>
    text <၂၃၇၁>
      text <ယထာ မယံ အဒူသကာ၊ အရညေ အဝရုဒ္ဓကာ။>
      text <အမိတ္တဟတ္ထတ္တံ ဂတာ၊ ပဿ ဒုဗ္ဗလဃာတကံ။>
    text <၂၃၇၂>
      text <အမိတ္တာ နပ္ပသာဟေယျုံ၊ အဂ္ဂီဝ ဥဒကဏ္ဏဝေ။>
      text <တဒေဝ တွံ ဝိစိန္တေဟိ၊ အပိ သောတ္ထိ ဣတော သိယာ။>
    text <၂၃၇၃>
      text <တတော ဝေဿန္တရော ရာဇာ၊ ဩရောဟိတွာန ပဗ္ဗတာ။>
      text <နိသီဒိ ပဏ္ဏသာလာယံ၊ ဒဠှံ ကတွာန မာနသံ။>
    text <၂၃၇၄>
      text <နိဝတ္တယိတွာန ရထံ၊ ဝုဋ္ဌပေတွာန သေနိယော။>
      text <ဧကံ အရညေ ဝိဟရန္တံ၊ ပိတာ ပုတ္တံ ဥပါဂမိ။>
    text <၂၃၇၅>
      text <ဟတ္ထိက္ခန္ဓတော ဩရုယှ၊ ဧကံသော ပဉ္ဇလီကတော။>
      text <ပရိကိဏ္ဏော အမစ္စေဟိ၊ ပုတ္တံ သိဉ္စိတုမာဂမိ။>
    text <၂၃၇၆>
      text <တတ္ထဒ္ဒသ ကုမာရံ သော၊ ရမ္မရူပံ သမာဟိတံ။>
      text <နိသိန္နံ ပဏ္ဏသာလာယံ၊ ဈာယန္တံ အကုတောဘယံ။>
    text <၂၃၇၇>
      text <တဉ္စ ဒိသွာန အာယန္တံ၊ ပိတရံ ပုတ္တဂိဒ္ဓိနံ။>
      text <ဝေဿန္တရော စ မဒ္ဒီ စ၊ ပစ္စုဂ္ဂန္တွာ အဝန္ဒိသုံ။>
    text <၂၃၇၈>
      text <မဒ္ဒီ စ သိရသာ ပါဒေ၊ သသုရဿာဘိဝါဒယိ။>
      text <မဒ္ဒီ အဟဉှိ တေ ဒေဝ၊ ပါဒေ ဝန္ဒာမိ တေ သုဏှာ။>
      text <တေသု တတ္ထ ပလိသဇ္ဇ၊ ပါဏိနာ ပရိမဇ္ဇထ။>
    text <၂၃၇၉>
      text <ကစ္စိ ဝေါ ကုသလံ ပုတ္တ၊ ကစ္စိ ပုတ္တ အနာမယံ။>
      text <ကစ္စိ ဥဉ္ဆေန ယာပေထ၊ ကစ္စိ မူလဖလာ ဗဟူ။>
    text <၂၃၈၀>
      text <ကစ္စိ ဍံသာ မကသာ စ၊ အပ္ပမေဝ သရီသပါ။>
      text <ဝနေ ဝါဠမိဂါကိဏ္ဏေ၊ ကစ္စိ ဟိံသာ န ဝိဇ္ဇတိ။>
    text <၂၃၈၁>
      text <အတ္ထိ နော ဇီဝိကာ ဒေဝ၊ သာ စ ယာဒိသကီဒိသာ။>
      text <ကသိရာ ဇီဝိကာ ဟောမ၊ ဥဉ္ဆာစရိယာယ ဇီဝိတံ။>
    text <၂၃၈၂>
      text <အနိဒ္ဓိနံ မဟာရာဇ၊ ဒမေတဿံဝ သာရထိ။>
      text <တျမှာ အနိဒ္ဓိကာ ဒန္တာ၊ အသမိဒ္ဓိ ဒမေတိ နော။>
    text <၂၃၈၃>
      text <အပိ နော ကိသာနိ မံသာနိ၊ ပိတု မာတု အဒဿနာ။>
      text <အဝရုဒ္ဓါနံ မဟာရာဇ၊ အရညေ ဇီဝသောကိနံ။>
    text <၂၃၈၄>
      text <ယေပိ တေ သိဝိသေဋ္ဌဿ၊ ဒာယာဒာပတ္တမာနသာ။>
      text <ဇာလီ ကဏှာဇိနာ စုဘော၊ ဗြာဟ္မဏဿ ဝသာနုဂါ။>
      text <အစ္စာယိကဿ လုဒ္ဒဿ၊ ယော နေ ဂါဝေါဝ သုမ္ဘတိ။>
    text <၂၃၈၅>
      text <တေ ရာဇပုတ္တိယာ ပုတ္တေ၊ ယဒိ ဇာနာထ သံသထ။>
      text <ပရိယာပုဏာထ နော ခိပ္ပံ၊ သပ္ပဒဋ္ဌံဝ မာဏဝံ။>
    text <၂၃၈၆>
      text <ဥဘော ကုမာရာ နိက္ကီတာ၊ ဇာလီ ကဏှာဇိနာ စုဘော။>
      text <ဗြာဟ္မဏဿ ဓနံ ဒတွာ၊ ပုတ္တ မာ ဘာယိ အဿသ။>
    text <၂၃၈၇>
      text <ကစ္စိ နု တာတ ကုသလံ၊ ကစ္စိ တာတ အနာမယံ။>
      text <ကစ္စိ နု တာတ မေ မာတု၊ စက္ခု န ပရိဟာယတိ။>
    text <၂၃၈၈>
      text <ကုသလဉ္စေဝ မေ ပုတ္တ၊ အထော ပုတ္တ အနာမယံ။>
      text <အထော စ ပုတ္တ တေ မာတု၊ စက္ခု န ပရိဟာယတိ။>
    text <၂၃၈၉>
      text <ကစ္စိ အရောဂံ ယောဂ္ဂံ တေ၊ ကစ္စိ ဝဟတိ ဝါဟနံ။>
      text <ကစ္စိ ဖီတော ဇနပဒော၊ ကစ္စိ ဝုဋ္ဌိ န ဆိဇ္ဇတိ။>
    text <၂၃၉၀>
      text <အထော အရောဂံ ယောဂ္ဂံ မေ၊ အထော ဝဟတိ ဝါဟနံ။>
      text <အထော ဖီတော ဇနပဒော၊ အထော ဝုဋ္ဌိ န ဆိဇ္ဇတိ။>
    text <၂၃၉၁>
      text <ဣစ္စေဝံ မန္တယန္တာနံ၊ မာတာ နေသံ အဒိဿထ။>
      text <ရာဇပုတ္တီ ဂိရိဒွာရေ၊ ပတ္တိကာ အနုပါဟနာ။>
    text <၂၃၉၂>
      text <တဉ္စ ဒိသွာန အာယန္တံ၊ မာတရံ ပုတ္တဂိဒ္ဓိနိံ။>
      text <ဝေဿန္တရော စ မဒ္ဒီ စ၊ ပစ္စုဂ္ဂန္တွာ အဝန္ဒိသုံ။>
    text <၂၃၉၃>
      text <မဒ္ဒီ စ သိရသာ ပါဒေ၊ သဿုယာ အဘိဝါဒယိ။>
      text <မဒ္ဒီ အဟဉှိ တေ အယျေ၊ ပါဒေ ဝန္ဒာမိ တေ သုဏှာ။>
    text <၂၃၉၄>
      text <မဒ္ဒိဉ္စ ပုတ္တကာ ဒိသွာ၊ ဒူရတော သောတ္ထိမာဂတာ။>
      text <ကန္ဒန္တာ မဘိဓာဝိံသု၊ ဝစ္ဆဗာလာဝ မာတရံ။>
    text <၂၃၉၅>
      text <မဒ္ဒီ စ ပုတ္တကေ ဒိသွာ၊ ဒူရတော သောတ္ထိမာဂတေ။>
      text <ဝါရုဏီဝ ပဝေဓေန္တီ၊ ထနဓာရာဘိသိဉ္စထ။>
    text <၂၃၉၆>
      text <သမာဂတာနံ ဉာတီနံ၊ မဟာဃောသော အဇာယထ။>
      text <ပဗ္ဗတာ သမနာဒိံသု၊ မဟီ ပကမ္ပိတာ အဟု။>
    text <၂၃၉၇>
      text <ဝုဋ္ဌိဓာရံ ပဝတ္တေန္တော၊ ဒေဝေါ ပါဝဿိ တာဝဒေ။>
      text <အထ ဝေဿန္တရော ရာဇာ၊ ဉာတီဟိ သမဂစ္ဆထ။>
    text <၂၃၉၈>
      text <နတ္တာရော သုဏိသာ ပုတ္တော၊ ရာဇာ ဒေဝီ စ ဧကတော။>
      text <ယဒာ သမာဂတာ အာသုံ၊ တဒာသိ လောမဟံသနံ။>
    text <၂၃၉၉>
      text <ပဉ္ဇလိကာ တဿ ယာစန္တိ၊ ရောဒန္တာ ဘေရဝေ ဝနေ။>
      text <ဝေဿန္တရဉ္စ မဒ္ဒိဉ္စ၊ သဗ္ဗေ ရဋ္ဌာ သမာဂတာ။>
      text <တွံ နောသိ ဣဿရော ရာဇာ၊ ရဇ္ဇံ ကာရေထ နော ဥဘော။>
    stand <ဆခတ္တိယကမ္မံ နာမ။>
    text <၂၄၀၀>
      text <ဓမ္မေန ရဇ္ဇံ ကာရေန္တံ၊ ရဋ္ဌာ ပဗ္ဗာဇယိတ္ထ မံ။>
      text <တွဉ္စ ဇာနပဒာ စေဝ၊ နေဂမာ စ သမာဂတာ။>
    text <၂၄၀၁>
      text <ဒုက္ကဋဉ္စ ဟိ နော ပုတ္တ၊ ဘူနဟစ္စံ ကတံ မယာ။>
      text <ယောဟံ သိဝီနံ ဝစနာ၊ ပဗ္ဗာဇေသိမဒူသကံ။>
    text <၂၄၀၂>
      text <ယေန ကေနစိ ဝဏ္ဏေန၊ ပိတု ဒုက္ခံ ဥဒဗ္ဗဟေ။>
      text <မာတု ဘဂိနိယာ စာပိ၊ အပိ ပါဏေဟိ အတ္တနော။>
    text <၂၄၀၃>
      text <တတော ဝေဿန္တရော ရာဇာ၊ ရဇောဇလ္လံ ပဝါဟယိ။>
      text <ရဇောဇလ္လံ ပဝါဟေတွာ၊ သင်္ခဝဏ္ဏံ အဓာရယိ။>
    text <၂၄၀၄>
      text <သီသံ နှာတော သုစိဝတ္ထော၊ သဗ္ဗာဘရဏဘူသိတော။>
      text <ပစ္စယံ နာဂမာရုယှ၊ ခဂ္ဂံ ဗန္ဓိ ပရန္တပံ။>
    text <၂၄၀၅>
      text <တတော သဋ္ဌိသဟဿာနိ၊ ယောဓိနော စာရုဒဿနာ။>
      text <သဟဇာတာ ပကိရိံသု၊ နန္ဒယန္တာ ရထေသဘံ။>
    text <၂၄၀၆>
      text <တတော မဒ္ဒိမ္ပိ နှာပေသုံ၊ သိဝိကညာ သမာဂတာ။>
      text <ဝေဿန္တရော တံ ပါလေတု၊ ဇာလီ ကဏှာဇိနာ စုဘော။>
      text <အထောပိ တံ မဟာရာဇာ၊ သဉ္ဇယော အဘိရက္ခတု။>
    text <၂၄၀၇>
      text <ဣဒဉ္စ ပစ္စယံ လဒ္ဓါ၊ ပုဗ္ဗေ သံက္လေသမတ္တနော။>
      text <အာနန္ဒိယံ အာစရိံသု၊ ရမဏီယေ ဂိရိဗ္ဗဇေ။>
    text <၂၄၀၈>
      text <ဣဒဉ္စ ပစ္စယံ လဒ္ဓါ၊ ပုဗ္ဗေ သံက္လေသမတ္တနော။>
      text <အာနန္ဒိ ဝိတ္တာ သုမနာ၊ ပုတ္တေ သင်္ဂမ္မ လက္ခဏာ။>
    text <၂၄၀၉>
      text <ဣဒဉ္စ ပစ္စယံ လဒ္ဓါ၊ ပုဗ္ဗေ သံက္လေသမတ္တနော။>
      text <အာနန္ဒိ ဝိတ္တာ ပတီတာ၊ သဟ ပုတ္တေဟိ လက္ခဏာ။>
    text <၂၄၁၀>
      text <ဧကဘတ္တာ ပုရေ အာသိံ၊ နိစ္စံ ထဏ္ဍိလသာယိနီ။>
      text <ဣတိ မေတံ ဝတံ အာသိ၊ တုမှံ ကာမာ ဟိ ပုတ္တကာ။>
    text <၂၄၁၁>
      text <တံ မေ ဝတံ သမိဒ္ဓဇ္ဇ၊ တုမှေ သင်္ဂမ္မ ပုတ္တကာ။>
      text <မာတုဇမ္ပိ တံ ပါလေတု၊ ပိတုဇမ္ပိ စ ပုတ္တက။>
      text <အထောပိ တံ မဟာရာဇာ၊ သဉ္ဇယော အဘိရက္ခတု။>
    text <၂၄၁၂>
      text <ယံ ကိဉ္စိတ္ထိ ကတံ ပုညံ၊ မယှဉ္စေဝ ပိတုစ္စ တေ။>
      text <သဗ္ဗေန တေန ကုသလေန၊ အဇရော အမရော ဘဝ။>
    text <၂၄၁၃>
      text <ကပ္ပါသိကဉ္စ ကောသေယျံ၊ ခေါမကောဋုမ္ဗရာနိ စ။>
      text <သဿု သုဏှာယ ပါဟေသိ၊ ယေဟိ မဒ္ဒီ အသောဘထ။>
    text <၂၄၁၄>
      text <တတော ဟေမဉ္စ ကာယူရံ၊ ဂီဝေယျံ ရတနာမယံ။>
      text <သဿု သုဏှာယ ပါဟေသိ၊ ယေဟိ မဒ္ဒီ အသောဘထ။>
    text <၂၄၁၅>
      text <တတော ဟေမဉ္စ ကာယူရံ၊ အင်္ဂဒံ မဏိမေခလံ။>
      text <သဿု သုဏှာယ ပါဟေသိ၊ ယေဟိ မဒ္ဒီ အသောဘထ။>
    text <၂၄၁၆>
      text <ဥဏ္ဏတံ မုခဖုလ္လဉ္စ၊ နာနာရတ္တေ စ မာဏိကေ။>
      text <သဿု သုဏှာယ ပါဟေသိ၊ ယေဟိ မဒ္ဒီ အသောဘထ။>
    text <၂၄၁၇>
      text <ဥဂ္ဂတ္ထနံ ဂိင်္ဂမကံ၊ မေခလံ ပါဋိပါဒကံ။>
      text <သဿု သုဏှာယ ပါဟေသိ၊ ယေဟိ မဒ္ဒီ အသောဘထ။>
    text <၂၄၁၈>
      text <သုတ္တဉ္စ သုတ္တဝဇ္ဇဉ္စ၊ ဥပနိဇ္ဈာယ သေယျသိ။>
      text <အသောဘထ ရာဇပုတ္တီ၊ ဒေဝကညာဝ နန္ဒနေ။>
    text <၂၄၁၉>
      text <သီသံ နှာတာ သုစိဝတ္ထာ၊ သဗ္ဗာလင်္ကာရဘူသိတာ။>
      text <အသောဘထ ရာဇပုတ္တီ၊ တာဝတိံသေဝ အစ္ဆရာ။>
    text <၂၄၂၀>
      text <ကဒလီဝ ဝါတစ္ဆုပိတာ၊ ဇာတာ စိတ္တလတာဝနေ။>
      text <ဒန္တာဝရဏသမ္ပန္နာ၊ ရာဇပုတ္တီ အသောဘထ။>
    text <၂၄၂၁>
      text <သကုဏီ မာနုသိနီဝ၊ ဇာတာ စိတ္တပတ္တာ ပတီ။>
      text <နိဂြောဓပက္ကဗိမ္ဗောဋ္ဌီ၊ ရာဇပုတ္တီ အသောဘထ။>
    text <၂၄၂၂>
      text <တဿာ စ နာဂမာနေသုံ၊ နာတိဗဒ္ဓံဝ ကုဉ္ဇရံ။>
      text <သတ္တိက္ခမံ သရက္ခမံ၊ ဤသာဒန္တံ ဥရူဠှဝံ။>
    text <၂၄၂၃>
      text <သာ မဒ္ဒီ နာဂမာရုဟိ၊ နာတိဗဒ္ဓံဝ ကုဉ္ဇရံ။>
      text <သတ္တိက္ခမံ သရက္ခမံ၊ ဤသာဒန္တံ ဥရူဠှဝံ။>
    text <၂၄၂၄>
      text <သဗ္ဗမှိ တံအရညမှိ၊ ယာဝန္တေတ္ထ မိဂါ အဟုံ။>
      text <ဝေဿန္တရဿ တေဇေန၊ နညမညံ ဝိဟေဌယုံ။>
    text <၂၄၂၅>
      text <သဗ္ဗမှိ တံအရညမှိ၊ ယာဝန္တေတ္ထ ဒိဇာ အဟုံ။>
      text <ဝေဿန္တရဿ တေဇေန၊ နညမညံ ဝိဟေဌယုံ။>
    text <၂၄၂၆>
      text <သဗ္ဗမှိ တံအရညမှိ၊ ယာဝန္တေတ္ထ မိဂါ အဟုံ။>
      text <ဧကဇ္ဈံ သန္နိပါတိံသု၊ ဝေဿန္တရေ ပယာတမှိ။>
      text <သိဝီနံ ရဋ္ဌဝဍ္ဎနေ။>
    text <၂၄၂၇>
      text <သဗ္ဗမှိ တံအရညမှိ၊ ယာဝန္တေတ္ထ ဒိဇာ အဟုံ။>
      text <ဧကဇ္ဈံ သန္နိပါတိံသု၊ ဝေဿန္တရေ ပယာတမှိ။>
      text <သိဝီနံ ရဋ္ဌဝဍ္ဎနေ။>
    text <၂၄၂၈>
      text <သဗ္ဗမှိ တံအရညမှိ၊ ယာဝန္တေတ္ထ မိဂါ အဟုံ။>
      text <နာဿု မဉ္ဇူ နိကူဇိံသု၊ ဝေဿန္တရေ ပယာတမှိ။>
      text <သိဝီနံ ရဋ္ဌဝဍ္ဎနေ။>
    text <၂၄၂၉>
      text <သဗ္ဗမှိ တံအရညမှိ၊ ယာဝန္တေတ္ထ ဒိဇာ အဟုံ။>
      text <နာဿု မဉ္ဇူ နိကူဇိံသု၊ ဝေဿန္တရေ ပယာတမှိ။>
      text <သိဝီနံ ရဋ္ဌဝဍ္ဎနေ။>
    text <၂၄၃၀>
      text <ပဋိယတ္တော ရာဇမဂ္ဂေါ၊ ဝိစိတ္တော ပုပ္ဖသန္ထတော။>
      text <ဝသိ ဝေဿန္တရော ယတ္ထ၊ ယာဝတာဝ ဇေတုတ္တရာ။>
    text <၂၄၃၁>
      text <တတော သဋ္ဌိသဟဿာနိ၊ ယောဓိနော စာရုဒဿနာ။>
      text <သမန္တာ ပရိကိရိံသု၊ ဝေဿန္တရေ ပယာတမှိ။>
      text <သိဝီနံ ရဋ္ဌဝဍ္ဎနေ။>
    text <၂၄၃၂>
      text <ဩရောဓာ စ ကုမာရာ စ၊ ဝေသိယာနာ စ ဗြာဟ္မဏာ။>
      text <သမန္တာ ပရိကိရိံသု၊ ဝေဿန္တရေ ပယာတမှိ။>
      text <သိဝီနံ ရဋ္ဌဝဍ္ဎနေ။>
    text <၂၄၃၃>
      text <ဟတ္ထာရောဟာ အနီကဋ္ဌာ၊ ရထိကာ ပတ္တိကာရကာ။>
      text <သမန္တာ ပရိကိရိံသု၊ ဝေဿန္တရေ ပယာတမှိ။>
      text <သိဝီနံ ရဋ္ဌဝဍ္ဎနေ။>
    text <၂၄၃၄>
      text <သမာဂတာ ဇာနပဒာ၊ နေဂမာ စ သမာဂတာ။>
      text <သမန္တာ ပရိကိရိံသု၊ ဝေဿန္တရေ ပယာတမှိ။>
      text <သိဝီနံ ရဋ္ဌဝဍ္ဎနေ။>
    text <၂၄၃၅>
      text <ကရောဋိယာ စမ္မဓရာ၊ ဣလ္လီဟတ္ထာ သုဝမ္မိနော။>
      text <ပုရတော ပဋိပဇ္ဇိံသု၊ ဝေဿန္တရေ ပယာတမှိ။>
      text <သိဝီနံ ရဋ္ဌဝဍ္ဎနေ။>
    text <၂၄၃၆>
      text <တေ ပါဝိသုံ ပုရံ ရမ္မံ၊ မဟာပါကာရတောရဏံ။>
      text <ဥပေတံ အန္နပါနေဟိ၊ နစ္စဂီတေဟိ စူဘယံ။>
    text <၂၄၃၇>
      text <ဝိတ္တာ ဇာနပဒာ အာသုံ၊ နေဂမာ စ သမာဂတာ။>
      text <အနုပ္ပတ္တေ ကုမာရမှိ၊ သိဝီနံ ရဋ္ဌဝဍ္ဎနေ။>
    text <၂၄၃၈>
      text <စေလုက္ခေပေါ အဝတ္တိတ္ထ၊ အာဂတေ ဓနဒာယကေ။>
      text <နန္ဒိံ ပဝေသိ နဂရေ၊ ဗန္ဓနာ မောက္ခေါ အဃောသထ။>
    text <၂၄၃၉>
      text <ဇာတရူပမယံ ဝဿံ၊ ဒေဝေါ ပါဝဿိ တာဝဒေ။>
      text <ဝေဿန္တရေ ပဝိဋ္ဌမှိ၊ သိဝီနံ ရဋ္ဌဝဍ္ဎနေ။>
    text <၂၄၄၀>
      text <တတော ဝေဿန္တရော ရာဇာ၊ ဒာနံ ဒတွာန ခတ္တိယော။>
      text <ကာယဿ ဘေဒာ သပ္ပညော၊ သဂ္ဂံ သော ဥပပဇ္ဇထာတိ။>
    stand <ဝေဿန္တရဇာတကံ ဒသမံ။>
    stand <မဟာနိပါတ နိဋ္ဌိတာ။>
    stand <ဇာတကပါဠိ နိဋ္ဌိတာ။>
