text <၁။ နိဒာနသံယုတ္တံ>
  stand <။ နမော တဿ ဘဂဝတော အရဟတော သမ္မာသမ္ဗုဒ္ဓဿ။သံယုတ္တနိကာယော>
  text <၁။ ဗုဒ္ဓဝဂ္ဂေါ>
    text <၁။ ပဋိစ္စသမုပ္ပါဒသုတ္တံ>
      text <၁>, <ဧဝံ မေ သုတံ ဧကံ သမယံ ဘဂဝါ သာဝတ္ထိယံ ဝိဟရတိ ဇေတဝနေ အနာထပိဏ္ဍိကဿ အာရာမေ။ တတြ ခေါ ဘဂဝါ ဘိက္ခူ အာမန္တေသိ ဘိက္ခဝေါတိ။ ဘဒန္တေတိ တေ ဘိက္ခူ ဘဂဝတော ပစ္စဿောသုံ။ ဘဂဝါ ဧတဒဝေါစ ပဋိစ္စသမုပ္ပါဒံ ဝေါ၊ ဘိက္ခဝေ၊ ဒေသေဿာမိ၊ တံ သုဏာထ၊ သာဓုကံ မနသိ ကရောထ၊ ဘာသိဿာမီတိ။ ဧဝံ၊ ဘန္တေတိ ခေါ တေ ဘိက္ခူ ဘဂဝတော ပစ္စဿောသုံ။ ဘဂဝါ ဧတဒဝေါစ>
      text <ကတမော စ၊ ဘိက္ခဝေ၊ ပဋိစ္စသမုပ္ပါဒော။ အဝိဇ္ဇာပစ္စယာ၊ ဘိက္ခဝေ၊ သင်္ခါရာ၊ သင်္ခါရပစ္စယာ ဝိညာဏံ၊ ဝိညာဏပစ္စယာ နာမရူပံ၊ နာမရူပပစ္စယာ သဠာယတနံ၊ သဠာယတနပစ္စယာ ဖဿော၊ ဖဿပစ္စယာ ဝေဒနာ၊ ဝေဒနာပစ္စယာ တဏှာ၊ တဏှာပစ္စယာ ဥပါဒာနံ၊ ဥပါဒာနပစ္စယာ ဘဝေါ၊ ဘဝပစ္စယာ ဇာတိ၊ ဇာတိပစ္စယာ ဇရာမရဏံ သောကပရိဒေဝဒုက္ခဒောမနဿုပါယာသာ သမ္ဘဝန္တိ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ အယံ ဝုစ္စတိ၊ ဘိက္ခဝေ၊ ပဋိစ္စသမုပ္ပါဒော။>
      text <အဝိဇ္ဇာယ တွေဝ အသေသဝိရာဂနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော၊ ဝိညာဏနိရောဓာ နာမရူပနိရောဓော၊ နာမရူပနိရောဓာ သဠာယတနနိရောဓော၊ သဠာယတနနိရောဓာ ဖဿနိရောဓော၊ ဖဿနိရောဓာ ဝေဒနာနိရောဓော၊ ဝေဒနာနိရောဓာ တဏှာနိရောဓော၊ တဏှာနိရောဓာ ဥပါဒာနနိရောဓော၊ ဥပါဒာနနိရောဓာ ဘဝနိရောဓော၊ ဘဝနိရောဓာ ဇာတိနိရောဓော၊ ဇာတိနိရောဓာ ဇရာမရဏံ သောကပရိဒေဝဒုက္ခဒောမနဿုပါယာသာ နိရုဇ္ဈန္တိ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ ဣဒမဝေါစ ဘဂဝါ။ အတ္တမနာ တေ ဘိက္ခူ ဘဂဝတော ဘာသိတံ အဘိနန္ဒုန္တိ။ ပဌမံ။>
    text <၂။ ဝိဘင်္ဂသုတ္တံ>
      text <၂>, <သာဝတ္ထိယံ ဝိဟရတိ။ပေ။ ပဋိစ္စသမုပ္ပါဒံ ဝေါ၊ ဘိက္ခဝေ၊ ဒေသေဿာမိ ဝိဘဇိဿာမိ။ တံ သုဏာထ၊ သာဓုကံ မနသိ ကရောထ၊ ဘာသိဿာမီတိ။ ဧဝံ၊ ဘန္တေတိ ခေါ တေ ဘိက္ခူ ဘဂဝတော ပစ္စဿောသုံ။ ဘဂဝါ ဧတဒဝေါစ>
      text <ကတမော စ၊ ဘိက္ခဝေ၊ ပဋိစ္စသမုပ္ပါဒော။ အဝိဇ္ဇာပစ္စယာ၊ ဘိက္ခဝေ၊ သင်္ခါရာ၊ သင်္ခါရပစ္စယာ ဝိညာဏံ၊ ဝိညာဏပစ္စယာ နာမရူပံ၊ နာမရူပပစ္စယာ သဠာယတနံ၊ သဠာယတနပစ္စယာ ဖဿော၊ ဖဿပစ္စယာ ဝေဒနာ၊ ဝေဒနာပစ္စယာ တဏှာ၊ တဏှာပစ္စယာ ဥပါဒာနံ၊ ဥပါဒာနပစ္စယာ ဘဝေါ၊ ဘဝပစ္စယာ ဇာတိ၊ ဇာတိပစ္စယာ ဇရာမရဏံ သောကပရိဒေဝဒုက္ခဒောမနဿုပါယာသာ သမ္ဘဝန္တိ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <ကတမဉ္စ၊ ဘိက္ခဝေ၊ ဇရာမရဏံ။ ယာ တေသံ တေသံ သတ္တာနံ တမှိ တမှိ သတ္တနိကာယေ ဇရာ ဇီရဏတာ ခဏ္ဍိစ္စံ ပါလိစ္စံ ဝလိတ္တစတာ အာယုနော သံဟာနိ ဣန္ဒြိယာနံ ပရိပါကော၊ အယံ ဝုစ္စတိ ဇရာ။ ယာ တေသံ တေသံ သတ္တာနံ တမှာ တမှာ သတ္တနိကာယာ စုတိ စဝနတာ ဘေဒော အန္တရဓာနံ မစ္စု မရဏံ ကာလကိရိယာ ခန္ဓာနံ ဘေဒော ကဠေဝရဿ နိက္ခေပေါ၊ ဣဒံ ဝုစ္စတိ မရဏံ။ ဣတိ အယဉ္စ ဇရာ၊ ဣဒဉ္စ မရဏံ။ ဣဒံ ဝုစ္စတိ၊ ဘိက္ခဝေ၊ ဇရာမရဏံ။>
      text <ကတမာ စ၊ ဘိက္ခဝေ၊ ဇာတိ။ ယာ တေသံ တေသံ သတ္တာနံ တမှိ တမှိ သတ္တနိကာယေ ဇာတိ သဉ္ဇာတိ ဩက္ကန္တိ နိဗ္ဗတ္တိ အဘိနိဗ္ဗတ္တိ ခန္ဓာနံ ပါတုဘာဝေါ အာယတနာနံ ပဋိလာဘော။ အယံ ဝုစ္စတိ၊ ဘိက္ခဝေ၊ ဇာတိ။>
      text <ကတမော စ၊ ဘိက္ခဝေ၊ ဘဝေါ။ တယော မေ၊ ဘိက္ခဝေ၊ ဘဝါ ကာမဘဝေါ၊ ရူပဘဝေါ၊ အရူပဘဝေါ။ အယံ ဝုစ္စတိ၊ ဘိက္ခဝေ၊ ဘဝေါ။>
      text <ကတမဉ္စ၊ ဘိက္ခဝေ၊ ဥပါဒာနံ။ စတ္တာရိမာနိ၊ ဘိက္ခဝေ၊ ဥပါဒာနာနိ ကာမုပါဒာနံ၊ ဒိဋ္ဌုပါဒာနံ၊ သီလဗ္ဗတုပါဒာနံ၊ အတ္တဝါဒုပါဒာနံ။ ဣဒံ ဝုစ္စတိ၊ ဘိက္ခဝေ၊ ဥပါဒာနံ။>
      text <ကတမာ စ၊ ဘိက္ခဝေ၊ တဏှာ။ ဆယိမေ၊ ဘိက္ခဝေ၊ တဏှာကာယာ ရူပတဏှာ၊ သဒ္ဒတဏှာ၊ ဂန္ဓတဏှာ၊ ရသတဏှာ၊ ဖောဋ္ဌဗ္ဗတဏှာ၊ ဓမ္မတဏှာ။ အယံ ဝုစ္စတိ၊ ဘိက္ခဝေ၊ တဏှာ။>
      text <ကတမာ စ၊ ဘိက္ခဝေ၊ ဝေဒနာ။ ဆယိမေ၊ ဘိက္ခဝေ၊ ဝေဒနာကာယာ စက္ခုသမ္ဖဿဇာ ဝေဒနာ၊ သောတသမ္ဖဿဇာ ဝေဒနာ၊ ဃာနသမ္ဖဿဇာ ဝေဒနာ၊ ဇိဝှာသမ္ဖဿဇာ ဝေဒနာ၊ ကာယသမ္ဖဿဇာ ဝေဒနာ၊ မနောသမ္ဖဿဇာ ဝေဒနာ။ အယံ ဝုစ္စတိ၊ ဘိက္ခဝေ၊ ဝေဒနာ။>
      text <ကတမော စ၊ ဘိက္ခဝေ၊ ဖဿော။ ဆယိမေ၊ ဘိက္ခဝေ၊ ဖဿကာယာ စက္ခုသမ္ဖဿော၊ သောတသမ္ဖဿော၊ ဃာနသမ္ဖဿော၊ ဇိဝှာသမ္ဖဿော၊ ကာယသမ္ဖဿော၊ မနောသမ္ဖဿော။ အယံ ဝုစ္စတိ၊ ဘိက္ခဝေ၊ ဖဿော။>
      text <ကတမဉ္စ၊ ဘိက္ခဝေ၊ သဠာယတနံ။ စက္ခါယတနံ၊ သောတာယတနံ၊ ဃာနာယတနံ၊ ဇိဝှာယတနံ၊ ကာယာယတနံ၊ မနာယတနံ ဣဒံ ဝုစ္စတိ၊ ဘိက္ခဝေ၊ သဠာယတနံ။>
      text <ကတမဉ္စ၊ ဘိက္ခဝေ၊ နာမရူပံ။ ဝေဒနာ၊ သညာ၊ စေတနာ၊ ဖဿော၊ မနသိကာရော ဣဒံ ဝုစ္စတိ နာမံ။ စတ္တာရော စ မဟာဘူတာ၊ စတုန္နဉ္စ မဟာဘူတာနံ ဥပါဒာယရူပံ။ ဣဒံ ဝုစ္စတိ ရူပံ။ ဣတိ ဣဒဉ္စ နာမံ၊ ဣဒဉ္စ ရူပံ။ ဣဒံ ဝုစ္စတိ၊ ဘိက္ခဝေ၊ နာမရူပံ။>
      text <ကတမဉ္စ၊ ဘိက္ခဝေ၊ ဝိညာဏံ။ ဆယိမေ၊ ဘိက္ခဝေ၊ ဝိညာဏကာယာ စက္ခုဝိညာဏံ၊ သောတဝိညာဏံ၊ ဃာနဝိညာဏံ၊ ဇိဝှာဝိညာဏံ၊ ကာယဝိညာဏံ၊ မနောဝိညာဏံ။ ဣဒံ ဝုစ္စတိ၊ ဘိက္ခဝေ၊ ဝိညာဏံ။>
      text <ကတမေ စ၊ ဘိက္ခဝေ၊ သင်္ခါရာ။ တယောမေ၊ ဘိက္ခဝေ၊ သင်္ခါရာ ကာယသင်္ခါရော၊ ဝစီသင်္ခါရော၊ စိတ္တသင်္ခါရော။ ဣမေ ဝုစ္စန္တိ၊ ဘိက္ခဝေ၊ သင်္ခါရာ။>
      text <ကတမာ စ၊ ဘိက္ခဝေ၊ အဝိဇ္ဇာ။ ယံ ခေါ၊ ဘိက္ခဝေ၊ ဒုက္ခေ အညာဏံ၊ ဒုက္ခသမုဒယေ အညာဏံ၊ ဒုက္ခနိရောဓေ အညာဏံ၊ ဒုက္ခနိရောဓဂါမိနိယာ ပဋိပဒာယ အညာဏံ။ အယံ ဝုစ္စတိ၊ ဘိက္ခဝေ၊ အဝိဇ္ဇာ။>
      text <ဣတိ ခေါ၊ ဘိက္ခဝေ၊ အဝိဇ္ဇာပစ္စယာ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ အဝိဇ္ဇာယ တွေဝ အသေသဝိရာဂနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ ဒုတိယံ။>
    text <၃။ ပဋိပဒာသုတ္တံ>
      text <၃>, <သာဝတ္ထိယံ ဝိဟရတိ။ပေ။ မိစ္ဆာပဋိပဒဉ္စ ဝေါ၊ ဘိက္ခဝေ၊ ဒေသေဿာမိ သမ္မာပဋိပဒဉ္စ။ တံ သုဏာထ၊ သာဓုကံ မနသိ ကရောထ၊ ဘာသိဿာမီတိ။ ဧဝံ ဘန္တေတိ ခေါ တေ ဘိက္ခူ ဘဂဝတော ပစ္စဿောသုံ။ ဘဂဝါ ဧတဒဝေါစ>
      text <ကတမာ စ၊ ဘိက္ခဝေ၊ မိစ္ဆာပဋိပဒာ။ အဝိဇ္ဇာပစ္စယာ၊ ဘိက္ခဝေ၊ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ အယံ ဝုစ္စတိ၊ ဘိက္ခဝေ၊ မိစ္ဆာပဋိပဒာ။>
      text <ကတမာ စ၊ ဘိက္ခဝေ၊ သမ္မာပဋိပဒာ။ အဝိဇ္ဇာယ တွေဝ အသေသဝိရာဂနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။ အယံ ဝုစ္စတိ၊ ဘိက္ခဝေ၊ သမ္မာပဋိပဒာတိ။ တတိယံ။>
    text <၄။ ဝိပဿီသုတ္တံ>
      text <၄>, <သာဝတ္ထိယံ ဝိဟရတိ။ပေ။ ဝိပဿိဿ၊ ဘိက္ခဝေ၊ ဘဂဝတော အရဟတော သမ္မာသမ္ဗုဒ္ဓဿ ပုဗ္ဗေဝ သမ္ဗောဓာ အနဘိသမ္ဗုဒ္ဓဿ ဗောဓိသတ္တဿေဝ သတော ဧတဒဟောသိ ကိစ္ဆံ ဝတာယံ လောကော အာပန္နော ဇာယတိ စ ဇီယတိ စ မီယတိ စ စဝတိ စ ဥပပဇ္ဇတိ စ။ အထ စ ပနိမဿ ဒုက္ခဿ နိဿရဏံ နပ္ပဇာနာတိ ဇရာမရဏဿ။ ကုဒာဿု နာမ ဣမဿ ဒုက္ခဿ နိဿရဏံ ပညာယိဿတိ ဇရာမရဏဿာတိ။>
      text <အထ ခေါ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ သတိ ဇရာမရဏံ ဟောတိ၊ ကိံပစ္စယာ ဇရာမရဏန္တိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော ဇာတိယာ ခေါ သတိ ဇရာမရဏံ ဟောတိ၊ ဇာတိပစ္စယာ ဇရာမရဏန္တိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ သတိ ဇာတိ ဟောတိ၊ ကိံပစ္စယာ ဇာတီတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော ဘဝေ ခေါ သတိ ဇာတိ ဟောတိ၊ ဘဝပစ္စယာ ဇာတီတိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ သတိ ဘဝေါ ဟောတိ၊ ကိံပစ္စယာ ဘဝေါတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော ဥပါဒာနေ ခေါ သတိ ဘဝေါ ဟောတိ၊ ဥပါဒာနပစ္စယာ ဘဝေါတိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ သတိ ဥပါဒာနံ ဟောတိ၊ ကိံပစ္စယာ ဥပါဒာနန္တိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော တဏှာယ ခေါ သတိ ဥပါဒာနံ ဟောတိ၊ တဏှာပစ္စယာ ဥပါဒာနန္တိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ သတိ တဏှာ ဟောတိ၊ ကိံပစ္စယာ တဏှာတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော ဝေဒနာယ ခေါ သတိ တဏှာ ဟောတိ၊ ဝေဒနာပစ္စယာ တဏှာတိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ သတိ ဝေဒနာ ဟောတိ၊ ကိံပစ္စယာ ဝေဒနာတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော ဖဿေ ခေါ သတိ ဝေဒနာ ဟောတိ၊ ဖဿပစ္စယာ ဝေဒနာတိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ သတိ ဖဿော ဟောတိ၊ ကိံပစ္စယာ ဖဿောတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော သဠာယတနေ ခေါ သတိ ဖဿော ဟောတိ၊ သဠာယတနပစ္စယာ ဖဿောတိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ သတိ သဠာယတနံ ဟောတိ၊ ကိံပစ္စယာ သဠာယတနန္တိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော နာမရူပေ ခေါ သတိ သဠာယတနံ ဟောတိ၊ နာမရူပပစ္စယာ သဠာယတနန္တိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ သတိ နာမရူပံ ဟောတိ၊ ကိံပစ္စယာ နာမရူပန္တိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော ဝိညာဏေ ခေါ သတိ နာမရူပံ ဟောတိ၊ ဝိညာဏပစ္စယာ နာမရူပန္တိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ သတိ ဝိညာဏံ ဟောတိ၊ ကိံပစ္စယာ ဝိညာဏန္တိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော သင်္ခါရေသု ခေါ သတိ ဝိညာဏံ ဟောတိ၊ သင်္ခါရပစ္စယာ ဝိညာဏန္တိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ သတိ သင်္ခါရာ ဟောန္တိ၊ ကိံပစ္စယာ သင်္ခါရာတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော အဝိဇ္ဇာယ ခေါ သတိ သင်္ခါရာ ဟောန္တိ၊ အဝိဇ္ဇာပစ္စယာ သင်္ခါရာတိ။>
      text <ဣတိ ဟိဒံ အဝိဇ္ဇာပစ္စယာ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ သမုဒယော၊ သမုဒယောတိ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ အသတိ ဇရာမရဏံ န ဟောတိ၊ ကိဿ နိရောဓာ ဇရာမရဏနိရောဓောတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော ဇာတိယာ ခေါ အသတိ ဇရာမရဏံ န ဟောတိ၊ ဇာတိနိရောဓာ ဇရာမရဏနိရောဓောတိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ အသတိ ဇာတိ န ဟောတိ၊ ကိဿ နိရောဓာ ဇာတိနိရောဓောတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော ဘဝေ ခေါ အသတိ ဇာတိ န ဟောတိ၊ ဘဝနိရောဓာ ဇာတိနိရောဓောတိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ အသတိ ဘဝေါ န ဟောတိ၊ ကိဿ နိရောဓာ ဘဝနိရောဓောတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော ဥပါဒာနေ ခေါ အသတိ ဘဝေါ န ဟောတိ၊ ဥပါဒာနနိရောဓာ ဘဝနိရောဓောတိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ အသတိ ဥပါဒာနံ န ဟောတိ၊ ကိဿ နိရောဓာ ဥပါဒာနနိရောဓောတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော တဏှာယ ခေါ အသတိ ဥပါဒာနံ န ဟောတိ၊ တဏှာနိရောဓာ ဥပါဒာနနိရောဓောတိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ အသတိ တဏှာ န ဟောတိ၊ ကိဿ နိရောဓာ တဏှာနိရောဓောတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော ဝေဒနာယ ခေါ အသတိ တဏှာ န ဟောတိ၊ ဝေဒနာနိရောဓာ တဏှာနိရောဓောတိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ အသတိ ဝေဒနာ န ဟောတိ၊ ကိဿ နိရောဓာ ဝေဒနာနိရောဓောတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော ဖဿေ ခေါ အသတိ ဝေဒနာ န ဟောတိ၊ ဖဿနိရောဓာ ဝေဒနာနိရောဓောတိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ အသတိ ဖဿော န ဟောတိ၊ ကိဿ နိရောဓာ ဖဿနိရောဓောတိ။ အထ ခေါ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော သဠာယတနေ ခေါ အသတိ ဖဿော န ဟောတိ၊ သဠာယတနနိရောဓာ ဖဿနိရောဓောတိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ အသတိ သဠာယတနံ န ဟောတိ၊ ကိဿ နိရောဓာ သဠာယတနနိရောဓောတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော နာမရူပေ ခေါ အသတိ သဠာယတနံ န ဟောတိ၊ နာမရူပနိရောဓာ သဠာယတနနိရောဓောတိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ အသတိ နာမရူပံ န ဟောတိ၊ ကိဿ နိရောဓာ နာမရူပနိရောဓောတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော ဝိညာဏေ ခေါ အသတိ နာမရူပံ န ဟောတိ၊ ဝိညာဏနိရောဓာ နာမရူပနိရောဓောတိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ အသတိ ဝိညာဏံ န ဟောတိ၊ ကိဿ နိရောဓာ ဝိညာဏနိရောဓောတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော သင်္ခါရေသု ခေါ အသတိ ဝိညာဏံ န ဟောတိ၊ သင်္ခါရနိရောဓာ ဝိညာဏနိရောဓောတိ။>
      text <အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ဧတဒဟောသိ ကိမှိ နု ခေါ အသတိ သင်္ခါရာ န ဟောန္တိ၊ ကိဿ နိရောဓာ သင်္ခါရနိရောဓောတိ။ အထ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ယောနိသော မနသိကာရာ အဟု ပညာယ အဘိသမယော အဝိဇ္ဇာယ ခေါ အသတိ သင်္ခါရာ န ဟောန္တိ၊ အဝိဇ္ဇာနိရောဓာ သင်္ခါရနိရောဓောတိ။>
      text <ဣတိ ဟိဒံ အဝိဇ္ဇာနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ နိရောဓော၊ နိရောဓောတိ ခေါ၊ ဘိက္ခဝေ၊ ဝိပဿိဿ ဗောဓိသတ္တဿ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။ စတုတ္ထံ။>
      text <သတ္တန္နမ္ပိ ဗုဒ္ဓါနံ ဧဝံ ဝိတ္ထာရေတဗ္ဗော။>
    text <၅။ သိခီသုတ္တံ>
      text <၅>, <သိခိဿ၊ ဘိက္ခဝေ၊ ဘဂဝတော အရဟတော သမ္မာသမ္ဗုဒ္ဓဿ။ပေ။>
    text <၆။ ဝေဿဘူသုတ္တံ>
      text <၆>, <ဝေဿဘုဿ၊ ဘိက္ခဝေ၊ ဘဂဝတော အရဟတော သမ္မာသမ္ဗုဒ္ဓဿ။ပေ။>
    text <၇။ ကကုသန္ဓသုတ္တံ>
      text <၇>, <ကကုသန္ဓဿ၊ ဘိက္ခဝေ၊ ဘဂဝတော အရဟတော သမ္မာသမ္ဗုဒ္ဓဿ။ပေ။>
    text <၈။ ကောဏာဂမနသုတ္တံ>
      text <၈>, <ကောဏာဂမနဿ၊ ဘိက္ခဝေ၊ ဘဂဝတော အရဟတော သမ္မာသမ္ဗုဒ္ဓဿ။ပေ။>
    text <၉။ ကဿပသုတ္တံ>
      text <၉>, <ကဿပဿ၊ ဘိက္ခဝေ၊ ဘဂဝတော အရဟတော သမ္မာသမ္ဗုဒ္ဓဿ။ပေ။>
    text <၁၀။ ဂေါတမသုတ္တံ>
      text <၁၀>, <ပုဗ္ဗေဝ မေ၊ ဘိက္ခဝေ၊ သမ္ဗောဓာ အနဘိသမ္ဗုဒ္ဓဿ ဗောဓိသတ္တဿေဝ သတော ဧတဒဟောသိ ကိစ္ဆံ ဝတာယံ လောကော အာပန္နော ဇာယတိ စ ဇီယတိ စ မီယတိ စ စဝတိ စ ဥပပဇ္ဇတိ စ။ အထ စ ပနိမဿ ဒုက္ခဿ နိဿရဏံ နပ္ပဇာနာတိ ဇရာမရဏဿ။ ကုဒာဿု နာမ ဣမဿ ဒုက္ခဿ နိဿရဏံ ပညာယိဿတိ ဇရာမရဏဿာတိ။>
      text <တဿ မယှံ၊ ဘိက္ခဝေ၊ ဧတဒဟောသိ ကိမှိ နု ခေါ သတိ ဇရာမရဏံ ဟောတိ၊ ကိံပစ္စယာ ဇရာမရဏန္တိ။ တဿ မယှံ၊ ဘိက္ခဝေ၊ ယောနိသော မနသိကာရာ အဟု ပညာယ အဘိသမယော ဇာတိယာ ခေါ သတိ ဇရာမရဏံ ဟောတိ၊ ဇာတိပစ္စယာ ဇရာမရဏန္တိ။>
      text <တဿ မယှံ၊ ဘိက္ခဝေ၊ ဧတဒဟောသိ ကိမှိ နု ခေါ သတိ ဇာတိ ဟောတိ။ပေ။ ဘဝေါ။ ဥပါဒာနံ။ တဏှာ။ ဝေဒနာ။ ဖဿော။ သဠာယတနံ။ နာမရူပံ။ ဝိညာဏံ။ သင်္ခါရာ ဟောန္တိ၊ ကိံပစ္စယာ သင်္ခါရာတိ။ တဿ မယှံ၊ ဘိက္ခဝေ၊ ယောနိသော မနသိကာရာ အဟု ပညာယ အဘိသမယော အဝိဇ္ဇာယ ခေါ သတိ သင်္ခါရာ ဟောန္တိ၊ အဝိဇ္ဇာပစ္စယာ သင်္ခါရာတိ။>
      text <ဣတိ ဟိဒံ အဝိဇ္ဇာပစ္စယာ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ သမုဒယော၊ သမုဒယောတိ ခေါ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒိ။>
      text <တဿ မယှံ၊ ဘိက္ခဝေ၊ ဧတဒဟောသိ ကိမှိ နု ခေါ အသတိ ဇရာမရဏံ န ဟောတိ၊ ကိဿ နိရောဓာ ဇရာမရဏနိရောဓောတိ။ တဿ မယှံ၊ ဘိက္ခဝေ၊ ယောနိသော မနသိကာရာ အဟု ပညာယ အဘိသမယော ဇာတိယာ ခေါ အသတိ ဇရာမရဏံ န ဟောတိ၊ ဇာတိနိရောဓာ ဇရာမရဏနိရောဓောတိ။>
      text <တဿ မယှံ၊ ဘိက္ခဝေ၊ ဧတဒဟောသိ ကိမှိ နု ခေါ အသတိ ဇာတိ န ဟောတိ။ပေ။ ဘဝေါ။ ဥပါဒာနံ။ တဏှာ။ ဝေဒနာ။ ဖဿော။ သဠာယတနံ။ နာမရူပံ။ ဝိညာဏံ။ သင်္ခါရာ န ဟောန္တိ၊ ကိဿ နိရောဓာ သင်္ခါရနိရောဓောတိ။ တဿ မယှံ၊ ဘိက္ခဝေ၊ ယောနိသော မနသိကာရာ အဟု ပညာယ အဘိသမယော အဝိဇ္ဇာယ ခေါ အသတိ သင်္ခါရာ န ဟောန္တိ၊ အဝိဇ္ဇာနိရောဓာ သင်္ခါရနိရောဓောတိ။>
      text <ဣတိ ဟိဒံ အဝိဇ္ဇာနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။ နိရောဓော၊ နိရောဓောတိ ခေါ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ၊ ဉာဏံ ဥဒပါဒိ၊ ပညာ ဥဒပါဒိ၊ ဝိဇ္ဇာ ဥဒပါဒိ၊ အာလောကော ဥဒပါဒီတိ။ ဒသမော။>
      stand <ဗုဒ္ဓဝဂ္ဂေါ ပဌမော။>
      text <တဿုဒ္ဒာနံ>
      block
        text <ဒေသနာ ဝိဘင်္ဂပဋိပဒာ စ၊>
        text <ဝိပဿီ သိခီ စ ဝေဿဘူ။>
        text <ကကုသန္ဓော ကောဏာဂမနော ကဿပေါ၊>
        text <မဟာသကျမုနိ စ ဂေါတမောတိ။>
        text <အာဟာရံ ဖဂ္ဂုနော စေဝ၊ ဒွေ စ သမဏဗြာဟ္မဏာ။>
        text <ကစ္စာနဂေါတ္တော ဓမ္မကထိကံ၊ အစေလံ တိမ္ဗရုကေန စ။>
        text <ဗာလပဏ္ဍိတတော စေဝ၊ ဒသမော ပစ္စယေန စာတိ။>
        text <ဒွေ ဒသဗလာ ဥပနိသာ စ၊ အညတိတ္ထိယဘူမိဇော။>
        text <ဥပဝါဏော ပစ္စယော ဘိက္ခု၊ ဒွေ စ သမဏဗြာဟ္မဏာတိ။>
        text <ယေ စ သင်္ခါတဓမ္မာသေ၊ ယေ စ သေက္ခါ ပုထူ ဣဓ။>
        text <တေသံ မေ နိပကော ဣရိယံ၊ ပုဋ္ဌော ပဗြူဟိ မာရိသာတိ။>
        text <ယေ စ သင်္ခါတဓမ္မာသေ၊ ယေ စ သေက္ခါ ပုထူ ဣဓ။>
        text <တေသံ မေ နိပကော ဣရိယံ၊ ပုဋ္ဌော ပဗြူဟိ မာရိသာတိ။>
        text <ယေ စ သင်္ခါတဓမ္မာသေ၊ ယေ စ သေက္ခါ ပုထူ ဣဓ။>
        text <တေသံ မေ နိပကော ဣရိယံ၊ ပုဋ္ဌော ပဗြူဟိ မာရိသာတိ။>
        text <ယေ စ သင်္ခါတဓမ္မာသေ၊ ယေ စ သေက္ခါ ပုထူ ဣဓ။>
        text <တေသံ မေ နိပကော ဣရိယံ၊ ပုဋ္ဌော ပဗြူဟိ မာရိသာတိ။>
        text <ဘူတမိဒံ ကဠာရဉ္စ၊ ဒုဝေ စ ဉာဏဝတ္ထူနိ။>
        text <အဝိဇ္ဇာပစ္စယာ စ ဒွေ၊ နတုမှာ စေတနာ တယောတိ။>
        text <ဒွေ ပဉ္စဝေရဘယာ ဝုတ္တာ၊ ဒုက္ခံ လောကော စ ဉာတိကံ။>
        text <အညတရံ ဇာဏုဿောဏိ စ၊ လောကာယတိကေန အဋ္ဌမံ။>
        text <ဒွေ အရိယသာဝကာ ဝုတ္တာ၊ ဝဂ္ဂေါ တေန ပဝုစ္စတီတိ။>
        text <ပရိဝီမံသနုပါဒာနံ၊ ဒွေ စ သံယောဇနာနိ စ။>
        text <မဟာရုက္ခေန ဒွေ ဝုတ္တာ၊ တရုဏေန စ သတ္တမံ။>
        text <နာမရူပဉ္စ ဝိညာဏံ၊ နိဒာနေန စ တေ ဒသာတိ။>
        text <ဒွေ အဿုတဝတာ ဝုတ္တာ၊ ပုတ္တမံသေန စာပရံ။>
        text <အတ္ထိရာဂေါ စ နဂရံ၊ သမ္မသံ နဠကလာပိယံ။>
        text <ကောသမ္ဗီ ဥပယန္တိ စ၊ ဒသမော သုသိမေန စာတိ။>
        text <ပစ္စယေကာဒသ ဝုတ္တာ၊ စတုသစ္စဝိဘဇ္ဇနာ။>
        text <သမဏဗြာဟ္မဏဝဂ္ဂေါ၊ နိဒာနေ ဘဝတိ အဋ္ဌမော။>
        text <ဗုဒ္ဓေါ အာဟာရော ဒသဗလော၊ ကဠာရော ဂဟပတိပဉ္စမော။>
        text <ဒုက္ခဝဂ္ဂေါ မဟာဝဂ္ဂေါ၊ အဋ္ဌမော သမဏဗြာဟ္မဏောတိ။>
        text <သတ္ထာ သိက္ခါ စ ယောဂေါ စ၊ ဆန္ဒော ဥဿောဠှိပဉ္စမီ။>
        text <အပ္ပဋိဝါနိ အာတပ္ပံ၊ ဝီရိယံ သာတစ္စမုစ္စတိ။>
        text <သတိ စ သမ္ပဇညဉ္စ၊ အပ္ပမာဒေန ဒွာဒသာတိ။>
        text <ပရေ တေ ဒွာဒသ ဟောန္တိ၊ သုတ္တာ ဒွတ္တိံသ သတာနိ။>
        text <စတုသစ္စေန တေ ဝုတ္တာ၊ ပေယျာလအန္တရမှိ ယေတိ။>
  text <၂။ အာဟာရဝဂ္ဂေါ>
    text <၁။ အာဟာရသုတ္တံ>
      text <၁၁>, <ဧဝံ မေ သုတံ ဧကံ သမယံ ဘဂဝါ သာဝတ္ထိယံ ဝိဟရတိ ဇေတဝနေ အနာထပိဏ္ဍိကဿ အာရာမေ။ပေ။ ဧတဒဝေါစ စတ္တာရောမေ၊ ဘိက္ခဝေ၊ အာဟာရာ ဘူတာနံ ဝါ သတ္တာနံ ဌိတိယာ သမ္ဘဝေသီနံ ဝါ အနုဂ္ဂဟာယ။ ကတမေ စတ္တာရော။ ကဗဠီကာရော အာဟာရော ဩဠာရိကော ဝါ သုခုမော ဝါ၊ ဖဿော ဒုတိယော၊ မနောသဉ္စေတနာ တတိယာ၊ ဝိညာဏံ စတုတ္ထံ။ ဣမေ ခေါ၊ ဘိက္ခဝေ၊ စတ္တာရော အာဟာရာ ဘူတာနံ ဝါ သတ္တာနံ ဌိတိယာ သမ္ဘဝေသီနံ ဝါ အနုဂ္ဂဟာယ။>
      text <ဣမေ၊ ဘိက္ခဝေ၊ စတ္တာရော အာဟာရာ ကိံနိဒာနာ ကိံသမုဒယာ ကိံဇာတိကာ ကိံပဘဝါ။ ဣမေ စတ္တာရော အာဟာရာ တဏှာနိဒာနာ တဏှာသမုဒယာ တဏှာဇာတိကာ တဏှာပဘဝါ။ တဏှာ စာယံ၊ ဘိက္ခဝေ၊ ကိံနိဒာနာ ကိံသမုဒယာ ကိံဇာတိကာ ကိံပဘဝါ။ တဏှာ ဝေဒနာနိဒာနာ ဝေဒနာသမုဒယာ ဝေဒနာဇာတိကာ ဝေဒနာပဘဝါ။ ဝေဒနာ စာယံ၊ ဘိက္ခဝေ၊ ကိံနိဒာနာ ကိံသမုဒယာ ကိံဇာတိကာ ကိံပဘဝါ။ ဝေဒနာ ဖဿနိဒာနာ ဖဿသမုဒယာ ဖဿဇာတိကာ ဖဿပဘဝါ။ ဖဿော စာယံ၊ ဘိက္ခဝေ၊ ကိံနိဒာနော ကိံသမုဒယော ကိံဇာတိကော ကိံပဘဝေါ။ ဖဿော သဠာယတနနိဒာနော သဠာယတနသမုဒယော သဠာယတနဇာတိကော သဠာယတနပဘဝေါ။ သဠာယတနဉ္စိဒံ၊ ဘိက္ခဝေ၊ ကိံနိဒာနံ ကိံသမုဒယံ ကိံဇာတိကံ ကိံပဘဝံ။ သဠာယတနံ နာမရူပနိဒာနံ နာမရူပသမုဒယံ နာမရူပဇာတိကံ နာမရူပပဘဝံ။ နာမရူပဉ္စိဒံ၊ ဘိက္ခဝေ၊ ကိံနိဒာနံ ကိံသမုဒယံ ကိံဇာတိကံ ကိံပဘဝံ။ နာမရူပံ ဝိညာဏနိဒာနံ ဝိညာဏသမုဒယံ ဝိညာဏဇာတိကံ ဝိညာဏပဘဝံ။ ဝိညာဏဉ္စိဒံ၊ ဘိက္ခဝေ၊ ကိံနိဒာနံ ကိံသမုဒယံ ကိံဇာတိကံ ကိံပဘဝံ။ ဝိညာဏံ သင်္ခါရနိဒာနံ သင်္ခါရသမုဒယံ သင်္ခါရဇာတိကံ သင်္ခါရပဘဝံ။ သင်္ခါရာ စိမေ၊ ဘိက္ခဝေ၊ ကိံနိဒာနာ ကိံသမုဒယာ ကိံဇာတိကာ ကိံပဘဝါ။ သင်္ခါရာ အဝိဇ္ဇာနိဒာနာ အဝိဇ္ဇာသမုဒယာ အဝိဇ္ဇာဇာတိကာ အဝိဇ္ဇာပဘဝါ။>
      text <ဣတိ ခေါ၊ ဘိက္ခဝေ၊ အဝိဇ္ဇာပစ္စယာ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ အဝိဇ္ဇာယ တွေဝ အသေသဝိရာဂနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ ပဌမံ။>
    text <၂။ မောဠိယဖဂ္ဂုနသုတ္တံ>
      text <၁၂>, <သာဝတ္ထိယံ ဝိဟရတိ။ပေ။ စတ္တာရောမေ၊ ဘိက္ခဝေ၊ အာဟာရာ ဘူတာနံ ဝါ သတ္တာနံ ဌိတိယာ သမ္ဘဝေသီနံ ဝါ အနုဂ္ဂဟာယ။ ကတမေ စတ္တာရော။ ကဗဠီကာရော အာဟာရော ဩဠာရိကော ဝါ သုခုမော ဝါ၊ ဖဿော ဒုတိယော၊ မနောသဉ္စေတနာ တတိယာ၊ ဝိညာဏံ စတုတ္ထံ။ ဣမေ ခေါ၊ ဘိက္ခဝေ၊ စတ္တာရော အာဟာရာ ဘူတာနံ ဝါ သတ္တာနံ ဌိတိယာ သမ္ဘဝေသီနံ ဝါ အနုဂ္ဂဟာယာတိ။>
      text <ဧဝံ ဝုတ္တေ၊ အာယသ္မာ မောဠိယဖဂ္ဂုနော ဘဂဝန္တံ ဧတဒဝေါစ ကော နု ခေါ၊ ဘန္တေ၊ ဝိညာဏာဟာရံ အာဟာရေတီတိ။ နော ကလ္လော ပဉှောတိ ဘဂဝါ အဝေါစ အာဟာရေတီတိ အဟံ န ဝဒာမိ။ အာဟာရေတီတိ စာဟံ ဝဒေယျံ၊ တတြဿ ကလ္လော ပဉှော ကော နု ခေါ၊ ဘန္တေ၊ အာဟာရေတီတိ။ ဧဝံ စာဟံ န ဝဒာမိ။ ဧဝံ မံ အဝဒန္တံ ယော ဧဝံ ပုစ္ဆေယျ ကိဿ နု ခေါ၊ ဘန္တေ၊ ဝိညာဏာဟာရောတိ၊ ဧသ ကလ္လော ပဉှော။ တတြ ကလ္လံ ဝေယျာကရဏံ ဝိညာဏာဟာရော အာယတိံ ပုနဗ္ဘဝါဘိနိဗ္ဗတ္တိယာ ပစ္စယော၊ တသ္မိံ ဘူတေ သတိ သဠာယတနံ၊ သဠာယတနပစ္စယာ ဖဿောတိ။>
      text <ကော နု ခေါ၊ ဘန္တေ၊ ဖုသတီတိ။ နော ကလ္လော ပဉှောတိ ဘဂဝါ အဝေါစ ဖုသတီတိ အဟံ န ဝဒာမိ။ ဖုသတီတိ စာဟံ ဝဒေယျံ၊ တတြဿ ကလ္လော ပဉှော ကော နု ခေါ၊ ဘန္တေ၊ ဖုသတီတိ။ ဧဝံ စာဟံ န ဝဒာမိ။ ဧဝံ မံ အဝဒန္တံ ယော ဧဝံ ပုစ္ဆေယျ ကိံပစ္စယာ နု ခေါ၊ ဘန္တေ၊ ဖဿောတိ၊ ဧသ ကလ္လော ပဉှော။ တတြ ကလ္လံ ဝေယျာကရဏံ သဠာယတနပစ္စယာ ဖဿော၊ ဖဿပစ္စယာ ဝေဒနာတိ။>
      text <ကော နု ခေါ၊ ဘန္တေ၊ ဝေဒယတီတိ။ နော ကလ္လော ပဉှောတိ ဘဂဝါ အဝေါစ ဝေဒယတီတိ အဟံ န ဝဒာမိ။ ဝေဒယတီတိ စာဟံ ဝဒေယျံ၊ တတြဿ ကလ္လော ပဉှော ကော နု ခေါ၊ ဘန္တေ၊ ဝေဒယတီတိ။ ဧဝံ စာဟံ န ဝဒာမိ။ ဧဝံ မံ အဝဒန္တံ ယော ဧဝံ ပုစ္ဆေယျ ကိံပစ္စယာ နု ခေါ၊ ဘန္တေ၊ ဝေဒနာတိ၊ ဧသ ကလ္လော ပဉှော။ တတြ ကလ္လံ ဝေယျာကရဏံ ဖဿပစ္စယာ ဝေဒနာ၊ ဝေဒနာပစ္စယာ တဏှာတိ။>
      text <ကော နု ခေါ၊ ဘန္တေ၊ တသတီတိ။ နော ကလ္လော ပဉှောတိ ဘဂဝါ အဝေါစ တသတီတိ အဟံ န ဝဒာမိ။ တသတီတိ စာဟံ ဝဒေယျံ၊ တတြဿ ကလ္လော ပဉှော ကော နု ခေါ၊ ဘန္တေ၊ တသတီတိ။ ဧဝံ စာဟံ န ဝဒာမိ။ ဧဝံ မံ အဝဒန္တံ ယော ဧဝံ ပုစ္ဆေယျ ကိံပစ္စယာ နု ခေါ၊ ဘန္တေ၊ တဏှာတိ၊ ဧသ ကလ္လော ပဉှော။ တတြ ကလ္လံ ဝေယျာကရဏံ ဝေဒနာပစ္စယာ တဏှာ၊ တဏှာပစ္စယာ ဥပါဒာနန္တိ။>
      text <ကော နု ခေါ၊ ဘန္တေ၊ ဥပါဒိယတီတိ။ နော ကလ္လော ပဉှောတိ ဘဂဝါ အဝေါစ ဥပါဒိယတီတိ အဟံ န ဝဒာမိ။ ဥပါဒိယတီတိ စာဟံ ဝဒေယျံ၊ တတြဿ ကလ္လော ပဉှော ကော နု ခေါ၊ ဘန္တေ၊ ဥပါဒိယတီတိ။ ဧဝံ စာဟံ န ဝဒာမိ။ ဧဝံ မံ အဝဒန္တံ ယော ဧဝံ ပုစ္ဆေယျ ကိံပစ္စယာ နု ခေါ၊ ဘန္တေ၊ ဥပါဒာနန္တိ၊ ဧသ ကလ္လော ပဉှော။ တတြ ကလ္လံ ဝေယျာကရဏံ တဏှာပစ္စယာ ဥပါဒာနံ၊ ဥပါဒာနပစ္စယာ ဘဝေါတိ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <ဆန္နံ တွေဝ၊ ဖဂ္ဂုန၊ ဖဿာယတနာနံ အသေသဝိရာဂနိရောဓာ ဖဿနိရောဓော၊ ဖဿနိရောဓာ ဝေဒနာနိရောဓော၊ ဝေဒနာနိရောဓာ တဏှာနိရောဓော၊ တဏှာနိရောဓာ ဥပါဒာနနိရောဓော၊ ဥပါဒာနနိရောဓာ ဘဝနိရောဓော၊ ဘဝနိရောဓာ ဇာတိနိရောဓော၊ ဇာတိနိရောဓာ ဇရာမရဏံ သောကပရိဒေဝဒုက္ခဒောမနဿုပါယာသာ နိရုဇ္ဈန္တိ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ ဒုတိယံ။>
    text <၃။ သမဏဗြာဟ္မဏသုတ္တံ>
      text <၁၃>, <သာဝတ္ထိယံ ဝိဟရတိ။ပေ။ ယေ ဟိ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဇရာမရဏံ နပ္ပဇာနန္တိ၊ ဇရာမရဏသမုဒယံ နပ္ပဇာနန္တိ၊ ဇရာမရဏနိရောဓံ နပ္ပဇာနန္တိ၊ ဇရာမရဏနိရောဓဂါမိနိံ ပဋိပဒံ နပ္ပဇာနန္တိ၊ ဇာတိံ။ပေ။ ဘဝံ။ ဥပါဒာနံ။ တဏှံ။ ဝေဒနံ။ ဖဿံ။ သဠာယတနံ။ နာမရူပံ။ ဝိညာဏံ။ သင်္ခါရေ နပ္ပဇာနန္တိ၊ သင်္ခါရသမုဒယံ နပ္ပဇာနန္တိ၊ သင်္ခါရနိရောဓံ နပ္ပဇာနန္တိ၊ သင်္ခါရနိရောဓဂါမိနိံ ပဋိပဒံ နပ္ပဇာနန္တိ၊ န မေ တေ၊ ဘိက္ခဝေ၊ သမဏာ ဝါ ဗြာဟ္မဏာ ဝါ သမဏေသု ဝါ သမဏသမ္မတာ ဗြာဟ္မဏေသု ဝါ ဗြာဟ္မဏသမ္မတာ၊ န စ ပန တေ အာယသ္မန္တော သာမညတ္ထံ ဝါ ဗြဟ္မညတ္ထံ ဝါ ဒိဋ္ဌေဝ ဓမ္မေ သယံ အဘိညာ သစ္ဆိကတွာ ဥပသမ္ပဇ္ဇ ဝိဟရန္တိ။>
      text <ယေ စ ခေါ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဇရာမရဏံ ပဇာနန္တိ၊ ဇရာမရဏသမုဒယံ ပဇာနန္တိ၊ ဇရာမရဏနိရောဓံ ပဇာနန္တိ၊ ဇရာမရဏနိရောဓဂါမိနိံ ပဋိပဒံ ပဇာနန္တိ၊ ဇာတိံ။ပေ။ ဘဝံ။ ဥပါဒာနံ။ တဏှံ။ ဝေဒနံ။ ဖဿံ။ သဠာယတနံ။ နာမရူပံ။ ဝိညာဏံ။ သင်္ခါရေ ပဇာနန္တိ၊ သင်္ခါရသမုဒယံ ပဇာနန္တိ၊ သင်္ခါရနိရောဓံ ပဇာနန္တိ၊ သင်္ခါရနိရောဓဂါမိနိံ ပဋိပဒံ ပဇာနန္တိ၊ တေ ခေါ မေ၊ ဘိက္ခဝေ၊ သမဏာ ဝါ ဗြာဟ္မဏာ ဝါ သမဏေသု စေဝ သမဏသမ္မတာ ဗြာဟ္မဏေသု စ ဗြာဟ္မဏသမ္မတာ၊ တေ စ ပနာယသ္မန္တော သာမညတ္ထဉ္စ ဗြဟ္မညတ္ထဉ္စ ဒိဋ္ဌေဝ ဓမ္မေ သယံ အဘိညာ သစ္ဆိကတွာ ဥပသမ္ပဇ္ဇ ဝိဟရန္တီတိ။ တတိယံ။>
    text <၄။ ဒုတိယသမဏဗြာဟ္မဏသုတ္တံ>
      text <၁၄>, <သာဝတ္ထိယံ ဝိဟရတိ။ပေ။ ယေ ဟိ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဣမေ ဓမ္မေ နပ္ပဇာနန္တိ၊ ဣမေသံ ဓမ္မာနံ သမုဒယံ နပ္ပဇာနန္တိ၊ ဣမေသံ ဓမ္မာနံ နိရောဓံ နပ္ပဇာနန္တိ၊ ဣမေသံ ဓမ္မာနံ နိရောဓဂါမိနိံ ပဋိပဒံ နပ္ပဇာနန္တိ၊ ကတမေ ဓမ္မေ နပ္ပဇာနန္တိ၊ ကတမေသံ ဓမ္မာနံ သမုဒယံ နပ္ပဇာနန္တိ၊ ကတမေသံ ဓမ္မာနံ နိရောဓံ နပ္ပဇာနန္တိ၊ ကတမေသံ ဓမ္မာနံ နိရောဓဂါမိနိံ ပဋိပဒံ နပ္ပဇာနန္တိ။>
      text <ဇရာမရဏံ နပ္ပဇာနန္တိ၊ ဇရာမရဏသမုဒယံ နပ္ပဇာနန္တိ၊ ဇရာမရဏနိရောဓံ နပ္ပဇာနန္တိ၊ ဇရာမရဏနိရောဓဂါမိနိံ ပဋိပဒံ နပ္ပဇာနန္တိ၊ ဇာတိံ။ပေ။ ဘဝံ။ ဥပါဒာနံ။ တဏှံ။ ဝေဒနံ။ ဖဿံ။ သဠာယတနံ။ နာမရူပံ။ ဝိညာဏံ။ သင်္ခါရေ နပ္ပဇာနန္တိ၊ သင်္ခါရသမုဒယံ နပ္ပဇာနန္တိ၊ သင်္ခါရနိရောဓံ နပ္ပဇာနန္တိ၊ သင်္ခါရနိရောဓဂါမိနိံ ပဋိပဒံ နပ္ပဇာနန္တိ။ ဣမေ ဓမ္မေ နပ္ပဇာနန္တိ၊ ဣမေသံ ဓမ္မာနံ သမုဒယံ နပ္ပဇာနန္တိ၊ ဣမေသံ ဓမ္မာနံ နိရောဓံ နပ္ပဇာနန္တိ၊ ဣမေသံ ဓမ္မာနံ နိရောဓဂါမိနိံ ပဋိပဒံ နပ္ပဇာနန္တိ။ န မေ တေ၊ ဘိက္ခဝေ၊ သမဏာ ဝါ ဗြာဟ္မဏာ ဝါ သမဏေသု ဝါ သမဏသမ္မတာ ဗြာဟ္မဏေသု ဝါ ဗြာဟ္မဏသမ္မတာ၊ န စ ပန တေ အာယသ္မန္တော သာမညတ္ထံ ဝါ ဗြဟ္မညတ္ထံ ဝါ ဒိဋ္ဌေဝ ဓမ္မေ သယံ အဘိညာ သစ္ဆိကတွာ ဥပသမ္ပဇ္ဇ ဝိဟရန္တိ။>
      text <ယေ စ ခေါ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဣမေ ဓမ္မေ ပဇာနန္တိ၊ ဣမေသံ ဓမ္မာနံ သမုဒယံ ပဇာနန္တိ၊ ဣမေသံ ဓမ္မာနံ နိရောဓံ ပဇာနန္တိ၊ ဣမေသံ ဓမ္မာနံ နိရောဓဂါမိနိံ ပဋိပဒံ ပဇာနန္တိ၊ ကတမေ ဓမ္မေ ပဇာနန္တိ၊ ကတမေသံ ဓမ္မာနံ သမုဒယံ ပဇာနန္တိ၊ ကတမေသံ ဓမ္မာနံ နိရောဓံ ပဇာနန္တိ၊ ကတမေသံ ဓမ္မာနံ နိရောဓဂါမိနိံ ပဋိပဒံ ပဇာနန္တိ။>
      text <ဇရာမရဏံ ပဇာနန္တိ၊ ဇရာမရဏသမုဒယံ ပဇာနန္တိ၊ ဇရာမရဏနိရောဓံ ပဇာနန္တိ၊ ဇရာမရဏနိရောဓဂါမိနိံ ပဋိပဒံ ပဇာနန္တိ၊ ဇာတိံ။ပေ။ ဘဝံ။ ဥပါဒာနံ။ တဏှံ။ ဝေဒနံ။ ဖဿံ။ သဠာယတနံ။ နာမရူပံ။ ဝိညာဏံ။ သင်္ခါရေ ပဇာနန္တိ၊ သင်္ခါရသမုဒယံ ပဇာနန္တိ၊ သင်္ခါရနိရောဓံ ပဇာနန္တိ၊ သင်္ခါရနိရောဓဂါမိနိံ ပဋိပဒံ ပဇာနန္တိ။ ဣမေ ဓမ္မေ ပဇာနန္တိ၊ ဣမေသံ ဓမ္မာနံ သမုဒယံ ပဇာနန္တိ၊ ဣမေသံ ဓမ္မာနံ နိရောဓံ ပဇာနန္တိ၊ ဣမေသံ ဓမ္မာနံ နိရောဓဂါမိနိံ ပဋိပဒံ ပဇာနန္တိ။ တေ ခေါ မေ၊ ဘိက္ခဝေ၊ သမဏာ ဝါ ဗြာဟ္မဏာ ဝါ သမဏေသု စေဝ သမဏသမ္မတာ၊ ဗြာဟ္မဏေသု စ ဗြာဟ္မဏသမ္မတာ။ တေ စ ပနာယသ္မန္တော သာမညတ္ထဉ္စ ဗြဟ္မညတ္ထဉ္စ ဒိဋ္ဌေဝ ဓမ္မေ သယံ အဘိညာ သစ္ဆိကတွာ ဥပသမ္ပဇ္ဇ ဝိဟရန္တီတိ။ စတုတ္ထံ။>
    text <၅။ ကစ္စာနဂေါတ္တသုတ္တံ>
      text <၁၅>, <သာဝတ္ထိယံ ဝိဟရတိ။ အထ ခေါ အာယသ္မာ ကစ္စာနဂေါတ္တော ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ အာယသ္မာ ကစ္စာနဂေါတ္တော ဘဂဝန္တံ ဧတဒဝေါစ သမ္မာဒိဋ္ဌိ သမ္မာဒိဋ္ဌီတိ၊ ဘန္တေ၊ ဝုစ္စတိ။ ကိတ္တာဝတာ နု ခေါ၊ ဘန္တေ၊ သမ္မာဒိဋ္ဌိ ဟောတီတိ။>
      text <ဒွယနိဿိတော ခွာယံ၊ ကစ္စာန၊ လောကော ယေဘုယျေန အတ္ထိတဉ္စေဝ နတ္ထိတဉ္စ။ လောကသမုဒယံ ခေါ၊ ကစ္စာန၊ ယထာဘူတံ သမ္မပ္ပညာယ ပဿတော ယာ လောကေ နတ္ထိတာ သာ န ဟောတိ။ လောကနိရောဓံ ခေါ၊ ကစ္စာန၊ ယထာဘူတံ သမ္မပ္ပညာယ ပဿတော ယာ လောကေ အတ္ထိတာ သာ န ဟောတိ။ ဥပယုပါဒာနာဘိနိဝေသဝိနိဗန္ဓော ခွာယံ၊ ကစ္စာန၊ လောကော ယေဘုယျေန။ တဉ္စာယံ ဥပယုပါဒာနံ စေတသော အဓိဋ္ဌာနံ အဘိနိဝေသာနုသယံ န ဥပေတိ န ဥပါဒိယတိ နာဓိဋ္ဌာတိ အတ္တာ မေတိ။ ဒုက္ခမေဝ ဥပ္ပဇ္ဇမာနံ ဥပ္ပဇ္ဇတိ၊ ဒုက္ခံ နိရုဇ္ဈမာနံ နိရုဇ္ဈတီတိ န ကင်္ခတိ န ဝိစိကိစ္ဆတိ အပရပစ္စယာ ဉာဏမေဝဿ ဧတ္ထ ဟောတိ။ ဧတ္တာဝတာ ခေါ၊ ကစ္စာန၊ သမ္မာဒိဋ္ဌိ ဟောတိ။>
      text <သဗ္ဗံ အတ္ထီတိ ခေါ၊ ကစ္စာန၊ အယမေကော အန္တော။ သဗ္ဗံ နတ္ထီတိ အယံ ဒုတိယော အန္တော။ ဧတေ တေ၊ ကစ္စာန၊ ဥဘော အန္တေ အနုပဂမ္မ မဇ္ဈေန တထာဂတော ဓမ္မံ ဒေသေတိ အဝိဇ္ဇာပစ္စယာ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ အဝိဇ္ဇာယ တွေဝ အသေသဝိရာဂနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ ပဉ္စမံ။>
    text <၆။ ဓမ္မကထိကသုတ္တံ>
      text <၁၆>, <သာဝတ္ထိယံ။ပေ။ အထ ခေါ အညတရော ဘိက္ခု ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ သော ဘိက္ခု ဘဂဝန္တံ ဧတဒဝေါစ ဓမ္မကထိကော ဓမ္မကထိကောတိ၊ ဘန္တေ၊ ဝုစ္စတိ။ ကိတ္တာဝတာ နု ခေါ၊ ဘန္တေ၊ ဓမ္မကထိကော ဟောတီတိ။>
      text <ဇရာမရဏဿ စေ ဘိက္ခု နိဗ္ဗိဒာယ ဝိရာဂါယ နိရောဓာယ ဓမ္မံ ဒေသေတိ၊ ဓမ္မကထိကော ဘိက္ခူတိ အလံ ဝစနာယ။ ဇရာမရဏဿ စေ ဘိက္ခု နိဗ္ဗိဒာယ ဝိရာဂါယ နိရောဓာယ ပဋိပန္နော ဟောတိ၊ ဓမ္မာနုဓမ္မပ္ပဋိပန္နော ဘိက္ခူတိ အလံ ဝစနာယ။ ဇရာမရဏဿ စေ ဘိက္ခု နိဗ္ဗိဒာ ဝိရာဂါ နိရောဓာ အနုပါဒာဝိမုတ္တော ဟောတိ၊ ဒိဋ္ဌဓမ္မနိဗ္ဗာနပ္ပတ္တော ဘိက္ခူတိ အလံ ဝစနာယ။>
      text <ဇာတိယာ စေ ဘိက္ခု။ပေ။ ဘဝဿ စေ ဘိက္ခု။ ဥပါဒာနဿ စေ ဘိက္ခု။ တဏှာယ စေ ဘိက္ခု။ ဝေဒနာယ စေ ဘိက္ခု။ ဖဿဿ စေ ဘိက္ခု။ သဠာယတနဿ စေ ဘိက္ခု။ နာမရူပဿ စေ ဘိက္ခု။ ဝိညာဏဿ စေ ဘိက္ခု။ သင်္ခါရာနံ စေ ဘိက္ခု။ အဝိဇ္ဇာယ စေ ဘိက္ခု နိဗ္ဗိဒာယ ဝိရာဂါယ နိရောဓာယ ဓမ္မံ ဒေသေတိ၊ ဓမ္မကထိကော ဘိက္ခူတိ အလံ ဝစနာယ။ အဝိဇ္ဇာယ စေ ဘိက္ခု နိဗ္ဗိဒာယ ဝိရာဂါယ နိရောဓာယ ပဋိပန္နော ဟောတိ၊ ဓမ္မာနုဓမ္မပ္ပဋိပန္နော ဘိက္ခူတိ အလံ ဝစနာယ။ အဝိဇ္ဇာယ စေ ဘိက္ခု နိဗ္ဗိဒာ ဝိရာဂါ နိရောဓာ အနုပါဒာဝိမုတ္တော ဟောတိ၊ ဒိဋ္ဌဓမ္မနိဗ္ဗာနပ္ပတ္တော ဘိက္ခူတိ အလံ ဝစနာယာတိ။>
    text <၇။ အစေလကဿပသုတ္တံ>
      text <၁၇>, <ဧဝံ မေ သုတံ ဧကံ သမယံ ဘဂဝါ ရာဇဂဟေ ဝိဟရတိ ဝေဠုဝနေ ကလန္ဒကနိဝါပေ။ အထ ခေါ ဘဂဝါ ပုဗ္ဗဏှသမယံ နိဝါသေတွာ ပတ္တစီဝရမာဒာယ ရာဇဂဟံ ပိဏ္ဍာယ ပါဝိသိ။ အဒ္ဒသာ ခေါ အစေလော ကဿပေါ ဘဂဝန္တံ ဒူရတောဝ အာဂစ္ဆန္တံ။ ဒိသွာန ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝတာ သဒ္ဓိံ သမ္မောဒိ။ သမ္မောဒနီယံ ကထံ သာရဏီယံ ဝီတိသာရေတွာ ဧကမန္တံ အဋ္ဌာသိ။ ဧကမန္တံ ဌိတော ခေါ အစေလော ကဿပေါ ဘဂဝန္တံ ဧတဒဝေါစ ပုစ္ဆေယျာမ မယံ ဘဝန္တံ ဂေါတမံ ကဉ္စိဒေဝ ဒေသံ၊ သစေ နော ဘဝံ ဂေါတမော ဩကာသံ ကရောတိ ပဉှဿ ဝေယျာကရဏာယာတိ။>
      text <အကာလော ခေါ တာဝ၊ ကဿပ၊ ပဉှဿ၊ အန္တရဃရံ ပဝိဋ္ဌမှာတိ။ ဒုတိယမ္ပိ ခေါ အစေလော ကဿပေါ ဘဂဝန္တံ ဧတဒဝေါစ ပုစ္ဆေယျာမ မယံ ဘဝန္တံ ဂေါတမံ ကဉ္စိဒေဝ ဒေသံ၊ သစေ နော ဘဝံ ဂေါတမော ဩကာသံ ကရောတိ ပဉှဿ ဝေယျာကရဏာယာတိ။ အကာလော ခေါ တာဝ၊ ကဿပ၊ ပဉှဿ၊ အန္တရဃရံ ပဝိဋ္ဌမှာတိ။ တတိယမ္ပိ ခေါ အစေလော ကဿပေါ။ပေ။ အန္တရဃရံ ပဝိဋ္ဌမှာတိ။ ဧဝံ ဝုတ္တေ၊ အစေလော ကဿပေါ ဘဂဝန္တံ ဧတဒဝေါစ န ခေါ ပန မယံ ဘဝန္တံ ဂေါတမံ ဗဟုဒေဝ ပုစ္ဆိတုကာမာတိ။ ပုစ္ဆ၊ ကဿပ၊ ယဒာကင်္ခသီတိ။>
      text <ကိံ နု ခေါ၊ ဘော ဂေါတမ၊ သယံကတံ ဒုက္ခန္တိ။ မာ ဟေဝံ၊ ကဿပါတိ ဘဂဝါ အဝေါစ။ ကိံ ပန၊ ဘော ဂေါတမ၊ ပရံကတံ ဒုက္ခန္တိ။ မာ ဟေဝံ၊ ကဿပါတိ ဘဂဝါ အဝေါစ။ ကိံ နု ခေါ၊ ဘော ဂေါတမ၊ သယံကတဉ္စ ပရံကတဉ္စ ဒုက္ခန္တိ။ မာ ဟေဝံ၊ ကဿပါတိ ဘဂဝါ အဝေါစ။ ကိံ ပန ဘော ဂေါတမ၊ အသယံကာရံ အပရံကာရံ အဓိစ္စသမုပ္ပန္နံ ဒုက္ခန္တိ။ မာ ဟေဝံ၊ ကဿပါတိ ဘဂဝါ အဝေါစ။ ကိံ နု ခေါ၊ ဘော ဂေါတမ၊ နတ္ထိ ဒုက္ခန္တိ။ န ခေါ၊ ကဿပ၊ နတ္ထိ ဒုက္ခံ။ အတ္ထိ ခေါ၊ ကဿပ၊ ဒုက္ခန္တိ။ တေန ဟိ ဘဝံ ဂေါတမော ဒုက္ခံ န ဇာနာတိ၊ န ပဿတီတိ။ န ခွာဟံ၊ ကဿပ၊ ဒုက္ခံ န ဇာနာမိ၊ န ပဿာမိ။ ဇာနာမိ ခွာဟံ၊ ကဿပ၊ ဒုက္ခံ၊ ပဿာမိ ခွာဟံ၊ ကဿပ၊ ဒုက္ခန္တိ။>
      text <ကိ နု ခေါ၊ ဘော ဂေါတမ၊ သယံကတံ ဒုက္ခန္တိ ဣတိ ပုဋ္ဌော သမာနော မာ ဟေဝံ၊ ကဿပါတိ ဝဒေသိ။ ကိံ ပန၊ ဘော ဂေါတမ၊ ပရံကတံ ဒုက္ခန္တိ ဣတိ ပုဋ္ဌော သမာနော မာ ဟေဝံ၊ ကဿပါတိ ဝဒေသိ။ ကိံ နု ခေါ၊ ဘော ဂေါတမ၊ သယံကတဉ္စ ပရံကတဉ္စ ဒုက္ခန္တိ ဣတိ ပုဋ္ဌော သမာနော မာ ဟေဝံ၊ ကဿပါတိ ဝဒေသိ။ ကိံ ပန၊ ဘော ဂေါတမ၊ အသယံကာရံ အပရံကာရံ အဓိစ္စသမုပ္ပန္နံ ဒုက္ခန္တိ ဣတိ ပုဋ္ဌော သမာနော မာ ဟေဝံ၊ ကဿပါတိ ဝဒေသိ။ ကိံ နု ခေါ၊ ဘော ဂေါတမ၊ နတ္ထိ ဒုက္ခန္တိ ဣတိ ပုဋ္ဌော သမာနော န ခေါ၊ ကဿပ၊ နတ္ထိ ဒုက္ခံ၊ အတ္ထိ ခေါ၊ ကဿပ၊ ဒုက္ခန္တိ ဝဒေသိ။ တေန ဟိ ဘဝံ ဂေါတမော ဒုက္ခံ န ဇာနာတိ န ပဿတီတိ ဣတိ ပုဋ္ဌော သမာနော န ခွာဟံ၊ ကဿပ၊ ဒုက္ခံ န ဇာနာမိ န ပဿာမိ။ ဇာနာမိ ခွာဟံ၊ ကဿပ၊ ဒုက္ခံ၊ ပဿာမိ ခွာဟံ၊ ကဿပ၊ ဒုက္ခန္တိ ဝဒေသိ။ အာစိက္ခတု စ မေ၊ ဘန္တေ၊ ဘဂဝါ ဒုက္ခံ။ ဒေသေတု စ မေ၊ ဘန္တေ၊ ဘဂဝါ ဒုက္ခန္တိ။>
      text <သော ကရောတိ သော ပဋိသံဝေဒယတီတိ ခေါ၊ ကဿပ၊ အာဒိတော သတော သယံကတံ ဒုက္ခန္တိ ဣတိ ဝဒံ သဿတံ ဧတံ ပရေတိ။ အညော ကရောတိ အညော ပဋိသံဝေဒယတီတိ ခေါ၊ ကဿပ၊ ဝေဒနာဘိတုန္နဿ သတော ပရံကတံ ဒုက္ခန္တိ ဣတိ ဝဒံ ဥစ္ဆေဒံ ဧတံ ပရေတိ။ ဧတေ တေ၊ ကဿပ၊ ဥဘော အန္တေ အနုပဂမ္မ မဇ္ဈေန တထာဂတော ဓမ္မံ ဒေသေတိ အဝိဇ္ဇာပစ္စယာ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ အဝိဇ္ဇာယ တွေဝ အသေသဝိရာဂနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။>
      text <ဧဝံ ဝုတ္တေ၊ အစေလော ကဿပေါ ဘဂဝန္တံ ဧတဒဝေါစ အဘိက္ကန္တံ၊ ဘန္တေ၊ အဘိက္ကန္တံ၊ ဘန္တေ။ သေယျထာပိ၊ ဘန္တေ၊ နိက္ကုဇ္ဇိတံ ဝါ ဥက္ကုဇ္ဇေယျ။ပေ။ စက္ခုမန္တော ရူပါနိ ဒက္ခန္တီတိ၊ ဧဝမေဝံ ဘဂဝတာ အနေကပရိယာယေန ဓမ္မော ပကာသိတော။ ဧသာဟံ၊ ဘန္တေ၊ ဘဂဝန္တံ သရဏံ ဂစ္ဆာမိ ဓမ္မဉ္စ ဘိက္ခုသင်္ဃဉ္စ။ လဘေယျာဟံ၊ ဘန္တေ၊ ဘဂဝတော သန္တိကေ ပဗ္ဗဇ္ဇံ၊ လဘေယျံ ဥပသမ္ပဒန္တိ။>
      text <ယော ခေါ၊ ကဿပ၊ အညတိတ္ထိယပုဗ္ဗော ဣမသ္မိံ ဓမ္မဝိနယေ အာကင်္ခတိ ပဗ္ဗဇ္ဇံ၊ အာကင်္ခတိ ဥပသမ္ပဒံ၊ သော စတ္တာရော မာသေ ပရိဝသတိ။ စတုန္နံ မာသာနံ အစ္စယေန ပရိဝုတ္ထပရိဝါသံ အာရဒ္ဓစိတ္တာ ဘိက္ခူ ပဗ္ဗာဇေန္တိ ဥပသမ္ပါဒေန္တိ ဘိက္ခုဘာဝါယ။ အပိ စ မယာ ပုဂ္ဂလဝေမတ္တတာ ဝိဒိတာတိ။>
      text <သစေ၊ ဘန္တေ၊ အညတိတ္ထိယပုဗ္ဗော ဣမသ္မိံ ဓမ္မဝိနယေ အာကင်္ခတိ ပဗ္ဗဇ္ဇံ၊ အာကင်္ခတိ ဥပသမ္ပဒံ၊ စတ္တာရော မာသေ ပရိဝသတိ။ စတုန္နံ မာသာနံ အစ္စယေန ပရိဝုတ္ထပရိဝါသံ အာရဒ္ဓစိတ္တာ ဘိက္ခူ ပဗ္ဗာဇေန္တိ ဥပသမ္ပါဒေန္တိ ဘိက္ခုဘာဝါယ။ အဟံ စတ္တာရိ ဝဿာနိ ပရိဝသိဿာမိ၊ စတုန္နံ ဝဿာနံ အစ္စယေန ပရိဝုတ္ထပရိဝါသံ အာရဒ္ဓစိတ္တာ ဘိက္ခူ ပဗ္ဗာဇေန္တု ဥပသမ္ပါဒေန္တု ဘိက္ခုဘာဝါယာတိ။>
      text <အလတ္ထ ခေါ အစေလော ကဿပေါ ဘဂဝတော သန္တိကေ ပဗ္ဗဇ္ဇံ၊ အလတ္ထ ဥပသမ္ပဒံ။ အစိရူပသမ္ပန္နော စ ပနာယသ္မာ ကဿပေါ ဧကော ဝူပကဋ္ဌော အပ္ပမတ္တော အာတာပီ ပဟိတတ္တော ဝိဟရန္တော နစိရဿေဝ ယဿတ္ထာယ ကုလပုတ္တာ သမ္မဒေဝ အဂါရသ္မာ အနဂါရိယံ ပဗ္ဗဇန္တိ တဒနုတ္တရံ ဗြဟ္မစရိယပရိယောသာနံ ဒိဋ္ဌေဝ ဓမ္မေ သယံ အဘိညာ သစ္ဆိကတွာ ဥပသမ္ပဇ္ဇ ဝိဟာသိ။ ခီဏာ ဇာတိ ဝုသိတံ ဗြဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ အဗ္ဘညာသိ။ အညတရော စ ပနာယသ္မာ ကဿပေါ အရဟတံ အဟောသီတိ။ သတ္တမံ။>
    text <၈။ တိမ္ဗရုကသုတ္တံ>
      text <၁၈>, <သာဝတ္ထိယံ ဝိဟရတိ။ အထ ခေါ တိမ္ဗရုကော ပရိဗ္ဗာဇကော ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝတာ သဒ္ဓိံ သမ္မောဒိ။ သမ္မောဒနီယံ ကထံ သာရဏီယံ ဝီတိသာရေတွာ ဧကမန္တံ နိသီဒိ။ ဧကမန္တံ နိသိန္နော ခေါ တိမ္ဗရုကော ပရိဗ္ဗာဇကော ဘဂဝန္တံ ဧတဒဝေါစ>
      text <ကိံ နု ခေါ၊ ဘော ဂေါတမ၊ သယံကတံ သုခဒုက္ခန္တိ။ မာ ဟေဝံ၊ တိမ္ဗရုကာတိ ဘဂဝါ အဝေါစ။ ကိံ ပန၊ ဘော ဂေါတမ၊ ပရံကတံ သုခဒုက္ခန္တိ။ မာ ဟေဝံ၊ တိမ္ဗရုကာတိ ဘဂဝါ အဝေါစ။ ကိံ နု ခေါ၊ ဘော ဂေါတမ၊ သယံကတဉ္စ ပရံကတဉ္စ သုခဒုက္ခန္တိ။ မာ ဟေဝံ၊ တိမ္ဗရုကာတိ ဘဂဝါ အဝေါစ။ ကိံ ပန၊ ဘော ဂေါတမ၊ အသယံကာရံ အပရံကာရံ အဓိစ္စသမုပ္ပန္နံ သုခဒုက္ခန္တိ။ မာ ဟေဝံ၊ တိမ္ဗရုကာတိ ဘဂဝါ အဝေါစ။ ကိံ နု ခေါ၊ ဘော ဂေါတမ၊ နတ္ထိ သုခဒုက္ခန္တိ။ န ခေါ၊ တိမ္ဗရုက၊ နတ္ထိ သုခဒုက္ခံ၊ အတ္ထိ ခေါ၊ တိမ္ဗရုက၊ သုခဒုက္ခန္တိ။ တေန ဟိ ဘဝံ ဂေါတမော သုခဒုက္ခံ န ဇာနာတိ၊ န ပဿတီတိ။ န ခွာဟံ၊ တိမ္ဗရုက၊ သုခဒုက္ခံ န ဇာနာမိ၊ န ပဿာမိ။ ဇာနာမိ ခွာဟံ၊ တိမ္ဗရုက၊ သုခဒုက္ခံ၊ ပဿာမိ ခွာဟံ၊ တိမ္ဗရုက၊ သုခဒုက္ခန္တိ။>
      text <ကိံ နု ခေါ၊ ဘော ဂေါတမ၊ သယံကတံ သုခဒုက္ခန္တိ ဣတိ ပုဋ္ဌော သမာနော မာ ဟေဝံ၊ တိမ္ဗရုကာတိ ဝဒေသိ။ ကိံ ပန၊ ဘော ဂေါတမ၊ ပရံကတံ သုခဒုက္ခန္တိ ဣတိ ပုဋ္ဌော သမာနော မာ ဟေဝံ၊ တိမ္ဗရုကာတိ ဝဒေသိ။ ကိံ နု ခေါ၊ ဘော ဂေါတမ၊ သယံကတဉ္စ ပရံကတဉ္စ သုခဒုက္ခန္တိ ဣတိ ပုဋ္ဌော သမာနော မာ ဟေဝံ၊ တိမ္ဗရုကာတိ ဝဒေသိ။ ကိံ ပန၊ ဘော ဂေါတမ၊ အသယံကာရံ အပရံကာရံ အဓိစ္စသမုပ္ပန္နံ သုခဒုက္ခန္တိ ဣတိ ပုဋ္ဌော သမာနော မာ ဟေဝံ၊ တိမ္ဗရုကာတိ ဝဒေသိ။ ကိံ နု ခေါ၊ ဘော ဂေါတမ၊ နတ္ထိ သုခဒုက္ခန္တိ ဣတိ ပုဋ္ဌော သမာနော န ခေါ၊ တိမ္ဗရုက၊ နတ္ထိ သုခဒုက္ခံ၊ အတ္ထိ ခေါ၊ တိမ္ဗရုက၊ သုခဒုက္ခန္တိ ဝဒေသိ။ တေန ဟိ ဘဝံ ဂေါတမော သုခဒုက္ခံ န ဇာနာတိ၊ န ပဿတီတိ ဣတိ ပုဋ္ဌော သမာနော န ခွာဟံ၊ တိမ္ဗရုက၊ သုခဒုက္ခံ န ဇာနာမိ၊ န ပဿာမိ။ ဇာနာမိ ခွာဟံ၊ တိမ္ဗရုက၊ သုခဒုက္ခံ၊ ပဿာမိ ခွာဟံ၊ တိမ္ဗရုက၊ သုခဒုက္ခန္တိ ဝဒေသိ။ အာစိက္ခတု စ မေ ဘဝံ ဂေါတမော သုခဒုက္ခံ။ ဒေသေတု စ မေ ဘဝံ ဂေါတမော သုခဒုက္ခန္တိ။>
      text <သာ ဝေဒနာ၊ သော ဝေဒယတီတိ ခေါ၊ တိမ္ဗရုက၊ အာဒိတော သတော သယံကတံ သုခဒုက္ခန္တိ ဧဝမ္ပါဟံ န ဝဒာမိ။ အညာ ဝေဒနာ၊ အညော ဝေဒယတီတိ ခေါ၊ တိမ္ဗရုက၊ ဝေဒနာဘိတုန္နဿ သတော ပရံကတံ သုခဒုက္ခန္တိ ဧဝမ္ပါဟံ န ဝဒာမိ။ ဧတေ တေ၊ တိမ္ဗရုက၊ ဥဘော အန္တေ အနုပဂမ္မ မဇ္ဈေန တထာဂတော ဓမ္မံ ဒေသေတိ အဝိဇ္ဇာပစ္စယာ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ အဝိဇ္ဇာယ တွေဝ အသေသဝိရာဂနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။>
      text <ဧဝံ ဝုတ္တေ၊ တိမ္ဗရုကော ပရိဗ္ဗာဇကော ဘဂဝန္တံ ဧတဒဝေါစ အဘိက္ကန္တံ၊ ဘော ဂေါတမ။ပေ။ ဧသာဟံ ဘဝန္တံ ဂေါတမံ သရဏံ ဂစ္ဆာမိ ဓမ္မဉ္စ ဘိက္ခုသင်္ဃဉ္စ။ ဥပါသကံ မံ ဘဝံ ဂေါတမော ဓာရေတု အဇ္ဇတဂ္ဂေ ပါဏုပေတံ သရဏံ ဂတန္တိ။ အဋ္ဌမံ။>
    text <၉။ ဗာလပဏ္ဍိတသုတ္တံ>
      text <၁၉>, <သာဝတ္ထိယံ ဝိဟရတိ။ပေ။ အဝိဇ္ဇာနီဝရဏဿ၊ ဘိက္ခဝေ၊ ဗာလဿ တဏှာယ သမ္ပယုတ္တဿ ဧဝမယံ ကာယော သမုဒာဂတော။ ဣတိ အယဉ္စေဝ ကာယော ဗဟိဒ္ဓါ စ နာမရူပံ၊ ဣတ္ထေတံ ဒွယံ၊ ဒွယံ ပဋိစ္စ ဖဿော သဠေဝါယတနာနိ၊ ယေဟိ ဖုဋ္ဌော ဗာလော သုခဒုက္ခံ ပဋိသံဝေဒယတိ ဧတေသံ ဝါ အညတရေန။>
      text <အဝိဇ္ဇာနီဝရဏဿ၊ ဘိက္ခဝေ၊ ပဏ္ဍိတဿ တဏှာယ သမ္ပယုတ္တဿ ဧဝမယံ ကာယော သမုဒာဂတော။ ဣတိ အယဉ္စေဝ ကာယော ဗဟိဒ္ဓါ စ နာမရူပံ၊ ဣတ္ထေတံ ဒွယံ၊ ဒွယံ ပဋိစ္စ ဖဿော သဠေဝါယတနာနိ၊ ယေဟိ ဖုဋ္ဌော ပဏ္ဍိတော သုခဒုက္ခံ ပဋိသံဝေဒယတိ ဧတေသံ ဝါ အညတရေန။>
      text <တတြ၊ ဘိက္ခဝေ၊ ကော ဝိသေသော ကော အဓိပ္ပယာသော ကိံ နာနာကရဏံ ပဏ္ဍိတဿ ဗာလေနာတိ။ ဘဂဝံမူလကာ နော၊ ဘန္တေ၊ ဓမ္မာ၊ ဘဂဝံနေတ္တိကာ၊ ဘဂဝံပဋိသရဏာ။ သာဓု ဝတ၊ ဘန္တေ၊ ဘဂဝန္တံယေဝ ပဋိဘာတု ဧတဿ ဘာသိတဿ အတ္ထော။ ဘဂဝတော သုတွာ ဘိက္ခူ ဓာရေဿန္တီတိ။>
      text <တေန ဟိ၊ ဘိက္ခဝေ၊ သုဏာထ၊ သာဓုကံ မနသိ ကရောထ၊ ဘာသိဿာမီတိ။ ဧဝံ၊ ဘန္တေတိ ခေါ တေ ဘိက္ခူ ဘဂဝတော ပစ္စဿောသုံ။ ဘဂဝါ ဧတဒဝေါစ>
      text <ယာယ စ၊ ဘိက္ခဝေ၊ အဝိဇ္ဇာယ နိဝုတဿ ဗာလဿ ယာယ စ တဏှာယ သမ္ပယုတ္တဿ အယံ ကာယော သမုဒာဂတော၊ သာ စေဝ အဝိဇ္ဇာ ဗာလဿ အပ္ပဟီနာ သာ စ တဏှာ အပရိက္ခီဏာ။ တံ ကိဿ ဟေတု။ န၊ ဘိက္ခဝေ၊ ဗာလော အစရိ ဗြဟ္မစရိယံ သမ္မာ ဒုက္ခက္ခယာယ။ တသ္မာ ဗာလော ကာယဿ ဘေဒာ ကာယူပဂေါ ဟောတိ၊ သော ကာယူပဂေါ သမာနော န ပရိမုစ္စတိ ဇာတိယာ ဇရာမရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ။ န ပရိမုစ္စတိ ဒုက္ခသ္မာတိ ဝဒာမိ။>
      text <ယာယ စ၊ ဘိက္ခဝေ၊ အဝိဇ္ဇာယ နိဝုတဿ ပဏ္ဍိတဿ ယာယ စ တဏှာယ သမ္ပယုတ္တဿ အယံ ကာယော သမုဒာဂတော၊ သာ စေဝ အဝိဇ္ဇာ ပဏ္ဍိတဿ ပဟီနာ၊ သာ စ တဏှာ ပရိက္ခီဏာ။ တံ ကိဿ ဟေတု။ အစရိ၊ ဘိက္ခဝေ၊ ပဏ္ဍိတော ဗြဟ္မစရိယံ သမ္မာ ဒုက္ခက္ခယာယ။ တသ္မာ ပဏ္ဍိတော ကာယဿ ဘေဒာ န ကာယူပဂေါ ဟောတိ။ သော အကာယူပဂေါ သမာနော ပရိမုစ္စတိ ဇာတိယာ ဇရာမရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ။ ပရိမုစ္စတိ ဒုက္ခသ္မာတိ ဝဒာမိ။ အယံ ခေါ၊ ဘိက္ခဝေ၊ ဝိသေသော၊ အယံ အဓိပ္ပယာသော၊ ဣဒံ နာနာကရဏံ ပဏ္ဍိတဿ ဗာလေန ယဒိဒံ ဗြဟ္မစရိယဝါသောတိ။ နဝမံ။>
    text <၁၀။ ပစ္စယသုတ္တံ>
      text <၂၀>, <သာဝတ္ထိယံ ဝိဟရတိ။ပေ။ ပဋိစ္စသမုပ္ပါဒဉ္စ ဝေါ၊ ဘိက္ခဝေ၊ ဒေသေဿာမိ ပဋိစ္စသမုပ္ပန္နေ စ ဓမ္မေ။ တံ သုဏာထ၊ သာဓုကံ မနသိ ကရောထ၊ ဘာသိဿာမီတိ။ ဧဝံ၊ ဘန္တေတိ ခေါ တေ ဘိက္ခူ ဘဂဝတော ပစ္စဿောသုံ။ ဘဂဝါ ဧတဒဝေါစ>
      text <ကတမော စ၊ ဘိက္ခဝေ၊ ပဋိစ္စသမုပ္ပါဒော။ ဇာတိပစ္စယာ၊ ဘိက္ခဝေ၊ ဇရာမရဏံ။ ဥပ္ပါဒာ ဝါ တထာဂတာနံ အနုပ္ပါဒာ ဝါ တထာဂတာနံ၊ ဌိတာဝ သာ ဓာတု ဓမ္မဋ္ဌိတတာ ဓမ္မနိယာမတာ ဣဒပ္ပစ္စယတာ။ တံ တထာဂတော အဘိသမ္ဗုဇ္ဈတိ အဘိသမေတိ။ အဘိသမ္ဗုဇ္ဈိတွာ အဘိသမေတွာ အာစိက္ခတိ ဒေသေတိ ပညာပေတိ ပဋ္ဌပေတိ ဝိဝရတိ ဝိဘဇတိ ဥတ္တာနီကရောတိ။ ပဿထာတိ စာဟ ဇာတိပစ္စယာ၊ ဘိက္ခဝေ၊ ဇရာမရဏံ။>
      text <ဘဝပစ္စယာ၊ ဘိက္ခဝေ၊ ဇာတိ။ပေ။ ဥပါဒာနပစ္စယာ၊ ဘိက္ခဝေ၊ ဘဝေါ။ တဏှာပစ္စယာ၊ ဘိက္ခဝေ၊ ဥပါဒာနံ။ ဝေဒနာပစ္စယာ၊ ဘိက္ခဝေ၊ တဏှာ။ ဖဿပစ္စယာ၊ ဘိက္ခဝေ၊ ဝေဒနာ။ သဠာယတနပစ္စယာ၊ ဘိက္ခဝေ၊ ဖဿော။ နာမရူပပစ္စယာ၊ ဘိက္ခဝေ၊ သဠာယတနံ။ ဝိညာဏပစ္စယာ၊ ဘိက္ခဝေ၊ နာမရူပံ။ သင်္ခါရပစ္စယာ၊ ဘိက္ခဝေ၊ ဝိညာဏံ။ အဝိဇ္ဇာပစ္စယာ၊ ဘိက္ခဝေ၊ သင်္ခါရာ ဥပ္ပါဒာ ဝါ တထာဂတာနံ အနုပ္ပါဒာ ဝါ တထာဂတာနံ၊ ဌိတာဝ သာ ဓာတု ဓမ္မဋ္ဌိတတာ ဓမ္မနိယာမတာ ဣဒပ္ပစ္စယတာ။ တံ တထာဂတော အဘိသမ္ဗုဇ္ဈတိ အဘိသမေတိ။ အဘိသမ္ဗုဇ္ဈိတွာ အဘိသမေတွာ အာစိက္ခတိ ဒေသေတိ ပညာပေတိ ပဋ္ဌပေတိ ဝိဝရတိ ဝိဘဇတိ ဥတ္တာနီကရောတိ။ ပဿထာတိ စာဟ အဝိဇ္ဇာပစ္စယာ၊ ဘိက္ခဝေ၊ သင်္ခါရာ။ ဣတိ ခေါ၊ ဘိက္ခဝေ၊ ယာ တတြ တထတာ အဝိတထတာ အနညထတာ ဣဒပ္ပစ္စယတာ အယံ ဝုစ္စတိ၊ ဘိက္ခဝေ၊ ပဋိစ္စသမုပ္ပါဒော။>
      text <ကတမေ စ၊ ဘိက္ခဝေ၊ ပဋိစ္စသမုပ္ပန္နာ ဓမ္မာ။ ဇရာမရဏံ၊ ဘိက္ခဝေ၊ အနိစ္စံ သင်္ခတံ ပဋိစ္စသမုပ္ပန္နံ ခယဓမ္မံ ဝယဓမ္မံ ဝိရာဂဓမ္မံ နိရောဓဓမ္မံ။ ဇာတိ၊ ဘိက္ခဝေ၊ အနိစ္စာ သင်္ခတာ ပဋိစ္စသမုပ္ပန္နာ ခယဓမ္မာ ဝယဓမ္မာ ဝိရာဂဓမ္မာ နိရောဓဓမ္မာ။ ဘဝေါ၊ ဘိက္ခဝေ၊ အနိစ္စော သင်္ခတော ပဋိစ္စသမုပ္ပန္နော ခယဓမ္မော ဝယဓမ္မော ဝိရာဂဓမ္မော နိရောဓဓမ္မော။ ဥပါဒာနံ ဘိက္ခဝေ။ပေ။ တဏှာ၊ ဘိက္ခဝေ။ ဝေဒနာ၊ ဘိက္ခဝေ။ ဖဿော၊ ဘိက္ခဝေ။ သဠာယတနံ၊ ဘိက္ခဝေ။ နာမရူပံ၊ ဘိက္ခဝေ။ ဝိညာဏံ၊ ဘိက္ခဝေ။ သင်္ခါရာ၊ ဘိက္ခဝေ။ အဝိဇ္ဇာ၊ ဘိက္ခဝေ၊ အနိစ္စာ သင်္ခတာ ပဋိစ္စသမုပ္ပန္နာ ခယဓမ္မာ ဝယဓမ္မာ ဝိရာဂဓမ္မာ နိရောဓဓမ္မာ။ ဣမေ ဝုစ္စန္တိ၊ ဘိက္ခဝေ၊ ပဋိစ္စသမုပ္ပန္နာ ဓမ္မာ။>
      text <ယတော ခေါ၊ ဘိက္ခဝေ၊ အရိယသာဝကဿ အယဉ္စ ပဋိစ္စသမုပ္ပါဒော၊ ဣမေ စ ပဋိစ္စသမုပ္ပန္နာ ဓမ္မာ ယထာဘူတံ သမ္မပ္ပညာယ သုဒိဋ္ဌာ ဟောန္တိ၊ သော ဝတ ပုဗ္ဗန္တံ ဝါ ပဋိဓာဝိဿတိ အဟောသိံ နု ခေါ အဟံ အတီတမဒ္ဓါနံ၊ နနု ခေါ အဟောသိံ အတီတမဒ္ဓါနံ၊ ကိံ နု ခေါ အဟောသိံ အတီတမဒ္ဓါနံ၊ ကထံ နု ခေါ အဟောသိံ အတီတမဒ္ဓါနံ၊ ကိံ ဟုတွာ ကိံ အဟောသိံ နု ခေါ အဟံ အတီတမဒ္ဓါနန္တိ၊ အပရန္တံ ဝါ ဥပဓာဝိဿတိ ဘဝိဿာမိ နု ခေါ အဟံ အနာဂတမဒ္ဓါနံ၊ နနု ခေါ ဘဝိဿာမိ အနာဂတမဒ္ဓါနံ၊ ကိံ နု ခေါ ဘဝိဿာမိ အနာဂတမဒ္ဓါနံ၊ ကထံ နု ခေါ ဘဝိဿာမိ အနာဂတမဒ္ဓါနံ၊ ကိံ ဟုတွာ ကိံ ဘဝိဿာမိ နု ခေါ အဟံ အနာဂတမဒ္ဓါနန္တိ၊ ဧတရဟိ ဝါ ပစ္စုပ္ပန္နံ အဒ္ဓါနံ အဇ္ဈတ္တံ ကထံကထီ ဘဝိဿတိ အဟံ နု ခေါသ္မိ၊ နော နု ခေါသ္မိ၊ ကိံ နု ခေါသ္မိ၊ ကထံ နု ခေါသ္မိ၊ အယံ နု ခေါ သတ္တော ကုတော အာဂတော၊ သော ကုဟိံ ဂမိဿတီတိ နေတံ ဌာနံ ဝိဇ္ဇတိ။ တံ ကိဿ ဟေတု။ တထာဟိ၊ ဘိက္ခဝေ၊ အရိယသာဝကဿ အယဉ္စ ပဋိစ္စသမုပ္ပါဒော ဣမေ စ ပဋိစ္စသမုပ္ပန္နာ ဓမ္မာ ယထာဘူတံ သမ္မပ္ပညာယ သုဒိဋ္ဌာတိ။ ဒသမံ။>
      stand <အာဟာရဝဂ္ဂေါ ဒုတိယော။>
      text <တဿုဒ္ဒာနံ>
  text <၃။ ဒသဗလဝဂ္ဂေါ>
    text <၁။ ဒသဗလသုတ္တံ>
      text <၂၁>, <သာဝတ္ထိယံ ဝိဟရတိ။ပေ။ ဒသဗလသမန္နာဂတော၊ ဘိက္ခဝေ၊ တထာဂတော စတူဟိ စ ဝေသာရဇ္ဇေဟိ သမန္နာဂတော အာသဘံ ဌာနံ ပဋိဇာနာတိ၊ ပရိသာသု သီဟနာဒံ နဒတိ၊ ဗြဟ္မစက္ကံ ပဝတ္တေတိ ဣတိ ရူပံ ဣတိ ရူပဿ သမုဒယော ဣတိ ရူပဿ အတ္ထင်္ဂမော၊ ဣတိ ဝေဒနာ ဣတိ ဝေဒနာယ သမုဒယော ဣတိ ဝေဒနာယ အတ္ထင်္ဂမော၊ ဣတိ သညာ ဣတိ သညာယ သမုဒယော ဣတိ သညာယ အတ္ထင်္ဂမော၊ ဣတိ သင်္ခါရာ ဣတိ သင်္ခါရာနံ သမုဒယော ဣတိ သင်္ခါရာနံ အတ္ထင်္ဂမော၊ ဣတိ ဝိညာဏံ ဣတိ ဝိညာဏဿ သမုဒယော ဣတိ ဝိညာဏဿ အတ္ထင်္ဂမော။ ဣတိ ဣမသ္မိံ သတိ ဣဒံ ဟောတိ၊ ဣမဿုပ္ပါဒာ ဣဒံ ဥပ္ပဇ္ဇတိ။ ဣမသ္မိံ အသတိ ဣဒံ န ဟောတိ၊ ဣမဿ နိရောဓာ ဣဒံ နိရုဇ္ဈတိ။ ယဒိဒံ အဝိဇ္ဇာပစ္စယာ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ အဝိဇ္ဇာယ တွေဝ အသေသဝိရာဂနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ ပဌမံ။>
    text <၂။ ဒုတိယဒသဗလသုတ္တံ>
      text <၂၂>, <သာဝတ္ထိယံ ဝိဟရတိ။ပေ။ ဒသဗလသမန္နာဂတော၊ ဘိက္ခဝေ၊ တထာဂတော စတူဟိ စ ဝေသာရဇ္ဇေဟိ သမန္နာဂတော အာသဘံ ဌာနံ ပဋိဇာနာတိ၊ ပရိသာသု သီဟနာဒံ နဒတိ၊ ဗြဟ္မစက္ကံ ပဝတ္တေတ္တိ ဣတိ ရူပံ ဣတိ ရူပဿ သမုဒယော ဣတိ ရူပဿ အတ္ထင်္ဂမော၊ ဣတိ ဝေဒနာ ဣတိ ဝေဒနာယ သမုဒယော ဣတိ ဝေဒနာယ အတ္ထင်္ဂမော၊ ဣတိ သညာ ဣတိ သညာယ သမုဒယော ဣတိ သညာယ အတ္ထင်္ဂမော၊ ဣတိ သင်္ခါရာ ဣတိ သင်္ခါရာနံ သမုဒယော ဣတိ သင်္ခါရာနံ အတ္ထင်္ဂမော၊ ဣတိ ဝိညာဏံ ဣတိ ဝိညာဏဿ သမုဒယော ဣတိ ဝိညာဏဿ အတ္ထင်္ဂမော။ ဣတိ ဣမသ္မိံ သတိ ဣဒံ ဟောတိ၊ ဣမဿုပ္ပါဒာ ဣဒံ ဥပ္ပဇ္ဇတိ၊ ဣမသ္မိံ အသတိ ဣဒံ န ဟောတိ ဣမဿ နိရောဓာ ဣဒံ နိရုဇ္ဈတိ။ ယဒိဒံ အဝိဇ္ဇာပစ္စယာ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ အဝိဇ္ဇာယ တွေဝ အသေသဝိရာဂနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။>
      text <ဧဝံ သွာက္ခါတော၊ ဘိက္ခဝေ၊ မယာ ဓမ္မော ဥတ္တာနော ဝိဝဋော ပကာသိတော ဆိန္နပိလောတိကော။ ဧဝံ သွာက္ခါတေ ခေါ၊ ဘိက္ခဝေ၊ မယာ ဓမ္မေ ဥတ္တာနေ ဝိဝဋေ ပကာသိတေ ဆိန္နပိလောတိကေ အလမေဝ သဒ္ဓါပဗ္ဗဇိတေန ကုလပုတ္တေန ဝီရိယံ အာရဘိတုံ ကာမံ တစော စ နှာရု စ အဋ္ဌိ စ အဝသိဿတု၊ သရီရေ ဥပသုဿတု မံသလောဟိတံ။ ယံ တံ ပုရိသထာမေန ပုရိသဝီရိယေန ပုရိသပရက္ကမေန ပတ္တဗ္ဗံ၊ န တံ အပါပုဏိတွာ ဝီရိယဿ သဏ္ဌာနံ ဘဝိဿတီတိ။>
      text <ဒုက္ခံ၊ ဘိက္ခဝေ၊ ကုသီတော ဝိဟရတိ ဝေါကိဏ္ဏော ပါပကေဟိ အကုသလေဟိ ဓမ္မေဟိ၊ မဟန္တဉ္စ သဒတ္ထံ ပရိဟာပေတိ။ အာရဒ္ဓဝီရိယော စ ခေါ၊ ဘိက္ခဝေ၊ သုခံ ဝိဟရတိ ပဝိဝိတ္တော ပါပကေဟိ အကုသလေဟိ ဓမ္မေဟိ၊ မဟန္တဉ္စ သဒတ္ထံ ပရိပူရေတိ။ န၊ ဘိက္ခဝေ၊ ဟီနေန အဂ္ဂဿ ပတ္တိ ဟောတိ။ အဂ္ဂေန စ ခေါ၊ ဘိက္ခဝေ၊ အဂ္ဂဿ ပတ္တိ ဟောတိ။ မဏ္ဍပေယျမိဒံ၊ ဘိက္ခဝေ၊ ဗြဟ္မစရိယံ၊ သတ္ထာ သမ္မုခီဘူတော။ တသ္မာတိဟ၊ ဘိက္ခဝေ၊ ဝီရိယံ အာရဘထ အပ္ပတ္တဿ ပတ္တိယာ၊ အနဓိဂတဿ အဓိဂမာယ၊ အသစ္ဆိကတဿ သစ္ဆိကိရိယာယ။ ဧဝံ နော အယံ အမှာကံ ပဗ္ဗဇ္ဇာ အဝဉ္ဈာ ဘဝိဿတိ သဖလာ သဥဒြယာ။ ယေသဉ္စ မယံ ပရိဘုဉ္ဇာမ စီဝရ-ပိဏ္ဍပါတသေနာသန-ဂိလာနပ္ပစ္စယဘေသဇ္ဇပရိက္ခါရံ တေသံ တေ ကာရာ အမှေသု မဟပ္ဖလာ ဘဝိဿန္တိ မဟာနိသံသာတိ ဧဝဉှိ ဝေါ၊ ဘိက္ခဝေ၊ သိက္ခိတဗ္ဗံ။ အတ္တတ္ထံ ဝါ ဟိ၊ ဘိက္ခဝေ၊ သမ္ပဿမာနေန အလမေဝ အပ္ပမာဒေန သမ္ပါဒေတုံ၊ ပရတ္ထံ ဝါ ဟိ၊ ဘိက္ခဝေ၊ သမ္ပဿမာနေန အလမေဝ အပ္ပမာဒေန သမ္ပါဒေတုံ၊ ဥဘယတ္ထံ ဝါ ဟိ၊ ဘိက္ခဝေ၊ သမ္ပဿမာနေန အလမေဝ အပ္ပမာဒေန သမ္ပါဒေတုန္တိ။ ဒုတိယံ။>
    text <၃။ ဥပနိသသုတ္တံ>
      text <၂၃>, <သာဝတ္ထိယံ ဝိဟရတိ။ပေ။ ဇာနတော အဟံ၊ ဘိက္ခဝေ၊ ပဿတော အာသဝါနံ ခယံ ဝဒာမိ၊ နော အဇာနတော နော အပဿတော။ ကိဉ္စ၊ ဘိက္ခဝေ၊ ဇာနတော ကိံ ပဿတော အာသဝါနံ ခယော ဟောတိ။ ဣတိ ရူပံ ဣတိ ရူပဿ သမုဒယော ဣတိ ရူပဿ အတ္ထင်္ဂမော၊ ဣတိ ဝေဒနာ။ပေ။ ဣတိ သညာ။ ဣတိ သင်္ခါရာ။ ဣတိ ဝိညာဏံ ဣတိ ဝိညာဏဿ သမုဒယော ဣတိ ဝိညာဏဿ အတ္ထင်္ဂမောတိ။ ဧဝံ ခေါ၊ ဘိက္ခဝေ၊ ဇာနတော ဧဝံ ပဿတော အာသဝါနံ ခယော ဟောတိ။>
      text <ယမ္ပိဿ တံ၊ ဘိက္ခဝေ၊ ခယသ္မိံ ခယေညာဏံ၊ တမ္ပိ သဥပနိသံ ဝဒာမိ၊ နော အနုပနိသံ။ ကာ စ၊ ဘိက္ခဝေ၊ ခယေဉာဏဿ ဥပနိသာ။ ဝိမုတ္တီတိဿ ဝစနီယံ။ ဝိမုတ္တိမ္ပါဟံ၊ ဘိက္ခဝေ၊ သဥပနိသံ ဝဒာမိ၊ နော အနုပနိသံ။ ကာ စ၊ ဘိက္ခဝေ၊ ဝိမုတ္တိယာ ဥပနိသာ။ ဝိရာဂေါတိဿ ဝစနီယံ။ ဝိရာဂမ္ပါဟံ၊ ဘိက္ခဝေ၊ သဥပနိသံ ဝဒာမိ၊ နော အနုပနိသံ။ ကာ စ၊ ဘိက္ခဝေ၊ ဝိရာဂဿ ဥပနိသာ။ နိဗ္ဗိဒာတိဿ ဝစနီယံ။ နိဗ္ဗိဒမ္ပါဟံ၊ ဘိက္ခဝေ၊ သဥပနိသံ ဝဒာမိ၊ နော အနုပနိသံ။ ကာ စ၊ ဘိက္ခဝေ၊ နိဗ္ဗိဒာယ ဥပနိသာ။ ယထာဘူတဉာဏဒဿနန္တိဿ ဝစနီယံ။ ယထာဘူတဉာဏဒဿနမ္ပါဟံ၊ ဘိက္ခဝေ၊ သဥပနိသံ ဝဒာမိ၊ နော အနုပနိသံ။ ကာ စ၊ ဘိက္ခဝေ၊ ယထာဘူတဉာဏဒဿနဿ ဥပနိသာ။ သမာဓီတိဿ ဝစနီယံ။ သမာဓိမ္ပါဟံ၊ ဘိက္ခဝေ၊ သဥပနိသံ ဝဒာမိ၊ နော အနုပနိသံ။>
      text <ကာ စ၊ ဘိက္ခဝေ၊ သမာဓိဿ ဥပနိသာ။ သုခန္တိဿ ဝစနီယံ။ သုခမ္ပါဟံ၊ ဘိက္ခဝေ၊ သဥပနိသံ ဝဒာမိ၊ နော အနုပနိသံ။ ကာ စ၊ ဘိက္ခဝေ၊ သုခဿ ဥပနိသာ။ ပဿဒ္ဓီတိဿ ဝစနီယံ။ ပဿဒ္ဓိမ္ပါဟံ၊ ဘိက္ခဝေ၊ သဥပနိသံ ဝဒာမိ၊ နော အနုပနိသံ။ ကာ စ၊ ဘိက္ခဝေ၊ ပဿဒ္ဓိယာ ဥပနိသာ။ ပီတီတိဿ ဝစနီယံ။ ပီတိမ္ပါဟံ၊ ဘိက္ခဝေ၊ သဥပနိသံ ဝဒာမိ၊ နော အနုပနိသံ။ ကာ စ၊ ဘိက္ခဝေ၊ ပီတိယာ ဥပနိသာ။ ပါမောဇ္ဇန္တိဿ ဝစနီယံ။ ပါမောဇ္ဇမ္ပါဟံ၊ ဘိက္ခဝေ၊ သဥပနိသံ ဝဒာမိ၊ နော အနုပနိသံ။ ကာ စ၊ ဘိက္ခဝေ၊ ပါမောဇ္ဇဿ ဥပနိသာ။ သဒ္ဓါတိဿ ဝစနီယံ။ သဒ္ဓမ္ပါဟံ၊ ဘိက္ခဝေ၊ သဥပနိသံ ဝဒာမိ၊ နော အနုပနိသံ။>
      text <ကာ စ၊ ဘိက္ခဝေ၊ သဒ္ဓါယ ဥပနိသာ။ ဒုက္ခန္တိဿ ဝစနီယံ။ ဒုက္ခမ္ပါဟံ၊ ဘိက္ခဝေ၊ သဥပနိသံ ဝဒာမိ၊ နော အနုပနိသံ။ ကာ စ၊ ဘိက္ခဝေ၊ ဒုက္ခဿ ဥပနိသာ။ ဇာတီတိဿ ဝစနီယံ။ ဇာတိမ္ပါဟံ၊ ဘိက္ခဝေ၊ သဥပနိသံ ဝဒာမိ၊ နော အနုပနိသံ။ ကာ စ၊ ဘိက္ခဝေ၊ ဇာတိယာ ဥပနိသာ။ ဘဝေါတိဿ ဝစနီယံ။ ဘဝမ္ပါဟံ၊ ဘိက္ခဝေ၊ သဥပနိသံ ဝဒာမိ၊ နော အနုပနိသံ။ ကာ စ၊ ဘိက္ခဝေ၊ ဘဝဿ ဥပနိသာ။ ဥပါဒာနန္တိဿ ဝစနီယံ။ ဥပါဒာနမ္ပါဟံ၊ ဘိက္ခဝေ၊ သဥပနိသံ ဝဒာမိ၊ နော အနုပနိသံ။ ကာ စ၊ ဘိက္ခဝေ၊ ဥပါဒာနဿ ဥပနိသာ။ တဏှာတိဿ ဝစနီယံ။ တဏှမ္ပါဟံ၊ ဘိက္ခဝေ၊ သဥပနိသံ ဝဒာမိ၊ နော အနုပနိသံ။>
      text <ကာ စ၊ ဘိက္ခဝေ၊ တဏှာယ ဥပနိသာ။ ဝေဒနာတိဿ ဝစနီယံ။ပေ။ ဖဿောတိဿ ဝစနီယံ။ သဠာယတနန္တိဿ ဝစနီယံ။ နာမရူပန္တိဿ ဝစနီယံ။ ဝိညာဏန္တိဿ ဝစနီယံ။ သင်္ခါရာတိဿ ဝစနီယံ။ သင်္ခါရေပါဟံ၊ ဘိက္ခဝေ၊ သဥပနိသေ ဝဒာမိ၊ နော အနုပနိသေ။ ကာ စ၊ ဘိက္ခဝေ၊ သင်္ခါရာနံ ဥပနိသာ။ အဝိဇ္ဇာတိဿ ဝစနီယံ။>
      text <ဣတိ ခေါ၊ ဘိက္ခဝေ၊ အဝိဇ္ဇူပနိသာ သင်္ခါရာ၊ သင်္ခါရူပနိသံ ဝိညာဏံ၊ ဝိညာဏူပနိသံ နာမရူပံ၊ နာမရူပူပနိသံ သဠာယတနံ၊ သဠာယတနူပနိသော ဖဿော၊ ဖဿူပနိသာ ဝေဒနာ၊ ဝေဒနူပနိသာ တဏှာ၊ တဏှူပနိသံ ဥပါဒာနံ၊ ဥပါဒာနူပနိသော ဘဝေါ၊ ဘဝူပနိသာ ဇာတိ၊ ဇာတူပနိသံ ဒုက္ခံ၊ ဒုက္ခူပနိသာ သဒ္ဓါ၊ သဒ္ဓူပနိသံ ပါမောဇ္ဇံ၊ ပါမောဇ္ဇူပနိသာ ပီတိ၊ ပီတူပနိသာ ပဿဒ္ဓိ၊ ပဿဒ္ဓူပနိသံ သုခံ၊ သုခူပနိသော သမာဓိ၊ သမာဓူပနိသံ ယထာဘူတဉာဏဒဿနံ၊ ယထာဘူတဉာဏဒဿနူပနိသာ နိဗ္ဗိဒာ၊ နိဗ္ဗိဒူပနိသော ဝိရာဂေါ၊ ဝိရာဂူပနိသာ ဝိမုတ္တိ၊ ဝိမုတ္တူပနိသံ ခယေဉာဏံ။>
      text <သေယျထာပိ၊ ဘိက္ခဝေ၊ ဥပရိပဗ္ဗတေ ထုလ္လဖုသိတကေ ဒေဝေ ဝဿန္တေ တံ ဥဒကံ ယထာနိန္နံ ပဝတ္တမာနံ ပဗ္ဗတကန္ဒရပဒရသာခါ ပရိပူရေတိ။ ပဗ္ဗတကန္ဒရပဒရသာခါပရိပူရာ ကုသောဗ္ဘေ ပရိပူရေန္တိ။ ကုသောဗ္ဘာ ပရိပူရာ မဟာသောဗ္ဘေ ပရိပူရေန္တိ။ မဟာသောဗ္ဘာ ပရိပူရာ ကုန္နဒိယော ပရိပူရေန္တိ။ ကုန္နဒိယော ပရိပူရာ မဟာနဒိယော ပရိပူရေန္တိ။ မဟာနဒိယော ပရိပူရာ မဟာသမုဒ္ဒံ ပရိပူရေန္တိ။>
      text <ဧဝမေဝ ခေါ၊ ဘိက္ခဝေ၊ အဝိဇ္ဇူပနိသာ သင်္ခါရာ၊ သင်္ခါရူပနိသံ ဝိညာဏံ၊ ဝိညာဏူပနိသံ နာမရူပံ၊ နာမရူပူပနိသံ သဠာယတနံ၊ သဠာယတနူပနိသော ဖဿော၊ ဖဿူပနိသာ ဝေဒနာ၊ ဝေဒနူပနိသာ တဏှာ၊ တဏှူပနိသံ ဥပါဒာနံ၊ ဥပါဒာနူပနိသော ဘဝေါ၊ ဘဝူပနိသာ ဇာတိ၊ ဇာတူပနိသံ ဒုက္ခံ၊ ဒုက္ခူပနိသာ သဒ္ဓါ၊ သဒ္ဓူပနိသံ ပါမောဇ္ဇံ၊ ပါမောဇ္ဇူပနိသာ ပီတိ၊ ပီတူပနိသာ ပဿဒ္ဓိ၊ ပဿဒ္ဓူပနိသံ သုခံ၊ သုခူပနိသော သမာဓိ၊ သမာဓူပနိသံ ယထာဘူတဉာဏဒဿနံ၊ ယထာဘူတဉာဏဒဿနူပနိသာ နိဗ္ဗိဒာ၊ နိဗ္ဗိဒူပနိသော ဝိရာဂေါ၊ ဝိရာဂူပနိသာ ဝိမုတ္တိ၊ ဝိမုတ္တူပနိသံ ခယေဉာဏန္တိ။ တတိယံ။>
    text <၄။ အညတိတ္ထိယသုတ္တံ>
      text <၂၄>, <ရာဇဂဟေ ဝိဟရတိ ဝေဠုဝနေ။ အထ ခေါ အာယသ္မာ သာရိပုတ္တော ပုဗ္ဗဏှသမယံ နိဝါသေတွာ ပတ္တစီဝရမာဒာယ ရာဇဂဟံ ပိဏ္ဍာယ ပါဝိသိ။ အထ ခေါ အာယသ္မတော သာရိပုတ္တဿ ဧတဒဟောသိ အတိပ္ပဂေါ ခေါ တာဝ ရာဇဂဟေ ပိဏ္ဍာယ စရိတုံ။ ယံနူနာဟံ ယေန အညတိတ္ထိယာနံ ပရိဗ္ဗာဇကာနံ အာရာမော တေနုပသင်္ကမေယျန္တိ။>
      text <အထ ခေါ အာယသ္မာ သာရိပုတ္တော ယေန အညတိတ္ထိယာနံ ပရိဗ္ဗာဇကာနံ အာရာမော တေနုပသင်္ကမိ၊ ဥပသင်္ကမိတွာ တေဟိ အညတိတ္ထိယေဟိ ပရိဗ္ဗာဇကေဟိ သဒ္ဓိံ သမ္မောဒိ။ သမ္မောဒနီယံ ကထံ သာရဏီယံ ဝီတိသာရေတွာ ဧကမန္တံ နိသီဒိ။ ဧကမန္တံ နိသိန္နံ ခေါ အာယသ္မန္တံ သာရိပုတ္တံ တေ အညတိတ္ထိယာ ပရိဗ္ဗာဇကာ ဧတဒဝေါစုံ>
      text <သန္တာဝုသော၊ သာရိပုတ္တ၊ ဧကေ သမဏဗြာဟ္မဏာ ကမ္မဝါဒာ သယံကတံ ဒုက္ခံ ပညပေန္တိ။ သန္တိ ပနာဝုသော သာရိပုတ္တ၊ ဧကေ သမဏဗြာဟ္မဏာ ကမ္မဝါဒာ ပရံကတံ ဒုက္ခံ ပညပေန္တိ။ သန္တာဝုသော သာရိပုတ္တ၊ ဧကေ သမဏဗြာဟ္မဏာ ကမ္မဝါဒာ သယံကတဉ္စ ပရံကတဉ္စ ဒုက္ခံ ပညပေန္တိ။ သန္တိ ပနာဝုသော သာရိပုတ္တ၊ ဧကေ သမဏဗြာဟ္မဏာ ကမ္မဝါဒာ အသယံကာရံ အပရံကာရံ အဓိစ္စသမုပ္ပန္နံ ဒုက္ခံ ပညပေန္တိ။ ဣဓ၊ ပနာဝုသော သာရိပုတ္တ၊ သမဏော ဂေါတမော ကိံဝါဒီ ကိမက္ခါယီ။ ကထံ ဗျာကရမာနာ စ မယံ ဝုတ္တဝါဒိနော စေဝ သမဏဿ ဂေါတမဿ အဿာမ၊ န စ သမဏံ ဂေါတမံ အဘူတေန အဗ္ဘာစိက္ခေယျာမ၊ ဓမ္မဿ စာနုဓမ္မံ ဗျာကရေယျာမ၊ န စ ကောစိ သဟဓမ္မိကော ဝါဒာနုပါတော ဂါရယှံ ဌာနံ အာဂစ္ဆေယျာတိ။>
      text <ပဋိစ္စသမုပ္ပန္နံ ခေါ၊ အာဝုသော၊ ဒုက္ခံ ဝုတ္တံ ဘဂဝတာ။ ကိံ ပဋိစ္စ။ ဖဿံ ပဋိစ္စ။ ဣတိ ဝဒံ ဝုတ္တဝါဒီ စေဝ ဘဂဝတော အဿ၊ န စ ဘဂဝန္တံ အဘူတေန အဗ္ဘာစိက္ခေယျ၊ ဓမ္မဿ စာနုဓမ္မံ ဗျာကရေယျ၊ န စ ကောစိ သဟဓမ္မိကော ဝါဒာနုပါတော ဂါရယှံ ဌာနံ အာဂစ္ဆေယျ။>
      text <တတြာဝုသော၊ ယေ တေ သမဏဗြာဟ္မဏာ ကမ္မဝါဒာ သယံကတံ ဒုက္ခံ ပညပေန္တိ တဒပိ ဖဿပစ္စယာ။ ယေပိ တေ သမဏဗြာဟ္မဏာ ကမ္မဝါဒာ ပရံကတံ ဒုက္ခံ ပညပေန္တိ တဒပိ ဖဿပစ္စယာ။ ယေပိ တေ သမဏဗြာဟ္မဏာ ကမ္မဝါဒာ သယံကတဉ္စ ပရံကတဉ္စ ဒုက္ခံ ပညပေန္တိ တဒပိ ဖဿပစ္စယာ။ ယေပိ တေ သမဏဗြာဟ္မဏာ ကမ္မဝါဒာ အသယံကာရံ အပရံကာရံ အဓိစ္စသမုပ္ပန္နံ ဒုက္ခံ ပညပေန္တိ တဒပိ ဖဿပစ္စယာ။>
      text <တတြာဝုသော၊ ယေ တေ သမဏဗြာဟ္မဏာ ကမ္မဝါဒာ သယံကတံ ဒုက္ခံ ပညပေန္တိ၊ တေ ဝတ အညတြ ဖဿာ ပဋိသံဝေဒိဿန္တီတိ နေတံ ဌာနံ ဝိဇ္ဇတိ။ ယေပိ တေ သမဏဗြာဟ္မဏာ ကမ္မဝါဒာ ပရံကတံ ဒုက္ခံ ပညပေန္တိ၊ တေ ဝတ အညတြ ဖဿာ ပဋိသံဝေဒိဿန္တီတိ နေတံ ဌာနံ ဝိဇ္ဇတိ။ ယေပိ တေ သမဏဗြာဟ္မဏာ ကမ္မဝါဒာ သယံကတဉ္စ ပရံကတဉ္စ ဒုက္ခံ ပညပေန္တိ၊ တေ ဝတ အညတြ ဖဿာ ပဋိသံဝေဒိဿန္တီတိ နေတံ ဌာနံ ဝိဇ္ဇတိ။ ယေပိ တေ သမဏဗြာဟ္မဏာ ကမ္မဝါဒာ အသယံကာရံ အပရံကာရံ အဓိစ္စသမုပ္ပန္နံ ဒုက္ခံ ပညပေန္တိ၊ တေ ဝတ အညတြ ဖဿာ ပဋိသံဝေဒိဿန္တီတိ နေတံ ဌာနံ ဝိဇ္ဇတီတိ။>
      text <အဿောသိ ခေါ အာယသ္မာ အာနန္ဒော အာယသ္မတော သာရိပုတ္တဿ တေဟိ အညတိတ္ထိယေဟိ ပရိဗ္ဗာဇကေဟိ သဒ္ဓိံ ဣမံ ကထာသလ္လာပံ။ အထ ခေါ အာယသ္မာ အာနန္ဒော ရာဇဂဟေ ပိဏ္ဍာယ စရိတွာ ပစ္ဆာဘတ္တံ ပိဏ္ဍပါတပဋိက္ကန္တော ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ အာယသ္မာ အာနန္ဒော ယာဝတကော အာယသ္မတော သာရိပုတ္တဿ တေဟိ အညတိတ္ထိယေဟိ ပရိဗ္ဗာဇကေဟိ သဒ္ဓိံ အဟောသိ ကထာသလ္လာပေါ တံ သဗ္ဗံ ဘဂဝတော အာရောစေသိ။>
      text <သာဓု သာဓု၊ အာနန္ဒ၊ ယထာ တံ သာရိပုတ္တော သမ္မာ ဗျာကရမာနော ဗျာကရေယျ။ ပဋိစ္စသမုပ္ပန္နံ ခေါ၊ အာနန္ဒ၊ ဒုက္ခံ ဝုတ္တံ မယာ။ ကိံ ပဋိစ္စ။ ဖဿံ ပဋိစ္စ။ ဣတိ ဝဒံ ဝုတ္တဝါဒီ စေဝ မေ အဿ၊ န စ မံ အဘူတေန အဗ္ဘာစိက္ခေယျ၊ ဓမ္မဿ စာနုဓမ္မံ ဗျာကရေယျ၊ န စ ကောစိ သဟဓမ္မိကော ဝါဒာနုပါတော ဂါရယှံ ဌာနံ အာဂစ္ဆေယျ။>
      text <တတြာနန္ဒ၊ ယေ တေ သမဏဗြာဟ္မဏာ ကမ္မဝါဒာ သယံကတံ ဒုက္ခံ ပညပေန္တိ တဒပိ ဖဿပစ္စယာ။ ယေပိ တေ။ပေ။ ယေပိ တေ။ပေ။ ယေပိ တေ သမဏဗြာဟ္မဏာ ကမ္မဝါဒာ အသယံကာရံ အပရံကာရံ အဓိစ္စသမုပ္ပန္နံ ဒုက္ခံ ပညပေန္တိ တဒပိ ဖဿပစ္စယာ။>
      text <တတြာနန္ဒ၊ ယေပိ တေ သမဏဗြာဟ္မဏာ ကမ္မဝါဒာ သယံကတံ ဒုက္ခံ ပညပေန္တိ၊ တေ ဝတ အညတြ ဖဿာ ပဋိသံဝေဒိဿန္တီတိ နေတံ ဌာနံ ဝိဇ္ဇတိ။ ယေပိ တေ။ပေ။ ယေပိ တေ။ပေ။ ယေပိ တေ သမဏဗြာဟ္မဏာ ကမ္မဝါဒာ အသယံကာရံ အပရံကာရံ အဓိစ္စသမုပ္ပန္နံ ဒုက္ခံ ပညပေန္တိ၊ တေ ဝတ အညတြ ဖဿာ ပဋိသံဝေဒိဿန္တီတိ နေတံ ဌာနံ ဝိဇ္ဇတိ။>
      text <ဧကမိဒာဟံ၊ အာနန္ဒ၊ သမယံ ဣဓေဝ ရာဇဂဟေ ဝိဟရာမိ ဝေဠုဝနေ ကလန္ဒကနိဝါပေ။ အထ ခွာဟံ၊ အာနန္ဒ၊ ပုဗ္ဗဏှသမယံ နိဝါသေတွာ ပတ္တစီဝရမာဒာယ ရာဇဂဟံ ပိဏ္ဍာယ ပါဝိသိံ။ တဿ မယှံ၊ အာနန္ဒ၊ ဧတဒဟောသိ အတိပ္ပဂေါ ခေါ တာဝ ရာဇဂဟေ ပိဏ္ဍာယ စရိတုံ။ ယံနူနာဟံ ယေန အညတိတ္ထိယာနံ ပရိဗ္ဗာဇကာနံ အာရာမော တေနုပသင်္ကမေယျန္တိ။>
      text <အထ ခွာဟံ၊ အာနန္ဒ၊ ယေန အညတိတ္ထိယာနံ ပရိဗ္ဗာဇကာနံ အာရာမော တေနုပသင်္ကမိံ၊ ဥပသင်္ကမိတွာ တေဟိ အညတိတ္ထိယေဟိ ပရိဗ္ဗာဇကေဟိ သဒ္ဓိံ သမ္မောဒိံ။ သမ္မောဒနီယံ ကထံ သာရဏီယံ ဝီတိသာရေတွာ ဧကမန္တံ နိသီဒိံ။ ဧကမန္တံ နိသိန္နံ ခေါ မံ၊ အာနန္ဒ၊ တေ အညတိတ္ထိယာ ပရိဗ္ဗာဇကာ ဧတဒဝေါစုံ>
      text <သန္တာဝုသော ဂေါတမ၊ ဧကေ သမဏဗြာဟ္မဏာ ကမ္မဝါဒာ သယံကတံ ဒုက္ခံ ပညပေန္တိ။ သန္တိ ပနာဝုသော ဂေါတမ၊ ဧကေ သမဏဗြာဟ္မဏာ ကမ္မဝါဒာ ပရံကတံ ဒုက္ခံ ပညပေန္တိ။ သန္တာဝုသော ဂေါတမ၊ ဧကေ သမဏဗြာဟ္မဏာ ကမ္မဝါဒာ သယံကတဉ္စ ပရံကတဉ္စ ဒုက္ခံ ပညပေန္တိ။ သန္တိ ပနာဝုသော ဂေါတမ၊ ဧကေ သမဏဗြာဟ္မဏာ ကမ္မဝါဒာ အသယံကာရံ အပရံကာရံ အဓိစ္စသမုပ္ပန္နံ ဒုက္ခံ ပညပေန္တိ။ ဣဓ နော အာယသ္မာ ဂေါတမော ကိံဝါဒီ ကိမက္ခါယီ။ ကထံ ဗျာကရမာနာ စ မယံ ဝုတ္တဝါဒိနော စေဝ အာယသ္မတော ဂေါတမဿ အဿာမ၊ န စ အာယသ္မန္တံ ဂေါတမံ အဘူတေန အဗ္ဘာစိက္ခေယျာမ၊ ဓမ္မဿ စာနုဓမ္မံ ဗျာကရေယျာမ၊ န စ ကောစိ သဟဓမ္မိကော ဝါဒာနုပါတော ဂါရယှံ ဌာနံ အာဂစ္ဆေယျာတိ။>
      text <ဧဝံ ဝုတ္တာဟံ၊ အာနန္ဒ၊ တေ အညတိတ္ထိယေ ပရိဗ္ဗာဇကေ ဧတဒဝေါစံ ပဋိစ္စသမုပ္ပန္နံ ခေါ၊ အာဝုသော၊ ဒုက္ခံ ဝုတ္တံ မယာ။ ကိံ ပဋိစ္စ။ ဖဿံ ပဋိစ္စ။ ဣတိ ဝဒံ ဝုတ္တဝါဒီ စေဝ မေ အဿ၊ န စ မံ အဘူတေန အဗ္ဘာစိက္ခေယျ၊ ဓမ္မဿ စာနုဓမ္မံ ဗျာကရေယျ၊ န စ ကောစိ သဟဓမ္မိကော ဝါဒာနုပါတော ဂါရယှံ ဌာနံ အာဂစ္ဆေယျာတိ။>
      text <တတြာဝုသော၊ ယေ တေ သမဏဗြာဟ္မဏာ ကမ္မဝါဒာ သယံကတံ ဒုက္ခံ ပညပေန္တိ တဒပိ ဖဿပစ္စယာ။ ယေပိ တေ။ပေ။ ယေပိ တေ။ပေ။ ယေပိ တေ သမဏဗြာဟ္မဏာ ကမ္မဝါဒာ အသယံကာရံ အပရံကာရံ အဓိစ္စသမုပ္ပန္နံ ဒုက္ခံ ပညပေန္တိ တဒပိ ဖဿပစ္စယာ။>
      text <တတြာဝုသော၊ ယေ တေ သမဏဗြာဟ္မဏာ ကမ္မဝါဒာ သယံကတံ ဒုက္ခံ ပညပေန္တိ၊ တေ ဝတ အညတြ ဖဿာ ပဋိသံဝေဒိဿန္တီတိ နေတံ ဌာနံ ဝိဇ္ဇတိ။ ယေပိ တေ။ပေ။ ယေပိ တေ။ပေ။ ယေပိ တေ သမဏဗြာဟ္မဏာ ကမ္မဝါဒာ အသယံကာရံ အပရံကာရံ အဓိစ္စသမုပ္ပန္နံ ဒုက္ခံ ပညပေန္တိ၊ တေ ဝတ အညတြ ဖဿာ ပဋိသံဝေဒိဿန္တီတိ နေတံ ဌာနံ ဝိဇ္ဇတီတိ။ အစ္ဆရိယံ ဘန္တေ၊ အဗ္ဘုတံ ဘန္တေ။ ယတြ ဟိ နာမ ဧကေန ပဒေန သဗ္ဗော အတ္ထော ဝုတ္တော ဘဝိဿတိ။ သိယာ နု ခေါ၊ ဘန္တေ၊ ဧသေဝတ္ထော ဝိတ္ထာရေန ဝုစ္စမာနော ဂမ္ဘီရော စေဝ အဿ ဂမ္ဘီရာဝဘာသော စာတိ။>
      text <တေန ဟာနန္ဒ၊ တညေဝေတ္ထ ပဋိဘာတူတိ။ သစေ မံ၊ ဘန္တေ၊ ဧဝံ ပုစ္ဆေယျုံ ဇရာမရဏံ၊ အာဝုသော အာနန္ဒ၊ ကိံနိဒာနံ ကိံသမုဒယံ ကိံဇာတိကံ ကိံပဘဝန္တိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျံ ဇရာမရဏံ ခေါ၊ အာဝုသော၊ ဇာတိနိဒာနံ ဇာတိသမုဒယံ ဇာတိဇာတိကံ ဇာတိပဘဝန္တိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျံ။>
      text <သစေ မံ၊ ဘန္တေ၊ ဧဝံ ပုစ္ဆေယျုံ ဇာတိ ပနာဝုသော အာနန္ဒ၊ ကိံနိဒာနာ ကိံသမုဒယာ ကိံဇာတိကာ ကိံပဘဝါတိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျံ ဇာတိ ခေါ၊ အာဝုသော၊ ဘဝနိဒာနာ ဘဝသမုဒယာ ဘဝဇာတိကာ ဘဝပ္ပဘဝါတိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျံ။>
      text <သစေ မံ၊ ဘန္တေ၊ ဧဝံ ပုစ္ဆေယျုံ ဘဝေါ ပနာဝုသော အာနန္ဒ၊ ကိံနိဒာနော ကိံသမုဒယော ကိံဇာတိကော ကိံပဘဝေါတိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျံ ဘဝေါ ခေါ၊ အာဝုသော၊ ဥပါဒာနနိဒာနော ဥပါဒာနသမုဒယော ဥပါဒာနဇာတိကော ဥပါဒာနပ္ပဘဝေါတိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျံ။>
      text <သစေ မံ၊ ဘန္တေ၊ ဧဝံ ပုစ္ဆေယျုံ ဥပါဒာနံ ပနာဝုသော။ပေ။ တဏှာ ပနာဝုသော။ပေ။ ဝေဒနာ ပနာဝုသော။ပေ။ သစေ မံ၊ ဘန္တေ၊ ဧဝံ ပုစ္ဆေယျုံ ဖဿော ပနာဝုသော အာနန္ဒ၊ ကိံနိဒာနော ကိံသမုဒယော ကိံဇာတိကော ကိံပဘဝေါတိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျံ ဖဿော ခေါ၊ အာဝုသော၊ သဠာယတနနိဒာနော သဠာယတနသမုဒယော သဠာယတနဇာတိကော သဠာယတနပ္ပဘဝေါတိ။ ဆန္နံတွေဝ၊ အာဝုသော၊ ဖဿာယတနာနံ အသေသဝိရာဂနိရောဓာ ဖဿနိရောဓော၊ ဖဿနိရောဓာ ဝေဒနာနိရောဓော၊ ဝေဒနာနိရောဓာ တဏှာနိရောဓော၊ တဏှာနိရောဓာ ဥပါဒာနနိရောဓော၊ ဥပါဒာနနိရောဓာ ဘဝနိရောဓော၊ ဘဝနိရောဓာ ဇာတိနိရောဓော၊ ဇာတိနိရောဓာ ဇရာမရဏံ သောကပရိဒေဝဒုက္ခဒောမနဿုပါယာသာ နိရုဇ္ဈန္တိ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျန္တိ။ စတုတ္ထံ။>
    text <၅။ ဘူမိဇသုတ္တံ>
      text <၂၅>, <သာဝတ္ထိယံ ဝိဟရတိ။ အထ ခေါ အာယသ္မာ ဘူမိဇော သာယနှသမယံ ပဋိသလ္လာနာ ဝုဋ္ဌိတော ယေနာယသ္မာ သာရိပုတ္တော တေနုပသင်္ကမိ၊ ဥပသင်္ကမိတွာ အာယသ္မတာ သာရိပုတ္တေန သဒ္ဓိံ သမ္မောဒိ။ သမ္မောဒနီယံ ကထံ သာရဏီယံ ဝီတိသာရေတွာ ဧကမန္တံ နိသီဒိ။ ဧကမန္တံ နိသိန္နော ခေါ အာယသ္မာ ဘူမိဇော အာယသ္မန္တံ သာရိပုတ္တံ ဧတဒဝေါစ>
      text <သန္တာဝုသော သာရိပုတ္တ၊ ဧကေ သမဏဗြာဟ္မဏာ ကမ္မဝါဒာ သယံကတံ သုခဒုက္ခံ ပညပေန္တိ။ သန္တိ ပနာဝုသော သာရိပုတ္တ၊ ဧကေ သမဏဗြာဟ္မဏာ ကမ္မဝါဒာ ပရံကတံ သုခဒုက္ခံ ပညပေန္တိ။ သန္တာဝုသော သာရိပုတ္တ၊ ဧကေ သမဏဗြာဟ္မဏာ ကမ္မဝါဒာ သယံကတဉ္စ ပရံကတဉ္စ သုခဒုက္ခံ ပညပေန္တိ။ သန္တိ ပနာဝုသော သာရိပုတ္တ၊ ဧကေ သမဏဗြာဟ္မဏာ ကမ္မဝါဒာ အသယံကာရံ အပရံကာရံ အဓိစ္စသမုပ္ပန္နံ သုခဒုက္ခံ ပညပေန္တိ။ ဣဓ နော၊ အာဝုသော သာရိပုတ္တ၊ ဘဂဝါ ကိံဝါဒီ ကိမက္ခါယီ၊ ကထံ ဗျာကရမာနာ စ မယံ ဝုတ္တဝါဒိနော စေဝ ဘဂဝတော အဿာမ၊ န စ ဘဂဝန္တံ အဘူတေန အဗ္ဘာစိက္ခေယျာမ၊ ဓမ္မဿ စာနုဓမ္မံ ဗျာကရေယျာမ၊ န စ ကောစိ သဟဓမ္မိကော ဝါဒာနုပါတော ဂါရယှံ ဌာနံ အာဂစ္ဆေယျာတိ။>
      text <ပဋိစ္စသမုပ္ပန္နံ ခေါ၊ အာဝုသော၊ သုခဒုက္ခံ ဝုတ္တံ ဘဂဝတာ။ ကိံ ပဋိစ္စ။ ဖဿံ ပဋိစ္စ။ ဣတိ ဝဒံ ဝုတ္တဝါဒီ စေဝ ဘဂဝတော အဿ၊ န စ ဘဂဝန္တံ အဘူတေန အဗ္ဘာစိက္ခေယျ၊ ဓမ္မဿ စာနုဓမ္မံ ဗျာကရေယျ၊ န စ ကောစိ သဟဓမ္မိကော ဝါဒာနုပါတော ဂါရယှံ ဌာနံ အာဂစ္ဆေယျ။>
      text <တတြာဝုသော၊ ယေ တေ သမဏဗြာဟ္မဏာ ကမ္မဝါဒာ သယံကတံ သုခဒုက္ခံ ပညပေန္တိ၊ တဒပိ ဖဿပစ္စယာ။ ယေပိ တေ။ပေ။ ယေပိ တေ။ပေ။ ယေပိ တေ သမဏဗြာဟ္မဏာ ကမ္မဝါဒာ အသယံကာရံ အပရံကာရံ အဓိစ္စသမုပ္ပန္နံ သုခဒုက္ခံ ပညပေန္တိ၊ တဒပိ ဖဿပစ္စယာ။>
      text <တတြာဝုသော၊ ယေ တေ သမဏဗြာဟ္မဏာ ကမ္မဝါဒာ သယံကတံ သုခဒုက္ခံ ပညပေန္တိ၊ တေ ဝတ အညတြ ဖဿာ ပဋိသံဝေဒိဿန္တီတိ နေတံ ဌာနံ ဝိဇ္ဇတိ။ ယေပိ တေ။ပေ။။ ယေပိ တေ။ပေ။ ယေပိ တေ သမဏဗြာဟ္မဏာ ကမ္မဝါဒာ အသယံကာရံ အပရံကာရံ အဓိစ္စသမုပ္ပန္နံ သုခဒုက္ခံ ပညပေန္တိ၊ တေ ဝတ အညတြ ဖဿာ ပဋိသံဝေဒိဿန္တီတိ နေတံ ဌာနံ ဝိဇ္ဇတီတိ။>
      text <အဿောသိ ခေါ အာယသ္မာ အာနန္ဒော အာယသ္မတော သာရိပုတ္တဿ အာယသ္မတာ ဘူမိဇေန သဒ္ဓိံ ဣမံ ကထာသလ္လာပံ။ အထ ခေါ အာယသ္မာ အာနန္ဒော ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ အာယသ္မာ အာနန္ဒော ယာဝတကော အာယသ္မတော သာရိပုတ္တဿ အာယသ္မတာ ဘူမိဇေန သဒ္ဓိံ အဟောသိ ကထာသလ္လာပေါ တံ သဗ္ဗံ ဘဂဝတော အာရောစေသိ။>
      text <သာဓု သာဓု၊ အာနန္ဒ၊ ယထာ တံ သာရိပုတ္တော သမ္မာ ဗျာကရမာနော ဗျာကရေယျ။ ပဋိစ္စသမုပ္ပန္နံ ခေါ၊ အာနန္ဒ၊ သုခဒုက္ခံ ဝုတ္တံ မယာ။ ကိံ ပဋိစ္စ။ ဖဿံ ပဋိစ္စ။ ဣတိ ဝဒံ ဝုတ္တဝါဒီ စေဝ မေ အဿ၊ န စ မံ အဘူတေန အဗ္ဘာစိက္ခေယျ၊ ဓမ္မဿ စာနုဓမ္မံ ဗျာကရေယျ၊ န စ ကောစိ သဟဓမ္မိကော ဝါဒာနုပါတော ဂါရယှံ ဌာနံ အာဂစ္ဆေယျ။>
      text <တတြာနန္ဒ၊ ယေ တေ သမဏဗြာဟ္မဏာ ကမ္မဝါဒာ သယံကတံ သုခဒုက္ခံ ပညပေန္တိ တဒပိ ဖဿပစ္စယာ။ ယေပိ တေ။ပေ။ ယေပိ တေ။ပေ။ ယေပိ တေ သမဏဗြာဟ္မဏာ ကမ္မဝါဒာ အသယံကာရံ အပရံကာရံ အဓိစ္စသမုပ္ပန္နံ သုခဒုက္ခံ ပညပေန္တိ တဒပိ ဖဿပစ္စယာ။>
      text <တတြာနန္ဒ၊ ယေ တေ သမဏဗြာဟ္မဏာ ကမ္မဝါဒာ သယံကတံ သုခဒုက္ခံ ပညပေန္တိ၊ တေ ဝတ အညတြ ဖဿာ ပဋိသံဝေဒိဿန္တီတိ နေတံ ဌာနံ ဝိဇ္ဇတိ။ ယေပိ တေ။ပေ။ ယေပိ တေ။ပေ။ ယေပိ တေ သမဏဗြာဟ္မဏာကမ္မဝါဒာ အသယံကာရံ အပရံကာရံ အဓိစ္စသမုပ္ပန္နံ သုခဒုက္ခံ ပညပေန္တိ၊ တေ ဝတ အညတြ ဖဿာ ပဋိသံဝေဒိဿန္တီတိ နေတံ ဌာနံ ဝိဇ္ဇတိ။>
      text <ကာယေ ဝါ ဟာနန္ဒ၊ သတိ ကာယသဉ္စေတနာဟေတု ဥပ္ပဇ္ဇတိ အဇ္ဈတ္တံ သုခဒုက္ခံ။ ဝါစာယ ဝါ ဟာနန္ဒ၊ သတိ ဝစီသဉ္စေတနာဟေတု ဥပ္ပဇ္ဇတိ အဇ္ဈတ္တံ သုခဒုက္ခံ။ မနေ ဝါ ဟာနန္ဒ၊ သတိ မနောသဉ္စေတနာဟေတု ဥပ္ပဇ္ဇတိ အဇ္ဈတ္တံ သုခဒုက္ခံ အဝိဇ္ဇာပစ္စယာ စ။>
      text <သာမံ ဝါ တံ၊ အာနန္ဒ၊ ကာယသင်္ခါရံ အဘိသင်္ခရောတိ၊ ယံပစ္စယာဿ တံ ဥပ္ပဇ္ဇတိ အဇ္ဈတ္တံ သုခဒုက္ခံ။ ပရေ ဝါ တံ၊ အာနန္ဒ၊ ကာယသင်္ခါရံ အဘိသင်္ခရောန္တိ၊ ယံပစ္စယာဿ တံ ဥပ္ပဇ္ဇတိ အဇ္ဈတ္တံ သုခဒုက္ခံ။ သမ္ပဇာနော ဝါ တံ၊ အာနန္ဒ၊ ကာယသင်္ခါရံ အဘိသင်္ခရောတိ ယံပစ္စယာဿ တံ ဥပ္ပဇ္ဇတိ အဇ္ဈတ္တံ သုခဒုက္ခံ။ အသမ္ပဇာနော ဝါ တံ၊ အာနန္ဒ၊ ကာယသင်္ခါရံ အဘိသင်္ခရောတိ ယံပစ္စယာဿ တံ ဥပ္ပဇ္ဇတိ အဇ္ဈတ္တံ သုခဒုက္ခံ။>
      text <သာမံ ဝါ တံ၊ အာနန္ဒ၊ ဝစီသင်္ခါရံ အဘိသင်္ခရောတိ ယံပစ္စယာဿ တံ ဥပ္ပဇ္ဇတိ အဇ္ဈတ္တံ သုခဒုက္ခံ။ ပရေ ဝါ တံ၊ အာနန္ဒ၊ ဝစီသင်္ခါရံ အဘိသင်္ခရောန္တိ ယံပစ္စယာဿ တံ ဥပ္ပဇ္ဇတိ အဇ္ဈတ္တံ သုခဒုက္ခံ။ သမ္ပဇာနော ဝါ တံ၊ အာနန္ဒ။ပေ။ အသမ္ပဇာနော ဝါ တံ၊ အာနန္ဒ၊ ဝစီသင်္ခါရံ အဘိသင်္ခရောတိ ယံပစ္စယာဿ တံ ဥပ္ပဇ္ဇတိ အဇ္ဈတ္တံ သုခဒုက္ခံ။>
      text <သာမံ ဝါ တံ၊ အာနန္ဒ၊ မနောသင်္ခါရံ အဘိသင်္ခရောတိ ယံပစ္စယာဿ တံ ဥပ္ပဇ္ဇတိ အဇ္ဈတ္တံ သုခဒုက္ခံ။ ပရေ ဝါ တံ၊ အာနန္ဒ၊ မနောသင်္ခါရံ အဘိသင်္ခရောန္တိ ယံပစ္စယာဿ တံ ဥပ္ပဇ္ဇတိ အဇ္ဈတ္တံ သုခဒုက္ခံ။ သမ္ပဇာနော ဝါ တံ၊ အာနန္ဒ။ပေ။ အသမ္ပဇာနော ဝါ တံ၊ အာနန္ဒ၊ မနောသင်္ခါရံ အဘိသင်္ခရောတိ ယံပစ္စယာဿ တံ ဥပ္ပဇ္ဇတိ အဇ္ဈတ္တံ သုခဒုက္ခံ။>
      text <ဣမေသု၊ အာနန္ဒ၊ ဓမ္မေသု အဝိဇ္ဇာ အနုပတိတာ။ အဝိဇ္ဇာယ တွေဝ၊ အာနန္ဒ၊ အသေသဝိရာဂနိရောဓာ သော ကာယော န ဟောတိ ယံပစ္စယာဿ တံ ဥပ္ပဇ္ဇတိ အဇ္ဈတ္တံ သုခဒုက္ခံ။ သာ ဝါစာ န ဟောတိ ယံပစ္စယာဿ တံ ဥပ္ပဇ္ဇတိ အဇ္ဈတ္တံ သုခဒုက္ခံ။ သော မနော န ဟောတိ ယံပစ္စယာဿ တံ ဥပ္ပဇ္ဇတိ အဇ္ဈတ္တံ သုခဒုက္ခံ။ ခေတ္တံ တံ န ဟောတိ။ပေ။ ဝတ္ထု တံ န ဟောတိ။ပေ။ အာယတနံ တံ န ဟောတိ။ပေ။ အဓိကရဏံ တံ န ဟောတိ ယံပစ္စယာဿ တံ ဥပ္ပဇ္ဇတိ အဇ္ဈတ္တံ သုခဒုက္ခန္တိ။ ပဉ္စမံ။>
    text <၆။ ဥပဝါဏသုတ္တံ>
      text <၂၆>, <သာဝတ္ထိယံ ဝိဟရတိ။ အထ ခေါ အာယသ္မာ ဥပဝါဏော ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ အာယသ္မာ ဥပဝါဏော ဘဂဝန္တံ ဧတဒဝေါစ>
      text <သန္တိ၊ ဘန္တေ၊ ဧကေ သမဏဗြာဟ္မဏာ သယံကတံ ဒုက္ခံ ပညပေန္တိ။ သန္တိ ပန၊ ဘန္တေ၊ ဧကေ သမဏဗြာဟ္မဏာ ပရံကတံ ဒုက္ခံ ပညပေန္တိ။ သန္တိ ပန၊ ဘန္တေ၊ ဧကေ သမဏဗြာဟ္မဏာ သယံကတဉ္စ ပရံကတဉ္စ ဒုက္ခံ ပညပေန္တိ။ သန္တိ ပန၊ ဘန္တေ၊ ဧကေ သမဏဗြာဟ္မဏာ အသယံကာရံ အပရံကာရံ အဓိစ္စသမုပ္ပန္နံ ဒုက္ခံ ပညပေန္တိ။ ဣဓ နော၊ ဘန္တေ၊ ဘဂဝါ ကိံဝါဒီ ကိမက္ခါယီ ကထံ ဗျာကရမာနာ စ မယံ ဝုတ္တဝါဒိနော စေဝ ဘဂဝတော အဿာမ၊ န စ ဘဂဝန္တံ အဘူတေန အဗ္ဘာစိက္ခေယျာမ၊ ဓမ္မဿ စာနုဓမ္မံ ဗျာကရေယျာမ၊ န စ ကောစိ သဟဓမ္မိကော ဝါဒာနုပါတော ဂါရယှံ ဌာနံ အာဂစ္ဆေယျာတိ။>
      text <ပဋိစ္စသမုပ္ပန္နံ ခေါ၊ ဥပဝါဏ၊ ဒုက္ခံ ဝုတ္တံ မယာ။ ကိံ ပဋိစ္စ။ ဖဿံ ပဋိစ္စ။ ဣတိ ဝဒံ ဝုတ္တဝါဒီ စေဝ မေ အဿ၊ န စ မံ အဘူတေန အဗ္ဘာစိက္ခေယျ၊ ဓမ္မဿ စာနုဓမ္မံ ဗျာကရေယျ၊ န စ ကောစိ သဟဓမ္မိကော ဝါဒာနုပါတော ဂါရယှံ ဌာနံ အာဂစ္ဆေယျ။>
      text <တတြ၊ ဥပဝါဏ၊ ယေ တေ သမဏဗြာဟ္မဏာ သယံကတံ ဒုက္ခံ ပညပေန္တိ၊ တဒပိ ဖဿပစ္စယာ။ ယေပိ တေ။ပေ။ ယေပိ တေ။ပေ။ ယေပိ တေ သမဏဗြာဟ္မဏာ အသယံကာရံ အပရံကာရံ အဓိစ္စသမုပ္ပန္နံ ဒုက္ခံ ပညပေန္တိ တဒပိ ဖဿပစ္စယာ။>
      text <တတြ၊ ဥပဝါဏ၊ ယေ တေ သမဏဗြာဟ္မဏာ သယံကတံ ဒုက္ခံ ပညပေန္တိ၊ တေ ဝတ အည ဖဿာ ပဋိသံဝေဒိဿန္တီတိ နေတံ ဌာနံ ဝိဇ္ဇတိ။ ယေပိ တေ။ပေ။ ယေပိ တေ။ပေ။ ယေပိ တေ သမဏဗြာဟ္မဏာ အသယံကာရံ အပရံကာရံ အဓိစ္စသမုပ္ပန္နံ ဒုက္ခံ ပညပေန္တိ၊ တေ ဝတ အညတြ ဖဿာ ပဋိသံဝေဒိဿန္တီတိ နေတံ ဌာနံ ဝိဇ္ဇတီတိ။ ဆဋ္ဌံ။>
    text <၇။ ပစ္စယသုတ္တံ>
      text <၂၇>, <သာဝတ္ထိယံ ဝိဟရတိ။ပေ။ အဝိဇ္ဇာပစ္စယာ၊ ဘိက္ခဝေ၊ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <ကတမဉ္စ၊ ဘိက္ခဝေ၊ ဇရာမရဏံ။ ယာ တေသံ တေသံ သတ္တာနံ တမှိ တမှိ သတ္တနိကာယေ ဇရာ ဇီရဏတာ ခဏ္ဍိစ္စံ ပါလိစ္စံ ဝလိတ္တစတာ အာယုနော သံဟာနိ ဣန္ဒြိယာနံ ပရိပါကော အယံ ဝုစ္စတိ ဇရာ။ ယာ တေသံ တေသံ သတ္တာနံ တမှာ တမှာ သတ္တနိကာယာ စုတိ စဝနတာ ဘေဒော အန္တရဓာနံ မစ္စု မရဏံ ကာလကိရိယာ ခန္ဓာနံ ဘေဒော ကဠေဝရဿ နိက္ခေပေါ၊ ဣဒံ ဝုစ္စတိ မရဏံ။ ဣတိ အယဉ္စ ဇရာ ဣဒဉ္စ မရဏံ။ ဣဒံ ဝုစ္စတိ၊ ဘိက္ခဝေ၊ ဇရာမရဏံ။ ဇာတိသမုဒယာ ဇရာမရဏသမုဒယော၊ ဇာတိနိရောဓာ ဇရာမရဏနိရောဓော။ အယမေဝ အရိယော အဋ္ဌင်္ဂိကော မဂ္ဂေါ ဇရာမရဏနိရောဓဂါမိနီ ပဋိပဒာ။ သေယျထိဒံ သမ္မာဒိဋ္ဌိ၊ သမ္မာသင်္ကပ္ပေါ၊ သမ္မာဝါစာ၊ သမ္မာကမ္မန္တော၊ သမ္မာအာဇီဝေါ၊ သမ္မာဝါယာမော၊ သမ္မာသတိ၊ သမ္မာသမာဓိ။>
      text <ကတမာ စ၊ ဘိက္ခဝေ၊ ဇာတိ။ပေ။ ကတမော စ၊ ဘိက္ခဝေ၊ ဘဝေါ။ ကတမဉ္စ၊ ဘိက္ခဝေ၊ ဥပါဒာနံ။ ကတမာ စ၊ ဘိက္ခဝေ၊ တဏှာ။ ကတမာ စ၊ ဘိက္ခဝေ၊ ဝေဒနာ။ ကတမော စ၊ ဘိက္ခဝေ၊ ဖဿော။ ကတမဉ္စ၊ ဘိက္ခဝေ၊ သဠာယတနံ။ ကတမဉ္စ၊ ဘိက္ခဝေ၊ နာမရူပံ။ ကတမဉ္စ၊ ဘိက္ခဝေ၊ ဝိညာဏံ။>
      text <ကတမေ စ၊ ဘိက္ခဝေ၊ သင်္ခါရာ။ တယောမေ၊ ဘိက္ခဝေ၊ သင်္ခါရာ ကာယသင်္ခါရော၊ ဝစီသင်္ခါရော၊ စိတ္တသင်္ခါရော။ ဣမေ ဝုစ္စန္တိ၊ ဘိက္ခဝေ၊ သင်္ခါရာ။ အဝိဇ္ဇာသမုဒယာ သင်္ခါရသမုဒယော၊ အဝိဇ္ဇာနိရောဓာ သင်္ခါရနိရောဓော။ အယမေဝ အရိယော အဋ္ဌင်္ဂိကော မဂ္ဂေါ သင်္ခါရနိရောဓဂါမိနီ ပဋိပဒာ။ သေယျထိဒံ သမ္မာဒိဋ္ဌိ။ပေ။ သမ္မာသမာဓိ။>
      text <ယတော ခေါ၊ ဘိက္ခဝေ၊ အရိယသာဝကော ဧဝံ ပစ္စယံ ပဇာနာတိ၊ ဧဝံ ပစ္စယသမုဒယံ ပဇာနာတိ၊ ဧဝံ ပစ္စယနိရောဓံ ပဇာနာတိ၊ ဧဝံ ပစ္စယနိရောဓဂါမိနိံ ပဋိပဒံ ပဇာနာတိ။ အယံ ဝုစ္စတိ၊ ဘိက္ခဝေ၊ အရိယသာဝကော ဒိဋ္ဌိသမ္ပန္နော ဣတိပိ၊ ဒဿနသမ္ပန္နော ဣတိပိ၊ အာဂတော ဣမံ သဒ္ဓမ္မံ ဣတိပိ၊ ပဿတိ ဣမံ သဒ္ဓမ္မံ ဣတိပိ၊ သေက္ခေန ဉာဏေန သမန္နာဂတော ဣတိပိ၊ သေက္ခါယ ဝိဇ္ဇာယ သမန္နာဂတော ဣတိပိ၊ ဓမ္မသောတံ သမာပန္နော ဣတိပိ၊ အရိယော နိဗ္ဗေဓိကပညော ဣတိပိ၊ အမတဒွာရံ အာဟစ္စ တိဋ္ဌတိ ဣတိပီတိ။ သတ္တမံ။>
    text <၈။ ဘိက္ခုသုတ္တံ>
      text <၂၈>, <သာဝတ္ထိယံ ဝိဟရတိ။ပေ။ တတြ ခေါ။ပေ။ ဣဓ၊ ဘိက္ခဝေ၊ ဘိက္ခု ဇရာမရဏံ ပဇာနာတိ၊ ဇရာမရဏသမုဒယံ ပဇာနာတိ၊ ဇရာမရဏနိရောဓံ ပဇာနာတိ၊ ဇရာမရဏနိရောဓဂါမိနိံ ပဋိပဒံ ပဇာနာတိ၊ ဇာတိံ ပဇာနာတိ။ပေ။ ဘဝံ ပဇာနာတိ။ ဥပါဒာနံ ပဇာနာတိ။ တဏှံ ပဇာနာတိ။ ဝေဒနံ ပဇာနာတိ။ ဖဿံ ပဇာနာတိ။ သဠာယတနံ ပဇာနာတိ။ နာမရူပံ ပဇာနာတိ။ ဝိညာဏံ ပဇာနာတိ။ သင်္ခါရေ ပဇာနာတိ၊ သင်္ခါရသမုဒယံ ပဇာနာတိ၊ သင်္ခါရနိရောဓံ ပဇာနာတိ၊ သင်္ခါရနိရောဓဂါမိနိံ ပဋိပဒံ ပဇာနာတိ။>
      text <ကတမဉ္စ၊ ဘိက္ခဝေ၊ ဇရာမရဏံ။ ယာ တေသံ တေသံ သတ္တာနံ တမှိ တမှိ သတ္တနိကာယေ ဇရာ ဇီရဏတာ ခဏ္ဍိစ္စံ ပါလိစ္စံ ဝလိတ္တစတာ အာယုနော သံဟာနိ ဣန္ဒြိယာနံ ပရိပါကော အယံ ဝုစ္စတိ ဇရာ။ ယာ တေသံ တေသံ သတ္တာနံ တမှာ တမှာ သတ္တနိကာယာ စုတိ စဝနတာ ဘေဒော အန္တရဓာနံ မစ္စု မရဏံ ကာလကိရိယာ ခန္ဓာနံ ဘေဒော ကဠေဝရဿ နိက္ခေပေါ၊ ဣဒံ ဝုစ္စတိ မရဏံ။ ဣတိ အယံ စ ဇရာ ဣဒဉ္စ မရဏံ။ ဣဒံ ဝုစ္စတိ၊ ဘိက္ခဝေ၊ ဇရာမရဏံ။ ဇာတိသမုဒယာ ဇရာမရဏသမုဒယော၊ ဇာတိနိရောဓာ ဇရာမရဏနိရောဓော။ အယမေဝ အရိယော အဋ္ဌင်္ဂိကော မဂ္ဂေါ ဇရာမရဏနိရောဓဂါမိနီ ပဋိပဒာ။ သေယျထိဒံ သမ္မာဒိဋ္ဌိ။ပေ။ သမ္မာသမာဓိ။>
      text <ကတမာ စ၊ ဘိက္ခဝေ၊ ဇာတိ။ပေ။ ကတမော စ၊ ဘိက္ခဝေ၊ ဘဝေါ။ ကတမဉ္စ၊ ဘိက္ခဝေ၊ ဥပါဒာနံ။ ဝေဒနာ။ ဖဿော။ သဠာယတနံ။ နာမရူပံ။ ဝိညာဏံ။>
      text <ကတမေ စ၊ ဘိက္ခဝေ၊ သင်္ခါရာ။ တယောမေ၊ ဘိက္ခဝေ၊ သင်္ခါရာ ကာယသင်္ခါရော၊ ဝစီသင်္ခါရော၊ စိတ္တသင်္ခါရော။ ဣမေ ဝုစ္စန္တိ၊ ဘိက္ခဝေ၊ သင်္ခါရာ။ အဝိဇ္ဇာသမုဒယာ သင်္ခါရသမုဒယော၊ အဝိဇ္ဇာနိရောဓာ သင်္ခါရနိရောဓော။ အယမေဝ အရိယော အဋ္ဌင်္ဂိကော မဂ္ဂေါ သင်္ခါရနိရောဓဂါမိနီ ပဋိပဒာ။ သေယျထိဒံ သမ္မာဒိဋ္ဌိ။ပေ။ သမ္မာသမာဓိ။>
      text <ယတော ခေါ၊ ဘိက္ခဝေ၊ ဘိက္ခု ဧဝံ ဇရာမရဏံ ပဇာနာတိ၊ ဧဝံ ဇရာမရဏသမုဒယံ ပဇာနာတိ၊ ဧဝံ ဇရာမရဏနိရောဓံ ပဇာနာတိ၊ ဧဝံ ဇရာမရဏနိရောဓဂါမိနိံ ပဋိပဒံ ပဇာနာတိ၊ ဧဝံ ဇာတိံ ပဇာနာတိ။ပေ။ ဘဝံ။ ဥပါဒာနံ။ တဏှံ။ ဝေဒနံ။ ဖဿံ။ သဠာယတနံ။ နာမရူပံ။ ဝိညာဏံ။ သင်္ခါရေ။ သင်္ခါရသမုဒယံ။ သင်္ခါရနိရောဓံ။ ဧဝံ သင်္ခါရနိရောဓဂါမိနိံ ပဋိပဒံ ပဇာနာတိ။ အယံ ဝုစ္စတိ၊ ဘိက္ခဝေ၊ ဘိက္ခု ဒိဋ္ဌိသမ္ပန္နော ဣတိပိ၊ ဒဿနသမ္ပန္နော ဣတိပိ၊ အာဂတော ဣမံ သဒ္ဓမ္မံ ဣတိပိ၊ ပဿတိ ဣမံ သဒ္ဓမ္မံ ဣတိပိ၊ သေက္ခေန ဉာဏေန သမန္နာဂတော ဣတိပိ၊ သေက္ခါယ ဝိဇ္ဇာယ သမန္နာဂတော ဣတိပိ၊ ဓမ္မသောတံ သမာပန္နော ဣတိပိ၊ အရိယော နိဗ္ဗေဓိကပညော ဣတိပိ၊ အမတဒွာရံ အာဟစ္စ တိဋ္ဌတိ ဣတိပီတိ။ အဋ္ဌမံ။>
    text <၉။ သမဏဗြာဟ္မဏသုတ္တံ>
      text <၂၉>, <သာဝတ္ထိယံ ဝိဟရတိ။ပေ။ တတြ ခေါ။ပေ။ ယေ ဟိ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဇရာမရဏံ န ပရိဇာနန္တိ၊ ဇရာမရဏသမုဒယံ န ပရိဇာနန္တိ၊ ဇရာမရဏနိရောဓံ န ပရိဇာနန္တိ၊ ဇရာမရဏနိရောဓဂါမိနိံ ပဋိပဒံ န ပရိဇာနန္တိ၊ ဇာတိံ န ပရိဇာနန္တိ။ပေ။ ဘဝံ။ ဥပါဒာနံ။ တဏှံ။ ဝေဒနံ။ ဖဿံ။ သဠာယတနံ။ နာမရူပံ။ ဝိညာဏံ။ သင်္ခါရေ။ သင်္ခါရသမုဒယံ။ သင်္ခါရနိရောဓံ။ သင်္ခါရနိရောဓဂါမိနိံ ပဋိပဒံ န ပရိဇာနန္တိ။ န မေတေ၊ ဘိက္ခဝေ၊ သမဏာ ဝါ ဗြာဟ္မဏာ ဝါ သမဏေသု ဝါ သမဏသမ္မတာ ဗြာဟ္မဏေသု ဝါ ဗြာဟ္မဏသမ္မတာ။ န စ ပနေတေ အာယသ္မန္တော သာမညတ္ထံ ဝါ ဗြဟ္မညတ္ထံ ဝါ ဒိဋ္ဌေဝ ဓမ္မေ သယံ အဘိညာ သစ္ဆိကတွာ ဥပသမ္ပဇ္ဇ ဝိဟရန္တိ။>
      text <ယေ စ ခေါ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဇရာမရဏံ ပရိဇာနန္တိ၊ ဇရာမရဏသမုဒယံ ပရိဇာနန္တိ၊ ဇရာမရဏနိရောဓံ ပရိဇာနန္တိ၊ ဇရာမရဏနိရောဓဂါမိနိံ ပဋိပဒံ ပရိဇာနန္တိ၊ ဇာတိံ ပရိဇာနန္တိ။ပေ။ ဘဝံ။ ဥပါဒာနံ။ တဏှံ။ ဝေဒနံ။ ဖဿံ။ သဠာယတနံ။ နာမရူပံ။ ဝိညာဏံ။ သင်္ခါရေ ပရိဇာနန္တိ၊ သင်္ခါရသမုဒယံ ပရိဇာနန္တိ၊ သင်္ခါရနိရောဓံ ပရိဇာနန္တိ၊ သင်္ခါရနိရောဓဂါမိနိံ ပဋိပဒံ ပရိဇာနန္တိ။ တေ ခေါ မေ၊ ဘိက္ခဝေ၊ သမဏာ ဝါ ဗြာဟ္မဏာ ဝါ သမဏေသု စေဝ သမဏသမ္မတာ ဗြာဟ္မဏေသု စ ဗြာဟ္မဏသမ္မတာ။ တေ စ ပနာယသ္မန္တော သာမညတ္ထဉ္စ ဗြဟ္မညတ္ထဉ္စ ဒိဋ္ဌေဝ ဓမ္မေ သယံ အဘိညာ သစ္ဆိကတွာ ဥပသမ္ပဇ္ဇ ဝိဟရန္တီတိ။ နဝမံ။>
    text <၁၀။ ဒုတိယသမဏဗြာဟ္မဏသုတ္တံ>
      text <၃၀>, <သာဝတ္ထိယံ ဝိဟရတိ။ပေ။ တတြ ခေါ။ပေ။ ယေ ဟိ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဇရာမရဏံ နပ္ပဇာနန္တိ၊ ဇရာမရဏသမုဒယံ နပ္ပဇာနန္တိ၊ ဇရာမရဏနိရောဓံ နပ္ပဇာနန္တိ၊ ဇရာမရဏနိရောဓဂါမိနိံ ပဋိပဒံ နပ္ပဇာနန္တိ တေ ဝတ ဇရာမရဏံ သမတိက္ကမ္မ ဌဿန္တီတိ နေတံ ဌာနံ ဝိဇ္ဇတိ။ ဇာတိံ နပ္ပဇာနန္တိ။ပေ။ ဘဝံ။ ဥပါဒာနံ။ တဏှံ။ ဝေဒနံ။ ဖဿံ။ သဠာယတနံ။ နာမရူပံ။ ဝိညာဏံ။ သင်္ခါရေ နပ္ပဇာနန္တိ၊ သင်္ခါရသမုဒယံ နပ္ပဇာနန္တိ၊ သင်္ခါရနိရောဓံ နပ္ပဇာနန္တိ၊ သင်္ခါရနိရောဓဂါမိနိံ ပဋိပဒံ နပ္ပဇာနန္တိ တေ ဝတ သင်္ခါရေ သမတိက္ကမ္မ ဌဿန္တီတိ နေတံ ဌာနံ ဝိဇ္ဇတိ။>
      text <ယေ စ ခေါ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဇရာမရဏံ ပဇာနန္တိ၊ ဇရာမရဏသမုဒယံ ပဇာနန္တိ၊ ဇရာမရဏနိရောဓံ ပဇာနန္တိ၊ ဇရာမရဏနိရောဓဂါမိနိံ ပဋိပဒံ ပဇာနန္တိ တေ ဝတ ဇရာမရဏံ သမတိက္ကမ္မ ဌဿန္တီတိ ဌာနမေတံ ဝိဇ္ဇတိ။ ဇာတိံ ပဇာနန္တိ။ပေ။ ဘဝံ။ ဥပါဒာနံ။ တဏှံ။ ဝေဒနံ။ ဖဿံ။ သဠာယတနံ။ နာမရူပံ။ ဝိညာဏံ။ သင်္ခါရေ ပဇာနန္တိ၊ သင်္ခါရသမုဒယံ ပဇာနန္တိ၊ သင်္ခါရနိရောဓံ ပဇာနန္တိ၊ သင်္ခါရနိရောဓဂါမိနိံ ပဋိပဒံ ပဇာနန္တိ။ တေ ဝတ သင်္ခါရေ သမတိက္ကမ္မ ဌဿန္တီတိ ဌာနမေတံ ဝိဇ္ဇတီတိ။ ဒသမံ။>
      stand <ဒသဗလဝဂ္ဂေါ တတိယော။>
      text <တဿုဒ္ဒာနံ>
  text <၄။ ကဠာရခတ္တိယဝဂ္ဂေါ>
    text <၁။ ဘူတသုတ္တံ>
      text <၃၁>, <ဧကံ သမယံ ဘဂဝါ သာဝတ္ထိယံ ဝိဟရတိ။ တတြ ခေါ ဘဂဝါ အာယသ္မန္တံ သာရိပုတ္တံ အာမန္တေသိ ဝုတ္တမိဒံ၊ သာရိပုတ္တ၊ ပါရာယနေ အဇိတပဉှေ>
      text <ဣမဿ နု ခေါ၊ သာရိပုတ္တ၊ သံခိတ္တေန ဘာသိတဿ ကထံ ဝိတ္ထာရေန အတ္ထော ဒဋ္ဌဗ္ဗောတိ။ ဧဝံ ဝုတ္တေ၊ အာယသ္မာ သာရိပုတ္တော တုဏှီ အဟောသိ။ ဒုတိယမ္ပိ ခေါ ဘဂဝါ အာယသ္မန္တံ သာရိပုတ္တံ အာမန္တေသိ။ပေ။ ဒုတိယမ္ပိ ခေါ အာယသ္မာ သာရိပုတ္တော တုဏှီ အဟောသိ။ တတိယမ္ပိ ခေါ ဘဂဝါ အာယသ္မန္တံ သာရိပုတ္တံ အာမန္တေသိ ဝုတ္တမိဒံ၊ သာရိပုတ္တ၊ ပါရာယနေ အဇိတပဉှေ>
      text <ဣမဿ နု ခေါ၊ သာရိပုတ္တ၊ သံခိတ္တေန ဘာသိတဿ ကထံ ဝိတ္ထာရေန အတ္ထော ဒဋ္ဌဗ္ဗောတိ။ တတိယမ္ပိ ခေါ အာယသ္မာ သာရိပုတ္တော တုဏှီ အဟောသိ။>
      text <ဘူတမိဒန္တိ၊ သာရိပုတ္တ၊ ပဿသီတိ။ ဘူတမိဒန္တိ၊ ဘန္တေ၊ ယထာဘူတံ သမ္မပ္ပညာယ ပဿတိ။ ဘူတမိဒန္တိ ယထာဘူတံ သမ္မပ္ပညာယ ဒိသွာ ဘူတဿ နိဗ္ဗိဒာယ ဝိရာဂါယ နိရောဓာယ ပဋိပန္နော ဟောတိ။ တဒာဟာရသမ္ဘဝန္တိ ယထာဘူတံ သမ္မပ္ပညာယ ပဿတိ။ တဒာဟာရသမ္ဘဝန္တိ ယထာဘူတံ သမ္မပ္ပညာယ ဒိသွာ အာဟာရသမ္ဘဝဿ နိဗ္ဗိဒာယ ဝိရာဂါယ နိရောဓာယ ပဋိပန္နော ဟောတိ။ တဒာဟာရနိရောဓာ ယံ ဘူတံ တံ နိရောဓဓမ္မန္တိ ယထာဘူတံ သမ္မပ္ပညာယ ပဿတိ။ တဒာဟာရနိရောဓာ ယံ ဘူတံ တံ နိရောဓဓမ္မန္တိ ယထာဘူတံ သမ္မပ္ပညာယ ဒိသွာ နိရောဓဓမ္မဿ နိဗ္ဗိဒာယ ဝိရာဂါယ နိရောဓာယ ပဋိပန္နော ဟောတိ။ ဧဝံ ခေါ၊ ဘန္တေ၊ သေက္ခေါ ဟောတိ။>
      text <ကထဉ္စ၊ ဘန္တေ၊ သင်္ခါတဓမ္မော ဟောတိ။ ဘူတမိဒန္တိ၊ ဘန္တေ၊ ယထာဘူတံ သမ္မပ္ပညာယ ပဿတိ။ ဘူတမိဒန္တိ ယထာဘူတံ သမ္မပ္ပညာယ ဒိသွာ ဘူတဿ နိဗ္ဗိဒာ ဝိရာဂါ နိရောဓာ အနုပါဒာ ဝိမုတ္တော ဟောတိ။ တဒာဟာရသမ္ဘဝန္တိ ယထာဘူတံ သမ္မပ္ပညာယ ပဿတိ။ တဒာဟာရသမ္ဘဝန္တိ ယထာဘူတံ သမ္မပ္ပညာယ ဒိသွာ အာဟာရသမ္ဘဝဿ နိဗ္ဗိဒာ ဝိရာဂါ နိရောဓာ အနုပါဒာ ဝိမုတ္တော ဟောတိ။ တဒာဟာရနိရောဓာ ယံ ဘူတံ တံ နိရောဓဓမ္မန္တိ ယထာဘူတံ သမ္မပ္ပညာယ ပဿတိ။ တဒာဟာရနိရောဓာ ယံ ဘူတံ တံ နိရောဓဓမ္မန္တိ ယထာဘူတံ သမ္မပ္ပညာယ ဒိသွာ နိရောဓဓမ္မဿ နိဗ္ဗိဒာ ဝိရာဂါ နိရောဓာ အနုပါဒာ ဝိမုတ္တော ဟောတိ။ ဧဝံ ခေါ၊ ဘန္တေ၊ သင်္ခါတဓမ္မော ဟောတိ။ ဣတိ ခေါ၊ ဘန္တေ၊ ယံ တံ ဝုတ္တံ ပါရာယနေ အဇိတပဉှေ>
      text <ဣမဿ ခွာဟံ၊ ဘန္တေ၊ သံခိတ္တေန ဘာသိတဿ ဧဝံ ဝိတ္ထာရေန အတ္ထံ အာဇာနာမီတိ။>
      text <သာဓု သာဓု၊ သာရိပုတ္တ၊ ဘူတမိဒန္တိ၊ သာရိပုတ္တ၊ ယထာဘူတံ သမ္မပ္ပညာယ ပဿတိ။ ဘူတမိဒန္တိ ယထာဘူတံ သမ္မပ္ပညာယ ဒိသွာ ဘူတဿ နိဗ္ဗိဒာယ ဝိရာဂါယ နိရောဓာယ ပဋိပ္ပန္နော ဟောတိ။ တဒာဟာရသမ္ဘဝန္တိ ယထာဘူတံ သမ္မပ္ပညာယ ပဿတိ။ တဒာဟာရသမ္ဘဝန္တိ ယထာဘူတံ သမ္မပ္ပညာယ ဒိသွာ အာဟာရသမ္ဘဝဿ နိဗ္ဗိဒာယ ဝိရာဂါယ နိရောဓာယ ပဋိပန္နော ဟောတိ။ တဒာဟာရနိရောဓာ ယံ ဘူတံ နိရောဓဓမ္မန္တိ ယထာဘူတံ သမ္မပ္ပညာယ ပဿတိ။ တဒာဟာရနိရောဓာ ယံ ဘူတံ တံ နိရောဓဓမ္မန္တိ ယထာဘူတံ သမ္မပ္ပညာယ ဒိသွာ နိရောဓဓမ္မဿ နိဗ္ဗိဒာယ ဝိရာဂါယ နိရောဓာယ ပဋိပန္နော ဟောတိ။ ဧဝံ ခေါ၊ သာရိပုတ္တ၊ သေက္ခေါ ဟောတိ။>
      text <ကထဉ္စ၊ သာရိပုတ္တ၊ သင်္ခါတဓမ္မော ဟောတိ။ ဘူတမိဒန္တိ၊ သာရိပုတ္တ၊ ယထာဘူတံ သမ္မပ္ပညာယ ပဿတိ။ ဘူတမိဒန္တိ ယထာဘူတံ သမ္မပ္ပညာယ ဒိသွာ ဘူတဿ နိဗ္ဗိဒာ ဝိရာဂါ နိရောဓာ အနုပါဒာ ဝိမုတ္တော ဟောတိ။ တဒာဟာရသမ္ဘဝန္တိ ယထာဘူတံ သမ္မပ္ပညာယ ပဿတိ။ တဒာဟာရသမ္ဘဝန္တိ ယထာဘူတံ သမ္မပ္ပညာယ ဒိသွာ အာဟာရသမ္ဘဝဿ နိဗ္ဗိဒာ ဝိရာဂါ နိရောဓာ အနုပါဒာ ဝိမုတ္တော ဟောတိ။ တဒာဟာရနိရောဓာ ယံ ဘူတံ တံ နိရောဓဓမ္မန္တိ ယထာဘူတံ သမ္မပ္ပညာယ ပဿတိ။ တဒာဟာရနိရောဓာ ယံ ဘူတံ တံ နိရောဓဓမ္မန္တိ ယထာဘူတံ သမ္မပ္ပညာ ဒိသွာ နိရောဓဓမ္မဿ နိဗ္ဗိဒာ ဝိရာဂါ နိရောဓာ အနုပါဒာ ဝိမုတ္တော ဟောတိ။ ဧဝံ ခေါ၊ သာရိပုတ္တ၊ သင်္ခါတဓမ္မော ဟောတိ။ ဣတိ ခေါ၊ သာရိပုတ္တ၊ ယံ တံ ဝုတ္တံ ပါရာယနေ အဇိတပဉှေ>
      text <ဣမဿ ခေါ သာရိပုတ္တ သံခိတ္တေန ဘာသိတဿ ဧဝံ ဝိတ္ထာရေန အတ္ထော ဒဋ္ဌဗ္ဗောတိ။ ပဌမံ။>
    text <၂။ ကဠာရသုတ္တံ>
      text <၃၂>, <သာဝတ္ထိယံ ဝိဟရတိ။ အထ ခေါ ကဠာရခတ္တိယော ဘိက္ခု ယေနာယသ္မာ သာရိပုတ္တော တေနုပသင်္ကမိ၊ ဥပသင်္ကမိတွာ အာယသ္မတာ သာရိပုတ္တေန သဒ္ဓိံ သမ္မောဒိ။ သမ္မောဒနီယံ ကထံ သာရဏီယံ ဝီတိသာရေတွာ ဧကမန္တံ နိသီဒိ။ ဧကမန္တံ နိသိန္နော ခေါ ကဠာရခတ္တိယော ဘိက္ခု အာယသ္မန္တံ သာရိပုတ္တံ ဧတဒဝေါစ မောဠိယဖဂ္ဂုနော၊ အာဝုသော သာရိပုတ္တ၊ ဘိက္ခု သိက္ခံ ပစ္စက္ခါယ ဟီနာယာဝတ္တောတိ။ န ဟိ နူန သော အာယသ္မာ ဣမသ္မိံ ဓမ္မဝိနယေ အဿာသမလတ္ထာတိ။ တေန ဟာယသ္မာ သာရိပုတ္တော ဣမသ္မိံ ဓမ္မဝိနယေ အဿာသံ ပတ္တောတိ။>
      text <န ခွာဟံ၊ အာဝုသော၊ ကင်္ခါမီတိ။ အာယတိံ၊ ပနာဝုသောတိ။>
      text <န ခွာဟံ၊ အာဝုသော၊ ဝိစိကိစ္ဆာမီတိ။>
      text <အထ ခေါ ကဠာရခတ္တိယော ဘိက္ခု ဥဋ္ဌာယာသနာ ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ ကဠာရခတ္တိယော ဘိက္ခု ဘဂဝန္တံ ဧတဒဝေါစ အာယသ္မတာ၊ ဘန္တေ၊ သာရိပုတ္တေန အညာ ဗျာကတာ ခီဏာ ဇာတိ၊ ဝုသိတံ ဗြဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ ပဇာနာမီတိ။>
      text <အထ ခေါ ဘဂဝါ အညတရံ ဘိက္ခုံ အာမန္တေသိ ဧဟိ တွံ၊ ဘိက္ခု၊ မမ ဝစနေန သာရိပုတ္တံ အာမန္တေဟိ သတ္ထာ တံ၊ အာဝုသော သာရိပုတ္တ၊ အာမန္တေတီတိ။ ဧဝံ၊ ဘန္တေတိ ခေါ သော ဘိက္ခု ဘဂဝတော ပဋိဿုတွာ ယေနာယသ္မာ သာရိပုတ္တော တေနုပသင်္ကမိ၊ ဥပသင်္ကမိတွာ အာယသ္မန္တံ သာရိပုတ္တံ ဧတဒဝေါစ သတ္ထာ တံ၊ အာဝုသော သာရိပုတ္တ၊ အာမန္တေတီတိ။ ဧဝံ၊ အာဝုသောတိ ခေါ အာယသ္မာ သာရိပုတ္တော တဿ ဘိက္ခုနော ပဋိဿုတွာ ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နံ ခေါ အာယသ္မန္တံ သာရိပုတ္တံ ဘဂဝါ ဧတဒဝေါစ သစ္စံ ကိရ တယာ၊ သာရိပုတ္တ၊ အညာ ဗျာကတာ ခီဏာ ဇာတိ၊ ဝုသိတံ ဗြဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ ပဇာနာမီတိ။ န ခေါ၊ ဘန္တေ၊ ဧတေဟိ ပဒေဟိ ဧတေဟိ ဗျဉ္ဇနေဟိ အတ္ထော ဝုတ္တောတိ။ ယေန ကေနစိပိ၊ သာရိပုတ္တ၊ ပရိယာယေန ကုလပုတ္တော အညံ ဗျာကရောတိ၊ အထ ခေါ ဗျာကတံ ဗျာကတတော ဒဋ္ဌဗ္ဗန္တိ။ နနု အဟမ္ပိ၊ ဘန္တေ၊ ဧဝံ ဝဒာမိ န ခေါ၊ ဘန္တေ၊ ဧတေဟိ ပဒေဟိ ဧတေဟိ ဗျဉ္ဇနေဟိ အတ္ထော ဝုတ္တောတိ။>
      text <သစေ တံ၊ သာရိပုတ္တ၊ ဧဝံ ပုစ္ဆေယျုံ ကထံ ဇာနတာ ပန တယာ၊ အာဝုသော သာရိပုတ္တ၊ ကထံ ပဿတာ အညာ ဗျာကတာ ခီဏာ ဇာတိ ဝုသိတံ ဗြဟ္မစရိယံ ကတံ ကရဏီယံ နာပရံ ဣတ္ထတ္တာယာတိ ပဇာနာမီတိ။ ဧဝံ ပုဋ္ဌော တွံ၊ သာရိပုတ္တ၊ ကိန္တိ ဗျာကရေယျာသီတိ။>
      text <သစေ မံ၊ ဘန္တေ၊ ဧဝံ ပုစ္ဆေယျုံ ကထံ ဇာနတာ ပန တယာ၊ အာဝုသော သာရိပုတ္တ၊ ကထံ ပဿတာ အညာ ဗျာကတာ ခီဏာ ဇာတိ ဝုသိတံ ဗြဟ္မစရိယံ ကတံ ကရဏီယံ နာပရံ ဣတ္ထတ္တာယာတိ ပဇာနာမီတိ၊ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျံ ယံနိဒာနာ၊ အာဝုသော၊ ဇာတိ၊ တဿ နိဒာနဿ ခယာ ခီဏသ္မိံ ခီဏာမှီတိ ဝိဒိတံ။ ခီဏာမှီတိ ဝိဒိတွာ ခီဏာဇာတိ ဝုသိတံ ဗြဟ္မစရိယံ ကတံ ကရဏီယံ နာပရံ ဣတ္ထတ္တာယာတိ ပဇာနာမီတိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျန္တိ။>
      text <သစေ ပန တံ၊ သာရိပုတ္တ၊ ဧဝံ ပုစ္ဆေယျုံ ဇာတိ ပနာဝုသော သာရိပုတ္တ၊ ကိံနိဒာနာ ကိံသမုဒယာ ကိံဇာတိကာ ကိံပဘဝါတိ။ ဧဝံ ပုဋ္ဌော တံ၊ သာရိပုတ္တ၊ ကိန္တိ ဗျာကရေယျာသီတိ။ သစေ မံ၊ ဘန္တေ၊ ဧဝံ ပုစ္ဆေယျုံ ဇာတိ ပနာဝုသော သာရိပုတ္တ၊ ကိံနိဒာနာ ကိံသမုဒယာ ကိံဇာတိကာ ကိံပဘဝါတိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျံ ဇာတိ ခေါ၊ အာဝုသော၊ ဘဝနိဒာနာ ဘဝသမုဒယာ ဘဝဇာတိကာ ဘဝပ္ပဘဝါတိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျန္တိ။>
      text <သစေ ပန တံ၊ သာရိပုတ္တ၊ ဧဝံ ပုစ္ဆေယျုံ ဘဝေါ ပနာဝုသော သာရိပုတ္တ၊ ကိံနိဒာနော ကိံသမုဒယော ကိံဇာတိကော ကိံပဘဝေါတိ။ ဧဝံ ပုဋ္ဌော တွံ၊ သာရိပုတ္တ၊ ကိန္တိ ဗျာကရေယျာသီတိ။ သစေ မံ၊ ဘန္တေ၊ ဧဝံ ပုစ္ဆေယျုံ ဘဝေါ ပနာဝုသော သာရိပုတ္တ၊ ကိံနိဒာနော ကိံသမုဒယော ကိံဇာတိကော ကိံပဘဝေါတိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျံ ဘဝေါ ခေါ၊ အာဝုသော၊ ဥပါဒာနနိဒာနော ဥပါဒာနသမုဒယော ဥပါဒာနဇာတိကော ဥပါဒာနပ္ပဘဝေါတိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျန္တိ။>
      text <သစေ ပန တံ၊ သာရိပုတ္တ၊ ဧဝံ ပုစ္ဆေယျုံ ဥပါဒာနံ ပနာဝုသော။ပေ။ သစေ ပန တံ၊ သာရိပုတ္တ၊ ဧဝံ ပုစ္ဆေယျုံ တဏှာ ပနာဝုသော သာရိပုတ္တ၊ ကိံနိဒာနာ ကိံသမုဒယာ ကိံဇာတိကာ ကိံပဘဝါတိ။ ဧဝံ ပုဋ္ဌော တွံ၊ သာရိပုတ္တ၊ ကိန္တိ ဗျာကရေယျာသီတိ။ သစေ မံ၊ ဘန္တေ၊ ဧဝံ ပုစ္ဆေယျုံ တဏှာ ပနာဝုသော သာရိပုတ္တ၊ ကိံနိဒာနာ ကိံသမုဒယာ ကိံဇာတိကာ ကိံပဘဝါတိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျံ တဏှာ ခေါ၊ အာဝုသော၊ ဝေဒနာနိဒာနာ ဝေဒနာသမုဒယာ ဝေဒနာဇာတိကာ ဝေဒနာပဘဝါတိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျန္တိ။>
      text <သစေ ပန တံ၊ သာရိပုတ္တ၊ ဧဝံ ပုစ္ဆေယျုံ ကထံ ဇာနတော ပန တေ၊ အာဝုသော သာရိပုတ္တ၊ ကထံ ပဿတော ယာ ဝေဒနာသု နန္ဒီ သာ န ဥပဋ္ဌာသီတိ။ ဧဝံ ပုဋ္ဌော တွံ၊ သာရိပုတ္တ၊ ကိန္တိ ဗျာကရေယျာသီတိ။ သစေ မံ၊ ဘန္တေ၊ ဧဝံ ပုစ္ဆေယျုံ ကထံ ဇာနတော ပန တေ၊ အာဝုသော သာရိပုတ္တ၊ ကထံ ပဿတော ယာ ဝေဒနာသု နန္ဒီ သာ န ဥပဋ္ဌာသီတိ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျံ တိဿော ခေါ ဣမာ၊ အာဝုသော၊ ဝေဒနာ။ ကတမာ တိဿော။ သုခါ ဝေဒနာ၊ ဒုက္ခါ ဝေဒနာ၊ အဒုက္ခမသုခါ ဝေဒနာ။ ဣမာ ခေါ၊ အာဝုသော၊ တိဿော ဝေဒနာ အနိစ္စာ။ ယဒနိစ္စံ တံ ဒုက္ခန္တိ ဝိဒိတံ၊ ယာ ဝေဒနာသု နန္ဒီ သာ န ဥပဋ္ဌာသီတိ။ ဧဝံ၊ ပုဋ္ဌောဟံ၊ ဘန္တေ၊ ဧဝံ ဗျာကရေယျန္တိ။>
      text <သာဓု သာဓု၊ သာရိပုတ္တ။ အယမ္ပိ ခေါ၊ သာရိပုတ္တ၊ ပရိယာယော၊ ဧတဿေဝ အတ္ထဿ သံခိတ္တေန ဝေယျာကရဏာယ ယံ ကိဉ္စိ ဝေဒယိတံ တံ ဒုက္ခသ္မိန္တိ။>
      text <သစေ ပန တံ၊ သာရိပုတ္တ၊ ဧဝံ ပုစ္ဆေယျုံ ကထံ ဝိမောက္ခါ ပန တယာ၊ အာဝုသော သာရိပုတ္တ၊ အညာ ဗျာကတာ ခီဏာ ဇာတိ ဝုသိတံ ဗြဟ္မစရိယံ ကတံ ကရဏီယံ နာပရံ ဣတ္ထတ္တာယာတိ ပဇာနာမီတိ။ ဧဝံ ပုဋ္ဌော တွံ၊ သာရိပုတ္တ၊ ကိန္တိ ဗျာကရေယျာသီတိ။ သစေ မံ၊ ဘန္တေ၊ ဧဝံ ပုစ္ဆေယျုံ ကထံ ဝိမောက္ခါ ပန တယာ၊ အာဝုသော သာရိပုတ္တ၊ အညာ ဗျာကတာ ခီဏာ ဇာတိ ဝုသိတံ ဗြဟ္မစရိယံ ကတံ ကရဏီယံ နာပရံ ဣတ္ထတ္တာယာတိ ပဇာနာမီတိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျံ အဇ္ဈတ္တံ ဝိမောက္ခါ ခွာဟံ၊ အာဝုသော၊ သဗ္ဗုပါဒာနက္ခယာ တထာ သတော ဝိဟရာမိ ယထာ သတံ ဝိဟရန္တံ အာသဝါ နာနုဿဝန္တိ၊ အတ္တာနဉ္စ နာဝဇာနာမီတိ။ ဧဝံ ပုဋ္ဌောဟံ၊ ဘန္တေ၊ ဧဝံ ဗျာကရေယျန္တိ။>
      text <သာဓု သာဓု၊ သာရိပုတ္တ။ အယမ္ပိ ခေါ သာရိပုတ္တ၊ ပရိယာယော ဧတဿေဝ အတ္ထဿ သံခိတ္တေန ဝေယျာကရဏာယ ယေ အာသဝါ သမဏေန ဝုတ္တာ တေသွာဟံ န ကင်္ခါမိ၊ တေ မေ ပဟီနာတိ န ဝိစိကိစ္ဆာမီတိ။ ဣဒမဝေါစ ဘဂဝါ။ ဣဒံ ဝတွာ သုဂတော ဥဋ္ဌာယာသနာ ဝိဟာရံ ပါဝိသိ။>
      text <တတြ ခေါ အာယသ္မာ သာရိပုတ္တော အစိရပက္ကန္တဿ ဘဂဝတော ဘိက္ခူ အာမန္တေသိ ပုဗ္ဗေ အပ္ပဋိသံဝိဒိတံ မံ၊ အာဝုသော၊ ဘဂဝါ ပဌမံ ပဉှံ အပုစ္ဆိ၊ တဿ မေ အဟောသိ ဒန္ဓာယိတတ္တံ။ ယတော စ ခေါ မေ၊ အာဝုသော၊ ဘဂဝါ ပဌမံ ပဉှံ အနုမောဒိ၊ တဿ မယှံ၊ အာဝုသော၊ ဧတဒဟောသိ ဒိဝသံ စေပိ မံ ဘဂဝါ ဧတမတ္ထံ ပုစ္ဆေယျ အညမညေဟိ ပဒေဟိ အညမညေဟိ ပရိယာယေဟိ၊ ဒိဝသမ္ပါဟံ ဘဂဝတော ဧတမတ္ထံ ဗျာကရေယျံ အညမညေဟိ ပဒေဟိ အညမညေဟိ ပရိယာယေဟိ။ ရတ္တိံ စေပိ မံ ဘဂဝါ ဧတမတ္ထံ ပုစ္ဆေယျ အညမညေဟိ ပဒေဟိ အညမညေဟိ ပရိယာယေဟိ၊ ရတ္တိမ္ပါဟံ ဘဂဝတော ဧတမတ္ထံ ဗျာကရေယျံ အညမညေဟိ ပဒေဟိ အညမညေဟိ ပရိယာယေဟိ။ ရတ္တိန္ဒိဝံ စေပိ မံ ဘဂဝါ ဧတမတ္ထံ ပုစ္ဆေယျ အညမညေဟိ ပဒေဟိ အညမညေဟိ ပရိယာယေဟိ၊ ရတ္တိန္ဒိဝမ္ပါဟံ ဘဂဝတော ဧတမတ္ထံ ဗျာကရေယျံ အညမညေဟိ ပဒေဟိ အညမညေဟိ ပရိယာယေဟိ။ ဒွေ ရတ္တိန္ဒိဝါနိ စေပိ မံ ဘဂဝါ ဧတမတ္ထံ ပုစ္ဆေယျ။ပေ။ ဒွေ ရတ္တိန္ဒိဝါနိပါဟံ ဘဂဝတော ဧတမတ္ထံ ဗျာကရေယျံ။ပေ။ တီဏိ ရတ္တိန္ဒိဝါနိ စေပိ မံ ဘဂဝါ ဧတမတ္ထံ ပုစ္ဆေယျ။ပေ။ တီဏိ ရတ္တိန္ဒိဝါနိပါဟံ ဘဂဝတော ဧတမတ္ထံ ဗျာကရေယျံ။ပေ။ စတ္တာရိ ရတ္တိန္ဒိဝါနိ စေပိ မံ ဘဂဝါ ဧတမတ္ထံ ပုစ္ဆေယျ။ပေ။ စတ္တာရိ ရတ္တိန္ဒိဝါနိပါဟံ ဘဂဝတော ဧတမတ္ထံ ဗျာကရေယျံ။ပေ။ ပဉ္စ ရတ္တိန္ဒိဝါနိ စေပိ မံ ဘဂဝါ ဧတမတ္ထံ ပုစ္ဆေယျ။ပေ။ ပဉ္စ ရတ္တိန္ဒိဝါနိပါဟံ ဘဂဝတော ဧတမတ္ထံ ဗျာကရေယျံ။ပေ။ ဆ ရတ္တိန္ဒိဝါနိ စေပိ မံ ဘဂဝါ ဧတမတ္ထံ ပုစ္ဆေယျ။ပေ။ ဆ ရတ္တိန္ဒိဝါနိပါဟံ ဘဂဝတော ဧတမတ္ထံ ဗျာကရေယျံ။ပေ။ သတ္တ ရတ္တိန္ဒိဝါနိ စေပိ မံ ဘဂဝါ ဧတမတ္ထံ ပုစ္ဆေယျ အညမညေဟိ ပဒေဟိ အညမညေဟိ ပရိယာယေဟိ၊ သတ္တ ရတ္တိန္ဒိဝါနိပါဟံ ဘဂဝတော ဧတမတ္ထံ ဗျာကရေယျံ အညမညေဟိ ပဒေဟိ အညမညေဟိ ပရိယာယေဟီတိ။>
      text <အထ ခေါ ကဠာရခတ္တိယော ဘိက္ခု ဥဋ္ဌာယာသနာ ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ ကဠာရခတ္တိယော ဘိက္ခု ဘဂဝန္တံ ဧတဒဝေါစ အာယသ္မတာ၊ ဘန္တေ၊ သာရိပုတ္တေန သီဟနာဒော နဒိတော ပုဗ္ဗေ အပ္ပဋိသံဝိဒိတံ မံ၊ အာဝုသော၊ ဘဂဝါ ပဌမံ ပဉှံ အပုစ္ဆိ၊ တဿ မေ အဟောသိ ဒန္ဓာယိတတ္တံ။ ယတော စ ခေါ မေ၊ အာဝုသော၊ ဘဂဝါ ပဌမံ ပဉှံ အနုမောဒိ၊ တဿ မယှံ၊ အာဝုသော၊ ဧတဒဟောသိ ဒိဝသံ စေပိ မံ ဘဂဝါ ဧတမတ္ထံ ပုစ္ဆေယျ အညမညေဟိ ပဒေဟိ အညမညေဟိ ပရိယာယေဟိ၊ ဒိဝသမ္ပါဟံ ဘဂဝတော ဧတမတ္ထံ ဗျာကရေယျံ အညမညေဟိ ပဒေဟိ အညမညေဟိ ပရိယာယေဟိ၊ ရတ္တိံ စေပိ။ပေ။ ရတ္တိန္ဒိဝံ စေပိ မံ ဘဂဝါ။ပေ။ ဒွေ ရတ္တိန္ဒိဝါနိ စေပိ မံ ဘဂဝါ။ပေ။ တီဏိ။ စတ္တာရိ။ ပဉ္စ။ ဆ။ သတ္တ ရတ္တိန္ဒိဝါနိ စေပိ မံ ဘဂဝါ ဧတမတ္ထံ ပုစ္ဆေယျ အညမညေဟိ ပဒေဟိ အညမညေဟိ ပရိယာယေဟိ၊ သတ္တ ရတ္တိန္ဒိဝါနိပါဟံ ဘဂဝတော ဧတမတ္ထံ ဗျာကရေယျံ အညမညေဟိ ပဒေဟိ အညမညေဟိ ပရိယာယေဟီတိ။>
      text <သာ ဟိ၊ ဘိက္ခု၊ သာရိပုတ္တဿ ဓမ္မဓာတု သုပ္ပဋိဝိဒ္ဓါ၊ ယဿာ ဓမ္မဓာတုယာ သုပ္ပဋိဝိဒ္ဓတ္တာ ဒိဝသံ စေပါဟံ သာရိပုတ္တံ ဧတမတ္ထံ ပုစ္ဆေယျံ အညမညေဟိ ပဒေဟိ အညမညေဟိ ပရိယာယေဟိ၊ ဒိဝသမ္ပိ မေ သာရိပုတ္တော ဧတမတ္ထံ ဗျာကရေယျ အညမညေဟိ ပဒေဟိ အညမညေဟိ ပရိယာယေဟိ။ ရတ္တိံ စေပါဟံ သာရိပုတ္တံ ဧတမတ္ထံ ပုစ္ဆေယျံ အညမညေဟိ ပဒေဟိ အညမညေဟိ ပရိယာယေဟိ၊ ရတ္တိမ္ပိ မေ သာရိပုတ္တော ဧတမတ္ထံ ဗျာကရေယျ။ပေ။ ရတ္တိန္ဒိဝံ စေပါဟံ သာရိပုတ္တံ ဧတမတ္ထံ ပုစ္ဆေယျံ၊ ရတ္တိန္ဒိဝမ္ပိ မေ သာရိပုတ္တော ဧတမတ္ထံ ဗျာကရေယျ။ ဒွေ ရတ္တိန္ဒိဝါနိ စေပါဟံ သာရိပုတ္တံ ဧတမတ္ထံ ပုစ္ဆေယျံ၊ ဒွေ ရတ္တိန္ဒိဝါနိပိ မေ သာရိပုတ္တော ဧတမတ္ထံ ဗျာကရေယျ။ တီဏိ ရတ္တိန္ဒိဝါနိ စေပါဟံ သာရိပုတ္တံ ဧတမတ္ထံ ပုစ္ဆေယျံ၊ တီဏိ ရတ္တိန္ဒိဝါနိပိ မေ သာရိပုတ္တော ဧတမတ္ထံ ဗျာကရေယျ။ စတ္တာရိ ရတ္တိန္ဒိဝါနိ စေပါဟံ သာရိပုတ္တံ ဧတမတ္ထံ ပုစ္ဆေယျံ၊ စတ္တာရိ ရတ္တိန္ဒိဝါနိပိ မေ သာရိပုတ္တော ဧတမတ္ထံ ဗျာကရေယျ။ ပဉ္စ ရတ္တိန္ဒိဝါနိ စေပါဟံ သာရိပုတ္တံ ဧတမတ္ထံ ပုစ္ဆေယျံ၊ ပဉ္စ ရတ္တိန္ဒိဝါနိပိ မေ သာရိပုတ္တော ဧတမတ္ထံ ဗျာကရေယျ။ ဆ ရတ္တိန္ဒိဝါနိ စေပါဟံ သာရိပုတ္တံ ဧတမတ္ထံ ပုစ္ဆေယျံ၊ ဆ ရတ္တိန္ဒိဝါနိပိ မေ သာရိပုတ္တော ဧတမတ္ထံ ဗျာကရေယျ။ သတ္တ ရတ္တိန္ဒိဝါနိ စေပါဟံ သာရိပုတ္တံ ဧတမတ္ထံ ပုစ္ဆေယျံ အညမညေဟိ ပဒေဟိ အညမညေဟိ ပရိယာယေဟိ၊ သတ္တ ရတ္တိန္ဒိဝါနိပိ မေ သာရိပုတ္တော ဧတမတ္ထံ ဗျာကရေယျ အညမညေဟိ ပဒေဟိ အညမညေဟိ ပရိယာယေဟီတိ။ ဒုတိယံ။>
    text <၃။ ဉာဏဝတ္ထုသုတ္တံ>
      text <၃၃>, <သာဝတ္ထိယံ။ပေ။ စတုစတ္တာရီသံ ဝေါ၊ ဘိက္ခဝေ၊ ဉာဏဝတ္ထူနိ ဒေသေဿာမိ၊ တံ သုဏာထ၊ သာဓုကံ မနသိ ကရောထ၊ ဘာသိဿာမီတိ။ ဧဝံ၊ ဘန္တေတိ ခေါ တေ ဘိက္ခူ ဘဂဝတော ပစ္စဿောသုံ။ ဘဂဝါ ဧတဒဝေါစ>
      text <ကတမာနိ၊ ဘိက္ခဝေ၊ စတုစတ္တာရီသံ ဉာဏဝတ္ထူနိ။ ဇရာမရဏေ ဉာဏံ၊ ဇရာမရဏသမုဒယေ ဉာဏံ၊ ဇရာမရဏနိရောဓေ ဉာဏံ၊ ဇရာမရဏနိရောဓဂါမိနိယာ ပဋိပဒာယ ဉာဏံ၊ ဇာတိယာ ဉာဏံ၊ ဇာတိသမုဒယေ ဉာဏံ၊ ဇာတိနိရောဓေ ဉာဏံ၊ ဇာတိနိရောဓဂါမိနိယာ ပဋိပဒာယ ဉာဏံ၊ ဘဝေ ဉာဏံ၊ ဘဝသမုဒယေ ဉာဏံ၊ ဘဝနိရောဓေ ဉာဏံ၊ ဘဝနိရောဓဂါမိနိယာ ပဋိပဒာယ ဉာဏံ၊ ဥပါဒာနေ ဉာဏံ၊ ဥပါဒာနသမုဒယေ ဉာဏံ၊ ဥပါဒာနနိရောဓေ ဉာဏံ၊ ဥပါဒာနနိရောဓဂါမိနိယာ ပဋိပဒာယ ဉာဏံ၊ တဏှာယ ဉာဏံ၊ တဏှာသမုဒယေ ဉာဏံ၊ တဏှာနိရောဓေ ဉာဏံ၊ တဏှာနိရောဓဂါမိနိယာ ပဋိပဒာယ ဉာဏံ၊ ဝေဒနာယ ဉာဏံ၊ ဝေဒနာသမုဒယေ ဉာဏံ၊ ဝေဒနာနိရောဓေ ဉာဏံ၊ ဝေဒနာနိရောဓဂါမိနိယာ ပဋိပဒာယ ဉာဏံ၊ ဖဿေ ဉာဏံ။ပေ။ သဠာယတနေ ဉာဏံ။ နာမရူပေ ဉာဏံ။ ဝိညာဏေ ဉာဏံ။ သင်္ခါရေသု ဉာဏံ၊ သင်္ခါရသမုဒယေ ဉာဏံ၊ သင်္ခါရနိရောဓေ ဉာဏံ၊ သင်္ခါရနိရောဓဂါမိနိယာ ပဋိပဒာယ ဉာဏံ။ ဣမာနိ ဝုစ္စန္တိ၊ ဘိက္ခဝေ၊ စတုစတ္တာရီသံ ဉာဏဝတ္ထူနိ။>
      text <ကတမဉ္စ၊ ဘိက္ခဝေ၊ ဇရာမရဏံ။ ယာ တေသံ တေသံ သတ္တာနံ တမှိ တမှိ သတ္တနိကာယေ ဇရာ ဇီရဏတာ ခဏ္ဍိစ္စံ ပါလိစ္စံ ဝလိတ္တစတာ အာယုနော သံဟာနိ ဣန္ဒြိယာနံ ပရိပါကော၊ အယံ ဝုစ္စတိ ဇရာ။ ယာ တေသံ တေသံ သတ္တာနံ တမှာ တမှာ သတ္တနိကာယာ စုတိ စဝနတာ ဘေဒော အန္တရဓာနံ မစ္စု မရဏံ ကာလကိရိယာ ခန္ဓာနံ ဘေဒော ကဠေဝရဿ နိက္ခေပေါ။ ဣဒံ ဝုစ္စတိ မရဏံ။ ဣတိ အယဉ္စ ဇရာ၊ ဣဒဉ္စ မရဏံ၊ ဣဒံ ဝုစ္စတိ၊ ဘိက္ခဝေ၊ ဇရာမရဏံ။>
      text <ဇာတိသမုဒယာ ဇရာမရဏသမုဒယော၊ ဇာတိနိရောဓာ ဇရာမရဏနိရောဓော၊ အယမေဝ အရိယော အဋ္ဌင်္ဂိကော မဂ္ဂေါ ဇရာမရဏနိရောဓဂါမိနီ ပဋိပဒာ၊ သေယျထိဒံ သမ္မာဒိဋ္ဌိ။ပေ။ သမ္မာသမာဓိ။>
      text <ယတော ခေါ၊ ဘိက္ခဝေ၊ အရိယသာဝကော ဧဝံ ဇရာမရဏံ ပဇာနာတိ၊ ဧဝံ ဇရာမရဏသမုဒယံ ပဇာနာတိ၊ ဧဝံ ဇရာမရဏနိရောဓံ ပဇာနာတိ၊ ဧဝံ ဇရာမရဏနိရောဓဂါမိနိံ ပဋိပဒံ ပဇာနာတိ၊ ဣဒမဿ ဓမ္မေ ဉာဏံ။ သော ဣမိနာ ဓမ္မေန ဒိဋ္ဌေန ဝိဒိတေန အကာလိကေန ပတ္တေန ပရိယောဂါဠှေန အတီတာနာဂတေန ယံ နေတိ။>
      text <ယေ ခေါ ကေစိ အတီတမဒ္ဓါနံ သမဏာ ဝါ ဗြာဟ္မဏာ ဝါ ဇရာမရဏံ အဗ္ဘညံသု၊ ဇရာမရဏသမုဒယံ အဗ္ဘညံသု၊ ဇရာမရဏနိရောဓံ အဗ္ဘညံသု၊ ဇရာမရဏနိရောဓဂါမိနိံ ပဋိပဒံ အဗ္ဘညံသု၊ သဗ္ဗေ တေ ဧဝမေဝ အဗ္ဘညံသု၊ သေယျထာပါဟံ ဧတရဟိ။>
      text <ယေပိ ဟိ ကေစိ အနာဂတမဒ္ဓါနံ သမဏာ ဝါ ဗြာဟ္မဏာ ဝါ ဇရာမရဏံ အဘိဇာနိဿန္တိ၊ ဇရာမရဏသမုဒယံ အဘိဇာနိဿန္တိ၊ ဇရာမရဏနိရောဓံ အဘိဇာနိဿန္တိ၊ ဇရာမရဏနိရောဓဂါမိနိံ ပဋိပဒံ အဘိဇာနိဿန္တိ၊ သဗ္ဗေ တေ ဧဝမေဝ အဘိဇာနိဿန္တိ၊ သေယျထာပါဟံ ဧတရဟီတိ။ ဣဒမဿ အနွယေ ဉာဏံ။>
      text <ယတော ခေါ၊ ဘိက္ခဝေ၊ အရိယသာဝကဿ ဣမာနိ ဒွေ ဉာဏာနိ ပရိသုဒ္ဓါနိ ဟောန္တိ ပရိယောဒာတာနိ ဓမ္မေ ဉာဏဉ္စ အနွယေ ဉာဏဉ္စ။ အယံ ဝုစ္စတိ၊ ဘိက္ခဝေ၊ အရိယသာဝကော ဒိဋ္ဌိသမ္ပန္နော ဣတိပိ၊ ဒဿနသမ္ပန္နော ဣတိပိ၊ အာဂတော ဣမံ သဒ္ဓမ္မံ ဣတိပိ၊ ပဿတိ ဣမံ သဒ္ဓမ္မံ ဣတိပိ၊ သေက္ခေန ဉာဏေန သမန္နာဂတော ဣတိပိ၊ သေက္ခါယ ဝိဇ္ဇာယ သမန္နာဂတော ဣတိပိ၊ ဓမ္မသောတံ သမာပန္နော ဣတိပိ၊ အရိယော နိဗ္ဗေဓိကပညော ဣတိပိ၊ အမတဒွာရံ အာဟစ္စ တိဋ္ဌတိ ဣတိပီတိ။>
      text <ကတမာ စ၊ ဘိက္ခဝေ၊ ဇာတိ။ပေ။ ကတမော စ၊ ဘိက္ခဝေ၊ ဘဝေါ။ ကတမဉ္စ၊ ဘိက္ခဝေ၊ ဥပါဒာနံ။ ကတမာ စ၊ ဘိက္ခဝေ တဏှာ။ ကတမာ စ၊ ဘိက္ခဝေ၊ ဝေဒနာ။ ကတမော စ၊ ဘိက္ခဝေ၊ ဖဿော။ ကတမဉ္စ၊ ဘိက္ခဝေ၊ သဠာယတနံ။ ကတမဉ္စ၊ ဘိက္ခဝေ၊ နာမရူပံ။ ကတမဉ္စ၊ ဘိက္ခဝေ၊ ဝိညာဏံ။ ကတမေ စ၊ ဘိက္ခဝေ၊ သင်္ခါရာ။ တယောမေ၊ ဘိက္ခဝေ၊ သင်္ခါရာ ကာယသင်္ခါရော၊ ဝစီသင်္ခါရော၊ စိတ္တသင်္ခါရောတိ။ ဣမေ ဝုစ္စန္တိ၊ ဘိက္ခဝေ၊ သင်္ခါရာ။>
      text <အဝိဇ္ဇာသမုဒယာ သင်္ခါရသမုဒယော၊ အဝိဇ္ဇာနိရောဓာ သင်္ခါရနိရောဓော၊ အယမေဝ အရိယော အဋ္ဌင်္ဂိကော မဂ္ဂေါ သင်္ခါရနိရောဓဂါမိနီ ပဋိပဒာ၊ သေယျထိဒံ သမ္မာဒိဋ္ဌိ။ပေ။ သမ္မာသမာဓိ။>
      text <ယတော ခေါ၊ ဘိက္ခဝေ၊ အရိယသာဝကော ဧဝံ သင်္ခါရေ ပဇာနာတိ၊ ဧဝံ သင်္ခါရသမုဒယံ ပဇာနာတိ၊ ဧဝံ သင်္ခါရနိရောဓံ ပဇာနာတိ၊ ဧဝံ သင်္ခါရနိရောဓဂါမိနိံ ပဋိပဒံ ပဇာနာတိ၊ ဣဒမဿ ဓမ္မေ ဉာဏံ။ သော ဣမိနာ ဓမ္မေန ဒိဋ္ဌေန ဝိဒိတေန အကာလိကေန ပတ္တေန ပရိယောဂါဠှေန အတီတာနာဂတေန ယံ နေတိ။>
      text <ယေ ခေါ ကေစိ အတီတမဒ္ဓါနံ သမဏာ ဝါ ဗြာဟ္မဏာ ဝါ သင်္ခါရေ အဗ္ဘညံသု၊ သင်္ခါရသမုဒယံ အဗ္ဘညံသု၊ သင်္ခါရနိရောဓံ အဗ္ဘညံသု၊ သင်္ခါရနိရောဓဂါမိနိံ ပဋိပဒံ အဗ္ဘညံသု၊ သဗ္ဗေ တေ ဧဝမေဝ အဗ္ဘညံသု၊ သေယျထာပါဟံ ဧတရဟိ။>
      text <ယေပိ ဟိ ကေစိ အနာဂတမဒ္ဓါနံ သမဏာ ဝါ ဗြာဟ္မဏာ ဝါ သင်္ခါရေ အဘိဇာနိဿန္တိ၊ သင်္ခါရသမုဒယံ အဘိဇာနိဿန္တိ၊ သင်္ခါရနိရောဓံ အဘိဇာနိဿန္တိ၊ သင်္ခါရနိရောဓဂါမိနိံ ပဋိပဒံ အဘိဇာနိဿန္တိ၊ သဗ္ဗေ တေ ဧဝမေဝ အဘိဇာနိဿန္တိ၊ သေယျထာပါဟံ ဧတရဟိ။ ဣဒမဿ အနွယေ ဉာဏံ။>
      text <ယတော ခေါ၊ ဘိက္ခဝေ၊ အရိယသာဝကဿ ဣမာနိ ဒွေ ဉာဏာနိ ပရိသုဒ္ဓါနိ ဟောန္တိ ပရိယောဒာတာနိ ဓမ္မေ ဉာဏဉ္စ အနွယေ ဉာဏဉ္စ။ အယံ ဝုစ္စတိ၊ ဘိက္ခဝေ၊ အရိယသာဝကော ဒိဋ္ဌိသမ္ပန္နော ဣတိပိ၊ ဒဿနသမ္ပန္နော ဣတိပိ၊ အာဂတော ဣမံ သဒ္ဓမ္မံ ဣတိပိ၊ ပဿတိ ဣမံ သဒ္ဓမ္မံ ဣတိပိ၊ သေက္ခေန ဉာဏေန သမန္နာဂတော ဣတိပိ၊ သေက္ခါယ ဝိဇ္ဇာယ သမန္နာဂတော ဣတိပိ၊ ဓမ္မသောတံ သမာပန္နော ဣတိပိ၊ အရိယော နိဗ္ဗေဓိကပညော ဣတိပိ၊ အမတဒွာရံ အာဟစ္စ တိဋ္ဌတိ ဣတိပီတိ။ တတိယံ။>
    text <၄။ ဒုတိယဉာဏဝတ္ထုသုတ္တံ>
      text <၃၄>, <သာဝတ္ထိယံ ဝိဟရတိ။ပေ။ သတ္တသတ္တရိ ဝေါ၊ ဘိက္ခဝေ၊ ဉာဏဝတ္ထူနိ ဒေသေဿာမိ။ တံ သုဏာထ၊ သာဓုကံ မနသိ ကရောထ၊ ဘာသိဿာမီတိ။ ဧဝံ၊ ဘန္တေတိ ခေါ တေ ဘိက္ခူ ဘဂဝတော ပစ္စဿောသုံ။ ဘဂဝါ ဧတဒဝေါစ>
      text <ကတမာနိ၊ ဘိက္ခဝေ၊ သတ္တသတ္တရိ ဉာဏဝတ္ထူနိ။ ဇာတိပစ္စယာ ဇရာမရဏန္တိ ဉာဏံ၊ အသတိ ဇာတိယာ နတ္ထိ ဇရာမရဏန္တိ ဉာဏံ၊ အတီတမ္ပိ အဒ္ဓါနံ ဇာတိပစ္စယာ ဇရာမရဏန္တိ ဉာဏံ၊ အသတိ ဇာတိယာ နတ္ထိ ဇရာမရဏန္တိ ဉာဏံ၊ အနာဂတမ္ပိ အဒ္ဓါနံ ဇာတိပစ္စယာ ဇရာမရဏန္တိ ဉာဏံ၊ အသတိ ဇာတိယာ နတ္ထိ ဇရာမရဏန္တိ ဉာဏံ၊ ယမ္ပိဿ တံ ဓမ္မဋ္ဌိတိဉာဏံ တမ္ပိ ခယဓမ္မံ ဝယဓမ္မံ ဝိရာဂဓမ္မံ နိရောဓဓမ္မန္တိ ဉာဏံ။>
      text <ဘဝပစ္စယာ ဇာတီတိ ဉာဏံ။ပေ။ ဥပါဒာနပစ္စယာ ဘဝေါတိ ဉာဏံ။ တဏှာပစ္စယာ ဥပါဒာနန္တိ ဉာဏံ။ ဝေဒနာပစ္စယာ တဏှာတိ ဉာဏံ။ ဖဿပစ္စယာ ဝေဒနာတိ ဉာဏံ။ သဠာယတနပစ္စယာ ဖဿောတိ ဉာဏံ။ နာမရူပပစ္စယာ သဠာယတနန္တိ ဉာဏံ။ ဝိညာဏပစ္စယာ နာမရူပန္တိ ဉာဏံ။ သင်္ခါရပစ္စယာ ဝိညာဏန္တိ ဉာဏံ၊ အဝိဇ္ဇာပစ္စယာ သင်္ခါရာတိ ဉာဏံ၊ အသတိ အဝိဇ္ဇာယ နတ္ထိ သင်္ခါရာတိ ဉာဏံ၊ အတီတမ္ပိ အဒ္ဓါနံ အဝိဇ္ဇာပစ္စယာ သင်္ခါရာတိ ဉာဏံ၊ အသတိ အဝိဇ္ဇာယ နတ္ထိ သင်္ခါရာတိ ဉာဏံ၊ အနာဂတမ္ပိ အဒ္ဓါနံ အဝိဇ္ဇာပစ္စယာ သင်္ခါရာတိ ဉာဏံ၊ အသတိ အဝိဇ္ဇာယ နတ္ထိ သင်္ခါရာတိ ဉာဏံ၊ ယမ္ပိဿ တံ ဓမ္မဋ္ဌိတိဉာဏံ တမ္ပိ ခယဓမ္မံ ဝယဓမ္မံ ဝိရာဂဓမ္မံ နိရောဓဓမ္မန္တိ ဉာဏံ။ ဣမာနိ ဝုစ္စန္တိ၊ ဘိက္ခဝေ၊ သတ္တသတ္တရိ ဉာဏဝတ္ထူနီတိ။ စတုတ္ထံ။>
    text <၅။ အဝိဇ္ဇာပစ္စယသုတ္တံ>
      text <၃၅>, <သာဝတ္ထိယံ ဝိဟရတိ။ပေ။ အဝိဇ္ဇာပစ္စယာ၊ ဘိက္ခဝေ၊ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတီတိ။ ဧဝံ ဝုတ္တေ၊ အညတရော ဘိက္ခု ဘဂဝန္တံ ဧတဒဝေါစ ကတမံ နု ခေါ၊ ဘန္တေ၊ ဇရာမရဏံ၊ ကဿ စ ပနိဒံ ဇရာမရဏန္တိ။ နော ကလ္လော ပဉှောတိ ဘဂဝါ အဝေါစ၊ ကတမံ ဇရာမရဏံ၊ ကဿ စ ပနိဒံ ဇရာမရဏန္တိ ဣတိ ဝါ၊ ဘိက္ခု၊ ယော ဝဒေယျ၊ အညံ ဇရာမရဏံ အညဿ စ ပနိဒံ ဇရာမရဏန္တိ၊ ဣတိ ဝါ၊ ဘိက္ခု၊ ယော ဝဒေယျ၊ ဥဘယမေတံ ဧကတ္ထံ ဗျဉ္ဇနမေဝ နာနံ။ တံ ဇီဝံ တံ သရီရန္တိ ဝါ၊ ဘိက္ခု၊ ဒိဋ္ဌိယာ သတိ ဗြဟ္မစရိယဝါသော န ဟောတိ။ အညံ ဇီဝံ အညံ သရီရန္တိ ဝါ၊ ဘိက္ခု၊ ဒိဋ္ဌိယာ သတိ ဗြဟ္မစရိယဝါသော န ဟောတိ။ ဧတေ တေ၊ ဘိက္ခု၊ ဥဘော အန္တေ အနုပဂမ္မ မဇ္ဈေန တထာဂတော ဓမ္မံ ဒေသေတိ ဇာတိပစ္စယာ ဇရာမရဏန္တိ။>
      text <ကတမာ နု ခေါ၊ ဘန္တေ၊ ဇာတိ၊ ကဿ စ ပနာယံ ဇာတီတိ။ နော ကလ္လော ပဉှောတိ ဘဂဝါ အဝေါစ၊ ကတမာ ဇာတိ၊ ကဿ စ ပနာယံ ဇာတီတိ ဣတိ ဝါ၊ ဘိက္ခု၊ ယော ဝဒေယျ၊ အညာ ဇာတိ အညဿ စ ပနာယံ ဇာတီတိ ဣတိ ဝါ၊ ဘိက္ခု၊ ယော ဝဒေယျ၊ ဥဘယမေတံ ဧကတ္ထံ ဗျဉ္ဇနမေဝ နာနံ။ တံ ဇီဝံ တံ သရီရန္တိ ဝါ၊ ဘိက္ခု၊ ဒိဋ္ဌိယာ သတိ ဗြဟ္မစရိယဝါသော န ဟောတိ။ အညံ ဇီဝံ အညံ သရီရန္တိ ဝါ၊ ဘိက္ခု၊ ဒိဋ္ဌိယာ သတိ ဗြဟ္မစရိယဝါသော န ဟောတိ။ ဧတေ တေ၊ ဘိက္ခု၊ ဥဘော အန္တေ အနုပဂမ္မ မဇ္ဈေန တထာဂတော ဓမ္မံ ဒေသေတိ ဘဝပစ္စယာ ဇာတီတိ။>
      text <ကတမော နု ခေါ၊ ဘန္တေ၊ ဘဝေါ၊ ကဿ စ ပနာယံ ဘဝေါတိ။ နော ကလ္လော ပဉှောတိ ဘဂဝါ အဝေါစ၊ ကတမော ဘဝေါ၊ ကဿ စ ပနာယံ ဘဝေါတိ ဣတိ ဝါ၊ ဘိက္ခု၊ ယော ဝဒေယျ၊ အညော ဘဝေါ အညဿ စ ပနာယံ ဘဝေါတိ ဣတိ ဝါ၊ ဘိက္ခု၊ ယော ဝဒေယျ၊ ဥဘယမေတံ ဧကတ္ထံ ဗျဉ္ဇနမေဝ နာနံ။ တံ ဇီဝံ တံ သရီရန္တိ ဝါ၊ ဘိက္ခု၊ ဒိဋ္ဌိယာ သတိ ဗြဟ္မစရိယဝါသော န ဟောတိ၊ အညံ ဇီဝံ အညံ သရီရန္တိ ဝါ၊ ဘိက္ခု၊ ဒိဋ္ဌိယာ သတိ ဗြဟ္မစရိယဝါသော န ဟောတိ။ ဧတေ တေ၊ ဘိက္ခု၊ ဥဘော အန္တေ အနုပဂမ္မ မဇ္ဈေန တထာဂတော ဓမ္မံ ဒေသေတိ ဥပါဒာနပစ္စယာ ဘဝေါတိ။ပေ။ တဏှာပစ္စယာ ဥပါဒာနန္တိ။ ဝေဒနာပစ္စယာ တဏှာတိ။ ဖဿပစ္စယာ ဝေဒနာတိ။ သဠာယတနပစ္စယာ ဖဿောတိ။ နာမရူပပစ္စယာ သဠာယတနန္တိ။ ဝိညာဏပစ္စယာ နာမရူပန္တိ။ သင်္ခါရပစ္စယာ ဝိညာဏန္တိ။>
      text <ကတမေ နု ခေါ၊ ဘန္တေ၊ သင်္ခါရာ၊ ကဿ စ ပနိမေ သင်္ခါရာတိ။ နော ကလ္လော ပဉှောတိ ဘဂဝါ အဝေါစ၊ ကတမေ သင်္ခါရာ ကဿ စ ပနိမေ သင်္ခါရာတိ ဣတိ ဝါ၊ ဘိက္ခု၊ ယော ဝဒေယျ၊ အညေ သင်္ခါရာ အညဿ စ ပနိမေ သင်္ခါရာတိ ဣတိ ဝါ၊ ဘိက္ခု၊ ယော ဝဒေယျ၊ ဥဘယမေတံ ဧကတ္ထံ ဗျဉ္ဇနမေဝ နာနံ။ တံ ဇီဝံ တံ သရီရန္တိ ဝါ၊ ဘိက္ခု၊ ဒိဋ္ဌိယာ သတိ ဗြဟ္မစရိယဝါသော န ဟောတိ၊ အညံ ဇီဝံ အညံ သရီရန္တိ ဝါ၊ ဘိက္ခု၊ ဒိဋ္ဌိယာ သတိ ဗြဟ္မစရိယဝါသော န ဟောတိ။ ဧတေ တေ၊ ဘိက္ခု၊ ဥဘော အန္တေ အနုပဂမ္မ မဇ္ဈေန တထာဂတော ဓမ္မံ ဒေသေတိ အဝိဇ္ဇာပစ္စယာ သင်္ခါရာတိ။>
      text <အဝိဇ္ဇာယ တွေဝ၊ ဘိက္ခု၊ အသေသဝိရာဂနိရောဓာ ယာနိဿ တာနိ ဝိသူကာယိကာနိ ဝိသေဝိတာနိ ဝိပ္ဖန္ဒိတာနိ ကာနိစိ ကာနိစိ။ ကတမံ ဇရာမရဏံ၊ ကဿ စ ပနိဒံ ဇရာမရဏံ ဣတိ ဝါ၊ အညံ ဇရာမရဏံ၊ အညဿ စ ပနိဒံ ဇရာမရဏံ ဣတိ ဝါ၊ တံ ဇီဝံ တံ သရီရံ ဣတိ ဝါ၊ အညံ ဇီဝံ အညံ သရီရံ ဣတိ ဝါ။ သဗ္ဗာနိဿ တာနိ ပဟီနာနိ ဘဝန္တိ ဥစ္ဆိန္နမူလာနိ တာလာဝတ္ထုကတာနိ အနဘာဝင်္ကတာနိ အာယတိံ အနုပ္ပါဒဓမ္မာနိ။>
      text <အဝိဇ္ဇာယ တွေဝ၊ ဘိက္ခု၊ အသေသဝိရာဂနိရောဓာ ယာနိဿ တာနိ ဝိသူကာယိကာနိ ဝိသေဝိတာနိ ဝိပ္ဖန္ဒိတာနိ ကာနိစိ ကာနိစိ။ ကတမာ ဇာတိ၊ ကဿ စ ပနာယံ ဇာတိ ဣတိ ဝါ၊ အညာ ဇာတိ၊ အညဿ စ ပနာယံ ဇာတိ ဣတိ ဝါ၊ တံ ဇီဝံ တံ သရီရံ ဣတိ ဝါ၊ အညံ ဇီဝံ အညံ သရီရံ ဣတိ ဝါ။ သဗ္ဗာနိဿ တာနိ ပဟီနာနိ ဘဝန္တိ ဥစ္ဆိန္နမူလာနိ တာလာဝတ္ထုကတာနိ အနဘာဝင်္ကတာနိ အာယတိံ အနုပ္ပါဒဓမ္မာနိ။>
      text <အဝိဇ္ဇာယ တွေဝ၊ ဘိက္ခု၊ အသေသဝိရာဂနိရောဓာ ယာနိဿ တာနိ ဝိသူကာယိကာနိ ဝိသေဝိတာနိ ဝိပ္ဖန္ဒိတာနိ ကာနိစိ ကာနိစိ။ ကတမော ဘဝေါ။ပေ။ ကတမံ ဥပါဒာနံ။ ကတမာ တဏှာ။ ကတမာ ဝေဒနာ။ ကတမော ဖဿော။ ကတမံ သဠာယတနံ။ ကတမံ နာမရူပံ။ ကတမံ ဝိညာဏံ။ပေ။>
      text <အဝိဇ္ဇာယ တွေဝ၊ ဘိက္ခု၊ အသေသဝိရာဂနိရောဓာ ယာနိဿ တာနိ ဝိသူကာယိကာနိ ဝိသေဝိတာနိ ဝိပ္ဖန္ဒိတာနိ ကာနိစိ ကာနိစိ။ ကတမေ သင်္ခါရာ၊ ကဿ စ ပနိမေ သင်္ခါရာ ဣတိ ဝါ၊ အညေ သင်္ခါရာ၊ အညဿ စ ပနိမေ သင်္ခါရာ ဣတိ ဝါ၊ တံ ဇီဝံ တံ သရီရံ ဣတိ ဝါ၊ အညံ ဇီဝံ၊ အညံ သရီရံ ဣတိ ဝါ။ သဗ္ဗာနိဿ တာနိ ပဟီနာနိ ဘဝန္တိ ဥစ္ဆိန္နမူလာနိ တာလာဝတ္ထုကတာနိ အနဘာဝင်္ကတာနိ အာယတိံ အနုပ္ပါဒဓမ္မာနီတိ။ ပဉ္စမံ။>
    text <၆။ ဒုတိယအဝိဇ္ဇာပစ္စယသုတ္တံ>
      text <၃၆>, <သာဝတ္ထိယံ ဝိဟရတိ။ပေ။ အဝိဇ္ဇာပစ္စယာ၊ ဘိက္ခဝေ၊ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <ကတမံ ဇရာမရဏံ၊ ကဿ စ ပနိဒံ ဇရာမရဏန္တိ ဣတိ ဝါ၊ ဘိက္ခဝေ၊ ယော ဝဒေယျ၊ အညံ ဇရာမရဏံ၊ အညဿ စ ပနိဒံ ဇရာမရဏန္တိ ဣတိ ဝါ၊ ဘိက္ခဝေ၊ ယော ဝဒေယျ၊ ဥဘယမေတံ ဧကတ္ထံ ဗျဉ္ဇနမေဝ နာနံ။ တံ ဇီဝံ တံ သရီရံ ဣတိ ဝါ၊ ဘိက္ခဝေ၊ ဒိဋ္ဌိယာ သတိ ဗြဟ္မစရိယဝါသော န ဟောတိ။ အညံ ဇီဝံ အညံ သရီရံ ဣတိ ဝါ၊ ဘိက္ခဝေ၊ ဒိဋ္ဌိယာ သတိ ဗြဟ္မစရိယဝါသော န ဟောတိ။ ဧတေ တေ၊ ဘိက္ခဝေ၊ ဥဘော အန္တေ အနုပဂမ္မ မဇ္ဈေန တထာဂတော ဓမ္မံ ဒေသေတိ ဇာတိပစ္စယာ ဇရာမရဏန္တိ။>
      text <ကတမာ ဇာတိ။ပေ။ ကတမော ဘဝေါ။ ကတမံ ဥပါဒာနံ။ ကတမာ တဏှာ။ ကတမာ ဝေဒနာ။ ကတမော ဖဿော။ ကတမံ သဠာယတနံ။ ကတမံ နာမရူပံ။ ကတမံ ဝိညာဏံ။ ကတမေ သင်္ခါရာ၊ ကဿ စ ပနိမေ သင်္ခါရာတိ ဣတိ ဝါ၊ ဘိက္ခဝေ၊ ယော ဝဒေယျ၊ အညေ သင်္ခါရာ အညဿ စ ပနိမေ သင်္ခါရာတိ ဣတိ ဝါ၊ ဘိက္ခဝေ၊ ယော ဝဒေယျ၊ ဥဘယမေတံ ဧကတ္ထံ ဗျဉ္ဇနမေဝ နာနံ။ တံ ဇီဝံ တံ သရီရံ ဣတိ ဝါ၊ ဘိက္ခဝေ၊ ဒိဋ္ဌိယာ သတိ ဗြဟ္မစရိယဝါသော န ဟောတိ။ အညံ ဇီဝံ အညံ သရီရံ ဣတိ ဝါ၊ ဘိက္ခဝေ၊ ဒိဋ္ဌိယာ သတိ ဗြဟ္မစရိယဝါသော န ဟောတိ။ ဧတေ တေ၊ ဘိက္ခဝေ၊ ဥဘော အန္တေ အနုပဂမ္မ မဇ္ဈေန တထာဂတော ဓမ္မံ ဒေသေတိ အဝိဇ္ဇာပစ္စယာ သင်္ခါရာတိ။>
      text <အဝိဇ္ဇာယ တွေဝ၊ ဘိက္ခဝေ၊ အသေသဝိရာဂနိရောဓာ ယာနိဿ တာနိ ဝိသူကာယိကာနိ ဝိသေဝိတာနိ ဝိပ္ဖန္ဒိတာနိ ကာနိစိ ကာနိစိ။ ကတမံ ဇရာမရဏံ၊ ကဿ စ ပနိဒံ ဇရာမရဏံ ဣတိ ဝါ၊ အညံ ဇရာမရဏံ၊ အညဿ စ ပနိဒံ ဇရာမရဏံ ဣတိ ဝါ၊ တံ ဇီဝံ တံ သရီရံ ဣတိ ဝါ၊ အညံ ဇီဝံ၊ အညံ သရီရံ ဣတိ ဝါ။ သဗ္ဗာနိဿ တာနိ ပဟီနာနိ ဘဝန္တိ ဥစ္ဆိန္နမူလာနိ တာလာဝတ္ထုကတာနိ အနဘာဝင်္ကတာနိ အာယတိံ အနုပ္ပါဒဓမ္မာနိ။>
      text <အဝိဇ္ဇာယ တွေဝ၊ ဘိက္ခဝေ၊ အသေသဝိရာဂနိရောဓာ ယာနိဿ တာနိ ဝိသူကာယိကာနိ ဝိသေဝိတာနိ ဝိပ္ဖန္ဒိတာနိ ကာနိစိ ကာနိစိ။ ကတမာ ဇာတိ။ပေ။ ကတမော ဘဝေါ။ ကတမံ ဥပါဒာနံ။ ကတမာ တဏှာ။ ကတမာ ဝေဒနာ။ ကတမော ဖဿော။ ကတမံ သဠာယတနံ။ ကတမံ နာမရူပံ။ ကတမံ ဝိညာဏံ။ ကတမေ သင်္ခါရာ၊ ကဿ စ ပနိမေ သင်္ခါရာ ဣတိ ဝါ၊ အညေ သင်္ခါရာ၊ အညဿ စ ပနိမေ သင်္ခါရာ ဣတိ ဝါ၊ တံ ဇီဝံ တံ သရီရံ ဣတိ ဝါ၊ အညံ ဇီဝံ အညံ သရီရံ ဣတိ ဝါ။ သဗ္ဗာနိဿ တာနိ ပဟီနာနိ ဘဝန္တိ ဥစ္ဆိန္နမူလာနိ တာလာဝတ္ထုကတာနိ အနဘာဝင်္ကတာနိ အာယတိံ အနုပ္ပါဒဓမ္မာနီတိ။ ဆဋ္ဌံ။>
    text <၇။ နတုမှသုတ္တံ>
      text <၃၇>, <သာဝတ္ထိယံ ဝိဟရတိ။ပေ။ နာယံ၊ ဘိက္ခဝေ၊ ကာယော တုမှာကံ နပိ အညေသံ။ ပုရာဏမိဒံ၊ ဘိက္ခဝေ၊ ကမ္မံ အဘိသင်္ခတံ အဘိသဉ္စေတယိတံ ဝေဒနိယံ ဒဋ္ဌဗ္ဗံ။>
      text <တတြ ခေါ၊ ဘိက္ခဝေ၊ သုတဝါ အရိယသာဝကော ပဋိစ္စသမုပ္ပါဒညေဝ သာဓုကံ ယောနိသော မနသိ ကရောတိ ဣတိ ဣမသ္မိံ သတိ ဣဒံ ဟောတိ၊ ဣမဿုပ္ပါဒာ ဣဒံ ဥပ္ပဇ္ဇတိ၊ ဣမသ္မိံ အသတိ ဣဒံ န ဟောတိ၊ ဣမဿ နိရောဓာ ဣဒံ နိရုဇ္ဈတိ၊ ယဒိဒံ အဝိဇ္ဇာပစ္စယာ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ အဝိဇ္ဇာယ တွေဝ အသေသဝိရာဂနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ သတ္တမံ။>
    text <၈။ စေတနာသုတ္တံ>
      text <၃၈>, <သာဝတ္ထိနိဒာနံ။ ယဉ္စ၊ ဘိက္ခဝေ၊ စေတေတိ ယဉ္စ ပကပ္ပေတိ ယဉ္စ အနုသေတိ၊ အာရမ္မဏမေတံ ဟောတိ ဝိညာဏဿ ဌိတိယာ။ အာရမ္မဏေ သတိ ပတိဋ္ဌာ ဝိညာဏဿ ဟောတိ။ တသ္မိံ ပတိဋ္ဌိတေ ဝိညာဏေ ဝိရူဠှေ အာယတိံ ပုနဗ္ဘဝါဘိနိဗ္ဗတ္တိ ဟောတိ။ အာယတိံ ပုနဗ္ဘဝါဘိနိဗ္ဗတ္တိယာ သတိ အာယတိံ ဇာတိ ဇရာမရဏံ သောကပရိဒေဝဒုက္ခဒောမနဿုပါယာသာ သမ္ဘဝန္တိ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <နော စေ၊ ဘိက္ခဝေ၊ စေတေတိ နော စေ ပကပ္ပေတိ၊ အထ စေ အနုသေတိ၊ အာရမ္မဏမေတံ ဟောတိ ဝိညာဏဿ ဌိတိယာ။ အာရမ္မဏေ သတိ ပတိဋ္ဌာ ဝိညာဏဿ ဟောတိ။ တသ္မိံ ပတိဋ္ဌိတေ ဝိညာဏေ ဝိရူဠှေ အာယတိံ ပုနဗ္ဘဝါဘိနိဗ္ဗတ္တိ ဟောတိ။ အာယတိံ ပုနဗ္ဘဝါဘိနိဗ္ဗတ္တိယာ သတိ အာယတိံ ဇာတိဇရာမရဏံ သောကပရိဒေဝဒုက္ခဒောမနဿုပါယာသာ သမ္ဘဝန္တိ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <ယတော စ ခေါ၊ ဘိက္ခဝေ၊ နော စေဝ စေတေတိ နော စ ပကပ္ပေတိ နော စ အနုသေတိ၊ အာရမ္မဏမေတံ န ဟောတိ ဝိညာဏဿ ဌိတိယာ။ အာရမ္မဏေ အသတိ ပတိဋ္ဌာ ဝိညာဏဿ န ဟောတိ။ တဒပ္ပတိဋ္ဌိတေ ဝိညာဏေ အဝိရူဠှေ အာယတိံ ပုနဗ္ဘဝါဘိနိဗ္ဗတ္တိ န ဟောတိ။ အာယတိံ ပုနဗ္ဘဝါဘိနိဗ္ဗတ္တိယာ အသတိ အာယတိံ ဇာတိဇရာမရဏံ သောကပရိဒေဝဒုက္ခဒောမနဿုပါယာသာ နိရုဇ္ဈန္တိ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ အဋ္ဌမံ။>
    text <၉။ ဒုတိယစေတနာသုတ္တံ>
      text <၃၉>, <သာဝတ္ထိယံ ဝိဟရတိ။ပေ။ ယဉ္စ၊ ဘိက္ခဝေ၊ စေတေတိ ယဉ္စ ပကပ္ပေတိ ယဉ္စ အနုသေတိ၊ အာရမ္မဏမေတံ ဟောတိ ဝိညာဏဿ ဌိတိယာ။ အာရမ္မဏေ သတိ ပတိဋ္ဌာ ဝိညာဏဿ ဟောတိ။ တသ္မိံ ပတိဋ္ဌိတေ ဝိညာဏေ ဝိရူဠှေ နာမရူပဿ အဝက္ကန္တိ ဟောတိ။ နာမရူပပစ္စယာ သဠာယတနံ၊ သဠာယတနပစ္စယာ ဖဿော၊ ဖဿပစ္စယာ ဝေဒနာ။ပေ။ တဏှာ။ ဥပါဒာနံ။ ဘဝေါ။ ဇာတိ။ ဇရာမရဏံ သောကပရိဒေဝဒုက္ခဒောမနဿုပါယာသာ သမ္ဘဝန္တိ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <နော စေ၊ ဘိက္ခဝေ၊ စေတေတိ နော စေ ပကပ္ပေတိ၊ အထ စေ အနုသေတိ၊ အာရမ္မဏမေတံ ဟောတိ ဝိညာဏဿ ဌိတိယာ။ အာရမ္မဏေ သတိ ပတိဋ္ဌာ ဝိညာဏဿ ဟောတိ။ တသ္မိံ ပတိဋ္ဌိတေ ဝိညာဏေ ဝိရူဠှေ နာမရူပဿ အဝက္ကန္တိ ဟောတိ။ နာမရူပပစ္စယာ သဠာယတနံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <ယတော စ ခေါ၊ ဘိက္ခဝေ၊ နော စေဝ စေတေတိ နော စ ပကပ္ပေတိ နော စ အနုသေတိ၊ အာရမ္မဏမေတံ န ဟောတိ ဝိညာဏဿ ဌိတိယာ။ အာရမ္မဏေ အသတိ ပတိဋ္ဌာ ဝိညာဏဿ န ဟောတိ။ တဒပ္ပတိဋ္ဌိတေ ဝိညာဏေ အဝိရူဠှေ နာမရူပဿ အဝက္ကန္တိ န ဟောတိ။ နာမရူပနိရောဓာ သဠာယတနနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ နဝမံ။>
    text <၁၀။ တတိယစေတနာသုတ္တံ>
      text <၄၀>, <သာဝတ္ထိယံ ဝိဟရတိ။ပေ။ ယဉ္စ၊ ဘိက္ခဝေ၊ စေတေတိ ယဉ္စ ပကပ္ပေတိ ယဉ္စ အနုသေတိ အာရမ္မဏမေတံ ဟောတိ ဝိညာဏဿ ဌိတိယာ။ အာရမ္မဏေ သတိ ပတိဋ္ဌာ ဝိညာဏဿ ဟောတိ။ တသ္မိံ ပတိဋ္ဌိတေ ဝိညာဏေ ဝိရူဠှေ နတိ ဟောတိ။ နတိယာ သတိ အာဂတိဂတိ ဟောတိ။ အာဂတိဂတိယာ သတိ စုတူပပါတော ဟောတိ။ စုတူပပါတေ သတိ အာယတိံ ဇာတိဇရာမရဏံ သောကပရိဒေဝဒုက္ခဒောမနဿုပါယာသာ သမ္ဘဝန္တိ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <နော စေ၊ ဘိက္ခဝေ၊ စေတေတိ နော စေ ပကပ္ပေတိ အထ စေ အနုသေတိ၊ အာရမ္မဏမေတံ ဟောတိ ဝိညာဏဿ ဌိတိယာ။ အာရမ္မဏေ သတိ ပတိဋ္ဌာ ဝိညာဏဿ ဟောတိ။ တသ္မိံ ပတိဋ္ဌိတေ ဝိညာဏေ ဝိရူဠှေ နတိ ဟောတိ။ နတိယာ သတိ အာဂတိဂတိ ဟောတိ။ အာဂတိဂတိယာ သတိ စုတူပပါတော ဟောတိ။ စုတူပပါတေ သတိ အာယတိံ ဇာတိဇရာမရဏံ သောကပရိဒေဝဒုက္ခဒောမနဿုပါယာသာ သမ္ဘဝန္တိ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <ယတော စ ခေါ၊ ဘိက္ခဝေ၊ နော စေဝ စေတေတိ နော စ ပကပ္ပေတိ နော စ အနုသေတိ၊ အာရမ္မဏမေတံ န ဟောတိ ဝိညာဏဿ ဌိတိယာ။ အာရမ္မဏေ အသတိ ပတိဋ္ဌာ ဝိညာဏဿ န ဟောတိ။ တဒပ္ပတိဋ္ဌိတေ ဝိညာဏေ အဝိရူဠှေ နတိ န ဟောတိ။ နတိယာ အသတိ အာဂတိဂတိ န ဟောတိ။ အာဂတိဂတိယာ အသတိ စုတူပပါတော န ဟောတိ။ စုတူပပါတေ အသတိ အာယတိံ ဇာတိ ဇရာမရဏံ သောကပရိဒေဝဒုက္ခဒောမနဿုပါယာသာ နိရုဇ္ဈန္တိ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ ဒသမံ။>
      stand <ကဠာရခတ္တိယဝဂ္ဂေါ စတုတ္ထော။>
      text <တဿုဒ္ဒာနံ>
  text <၅။ ဂဟပတိဝဂ္ဂေါ>
    text <၁။ ပဉ္စဝေရဘယသုတ္တံ>
      text <၄၁>, <သာဝတ္ထိယံ ဝိဟရတိ။ အထ ခေါ အနာထပိဏ္ဍိကော ဂဟပတိ ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နံ ခေါ အနာထပိဏ္ဍိကံ ဂဟပတိံ ဘဂဝါ ဧတဒဝေါစ>
      text <ယတော ခေါ၊ ဂဟပတိ၊ အရိယသာဝကဿ ပဉ္စ ဘယာနိ ဝေရာနိ ဝူပသန္တာနိ ဟောန္တိ၊ စတူဟိ စ သောတာပတ္တိယင်္ဂေဟိ သမန္နာဂတော ဟောတိ၊ အရိယော စဿ ဉာယော ပညာယ သုဒိဋ္ဌော ဟောတိ သုပ္ပဋိဝိဒ္ဓေါ၊ သော အာကင်္ခမာနော အတ္တနာဝ အတ္တာနံ ဗျာကရေယျ ခီဏနိရယောမှိ ခီဏတိရစ္ဆာနယောနိ ခီဏပေတ္တိဝိသယော ခီဏာပါယဒုဂ္ဂတိဝိနိပါတော၊ သောတာပန္နောဟမသ္မိ အဝိနိပါတဓမ္မော နိယတော သမ္ဗောဓိပရာယနောတိ။>
      text <ကတမာနိ ပဉ္စ ဘယာနိ ဝေရာနိ ဝူပသန္တာနိ ဟောန္တိ။ ယံ၊ ဂဟပတိ၊ ပါဏာတိပါတီ ပါဏာတိပါတပစ္စယာ ဒိဋ္ဌဓမ္မိကမ္ပိ ဘယံ ဝေရံ ပသဝတိ၊ သမ္ပရာယိကမ္ပိ ဘယံ ဝေရံ ပသဝတိ၊ စေတသိကမ္ပိ ဒုက္ခံ ဒောမနဿံ ပဋိသံဝေဒယတိ၊ ပါဏာတိပါတာ ပဋိဝိရတဿ ဧဝံ တံ ဘယံ ဝေရံ ဝူပသန္တံ ဟောတိ။>
      text <ယံ၊ ဂဟပတိ၊ အဒိန္နာဒာယီ အဒိန္နာဒာနပစ္စယာ ဒိဋ္ဌဓမ္မိကမ္ပိ ဘယံ ဝေရံ ပသဝတိ၊ သမ္ပရာယိကမ္ပိ ဘယံ ဝေရံ ပသဝတိ၊ စေတသိကမ္ပိ ဒုက္ခံ ဒောမနဿံ ပဋိသံဝေဒယတိ၊ အဒိန္နာဒာနာ ပဋိဝိရတဿ ဧဝံ တံ ဘယံ ဝေရံ ဝူပသန္တံ ဟောတိ။>
      text <ယံ၊ ဂဟပတိ၊ ကာမေသုမိစ္ဆာစာရီ ကာမေသုမိစ္ဆာစာရပစ္စယာ ဒိဋ္ဌဓမ္မိကမ္ပိ ဘယံ ဝေရံ ပသဝတိ၊ သမ္ပရာယိကမ္ပိ ဘယံ ဝေရံ ပသဝတိ၊ စေတသိကမ္ပိ ဒုက္ခံ ဒောမနဿံ ပဋိသံဝေဒယတိ၊ ကာမေသုမိစ္ဆာစာရာ ပဋိဝိရတဿ ဧဝံ တံ ဘယံ ဝေရံ ဝူပသန္တံ ဟောတိ။>
      text <ယံ၊ ဂဟပတိ၊ မုသာဝါဒီ မုသာဝါဒပစ္စယာ ဒိဋ္ဌဓမ္မိကမ္ပိ ဘယံ ဝေရံ ပသဝတိ၊ သမ္ပရာယိကမ္ပိ ဘယံ ဝေရံ ပသဝတိ၊ စေတသိကမ္ပိ ဒုက္ခံ ဒောမနဿံ ပဋိသံဝေဒယတိ၊ မုသာဝါဒာ ပဋိဝိရတဿ ဧဝံ တံ ဘယံ ဝေရံ ဝူပသန္တံ ဟောတိ။>
      text <ယံ၊ ဂဟပတိ၊ သုရာမေရယမဇ္ဇပမာဒဋ္ဌာယီ သုရာမေရယမဇ္ဇပမာဒဋ္ဌာနပစ္စယာ ဒိဋ္ဌဓမ္မိကမ္ပိ ဘယံ ဝေရံ ပသဝတိ၊ သမ္ပရာယိကမ္ပိ ဘယံ ဝေရံ ပသဝတိ၊ စေတသိကမ္ပိ ဒုက္ခံ ဒောမနဿံ ပဋိသံဝေဒယတိ၊ သုရာမေရယမဇ္ဇပမာဒဋ္ဌာနာ ပဋိဝိရတဿ ဧဝံ တံ ဘယံ ဝေရံ ဝူပသန္တံ ဟောတိ။ ဣမာနိ ပဉ္စ ဘယာနိ ဝေရာနိ ဝူပသန္တာနိ ဟောန္တိ။>
      text <ကတမေဟိ စတူဟိ သောတာပတ္တိယင်္ဂေဟိ သမန္နာဂတော ဟောတိ။ ဣဓ၊ ဂဟပတိ၊ အရိယသာဝကော ဗုဒ္ဓေ အဝေစ္စပ္ပသာဒေန သမန္နာဂတော ဟောတိ ဣတိပိ သော ဘဂဝါ အရဟံ သမ္မာသမ္ဗုဒ္ဓေါ ဝိဇ္ဇာစရဏသမ္ပန္နော သုဂတော လောကဝိဒူ အနုတ္တရော ပုရိသဒမ္မသာရထိ သတ္ထာ ဒေဝမနုဿာနံ ဗုဒ္ဓေါ ဘဂဝါတိ။>
      text <ဓမ္မေ အဝေစ္စပ္ပသာဒေန သမန္နာဂတော ဟောတိ သွာက္ခါတော ဘဂဝတာ ဓမ္မော သန္ဒိဋ္ဌိကော အကာလိကော ဧဟိပဿိကော ဩပနေယျိကော ပစ္စတ္တံ ဝေဒိတဗ္ဗော ဝိညူဟီတိ။>
      text <သင်္ဃေ အဝေစ္စပ္ပသာဒေန သမန္နာဂတော ဟောတိ သုပ္ပဋိပန္နော ဘဂဝတော သာဝကသင်္ဃော၊ ဥဇုပ္ပဋိပန္နော ဘဂဝတော သာဝကသင်္ဃော၊ ဉာယပ္ပဋိပန္နော ဘဂဝတော သာဝကသင်္ဃော၊ သာမီစိပ္ပဋိပန္နော ဘဂဝတော သာဝကသင်္ဃော၊ ယဒိဒံ စတ္တာရိ ပုရိသယုဂါနိ အဋ္ဌ ပုရိသပုဂ္ဂလာ၊ ဧသ ဘဂဝတော သာဝကသင်္ဃော အာဟုနေယျော ပါဟုနေယျော ဒက္ခိဏေယျော အဉ္ဇလိကရဏီယော အနုတ္တရံ ပုညက္ခေတ္တံ လောကဿာတိ။>
      text <အရိယကန္တေဟိ သီလေဟိ သမန္နာဂတော ဟောတိ အခဏ္ဍေဟိ အစ္ဆိဒ္ဒေဟိ အသဗလေဟိ အကမ္မာသေဟိ ဘုဇိဿေဟိ ဝိညုပ္ပသတ္ထေဟိ အပရာမဋ္ဌေဟိ သမာဓိသံဝတ္တနိကေဟိ။ ဣမေဟိ စတူဟိ သောတာပတ္တိယင်္ဂေဟိ သမန္နာဂတော ဟောတိ။>
      text <ကတမော စဿ အရိယော ဉာယော ပညာယ သုဒိဋ္ဌော ဟောတိ သုပ္ပဋိဝိဒ္ဓေါ။ ဣဓ၊ ဂဟပတိ၊ အရိယသာဝကော ပဋိစ္စသမုပ္ပါဒညေဝ သာဓုကံ ယောနိသော မနသိ ကရောတိ ဣတိ ဣမသ္မိံ သတိ ဣဒံ ဟောတိ၊ ဣမသ္မိံ အသတိ ဣဒံ န ဟောတိ၊ ဣမဿုပ္ပါဒာ ဣဒံ ဥပ္ပဇ္ဇတိ၊ ဣမဿ နိရောဓာ ဣဒံ နိရုဇ္ဈတိ။ ယဒိဒံ အဝိဇ္ဇာပစ္စယာ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ အဝိဇ္ဇာယ တွေဝ အသေသဝိရာဂနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ အယမဿ အရိယော ဉာယော ပညာယ သုဒိဋ္ဌော ဟောတိ သုပ္ပဋိဝိဒ္ဓေါ။>
      text <ယတော ခေါ၊ ဂဟပတိ၊ အရိယသာဝကဿ ဣမာနိ ပဉ္စ ဘယာနိ ဝေရာနိ ဝူပသန္တာနိ ဟောန္တိ၊ ဣမေဟိ စတူဟိ သောတာပတ္တိယင်္ဂေဟိ သမန္နာဂတော ဟောတိ၊ အယဉ္စဿ အရိယော ဉာယော ပညာယ သုဒိဋ္ဌော ဟောတိ သုပ္ပဋိဝိဒ္ဓေါ၊ သော အာကင်္ခမာနော အတ္တနာဝ အတ္တာနံ ဗျာကရေယျ ခီဏနိရယောမှိ ခီဏတိရစ္ဆာနယောနိ ခီဏပေတ္တိဝိသယော ခီဏာပါယဒုဂ္ဂတိဝိနိပါတော၊ သောတာပန္နောဟမသ္မိ အဝိနိပါတဓမ္မော နိယတော သမ္ဗောဓိပရာယနောတိ။>
    text <၂။ ဒုတိယပဉ္စဝေရဘယသုတ္တံ>
      text <၄၂>, <သာဝတ္ထိယံ ဝိဟရတိ။ပေ။ ယတော ခေါ၊ ဘိက္ခဝေ၊ အရိယသာဝကဿ ပဉ္စ ဘယာနိ ဝေရာနိ ဝူပသန္တာနိ ဟောန္တိ၊ စတူဟိ စ သောတာပတ္တိယင်္ဂေဟိ သမန္နာဂတော ဟောတိ၊ အရိယော စဿ ဉာယော ပညာယ သုဒိဋ္ဌော ဟောတိ သုပ္ပဋိဝိဒ္ဓေါ၊ သော အာကင်္ခမာနော အတ္တနာဝ အတ္တာနံ ဗျာကရေယျ ခီဏနိရယောမှိ ခီဏတိရစ္ဆာနယောနိ ခီဏပေတ္တိဝိသယော ခီဏာပါယဒုဂ္ဂတိဝိနိပါတော၊ သောတာပန္နောဟမသ္မိ အဝိနိပါတဓမ္မော နိယတော သမ္ဗောဓိပရာယနောတိ။>
      text <ကတမာနိ ပဉ္စ ဘယာနိ ဝေရာနိ ဝူပသန္တာနိ ဟောန္တိ။ ယံ၊ ဘိက္ခဝေ၊ ပါဏာတိပါတီ။ပေ။ ယံ၊ ဘိက္ခဝေ၊ အဒိန္နာဒာယီ။ပေ။ ယံ၊ ဘိက္ခဝေ၊ ကာမေသုမိစ္ဆာစာရီ။ ယံ၊ ဘိက္ခဝေ၊ မုသာဝါဒီ။ ယံ၊ ဘိက္ခဝေ၊ သုရာမေရယမဇ္ဇပမာဒဋ္ဌာယီ။ပေ။ ဣမာနိ ပဉ္စ ဘယာနိ ဝေရာနိ ဝူပသန္တာနိ ဟောန္တိ။>
      text <ကတမေဟိ စတူဟိ သောတာပတ္တိယင်္ဂေဟိ သမန္နာဂတော ဟောတိ။ ဣဓ၊ ဘိက္ခဝေ၊ အရိယသာဝကော ဗုဒ္ဓေ။ပေ။ ဓမ္မေ။ သင်္ဃေ။ အရိယကန္တေဟိ သီလေဟိ သမန္နာဂတော ဟောတိ။ ဣမေဟိ စတူဟိ သောတာပတ္တိယင်္ဂေဟိ သမန္နာဂတော ဟောတိ။>
      text <ကတမော စဿ အရိယော ဉာယော ပညာယ သုဒိဋ္ဌော ဟောတိ သုပ္ပဋိဝိဒ္ဓေါ။ ဣဓ၊ ဘိက္ခဝေ၊ အရိယသာဝကော ပဋိစ္စသမုပ္ပါဒညေဝ သာဓုကံ ယောနိသော မနသိ ကရောတိ။ပေ။ အယမဿ အရိယော ဉာယော ပညာယ သုဒိဋ္ဌော ဟောတိ သုပ္ပဋိဝိဒ္ဓေါ။>
      text <ယတော ခေါ၊ ဘိက္ခဝေ၊ အရိယသာဝကဿ ဣမာနိ ပဉ္စ ဘယာနိ ဝေရာနိ ဝူပသန္တာနိ ဟောန္တိ၊ ဣမေဟိ စ စတူဟိ သောတာပတ္တိယင်္ဂေဟိ သမန္နာဂတော ဟောတိ၊ အယဉ္စဿ အရိယော ဉာယော ပညာယ သုဒိဋ္ဌော ဟောတိ သုပ္ပဋိဝိဒ္ဓေါ၊ သော အာကင်္ခမာနော အတ္တနာဝ အတ္တာနံ ဗျာကရေယျ ခီဏနိရယောမှိ ခီဏတိရစ္ဆာနယောနိ ခီဏပေတ္တိဝိသယော ခီဏာပါယဒုဂ္ဂတိဝိနိပါတော၊ သောတာပန္နောဟမသ္မိ အဝိနိပါတဓမ္မော နိယတော သမ္ဗောဓိပရာယနောတိ။ ဒုတိယံ။>
    text <၃။ ဒုက္ခသုတ္တံ>
      text <၄၃>, <သာဝတ္ထိယံ ဝိဟရတိ။ပေ။ ဒုက္ခဿ၊ ဘိက္ခဝေ၊ သမုဒယဉ္စ အတ္ထင်္ဂမဉ္စ ဒေသေဿာမိ။ တံ သုဏာထ၊ သာဓုကံ မနသိ ကရောထ၊ ဘာသိဿာမီတိ။ ဧဝံ၊ ဘန္တေတိ ခေါ တေ ဘိက္ခူ ဘဂဝတော ပစ္စဿောသုံ။ ဘဂဝါ ဧတဒဝေါစ>
      text <ကတမော စ၊ ဘိက္ခဝေ၊ ဒုက္ခဿ သမုဒယော။ စက္ခုဉ္စ ပဋိစ္စ ရူပေ စ ဥပ္ပဇ္ဇတိ စက္ခုဝိညာဏံ။ တိဏ္ဏံ သင်္ဂတိ ဖဿော။ ဖဿပစ္စယာ ဝေဒနာ၊ ဝေဒနာပစ္စယာ တဏှာ။ အယံ ခေါ၊ ဘိက္ခဝေ၊ ဒုက္ခဿ သမုဒယော။>
      text <သောတဉ္စ ပဋိစ္စ သဒ္ဒေ စ ဥပ္ပဇ္ဇတိ သောတဝိညာဏံ။ပေ။ ဃာနဉ္စ ပဋိစ္စ ဂန္ဓေ စ။ပေ။ ဇိဝှဉ္စ ပဋိစ္စ ရသေ စ။ပေ။ ကာယဉ္စ ပဋိစ္စ ဖောဋ္ဌဗ္ဗေ စ။ပေ။ မနဉ္စ ပဋိစ္စ ဓမ္မေ စ ဥပ္ပဇ္ဇတိ မနောဝိညာဏံ။ တိဏ္ဏံ သင်္ဂတိ ဖဿော။ ဖဿပစ္စယာ ဝေဒနာ၊ ဝေဒနာပစ္စယာ တဏှာ။ အယံ ခေါ၊ ဘိက္ခဝေ၊ ဒုက္ခဿ သမုဒယော။>
      text <ကတမော စ၊ ဘိက္ခဝေ၊ ဒုက္ခဿ အတ္ထင်္ဂမော။ စက္ခုဉ္စ ပဋိစ္စ ရူပေ စ ဥပ္ပဇ္ဇတိ စက္ခုဝိညာဏံ။ တိဏ္ဏံ သင်္ဂတိ ဖဿော။ ဖဿပစ္စယာ ဝေဒနာ၊ ဝေဒနာပစ္စယာ တဏှာ။ တဿာယေဝ တဏှာယ အသေသဝိရာဂနိရောဓာ ဥပါဒာနနိရောဓော၊ ဥပါဒာနနိရောဓာ ဘဝနိရောဓော၊ ဘဝနိရောဓာ ဇာတိနိရောဓော၊ ဇာတိနိရောဓာ ဇရာမရဏံ သောကပရိဒေဝဒုက္ခဒောမနဿုပါယာသာ နိရုဇ္ဈန္တိ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။ အယံ ခေါ၊ ဘိက္ခဝေ၊ ဒုက္ခဿ အတ္ထင်္ဂမော။>
      text <သောတဉ္စ ပဋိစ္စ သဒ္ဒေ စ ဥပ္ပဇ္ဇတိ သောတဝိညာဏံ။ပေ။ ဃာနဉ္စ ပဋိစ္စ ဂန္ဓေ စ။ပေ။ ဇိဝှဉ္စ ပဋိစ္စ ရသေ စ။ပေ။ ကာယဉ္စ ပဋိစ္စ ဖောဋ္ဌဗ္ဗေ စ။ပေ။ မနဉ္စ ပဋိစ္စ ဓမ္မေ စ ဥပ္ပဇ္ဇတိ မနောဝိညာဏံ။ တိဏ္ဏံ သင်္ဂတိ ဖဿော။ ဖဿပစ္စယာ ဝေဒနာ၊ ဝေဒနာပစ္စယာ တဏှာ။ တဿာယေဝ တဏှာယ အသေသဝိရာဂနိရောဓာ ဥပါဒာနနိရောဓော၊ ဥပါဒာနနိရောဓာ ဘဝနိရောဓော၊ ဘဝနိရောဓာ ဇာတိနိရောဓော၊ ဇာတိနိရောဓာ ဇရာမရဏံ သောကပရိဒေဝဒုက္ခဒောမနဿုပါယာသာ နိရုဇ္ဈန္တိ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။ အယံ ခေါ၊ ဘိက္ခဝေ၊ ဒုက္ခဿ အတ္ထင်္ဂမောတိ။ တတိယံ။>
    text <၄။ လောကသုတ္တံ>
      text <၄၄>, <သာဝတ္ထိယံ ဝိဟရတိ။ပေ။ လောကဿ၊ ဘိက္ခဝေ၊ သမုဒယဉ္စ အတ္ထင်္ဂမဉ္စ ဒေသေဿာမိ။ တံ သုဏာထ၊ သာဓုကံ မနသိ ကရောထ၊ ဘာသိဿာမီတိ။ ဧဝံ၊ ဘန္တေတိ ခေါ တေ ဘိက္ခူ ဘဂဝတော ပစ္စဿောသုံ။ ဘဂဝါ ဧတဒဝေါစ>
      text <ကတမော စ၊ ဘိက္ခဝေ၊ လောကဿ သမုဒယော။ စက္ခုဉ္စ ပဋိစ္စ ရူပေ စ ဥပ္ပဇ္ဇတိ စက္ခုဝိညာဏံ။ တိဏ္ဏံ သင်္ဂတိ ဖဿော။ ဖဿပစ္စယာ ဝေဒနာ၊ ဝေဒနာပစ္စယာ တဏှာ၊ တဏှာပစ္စယာ ဥပါဒာနံ၊ ဥပါဒာနပစ္စယာ ဘဝေါ၊ ဘဝပစ္စယာ ဇာတိ၊ ဇာတိပစ္စယာ ဇရာမရဏံ သောကပရိဒေဝဒုက္ခဒောမနဿုပါယာသာ သမ္ဘဝန္တိ။ အယံ ခေါ၊ ဘိက္ခဝေ၊ လောကဿ သမုဒယော။>
      text <သောတဉ္စ ပဋိစ္စ သဒ္ဒေ စ။ပေ။ ဃာနဉ္စ ပဋိစ္စ ဂန္ဓေ စ။ ဇိဝှဉ္စ ပဋိစ္စ ရသေ စ။ ကာယဉ္စ ပဋိစ္စ ဖောဋ္ဌဗ္ဗေ စ။ မနဉ္စ ပဋိစ္စ ဓမ္မေ စ ဥပ္ပဇ္ဇတိ မနောဝိညာဏံ။ တိဏ္ဏံ သင်္ဂတိ ဖဿော။ ဖဿပစ္စယာ ဝေဒနာ။ပေ။ ဇာတိပစ္စယာ ဇရာမရဏံ သောကပရိဒေဝဒုက္ခဒောမနဿုပါယာသာ သမ္ဘဝန္တိ။ အယံ ခေါ၊ ဘိက္ခဝေ၊ လောကဿ သမုဒယော။>
      text <ကတမော စ၊ ဘိက္ခဝေ၊ လောကဿ အတ္ထင်္ဂမော။ စက္ခုဉ္စ ပဋိစ္စ ရူပေ စ ဥပ္ပဇ္ဇတိ စက္ခုဝိညာဏံ။ တိဏ္ဏံ သင်္ဂတိ ဖဿော။ ဖဿပစ္စယာ ဝေဒနာ၊ ဝေဒနာပစ္စယာ တဏှာ။ တဿာယေဝ တဏှာယ အသေသဝိရာဂနိရောဓာ ဥပါဒာနနိရောဓော၊ ဥပါဒာနနိရောဓာ ဘဝနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။ အယံ ခေါ၊ ဘိက္ခဝေ၊ လောကဿ အတ္ထင်္ဂမော။>
      text <သောတဉ္စ ပဋိစ္စ သဒ္ဒေ စ။ပေ။ ဃာနဉ္စ ပဋိစ္စ ဂန္ဓေ စ။ ဇိဝှဉ္စ ပဋိစ္စ ရသေ စ။ ကာယဉ္စ ပဋိစ္စ ဖောဋ္ဌဗ္ဗေ စ။ မနဉ္စ ပဋိစ္စ ဓမ္မေ စ ဥပ္ပဇ္ဇတိ မနောဝိညာဏံ။ တိဏ္ဏံ သင်္ဂတိ ဖဿော။ ဖဿပစ္စယာ ဝေဒနာ၊ ဝေဒနာပစ္စယာ တဏှာ။ တဿာယေဝ တဏှာယ အသေသဝိရာဂနိရောဓာ ဥပါဒာနနိရောဓော၊ ဥပါဒာနနိရောဓာ ဘဝနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။ အယံ ခေါ၊ ဘိက္ခဝေ၊ လောကဿ အတ္ထင်္ဂမောတိ။ စတုတ္ထံ။>
    text <၅။ ဉာတိကသုတ္တံ>
      text <၄၅>, <ဧဝံ မေ သုတံ ဧကံ သမယံ ဘဂဝါ ဉာတိကေ ဝိဟရတိ ဂိဉ္ဇကာဝသထေ။ အထ ခေါ ဘဂဝါ ရဟောဂတော ပဋိသလ္လာနော ဣမံ ဓမ္မပရိယာယံ အဘာသိ>
      text <စက္ခုဉ္စ ပဋိစ္စ ရူပေ စ ဥပ္ပဇ္ဇတိ စက္ခုဝိညာဏံ။ တိဏ္ဏံ သင်္ဂတိ ဖဿော။ ဖဿပစ္စယာ ဝေဒနာ၊ ဝေဒနာပစ္စယာ တဏှာ၊ တဏှာပစ္စယာ ဥပါဒာနံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <သောတဉ္စ ပဋိစ္စ သဒ္ဒေ စ။ပေ။ ဃာနဉ္စ ပဋိစ္စ ဂန္ဓေ စ။ ဇိဝှဉ္စ ပဋိစ္စ ရသေ စ။ ကာယဉ္စ ပဋိစ္စ ဖောဋ္ဌဗ္ဗေ စ။ မနဉ္စ ပဋိစ္စ ဓမ္မေ စ ဥပ္ပဇ္ဇတိ မနောဝိညာဏံ။ တိဏ္ဏံ သင်္ဂတိ ဖဿော။ ဖဿပစ္စယာ ဝေဒနာ၊ ဝေဒနာပစ္စယာ တဏှာ၊ တဏှာပစ္စယာ ဥပါဒာနံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <စက္ခုဉ္စ ပဋိစ္စ ရူပေ စ ဥပ္ပဇ္ဇတိ စက္ခုဝိညာဏံ။ တိဏ္ဏံ သင်္ဂတိ ဖဿော။ ဖဿပစ္စယာ ဝေဒနာ၊ ဝေဒနာပစ္စယာ တဏှာ။ တဿာယေဝ တဏှာယ အသေသဝိရာဂနိရောဓာ ဥပါဒာနနိရောဓော၊ ဥပါဒာနနိရောဓာ ဘဝနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။>
      text <သောတဉ္စ ပဋိစ္စ သဒ္ဒေ စ။ပေ။ မနဉ္စ ပဋိစ္စ ဓမ္မေ စ ဥပ္ပဇ္ဇတိ မနောဝိညာဏံ။ တိဏ္ဏံ သင်္ဂတိ ဖဿော။ ဖဿပစ္စယာ ဝေဒနာ၊ ဝေဒနာပစ္စယာ တဏှာ။ တဿာယေဝ တဏှာယ အသေသဝိရာဂနိရောဓာ ဥပါဒာနနိရောဓော၊ ဥပါဒာနနိရောဓာ ဘဝနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။>
      text <တေန ခေါ ပန သမယေန အညတရော ဘိက္ခု ဘဂဝတော ဥပဿုတိ ဌိတော ဟောတိ။ အဒ္ဒသာ ခေါ ဘဂဝါ တံ ဘိက္ခုံ ဥပဿုတိ ဌိတံ။ ဒိသွာန တံ ဘိက္ခုံ ဧတဒဝေါစ အဿောသိ နော တွံ၊ ဘိက္ခု၊ ဣမံ ဓမ္မပရိယာယန္တိ။ ဧဝံ၊ ဘန္တေတိ။ ဥဂ္ဂဏှာဟိ တွံ၊ ဘိက္ခု၊ ဣမံ ဓမ္မပရိယာယံ၊ ပရိယာပုဏာဟိ တွံ၊ ဘိက္ခု၊ ဣမံ ဓမ္မပရိယာယံ၊ ဓာရေဟိ တွံ၊ ဘိက္ခု၊ ဣမံ ဓမ္မပရိယာယံ။ အတ္ထသံဟိတော အယံ၊ ဘိက္ခု၊ ဓမ္မပရိယာယော အာဒိဗြဟ္မစရိယကောတိ။ ပဉ္စမံ။>
    text <၆။ အညတရဗြာဟ္မဏသုတ္တံ>
      text <၄၆>, <သာဝတ္ထိယံ ဝိဟရတိ။ အထ ခေါ အညတရော ဗြာဟ္မဏော ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝတာ သဒ္ဓိံ သမ္မောဒိ။ သမ္မောဒနီယံ ကထံ သာရဏီယံ ဝီတိသာရေတွာ ဧကမန္တံ နိသီဒိ။ ဧကမန္တံ နိသိန္နော ခေါ သော ဗြာဟ္မဏော ဘဂဝန္တံ ဧတဒဝေါစ>
      text <ကိံ နု ခေါ၊ ဘော ဂေါတမ၊ သော ကရောတိ သော ပဋိသံဝေဒယတီတိ။ သော ကရောတိ သော ပဋိသံဝေဒယတီတိ ခေါ၊ ဗြာဟ္မဏ၊ အယမေကော အန္တော။>
      text <ကိံ ပန၊ ဘော ဂေါတမ၊ အညော ကရောတိ၊ အညော ပဋိသံဝေဒယတီတိ။ အညော ကရောတိ၊ အညော ပဋိသံဝေဒယတီတိ ခေါ၊ ဗြာဟ္မဏ၊ အယံ ဒုတိယော အန္တော။ ဧတေ တေ၊ ဗြာဟ္မဏ၊ ဥဘော အန္တေ အနုပဂမ္မ မဇ္ဈေန တထာဂတော ဓမ္မံ ဒေသေတိ အဝိဇ္ဇာပစ္စယာ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ အဝိဇ္ဇာယ တွေဝ အသေသဝိရာဂနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။>
      text <ဧဝံ ဝုတ္တေ၊ သော ဗြာဟ္မဏော ဘဂဝန္တံ ဧတဒဝေါစ အဘိက္ကန္တံ၊ ဘော ဂေါတမ၊ အဘိက္ကန္တံ၊ ဘော ဂေါတမ၊။ပေ။ ဥပါသကံ မံ ဘဝံ ဂေါတမော ဓာရေတု အဇ္ဇတဂ္ဂေ ပါဏုပေတံ သရဏံ ဂတန္တိ။ ဆဋ္ဌံ။>
    text <၇။ ဇာဏုဿောဏိသုတ္တံ>
      text <၄၇>, <သာဝတ္ထိယံ ဝိဟရတိ။ အထ ခေါ ဇာဏုဿောဏိ ဗြာဟ္မဏော ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝတာ သဒ္ဓိံ။ပေ။ ဧကမန္တံ နိသိန္နော ခေါ ဇာဏုဿောဏိ ဗြာဟ္မဏော ဘဂဝန္တံ ဧတဒဝေါစ>
      text <ကိံ နု ခေါ၊ ဘော၊ ဂေါတမ၊ သဗ္ဗမတ္ထီတိ။ သဗ္ဗမတ္ထီတိ ခေါ၊ ဗြာဟ္မဏ၊ အယမေကော အန္တော။>
      text <ကိံ ပန၊ ဘော ဂေါတမ၊ သဗ္ဗံ နတ္ထီတိ။ သဗ္ဗံ နတ္ထီတိ ခေါ၊ ဗြာဟ္မဏ၊ အယံ ဒုတိယော အန္တော။ ဧတေ တေ၊ ဗြာဟ္မဏ၊ ဥဘော အန္တေ အနုပဂမ္မ မဇ္ဈေန တထာဂတော ဓမ္မံ ဒေသေတိ အဝိဇ္ဇာပစ္စယာ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ အဝိဇ္ဇာယ တွေဝ အသေသဝိရာဂနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။>
      text <ဧဝံ ဝုတ္တေ၊ ဇာဏုဿောဏိ ဗြာဟ္မဏော ဘဂဝန္တံ ဧတဒဝေါစ အဘိက္ကန္တံ ဘော ဂေါတမ။ပေ။ ပါဏုပေတံ သရဏံ ဂတန္တိ။ သတ္တမံ။>
    text <၈။ လောကာယတိကသုတ္တံ>
      text <၄၈>, <သာဝတ္ထိယံ ဝိဟရတိ။ အထ ခေါ လောကာယတိကော ဗြာဟ္မဏော ယေန ဘဂဝါ။ပေ။ ဧကမန္တံ နိသိန္နော ခေါ လောကာယတိကော ဗြာဟ္မဏော ဘဂဝန္တံ ဧတဒဝေါစ>
      text <ကိံ နု ခေါ၊ ဘော ဂေါတမ၊ သဗ္ဗမတ္ထီတိ။ သဗ္ဗမတ္ထီတိ ခေါ၊ ဗြာဟ္မဏ၊ ဇေဋ္ဌမေတံ လောကာယတံ။>
      text <ကိံ ပန၊ ဘော ဂေါတမ၊ သဗ္ဗံ နတ္ထီတိ။ သဗ္ဗံ နတ္ထီတိ ခေါ၊ ဗြာဟ္မဏ၊ ဒုတိယမေတံ လောကာယတံ။>
      text <ကိံ နု ခေါ၊ ဘော ဂေါတမ၊ သဗ္ဗမေကတ္တန္တိ။ သဗ္ဗမေကတ္တန္တိ ခေါ၊ ဗြာဟ္မဏ၊ တတိယမေတံ လောကာယတံ။>
      text <ကိံ ပန၊ ဘော ဂေါတမ၊ သဗ္ဗံ ပုထုတ္တန္တိ။ သဗ္ဗံ ပုထုတ္တန္တိ ခေါ၊ ဗြာဟ္မဏ၊ စတုတ္ထမေတံ လောကာယတံ။>
      text <ဧတေ တေ၊ ဗြာဟ္မဏ၊ ဥဘော အန္တေ အနုပဂမ္မ မဇ္ဈေန တထာဂတော ဓမ္မံ ဒေသေတိ အဝိဇ္ဇာပစ္စယာ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ အဝိဇ္ဇာယ တွေဝ အသေသဝိရာဂနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။>
      text <ဧဝံ ဝုတ္တေ၊ လောကာယတိကော ဗြာဟ္မဏော ဘဂဝန္တံ ဧတဒဝေါစ အဘိက္ကန္တံ၊ ဘော ဂေါတမ။ပေ။ အဇ္ဇတဂ္ဂေ ပါဏုပေတံ သရဏံ ဂတန္တိ။ အဋ္ဌမံ။>
    text <၉။ အရိယသာဝကသုတ္တံ>
      text <၄၉>, <သာဝတ္ထိယံ ဝိဟရတိ။ပေ။ န၊ ဘိက္ခဝေ၊ သုတဝတော အရိယသာဝကဿ ဧဝံ ဟောတိ ကိံ နု ခေါ ကိသ္မိံ သတိ ကိံ ဟောတိ၊ ကိဿုပ္ပါဒာ ကိံ ဥပ္ပဇ္ဇတိ။ ကိသ္မိံ သတိ သင်္ခါရာ ဟောန္တိ၊ ကိသ္မိံ သတိ ဝိညာဏံ ဟောတိ၊ ကိသ္မိံ သတိ နာမရူပံ ဟောတိ၊ ကိသ္မိံ သတိ သဠာယတနံ ဟောတိ၊ ကိသ္မိံ သတိ ဖဿော ဟောတိ၊ ကိသ္မိံ သတိ ဝေဒနာ ဟောတိ၊ ကိသ္မိံ သတိ တဏှာ ဟောတိ၊ ကိသ္မိံ သတိ ဥပါဒာနံ ဟောတိ၊ ကိသ္မိံ သတိ ဘဝေါ ဟောတိ၊ ကိသ္မိံ သတိ ဇာတိ ဟောတိ၊ ကိသ္မိံ သတိ ဇရာမရဏံ ဟောတီတိ။>
      text <အထ ခေါ၊ ဘိက္ခဝေ၊ သုတဝတော အရိယသာဝကဿ အပရပ္ပစ္စယာ ဉာဏမေဝေတ္ထ ဟောတိ ဣမသ္မိံ သတိ ဣဒံ ဟောတိ၊ ဣမဿုပ္ပါဒာ ဣဒံ ဥပ္ပဇ္ဇတိ။ အဝိဇ္ဇာယ သတိ သင်္ခါရာ ဟောန္တိ၊ သင်္ခါရေသု သတိ ဝိညာဏံ ဟောတိ၊ ဝိညာဏေ သတိ နာမရူပံ ဟောတိ၊ နာမရူပေ သတိ သဠာယတနံ ဟောတိ၊ သဠာယတနေ သတိ ဖဿော ဟောတိ၊ ဖဿေ သတိ ဝေဒနာ ဟောတိ၊ ဝေဒနာယ သတိ တဏှာ ဟောတိ၊ တဏှာယ သတိ ဥပါဒာနံ ဟောတိ၊ ဥပါဒာနေ သတိ ဘဝေါ ဟောတိ၊ ဘဝေ သတိ ဇာတိ ဟောတိ၊ ဇာတိယာ သတိ ဇရာမရဏံ ဟောတီတိ။ သော ဧဝံ ပဇာနာတိ ဧဝမယံ လောကော သမုဒယတီတိ။>
      text <န၊ ဘိက္ခဝေ၊ သုတဝတော အရိယသာဝကဿ ဧဝံ ဟောတိ ကိံ နု ခေါ ကိသ္မိံ အသတိ ကိံ န ဟောတိ၊ ကိဿ နိရောဓာ ကိံ နိရုဇ္ဈတိ။ ကိသ္မိံ အသတိ သင်္ခါရာ န ဟောန္တိ၊ ကိသ္မိံ အသတိ ဝိညာဏံ န ဟောတိ၊ ကိသ္မိံ အသတိ နာမရူပံ န ဟောတိ၊ ကိသ္မိံ အသတိ သဠာယတနံ န ဟောတိ၊ ကိသ္မိံ အသတိ ဖဿော န ဟောတိ၊ ကိသ္မိံ အသတိ ဝေဒနာ န ဟောတိ၊ ကိသ္မိံ အသတိ တဏှာ န ဟောတိ၊ ကိသ္မိံ အသတိ ဥပါဒာနံ န ဟောတိ၊ ကိသ္မိံ အသတိ ဘဝေါ န ဟောတိ၊ ကိသ္မိံ အသတိ ဇာတိ န ဟောတိ၊ ကိသ္မိံ အသတိ ဇရာမရဏံ န ဟောတီတိ။>
      text <အထ ခေါ၊ ဘိက္ခဝေ၊ သုတဝတော အရိယသာဝကဿ အပရပ္ပစ္စယာ ဉာဏမေဝေတ္ထ ဟောတိ ဣမသ္မိံ အသတိ ဣဒံ န ဟောတိ၊ ဣမဿ နိရောဓာ ဣဒံ နိရုဇ္ဈတိ။ အဝိဇ္ဇာယ အသတိ သင်္ခါရာ န ဟောန္တိ၊ သင်္ခါရေသု အသတိ ဝိညာဏံ န ဟောတိ၊ ဝိညာဏေ အသတိ နာမရူပံ န ဟောတိ၊ နာမရူပေ အသတိ သဠာယတနံ န ဟောတိ။ပေ။ ဘဝေါ န ဟောတိ။ ဇာတိ န ဟောတိ။ ဇာတိယာ အသတိ ဇရာမရဏံ န ဟောတီတိ။ သော ဧဝံ ပဇာနာတိ ဧဝမယံ လောကော နိရုဇ္ဈတီတိ။>
      text <ယတော ခေါ၊ ဘိက္ခဝေ၊ အရိယသာဝကော ဧဝံ လောကဿ သမုဒယဉ္စ အတ္ထင်္ဂမဉ္စ ယထာဘူတံ ပဇာနာတိ၊ အယံ ဝုစ္စတိ၊ ဘိက္ခဝေ၊ အရိယသာဝကော ဒိဋ္ဌိသမ္ပန္နော ဣတိပိ။ပေ။ အမတဒွာရံ အာဟစ္စ တိဋ္ဌတိ ဣတိပီတိ။ နဝမံ။>
    text <၁၀။ ဒုတိယအရိယသာဝကသုတ္တံ>
      text <၅၀>, <သာဝတ္ထိယံ ဝိဟရတိ။ပေ။ န၊ ဘိက္ခဝေ၊ သုတဝတော အရိယသာဝကဿ ဧဝံ ဟောတိ ကိံ နု ခေါ ကိသ္မိံ သတိ ကိံ ဟောတိ၊ ကိဿုပ္ပါဒာ ကိံ ဥပ္ပဇ္ဇတိ။ ကိသ္မိံ သတိ သင်္ခါရာ ဟောန္တိ၊ ကိသ္မိံ သတိ ဝိညာဏံ ဟောတိ၊ ကိသ္မိံ သတိ နာမရူပံ ဟောတိ၊ ကိသ္မိံ သတိ သဠာယတနံ ဟောတိ၊ ကိသ္မိံ သတိ ဖဿော ဟောတိ၊ ကိသ္မိံ သတိ ဝေဒနာ ဟောတိ၊ ကိသ္မိံ သတိ တဏှာ ဟောတိ၊ ကိသ္မိံ သတိ ဥပါဒာနံ ဟောတိ၊ ကိသ္မိံ သတိ ဘဝေါ ဟောတိ၊ ကိသ္မိံ သတိ ဇာတိ ဟောတိ၊ ကိသ္မိံ သတိ ဇရာမရဏံ ဟောတီတိ။>
      text <အထ ခေါ၊ ဘိက္ခဝေ၊ သုတဝတော အရိယသာဝကဿ အပရပ္ပစ္စယာ ဉာဏမေဝေတ္ထ ဟောတိ ဣမသ္မိံ သတိ ဣဒံ ဟောတိ၊ ဣမဿုပ္ပါဒာ ဣဒံ ဥပ္ပဇ္ဇတိ။ အဝိဇ္ဇာယ သတိ သင်္ခါရာ ဟောန္တိ၊ သင်္ခါရေသု သတိ ဝိညာဏံ ဟောတိ၊ ဝိညာဏေ သတိ နာမရူပံ ဟောတိ၊ နာမရူပေ သတိ သဠာယတနံ ဟောတိ၊ သဠာယတနေ သတိ ဖဿော ဟောတိ၊ ဖဿေ သတိ ဝေဒနာ ဟောတိ၊ ဝေဒနာယ သတိ တဏှာ ဟောတိ၊ တဏှာယ သတိ ဥပါဒာနံ ဟောတိ၊ ဥပါဒာနေ သတိ ဘဝေါ ဟောတိ၊ ဘဝေ သတိ ဇာတိ ဟောတိ၊ ဇာတိယာ သတိ ဇရာမရဏံ ဟောတီတိ။ သော ဧဝံ ပဇာနာတိ ဧဝမယံ လောကော သမုဒယတီတိ။>
      text <န၊ ဘိက္ခဝေ၊ သုတဝတော အရိယသာဝကဿ ဧဝံ ဟောတိ ကိံ နု ခေါ ကိသ္မိံ အသတိ ကိံ န ဟောတိ၊ ကိဿ နိရောဓာ ကိံ နိရုဇ္ဈတိ။ ကိသ္မိံ အသတိ သင်္ခါရာ န ဟောန္တိ၊ ကိသ္မိံ အသတိ ဝိညာဏံ န ဟောတိ၊ ကိသ္မိံ အသတိ နာမရူပံ န ဟောတိ၊ ကိသ္မိံ အသတိ သဠာယတနံ န ဟောတိ၊ ကိသ္မိံ အသတိ ဖဿော န ဟောတိ၊ ကိသ္မိံ အသတိ ဝေဒနာ န ဟောတိ၊ ကိသ္မိံ အသတိ တဏှာ န ဟောတိ။ပေ။ ဥပါဒာနံ။ ဘဝေါ။ ဇာတိ။ ကိသ္မိံ အသတိ ဇရာမရဏံ န ဟောတီတိ။>
      text <အထ ခေါ၊ ဘိက္ခဝေ၊ သုတဝတော အရိယသာဝကဿ အပရပ္ပစ္စယာ ဉာဏမေဝေတ္ထ ဟောတိ ဣမသ္မိံ အသတိ ဣဒံ န ဟောတိ၊ ဣမဿ နိရောဓာ ဣဒံ နိရုဇ္ဈတိ။ အဝိဇ္ဇာယ အသတိ သင်္ခါရာ န ဟောန္တိ၊ သင်္ခါရေသု အသတိ ဝိညာဏံ န ဟောတိ၊ ဝိညာဏေ အသတိ နာမရူပံ န ဟောတိ၊ နာမရူပေ အသတိ သဠာယတနံ န ဟောတိ။ပေ။ ဇာတိယာ အသတိ ဇရာမရဏံ န ဟောတီတိ။ သော ဧဝံ ပဇာနာတိ ဧဝမယံ လောကော နိရုဇ္ဈတီတိ။>
      text <ယတော ခေါ၊ ဘိက္ခဝေ၊ အရိယသာဝကော ဧဝံ လောကဿ သမုဒယဉ္စ အတ္ထင်္ဂမဉ္စ ယထာဘူတံ ပဇာနာတိ၊ အယံ ဝုစ္စတိ၊ ဘိက္ခဝေ၊ အရိယသာဝကော ဒိဋ္ဌိသမ္ပန္နော ဣတိပိ၊ ဒဿနသမ္ပန္နော ဣတိပိ၊ အာဂတော ဣမံ သဒ္ဓမ္မံ ဣတိပိ၊ ပဿတိ ဣမံ သဒ္ဓမ္မံ ဣတိပိ၊ သေက္ခေန ဉာဏေန သမန္နာဂတော ဣတိပိ၊ သေက္ခါယ ဝိဇ္ဇာယ သမန္နာဂတော ဣတိပိ၊ ဓမ္မသောတံ သမာပန္နော ဣတိပိ၊ အရိယော နိဗ္ဗေဓိကပညော ဣတိပိ၊ အမတဒွာရံ အာဟစ္စ တိဋ္ဌတိ ဣတိပီတိ။ ဒသမံ။>
      stand <ဂဟပတိဝဂ္ဂေါ ပဉ္စမော။>
      text <တဿုဒ္ဒာနံ>
  text <၆။ ဒုက္ခဝဂ္ဂေါ>
    text <၁။ ပရိဝီမံသနသုတ္တံ>
      text <၅၁>, <ဧဝံ မေ သုတံ ဧကံ သမယံ ဘဂဝါ သာဝတ္ထိယံ ဝိဟရတိ ဇေတဝနေ အနာထပိဏ္ဍိကဿ အာရာမေ။ တတြ ခေါ ဘဂဝါ ဘိက္ခူ အာမန္တေသိ ဘိက္ခဝေါတိ။ ဘဒန္တေတိ တေ ဘိက္ခူ ဘဂဝတော ပစ္စဿောသုံ။ ဘဂဝါ ဧတဒဝေါစ>
      text <ကိတ္တာဝတာ နု ခေါ၊ ဘိက္ခဝေ၊ ဘိက္ခူ ပရိဝီမံသမာနော ပရိဝီမံသေယျ သဗ္ဗသော သမ္မာ ဒုက္ခက္ခယာယာတိ။ ဘဂဝံမူလကာ နော၊ ဘန္တေ၊ ဓမ္မာ ဘဂဝံနေတ္တိကာ ဘဂဝံပဋိသရဏာ။ သာဓု ဝတ၊ ဘန္တေ၊ ဘဂဝန္တံယေဝ ပဋိဘာတု ဧတဿ ဘာသိတဿ အတ္ထော။ ဘဂဝတော သုတွာ ဘိက္ခူ ဓာရေဿန္တီတိ။ တေန ဟိ၊ ဘိက္ခဝေ၊ သုဏာထ၊ သာဓုကံ မနသိ ကရောထ၊ ဘာသိဿာမီတိ။ ဧဝံ၊ ဘန္တေတိ ခေါ တေ ဘိက္ခူ ဘဂဝတော ပစ္စဿောသုံ။ ဘဂဝါ ဧတဒဝေါစ>
      text <ဣဓ၊ ဘိက္ခဝေ၊ ဘိက္ခု ပရိဝီမံသမာနော ပရိဝီမံသတိ ယံ ခေါ ဣဒံ အနေကဝိဓံ နာနပ္ပကာရကံ ဒုက္ခံ လောကေ ဥပ္ပဇ္ဇတိ ဇရာမရဏံ၊ ဣဒံ နု ခေါ ဒုက္ခံ ကိံနိဒာနံ ကိံသမုဒယံ ကိံဇာတိကံ ကိံပဘဝံ။ ကိသ္မိံ သတိ ဇရာမရဏံ ဟောတိ၊ ကိသ္မိံ အသတိ ဇရာမရဏံ န ဟောတီတိ။ သော ပရိဝီမံသမာနော ဧဝံ ပဇာနာတိ ယံ ခေါ ဣဒံ အနေကဝိဓံ နာနပ္ပကာရကံ ဒုက္ခံ လောကေ ဥပ္ပဇ္ဇတိ ဇရာမရဏံ၊ ဣဒံ ခေါ ဒုက္ခံ ဇာတိနိဒာနံ ဇာတိသမုဒယံ ဇာတိဇာတိကံ ဇာတိပ္ပဘဝံ။ ဇာတိယာ သတိ ဇရာမရဏံ ဟောတိ၊ ဇာတိယာ အသတိ ဇရာမရဏံ န ဟောတီတိ။>
      text <သော ဇရာမရဏဉ္စ ပဇာနာတိ၊ ဇရာမရဏသမုဒယဉ္စ ပဇာနာတိ၊ ဇရာမရဏနိရောဓဉ္စ ပဇာနာတိ၊ ယာ စ ဇရာမရဏနိရောဓသာရုပ္ပဂါမိနီ ပဋိပဒာ တဉ္စ ပဇာနာတိ၊ တထာ ပဋိပန္နော စ ဟောတိ အနုဓမ္မစာရီ၊ အယံ ဝုစ္စတိ၊ ဘိက္ခဝေ၊ ဘိက္ခု သဗ္ဗသော သမ္မာ ဒုက္ခက္ခယာယ ပဋိပန္နော ဇရာမရဏနိရောဓာယ။>
      text <အထာပရံ ပရိဝီမံသမာနော ပရိဝီမံသတိ ဇာတိ ပနာယံ ကိံနိဒာနာ ကိံသမုဒယာ ကိံဇာတိကာ ကိံပဘဝါ၊ ကိသ္မိံ သတိ ဇာတိ ဟောတိ၊ ကိသ္မိံ အသတိ ဇာတိ န ဟောတီတိ။ သော ပရိဝီမံသမာနော ဧဝံ ပဇာနာတိ ဇာတိ ဘဝနိဒာနာ ဘဝသမုဒယာ ဘဝဇာတိကာ ဘဝပ္ပဘဝါ၊ ဘဝေ သတိ ဇာတိ ဟောတိ၊ ဘဝေ အသတိ ဇာတိ န ဟောတီတိ။>
      text <သော ဇာတိဉ္စ ပဇာနာတိ၊ ဇာတိသမုဒယဉ္စ ပဇာနာတိ၊ ဇာတိနိရောဓဉ္စ ပဇာနာတိ၊ ယာ စ ဇာတိနိရောဓသာရုပ္ပဂါမိနီ ပဋိပဒာ တဉ္စ ပဇာနာတိ၊ တထာ ပဋိပန္နော စ ဟောတိ အနုဓမ္မစာရီ၊ အယံ ဝုစ္စတိ၊ ဘိက္ခဝေ၊ ဘိက္ခု သဗ္ဗသော သမ္မာ ဒုက္ခက္ခယာယ ပဋိပန္နော ဇာတိနိရောဓာယ။>
      text <အထာပရံ ပရိဝီမံသမာနော ပရိဝီမံသတိ ဘဝေါ ပနာယံ ကိံနိဒာနော။ပေ။ ဥပါဒာနံ ပနိဒံ ကိံနိဒာနံ။ တဏှာ ပနာယံ ကိံနိဒာနာ။ ဝေဒနာ။ ဖဿော။ သဠာယတနံ ပနိဒံ ကိံနိဒာနံ။ နာမရူပံ ပနိဒံ။ ဝိညာဏံ ပနိဒံ။ သင်္ခါရာ ပနိမေ ကိံနိဒာနာ ကိံသမုဒယာ ကိံဇာတိကာ ကိံပဘဝါ၊ ကိသ္မိံ သတိ သင်္ခါရာ ဟောန္တိ၊ ကိသ္မိံ အသတိ သင်္ခါရာ န ဟောန္တီတိ။ သော ပရိဝီမံသမာနော ဧဝံ ပဇာနာတိ သင်္ခါရာ အဝိဇ္ဇာနိဒာနာ အဝိဇ္ဇာသမုဒယာ အဝိဇ္ဇာဇာတိကာ အဝိဇ္ဇာပဘဝါ၊ အဝိဇ္ဇာယ သတိ သင်္ခါရာ ဟောန္တိ၊ အဝိဇ္ဇာယ အသတိ သင်္ခါရာ န ဟောန္တီတိ။>
      text <သော သင်္ခါရေ စ ပဇာနာတိ၊ သင်္ခါရသမုဒယဉ္စ ပဇာနာတိ၊ သင်္ခါရနိရောဓဉ္စ ပဇာနာတိ၊ ယာ စ သင်္ခါရနိရောဓသာရုပ္ပဂါမိနီ ပဋိပဒာ တဉ္စ ပဇာနာတိ၊ တထာ ပဋိပန္နော စ ဟောတိ အနုဓမ္မစာရီ၊ အယံ ဝုစ္စတိ၊ ဘိက္ခဝေ၊ ဘိက္ခု သဗ္ဗသော သမ္မာ ဒုက္ခက္ခယာယ ပဋိပန္နော သင်္ခါရနိရောဓာယ။>
      text <အဝိဇ္ဇာဂတော ယံ၊ ဘိက္ခဝေ၊ ပုရိသပုဂ္ဂလော ပုညံ စေ သင်္ခါရံ အဘိသင်္ခရောတိ၊ ပုညူပဂံ ဟောတိ ဝိညာဏံ။ အပုညံ စေ သင်္ခါရံ အဘိသင်္ခရောတိ၊ အပုညူပဂံ ဟောတိ ဝိညာဏံ။ အာနေဉ္ဇံ စေ သင်္ခါရံ အဘိသင်္ခရောတိ အာနေဉ္ဇူပဂံ ဟောတိ ဝိညာဏံ။ ယတော ခေါ၊ ဘိက္ခဝေ၊ ဘိက္ခုနော အဝိဇ္ဇာ ပဟီနာ ဟောတိ ဝိဇ္ဇာ ဥပ္ပန္နာ၊ သော အဝိဇ္ဇာဝိရာဂါ ဝိဇ္ဇုပ္ပါဒာ နေဝ ပုညာဘိသင်္ခါရံ အဘိသင်္ခရောတိ န အပုညာဘိသင်္ခါရံ အဘိသင်္ခရောတိ န အာနေဉ္ဇာဘိသင်္ခါရံ အဘိသင်္ခရောတိ။ အနဘိသင်္ခရောန္တော အနဘိသဉ္စေတယန္တော န ကိဉ္စိ လောကေ ဥပါဒိယတိ၊ အနုပါဒိယံ န ပရိတဿတိ၊ အပရိတဿံ ပစ္စတ္တညေဝ ပရိနိဗ္ဗာယတိ။ ခီဏာ ဇာတိ၊ ဝုသိတံ ဗြဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ ပဇာနာတိ။>
      text <သော သုခံ စေ ဝေဒနံ ဝေဒယတိ၊ သာ အနိစ္စာတိ ပဇာနာတိ၊ အနဇ္ဈောသိတာတိ ပဇာနာတိ၊ အနဘိနန္ဒိတာတိ ပဇာနာတိ။ ဒုက္ခံ စေ ဝေဒနံ ဝေဒယတိ၊ သာ အနိစ္စာတိ ပဇာနာတိ၊ အနဇ္ဈောသိတာတိ ပဇာနာတိ၊ အနဘိနန္ဒိတာတိ ပဇာနာတိ။ အဒုက္ခမသုခံ စေ ဝေဒနံ ဝေဒယတိ၊ သာ အနိစ္စာတိ ပဇာနာတိ၊ အနဇ္ဈောသိတာတိ ပဇာနာတိ၊ အနဘိနန္ဒိတာတိ ပဇာနာတိ။ သော သုခံ စေ ဝေဒနံ ဝေဒယတိ၊ ဝိသံယုတ္တော နံ ဝေဒယတိ။ ဒုက္ခံ စေ ဝေဒနံ ဝေဒယတိ၊ ဝိသံယုတ္တော နံ ဝေဒယတိ။ အဒုက္ခမသုခံ စေ ဝေဒနံ ဝေဒယတိ၊ ဝိသံယုတ္တော နံ ဝေဒယတိ။>
      text <သော ကာယပရိယန္တိကံ ဝေဒနံ ဝေဒယမာနော ကာယပရိယန္တိကံ ဝေဒနံ ဝေဒယာမီတိ ပဇာနာတိ၊ ဇီဝိတပရိယန္တိကံ ဝေဒနံ ဝေဒယမာနော ဇီဝိတပရိယန္တိကံ ဝေဒနံ ဝေဒယာမီတိ ပဇာနာတိ။ ကာယဿ ဘေဒာ ဥဒ္ဓံ ဇီဝိတပရိယာဒာနာ ဣဓေဝ သဗ္ဗဝေဒယိတာနိ အနဘိနန္ဒိတာနိ သီတီဘဝိဿန္တိ၊ သရီရာနိ အဝသိဿန္တီတိ ပဇာနာတိ။>
      text <သေယျထာပိ၊ ဘိက္ခဝေ၊ ပုရိသော ကုမ္ဘကာရပါကာ ဥဏှံ ကုမ္ဘံ ဥဒ္ဓရိတွာ သမေ ဘူမိဘာဂေ ပဋိသိဿေယျ။ တတြ ယာယံ ဥသ္မာ သာ တတ္ထေဝ ဝူပသမေယျ၊ ကပလ္လာနိ အဝသိဿေယျုံ။ ဧဝမေဝ ခေါ၊ ဘိက္ခဝေ၊ ဘိက္ခု ကာယပရိယန္တိကံ ဝေဒနံ ဝေဒယမာနော ကာယပရိယန္တိကံ ဝေဒနံ ဝေဒယာမီတိ ပဇာနာတိ၊ ဇီဝိတပရိယန္တိကံ ဝေဒနံ ဝေဒယမာနော ဇီဝိတပရိယန္တိကံ ဝေဒနံ ဝေဒယာမီတိ ပဇာနာတိ။ ကာယဿ ဘေဒာ ဥဒ္ဓံ ဇီဝိတပရိယာဒာနာ ဣဓေဝ သဗ္ဗဝေဒယိတာနိ အနဘိနန္ဒိတာနိ သီတီဘဝိဿန္တိ၊ သရီရာနိ အဝသိဿန္တီတိ ပဇာနာတိ။>
      text <တံ ကိံ မညထ၊ ဘိက္ခဝေ၊ အပိ နု ခေါ ခီဏာသဝေါ ဘိက္ခု ပုညာဘိသင်္ခါရံ ဝါ အဘိသင်္ခရေယျ အပုညာဘိသင်္ခါရံ ဝါ အဘိသင်္ခရေယျ အာနေဉ္ဇာဘိသင်္ခါရံ ဝါ အဘိသင်္ခရေယျာတိ။ နော ဟေတံ၊ ဘန္တေ။ သဗ္ဗသော ဝါ ပန သင်္ခါရေသု အသတိ၊ သင်္ခါရနိရောဓာ အပိ နု ခေါ ဝိညာဏံ ပညာယေထာတိ။ နော ဟေတံ၊ ဘန္တေ။ သဗ္ဗသော ဝါ ပန ဝိညာဏေ အသတိ၊ ဝိညာဏနိရောဓာ အပိ နု ခေါ နာမရူပံ ပညာယေထာတိ။ နော ဟေတံ၊ ဘန္တေ။ သဗ္ဗသော ဝါ ပန နာမရူပေ အသတိ၊ နာမရူပနိရောဓာ အပိ နု ခေါ သဠာယတနံ ပညာယေထာတိ။ နော ဟေတံ၊ ဘန္တေ။ သဗ္ဗသော ဝါ ပန သဠာယတနေ အသတိ၊ သဠာယတနနိရောဓာ အပိ နု ခေါ ဖဿော ပညာယေထာတိ။ နော ဟေတံ၊ ဘန္တေ။ သဗ္ဗသော ဝါ ပန ဖဿေ အသတိ၊ ဖဿနိရောဓာ အပိ နု ခေါ ဝေဒနာ ပညာယေထာတိ။ နော ဟေတံ၊ ဘန္တေ။ သဗ္ဗသော ဝါ ပန ဝေဒနာယ အသတိ၊ ဝေဒနာနိရောဓာ အပိ နု ခေါ တဏှာ ပညာယေထာတိ။ နော ဟေတံ၊ ဘန္တေ။ သဗ္ဗသော ဝါ ပန တဏှာယ အသတိ၊ တဏှာနိရောဓာ အပိ နု ခေါ ဥပါဒာနံ ပညာယေထာတိ။ နော ဟေတံ၊ ဘန္တေ။ သဗ္ဗသော ဝါ ပန ဥပါဒာနေ အသတိ၊ ဥပါဒာနနိရောဓာ အပိ နု ခေါ ဘဝေါ ပညာယေထာတိ။ နော ဟေတံ၊ ဘန္တေ။ သဗ္ဗသော ဝါ ပန ဘဝေ အသတိ၊ ဘဝနိရောဓာ အပိ နု ခေါ ဇာတိ ပညာယေထာတိ။ နော ဟေတံ၊ ဘန္တေ။ သဗ္ဗသော ဝါ ပန ဇာတိယာ အသတိ၊ ဇာတိနိရောဓာ အပိ နု ခေါ ဇရာမရဏံ ပညာယေထာတိ။ နော ဟေတံ၊ ဘန္တေ။>
      text <သာဓု သာဓု၊ ဘိက္ခဝေ၊ ဧဝမေတံ၊ ဘိက္ခဝေ၊ နေတံ အညထာ။ သဒ္ဒဟထ မေ တံ၊ ဘိက္ခဝေ၊ အဓိမုစ္စထ၊ နိက္ကင်္ခါ ဧတ္ထ ဟောထ နိဗ္ဗိစိကိစ္ဆာ။ ဧသေဝန္တော ဒုက္ခဿာတိ။ ပဌမံ။>
    text <၂။ ဥပါဒာနသုတ္တံ>
      text <၅၂>, <သာဝတ္ထိယံ ဝိဟရတိ။ပေ။ ဥပါဒာနိယေသု၊ ဘိက္ခဝေ၊ ဓမ္မေသု အဿာဒာနုပဿိနော ဝိဟရတော တဏှာ ပဝဍ္ဎတိ။ တဏှာပစ္စယာ ဥပါဒာနံ၊ ဥပါဒာနပစ္စယာ ဘဝေါ၊ ဘဝပစ္စယာ ဇာတိ၊ ဇာတိပစ္စယာ ဇရာမရဏံ သောကပရိဒေဝဒုက္ခဒောမနဿုပါယာသာ သမ္ဘဝန္တိ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <သေယျထာပိ၊ ဘိက္ခဝေ၊ ဒသန္နံ ဝါ ကဋ္ဌဝါဟာနံ ဝီသာယ ဝါ ကဋ္ဌဝါဟာနံ တိံသာယ ဝါ ကဋ္ဌဝါဟာနံ စတ္တာရီသာယ ဝါ ကဋ္ဌဝါဟာနံ မဟာအဂ္ဂိက္ခန္ဓော ဇလေယျ။ တတြ ပုရိသော ကာလေန ကာလံ သုက္ခါနိ စေဝ တိဏာနိ ပက္ခိပေယျ၊ သုက္ခါနိ စ ဂေါမယာနိ ပက္ခိပေယျ၊ သုက္ခါနိ စ ကဋ္ဌာနိ ပက္ခိပေယျ။ ဧဝဉှိ သော၊ ဘိက္ခဝေ၊ မဟာအဂ္ဂိက္ခန္ဓော တဒာဟာရော တဒုပါဒာနော စိရံ ဒီဃမဒ္ဓါနံ ဇလေယျ။ ဧဝမေဝ ခေါ၊ ဘိက္ခဝေ၊ ဥပါဒာနိယေသု ဓမ္မေသု အဿာဒာနုပဿိနော ဝိဟရတော တဏှာ ပဝဍ္ဎတိ။ တဏှာပစ္စယာ ဥပါဒာနံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <ဥပါဒာနိယေသု၊ ဘိက္ခဝေ၊ ဓမ္မေသု အာဒီနဝါနုပဿိနော ဝိဟရတော တဏှာ နိရုဇ္ဈတိ။ တဏှာနိရောဓာ ဥပါဒာနနိရောဓော၊ ဥပါဒာနနိရောဓာ ဘဝနိရောဓော၊ ဘဝနိရောဓာ ဇာတိနိရောဓော၊ ဇာတိနိရောဓာ ဇရာမရဏံ သောကပရိဒေဝဒုက္ခဒောမနဿုပါယာသာ နိရုဇ္ဈန္တိ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။>
      text <သေယျထာပိ၊ ဘိက္ခဝေ၊ ဒသန္နံ ဝါ ကဋ္ဌဝါဟာနံ ဝီသာယ ဝါ တိံသာယ ဝါ စတ္တာရီသာယ ဝါ ကဋ္ဌဝါဟာနံ မဟာအဂ္ဂိက္ခန္ဓော ဇလေယျ၊ တတြ ပုရိသော န ကာလေန ကာလံ သုက္ခါနိ စေဝ တိဏာနိ ပက္ခိပေယျ၊ န သုက္ခါနိ စ ဂေါမယာနိ ပက္ခိပေယျ၊ န သုက္ခါနိ စ ကဋ္ဌာနိ ပက္ခိပေယျ။ ဧဝဉှိ သော၊ ဘိက္ခဝေ၊ မဟာအဂ္ဂိက္ခန္ဓော ပုရိမဿ စ ဥပါဒာနဿ ပရိယာဒာနာ အညဿ စ အနုပဟာရာ အနာဟာရော နိဗ္ဗာယေယျ။ ဧဝမေဝ ခေါ၊ ဘိက္ခဝေ၊ ဥပါဒာနိယေသု ဓမ္မေသု အာဒီနဝါနုပဿိနော ဝိဟရတော တဏှာ နိရုဇ္ဈတိ၊ တဏှာနိရောဓာ ဥပါဒာနနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ ဒုတိယံ။>
    text <၃။ သံယောဇနသုတ္တံ>
      text <၅၃>, <သာဝတ္ထိယံ ဝိဟရတိ။ပေ။ သံယောဇနိယေသု၊ ဘိက္ခဝေ၊ ဓမ္မေသု အဿာဒာနုပဿိနော ဝိဟရတော တဏှာ ပဝဍ္ဎတိ။ တဏှာပစ္စယာ ဥပါဒာနံ၊ ဥပါဒာနပစ္စယာ ဘဝေါ၊ ဘဝပစ္စယာ ဇာတိ၊ ဇာတိပစ္စယာ ဇရာမရဏံ သောကပရိဒေဝဒုက္ခဒောမနဿုပါယာသာ သမ္ဘဝန္တိ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <သေယျထာပိ၊ ဘိက္ခဝေ၊ တေလဉ္စ ပဋိစ္စ ဝဋ္ဋိဉ္စ ပဋိစ္စ တေလပ္ပဒီပေါ ဈာယေယျ။ တတြ ပုရိသော ကာလေန ကာလံ တေလံ အာသိဉ္စေယျ ဝဋ္ဋိံ ဥပသံဟရေယျ။ ဧဝဉှိ သော၊ ဘိက္ခဝေ၊ တေလပ္ပဒီပေါ တဒာဟာရော တဒုပါဒာနော စိရံ ဒီဃမဒ္ဓါနံ ဇလေယျ။ ဧဝမေဝ ခေါ၊ ဘိက္ခဝေ၊ သံယောဇနိယေသု ဓမ္မေသု အဿာဒာနုပဿိနော ဝိဟရတော တဏှာ ပဝဍ္ဎတိ။ တဏှာပစ္စယာ ဥပါဒာနံ၊ ဥပါဒာနပစ္စယာ ဘဝေါ၊ ဘဝပစ္စယာ ဇာတိ၊ ဇာတိပစ္စယာ ဇရာမရဏံ သောကပရိဒေဝဒုက္ခဒောမနဿုပါယာသာ သမ္ဘဝန္တိ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <သံယောဇနိယေသု၊ ဘိက္ခဝေ၊ ဓမ္မေသု အာဒီနဝါနုပဿိနော ဝိဟရတော တဏှာ နိရုဇ္ဈတိ။ တဏှာနိရောဓာ ဥပါဒာနနိရောဓော၊ ဥပါဒာနနိရောဓာ ဘဝနိရောဓော၊ ဘဝနိရောဓာ ဇာတိနိရောဓော၊ ဇာတိနိရောဓာ ဇရာမရဏံ သောကပရိဒေဝဒုက္ခဒောမနဿုပါယာသာ နိရုဇ္ဈန္တိ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။>
      text <သေယျထာပိ၊ ဘိက္ခဝေ၊ တေလဉ္စ ပဋိစ္စ ဝဋ္ဋိဉ္စ ပဋိစ္စ တေလပ္ပဒီပေါ ဈာယေယျ။ တတြ ပုရိသော န ကာလေန ကာလံ တေလံ အာသိဉ္စေယျ န ဝဋ္ဋိံ ဥပသံဟရေယျ။ ဧဝဉှိ သော၊ ဘိက္ခဝေ၊ တေလပ္ပဒီပေါ ပုရိမဿ စ ဥပါဒာနဿ ပရိယာဒာနာ အညဿ စ အနုပဟာရာ အနာဟာရော နိဗ္ဗာယေယျ။ ဧဝမေဝ ခေါ၊ ဘိက္ခဝေ၊ သံယောဇနိယေသု ဓမ္မေသု အာဒီနဝါနုပဿိနော ဝိဟရတော တဏှာ နိရုဇ္ဈတိ။ တဏှာနိရောဓာ ဥပါဒာနနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ တတိယံ။>
    text <၄။ ဒုတိယသံယောဇနသုတ္တံ>
      text <၅၄>, <သာဝတ္ထိယံ ဝိဟရတိ။ပေ။ သေယျထာပိ၊ ဘိက္ခဝေ၊ တေလဉ္စ ပဋိစ္စ ဝဋ္ဋိဉ္စ ပဋိစ္စ တေလပ္ပဒီပေါ ဈာယေယျ။ တတြ ပုရိသော ကာလေန ကာလံ တေလံ အာသိဉ္စေယျ ဝဋ္ဋိံ ဥပသံဟရေယျ။ ဧဝဉှိ သော၊ ဘိက္ခဝေ၊ တေလပ္ပဒီပေါ တဒာဟာရော တဒုပါဒာနော စိရံ ဒီဃမဒ္ဓါနံ ဇလေယျ။ ဧဝမေဝ ခေါ၊ ဘိက္ခဝေ၊ သံယောဇနိယေသု ဓမ္မေသု အဿာဒာနုပဿိနော ဝိဟရတော တဏှာ ပဝဍ္ဎတိ။ တဏှာပစ္စယာ ဥပါဒာနံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <သေယျထာပိ၊ ဘိက္ခဝေ၊ တေလဉ္စ ပဋိစ္စ ဝဋ္ဋိဉ္စ ပဋိစ္စ တေလပ္ပဒီပေါ ဈာယေယျ။ တတြ ပုရိသော န ကာလေန ကာလံ တေလံ အာသိဉ္စေယျ န ဝဋ္ဋိံ ဥပသံဟရေယျ။ ဧဝဉှိ သော၊ ဘိက္ခဝေ၊ တေလပ္ပဒီပေါ ပုရိမဿ စ ဥပါဒာနဿ ပရိယာဒာနာ အညဿ စ အနုပဟာရာ အနာဟာရော နိဗ္ဗာယေယျ။ ဧဝမေဝ ခေါ၊ ဘိက္ခဝေ၊ သံယောဇနိယေသု ဓမ္မေသု အာဒီနဝါနုပဿိနော ဝိဟရတော တဏှာ နိရုဇ္ဈတိ။ တဏှာနိရောဓာ ဥပါဒာနနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ စတုတ္ထံ။>
    text <၅။ မဟာရုက္ခသုတ္တံ>
      text <၅၅>, <သာဝတ္ထိယံ ဝိဟရတိ။ပေ။ ဥပါဒာနိယေသု၊ ဘိက္ခဝေ၊ ဓမ္မေသု အဿာဒာနုပဿိနော ဝိဟရတော တဏှာ ပဝဍ္ဎတိ။ တဏှာပစ္စယာ ဥပါဒာနံ၊ ဥပါဒာနပစ္စယာ ဘဝေါ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <သေယျထာပိ၊ ဘိက္ခဝေ၊ မဟာရုက္ခေါ။ တဿ ယာနိ စေဝ မူလာနိ အဓောဂမာနိ၊ ယာနိ စ တိရိယင်္ဂမာနိ၊ သဗ္ဗာနိ တာနိ ဥဒ္ဓံ ဩဇံ အဘိဟရန္တိ။ ဧဝဉှိ သော၊ ဘိက္ခဝေ၊ မဟာရုက္ခေါ တဒာဟာရော တဒုပါဒာနော စိရံ ဒီဃမဒ္ဓါနံ တိဋ္ဌေယျ။ ဧဝမေဝ ခေါ၊ ဘိက္ခဝေ၊ ဥပါဒာနိယေသု ဓမ္မေသု အဿာဒာနုပဿိနော ဝိဟရတော တဏှာ ပဝဍ္ဎတိ။ တဏှာပစ္စယာ ဥပါဒာနံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <ဥပါဒာနိယေသု၊ ဘိက္ခဝေ၊ ဓမ္မေသု အာဒီနဝါနုပဿိနော ဝိဟရတော တဏှာ နိရုဇ္ဈတိ။ တဏှာနိရောဓာ ဥပါဒာနနိရောဓော၊ ဥပါဒာနနိရောဓာ ဘဝနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။>
      text <သေယျထာပိ၊ ဘိက္ခဝေ၊ မဟာရုက္ခေါ။ အထ ပုရိသော အာဂစ္ဆေယျ ကုဒ္ဒာလပိဋကံ အာဒာယ။ သော တံ ရုက္ခံ မူလေ ဆိန္ဒေယျ၊ မူလံ ဆိန္ဒိတွာ ပလိခဏေယျ၊ ပလိခဏိတွာ မူလာနိ ဥဒ္ဓရေယျ အန္တမသော ဥသီရနာဠိမတ္တာနိပိ။ သော တံ ရုက္ခံ ခဏ္ဍာခဏ္ဍိကံ ဆိန္ဒေယျ၊ ခဏ္ဍာခဏ္ဍိကံ ဆိန္ဒိတွာ ဖာလေယျ၊ ဖာလေတွာ သကလိကံ သကလိကံ ကရေယျ၊ သကလိကံ သကလိကံ ကရိတွာ ဝါတာတပေ ဝိသောသေယျ၊ ဝါတာတပေ ဝိသောသေတွာ အဂ္ဂိနာ ဍဟေယျ၊ အဂ္ဂိနာ ဍဟေတွာ မသိံ ကရေယျ၊ မသိံ ကရိတွာ မဟာဝါတေ ဝါ ဩဖုဏေယျ နဒိယာ ဝါ သီဃသောတာယ ပဝါဟေယျ။ ဧဝဉှိ သော၊ ဘိက္ခဝေ၊ မဟာရုက္ခေါ ဥစ္ဆိန္နမူလော အဿ တာလာဝတ္ထုကတော အနဘာဝံကတော အာယတိံ အနုပ္ပါဒဓမ္မော။ ဧဝမေဝ ခေါ၊ ဘိက္ခဝေ၊ ဥပါဒာနိယေသု ဓမ္မေသု အာဒီနဝါနုပဿိနော ဝိဟရတော တဏှာ နိရုဇ္ဈတိ။ တဏှာနိရောဓာ ဥပါဒာနနိရောဓော၊ ဥပါဒာနနိရောဓာ ဘဝနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ ပဉ္စမံ။>
    text <၆။ ဒုတိယမဟာရုက္ခသုတ္တံ>
      text <၅၆>, <သာဝတ္ထိယံ ဝိဟရတိ။ပေ။ သေယျထာပိ၊ ဘိက္ခဝေ၊ မဟာရုက္ခေါ။ တဿ ယာနိ စေဝ မူလာနိ အဓောဂမာနိ၊ ယာနိ စ တိရိယင်္ဂမာနိ၊ သဗ္ဗာနိ တာနိ ဥဒ္ဓံ ဩဇံ အဘိဟရန္တိ။ ဧဝဉှိ သော၊ ဘိက္ခဝေ၊ မဟာရုက္ခေါ တဒာဟာရော တဒုပါဒာနော စိရံ ဒီဃမဒ္ဓါနံ တိဋ္ဌေယျ။ ဧဝမေဝ ခေါ၊ ဘိက္ခဝေ၊ ဥပါဒာနိယေသု ဓမ္မေသု အဿာဒာနုပဿိနော ဝိဟရတော တဏှာ ပဝဍ္ဎတိ။ တဏှာပစ္စယာ ဥပါဒာနံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <သေယျထာပိ၊ ဘိက္ခဝေ၊ မဟာရုက္ခေါ။ အထ ပုရိသော အာဂစ္ဆေယျ ကုဒ္ဒာလပိဋကံ အာဒာယ။ သော တံ ရုက္ခံ မူလေ ဆိန္ဒေယျ၊ မူလေ ဆေတွာ ပလိခဏေယျ၊ ပလိခဏိတွာ မူလာနိ ဥဒ္ဓရေယျ။ပေ။ နဒိယာ ဝါ သီဃသောတာယ ပဝါဟေယျ။ ဧဝဉှိ သော၊ ဘိက္ခဝေ၊ မဟာရုက္ခေါ ဥစ္ဆိန္နမူလော အဿ တာလာဝတ္ထုကတော အနဘာဝင်္ကတော အာယတိံ အနုပ္ပါဒဓမ္မော။ ဧဝမေဝ ခေါ၊ ဘိက္ခဝေ၊ ဥပါဒာနိယေသု ဓမ္မေသု အာဒီနဝါနုပဿိနော ဝိဟရတော တဏှာ နိရုဇ္ဈတိ။ တဏှာနိရောဓာ ဥပါဒာနနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ ဆဋ္ဌံ။>
    text <၇။ တရုဏရုက္ခသုတ္တံ>
      text <၅၇>, <သာဝတ္ထိယံ ဝိဟရတိ။ပေ။ သံယောဇနိယေသု၊ ဘိက္ခဝေ၊ ဓမ္မေသု အဿာဒာနုပဿိနော ဝိဟရတော တဏှာ ပဝဍ္ဎတိ။ တဏှာပစ္စယာ ဥပါဒာနံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <သေယျထာပိ၊ ဘိက္ခဝေ၊ တရုဏော ရုက္ခေါ။ တဿ ပုရိသော ကာလေန ကာလံ မူလာနိ ပလိမဇ္ဇေယျ ကာလေန ကာလံ ပံသုံ ဒဒေယျ၊ ကာလေန ကာလံ ဥဒကံ ဒဒေယျ။ ဧဝဉှိ သော၊ ဘိက္ခဝေ၊ တရုဏော ရုက္ခေါ တဒာဟာရော တဒုပါဒာနော ဝုဒ္ဓိံ ဝိရူဠှိံ ဝေပုလ္လံ အာပဇ္ဇေယျ။ ဧဝမေဝ ခေါ၊ ဘိက္ခဝေ၊ သံယောဇနိယေသု ဓမ္မေသု အဿာဒာနုပဿိနော ဝိဟရတော တဏှာ ပဝဍ္ဎတိ။ တဏှာပစ္စယာ ဥပါဒာနံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <သံယောဇနိယေသု၊ ဘိက္ခဝေ၊ ဓမ္မေသု အာဒီနဝါနုပဿိနော ဝိဟရတော တဏှာ နိရုဇ္ဈတိ။ တဏှာနိရောဓာ ဥပါဒာနနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။>
      text <သေယျထာပိ၊ ဘိက္ခဝေ၊ တရုဏော ရုက္ခေါ။ အထ ပုရိသော အာဂစ္ဆေယျ ကုဒ္ဒာလပိဋကံ အာဒာယ။ပေ။ နဒိယာ ဝါ သီဃသောတာယ ပဝါဟေယျ။ ဧဝဉှိ သော၊ ဘိက္ခဝေ၊ တရုဏော ရုက္ခေါ ဥစ္ဆိန္နမူလော အဿ တာလာဝတ္ထုကတော အနဘာဝင်္ကတော အာယတိံ အနုပ္ပါဒဓမ္မော။ ဧဝမေဝ ခေါ၊ ဘိက္ခဝေ၊ သံယောဇနိယေသု ဓမ္မေသု အာဒီနဝါနုပဿိနော ဝိဟရတော တဏှာ နိရုဇ္ဈတိ။ တဏှာနိရောဓာ ဥပါဒာနနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ သတ္တမံ။>
    text <၈။ နာမရူပသုတ္တံ>
      text <၅၈>, <သာဝတ္ထိယံ ဝိဟရတိ။ပေ။ သံယောဇနိယေသု၊ ဘိက္ခဝေ၊ ဓမ္မေသု အဿာဒာနုပဿိနော ဝိဟရတော နာမရူပဿ အဝက္ကန္တိ ဟောတိ။ နာမရူပပစ္စယာ သဠာယတနံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <သေယျထာပိ၊ ဘိက္ခဝေ၊ မဟာရုက္ခေါ။ တဿ ယာနိ စေဝ မူလာနိ အဓောဂမာနိ၊ ယာနိ စ တိရိယင်္ဂမာနိ၊ သဗ္ဗာနိ တာနိ ဥဒ္ဓံ ဩဇံ အဘိဟရန္တိ။ ဧဝဉှိ သော၊ ဘိက္ခဝေ၊ မဟာရုက္ခေါ တဒာဟာရော တဒုပါဒာနော စိရံ ဒီဃမဒ္ဓါနံ တိဋ္ဌေယျ။ ဧဝမေဝ ခေါ၊ ဘိက္ခဝေ၊ သံယောဇနိယေသု ဓမ္မေသု အဿာဒာနုပဿိနော ဝိဟရတော နာမရူပဿ အဝက္ကန္တိ ဟောတိ။ပေ။>
      text <သံယောဇနိယေသု၊ ဘိက္ခဝေ၊ ဓမ္မေသု အာဒီနဝါနုပဿိနော ဝိဟရတော နာမရူပဿ အဝက္ကန္တိ န ဟောတိ။ နာမရူပနိရောဓာ သဠာယတနနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။>
      text <သေယျထာပိ၊ ဘိက္ခဝေ၊ မဟာရုက္ခေါ။ အထ ပုရိသော အာဂစ္ဆေယျ ကုဒ္ဒာလပိဋကံ အာဒာယ။ပေ။ အာယတိံ အနုပ္ပါဒဓမ္မော။ ဧဝမေဝ ခေါ၊ ဘိက္ခဝေ၊ သံယောဇနိယေသု ဓမ္မေသု အာဒီနဝါနုပဿိနော ဝိဟရတော နာမရူပဿ အဝက္ကန္တိ န ဟောတိ။ နာမရူပနိရောဓာ သဠာယတနနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ အဋ္ဌမံ။>
    text <၉။ ဝိညာဏသုတ္တံ>
      text <၅၉>, <သာဝတ္ထိယံ ဝိဟရတိ။ပေ။ သံယောဇနိယေသု၊ ဘိက္ခဝေ၊ ဓမ္မေသု အဿာဒာနုပဿိနော ဝိဟရတော ဝိညာဏဿ အဝက္ကန္တိ ဟောတိ။ ဝိညာဏပစ္စယာ နာမရူပံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <သေယျထာပိ၊ ဘိက္ခဝေ၊ မဟာရုက္ခေါ။ တဿ ယာနိ စေဝ မူလာနိ။ပေ။ ဧဝမေဝ ခေါ၊ ဘိက္ခဝေ၊ သံယောဇနိယေသု ဓမ္မေသု အဿာဒာနုပဿိနော ဝိဟရတော ဝိညာဏဿ အဝက္ကန္တိ ဟောတိ။ပေ။>
      text <သံယောဇနိယေသု၊ ဘိက္ခဝေ၊ ဓမ္မေသု အာဒီနဝါနုပဿိနော ဝိဟရတော ဝိညာဏဿ အဝက္ကန္တိ န ဟောတိ။ ဝိညာဏနိရောဓာ နာမရူပနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။>
      text <သေယျထာပိ၊ ဘိက္ခဝေ၊ မဟာရုက္ခေါ။ အထ ပုရိသော အာဂစ္ဆေယျ ကုဒ္ဒာလပိဋကံ အာဒာယ။ပေ။ အာယတိံ အနုပ္ပါဒဓမ္မော။ ဧဝမေဝ ခေါ၊ ဘိက္ခဝေ၊ သံယောဇနိယေသု ဓမ္မေသု အာဒီနဝါနုပဿိနော ဝိဟရတော ဝိညာဏဿ အဝက္ကန္တိ န ဟောတိ။ ဝိညာဏဿ နိရောဓာ နာမရူပနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ နဝမံ။>
    text <၁၀။ နိဒာနသုတ္တံ>
      text <၆၀>, <ဧကံ သမယံ ဘဂဝါ ကုရူသု ဝိဟရတိ ကမ္မာသဓမ္မံ နာမ ကုရူနံ နိဂမော။ အထ ခေါ အာယသ္မာ အာနန္ဒော ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ အာယသ္မာ အာနန္ဒော ဘဂဝန္တံ ဧတဒဝေါစ အစ္ဆရိယံ၊ ဘန္တေ၊ အဗ္ဘုတံ၊ ဘန္တေ။ ယာဝ ဂမ္ဘီရော စာယံ၊ ဘန္တေ၊ ပဋိစ္စသမုပ္ပါဒော ဂမ္ဘီရာဝဘာသော စ၊ အထ စ ပန မေ ဥတ္တာနကုတ္တာနကော ဝိယ ခါယတီတိ။>
      text <မာ ဟေဝံ၊ အာနန္ဒ၊ မာ ဟေဝံ၊ အာနန္ဒ။ ဂမ္ဘီရော စာယံ၊ အာနန္ဒ၊ ပဋိစ္စသမုပ္ပါဒော ဂမ္ဘီရာဝဘာသော စ။ ဧတဿ၊ အာနန္ဒ၊ ဓမ္မဿ အနနုဗောဓာ အပ္ပဋိဝေဓာ ဧဝမယံ ပဇာ တန္တာကုလကဇာတာ ကုလဂဏ္ဌိကဇာတာ မုဉ္ဇပဗ္ဗဇဘူတာ အပါယံ ဒုဂ္ဂတိံ ဝိနိပါတံ သံသာရံ နာတိဝတ္တတိ။>
      text <ဥပါဒာနိယေသု၊ အာနန္ဒ၊ ဓမ္မေသု အဿာဒာနုပဿိနော ဝိဟရတော တဏှာ ပဝဍ္ဎတိ။ တဏှာပစ္စယာ ဥပါဒာနံ၊ ဥပါဒာနပစ္စယာ ဘဝေါ၊ ဘဝပစ္စယာ ဇာတိ၊ ဇာတိပစ္စယာ ဇရာမရဏံ သောကပရိဒေဝဒုက္ခဒောမနဿုပါယာသာ သမ္ဘဝန္တိ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <သေယျထာပိ၊ အာနန္ဒ၊ မဟာရုက္ခေါ။ တဿ ယာနိ စေဝ မူလာနိ အဓောဂမာနိ၊ ယာနိ စ တိရိယင်္ဂမာနိ၊ သဗ္ဗာနိ တာနိ ဥဒ္ဓံ ဩဇံ အဘိဟရန္တိ။ ဧဝဉှိ သော၊ အာနန္ဒ၊ မဟာရုက္ခေါ တဒာဟာရော တဒုပါဒာနော စိရံ ဒီဃမဒ္ဓါနံ တိဋ္ဌေယျ။ ဧဝမေဝ ခေါ၊ အာနန္ဒ၊ ဥပါဒာနိယေသု ဓမ္မေသု အဿာဒာနုပဿိနော ဝိဟရတော တဏှာ ပဝဍ္ဎတိ။ တဏှာပစ္စယာ ဥပါဒာနံ၊ ဥပါဒာနပစ္စယာ ဘဝေါ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။>
      text <ဥပါဒာနိယေသု၊ အာနန္ဒ၊ ဓမ္မေသု အာဒီနဝါနုပဿိနော ဝိဟရတော တဏှာ နိရုဇ္ဈတိ။ တဏှာနိရောဓာ ဥပါဒာနနိရောဓော၊ ဥပါဒာနနိရောဓာ ဘဝနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။>
      text <သေယျထာပိ၊ အာနန္ဒ၊ မဟာရုက္ခေါ။ အထ ပုရိသော အာဂစ္ဆေယျ ကုဒ္ဒာလပိဋကံ အာဒာယ။ သော တံ ရုက္ခံ မူလေ ဆိန္ဒေယျ၊ မူလေ ဆေတွာ ပလိခဏေယျ၊ ပလိခဏိတွာ မူလာနိ ဥဒ္ဓရေယျ အန္တမသော ဥသီရနာဠိမတ္တာနိပိ။ သော တံ ရုက္ခံ ခဏ္ဍာခဏ္ဍိကံ ဆိန္ဒေယျ။ ခဏ္ဍာခဏ္ဍိကံ ဆိန္ဒိတွာ ဖာလေယျ၊ ဖာလေတွာ သကလိကံ သကလိကံ ကရေယျ၊ သကလိကံ သကလိကံ ကရိတွာ ဝါတာတပေ ဝိသောသေယျ၊ ဝါတာတပေ ဝိသောသေတွာ အဂ္ဂိနာ ဍဟေယျ၊ အဂ္ဂိနာ ဍဟေတွာ မသိံ ကရေယျ၊ မသိံ ကရိတွာ မဟာဝါတေ ဝါ ဩဖုဏေယျ၊ နဒိယာ ဝါ သီဃသောတာယ ပဝါဟေယျ။ ဧဝဉှိ သော၊ အာနန္ဒ၊ မဟာရုက္ခေါ ဥစ္ဆိန္နမူလော အဿ တာလာဝတ္ထုကတော အနဘာဝင်္ကတော အာယတိံ အနုပ္ပါဒဓမ္မော။ ဧဝမေဝ ခေါ၊ အာနန္ဒ၊ ဥပါဒာနိယေသု ဓမ္မေသု အာဒီနဝါနုပဿိနော ဝိဟရတော တဏှာ နိရုဇ္ဈတိ။ တဏှာနိရောဓာ ဥပါဒာနနိရောဓော၊ ဥပါဒာနနိရောဓာ ဘဝနိရောဓော၊ ဘဝနိရောဓာ ဇာတိနိရောဓော၊ ဇာတိနိရောဓာ ဇရာမရဏံ သောကပရိဒေဝဒုက္ခဒောမနဿုပါယာသာ နိရုဇ္ဈန္တိ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ ဒသမံ။>
      stand <ဒုက္ခဝဂ္ဂေါ ဆဋ္ဌော။>
      text <တဿုဒ္ဒာနံ>
  text <၇။ မဟာဝဂ္ဂေါ>
    text <၁။ အဿုတဝါသုတ္တံ>
      text <၆၁>, <ဧဝံ မေ သုတံ ဧကံ သမယံ ဘဂဝါ သာဝတ္ထိယံ ဝိဟရတိ ဇေတဝနေ အနာထပိဏ္ဍိကဿ အာရာမေ။ပေ။ အဿုတဝါ၊ ဘိက္ခဝေ၊ ပုထုဇ္ဇနော ဣမသ္မိံ စာတုမဟာဘူတိကသ္မိံ ကာယသ္မိံ နိဗ္ဗိန္ဒေယျပိ ဝိရဇ္ဇေယျပိ ဝိမုစ္စေယျပိ။ တံ ကိဿ ဟေတု။ ဒိဿတိ၊ ဘိက္ခဝေ၊ ဣမဿ စာတုမဟာဘူတိကဿ ကာယဿ အာစယောပိ အပစယောပိ အာဒာနမ္ပိ နိက္ခေပနမ္ပိ။ တသ္မာ တတြာဿုတဝါ ပုထုဇ္ဇနော နိဗ္ဗိန္ဒေယျပိ ဝိရဇ္ဇေယျပိ ဝိမုစ္စေယျပိ။>
      text <ယဉ္စ ခေါ ဧတံ၊ ဘိက္ခဝေ၊ ဝုစ္စတိ စိတ္တံ ဣတိပိ၊ မနော ဣတိပိ၊ ဝိညာဏံ ဣတိပိ၊ တတြာဿုတဝါ ပုထုဇ္ဇနော နာလံ နိဗ္ဗိန္ဒိတုံ နာလံ ဝိရဇ္ဇိတုံ နာလံ ဝိမုစ္စိတုံ။ တံ ကိဿ ဟေတု။ ဒီဃရတ္တဉှေတံ၊ ဘိက္ခဝေ၊ အဿုတဝတော ပုထုဇ္ဇနဿ အဇ္ဈောသိတံ မမာယိတံ ပရာမဋ္ဌံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ တသ္မာ တတြာဿုတဝါ ပုထုဇ္ဇနော နာလံ နိဗ္ဗိန္ဒိတုံ နာလံ ဝိရဇ္ဇိတုံ နာလံ ဝိမုစ္စိတုံ။>
      text <ဝရံ၊ ဘိက္ခဝေ၊ အဿုတဝါ ပုထုဇ္ဇနော ဣမံ စာတုမဟာဘူတိကံ ကာယံ အတ္တတော ဥပဂစ္ဆေယျ၊ န တွေဝ စိတ္တံ။ တံ ကိဿ ဟေတု။ ဒိဿတာယံ၊ ဘိက္ခဝေ၊ စာတုမဟာဘူတိကော ကာယော ဧကမ္ပိ ဝဿံ တိဋ္ဌမာနော ဒွေပိ ဝဿာနိ တိဋ္ဌမာနော တီဏိပိ ဝဿာနိ တိဋ္ဌမာနော စတ္တာရိပိ ဝဿာနိ တိဋ္ဌမာနော ပဉ္စပိ ဝဿာနိ တိဋ္ဌမာနော ဒသပိ ဝဿာနိ တိဋ္ဌမာနော ဝီသတိပိ ဝဿာနိ တိဋ္ဌမာနော တိံသမ္ပိ ဝဿာနိ တိဋ္ဌမာနော စတ္တာရီသမ္ပိ ဝဿာနိ တိဋ္ဌမာနော ပညာသမ္ပိ ဝဿာနိ တိဋ္ဌမာနော ဝဿသတမ္ပိ တိဋ္ဌမာနော၊ ဘိယျောပိ တိဋ္ဌမာနော။>
      text <ယဉ္စ ခေါ ဧတံ၊ ဘိက္ခဝေ၊ ဝုစ္စတိ စိတ္တံ ဣတိပိ၊ မနော ဣတိပိ၊ ဝိညာဏံ ဣတိပိ၊ တံ ရတ္တိယာ စ ဒိဝသဿ စ အညဒေဝ ဥပ္ပဇ္ဇတိ အညံ နိရုဇ္ဈတိ။ သေယျထာပိ၊ ဘိက္ခဝေ၊ မက္ကဋော အရညေ ပဝနေ စရမာနော သာခံ ဂဏှတိ၊ တံ မုဉ္စိတွာ အညံ ဂဏှတိ၊ တံ မုဉ္စိတွာ အညံ ဂဏှတိ၊ ဧဝမေဝ ခေါ၊ ဘိက္ခဝေ၊ ယမိဒံ ဝုစ္စတိ စိတ္တံ ဣတိပိ၊ မနော ဣတိပိ၊ ဝိညာဏံ ဣတိပိ၊ တံ ရတ္တိယာ စ ဒိဝသဿ စ အညဒေဝ ဥပ္ပဇ္ဇတိ အညံ နိရုဇ္ဈတိ။>
      text <တတြ၊ ဘိက္ခဝေ၊ သုတဝါ အရိယသာဝကော ပဋိစ္စသမုပ္ပါဒံယေဝ သာဓုကံ ယောနိသော မနသိ ကရောတိ ဣတိ ဣမသ္မိံ သတိ ဣဒံ ဟောတိ၊ ဣမဿုပ္ပါဒာ ဣဒံ ဥပ္ပဇ္ဇတိ၊ ဣမသ္မိံ အသတိ ဣဒံ န ဟောတိ၊ ဣမဿ နိရောဓာ ဣဒံ နိရုဇ္ဈတိ ယဒိဒံ အဝိဇ္ဇာပစ္စယာ သင်္ခါရာ၊ သင်္ခါရပစ္စယာ ဝိညာဏံ။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ အဝိဇ္ဇာယ တွေဝ အသေသဝိရာဂနိရောဓာ သင်္ခါရနိရောဓော၊ သင်္ခါရနိရောဓာ ဝိညာဏနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။>
      text <ဧဝံ ပဿံ၊ ဘိက္ခဝေ၊ သုတဝါ အရိယသာဝကော ရူပသ္မိမ္ပိ နိဗ္ဗိန္ဒတိ၊ ဝေဒနာယပိ နိဗ္ဗိန္ဒတိ၊ သညာယပိ နိဗ္ဗိန္ဒတိ၊ သင်္ခါရေသုပိ နိဗ္ဗိန္ဒတိ၊ ဝိညာဏသ္မိမ္ပိ နိဗ္ဗိန္ဒတိ၊ နိဗ္ဗိန္ဒံ ဝိရဇ္ဇတိ၊ ဝိရာဂါ ဝိမုစ္စတိ၊ ဝိမုတ္တသ္မိံ ဝိမုတ္တမိတိ ဉာဏံ ဟောတိ။ ခီဏာ ဇာတိ၊ ဝုသိတံ ဗြဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ ပဇာနာတီတိ။ ပဌမံ။>
    text <၂။ ဒုတိယအဿုတဝါသုတ္တံ>
      text <၆၂>, <သာဝတ္ထိယံ ဝိဟရတိ။ပေ။ အဿုတဝါ၊ ဘိက္ခဝေ၊ ပုထုဇ္ဇနော ဣမသ္မိံ စာတုမဟာဘူတိကသ္မိံ ကာယသ္မိံ နိဗ္ဗိန္ဒေယျပိ ဝိရဇ္ဇေယျပိ ဝိမုစ္စေယျပိ။ တံ ကိဿ ဟေတု။ ဒိဿတိ၊ ဘိက္ခဝေ၊ ဣမဿ စာတုမဟာဘူတိကဿ ကာယဿ အာစယောပိ အပစယောပိ အာဒာနမ္ပိ နိက္ခေပနမ္ပိ။ တသ္မာ တတြာဿုတဝါ ပုထုဇ္ဇနော နိဗ္ဗိန္ဒေယျပိ ဝိရဇ္ဇေယျပိ ဝိမုစ္စေယျပိ။ ယဉ္စ ခေါ ဧတံ၊ ဘိက္ခဝေ၊ ဝုစ္စတိ စိတ္တံ ဣတိပိ၊ မနော ဣတိပိ၊ ဝိညာဏံ ဣတိပိ၊ တတြာဿုတဝါ ပုထုဇ္ဇနော နာလံ နိဗ္ဗိန္ဒိတုံ နာလံ ဝိရဇ္ဇိတုံ နာလံ ဝိမုစ္စိတုံ။ တံ ကိဿ ဟေတု။ ဒီဃရတ္တဉှေတံ၊ ဘိက္ခဝေ၊ အဿုတဝတော ပုထုဇ္ဇနဿ အဇ္ဈောသိတံ မမာယိတံ ပရာမဋ္ဌံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ တသ္မာ တတြာဿုတဝါ ပုထုဇ္ဇနော နာလံ နိဗ္ဗိန္ဒိတုံ နာလံ ဝိရဇ္ဇိတုံ နာလံ ဝိမုစ္စိတုံ။>
      text <ဝရံ၊ ဘိက္ခဝေ၊ အဿုတဝါ ပုထုဇ္ဇနော ဣမံ စာတုမဟာဘူတိကံ ကာယံ အတ္တတော ဥပဂစ္ဆေယျ၊ န တွေဝ စိတ္တံ။ တံ ကိဿ ဟေတု။ ဒိဿတာယံ၊ ဘိက္ခဝေ၊ စာတုမဟာဘူတိကော ကာယော ဧကမ္ပိ ဝဿံ တိဋ္ဌမာနော ဒွေပိ ဝဿာနိ တိဋ္ဌမာနော တီဏိပိ ဝဿာနိ တိဋ္ဌမာနော စတ္တာရိပိ ဝဿာနိ တိဋ္ဌမာနော ပဉ္စပိ ဝဿာနိ တိဋ္ဌမာနော ဒသပိ ဝဿာနိ တိဋ္ဌမာနော ဝီသတိပိ ဝဿာနိ တိဋ္ဌမာနော တိံသမ္ပိ ဝဿာနိ တိဋ္ဌမာနော စတ္တာရီသမ္ပိ ဝဿာနိ တိဋ္ဌမာနော ပညာသမ္ပိ ဝဿာနိ တိဋ္ဌမာနော ဝဿသတမ္ပိ တိဋ္ဌမာနော၊ ဘိယျောပိ တိဋ္ဌမာနော။ ယဉ္စ ခေါ ဧတံ၊ ဘိက္ခဝေ၊ ဝုစ္စတိ စိတ္တံ ဣတိပိ၊ မနော ဣတိပိ၊ ဝိညာဏံ ဣတိပိ၊ တံ ရတ္တိယာ စ ဒိဝသဿ စ အညဒေဝ ဥပ္ပဇ္ဇတိ အညံ နိရုဇ္ဈတိ။>
      text <တတြ၊ ဘိက္ခဝေ၊ သုတဝါ အရိယသာဝကော ပဋိစ္စသမုပ္ပါဒံယေဝ သာဓုကံ ယောနိသော မနသိ ကရောတိ ဣတိ ဣမသ္မိံ သတိ ဣဒံ ဟောတိ၊ ဣမဿုပ္ပါဒာ ဣဒံ ဥပ္ပဇ္ဇတိ၊ ဣမသ္မိံ အသတိ ဣဒံ န ဟောတိ၊ ဣမဿ နိရောဓာ ဣဒံ နိရုဇ္ဈတီတိ။ သုခဝေဒနိယံ၊ ဘိက္ခဝေ၊ ဖဿံ ပဋိစ္စ ဥပ္ပဇ္ဇတိ သုခဝေဒနာ။ တဿေဝ သုခဝေဒနိယဿ ဖဿဿ နိရောဓာ ယံ တဇ္ဇံ ဝေဒယိတံ သုခဝေဒနိယံ ဖဿံ ပဋိစ္စ ဥပ္ပန္နာ သုခဝေဒနာ သာ နိရုဇ္ဈတိ သာ ဝူပသမ္မတိ။ ဒုက္ခဝေဒနိယံ၊ ဘိက္ခဝေ၊ ဖဿံ ပဋိစ္စ ဥပ္ပဇ္ဇတိ ဒုက္ခဝေဒနာ။ တဿေဝ ဒုက္ခဝေဒနိယဿ ဖဿဿ နိရောဓာ ယံ တဇ္ဇံ ဝေဒယိတံ ဒုက္ခဝေဒနိယံ ဖဿံ ပဋိစ္စ ဥပ္ပန္နာ ဒုက္ခဝေဒနာ သာ နိရုဇ္ဈတိ သာ ဝူပသမ္မတိ။ အဒုက္ခမသုခဝေဒနိယံ၊ ဘိက္ခဝေ၊ ဖဿံ ပဋိစ္စ ဥပ္ပဇ္ဇတိ အဒုက္ခမသုခဝေဒနာ။ တဿေဝ အဒုက္ခမသုခဝေဒနိယဿ ဖဿဿ နိရောဓာ ယံ တဇ္ဇံ ဝေဒယိတံ အဒုက္ခမသုခဝေဒနိယံ ဖဿံ ပဋိစ္စ ဥပ္ပန္နာ အဒုက္ခမသုခဝေဒနာ သာ နိရုဇ္ဈတိ သာ ဝူပသမ္မတိ။>
      text <သေယျထာပိ၊ ဘိက္ခဝေ၊ ဒွိန္နံ ကဋ္ဌာနံ သင်္ဃဋ္ဋနသမောဓာနာ ဥသ္မာ ဇာယတိ တေဇော အဘိနိဗ္ဗတ္တတိ။ တေသံယေဝ ဒွိန္နံ ကဋ္ဌာနံ နာနာကတဝိနိဗ္ဘောဂါ ယာ တဇ္ဇာ ဥသ္မာ သာ နိရုဇ္ဈတိ သာ ဝူပသမ္မတိ၊ ဧဝမေဝ ခေါ၊ ဘိက္ခဝေ၊ သုခဝေဒနိယံ ဖဿံ ပဋိစ္စ ဥပ္ပဇ္ဇတိ သုခဝေဒနာ။ တဿေဝ သုခဝေဒနိယဿ ဖဿဿ နိရောဓာ ယံ တဇ္ဇံ ဝေဒယိတံ သုခဝေဒနိယံ ဖဿံ ပဋိစ္စ ဥပ္ပန္နာ သုခဝေဒနာ သာ နိရုဇ္ဈတိ သာ ဝူပသမ္မတိ။ပေ။ အဒုက္ခမသုခဝေဒနိယံ ဖဿံ ပဋိစ္စ ဥပ္ပဇ္ဇတိ အဒုက္ခမသုခဝေဒနာ။ တဿေဝ အဒုက္ခမသုခဝေဒနိယဿ ဖဿဿ နိရောဓာ ယံ တဇ္ဇံ ဝေဒယိတံ အဒုက္ခမသုခဝေဒနိယံ ဖဿံ ပဋိစ္စ ဥပ္ပန္နာ အဒုက္ခမသုခဝေဒနာ သာ နိရုဇ္ဈတိ သာ ဝူပသမ္မတိ။>
      text <ဧဝံ ပဿံ၊ ဘိက္ခဝေ၊ သုတဝါ အရိယသာဝကော ဖဿေပိ နိဗ္ဗိန္ဒတိ၊ ဝေဒနာယပိ နိဗ္ဗိန္ဒတိ၊ သညာယပိ နိဗ္ဗိန္ဒတိ၊ သင်္ခါရေသုပိ နိဗ္ဗိန္ဒတိ၊ ဝိညာဏသ္မိမ္ပိ နိဗ္ဗိန္ဒတိ၊ နိဗ္ဗိန္ဒံ ဝိရဇ္ဇတိ၊ ဝိရာဂါ ဝိမုစ္စတိ၊ ဝိမုတ္တသ္မိံ ဝိမုတ္တမိတိ ဉာဏံ ဟောတိ။ ခီဏာ ဇာတိ၊ ဝုသိတံ ဗြဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ ပဇာနာတီတိ။ ဒုတိယံ။>
    text <၃။ ပုတ္တမံသူပမသုတ္တံ>
      text <၆၃>, <သာဝတ္ထိယံ။ပေ။ စတ္တာရောမေ၊ ဘိက္ခဝေ၊ အာဟာရာ ဘူတာနံ ဝါ သတ္တာနံ ဌိတိယာ သမ္ဘဝေသီနံ ဝါ အနုဂ္ဂဟာယ။ ကတမေ စတ္တာရော။ ကဗဠီကာရော အာဟာရော ဩဠာရိကော ဝါ သုခုမော ဝါ၊ ဖဿော ဒုတိယော၊ မနောသဉ္စေတနာ တတိယာ၊ ဝိညာဏံ စတုတ္ထံ။ ဣမေ ခေါ၊ ဘိက္ခဝေ၊ စတ္တာရော အာဟာရာ ဘူတာနံ ဝါ သတ္တာနံ ဌိတိယာ သမ္ဘဝေသီနံ ဝါ အနုဂ္ဂဟာယ။>
      text <ကထဉ္စ၊ ဘိက္ခဝေ၊ ကဗဠီကာရော အာဟာရော ဒဋ္ဌဗ္ဗော။ သေယျထာပိ၊ ဘိက္ခဝေ၊ ဒွေ ဇာယမ္ပတိကာ ပရိတ္တံ သမ္ဗလံ အာဒာယ ကန္တာရမဂ္ဂံ ပဋိပဇ္ဇေယျုံ။ တေသမဿ ဧကပုတ္တကော ပိယော မနာပေါ။ အထ ခေါ တေသံ၊ ဘိက္ခဝေ၊ ဒွိန္နံ ဇာယမ္ပတိကာနံ ကန္တာရဂတာနံ ယာ ပရိတ္တာ သမ္ဗလမတ္တာ၊ သာ ပရိက္ခယံ ပရိယာဒာနံ ဂစ္ဆေယျ။ သိယာ စ နေသံ ကန္တာရာဝသေသော အနတိဏ္ဏော။ အထ ခေါ တေသံ၊ ဘိက္ခဝေ၊ ဒွိန္နံ ဇာယမ္ပတိကာနံ ဧဝမဿ အမှာကံ ခေါ ယာ ပရိတ္တာ သမ္ဗလမတ္တာ သာ ပရိက္ခီဏာ ပရိယာဒိဏ္ဏာ။ အတ္ထိ စာယံ ကန္တာရာဝသေသော အနိတ္တိဏ္ဏော။ ယံနူန မယံ ဣမံ ဧကပုတ္တကံ ပိယံ မနာပံ ဝဓိတွာ ဝလ္လူရဉ္စ သောဏ္ဍိကဉ္စ ကရိတွာ ပုတ္တမံသာနိ ခါဒန္တာ ဧဝံ တံ ကန္တာရာဝသေသံ နိတ္ထရေယျာမ၊ မာ သဗ္ဗေဝ တယော ဝိနဿိမှာတိ။ အထ ခေါ တေ၊ ဘိက္ခဝေ၊ ဒွေ ဇာယမ္ပတိကာ တံ ဧကပုတ္တကံ ပိယံ မနာပံ ဝဓိတွာ ဝလ္လူရဉ္စ သောဏ္ဍိကဉ္စ ကရိတွာ ပုတ္တမံသာနိ ခါဒန္တာ ဧဝံ တံ ကန္တာရာဝသေသံ နိတ္ထရေယျုံ။ တေ ပုတ္တမံသာနိ စေဝ ခါဒေယျုံ၊ ဥရေ စ ပဋိပိသေယျုံ ကဟံ၊ ဧကပုတ္တက၊ ကဟံ၊ ဧကပုတ္တကာတိ။>
      text <တံ ကိံ မညထ၊ ဘိက္ခဝေ၊ အပိ နု တေ ဒဝါယ ဝါ အာဟာရံ အာဟာရေယျုံ၊ မဒာယ ဝါ အာဟာရံ အာဟာရေယျုံ၊ မဏ္ဍနာယ ဝါ အာဟာရံ အာဟာရေယျုံ၊ ဝိဘူသနာယ ဝါ အာဟာရံ အာဟာရေယျုန္တိ။ နော ဟေတံ၊ ဘန္တေ။ နနု တေ၊ ဘိက္ခဝေ၊ ယာဝဒေဝ ကန္တာရဿ နိတ္ထရဏတ္ထာယ အာဟာရံ အာဟာရေယျုန္တိ။ ဧဝံ၊ ဘန္တေ။ ဧဝမေဝ ခွာဟံ၊ ဘိက္ခဝေ၊ ကဗဠီကာရော အာဟာရော ဒဋ္ဌဗ္ဗောတိ ဝဒာမိ။ ကဗဠီကာရေ၊ ဘိက္ခဝေ၊ အာဟာရေ ပရိညာတေ ပဉ္စကာမဂုဏိကော ရာဂေါ ပရိညာတော ဟောတိ။ ပဉ္စကာမဂုဏိကေ ရာဂေ ပရိညာတေ နတ္ထိ တံ သံယောဇနံ ယေန သံယောဇနေန သံယုတ္တော အရိယသာဝကော ပုန ဣမံ လောကံ အာဂစ္ဆေယျ။>
      text <ကထဉ္စ၊ ဘိက္ခဝေ၊ ဖဿာဟာရော ဒဋ္ဌဗ္ဗော။ သေယျထာပိ၊ ဘိက္ခဝေ၊ ဂါဝီ နိစ္စမ္မာ ကုဋ္ဋံ စေ နိဿာယ တိဋ္ဌေယျ။ ယေ ကုဋ္ဋနိဿိတာ ပါဏာ တေ နံ ခါဒေယျုံ။ ရုက္ခံ စေ နိဿာယ တိဋ္ဌေယျ၊ ယေ ရုက္ခနိဿိတာ ပါဏာ တေ နံ ခါဒေယျုံ။ ဥဒကံ စေ နိဿာယ တိဋ္ဌေယျ၊ ယေ ဥဒကနိဿိတာ ပါဏာ တေ နံ ခါဒေယျုံ။ အာကာသံ စေ နိဿာယ တိဋ္ဌေယျ၊ ယေ အာကာသနိဿိတာ ပါဏာ တေ နံ ခါဒေယျုံ။ ယံ ယဒေဝ ဟိ သာ၊ ဘိက္ခဝေ၊ ဂါဝီ နိစ္စမ္မာ နိဿာယ တိဋ္ဌေယျ၊ ယေ တန္နိဿိတာ ပါဏာ တေ နံ ခါဒေယျုံ။ ဧဝမေဝ ခွာဟံ၊ ဘိက္ခဝေ၊ ဖဿာဟာရော ဒဋ္ဌဗ္ဗောတိ ဝဒာမိ။ ဖဿေ၊ ဘိက္ခဝေ၊ အာဟာရေ ပရိညာတေ တိဿော ဝေဒနာ ပရိညာတာ ဟောန္တိ။ တီသု ဝေဒနာသု ပရိညာတာသု အရိယသာဝကဿ နတ္ထိ ကိဉ္စိ ဥတ္တရိကရဏီယန္တိ ဝဒာမိ။>
      text <ကထဉ္စ၊ ဘိက္ခဝေ၊ မနောသဉ္စေတနာဟာရော ဒဋ္ဌဗ္ဗော။ သေယျထာပိ၊ ဘိက္ခဝေ၊ အင်္ဂါရကာသု သာဓိကပေါရိသာ ပုဏ္ဏာ အင်္ဂါရာနံ ဝီတစ္စိကာနံ ဝီတဓူမာနံ။ အထ ပုရိသော အာဂစ္ဆေယျ ဇီဝိတုကာမော အမရိတုကာမော သုခကာမော ဒုက္ခပ္ပဋိကူလော။ တမေနံ ဒွေ ဗလဝန္တော ပုရိသာ နာနာဗာဟာသု ဂဟေတွာ တံ အင်္ဂါရကာသုံ ဥပကဍ္ဎေယျုံ။ အထ ခေါ၊ ဘိက္ခဝေ၊ တဿ ပုရိသဿ အာရကာဝဿ စေတနာ အာရကာ ပတ္ထနာ အာရကာ ပဏိဓိ။ တံ ကိဿ ဟေတု။ ဧဝဉှိ၊ ဘိက္ခဝေ၊ တဿ ပုရိသဿ ဟောတိ ဣမံ စာဟံ အင်္ဂါရကာသုံ ပပတိဿာမိ၊ တတောနိဒာနံ မရဏံ ဝါ နိဂစ္ဆာမိ မရဏမတ္တံ ဝါ ဒုက္ခန္တိ။ ဧဝမေဝ ခွာဟံ၊ ဘိက္ခဝေ၊ မနောသဉ္စေတနာဟာရော ဒဋ္ဌဗ္ဗောတိ ဝဒာမိ။ မနောသဉ္စေတနာယ၊ ဘိက္ခဝေ၊ အာဟာရေ ပရိညာတေ တိဿော တဏှာ ပရိညာတာ ဟောန္တိ။ တီသု တဏှာသု ပရိညာတာသု အရိယသာဝကဿ နတ္ထိ ကိဉ္စိ ဥတ္တရိကရဏီယန္တိ ဝဒာမိ။>
      text <ကထဉ္စ၊ ဘိက္ခဝေ၊ ဝိညာဏာဟာရော ဒဋ္ဌဗ္ဗော။ သေယျထာပိ၊ ဘိက္ခဝေ၊ စောရံ အာဂုစာရိံ ဂဟေတွာ ရညော ဒဿေယျုံ အယံ တေ၊ ဒေဝ၊ စောရော အာဂုစာရီ၊ ဣမဿ ယံ ဣစ္ဆသိ တံ ဒဏ္ဍံ ပဏေဟီတိ။ တမေနံ ရာဇာ ဧဝံ ဝဒေယျ ဂစ္ဆထ၊ ဘော၊ ဣမံ ပုရိသံ ပုဗ္ဗဏှသမယံ သတ္တိသတေန ဟနထာတိ။ တမေနံ ပုဗ္ဗဏှသမယံ သတ္တိသတေန ဟနေယျုံ။ အထ ရာဇာ မဇ္ဈနှိကသမယံ ဧဝံ ဝဒေယျ အမ္ဘော၊ ကထံ သော ပုရိသောတိ။ တထေဝ၊ ဒေဝ၊ ဇီဝတီတိ။ တမေနံ ရာဇာ ဧဝံ ဝဒေယျ ဂစ္ဆထ၊ ဘော၊ တံ ပုရိသံ မဇ္ဈနှိကသမယံ သတ္တိသတေန ဟနထာတိ။ တမေနံ မဇ္ဈနှိကသမယံ သတ္တိသတေန ဟနေယျုံ။ အထ ရာဇာ သာယနှသမယံ ဧဝံ ဝဒေယျ အမ္ဘော၊ ကထံ သော ပုရိသောတိ။ တထေဝ၊ ဒေဝ၊ ဇီဝတီတိ။ တမေနံ ရာဇာ ဧဝံ ဝဒေယျ ဂစ္ဆထ၊ ဘော၊ တံ ပုရိသံ သာယနှသမယံ သတ္တိသတေန ဟနထာတိ။ တမေနံ သာယနှသမယံ သတ္တိသတေန ဟနေယျုံ။ တံ ကိံ မညထ၊ ဘိက္ခဝေ၊ အပိ နု သော ပုရိသော ဒိဝသံ တီဟိ သတ္တိသတေဟိ ဟညမာနော တတောနိဒာနံ ဒုက္ခံ ဒောမနဿံ ပဋိသံဝေဒိယေထာတိ။ ဧကိဿာပိ၊ ဘန္တေ၊ သတ္တိယာ ဟညမာနော တတောနိဒာနံ ဒုက္ခံ ဒောမနဿံ ပဋိသံဝေဒိယေထ၊ ကော ပန ဝါဒော တီဟိ သတ္တိသတေဟိ ဟညမာနောတိ။ ဧဝမေဝ ခွာဟံ၊ ဘိက္ခဝေ၊ ဝိညာဏာဟာရော ဒဋ္ဌဗ္ဗောတိ ဝဒာမိ။ ဝိညာဏေ၊ ဘိက္ခဝေ၊ အာဟာရေ ပရိညာတေ နာမရူပံ ပရိညာတံ ဟောတိ၊ နာမရူပေ ပရိညာတေ အရိယသာဝကဿ နတ္ထိ ကိဉ္စိ ဥတ္တရိကရဏီယန္တိ ဝဒာမီတိ။ တတိယံ။>
    text <၄။ အတ္ထိရာဂသုတ္တံ>
      text <၆၄>, <သာဝတ္ထိယံ ဝိဟရတိ။ပေ။ စတ္တာရောမေ၊ ဘိက္ခဝေ၊ အာဟာရာ ဘူတာနံ ဝါ သတ္တာနံ ဌိတိယာ သမ္ဘဝေသီနံ ဝါ အနုဂ္ဂဟာယ။ ကတမေ စတ္တာရော။ ကဗဠီကာရော အာဟာရော ဩဠာရိကော ဝါ သုခုမော ဝါ၊ ဖဿော ဒုတိယော၊ မနောသဉ္စေတနာ တတိယာ၊ ဝိညာဏံ စတုတ္ထံ။ ဣမေ ခေါ၊ ဘိက္ခဝေ၊ စတ္တာရော အာဟာရာ ဘူတာနံ ဝါ သတ္တာနံ ဌိတိယာ သမ္ဘဝေသီနံ ဝါ အနုဂ္ဂဟာယ။>
      text <ကဗဠီကာရေ စေ၊ ဘိက္ခဝေ၊ အာဟာရေ အတ္ထိ ရာဂေါ အတ္ထိ နန္ဒီ အတ္ထိ တဏှာ၊ ပတိဋ္ဌိတံ တတ္ထ ဝိညာဏံ ဝိရူဠှံ။ ယတ္ထ ပတိဋ္ဌိတံ ဝိညာဏံ ဝိရူဠှံ၊ အတ္ထိ တတ္ထ နာမရူပဿ အဝက္ကန္တိ။ ယတ္ထ အတ္ထိ နာမရူပဿ အဝက္ကန္တိ၊ အတ္ထိ တတ္ထ သင်္ခါရာနံ ဝုဒ္ဓိ။ ယတ္ထ အတ္ထိ သင်္ခါရာနံ ဝုဒ္ဓိ၊ အတ္ထိ တတ္ထ အာယတိံ ပုနဗ္ဘဝါဘိနိဗ္ဗတ္တိ။ ယတ္ထ အတ္ထိ အာယတိံ ပုနဗ္ဘဝါဘိနိဗ္ဗတ္တိ၊ အတ္ထိ တတ္ထ အာယတိံ ဇာတိဇရာမရဏံ။ ယတ္ထ အတ္ထိ အာယတိံ ဇာတိဇရာမရဏံ၊ သသောကံ တံ၊ ဘိက္ခဝေ၊ သဒရံ သဥပါယာသန္တိ ဝဒာမိ။>
      text <ဖဿေ စေ၊ ဘိက္ခဝေ၊ အာဟာရေ။ပေ။ မနောသဉ္စေတနာယ စေ၊ ဘိက္ခဝေ၊ အာဟာရေ။ ဝိညာဏေ စေ၊ ဘိက္ခဝေ၊ အာဟာရေ အတ္ထိ ရာဂေါ အတ္ထိ နန္ဒီ အတ္ထိ တဏှာ၊ ပတိဋ္ဌိတံ တတ္ထ ဝိညာဏံ ဝိရူဠှံ။ ယတ္ထ ပတိဋ္ဌိတံ ဝိညာဏံ ဝိရူဠှံ၊ အတ္ထိ တတ္ထ နာမရူပဿ အဝက္ကန္တိ။ ယတ္ထ အတ္ထိ နာမရူပဿ အဝက္ကန္တိ၊ အတ္ထိ တတ္ထ သင်္ခါရာနံ ဝုဒ္ဓိ။ ယတ္ထ အတ္ထိ သင်္ခါရာနံ ဝုဒ္ဓိ၊ အတ္ထိ တတ္ထ အာယတိံ ပုနဗ္ဘဝါဘိနိဗ္ဗတ္တိ။ ယတ္ထ အတ္ထိ အာယတိံ ပုနဗ္ဘဝါဘိနိဗ္ဗတ္တိ၊ အတ္ထိ တတ္ထ အာယတိံ ဇာတိဇရာမရဏံ။ ယတ္ထ အတ္ထိ အာယတိံ ဇာတိဇရာမရဏံ၊ သသောကံ တံ၊ ဘိက္ခဝေ၊ သဒရံ သဥပါယာသန္တိ ဝဒာမိ။>
      text <သေယျထာပိ၊ ဘိက္ခဝေ၊ ရဇကော ဝါ စိတ္တကာရကော ဝါ သတိ ရဇနာယ ဝါ လာခါယ ဝါ ဟလိဒ္ဒိယာ ဝါ နီလိယာ ဝါ မဉ္ဇိဋ္ဌာယ ဝါ သုပရိမဋ္ဌေ ဝါ ဖလကေ ဘိတ္တိယာ ဝါ ဒုဿပဋ္ဋေ ဝါ ဣတ္ထိရူပံ ဝါ ပုရိသရူပံ ဝါ အဘိနိမ္မိနေယျ သဗ္ဗင်္ဂပစ္စင်္ဂံ၊ ဧဝမေဝ ခေါ၊ ဘိက္ခဝေ၊ ကဗဠီကာရေ စေ အာဟာရေ အတ္ထိ ရာဂေါ အတ္ထိ နန္ဒီ အတ္ထိ တဏှာ၊ ပတိဋ္ဌိတံ တတ္ထ ဝိညာဏံ ဝိရူဠှံ။ ယတ္ထ ပတိဋ္ဌိတံ ဝိညာဏံ ဝိရူဠှံ၊ အတ္ထိ တတ္ထ နာမရူပဿ အဝက္ကန္တိ။ ယတ္ထ အတ္ထိ နာမရူပဿ အဝက္ကန္တိ၊ အတ္ထိ တတ္ထ သင်္ခါရာနံ ဝုဒ္ဓိ။ ယတ္ထ အတ္ထိ သင်္ခါရာနံ ဝုဒ္ဓိ၊ အတ္ထိ တတ္ထ အာယတိံ ပုနဗ္ဘဝါဘိနိဗ္ဗတ္တိ။ ယတ္ထ အတ္ထိ အာယတိံ ပုနဗ္ဘဝါဘိနိဗ္ဗတ္တိ၊ အတ္ထိ တတ္ထ အာယတိံ ဇာတိဇရာမရဏံ။ ယတ္ထ အတ္ထိ အာယတိံ ဇာတိဇရာမရဏံ၊ သသောကံ တံ၊ ဘိက္ခဝေ၊ သဒရံ သဥပါယာသန္တိ ဝဒာမိ။>
      text <ဖဿေ စေ၊ ဘိက္ခဝေ၊ အာဟာရေ။ပေ။ မနောသဉ္စေတနာယ စေ၊ ဘိက္ခဝေ၊ အာဟာရေ။ ဝိညာဏေ စေ၊ ဘိက္ခဝေ၊ အာဟာရေ အတ္ထိ ရာဂေါ အတ္ထိ နန္ဒီ အတ္ထိ တဏှာ၊ ပတိဋ္ဌိတံ တတ္ထ ဝိညာဏံ ဝိရူဠှံ။ ယတ္ထ ပတိဋ္ဌိတံ ဝိညာဏံ ဝိရူဠှံ၊ အတ္ထိ တတ္ထ နာမရူပဿ အဝက္ကန္တိ။ ယတ္ထ အတ္ထိ နာမရူပဿ အဝက္ကန္တိ၊ အတ္ထိ တတ္ထ သင်္ခါရာနံ ဝုဒ္ဓိ။ ယတ္ထ အတ္ထိ သင်္ခါရာနံ ဝုဒ္ဓိ၊ အတ္ထိ တတ္ထ အာယတိံ ပုနဗ္ဘဝါဘိနိဗ္ဗတ္တိ။ ယတ္ထ အတ္ထိ အာယတိံ ပုနဗ္ဘဝါဘိနိဗ္ဗတ္တိ၊ အတ္ထိ တတ္ထ အာယတိံ ဇာတိဇရာမရဏံ။ ယတ္ထ အတ္ထိ အာယတိံ ဇာတိဇရာမရဏံ၊ သသောကံ တံ၊ ဘိက္ခဝေ၊ သဒရံ သဥပါယာသန္တိ ဝဒာမိ။>
      text <ကဗဠီကာရေ စေ၊ ဘိက္ခဝေ၊ အာဟာရေ နတ္ထိ ရာဂေါ နတ္ထိ နန္ဒီ နတ္ထိ တဏှာ၊ အပ္ပတိဋ္ဌိတံ တတ္ထ ဝိညာဏံ အဝိရူဠှံ။ ယတ္ထ အပ္ပတိဋ္ဌိတံ ဝိညာဏံ အဝိရူဠှံ၊ နတ္ထိ တတ္ထ နာမရူပဿ အဝက္ကန္တိ။ ယတ္ထ နတ္ထိ နာမရူပဿ အဝက္ကန္တိ၊ နတ္ထိ တတ္ထ သင်္ခါရာနံ ဝုဒ္ဓိ။ ယတ္ထ နတ္ထိ သင်္ခါရာနံ ဝုဒ္ဓိ၊ နတ္ထိ တတ္ထ အာယတိံ ပုနဗ္ဘဝါဘိနိဗ္ဗတ္တိ။ ယတ္ထ နတ္ထိ အာယတိံ ပုနဗ္ဘဝါဘိနိဗ္ဗတ္တိ၊ နတ္ထိ တတ္ထ အာယတိံ ဇာတိဇရာမရဏံ။ ယတ္ထ နတ္ထိ အာယတိံ ဇာတိဇရာမရဏံ၊ အသောကံ တံ၊ ဘိက္ခဝေ၊ အဒရံ အနုပါယာသန္တိ ဝဒာမိ။>
      text <ဖဿေ စေ၊ ဘိက္ခဝေ၊ အာဟာရေ။ပေ။ မနောသဉ္စေတနာယ စေ၊ ဘိက္ခဝေ၊ အာဟာရေ။ ဝိညာဏေ စေ၊ ဘိက္ခဝေ၊ အာဟာရေ နတ္ထိ ရာဂေါ နတ္ထိ နန္ဒီ နတ္ထိ တဏှာ၊ အပ္ပတိဋ္ဌိတံ တတ္ထ ဝိညာဏံ အဝိရူဠှံ။ ယတ္ထ အပ္ပတိဋ္ဌိတံ ဝိညာဏံ အဝိရူဠှံ၊ နတ္ထိ တတ္ထ နာမရူပဿ အဝက္ကန္တိ။ ယတ္ထ နတ္ထိ နာမရူပဿ အဝက္ကန္တိ၊ နတ္ထိ တတ္ထ သင်္ခါရာနံ ဝုဒ္ဓိ။ ယတ္ထ နတ္ထိ သင်္ခါရာနံ ဝုဒ္ဓိ၊ နတ္ထိ တတ္ထ အာယတိံ ပုနဗ္ဘဝါဘိနိဗ္ဗတ္တိ။ ယတ္ထ နတ္ထိ အာယတိံ ပုနဗ္ဘဝါဘိနိဗ္ဗတ္တိ၊ နတ္ထိ တတ္ထ အာယတိံ ဇာတိဇရာမရဏံ။ ယတ္ထ နတ္ထိ အာယတိံ ဇာတိဇရာမရဏံ၊ အသောကံ တံ၊ ဘိက္ခဝေ၊ အဒရံ အနုပါယာသန္တိ ဝဒာမိ။>
      text <သေယျထာပိ၊ ဘိက္ခဝေ၊ ကူဋာဂါရံ ဝါ ကူဋာဂါရသာလံ ဝါ ဥတ္တရာယ ဝါ ဒက္ခိဏာယ ဝါ ပါစီနာယ ဝါ ဝါတပါနာ သူရိယေ ဥဂ္ဂစ္ဆန္တေ ဝါတပါနေန ရသ္မိ ပဝိသိတွာ ကွာဿ ပတိဋ္ဌိတာ တိ။ ပစ္ဆိမာယံ၊ ဘန္တေ၊ ဘိတ္တိယန္တိ။ ပစ္ဆိမာ စေ၊ ဘိက္ခဝေ၊ ဘိတ္တိ နာဿ ကွာဿ ပတိဋ္ဌိတာတိ။ ပထဝိယံ၊ ဘန္တေတိ။ ပထဝီ စေ၊ ဘိက္ခဝေ၊ နာဿ ကွာဿ ပတိဋ္ဌိတာတိ။ အာပသ္မိံ၊ ဘန္တေတိ။ အာပေါ စေ၊ ဘိက္ခဝေ၊ နာဿ ကွာဿ ပတိဋ္ဌိတာတိ။ အပ္ပတိဋ္ဌိတာ၊ ဘန္တေတိ။ ဧဝမေဝ ခေါ၊ ဘိက္ခဝေ၊ ကဗဠီကာရေ စေ အာဟာရေ နတ္ထိ ရာဂေါ နတ္ထိ နန္ဒီ နတ္ထိ တဏှာ။ပေ။>
      text <ဖဿေ စေ၊ ဘိက္ခဝေ၊ အာဟာရေ။ မနောသဉ္စေတနာယ စေ၊ ဘိက္ခဝေ၊ အာဟာရေ။ ဝိညာဏေ စေ၊ ဘိက္ခဝေ၊ အာဟာရေ နတ္ထိ ရာဂေါ နတ္ထိ နန္ဒီ နတ္ထိ တဏှာ၊ အပ္ပတိဋ္ဌိတံ တတ္ထ ဝိညာဏံ အဝိရူဠှံ။ ယတ္ထ အပ္ပတိဋ္ဌိတံ ဝိညာဏံ အဝိရူဠှံ၊ နတ္ထိ တတ္ထ နာမရူပဿ အဝက္ကန္တိ။ ယတ္ထ နတ္ထိ နာမရူပဿ အဝက္ကန္တိ၊ နတ္ထိ တတ္ထ သင်္ခါရာနံ ဝုဒ္ဓိ။ ယတ္ထ နတ္ထိ သင်္ခါရာနံ ဝုဒ္ဓိ၊ နတ္ထိ တတ္ထ အာယတိံ ပုနဗ္ဘဝါဘိနိဗ္ဗတ္တိ။ ယတ္ထ နတ္ထိ အာယတိံ ပုနဗ္ဘဝါဘိနိဗ္ဗတ္တိ၊ နတ္ထိ တတ္ထ အာယတိံ ဇာတိဇရာမရဏံ။ ယတ္ထ နတ္ထိ အာယတိံ ဇာတိဇရာမရဏံ အသောကံ တံ၊ ဘိက္ခဝေ၊ အဒရံ အနုပါယာသန္တိ ဝဒာမီတိ။ စတုတ္ထံ။>
    text <၅။ နဂရသုတ္တံ>
      text <၆၅>, <သာဝတ္ထိယံ ဝိဟရတိ။ပေ။ ပုဗ္ဗေ မေ၊ ဘိက္ခဝေ၊ သမ္ဗောဓာ အနဘိသမ္ဗုဒ္ဓဿ ဗောဓိသတ္တဿေဝ သတော ဧတဒဟောသိ ကိစ္ဆာ ဝတာယံ လောကော အာပန္နော ဇာယတိ စ ဇီယတိ စ မီယတိ စ စဝတိ စ ဥပပဇ္ဇတိ စ။ အထ စ ပနိမဿ ဒုက္ခဿ နိဿရဏံ နပ္ပဇာနာတိ ဇရာမရဏဿ။ ကုဒာဿု နာမ ဣမဿ ဒုက္ခဿ နိဿရဏံ ပညာယိဿတိ ဇရာမရဏဿာတိ။ တဿ မယှံ၊ ဘိက္ခဝေ၊ ဧတဒဟောသိ ကိမှိ နု ခေါ သတိ ဇရာမရဏံ ဟောတိ၊ ကိံပစ္စယာ ဇရာမရဏန္တိ။ တဿ မယှံ၊ ဘိက္ခဝေ၊ ယောနိသော မနသိကာရာ အဟု ပညာယ အဘိသမယော ဇာတိယာ ခေါ သတိ ဇရာမရဏံ ဟောတိ၊ ဇာတိပစ္စယာ ဇရာမရဏန္တိ။>
      text <တဿ မယှံ၊ ဘိက္ခဝေ၊ ဧတဒဟောသိ ကိမှိ နု ခေါ သတိ ဇာတိ ဟောတိ။ပေ။ ဘဝေါ ဟောတိ။ ဥပါဒာနံ ဟောတိ။ တဏှာ ဟောတိ။ ဝေဒနာ ဟောတိ။ ဖဿော ဟောတိ။ သဠာယတနံ ဟောတိ။ နာမရူပံ ဟောတိ။ ကိံပစ္စယာ နာမရူပန္တိ။ တဿ မယှံ၊ ဘိက္ခဝေ၊ ယောနိသော မနသိကာရာ အဟု ပညာယ အဘိသမယော ဝိညာဏေ ခေါ သတိ နာမရူပံ ဟောတိ၊ ဝိညာဏပစ္စယာ နာမရူပန္တိ။ တဿ မယှံ၊ ဘိက္ခဝေ၊ ဧတဒဟောသိ ကိမှိ နု ခေါ သတိ ဝိညာဏံ ဟောတိ၊ ကိံပစ္စယာ ဝိညာဏန္တိ။ တဿ မယှံ၊ ဘိက္ခဝေ၊ ယောနိသော မနသိကာရာ အဟု ပညာယ အဘိသမယော နာမရူပေ ခေါ သတိ ဝိညာဏံ ဟောတိ၊ နာမရူပပစ္စယာ ဝိညာဏန္တိ။>
      text <တဿ မယှံ၊ ဘိက္ခဝေ၊ ဧတဒဟောသိ ပစ္စုဒာဝတ္တတိ ခေါ ဣဒံ ဝိညာဏံ နာမရူပမှာ န ပရံ ဂစ္ဆတိ။ ဧတ္တာဝတာ ဇာယေထ ဝါ ဇီယေထ ဝါ မီယေထ ဝါ စဝေထ ဝါ ဥပပဇ္ဇေထ ဝါ၊ ယဒိဒံ နာမရူပပစ္စယာ ဝိညာဏံ၊ ဝိညာဏပစ္စယာ နာမရူပံ၊ နာမရူပပစ္စယာ သဠာယတနံ၊ သဠာယတနပစ္စယာ ဖဿော။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ သမုဒယော၊ သမုဒယောတိ ခေါ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ ဉာဏံ ဥဒပါဒိ ပညာ ဥဒပါဒိ ဝိဇ္ဇာ ဥဒပါဒိ အာလောကော ဥဒပါဒိ။>
      text <တဿ မယှံ၊ ဘိက္ခဝေ၊ ဧတဒဟောသိ ကိမှိ နု ခေါ အသတိ၊ ဇရာမရဏံ န ဟောတိ၊ ကိဿ နိရောဓာ ဇရာမရဏနိရောဓောတိ။ တဿ မယှံ၊ ဘိက္ခဝေ၊ ယောနိသော မနသိကာရာ အဟု ပညာယ အဘိသမယော ဇာတိယာ ခေါ အသတိ၊ ဇရာမရဏံ န ဟောတိ၊ ဇာတိနိရောဓာ ဇရာမရဏနိရောဓောတိ။ တဿ မယှံ၊ ဘိက္ခဝေ၊ ဧတဒဟောသိ ကိမှိ နု ခေါ အသတိ ဇာတိ န ဟောတိ။ပေ။ ဘဝေါ န ဟောတိ။ ဥပါဒာနံ န ဟောတိ။ တဏှာ န ဟောတိ။ ဝေဒနာ န ဟောတိ။ ဖဿော န ဟောတိ။ သဠာယတနံ န ဟောတိ။ နာမရူပံ န ဟောတိ။ ကိဿ နိရောဓာ နာမရူပနိရောဓောတိ။ တဿ မယှံ၊ ဘိက္ခဝေ၊ ယောနိသော မနသိကာရာ အဟု ပညာယ အဘိသမယော ဝိညာဏေ ခေါ အသတိ၊ နာမရူပံ န ဟောတိ၊ ဝိညာဏနိရောဓာ နာမရူပနိရောဓောတိ။>
      text <တဿ မယှံ၊ ဘိက္ခဝေ၊ ဧတဒဟောသိ ကိမှိ နု ခေါ အသတိ ဝိညာဏံ န ဟောတိ၊ ကိဿ နိရောဓာ ဝိညာဏနိရောဓောတိ။ တဿ မယှံ၊ ဘိက္ခဝေ၊ ယောနိသော မနသိကာရာ အဟု ပညာယ အဘိသမယော နာမရူပေ ခေါ အသတိ၊ ဝိညာဏံ န ဟောတိ၊ နာမရူပနိရောဓာ ဝိညာဏနိရောဓောတိ။>
      text <တဿ မယှံ၊ ဘိက္ခဝေ၊ ဧတဒဟောသိ အဓိဂတော ခေါ မျာယံ မဂ္ဂေါ ဗောဓာယ ယဒိဒံ နာမရူပနိရောဓာ ဝိညာဏနိရောဓော၊ ဝိညာဏနိရောဓာ နာမရူပနိရောဓော၊ နာမရူပနိရောဓာ သဠာယတနနိရောဓော၊ သဠာယတနနိရောဓာ ဖဿနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတိ။ နိရောဓော၊ နိရောဓောတိ ခေါ မေ၊ ဘိက္ခဝေ၊ ပုဗ္ဗေ အနနုဿုတေသု ဓမ္မေသု စက္ခုံ ဥဒပါဒိ ဉာဏံ ဥဒပါဒိ ပညာ ဥဒပါဒိ ဝိဇ္ဇာ ဥဒပါဒိ အာလောကော ဥဒပါဒိ။>
      text <သေယျထာပိ၊ ဘိက္ခဝေ၊ ပုရိသော အရညေ ပဝနေ စရမာနော ပဿေယျ ပုရာဏံ မဂ္ဂံ ပုရာဏဉ္ဇသံ ပုဗ္ဗကေဟိ မနုဿေဟိ အနုယာတံ။ သော တမနုဂစ္ဆေယျ။ တမနုဂစ္ဆန္တော ပဿေယျ ပုရာဏံ နဂရံ ပုရာဏံ ရာဇဓာနိံ ပုဗ္ဗကေဟိ မနုဿေဟိ အဇ္ဈာဝုဋ္ဌံ အာရာမသမ္ပန္နံ ဝနသမ္ပန္နံ ပေါက္ခရဏီသမ္ပန္နံ ဥဒ္ဓါပဝန္တံ ရမဏီယံ။ အထ ခေါ သော၊ ဘိက္ခဝေ၊ ပုရိသော ရညော ဝါ ရာဇမဟာမတ္တဿ ဝါ အာရောစေယျ ယဂ္ဃေ၊ ဘန္တေ၊ ဇာနေယျာသိ အဟံ အဒ္ဒသံ အရညေ ပဝနေ စရမာနော ပုရာဏံ မဂ္ဂံ ပုရာဏဉ္ဇသံ ပုဗ္ဗကေဟိ မနုဿေဟိ အနုယာတံ တမနုဂစ္ဆိံ။ တမနုဂစ္ဆန္တော အဒ္ဒသံ ပုရာဏံ နဂရံ ပုရာဏံ ရာဇဓာနိံ ပုဗ္ဗကေဟိ မနုဿေဟိ အဇ္ဈာဝုဋ္ဌံ အာရာမသမ္ပန္နံ ဝနသမ္ပန္နံ ပေါက္ခရဏီသမ္ပန္နံ ဥဒ္ဓါပဝန္တံ ရမဏီယံ။ တံ၊ ဘန္တေ၊ နဂရံ မာပေဟီတိ။ အထ ခေါ သော၊ ဘိက္ခဝေ၊ ရာဇာ ဝါ ရာဇမဟာမတ္တော ဝါ တံ နဂရံ မာပေယျ။ တဒဿ နဂရံ အပရေန သမယေန ဣဒ္ဓဉ္စေဝ ဖီတဉ္စ ဗာဟုဇညံ အာကိဏ္ဏမနုဿံ ဝုဒ္ဓိဝေပုလ္လပ္ပတ္တံ။ ဧဝမေဝ ခွာဟံ၊ ဘိက္ခဝေ၊ အဒ္ဒသံ ပုရာဏံ မဂ္ဂံ ပုရာဏဉ္ဇသံ ပုဗ္ဗကေဟိ သမ္မာသမ္ဗုဒ္ဓေဟိ အနုယာတံ။>
      text <ကတမော စ သော၊ ဘိက္ခဝေ၊ ပုရာဏမဂ္ဂေါ ပုရာဏဉ္ဇသော ပုဗ္ဗကေဟိ သမ္မာသမ္ဗုဒ္ဓေဟိ အနုယာတော။ အယမေဝ အရိယော အဋ္ဌင်္ဂိကော မဂ္ဂေါ၊ သေယျထိဒံ သမ္မာဒိဋ္ဌိ။ပေ။ သမ္မာသမာဓိ။ အယံ ခေါ သော၊ ဘိက္ခဝေ၊ ပုရာဏမဂ္ဂေါ ပုရာဏဉ္ဇသော ပုဗ္ဗကေဟိ သမ္မာသမ္ဗုဒ္ဓေဟိ အနုယာတော၊ တမနုဂစ္ဆိံ၊ တမနုဂစ္ဆန္တော ဇရာမရဏံ အဗ္ဘညာသိံ၊ ဇရာမရဏသမုဒယံ အဗ္ဘညာသိံ၊ ဇရာမရဏနိရောဓံ အဗ္ဘညာသိံ၊ ဇရာမရဏနိရောဓဂါမိနိံ ပဋိပဒံ အဗ္ဘညာသိံ။ တမနုဂစ္ဆိံ၊ တမနုဂစ္ဆန္တော ဇာတိံ အဗ္ဘညာသိံ။ပေ။ ဘဝံ အဗ္ဘညာသိံ။ ဥပါဒာနံ အဗ္ဘညာသိံ။ တဏှံ အဗ္ဘညာသိံ။ ဝေဒနံ အဗ္ဘညာသိံ။ ဖဿံ အဗ္ဘညာသိံ။ သဠာယတနံ အဗ္ဘညာသိံ။ နာမရူပံ အဗ္ဘညာသိံ။ ဝိညာဏံ အဗ္ဘညာသိံ။ တမနုဂစ္ဆိံ၊ တမနုဂစ္ဆန္တော သင်္ခါရေ အဗ္ဘညာသိံ၊ သင်္ခါရသမုဒယံ အဗ္ဘညာသိံ၊ သင်္ခါရနိရောဓံ အဗ္ဘညာသိံ၊ သင်္ခါရနိရောဓဂါမိနိံ ပဋိပဒံ အဗ္ဘညာသိံ။ တဒဘိညာ အာစိက္ခိံ ဘိက္ခူနံ ဘိက္ခုနီနံ ဥပါသကာနံ ဥပါသိကာနံ။ တယိဒံ၊ ဘိက္ခဝေ၊ ဗြဟ္မစရိယံ ဣဒ္ဓဉ္စေဝ ဖီတဉ္စ ဝိတ္ထာရိကံ ဗာဟုဇညံ ပုထုဘူတံ ယာဝ ဒေဝမနုဿေဟိ သုပ္ပကာသိတန္တိ။ ပဉ္စမံ။>
    text <၆။ သမ္မသသုတ္တံ>
      text <၆၆>, <ဧဝံ မေ သုတံ ဧကံ သမယံ ဘဂဝါ ကုရူသု ဝိဟရတိ ကမ္မာသဓမ္မံ နာမ ကုရူနံ နိဂမော။ တတြ ခေါ ဘဂဝါ ဘိက္ခူ အာမန္တေသိ ဘိက္ခဝေါတိ။ ဘဒန္တေတိ တေ ဘိက္ခူ ဘဂဝတော ပစ္စဿောသုံ။ ဘဂဝါ ဧတဒဝေါစ သမ္မသထ နော တုမှေ၊ ဘိက္ခဝေ၊ အန္တရံ သမ္မသန္တိ။ ဧဝံ ဝုတ္တေ၊ အညတရော ဘိက္ခု ဘဂဝန္တံ ဧတဒဝေါစ အဟံ ခေါ၊ ဘန္တေ၊ သမ္မသာမိ အန္တရံ သမ္မသန္တိ။ ယထာ ကထံ ပန တွံ၊ ဘိက္ခု၊ သမ္မသသိ အန္တရံ သမ္မသန္တိ။ အထ ခေါ သော ဘိက္ခု ဗျာကာသိ။ ယထာ သော ဘိက္ခု ဗျာကာသိ န သော ဘိက္ခု ဘဂဝတော စိတ္တံ အာရာဓေသိ။>
      text <ဧဝံ ဝုတ္တေ၊ အာယသ္မာ အာနန္ဒော ဘဂဝန္တံ ဧတဒဝေါစ ဧတဿ၊ ဘဂဝါ၊ ကာလော၊ ဧတဿ၊ သုဂတ၊ ကာလော၊ ယံ ဘဂဝါ အန္တရံ သမ္မသံ ဘာသေယျ။ ဘဂဝတော သုတွာ ဘိက္ခူ ဓာရေဿန္တီတိ။ တေနဟာနန္ဒ၊ သုဏာထ၊ သာဓုကံ မနသိ ကရောထ၊ ဘာသိဿာမီတိ။ ဧဝံ၊ ဘန္တေတိ ခေါ တေ ဘိက္ခူ ဘဂဝတော ပစ္စဿောသုံ။ ဘဂဝါ ဧတဒဝေါစ>
      text <ဣဓ၊ ဘိက္ခဝေ၊ ဘိက္ခု သမ္မသမာနော သမ္မသတိ အန္တရံ သမ္မသံ ယံ ခေါ ဣဒံ အနေကဝိဓံ နာနပ္ပကာရကံ ဒုက္ခံ လောကေ ဥပ္ပဇ္ဇတိ ဇရာမရဏံ။ ဣဒံ ခေါ ဒုက္ခံ ကိံနိဒာနံ ကိံသမုဒယံ ကိံဇာတိကံ ကိံပဘဝံ၊ ကိသ္မိံ သတိ ဇရာမရဏံ ဟောတိ၊ ကိသ္မိံ အသတိ ဇရာမရဏံ န ဟောတီတိ။ သော သမ္မသမာနော ဧဝံ ဇာနာတိ ယံ ခေါ ဣဒံ အနေကဝိဓံ နာနပ္ပကာရကံ ဒုက္ခံ လောကေ ဥပ္ပဇ္ဇတိ ဇရာမရဏံ။ ဣဒံ ခေါ ဒုက္ခံ ဥပဓိနိဒာနံ ဥပဓိသမုဒယံ ဥပဓိဇာတိကံ ဥပဓိပဘဝံ၊ ဥပဓိသ္မိံ သတိ ဇရာမရဏံ ဟောတိ၊ ဥပဓိသ္မိံ အသတိ ဇရာမရဏံ န ဟောတီတိ။ သော ဇရာမရဏဉ္စ ပဇာနာတိ ဇရာမရဏသမုဒယဉ္စ ပဇာနာတိ ဇရာမရဏနိရောဓဉ္စ ပဇာနာတိ ယာ စ ဇရာမရဏနိရောဓသာရုပ္ပဂါမိနီ ပဋိပဒာ တဉ္စ ပဇာနာတိ။ တထာပဋိပန္နော စ ဟောတိ အနုဓမ္မစာရီ။ အယံ ဝုစ္စတိ၊ ဘိက္ခဝေ၊ ဘိက္ခု သဗ္ဗသော သမ္မာ ဒုက္ခက္ခယာယ ပဋိပန္နော ဇရာမရဏနိရောဓာယ။>
      text <အထာပရံ သမ္မသမာနော သမ္မသတိ အန္တရံ သမ္မသံ ဥပဓိ ပနာယံ ကိံနိဒာနော ကိံသမုဒယော ကိံဇာတိကော ကိံပဘဝေါ၊ ကိသ္မိံ သတိ ဥပဓိ ဟောတိ၊ ကိသ္မိံ အသတိ ဥပဓိ န ဟောတီတိ။ သော သမ္မသမာနော ဧဝံ ဇာနာတိ ဥပဓိ တဏှာနိဒာနော တဏှာသမုဒယော တဏှာဇာတိကော တဏှာပဘဝေါ၊ တဏှာယ သတိ ဥပဓိ ဟောတိ၊ တဏှာယ အသတိ ဥပဓိ န ဟောတီတိ။ သော ဥပဓိဉ္စ ပဇာနာတိ ဥပဓိသမုဒယဉ္စ ပဇာနာတိ ဥပဓိနိရောဓဉ္စ ပဇာနာတိ ယာ စ ဥပဓိနိရောဓသာရုပ္ပဂါမိနီ ပဋိပဒာ တဉ္စ ပဇာနာတိ။ တထာ ပဋိပန္နော စ ဟောတိ အနုဓမ္မစာရီ။ အယံ ဝုစ္စတိ၊ ဘိက္ခဝေ၊ ဘိက္ခု သဗ္ဗသော သမ္မာ ဒုက္ခက္ခယာယ ပဋိပန္နော ဥပဓိနိရောဓာယ။>
      text <အထာပရံ သမ္မသမာနော သမ္မသတိ အန္တရံ သမ္မသံ တဏှာ ပနာယံ ကတ္ထ ဥပ္ပဇ္ဇမာနာ ဥပ္ပဇ္ဇတိ၊ ကတ္ထ နိဝိသမာနာ နိဝိသတီတိ။ သော သမ္မသမာနော ဧဝံ ဇာနာတိ ယံ ခေါ လောကေ ပိယရူပံ သာတရူပံ ဧတ္ထေသာ တဏှာ ဥပ္ပဇ္ဇမာနာ ဥပ္ပဇ္ဇတိ၊ ဧတ္ထ နိဝိသမာနာ နိဝိသတိ။ ကိဉ္စ လောကေ ပိယရူပံ သာတရူပံ။ စက္ခုံ လောကေ ပိယရူပံ၊ သာတရူပံ။ ဧတ္ထေသာ တဏှာ ဥပ္ပဇ္ဇမာနာ ဥပ္ပဇ္ဇတိ၊ ဧတ္ထ နိဝိသမာနာ နိဝိသတိ။ သောတံ လောကေ ပိယရူပံ သာတရူပံ။ပေ။ ဃာနံ လောကေ ပိယရူပံ သာတရူပံ။ ဇိဝှာ လောကေ ပိယရူပံ သာတရူပံ။ ကာယော လောကေ ပိယရူပံ သာတရူပံ။ မနော လောကေ ပိယရူပံ သာတရူပံ ဧတ္ထေသာ တဏှာ ဥပ္ပဇ္ဇမာနာ ဥပ္ပဇ္ဇတိ ဧတ္ထ နိဝိသမာနာ နိဝိသတိ။>
      text <ယေ ဟိ ကေစိ၊ ဘိက္ခဝေ၊ အတီတမဒ္ဓါနံ သမဏာ ဝါ ဗြာဟ္မဏာ ဝါ ယံ လောကေ ပိယရူပံ သာတရူပံ တံ နိစ္စတော အဒ္ဒက္ခုံ သုခတော အဒ္ဒက္ခုံ အတ္တတော အဒ္ဒက္ခုံ အာရောဂျတော အဒ္ဒက္ခုံ ခေမတော အဒ္ဒက္ခုံ။ တေ တဏှံ ဝဍ္ဎေသုံ။ ယေ တဏှံ ဝဍ္ဎေသုံ တေ ဥပဓိံ ဝဍ္ဎေသုံ။ ယေ ဥပဓိံ ဝဍ္ဎေသုံ တေ ဒုက္ခံ ဝဍ္ဎေသုံ။ ယေ ဒုက္ခံ ဝဍ္ဎေသုံ တေ န ပရိမုစ္စိံသု ဇာတိယာ ဇရာယ မရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ၊ န ပရိမုစ္စိံသု ဒုက္ခသ္မာတိ ဝဒာမိ။>
      text <ယေပိ ဟိ ကေစိ၊ ဘိက္ခဝေ၊ အနာဂတမဒ္ဓါနံ သမဏာ ဝါ ဗြာဟ္မဏာ ဝါ ယံ လောကေ ပိယရူပံ သာတရူပံ တံ နိစ္စတော ဒက္ခိဿန္တိ သုခတော ဒက္ခိဿန္တိ အတ္တတော ဒက္ခိဿန္တိ အာရောဂျတော ဒက္ခိဿန္တိ ခေမတော ဒက္ခိဿန္တိ။ တေ တဏှံ ဝဍ္ဎိဿန္တိ။ ယေ တဏှံ ဝဍ္ဎိဿန္တိ တေ ဥပဓိံ ဝဍ္ဎိဿန္တိ။ ယေ ဥပဓိံ ဝဍ္ဎိဿန္တိ တေ ဒုက္ခံ ဝဍ္ဎိဿန္တိ။ ယေ ဒုက္ခံ ဝဍ္ဎိဿန္တိ တေ န ပရိမုစ္စိဿန္တိ ဇာတိယာ ဇရာယ မရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ၊ န ပရိမုစ္စိဿန္တိ ဒုက္ခသ္မာတိ ဝဒာမိ။>
      text <ယေပိ ဟိ ကေစိ၊ ဘိက္ခဝေ၊ ဧတရဟိ သမဏာ ဝါ ဗြာဟ္မဏာ ဝါ ယံ လောကေ ပိယရူပံ သာတရူပံ တံ နိစ္စတော ပဿန္တိ သုခတော ပဿန္တိ အတ္တတော ပဿန္တိ အာရောဂျတော ပဿန္တိ ခေမတော ပဿန္တိ။ တေ တဏှံ ဝဍ္ဎေန္တိ။ ယေ တဏှံ ဝဍ္ဎေန္တိ တေ ဥပဓိံ ဝဍ္ဎေန္တိ။ ယေ ဥပဓိံ ဝဍ္ဎေန္တိ တေ ဒုက္ခံ ဝဍ္ဎေန္တိ။ ယေ ဒုက္ခံ ဝဍ္ဎေန္တိ တေ န ပရိမုစ္စန္တိ ဇာတိယာ ဇရာယ မရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ၊ န ပရိမုစ္စန္တိ ဒုက္ခသ္မာတိ ဝဒာမိ။>
      text <သေယျထာပိ၊ ဘိက္ခဝေ၊ အာပါနီယကံသော ဝဏ္ဏသမ္ပန္နော ဂန္ဓသမ္ပန္နော ရသသမ္ပန္နော။ သော စ ခေါ ဝိသေန သံသဋ္ဌော။ အထ ပုရိသော အာဂစ္ဆေယျ ဃမ္မာဘိတတ္တော ဃမ္မပရေတော ကိလန္တော တသိတော ပိပါသိတော။ တမေနံ ဧဝံ ဝဒေယျုံ အယံ တေ၊ အမ္ဘော ပုရိသ၊ အာပါနီယကံသော ဝဏ္ဏသမ္ပန္နော ဂန္ဓသမ္ပန္နော ရသသမ္ပန္နော၊ သော စ ခေါ ဝိသေန သံသဋ္ဌော။ သစေ အာကင်္ခသိ ပိဝ။ ပိဝတော ဟိ ခေါ တံ ဆာဒေဿတိ ဝဏ္ဏေနပိ ဂန္ဓေနပိ ရသေနပိ၊ ပိဝိတွာ စ ပန တတောနိဒာနံ မရဏံ ဝါ နိဂစ္ဆသိ မရဏမတ္တံ ဝါ ဒုက္ခန္တိ။ သော တံ အာပါနီယကံသံ သဟသာ အပ္ပဋိသင်္ခါ ပိဝေယျ၊ နပ္ပဋိနိဿဇ္ဇေယျ။ သော တတောနိဒာနံ မရဏံ ဝါ နိဂစ္ဆေယျ မရဏမတ္တံ ဝါ ဒုက္ခံ။ ဧဝမေဝ ခေါ၊ ဘိက္ခဝေ၊ ယေ ဟိ ကေစိ အတီတမဒ္ဓါနံ သမဏာ ဝါ ဗြာဟ္မဏာ ဝါ ယံ လောကေ ပိယရူပံ။ပေ။ အနာဂတမဒ္ဓါနံ။ပေ။ ဧတရဟိ သမဏာ ဝါ ဗြာဟ္မဏာ ဝါ ယံ လောကေ ပိယရူပံ သာတရူပံ တံ နိစ္စတော ပဿန္တိ သုခတော ပဿန္တိ အတ္တတော ပဿန္တိ အာရောဂျတော ပဿန္တိ ခေမတော ပဿန္တိ၊ တေ တဏှံ ဝဍ္ဎေန္တိ။ ယေ တဏှံ ဝဍ္ဎေန္တိ တေ ဥပဓိံ ဝဍ္ဎေန္တိ။ ယေ ဥပဓိံ ဝဍ္ဎေန္တိ တေ ဒုက္ခံ ဝဍ္ဎေန္တိ။ ယေ ဒုက္ခံ ဝဍ္ဎေန္တိ တေ န ပရိမုစ္စန္တိ ဇာတိယာ ဇရာယ မရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ၊ န ပရိမုစ္စန္တိ ဒုက္ခသ္မာတိ ဝဒာမိ။>
      text <ယေ စ ခေါ ကေစိ၊ ဘိက္ခဝေ၊ အတီတမဒ္ဓါနံ သမဏာ ဝါ ဗြာဟ္မဏာ ဝါ ယံ လောကေ ပိယရူပံ သာတရူပံ တံ အနိစ္စတော အဒ္ဒက္ခုံ ဒုက္ခတော အဒ္ဒက္ခုံ အနတ္တတော အဒ္ဒက္ခုံ ရောဂတော အဒ္ဒက္ခုံ ဘယတော အဒ္ဒက္ခုံ၊ တေ တဏှံ ပဇဟိံသု။ ယေ တဏှံ ပဇဟိံသု တေ ဥပဓိံ ပဇဟိံသု။ ယေ ဥပဓိံ ပဇဟိံသု တေ ဒုက္ခံ ပဇဟိံသု။ ယေ ဒုက္ခံ ပဇဟိံသု တေ ပရိမုစ္စိံသု ဇာတိယာ ဇရာယ မရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ၊ ပရိမုစ္စိံသု ဒုက္ခသ္မာတိ ဝဒာမိ။>
      text <ယေပိ ဟိ ကေစိ၊ ဘိက္ခဝေ၊ အနာဂတမဒ္ဓါနံ သမဏာ ဝါ ဗြာဟ္မဏာ ဝါ ယံ လောကေ ပိယရူပံ သာတရူပံ တံ အနိစ္စတော ဒက္ခိဿန္တိ ဒုက္ခတော ဒက္ခိဿန္တိ အနတ္တတော ဒက္ခိဿန္တိ ရောဂတော ဒက္ခိဿန္တိ ဘယတော ဒက္ခိဿန္တိ၊ တေ တဏှံ ပဇဟိဿန္တိ။ ယေ တဏှံ ပဇဟိဿန္တိ။ပေ။ ပရိမုစ္စိဿန္တိ ဒုက္ခသ္မာတိ ဝဒာမိ။>
      text <ယေပိ ဟိ ကေစိ၊ ဘိက္ခဝေ၊ ဧတရဟိ သမဏာ ဝါ ဗြာဟ္မဏာ ဝါ ယံ လောကေ ပိယရူပံ သာတရူပံ တံ အနိစ္စတော ပဿန္တိ ဒုက္ခတော ပဿန္တိ အနတ္တတော ပဿန္တိ ရောဂတော ပဿန္တိ ဘယတော ပဿန္တိ၊ တေ တဏှံ ပဇဟန္တိ။ ယေ တဏှံ ပဇဟန္တိ တေ ဥပဓိံ ပဇဟန္တိ။ ယေ ဥပဓိံ ပဇဟန္တိ တေ ဒုက္ခံ ပဇဟန္တိ။ ယေ ဒုက္ခံ ပဇဟန္တိ တေ ပရိမုစ္စန္တိ ဇာတိယာ ဇရာယ မရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ၊ ပရိမုစ္စန္တိ ဒုက္ခသ္မာတိ ဝဒာမိ။>
      text <သေယျထာပိ၊ ဘိက္ခဝေ၊ အာပါနီယကံသော ဝဏ္ဏသမ္ပန္နော ဂန္ဓသမ္ပန္နော ရသသမ္ပန္နော။ သော စ ခေါ ဝိသေန သံသဋ္ဌော။ အထ ပုရိသော အာဂစ္ဆေယျ ဃမ္မာဘိတတ္တော ဃမ္မပရေတော ကိလန္တော တသိတော ပိပါသိတော။ တမေနံ ဧဝံ ဝဒေယျုံ အယံ တေ၊ အမ္ဘော ပုရိသ၊ အာပါနီယကံသော ဝဏ္ဏသမ္ပန္နော ဂန္ဓသမ္ပန္နော ရသသမ္ပန္နော သော စ ခေါ ဝိသေန သံသဋ္ဌော။ သစေ အာကင်္ခသိ ပိဝ။ ပိဝတော ဟိ ခေါ တံ ဆာဒေဿတိ ဝဏ္ဏေနပိ ဂန္ဓေနပိ ရသေနပိ၊ ပိဝိတွာ စ ပန တတောနိဒာနံ မရဏံ ဝါ နိဂစ္ဆသိ မရဏမတ္တံ ဝါ ဒုက္ခန္တိ။ အထ ခေါ၊ ဘိက္ခဝေ၊ တဿ ပုရိသဿ ဧဝမဿ သက္ကာ ခေါ မေ အယံ သုရာပိပါသိတာ ပါနီယေန ဝါ ဝိနေတုံ ဒဓိမဏ္ဍကေန ဝါ ဝိနေတုံ ဘဋ္ဌလောဏိကာယ ဝါ ဝိနေတုံ လောဏသောဝီရကေန ဝါ ဝိနေတုံ၊ န တွေဝါဟံ တံ ပိဝေယျံ၊ ယံ မမ အဿ ဒီဃရတ္တံ ဟိတာယ သုခါယာတိ။ သော တံ အာပါနီယကံသံ ပဋိသင်္ခါ န ပိဝေယျ၊ ပဋိနိဿဇ္ဇေယျ။ သော တတောနိဒာနံ န မရဏံ ဝါ နိဂစ္ဆေယျ မရဏမတ္တံ ဝါ ဒုက္ခံ။ ဧဝမေဝ ခေါ၊ ဘိက္ခဝေ၊ ယေ ဟိ ကေစိ အတီတမဒ္ဓါနံ သမဏာ ဝါ ဗြာဟ္မဏာ ဝါ ယံ လောကေ ပိယရူပံ သာတရူပံ တံ အနိစ္စတော အဒ္ဒက္ခုံ ဒုက္ခတော အဒ္ဒက္ခုံ အနတ္တတော အဒ္ဒက္ခုံ ရောဂတော အဒ္ဒက္ခုံ ဘယတော အဒ္ဒက္ခုံ၊ တေ တဏှံ ပဇဟိံသု။ ယေ တဏှံ ပဇဟိံသု တေ ဥပဓိံ ပဇဟိံသု။ ယေ ဥပဓိံ ပဇဟိံသု တေ ဒုက္ခံ ပဇဟိံသု။ ယေ ဒုက္ခံ ပဇဟိံသု တေ ပရိမုစ္စိံသု ဇာတိယာ ဇရာယ မရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ၊ ပရိမုစ္စိံသု ဒုက္ခသ္မာတိ ဝဒာမိ။>
      text <ယေပိ ဟိ ကေစိ၊ ဘိက္ခဝေ၊ အနာဂတမဒ္ဓါနံ။ပေ။ ဧတရဟိ သမဏာ ဝါ ဗြာဟ္မဏာ ဝါ ယံ လောကေ ပိယရူပံ သာတရူပံ တံ အနိစ္စတော ပဿန္တိ ဒုက္ခတော ပဿန္တိ အနတ္တတော ပဿန္တိ ရောဂတော ပဿန္တိ ဘယတော ပဿန္တိ၊ တေ တဏှံ ပဇဟန္တိ။ ယေ တဏှံ ပဇဟန္တိ တေ ဥပဓိံ ပဇဟန္တိ။ ယေ ဥပဓိံ ပဇဟန္တိ တေ ဒုက္ခံ ပဇဟန္တိ။ ယေ ဒုက္ခံ ပဇဟန္တိ တေ ပရိမုစ္စန္တိ ဇာတိယာ ဇရာယ မရဏေန သောကေဟိ ပရိဒေဝေဟိ ဒုက္ခေဟိ ဒောမနဿေဟိ ဥပါယာသေဟိ၊ ပရိမုစ္စန္တိ ဒုက္ခသ္မာတိ ဝဒာမီတိ။ ဆဋ္ဌံ။>
    text <၇။ နဠကလာပီသုတ္တံ>
      text <၆၇>, <ဧကံ သမယံ အာယသ္မာ စ သာရိပုတ္တော အာယသ္မာ စ မဟာကောဋ္ဌိကော ဗာရာဏသိယံ ဝိဟရန္တိ ဣသိပတနေ မိဂဒာယေ။ အထ ခေါ အာယသ္မာ မဟာကောဋ္ဌိကော သာယနှသမယံ ပဋိသလ္လာနာ ဝုဋ္ဌိတော ယေနာယသ္မာ သာရိပုတ္တော တေနုပသင်္ကမိ၊ ဥပသင်္ကမိတွာ အာယသ္မတာ သာရိပုတ္တေန သဒ္ဓိံ သမ္မောဒိ။ သမ္မောဒနီယံ ကထံ သာရဏီယံ ဝီတိသာရေတွာ ဧကမန္တံ နိသီဒိ။ ဧကမန္တံ နိသိန္နော ခေါ အာယသ္မာ မဟာကောဋ္ဌိကော အာယသ္မန္တံ သာရိပုတ္တံ ဧတဒဝေါစ ကိံ နု ခေါ၊ အာဝုသော သာရိပုတ္တ၊ သယံကတံ ဇရာမရဏံ၊ ပရံကတံ ဇရာမရဏံ၊ သယံကတဉ္စ ပရံကတဉ္စ ဇရာမရဏံ၊ ဥဒာဟု အသယံကာရံ အပရံကာရံ အဓိစ္စသမုပ္ပန္နံ ဇရာမရဏန္တိ။ န ခေါ၊ အာဝုသော ကောဋ္ဌိက၊ သယံကတံ ဇရာမရဏံ၊ န ပရံကတံ ဇရာမရဏံ၊ န သယံကတဉ္စ ပရံကတဉ္စ ဇရာမရဏံ၊ နာပိ အသယံကာရံ အပရံကာရံ အဓိစ္စသမုပ္ပန္နံ ဇရာမရဏံ။ အပိ စ၊ ဇာတိပစ္စယာ ဇရာမရဏန္တိ။>
      text <ကိံ နု ခေါ၊ အာဝုသော သာရိပုတ္တ၊ သယံကတာ ဇာတိ၊ ပရံကတာ ဇာတိ၊ သယံကတာ စ ပရံကတာ စ ဇာတိ၊ ဥဒာဟု အသယံကာရာ အပရံကာရာ အဓိစ္စသမုပ္ပန္နာ ဇာတီတိ။ န ခေါ၊ အာဝုသော ကောဋ္ဌိက၊ သယံကတာ ဇာတိ၊ န ပရံကတာ ဇာတိ၊ န သယံကတာ စ ပရံကတာ စ ဇာတိ၊ နာပိ အသယံကာရာ အပရံကာရာ အဓိစ္စသမုပ္ပန္နာ ဇာတိ။ အပိ စ၊ ဘဝပစ္စယာ ဇာတီတိ။>
      text <ကိံ နု ခေါ၊ အာဝုသော သာရိပုတ္တ၊ သယံကတော ဘဝေါ။ပေ။ သယံကတံ ဥပါဒာနံ။ သယံကတာ တဏှာ။ သယံကတာ ဝေဒနာ။ သယံကတော ဖဿော။ သယံကတံ သဠာယတနံ။ သယံကတံ နာမရူပံ၊ ပရံကတံ နာမရူပံ၊ သယံကတဉ္စ ပရံကတဉ္စ နာမရူပံ၊ ဥဒာဟု အသယံကာရံ အပရံကာရံ အဓိစ္စသမုပ္ပန္နံ နာမရူပန္တိ။ န ခေါ၊ အာဝုသော ကောဋ္ဌိက၊ သယံကတံ နာမရူပံ၊ န ပရံကတံ နာမရူပံ၊ န သယံကတဉ္စ ပရံကတဉ္စ နာမရူပံ၊ နာပိ အသယံကာရံ အပရံကာရံ၊ အဓိစ္စသမုပ္ပန္နံ နာမရူပံ။ အပိ စ၊ ဝိညာဏပစ္စယာ နာမရူပန္တိ။>
      text <ကိံ နု ခေါ၊ အာဝုသော သာရိပုတ္တ၊ သယင်္ကတံ ဝိညာဏံ၊ ပရင်္ကတံ ဝိညာဏံ၊ သယံကတဉ္စ ပရံကတဉ္စ ဝိညာဏံ၊ ဥဒာဟု အသယံကာရံ အပရံကာရံ အဓိစ္စသမုပ္ပန္နံ ဝိညာဏန္တိ။ န ခေါ၊ အာဝုသော ကောဋ္ဌိက၊ သယံကတံ ဝိညာဏံ၊ န ပရံကတံ ဝိညာဏံ န သယံကတဉ္စ ပရံကတဉ္စ ဝိညာဏံ၊ နာပိ အသယံကာရံ အပရံကာရံ အဓိစ္စသမုပ္ပန္နံ ဝိညာဏံ။ အပိ စ၊ နာမရူပပစ္စယာ ဝိညာဏန္တိ။>
      text <ဣဒာနေဝ ခေါ မယံ အာယသ္မတော သာရိပုတ္တဿ ဘာသိတံ ဧဝံ အာဇာနာမ န ခွာဝုသော ကောဋ္ဌိက၊ သယံကတံ နာမရူပံ၊ န ပရံကတံ နာမရူပံ၊ န သယံကတဉ္စ ပရံကတဉ္စ နာမရူပံ၊ နာပိ အသယံကာရံ အပရံကာရံ အဓိစ္စသမုပ္ပန္နံ နာမရူပံ။ အပိ စ၊ ဝိညာဏပစ္စယာ နာမရူပန္တိ။>
      text <ဣဒာနေဝ စ ပန မယံ အာယသ္မတော သာရိပုတ္တဿ ဘာသိတံ ဧဝံ အာဇာနာမ န ခွာဝုသော ကောဋ္ဌိက၊ သယံကတံ ဝိညာဏံ၊ န ပရံကတံ ဝိညာဏံ၊ န သယံကတဉ္စ ပရံကတဉ္စ ဝိညာဏံ၊ နာပိ အသယံကာရံ အပရံကာရံ အဓိစ္စသမုပ္ပန္နံ ဝိညာဏံ။ အပိ စ၊ နာမရူပပစ္စယာ ဝိညာဏန္တိ။>
      text <ယထာ ကထံ ပနာဝုသော သာရိပုတ္တ၊ ဣမဿ ဘာသိတဿ အတ္ထော ဒဋ္ဌဗ္ဗောတိ။ တေနဟာဝုသော၊ ဥပမံ တေ ကရိဿာမိ။ ဥပမာယပိဓေကစ္စေ ဝိညူ ပုရိသာ ဘာသိတဿ အတ္ထံ ဇာနန္တိ။ သေယျထာပိ၊ အာဝုသော၊ ဒွေ နဠကလာပိယော အညမညံ နိဿာယ တိဋ္ဌေယျုံ။ ဧဝမေဝ ခေါ၊ အာဝုသော၊ နာမရူပပစ္စယာ ဝိညာဏံ၊ ဝိညာဏပစ္စယာ နာမရူပံ၊ နာမရူပပစ္စယာ သဠာယတနံ၊ သဠာယတနပစ္စယာ ဖဿော။ပေ။ ဧဝမေတဿ ကေဝလဿ ဒုက္ခက္ခန္ဓဿ သမုဒယော ဟောတိ။ တာသံ စေ၊ အာဝုသော၊ နဠကလာပီနံ ဧကံ အာကဍ္ဎေယျ၊ ဧကာ ပပတေယျ၊ အပရံ စေ အာကဍ္ဎေယျ၊ အပရာ ပပတေယျ။ ဧဝမေဝ ခေါ၊ အာဝုသော၊ နာမရူပနိရောဓာ ဝိညာဏနိရောဓော၊ ဝိညာဏနိရောဓာ နာမရူပနိရောဓော၊ နာမရူပနိရောဓာ သဠာယတနနိရောဓော၊ သဠာယတနနိရောဓာ ဖဿနိရောဓော။ပေ။ ဧဝမေတဿ ကေဝလဿ ဒုက္ခက္ခန္ဓဿ နိရောဓော ဟောတီတိ။ အစ္ဆရိယံ၊ အာဝုသော သာရိပုတ္တ၊ အဗ္ဘုတံ၊ အာဝုသော သာရိပုတ္တ။ ယာဝသုဘာသိတံ စိဒံ အာယသ္မတာ သာရိပုတ္တေန။ ဣဒဉ္စ ပန မယံ အာယသ္မတော သာရိပုတ္တဿ ဘာသိတံ ဣမေဟိ ဆတ္တိံသာယ ဝတ္ထူဟိ အနုမောဒာမ ဇရာမရဏဿ စေ၊ အာဝုသော၊ ဘိက္ခု နိဗ္ဗိဒာယ ဝိရာဂါယ နိရောဓာယ ဓမ္မံ ဒေသေတိ၊ ဓမ္မကထိကော ဘိက္ခူတိ အလံ ဝစနာယ။ ဇရာမရဏဿ စေ၊ အာဝုသော၊ ဘိက္ခု နိဗ္ဗိဒာယ ဝိရာဂါယ နိရောဓာယ ပဋိပန္နော ဟောတိ၊ ဓမ္မာနုဓမ္မပ္ပဋိပန္နော ဘိက္ခူတိ အလံ ဝစနာယ။ ဇရာမရဏဿ စေ၊ အာဝုသော၊ ဘိက္ခု နိဗ္ဗိဒာ ဝိရာဂါ နိရောဓာ အနုပါဒာ ဝိမုတ္တော ဟောတိ၊ ဒိဋ္ဌဓမ္မနိဗ္ဗာနပ္ပတ္တော ဘိက္ခူတိ အလံ ဝစနာယ။ ဇာတိယာ စေ။ ဘဝဿ စေ။ ဥပါဒာနဿ စေ။ တဏှာယ စေ။ ဝေဒနာယ စေ။ ဖဿဿ စေ။ သဠာယတနဿ စေ။ နာမရူပဿ စေ။ ဝိညာဏဿ စေ။ သင်္ခါရာနံ စေ။ အဝိဇ္ဇာယ စေ၊ အာဝုသော၊ ဘိက္ခု နိဗ္ဗိဒာယ ဝိရာဂါယ နိရောဓာယ ဓမ္မံ ဒေသေတိ၊ ဓမ္မကထိကော ဘိက္ခူတိ အလံ ဝစနာယ။ အဝိဇ္ဇာယ စေ၊ အာဝုသော၊ ဘိက္ခု နိဗ္ဗိဒာယ ဝိရာဂါယ နိရောဓာယ ပဋိပန္နော ဟောတိ၊ ဓမ္မာနုဓမ္မပ္ပဋိပန္နော ဘိက္ခူတိ အလံ ဝစနာယ။ အဝိဇ္ဇာယ စေ၊ အာဝုသော၊ ဘိက္ခု နိဗ္ဗိဒာ ဝိရာဂါ နိရောဓာ အနုပါဒာ ဝိမုတ္တော ဟောတိ၊ ဒိဋ္ဌဓမ္မနိဗ္ဗာနပ္ပတ္တော ဘိက္ခူတိ အလံ ဝစနာယာတိ။ သတ္တမံ။>
    text <၈။ ကောသမ္ဗိသုတ္တံ>
      text <၆၈>, <ဧကံ သမယံ အာယသ္မာ စ မုသိလော အာယသ္မာ စ ပဝိဋ္ဌော အာယသ္မာ စ နာရဒော အာယသ္မာ စ အာနန္ဒော ကောသမ္ဗိယံ ဝိဟရန္တိ ဃောသိတာရာမေ။ အထ ခေါ အာယသ္မာ ပဝိဋ္ဌော အာယသ္မန္တံ မုသိလံ ဧတဒဝေါစ အညတြေဝ၊ အာဝုသော မုသိလ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အတ္ထာယသ္မတော မုသိလဿ ပစ္စတ္တမေဝ ဉာဏံ ဇာတိပစ္စယာ ဇရာမရဏန္တိ။ အညတြေဝ၊ အာဝုသော ပဝိဋ္ဌ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အဟမေတံ ဇာနာမိ အဟမေတံ ပဿာမိ ဇာတိပစ္စယာ ဇရာမရဏန္တိ။>
      text <အညတြေဝ၊ အာဝုသော မုသိလ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အတ္ထာယသ္မတော မုသိလဿ ပစ္စတ္တမေဝ ဉာဏံ ဘဝပစ္စယာ ဇာတီတိ။ပေ။ ဥပါဒာနပစ္စယာ ဘဝေါတိ။ တဏှာပစ္စယာ ဥပါဒာနန္တိ။ ဝေဒနာပစ္စယာ တဏှာတိ။ ဖဿပစ္စယာ ဝေဒနာတိ။ သဠာယတနပစ္စယာ ဖဿောတိ။ နာမရူပပစ္စယာ သဠာယတနန္တိ။ ဝိညာဏပစ္စယာ နာမရူပန္တိ။ သင်္ခါရပစ္စယာ ဝိညာဏန္တိ။ အဝိဇ္ဇာပစ္စယာ သင်္ခါရာတိ။ အညတြေဝ၊ အာဝုသော ပဝိဋ္ဌ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အဟမေတံ ဇာနာမိ အဟမေတံ ပဿာမိ အဝိဇ္ဇာပစ္စယာ သင်္ခါရာတိ။>
      text <အညတြေဝ၊ အာဝုသော မုသိလ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အတ္ထာယသ္မတော မုသိလဿ ပစ္စတ္တမေဝ ဉာဏံ ဇာတိနိရောဓာ ဇရာမရဏနိရောဓောတိ။ အညတြေဝ၊ အာဝုသော ပဝိဋ္ဌ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အဟမေတံ ဇာနာမိ အဟမေတံ ပဿာမိ ဇာတိနိရောဓာ ဇရာမရဏနိရောဓောတိ။>
      text <အညတြေဝ၊ အာဝုသော မုသိလ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အတ္ထာယသ္မတော မုသိလဿ ပစ္စတ္တမေဝ ဉာဏံ ဘဝနိရောဓာ ဇာတိနိရောဓောတိ။ပေ။ ဥပါဒာနနိရောဓာ ဘဝနိရောဓောတိ။ တဏှာနိရောဓာ ဥပါဒာနနိရောဓောတိ။ ဝေဒနာနိရောဓာ တဏှာနိရောဓောတိ။ ဖဿနိရောဓာ ဝေဒနာနိရောဓောတိ။ သဠာယတနနိရောဓာ ဖဿနိရောဓောတိ။ နာမရူပနိရောဓာ သဠာယတနနိရောဓောတိ။ ဝိညာဏနိရောဓာ နာမရူပနိရောဓောတိ။ သင်္ခါရနိရောဓာ ဝိညာဏနိရောဓောတိ။ အဝိဇ္ဇာနိရောဓာ သင်္ခါရနိရောဓောတိ။ အညတြေဝ၊ အာဝုသော ပဝိဋ္ဌ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အဟမေတံ ဇာနာမိ အဟမေတံ ပဿာမိ အဝိဇ္ဇာနိရောဓာ သင်္ခါရနိရောဓောတိ။>
      text <အညတြေဝ၊ အာဝုသော မုသိလ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အတ္ထာယသ္မတော မုသိလဿ ပစ္စတ္တမေဝ ဉာဏံ ဘဝနိရောဓော နိဗ္ဗာနန္တိ။ အညတြေဝ၊ အာဝုသော ပဝိဋ္ဌ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အဟမေတံ ဇာနာမိ အဟမေတံ ပဿာမိ ဘဝနိရောဓော နိဗ္ဗာနန္တိ။>
      text <တေနဟာယသ္မာ မုသိလော အရဟံ ခီဏာသဝေါတိ။ ဧဝံ ဝုတ္တေ၊ အာယသ္မာ မုသိလော တုဏှီ အဟောသိ။ အထ ခေါ အာယသ္မာ နာရဒော အာယသ္မန္တံ ပဝိဋ္ဌံ ဧတဒဝေါစ သာဓာဝုသော ပဝိဋ္ဌ၊ အဟံ ဧတံ ပဉှံ လဘေယျံ။ မံ ဧတံ ပဉှံ ပုစ္ဆ။ အဟံ တေ ဧတံ ပဉှံ ဗျာကရိဿာမီတိ။ လဘတာယသ္မာ နာရဒော ဧတံ ပဉှံ။ ပုစ္ဆာမဟံ အာယသ္မန္တံ နာရဒံ ဧတံ ပဉှံ။ ဗျာကရောတု စ မေ အာယသ္မာ နာရဒော ဧတံ ပဉှံ။>
      text <အညတြေဝ၊ အာဝုသော နာရဒ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အတ္ထာယသ္မတော နာရဒဿ ပစ္စတ္တမေဝ ဉာဏံ ဇာတိပစ္စယာ ဇရာမရဏန္တိ။ အညတြေဝ၊ အာဝုသော ပဝိဋ္ဌ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အဟမေတံ ဇာနာမိ အဟမေတံ ပဿာမိ ဇာတိပစ္စယာ ဇရာမရဏန္တိ။>
      text <အညတြေဝ၊ အာဝုသော နာရဒ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အတ္ထာယသ္မတော နာရဒဿ ပစ္စတ္တမေဝ ဉာဏံ ဘဝပစ္စယာ ဇာတိ။ပေ။ အဝိဇ္ဇာပစ္စယာ သင်္ခါရာတိ။ အညတြေဝ၊ အာဝုသော ပဝိဋ္ဌ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အဟမေတံ ဇာနာမိ အဟမေတံ ပဿာမိ အဝိဇ္ဇာပစ္စယာ သင်္ခါရာတိ။>
      text <အညတြေဝ၊ အာဝုသော နာရဒ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အတ္ထာယသ္မတော နာရဒဿ ပစ္စတ္တမေဝ ဉာဏံ ဇာတိနိရောဓာ ဇရာမရဏနိရောဓောတိ။ အညတြေဝ၊ အာဝုသော ပဝိဋ္ဌ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အဟမေတံ ဇာနာမိ အဟမေတံ ပဿာမိ ဇာတိနိရောဓာ ဇရာမရဏနိရောဓောတိ။>
      text <အညတြေဝ၊ အာဝုသော နာရဒ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အတ္ထာယသ္မတော နာရဒဿ ပစ္စတ္တမေဝ ဉာဏံ ဘဝနိရောဓာ ဇာတိနိရောဓောတိ။ပေ။ အဝိဇ္ဇာနိရောဓာ သင်္ခါရနိရောဓောတိ။ အညတြေဝ၊ အာဝုသော ပဝိဋ္ဌ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အဟမေတံ ဇာနာမိ အဟမေတံ ပဿာမိ အဝိဇ္ဇာနိရောဓာ သင်္ခါရနိရောဓောတိ။>
      text <အညတြေဝ၊ အာဝုသော နာရဒ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အတ္ထာယသ္မတော နာရဒဿ ပစ္စတ္တမေဝ ဉာဏံ ဘဝနိရောဓော နိဗ္ဗာနန္တိ။ အညတြေဝ၊ အာဝုသော ပဝိဋ္ဌ၊ သဒ္ဓါယ အညတြ ရုစိယာ အညတြ အနုဿဝါ အညတြ အာကာရပရိဝိတက္ကာ အညတြ ဒိဋ္ဌိနိဇ္ဈာနက္ခန္တိယာ အဟမေတံ ဇာနာမိ အဟမေတံ ပဿာမိ ဘဝနိရောဓော နိဗ္ဗာနန္တိ။>
      text <တေနဟာယသ္မာ နာရဒော အရဟံ ခီဏာသဝေါတိ။ ဘဝနိရောဓော နိဗ္ဗာနန္တိ ခေါ မေ၊ အာဝုသော၊ ယထာဘူတံ သမ္မပ္ပညာယ သုဒိဋ္ဌံ၊ န စမှိ အရဟံ ခီဏာသဝေါ။ သေယျထာပိ၊ အာဝုသော၊ ကန္တာရမဂ္ဂေ ဥဒပါနော။ တတြ နေဝဿ ရဇ္ဇု န ဥဒကဝါရကော။ အထ ပုရိသော အာဂစ္ဆေယျ ဃမ္မာဘိတတ္တော ဃမ္မပရေတော ကိလန္တော တသိတော ပိပါသိတော၊ သော တံ ဥဒပါနံ ဩလောကေယျ။ တဿ ဥဒကန္တိ ဟိ ခေါ ဉာဏံ အဿ၊ န စ ကာယေန ဖုသိတွာ ဝိဟရေယျ။ ဧဝမေဝ ခေါ၊ အာဝုသော၊ ဘဝနိရောဓော နိဗ္ဗာနန္တိ ယထာဘူတံ သမ္မပ္ပညာယ သုဒိဋ္ဌံ၊ န စမှိ အရဟံ ခီဏာသဝေါတိ။>
      text <ဧဝံ ဝုတ္တေ၊ အာယသ္မာ အာနန္ဒော အာယသ္မန္တံ ပဝိဋ္ဌံ ဧတဒဝေါစ ဧဝံဝါဒီ တွံ၊ အာဝုသော ပဝိဋ္ဌ၊ အာယသ္မန္တံ နာရဒံ ကိံ ဝဒေသီတိ။ ဧဝံဝါဒာဟံ၊ အာဝုသော အာနန္ဒ၊ အာယသ္မန္တံ နာရဒံ န ကိဉ္စိ ဝဒာမိ အညတြ ကလျာဏာ အညတြ ကုသလာတိ။ အဋ္ဌမံ။>
    text <၉။ ဥပယန္တိသုတ္တံ>
      text <၆၉>, <ဧဝံ မေ သုတံ ဧကံ သမယံ ဘဂဝါ သာဝတ္ထိယံ ဝိဟရတိ ဇေတဝနေ အနာထပိဏ္ဍိကဿ အာရာမေ။ တတြ ခေါ။ပေ။ မဟာသမုဒ္ဒော၊ ဘိက္ခဝေ၊ ဥပယန္တော မဟာနဒိယော ဥပယာပေတိ၊ မဟာနဒိယော ဥပယန္တိယော ကုန္နဒိယော ဥပယာပေန္တိ၊ ကုန္နဒိယော ဥပယန္တိယော မဟာသောဗ္ဘေ ဥပယာပေန္တိ၊ မဟာသောဗ္ဘာ ဥပယန္တာ ကုသောဗ္ဘေ ဥပယာပေန္တိ။ ဧဝမေဝ ခေါ၊ ဘိက္ခဝေ၊ အဝိဇ္ဇာ ဥပယန္တီ သင်္ခါရေ ဥပယာပေတိ၊ သင်္ခါရာ ဥပယန္တာ ဝိညာဏံ ဥပယာပေန္တိ၊ ဝိညာဏံ ဥပယန္တံ နာမရူပံ ဥပယာပေတိ၊ နာမရူပံ ဥပယန္တံ သဠာယတနံ ဥပယာပေတိ၊ သဠာယတနံ ဥပယန္တံ ဖဿံ ဥပယာပေတိ၊ ဖဿော ဥပယန္တော ဝေဒနံ ဥပယာပေတိ၊ ဝေဒနာ ဥပယန္တီ တဏှံ ဥပယာပေတိ၊ တဏှာ ဥပယန္တီ ဥပါဒာနံ ဥပယာပေတိ၊ ဥပါဒာနံ ဥပယန္တံ ဘဝံ ဥပယာပေတိ၊ ဘဝေါ ဥပယန္တော ဇာတိံ ဥပယာပေတိ၊ ဇာတိ ဥပယန္တီ ဇရာမရဏံ ဥပယာပေတိ။>
      text <မဟာသမုဒ္ဒော၊ ဘိက္ခဝေ၊ အပယန္တော မဟာနဒိယော အပယာပေတိ၊ မဟာနဒိယော အပယန္တိယော ကုန္နဒိယော အပယာပေန္တိ၊ ကုန္နဒိယော အပယန္တိယော မဟာသောဗ္ဘေ အပယာပေန္တိ၊ မဟာသောဗ္ဘာ အပယန္တာ ကုသောဗ္ဘေ အပယာပေန္တိ။ ဧဝမေဝ ခေါ၊ ဘိက္ခဝေ၊ အဝိဇ္ဇာ အပယန္တီ သင်္ခါရေ အပယာပေတိ၊ သင်္ခါရာ အပယန္တာ ဝိညာဏံ အပယာပေန္တိ၊ ဝိညာဏံ အပယန္တံ နာမရူပံ အပယာပေတိ၊ နာမရူပံ အပယန္တံ သဠာယတနံ အပယာပေတိ၊ သဠာယတနံ အပယန္တံ ဖဿံ အပယာပေတိ၊ ဖဿော အပယန္တော ဝေဒနံ အပယာပေတိ၊ ဝေဒနာ အပယန္တီ တဏှံ အပယာပေတိ၊ တဏှာ အပယန္တီ ဥပါဒာနံ အပယာပေတိ၊ ဥပါဒာနံ အပယန္တံ ဘဝံ အပယာပေတိ၊ ဘဝေါ အပယန္တော ဇာတိံ အပယာပေတိ၊ ဇာတိ အပယန္တီ ဇရာမရဏံ အပယာပေတီတိ။ နဝမံ။>
    text <၁၀။ သုသိမသုတ္တံ>
      text <၇၀>, <ဧဝံ မေ သုတံ ဧကံ သမယံ ဘဂဝါ ရာဇဂဟေ ဝိဟရတိ ဝေဠုဝနေ ကလန္ဒကနိဝါပေ။ တေန ခေါ ပန သမယေန ဘဂဝါ သက္ကတော ဟောတိ ဂရုကတော မာနိတော ပူဇိတော အပစိတော လာဘီ စီဝရ-ပိဏ္ဍပါတ-သေနာသန-ဂိလာနပ္ပစ္စယ-ဘေသဇ္ဇပရိက္ခါရာနံ။ ဘိက္ခုသင်္ဃောပိ သက္ကတော ဟောတိ ဂရုကတော မာနိတော ပူဇိတော အပစိတော လာဘီ စီဝရ-ပိဏ္ဍပါတ-သေနာသနဂိလာနပ္ပစ္စယ-ဘေသဇ္ဇပရိက္ခါရာနံ။ အညတိတ္ထိယာ ပန ပရိဗ္ဗာဇကာ အသက္ကတာ ဟောန္တိ အဂရုကတာ အမာနိတာ အပူဇိတာ အနပစိတာ၊ န လာဘိနော စီဝရ-ပိဏ္ဍပါတ-သေနာသနဂိလာနပ္ပစ္စယ-ဘေသဇ္ဇပရိက္ခါရာနံ။>
      text <တေန ခေါ ပန သမယေန သုသိမော ပရိဗ္ဗာဇကော ရာဇဂဟေ ပဋိဝသတိ မဟတိယာ ပရိဗ္ဗာဇကပရိသာယ သဒ္ဓိံ။ အထ ခေါ သုသိမဿ ပရိဗ္ဗာဇကဿ ပရိသာ သုသိမံ ပရိဗ္ဗာဇကံ ဧတဒဝေါစုံ ဧဟိ တွံ၊ အာဝုသော သုသိမ၊ သမဏေ ဂေါတမေ ဗြဟ္မစရိယံ စရ။ တွံ ဓမ္မံ ပရိယာပုဏိတွာ အမှေ ဝါစေယျာသိ။ တံ မယံ ဓမ္မံ ပရိယာပုဏိတွာ ဂိဟီနံ ဘာသိဿာမ။ ဧဝံ မယမ္ပိ သက္ကတာ ဘဝိဿာမ ဂရုကတာ မာနိတာ ပူဇိတာ အပစိတာ လာဘိနော စီဝရ-ပိဏ္ဍပါတသေနာသန-ဂိလာနပ္ပစ္စယ-ဘေသဇ္ဇပရိက္ခါရာနန္တိ။ ဧဝမာဝုသောတိ ခေါ သုသိမော ပရိဗ္ဗာဇကော သကာယ ပရိသာယ ပဋိဿုဏိတွာ ယေနာယသ္မာ အာနန္ဒော တေနုပသင်္ကမိ၊ ဥပသင်္ကမိတွာ အာယသ္မတာ အာနန္ဒေန သဒ္ဓိံ သမ္မောဒိ။ သမ္မောဒနီယံ ကထံ သာရဏီယံ ဝီတိသာရေတွာ ဧကမန္တံ နိသီဒိ။ ဧကမန္တံ နိသိန္နော ခေါ သုသိမော ပရိဗ္ဗာဇကော အာယသ္မန္တံ အာနန္ဒံ ဧတဒဝေါစ ဣစ္ဆာမဟံ၊ အာဝုသော အာနန္ဒ၊ ဣမသ္မိံ ဓမ္မဝိနယေ ဗြဟ္မစရိယံ စရိတုန္တိ။>
      text <အထ ခေါ အာယသ္မာ အာနန္ဒော သုသိမံ ပရိဗ္ဗာဇကံ အာဒာယ ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ အာယသ္မာ အာနန္ဒော ဘဂဝန္တံ ဧတဒဝေါစ အယံ၊ ဘန္တေ၊ သုသိမော ပရိဗ္ဗာဇကော ဧဝမာဟ ဣစ္ဆာမဟံ၊ အာဝုသော အာနန္ဒ၊ ဣမသ္မိံ ဓမ္မဝိနယေ ဗြဟ္မစရိယံ စရိတုန္တိ။ တေနဟာနန္ဒ၊ သုသိမံ ပဗ္ဗာဇေထာတိ။ အလတ္ထ ခေါ သုသိမော ပရိဗ္ဗာဇကော ဘဂဝတော သန္တိကေ ပဗ္ဗဇ္ဇံ၊ အလတ္ထ ဥပသမ္ပဒံ။>
      text <တေန ခေါ ပန သမယေန သမ္ဗဟုလေဟိ ဘိက္ခူဟိ ဘဂဝတော သန္တိကေ အညာ ဗျာကတာ ဟောတိ ခီဏာ ဇာတိ၊ ဝုသိတံ ဗြဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ ပဇာနာမာတိ။ အဿောသိ ခေါ အာယသ္မာ သုသိမော သမ္ဗဟုလေဟိ ကိရ ဘိက္ခူဟိ ဘဂဝတော သန္တိကေ အညာ ဗျာကတာ ခီဏာ ဇာတိ၊ ဝုသိတံ ဗြဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ ပဇာနာမာတိ။ အထ ခေါ အာယသ္မာ သုသိမော ယေန တေ ဘိက္ခူ တေနုပသင်္ကမိ၊ ဥပသင်္ကမိတွာ တေဟိ ဘိက္ခူဟိ သဒ္ဓိံ သမ္မောဒိ။ သမ္မောဒနီယံ ကထံ သာရဏီယံ ဝီတိသာရေတွာ ဧကမန္တံ နိသီဒိ။ ဧကမန္တံ နိသိန္နော ခေါ အာယသ္မာ သုသိမော တေ ဘိက္ခူ ဧတဒဝေါစ သစ္စံ ကိရာယသ္မန္တေဟိ ဘဂဝတော သန္တိကေ အညာ ဗျာကတာ ခီဏာ ဇာတိ၊ ဝုသိတံ ဗြဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ ပဇာနာမာတိ။ ဧဝမာဝုသောတိ။>
      text <အပိ ပန တုမှေ အာယသ္မန္တော ဧဝံ ဇာနန္တာ ဧဝံ ပဿန္တာ အနေကဝိဟိတံ ဣဒ္ဓိဝိဓံ ပစ္စနုဘောထ ဧကောပိ ဟုတွာ ဗဟုဓာ ဟောထ၊ ဗဟုဓာပိ ဟုတွာ ဧကော ဟောထ၊ အာဝိဘာဝံ၊ တိရောဘာဝံ၊ တိရောကုဋ္ဋံ တိရောပါကာရံ တိရောပဗ္ဗတံ အသဇ္ဇမာနာ ဂစ္ဆထ၊ သေယျထာပိ အာကာသေ၊ ပထဝိယာပိ ဥမ္မုဇ္ဇနိမုဇ္ဇံ ကရောထ၊ သေယျထာပိ ဥဒကေ၊ ဥဒကေပိ အဘိဇ္ဇမာနေ ဂစ္ဆထ၊ သေယျထာပိ ပထဝိယံ၊ အာကာသေပိ ပလ္လင်္ကေန ကမထ၊ သေယျထာပိ ပက္ခီ သကုဏော၊ ဣမေပိ စန္ဒိမသူရိယေ ဧဝံမဟိဒ္ဓိကေ ဧဝံမဟာနုဘာဝေ ပါဏိနာ ပရိမသထ ပရိမဇ္ဇထ၊ ယာဝ ဗြဟ္မလောကာပိ ကာယေန ဝသံ ဝတ္တေထာတိ။ နော ဟေတံ၊ အာဝုသော။>
      text <အပိ ပန တုမှေ အာယသ္မန္တော ဧဝံ ဇာနန္တာ ဧဝံ ပဿန္တာ ဒိဗ္ဗာယ သောတဓာတုယာ ဝိသုဒ္ဓါယ အတိက္ကန္တမာနုသိကာယ ဥဘော သဒ္ဒေ သုဏာထ ဒိဗ္ဗေ စ မာနုသေ စ ယေ ဒူရေ သန္တိကေ စာတိ။ နော ဟေတံ၊ အာဝုသော။>
      text <အပိ ပန တုမှေ အာယသ္မန္တော ဧဝံ ဇာနန္တာ ဧဝံ ပဿန္တာ ပရသတ္တာနံ ပရပုဂ္ဂလာနံ စေတသာ စေတော ပရိစ္စ ပဇာနာထ သရာဂံ ဝါ စိတ္တံ သရာဂံ စိတ္တန္တိ ပဇာနာထ၊ ဝီတရာဂံ ဝါ စိတ္တံ ဝီတရာဂံ စိတ္တန္တိ ပဇာနာထ၊ သဒောသံ ဝါ စိတ္တံ သဒောသံ စိတ္တန္တိ ပဇာနာထ၊ ဝီတဒောသံ ဝါ စိတ္တံ ဝီတဒောသံ စိတ္တန္တိ ပဇာနာထ၊ သမောဟံ ဝါ စိတ္တံ သမောဟံ စိတ္တန္တိ ပဇာနာထ၊ ဝီတမောဟံ ဝါ စိတ္တံ ဝီတမောဟံ စိတ္တန္တိ ပဇာနာထ၊ သံခိတ္တံ ဝါ စိတ္တံ သံခိတ္တံ စိတ္တန္တိ ပဇာနာထ၊ ဝိက္ခိတ္တံ ဝါ စိတ္တံ ဝိက္ခိတ္တံ စိတ္တန္တိ ပဇာနာထ၊ မဟဂ္ဂတံ ဝါ စိတ္တံ မဟဂ္ဂတံ စိတ္တန္တိ ပဇာနာထ၊ အမဟဂ္ဂတံ ဝါ စိတ္တံ အမဟဂ္ဂတံ စိတ္တန္တိ ပဇာနာထ၊ သဥတ္တရံ ဝါ စိတ္တံ သဥတ္တရံ စိတ္တန္တိ ပဇာနာထ၊ အနုတ္တရံ ဝါ စိတ္တံ အနုတ္တရံ စိတ္တန္တိ ပဇာနာထ၊ သမာဟိတံ ဝါ စိတ္တံ သမာဟိတံ စိတ္တန္တိ ပဇာနာထ၊ အသမာဟိတံ ဝါ စိတ္တံ အသမာဟိတံ စိတ္တန္တိ ပဇာနာထ၊ ဝိမုတ္တံ ဝါ စိတ္တံ ဝိမုတ္တံ စိတ္တန္တိ ပဇာနာထ၊ အဝိမုတ္တံ ဝါ စိတ္တံ အဝိမုတ္တံ စိတ္တန္တိ ပဇာနာထာတိ။ နော ဟေတံ၊ အာဝုသော။>
      text <အပိ ပန တုမှေ အာယသ္မန္တော ဧဝံ ဇာနန္တာ ဧဝံ ပဿန္တာ အနေကဝိဟိတံ ပုဗ္ဗေနိဝါသံ အနုဿရထ၊ သေယျထိဒံ ဧကမ္ပိ ဇာတိံ ဒွေပိ ဇာတိယော တိဿောပိ ဇာတိယော စတဿောပိ ဇာတိယော ပဉ္စပိ ဇာတိယော ဒသပိ ဇာတိယော ဝီသမ္ပိ ဇာတိယော တိံသမ္ပိ ဇာတိယော စတ္တာရီသမ္ပိ ဇာတိယော ပညာသမ္ပိ ဇာတိယော ဇာတိသတမ္ပိ ဇာတိသဟဿမ္ပိ ဇာတိသတသဟဿမ္ပိ၊ အနေကေပိ သံဝဋ္ဋကပ္ပေ အနေကေပိ ဝိဝဋ္ဋကပ္ပေ အနေကေပိ သံဝဋ္ဋဝိဝဋ္ဋကပ္ပေ အမုတြာသိံ ဧဝံနာမော ဧဝံဂေါတ္တော ဧဝံဝဏ္ဏော ဧဝမာဟာရော ဧဝံသုခဒုက္ခပဋိသံဝေဒီ ဧဝမာယုပရိယန္တော၊ သော တတော စုတော အမုတြ ဥဒပါဒိံ၊ တတြာပါသိံ ဧဝံနာမော ဧဝံဂေါတ္တော ဧဝံဝဏ္ဏော ဧဝမာဟာရော ဧဝံသုခဒုက္ခပဋိသံဝေဒီ ဧဝမာယုပရိယန္တော၊ သော တတော စုတော ဣဓူပပန္နောတိ။ ဣတိ သာကာရံ သဥဒ္ဒေသံ အနေကဝိဟိတံ ပုဗ္ဗေနိဝါသံ အနုဿရထာတိ။ နော ဟေတံ၊ အာဝုသော။>
      text <အပိ ပန တုမှေ အာယသ္မန္တော ဧဝံ ဇာနန္တာ ဧဝံ ပဿန္တာ ဒိဗ္ဗေန စက္ခုနာ ဝိသုဒ္ဓေန အတိက္ကန္တမာနုသကေန သတ္တေ ပဿထ စဝမာနေ ဥပပဇ္ဇမာနေ ဟီနေ ပဏီတေ သုဝဏ္ဏေ ဒုဗ္ဗဏ္ဏေ၊ သုဂတေ ဒုဂ္ဂတေ ယထာကမ္မူပဂေ သတ္တေ ပဇာနာထ ဣမေ ဝတ ဘောန္တော သတ္တာ ကာယဒုစ္စရိတေန သမန္နာဂတာ ဝစီဒုစ္စရိတေန သမန္နာဂတာ မနောဒုစ္စရိတေန သမန္နာဂတာ၊ အရိယာနံ ဥပဝါဒကာ မိစ္ဆာဒိဋ္ဌိကာ မိစ္ဆာဒိဋ္ဌိကမ္မသမာဒာနာ၊ တေ ကာယဿ ဘေဒာ ပရံ မရဏာ အပါယံ ဒုဂ္ဂတိံ ဝိနိပါတံ နိရယံ ဥပပန္နာ၊ ဣမေ ဝါ ပန ဘောန္တော သတ္တာ ကာယသုစရိတေန သမန္နာဂတာ ဝစီသုစရိတေန သမန္နာဂတာ မနောသုစရိတေန သမန္နာဂတာ၊ အရိယာနံ အနုပဝါဒကာ သမ္မာဒိဋ္ဌိကာ သမ္မာဒိဋ္ဌိကမ္မသမာဒာနာ တေ ကာယဿ ဘေဒာ ပရံ မရဏာ သုဂတိံ သဂ္ဂံ လောကံ ဥပပန္နာတိ၊ ဣတိ ဒိဗ္ဗေန စက္ခုနာ ဝိသုဒ္ဓေန အတိက္ကန္တမာနုသကေန သတ္တေ ပဿထ စဝမာနေ ဥပပဇ္ဇမာနေ ဟီနေ ပဏီတေ သုဝဏ္ဏေ ဒုဗ္ဗဏ္ဏေ၊ သုဂတေ ဒုဂ္ဂတေ ယထာကမ္မူပဂေ သတ္တေ ပဇာနာထာတိ။ နော ဟေတံ၊ အာဝုသော။>
      text <အပိ ပန တုမှေ အာယသ္မန္တော ဧဝံ ဇာနန္တာ ဧဝံ ပဿန္တာ ယေ တေ သန္တာ ဝိမောက္ခါ အတိက္ကမ္မ ရူပေ အာရုပ္ပါ၊ တေ ကာယေန ဖုသိတွာ ဝိဟရထာတိ။ နော ဟေတံ၊ အာဝုသော။>
      text <ဧတ္ထ ဒာနိ အာယသ္မန္တော ဣဒဉ္စ ဝေယျာကရဏံ ဣမေသဉ္စ ဓမ္မာနံ အသမာပတ္တိ၊ ဣဒံ နော၊ အာဝုသော၊ ကထန္တိ။ ပညာဝိမုတ္တာ ခေါ မယံ၊ အာဝုသော သုသိမာတိ။>
      text <န ခွာဟံ ဣမဿ အာယသ္မန္တာနံ သံခိတ္တေန ဘာသိတဿ ဝိတ္ထာရေန အတ္ထံ အာဇာနာမိ။ သာဓု မေ အာယသ္မန္တော တထာ ဘာသန္တု ယထာဟံ ဣမဿ အာယသ္မန္တာနံ သံခိတ္တေန ဘာသိတဿ ဝိတ္ထာရေန အတ္ထံ အာဇာနေယျန္တိ။ အာဇာနေယျာသိ ဝါ တွံ၊ အာဝုသော သုသိမ၊ န ဝါ တွံ အာဇာနေယျာသိ အထ ခေါ ပညာဝိမုတ္တာ မယန္တိ။>
      text <အထ ခေါ အာယသ္မာ သုသိမော ဥဋ္ဌာယာသနာ ယေန ဘဂဝါ တေနုပသင်္ကမိ၊ ဥပသင်္ကမိတွာ ဘဂဝန္တံ အဘိဝါဒေတွာ ဧကမန္တံ နိသီဒိ။ ဧကမန္တံ နိသိန္နော ခေါ အာယသ္မာ သုသိမော ယာဝတကော တေဟိ ဘိက္ခူဟိ သဒ္ဓိံ အဟောသိ ကထာသလ္လာပေါ တံ သဗ္ဗံ ဘဂဝတော အာရောစေသိ။ ပုဗ္ဗေ ခေါ၊ သုသိမ၊ ဓမ္မဋ္ဌိတိဉာဏံ၊ ပစ္ဆာ နိဗ္ဗာနေ ဉာဏန္တိ။>
      text <န ခွာဟံ၊ ဘန္တေ၊ ဣမဿ ဘဂဝတာ သံခိတ္တေန ဘာသိတဿ ဝိတ္ထာရေန အတ္ထံ အာဇာနာမိ။ သာဓု မေ၊ ဘန္တေ၊ ဘဂဝါ တထာ ဘာသတု ယထာဟံ ဣမဿ ဘဂဝတာ သံခိတ္တေန ဘာသိတဿ ဝိတ္ထာရေန အတ္ထံ အာဇာနေယျန္တိ။ အာဇာနေယျာသိ ဝါ တွံ၊ သုသိမ၊ န ဝါ တွံ အာဇာနေယျာသိ၊ အထ ခေါ ဓမ္မဋ္ဌိတိဉာဏံ ပုဗ္ဗေ၊ ပစ္ဆာ နိဗ္ဗာနေ ဉာဏံ။>
      text <တံ ကိံ မညသိ၊ သုသိမ၊ ရူပံ နိစ္စံ ဝါ အနိစ္စံ ဝါတိ။ အနိစ္စံ၊ ဘန္တေ။ ယံ ပနာနိစ္စံ ဒုက္ခံ ဝါ တံ သုခံ ဝါတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပဿိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ ဝေဒနာ နိစ္စာ ဝါ အနိစ္စာ ဝါတိ။ အနိစ္စာ၊ ဘန္တေ။ ယံ ပနာနိစ္စံ၊ ဒုက္ခံ ဝါ တံ သုခံ ဝါတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပဿိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ သညာ နိစ္စာ ဝါ အနိစ္စာ ဝါတိ။ အနိစ္စာ၊ ဘန္တေ။ပေ။ သင်္ခါရာ နိစ္စာ ဝါ အနိစ္စာ ဝါတိ။ အနိစ္စာ၊ ဘန္တေ။ ယံ ပနာနိစ္စံ ဒုက္ခံ ဝါ တံ သုခံ ဝါတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပဿိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။ ဝိညာဏံ နိစ္စံ ဝါ အနိစ္စံ ဝါတိ။ အနိစ္စံ၊ ဘန္တေ။ ယံ ပနာနိစ္စံ ဒုက္ခံ ဝါ တံ သုခံ ဝါတိ။ ဒုက္ခံ၊ ဘန္တေ။ ယံ ပနာနိစ္စံ ဒုက္ခံ ဝိပရိဏာမဓမ္မံ၊ ကလ္လံ နု တံ သမနုပဿိတုံ ဧတံ မမ၊ ဧသောဟမသ္မိ၊ ဧသော မေ အတ္တာတိ။ နော ဟေတံ၊ ဘန္တေ။>
      text <တသ္မာတိဟ၊ သုသိမ၊ ယံ ကိဉ္စိ ရူပံ အတီတာနာဂတပစ္စုပ္ပန္နံ အဇ္ဈတ္တံ ဝါ ဗဟိဒ္ဓါ ဝါ ဩဠာရိကံ ဝါ သုခုမံ ဝါ ဟီနံ ဝါ ပဏီတံ ဝါ ယံ ဒူရေ သန္တိကေ ဝါ၊ သဗ္ဗံ ရူပံ နေတံ မမ နေသောဟမသ္မိ န မေသော အတ္တာတိ၊ ဧဝမေတံ ယထာဘူတံ သမ္မပ္ပညာယ ဒဋ္ဌဗ္ဗံ။ ယာ ကာစိ ဝေဒနာ အတီတာနာဂတပစ္စုပ္ပန္နာ အဇ္ဈတ္တံ ဝါ ဗဟိဒ္ဓါ ဝါ ဩဠာရိကာ ဝါ သုခုမာ ဝါ ဟီနာ ဝါ ပဏီတာ ဝါ ယာ ဒူရေ သန္တိကေ ဝါ၊ သဗ္ဗာ ဝေဒနာ နေတံ မမ နေသောဟမသ္မိ န မေသော အတ္တာတိ၊ ဧဝမေတံ ယထာဘူတံ သမ္မပ္ပညာယ ဒဋ္ဌဗ္ဗံ။ ယာ ကာစိ သညာ။ပေ။ ယေ ကေစိ သင်္ခါရာ အတီတာနာဂတပစ္စုပ္ပန္နာ အဇ္ဈတ္တံ ဝါ ဗဟိဒ္ဓါ ဝါ ဩဠာရိကာ ဝါ သုခုမာ ဝါ ဟီနာ ဝါ ပဏီတာ ဝါ ယေ ဒူရေ သန္တိကေ ဝါ၊ သဗ္ဗေ သင်္ခါရာ နေတံ မမ နေသောဟမသ္မိ န မေသော အတ္တာတိ၊ ဧဝမေတံ ယထာဘူတံ သမ္မပ္ပညာယ ဒဋ္ဌဗ္ဗံ။ ယံ ကိဉ္စိ ဝိညာဏံ အတီတာနာဂတပစ္စုပ္ပန္နံ အဇ္ဈတ္တံ ဝါ ဗဟိဒ္ဓါ ဝါ ဩဠာရိကံ ဝါ သုခုမံ ဝါ ဟီနံ ဝါ ပဏီတံ ဝါ ယံ ဒူရေ သန္တိကေ ဝါ၊ သဗ္ဗံ ဝိညာဏံ နေတံ မမ နေသောဟမသ္မိ န မေသော အတ္တာတိ၊ ဧဝမေတံ ယထာဘူတံ သမ္မပ္ပညာယ ဒဋ္ဌဗ္ဗံ။>
      text <ဧဝံ ပဿံ၊ သုသိမ၊ သုတဝါ အရိယသာဝကော ရူပသ္မိမ္ပိ နိဗ္ဗိန္ဒတိ၊ ဝေဒနာယပိ နိဗ္ဗိန္ဒတိ၊ သညာယပိ နိဗ္ဗိန္ဒတိ၊ သင်္ခါရေသုပိ နိဗ္ဗိန္ဒတိ၊ ဝိညာဏသ္မိမ္ပိ နိဗ္ဗိန္ဒတိ။ နိဗ္ဗိန္ဒံ ဝိရဇ္ဇတိ၊ ဝိရာဂါ ဝိမုစ္စတိ၊ ဝိမုတ္တသ္မိံ ဝိမုတ္တမိတိ ဉာဏံ ဟောတိ။ ခီဏာ ဇာတိ၊ ဝုသိတံ ဗြဟ္မစရိယံ၊ ကတံ ကရဏီယံ၊ နာပရံ ဣတ္ထတ္တာယာတိ ပဇာနာတိ။>
      text <ဇာတိပစ္စယာ ဇရာမရဏန္တိ၊ သုသိမ၊ ပဿသီတိ။ ဧဝံ၊ ဘန္တေ။ ဘဝပစ္စယာ ဇာတီတိ၊ သုသိမ၊ ပဿသီတိ။ ဧဝံ၊ ဘန္တေ။ ဥပါဒာနပစ္စယာ ဘဝေါတိ၊ သုသိမ၊ ပဿသီတိ။ ဧဝံ၊ ဘန္တေ။ တဏှာပစ္စယာ ဥပါဒာနန္တိ၊ သုသိမ၊ ပဿသီတိ။ ဧဝံ၊ ဘန္တေ။ ဝေဒနာပစ္စယာ တဏှာတိ။ ဖဿပစ္စယာ ဝေဒနာတိ။ သဠာယတနပစ္စယာ ဖဿောတိ။ နာမရူပပစ္စယာ သဠာယတနန္တိ။ ဝိညာဏပစ္စယာ နာမရူပန္တိ။ သင်္ခါရပစ္စယာ ဝိညာဏန္တိ။ အဝိဇ္ဇာပစ္စယာ သင်္ခါရာတိ၊ သုသိမ၊ ပဿသီတိ။ ဧဝံ၊ ဘန္တေ။>
      text <ဇာတိနိရောဓာ ဇရာမရဏနိရောဓောတိ၊ သုသိမ၊ ပဿသီတိ။ ဧဝံ၊ ဘန္တေ။ ဘဝနိရောဓာ ဇာတိနိရောဓောတိ သုသိမ၊ ပဿသီတိ။ ဧဝံ၊ ဘန္တေ။ ဥပါဒာနနိရောဓာ ဘဝနိရောဓောတိ။ တဏှာနိရောဓာ ဥပါဒာနနိရောဓောတိ။ ဝေဒနာနိရောဓာ တဏှာနိရောဓောတိ။ ဖဿနိရောဓာ ဝေဒနာနိရောဓောတိ။ သဠာယတနနိရောဓာ ဖဿနိရောဓောတိ။ နာမရူပနိရောဓာ သဠာယတနနိရောဓောတိ။ ဝိညာဏနိရောဓာ နာမရူပနိရောဓောတိ။ သင်္ခါရနိရောဓာ ဝိညာဏနိရောဓောတိ။ အဝိဇ္ဇာနိရောဓာ သင်္ခါရနိရောဓောတိ၊ သုသိမ၊ ပဿသီတိ။ ဧဝံ၊ ဘန္တေ။>
      text <အပိ ပန တွံ၊ သုသိမ၊ ဧဝံ ဇာနန္တော ဧဝံ ပဿန္တော အနေကဝိဟိတံ ဣဒ္ဓိဝိဓံ ပစ္စနုဘောသိ ဧကောပိ ဟုတွာ ဗဟုဓာ ဟောသိ၊ ဗဟုဓာပိ ဟုတွာ ဧကော ဟောသိ၊ အာဝိဘာဝံ၊ တိရောဘာဝံ၊ တိရောကုဋ္ဋံ တိရောပါကာရံ တိရောပဗ္ဗတံ အသဇ္ဇမာနော ဂစ္ဆသိ၊ သေယျထာပိ အာကာသေ၊ ပထဝိယာပိ ဥမ္မုဇ္ဇနိမုဇ္ဇံ ကရောသိ၊ သေယျထာပိ ဥဒကေ၊ ဥဒကေပိ အဘိဇ္ဇမာနော ဂစ္ဆသိ၊ သေယျထာပိ ပထဝိယံ၊ အာကာသေပိ ပလ္လင်္ကေန ကမသိ၊ သေယျထာပိ ပက္ခီ သကုဏော၊ ဣမေပိ စန္ဒိမသူရိယေ ဧဝံမဟိဒ္ဓိကေ ဧဝံမဟာနုဘာဝေ ပါဏိနာ ပရိမသသိ ပရိမဇ္ဇသိ၊ ယာဝ ဗြဟ္မလောကာပိ ကာယေန ဝသံ ဝတ္တေသီတိ။ နော ဟေတံ၊ ဘန္တေ။>
      text <အပိ ပန တွံ၊ သုသိမ၊ ဧဝံ ဇာနန္တော ဧဝံ ပဿန္တော ဒိဗ္ဗာယ သောတဓာတုယာ ဝိသုဒ္ဓါယ အတိက္ကန္တမာနုသိကာယ ဥဘော သဒ္ဒေ သုဏသိ ဒိဗ္ဗေ စ မာနုသေ စ ယေ ဒူရေ သန္တိကေ စာတိ။ နော ဟေတံ၊ ဘန္တေ။>
      text <အပိ ပန တွံ၊ သုသိမ၊ ဧဝံ ဇာနန္တော ဧဝံ ပဿန္တော ပရသတ္တာနံ ပရပုဂ္ဂလာနံ စေတသာ စေတော ပရိစ္စ ပဇာနာသိ သရာဂံ ဝါ စိတ္တံ သရာဂံ စိတ္တန္တိ ပဇာနာသိ။ပေ။ ဝိမုတ္တံ ဝါ စိတ္တံ ဝိမုတ္တံ စိတ္တန္တိ ပဇာနာသီတိ။ နော ဟေတံ၊ ဘန္တေ။>
      text <အပိ ပန တွံ၊ သုသိမ၊ ဧဝံ ဇာနန္တော ဧဝံ ပဿန္တော အနေကဝိဟိတံ ပုဗ္ဗေနိဝါသံ အနုဿရသိ၊ သေယျထိဒံ ဧကမ္ပိ ဇာတိံ။ပေ။ ဣတိ သာကာရံ သဥဒ္ဒေသံ အနေကဝိဟိတံ ပုဗ္ဗေနိဝါသံ အနုဿရသီတိ။ နော ဟေတံ၊ ဘန္တေ။>
      text <အပိ ပန တွံ၊ သုသိမ၊ ဧဝံ ဇာနန္တော ဧဝံ ပဿန္တော ဒိဗ္ဗေန စက္ခုနာ ဝိသုဒ္ဓေန အတိက္ကန္တမာနုသကေန သတ္တေ ပဿသိ စဝမာနေ။ပေ။ ယထာကမ္မူပဂေ သတ္တေ ပဇာနာသီတိ။ နော ဟေတံ၊ ဘန္တေ။>
      text <အပိ ပန တွံ၊ သုသိမ၊ ဧဝံ ဇာနန္တော ဧဝံ ပဿန္တော ယေ တေ သန္တာ ဝိမောက္ခါ အတိက္ကမ္မ ရူပေ၊ အာရုပ္ပါ တေ ကာယေန ဖုသိတွာ ဝိဟရသီတိ။ နော ဟေတံ၊ ဘန္တေ။>
      text <ဧတ္ထ ဒာနိ၊ သုသိမ၊ ဣဒဉ္စ ဝေယျာကရဏံ ဣမေသဉ္စ ဓမ္မာနံ အသမာပတ္တိ၊ ဣဒံ နော၊ သုသိမ၊ ကထန္တိ။>
      text <အထ ခေါ အာယသ္မာ သုသိမော ဘဂဝတော ပါဒေသု သိရသာ နိပတိတွာ ဘဂဝန္တံ ဧတဒဝေါစ အစ္စယော မံ၊ ဘန္တေ၊ အစ္စဂမာ ယထာဗာလံ ယထာမူဠှံ ယထာအကုသလံ၊ ယွာဟံ ဧဝံ သွာက္ခါတေ ဓမ္မဝိနယေ ဓမ္မတ္ထေနကော ပဗ္ဗဇိတော။ တဿ မေ၊ ဘန္တေ၊ ဘဂဝါ အစ္စယံ အစ္စယတော ပဋိဂ္ဂဏှာတု အာယတိံ သံဝရာယာတိ။>
      text <တဂ္ဃ တွံ၊ သုသိမ၊ အစ္စယော အစ္စဂမာ ယထာဗာလံ ယထာမူဠှံ ယထာအကုသလံ၊ ယော တွံ ဧဝံ သွာက္ခါတေ ဓမ္မဝိနယေ ဓမ္မတ္ထေနကော ပဗ္ဗဇိတော။ သေယျထာပိ၊ သုသိမ၊ စောရံ အာဂုစာရိံ ဂဟေတွာ ရညော ဒဿေယျုံ အယံ တေ၊ ဒေဝ၊ စောရော အာဂုစာရီ၊ ဣမဿ ယံ ဣစ္ဆသိ တံ ဒဏ္ဍံ ပဏေဟီတိ။ တမေနံ ရာဇာ ဧဝံ ဝဒေယျ ဂစ္ဆထ၊ ဘော၊ ဣမံ ပုရိသံ ဒဠှာယ ရဇ္ဇုယာ ပစ္ဆာဗာဟံ ဂါဠှဗန္ဓနံ ဗန္ဓိတွာ ခုရမုဏ္ဍံ ကရိတွာ ခရဿရေန ပဏဝေန ရထိယာယ ရထိယံ သိင်္ဃာဋကေန သိင်္ဃာဋကံ ပရိနေတွာ ဒက္ခိဏေန ဒွာရေန နိက္ခါမေတွာ ဒက္ခိဏတော နဂရဿ သီသံ ဆိန္ဒထာတိ။ တမေနံ ရညော ပုရိသာ ဒဠှာယ ရဇ္ဇုယာ ပစ္ဆာဗာဟံ ဂါဠှဗန္ဓနံ ဗန္ဓိတွာ ခုရမုဏ္ဍံ ကရိတွာ ခရဿရေန ပဏဝေန ရထိယာယ ရထိယံ သိင်္ဃာဋကေန သိင်္ဃာဋကံ ပရိနေတွာ ဒက္ခိဏေန ဒွာရေန နိက္ခါမေတွာ ဒက္ခိဏတော နဂရဿ သီသံ ဆိန္ဒေယျုံ။ တံ ကိံ မညသိ၊ သုသိမ၊ အပိ နု သော ပုရိသော တတောနိဒာနံ ဒုက္ခံ ဒောမနဿံ ပဋိသံဝေဒိယေထာတိ။ ဧဝံ၊ ဘန္တေ။>
      text <ယံ ခေါ သော၊ သုသိမ၊ ပုရိသော တတောနိဒာနံ ဒုက္ခံ ဒောမနဿံ ပဋိသံဝေဒိယေထ။ ယာ ဧဝံ သွာက္ခါတေ ဓမ္မဝိနယေ ဓမ္မတ္ထေနကဿ ပဗ္ဗဇ္ဇာ၊ အယံ တတော ဒုက္ခဝိပါကတရာ စ ကဋုကဝိပါကတရာ စ၊ အပိ စ ဝိနိပါတာယ သံဝတ္တတိ။ ယတော စ ခေါ တွံ၊ သုသိမ၊ အစ္စယံ အစ္စယတော ဒိသွာ ယထာဓမ္မံ ပဋိကရောသိ တံ တေ မယံ ပဋိဂ္ဂဏှာမ။ ဝုဒ္ဓိ ဟေသာ၊ သုသိမ၊ အရိယဿ ဝိနယေ ယော အစ္စယံ အစ္စယတော ဒိသွာ ယထာဓမ္မံ ပဋိကရောတိ၊ အာယတိဉ္စ သံဝရံ အာပဇ္ဇတီတိ။ ဒသမံ။>
      stand <မဟာဝဂ္ဂေါ သတ္တမော။>
      text <တဿုဒ္ဒာနံ>
  text <၈။ သမဏဗြာဟ္မဏဝဂ္ဂေါ>
    text <၁။ ဇရာမရဏသုတ္တံ>
      text <၇၁>, <ဧဝံ မေ သုတံ ဧကံ သမယံ ဘဂဝါ သာဝတ္ထိယံ ဝိဟရတိ ဇေတဝနေ အနာထပိဏ္ဍိကဿ အာရာမေ။ တတြ ခေါ ဘဂဝါ။ပေ။ ယေ ဟိ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဇရာမရဏံ နပ္ပဇာနန္တိ၊ ဇရာမရဏသမုဒယံ နပ္ပဇာနန္တိ၊ ဇရာမရဏနိရောဓံ နပ္ပဇာနန္တိ၊ ဇရာမရဏနိရောဓဂါမိနိံ ပဋိပဒံ နပ္ပဇာနန္တိ၊ န မေ တေ၊ ဘိက္ခဝေ၊ သမဏာ ဝါ ဗြာဟ္မဏာ ဝါ သမဏေသု ဝါ သမဏသမ္မတာ ဗြာဟ္မဏေသု ဝါ ဗြာဟ္မဏသမ္မတာ၊ န စ ပန တေ အာယသ္မန္တော သာမညတ္ထံ ဝါ ဗြဟ္မညတ္ထံ ဝါ ဒိဋ္ဌေဝ ဓမ္မေ သယံ အဘိညာ သစ္ဆိကတွာ ဥပသမ္ပဇ္ဇ ဝိဟရန္တိ။>
      text <ယေ စ ခေါ ကေစိ၊ ဘိက္ခဝေ၊ သမဏာ ဝါ ဗြာဟ္မဏာ ဝါ ဇရာမရဏံ ပဇာနန္တိ။ပေ။ ပဋိပဒံ ပဇာနန္တိ၊ တေ ခေါ မေ၊ ဘိက္ခဝေ၊ သမဏာ ဝါ ဗြာဟ္မဏာ ဝါ သမဏေသု စေဝ သမဏသမ္မတာ ဗြာဟ္မဏေသု စ ဗြာဟ္မဏသမ္မတာ၊ တေ စ ပနာယသ္မန္တော သာမညတ္ထဉ္စ ဗြဟ္မညတ္ထဉ္စ ဒိဋ္ဌေဝ ဓမ္မေ သယံ အဘိညာ သစ္ဆိကတွာ ဥပသမ္ပဇ္ဇ ဝိဟရန္တီတိ။ သုတ္တန္တော ဧကော။ ပဌမံ။>
    text <၂-၁၁။ ဇာတိသုတ္တာဒိဒသကံ>
      text <၇၂>, <သာဝတ္ထိယံ ဝိဟရတိ။ပေ။ ဇာတိံ နပ္ပဇာနန္တိ။ပေ။>
      text <၃ ဘဝံ နပ္ပဇာနန္တိ။ပေ။>
      text <၄ ဥပါဒာနံ နပ္ပဇာနန္တိ။ပေ။>
      text <၅ တဏှံ နပ္ပဇာနန္တိ။ပေ။>
      text <၆ ဝေဒနံ နပ္ပဇာနန္တိ။ပေ။>
      text <၇ ဖဿံ နပ္ပဇာနန္တိ။ပေ။>
      text <၈ သဠာယတနံ နပ္ပဇာနန္တိ။ပေ။>
      text <၉ နာမရူပံ နပ္ပဇာနန္တိ။ပေ။>
      text <၁၀ ဝိညာဏံ နပ္ပဇာနန္တိ။ပေ။>
      text <၁၁ သင်္ခါရေ နပ္ပဇာနန္တိ၊ သင်္ခါရသမုဒယံ နပ္ပဇာနန္တိ၊ သင်္ခါရနိရောဓံ နပ္ပဇာနန္တိ၊ သင်္ခါရနိရောဓဂါမိနိံ ပဋိပဒံ နပ္ပဇာနန္တိ။ပေ။ သင်္ခါရေ ပဇာနန္တိ။ပေ။ သယံ အဘိညာ သစ္ဆိကတွာ ဥပသမ္ပဇ္ဇ ဝိဟရန္တီတိ။ ဧကာဒသမံ။>
      stand <သမဏဗြာဟ္မဏဝဂ္ဂေါ အဋ္ဌမော။>
      text <တဿုဒ္ဒာနံ>
      text <ဝဂ္ဂုဒ္ဒာနံ>
  text <၉။ အန္တရပေယျာလံ>
    text <၁။ သတ္ထုသုတ္တံ>
      text <၇၃>, <သာဝတ္ထိယံ ဝိဟရတိ။ပေ။ ဇရာမရဏံ၊ ဘိက္ခဝေ၊ အဇာနတာ အပဿတာ ယထာဘူတံ ဇရာမရဏေ ယထာဘူတံ ဉာဏာယ သတ္ထာ ပရိယေသိတဗ္ဗော၊ ဇရာမရဏသမုဒယံ အဇာနတာ အပဿတာ ယထာဘူတံ ဇရာမရဏသမုဒယေ ယထာဘူတံ ဉာဏာယ သတ္ထာ ပရိယေသိတဗ္ဗော၊ ဇရာမရဏနိရောဓံ အဇာနတာ အပဿတာ ယထာဘူတံ ဇရာမရဏနိရောဓေ ယထာဘူတံ ဉာဏာယ သတ္ထာ ပရိယေသိတဗ္ဗော၊ ဇရာမရဏနိရောဓဂါမိနိံ ပဋိပဒံ အဇာနတာ အပဿတာ ယထာဘူတံ ဇရာမရဏနိရောဓဂါမိနိယာ ပဋိပဒာယ ယထာဘူတံ ဉာဏာယ သတ္ထာ ပရိယေသိတဗ္ဗောတိ။ သုတ္တန္တော ဧကော။ ပဌမံ။>
      text <သဗ္ဗေသံ ပေယျာလော ဧဝံ ဝိတ္ထာရေတဗ္ဗော>
    text <၂-၁၁။ ဒုတိယသတ္ထုသုတ္တာဒိဒသကံ>
      text <၂ ဇာတိံ၊ ဘိက္ခဝေ၊ အဇာနတာ အပဿတာ ယထာဘူတံ။ပေ။>
      text <၃ ဘဝံ၊ ဘိက္ခဝေ၊ အဇာနတာ အပဿတာ ယထာဘူတံ။ပေ။>
      text <၄ ဥပါဒာနံ၊ ဘိက္ခဝေ၊ အဇာနတာ အပဿတာ ယထာဘူတံ။ပေ။>
      text <၅ တဏှံ၊ ဘိက္ခဝေ၊ အဇာနတာ အပဿတာ ယထာဘူတံ။ပေ။>
      text <၆ ဝေဒနံ၊ ဘိက္ခဝေ၊ အဇာနတာ အပဿတာ ယထာဘူတံ။ပေ။>
      text <၇ ဖဿံ၊ ဘိက္ခဝေ၊ အဇာနတာ အပဿတာ ယထာဘူတံ။ပေ။>
      text <၈ သဠာယတနံ၊ ဘိက္ခဝေ၊ အဇာနတာ အပဿတာ ယထာဘူတံ။ပေ။>
      text <၉ နာမရူပံ၊ ဘိက္ခဝေ၊ အဇာနတာ အပဿတာ ယထာဘူတံ။ပေ။>
      text <၁၀ ဝိညာဏံ၊ ဘိက္ခဝေ၊ အဇာနတာ အပဿတာ ယထာဘူတံ။ပေ။>
      text <၁၁ သင်္ခါရေ၊ ဘိက္ခဝေ၊ အဇာနတာ အပဿတာ ယထာဘူတံ သင်္ခါရေသု ယထာဘူတံ ဉာဏာယ သတ္ထာ ပရိယေသိတဗ္ဗော၊ သင်္ခါရသမုဒယံ အဇာနတာ အပဿတာ ယထာဘူတံ သင်္ခါရသမုဒယေ ယထာဘူတံ ဉာဏာယ သတ္ထာ ပရိယေသိတဗ္ဗော၊ သင်္ခါရနိရောဓံ အဇာနတာ အပဿတာ ယထာဘူတံ သင်္ခါရနိရောဓေ ယထာဘူတံ ဉာဏာယ သတ္ထာ ပရိယေသိတဗ္ဗော၊ သင်္ခါရနိရောဓဂါမိနိံ ပဋိပဒံ အဇာနတာ အပဿတာ ယထာဘူတံ သင်္ခါရနိရောဓဂါမိနိယာ ပဋိပဒာယ ယထာဘူတံ ဉာဏာယ သတ္ထာ ပရိယေသိတဗ္ဗောတိ။ ဧကာဒသမံ။>
      text <သဗ္ဗေသံ စတုသစ္စိကံ ကာတဗ္ဗံ။>
    text <၂-၁၂။ သိက္ခါသုတ္တာဒိပေယျာလဧကာဒသကံ>
      text <၂ ဇရာမရဏံ၊ ဘိက္ခဝေ၊ အဇာနတာ အပဿတာ ယထာဘူတံ ဇရာမရဏေ ယထာဘူတံ ဉာဏာယ သိက္ခါ ကရဏီယာ။>
      text <ပေယျာလော။ စတုသစ္စိကံ ကာတဗ္ဗံ။>
      text <၃ ဇရာမရဏံ၊ ဘိက္ခဝေ၊ အဇာနတာ။ပေ။ ယောဂေါ ကရဏီယော။ပေ။>
      text <၄ ဇရာမရဏံ၊ ဘိက္ခဝေ၊ အဇာနတာ။ပေ။ ဆန္ဒော ကရဏီယော။ပေ။>
      text <၅ ဇရာမရဏံ၊ ဘိက္ခဝေ၊ အဇာနတာ။ပေ။ ဥဿောဠှီ ကရဏီယာ။ပေ။>
      text <၆ ဇရာမရဏံ၊ ဘိက္ခဝေ၊ အဇာနတာ။ပေ။ အပ္ပဋိဝါနီ ကရဏီယာ။ပေ။>
      text <၇ ဇရာမရဏံ၊ ဘိက္ခဝေ၊ အဇာနတာ။ပေ။ အာတပ္ပံ ကရဏီယံ။ပေ။>
      text <၈ ဇရာမရဏံ၊ ဘိက္ခဝေ၊ အဇာနတာ။ပေ။ ဝီရိယံ ကရဏီယံ။ပေ။>
      text <၉ ဇရာမရဏံ၊ ဘိက္ခဝေ၊ အဇာနတာ။ပေ။ သာတစ္စံ ကရဏီယံ။ပေ။>
      text <၁၀ ဇရာမရဏံ၊ ဘိက္ခဝေ၊ အဇာနတာ။ပေ။ သတိ ကရဏီယာ။ပေ။>
      text <၁၁ ဇရာမရဏံ၊ ဘိက္ခဝေ၊ အဇာနတာ။ပေ။ သမ္ပဇညံ ကရဏီယံ။ပေ။>
      text <၁၂ ဇရာမရဏံ၊ ဘိက္ခဝေ၊ အဇာနတာ။ပေ။ အပ္ပမာဒော ကရဏီယော။ပေ။>
      stand <အန္တရပေယျာလော နဝမော။>
      text <တဿုဒ္ဒာနံ>
      stand <သုတ္တန္တာ အန္တရပေယျာလာ နိဋ္ဌိတာ။>
      stand <အန္တရပေယျာလေသု ဥဒ္ဒာနံ သမတ္တံ။>
      stand <နိဒာနသံယုတ္တံ သမတ္တံ။>
