text <౧౬॥ ఞాణవిభఙ్గో>
  text <౧॥ ఏకకమాతికా>
    text <౭౫౧>, <ఏకవిధేన ఞాణవత్థు పఞ్చ విఞ్ఞాణా న హేతూ। అహేతుకా। హేతువిప్పయుత్తా। సప్పచ్చయా। సఙ్ఖతా। అరూపా। లోకియా। సాసవా। సంయోజనియా। గన్థనియా। ఓఘనియా। యోగనియా। నీవరణియా। పరామట్ఠా। ఉపాదానియా। సంకిలేసికా। అబ్యాకతా। సారమ్మణా। అచేతసికా। విపాకా। ఉపాదిన్నుపాదానియా। అసంకిలిట్ఠసంకిలేసికా। న సవితక్కసవిచారా। న అవితక్కవిచారమత్తా। అవితక్కఅవిచారా। న పీతిసహగతా। నేవ దస్సనేన న భావనాయ పహాతబ్బా। నేవ దస్సనేన న భావనాయ పహాతబ్బహేతుకా। నేవాచయగామినాపచయగామినో। నేవసేక్ఖనాసేక్ఖా। పరిత్తా। కామావచరా। న రూపావచరా। న అరూపావచరా। పరియాపన్నా। నో అపరియాపన్నా। అనియతా। అనియ్యానికా।>
    text <ఉప్పన్నవత్థుకా ఉప్పన్నారమ్మణా।>
    text <౩ పురేజాతవత్థుకా పురేజాతారమ్మణా>
    text <౪ అజ్ఝత్తికవత్థుకా బాహిరారమ్మణా>
    text <౫ అసమ్భిన్నవత్థుకా అసమ్భిన్నారమ్మణా>
    text <౬ నానావత్థుకా నానారమ్మణా>
    text <౭ న అఞ్ఞమఞ్ఞస్స గోచరవిసయం పచ్చనుభోన్తి>
    text <౮ న అసమన్నాహారా ఉప్పజ్జన్తి>
    text <౯ న అమనసికారా ఉప్పజ్జన్తి>
    text <౧౦ న అబ్బోకిణ్ణా ఉప్పజ్జన్తి>
    text <౧౧ న అపుబ్బం అచరిమం ఉప్పజ్జన్తి>
    text <౧౨ న అఞ్ఞమఞ్ఞస్స సమనన్తరా ఉప్పజ్జన్తి>
    text <౧౩ పఞ్చ విఞ్ఞాణా అనాభోగా>
    text <౧౪ పఞ్చహి విఞ్ఞాణేహి న కఞ్చి ధమ్మం పటివిజానాతి అఞ్ఞత్ర అభినిపాతమత్తా>
    text <౧౫ పఞ్చన్నం విఞ్ఞాణానం సమనన్తరాపి న కఞ్చి ధమ్మం పటివిజానాతి>
    text <౧౬ పఞ్చహి విఞ్ఞాణేహి న కఞ్చి ఇరియాపథం కప్పేతి>
    text <౧౭ పఞ్చన్నం విఞ్ఞాణానం సమనన్తరాపి న కఞ్చి ఇరియాపథం కప్పేతి>
    text <౧౮ పఞ్చహి విఞ్ఞాణేహి న కాయకమ్మం న వచీకమ్మం పట్ఠపేతి>
    text <౧౯ పఞ్చన్నం విఞ్ఞాణానం సమనన్తరాపి న కాయకమ్మం న వచీకమ్మం పట్ఠపేతి>
    text <౨౦ పఞ్చహి విఞ్ఞాణేహి న కుసలాకుసలం ధమ్మం సమాదియతి>
    text <౨౧ పఞ్చన్నం విఞ్ఞాణానం సమనన్తరాపి న కుసలాకుసలం ధమ్మం సమాదియతి>
    text <౨౨ పఞ్చహి విఞ్ఞాణేహి న సమాపజ్జతి న వుట్ఠాతి>
    text <౨౩ పఞ్చన్నం విఞ్ఞాణానం సమనన్తరాపి న సమాపజ్జతి న వుట్ఠాతి>
    text <౨౪ పఞ్చహి విఞ్ఞాణేహి న చవతి న ఉప్పజ్జతి>
    text <౨౫ పఞ్చన్నం విఞ్ఞాణానం సమనన్తరాపి న చవతి న ఉప్పజ్జతి>
    text <౨౬ పఞ్చహి విఞ్ఞాణేహి న సుపతి న పటిబుజ్ఝతి న సుపినం పస్సతి>
    text <౨౭ పఞ్చన్నం విఞ్ఞాణానం సమనన్తరాపి న సుపతి న పటిబుజ్ఝతి న సుపినం పస్సతి। యాథావకవత్థువిభావనా పఞ్ఞా>
    stand <ఏవం ఏకవిధేన ఞాణవత్థు॥>
  text <౨॥ దుకమాతికా>
    text <౭౫౨>, <దువిధేన ఞాణవత్థు>
    text <౧ లోకియా పఞ్ఞా। లోకుత్తరా పఞ్ఞా>
    text <౨ కేనచి విఞ్ఞేయ్యా పఞ్ఞా। కేనచి న విఞ్ఞేయ్యా పఞ్ఞా>
    text <౩ సాసవా పఞ్ఞా। అనాసవా పఞ్ఞా>
    text <౪ ఆసవవిప్పయుత్తా సాసవా పఞ్ఞా। ఆసవవిప్పయుత్తా అనాసవా పఞ్ఞా>
    text <౫ సంయోజనియా పఞ్ఞా। అసంయోజనియా పఞ్ఞా>
    text <౬ సంయోజనవిప్పయుత్తా సంయోజనియా పఞ్ఞా। సంయోజనవిప్పయుత్తా అసంయోజనియా పఞ్ఞా>
    text <౭ గన్థనియా పఞ్ఞా। అగన్థనియా పఞ్ఞా>
    text <౮ గన్థవిప్పయుత్తా గన్థనియా పఞ్ఞా। గన్థవిప్పయుత్తా అగన్థనియా పఞ్ఞా>
    text <౯ ఓఘనియా పఞ్ఞా। అనోఘనియా పఞ్ఞా>
    text <౧౦ ఓఘవిప్పయుత్తా ఓఘనియా పఞ్ఞా। ఓఘవిప్పయుత్తా అనోఘనియా పఞ్ఞా>
    text <౧౧ యోగనియా పఞ్ఞా। అయోగనియా పఞ్ఞా>
    text <౧౨ యోగవిప్పయుత్తా యోగనియా పఞ్ఞా। యోగవిప్పయుత్తా అయోగనియా పఞ్ఞా>
    text <౧౩ నీవరణియా పఞ్ఞా। అనీవరణియా పఞ్ఞా>
    text <౧౪ నీవరణవిప్పయుత్తా నీవరణియా పఞ్ఞా। నీవరణవిప్పయుత్తా అనీవరణియా పఞ్ఞా>
    text <౧౫ పరామట్ఠా పఞ్ఞా। అపరామట్ఠా పఞ్ఞా>
    text <౧౬ పరామాసవిప్పయుత్తా పరామట్ఠా పఞ్ఞా। పరామాసవిప్పయుత్తా అపరామట్ఠా పఞ్ఞా>
    text <౧౭ ఉపాదిన్నా పఞ్ఞా। అనుపాదిన్నా పఞ్ఞా>
    text <౧౮ ఉపాదానియా పఞ్ఞా। అనుపాదానియా పఞ్ఞా>
    text <౧౯ ఉపాదానవిప్పయుత్తా ఉపాదానియా పఞ్ఞా। ఉపాదానవిప్పయుత్తా అనుపాదానియా పఞ్ఞా>
    text <౨౦ సంకిలేసికా పఞ్ఞా। అసంకిలేసికా పఞ్ఞా>
    text <౨౧ కిలేసవిప్పయుత్తా సంకిలేసికా పఞ్ఞా। కిలేసవిప్పయుత్తా అసంకిలేసికా పఞ్ఞా>
    text <౨౨ సవితక్కా పఞ్ఞా। అవితక్కా పఞ్ఞా>
    text <౨౩ సవిచారా పఞ్ఞా। అవిచారా పఞ్ఞా>
    text <౨౪ సప్పీతికా పఞ్ఞా। అప్పీతికా పఞ్ఞా>
    text <౨౫ పీతిసహగతా పఞ్ఞా। న పీతిసహగతా పఞ్ఞా>
    text <౨౬ సుఖసహగతా పఞ్ఞా। న సుఖసహగతా పఞ్ఞా>
    text <౨౭ ఉపేక్ఖాసహగతా పఞ్ఞా। న ఉపేక్ఖాసహగతా పఞ్ఞా>
    text <౨౮ కామావచరా పఞ్ఞా। న కామావచరా పఞ్ఞా>
    text <౨౯ రూపావచరా పఞ్ఞా। న రూపావచరా పఞ్ఞా>
    text <౩౦ అరూపావచరా పఞ్ఞా। న అరూపావచరా పఞ్ఞా>
    text <౩౧ పరియాపన్నా పఞ్ఞా। అపరియాపన్నా పఞ్ఞా>
    text <౩౨ నియ్యానికా పఞ్ఞా। అనియ్యానికా పఞ్ఞా>
    text <౩౩ నియతా పఞ్ఞా। అనియతా పఞ్ఞా>
    text <౩౪ సఉత్తరా పఞ్ఞా। అనుత్తరా పఞ్ఞా>
    text <౩౫ అత్థజాపికా పఞ్ఞా। జాపితత్థా పఞ్ఞా>
    stand <ఏవం దువిధేన ఞాణవత్థు॥>
  text <౩॥ తికమాతికా>
    text <౭౫౩>, <తివిధేన ఞాణవత్థు>
    text <౧ చిన్తామయా పఞ్ఞా। సుతమయా పఞ్ఞా। భావనామయా పఞ్ఞా>
    text <౨ దానమయా పఞ్ఞా। సీలమయా పఞ్ఞా। భావనామయా పఞ్ఞా>
    text <౩ అధిసీలే పఞ్ఞా। అధిచిత్తే పఞ్ఞా। అధిపఞ్ఞాయ పఞ్ఞా>
    text <౪ ఆయకోసల్లం। అపాయకోసల్లం। ఉపాయకోసల్లం>
    text <౫ విపాకా పఞ్ఞా। విపాకధమ్మధమ్మా పఞ్ఞా। నేవవిపాకనవిపాకధమ్మధమ్మా పఞ్ఞా>
    text <౬ ఉపాదిన్నుపాదానియా పఞ్ఞా। అనుపాదిన్నుపాదానియా పఞ్ఞా। అనుపాదిన్నఅనుపాదానియా పఞ్ఞా>
    text <౭ సవితక్కసవిచారా పఞ్ఞా। అవితక్కవిచారమత్తా పఞ్ఞా। అవితక్కఅవిచారా పఞ్ఞా>
    text <౮ పీతిసహగతా పఞ్ఞా। సుఖసహగతా పఞ్ఞా। ఉపేక్ఖాసహగతా పఞ్ఞా>
    text <౯ ఆచయగామినీ పఞ్ఞా। అపచయగామినీ పఞ్ఞా। నేవాచయగామినాపచయగామినీ పఞ్ఞా>
    text <౧౦ సేక్ఖా పఞ్ఞా। అసేక్ఖా పఞ్ఞా। నేవసేక్ఖనాసేక్ఖా పఞ్ఞా>
    text <౧౧ పరిత్తా పఞ్ఞా। మహగ్గతా పఞ్ఞా। అప్పమాణా పఞ్ఞా>
    text <౧౨ పరిత్తారమ్మణా పఞ్ఞా। మహగ్గతారమ్మణా పఞ్ఞా। అప్పమాణారమ్మణా పఞ్ఞా>
    text <౧౩ మగ్గారమ్మణా పఞ్ఞా। మగ్గహేతుకా పఞ్ఞా। మగ్గాధిపతినీ పఞ్ఞా>
    text <౧౪ ఉప్పన్నా పఞ్ఞా। అనుప్పన్నా పఞ్ఞా। ఉప్పాదినీ పఞ్ఞా>
    text <౧౫ అతీతా పఞ్ఞా। అనాగతా పఞ్ఞా। పచ్చుప్పన్నా పఞ్ఞా>
    text <౧౬ అతీతారమ్మణా పఞ్ఞా। అనాగతారమ్మణా పఞ్ఞా। పచ్చుప్పన్నారమ్మణా పఞ్ఞా>
    text <౧౭ అజ్ఝత్తా పఞ్ఞా। బహిద్ధా పఞ్ఞా। అజ్ఝత్తబహిద్ధా పఞ్ఞా>
    text <౧౮ అజ్ఝత్తారమ్మణా పఞ్ఞా। బహిద్ధారమ్మణా పఞ్ఞా। అజ్ఝత్తబహిద్ధారమ్మణా పఞ్ఞా>
    text <౧౯ సవితక్కసవిచారా పఞ్ఞా అత్థి విపాకా। అత్థి విపాకధమ్మధమ్మా। అత్థి నేవవిపాకనవిపాకధమ్మధమ్మా>
    text <౨౦ అత్థి ఉపాదిన్నుపాదానియా। అత్థి అనుపాదిన్నుపాదానియా। అత్థి అనుపాదిన్నఅనుపాదానియా>
    text <౨౧ అత్థి పీతిసహగతా। అత్థి సుఖసహగతా। అత్థి ఉపేక్ఖాసహగతా>
    text <౨౨ అత్థి ఆచయగామినీ। అత్థి అపచయగామినీ। అత్థి నేవాచయగామినాపచయగామినీ>
    text <౨౩ అత్థి సేక్ఖా। అత్థి అసేక్ఖా। అత్థి నేవసేక్ఖనాసేక్ఖా>
    text <౨౪ అత్థి పరిత్తా। అత్థి మహగ్గతా। అత్థి అప్పమాణా>
    text <౨౫ అత్థి పరిత్తారమ్మణా। అత్థి మహగ్గతారమ్మణా। అత్థి అప్పమాణారమ్మణా>
    text <౨౬ అత్థి మగ్గారమ్మణా। అత్థి మగ్గహేతుకా। అత్థి మగ్గాధిపతినీ>
    text <౨౭ అత్థి ఉప్పన్నా। అత్థి అనుప్పన్నా। అత్థి ఉప్పాదినీ>
    text <౨౮ అత్థి అతీతా। అత్థి అనాగతా। అత్థి పచ్చుప్పన్నా>
    text <౨౯ అత్థి అతీతారమ్మణా। అత్థి అనాగతారమ్మణా। అత్థి పచ్చుప్పన్నారమ్మణా>
    text <౩౦ అత్థి అజ్ఝత్తా। అత్థి బహిద్ధా। అత్థి అజ్ఝత్తబహిద్ధా>
    text <౩౧ అత్థి అజ్ఝత్తారమ్మణా। అత్థి బహిద్ధారమ్మణా। అత్థి అజ్ఝత్తబహిద్ధారమ్మణా>
    text <౩౨ అవితక్కవిచారమత్తా పఞ్ఞా అత్థి విపాకా। అత్థి విపాకధమ్మధమ్మా। అత్థి నేవవిపాకనవిపాకధమ్మధమ్మా>
    text <౩౩ అత్థి ఉపాదిన్నుపాదానియా। అత్థి అనుపాదిన్నుపాదానియా। అత్థి అనుపాదిన్నఅనుపాదానియా>
    text <౩౪ అత్థి ఆచయగామినీ। అత్థి అపచయగామినీ। అత్థి నేవాచయగామినాపచయగామినీ>
    text <౩౫ అత్థి సేక్ఖా। అత్థి అసేక్ఖా। అత్థి నేవసేక్ఖనాసేక్ఖా>
    text <౩౬ అత్థి ఉప్పన్నా। అత్థి అనుప్పన్నా। అత్థి ఉప్పాదినీ>
    text <౩౭ అత్థి అతీతా। అత్థి అనాగతా। అత్థి పచ్చుప్పన్నా>
    text <౩౮ అత్థి అజ్ఝత్తా। అత్థి బహిద్ధా। అత్థి అజ్ఝత్తబహిద్ధా>
    text <౩౯ అవితక్కఅవిచారా పఞ్ఞా అత్థి విపాకా। అత్థి విపాకధమ్మధమ్మా। అత్థి నేవవిపాకనవిపాకధమ్మధమ్మా>
    text <౪౦ అత్థి ఉపాదిన్నుపాదానియా। అత్థి అనుప్పాదిన్నుపాదానియా। అత్థి అనుప్పాదిన్నఅనుపాదానియా>
    text <౪౧ అత్థి పీతిసహగతా। అత్థి సుఖసహగతా। అత్థి ఉపేక్ఖాసహగతా>
    text <౪౨ అత్థి ఆచయగామినీ। అత్థి అపచయగామినీ। అత్థి నేవాచయగామినాపచయగామినీ>
    text <౪౩ అత్థి సేక్ఖా। అత్థి అసేక్ఖా। అత్థి నేవసేక్ఖనాసేక్ఖా>
    text <౪౪ అత్థి పరిత్తారమ్మణా। అత్థి మహగ్గతారమ్మణా। అత్థి అప్పమాణారమ్మణా>
    text <౪౫ అత్థి మగ్గారమ్మణా। అత్థి మగ్గహేతుకా। అత్థి మగ్గాధిపతినీ>
    text <౪౬ అత్థి ఉప్పన్నా। అత్థి అనుప్పన్నా। అత్థి ఉప్పాదినీ>
    text <౪౭ అత్థి అతీతా। అత్థి అనాగతా। అత్థి పచ్చుప్పన్నా>
    text <౪౮ అత్థి అతీతారమ్మణా। అత్థి అనాగతారమ్మణా। అత్థి పచ్చుప్పన్నారమ్మణా>
    text <౪౯ అత్థి అజ్ఝత్తా। అత్థి బహిద్ధా। అత్థి అజ్ఝత్తబహిద్ధా>
    text <౫౦ అత్థి అజ్ఝత్తారమ్మణా। అత్థి బహిద్ధారమ్మణా। అత్థి అజ్ఝత్తబహిద్ధారమ్మణా>
    text <౫౧ పీతిసహగతా పఞ్ఞా సుఖసహగతా పఞ్ఞా అత్థి విపాకా। అత్థి విపాకధమ్మధమ్మా। అత్థి నేవవిపాకనవిపాకధమ్మధమ్మా>
    text <౫౨ అత్థి ఉపాదిన్నుపాదానియా। అత్థి అనుపాదిన్నుపాదానియా। అత్థి అనుపాదిన్నఅనుపాదానియా>
    text <౫౩ అత్థి సవితక్కసవిచారా। అత్థి అవితక్కవిచారమత్తా। అత్థి అవితక్కఅవిచారా>
    text <౫౪ అత్థి ఆచయగామినీ। అత్థి అపచయగామినీ। అత్థి నేవాచయగామినాపచయగామినీ>
    text <౫౫ అత్థి సేక్ఖా। అత్థి అసేక్ఖా। అత్థి నేవసేక్ఖనాసేక్ఖా>
    text <౫౬ అత్థి పరిత్తా। అత్థి మహగ్గతా। అత్థి అప్పమాణా>
    text <౫౭ అత్థి పరిత్తారమ్మణా। అత్థి మహగ్గతారమ్మణా। అత్థి అప్పమాణారమ్మణా>
    text <౫౮ అత్థి మగ్గారమ్మణా। అత్థి మగ్గహేతుకా। అత్థి మగ్గాధిపతినీ>
    text <౫౯ అత్థి ఉప్పన్నా। అత్థి అనుప్పన్నా। అత్థి ఉప్పాదినీ>
    text <౬౦ అత్థి అతీతా। అత్థి అనాగతా। అత్థి పచ్చుప్పన్నా>
    text <౬౧ అత్థి అతీతారమ్మణా। అత్థి అనాగతారమ్మణా। అత్థి పచ్చుప్పన్నారమ్మణా>
    text <౬౨ అత్థి అజ్ఝతా। అత్థి బహిద్ధా। అత్థి అజ్ఝత్తబహిద్ధా>
    text <౬౩ అత్థి అజ్ఝత్తారమ్మణా। అత్థి బహిద్ధారమ్మణా। అత్థి అజ్ఝత్తబహిద్ధారమ్మణా>
    text <౬౪ ఉపేక్ఖాసహగతా పఞ్ఞా అత్థి విపాకా। అత్థి విపాకధమ్మధమ్మా। అత్థి నేవవిపాకనవిపాకధమ్మధమ్మా>
    text <౬౫ అత్థి ఉపాదిన్నుపాదానియా। అత్థి అనుపాదిన్నుపాదానియా। అత్థి అనుపాదిన్నఅనుపాదానియా>
    text <౬౬ అత్థి ఆచయగామినీ। అత్థి అపచయగామినీ। అత్థి నేవాచయగామినాపచయగామినీ>
    text <౬౭ అత్థి సేక్ఖా। అత్థి అసేక్ఖా। అత్థి నేవసేక్ఖనాసేక్ఖా>
    text <౬౮ అత్థి పరిత్తా। అత్థి మహగ్గతా। అత్థి అప్పమాణా>
    text <౬౯ అత్థి పరిత్తారమ్మణా। అత్థి మహగ్గతారమ్మణా। అత్థి అప్పమాణారమ్మణా>
    text <౭౦ అత్థి మగ్గారమ్మణా। అత్థి మగ్గహేతుకా। అత్థి మగ్గాధిపతినీ>
    text <౭౧ అత్థి ఉప్పన్నా। అత్థి అనుప్పన్నా। అత్థి ఉప్పాదినీ>
    text <౭౨ అత్థి అతీతా। అత్థి అనాగతా। అత్థి పచ్చుప్పన్నా>
    text <౭౩ అత్థి అతీతారమ్మణా। అత్థి అనాగతారమ్మణా। అత్థి పచ్చుప్పన్నారమ్మణా>
    text <౭౪ అత్థి అజ్ఝత్తా। అత్థి బహిద్ధా। అత్థి అజ్ఝత్తబహిద్ధా>
    text <౭౫ అత్థి అజ్ఝత్తారమ్మణా। అత్థి బహిద్ధారమ్మణా। అత్థి అజ్ఝత్తబహిద్ధారమ్మణా>
    stand <ఏవం తివిధేన ఞాణవత్థు॥>
  text <౪॥ చతుక్కమాతికా>
    text <౭౫౪>, <చతుబ్బిధేన ఞాణవత్థు>
    text <౧ కమ్మస్సకతఞాణం। సచ్చానులోమికం ఞాణం। మగ్గసమఙ్గిస్స ఞాణం। ఫలసమఙ్గిస్స ఞాణం>
    text <౨ దుక్ఖే ఞాణం। దుక్ఖసముదయే ఞాణం। దుక్ఖనిరోధే ఞాణం। దుక్ఖనిరోధగామినియా పటిపదాయ ఞాణం>
    text <౩ కామావచరా పఞ్ఞా। రూపావచరా పఞ్ఞా। అరూపావచరా పఞ్ఞా। అపరియాపన్నా పఞ్ఞా>
    text <౪ ధమ్మే ఞాణం। అన్వయే ఞాణం। పరియే ఞాణం। సమ్ముతిఞాణం>
    text <౫ అత్థి పఞ్ఞా ఆచయాయ నో అపచయాయ। అత్థి పఞ్ఞా అపచయాయ నో ఆచయాయ। అత్థి పఞ్ఞా ఆచయాయ చేవ అపచయాయ చ। అత్థి పఞ్ఞా నేవాచయాయ నో అపచయాయ>
    text <౬ అత్థి పఞ్ఞా నిబ్బిదాయ నో పటివేధాయ। అత్థి పఞ్ఞా పటివేధాయ నో నిబ్బిదాయ। అత్థి పఞ్ఞా నిబ్బిదాయ చేవ పటివేధాయ చ। అత్థి పఞ్ఞా నేవ నిబ్బిదాయ నో పటివేధాయ>
    text <౭ హానభాగినీ పఞ్ఞా। ఠితిభాగినీ పఞ్ఞా। విసేసభాగినీ పఞ్ఞా। నిబ్బేధభాగినీ పఞ్ఞా>
    text <౮ చతస్సో పటిసమ్భిదా>
    text <౯ చతస్సో పటిపదా>
    text <౧౦ చత్తారి ఆరమ్మణాని>
    text <౧౧ జరామరణే ఞాణం। జరామరణసముదయే ఞాణం। జరామరణనిరోధే ఞాణం। జరామరణనిరోధగామినియా పటిపదాయ ఞాణం>
    text <౧౨-౨౧ జాతియా ఞాణం…పే॰… భవే ఞాణం…పే॰… ఉపాదానే ఞాణం…పే॰… తణ్హాయ ఞాణం…పే॰… వేదనాయ ఞాణం…పే॰… ఫస్సే ఞాణం…పే॰… సళాయతనే ఞాణం…పే॰… నామరూపే ఞాణం…పే॰… విఞ్ఞాణే ఞాణం…పే॰… సఙ్ఖారేసు ఞాణం। సఙ్ఖారసముదయే ఞాణం। సఙ్ఖారనిరోధే ఞాణం। సఙ్ఖారనిరోధగామినియా పటిపదాయ ఞాణం॥ ఏవం చతుబ్బిధేన ఞాణవత్థు॥>
  text <౫॥ పఞ్చకమాతికా>
    text <౭౫౫>, <పఞ్చవిధేన ఞాణవత్థు>
    text <౧ పఞ్చఙ్గికో సమ్మాసమాధి ౨ పఞ్చఞాణికో సమ్మాసమాధి>
    text <ఏవం పఞ్చవిధేన ఞాణవత్థు॥>
  text <౬॥ ఛక్కమాతికా>
    text <౭౫౬>, <ఛబ్బిధేన ఞాణవత్థు>
    text <౧ ఛసు అభిఞ్ఞాసు పఞ్ఞా>
    text <ఏవం ఛబ్బిధేన ఞాణవత్థు॥>
  text <౭॥ సత్తకమాతికా>
    text <౭౫౭>, <సత్తవిధేన ఞాణవత్థు>
    text <౧ సత్తసత్తతి ఞాణవత్థూని>
    text <ఏవం సత్తవిధేన ఞాణవత్థు॥>
  text <౮॥ అట్ఠకమాతికా>
    text <౭౫౮>, <అట్ఠవిధేన ఞాణవత్థు>
    text <౧ చతూసు మగ్గేసు। చతూసు ఫలేసు పఞ్ఞా>
    text <ఏవం అట్ఠవిధేన ఞాణవత్థు॥>
  text <౯॥ నవకమాతికా>
    text <౭౫౯>, <నవవిధేన ఞాణవత్థు>
    text <౧ నవసు అనుపుబ్బవిహారసమాపత్తీసు పఞ్ఞా>
    text <ఏవం నవవిధేన ఞాణవత్థు॥>
  text <౧౦॥ దసకమాతికా>
    text <౭౬౦>, <దసవిధేన ఞాణవత్థు దస తథాగతస్స తథాగతబలాని యేహి బలేహి సమన్నాగతో తథాగతో ఆసభం ఠానం పటిజానాతి। పరిసాసు సీహనాదం నదతి। బ్రహ్మచక్కం పవత్తేతి॥ కతమాని దస॥>
    text <౧ ఇధ తథాగతో ఠానఞ్చ ఠానతో అట్ఠానఞ్చ అట్ఠానతో యథాభూతం పజానాతి॥ యమ్పి తథాగతో ఠానఞ్చ ఠానతో అట్ఠానఞ్చ అట్ఠానతో యథాభూతం పజానాతి। ఇదమ్పి తథాగతస్స తథాగతబలం హోతి। యం బలం ఆగమ్మ తథాగతో ఆసభం ఠానం పటిజానాతి। పరిసాసు సీహనాదం నదతి। బ్రహ్మచక్కం పవత్తేతి॥>
    text <౨ పున చపరం తథాగతో అతీతానాగతపచ్చుప్పన్నానం కమ్మసమాదానానం ఠానసో హేతుసో విపాకం యథాభూతం పజానాతి॥ యమ్పి తథాగతో అతీతానాగతపచ్చుప్పన్నానం కమ్మసమాదానానం ఠానసో హేతుసో విపాకం యథాభూతం పజానాతి। ఇదమ్పి తథాగతస్స తథాగతబలం హోతి। యం బలం ఆగమ్మ తథాగతో ఆసభం ఠానం పటిజానాతి। పరిసాసు సీహనాదం నదతి। బ్రహ్మచక్కం పవత్తేతి॥>
    text <౩ పున చపరం తథాగతో సబ్బత్థగామినిం పటిపదం యథాభూతం పజానాతి॥ యమ్పి తథాగతో సబ్బత్థగామినిం పటిపదం యథాభూతం పజానాతి। ఇదమ్పి తథాగతస్స తథాగతబలం హోతి। యం బలం ఆగమ్మ తథాగతో ఆసభం ఠానం పటిజానాతి। పరిసాసు సీహనాదం నదతి। బ్రహ్మచక్కం పవత్తేతి॥>
    text <౪ పున చపరం తథాగతో అనేకధాతు నానాధాతులోకం యథాభూతం పజానాతి॥ యమ్పి తథాగతో అనేకధాతు నానాధాతులోకం యథాభూతం పజానాతి। ఇదమ్పి తథాగతస్స తథాగతబలం హోతి। యం బలం ఆగమ్మ తథాగతో ఆసభం ఠానం పటిజానాతి। పరిసాసు సీహనాదం నదతి। బ్రహ్మచక్కం పవత్తేతి॥>
    text <౫ పున చపరం తథాగతో సత్తానం నానాధిముత్తికతం యథాభూతం పజానాతి॥ యమ్పి తథాగతో సత్తానం నానాధిముత్తికతం యథాభూతం పజానాతి। ఇదమ్పి తథాగతస్స తథాగతబలం హోతి। యం బలం ఆగమ్మ తథాగతో ఆసభం ఠానం పటిజానాతి। పరిసాసు సీహనాదం నదతి। బ్రహ్మచక్కం పవత్తేతి॥>
    text <౬ పున చపరం తథాగతో పరసత్తానం పరపుగ్గలానం ఇన్ద్రియపరోపరియత్తం యథాభూతం పజానాతి॥ యమ్పి తథాగతో పరసత్తానం పరపుగ్గలానం ఇన్ద్రియపరోపరియత్తం యథాభూతం పజానాతి। ఇదమ్పి తథాగతస్స తథాగతబలం హోతి। యం బలం ఆగమ్మ తథాగతో ఆసభం ఠానం పటిజానాతి। పరిసాసు సీహనాదం నదతి। బ్రహ్మచక్కం పవత్తేతి॥>
    text <౭ పున చపరం తథాగతో ఝానవిమోక్ఖసమాధిసమాపత్తీనం సంకిలేసం వోదానం వుట్ఠానం యథాభూతం పజానాతి॥ యమ్పి తథాగతో ఝానవిమోక్ఖసమాధిసమాపత్తీనం సంకిలేసం వోదానం వుట్ఠానం యథాభూతం పజానాతి। ఇదమ్పి తథాగతస్స తథాగతబలం హోతి। యం బలం ఆగమ్మ తథాగతో ఆసభం ఠానం పటిజానాతి। పరిసాసు సీహనాదం నదతి। బ్రహ్మచక్కం పవత్తేతి॥>
    text <౮ పున చపరం తథాగతో పుబ్బేనివాసానుస్సతిం యథాభూతం పజానాతి॥ యమ్పి తథాగతో పుబ్బేనివాసానుస్సతిం యథాభూతం పజానాతి। ఇదమ్పి తథాగతస్స తథాగతబలం హోతి। యం బలం ఆగమ్మ తథాగతో ఆసభం ఠానం పటిజానాతి। పరిసాసు సీహనాదం నదతి। బ్రహ్మచక్కం పవత్తేతి॥>
    text <౯ పున చపరం తథాగతో సత్తానం చుతూపపాతం యథాభూతం పజానాతి॥ యమ్పి తథాగతో సత్తానం చుతూపపాతం యథాభూతం పజానాతి। ఇదమ్పి తథాగతస్స తథాగతబలం హోతి। యం బలం ఆగమ్మ తథాగతో ఆసభం ఠానం పటిజానాతి। పరిసాసు సీహనాదం నదతి। బ్రహ్మచక్కం పవత్తేతి॥>
    text <౧౦ పున చపరం తథాగతో ఆసవానం ఖయం యథాభూతం పజానాతి॥ యమ్పి తథాగతో ఆసవానం ఖయం యథాభూతం పజానాతి। ఇదమ్పి తథాగతస్స తథాగతబలం హోతి। యం బలం ఆగమ్మ తథాగతో ఆసభం ఠానం పటిజానాతి। పరిసాసు సీహనాదం నదతి। బ్రహ్మచక్కం పవత్తేతి॥ ఇమాని దస తథాగతస్స తథాగతబలాని। యేహి బలేహి సమన్నాగతో తథాగతో ఆసభం ఠానం పటిజానాతి। పరిసాసు సీహనాదం నదతి। బ్రహ్మచక్కం పవత్తేతి॥>
    stand <ఏవం దసవిధేన ఞాణవత్థు॥>
  text <మాతికా>
    text <౧॥ ఏకకనిద్దేసో>
      text <౭౬౧>, <పఞ్చ విఞ్ఞాణా న హేతుమేవ। అహేతుకమేవ। హేతువిప్పయుత్తమేవ। సప్పచ్చయమేవ। సఙ్ఖతమేవ। అరూపమేవ। లోకియమేవ। సాసవమేవ। సంయోజనియమేవ। గన్థనియమేవ। ఓఘనియమేవ। యోగనియమేవ। నీవరణియమేవ। పరామట్ఠమేవ। ఉపాదానియమేవ। సంకిలేసికమేవ। అబ్యాకతమేవ। సారమ్మణమేవ। అచేతసికమేవ। విపాకమేవ। ఉపాదిన్నుపాదానియమేవ। అసంకిలిట్ఠసంకిలేసికమేవ। న సవితక్కసవిచారమేవ। న అవితక్కవిచారమత్తమేవ। అవితక్కఅవిచారమేవ। న పీతిసహగతమేవ। నేవ దస్సనేన న భావనాయ పహాతబ్బమేవ। నేవ దస్సనేన న భావనాయ పహాతబ్బహేతుకమేవ। నేవాచయగామినాపచయగామిమేవ। నేవసేక్ఖనాసేక్ఖమేవ। పరిత్తమేవ। కామావచరమేవ। న రూపావచరమేవ। న అరూపావచరమేవ। పరియాపన్నమేవ। నో అపరియాపన్నమేవ। అనియతమేవ। అనియ్యానికమేవ। ఉప్పన్నం మనోవిఞ్ఞాణవిఞ్ఞేయ్యమేవ। అనిచ్చమేవ। జరాభిభూతమేవ॥>
      text <౭౬౨>, <పఞ్చ విఞ్ఞాణా ఉప్పన్నవత్థుకా। ఉప్పన్నారమ్మణాతి ఉప్పన్నస్మిం వత్థుస్మిం ఉప్పన్నే ఆరమ్మణే ఉప్పజ్జన్తి॥>
      text <పురేజాతవత్థుకా। పురేజాతారమ్మణాతి పురేజాతస్మిం వత్థుస్మిం పురేజాతే ఆరమ్మణే ఉప్పజ్జన్తి॥>
      text <అజ్ఝత్తికవత్థుకా। బాహిరారమ్మణాతి పఞ్చన్నం విఞ్ఞాణానం వత్థు అజ్ఝత్తికా ఆరమ్మణా బాహిరా॥>
      text <అసమ్భిన్నవత్థుకా। అసమ్భిన్నారమ్మణాతి అసమ్భిన్నస్మిం వత్థుస్మిం అసమ్భిన్నే ఆరమ్మణే ఉప్పజ్జన్తి॥>
      text <నానావత్థుకా। నానారమ్మణాతి అఞ్ఞం చక్ఖువిఞ్ఞాణస్స వత్థు చ ఆరమ్మణఞ్చ। అఞ్ఞం సోతవిఞ్ఞాణస్స వత్థు చ ఆరమ్మణఞ్చ। అఞ్ఞం ఘానవిఞ్ఞాణస్స వత్థు చ ఆరమ్మణఞ్చ। అఞ్ఞం జివ్హావిఞ్ఞాణస్స వత్థు చ ఆరమ్మణఞ్చ। అఞ్ఞం కాయవిఞ్ఞాణస్స వత్థు చ ఆరమ్మణఞ్చ॥>
      text <౭౬౩>, <న అఞ్ఞమఞ్ఞస్స గోచరవిసయం పచ్చనుభోన్తీతి చక్ఖువిఞ్ఞాణస్స గోచరవిసయం సోతవిఞ్ఞాణం న పచ్చనుభోతి। సోతవిఞ్ఞాణస్స గోచరవిసయమ్పి చక్ఖువిఞ్ఞాణం న పచ్చనుభోతి॥ చక్ఖువిఞ్ఞాణస్స గోచరవిసయం ఘానవిఞ్ఞాణం న పచ్చనుభోతి। ఘానవిఞ్ఞాణస్స గోచరవిసయమ్పి చక్ఖువిఞ్ఞాణం న పచ్చనుభోతి॥ చక్ఖువిఞ్ఞాణస్స గోచరవిసయం జివ్హావిఞ్ఞాణం న పచ్చనుభోతి। జివ్హావిఞ్ఞాణస్స గోచరవిసయమ్పి చక్ఖువిఞ్ఞాణం న పచ్చనుభోతి॥ చక్ఖువిఞ్ఞాణస్స గోచరవిసయం కాయవిఞ్ఞాణం న పచ్చనుభోతి। కాయవిఞ్ఞాణస్స గోచరవిసయమ్పి చక్ఖువిఞ్ఞాణం న పచ్చనుభోతి॥ సోతవిఞ్ఞాణస్స…పే॰… ఘానవిఞ్ఞాణస్స…పే॰… జివ్హావిఞ్ఞాణస్స…పే॰… కాయవిఞ్ఞాణస్స గోచరవిసయం చక్ఖువిఞ్ఞాణం న పచ్చనుభోతి। చక్ఖువిఞ్ఞాణస్స గోచరవిసయమ్పి కాయవిఞ్ఞాణం న పచ్చనుభోతి॥ కాయవిఞ్ఞాణస్స గోచరవిసయం సోతవిఞ్ఞాణం న పచ్చనుభోతి। సోతవిఞ్ఞాణస్స గోచరవిసయమ్పి కాయవిఞ్ఞాణం న పచ్చనుభోతి॥ కాయవిఞ్ఞాణస్స గోచరవిసయం ఘానవిఞ్ఞాణం న పచ్చనుభోతి। ఘానవిఞ్ఞాణస్స గోచరవిసయమ్పి కాయవిఞ్ఞాణం న పచ్చనుభోతి॥ కాయవిఞ్ఞాణస్స గోచరవిసయం జివ్హావిఞ్ఞాణం న పచ్చనుభోతి। జివ్హావిఞ్ఞాణస్స గోచరవిసయమ్పి కాయవిఞ్ఞాణం న పచ్చనుభోతి॥>
      text <౭౬౪>, <న అసమన్నాహారా ఉప్పజ్జన్తీతి సమన్నాహరన్తస్స ఉప్పజ్జన్తి॥>
      text <న అమనసికారా ఉప్పజ్జన్తీతి మనసికరోన్తస్స ఉప్పజ్జన్తి॥>
      text <న అబ్బోకిణ్ణా ఉప్పజ్జన్తీతి న పటిపాటియా ఉప్పజ్జన్తి॥>
      text <న అపుబ్బం అచరిమం ఉప్పజ్జన్తీతి న ఏకక్ఖణే ఉప్పజ్జన్తి॥>
      text <౭౬౫>, <న అఞ్ఞమఞ్ఞస్స సమనన్తరా ఉప్పజ్జన్తీతి చక్ఖువిఞ్ఞాణస్స ఉప్పన్నసమనన్తరా సోతవిఞ్ఞాణం న ఉప్పజ్జతి। సోతవిఞ్ఞాణస్స ఉప్పన్నసమనన్తరాపి చక్ఖువిఞ్ఞాణం న ఉప్పజ్జతి॥ చక్ఖువిఞ్ఞాణస్స ఉప్పన్నసమనన్తరా ఘానవిఞ్ఞాణం న ఉప్పజ్జతి। ఘానవిఞ్ఞాణస్స ఉప్పన్నసమనన్తరాపి చక్ఖువిఞ్ఞాణం న ఉప్పజ్జతి॥ చక్ఖువిఞ్ఞాణస్స ఉప్పన్నసమనన్తరా జివ్హావిఞ్ఞాణం న ఉప్పజ్జతి। జివ్హావిఞ్ఞాణస్స ఉప్పన్నసమనన్తరాపి చక్ఖువిఞ్ఞాణం న ఉప్పజ్జతి॥ చక్ఖువిఞ్ఞాణస్స ఉప్పన్నసమనన్తరా కాయవిఞ్ఞాణం న ఉప్పజ్జతి। కాయవిఞ్ఞాణస్స ఉప్పన్నసమనన్తరాపి చక్ఖువిఞ్ఞాణం న ఉప్పజ్జతి॥ సోతవిఞ్ఞాణస్స…పే॰… ఘానవిఞ్ఞాణస్స…పే॰… జివ్హావిఞ్ఞాణస్స…పే॰… కాయవిఞ్ఞాణస్స ఉప్పన్నసమనన్తరా చక్ఖువిఞ్ఞాణం న ఉప్పజ్జతి। చక్ఖువిఞ్ఞాణస్స ఉప్పన్నసమనన్తరాపి కాయవిఞ్ఞాణం న ఉప్పజ్జతి॥ కాయవిఞ్ఞాణస్స ఉప్పన్నసమనన్తరా సోతవిఞ్ఞాణం న ఉప్పజ్జతి। సోతవిఞ్ఞాణస్స ఉప్పన్నసమనన్తరాపి కాయవిఞ్ఞాణం న ఉప్పజ్జతి॥ కాయవిఞ్ఞాణస్స ఉప్పన్నసమనన్తరా ఘానవిఞ్ఞాణం న ఉప్పజ్జతి। ఘానవిఞ్ఞాణస్స ఉప్పన్నసమనన్తరాపి కాయవిఞ్ఞాణం న ఉప్పజ్జతి॥ కాయవిఞ్ఞాణస్స ఉప్పన్నసమనన్తరా జివ్హావిఞ్ఞాణం న ఉప్పజ్జతి। జివ్హావిఞ్ఞాణస్స ఉప్పన్నసమనన్తరాపి కాయవిఞ్ఞాణం న ఉప్పజ్జతి॥>
      text <౭౬౬>, <పఞ్చ విఞ్ఞాణా అనాభోగాతి పఞ్చన్నం విఞ్ఞాణానం నత్థి ఆవట్టనా వా ఆభోగో వా సమన్నాహారో వా మనసికారో వా॥>
      text <పఞ్చహి విఞ్ఞాణేహి న కఞ్చి ధమ్మం పటివిజానాతీతి పఞ్చహి విఞ్ఞాణేహి న కఞ్చి ధమ్మం పటివిజానాతి॥>
      text <అఞ్ఞత్ర అభినిపాతమత్తాతి అఞ్ఞత్ర ఆపాతమత్తా॥>
      text <పఞ్చన్నం విఞ్ఞాణానం సమనన్తరాపి న కఞ్చి ధమ్మం పటివిజానాతీతి పఞ్చన్నం విఞ్ఞాణానం సమనన్తరా మనోధాతుయాపి న కఞ్చి ధమ్మం పటివిజానాతి॥>
      text <పఞ్చహి విఞ్ఞాణేహి న కఞ్చి ఇరియాపథం కప్పేతీతి పఞ్చహి విఞ్ఞాణేహి న కఞ్చి ఇరియాపథం కప్పేతి గమనం వా ఠానం వా నిసజ్జం వా సేయ్యం వా॥>
      text <పఞ్చన్నం విఞ్ఞాణానం సమనన్తరాపి న కఞ్చి ఇరియాపథం కప్పేతీతి పఞ్చన్నం విఞ్ఞాణానం సమనన్తరా మనోధాతుయాపి న కఞ్చి ఇరియాపథం కప్పేతి గమనం వా ఠానం వా నిసజ్జం వా సేయ్యం వా॥>
      text <పఞ్చహి విఞ్ఞాణేహి న కాయకమ్మం న వచీకమ్మం పట్ఠపేతీతి పఞ్చహి విఞ్ఞాణేహి న కాయకమ్మం న వచీకమ్మం పట్ఠపేతి॥>
      text <పఞ్చన్నం విఞ్ఞాణానం సమనన్తరాపి న కాయకమ్మం న వచీకమ్మం పట్ఠపేతీతి పఞ్చన్నం విఞ్ఞాణానం సమనన్తరా మనోధాతుయాపి న కాయకమ్మం న వచీకమ్మం పట్ఠపేతి॥>
      text <పఞ్చహి విఞ్ఞాణేహి న కుసలాకుసలం ధమ్మం సమాదియతీతి పఞ్చహి విఞ్ఞాణేహి న కుసలాకుసలం ధమ్మం సమాదియతి॥>
      text <పఞ్చన్నం విఞ్ఞాణానం సమనన్తరాపి న కుసలాకుసలం ధమ్మం సమాదియతీతి పఞ్చన్నం విఞ్ఞాణానం సమనన్తరా మనోధాతుయాపి న కుసలాకుసలం ధమ్మం సమాదియతి॥>
      text <పఞ్చహి విఞ్ఞాణేహి న సమాపజ్జతి న వుట్ఠాతీతి పఞ్చహి విఞ్ఞాణేహి న సమాపజ్జతి న వుట్ఠాతి॥>
      text <పఞ్చన్నం విఞ్ఞాణానం సమనన్తరాపి న సమాపజ్జతి న వుట్ఠాతీతి పఞ్చన్నం విఞ్ఞాణానం సమనన్తరా మనోధాతుయాపి న సమాపజ్జతి న వుట్ఠాతి॥>
      text <పఞ్చహి విఞ్ఞాణేహి న చవతి న ఉప్పజ్జతీతి పఞ్చహి విఞ్ఞాణేహి న చవతి న ఉప్పజ్జతి॥>
      text <పఞ్చన్నం విఞ్ఞాణానం సమనన్తరాపి న చవతి న ఉప్పజ్జతీతి పఞ్చన్నం విఞ్ఞాణానం సమనన్తరా మనోధాతుయాపి న చవతి న ఉప్పజ్జతి॥>
      text <పఞ్చహి విఞ్ఞాణేహి న సుపతి న పటిబుజ్ఝతి న సుపినం పస్సతీతి పఞ్చహి విఞ్ఞాణేహి న సుపతి న పటిబుజ్ఝతి న సుపినం పస్సతి॥>
      text <పఞ్చన్నం విఞ్ఞాణానం సమనన్తరాపి న సుపతి న పటిబుజ్ఝతి న సుపినం పస్సతీతి పఞ్చన్నం విఞ్ఞాణానం సమనన్తరా మనోధాతుయాపి న సుపతి న పటిబుజ్ఝతి న సుపినం పస్సతి॥ ఏవం యాథావకవత్థువిభావనా పఞ్ఞా॥>
      stand <ఏవం ఏకవిధేన ఞాణవత్థు॥>
      stand <ఏకకం॥>
    text <౨॥ దుకనిద్దేసో>
      text <౭౬౭>, <౧ తీసు భూమీసు కుసలాబ్యాకతే పఞ్ఞా లోకియా పఞ్ఞా। చతూసు మగ్గేసు చతూసు ఫలేసు పఞ్ఞా లోకుత్తరా పఞ్ఞా॥>
      text <౨ సబ్బావ పఞ్ఞా కేనచి విఞ్ఞేయ్యా। కేనచి న విఞ్ఞేయ్యా॥>
      text <౩ తీసు భూమీసు కుసలాబ్యాకతే పఞ్ఞా సాసవా పఞ్ఞా। చతూసు మగ్గేసు చతూసు ఫలేసు పఞ్ఞా అనాసవా పఞ్ఞా॥>
      text <౪ తీసు భూమీసు కుసలాబ్యాకతే పఞ్ఞా ఆసవవిప్పయుత్తా సాసవా పఞ్ఞా। చతూసు మగ్గేసు చతూసు ఫలేసు పఞ్ఞా ఆసవవిప్పయుత్తా అనాసవా పఞ్ఞా॥>
      text <౫ తీసు భూమీసు కుసలాబ్యాకతే పఞ్ఞా సంయోజనియా పఞ్ఞా। చతూసు మగ్గేసు చతూసు ఫలేసు పఞ్ఞా అసంయోజనియా పఞ్ఞా॥>
      text <౬ తీసు భూమీసు కుసలాబ్యాకతే పఞ్ఞా సంయోజనవిప్పయుత్తా సంయోజనియా పఞ్ఞా। చతూసు మగ్గేసు చతూసు ఫలేసు పఞ్ఞా సంయోజనవిప్పయుత్తా అసంయోజనియా పఞ్ఞా॥>
      text <౭ తీసు భూమీసు కుసలాబ్యాకతే పఞ్ఞా గన్థనియా పఞ్ఞా। చతూసు మగ్గేసు చతూసు ఫలేసు పఞ్ఞా అగన్థనియా పఞ్ఞా॥>
      text <౮ తీసు భూమీసు కుసలాబ్యాకతే పఞ్ఞా గన్థవిప్పయుత్తా గన్థనియా పఞ్ఞా। చతూసు మగ్గేసు చతూసు ఫలేసు పఞ్ఞా గన్థవిప్పయుత్తా అగన్థనియా పఞ్ఞా॥>
      text <౯ తీసు భూమీసు కుసలాబ్యాకతే పఞ్ఞా ఓఘనియా పఞ్ఞా। చతూసు మగ్గేసు చతూసు ఫలేసు పఞ్ఞా అనోఘనియా పఞ్ఞా॥>
      text <౧౦ తీసు భూమీసు కుసలాబ్యాకతే పఞ్ఞా ఓఘవిప్పయుత్తా ఓఘనియా పఞ్ఞా। చతూసు మగ్గేసు చతూసు ఫలేసు పఞ్ఞా ఓఘవిప్పయుత్తా అనోఘనియా పఞ్ఞా॥>
      text <౧౧ తీసు భూమీసు కుసలాబ్యాకతే పఞ్ఞా యోగనియా పఞ్ఞా। చతూసు మగ్గేసు చతూసు ఫలేసు పఞ్ఞా అయోగనియా పఞ్ఞా॥>
      text <౧౨ తీసు భూమీసు కుసలాబ్యాకతే పఞ్ఞా యోగవిప్పయుత్తా యోగనియా పఞ్ఞా। చతూసు మగ్గేసు చతూసు ఫలేసు పఞ్ఞా యోగవిప్పయుత్తా అయోగనియా పఞ్ఞా॥>
      text <౧౩ తీసు భూమీసు కుసలాబ్యాకతే పఞ్ఞా నీవరణియా పఞ్ఞా। చతూసు మగ్గేసు చతూసు ఫలేసు పఞ్ఞా అనీవరణియా పఞ్ఞా॥>
      text <౧౪ తీసు భూమీసు కుసలాబ్యాకతే పఞ్ఞా నీవరణవిప్పయుత్తా నీవరణియా పఞ్ఞా। చతూసు మగ్గేసు చతూసు ఫలేసు పఞ్ఞా నీవరణవిప్పయుత్తా అనీవరణియా పఞ్ఞా॥>
      text <౧౫ తీసు భూమీసు కుసలాబ్యాకతే పఞ్ఞా పరామట్ఠా పఞ్ఞా। చతూసు మగ్గేసు చతూసు ఫలేసు పఞ్ఞా అపరామట్ఠా పఞ్ఞా॥>
      text <౧౬ తీసు భూమీసు కుసలాబ్యాకతే పఞ్ఞా పరామాసవిప్పయుత్తా పరామట్ఠా పఞ్ఞా। చతూసు మగ్గేసు చతూసు ఫలేసు పఞ్ఞా పరామాసవిప్పయుత్తా అపరామట్ఠా పఞ్ఞా॥>
      text <౧౭ తీసు భూమీసు విపాకే పఞ్ఞా ఉపాదిన్నా పఞ్ఞా। తీసు భూమీసు కుసలే తీసు భూమీసు కిరియాబ్యాకతే చతూసు మగ్గేసు చతూసు ఫలేసు పఞ్ఞా అనుపాదిన్నా పఞ్ఞా॥>
      text <౧౮ తీసు భూమీసు కుసలాబ్యాకతే పఞ్ఞా ఉపాదానియా పఞ్ఞా। చతూసు మగ్గేసు చతూసు ఫలేసు పఞ్ఞా అనుపాదానియా పఞ్ఞా॥>
      text <౧౯ తీసు భూమీసు కుసలాబ్యాకతే పఞ్ఞా ఉపాదానవిప్పయుత్తా ఉపాదానియా పఞ్ఞా। చతూసు మగ్గేసు చతూసు ఫలేసు పఞ్ఞా ఉపాదానవిప్పయుత్తా అనుపాదానియా పఞ్ఞా॥>
      text <౨౦ తీసు భూమీసు కుసలాబ్యాకతే పఞ్ఞా సంకిలేసికా పఞ్ఞా। చతూసు మగ్గేసు చతూసు ఫలేసు పఞ్ఞా అసంకిలేసికా పఞ్ఞా॥>
      text <౨౧ తీసు భూమీసు కుసలాబ్యాకతే పఞ్ఞా కిలేసవిప్పయుత్తా సంకిలేసికా పఞ్ఞా। చతూసు మగ్గేసు చతూసు ఫలేసు పఞ్ఞా కిలేసవిప్పయుత్తా అసంకిలేసికా పఞ్ఞా॥>
      text <౨౨ వితక్కసమ్పయుత్తా పఞ్ఞా సవితక్కా పఞ్ఞా। వితక్కవిప్పయుత్తా పఞ్ఞా అవితక్కా పఞ్ఞా॥>
      text <౨౩ విచారసమ్పయుత్తా పఞ్ఞా సవిచారా పఞ్ఞా। విచారవిప్పయుత్తా పఞ్ఞా అవిచారా పఞ్ఞా॥>
      text <౨౪ పీతిసమ్పయుత్తా పఞ్ఞా సప్పీతికా పఞ్ఞా। పీతివిప్పయుత్తా పఞ్ఞా అప్పీతికా పఞ్ఞా॥>
      text <౨౫ పీతిసమ్పయుత్తా పఞ్ఞా పీతిసహగతా పఞ్ఞా। పీతివిప్పయుత్తా పఞ్ఞా న పీతిసహగతా పఞ్ఞా॥>
      text <౨౬ సుఖసమ్పయుత్తా పఞ్ఞా సుఖసహగతా పఞ్ఞా। సుఖవిప్పయుత్తా పఞ్ఞా న సుఖసహగతా పఞ్ఞా॥>
      text <౨౭ ఉపేక్ఖాసమ్పయుత్తా పఞ్ఞా ఉపేక్ఖాసహగతా పఞ్ఞా। ఉపేక్ఖావిప్పయుత్తా పఞ్ఞా న ఉపేక్ఖాసహగతా పఞ్ఞా॥>
      text <౨౮ కామావచరకుసలాబ్యాకతే పఞ్ఞా కామావచరా పఞ్ఞా। రూపావచరా పఞ్ఞా అరూపావచరా పఞ్ఞా। అపరియాపన్నా పఞ్ఞా న కామావచరా పఞ్ఞా॥>
      text <౨౯ రూపావచరకుసలాబ్యాకతే పఞ్ఞా రూపావచరా పఞ్ఞా। కామావచరా పఞ్ఞా అరూపావచరా పఞ్ఞా అపరియాపన్నా పఞ్ఞా న రూపావచరా పఞ్ఞా॥>
      text <౩౦ అరూపావచరకుసలాబ్యాకతే పఞ్ఞా అరూపావచరా పఞ్ఞా। కామావచరా పఞ్ఞా రూపావచరా పఞ్ఞా అపరియాపన్నా పఞ్ఞా న అరూపావచరా పఞ్ఞా॥>
      text <౩౧ తీసు భూమీసు కుసలాబ్యాకతే పఞ్ఞా పరియాపన్నా పఞ్ఞా। చతూసు మగ్గేసు చతూసు ఫలేసు పఞ్ఞా అపరియాపన్నా పఞ్ఞా॥>
      text <౩౨ చతూసు మగ్గేసు పఞ్ఞా నియ్యానికా పఞ్ఞా। తీసు భూమీసు కుసలే చతూసు భూమీసు విపాకే తీసు భూమీసు కిరియాబ్యాకతే పఞ్ఞా అనియ్యానికా పఞ్ఞా॥>
      text <౩౩ చతూసు మగ్గేసు పఞ్ఞా నియతా పఞ్ఞా। తీసు భూమీసు కుసలే చతూసు భూమీసు విపాకే తీసు భూమీసు కిరియాబ్యాకతే పఞ్ఞా అనియతా పఞ్ఞా॥>
      text <౩౪ తీసు భూమీసు కుసలాబ్యాకతే పఞ్ఞా సఉత్తరా పఞ్ఞా। చతూసు మగ్గేసు చతూసు ఫలేసు పఞ్ఞా అనుత్తరా పఞ్ఞా॥>
      text <౩౫ తత్థ కతమా అత్థజాపికా పఞ్ఞా॥>
      text <చతూసు భూమీసు కుసలే అరహతో అభిఞ్ఞం ఉప్పాదేన్తస్స సమాపత్తిం ఉప్పాదేన్తస్స కిరియాబ్యాకతే పఞ్ఞా అత్థజాపికా పఞ్ఞా। చతూసు భూమీసు విపాకే అరహతో ఉప్పన్నాయ అభిఞ్ఞాయ ఉప్పన్నాయ సమాపత్తియా కిరియాబ్యాకతే పఞ్ఞా జాపితత్థా పఞ్ఞా॥>
      stand <ఏవం దువిధేన ఞాణవత్థు॥>
      stand <దుకం॥>
    text <౩॥ తికనిద్దేసో>
      text <౭౬౮>, <౧॥ క తత్థ కతమా చిన్తామయా పఞ్ఞా॥>
      text <యోగవిహితేసు వా కమ్మాయతనేసు యోగవిహితేసు వా సిప్పాయతనేసు యోగవిహితేసు వా విజ్జాట్ఠానేసు కమ్మస్సకతం వా సచ్చానులోమికం వా రూపం అనిచ్చన్తి వా వేదనా…పే॰… సఞ్ఞా… సఙ్ఖారా… విఞ్ఞాణం అనిచ్చన్తి వా। యం ఏవరూపిం అనులోమికం ఖన్తిం దిట్ఠిం రుచిం ముదిం పేక్ఖం ధమ్మనిజ్ఝానక్ఖన్తిం పరతో అస్సుత్వా పటిలభతి అయం వుచ్చతి చిన్తామయా పఞ్ఞా॥>
      text <ఖ తత్థ కతమా సుతమయా పఞ్ఞా॥ యోగవిహితేసు వా కమ్మాయతనేసు యోగవిహితేసు వా సిప్పాయతనేసు యోగవిహితేసు వా విజ్జాట్ఠానేసు కమ్మస్సకతం వా సచ్చానులోమికం వా రూపం అనిచ్చన్తి వా వేదనా…పే॰… సఞ్ఞా… సఙ్ఖారా… విఞ్ఞాణం అనిచ్చన్తి వా। యం ఏవరూపిం అనులోమికం ఖన్తిం దిట్ఠిం రుచిం ముదిం పేక్ఖం ధమ్మనిజ్ఝానక్ఖన్తిం పరతో సుత్వా పటిలభతి అయం వుచ్చతి సుతమయా పఞ్ఞా॥>
      text <గ సబ్బాపి సమాపన్నస్స పఞ్ఞా భావనామయా పఞ్ఞా॥>
      text <౭౬౯>, <౨॥ క తత్థ కతమా దానమయా పఞ్ఞా॥ దానం ఆరబ్భ దానాధిగచ్ఛ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి దానమయా పఞ్ఞా॥>
      text <ఖ తత్థ కతమా సీలమయా పఞ్ఞా॥ సీలం ఆరబ్భ సీలాధిగచ్ఛ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి సీలమయా పఞ్ఞా॥>
      text <గ సబ్బాపి సమాపన్నస్స పఞ్ఞా భావనామయా పఞ్ఞా॥>
      text <౭౭౦>, <౩॥ క తత్థ కతమా అధిసీలే పఞ్ఞా॥ పాతిమోక్ఖసంవరం సంవరన్తస్స యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి అధిసీలే పఞ్ఞా॥>
      text <ఖ తత్థ కతమా అధిచిత్తే పఞ్ఞా॥ రూపావచరారూపావచరసమాపత్తిం సమాపజ్జన్తస్స యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి అధిచిత్తే పఞ్ఞా॥>
      text <గ తత్థ కతమా అధిపఞ్ఞాయ పఞ్ఞా॥ చతూసు మగ్గేసు చతూసు ఫలేసు పఞ్ఞా అయం వుచ్చతి అధిపఞ్ఞాయ పఞ్ఞా॥>
      text <౭౭౧>, <౪॥ క తత్థ కతమం ఆయకోసల్లం॥ ఇమే ధమ్మే మనసికరోతో అనుప్పన్నా చేవ అకుసలా ధమ్మా న ఉప్పజ్జన్తి। ఉప్పన్నా చ అకుసలా ధమ్మా పహీయన్తి॥ ఇమే వా పనిమే ధమ్మే మనసికరోతో అనుప్పన్నా చేవ కుసలా ధమ్మా ఉప్పజ్జన్తి। ఉప్పన్నా చ కుసలా ధమ్మా భియ్యోభావాయ వేపుల్లాయ భావనాయ పారిపూరియా సంవత్తన్తీతి యా తత్థ పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం వుచ్చతి ఆయకోసల్లం॥>
      text <ఖ తత్థ కతమం అపాయకోసల్లం॥ ఇమే ధమ్మే మనసికరోతో అనుప్పన్నా చేవ కుసలా ధమ్మా న ఉప్పజ్జన్తి। ఉప్పన్నా చ కుసలా ధమ్మా నిరుజ్ఝన్తి॥ ఇమే వా పనిమే ధమ్మే మనసికరోతో అనుప్పన్నా చేవ అకుసలా ధమ్మా ఉప్పజ్జన్తి। ఉప్పన్నా చ అకుసలా ధమ్మా భియ్యోభావాయ వేపుల్లాయ సంవత్తన్తీతి యా తత్థ పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం వుచ్చతి అపాయకోసల్లం॥>
      text <గ సబ్బాపి తత్రుపాయా పఞ్ఞా ఉపాయకోసల్లం॥>
      text <౭౭౨>, <౫॥ క చతూసు భూమీసు విపాకే పఞ్ఞా విపాకా పఞ్ఞా॥>
      text <ఖ చతూసు భూమీసు కుసలే పఞ్ఞా విపాకధమ్మధమ్మా పఞ్ఞా॥>
      text <గ తీసు భూమీసు కిరియాబ్యాకతే పఞ్ఞా నేవవిపాకనవిపాకధమ్మధమ్మా పఞ్ఞా॥>
      text <౭౭౩>, <౬॥ క తీసు భూమీసు విపాకే పఞ్ఞా ఉపాదిన్నుపాదానియా పఞ్ఞా॥>
      text <ఖ తీసు భూమీసు కుసలే తీసు భూమీసు కిరియాబ్యాకతే పఞ్ఞా అనుపాదిన్నుపాదానియా పఞ్ఞా॥>
      text <గ చతూసు మగ్గేసు చతూసు ఫలేసు పఞ్ఞా అనుపాదిన్నఅనుపాదానియా పఞ్ఞా॥>
      text <౭౭౪>, <౭॥ క వితక్కవిచారసమ్పయుత్తా పఞ్ఞా సవితక్కసవిచారా పఞ్ఞా॥>
      text <ఖ వితక్కవిప్పయుత్తా విచారసమ్పయుత్తా పఞ్ఞా అవితక్కవిచారమత్తా పఞ్ఞా॥>
      text <గ వితక్కవిచారవిప్పయుత్తా పఞ్ఞా అవితక్కఅవిచారా పఞ్ఞా॥>
      text <౭౭౫>, <౮॥ క పీతిసమ్పయుత్తా పఞ్ఞా పీతిసహగతా పఞ్ఞా॥>
      text <ఖ సుఖసమ్పయుత్తా పఞ్ఞా సుఖసహగతా పఞ్ఞా॥>
      text <గ ఉపేక్ఖాసమ్పయుత్తా పఞ్ఞా ఉపేక్ఖాసహగతా పఞ్ఞా॥>
      text <౭౭౬>, <౯॥ క తీసు భూమీసు కుసలే పఞ్ఞా ఆచయగామినీ పఞ్ఞా॥>
      text <ఖ చతూసు మగ్గేసు పఞ్ఞా అపచయగామినీ పఞ్ఞా॥>
      text <గ చతూసు భూమీసు విపాకే తీసు భూమీసు కిరియాబ్యాకతే పఞ్ఞా నేవాచయగామినాపచయగామినీ పఞ్ఞా॥>
      text <౭౭౭>, <౧౦॥ క చతూసు మగ్గేసు తీసు ఫలేసు పఞ్ఞా సేక్ఖా పఞ్ఞా॥>
      text <ఖ ఉపరిట్ఠిమా అరహత్తఫలే పఞ్ఞా అసేక్ఖా పఞ్ఞా॥>
      text <గ తీసు భూమీసు కుసలే తీసు భూమీసు విపాకే తీసు భూమీసు కిరియాబ్యాకతే పఞ్ఞా నేవసేక్ఖనాసేక్ఖా పఞ్ఞా॥>
      text <౭౭౮>, <౧౧॥ క కామావచరకుసలాబ్యాకతే పఞ్ఞా పరిత్తా పఞ్ఞా॥>
      text <ఖ రూపావచరారూపావచరకుసలాబ్యాకతే పఞ్ఞా మహగ్గతా పఞ్ఞా॥>
      text <గ చతూసు మగ్గేసు చతూసు ఫలేసు పఞ్ఞా అప్పమాణా పఞ్ఞా॥>
      text <౭౭౯>, <౧౨॥ క తత్థ కతమా పరిత్తారమ్మణా పఞ్ఞా॥ పరిత్తే ధమ్మే ఆరబ్భ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి పరిత్తారమ్మణా పఞ్ఞా॥>
      text <౭౮౦>, <ఖ తత్థ కతమా మహగ్గతారమ్మణా పఞ్ఞా॥ మహగ్గతే ధమ్మే ఆరబ్భ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి మహగ్గతారమ్మణా పఞ్ఞా॥>
      text <౭౮౧>, <గ తత్థ కతమా అప్పమాణారమ్మణా పఞ్ఞా॥ అప్పమాణే ధమ్మే ఆరబ్భ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి అప్పమాణారమ్మణా పఞ్ఞా॥>
      text <౭౮౨>, <౧౩॥ క తత్థ కతమా మగ్గారమ్మణా పఞ్ఞా॥ అరియమగ్గం ఆరబ్భ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి మగ్గారమ్మణా పఞ్ఞా॥>
      text <ఖ చతూసు మగ్గేసు పఞ్ఞా మగ్గహేతుకా పఞ్ఞా॥>
      text <౭౮౩>, <గ తత్థ కతమా మగ్గాధిపతినీ పఞ్ఞా॥ అరియమగ్గం అధిపతిం కరిత్వా యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి మగ్గాధిపతినీ పఞ్ఞా॥>
      text <౭౮౪>, <౧౪ చతూసు భూమీసు విపాకే పఞ్ఞా సియా ఉప్పన్నా। సియా ఉప్పాదినీ। న వత్తబ్బా అనుప్పన్నాతి॥ చతూసు భూమీసు కుసలే తీసు భూమీసు కిరియాబ్యాకతే పఞ్ఞా సియా ఉప్పన్నా। సియా అనుప్పన్నా। న వత్తబ్బా ఉప్పాదినీతి॥>
      text <౭౮౫>, <౧౫ సబ్బావ పఞ్ఞా సియా అతీతా। సియా అనాగతా। సియా పచ్చుప్పన్నా॥>
      text <౭౮౬>, <౧౬॥ క తత్థ కతమా అతీతారమ్మణా పఞ్ఞా॥ అతీతే ధమ్మే ఆరబ్భ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి అతీతారమ్మణా పఞ్ఞా॥>
      text <౭౮౭>, <ఖ తత్థ కతమా అనాగతారమ్మణా పఞ్ఞా॥ అనాగతే ధమ్మే ఆరబ్భ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి అనాగతారమ్మణా పఞ్ఞా॥>
      text <౭౮౮>, <గ తత్థ కతమా పచ్చుప్పన్నారమ్మణా పఞ్ఞా॥ పచ్చుప్పన్నే ధమ్మే ఆరబ్భ యా ఉప్పజ్జతి పఞ్ఞా పజాననా …పే॰… అమోహో ధమ్మవిచయో సమ్మాదిట్ఠి అయం వుచ్చతి పచ్చుప్పన్నారమ్మణా పఞ్ఞా॥>
      text <౭౮౯>, <౧౭ సబ్బావ పఞ్ఞా సియా అజ్ఝత్తా। సియా బహిద్ధా। సియా అజ్ఝత్తబహిద్ధా॥>
      text <౭౯౦>, <౧౮॥ క తత్థ కతమా అజ్ఝత్తారమ్మణా పఞ్ఞా॥ అజ్ఝత్తే ధమ్మే ఆరబ్భ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి అజ్ఝత్తారమ్మణా పఞ్ఞా॥>
      text <౭౯౧>, <ఖ తత్థ కతమా బహిద్ధారమ్మణా పఞ్ఞా॥ బహిద్ధాధమ్మే ఆరబ్భ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి బహిద్ధారమ్మణా పఞ్ఞా॥>
      text <౭౯౨>, <గ తత్థ కతమా అజ్ఝత్తబహిద్ధారమ్మణా పఞ్ఞా॥ అజ్ఝత్తబహిద్ధా ధమ్మే ఆరబ్భ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి అజ్ఝత్తబహిద్ధారమ్మణా పఞ్ఞా॥>
      stand <ఏవం తివిధేన ఞాణవత్థు॥>
      stand <తికం॥>
    text <౪॥ చతుక్కనిద్దేసో>
      text <౭౯౩>, <౧॥ క తత్థ కతమం కమ్మస్సకతఞాణం॥ అత్థి దిన్నం। అత్థి యిట్ఠం। అత్థి హుతం। అత్థి సుకతదుక్కటానం కమ్మానం ఫలం విపాకో। అత్థి అయం లోకో। అత్థి పరో లోకో। అత్థి మాతా। అత్థి పితా। అత్థి సత్తా ఓపపాతికా। అత్థి లోకే సమణబ్రాహ్మణా సమ్మగ్గతా సమ్మాపటిపన్నా యే ఇమఞ్చ లోకం పరఞ్చ లోకం సయం అభిఞ్ఞా సచ్ఛికత్వా పవేదేన్తీతి యా ఏవరూపా పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం వుచ్చతి కమ్మస్సకతఞాణం॥ ఠపేత్వా సచ్చానులోమికం ఞాణం। సబ్బాపి సాసవా కుసలా పఞ్ఞా కమ్మస్సకతఞాణం॥>
      text <ఖ తత్థ కతమం సచ్చానులోమికం ఞాణం॥ రూపం అనిచ్చన్తి వా వేదనా…పే॰… సఞ్ఞా… సఙ్ఖారా… విఞ్ఞాణం అనిచ్చన్తి వా యా ఏవరూపీ అనులోమికా ఖన్తి దిట్ఠి రుచి ముది పేక్ఖా ధమ్మనిజ్ఝానక్ఖన్తి ఇదం వుచ్చతి సచ్చానులోమికం ఞాణం॥>
      text <గ చతూసు మగ్గేసు పఞ్ఞా మగ్గసమఙ్గిస్స ఞాణం॥>
      text <ఘ చతూసు ఫలేసు పఞ్ఞా ఫలసమఙ్గిస్స ఞాణం॥>
      text <౭౯౪>, <౨ మగ్గసమఙ్గిస్స ఞాణం దుక్ఖేపేతం ఞాణం। దుక్ఖసముదయేపేతం ఞాణం। దుక్ఖనిరోధేపేతం ఞాణం। దుక్ఖనిరోధగామినియా పటిపదాయపేతం ఞాణం॥>
      text <క తత్థ కతమం దుక్ఖే ఞాణం॥ దుక్ఖం ఆరబ్భ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం వుచ్చతి దుక్ఖే ఞాణం॥>
      text <ఖ-ఘ దుక్ఖసముదయం ఆరబ్భ…పే॰… దుక్ఖనిరోధం ఆరబ్భ…పే॰… దుక్ఖనిరోధగామినిం పటిపదం ఆరబ్భ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం వుచ్చతి దుక్ఖనిరోధగామినియా పటిపదాయ ఞాణం॥>
      text <౭౯౫>, <౩ కామావచరకుసలాబ్యాకతే పఞ్ఞా కామావచరా పఞ్ఞా। రూపావచరకుసలాబ్యాకతే పఞ్ఞా రూపావచరా పఞ్ఞా। అరూపావచరకుసలాబ్యాకతే పఞ్ఞా అరూపావచరా పఞ్ఞా। చతూసు మగ్గేసు చతూసు ఫలేసు పఞ్ఞా అపరియాపన్నా పఞ్ఞా॥>
      text <౭౯౬>, <౪॥ క తత్థ కతమం ధమ్మే ఞాణం॥ చతూసు మగ్గేసు చతూసు ఫలేసు పఞ్ఞా ధమ్మే ఞాణం॥>
      text <ఖ సో ఇమినా ధమ్మేన ఞాతేన దిట్ఠేన పత్తేన విదితేన పరియోగాళ్హేన అతీతానాగతేన నయం నేతి॥ యే హి కేచి అతీతమద్ధానం సమణా వా బ్రాహ్మణా వా దుక్ఖం అబ్భఞ్ఞంసు। దుక్ఖసముదయం అబ్భఞ్ఞంసు। దుక్ఖనిరోధం అబ్భఞ్ఞంసు। దుక్ఖనిరోధగామినిం పటిపదం అబ్భఞ్ఞంసు। ఇమఞ్ఞేవ తే దుక్ఖం అబ్భఞ్ఞంసు। ఇమఞ్ఞేవ తే దుక్ఖసముదయం అబ్భఞ్ఞంసు। ఇమఞ్ఞేవ తే దుక్ఖనిరోధం అబ్భఞ్ఞంసు। ఇమఞ్ఞేవ తే దుక్ఖనిరోధగామినిం పటిపదం అబ్భఞ్ఞంసు॥ యే హి కేచి అనాగతమద్ధానం సమణా వా బ్రాహ్మణా వా దుక్ఖం అభిజానిస్సన్తి। దుక్ఖసముదయం అభిజానిస్సన్తి। దుక్ఖనిరోధం అభిజానిస్సన్తి। దుక్ఖనిరోధగామినిం పటిపదం అభిజానిస్సన్తి। ఇమఞ్ఞేవ తే దుక్ఖం అభిజానిస్సన్తి। ఇమఞ్ఞేవ తే దుక్ఖసముదయం అభిజానిస్సన్తి। ఇమఞ్ఞేవ తే దుక్ఖనిరోధం అభిజానిస్సన్తి। ఇమఞ్ఞేవ తే దుక్ఖనిరోధగామినిం పటిపదం అభిజానిస్సన్తీతి యా తత్థ పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం వుచ్చతి అన్వయే ఞాణం॥>
      text <గ తత్థ కతమం పరియే ఞాణం॥ ఇధ భిక్ఖు పరసత్తానం పరపుగ్గలానం చేతసా చేతో పరిచ్చ పజానాతి॥ సరాగం వా చిత్తం సరాగం చిత్తన్తి పజానాతి। వీతరాగం వా చిత్తం వీతరాగం చిత్తన్తి పజానాతి। సదోసం వా చిత్తం సదోసం చిత్తన్తి పజానాతి। వీతదోసం వా చిత్తం వీతదోసం చిత్తన్తి పజానాతి। సమోహం వా చిత్తం సమోహం చిత్తన్తి పజానాతి। వీతమోహం వా చిత్తం వీతమోహం చిత్తన్తి పజానాతి। సంఖిత్తం వా చిత్తం సంఖిత్తం చిత్తన్తి పజానాతి। విక్ఖిత్తం వా చిత్తం విక్ఖిత్తం చిత్తన్తి పజానాతి। మహగ్గతం వా చిత్తం మహగ్గతం చిత్తన్తి పజానాతి। అమహగ్గతం వా చిత్తం అమహగ్గతం చిత్తన్తి పజానాతి। సఉత్తరం వా చిత్తం సఉత్తరం చిత్తన్తి పజానాతి। అనుత్తరం వా చిత్తం అనుత్తరం చిత్తన్తి పజానాతి। సమాహితం వా చిత్తం సమాహితం చిత్తన్తి పజానాతి। అసమాహితం వా చిత్తం అసమాహితం చిత్తన్తి పజానాతి। విముత్తం వా చిత్తం విముత్తం చిత్తన్తి పజానాతి। అవిముత్తం వా చిత్తం అవిముత్తం చిత్తన్తి పజానాతీతి యా తత్థ పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం వుచ్చతి పరియే ఞాణం॥>
      text <ఘ ఠపేత్వా ధమ్మే ఞాణం అన్వయే ఞాణం పరియే ఞాణం। అవసేసా పఞ్ఞా సమ్ముతిఞాణం॥>
      text <౭౯౭>, <౫॥ క తత్థ కతమా పఞ్ఞా ఆచయాయ నో అపచయాయ॥ కామావచరకుసలే పఞ్ఞా ఆచయాయ నో అపచయాయ॥>
      text <ఖ చతూసు మగ్గేసు పఞ్ఞా అపచయాయ నో ఆచయాయ॥>
      text <గ రూపావచరారూపావచరకుసలే పఞ్ఞా ఆచయాయ చేవ అపచయాయ చ॥>
      text <ఘ అవసేసా పఞ్ఞా నేవ ఆచయాయ నో అపచయాయ॥>
      text <౭౯౮>, <౬॥ క తత్థ కతమా పఞ్ఞా నిబ్బిదాయ నో పటివేధాయ॥ యాయ పఞ్ఞాయ కామేసు వీతరాగో హోతి। న చ అభిఞ్ఞాయో పటివిజ్ఝతి న చ సచ్చాని అయం వుచ్చతి పఞ్ఞా నిబ్బిదాయ నో పటివేధాయ॥>
      text <ఖ స్వేవ పఞ్ఞాయ కామేసు వీతరాగో సమానో అభిఞ్ఞాయో పటివిజ్ఝతి న చ సచ్చాని అయం వుచ్చతి పఞ్ఞా పటివేధాయ నో నిబ్బిదాయ॥>
      text <గ చతూసు మగ్గేసు పఞ్ఞా నిబ్బిదాయ చేవ పటివేధాయ చ॥>
      text <ఘ అవసేసా పఞ్ఞా నేవ నిబ్బిదాయ నో పటివేధాయ॥>
      text <౭౯౯>, <౭॥ క తత్థ కతమా హానభాగినీ పఞ్ఞా॥ పఠమస్స ఝానస్స లాభిం కామసహగతా సఞ్ఞామనసికారా సముదాచరన్తి హానభాగినీ పఞ్ఞా॥>
      text <ఖ తదనుధమ్మతా సతి సన్తిట్ఠతి ఠితిభాగినీ పఞ్ఞా॥>
      text <గ అవితక్కసహగతా సఞ్ఞామనసికారా సముదాచరన్తి విసేసభాగినీ పఞ్ఞా॥>
      text <ఘ నిబ్బిదాసహగతా సఞ్ఞామనసికారా సముదాచరన్తి విరాగూపసఞ్హితా నిబ్బేధభాగినీ పఞ్ఞా॥ దుతియస్స ఝానస్స లాభిం వితక్కసహగతా సఞ్ఞామనసికారా సముదాచరన్తి హానభాగినీ పఞ్ఞా॥ తదనుధమ్మతా సతి సన్తిట్ఠతి ఠితిభాగినీ పఞ్ఞా॥ ఉపేక్ఖాసహగతా సఞ్ఞామనసికారా సముదాచరన్తి విసేసభాగినీ పఞ్ఞా॥ నిబ్బిదాసహగతా సఞ్ఞామనసికారా సముదాచరన్తి విరాగూపసఞ్హితా నిబ్బేధభాగినీ పఞ్ఞా॥ తతియస్స ఝానస్స లాభిం పీతిసుఖసహగతా సఞ్ఞామనసికారా సముదాచరన్తి హానభాగినీ పఞ్ఞా॥ తదనుధమ్మతా సతి సన్తిట్ఠతి ఠితిభాగినీ పఞ్ఞా॥ అదుక్ఖమసుఖసహగతా సఞ్ఞామనసికారా సముదాచరన్తి విసేసభాగినీ పఞ్ఞా॥ నిబ్బిదాసహగతా సఞ్ఞామనసికారా సముదాచరన్తి విరాగూపసఞ్హితా నిబ్బేధభాగినీ పఞ్ఞా॥ చతుత్థస్స ఝానస్స లాభిం ఉపేక్ఖాసహగతా సఞ్ఞామనసికారా సముదాచరన్తి హానభాగినీ పఞ్ఞా॥ తదనుధమ్మతా సతి సన్తిట్ఠతి ఠితిభాగినీ పఞ్ఞా॥ ఆకాసానఞ్చాయతనసహగతా సఞ్ఞామనసికారా సముదాచరన్తి విసేసభాగినీ పఞ్ఞా॥ నిబ్బిదాసహగతా సఞ్ఞామనసికారా సముదాచరన్తి విరాగూపసఞ్హితా నిబ్బేధభాగినీ పఞ్ఞా॥ ఆకాసానఞ్చాయతనస్స లాభిం రూపసహగతా సఞ్ఞామనసికారా సముదాచరన్తి హానభాగినీ పఞ్ఞా॥ తదనుధమ్మతా సతి సన్తిట్ఠతి ఠితిభాగినీ పఞ్ఞా॥ విఞ్ఞాణఞ్చాయతనసహగతా సఞ్ఞామనసికారా సముదాచరన్తి విసేసభాగినీ పఞ్ఞా॥ నిబ్బిదాసహగతా సఞ్ఞామనసికారా సముదాచరన్తి విరాగూపసఞ్హితా నిబ్బేధభాగినీ పఞ్ఞా॥ విఞ్ఞాణఞ్చాయతనస్స లాభిం ఆకాసానఞ్చాయతనసహగతా సఞ్ఞామనసికారా సముదాచరన్తి హానభాగినీ పఞ్ఞా॥ తదనుధమ్మతా సతి సన్తిట్ఠతి ఠితిభాగినీ పఞ్ఞా॥ ఆకిఞ్చఞ్ఞాయతనసహగతా సఞ్ఞామనసికారా సముదాచరన్తి విసేసభాగినీ పఞ్ఞా॥ నిబ్బిదాసహగతా సఞ్ఞామనసికారా సముదాచరన్తి విరాగూపసఞ్హితా నిబ్బేధభాగినీ పఞ్ఞా॥ ఆకిఞ్చఞ్ఞాయతనస్స లాభిం విఞ్ఞాణఞ్చాయతనసహగతా సఞ్ఞామనసికారా సముదాచరన్తి హానభాగినీ పఞ్ఞా॥ తదనుధమ్మతా సతి సన్తిట్ఠతి ఠితిభాగినీ పఞ్ఞా॥ నేవసఞ్ఞానాసఞ్ఞాయతనసహగతా సఞ్ఞామనసికారా సముదాచరన్తి విసేసభాగినీ పఞ్ఞా॥ నిబ్బిదాసహగతా సఞ్ఞామనసికారా సముదాచరన్తి విరాగూపసఞ్హితా నిబ్బేధభాగినీ పఞ్ఞా॥>
      text <౮౦౦>, <౮ తత్థ కతమా చతస్సో పటిసమ్భిదా॥ అత్థపటిసమ్భిదా। ధమ్మపటిసమ్భిదా। నిరుత్తిపటిసమ్భిదా। పటిభానపటిసమ్భిదా॥ అత్థే ఞాణం అత్థపటిసమ్భిదా। ధమ్మే ఞాణం ధమ్మపటిసమ్భిదా। తత్ర ధమ్మనిరుత్తాభిలాపే ఞాణం నిరుత్తిపటిసమ్భిదా। ఞాణేసు ఞాణం పటిభానపటిసమ్భిదా॥ ఇమా చతస్సో పటిసమ్భిదా॥>
      text <౮౦౧>, <౯ తత్థ కతమా చతస్సో పటిపదా॥ దుక్ఖపటిపదా దన్ధాభిఞ్ఞా పఞ్ఞా। దుక్ఖపటిపదా ఖిప్పాభిఞ్ఞా పఞ్ఞా। సుఖపటిపదా దన్ధాభిఞ్ఞా పఞ్ఞా। సుఖపటిపదా ఖిప్పాభిఞ్ఞా పఞ్ఞా॥>
      text <క తత్థ కతమా దుక్ఖపటిపదా దన్ధాభిఞ్ఞా పఞ్ఞా॥ కిచ్ఛేన కసిరేన సమాధిం ఉప్పాదేన్తస్స దన్ధం తణ్ఠానం అభిజానన్తస్స యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి దుక్ఖపటిపదా దన్ధాభిఞ్ఞా పఞ్ఞా॥>
      text <ఖ తత్థ కతమా దుక్ఖపటిపదా ఖిప్పాభిఞ్ఞా పఞ్ఞా॥ కిచ్ఛేన కసిరేన సమాధిం ఉప్పాదేన్తస్స ఖిప్పం తణ్ఠానం అభిజానన్తస్స యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి దుక్ఖపటిపదా ఖిప్పాభిఞ్ఞా పఞ్ఞా॥>
      text <గ తత్థ కతమా సుఖపటిపదా దన్ధాభిఞ్ఞా పఞ్ఞా॥ అకిచ్ఛేన అకసిరేన సమాధిం ఉప్పాదేన్తస్స దన్ధం తణ్ఠానం అభిజానన్తస్స యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి సుఖపటిపదా దన్ధాభిఞ్ఞా పఞ్ఞా॥>
      text <ఘ తత్థ కతమా సుఖపటిపదా ఖిప్పాభిఞ్ఞా పఞ్ఞా॥ అకిచ్ఛేన అకసిరేన సమాధిం ఉప్పాదేన్తస్స ఖిప్పం తణ్ఠానం అభిజానన్తస్స యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి సుఖపటిపదా ఖిప్పాభిఞ్ఞా పఞ్ఞా॥ ఇమా చతస్సో పటిపదా॥>
      text <౮౦౨>, <౧౦ తత్థ కతమాని చత్తారి ఆరమ్మణాని॥ పరిత్తా పరిత్తారమ్మణా పఞ్ఞా। పరిత్తా అప్పమాణారమ్మణా పఞ్ఞా। అప్పమాణా పరిత్తారమ్మణా పఞ్ఞా। అప్పమాణా అప్పమాణారమ్మణా పఞ్ఞా॥>
      text <క తత్థ కతమా పరిత్తా పరిత్తారమ్మణా పఞ్ఞా॥ సమాధిస్స న నికామలాభిస్స ఆరమ్మణం థోకం ఫరన్తస్స యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి పరిత్తా పరిత్తారమ్మణా పఞ్ఞా॥>
      text <ఖ తత్థ కతమా పరిత్తా అప్పమాణారమ్మణా పఞ్ఞా॥ సమాధిస్స న నికామలాభిస్స ఆరమ్మణం విపులం ఫరన్తస్స యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి పరిత్తా అప్పమాణారమ్మణా పఞ్ఞా॥>
      text <గ తత్థ కతమా అప్పమాణా పరిత్తారమ్మణా పఞ్ఞా॥ సమాధిస్స నికామలాభిస్స ఆరమ్మణం థోకం ఫరన్తస్స యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి అప్పమాణా పరిత్తారమ్మణా పఞ్ఞా॥>
      text <ఘ తత్థ కతమా అప్పమాణా అప్పమాణారమ్మణా పఞ్ఞా॥ సమాధిస్స నికామలాభిస్స ఆరమ్మణం విపులం ఫరన్తస్స యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి అయం వుచ్చతి అప్పమాణా అప్పమాణారమ్మణా పఞ్ఞా॥ ఇమాని చత్తారి ఆరమ్మణాని॥>
      text <౧౧ మగ్గసమఙ్గిస్స ఞాణం జరామరణేపేతం ఞాణం। జరామరణసముదయేపేతం ఞాణం। జరామరణనిరోధేపేతం ఞాణం। జరామరణనిరోధగామినియా పటిపదాయపేతం ఞాణం॥>
      text <క తత్థ కతమం జరామరణే ఞాణం॥ జరామరణం ఆరబ్భ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం వుచ్చతి జరామరణే ఞాణం॥>
      text <ఖ-ఘ జరామరణసముదయం ఆరబ్భ…పే॰… జరామరణనిరోధం ఆరబ్భ…పే॰… జరామరణనిరోధగామినిం పటిపదం ఆరబ్భ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం వుచ్చతి జరామరణనిరోధగామినియా పటిపదాయ ఞాణం॥>
      text <౮౦౩>, <౧౨-౨౧ ధమ్మసమఙ్గిస్స ఞాణం జాతియాపేతం ఞాణం…పే॰… భవేపేతం ఞాణం…పే॰… ఉపాదానేపేతం ఞాణం…పే॰… తణ్హాయపేతం ఞాణం…పే॰… వేదనాయపేతం ఞాణం…పే॰… ఫస్సేపేతం ఞాణం…పే॰… సళాయతనేపేతం ఞాణం…పే॰… నామరూపేపేతం ఞాణం…పే॰… విఞ్ఞాణేపేతం ఞాణం…పే॰… సఙ్ఖారేసుపేతం ఞాణం। సఙ్ఖారసముదయేపేతం ఞాణం। సఙ్ఖారనిరోధేపేతం ఞాణం। సఙ్ఖారనిరోధగామినియా పటిపదాయపేతం ఞాణం॥>
      text <తత్థ కతమం సఙ్ఖారేసు ఞాణం॥ సఙ్ఖారే ఆరబ్భ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం వుచ్చతి సఙ్ఖారేసు ఞాణం॥>
      text <సఙ్ఖారసముదయం ఆరబ్భ…పే॰… సఙ్ఖారనిరోధం ఆరబ్భ…పే॰… సఙ్ఖారనిరోధగామినిం పటిపదం ఆరబ్భ యా ఉప్పజ్జతి పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం వుచ్చతి సఙ్ఖారనిరోధగామినియా పటిపదాయ ఞాణం॥ ఏవం చతుబ్బిధేన ఞాణవత్థు॥>
      stand <చతుక్కం॥>
    text <౫॥ పఞ్చకనిద్దేసో>
      text <౮౦౪>, <౧ తత్థ కతమో పఞ్చఙ్గికో సమ్మాసమాధి॥ పీతిఫరణతా। సుఖఫరణతా। చేతోఫరణతా। ఆలోకఫరణతా। పచ్చవేక్ఖణానిమిత్తం॥ ద్వీసు ఝానేసు పఞ్ఞా పీతిఫరణతా॥ తీసు ఝానేసు పఞ్ఞా సుఖఫరణతా॥ పరచిత్తే ఞాణం చేతోఫరణతా॥ దిబ్బచక్ఖు ఆలోకఫరణతా॥ తమ్హా తమ్హా సమాధిమ్హా వుట్ఠితస్స పచ్చవేక్ఖణాఞాణం పచ్చవేక్ఖణానిమిత్తం॥ అయం వుచ్చతి పఞ్చఙ్గికో సమ్మాసమాధి॥>
      text <౨ తత్థ కతమో పఞ్చఞాణికో సమ్మాసమాధి॥ అయం సమాధి పచ్చుప్పన్నసుఖో చేవ ఆయతిఞ్చ సుఖవిపాకోతి పచ్చత్తఞ్ఞేవ ఞాణం ఉప్పజ్జతి॥ అయం సమాధి అరియో నిరామిసోతి పచ్చత్తఞ్ఞేవ ఞాణం ఉప్పజ్జతి॥ అయం సమాధి అకాపురిససేవితోతి పచ్చత్తఞ్ఞేవ ఞాణం ఉప్పజ్జతి॥ అయం సమాధి సన్తో పణీతో పటిప్పస్సద్ధలద్ధో ఏకోదిభావాధిగతో న ససఙ్ఖారనిగ్గయ్హవారితగతోతి పచ్చత్తఞ్ఞేవ ఞాణం ఉప్పజ్జతి॥ సో ఖో పనాహం ఇమం సమాధిం సతో సమాపజ్జామి సతో వుట్ఠహామీతి పచ్చత్తఞ్ఞేవ ఞాణం ఉప్పజ్జతి॥ అయం పఞ్చఞాణికో సమ్మాసమాధి॥ ఏవం పఞ్చవిధేన ఞాణవత్థు॥>
      stand <పఞ్చకం॥>
    text <౬॥ ఛక్కనిద్దేసో>
      text <౮౦౫>, <తత్థ కతమా ఛసు అభిఞ్ఞాసు పఞ్ఞా॥ ఇద్ధివిధే ఞాణం। సోతధాతువిసుద్ధియా ఞాణం। పరచిత్తే ఞాణం। పుబ్బేనివాసానుస్సతియా ఞాణం। సత్తానం చుతూపపాతే ఞాణం। ఆసవానం ఖయే ఞాణం ఇమా ఛసు అభిఞ్ఞాసు పఞ్ఞా॥ ఏవం ఛబ్బిధేన ఞాణవత్థు॥>
      stand <ఛక్కం॥>
    text <౭॥ సత్తకనిద్దేసో>
      text <౮౦౬>, <తత్థ కతమాని సత్తసత్తతి ఞాణవత్థూని॥ జాతిపచ్చయా జరామరణన్తి ఞాణం। అసతి జాతియా నత్థి జరామరణన్తి ఞాణం। అతీతమ్పి అద్ధానం జాతిపచ్చయా జరామరణన్తి ఞాణం। అసతి జాతియా నత్థి జరామరణన్తి ఞాణం। అనాగతమ్పి అద్ధానం జాతిపచ్చయా జరామరణన్తి ఞాణం। అసతి జాతియా నత్థి జరామరణన్తి ఞాణం॥ యమ్పిస్స తం ధమ్మట్ఠితిఞాణం తమ్పి ఖయధమ్మం వయధమ్మం విరాగధమ్మం నిరోధధమ్మన్తి ఞాణం। భవపచ్చయా జాతీతి ఞాణం…పే॰… ఉపాదానపచ్చయా భవోతి ఞాణం…పే॰… తణ్హాపచ్చయా ఉపాదానన్తి ఞాణం…పే॰… వేదనాపచ్చయా తణ్హాతి ఞాణం…పే॰… ఫస్సపచ్చయా వేదనాతి ఞాణం…పే॰… సళాయతనపచ్చయా ఫస్సోతి ఞాణం…పే॰… నామరూపపచ్చయా సళాయతనన్తి ఞాణం…పే॰… విఞ్ఞాణపచ్చయా నామరూపన్తి ఞాణం…పే॰… సఙ్ఖారపచ్చయా విఞ్ఞాణన్తి ఞాణం…పే॰… అవిజ్జాపచ్చయా సఙ్ఖారాతి ఞాణం। అసతి అవిజ్జాయ నత్థి సఙ్ఖారాతి ఞాణం। అతీతమ్పి అద్ధానం అవిజ్జాపచ్చయా సఙ్ఖారాతి ఞాణం। అసతి అవిజ్జాయ నత్థి సఙ్ఖారాతి ఞాణం। అనాగతమ్పి అద్ధానం అవిజ్జాపచ్చయా సఙ్ఖారాతి ఞాణం। అసతి అవిజ్జాయ నత్థి సఙ్ఖారాతి ఞాణం॥ యమ్పిస్స తం ధమ్మట్ఠితిఞాణం తమ్పి ఖయధమ్మం వయధమ్మం విరాగధమ్మం నిరోధధమ్మన్తి ఞాణం॥ ఇమాని సత్తసత్తతి ఞాణవత్థూని॥ ఏవం సత్తవిధేన ఞాణవత్థు॥>
      stand <సత్తకం॥>
    text <౮॥ అట్ఠకనిద్దేసో>
      text <౮౦౭>, <తత్థ కతమా చతూసు మగ్గేసు చతూసు ఫలేసు పఞ్ఞా॥ సోతాపత్తిమగ్గే పఞ్ఞా। సోతాపత్తిఫలే పఞ్ఞా। సకదాగామిమగ్గే పఞ్ఞా। సకదాగామిఫలే పఞ్ఞా। అనాగామిమగ్గే పఞ్ఞా। అనాగామిఫలే పఞ్ఞా। అరహత్తమగ్గే పఞ్ఞా। అరహత్తఫలే పఞ్ఞా ఇమా చతూసు మగ్గేసు చతూసు ఫలేసు పఞ్ఞా॥ ఏవం అట్ఠవిధేన ఞాణవత్థు॥>
      stand <అట్ఠకం॥>
    text <౯॥ నవకనిద్దేసో>
      text <౮౦౮>, <తత్థ కతమా నవసు అనుపుబ్బవిహారసమాపత్తీసు పఞ్ఞా॥ పఠమజ్ఝానసమాపత్తియా పఞ్ఞా। దుతియజ్ఝానసమాపత్తియా పఞ్ఞా। తతియజ్ఝానసమాపత్తియా పఞ్ఞా। చతుత్థజ్ఝానసమాపత్తియా పఞ్ఞా। ఆకాసానఞ్చాయతనసమాపత్తియా పఞ్ఞా। విఞ్ఞాణఞ్చాయతనసమాపత్తియా పఞ్ఞా। ఆకిఞ్చఞ్ఞాయతనసమాపత్తియా పఞ్ఞా। నేవసఞ్ఞానాసఞ్ఞాయతనసమాపత్తియా పఞ్ఞా। సఞ్ఞావేదయితనిరోధసమాపత్తియా వుట్ఠితస్స పచ్చవేక్ఖణాఞాణం ఇమా నవసు అనుపుబ్బవిహారసమాపత్తీసు పఞ్ఞా॥ ఏవం నవవిధేన ఞాణవత్థు॥>
      stand <నవకం॥>
    text <౧౦॥ దసకనిద్దేసో>
      text <౮౦౯>, <౧ తత్థ కతమం తథాగతస్స ఠానఞ్చ ఠానతో అట్ఠానఞ్చ అట్ఠానతో యథాభూతం ఞాణం॥ ఇధ తథాగతో అట్ఠానమేతం అనవకాసో యం దిట్ఠిసమ్పన్నో పుగ్గలో కఞ్చి సఙ్ఖారం నిచ్చతో ఉపగచ్ఛేయ్య। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం పుథుజ్జనో కఞ్చి సఙ్ఖారం నిచ్చతో ఉపగచ్ఛేయ్య। ఠానమేతం విజ్జతీతి పజానాతి॥ అట్ఠానమేతం అనవకాసో యం దిట్ఠిసమ్పన్నో పుగ్గలో కఞ్చి సఙ్ఖారం సుఖతో ఉపగచ్ఛేయ్య। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం పుథుజ్జనో కఞ్చి సఙ్ఖారం సుఖతో ఉపగచ్ఛేయ్య। ఠానమేతం విజ్జతీతి పజానాతి॥ అట్ఠానమేతం అనవకాసో యం దిట్ఠిసమ్పన్నో పుగ్గలో కఞ్చి ధమ్మం అత్థతో ఉపగచ్ఛేయ్య। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం పుథుజ్జనో కఞ్చి ధమ్మం అత్థతో ఉపగచ్ఛేయ్య। ఠానమేతం విజ్జతీతి పజానాతి॥ అట్ఠానమేతం అనవకాసో యం దిట్ఠిసమ్పన్నో పుగ్గలో మాతరం జీవితా వోరోపేయ్య। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం పుథుజ్జనో మాతరం జీవితా వోరోపేయ్య। ఠానమేతం విజ్జతీతి పజానాతి॥>
      text <అట్ఠానమేతం అనవకాసో యం దిట్ఠిసమ్పన్నో పుగ్గలో పితరం జీవితా వోరోపేయ్య…పే॰… అరహన్తం జీవితా వోరోపేయ్య…పే॰… పదుట్ఠేన చిత్తేన తథాగతస్స లోహితం ఉప్పాదేయ్య…పే॰… సఙ్ఘం భిన్దేయ్య…పే॰… అఞ్ఞం సత్థారం ఉద్దిసేయ్య…పే॰… అట్ఠమం భవం నిబ్బత్తేయ్య। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం పుథుజ్జనో అట్ఠమం భవం నిబ్బత్తేయ్య। ఠానమేతం విజ్జతీతి పజానాతి॥>
      text <అట్ఠానమేతం అనవకాసో యం ఏకిస్సా లోకధాతుయా ద్వే అరహన్తో సమ్మాసమ్బుద్ధా అపుబ్బం అచరిమం ఉప్పజ్జేయ్యుం। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం ఏకిస్సా లోకధాతుయా ఏకో అరహం సమ్మాసమ్బుద్ధో ఉప్పజ్జేయ్య। ఠానమేతం విజ్జతీతి పజానాతి॥ అట్ఠానమేతం అనవకాసో యం ఏకిస్సా లోకధాతుయా ద్వే రాజానో చక్కవత్తీ అపుబ్బం అచరిమం ఉప్పజ్జేయ్యుం। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం ఏకిస్సా లోకధాతుయా ఏకో రాజా చక్కవత్తీ ఉప్పజ్జేయ్య। ఠానమేతం విజ్జతీతి పజానాతి॥>
      text <అట్ఠానమేతం అనవకాసో యం ఇత్థీ అరహం అస్స సమ్మాసమ్బుద్ధో। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం పురిసో అరహం అస్స సమ్మాసమ్బుద్ధో। ఠానమేతం విజ్జతీతి పజానాతి॥ అట్ఠానమేతం అనవకాసో యం ఇత్థీ రాజా అస్స చక్కవత్తీ। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం పురిసో రాజా అస్స చక్కవత్తీ। ఠానమేతం విజ్జతీతి పజానాతి॥ అట్ఠానమేతం అనవకాసో యం ఇత్థీ సక్కత్తం కరేయ్య। మారత్తం కరేయ్య। బ్రహ్మత్తం కరేయ్య। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం పురిసో సక్కత్తం కరేయ్య। మారత్తం కరేయ్య। బ్రహ్మత్తం కరేయ్య। ఠానమేతం విజ్జతీతి పజానాతి॥>
      text <అట్ఠానమేతం అనవకాసో యం కాయదుచ్చరితస్స ఇట్ఠో కన్తో మనాపో విపాకో నిబ్బత్తేయ్య। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం కాయదుచ్చరితస్స అనిట్ఠో అకన్తో అమనాపో విపాకో నిబ్బత్తేయ్య। ఠానమేతం విజ్జతీతి పజానాతి॥ అట్ఠానమేతం అనవకాసో యం వచీదుచ్చరితస్స…పే॰… యం మనోదుచ్చరితస్స ఇట్ఠో కన్తో మనాపో విపాకో నిబ్బత్తేయ్య। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం వచీదుచ్చరితస్స…పే॰… యం మనోదుచ్చరితస్స అనిట్ఠో అకన్తో అమనాపో విపాకో నిబ్బత్తేయ్య। ఠానమేతం విజ్జతీతి పజానాతి॥>
      text <అట్ఠానమేతం అనవకాసో యం కాయసుచరితస్స అనిట్ఠో అకన్తో అమనాపో విపాకో నిబ్బత్తేయ్య। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం కాయసుచరితస్స ఇట్ఠో కన్తో మనాపో విపాకో నిబ్బత్తేయ్య। ఠానమేతం విజ్జతీతి పజానాతి॥ అట్ఠానమేతం అనవకాసో యం వచీసుచరితస్స…పే॰… యం మనోసుచరితస్స అనిట్ఠో అకన్తో అమనాపో విపాకో నిబ్బత్తేయ్య। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం వచీసుచరితస్స…పే॰… యం మనోసుచరితస్స ఇట్ఠో కన్తో మనాపో విపాకో నిబ్బత్తేయ్య। ఠానమేతం విజ్జతీతి పజానాతి॥>
      text <అట్ఠానమేతం అనవకాసో యం కాయదుచ్చరితసమఙ్గీ తన్నిదానం తప్పచ్చయా కాయస్స భేదా పరం మరణా సుగతిం సగ్గం లోకం ఉపపజ్జేయ్య। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం కాయదుచ్చరితసమఙ్గీ తన్నిదానం తప్పచ్చయా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జేయ్య। ఠానమేతం విజ్జతీతి పజానాతి॥ అట్ఠానమేతం అనవకాసో యం వచీదుచ్చరితసమఙ్గీ…పే॰… యం మనోదుచ్చరితసమఙ్గీ తన్నిదానం తప్పచ్చయా కాయస్స భేదా పరం మరణా సుగతిం సగ్గం లోకం ఉపపజ్జేయ్య। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం వచీదుచ్చరితసమఙ్గీ…పే॰… యం మనోదుచ్చరితసమఙ్గీ తన్నిదానం తప్పచ్చయా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జేయ్య। ఠానమేతం విజ్జతీతి పజానాతి॥>
      text <అట్ఠానమేతం అనవకాసో యం కాయసుచరితసమఙ్గీ తన్నిదానం తప్పచ్చయా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జేయ్య। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం కాయసుచరితసమఙ్గీ తన్నిదానం తప్పచ్చయా కాయస్స భేదా పరం మరణా సుగతిం సగ్గం లోకం ఉపపజ్జేయ్య। ఠానమేతం విజ్జతీతి పజానాతి॥ అట్ఠానమేతం అనవకాసో యం వచీసుచరితసమఙ్గీ…పే॰… యం మనోసుచరితసమఙ్గీ తన్నిదానం తప్పచ్చయా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జేయ్య। నేతం ఠానం విజ్జతీతి పజానాతి॥ ఠానఞ్చ ఖో ఏతం విజ్జతి యం వచీసుచరితసమఙ్గీ …పే॰… యం మనోసుచరితసమఙ్గీ తన్నిదానం తప్పచ్చయా కాయస్స భేదా పరం మరణా సుగతిం సగ్గం లోకం ఉపపజ్జేయ్య। ఠానమేతం విజ్జతీతి పజానాతి॥ యే యే ధమ్మా యేసం యేసం ధమ్మానం హేతూ పచ్చయా ఉపాదాయ తం తం ఠానం। యే యే ధమ్మా యేసం యేసం ధమ్మానం న హేతూ అప్పచ్చయా ఉపాదాయ తం తం అట్ఠానన్తి॥ యా తత్థ పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం తథాగతస్స ఠానఞ్చ ఠానతో అట్ఠానఞ్చ అట్ఠానతో యథాభూతం ఞాణం॥>
      text <౮౧౦>, <౨ తత్థ కతమం తథాగతస్స అతీతానాగతపచ్చుప్పన్నానం కమ్మసమాదానానం ఠానసో హేతుసో విపాకం యథాభూతం ఞాణం॥ ఇధ తథాగతో పజానాతి అత్థేకచ్చాని పాపకాని కమ్మసమాదానాని గతిసమ్పత్తిపటిబాళ్హాని న విపచ్చన్తి॥ అత్థేకచ్చాని పాపకాని కమ్మసమాదానాని ఉపధిసమ్పత్తిపటిబాళ్హాని న విపచ్చన్తి॥ అత్థేకచ్చాని పాపకాని కమ్మసమాదానాని కాలసమ్పత్తిపటిబాళ్హాని న విపచ్చన్తి॥ అత్థేకచ్చాని పాపకాని కమ్మసమాదానాని పయోగసమ్పత్తిపటిబాళ్హాని న విపచ్చన్తి॥>
      text <అత్థేకచ్చాని పాపకాని కమ్మసమాదానాని గతివిపత్తిం ఆగమ్మ విపచ్చన్తి॥ అత్థేకచ్చాని పాపకాని కమ్మసమాదానాని ఉపధివిపత్తిం ఆగమ్మ విపచ్చన్తి॥ అత్థేకచ్చాని పాపకాని కమ్మసమాదానాని కాలవిపత్తిం ఆగమ్మ విపచ్చన్తి॥ అత్థేకచ్చాని పాపకాని కమ్మసమాదానాని పయోగవిపత్తిం ఆగమ్మ విపచ్చన్తి॥>
      text <అత్థేకచ్చాని కల్యాణాని కమ్మసమాదానాని గతివిపత్తిపటిబాళ్హాని న విపచ్చన్తి॥ అత్థేకచ్చాని కల్యాణాని కమ్మసమాదానాని ఉపధివిపత్తిపటిబాళ్హాని న విపచ్చన్తి॥ అత్థేకచ్చాని కల్యాణాని కమ్మసమాదానాని కాలవిపత్తిపటిబాళ్హాని న విపచ్చన్తి॥ అత్థేకచ్చాని కల్యాణాని కమ్మసమాదానాని పయోగవిపత్తిపటిబాళ్హాని న విపచ్చన్తి॥>
      text <అత్థేకచ్చాని కల్యాణాని కమ్మసమాదానాని గతిసమ్పత్తిం ఆగమ్మ విపచ్చన్తి॥ అత్థేకచ్చాని కల్యాణాని కమ్మసమాదానాని ఉపధిసమ్పత్తిం ఆగమ్మ విపచ్చన్తి॥ అత్థేకచ్చాని కల్యాణాని కమ్మసమాదానాని కాలసమ్పత్తిం ఆగమ్మ విపచ్చన్తి॥ అత్థేకచ్చాని కల్యాణాని కమ్మసమాదానాని పయోగసమ్పత్తిం ఆగమ్మ విపచ్చన్తీతి॥ యా తత్థ పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం తథాగతస్స అతీతానాగతపచ్చుప్పన్నానం కమ్మసమాదానానం ఠానసో హేతుసో విపాకం యథాభూతం ఞాణం॥>
      text <౮౧౧>, <౩ తత్థ కతమం తథాగతస్స సబ్బత్థగామినిం పటిపదం యథాభూతం ఞాణం॥ ఇధ తథాగతో అయం మగ్గో అయం పటిపదా నిరయగామీతి పజానాతి। అయం మగ్గో అయం పటిపదా తిరచ్ఛానయోనిగామీతి పజానాతి। అయం మగ్గో అయం పటిపదా పేత్తివిసయగామీతి పజానాతి। అయం మగ్గో అయం పటిపదా మనుస్సలోకగామీతి పజానాతి। అయం మగ్గో అయం పటిపదా దేవలోకగామీతి పజానాతి। అయం మగ్గో అయం పటిపదా నిబ్బానగామీతి పజానాతీతి॥ యా తత్థ పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం తథాగతస్స సబ్బత్థగామినిం పటిపదం యథాభూతం ఞాణం॥>
      text <౮౧౨>, <౪ తత్థ కతమం తథాగతస్స అనేకధాతునానాధాతులోకం యథాభూతం ఞాణం॥ ఇధ తథాగతో ఖన్ధనానత్తం పజానాతి। ఆయతననానత్తం పజానాతి। ధాతునానత్తం పజానాతి। అనేకధాతునానాధాతులోకనానత్తం పజానాతీతి॥ యా తత్థ పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం తథాగతస్స అనేకధాతునానాధాతులోకం యథాభూతం ఞాణం॥>
      text <౮౧౩>, <౫ తత్థ కతమం తథాగతస్స సత్తానం నానాధిముత్తికతం యథాభూతం ఞాణం॥ ఇధ తథాగతో పజానాతి సన్తి సత్తా హీనాధిముత్తికా। సన్తి సత్తా పణీతాధిముత్తికా॥ హీనాధిముత్తికా సత్తా హీనాధిముత్తికే సత్తే సేవన్తి భజన్తి పయిరుపాసన్తి॥ పణీతాధిముత్తికా సత్తా పణీతాధిముత్తికే సత్తే సేవన్తి భజన్తి పయిరుపాసన్తి॥>
      text <అతీతమ్పి అద్ధానం హీనాధిముత్తికా సత్తా హీనాధిముత్తికే సత్తే సేవింసు భజింసు పయిరుపాసింసు। పణీతాధిముత్తికా సత్తా పణీతాధిముత్తికే సత్తే సేవింసు భజింసు పయిరుపాసింసు॥>
      text <అనాగతమ్పి అద్ధానం హీనాధిముత్తికా సత్తా హీనాధిముత్తికే సత్తే సేవిస్సన్తి భజిస్సన్తి పయిరుపాసిస్సన్తి। పణీతాధిముత్తికా సత్తా పణీతాధిముత్తికే సత్తే సేవిస్సన్తి భజిస్సన్తి పయిరుపాసిస్సన్తీతి॥ యా తత్థ పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం తథాగతస్స సత్తానం నానాధిముత్తికతం యథాభూతం ఞాణం॥>
      text <౮౧౪>, <౬ తత్థ కతమం తథాగతస్స పరసత్తానం పరపుగ్గలానం ఇన్ద్రియపరోపరియత్తం యథాభూతం ఞాణం॥ ఇధ తథాగతో సత్తానం ఆసయం పజానాతి। అనుసయం పజానాతి। చరితం పజానాతి। అధిముత్తిం పజానాతి। అప్పరజక్ఖే మహారజక్ఖే తిక్ఖిన్ద్రియే ముదిన్ద్రియే స్వాకారే ద్వాకారే సువిఞ్ఞాపయే దువిఞ్ఞాపయే భబ్బాభబ్బే సత్తే పజానాతి॥>
      text <౮౧౫>, <కతమో చ సత్తానం ఆసయో॥ సస్సతో లోకోతి వా। అసస్సతో లోకోతి వా। అన్తవా లోకోతి వా। అనన్తవా లోకోతి వా। తం జీవం తం సరీరన్తి వా। అఞ్ఞం జీవం అఞ్ఞం సరీరన్తి వా। హోతి తథాగతో పరం మరణాతి వా। న హోతి తథాగతో పరం మరణాతి వా। హోతి చ న చ హోతి తథాగతో పరం మరణాతి వా। నేవ హోతి న న హోతి తథాగతో పరం మరణాతి వా। ఇతి భవదిట్ఠిసన్నిస్సితా వా సత్తా హోన్తి విభవదిట్ఠిసన్నిస్సితా వా॥ ఏతే వా పన ఉభో అన్తే అనుపగమ్మ ఇదప్పచ్చయతా పటిచ్చసముప్పన్నేసు ధమ్మేసు అనులోమికా ఖన్తి పటిలద్ధా హోతి యథాభూతం ఞాణం॥ అయం సత్తానం ఆసయో॥>
      text <౮౧౬>, <కతమో చ సత్తానం అనుసయో॥ సత్తానుసయా కామరాగానుసయో। పటిఘానుసయో। మానానుసయో। దిట్ఠానుసయో। విచికిచ్ఛానుసయో। భవరాగానుసయో। అవిజ్జానుసయో॥ యం లోకే పియరూపం సాతరూపం ఏత్థ సత్తానం రాగానుసయో అనుసేతి॥ యం లోకే అప్పియరూపం అసాతరూపం ఏత్థ సత్తానం పటిఘానుసయో అనుసేతి॥ ఇతి ఇమేసు ద్వీసు ధమ్మేసు అవిజ్జానుపతితా॥ తదేకట్ఠో మానో చ దిట్ఠి చ విచికిచ్ఛా చ దట్ఠబ్బా॥ అయం సత్తానం అనుసయో॥>
      text <౮౧౭>, <కతమఞ్చ సత్తానం చరితం॥ పుఞ్ఞాభిసఙ్ఖారో। అపుఞ్ఞాభిసఙ్ఖారో। ఆనేఞ్జాభిసఙ్ఖారో। పరిత్తభూమకో వా మహాభూమకో వా ఇదం సత్తానం చరితం॥>
      text <౮౧౮>, <కతమా చ సత్తానం అధిముత్తి॥ సన్తి సత్తా హీనాధిముత్తికా। సన్తి సత్తా పణీతాధిముత్తికా॥ హీనాధిముత్తికా సత్తా హీనాధిముత్తికే సత్తే సేవన్తి భజన్తి పయిరుపాసన్తి॥ పణీతాధిముత్తికా సత్తా పణీతాధిముత్తికే సత్తే సేవన్తి భజన్తి పయిరుపాసన్తి॥>
      text <అతీతమ్పి అద్ధానం హీనాధిముత్తికా సత్తా హీనాధిముత్తికే సత్తే సేవింసు భజింసు పయిరుపాసింసు॥ పణీతాధిముత్తికా సత్తా పణీతాధిముత్తికే సత్తే సేవింసు భజింసు పయిరుపాసింసు॥>
      text <అనాగతమ్పి అద్ధానం హీనాధిముత్తికా సత్తా హీనాధిముత్తికే సత్తే సేవిస్సన్తి భజిస్సన్తి పయిరుపాసిస్సన్తి॥ పణీతాధిముత్తికా సత్తా పణీతాధిముత్తికే సత్తే సేవిస్సన్తి భజిస్సన్తి పయిరుపాసిస్సన్తి॥ అయం సత్తానం అధిముత్తి॥>
      text <౮౧౯>, <కతమే తే సత్తా మహారజక్ఖా॥ దస కిలేసవత్థూని లోభో। దోసో। మోహో। మానో। దిట్ఠి। విచికిచ్ఛా। థినం। ఉద్ధచ్చం। అహిరికం। అనోత్తప్పం॥ యేసం సత్తానం ఇమాని దస కిలేసవత్థూని ఆసేవితాని భావితాని బహులీకతాని ఉస్సదగతాని। ఇమే తే సత్తా మహారజక్ఖా॥>
      text <౮౨౦>, <కతమే తే సత్తా అప్పరజక్ఖా॥ యేసం సత్తానం ఇమాని దస కిలేసవత్థూని అనాసేవితాని అభావితాని అబహులీకతాని అనుస్సదగతాని। ఇమే తే సత్తా అప్పరజక్ఖా॥>
      text <౮౨౧>, <కతమే తే సత్తా ముదిన్ద్రియా॥ పఞ్చిన్ద్రియాని సద్ధిన్ద్రియం। వీరియిన్ద్రియం। సతిన్ద్రియం। సమాధిన్ద్రియం। పఞ్ఞిన్ద్రియం॥ యేసం సత్తానం ఇమాని పఞ్చిన్ద్రియాని అనాసేవితాని అభావితాని అబహులీకతాని అనుస్సదగతాని। ఇమే తే సత్తా ముదిన్ద్రియా॥>
      text <౮౨౨>, <కతమే తే సత్తా తిక్ఖిన్ద్రియా॥ యేసం సత్తానం ఇమాని పఞ్చిన్ద్రియాని ఆసేవితాని భావితాని బహులీకతాని ఉస్సదగతాని। ఇమే తే సత్తా తిక్ఖిన్ద్రియా॥>
      text <౮౨౩>, <కతమే తే సత్తా ద్వాకారా॥ యే తే సత్తా పాపాసయా పాపానుసయా పాపచరితా పాపాధిముత్తికా మహారజక్ఖా ముదిన్ద్రియా। ఇమే తే సత్తా ద్వాకారా॥>
      text <౮౨౪>, <కతమే తే సత్తా స్వాకారా॥ యే తే సత్తా కల్యాణాసయా కల్యాణచరితా కల్యాణాధిముత్తికా అప్పరజక్ఖా తిక్ఖిన్ద్రియా। ఇమే తే సత్తా స్వాకారా॥>
      text <౮౨౫>, <కతమే తే సత్తా దువిఞ్ఞాపయా॥ యే చ తే సత్తా ద్వాకారా। తేవ తే సత్తా దువిఞ్ఞాపయా॥ యే చ తే సత్తా స్వాకారా। తేవ తే సత్తా సువిఞ్ఞాపయా॥>
      text <౮౨౬>, <కతమే తే సత్తా అభబ్బా॥ యే తే సత్తా కమ్మావరణేన సమన్నాగతా కిలేసావరణేన సమన్నాగతా విపాకావరణేన సమన్నాగతా అస్సద్ధా అచ్ఛన్దికా దుప్పఞ్ఞా అభబ్బా నియామం ఓక్కమితుం కుసలేసు ధమ్మేసు సమ్మత్తం। ఇమే తే సత్తా అభబ్బా॥>
      text <౮౨౭>, <కతమే తే సత్తా భబ్బా॥ యే తే సత్తా న కమ్మావరణేన సమన్నాగతా న కిలేసావరణేన సమన్నాగతా న విపాకావరణేన సమన్నాగతా సద్ధా ఛన్దికా పఞ్ఞవన్తో భబ్బా నియామం ఓక్కమితుం కుసలేసు ధమ్మేసు సమ్మత్తం। ఇమే తే సత్తా భబ్బాతి॥ యా తత్థ పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం తథాగతస్స పరసత్తానం పరపుగ్గలానం ఇన్ద్రియపరోపరియత్తం యథాభూతం ఞాణం॥>
      text <౮౨౮>, <౭ తత్థ కతమం తథాగతస్స ఝానవిమోక్ఖసమాధిసమాపత్తీనం సంకిలేసం వోదానం యథాభూతం ఞాణం॥ ఝాయీతి॥ చత్తారో ఝాయీ॥ అత్థేకచ్చో ఝాయీ సమ్పత్తియేవ సమానం విపత్తీతి పచ్చేతి। అత్థేకచ్చో ఝాయీ విపత్తింయేవ సమానం సమ్పత్తీతి పచ్చేతి। అత్థేకచ్చో ఝాయీ సమ్పత్తియేవ సమానం సమ్పత్తీతి పచ్చేతి। అత్థేకచ్చో ఝాయీ విపత్తియేవ సమానం విపత్తీతి పచ్చేతి ఇమే చత్తారో ఝాయీ॥>
      text <అపరేపి చత్తారో ఝాయీ॥ అత్థేకచ్చో ఝాయీ దన్ధం సమాపజ్జతి ఖిప్పం వుట్ఠాతి। అత్థేకచ్చో ఝాయీ ఖిప్పం సమాపజ్జతి దన్ధం వుట్ఠాతి। అత్థేకచ్చో ఝాయీ దన్ధం సమాపజ్జతి దన్ధం వుట్ఠాతి। అత్థేకచ్చో ఝాయీ ఖిప్పం సమాపజ్జతి ఖిప్పం వుట్ఠాతి ఇమే చత్తారో ఝాయీ॥>
      text <అపరేపి చత్తారో ఝాయీ॥ అత్థేకచ్చో ఝాయీ సమాధిస్మిం సమాధికుసలో హోతి। న సమాధిస్మిం సమాపత్తికుసలో। అత్థేకచ్చో ఝాయీ సమాధిస్మిం సమాపత్తికుసలో హోతి। న సమాధిస్మిం సమాధికుసలో। అత్థేకచ్చో ఝాయీ సమాధిస్మిం సమాధికుసలో చ హోతి। సమాధిస్మిం సమాపత్తికుసలో చ। అత్థేకచ్చో ఝాయీ నేవ సమాధిస్మిం సమాధికుసలో హోతి। న సమాధిస్మిం సమాపత్తికుసలో ఇమే చత్తారో ఝాయీ॥>
      text <ఝానన్తి॥ చత్తారి ఝానాని పఠమం ఝానం। దుతియం ఝానం। తతియం ఝానం। చతుత్థం ఝానం॥>
      text <విమోక్ఖోతి॥ అట్ఠ విమోక్ఖా॥ రూపీ రూపాని పస్సతి అయం పఠమో విమోక్ఖో॥>
      text <అజ్ఝత్తం అరూపసఞ్ఞీ బహిద్ధా రూపాని పస్సతి అయం దుతియో విమోక్ఖో॥>
      text <సుభన్తేవ అధిముత్తో హోతి అయం తతియో విమోక్ఖో॥>
      text <సబ్బసో రూపసఞ్ఞానం సమతిక్కమా పటిఘసఞ్ఞానం అత్థఙ్గమా నానత్తసఞ్ఞానం అమనసికారా అనన్తో ఆకాసోతి ఆకాసానఞ్చాయతనం ఉపసమ్పజ్జ విహరతి అయం చతుత్థో విమోక్ఖో॥>
      text <సబ్బసో ఆకాసానఞ్చాయతనం సమతిక్కమ్మ అనన్తం విఞ్ఞాణన్తి విఞ్ఞాణఞ్చాయతనం ఉపసమ్పజ్జ విహరతి అయం పఞ్చమో విమోక్ఖో॥>
      text <సబ్బసో విఞ్ఞాణఞ్చాయతనం సమతిక్కమ్మ నత్థి కిఞ్చితి ఆకిఞ్చఞ్ఞాయతనం ఉపసమ్పజ్జ విహరతి అయం ఛట్ఠో విమోక్ఖో॥>
      text <సబ్బసో ఆకిఞ్చఞ్ఞాయతనం సమతిక్కమ్మ నేవసఞ్ఞానాసఞ్ఞాయతనం ఉపసమ్పజ్జ విహరతి అయం సత్తమో విమోక్ఖో॥>
      text <సబ్బసో నేవసఞ్ఞానాసఞ్ఞాయతనం సమతిక్కమ్మ సఞ్ఞావేదయితనిరోధం ఉపసమ్పజ్జ విహరతి అయం అట్ఠమో విమోక్ఖో॥>
      text <సమాధీతి॥ తయో సమాధీ సవితక్కసవిచారో సమాధి। అవితక్కవిచారమత్తో సమాధి। అవితక్కఅవిచారో సమాధి॥>
      text <సమాపత్తీతి॥ నవ అనుపుబ్బవిహారసమాపత్తియో పఠమజ్ఝానసమాపత్తి। దుతియజ్ఝానసమాపత్తి। తతియజ్ఝానసమాపత్తి। చతుత్థజ్ఝానసమాపత్తి। ఆకాసానఞ్చాయతనసమాపత్తి। విఞ్ఞాణఞ్చాయతనసమాపత్తి। ఆకిఞ్చఞ్ఞాయతనసమాపత్తి। నేవసఞ్ఞానాసఞ్ఞాయతనసమాపత్తి। సఞ్ఞావేదయితనిరోధసమాపత్తి॥>
      text <సంకిలేసన్తి హానభాగియో ధమ్మో॥ వోదానన్తి విసేసభాగియో ధమ్మో॥ వుట్ఠానన్తి॥ వోదానమ్పి వుట్ఠానం। తమ్హా తమ్హా సమాధిమ్హా వుట్ఠానమ్పి వుట్ఠానన్తి॥ యా తత్థ పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం తథాగతస్స ఝానవిమోక్ఖసమాధిసమాపత్తీనం సంకిలేసం వోదానం వుట్ఠానం యథాభూతం ఞాణం॥>
      text <౮౨౯>, <౮ తత్థ కతమం తథాగతస్స పుబ్బేనివాసానుస్సతి యథాభూతం ఞాణం॥ ఇధ తథాగతో అనేకవిహితం పుబ్బేనివాసం అనుస్సరతి। సేయ్యథిదం ఏకమ్పి జాతిం ద్వేపి జాతియో తిస్సోపి జాతియో చతస్సోపి జాతియో పఞ్చపి జాతియో దసపి జాతియో వీసమ్పి జాతియో తింసమ్పి జాతియో చత్తాలీసమ్పి జాతియో పఞ్ఞాసమ్పి జాతియో జాతిసతమ్పి జాతిసహస్సమ్పి జాతిసతసహస్సమ్పి అనేకేపి సంవట్టకప్పే అనేకేపి వివట్టకప్పే అనేకేపి సంవట్టవివట్టకప్పే అముత్రాసిం ఏవంనామో ఏవంగోత్తో ఏవంవణ్ణో ఏవమాహారో ఏవంసుఖదుక్ఖప్పటిసంవేదీ ఏవమాయుపరియన్తో। సో తతో చుతో అముత్ర ఉదపాదిం। తత్రాపాసిం ఏవంనామో ఏవంగోత్తో ఏవంవణ్ణో ఏవమాహారో ఏవంసుఖదుక్ఖప్పటిసంవేదీ ఏవమాయుపరియన్తో। సో తతో చుతో ఇధూపపన్నోతి॥ ఇతి సాకారం సఉద్దేసం అనేకవిహితం పుబ్బేనివాసం అనుస్సరతీతి॥ యా తత్థ పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం తథాగతస్స పుబ్బేనివాసానుస్సతి యథాభూతం ఞాణం॥>
      text <౮౩౦>, <౯ తత్థ కతమం తథాగతస్స సత్తానం చుతూపపాతం యథాభూతం ఞాణం॥ ఇధ తథాగతో దిబ్బేన చక్ఖునా విసుద్ధేన అతిక్కన్తమానుసకేన సత్తే పస్సతి చవమానే ఉపపజ్జమానే హీనే పణీతే సువణ్ణే దుబ్బణ్ణే సుగతే దుగ్గతే యథాకమ్మూపగే సత్తే పజానాతి ఇమే వత భోన్తో సత్తా కాయదుచ్చరితేన సమన్నాగతా వచీదుచ్చరితేన సమన్నాగతా మనోదుచ్చరితేన సమన్నాగతా అరియానం ఉపవాదకా మిచ్ఛాదిట్ఠికా మిచ్ఛాదిట్ఠికమ్మసమాదానా॥ తే కాయస్స భేదా పరం మరణా అపాయం దుగ్గతిం వినిపాతం నిరయం ఉపపన్నా॥ ఇమే వా పన భోన్తో సత్తా కాయసుచరితేన సమన్నాగతా వచీసుచరితేన సమన్నాగతా మనోసుచరితేన సమన్నాగతా అరియానం అనుపవాదకా సమ్మాదిట్ఠికా సమ్మాదిట్ఠికమ్మసమాదానా॥ తే కాయస్స భేదా పరం మరణా సుగతిం సగ్గం లోకం ఉపపన్నాతి॥ ఇతి దిబ్బేన చక్ఖునా విసుద్ధేన అతిక్కన్తమానుసకేన సత్తే పస్సతి చవమానే ఉపపజ్జమానే హీనే పణీతే సువణ్ణే దుబ్బణ్ణే సుగతే దుగ్గతే యథాకమ్మూపగే సత్తే పజానాతీతి॥ యా తత్థ పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం తథాగతస్స సత్తానం చుతూపపాతం యథాభూతం ఞాణం॥>
      text <౮౩౧>, <౧౦ తత్థ కతమం తథాగతస్స ఆసవానం ఖయం యథాభూతం ఞాణం॥ ఇధ తథాగతో ఆసవానం ఖయా అనాసవం చేతోవిముత్తిం పఞ్ఞావిముత్తిం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహరతీతి॥ యా తత్థ పఞ్ఞా పజాననా…పే॰… అమోహో ధమ్మవిచయో సమ్మాదిట్ఠి ఇదం తథాగతస్స ఆసవానం ఖయం యథాభూతం ఞాణన్తి॥>
      stand <దసకం॥>
      stand <ఞాణవిభఙ్గో నిట్ఠితో॥>
