text <౫॥ బ్రాహ్మణవగ్గో>
  text <౧॥ బ్రహ్మాయుసుత్తం>
    text <౩౮౩>, <ఏవం మే సుతం ఏకం సమయం భగవా విదేహేసు చారికం చరతి మహతా భిక్ఖుసఙ్ఘేన సద్ధిం పఞ్చమత్తేహి భిక్ఖుసతేహి॥ తేన ఖో పన సమయేన బ్రహ్మాయు బ్రాహ్మణో మిథిలాయం పటివసతి జిణ్ణో వుడ్ఢో మహల్లకో అద్ధగతో వయోఅనుప్పత్తో। వీసవస్ససతికో జాతియా। తిణ్ణం వేదానం పారగూ సనిఘణ్డుకేటుభానం సాక్ఖరప్పభేదానం ఇతిహాసపఞ్చమానం। పదకో। వేయ్యాకరణో। లోకాయతమహాపురిసలక్ఖణేసు అనవయో॥ అస్సోసి ఖో బ్రహ్మాయు బ్రాహ్మణో సమణో ఖలు భో। గోతమో సక్యపుత్తో సక్యకులా పబ్బజితో విదేహేసు చారికం చరతి మహతా భిక్ఖుసఙ్ఘేన సద్ధిం పఞ్చమత్తేహి భిక్ఖుసతేహి॥ తం ఖో పన భవన్తం గోతమం ఏవం కల్యాణో కిత్తిసద్దో అబ్భుగ్గతో ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవాతి॥ సో ఇమం లోకం సదేవకం సమారకం సబ్రహ్మకం సస్సమణబ్రాహ్మణిం పజం సదేవమనుస్సం సయం అభిఞ్ఞా సచ్ఛికత్వా పవేదేతి॥ సో ధమ్మం దేసేతి ఆదికల్యాణం మజ్ఝేకల్యాణం పరియోసానకల్యాణం సాత్థం సబ్యఞ్జనం। కేవలపరిపుణ్ణం పరిసుద్ధం బ్రహ్మచరియం పకాసేతి॥ సాధు ఖో పన తథారూపానం అరహతం దస్సనం హోతీతి॥>
    text <౩౮౪>, <తేన ఖో పన సమయేన బ్రహ్మాయుస్స బ్రాహ్మణస్స ఉత్తరో నామ మాణవో అన్తేవాసీ హోతి తిణ్ణం వేదానం పారగూ సనిఘణ్డుకేటుభానం సాక్ఖరప్పభేదానం ఇతిహాసపఞ్చమానం। పదకో। వేయ్యాకరణో। లోకాయతమహాపురిసలక్ఖణేసు అనవయో॥ అథ ఖో బ్రహ్మాయు బ్రాహ్మణో ఉత్తరం మాణవం ఆమన్తేసి అయం। తాత ఉత్తర। సమణో గోతమో సక్యపుత్తో సక్యకులా పబ్బజితో విదేహేసు చారికం చరతి మహతా భిక్ఖుసఙ్ఘేన సద్ధిం పఞ్చమత్తేహి భిక్ఖుసతేహి॥ తం ఖో పన భవన్తం గోతమం ఏవం కల్యాణో కిత్తిసద్దో అబ్భుగ్గతో ఇతిపి సో భగవా అరహం సమ్మాసమ్బుద్ధో…పే॰… సాధు ఖో పన తథారూపానం అరహతం దస్సనం హోతీతి॥ ఏహి త్వం। తాత ఉత్తర। యేన సమణో గోతమో తేనుపసఙ్కమ। ఉపసఙ్కమిత్వా సమణం గోతమం జానాహి యది వా తం భవన్తం గోతమం తథా సన్తంయేవ సద్దో అబ్భుగ్గతో। యది వా నో తథా। యది వా సో భవం గోతమో తాదిసో। యది వా న తాదిసో॥ తథా మయం తం భవన్తం గోతమం వేదిస్సామాతి॥ యథా కథం పనాహం। భో। తం భవన్తం గోతమం జానిస్సామి యది వా తం భవన్తం గోతమం తథా సన్తంయేవ సద్దో అబ్భుగ్గతో। యది వా నో తథా। యది వా సో భవం గోతమో తాదిసో। యది వా న తాదిసోతి॥ ఆగతాని ఖో। తాత ఉత్తర। అమ్హాకం మన్తేసు ద్వత్తింసమహాపురిసలక్ఖణాని। యేహి సమన్నాగతస్స మహాపురిసస్స ద్వేయేవ గతియో భవన్తి అనఞ్ఞా॥ సచే అగారం అజ్ఝావసతి। రాజా హోతి చక్కవత్తీ ధమ్మికో ధమ్మరాజా చాతురన్తో విజితావీ జనపదత్థావరియప్పత్తో సత్తరతనసమన్నాగతో॥ తస్సిమాని సత్త రతనాని భవన్తి। సేయ్యథిదం చక్కరతనం। హత్థిరతనం। అస్సరతనం। మణిరతనం। ఇత్థిరతనం। గహపతిరతనం। పరిణాయకరతనమేవ సత్తమం॥ పరోసహస్సం ఖో పనస్స పుత్తా భవన్తి సూరా వీరఙ్గరూపా పరసేనప్పమద్దనా॥ సో ఇమం పథవిం సాగరపరియన్తం అదణ్డేన అసత్థేన ధమ్మేన అభివిజియ అజ్ఝావసతి॥ సచే ఖో పన అగారస్మా అనగారియం పబ్బజతి। అరహం హోతి సమ్మాసమ్బుద్ధో లోకే వివట్టచ్ఛదో॥ అహం ఖో పన। తాత ఉత్తర। మన్తానం దాతా। త్వం మన్తానం పటిగ్గహేతాతి॥>
    text <౩౮౫>, <ఏవం। భోతి ఖో ఉత్తరో మాణవో బ్రహ్మాయుస్స బ్రాహ్మణస్స పటిస్సుత్వా ఉట్ఠాయాసనా బ్రహ్మాయుం బ్రాహ్మణం అభివాదేత్వా పదక్ఖిణం కత్వా విదేహేసు యేన భగవా తేన చారికం పక్కామి॥ అనుపుబ్బేన చారికం చరమానో యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో ఉత్తరో మాణవో భగవతో కాయే ద్వత్తింసమహాపురిసలక్ఖణాని సమన్నేసి॥ అద్దసా ఖో ఉత్తరో మాణవో భగవతో కాయే ద్వత్తింసమహాపురిసలక్ఖణాని। యేభుయ్యేన థపేత్వా ద్వే॥ ద్వీసు మహాపురిసలక్ఖణేసు కఙ్ఖతి విచికిచ్ఛతి నాధిముచ్చతి న సమ్పసీదతి కోసోహితే చ వత్థగుయ్హే। పహూతజివ్హతాయ చ॥ అథ ఖో భగవతో ఏతదహోసి పస్సతి ఖో మే అయం ఉత్తరో మాణవో ద్వత్తింసమహాపురిసలక్ఖణాని। యేభుయ్యేన థపేత్వా ద్వే॥ ద్వీసు మహాపురిసలక్ఖణేసు కఙ్ఖతి విచికిచ్ఛతి నాధిముచ్చతి న సమ్పసీదతి కోసోహితే చ వత్థగుయ్హే। పహూతజివ్హతాయ చాతి॥ అథ ఖో భగవా తథారూపం ఇద్ధాభిసఙ్ఖారం అభిసఙ్ఖాసి యథా అద్దస ఉత్తరో మాణవో భగవతో కోసోహితం వత్థగుయ్హం॥ అథ ఖో భగవా జివ్హం నిన్నామేత్వా ఉభోపి కణ్ణసోతాని అనుమసి పటిమసి। ఉభోపి నాసికసోతాని అనుమసి పటిమసి। కేవలమ్పి నలాటమణ్డలం జివ్హాయ ఛాదేసి॥ అథ ఖో ఉత్తరస్స మాణవస్స ఏతదహోసి సమన్నాగతో ఖో సమణో గోతమో ద్వత్తింసమహాపురిసలక్ఖణేహి॥ యంనూనాహం సమణం గోతమం అనుబన్ధేయ్యం। ఇరియాపథమస్స పస్సేయ్యన్తి॥ అథ ఖో ఉత్తరో మాణవో సత్తమాసాని భగవన్తం అనుబన్ధి ఛాయావ అనపాయినీ॥>
    text <౩౮౬>, <అథ ఖో ఉత్తరో మాణవో సత్తన్నం మాసానం అచ్చయేన విదేహేసు యేన మిథిలా తేన చారికం పక్కామి॥ అనుపుబ్బేన చారికం చరమానో యేన మిథిలా యేన బ్రహ్మాయు బ్రాహ్మణో తేనుపసఙ్కమి। ఉపసఙ్కమిత్వా బ్రహ్మాయుం బ్రాహ్మణం అభివాదేత్వా ఏకమన్తం నిసీది॥ ఏకమన్తం నిసిన్నం ఖో ఉత్తరం మాణవం బ్రహ్మాయు బ్రాహ్మణో ఏతదవోచ కచ్చి। తాత ఉత్తర। తం భవన్తం గోతమం తథా సన్తంయేవ సద్దో అబ్భుగ్గతో। నో అఞ్ఞథా॥ కచ్చి పన సో భవం గోతమో తాదిసో। నో అఞ్ఞాదిసోతి॥ తథా సన్తంయేవ। భో। తం భవన్తం గోతమం సద్దో అబ్భుగ్గతో। నో అఞ్ఞథా। తాదిసోవ సో భవం గోతమో। నో అఞ్ఞాదిసో॥ సమన్నాగతో చ సో భవం గోతమో ద్వత్తింసమహాపురిసలక్ఖణేహి॥>
    text <సుప్పతిట్ఠితపాదో ఖో పన భవం గోతమో। ఇదమ్పి తస్స భోతో గోతమస్స మహాపురిసస్స మహాపురిసలక్ఖణం భవతి॥>
    text <హేట్ఠా ఖో పన తస్స భోతో గోతమస్స పాదతలేసు చక్కాని జాతాని సహస్సారాని సనేమికాని సనాభికాని సబ్బాకారపరిపూరాని…>
    text <ఆయతపణ్హి ఖో పన సో భవం గోతమో…>
    text <దీఘఙ్గులి ఖో పన సో భవం గోతమో…>
    text <ముదుతలునహత్థపాదో ఖో పన సో భవం గోతమో…>
    text <జాలహత్థపాదో ఖో పన సో భవం గోతమో…>
    text <ఉస్సఙ్ఖపాదో ఖో పన సో భవం గోతమో…>
    text <ఏణిజఙ్ఘో ఖో పన సో భవం గోతమో…>
    text <ఠితకో ఖో పన సో భవం గోతమో అనోనమన్తో ఉభోహి పాణితలేహి జణ్ణుకాని పరిమసతి పరిమజ్జతి…>
    text <కోసోహితవత్థగుయ్హో ఖో పన సో భవం గోతమో…>
    text <సువణ్ణవణ్ణో ఖో పన సో భవం గోతమో కఞ్చనసన్నిభత్తచో…>
    text <సుఖుమచ్ఛవి ఖో పన సో భవం గోతమో॥ సుఖుమత్తా ఛవియా రజోజల్లం కాయే న ఉపలిమ్పతి…>
    text <ఏకేకలోమో ఖో పన సో భవం గోతమో। ఏకేకాని లోమాని లోమకూపేసు జాతాని…>
    text <ఉద్ధగ్గలోమో ఖో పన సో భవం గోతమో। ఉద్ధగ్గాని లోమాని జాతాని నీలాని అఞ్జనవణ్ణాని కుణ్డలావట్టాని దక్ఖిణావట్టకజాతాని…>
    text <బ్రహ్ముజుగత్తో ఖో పన సో భవం గోతమో…>
    text <సత్తుస్సదో ఖో పన సో భవం గోతమో…>
    text <సీహపుబ్బద్ధకాయో ఖో పన సో భవం గోతమో…>
    text <చితన్తరంసో ఖో పన సో భవం గోతమో…>
    text <నిగ్రోధపరిమణ్డలో ఖో పన సో భవం గోతమో। యావతక్వస్స కాయో తావతక్వస్స బ్యామో। యావతక్వస్స బ్యామో తావతక్వస్స కాయో…>
    text <సమవట్టక్ఖన్ధో ఖో పన సో భవం గోతమో…>
    text <రసగ్గసగ్గీ ఖో పన సో భవం గోతమో…>
    text <సీహహను ఖో పన సో భవం గోతమో…>
    text <చత్తాలీసదన్తో ఖో పన సో భవం గోతమో…>
    text <సమదన్తో ఖో పన సో భవం గోతమో…>
    text <అవిరళదన్తో ఖో పన సో భవం గోతమో…>
    text <సుసుక్కదాఠో ఖో పన సో భవం గోతమో…>
    text <పహూతజివ్హో ఖో పన సో భవం గోతమో…>
    text <బ్రహ్మస్సరో ఖో పన సో భవం గోతమో కరవికభాణీ…>
    text <అభినీలనేత్తో ఖో పన సో భవం గోతమో…>
    text <గోపఖుమో ఖో పన సో భవం గోతమో…>
    text <ఉణ్ణా ఖో పనస్స భోతో గోతమస్స భముకన్తరే జాతా ఓదాతా ముదుతూలసన్నిభా…>
    text <ఉణ్హీససీసో ఖో పన సో భవం గోతమో। ఇదమ్పి తస్స భోతో గోతమస్స మహాపురిసస్స మహాపురిసలక్ఖణం భవతి॥>
    text <ఇమేహి ఖో। భో। సో భవం గోతమో ద్వత్తింసమహాపురిసలక్ఖణేహి సమన్నాగతో॥>
    text <౩౮౭>, <గచ్ఛన్తో ఖో పన సో భవం గోతమో దక్ఖిణేనేవ పాదేన పఠమం పక్కమతి॥ సో నాతిదూరే పాదం ఉద్ధరతి। నాచ్చాసన్నే పాదం నిక్ఖిపతి। సో నాతిసీఘం గచ్ఛతి। నాతిసణికం గచ్ఛతి। న చ అద్దువేన అద్దువం సఙ్ఘట్టేన్తో గచ్ఛతి। న చ గోప్ఫకేన గోప్ఫకం సఙ్ఘట్టేన్తో గచ్ఛతి॥ సో గచ్ఛన్తో న సత్థిం ఉన్నామేతి। న సత్థిం ఓనామేతి। న సత్థిం సన్నామేతి। న సత్థిం వినామేతి॥ గచ్ఛతో ఖో పన తస్స భోతో గోతమస్స అధరకాయోవ ఇఞ్జతి। న చ కాయబలేన గచ్ఛతి॥ అపలోకేన్తో ఖో పన సో భవం గోతమో సబ్బకాయేనేవ అపలోకేతి। సో న ఉద్ధం ఉల్లోకేతి। న అధో ఓలోకేతి। న చ విపేక్ఖమానో గచ్ఛతి। యుగమత్తఞ్చ పేక్ఖతి। తతో చస్స ఉత్తరి అనావటం ఞాణదస్సనం భవతి॥ సో అన్తరఘరం పవిసన్తో న కాయం ఉన్నామేతి। న కాయం ఓనామేతి। న కాయం సన్నామేతి। న కాయం వినామేతి॥ సో నాతిదూరే నాచ్చాసన్నే ఆసనస్స పరివత్తతి। న చ పాణినా ఆలమ్బిత్వా ఆసనే నిసీదతి। న చ ఆసనస్మిం కాయం పక్ఖిపతి॥ సో అన్తరఘరే నిసిన్నో సమానో న హత్థకుక్కుచ్చం ఆపజ్జతి। న పాదకుక్కుచ్చం ఆపజ్జతి। న అద్దువేన అద్దువం ఆరోపేత్వా నిసీదతి। న చ గోప్ఫకేన గోప్ఫకం ఆరోపేత్వా నిసీదతి। న చ పాణినా హనుకం ఉపదహిత్వా నిసీదతి॥ సో అన్తరఘరే నిసిన్నో సమానో న ఛమ్భతి న కమ్పతి న వేధతి న పరితస్సతి॥ సో అఛమ్భీ అకమ్పీ అవేధీ అపరితస్సీ విగతలోమహంసో॥ వివేకవత్తో చ సో భవం గోతమో అన్తరఘరే నిసిన్నో హోతి॥ సో పత్తోదకం పటిగ్గణ్హన్తో న పత్తం ఉన్నామేతి। న పత్తం ఓనామేతి। న పత్తం సన్నామేతి। న పత్తం వినామేతి॥ సో పత్తోదకం పటిగ్గణ్హాతి నాతిథోకం నాతిబహుం॥ సో న ఖులుఖులుకారకం పత్తం ధోవతి। న సమ్పరివత్తకం పత్తం ధోవతి। న పత్తం భూమియం నిక్ఖిపిత్వా హత్థే ధోవతి। హత్థేసు ధోతేసు పత్తో ధోతో హోతి। పత్తే ధోతే హత్థా ధోతా హోన్తి॥ సో పత్తోదకం ఛడ్డేతి నాతిదూరే నాచ్చాసన్నే। న చ విచ్ఛడ్డయమానో॥ సో ఓదనం పటిగ్గణ్హన్తో న పత్తం ఉన్నామేతి। న పత్తం ఓనామేతి। న పత్తం సన్నామేతి। న పత్తం వినామేతి॥ సో ఓదనం పటిగ్గణ్హాతి నాతిథోకం నాతిబహుం॥ బ్యఞ్జనం ఖో పన భవం గోతమో బ్యఞ్జనమత్తాయ ఆహారేతి। న చ బ్యఞ్జనేన ఆలోపం అతినామేతి॥ ద్వత్తిక్ఖత్తుం ఖో భవం గోతమో ముఖే ఆలోపం సమ్పరివత్తేత్వా అజ్ఝోహరతి। న చస్స కాచి ఓదనమిఞ్జా అసమ్భిన్నా కాయం పవిసతి। న చస్స కాచి ఓదనమిఞ్జా ముఖే అవసిట్ఠా హోతి। అథాపరం ఆలోపం ఉపనామేతి॥ రసపటిసంవేదీ ఖో పన సో భవం గోతమో ఆహారం ఆహారేతి। నో చ రసరాగపటిసంవేదీ॥>
    text <అట్ఠఙ్గసమన్నాగతం ఖో పన సో భవం గోతమో ఆహారం ఆహారేతి నేవ దవాయ। న మదాయ న మణ్డనాయ న విభూసనాయ। యావదేవ ఇమస్స కాయస్స ఠితియా యాపనాయ। విహింసూపరతియా బ్రహ్మచరియానుగ్గహాయ ఇతి పురాణఞ్చ వేదనం పటిహఙ్ఖామి నవఞ్చ వేదనం న ఉప్పాదేస్సామి। యాత్రా చ మే భవిస్సతి అనవజ్జతా చ ఫాసువిహారో చాతి॥ సో భుత్తావీ పత్తోదకం పటిగ్గణ్హన్తో న పత్తం ఉన్నామేతి। న పత్తం ఓనామేతి। న పత్తం సన్నామేతి। న పత్తం వినామేతి॥ సో పత్తోదకం పటిగ్గణ్హాతి నాతిథోకం నాతిబహుం॥ సో న ఖులుఖులుకారకం పత్తం ధోవతి। న సమ్పరివత్తకం పత్తం ధోవతి। న పత్తం భూమియం నిక్ఖిపిత్వా హత్థే ధోవతి। హత్థేసు ధోతేసు పత్తో ధోతో హోతి। పత్తే ధోతే హత్థా ధోతా హోన్తి॥ సో పత్తోదకం ఛడ్డేతి నాతిదూరే నాచ్చాసన్నే। న చ విచ్ఛడ్డయమానో॥ సో భుత్తావీ న పత్తం భూమియం నిక్ఖిపతి నాతిదూరే నాచ్చాసన్నే। న చ అనత్థికో పత్తేన హోతి। న చ అతివేలానురక్ఖీ పత్తస్మిం॥ సో భుత్తావీ ముహుత్తం తుణ్హీ నిసీదతి। న చ అనుమోదనస్స కాలమతినామేతి॥ సో భుత్తావీ అనుమోదతి। న తం భత్తం గరహతి। న అఞ్ఞం భత్తం పటికఙ్ఖతి। అఞ్ఞదత్థు ధమ్మియా కథాయ తం పరిసం సన్దస్సేతి సమాదపేతి సముత్తేజేతి సమ్పహంసేతి॥ సో తం పరిసం ధమ్మియా కథాయ సన్దస్సేత్వా సమాదపేత్వా సముత్తేజేత్వా సమ్పహంసేత్వా ఉట్ఠాయాసనా పక్కమతి॥ సో నాతిసీఘం గచ్ఛతి। నాతిసణికం గచ్ఛతి। న చ ముచ్చితుకామో గచ్ఛతి। న చ తస్స భోతో గోతమస్స కాయే చీవరం అచ్చుక్కట్ఠం హోతి న చ అచ్చోక్కట్ఠం। న చ కాయస్మిం అల్లీనం న చ కాయస్మా అపకట్ఠం। న చ తస్స భోతో గోతమస్స కాయమ్హా వాతో చీవరం అపవహతి। న చ తస్స భోతో గోతమస్స కాయే రజోజల్లం ఉపలిమ్పతి॥ సో ఆరామగతో నిసీదతి పఞ్ఞత్తే ఆసనే॥ నిసజ్జ పాదే పక్ఖాలేతి। న చ సో భవం గోతమో పాదమణ్డనానుయోగమనుయుత్తో విహరతి॥ సో పాదే పక్ఖాలేత్వా నిసీదతి పల్లఙ్కం ఆభుజిత్వా ఉజుం కాయం పణిధాయ పరిముఖం సతిం ఉపట్ఠపేత్వా॥ సో నేవ అత్తబ్యాబాధాయ చేతేతి। న పరబ్యాబాధాయ చేతేతి। న ఉభయబ్యాబాధాయ చేతేతి। అత్తహితపరహితఉభయహితసబ్బలోకహితమేవ సో భవం గోతమో చిన్తేన్తో నిసిన్నో హోతి॥ సో ఆరామగతో పరిసతి ధమ్మం దేసేతి। న తం పరిసం ఉస్సాదేతి। న తం పరిసం అపసాదేతి। అఞ్ఞదత్థు ధమ్మియా కథాయ తం పరిసం సన్దస్సేతి సమాదపేతి సముత్తేజేతి సమ్పహంసేతి॥>
    text <అట్ఠఙ్గసమన్నాగతో ఖో పనస్స భోతో గోతమస్స ముఖతో ఘోసో నిచ్ఛరతి విస్సట్ఠో చ। విఞ్ఞేయ్యో చ। మఞ్జు చ। సవనీయో చ। బిన్దు చ। అవిసారీ చ। గమ్భీరో చ। నిన్నాదీ చ॥ యథాపరిసం ఖో పన సో భవం గోతమో సరేన విఞ్ఞాపేతి। న చస్స బహిద్ధా పరిసాయ ఘోసో నిచ్ఛరతి॥ తే తేన భోతా గోతమేన ధమ్మియా కథాయ సన్దస్సితా సమాదపితా సముత్తేజితా సమ్పహంసితా ఉట్ఠాయాసనా పక్కమన్తి అవలోకయమానాయేవ అవిజహితత్తా॥ అద్దసామ ఖో మయం। భో। తం భవన్తం గోతమం గచ్ఛన్తం। అద్దసామ ఠితం। అద్దసామ అన్తరఘరం పవిసన్తం। అద్దసామ అన్తరఘరే నిసిన్నం తుణ్హీభూతం। అద్దసామ అన్తరఘరే భుఞ్జన్తం। అద్దసామ భుత్తావిం నిసిన్నం తుణ్హీభూతం। అద్దసామ భుత్తావిం అనుమోదన్తం। అద్దసామ ఆరామం గచ్ఛన్తం। అద్దసామ ఆరామగతం నిసిన్నం తుణ్హీభూతం। అద్దసామ ఆరామగతం పరిసతి ధమ్మం దేసేన్తం॥ ఏదిసో చ ఏదిసో చ సో భవం గోతమో। తతో చ భియ్యోతి॥>
    text <౩౮౮>, <ఏవం వుత్తే। బ్రహ్మాయు బ్రాహ్మణో ఉట్ఠాయాసనా ఏకంసం ఉత్తరాసఙ్గం కరిత్వా యేన భగవా తేనఞ్జలిం పణామేత్వా తిక్ఖత్తుం ఉదానం ఉదానేతి>
    text <నమో తస్స భగవతో అరహతో సమ్మాసమ్బుద్ధస్స॥>
    text <నమో తస్స భగవతో అరహతో సమ్మాసమ్బుద్ధస్స॥>
    text <నమో తస్స భగవతో అరహతో సమ్మాసమ్బుద్ధస్సాతి॥>
    text <అప్పేవ నామ మయం కదాచి కరహచి తేన భోతా గోతమేన సమాగచ్ఛేయ్యామ॥ అప్పేవ నామ సియా కోచిదేవ కథాసల్లాపోతి॥>
    text <౩౮౯>, <అథ ఖో భగవా విదేహేసు అనుపుబ్బేన చారికం చరమానో యేన మిథిలా తదవసరి॥ తత్ర సుదం భగవా మిథిలాయం విహరతి మఘదేవమ్బవనే॥ అస్సోసుం ఖో మిథిలేయ్యకా బ్రాహ్మణగహపతికా సమణో ఖలు। భో। గోతమో సక్యపుత్తో సక్యకులా పబ్బజితో విదేహేసు చారికం చరమానో మహతా భిక్ఖుసఙ్ఘేన సద్ధిం పఞ్చమత్తేహి భిక్ఖుసతేహి మిథిలం అనుప్పత్తో। మిథిలాయం విహరతి మఘదేవమ్బవనే॥ తం ఖో పన భవన్తం గోతమం ఏవం కల్యాణో కిత్తిసద్దో అబ్భుగ్గతో ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవాతి॥ సో ఇమం లోకం సదేవకం సమారకం సబ్రహ్మకం సస్సమణబ్రాహ్మణిం పజం సదేవమనుస్సం సయం అభిఞ్ఞా సచ్ఛికత్వా పవేదేతి॥ సో ధమ్మం దేసేతి ఆదికల్యాణం మజ్ఝేకల్యాణం పరియోసానకల్యాణం సాత్థం సబ్యఞ్జనం। కేవలపరిపుణ్ణం పరిసుద్ధం బ్రహ్మచరియం పకాసేతి॥ సాధు ఖో పన తథారూపానం అరహతం దస్సనం హోతీతి॥>
    text <అథ ఖో మిథిలేయ్యకా బ్రాహ్మణగహపతికా యేన భగవా తేనుపసఙ్కమింసు। ఉపసఙ్కమిత్వా అప్పేకచ్చే భగవన్తం అభివాదేత్వా ఏకమన్తం నిసీదింసు। అప్పేకచ్చే భగవతా సద్ధిం సమ్మోదింసు। సమ్మోదనీయం కథం సారణీయం వీతిసారేత్వా ఏకమన్తం నిసీదింసు। అప్పేకచ్చే యేన భగవా తేనఞ్జలిం పణామేత్వా ఏకమన్తం నిసీదింసు। అప్పేకచ్చే భగవతో సన్తికే నామగోత్తం సావేత్వా ఏకమన్తం నిసీదింసు। అప్పేకచ్చే తుణ్హీభూతా ఏకమన్తం నిసీదింసు॥>
    text <౩౯౦>, <అస్సోసి ఖో బ్రహ్మాయు బ్రాహ్మణో సమణో ఖలు। భో। గోతమో సక్యపుత్తో సక్యకులా పబ్బజితో మిథిలం అనుప్పత్తో। మిథిలాయం విహరతి మఘదేవమ్బవనేతి॥ అథ ఖో బ్రహ్మాయు బ్రాహ్మణో సమ్బహులేహి సావకేహి సద్ధిం యేన మఘదేవమ్బవనం తేనుపసఙ్కమి॥ అథ ఖో బ్రహ్మాయునో బ్రాహ్మణస్స అవిదూరే అమ్బవనస్స ఏతదహోసి న ఖో మేతం పతిరూపం యోహం పుబ్బే అప్పటిసంవిదితో సమణం గోతమం దస్సనాయ ఉపసఙ్కమేయ్యన్తి॥ అథ ఖో బ్రహ్మాయు బ్రాహ్మణో అఞ్ఞతరం మాణవకం ఆమన్తేసి ఏహి త్వం। మాణవక। యేన సమణో గోతమో తేనుపసఙ్కమ। ఉపసఙ్కమిత్వా మమ వచనేన సమణం గోతమం అప్పాబాధం అప్పాతఙ్కం లహుట్ఠానం బలం ఫాసువిహారం పుచ్ఛ బ్రహ్మాయు। భో గోతమ। బ్రాహ్మణో భవన్తం గోతమం అప్పాబాధం అప్పాతఙ్కం లహుట్ఠానం బలం ఫాసువిహారం పుచ్ఛతీతి॥ ఏవఞ్చ వదేహి బ్రహ్మాయు। భో గోతమ। బ్రాహ్మణో జిణ్ణో వుడ్ఢో మహల్లకో అద్ధగతో వయోఅనుప్పత్తో। వీసవస్ససతికో జాతియా। తిణ్ణం వేదానం పారగూ సనిఘణ్డుకేటుభానం సాక్ఖరప్పభేదానం ఇతిహాసపఞ్చమానం। పదకో। వేయ్యాకరణో। లోకాయతమహాపురిసలక్ఖణేసు అనవయో॥ యావతా। భో। బ్రాహ్మణగహపతికా మిథిలాయం పటివసన్తి। బ్రహ్మాయు తేసం బ్రాహ్మణో అగ్గమక్ఖాయతి యదిదం భోగేహి। బ్రహ్మాయు తేసం బ్రాహ్మణో అగ్గమక్ఖాయతి యదిదం మన్తేహి। బ్రహ్మాయు తేసం బ్రాహ్మణో అగ్గమక్ఖాయతి యదిదం ఆయునా చేవ యససా చ॥ సో భోతో గోతమస్స దస్సనకామోతి॥>
    text <ఏవం। భోతి ఖో సో మాణవకో బ్రహ్మాయుస్స బ్రాహ్మణస్స పటిస్సుత్వా యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం అట్ఠాసి॥ ఏకమన్తం ఠితో ఖో సో మాణవకో భగవన్తం ఏతదవోచ బ్రహ్మాయు। భో గోతమ। బ్రాహ్మణో భవన్తం గోతమం అప్పాబాధం అప్పాతఙ్కం లహుట్ఠానం బలం ఫాసువిహారం పుచ్ఛతి। ఏవఞ్చ వదేతి బ్రహ్మాయు। భో గోతమ। బ్రాహ్మణో జిణ్ణో వుడ్ఢో మహల్లకో అద్ధగతో వయోఅనుప్పత్తో। వీసవస్ససతికో జాతియా। తిణ్ణం వేదానం పారగూ సనిఘణ్డుకేటుభానం సాక్ఖరప్పభేదానం ఇతిహాసపఞ్చమానం। పదకో। వేయ్యాకరణో। లోకాయతమహాపురిసలక్ఖణేసు అనవయో॥ యావతా। భో। బ్రాహ్మణగహపతికా మిథిలాయం పటివసన్తి। బ్రహ్మాయు తేసం బ్రాహ్మణో అగ్గమక్ఖాయతి యదిదం భోగేహి। బ్రహ్మాయు తేసం బ్రాహ్మణో అగ్గమక్ఖాయతి యదిదం మన్తేహి। బ్రహ్మాయు తేసం బ్రాహ్మణో అగ్గమక్ఖాయతి యదిదం ఆయునా చేవ యససా చ॥ సో భోతో గోతమస్స దస్సనకామోతి॥ యస్సదాని। మాణవ। బ్రహ్మాయు బ్రాహ్మణో కాలం మఞ్ఞతీతి॥ అథ ఖో సో మాణవకో యేన బ్రహ్మాయు బ్రాహ్మణో తేనుపసఙ్కమి। ఉపసఙ్కమిత్వా బ్రహ్మాయుం బ్రాహ్మణం ఏతదవోచ కతావకాసో ఖోమ్హి భవతా సమణేన గోతమేన॥ యస్సదాని భవం కాలం మఞ్ఞతీతి॥>
    text <౩౯౧>, <అథ ఖో బ్రహ్మాయు బ్రాహ్మణో యేన భగవా తేనుపసఙ్కమి॥ అద్దసా ఖో సా పరిసా బ్రహ్మాయుం బ్రాహ్మణం దూరతోవ ఆగచ్ఛన్తం॥ దిస్వాన ఓరమియ ఓకాసమకాసి యథా తం ఞాతస్స యసస్సినో॥ అథ ఖో బ్రహ్మాయు బ్రాహ్మణో తం పరిసం ఏతదవోచ అలం। భో॥ నిసీదథ తుమ్హే సకే ఆసనే॥ ఇధాహం సమణస్స గోతమస్స సన్తికే నిసీదిస్సామీతి॥>
    text <అథ ఖో బ్రహ్మాయు బ్రాహ్మణో యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో బ్రహ్మాయు బ్రాహ్మణో భగవతో కాయే ద్వత్తింసమహాపురిసలక్ఖణాని సమన్నేసి॥ అద్దసా ఖో బ్రహ్మాయు బ్రాహ్మణో భగవతో కాయే ద్వత్తింసమహాపురిసలక్ఖణాని। యేభుయ్యేన ఠపేత్వా ద్వే॥ ద్వీసు మహాపురిసలక్ఖణేసు కఙ్ఖతి విచికిచ్ఛతి నాధిముచ్చతి న సమ్పసీదతి కోసోహితే చ వత్థగుయ్హే। పహూతజివ్హతాయ చ॥ అథ ఖో బ్రహ్మాయు బ్రాహ్మణో భగవన్తం గాథాహి అజ్ఝభాసి>
    block
      text <యే మే ద్వత్తింసాతి సుతా। మహాపురిసలక్ఖణా।>
      text <దువే తేసం న పస్సామి। భోతో కాయస్మిం గోతమ॥>
      text <కచ్చి కోసోహితం భోతో। వత్థగుయ్హం నరుత్తమ।>
      text <నారీసమానసవ్హయా। కచ్చి జివ్హా న దస్సకా॥>
      text <కచ్చి పహూతజివ్హోసి। యథా తం జానియామసే।>
      text <నిన్నామయేతం పహూతం। కఙ్ఖం వినయ నో ఇసే॥>
      text <దిట్ఠధమ్మహితత్థాయ। సమ్పరాయసుఖాయ చ।>
      text <కతావకాసా పుచ్ఛామ। యం కిఞ్చి అభిపత్థితన్తి॥>
      text <యే తే ద్వత్తింసాతి సుతా। మహాపురిసలక్ఖణా।>
      text <సబ్బే తే మమ కాయస్మిం। మా తే కఙ్ఖాహు బ్రాహ్మణ॥>
      text <అభిఞ్ఞేయ్యం అభిఞ్ఞాతం। భావేతబ్బఞ్చ భావితం।>
      text <పహాతబ్బం పహీనం మే। తస్మా బుద్ధోస్మి బ్రాహ్మణ॥>
      text <దిట్ఠధమ్మహితత్థాయ। సమ్పరాయసుఖాయ చ।>
      text <కతావకాసో పుచ్ఛస్సు। యం కిఞ్చి అభిపత్థితన్తి॥>
      text <కథం ఖో బ్రాహ్మణో హోతి। కథం భవతి వేదగూ।>
      text <తేవిజ్జో భో కథం హోతి। సోత్థియో కిన్తి వుచ్చతి॥>
      text <అరహం భో కథం హోతి। కథం భవతి కేవలీ।>
      text <ముని చ భో కథం హోతి। బుద్ధో కిన్తి పవుచ్చతీతి॥>
      text <పుబ్బేనివాసం యో వేది। సగ్గాపాయఞ్చ పస్సతి।>
      text <అథో జాతిక్ఖయం పత్తో। అభిఞ్ఞా వోసితో ముని॥>
      text <చిత్తం విసుద్ధం జానాతి। ముత్తం రాగేహి సబ్బసో।>
      text <పహీనజాతిమరణో। బ్రహ్మచరియస్స కేవలీ।>
      text <పారగూ సబ్బధమ్మానం। బుద్ధో తాదీ పవుచ్చతీతి॥>
      text <పరిపుణ్ణకాయో సురుచి। సుజాతో చారుదస్సనో।>
      text <సువణ్ణవణ్ణోసి భగవా। సుసుక్కదాఠోసి వీరియవా॥>
      text <నరస్స హి సుజాతస్స। యే భవన్తి వియఞ్జనా।>
      text <సబ్బే తే తవ కాయస్మిం। మహాపురిసలక్ఖణా॥>
      text <పసన్ననేత్తో సుముఖో। బ్రహా ఉజు పతాపవా।>
      text <మజ్ఝే సమణసఙ్ఘస్స। ఆదిచ్చోవ విరోచసి॥>
      text <కల్యాణదస్సనో భిక్ఖు। కఞ్చనసన్నిభత్తచో।>
      text <కిం తే సమణభావేన। ఏవం ఉత్తమవణ్ణినో॥>
      text <రాజా అరహసి భవితుం। చక్కవత్తీ రథేసభో।>
      text <చాతురన్తో విజితావీ। జమ్బుసణ్డస్స ఇస్సరో॥>
      text <ఖత్తియా భోగిరాజానో। అనుయన్తా భవన్తు తే।>
      text <రాజాభిరాజా మనుజిన్దో। రజ్జం కారేహి గోతమ॥>
      text <రాజాహమస్మి సేలాతి। ధమ్మరాజా అనుత్తరో।>
      text <ధమ్మేన చక్కం వత్తేమి। చక్కం అప్పటివత్తియం॥>
      text <సమ్బుద్ధో పటిజానాసి। ధమ్మరాజా అనుత్తరో।>
      text <ధమ్మేన చక్కం వత్తేమి। ఇతి భాససి గోతమ॥>
      text <కో ను సేనాపతి భోతో। సావకో సత్థురన్వయో।>
      text <కో తే తమనువత్తేతి। ధమ్మచక్కం పవత్తితం॥>
      text <మయా పవత్తితం చక్కం। సేలాతి భగవా ధమ్మచక్కం అనుత్తరం।>
      text <సారిపుత్తో అనువత్తేతి। అనుజాతో తథాగతం॥>
      text <అభిఞ్ఞేయ్యం అభిఞ్ఞాతం। భావేతబ్బఞ్చ భావితం।>
      text <పహాతబ్బం పహీనం మే। తస్మా బుద్ధోస్మి బ్రాహ్మణ॥>
      text <వినయస్సు మయి కఙ్ఖం। అధిముచ్చస్సు బ్రాహ్మణ।>
      text <దుల్లభం దస్సనం హోతి। సమ్బుద్ధానం అభిణ్హసో॥>
      text <యేసం వే దుల్లభో లోకే। పాతుభావో అభిణ్హసో।>
      text <సోహం బ్రాహ్మణ సమ్బుద్ధో। సల్లకత్తో అనుత్తరో॥>
      text <బ్రహ్మభూతో అతితులో। మారసేనప్పమద్దనో।>
      text <సబ్బామిత్తే వసీ కత్వా। మోదామి అకుతోభయో॥>
      text <ఇమం భోన్తో నిసామేథ। యథా భాసతి చక్ఖుమా।>
      text <సల్లకత్తో మహావీరో। సీహోవ నదతీ వనే॥>
      text <బ్రహ్మభూతం అతితులం। మారసేనప్పమద్దనం।>
      text <కో దిస్వా నప్పసీదేయ్య। అపి కణ్హాభిజాతికో॥>
      text <యో మం ఇచ్ఛతి అన్వేతు। యో వా నిచ్ఛతి గచ్ఛతు।>
      text <ఇధాహం పబ్బజిస్సామి। వరపఞ్ఞస్స సన్తికే॥>
      text <ఏతఞ్చే రుచ్చతి భోతో। సమ్మాసమ్బుద్ధసాసనం।>
      text <మయమ్పి పబ్బజిస్సామ। వరపఞ్ఞస్స సన్తికే॥>
      text <బ్రాహ్మణా తిసతా ఇమే। యాచన్తి పఞ్జలీకతా।>
      text <బ్రహ్మచరియం చరిస్సామ। భగవా తవ సన్తికే॥>
      text <స్వాక్ఖాతం బ్రహ్మచరియం। సేలాతి భగవా సన్దిట్ఠికమకాలికం।>
      text <యత్థ అమోఘా పబ్బజ్జా। అప్పమత్తస్స సిక్ఖతోతి॥>
      text <అగ్గిహుత్తముఖా యఞ్ఞా। సావిత్తీ ఛన్దసో ముఖం।>
      text <రాజా ముఖం మనుస్సానం। నదీనం సాగరో ముఖం॥>
      text <నక్ఖత్తానం ముఖం చన్దో। ఆదిచ్చో తపతం ముఖం।>
      text <పుఞ్ఞం ఆకఙ్ఖమానానం। సఙ్ఘో వే యజతం ముఖన్తి॥>
      text <యం తం సరణమాగమ్మ। ఇతో అట్ఠమి చక్ఖుమా।>
      text <సత్తరత్తేన భగవా। దన్తమ్హ తవ సాసనే॥>
      text <తువం బుద్ధో తువం సత్థా। తువం మారాభిభూ ముని।>
      text <తువం అనుసయే ఛేత్వా। తిణ్ణో తారేసిమం పజం॥>
      text <ఉపధీ తే సమతిక్కన్తా। ఆసవా తే పదాలితా।>
      text <సీహోవ అనుపాదానో। పహీనభయభేరవో॥>
      text <భిక్ఖవో తిసతా ఇమే। తిట్ఠన్తి పఞ్జలీకతా।>
      text <పాదే వీర పసారేహి। నాగా వన్దన్తు సత్థునోతి॥>
      text <అనుఞ్ఞాతపటిఞ్ఞాతా। తేవిజ్జా మయమస్ముభో।>
      text <అహం పోక్ఖరసాతిస్స। తారుక్ఖస్సాయం మాణవో॥>
      text <తేవిజ్జానం యదక్ఖాతం। తత్ర కేవలినోస్మసే।>
      text <పదకస్మా వేయ్యాకరణా। జప్పే ఆచరియసాదిసా।>
      text <తేసం నో జాతివాదస్మిం। వివాదో అత్థి గోతమ॥>
      text <జాతియా బ్రాహ్మణో హోతి। భారద్వాజో ఇతి భాసతి।>
      text <అహఞ్చ కమ్మునా బ్రూమి। ఏవం జానాహి చక్ఖుమ॥>
      text <తే న సక్కోమ ఞాపేతుం। అఞ్ఞమఞ్ఞం మయం ఉభో।>
      text <భవన్తం పుట్ఠుమాగమా। సమ్బుద్ధం ఇతి విస్సుతం॥>
      text <చన్దం యథా ఖయాతీతం। పేచ్చ పఞ్జలికా జనా।>
      text <వన్దమానా నమస్సన్తి। లోకస్మిం గోతమం॥>
      text <చక్ఖుం లోకే సముప్పన్నం। మయం పుచ్ఛామ గోతమం।>
      text <జాతియా బ్రాహ్మణో హోతి। ఉదాహు భవతి కమ్మునా।>
      text <అజానతం నో పబ్రూహి। యథా జానేము బ్రాహ్మణన్తి॥>
    text <౩౯౨>, <అథ ఖో భగవతో ఏతదహోసి పస్సతి ఖో మే అయం బ్రహ్మాయు బ్రాహ్మణో ద్వత్తింసమహాపురిసలక్ఖణాని। యేభుయ్యేన ఠపేత్వా ద్వే॥ ద్వీసు మహాపురిసలక్ఖణేసు కఙ్ఖతి విచికిచ్ఛతి నాధిముచ్చతి న సమ్పసీదతి కోసోహితే చ వత్థగుయ్హే। పహూతజివ్హతాయ చాతి॥ అథ ఖో భగవా తథారూపం ఇద్ధాభిసఙ్ఖారం అభిసఙ్ఖాసి యథా అద్దస బ్రహ్మాయు బ్రాహ్మణో భగవతో కోసోహితం వత్థగుయ్హం॥ అథ ఖో భగవా జివ్హం నిన్నామేత్వా ఉభోపి కణ్ణసోతాని అనుమసి పటిమసి। ఉభోపి నాసికసోతాని అనుమసి పటిమసి। కేవలమ్పి నలాటమణ్డలం జివ్హాయ ఛాదేసి॥ అథ ఖో భగవా బ్రహ్మాయుం బ్రాహ్మణం గాథాహి పచ్చభాసి>
    text <౩౯౩>, <అథ ఖో బ్రహ్మాయుస్స బ్రాహ్మణస్స ఏతదహోసి కతావకాసో ఖోమ్హి సమణేన గోతమేన॥ కిం ను ఖో అహం సమణం గోతమం పుచ్ఛేయ్యం దిట్ఠధమ్మికం వా అత్థం సమ్పరాయికం వాతి॥ అథ ఖో బ్రహ్మాయుస్స బ్రాహ్మణస్స ఏతదహోసి కుసలో ఖో అహం దిట్ఠధమ్మికానం అత్థానం॥ అఞ్ఞేపి మం దిట్ఠధమ్మికం అత్థం పుచ్ఛన్తి॥ యంనూనాహం సమణం గోతమం సమ్పరాయికంయేవ అత్థం పుచ్ఛేయ్యన్తి॥ అథ ఖో బ్రహ్మాయు బ్రాహ్మణో భగవన్తం గాథాహి అజ్ఝభాసి>
    text <౩౯౪>, <అథ ఖో భగవా బ్రహ్మాయుం బ్రాహ్మణం గాథాహి పచ్చభాసి>
    text <ఏవం వుత్తే। బ్రహ్మాయు బ్రాహ్మణో ఉట్ఠాయాసనా ఏకంసం ఉత్తరాసఙ్గం కరిత్వా భగవతో పాదేసు సిరసా నిపతిత్వా భగవతో పాదాని ముఖేన చ పరిచుమ్బతి। పాణీహి చ పరిసమ్బాహతి। నామఞ్చ సావేతి బ్రహ్మాయు అహం। భో గోతమ। బ్రాహ్మణో। బ్రహ్మాయు అహం। భో గోతమ। బ్రాహ్మణోతి॥ అథ ఖో సా పరిసా అచ్ఛరియబ్భుతచిత్తజాతా అహోసి అచ్ఛరియం వత। భో। అబ్భుతం వత। భో॥ యత్ర హి నామాయం బ్రహ్మాయు బ్రాహ్మణో ఞాతో యసస్సీ ఏవరూపం పరమనిపచ్చకారం కరిస్సతీతి॥ అథ ఖో భగవా బ్రహ్మాయుం బ్రాహ్మణం ఏతదవోచ అలం। బ్రాహ్మణ। ఉట్ఠహ నిసీద త్వం సకే ఆసనే యతో తే మయి చిత్తం పసన్నన్తి॥ అథ ఖో బ్రహ్మాయు బ్రాహ్మణో ఉట్ఠహిత్వా సకే ఆసనే నిసీది॥>
    text <౩౯౫>, <అథ ఖో భగవా బ్రహ్మాయుస్స బ్రాహ్మణస్స అనుపుబ్బిం కథం కథేసి। సేయ్యథిదం దానకథం। సీలకథం। సగ్గకథం। కామానం ఆదీనవం ఓకారం సంకిలేసం నేక్ఖమ్మే ఆనిసంసం పకాసేసి॥ యదా భగవా అఞ్ఞాసి బ్రహ్మాయుం బ్రాహ్మణం కల్లచిత్తం ముదుచిత్తం వినీవరణచిత్తం ఉదగ్గచిత్తం పసన్నచిత్తం। అథ యా బుద్ధానం సాముక్కంసికా ధమ్మదేసనా తం పకాసేసి దుక్ఖం। సముదయం। నిరోధం। మగ్గం॥ సేయ్యథాపి నామ సుద్ధం వత్థం అపగతకాళకం సమ్మదేవ రజనం పటిగ్గణ్హేయ్య। ఏవమేవ బ్రహ్మాయుస్స బ్రాహ్మణస్స తస్మింయేవ ఆసనే విరజం వీతమలం ధమ్మచక్ఖుం ఉదపాది యం కిఞ్చి సముదయధమ్మం సబ్బం తం నిరోధధమ్మన్తి॥ అథ ఖో బ్రహ్మాయు బ్రాహ్మణో దిట్ఠధమ్మో పత్తధమ్మో విదితధమ్మో పరియోగాళ్హధమ్మో తిణ్ణవిచికిచ్ఛో విగతకథంకథో వేసారజ్జప్పత్తో అపరప్పచ్చయో సత్థుసాసనే భగవన్తం ఏతదవోచ అభిక్కన్తం। భో గోతమ। అభిక్కన్తం। భో గోతమ॥ సేయ్యథాపి। భో గోతమ। నిక్కుజ్జితం వా ఉక్కుజ్జేయ్య। పటిచ్ఛన్నం వా వివరేయ్య। మూళ్హస్స వా మగ్గం ఆచిక్ఖేయ్య। అన్ధకారే వా తేలపజ్జోతం ధారేయ్య చక్ఖుమన్తో రూపాని దక్ఖన్తీతి ఏవమేవం భోతా గోతమేన అనేకపరియాయేన ధమ్మో పకాసితో॥ ఏసాహం భవన్తం గోతమం సరణం గచ్ఛామి ధమ్మఞ్చ భిక్ఖుసఙ్ఘఞ్చ॥ ఉపాసకం మం భవం గోతమో ధారేతు అజ్జతగ్గే పాణుపేతం సరణం గతం॥ అధివాసేతు చ మే భవం గోతమో స్వాతనాయ భత్తం సద్ధిం భిక్ఖుసఙ్ఘేనాతి॥ అధివాసేసి భగవా తుణ్హీభావేన॥ అథ ఖో బ్రహ్మాయు బ్రాహ్మణో భగవతో అధివాసనం విదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥ అథ ఖో బ్రహ్మాయు బ్రాహ్మణో తస్సా రత్తియా అచ్చయేన సకే నివేసనే పణీతం ఖాదనీయం భోజనీయం పటియాదాపేత్వా భగవతో కాలం ఆరోచాపేసి కాలో। భో గోతమ। నిట్ఠితం భత్తన్తి॥>
    text <అథ ఖో భగవా పుబ్బణ్హసమయం నివాసేత్వా పత్తచీవరమాదాయ యేన బ్రహ్మాయుస్స బ్రాహ్మణస్స నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది సద్ధిం భిక్ఖుసఙ్ఘేన॥ అథ ఖో బ్రహ్మాయు బ్రాహ్మణో సత్తాహం బుద్ధప్పముఖం భిక్ఖుసఙ్ఘం పణీతేన ఖాదనీయేన భోజనీయేన సహత్థా సన్తప్పేసి సమ్పవారేసి॥ అథ ఖో భగవా తస్స సత్తాహస్స అచ్చయేన విదేహేసు చారికం పక్కామి॥ అథ ఖో బ్రహ్మాయు బ్రాహ్మణో అచిరపక్కన్తస్స భగవతో కాలమకాసి॥ అథ ఖో సమ్బహులా భిక్ఖూ యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥ ఏకమన్తం నిసిన్నా ఖో తే భిక్ఖూ భగవన్తం ఏతదవోచుం బ్రహ్మాయు। భన్తే। బ్రాహ్మణో కాలఙ్కతో॥ తస్స కా గతి। కో అభిసమ్పరాయోతి॥ పణ్డితో। భిక్ఖవే। బ్రహ్మాయు బ్రాహ్మణో పచ్చపాది ధమ్మస్సానుధమ్మం। న చ మం ధమ్మాధికరణం విహేసేసి॥ బ్రహ్మాయు। భిక్ఖవే। బ్రాహ్మణో పఞ్చన్నం ఓరమ్భాగియానం సంయోజనానం పరిక్ఖయా ఓపపాతికో హోతి। తత్థ పరినిబ్బాయీ। అనావత్తిధమ్మో తస్మా లోకాతి॥>
    text <ఇదమవోచ భగవా॥ అత్తమనా తే భిక్ఖూ భగవతో భాసితం అభినన్దున్తి॥>
    stand <బ్రహ్మాయుసుత్తం నిట్ఠితం పఠమం॥>
  text <౨॥ సేలసుత్తం>
    text <౩౯౬>, <ఏవం మే సుతం ఏకం సమయం భగవా అఙ్గుత్తరాపేసు చారికం చరమానో మహతా భిక్ఖుసఙ్ఘేన సద్ధిం అడ్ఢతేళసేహి భిక్ఖుసతేహి యేన ఆపణం నామ అఙ్గుత్తరాపానం నిగమో తదవసరి॥ అస్సోసి ఖో కేణియో జటిలో సమణో ఖలు। భో। గోతమో సక్యపుత్తో సక్యకులా పబ్బజితో అఙ్గుత్తరాపేసు చారికం చరమానో మహతా భిక్ఖుసఙ్ఘేన సద్ధిం అడ్ఢతేళసేహి భిక్ఖుసతేహి ఆపణం అనుప్పత్తో॥ తం ఖో పన భవన్తం గోతమం ఏవం కల్యాణో కిత్తిసద్దో అబ్భుగ్గతో ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవాతి॥ సో ఇమం లోకం సదేవకం సమారకం సబ్రహ్మకం సస్సమణబ్రాహ్మణిం పజం సదేవమనుస్సం సయం అభిఞ్ఞా సచ్ఛికత్వా పవేదేతి॥ సో ధమ్మం దేసేతి ఆదికల్యాణం మజ్ఝేకల్యాణం పరియోసానకల్యాణం సాత్థం సబ్యఞ్జనం। కేవలపరిపుణ్ణం పరిసుద్ధం బ్రహ్మచరియం పకాసేతి॥ సాధు ఖో పన తథారూపానం అరహతం దస్సనం హోతీతి॥>
    text <అథ ఖో కేణియో జటిలో యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నం ఖో కేణియం జటిలం భగవా ధమ్మియా కథాయ సన్దస్సేసి సమాదపేసి సముత్తేజేసి సమ్పహంసేసి॥ అథ ఖో కేణియో జటిలో భగవతా ధమ్మియా కథాయ సన్దస్సితో సమాదపితో సముత్తేజితో సమ్పహంసితో భగవన్తం ఏతదవోచ అధివాసేతు మే భవం గోతమో స్వాతనాయ భత్తం సద్ధిం భిక్ఖుసఙ్ఘేనాతి॥ ఏవం వుత్తే। భగవా కేణియం జటిలం ఏతదవోచ మహా ఖో। కేణియ। భిక్ఖుసఙ్ఘో అడ్ఢతేళసాని భిక్ఖుసతాని। త్వఞ్చ బ్రాహ్మణేసు అభిప్పసన్నోతి॥ దుతియమ్పి ఖో కేణియో జటిలో భగవన్తం ఏతదవోచ కిఞ్చాపి ఖో। భో గోతమ। మహా భిక్ఖుసఙ్ఘో అడ్ఢతేళసాని భిక్ఖుసతాని। అహఞ్చ బ్రాహ్మణేసు అభిప్పసన్నో। అధివాసేతు మే భవం గోతమో స్వాతనాయ భత్తం సద్ధిం భిక్ఖుసఙ్ఘేనాతి॥ దుతియమ్పి ఖో భగవా కేణియం జటిలం ఏతదవోచ మహా ఖో। కేణియ। భిక్ఖుసఙ్ఘో అడ్ఢతేళసాని భిక్ఖుసతాని। త్వఞ్చ బ్రాహ్మణేసు అభిప్పసన్నోతి॥ తతియమ్పి ఖో కేణియో జటిలో భగవన్తం ఏతదవోచ కిఞ్చాపి ఖో। భో గోతమ। మహా భిక్ఖుసఙ్ఘో అడ్ఢతేళసాని భిక్ఖుసతాని। అహఞ్చ బ్రాహ్మణేసు అభిప్పసన్నో। అధివాసేతు మే భవం గోతమో స్వాతనాయ భత్తం సద్ధిం భిక్ఖుసఙ్ఘేనాతి॥ అధివాసేసి భగవా తుణ్హీభావేన॥ అథ ఖో కేణియో జటిలో భగవతో అధివాసనం విదిత్వా ఉట్ఠాయాసనా యేన సకో అస్సమో తేనుపసఙ్కమి। ఉపసఙ్కమిత్వా మిత్తామచ్చే ఞాతిసాలోహితే ఆమన్తేసి సుణన్తు మే భోన్తో। మిత్తామచ్చా ఞాతిసాలోహితా। సమణో మే గోతమో నిమన్తితో స్వాతనాయ భత్తం సద్ధిం భిక్ఖుసఙ్ఘేన॥ యేన మే కాయవేయ్యావటికం కరేయ్యాథాతి॥ ఏవం। భోతి ఖో కేణియస్స జటిలస్స మిత్తామచ్చా ఞాతిసాలోహితా కేణియస్స జటిలస్స పటిస్సుత్వా అప్పేకచ్చే ఉద్ధనాని ఖణన్తి। అప్పేకచ్చే కట్ఠాని ఫాలేన్తి। అప్పేకచ్చే భాజనాని ధోవన్తి। అప్పేకచ్చే ఉదకమణికం పతిట్ఠాపేన్తి। అప్పేకచ్చే ఆసనాని పఞ్ఞపేన్తి॥ కేణియో పన జటిలో సామంయేవ మణ్డలమాలం పటియాదేతి॥>
    text <౩౯౭>, <తేన ఖో పన సమయేన సేలో బ్రాహ్మణో ఆపణే పటివసతి తిణ్ణం వేదానం పారగూ సనిఘణ్డుకేటుభానం సాక్ఖరప్పభేదానం ఇతిహాసపఞ్చమానం। పదకో। వేయ్యాకరణో। లోకాయతమహాపురిసలక్ఖణేసు అనవయో। తీణి చ మాణవకసతాని మన్తే వాచేతి॥ తేన ఖో పన సమయేన కేణియో జటిలో సేలే బ్రాహ్మణే అభిప్పసన్నో హోతి॥ అథ ఖో సేలో బ్రాహ్మణో తీహి మాణవకసతేహి పరివుతో జఙ్ఘావిహారం అనుచఙ్కమమానో అనువిచరమానో యేన కేణియస్స జటిలస్స అస్సమో తేనుపసఙ్కమి॥ అద్దసా ఖో సేలో బ్రాహ్మణో కేణియస్స జటిలస్స అస్సమే అప్పేకచ్చే ఉద్ధనాని ఖణన్తే। అప్పేకచ్చే కట్ఠాని ఫాలేన్తే। అప్పేకచ్చే భాజనాని ధోవన్తే। అప్పేకచ్చే ఉదకమణికం పతిట్ఠాపేన్తే। అప్పేకచ్చే ఆసనాని పఞ్ఞపేన్తే। కేణియం పన జటిలం సామంయేవ మణ్డలమాలం పటియాదేన్తం॥ దిస్వాన కేణియం జటిలం ఏతదవోచ కిం ను భోతో కేణియస్స ఆవాహో వా భవిస్సతి వివాహో వా భవిస్సతి మహాయఞ్ఞో వా పచ్చుపట్ఠితో। రాజా వా మాగధో సేనియో బిమ్బిసారో నిమన్తితో స్వాతనాయ సద్ధిం బలకాయేనాతి॥ న మే। భో సేల। ఆవాహో భవిస్సతి నపి వివాహో భవిస్సతి నపి రాజా మాగధో సేనియో బిమ్బిసారో నిమన్తితో స్వాతనాయ సద్ధిం బలకాయేన। అపి చ ఖో మే మహాయఞ్ఞో పచ్చుపట్ఠితో॥ అత్థి। భో। సమణో గోతమో సక్యపుత్తో సక్యకులా పబ్బజితో అఙ్గుత్తరాపేసు చారికం చరమానో మహతా భిక్ఖుసఙ్ఘేన సద్ధిం అడ్ఢతేళసేహి భిక్ఖుసతేహి ఆపణం అనుప్పత్తో॥ తం ఖో పన భవన్తం గోతమం ఏవం కల్యాణో కిత్తిసద్దో అబ్భుగ్గతో ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవాతి॥ సో మే నిమన్తితో స్వాతనాయ భత్తం సద్ధిం భిక్ఖుసఙ్ఘేనాతి॥>
    text <బుద్ధోతి భో కేణియ। వదేసి॥>
    text <బుద్ధోతి భో సేల। వదామి॥>
    text <బుద్ధోతి భో కేణియ। వదేసి॥>
    text <బుద్ధోతి భో సేల। వదామీతి॥>
    text <౩౯౮>, <అథ ఖో సేలస్స బ్రాహ్మణస్స ఏతదహోసి ఘోసోపి ఖో ఏసో దుల్లభో లోకస్మిం యదిదం బుద్ధోతి॥ ఆగతాని ఖో పనమ్హాకం మన్తేసు ద్వత్తింసమహాపురిసలక్ఖణాని। యేహి సమన్నాగతస్స మహాపురిసస్స ద్వేయేవ గతియో భవన్తి అనఞ్ఞా॥ సచే అగారం అజ్ఝావసతి। రాజా హోతి చక్కవత్తీ ధమ్మికో ధమ్మరాజా చాతురన్తో విజితావీ జనపదత్థావరియప్పత్తో సత్తరతనసమన్నాగతో॥ తస్సిమాని సత్త రతనాని భవన్తి। సేయ్యథిదం చక్కరతనం। హత్థిరతనం। అస్సరతనం। మణిరతనం। ఇత్థిరతనం। గహపతిరతనం। పరిణాయకరతనమేవ సత్తమం॥ పరోసహస్సం ఖో పనస్స పుత్తా భవన్తి సూరా వీరఙ్గరూపా పరసేనప్పమద్దనా॥ సో ఇమం పథవిం సాగరపరియన్తం అదణ్డేన అసత్థేన ధమ్మేన అభివిజియ అజ్ఝావసతి॥ సచే పన అగారస్మా అనగారియం పబ్బజతి। అరహం హోతి సమ్మాసమ్బుద్ధో లోకే వివట్టచ్ఛదో॥>
    text <కహం పన। భో కేణియ। ఏతరహి సో భవం గోతమో విహరతి అరహం సమ్మాసమ్బుద్ధోతి॥ ఏవం వుత్తే। కేణియో జటిలో దక్ఖిణం బాహుం పగ్గహేత్వా సేలం బ్రాహ్మణం ఏతదవోచ యేనేసా। భో సేల। నీలవనరాజీతి॥ అథ ఖో సేలో బ్రాహ్మణో తీహి మాణవకసతేహి సద్ధిం యేన భగవా తేనుపసఙ్కమి॥ అథ ఖో సేలో బ్రాహ్మణో తే మాణవకే ఆమన్తేసి అప్పసద్దా భోన్తో ఆగచ్ఛన్తు పదే పదం నిక్ఖిపన్తా। దురాసదా హి తే భగవన్తో సీహావ ఏకచరా॥ యదా చాహం। భో। సమణేన గోతమేన సద్ధిం మన్తేయ్యం। మా మే భోన్తో అన్తరన్తరా కథం ఓపాతేథ॥ కథాపరియోసానం మే భవన్తో ఆగమేన్తూతి॥ అథ ఖో సేలో బ్రాహ్మణో యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో సేలో బ్రాహ్మణో భగవతో కాయే ద్వత్తింసమహాపురిసలక్ఖణాని సమన్నేసి॥>
    text <అద్దసా ఖో సేలో బ్రాహ్మణో భగవతో కాయే ద్వత్తింసమహాపురిసలక్ఖణాని। యేభుయ్యేన ఠపేత్వా ద్వే॥ ద్వీసు మహాపురిసలక్ఖణేసు కఙ్ఖతి విచికిచ్ఛతి నాధిముచ్చతి న సమ్పసీదతి కోసోహితే చ వత్థగుయ్హే। పహూతజివ్హతాయ చ॥ అథ ఖో భగవతో ఏతదహోసి పస్సతి ఖో మే అయం సేలో బ్రాహ్మణో ద్వత్తింసమహాపురిసలక్ఖణాని। యేభుయ్యేన ఠపేత్వా ద్వే॥ ద్వీసు మహాపురిసలక్ఖణేసు కఙ్ఖతి విచికిచ్ఛతి నాధిముచ్చతి న సమ్పసీదతి కోసోహితే చ వత్థగుయ్హే। పహూతజివ్హతాయ చాతి॥ అథ ఖో భగవా తథారూపం ఇద్ధాభిసఙ్ఖారం అభిసఙ్ఖాసి। యథా అద్దస సేలో బ్రాహ్మణో భగవతో కోసోహితం వత్థగుయ్హం॥ అథ ఖో భగవా జివ్హం నిన్నామేత్వా ఉభోపి కణ్ణసోతాని అనుమసి పటిమసి। ఉభోపి నాసికసోతాని అనుమసి పటిమసి। కేవలమ్పి నలాటమణ్డలం జివ్హాయ ఛాదేసి॥ అథ ఖో సేలస్స బ్రాహ్మణస్స ఏతదహోసి సమన్నాగతో ఖో సమణో గోతమో ద్వత్తింసమహాపురిసలక్ఖణేహి పరిపుణ్ణేహి। నో అపరిపుణ్ణేహి। నో చ ఖో నం జానామి బుద్ధో వా నో వా॥ సుతం ఖో పన మేతం బ్రాహ్మణానం వుద్ధానం మహల్లకానం ఆచరియపాచరియానం భాసమానానం యే తే భవన్తి అరహన్తో సమ్మాసమ్బుద్ధా తే సకే వణ్ణే భఞ్ఞమానే అత్తానం పాతుకరోన్తీతి॥ యంనూనాహం సమణం గోతమం సమ్ముఖా సారుప్పాహి గాథాహి అభిత్థవేయ్యన్తి॥>
    text <౩౯౯>, <అథ ఖో సేలో బ్రాహ్మణో భగవన్తం సమ్ముఖా సారుప్పాహి గాథాహి అభిత్థవి>
    text <అలత్థ ఖో సేలో బ్రాహ్మణో సపరిసో భగవతో సన్తికే పబ్బజ్జం। అలత్థ ఉపసమ్పదం॥>
    text <౪౦౦>, <అథ ఖో కేణియో జటిలో తస్సా రత్తియా అచ్చయేన సకే అస్సమే పణీతం ఖాదనీయం భోజనీయం పటియాదాపేత్వా భగవతో కాలం ఆరోచాపేసి కాలో। భో గోతమ। నిట్ఠితం భత్తన్తి॥ అథ ఖో భగవా పుబ్బణ్హసమయం నివాసేత్వా పత్తచీవరమాదాయ యేన కేణియస్స జటిలస్స అస్సమో తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది సద్ధిం భిక్ఖుసఙ్ఘేన॥ అథ ఖో కేణియో జటిలో బుద్ధప్పముఖం భిక్ఖుసఙ్ఘం పణీతేన ఖాదనీయేన భోజనీయేన సహత్థా సన్తప్పేసి। సమ్పవారేసి॥ అథ ఖో కేణియో జటిలో భగవన్తం భుత్తావిం ఓనీతపత్తపాణిం అఞ్ఞతరం నీచం ఆసనం గహేత్వా ఏకమన్తం నిసీది॥ ఏకమన్తం నిసిన్నం ఖో కేణియం జటిలం భగవా ఇమాహి గాథాహి అనుమోది>
    text <అథ ఖో భగవా కేణియం జటిలం ఇమాహి గాథాహి అనుమోదిత్వా ఉట్ఠాయాసనా పక్కామి॥>
    text <అథ ఖో ఆయస్మా సేలో సపరిసో ఏకో వూపకట్ఠో అప్పమత్తో ఆతాపీ పహితత్తో విహరన్తో నచిరస్సేవ యస్సత్థాయ కులపుత్తా సమ్మదేవ అగారస్మా అనగారియం పబ్బజన్తి తదనుత్తరం బ్రహ్మచరియపరియోసానం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహాసి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి అబ్భఞ్ఞాసి॥ అఞ్ఞతరో ఖో పనాయస్మా సేలో సపరిసో అరహతం అహోసి॥ అథ ఖో ఆయస్మా సేలో సపరిసో యేన భగవా తేనుపసఙ్కమి। ఉపసఙ్కమిత్వా ఏకంసం చీవరం కత్వా యేన భగవా తేనఞ్జలిం పణామేత్వా భగవన్తం గాథాహి అజ్ఝభాసి>
    stand <సేలసుత్తం నిట్ఠితం దుతియం॥>
  text <౩॥ అస్సలాయనసుత్తం>
    text <౪౦౧>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన నానావేరజ్జకానం బ్రాహ్మణానం పఞ్చమత్తాని బ్రాహ్మణసతాని సావత్థియం పటివసన్తి కేనచిదేవ కరణీయేన॥ అథ ఖో తేసం బ్రాహ్మణానం ఏతదహోసి అయం ఖో సమణో గోతమో చాతువణ్ణిం సుద్ధిం పఞ్ఞపేతి॥ కో ను ఖో పహోతి సమణేన గోతమేన సద్ధిం అస్మిం వచనే పటిమన్తేతున్తి॥ తేన ఖో పన సమయేన అస్సలాయనో నామ మాణవో సావత్థియం పటివసతి దహరో। వుత్తసిరో। సోళసవస్సుద్దేసికో జాతియా। తిణ్ణం వేదానం పారగూ సనిఘణ్డుకేటుభానం సాక్ఖరప్పభేదానం ఇతిహాసపఞ్చమానం। పదకో। వేయ్యాకరణో। లోకాయతమహాపురిసలక్ఖణేసు అనవయో॥ అథ ఖో తేసం బ్రాహ్మణానం ఏతదహోసి అయం ఖో అస్సలాయనో మాణవో సావత్థియం పటివసతి దహరో। వుత్తసిరో। సోళసవస్సుద్దేసికో జాతియా। తిణ్ణం వేదానం పారగూ…పే॰… అనవయో॥ సో ఖో పహోతి సమణేన గోతమేన సద్ధిం అస్మిం వచనే పటిమన్తేతున్తి॥>
    text <అథ ఖో తే బ్రాహ్మణా యేన అస్సలాయనో మాణవో తేనుపఙ్కమింసు। ఉపసఙ్కమిత్వా అస్సలాయనం మాణవం ఏతదవోచుం అయం। భో అస్సలాయన। సమణో గోతమో చాతువణ్ణిం సుద్ధిం పఞ్ఞపేతి॥ ఏతు భవం అస్సలాయనో సమణేన గోతమేన సద్ధిం అస్మిం వచనే పటిమన్తేతూతి॥>
    text <ఏవం వుత్తే। అస్సలాయనో మాణవో తే బ్రాహ్మణే ఏతదవోచ సమణో ఖలు। భో। గోతమో ధమ్మవాదీ। ధమ్మవాదినో చ పన దుప్పటిమన్తియా భవన్తి॥ నాహం సక్కోమి సమణేన గోతమేన సద్ధిం అస్మిం వచనే పటిమన్తేతున్తి॥ దుతియమ్పి ఖో తే బ్రాహ్మణా అస్సలాయనం మాణవం ఏతదవోచుం అయం। భో అస్సలాయన। సమణో గోతమో చాతువణ్ణిం సుద్ధిం పఞ్ఞపేతి॥ ఏతు భవం అస్సలాయనో సమణేన గోతమేన సద్ధిం అస్మిం వచనే పటిమన్తేతు॥ చరితం ఖో పన భోతా అస్సలాయనేన పరిబ్బాజకన్తి॥ దుతియమ్పి ఖో అస్సలాయనో మాణవో తే బ్రాహ్మణే ఏతదవోచ సమణో ఖలు। భో। గోతమో ధమ్మవాదీ। ధమ్మవాదినో చ పన దుప్పటిమన్తియా భవన్తి॥ నాహం సక్కోమి సమణేన గోతమేన సద్ధిం అస్మిం వచనే పటిమన్తేతున్తి॥ తతియమ్పి ఖో తే బ్రాహ్మణా అస్సలాయనం మాణవం ఏతదవోచుం అయం। భో అస్సలాయన। సమణో గోతమో చాతువణ్ణిం సుద్ధిం పఞ్ఞపేతి॥ ఏతు భవం అస్సలాయనో సమణేన గోతమేన సద్ధిం అస్మిం వచనే పటిమన్తేతు॥ చరితం ఖో పన భోతా అస్సలాయనేన పరిబ్బాజకం॥ మా భవం అస్సలాయనో అయుద్ధపరాజితం పరాజయీతి॥>
    text <ఏవం వుత్తే। అస్సలాయనో మాణవో తే బ్రాహ్మణే ఏతదవోచ అద్ధా ఖో అహం భవన్తో న లభామి॥ సమణో ఖలు। భో। గోతమో ధమ్మవాదీ। ధమ్మవాదినో చ పన దుప్పటిమన్తియా భవన్తి॥ నాహం సక్కోమి సమణేన గోతమేన సద్ధిం అస్మిం వచనే పటిమన్తేతున్తి॥ అపి చాహం భవన్తానం వచనేన గమిస్సామీతి॥>
    text <౪౦౨>, <అథ ఖో అస్సలాయనో మాణవో మహతా బ్రాహ్మణగణేన సద్ధిం యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో అస్సలాయనో మాణవో భగవన్తం ఏతదవోచ బ్రాహ్మణా। భో గోతమ। ఏవమాహంసు బ్రాహ్మణోవ సేట్ఠో వణ్ణో। హీనో అఞ్ఞో వణ్ణో। బ్రాహ్మణోవ సుక్కో వణ్ణో। కణ్హో అఞ్ఞో వణ్ణో। బ్రాహ్మణోవ సుజ్ఝన్తి। నో అబ్రాహ్మణా। బ్రాహ్మణావ బ్రహ్మునో పుత్తా ఓరసా ముఖతో జాతా బ్రహ్మజా బ్రహ్మనిమ్మితా బ్రహ్మదాయాదాతి॥ ఇధ భవం గోతమో కిమాహాతి॥ దిస్సన్తి ఖో పన। అస్సలాయన। బ్రాహ్మణానం బ్రాహ్మణియో ఉతునియోపి గబ్భినియోపి విజాయమానాపి పాయమానాపి॥ తే చ బ్రాహ్మణియోనిజావ సమానా ఏవమాహంసు బ్రాహ్మణోవ సేట్ఠో వణ్ణో। హీనో అఞ్ఞో వణ్ణో। బ్రాహ్మణోవ సుక్కో వణ్ణో। కణ్హో అఞ్ఞో వణ్ణో। బ్రాహ్మణావ సుజ్ఝన్తి। నో అబ్రాహ్మణా। బ్రాహ్మణావ బ్రహ్మునో పుత్తా ఓరసా ముఖతో జాతా బ్రహ్మజా బ్రహ్మనిమ్మితా బ్రహ్మదాయాదాతి॥ కిఞ్చాపి భవం గోతమో ఏవమాహ। అథ ఖ్వేత్థ బ్రాహ్మణా ఏవమేతం మఞ్ఞన్తి బ్రాహ్మణోవ సేట్ఠో వణ్ణో। హీనో అఞ్ఞో వణ్ణో…పే॰… బ్రహ్మదాయాదాతి॥>
    text <౪౦౩>, <తం కిం మఞ్ఞసి। అస్సలాయన। సుతం తే యోనకమ్బోజేసు అఞ్ఞేసు చ పచ్చన్తిమేసు జనపదేసు ద్వేవ వణ్ణా అయ్యో చేవ దాసో చ। అయ్యో హుత్వా దాసో హోతి। దాసో హుత్వా అయ్యో హోతీతి॥ ఏవం। భో। సుతం తం మే యోనకమ్బోజేసు అఞ్ఞేసు చ పచ్చన్తిమేసు జనపదేసు ద్వేవ వణ్ణా అయ్యో చేవ దాసో చ। అయ్యో హుత్వా దాసో హోతి। దాసో హుత్వా అయ్యో హోతీతి॥ ఏత్థ। అస్సలాయన। బ్రాహ్మణానం కిం బలం। కో అస్సాసో యదేత్థ బ్రాహ్మణా ఏవమాహంసు బ్రాహ్మణోవ సేట్ఠో వణ్ణో। హీనో అఞ్ఞో వణ్ణో…పే॰… బ్రహ్మదాయాదాతి॥ కిఞ్చాపి భవం గోతమో ఏవమాహ। అథ ఖ్వేత్థ బ్రాహ్మణా ఏవమేతం మఞ్ఞన్తి బ్రాహ్మణోవ సేట్ఠో వణ్ణో। హీనో అఞ్ఞో వణ్ణో…పే॰… బ్రహ్మదాయాదాతి॥>
    text <౪౦౪>, <తం కిం మఞ్ఞసి। అస్సలాయన। ఖత్తియోవ ను ఖో పాణాతిపాతీ అదిన్నాదాయీ కామేసుమిచ్ఛాచారీ ముసావాదీ పిసుణవాచో ఫరుసవాచో సమ్ఫప్పలాపీ అభిజ్ఝాలు బ్యాపన్నచిత్తో మిచ్ఛాదిట్ఠి కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జేయ్య। నో బ్రాహ్మణో॥ వేస్సోవ ను ఖో…పే॰… సుద్దోవ ను ఖో పాణాతిపాతీ అదిన్నాదాయీ కామేసుమిచ్ఛాచారీ ముసావాదీ పిసుణవాచో ఫరుసవాచో సమ్ఫప్పలాపీ అభిజ్ఝాలు బ్యాపన్నచిత్తో మిచ్ఛాదిట్ఠి కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జేయ్య। నో బ్రాహ్మణోతి॥ నో హిదం। భో గోతమ॥ ఖత్తియోపి హి। భో గోతమ। పాణాతిపాతీ అదిన్నాదాయీ కామేసుమిచ్ఛాచారీ ముసావాదీ పిసుణవాచో ఫరుసవాచో సమ్ఫప్పలాపీ అభిజ్ఝాలు బ్యాపన్నచిత్తో మిచ్ఛాదిట్ఠి కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జేయ్య॥ బ్రాహ్మణోపి హి। భో గోతమ…పే॰… వేస్సోపి హి। భో గోతమ…పే॰… సుద్దోపి హి। భో గోతమ…పే॰… సబ్బేపి హి। భో గోతమ। చత్తారో వణ్ణా పాణాతిపాతినో అదిన్నాదాయినో కామేసుమిచ్ఛాచారినో ముసావాదినో పిసుణవాచా ఫరుసవాచా సమ్ఫప్పలాపినో అభిజ్ఝాలూ బ్యాపన్నచిత్తా మిచ్ఛాదిట్ఠీ కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జేయ్యున్తి॥ ఏత్థ। అస్సలాయన। బ్రాహ్మణానం కిం బలం। కో అస్సాసో యదేత్థ బ్రాహ్మణా ఏవమాహంసు బ్రాహ్మణోవ సేట్ఠో వణ్ణో। హీనో అఞ్ఞో వణ్ణో…పే॰… బ్రహ్మదాయాదాతి॥ కిఞ్చాపి భవం గోతమో ఏవమాహ। అథ ఖ్వేత్థ బ్రాహ్మణా ఏవమేతం మఞ్ఞన్తి బ్రాహ్మణోవ సేట్ఠో వణ్ణో। హీనో అఞ్ఞో వణ్ణో…పే॰… బ్రహ్మదాయాదాతి॥>
    text <౪౦౫>, <తం కిం మఞ్ఞసి। అస్సలాయన। బ్రాహ్మణోవ ను ఖో పాణాతిపాతా పటివిరతో అదిన్నాదానా పటివిరతో కామేసుమిచ్ఛాచారా పటివిరతో ముసావాదా పటివిరతో పిసుణాయ వాచాయ పటివిరతో ఫరుసాయ వాచాయ పటివిరతో సమ్ఫప్పలాపా పటివిరతో అనభిజ్ఝాలు అబ్యాపన్నచిత్తో సమ్మాదిట్ఠి కాయస్స భేదా పరం మరణా సుగతిం సగ్గం లోకం ఉపపజ్జేయ్య। నో ఖత్తియో నో వేస్సో। నో సుద్దోతి॥ నో హిదం। భో గోతమ॥ ఖత్తియోపి హి। భో గోతమ। పాణాతిపాతా పటివిరతో అదిన్నాదానా పటివిరతో కామేసుమిచ్ఛాచారా పటివిరతో ముసావాదా పటివిరతో పిసుణాయ వాచాయ పటివిరతో ఫరుసాయ వాచాయ పటివిరతో సమ్ఫప్పలాపా పటివిరతో అనభిజ్ఝాలు అబ్యాపన్నచిత్తో సమ్మాదిట్ఠి కాయస్స భేదా పరం మరణా సుగతిం సగ్గం లోకం ఉపపజ్జేయ్య॥ బ్రాహ్మణోపి హి। భో గోతమ…పే॰… వేస్సోపి హి। భో గోతమ…పే॰… సుద్దోపి హి। భో గోతమ…పే॰… సబ్బేపి హి। భో గోతమ। చత్తారో వణ్ణా పాణాతిపాతా పటివిరతా అదిన్నాదానా పటివిరతా కామేసుమిచ్ఛాచారా పటివిరతా ముసావాదా పటివిరతా పిసుణాయ వాచాయ పటివిరతా ఫరుసాయ వాచాయ పటివిరతా సమ్ఫప్పలాపా పటివిరతా అనభిజ్ఝాలూ అబ్యాపన్నచిత్తా సమ్మాదిట్ఠీ కాయస్స భేదా పరం మరణా సుగతిం సగ్గం లోకం ఉపపజ్జేయ్యున్తి॥ ఏత్థ। అస్సలాయన। బ్రాహ్మణానం కిం బలం। కో అస్సాసో యదేత్థ బ్రాహ్మణా ఏవమాహంసు బ్రాహ్మణోవ సేట్ఠో వణ్ణో। హీనో అఞ్ఞో వణ్ణో…పే॰… బ్రహ్మదాయాదాతి॥ కిఞ్చాపి భవం గోతమో ఏవమాహ। అథ ఖ్వేత్థ బ్రాహ్మణా ఏవమేతం మఞ్ఞన్తి బ్రాహ్మణోవ సేట్ఠో వణ్ణో। హీనో అఞ్ఞో వణ్ణో…పే॰… బ్రహ్మదాయాదాతి॥>
    text <౪౦౬>, <తం కిం మఞ్ఞసి। అస్సలాయన। బ్రాహ్మణోవ ను ఖో పహోతి అస్మిం పదేసే అవేరం అబ్యాబజ్ఝం మేత్తచిత్తం భావేతుం। నో ఖత్తియో। నో వేస్సో నో సుద్దోతి॥ నో హిదం। భో గోతమ॥ ఖత్తియోపి హి। భో గోతమ। పహోతి అస్మిం పదేసే అవేరం అబ్యాబజ్ఝం మేత్తచిత్తం భావేతుం। బ్రాహ్మణోపి హి। భో గోతమ… వేస్సోపి హి। భో గోతమ… సుద్దోపి హి। భో గోతమ… సబ్బేపి హి। భో గోతమ। చత్తారో వణ్ణా పహోన్తి అస్మిం పదేసే అవేరం అబ్యాబజ్ఝం మేత్తచిత్తం భావేతున్తి॥ ఏత్థ। అస్సలాయన। బ్రాహ్మణానం కిం బలం। కో అస్సాసో యదేత్థ బ్రాహ్మణా ఏవమాహంసు బ్రాహ్మణోవ సేట్ఠో వణ్ణో। హీనో అఞ్ఞో వణ్ణో…పే॰… బ్రహ్మదాయాదాతి॥ కిఞ్చాపి భవం గోతమో ఏవమాహ। అథ ఖ్వేత్థ బ్రాహ్మణా ఏవమేతం మఞ్ఞన్తి బ్రాహ్మణోవ సేట్ఠో వణ్ణో। హీనో అఞ్ఞో వణ్ణో…పే॰… బ్రహ్మదాయాదాతి॥>
    text <౪౦౭>, <తం కిం మఞ్ఞసి। అస్సలాయన। బ్రాహ్మణోవ ను ఖో పహోతి సోత్తిసినానిం ఆదాయ నదిం గన్త్వా రజోజల్లం పవాహేతుం। నో ఖత్తియో। నో వేస్సో। నో సుద్దోతి॥ నో హిదం। భో గోతమ॥ ఖత్తియోపి హి। భో గోతమ। పహోతి సోత్తిసినానిం ఆదాయ నదిం గన్త్వా రజోజల్లం పవాహేతుం। బ్రాహ్మణోపి హి। భో గోతమ… వేస్సోపి హి। భో గోతమ… సుద్దోపి హి। భో గోతమ… సబ్బేపి హి। భో గోతమ। చత్తారో వణ్ణా పహోన్తి సోత్తిసినానిం ఆదాయ నదిం గన్త్వా రజోజల్లం పవాహేతున్తి॥ ఏత్థ। అస్సలాయన। బ్రాహ్మణానం కిం బలం। కో అస్సాసో యదేత్థ బ్రాహ్మణా ఏవమాహంసు బ్రాహ్మణోవ సేట్ఠో వణ్ణో। హీనో అఞ్ఞో వణ్ణో…పే॰… బ్రహ్మదాయాదాతి॥ కిఞ్చాపి భవం గోతమో ఏవమాహ। అథ ఖ్వేత్థ బ్రాహ్మణా ఏవమేతం మఞ్ఞన్తి బ్రాహ్మణోవ సేట్ఠో వణ్ణో। హీనో అఞ్ఞో వణ్ణో…పే॰… బ్రహ్మదాయాదాతి॥>
    text <౪౦౮>, <తం కిం మఞ్ఞసి। అస్సలాయన। ఇధ రాజా ఖత్తియో ముద్ధావసిత్తో నానాజచ్చానం పురిసానం పురిససతం సన్నిపాతేయ్య ఆయన్తు భోన్తో యే తత్థ ఖత్తియకులా బ్రాహ్మణకులా రాజఞ్ఞకులా ఉప్పన్నా। సాకస్స వా సాలస్స వా సలళస్స వా చన్దనస్స వా పదుమకస్స వా ఉత్తరారణిం ఆదాయ। అగ్గిం అభినిబ్బత్తేన్తు। తేజో పాతుకరోన్తు॥ ఆయన్తు పన భోన్తో యే తత్థ చణ్డాలకులా నేసాదకులా వేనకులా రథకారకులా పుక్కుసకులా ఉప్పన్నా। సాపానదోణియా వా సూకరదోణియా వా రజకదోణియా వా ఏరణ్డకట్ఠస్స వా ఉత్తరారణిం ఆదాయ। అగ్గిం అభినిబ్బత్తేన్తు। తేజో పాతుకరోన్తూతి॥>
    text <తం కిం మఞ్ఞసి। అస్సలాయన। యో ఏవం ను ఖో సో ఖత్తియకులా బ్రాహ్మణకులా రాజఞ్ఞకులా ఉప్పన్నేహి సాకస్స వా సాలస్స వా సలళస్స వా చన్దనస్స వా పదుమకస్స వా ఉత్తరారణిం ఆదాయ అగ్గి అభినిబ్బత్తో। తేజో పాతుకతో। సో ఏవ ను ఖ్వాస్స అగ్గి అచ్చిమా చేవ వణ్ణవా చ పభస్సరో చ। తేన చ సక్కా అగ్గినా అగ్గికరణీయం కాతుం। యో పన సో చణ్డాలకులా నేసాదకులా వేనకులా రథకారకులా పుక్కుసకులా ఉప్పన్నేహి సాపానదోణియా వా సూకరదోణియా వా రజకదోణియా వా ఏరణ్డకట్ఠస్స వా ఉత్తరారణిం ఆదాయ అగ్గి అభినిబ్బత్తో। తేజో పాతుకతో స్వాస్స అగ్గి న చేవ అచ్చిమా న చ వణ్ణవా న చ పభస్సరో। న చ తేన సక్కా అగ్గినా అగ్గికరణీయం కాతున్తి॥ నో హిదం। భో గోతమ॥ యోపి హి సో। భో గోతమ। ఖత్తియకులా బ్రాహ్మణకులా రాజఞ్ఞకులా ఉప్పన్నేహి సాకస్స వా సాలస్స వా సలళస్స వా చన్దనస్స వా పదుమకస్స వా ఉత్తరారణిం ఆదాయ అగ్గి అభినిబ్బత్తో। తేజో పాతుకతో స్వాస్స అగ్గి అచ్చిమా చేవ వణ్ణవా చ పభస్సరో చ। తేన చ సక్కా అగ్గినా అగ్గికరణీయం కాతుం। యోపి సో చణ్డాలకులా నేసాదకులా వేనకులా రథకారకులా పుక్కుసకులా ఉప్పన్నేహి సాపానదోణియా వా సూకరదోణియా వా రజకదోణియా వా ఏరణ్డకట్ఠస్స వా ఉత్తరారణిం ఆదాయ అగ్గి అభినిబ్బత్తో। తేజో పాతుకతో। స్వాస్స అగ్గి అచ్చిమా చేవ వణ్ణవా చ పభస్సరో చ। తేన చ సక్కా అగ్గినా అగ్గికరణీయం కాతుం॥ సబ్బోపి హి। భో గోతమ। అగ్గి అచ్చిమా చేవ వణ్ణవా చ పభస్సరో చ। సబ్బేనపి సక్కా అగ్గినా అగ్గికరణీయం కాతున్తి॥ ఏత్థ। అస్సలాయన। బ్రాహ్మణానం కిం బలం। కో అస్సాసో యదేత్థ బ్రాహ్మణా ఏవమాహంసు బ్రాహ్మణోవ సేట్ఠో వణ్ణో। హీనో అఞ్ఞో వణ్ణో। బ్రాహ్మణోవ సుక్కో వణ్ణో। కణ్హో అఞ్ఞో వణ్ణో। బ్రాహ్మణావ సుజ్ఝన్తి। నో అబ్రాహ్మణా। బ్రాహ్మణావ బ్రహ్మునో పుత్తా ఓరసా ముఖతో జాతా బ్రహ్మజా బ్రహ్మనిమ్మితా బ్రహ్మదాయాదాతి॥ కిఞ్చాపి భవం గోతమో ఏవమాహ। అథ ఖ్వేత్థ బ్రాహ్మణా ఏవమేతం మఞ్ఞన్తి బ్రాహ్మణోవ సేట్ఠో వణ్ణో। హీనో అఞ్ఞో వణ్ణో…పే॰… బ్రహ్మదాయాదాతి॥>
    text <౪౦౯>, <తం కిం మఞ్ఞసి। అస్సలాయన। ఇధ ఖత్తియకుమారో బ్రాహ్మణకఞ్ఞాయ సద్ధిం సంవాసం కప్పేయ్య। తేసం సంవాసమన్వాయ పుత్తో జాయేథ। యో సో ఖత్తియకుమారేన బ్రాహ్మణకఞ్ఞాయ పుత్తో ఉప్పన్నో। సియా సో మాతుపి సదిసో పితుపి సదిసో। ఖత్తియోతిపి వత్తబ్బో బ్రాహ్మణోతిపి వత్తబ్బోతి॥ యో సో। భో గోతమ। ఖత్తియకుమారేన బ్రాహ్మణకఞ్ఞాయ పుత్తో ఉప్పన్నో। సియా సో మాతుపి సదిసో పితుపి సదిసో। ఖత్తియోతిపి వత్తబ్బో బ్రాహ్మణోతిపి వత్తబ్బోతి॥>
    text <తం కిం మఞ్ఞసి। అస్సలాయన। ఇధ బ్రాహ్మణకుమారో ఖత్తియకఞ్ఞాయ సద్ధిం సంవాసం కప్పేయ్య। తేసం సంవాసమన్వాయ పుత్తో జాయేథ। యో సో బ్రాహ్మణకుమారేన ఖత్తియకఞ్ఞాయ పుత్తో ఉప్పన్నో। సియా సో మాతుపి సదిసో పితుపి సదిసో। ఖత్తియోతిపి వత్తబ్బో బ్రాహ్మణోతిపి వత్తబ్బోతి॥ యో సో। భో గోతమ। బ్రాహ్మణకుమారేన ఖత్తియకఞ్ఞాయ పుత్తో ఉప్పన్నో। సియా సో మాతుపి సదిసో పితుపి సదిసో। ఖత్తియోతిపి వత్తబ్బో బ్రాహ్మణోతిపి వత్తబ్బోతి॥>
    text <తం కిం మఞ్ఞసి। అస్సలాయన ఇధ వళవం గద్రభేన సమ్పయోజేయ్యుం। తేసం సమ్పయోగమన్వాయ కిసోరో జాయేథ। యో సో వళవాయ గద్రభేన కిసోరో ఉప్పన్నో। సియా సో మాతుపి సదిసో పితుపి సదిసో। అస్సోతిపి వత్తబ్బో గద్రభోతిపి వత్తబ్బోతి॥ కుణ్డఞ్హి సో। భో గోతమ। అస్సతరో హోతి॥ ఇదం హిస్స। భో గోతమ। నానాకరణం పస్సామి। అముత్ర చ పనేసానం న కిఞ్చి నానాకరణం పస్సామీతి॥>
    text <తం కిం మఞ్ఞసి। అస్సలాయన। ఇధాస్సు ద్వే మాణవకా భాతరో సఉదరియా। ఏకో అజ్ఝాయకో ఉపనీతో ఏకో అనజ్ఝాయకో అనుపనీతో॥ కమేత్థ బ్రాహ్మణా పఠమం భోజేయ్యుం సద్ధే వా థాలిపాకే వా యఞ్ఞే వా పాహునే వాతి॥ యో సో। భో గోతమ। మాణవకో అజ్ఝాయకో ఉపనీతో తమేత్థ బ్రాహ్మణా పఠమం భోజేయ్యుం సద్ధే వా థాలిపాకే వా యఞ్ఞే వా పాహునే వా॥ కిఞ్హి। భో గోతమ। అనజ్ఝాయకే అనుపనీతే దిన్నం మహప్ఫలం భవిస్సతీతి॥>
    text <తం కిం మఞ్ఞసి। అస్సలాయన। ఇధాస్సు ద్వే మాణవకా భాతరో సఉదరియా। ఏకో అజ్ఝాయకో ఉపనీతో దుస్సీలో పాపధమ్మో। ఏకో అనజ్ఝాయకో అనుపనీతో సీలవా కల్యాణధమ్మో॥ కమేత్థ బ్రాహ్మణా పఠమం భోజేయ్యుం సద్ధే వా థాలిపాకే వా యఞ్ఞే వా పాహునే వాతి॥ యో సో। భో గోతమ। మాణవకో అనజ్ఝాయకో అనుపనీతో సీలవా కల్యాణధమ్మో తమేత్థ బ్రాహ్మణా పఠమం భోజేయ్యుం సద్ధే వా థాలిపాకే వా యఞ్ఞే వా పాహునే వా॥ కిఞ్హి। భో గోతమ। దుస్సీలే పాపధమ్మే దిన్నం మహప్ఫలం భవిస్సతీతి॥>
    text <పుబ్బే ఖో త్వం। అస్సలాయన। జాతిం అగమాసి। జాతిం గన్త్వా మన్తే అగమాసి। మన్తే గన్త్వా తపే అగమాసి। తపే గన్త్వా చాతువణ్ణిం సుద్ధిం పచ్చాగతో। యమహం పఞ్ఞపేమీతి॥ ఏవం వుత్తే। అస్సలాయనో మాణవో తుణ్హీభూతో మఙ్కుభూతో పత్తక్ఖన్ధో అధోముఖో పజ్ఝాయన్తో అప్పటిభానో నిసీది॥>
    text <౪౧౦>, <అథ ఖో భగవా అస్సలాయనం మాణవం తుణ్హీభూతం మఙ్కుభూతం పత్తక్ఖన్ధం అధోముఖం పజ్ఝాయన్తం అప్పటిభానం విదిత్వా అస్సలాయనం మాణవం ఏతదవోచ భూతపుబ్బం। అస్సలాయన। సత్తన్నం బ్రాహ్మణిసీనం అరఞ్ఞాయతనే పణ్ణకుటీసు సమ్మన్తానం ఏవరూపం పాపకం దిట్ఠిగతం ఉప్పన్నం హోతి బ్రాహ్మణోవ సేట్ఠో వణ్ణో। హీనో అఞ్ఞో వణ్ణో…పే॰… బ్రహ్మదాయాదాతి॥ అస్సోసి ఖో। అస్సలాయన। అసితో దేవలో ఇసి సత్తన్నం కిర బ్రాహ్మణిసీనం అరఞ్ఞాయతనే పణ్ణకుటీసు సమ్మన్తానం ఏవరూపం పాపకం దిట్ఠిగతం ఉప్పన్నం బ్రాహ్మణోవ సేట్ఠో వణ్ణో…పే॰… బ్రహ్మదాయాదాతి॥ అథ ఖో। అస్సలాయన। అసితో దేవలో ఇసి కేసమస్సుం కప్పేత్వా మఞ్జిట్ఠవణ్ణాని దుస్సాని నివాసేత్వా పటలియో ఉపాహనా ఆరుహిత్వా జాతరూపమయం దణ్డం గహేత్వా సత్తన్నం బ్రాహ్మణిసీనం పత్థణ్డిలే పాతురహోసి॥ అథ ఖో। అస్సలాయన। అసితో దేవలో ఇసి సత్తన్నం బ్రాహ్మణిసీనం పత్థణ్డిలే చఙ్కమమానో ఏవమాహ హన్ద। కో ను ఖో ఇమే భవన్తో బ్రాహ్మణిసయో గతా। హన్ద। కో ను ఖో ఇమే భవన్తో బ్రాహ్మణిసయో గతాతి॥ అథ ఖో। అస్సలాయన। సత్తన్నం బ్రాహ్మణిసీనం ఏతదహోసి కో నాయం గామణ్డలరూపో వియ సత్తన్నం బ్రాహ్మణిసీనం పత్థణ్డిలే చఙ్కమమానో ఏవమాహ హన్ద। కో ను ఖో ఇమే భవన్తో బ్రాహ్మణిసయో గతా। హన్ద। కో ను ఖో ఇమే భవన్తో బ్రాహ్మణిసయో గతాతి॥ హన్ద। నం అభిసపామాతి॥ అథ ఖో। అస్సలాయన। సత్త బ్రాహ్మణిసయో అసితం దేవలం ఇసిం అభిసపింసు భస్మా। వసల। హోహి। భస్మా। వసల। హోహీతి॥ యథా యథా ఖో। అస్సలాయన। సత్త బ్రాహ్మణిసయో అసితం దేవలం ఇసిం అభిసపింసు తథా తథా అసితో దేవలో ఇసి అభిరూపతరో చేవ హోతి దస్సనీయతరో చ పాసాదికతరో చ॥ అథ ఖో। అస్సలాయన। సత్తన్నం బ్రాహ్మణిసీనం ఏతదహోసి మోఘం వత నో తపో। అఫలం బ్రహ్మచరియం॥ మయఞ్హి పుబ్బే యం అభిసపామ భస్మా। వసల। హోహి। భస్మా। వసల। హోహీతి భస్మావ భవతి ఏకచ్చో॥ ఇమం పన మయం యథా యథా అభిసపామ తథా తథా అభిరూపతరో చేవ హోతి దస్సనీయతరో చ పాసాదికతరో చాతి॥ న భవన్తానం మోఘం తపో। నాఫలం బ్రహ్మచరియం॥ ఇఙ్ఘ భవన్తో। యో మయి మనోపదోసో తం పజహథాతి॥ యో భవతి మనోపదోసో తం పజహామ॥ కో ను భవం హోతీతి॥ సుతో ను భవతం అసితో దేవలో ఇసీతి॥ ఏవం। భో॥ సో ఖ్వాహం। భో। హోమీతి॥ అథ ఖో। అస్సలాయన। సత్త బ్రాహ్మణిసయో అసితం దేవలం ఇసిం అభివాదేతుం ఉపక్కమింసు॥>
    text <౪౧౧>, <అథ ఖో। అస్సలాయన। అసితో దేవలో ఇసి సత్త బ్రాహ్మణిసయో ఏతదవోచ సుతం మేతం। భో। సత్తన్నం కిర బ్రాహ్మణిసీనం అరఞ్ఞాయతనే పణ్ణకుటీసు సమ్మన్తానం ఏవరూపం పాపకం దిట్ఠిగతం ఉప్పన్నం బ్రాహ్మణోవ సేట్ఠో వణ్ణో। హీనో అఞ్ఞో వణ్ణో। బ్రాహ్మణోవ సుక్కో వణ్ణో। కణ్హో అఞ్ఞో వణ్ణో। బ్రాహ్మణావ సుజ్ఝన్తి। నో అబ్రాహ్మణా। బ్రాహ్మణావ బ్రహ్మునో పుత్తా ఓరసా ముఖతో జాతా బ్రహ్మజా బ్రహ్మనిమ్మితా బ్రహ్మదాయాదాతి॥ ఏవం। భో॥>
    text <జానన్తి పన భోన్తో యా జనికా మాతా బ్రాహ్మణంయేవ అగమాసి। నో అబ్రాహ్మణన్తి॥ నో హిదం। భో॥>
    text <జానన్తి పన భోన్తో యా జనికామాతు మాతా యావ సత్తమా మాతుమాతామహయుగా బ్రాహ్మణంయేవ అగమాసి। నో అబ్రాహ్మణన్తి॥ నో హిదం। భో॥>
    text <జానన్తి పన భోన్తో యో జనకో పితా బ్రాహ్మణింయేవ అగమాసి। నో అబ్రాహ్మణిన్తి॥ నో హిదం। భో॥>
    text <జానన్తి పన భోన్తో యో జనకపితు పితా యావ సత్తమా పితుపితామహయుగా బ్రాహ్మణింయేవ అగమాసి। నో అబ్రాహ్మణిన్తి॥ నో హిదం। భో॥>
    text <జానన్తి పన భోన్తో యథా గబ్భస్స అవక్కన్తి హోతీతి॥ జానామ మయం। భో యథా గబ్భస్స అవక్కన్తి హోతి॥ ఇధ మాతాపితరో చ సన్నిపతితా హోన్తి। మాతా చ ఉతునీ హోతి। గన్ధబ్బో చ పచ్చుపట్ఠితో హోతి। ఏవం తిణ్ణం సన్నిపాతా గబ్భస్స అవక్కన్తి హోతీతి॥>
    text <జానన్తి పన భోన్తో తగ్ఘ। సో గన్ధబ్బో ఖత్తియో వా బ్రాహ్మణో వా వేస్సో వా సుద్దో వాతి॥ న మయం। భో। జానామ తగ్ఘ సో గన్ధబ్బో ఖత్తియో వా బ్రాహ్మణో వా వేస్సో వా సుద్దో వాతి॥ ఏవం సన్తే। భో। జానాథ కే తుమ్హే హోథాతి॥ ఏవం సన్తే। భో। న మయం జానామ కే మయం హోమాతి॥ తే హి నామ। అస్సలాయన। సత్త బ్రాహ్మణిసయో అసితేన దేవలేన ఇసినా సకే జాతివాదే సమనుయుఞ్జీయమానా సమనుగ్గాహీయమానా సమనుభాసీయమానా న సమ్పాయిస్సన్తి। కిం పన త్వం ఏతరహి మయా సకస్మిం జాతివాదే సమనుయుఞ్జీయమానో సమనుగ్గాహీయమానో సమనుభాసీయమానో సమ్పాయిస్ససి। యేసం త్వం సాచరియకో న పుణ్ణో దబ్బిగాహోతి॥>
    text <ఏవం వుత్తే। అస్సలాయనో మాణవో భగవన్తం ఏతదవోచ అభిక్కన్తం। భో గోతమ…పే॰… ఉపాసకం మం భవం గోతమో ధారేతు అజ్జతగ్గే పాణుపేతం సరణం గతన్తి॥>
    stand <అస్సలాయనసుత్తం నిట్ఠితం తతియం॥>
  text <౪॥ ఘోటముఖసుత్తం>
    text <౪౧౨>, <ఏవం మే సుతం ఏకం సమయం ఆయస్మా ఉదేనో బారాణసియం విహరతి ఖేమియమ్బవనే॥ తేన ఖో పన సమయేన ఘోటముఖో బ్రాహ్మణో బారాణసిం అనుప్పత్తో హోతి కేనచిదేవ కరణీయేన॥ అథ ఖో ఘోటముఖో బ్రాహ్మణో జఙ్ఘావిహారం అనుచఙ్కమమానో అనువిచరమానో యేన ఖేమియమ్బవనం తేనుపసఙ్కమి॥ తేన ఖో పన సమయేన ఆయస్మా ఉదేనో అబ్భోకాసే చఙ్కమతి॥ అథ ఖో ఘోటముఖో బ్రాహ్మణో యేనాయస్మా ఉదేనో తేనుపసఙ్కమి। ఉపసఙ్కమిత్వా ఆయస్మతా ఉదేనేన సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఆయస్మన్తం ఉదేనం చఙ్కమన్తం అనుచఙ్కమమానో ఏవమాహ అమ్భో సమణ। నత్థి ధమ్మికో పరిబ్బజో ఏవం మే ఏత్థ హోతి॥ తఞ్చ ఖో భవన్తరూపానం వా అదస్సనా। యో వా పనేత్థ ధమ్మోతి॥>
    text <ఏవం వుత్తే। ఆయస్మా ఉదేనో చఙ్కమా ఓరోహిత్వా విహారం పవిసిత్వా పఞ్ఞత్తే ఆసనే నిసీది॥ ఘోటముఖోపి ఖో బ్రాహ్మణో చఙ్కమా ఓరోహిత్వా విహారం పవిసిత్వా ఏకమన్తం అట్ఠాసి॥ ఏకమన్తం ఠితం ఖో ఘోటముఖం బ్రాహ్మణం ఆయస్మా ఉదేనో ఏతదవోచ సంవిజ్జన్తి ఖో। బ్రాహ్మణ। ఆసనాని॥ సచే ఆకఙ్ఖసి। నిసీదాతి॥ ఏతదేవ ఖో పన మయం భోతో ఉదేనస్స ఆగమయమానా న నిసీదామ॥ కథఞ్హి నామ మాదిసో పుబ్బే అనిమన్తితో ఆసనే నిసీదితబ్బం మఞ్ఞేయ్యాతి॥ అథ ఖో ఘోటముఖో బ్రాహ్మణో అఞ్ఞతరం నీచం ఆసనం గహేత్వా ఏకమన్తం నిసీది॥ ఏకమన్తం నిసిన్నో ఖో ఘోటముఖో బ్రాహ్మణో ఆయస్మన్తం ఉదేనం ఏతదవోచ అమ్భో సమణ। నత్థి ధమ్మికో పరిబ్బజో ఏవం మే ఏత్థ హోతి॥ తఞ్చ ఖో భవన్తరూపానం వా అదస్సనా। యో వా పనేత్థ ధమ్మోతి॥ సచే ఖో పన మే త్వం। బ్రాహ్మణ। అనుఞ్ఞేయ్యం అనుజానేయ్యాసి। పటిక్కోసితబ్బఞ్చ పటిక్కోసేయ్యాసి। యస్స చ పన మే భాసితస్స అత్థం న జానేయ్యాసి। మమంయేవ తత్థ ఉత్తరి పటిపుచ్ఛేయ్యాసి ఇదం। భో ఉదేన। కథం। ఇమస్స క్వత్థోతి॥ ఏవం కత్వా సియా నో ఏత్థ కథాసల్లాపోతి॥ అనుఞ్ఞేయ్యం ఖ్వాహం భోతో ఉదేనస్స అనుజానిస్సామి। పటిక్కోసితబ్బఞ్చ పటిక్కోసిస్సామి। యస్స చ పనాహం భోతో ఉదేనస్స భాసితస్స అత్థం న జానిస్సామి। భవన్తంయేవ తత్థ ఉదేనం ఉత్తరి పటిపుచ్ఛిస్సామి ఇదం। భో ఉదేన। కథం। ఇమస్స క్వత్థోతి॥ ఏవం కత్వా హోతు నో ఏత్థ కథాసల్లాపోతి॥>
    text <౪౧౩>, <చత్తారోమే। బ్రాహ్మణ। పుగ్గలా సన్తో సంవిజ్జమానా లోకస్మిం॥ కతమే చత్తారో॥ ఇధ। బ్రాహ్మణ। ఏకచ్చో పుగ్గలో అత్తన్తపో హోతి అత్తపరితాపనానుయోగమనుయుత్తో॥ ఇధ పన। బ్రాహ్మణ। ఏకచ్చో పుగ్గలో పరన్తపో హోతి పరపరితాపనానుయోగమనుయుత్తో॥ ఇధ పన। బ్రాహ్మణ। ఏకచ్చో పుగ్గలో అత్తన్తపో చ హోతి అత్తపరితాపనానుయోగమనుయుత్తో పరన్తపో చ పరపరితాపనానుయోగమనుయుత్తో॥ ఇధ పన। బ్రాహ్మణ। ఏకచ్చో పుగ్గలో నేవత్తన్తపో హోతి నాత్తపరితాపనానుయోగమనుయుత్తో। న పరన్తపో న పరపరితాపనానుయోగమనుయుత్తో॥ సో అనత్తన్తపో అపరన్తపో దిట్ఠేవ ధమ్మే నిచ్ఛాతో నిబ్బుతో సీతీభూతో సుఖప్పటిసంవేదీ బ్రహ్మభూతేన అత్తనా విహరతి॥ ఇమేసం। బ్రాహ్మణ। చతున్నం పుగ్గలానం కతమో తే పుగ్గలో చిత్తం ఆరాధేతీతి॥>
    text <య్వాయం। భో ఉదేన। పుగ్గలో అత్తన్తపో అత్తపరితాపనానుయోగమనుయుత్తో అయం మే పుగ్గలో చిత్తం నారాధేతి। యోపాయం। భో ఉదేన। పుగ్గలో పరన్తపో పరపరితాపనానుయోగమనుయుత్తో అయమ్పి మే పుగ్గలో చిత్తం నారాధేతి। యోపాయం। భో ఉదేన। పుగ్గలో అత్తన్తపో చ అత్తపరితాపనానుయోగమనుయుత్తో పరన్తపో చ పరపరితాపనానుయోగమనుయుత్తో అయమ్పి మే పుగ్గలో చిత్తం నారాధేతి। యో చ ఖో అయం। భో ఉదేన। పుగ్గలో నేవత్తన్తపో నాత్తపరితాపనానుయోగమనుయుత్తో న పరన్తపో న పరపరితాపనానుయోగమనుయుత్తో సో అనత్తన్తపో అపరన్తపో దిట్ఠేవ ధమ్మే నిచ్ఛాతో నిబ్బుతో సీతీభూతో సుఖప్పటిసంవేదీ బ్రహ్మభూతేన అత్తనా విహరతి॥ అయమేవ మే పుగ్గలో చిత్తం ఆరాధేతీతి॥>
    text <కస్మా పన తే। బ్రాహ్మణ। ఇమే తయో పుగ్గలా చిత్తం నారాధేన్తీతి॥ య్వాయం। భో ఉదేన। పుగ్గలో అత్తన్తపో అత్తపరితాపనానుయోగమనుయుత్తో సో అత్తానం సుఖకామం దుక్ఖపటిక్కూలం ఆతాపేతి పరితాపేతి। ఇమినా మే అయం పుగ్గలో చిత్తం నారాధేతి॥ యోపాయం। భో ఉదేన। పుగ్గలో పరన్తపో పరపరితాపనానుయోగమనుయుత్తో సో పరం సుఖకామం దుక్ఖపటిక్కూలం ఆతాపేతి పరితాపేతి। ఇమినా మే అయం పుగ్గలో చిత్తం నారాధేతి॥ యోపాయం। భో ఉదేన। పుగ్గలో అత్తన్తపో చ అత్తపరితాపనానుయోగమనుయుత్తో పరన్తపో చ పరపరితాపనానుయోగమనుయుత్తో సో అత్తానఞ్చ పరఞ్చ సుఖకామం దుక్ఖపటిక్కూలం ఆతాపేతి పరితాపేతి। ఇమినా మే అయం పుగ్గలో చిత్తం నారాధేతి॥ యో చ ఖో అయం। భో ఉదేన। పుగ్గలో నేవత్తన్తపో నాత్తపరితాపనానుయోగమనుయుత్తో న పరన్తపో న పరపరితాపనానుయోగమనుయుత్తో సో అనత్తన్తపో అపరన్తపో దిట్ఠేవ ధమ్మే నిచ్ఛాతో నిబ్బుతో సీతీభూతో సుఖప్పటిసంవేదీ బ్రహ్మభూతేన అత్తనా విహరతి। సో అత్తానఞ్చ పరఞ్చ సుఖకామం దుక్ఖపటిక్కూలం నేవ ఆతాపేతి న పరితాపేతి। ఇమినా మే అయం పుగ్గలో చిత్తం ఆరాధేతీతి॥>
    text <౪౧౪>, <ద్వేమా। బ్రాహ్మణ। పరిసా॥ కతమా ద్వే॥ ఇధ। బ్రాహ్మణ। ఏకచ్చా పరిసా సారత్తరత్తా మణికుణ్డలేసు పుత్తభరియం పరియేసతి। దాసిదాసం పరియేసతి। ఖేత్తవత్థుం పరియేసతి। జాతరూపరజతం పరియేసతి॥>
    text <ఇధ పన। బ్రాహ్మణ। ఏకచ్చా పరిసా అసారత్తరత్తా మణికుణ్డలేసు పుత్తభరియం పహాయ। దాసిదాసం పహాయ। ఖేత్తవత్థుం పహాయ। జాతరూపరజతం పహాయ। అగారస్మా అనగారియం పబ్బజితా॥ స్వాయం। బ్రాహ్మణ। పుగ్గలో నేవత్తన్తపో నాత్తపరితాపనానుయోగమనుయుత్తో న పరన్తపో న పరపరితాపనానుయోగమనుయుత్తో॥ సో అనత్తన్తపో అపరన్తపో దిట్ఠేవ ధమ్మే నిచ్ఛాతో నిబ్బుతో సీతీభూతో సుఖప్పటిసంవేదీ బ్రహ్మభూతేన అత్తనా విహరతి॥ ఇధ కతమం త్వం। బ్రాహ్మణ। పుగ్గలం కతమాయ పరిసాయ బహులం సమనుపస్ససి యా చాయం పరిసా సారత్తరత్తా మణికుణ్డలేసు పుత్తభరియం పరియేసతి దాసిదాసం పరియేసతి ఖేత్తవత్థుం పరియేసతి జాతరూపరజతం పరియేసతి। యా చాయం పరిసా అసారత్తరత్తా మణికుణ్డలేసు పుత్తభరియం పహాయ దాసిదాసం పహాయ ఖేత్తవత్థుం పహాయ జాతరూపరజతం పహాయ అగారస్మా అనగారియం పబ్బజితాతి॥>
    text <య్వాయం। భో ఉదేన। పుగ్గలో నేవత్తన్తపో నాత్తపరితాపనానుయోగమనుయుత్తో న పరన్తపో న పరపరితాపనానుయోగమనుయుత్తో సో అనత్తన్తపో అపరన్తపో దిట్ఠేవ ధమ్మే నిచ్ఛాతో నిబ్బుతో సీతీభూతో సుఖప్పటిసంవేదీ బ్రహ్మభూతేన అత్తనా విహరతి। ఇమాహం పుగ్గలం యాయం పరిసా అసారత్తరత్తా మణికుణ్డలేసు పుత్తభరియం పహాయ దాసిదాసం పహాయ ఖేత్తవత్థుం పహాయ జాతరూపరజతం పహాయ అగారస్మా అనగారియం పబ్బజితా ఇమిస్సం పరిసాయం బహులం సమనుపస్సామీతి॥>
    text <ఇదానేవ ఖో పన తే। బ్రాహ్మణ। భాసితం మయం ఏవం ఆజానామ అమ్భో సమణ। నత్థి ధమ్మికో పరిబ్బజో। ఏవం మే ఏత్థ హోతి॥ తఞ్చ ఖో భవన్తరూపానం వా అదస్సనా। యో వా పనేత్థ ధమ్మోతి॥ అద్ధా మేసా। భో ఉదేన। సానుగ్గహా వాచా భాసితా॥ అత్థి ధమ్మికో పరిబ్బజో ఏవం మే ఏత్థ హోతి॥ ఏవఞ్చ పన మం భవం ఉదేనో ధారేతు॥ యే చ మే భోతా ఉదేనేన చత్తారో పుగ్గలా సంఖిత్తేన వుత్తా విత్థారేన అవిభత్తా। సాధు మే భవం। ఉదేనో ఇమే చత్తారో పుగ్గలే విత్థారేన విభజతు అనుకమ్పం ఉపాదాయాతి॥ తేన హి। బ్రాహ్మణ। సుణాహి। సాధుకం మనసి కరోహి। భాసిస్సామీతి॥ ఏవం। భోతి ఖో ఘోటముఖో బ్రాహ్మణో ఆయస్మతో ఉదేనస్స పచ్చస్సోసి॥ ఆయస్మా ఉదేనో ఏతదవోచ>
    text <౪౧౫>, <కతమో చ। బ్రాహ్మణ। పుగ్గలో అత్తన్తపో అత్తపరితాపనానుయోగమనుయుత్తో॥ ఇధ। బ్రాహ్మణ। ఏకచ్చో పుగ్గలో అచేలకో హోతి ముత్తాచారో హత్థాపలేఖనో నఏహిభద్దన్తికో నతిట్ఠభద్దన్తికో। నాభిహటం న ఉద్దిస్సకతం న నిమన్తనం సాదియతి॥ సో న కుమ్భిముఖా పటిగ్గణ్హాతి। న కళోపిముఖా పటిగ్గణ్హాతి। న ఏళకమన్తరం। న దణ్డమన్తరం। న ముసలమన్తరం। న ద్విన్నం భుఞ్జమానానం। న గబ్భినియా। న పాయమానాయ। న పురిసన్తరగతాయ। న సఙ్కిత్తీసు। న యత్థ సా ఉపట్ఠితో హోతి। న యత్థ మక్ఖికా సణ్డసణ్డచారినీ। న మచ్ఛం న మంసం। న సురం న మేరయం న థుసోదకం పివతి॥ సో ఏకాగారికో వా హోతి ఏకాలోపికో। ద్వాగారికో వా హోతి ద్వాలోపికో…పే॰… సత్తాగారికో వా హోతి సత్తాలోపికో। ఏకిస్సాపి దత్తియా యాపేతి। ద్వీహిపి దత్తీహి యాపేతి…పే॰… సత్తహిపి దత్తీహి యాపేతి। ఏకాహికమ్పి ఆహారం ఆహారేతి। ద్వీహికమ్పి ఆహారం ఆహారేతి…పే॰… సత్తాహికమ్పి ఆహారం ఆహారేతి ఇతి ఏవరూపం అద్ధమాసికం పరియాయభత్తభోజనానుయోగమనుయుత్తో విహరతి॥ సో సాకభక్ఖో వా హోతి। సామాకభక్ఖో వా హోతి। నీవారభక్ఖో వా హోతి। దద్దులభక్ఖో వా హోతి। హటభక్ఖో వా హోతి। కణభక్ఖో వా హోతి। ఆచామభక్ఖో వా హోతి। పిఞ్ఞాకభక్ఖో వా హోతి। తిణభక్ఖో వా హోతి। గోమయభక్ఖో వా హోతి। వనమూలఫలాహారో యాపేతి పవత్తఫలభోజీ॥ సో సాణానిపి ధారేతి। మసాణానిపి ధారేతి। ఛవదుస్సానిపి ధారేతి। పంసుకూలానిపి ధారేతి। తిరీటానిపి ధారేతి। అజినమ్పి ధారేతి। అజినక్ఖిపమ్పి ధారేతి। కుసచీరమ్పి ధారేతి। వాకచీరమ్పి ధారేతి। ఫలకచీరమ్పి ధారేతి। కేసకమ్బలమ్పి ధారేతి। వాళకమ్బలమ్పి ధారేతి। ఉలూకపక్ఖమ్పి ధారేతి। కేసమస్సులోచకోపి హోతి కేసమస్సులోచనానుయోగమనుయుత్తో। ఉబ్భట్ఠకోపి హోతి ఆసనపటిక్ఖిత్తో। ఉక్కుటికోపి హోతి ఉక్కుటికప్పధానమనుయుత్తో। కణ్టకాపస్సయికోపి హోతి కణ్టకాపస్సయే సేయ్యం కప్పేతి। సాయతతియకమ్పి ఉదకోరోహనానుయోగమనుయుత్తో విహరతి ఇతి ఏవరూపం అనేకవిహితం కాయస్స ఆతాపనపరితాపనానుయోగమనుయుత్తో విహరతి॥ అయం వుచ్చతి। బ్రాహ్మణ। పుగ్గలో అత్తన్తపో అత్తపరితాపనానుయోగమనుయుత్తో॥>
    text <౪౧౬>, <కతమో చ। బ్రాహ్మణ। పుగ్గలో పరన్తపో పరపరితాపనానుయోగమనుయుత్తో॥ ఇధ। బ్రాహ్మణ। ఏకచ్చో పుగ్గలో ఓరబ్భికో హోతి సూకరికో సాకుణికో మాగవికో లుద్దో మచ్ఛఘాతకో చోరో చోరఘాతకో గోఘాతకో బన్ధనాగారికో యే వా పనఞ్ఞేపి కేచి కురూరకమ్మన్తా॥ అయం వుచ్చతి। బ్రాహ్మణ। పుగ్గలో పరన్తపో పరపరితాపనానుయోగమనుయుత్తో॥>
    text <౪౧౭>, <కతమో చ। బ్రాహ్మణ। పుగ్గలో అత్తన్తపో చ అత్తపరితాపనానుయోగమనుయుత్తో। పరన్తపో చ పరపరితాపనానుయోగమనుయుత్తో॥ ఇధ। బ్రాహ్మణ। ఏకచ్చో పుగ్గలో రాజా వా హోతి ఖత్తియో ముద్ధావసిత్తో। బ్రాహ్మణో వా మహాసాలో॥ సో పురత్థిమేన నగరస్స నవం సన్థాగారం కారాపేత్వా కేసమస్సుం ఓహారేత్వా ఖరాజినం నివాసేత్వా సప్పితేలేన కాయం అబ్భఞ్జిత్వా మగవిసాణేన పిట్ఠిం కణ్డువమానో నవం సన్థాగారం పవిసతి సద్ధిం మహేసియా బ్రాహ్మణేన చ పురోహితేన॥ సో తత్థ అనన్తరహితాయ భూమియా హరితుపలిత్తాయ సేయ్యం కప్పేతి॥ ఏకిస్సాయ గావియా సరూపవచ్ఛాయ యం ఏకస్మిం థనే ఖీరం హోతి తేన రాజా యాపేతి। యం దుతియస్మిం థనే ఖీరం హోతి తేన మహేసీ యాపేతి। యం తతియస్మిం థనే ఖీరం హోతి తేన బ్రాహ్మణో పురోహితో యాపేతి। యం చతుత్థస్మిం థనే ఖీరం హోతి తేన అగ్గిం జుహతి। అవసేసేన వచ్ఛకో యాపేతి॥ సో ఏవమాహ ఏత్తకా ఉసభా హఞ్ఞన్తు యఞ్ఞత్థాయ। ఏత్తకా వచ్ఛతరా హఞ్ఞన్తు యఞ్ఞత్థాయ। ఏత్తకా వచ్ఛతరియో హఞ్ఞన్తు యఞ్ఞత్థాయ। ఏత్తకా అజా హఞ్ఞన్తు యఞ్ఞత్థాయ। ఏత్తకా ఉరబ్భా హఞ్ఞన్తు యఞ్ఞత్థాయ। ఏత్తకా అస్సా హఞ్ఞన్తు యఞ్ఞత్థాయ। ఏత్తకా రుక్ఖా ఛిజ్జన్తు యూపత్థాయ। ఏత్తకా దబ్భా లూయన్తు బరిహిసత్థాయాతి॥ యేపిస్స తే హోన్తి దాసాతి వా పేస్సాతి వా కమ్మకరాతి వా తేపి దణ్డతజ్జితా భయతజ్జితా అస్సుముఖా రుదమానా పరికమ్మాని కరోన్తి॥ అయం వుచ్చతి। బ్రాహ్మణ। పుగ్గలో అత్తన్తపో చ అత్తపరితాపనానుయోగమనుయుత్తో। పరన్తపో చ పరపరితాపనానుయోగమనుయుత్తో॥>
    text <౪౧౮>, <కతమో చ। బ్రాహ్మణ। పుగ్గలో నేవత్తన్తపో నాత్తపరితాపనానుయోగమనుయుత్తో। న పరన్తపో న పరపరితాపనానుయోగమనుయుత్తో। సో అనత్తన్తపో అపరన్తపో దిట్ఠేవ ధమ్మే నిచ్ఛాతో నిబ్బుతో సీతీభూతో సుఖప్పటిసంవేదీ బ్రహ్మభూతేన అత్తనా విహరతి॥ ఇధ। బ్రాహ్మణ। తథాగతో లోకే ఉప్పజ్జతి అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవా॥ సో ఇమం లోకం సదేవకం సమారకం సబ్రహ్మకం సస్సమణబ్రాహ్మణిం పజం సదేవమనుస్సం సయం అభిఞ్ఞా సచ్ఛికత్వా పవేదేతి॥ సో ధమ్మం దేసేతి ఆదికల్యాణం మజ్ఝేకల్యాణం పరియోసానకల్యాణం సాత్థం సబ్యఞ్జనం। కేవలపరిపుణ్ణం పరిసుద్ధం బ్రహ్మచరియం పకాసేతి॥ తం ధమ్మం సుణాతి గహపతి వా గహపతిపుత్తో వా అఞ్ఞతరస్మిం వా కులే పచ్చాజాతో॥ సో తం ధమ్మం సుత్వా తథాగతే సద్ధం పటిలభతి॥ సో తేన సద్ధాపటిలాభేన సమన్నాగతో ఇతి పటిసఞ్చిక్ఖతి సమ్బాధో ఘరావాసో రజోపథో అబ్భోకాసో పబ్బజ్జా॥ నయిదం సుకరం అగారం అజ్ఝావసతా ఏకన్తపరిపుణ్ణం ఏకన్తపరిసుద్ధం సఙ్ఖలిఖితం బ్రహ్మచరియం చరితుం॥ యంనూనాహం కేసమస్సుం ఓహారేత్వా కాసాయాని వత్థాని అచ్ఛాదేత్వా అగారస్మా అనగారియం పబ్బజేయ్యన్తి॥ సో అపరేన సమయేన అప్పం వా భోగక్ఖన్ధం పహాయ మహన్తం వా భోగక్ఖన్ధం పహాయ। అప్పం వా ఞాతిపరివట్టం పహాయ మహన్తం వా ఞాతిపరివట్టం పహాయ। కేసమస్సుం ఓహారేత్వా కాసాయాని వత్థాని అచ్ఛాదేత్వా అగారస్మా అనగారియం పబ్బజతి॥ సో ఏవం పబ్బజితో సమానో భిక్ఖూనం సిక్ఖాసాజీవసమాపన్నో పాణాతిపాతం పహాయ పాణాతిపాతా పటివిరతో హోతి। నిహితదణ్డో నిహితసత్థో లజ్జీ దయాపన్నో సబ్బపాణభూతహితానుకమ్పీ విహరతి॥>
    text <అదిన్నాదానం పహాయ అదిన్నాదానా పటివిరతో హోతి దిన్నాదాయీ దిన్నపాటికఙ్ఖీ॥ అథేనేన సుచిభూతేన అత్తనా విహరతి॥>
    text <అబ్రహ్మచరియం పహాయ బ్రహ్మచారీ హోతి ఆరాచారీ విరతో మేథునా గామధమ్మా॥>
    text <ముసావాదం పహాయ ముసావాదా పటివిరతో హోతి సచ్చవాదీ సచ్చసన్ధో థేతో పచ్చయికో అవిసంవాదకో లోకస్స॥>
    text <పిసుణం వాచం పహాయ పిసుణాయ వాచాయ పటివిరతో హోతి। ఇతో సుత్వా న అముత్ర అక్ఖాతా ఇమేసం భేదాయ। అముత్ర వా సుత్వా న ఇమేసం అక్ఖాతా అమూసం భేదాయ॥ ఇతి భిన్నానం వా సన్ధాతా సహితానం వా అనుప్పదాతా। సమగ్గారామో సమగ్గరతో సమగ్గనన్దీ సమగ్గకరణిం వాచం భాసితా హోతి॥>
    text <ఫరుసం వాచం పహాయ ఫరుసాయ వాచాయ పటివిరతో హోతి॥ యా సా వాచా నేలా కణ్ణసుఖా పేమనీయా హదయఙ్గమా పోరీ బహుజనకన్తా బహుజనమనాపా తథారూపిం వాచం భాసితా హోతి॥>
    text <సమ్ఫప్పలాపం పహాయ సమ్ఫప్పలాపా పటివిరతో హోతి। కాలవాదీ భూతవాదీ అత్థవాదీ ధమ్మవాదీ వినయవాదీ। నిధానవతిం వాచం భాసితా కాలేన సాపదేసం పరియన్తవతిం అత్థసంహితం॥>
    text <సో బీజగామభూతగామసమారమ్భా పటివిరతో హోతి॥ ఏకభత్తికో హోతి రత్తూపరతో విరతో వికాలభోజనా॥ నచ్చగీతవాదితవిసూకదస్సనా పటివిరతో హోతి॥ మాలాగన్ధవిలేపనధారణమణ్డనవిభూసనట్ఠానా పటివిరతో హోతి॥ ఉచ్చాసయనమహాసయనా పటివిరతో హోతి॥ జాతరూపరజతపటిగ్గహణా పటివిరతో హోతి॥ ఆమకధఞ్ఞపటిగ్గహణా పటివిరతో హోతి॥ ఆమకమంసపటిగ్గహణా పటివిరతో హోతి॥ ఇత్థికుమారికపటిగ్గహణా పటివిరతో హోతి॥ దాసిదాసపటిగ్గహణా పటివిరతో హోతి॥ అజేళకపటిగ్గహణా పటివిరతో హోతి॥ కుక్కుటసూకరపటిగ్గహణా పటివిరతో హోతి॥ హత్థిగవస్సవళవపటిగ్గహణా పటివిరతో హోతి॥ ఖేత్తవత్థుపటిగ్గహణా పటివిరతో హోతి॥ దూతేయ్యపహిణగమనానుయోగా పటివిరతో హోతి॥ కయవిక్కయా పటివిరతో హోతి॥ తులాకూటకంసకూటమానకూటా పటివిరతో హోతి॥ ఉక్కోటనవఞ్చననికతిసాచియోగా పటివిరతో హోతి॥ ఛేదనవధబన్ధనవిపరామోసఆలోపసహసాకారా పటివిరతో హోతి॥>
    text <సో సన్తుట్ఠో హోతి కాయపరిహారికేన చీవరేన। కుచ్ఛిపరిహారికేన పిణ్డపాతేన॥ సో యేన యేనేవ పక్కమతి సమాదాయేవ పక్కమతి॥ సేయ్యథాపి నామ పక్ఖీ సకుణో యేన యేనేవ డేతి సపత్తభారోవ డేతి। ఏవమేవ భిక్ఖు సన్తుట్ఠో హోతి కాయపరిహారికేన చీవరేన। కుచ్ఛిపరిహారికేన పిణ్డపాతేన॥ సో యేన యేనేవ పక్కమతి సమాదాయేవ పక్కమతి॥ సో ఇమినా అరియేన సీలక్ఖన్ధేన సమన్నాగతో అజ్ఝత్తం అనవజ్జసుఖం పటిసంవేదేతి॥>
    text <౪౧౯>, <సో చక్ఖునా రూపం దిస్వా న నిమిత్తగ్గాహీ హోతి నానుబ్యఞ్జనగ్గాహీ॥ యత్వాధికరణమేనం చక్ఖున్ద్రియం అసంవుతం విహరన్తం అభిజ్ఝాదోమనస్సా పాపకా అకుసలా ధమ్మా అన్వాస్సవేయ్యుం తస్స సంవరాయ పటిపజ్జతి। రక్ఖతి చక్ఖున్ద్రియం। చక్ఖున్ద్రియే సంవరం ఆపజ్జతి॥ సోతేన సద్దం సుత్వా…పే॰… ఘానేన గన్ధం ఘాయిత్వా… జివ్హాయ రసం సాయిత్వా… కాయేన ఫోట్ఠబ్బం ఫుసిత్వా… మనసా ధమ్మం విఞ్ఞాయన న నిమిత్తగ్గాహీ హోతి నానుబ్యఞ్జనగ్గాహీ॥ యత్వాధికరణమేనం మనిన్ద్రియం అసంవుతం విహరన్తం అభిజ్ఝాదోమనస్సా పాపకా అకుసలా ధమ్మా అన్వాస్సవేయ్యుం తస్స సంవరాయ పటిపజ్జతి। రక్ఖతి మనిన్ద్రియం। మనిన్ద్రియే సంవరం ఆపజ్జతి॥ సో ఇమినా అరియేన ఇన్ద్రియసంవరేన సమన్నాగతో అజ్ఝత్తం అబ్యాసేకసుఖం పటిసంవేదేతి॥>
    text <సో అభిక్కన్తే పటిక్కన్తే సమ్పజానకారీ హోతి। ఆలోకితే విలోకితే సమ్పజానకారీ హోతి। సమిఞ్జితే పసారితే సమ్పజానకారీ హోతి। సఙ్ఘాటిపత్తచీవరధారణే సమ్పజానకారీ హోతి। అసితే పీతే ఖాయితే సాయితే సమ్పజానకారీ హోతి। ఉచ్చారపస్సావకమ్మే సమ్పజానకారీ హోతి। గతే ఠితే నిసిన్నే సుత్తే జాగరితే భాసితే తుణ్హీభావే సమ్పజానకారీ హోతి॥>
    text <సో ఇమినా చ అరియేన సీలక్ఖన్ధేన సమన్నాగతో। ఇమాయ చ అరియాయ సన్తుట్ఠియా సమన్నాగతో। ఇమినా చ అరియేన ఇన్ద్రియసంవరేన సమన్నాగతో। ఇమినా చ అరియేన సతిసమ్పజఞ్ఞేన సమన్నాగతో వివిత్తం సేనాసనం భజతి అరఞ్ఞం రుక్ఖమూలం పబ్బతం కన్దరం గిరిగుహం సుసానం వనపత్థం అబ్భోకాసం పలాలపుఞ్జం॥ సో పచ్ఛాభత్తం పిణ్డపాతపటిక్కన్తో నిసీదతి పల్లఙ్కం ఆభుజిత్వా। ఉజుం కాయం పణిధాయ। పరిముఖం సతిం ఉపట్ఠపేత్వా॥ సో అభిజ్ఝం లోకే పహాయ విగతాభిజ్ఝేన చేతసా విహరతి। అభిజ్ఝాయ చిత్తం పరిసోధేతి। బ్యాపాదపదోసం పహాయ అబ్యాపన్నచిత్తో విహరతి సబ్బపాణభూతహితానుకమ్పీ। బ్యాపాదపదోసా చిత్తం పరిసోధేతి। థినమిద్ధం పహాయ విగతథీనమిద్ధో విహరతి ఆలోకసఞ్ఞీ సతో సమ్పజానో। థీనమిద్ధా చిత్తం పరిసోధేతి। ఉద్ధచ్చకుక్కుచ్చం పహాయ అనుద్ధతో విహరతి అజ్ఝత్తం వూపసన్తచిత్తో। ఉద్ధచ్చకుక్కుచ్చా చిత్తం పరిసోధేతి। విచికిచ్ఛం పహాయ తిణ్ణవిచికిచ్ఛో విహరతి అకథంకథీ కుసలేసు ధమ్మేసు। విచికిచ్ఛాయ చిత్తం పరిసోధేతి॥>
    text <సో ఇమే పఞ్చ నీవరణే పహాయ చేతసో ఉపక్కిలేసే పఞ్ఞాయ దుబ్బలీకరణే వివిచ్చేవ కామేహి వివిచ్చ అకుసలేహి ధమ్మేహి సవితక్కం సవిచారం వివేకజం పీతిసుఖం పఠమం ఝానం ఉపసమ్పజ్జ విహరతి॥ వితక్కవిచారానం వూపసమా అజ్ఝత్తం సమ్పసాదనం చేతసో ఏకోదిభావం అవితక్కం అవిచారం సమాధిజం పీతిసుఖం దుతియం ఝానం ఉపసమ్పజ్జ విహరతి॥ పీతియా చ విరాగా ఉపేక్ఖకో చ విహరతి సతో చ సమ్పజానో। సుఖఞ్చ కాయేన పటిసంవేదేతి। యం తం అరియా ఆచిక్ఖన్తి ఉపేక్ఖకో సతిమా సుఖవిహారీతి తతియం ఝానం ఉపసమ్పజ్జ విహరతి॥ సుఖస్స చ పహానా దుక్ఖస్స చ పహానా। పుబ్బేవ సోమనస్సదోమనస్సానం అత్థఙ్గమా। అదుక్ఖమసుఖం ఉపేక్ఖాసతిపారిసుద్ధిం చతుత్థం ఝానం ఉపసమ్పజ్జ విహరతి॥>
    text <౪౨౦>, <సో ఏవం సమాహితే చిత్తే పరిసుద్ధే పరియోదాతే అనఙ్గణే విగతూపక్కిలేసే ముదుభూతే కమ్మనియే ఠితే ఆనేఞ్జప్పత్తే పుబ్బేనివాసానుస్సతిఞాణాయ చిత్తం అభినిన్నామేతి॥ సో అనేకవిహితం పుబ్బేనివాసం అనుస్సరతి। సేయ్యథిదం ఏకమ్పి జాతిం ద్వేపి జాతియో తిస్సోపి జాతియో చతస్సోపి జాతియో పఞ్చపి జాతియో దసపి జాతియో వీసమ్పి జాతియో తింసమ్పి జాతియో చత్తాలీసమ్పి జాతియో పఞ్ఞాసమ్పి జాతియో జాతిసతమ్పి జాతిసహస్సమ్పి జాతిసతసహస్సమ్పి। అనేకేపి సంవట్టకప్పే అనేకేపి వివట్టకప్పే అనేకేపి సంవట్టవివట్టకప్పే అముత్రాసిం ఏవంనామో ఏవంగోత్తో ఏవంవణ్ణో ఏవమాహారో ఏవంసుఖదుక్ఖప్పటిసంవేదీ ఏవమాయుపరియన్తో। సో తతో చుతో అముత్ర ఉదపాదిం। తత్రాపాసిం ఏవంనామో ఏవంగోత్తో ఏవంవణ్ణో ఏవమాహారో ఏవంసుఖదుక్ఖప్పటిసంవేదీ ఏవమాయుపరియన్తో। సో తతో చుతో ఇధూపపన్నోతి॥ ఇతి సాకారం సఉద్దేసం అనేకవిహితం పుబ్బేనివాసం అనుస్సరతి॥>
    text <సో ఏవం సమాహితే చిత్తే పరిసుద్ధే పరియోదాతే అనఙ్గణే విగతూపక్కిలేసే ముదుభూతే కమ్మనియే ఠితే ఆనేఞ్జప్పత్తే సత్తానం చుతూపపాతఞాణాయ చిత్తం అభినిన్నామేతి॥ సో దిబ్బేన చక్ఖునా విసుద్ధేన అతిక్కన్తమానుసకేన సత్తే పస్సతి చవమానే ఉపపజ్జమానే హీనే పణీతే సువణ్ణే దుబ్బణ్ణే సుగతే దుగ్గతే యథాకమ్మూపగే సత్తే పజానాతి ఇమే వత భోన్తో సత్తా కాయదుచ్చరితేన సమన్నాగతా…పే॰… అరియానం ఉపవాదకా మిచ్ఛాదిట్ఠికా మిచ్ఛాదిట్ఠికమ్మసమాదానా। తే కాయస్స భేదా పరం మరణా అపాయం దుగ్గతిం వినిపాతం నిరయం ఉపపన్నా॥ ఇమే వా పన భోన్తో సత్తా కాయసుచరితేన సమన్నాగతా…పే॰… అరియానం అనుపవాదకా సమ్మాదిట్ఠికా సమ్మాదిట్ఠికమ్మసమాదానా। తే కాయస్స భేదా పరం మరణా సుగతిం సగ్గం లోకం ఉపపన్నాతి॥ ఇతి దిబ్బేన చక్ఖునా విసుద్ధేన అతిక్కన్తమానుసకేన సత్తే పస్సతి చవమానే ఉపపజ్జమానే హీనే పణీతే సువణ్ణే దుబ్బణ్ణే సుగతే దుగ్గతే యథాకమ్మూపగే సత్తే పజానాతి॥>
    text <సో ఏవం సమాహితే చిత్తే పరిసుద్ధే పరియోదాతే అనఙ్గణే విగతూపక్కిలేసే ముదుభూతే కమ్మనియే ఠితే ఆనేఞ్జప్పత్తే ఆసవానం ఖయఞాణాయ చిత్తం అభినిన్నామేతి॥ సో ఇదం దుక్ఖన్తి యథాభూతం పజానాతి। అయం దుక్ఖసముదయోతి యథాభూతం పజానాతి। అయం దుక్ఖనిరోధోతి యథాభూతం పజానాతి। అయం దుక్ఖనిరోధగామినీ పటిపదాతి యథాభూతం పజానాతి। ఇమే ఆసవాతి యథాభూతం పజానాతి। అయం ఆసవసముదయోతి యథాభూతం పజానాతి। అయం ఆసవనిరోధోతి యథాభూతం పజానాతి। అయం ఆసవనిరోధగామినీ పటిపదాతి యథాభూతం పజానాతి॥ తస్స ఏవం జానతో ఏవం పస్సతో కామాసవాపి చిత్తం విముచ్చతి। భవాసవాపి చిత్తం విముచ్చతి। అవిజ్జాసవాపి చిత్తం విముచ్చతి॥ విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతి॥>
    text <అయం వుచ్చతి। బ్రాహ్మణ। పుగ్గలో నేవత్తన్తపో నాత్తపరితాపనానుయోగమనుయుత్తో। న పరన్తపో న పరపరితాపనానుయోగమనుయుత్తో॥ సో అనత్తన్తపో అపరన్తపో దిట్ఠేవ ధమ్మే నిచ్ఛాతో నిబ్బుతో సీతీభూతో సుఖప్పటిసంవేదీ బ్రహ్మభూతేన అత్తనా విహరతీతి॥>
    text <౪౨౧>, <ఏవం వుత్తే। ఘోటముఖో బ్రాహ్మణో ఆయస్మన్తం ఉదేనం ఏతదవోచ అభిక్కన్తం। భో ఉదేన। అభిక్కన్తం। భో ఉదేన॥ సేయ్యథాపి। భో ఉదేన। నిక్కుజ్జితం వా ఉక్కుజ్జేయ్య। పటిచ్ఛన్నం వా వివరేయ్య। మూళ్హస్స వా మగ్గం ఆచిక్ఖేయ్య। అన్ధకారే వా తేలపజ్జోతం ధారేయ్య చక్ఖుమన్తో రూపాని దక్ఖన్తీతి ఏవమేవం భోతా ఉదేనేన అనేకపరియాయేన ధమ్మో పకాసితో॥ ఏసాహం భవన్తం ఉదేనం సరణం గచ్ఛామి ధమ్మఞ్చ భిక్ఖుసఙ్ఘఞ్చ॥ ఉపాసకం మం భవం ఉదేనో ధారేతు అజ్జతగ్గే పాణుపేతం సరణం గతన్తి॥ మా ఖో మం త్వం। బ్రాహ్మణ। సరణం అగమాసి॥ తమేవ భగవన్తం సరణం గచ్ఛాహి యమహం సరణం గతోతి॥ కహం పన। భో ఉదేన। ఏతరహి సో భవం గోతమో విహరతి అరహం సమ్మాసమ్బుద్ధోతి॥ పరినిబ్బుతో ఖో। బ్రాహ్మణ। ఏతరహి సో భగవా అరహం సమ్మాసమ్బుద్ధోతి॥>
    text <సచేపి మయం। భో ఉదేన। సుణేయ్యామ తం భవన్తం గోతమం దససు యోజనేసు। దసపి మయం యోజనాని గచ్ఛేయ్యామ తం భవన్తం గోతమం దస్సనాయ అరహన్తం సమ్మాసమ్బుద్ధం॥ సచేపి మయం। భో ఉదేన। సుణేయ్యామ తం భవన్తం గోతమం వీసతియా యోజనేసు… తింసాయ యోజనేసు… చత్తారీసాయ యోజనేసు… పఞ్ఞాసాయ యోజనేసు। పఞ్ఞాసమ్పి మయం యోజనాని గచ్ఛేయ్యామ తం భవన్తం గోతమం దస్సనాయ అరహన్తం సమ్మాసమ్బుద్ధం॥ యోజనసతే చేపి మయం। భో ఉదేన। సుణేయ్యామ తం భవన్తం గోతమం। యోజనసతమ్పి మయం గచ్ఛేయ్యామ తం భవన్తం గోతమం దస్సనాయ అరహన్తం సమ్మాసమ్బుద్ధం॥>
    text <యతో చ ఖో। భో ఉదేన। పరినిబ్బుతో సో భవం గోతమో। పరినిబ్బుతమ్పి మయం తం భవన్తం గోతమం సరణం గచ్ఛామ ధమ్మఞ్చ భిక్ఖుసఙ్ఘఞ్చ॥ ఉపాసకం మం భవం ఉదేనో ధారేతు అజ్జతగ్గే పాణుపేతం సరణం గతం॥ అత్థి చ మే। భో ఉదేన। అఙ్గరాజా దేవసికం నిచ్చభిక్ఖం దదాతి। తతో అహం భోతో ఉదేనస్స ఏకం నిచ్చభిక్ఖం దదామీతి॥ కిం పన తే। బ్రాహ్మణ। అఙ్గరాజా దేవసికం నిచ్చభిక్ఖం దదాతీతి॥ పఞ్చ। భో ఉదేన। కహాపణసతానీతి॥ న ఖో నో। బ్రాహ్మణ। కప్పతి జాతరూపరజతం పటిగ్గహేతున్తి॥ సచే తం భోతో ఉదేనస్స న కప్పతి విహారం భోతో ఉదేనస్స కారాపేస్సామీతి॥ సచే ఖో మే త్వం। బ్రాహ్మణ। విహారం। కారాపేతుకామో। పాటలిపుత్తే సఙ్ఘస్స ఉపట్ఠానసాలం కారాపేహీతి॥ ఇమినాపాహం భోతో ఉదేనస్స భియ్యోసోమత్తాయ అత్తమనో అభిరద్ధో యం మం భవం ఉదేనో సఙ్ఘే దానే సమాదపేతి॥ ఏసాహం। భో ఉదేన। ఏతిస్సా చ నిచ్చభిక్ఖాయ అపరాయ చ నిచ్చభిక్ఖాయ పాటలిపుత్తే సఙ్ఘస్స ఉపట్ఠానసాలం కారాపేస్సామీతి॥ అథ ఖో ఘోటముఖో బ్రాహ్మణో ఏతిస్సా చ నిచ్చభిక్ఖాయ అపరాయ చ నిచ్చభిక్ఖాయ పాటలిపుత్తే సఙ్ఘస్స ఉపట్ఠానసాలం కారాపేసి॥ సా ఏతరహి ఘోటముఖీతి వుచ్చతీతి॥>
    stand <ఘోటముఖసుత్తం నిట్ఠితం చతుత్థం॥>
  text <౫॥ చఙ్కీసుత్తం>
    text <౪౨౨>, <ఏవం మే సుతం ఏకం సమయం భగవా కోసలేసు చారికం చరమానో మహతా భిక్ఖుసఙ్ఘేన సద్ధిం యేన ఓపాసాదం నామ కోసలానం బ్రాహ్మణగామో తదవసరి॥ తత్ర సుదం భగవా ఓపాసాదే విహరతి ఉత్తరేన ఓపాసాదం దేవవనే సాలవనే॥ తేన ఖో పన సమయేన చఙ్కీ బ్రాహ్మణో ఓపాసాదం అజ్ఝావసతి సత్తుస్సదం సతిణకట్ఠోదకం సధఞ్ఞం రాజభోగ్గం రఞ్ఞా పసేనదినా కోసలేన దిన్నం రాజదాయం బ్రహ్మదేయ్యం॥ అస్సోసుం ఖో ఓపాసాదకా బ్రాహ్మణగహపతికా సమణో ఖలు। భో। గోతమో సక్యపుత్తో సక్యకులా పబ్బజితో కోసలేసు చారికం చరమానో మహతా భిక్ఖుసఙ్ఘేన సద్ధిం ఓపాసాదం అనుప్పత్తో। ఓపాసాదే విహరతి ఉత్తరేన ఓపాసాదం దేవవనే సాలవనే॥ తం ఖో పన భవన్తం గోతమం ఏవం కల్యాణో కిత్తిసద్దో అబ్భుగ్గతో ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవాతి॥ సో ఇమం లోకం సదేవకం సమారకం సబ్రహ్మకం సస్సమణబ్రాహ్మణిం పజం సదేవమనుస్సం సయం అభిఞ్ఞా సచ్ఛికత్వా పవేదేతి॥ సో ధమ్మం దేసేతి ఆదికల్యాణం మజ్ఝేకల్యాణం పరియోసానకల్యాణం సాత్థం సబ్యఞ్జనం। కేవలపరిపుణ్ణం పరిసుద్ధం బ్రహ్మచరియం పకాసేతి॥ సాధు ఖో పన తథారూపానం అరహతం దస్సనం హోతీతి॥>
    text <౪౨౩>, <అథ ఖో ఓపాసాదకా బ్రాహ్మణగహపతికా ఓపాసాదా నిక్ఖమిత్వా సఙ్ఘసఙ్ఘీ గణీభూతా ఉత్తరేనముఖా గచ్ఛన్తి యేన దేవవనం సాలవనం॥ తేన ఖో పన సమయేన చఙ్కీ బ్రాహ్మణో ఉపరిపాసాదే దివాసేయ్యం ఉపగతో॥ అద్దసా ఖో చఙ్కీ బ్రాహ్మణో ఓపాసాదకే బ్రాహ్మణగహపతికే ఓపాసాదా నిక్ఖమిత్వా సఙ్ఘసఙ్ఘీ గణీభూతే ఉత్తరేన ముఖం యేన దేవవనం సాలవనం తేనుపసఙ్కమన్తే॥ దిస్వా ఖత్తం ఆమన్తేసి కిం ను ఖో। భో ఖత్తే। ఓపాసాదకా బ్రాహ్మణగహపతికా ఓపాసాదా నిక్ఖమిత్వా సఙ్ఘసఙ్ఘీ గణీభూతా ఉత్తరేనముఖా గచ్ఛన్తి యేన దేవవనం సాలవనన్తి॥ అత్థి। భో చఙ్కీ। సమణో గోతమో సక్యపుత్తో సక్యకులా పబ్బజితో కోసలేసు చారికం చరమానో మహతా భిక్ఖుసఙ్ఘేన సద్ధిం ఓపాసాదం అనుప్పత్తో। ఓపాసాదే విహరతి ఉత్తరేన ఓపాసాదం దేవవనే సాలవనే॥ తం ఖో పన భవన్తం గోతమం ఏవం కల్యాణో కిత్తిసద్దో అబ్భుగ్గతో ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవాతి॥ తమేతే భవన్తం గోతమం దస్సనాయ గచ్ఛన్తీతి॥ తేన హి। భో ఖత్తే। యేన ఓపాసాదకా బ్రాహ్మణగహపతికా తేనుపసఙ్కమ। ఉపసఙ్కమిత్వా ఓపాసాదకే బ్రాహ్మణగహపతికే ఏవం వదేహి చఙ్కీ। భో। బ్రాహ్మణో ఏవమాహ ఆగమేన్తు కిర భోన్తో। చఙ్కీపి బ్రాహ్మణో సమణం గోతమం దస్సనాయ ఉపసఙ్కమిస్సతీతి॥ ఏవం। భోతి ఖో సో ఖత్తో చఙ్కిస్స బ్రాహ్మణస్స పటిస్సుత్వా యేన ఓపాసాదకా బ్రాహ్మణగహపతికా తేనుపసఙ్కమి। ఉపసఙ్కమిత్వా ఓపాసాదకే బ్రాహ్మణగహపతికే ఏతదవోచ చఙ్కీ। భో। బ్రాహ్మణో ఏవమాహ ఆగమేన్తు కిర భోన్తో। చఙ్కీపి బ్రాహ్మణో సమణం గోతమం దస్సనాయ ఉపసఙ్కమిస్సతీతి॥>
    text <౪౨౪>, <తేన ఖో పన సమయేన నానావేరజ్జకానం బ్రాహ్మణానం పఞ్చమత్తాని బ్రాహ్మణసతాని ఓపాసాదే పటివసన్తి కేనచిదేవ కరణీయేన॥ అస్సోసుం ఖో తే బ్రాహ్మణా చఙ్కీ కిర బ్రాహ్మణో సమణం గోతమం దస్సనాయ ఉపసఙ్కమిస్సతీతి॥ అథ ఖో తే బ్రాహ్మణా యేన చఙ్కీ బ్రాహ్మణో తేనుపసఙ్కమింసు। ఉపసఙ్కమిత్వా చఙ్కిం బ్రాహ్మణం ఏతదవోచుం సచ్చం కిర భవం చఙ్కీ సమణం గోతమం దస్సనాయ ఉపసఙ్కమిస్సతీతి॥ ఏవం ఖో మే। భో। హోతి అహం సమణం గోతమం దస్సనాయ ఉపసఙ్కమిస్సామీతి॥ మా భవం చఙ్కీ సమణం గోతమం దస్సనాయ ఉపసఙ్కమి॥ న అరహతి భవం చఙ్కీ సమణం గోతమం దస్సనాయ ఉపసఙ్కమితుం। సమణోత్వేవ గోతమో అరహతి భవన్తం చఙ్కిం దస్సనాయ ఉపసఙ్కమితుం॥ భవఞ్హి చఙ్కీ ఉభతో సుజాతో మాతితో చ పితితో చ సంసుద్ధగహణికో యావ సత్తమా పితామహయుగా అక్ఖిత్తో అనుపక్కుట్ఠో జాతివాదేన॥ యమ్పి భవం చఙ్కీ ఉభతో సుజాతో మాతితో చ పితితో చ సంసుద్ధగహణికో యావ సత్తమా పితామహయుగా అక్ఖిత్తో అనుపక్కుట్ఠో జాతివాదేన। ఇమినాపఙ్గేన న అరహతి భవం చఙ్కీ సమణం గోతమం దస్సనాయ ఉపసఙ్కమితుం। సమణోత్వేవ గోతమో అరహతి భవన్తం చఙ్కిం దస్సనాయ ఉపసఙ్కమితుం॥ భవఞ్హి చఙ్కీ అడ్ఢో మహద్ధనో మహాభోగో…పే॰… భవఞ్హి చఙ్కీ తిణ్ణం వేదానం పారగూ సనిఘణ్డుకేటుభానం సాక్ఖరప్పభేదానం ఇతిహాసపఞ్చమానం। పదకో। వేయ్యాకరణో। లోకాయతమహాపురిసలక్ఖణేసు అనవయో…పే॰… భవఞ్హి చఙ్కీ అభిరూపో దస్సనీయో పాసాదికో పరమాయ వణ్ణపోక్ఖరతాయ సమన్నాగతో బ్రహ్మవణ్ణీ బ్రహ్మవచ్ఛసీ అఖుద్దావకాసో దస్సనాయ…పే॰… భవఞ్హి చఙ్కీ సీలవా వుద్ధసీలీ వుద్ధసీలేన సమన్నాగతో…పే॰… భవఞ్హి చఙ్కీ కల్యాణవాచో కల్యాణవాక్కరణో పోరియా వాచాయ సమన్నాగతో విస్సట్ఠాయ అనేలగలాయ అత్థస్స విఞ్ఞాపనియా…పే॰… భవఞ్హి చఙ్కీ బహూనం ఆచరియపాచరియో। తీణి మాణవకసతాని మన్తే వాచేతి…పే॰… భవఞ్హి చఙ్కీ రఞ్ఞో పసేనదిస్స కోసలస్స సక్కతో గరుకతో మానితో పూజితో అపచితో…పే॰… భవఞ్హి చఙ్కీ బ్రాహ్మణస్స పోక్ఖరసాతిస్స సక్కతో గరుకతో మానితో పూజితో అపచితో…పే॰… భవఞ్హి చఙ్కీ ఓపాసాదం అజ్ఝావసతి సత్తుస్సదం సతిణకట్ఠోదకం సధఞ్ఞం రాజభోగ్గం రఞ్ఞా పసేనదినా కోసలేన దిన్నం రాజదాయం బ్రహ్మదేయ్యం॥ యమ్పి భవం చఙ్కీ ఓపాసాదం అజ్ఝావసతి సత్తుస్సదం సతిణకట్ఠోదకం సధఞ్ఞం రాజభోగ్గం రఞ్ఞా పసేనదినా కోసలేన దిన్నం రాజదాయం బ్రహ్మదేయ్యం। ఇమినాపఙ్గేన న అరహతి భవం చఙ్కీ సమణం గోతమం దస్సనాయ ఉపసఙ్కమితుం। సమణోత్వేవ గోతమో అరహతి భవన్తం చఙ్కిం దస్సనాయ ఉపసఙ్కమితున్తి॥>
    text <౪౨౫>, <ఏవం వుత్తే। చఙ్కీ బ్రాహ్మణో తే బ్రాహ్మణే ఏతదవోచ తేన హి। భో। మమపి సుణాథ। యథా మయమేవ అరహామ తం సమణం గోతమం దస్సనాయ ఉపసఙ్కమితుం। నత్వేవ అరహతి సో భవం గోతమో అమ్హాకం దస్సనాయ ఉపసఙ్కమితుం॥ సమణో ఖలు। భో। గోతమో ఉభతో సుజాతో మాతితో చ పితితో చ సంసుద్ధగహణికో యావ సత్తమా పితామహయుగా అక్ఖిత్తో అనుపక్కుట్ఠో జాతివాదేన॥ యమ్పి। భో। సమణో గోతమో ఉభతో సుజాతో మాతితో చ పితితో చ సంసుద్ధగహణికో యావ సత్తమా పితామహయుగా అక్ఖిత్తో అనుపక్కుట్ఠో జాతివాదేన। ఇమినాపఙ్గేన న అరహతి సో భవం గోతమో అమ్హాకం దస్సనాయ ఉపసఙ్కమితుం। అథ ఖో మయమేవ అరహామ తం భవన్తం గోతమం దస్సనాయ ఉపసఙ్కమితుం॥ సమణో ఖలు। భో। గోతమో పహూతం హిరఞ్ఞసువణ్ణం ఓహాయ పబ్బజితో భూమిగతఞ్చ వేహాసట్ఠఞ్చ…పే॰… సమణో ఖలు। భో। గోతమో దహరోవ సమానో యువా సుసుకాళకేసో భద్రేన యోబ్బనేన సమన్నాగతో పఠమేన వయసా అగారస్మా అనగారియం పబ్బజితో…పే॰… సమణో ఖలు। భో। గోతమో అకామకానం మాతాపితూనం అస్సుముఖానం రుదన్తానం కేసమస్సుం ఓహారేత్వా కాసాయాని వత్థాని అచ్ఛాదేత్వా అగారస్మా అనగారియం పబ్బజితో…పే॰… సమణో ఖలు। భో। గోతమో అభిరూపో దస్సనీయో పాసాదికో పరమాయ వణ్ణపోక్ఖరతాయ సమన్నాగతో బ్రహ్మవణ్ణీ బ్రహ్మవచ్ఛసీ అఖుద్దావకాసో దస్సనాయ…పే॰… సమణో ఖలు। భో। గోతమో సీలవా అరియసీలీ కుసలసీలీ కుసలేన సీలేన సమన్నాగతో…పే॰… సమణో ఖలు। భో। గోతమో కల్యాణవాచో కల్యాణవాక్కరణో పోరియా వాచాయ సమన్నాగతో విస్సట్ఠాయ అనేలగలాయ అత్థస్స విఞ్ఞాపనియా…పే॰… సమణో ఖలు। భో। గోతమో బహూనం ఆచరియపాచరియో…పే॰… సమణో ఖలు। భో। గోతమో ఖీణకామరాగో విగతచాపల్లో…పే॰… సమణో ఖలు। భో। గోతమో కమ్మవాదీ కిరియవాదీ అపాపపురేక్ఖారో బ్రహ్మఞ్ఞాయ పజాయ…పే॰… సమణో ఖలు। భో। గోతమో ఉచ్చా కులా పబ్బజితో అసమ్భిన్నా ఖత్తియకులా…పే॰… సమణో ఖలు। భో। గోతమో అడ్ఢా కులా పబ్బజితో మహద్ధనా మహాభోగా…పే॰… సమణం ఖలు। భో। గోతమం తిరోరట్ఠా తిరోజనపదా సంపుచ్ఛితుం ఆగచ్ఛన్తి…పే॰… సమణం ఖలు। భో। గోతమం అనేకాని దేవతాసహస్సాని పాణేహి సరణం గతాని…పే॰… సమణం ఖలు। భో। గోతమం ఏవం కల్యాణో కిత్తిసద్దో అబ్భుగ్గతో ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవాతి…పే॰… సమణో ఖలు। భో। గోతమో ద్వత్తింసమహాపురిసలక్ఖణేహి సమన్నాగతో…పే॰… సమణం ఖలు। భో। గోతమం రాజా మాగధో సేనియో బిమ్బిసారో సపుత్తదారో పాణేహి సరణం గతో…పే॰… సమణం ఖలు। భో। గోతమం రాజా పసేనది కోసలో సపుత్తదారో పాణేహి సరణం గతో…పే॰… సమణం ఖలు। భో। గోతమం బ్రాహ్మణో పోక్ఖరసాతి సపుత్తదారో పాణేహి సరణం గతో…పే॰… సమణో ఖలు। భో। గోతమో ఓపాసాదం అనుప్పత్తో ఓపాసాదే విహరతి ఉత్తరేన ఓపాసాదం దేవవనే సాలవనే॥ యే ఖో తే సమణా వా బ్రాహ్మణా వా అమ్హాకం గామక్ఖేత్తం ఆగచ్ఛన్తి। అతిథీ నో తే హోన్తి॥ అతిథీ ఖో పనమ్హేహి సక్కాతబ్బా గరుకాతబ్బా మానేతబ్బా పూజేతబ్బా॥ యమ్పి సమణో గోతమో ఓపాసాదం అనుప్పత్తో ఓపాసాదే విహరతి ఉత్తరేన ఓపాసాదం దేవవనే సాలవనే। అతిథిమ్హాకం సమణో గోతమో॥ అతిథి ఖో పనమ్హేహి సక్కాతబ్బో గరుకాతబ్బో మానేతబ్బో పూజేతబ్బో॥ ఇమినాపఙ్గేన న అరహతి సో భవం గోతమో అమ్హాకం దస్సనాయ ఉపసఙ్కమితుం। అథ ఖో మయమేవ అరహామ తం భవన్తం గోతమం దస్సనాయ ఉపసఙ్కమితుం॥ ఏత్తకే ఖో అహం। భో। తస్స భోతో గోతమస్స వణ్ణే పరియాపుణామి। నో చ ఖో సో భవం గోతమో ఏత్తకవణ్ణో। అపరిమాణవణ్ణో హి సో భవం గోతమో॥ ఏకమేకేనపి తేన అఙ్గేన సమన్నాగతో న అరహతి। సో। భవం గోతమో అమ్హాకం దస్సనాయ ఉపసఙ్కమితుం। అథ ఖో మయమేవ అరహామ తం భవన్తం గోతమం దస్సనాయ ఉపసఙ్కమితున్తి॥ తేన హి। భో। సబ్బేవ మయం సమణం గోతమం దస్సనాయ ఉపసఙ్కమిస్సామాతి॥>
    text <౪౨౬>, <అథ ఖో చఙ్కీ బ్రాహ్మణో మహతా బ్రాహ్మణగణేన సద్ధిం యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ తేన ఖో పన సమయేన భగవా వుద్ధేహి వుద్ధేహి బ్రాహ్మణేహి సద్ధిం కిఞ్చి కిఞ్చి కథం సారణీయం వీతిసారేత్వా నిసిన్నో హోతి॥ తేన ఖో పన సమయేన కాపటికో నామ మాణవో దహరో వుత్తసిరో సోళసవస్సుద్దేసికో జాతియా। తిణ్ణం వేదానం పారగూ సనిఘణ్డుకేటుభానం సాక్ఖరప్పభేదానం ఇతిహాసపఞ్చమానం। పదకో। వేయ్యాకరణో। లోకాయతమహాపురిసలక్ఖణేసు అనవయో తస్సం పరిసాయం నిసిన్నో హోతి॥ సో వుద్ధానం వుద్ధానం బ్రాహ్మణానం భగవతా సద్ధిం మన్తయమానానం అన్తరన్తరా కథం ఓపాతేతి॥ అథ ఖో భగవా కాపటికం మాణవం అపసాదేతి మాయస్మా భారద్వాజో వుద్ధానం వుద్ధానం బ్రాహ్మణానం మన్తయమానానం అన్తరన్తరా కథం ఓపాతేతు॥ కథాపరియోసానం ఆయస్మా భారద్వాజో ఆగమేతూతి॥ ఏవం వుత్తే। చఙ్కీ బ్రాహ్మణో భగవన్తం ఏతదవోచ మా భవం గోతమో కాపటికం మాణవం అపసాదేసి॥ కులపుత్తో చ కాపటికో మాణవో। బహుస్సుతో చ కాపటికో మాణవో। పణ్డితో చ కాపటికో మాణవో। కల్యాణవాక్కరణో చ కాపటికో మాణవో। పహోతి చ కాపటికో మాణవో భోతా గోతమేన సద్ధిం అస్మిం వచనే పటిమన్తేతున్తి॥ అథ ఖో భగవతో ఏతదహోసి అద్ధా ఖో కాపటికస్స మాణవస్స తేవిజ్జకే పావచనే కథా భవిస్సతి॥ తథా హి నం బ్రాహ్మణా సంపురేక్ఖరోన్తీతి॥ అథ ఖో కాపటికస్స మాణవస్స ఏతదహోసి యదా మే సమణో గోతమో చక్ఖుం ఉపసంహరిస్సతి। అథాహం సమణం గోతమం పఞ్హం పుచ్ఛిస్సామీతి॥ అథ ఖో భగవా కాపటికస్స మాణవస్స చేతసా చేతోపరివితక్కమఞ్ఞాయ యేన కాపటికో మాణవో తేన చక్ఖూని ఉపసంహాసి॥>
    text <౪౨౭>, <అథ ఖో కాపటికస్స మాణవస్స ఏతదహోసి సమన్నాహరతి ఖో మం సమణో గోతమో॥ యంనూనాహం సమణం గోతమం పఞ్హం పుచ్ఛేయ్యన్తి॥ అథ ఖో కాపటికో మాణవో భగవన్తం ఏతదవోచ యదిదం। భో గోతమ। బ్రాహ్మణానం పోరాణం మన్తపదం ఇతిహితిహపరమ్పరాయ పిటకసమ్పదాయ। తత్థ చ బ్రాహ్మణా ఏకంసేన నిట్ఠం గచ్ఛన్తి ఇదమేవ సచ్చం। మోఘమఞ్ఞన్తి॥ ఇధ భవం గోతమో కిమాహాతి॥ కిం పన। భారద్వాజ। అత్థి కోచి బ్రాహ్మణానం ఏకబ్రాహ్మణోపి యో ఏవమాహ అహమేతం జానామి। అహమేతం పస్సామి॥ ఇదమేవ సచ్చం। మోఘమఞ్ఞన్తి॥ నో హిదం। భో గోతమ॥ కిం పన। భారద్వాజ। అత్థి కోచి బ్రాహ్మణానం ఏకాచరియోపి। ఏకాచరియపాచరియోపి। యావ సత్తమా ఆచరియమహయుగాపి। యో ఏవమాహ అహమేతం జానామి। అహమేతం పస్సామి॥ ఇదమేవ సచ్చం। మోఘమఞ్ఞన్తి॥ నో హిదం। భో గోతమ॥ కిం పన। భారద్వాజ। యేపి తే బ్రాహ్మణానం పుబ్బకా ఇసయో మన్తానం కత్తారో మన్తానం పవత్తారో యేసమిదం ఏతరహి బ్రాహ్మణా పోరాణం మన్తపదం గీతం పవుత్తం సమిహితం తదనుగాయన్తి తదనుభాసన్తి భాసితమనుభాసన్తి వాచితమనువాచేన్తి సేయ్యథిదం అట్ఠకో వామకో వామదేవో వేస్సామిత్తో యమతగ్గి అఙ్గీరసో భారద్వాజో వాసేట్ఠో కస్సపో భగు। తేపి ఏవమాహంసు మయమేతం జానామ। మయమేతం పస్సామ॥ ఇదమేవ సచ్చం। మోఘమఞ్ఞన్తి॥ నో హిదం। భో గోతమ॥>
    text <ఇతి కిర। భారద్వాజ। నత్థి కోచి బ్రాహ్మణానం ఏకబ్రాహ్మణోపి యో ఏవమాహ అహమేతం జానామి। అహమేతం పస్సామి॥ ఇదమేవ సచ్చం। మోఘమఞ్ఞన్తి। నత్థి కోచి బ్రాహ్మణానం ఏకాచరియోపి ఏకాచరియపాచరియోపి। యావ సత్తమా ఆచరియమహయుగాపి। యో ఏవమాహ అహమేతం జానామి। అహమేతం పస్సామి॥ ఇదమేవ సచ్చం। మోఘమఞ్ఞన్తి। యేపి తే బ్రాహ్మణానం పుబ్బకా ఇసయో మన్తానం కత్తారో మన్తానం పవత్తారో యేసమిదం ఏతరహి బ్రాహ్మణా పోరాణం మన్తపదం గీతం పవుత్తం సమిహితం తదనుగాయన్తి తదనుభాసన్తి భాసితమనుభాసన్తి వాచితమనువాచేన్తి సేయ్యథిదం అట్ఠకో వామకో వామదేవో వేస్సామిత్తో యమతగ్గి అఙ్గీరసో భారద్వాజో వాసేట్ఠో కస్సపో భగు। తేపి న ఏవమాహంసు మయమేతం జానామ। మయమేతం పస్సామ॥ ఇదమేవ సచ్చం। మోఘమఞ్ఞన్తి॥>
    text <౪౨౮>, <సేయ్యథాపి। భారద్వాజ। అన్ధవేణి పరమ్పరాసంసత్తా పురిమోపి న పస్సతి మజ్ఝిమోపి న పస్సతి పచ్ఛిమోపి న పస్సతి। ఏవమేవ ఖో। భారద్వాజ। అన్ధవేణూపమం మఞ్ఞే బ్రాహ్మణానం భాసితం సమ్పజ్జతి పురిమోపి న పస్సతి మజ్ఝిమోపి న పస్సతి పచ్ఛిమోపి న పస్సతి॥ తం కిం మఞ్ఞసి। భారద్వాజ। నను ఏవం సన్తే బ్రాహ్మణానం అమూలికా సద్ధా సమ్పజ్జతీతి॥ న ఖ్వేత్థ। భో గోతమ। బ్రాహ్మణా సద్ధాయేవ పయిరుపాసన్తి। అనుస్సవాపేత్థ బ్రాహ్మణా పయిరుపాసన్తీతి॥ పుబ్బేవ ఖో త్వం। భారద్వాజ। సద్ధం అగమాసి। అనుస్సవం ఇదాని వదేసి॥ పఞ్చ ఖో ఇమే। భారద్వాజ। ధమ్మా దిట్ఠేవ ధమ్మే ద్వేధా విపాకా॥ కతమే పఞ్చ॥ సద్ధా। రుచి। అనుస్సవో। ఆకారపరివితక్కో। దిట్ఠినిజ్ఝానక్ఖన్తి ఇమే ఖో। భారద్వాజ। పఞ్చ ధమ్మా దిట్ఠేవ ధమ్మే ద్వేధా విపాకా॥ అపి చ। భారద్వాజ। సుసద్దహితంయేవ హోతి। తఞ్చ హోతి రిత్తం తుచ్ఛం ముసా। నో చేపి సుసద్దహితం హోతి। తఞ్చ హోతి భూతం తచ్ఛం అనఞ్ఞథా॥ అపి చ। భారద్వాజ। సురుచితంయేవ హోతి…పే॰… స్వానుస్సుతంయేవ హోతి…పే॰… సుపరివితక్కితంయేవ హోతి…పే॰… సునిజ్ఝాయితంయేవ హోతి। తఞ్చ హోతి రిత్తం తుచ్ఛం ముసా। నో చేపి సునిజ్ఝాయితం హోతి। తఞ్చ హోతి భూతం తచ్ఛం అనఞ్ఞథా॥ సచ్చమనురక్ఖతా। భారద్వాజ। విఞ్ఞునా పురిసేన నాలమేత్థ ఏకంసేన నిట్ఠం గన్తుం ఇదమేవ సచ్చం। మోఘమఞ్ఞన్తి॥>
    text <౪౨౯>, <కిత్తావతా పన। భో గోతమ। సచ్చానురక్ఖణా హోతి। కిత్తావతా సచ్చమనురక్ఖతి॥ సచ్చానురక్ఖణం మయం భవన్తం గోతమం పుచ్ఛామాతి॥ సద్ధా చేపి। భారద్వాజ। పురిసస్స హోతి। ఏవం మే సద్ధాతి ఇతి వదం సచ్చమనురక్ఖతి। నత్వేవ తావ ఏకంసేన నిట్ఠం గచ్ఛతి ఇదమేవ సచ్చం। మోఘమఞ్ఞన్తి॥ రుచి చేపి। భారద్వాజ। పురిసస్స హోతి…పే॰… అనుస్సవో చేపి। భారద్వాజ। పురిసస్స హోతి…పే॰… ఆకారపరివితక్కో చేపి। భారద్వాజ। పురిసస్స హోతి…పే॰… దిట్ఠినిజ్ఝానక్ఖన్తి చేపి। భారద్వాజ। పురిసస్స హోతి। ఏవం మే దిట్ఠినిజ్ఝానక్ఖన్తీతి ఇతి వదం సచ్చమనురక్ఖతి। నత్వేవ తావ ఏకంసేన నిట్ఠం గచ్ఛతి ఇదమేవ సచ్చం। మోఘమఞ్ఞన్తి॥ ఏత్తావతా ఖో। భారద్వాజ। సచ్చానురక్ఖణా హోతి। ఏత్తావతా సచ్చమనురక్ఖతి। ఏత్తావతా చ మయం సచ్చానురక్ఖణం పఞ్ఞపేమ। న త్వేవ తావ సచ్చానుబోధో హోతీతి॥>
    text <౪౩౦>, <ఏత్తావతా। భో గోతమ। సచ్చానురక్ఖణా హోతి। ఏత్తావతా సచ్చమనురక్ఖతి। ఏత్తావతా చ మయం సచ్చానురక్ఖణం పేక్ఖామ॥ కిత్తావతా పన। భో గోతమ। సచ్చానుబోధో హోతి। కిత్తావతా సచ్చమనుబుజ్ఝతి॥ సచ్చానుబోధం మయం భవన్తం గోతమం పుచ్ఛామాతి॥ ఇధ। భారద్వాజ। భిక్ఖు అఞ్ఞతరం గామం వా నిగమం వా ఉపనిస్సాయ విహరతి॥ తమేనం గహపతి వా గహపతిపుత్తో వా ఉపసఙ్కమిత్వా తీసు ధమ్మేసు సమన్నేసతి లోభనీయేసు ధమ్మేసు। దోసనీయేసు ధమ్మేసు। మోహనీయేసు ధమ్మేసు॥ అత్థి ను ఖో ఇమస్సాయస్మతో తథారూపా లోభనీయా ధమ్మా యథారూపేహి లోభనీయేహి ధమ్మేహి పరియాదిన్నచిత్తో అజానం వా వదేయ్య జానామీతి। అపస్సం వా వదేయ్య పస్సామీతి। పరం వా తదత్థాయ సమాదపేయ్య యం పరేసం అస్స దీఘరత్తం అహితాయ దుక్ఖాయాతి॥ తమేనం సమన్నేసమానో ఏవం జానాతి నత్థి ఖో ఇమస్సాయస్మతో తథారూపా లోభనీయా ధమ్మా యథారూపేహి లోభనీయేహి ధమ్మేహి పరియాదిన్నచిత్తో అజానం వా వదేయ్య జానామీతి। అపస్సం వా వదేయ్య పస్సామీతి। పరం వా తదత్థాయ సమాదపేయ్య యం పరేసం అస్స దీఘరత్తం అహితాయ దుక్ఖాయ॥ తథారూపో ఖో పనిమస్సాయస్మతో కాయసమాచారో తథారూపో వచీసమాచారో యథా తం అలుద్ధస్స॥ యం ఖో పన అయమాయస్మా ధమ్మం దేసేతి। గమ్భీరో సో ధమ్మో దుద్దసో దురనుబోధో సన్తో పణీతో అతక్కావచరో నిపుణో పణ్డితవేదనీయో। న సో ధమ్మో సుదేసియో లుద్ధేనాతి॥>
    text <౪౩౧>, <యతో నం సమన్నేసమానో విసుద్ధం లోభనీయేహి ధమ్మేహి సమనుపస్సతి తతో నం ఉత్తరి సమన్నేసతి దోసనీయేసు ధమ్మేసు॥ అత్థి ను ఖో ఇమస్సాయస్మతో తథారూపా దోసనీయా ధమ్మా యథారూపేహి దోసనీయేహి ధమ్మేహి పరియాదిన్నచిత్తో అజానం వా వదేయ్య జానామీతి। అపస్సం వా వదేయ్య పస్సామీతి। పరం వా తదత్థాయ సమాదపేయ్య యం పరేసం అస్స దీఘరత్తం అహితాయ దుక్ఖాయాతి॥ తమేనం సమన్నేసమానో ఏవం జానాతి నత్థి ఖో ఇమస్సాయస్మతో తథారూపా దోసనీయా ధమ్మా యథారూపేహి దోసనీయేహి ధమ్మేహి పరియాదిన్నచిత్తో అజానం వా వదేయ్య జానామీతి। అపస్సం వా వదేయ్య పస్సామీతి। పరం వా తదత్థాయ సమాదపేయ్య యం పరేసం అస్స దీఘరత్తం అహితాయ దుక్ఖాయ॥ తథారూపో ఖో పనిమస్సాయస్మతో కాయసమాచారో తథారూపో వచీసమాచారో యథా తం అదుట్ఠస్స॥ యం ఖో పన అయమాయస్మా ధమ్మం దేసేతి। గమ్భీరో సో ధమ్మో దుద్దసో దురనుబోధో సన్తో పణీతో అతక్కావచరో నిపుణో పణ్డితవేదనీయో। న సో ధమ్మో సుదేసియో దుట్ఠేనాతి॥>
    text <౪౩౨>, <యతో నం సమన్నేసమానో విసుద్ధం దోసనీయేహి ధమ్మేహి సమనుపస్సతి। తతో నం ఉత్తరి సమన్నేసతి మోహనీయేసు ధమ్మేసు॥ అత్థి ను ఖో ఇమస్సాయస్మతో తథారూపా మోహనీయా ధమ్మా యథారూపేహి మోహనీయేహి ధమ్మేహి పరియాదిన్నచిత్తో అజానం వా వదేయ్య జానామీతి। అపస్సం వా వదేయ్య పస్సామీతి। పరం వా తదత్థాయ సమాదపేయ్య యం పరేసం అస్స దీఘరత్తం అహితాయ దుక్ఖాయాతి॥ తమేనం సమన్నేసమానో ఏవం జానాతి నత్థి ఖో ఇమస్సాయస్మతో తథారూపా మోహనీయా ధమ్మా యథారూపేహి మోహనీయేహి ధమ్మేహి పరియాదిన్నచిత్తో అజానం వా వదేయ్య జానామీతి। అపస్సం వా వదేయ్య పస్సామీతి। పరం వా తదత్థాయ సమాదపేయ్య యం పరేసం అస్స దీఘరత్తం అహితాయ దుక్ఖాయ॥ తథారూపో ఖో పనిమస్సాయస్మతో కాయసమాచారో తథారూపో వచీసమాచారో యథా తం అమూళ్హస్స॥ యం ఖో పన అయమాయస్మా ధమ్మం దేసేతి। గమ్భీరో సో ధమ్మో దుద్దసో దురనుబోధో సన్తో పణీతో అతక్కావచరో నిపుణో పణ్డితవేదనీయో। న సో ధమ్మో సుదేసియో మూళ్హేనాతి॥>
    text <యతో నం సమన్నేసమానో విసుద్ధం మోహనీయేహి ధమ్మేహి సమనుపస్సతి। అథ తమ్హి సద్ధం నివేసేతి। సద్ధాజాతో ఉపసఙ్కమతి। ఉపసఙ్కమన్తో పయిరుపాసతి। పయిరుపాసన్తో సోతం ఓదహతి। ఓహితసోతో ధమ్మం సుణాతి। సుత్వా ధమ్మం ధారేతి। ధతానం ధమ్మానం అత్థం ఉపపరిక్ఖతి। అత్థం ఉపపరిక్ఖతో ధమ్మా నిజ్ఝానం ఖమన్తి। ధమ్మనిజ్ఝానక్ఖన్తియా సతి ఛన్దో జాయతి। ఛన్దజాతో ఉస్సహతి। ఉస్సహిత్వా తులేతి। తులయిత్వా పదహతి। పహితత్తో సమానో కాయేన చేవ పరమసచ్చం సచ్ఛికరోతి పఞ్ఞాయ చ నం అతివిజ్ఝ పస్సతి॥ ఏత్తావతా ఖో। భారద్వాజ। సచ్చానుబోధో హోతి। ఏత్తావతా సచ్చమనుబుజ్ఝతి। ఏత్తావతా చ మయం సచ్చానుబోధం పఞ్ఞపేమ। న త్వేవ తావ సచ్చానుప్పత్తి హోతీతి॥>
    text <౪౩౩>, <ఏత్తావత్తా। భో గోతమ। సచ్చానుబోధో హోతి। ఏత్తావతా సచ్చమనుబుజ్ఝతి। ఏత్తావతా చ మయం సచ్చానుబోధం పేక్ఖామ॥ కిత్తావతా పన। భో గోతమ। సచ్చానుప్పత్తి హోతి। కిత్తావతా సచ్చమనుపాపుణాతి॥ సచ్చానుప్పత్తిం మయం భవన్తం గోతమం పుచ్ఛామాతి॥ తేసంయే। భారద్వాజ। ధమ్మానం ఆసేవనా భావనా బహులీకమ్మం సచ్చానుప్పత్తి హోతి॥ ఏత్తావతా ఖో। భారద్వాజ। సచ్చానుప్పత్తి హోతి। ఏత్తావతా సచ్చమనుపాపుణాతి। ఏత్తావతా చ మయం సచ్చానుప్పత్తిం పఞ్ఞపేమాతి॥>
    text <౪౩౪>, <ఏత్తావతా। భో గోతమ। సచ్చానుప్పత్తి హోతి। ఏత్తావతా సచ్చమనుపాపుణాతి। ఏత్తావతా చ మయం సచ్చానుప్పత్తిం పేక్ఖామ॥ సచ్చానుప్పత్తియా పన। భో గోతమ। కతమో ధమ్మో బహుకారో॥ సచ్చానుప్పత్తియా బహుకారం ధమ్మం మయం భవన్తం గోతమం పుచ్ఛామాతి॥ సచ్చానుప్పత్తియా ఖో। భారద్వాజ। పధానం బహుకారం॥ నో చేతం పదహేయ్య। నయిదం సచ్చమనుపాపుణేయ్య॥ యస్మా చ ఖో పదహతి తస్మా సచ్చమనుపాపుణాతి॥ తస్మా సచ్చానుప్పత్తియా పధానం బహుకారన్తి॥>
    text <పధానస్స పన। భో గోతమ। కతమో ధమ్మో బహుకారో॥ పధానస్స బహుకారం ధమ్మం మయం భవన్తం గోతమం పుచ్ఛామాతి॥ పధానస్స ఖో। భారద్వాజ। తులనా బహుకారా॥ నో చేతం తులేయ్య। నయిదం పదహేయ్య॥ యస్మా చ ఖో తులేతి తస్మా పదహతి॥ తస్మా పధానస్స తులనా బహుకారాతి॥>
    text <తులనాయ పన। భో గోతమ। కతమో ధమ్మో బహుకారో॥ తులనాయ బహుకారం ధమ్మం మయం భవన్తం గోతమం పుచ్ఛామాతి॥ తులనాయ ఖో। భారద్వాజ। ఉస్సాహో బహుకారో॥ నో చేతం ఉస్సహేయ్య। నయిదం తులేయ్య॥ యస్మా చ ఖో ఉస్సహతి తస్మా తులేతి॥ తస్మా తులనాయ ఉస్సాహో బహుకారోతి॥>
    text <ఉస్సాహస్స పన। భో గోతమ। కతమో ధమ్మో బహుకారో॥ ఉస్సాహస్స బహుకారం ధమ్మం మయం భవన్తం గోతమం పుచ్ఛామాతి॥ ఉస్సాహస్స ఖో। భారద్వాజ। ఛన్దో బహుకారో॥ నో చేతం ఛన్దో జాయేథ। నయిదం ఉస్సహేయ్య॥ యస్మా చ ఖో ఛన్దో జాయతి తస్మా ఉస్సహతి॥ తస్మా ఉస్సాహస్స ఛన్దో బహుకారోతి॥>
    text <ఛన్దస్స పన। భో గోతమ। కతమో ధమ్మో బహుకారో॥ ఛన్దస్స బహుకారం ధమ్మం మయం భవన్తం గోతమం పుచ్ఛామాతి॥ ఛన్దస్స ఖో। భారద్వాజ। ధమ్మనిజ్ఝానక్ఖన్తి బహుకారా॥ నో చేతే ధమ్మా నిజ్ఝానం ఖమేయ్యుం। నయిదం ఛన్దో జాయేథ॥ యస్మా చ ఖో ధమ్మా నిజ్ఝానం ఖమన్తి తస్మా ఛన్దో జాయతి॥ తస్మా ఛన్దస్స ధమ్మనిజ్ఝానక్ఖన్తి బహుకారాతి॥>
    text <ధమ్మనిజ్ఝానక్ఖన్తియా పన। భో గోతమ। కతమో ధమ్మో బహుకారో॥ ధమ్మనిజ్ఝానక్ఖన్తియా బహుకారం ధమ్మం మయం భవన్తం గోతమం పుచ్ఛామాతి॥ ధమ్మనిజ్ఝానక్ఖన్తియా ఖో। భారద్వాజ। అత్థూపపరిక్ఖా బహుకారా॥ నో చేతం అత్థం ఉపపరిక్ఖేయ్య। నయిదం ధమ్మా నిజ్ఝానం ఖమేయ్యుం॥ యస్మా చ ఖో అత్థం ఉపపరిక్ఖతి తస్మా ధమ్మా నిజ్ఝానం ఖమన్తి॥ తస్మా ధమ్మనిజ్ఝానక్ఖన్తియా అత్థూపపరిక్ఖా బహుకారాతి॥>
    text <అత్థూపపరిక్ఖాయ పన। భో గోతమ। కతమో ధమ్మో బహుకారో॥ అత్థూపపరిక్ఖాయ బహుకారం ధమ్మం మయం భవన్తం గోతమం పుచ్ఛామాతి॥ అత్థూపపరిక్ఖాయ ఖో। భారద్వాజ। ధమ్మధారణా బహుకారా॥ నో చేతం ధమ్మం ధారేయ్య। నయిదం అత్థం ఉపపరిక్ఖేయ్య॥ యస్మా చ ఖో ధమ్మం ధారేతి తస్మా అత్థం ఉపపరిక్ఖతి॥ తస్మా అత్థూపపరిక్ఖాయ ధమ్మధారణా బహుకారాతి॥>
    text <ధమ్మధారణాయ పన। భో గోతమ। కతమో ధమ్మో బహుకారో॥ ధమ్మధారణాయ బహుకారం ధమ్మం మయం భవన్తం గోతమం పుచ్ఛామాతి॥ ధమ్మధారణాయ ఖో। భారద్వాజ। ధమ్మస్సవనం బహుకారం॥ నో చేతం ధమ్మం సుణేయ్య। నయిదం ధమ్మం ధారేయ్య॥ యస్మా చ ఖో ధమ్మం సుణాతి తస్మా ధమ్మం ధారేతి॥ తస్మా ధమ్మధారణాయ ధమ్మస్సవనం బహుకారన్తి॥>
    text <ధమ్మస్సవనస్స పన। భో గోతమ। కతమో ధమ్మో బహుకారో॥ ధమ్మస్సవనస్స బహుకారం ధమ్మం మయం భవన్తం గోతమం పుచ్ఛామాతి॥ ధమ్మస్సవనస్స ఖో। భారద్వాజ। సోతావధానం బహుకారం॥ నో చేతం సోతం ఓదహేయ్య। నయిదం ధమ్మం సుణేయ్య॥ యస్మా చ ఖో సోతం ఓదహతి తస్మా ధమ్మం సుణాతి॥ తస్మా ధమ్మస్సవనస్స సోతావధానం బహుకారన్తి॥>
    text <సోతావధానస్స పన। భో గోతమ। కతమో ధమ్మో బహుకారో॥ సోతావధానస్స బహుకారం ధమ్మం మయం భవన్తం గోతమం పుచ్ఛామాతి॥ సోతావధానస్స ఖో। భారద్వాజ। పయిరుపాసనా బహుకారా॥ నో చేతం పయిరుపాసేయ్య। నయిదం సోతం ఓదహేయ్య॥ యస్మా చ ఖో పయిరుపాసతి తస్మా సోతం ఓదహతి॥ తస్మా సోతావధానస్స పయిరుపాసనా బహుకారాతి॥>
    text <పయిరుపాసనాయ పన। భో గోతమ। కతమో ధమ్మో బహుకారో॥ పయిరుపాసనాయ బహుకారం ధమ్మం మయం భవన్తం గోతమం పుచ్ఛామాతి॥ పయిరుపాసనాయ ఖో। భారద్వాజ। ఉపసఙ్కమనం బహుకారం॥ నో చేతం ఉపసఙ్కమేయ్య। నయిదం పయిరుపాసేయ్య॥ యస్మా చ ఖో ఉపసఙ్కమతి తస్మా పయిరుపాసతి॥ తస్మా పయిరుపాసనాయ ఉపసఙ్కమనం బహుకారన్తి॥>
    text <ఉపసఙ్కమనస్స పన। భో గోతమ। కతమో ధమ్మో బహుకారో॥ ఉపసఙ్కమనస్స బహుకారం ధమ్మం మయం భవన్తం గోతమం పుచ్ఛామాతి॥ ఉపసఙ్కమనస్స ఖో। భారద్వాజ। సద్ధా బహుకారా॥ నో చేతం సద్ధా జాయేథ। నయిదం ఉపసఙ్కమేయ్య॥ యస్మా చ ఖో సద్ధా జాయతి తస్మా ఉపసఙ్కమతి॥ తస్మా ఉపసఙ్కమనస్స సద్ధా బహుకారాతి॥>
    text <౪౩౫>, <సచ్చానురక్ఖణం మయం భవన్తం గోతమం అపుచ్ఛిమ్హ। సచ్చానురక్ఖణం భవం గోతమో బ్యాకాసి। తఞ్చ పనమ్హాకం రుచ్చతి చేవ ఖమతి చ తేన చమ్హ అత్తమనా॥ సచ్చానుబోధం మయం భవన్తం గోతమం అపుచ్ఛిమ్హ। సచ్చానుబోధం భవం గోతమో బ్యాకాసి। తఞ్చ పనమ్హాకం రుచ్చతి చేవ ఖమతి చ తేన చమ్హ అత్తమనా॥ సచ్చానుప్పత్తిం మయం భవన్తం గోతమం అపుచ్ఛిమ్హ। సచ్చానుప్పత్తిం భవం గోతమో బ్యాకాసి। తఞ్చ పనమ్హాకం రుచ్చతి చేవ ఖమతి చ తేన చమ్హ అత్తమనా॥ సచ్చానుప్పత్తియా బహుకారం ధమ్మం మయం భవన్తం గోతమం అపుచ్ఛిమ్హ। సచ్చానుప్పత్తియా బహుకారం ధమ్మం భవం గోతమో బ్యాకాసి। తఞ్చ పనమ్హాకం రుచ్చతి చేవ ఖమతి చ తేన చమ్హ అత్తమనా॥ యంయదేవ చ మయం భవన్తం గోతమం అపుచ్ఛిమ్హ తంతదేవ భవం గోతమో బ్యాకాసి। తఞ్చ పనమ్హాకం రుచ్చతి చేవ ఖమతి చ తేన చమ్హ అత్తమనా॥ మయఞ్హి। భో గోతమ। పుబ్బే ఏవం జానామ కే చ ముణ్డకా సమణకా ఇబ్భా కణ్హా బన్ధుపాదాపచ్చా। కే చ ధమ్మస్స అఞ్ఞాతారోతి॥ అజనేసి వత మే భవం గోతమో సమణేసు సమణపేమం। సమణేసు సమణపసాదం। సమణేసు సమణగారవం॥ అభిక్కన్తం। భో గోతమ…పే॰… ఉపాసకం మం భవం గోతమో ధారేతు అజ్జతగ్గే పాణుపేతం సరణం గతన్తి॥>
    stand <చఙ్కీసుత్తం నిట్ఠితం పఞ్చమం॥>
  text <౬॥ ఏసుకారీసుత్తం>
    text <౪౩౬>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ అథ ఖో ఏసుకారీ బ్రాహ్మణో యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో ఏసుకారీ బ్రాహ్మణో భగవన్తం ఏతదవోచ బ్రాహ్మణా। భో గోతమ। చతస్సో పారిచరియా పఞ్ఞపేన్తి బ్రాహ్మణస్స పారిచరియం పఞ్ఞపేన్తి। ఖత్తియస్స పారిచరియం పఞ్ఞపేన్తి। వేస్సస్స పారిచరియం పఞ్ఞపేన్తి। సుద్దస్స పారిచరియం పఞ్ఞపేన్తి॥ తత్రిదం। భో గోతమ। బ్రాహ్మణా బ్రాహ్మణస్స పారిచరియం పఞ్ఞపేన్తి బ్రాహ్మణో వా బ్రాహ్మణం పరిచరేయ్య। ఖత్తియో వా బ్రాహ్మణం పరిచరేయ్య। వేస్సో వా బ్రాహ్మణం పరిచరేయ్య। సుద్దో వా బ్రాహ్మణం పరిచరేయ్యాతి॥ ఇదం ఖో। భో గోతమ। బ్రాహ్మణా బ్రాహ్మణస్స పారిచరియం పఞ్ఞపేన్తి॥ తత్రిదం। భో గోతమ। బ్రాహ్మణా ఖత్తియస్స పారిచరియం పఞ్ఞపేన్తి ఖత్తియో వా ఖత్తియం పరిచరేయ్య। వేస్సో వా ఖత్తియం పరిచరేయ్య। సుద్దో వా ఖత్తియం పరిచరేయ్యాతి॥ ఇదం ఖో। భో గోతమ। బ్రాహ్మణా ఖత్తియస్స పారిచరియం పఞ్ఞపేన్తి॥ తత్రిదం। భో గోతమ। బ్రాహ్మణా వేస్సస్స పారిచరియం పఞ్ఞపేన్తి వేస్సో వా వేస్సం పరిచరేయ్య। సుద్దో వా వేస్సం పరిచరేయ్యాతి॥ ఇదం ఖో। భో గోతమ। బ్రాహ్మణా వేస్సస్స పారిచరియం పఞ్ఞపేన్తి॥ తత్రిదం। భో గోతమ। బ్రాహ్మణా సుద్దస్స పారిచరియం పఞ్ఞపేన్తి సుద్దోవ సుద్దం పరిచరేయ్య॥ కో పనఞ్ఞో సుద్దం పరిచరిస్సతీతి॥ ఇదం ఖో। భో గోతమ। బ్రాహ్మణా సుద్దస్స పారిచరియం పఞ్ఞపేన్తి॥ బ్రాహ్మణా। భో గోతమ। ఇమా చతస్సో పారిచరియా పఞ్ఞపేన్తి॥ ఇధ భవం గోతమో కిమాహాతి॥>
    text <౪౩౭>, <కిం పన। బ్రాహ్మణ। సబ్బో లోకో బ్రాహ్మణానం ఏతదబ్భనుజానాతి ఇమా చతస్సో పారిచరియా పఞ్ఞపేన్తూతి॥ నో హిదం। భో గోతమ॥ సేయ్యథాపి। బ్రాహ్మణ। పురిసో దలిద్దో అస్సకో అనాళ్హియో॥ తస్స అకామస్స బిలం ఓలగ్గేయ్యుం ఇదం తే। అమ్భో పురిస। మంసం ఖాదితబ్బం। మూలఞ్చ అనుప్పదాతబ్బన్తి॥ ఏవమేవ ఖో। బ్రాహ్మణ। బ్రాహ్మణా అప్పటిఞ్ఞాయ తేసం సమణబ్రాహ్మణానం। అథ చ పనిమా చతస్సో పారిచరియా పఞ్ఞపేన్తి॥ నాహం। బ్రాహ్మణ। సబ్బం పరిచరితబ్బన్తి వదామి। నాహం। బ్రాహ్మణ। సబ్బం న పరిచరితబ్బన్తి వదామి॥ యం హిస్స। బ్రాహ్మణ। పరిచరతో పారిచరియాహేతు పాపియో అస్స న సేయ్యో। నాహం తం పరిచరితబ్బన్తి వదామి। యఞ్చ ఖ్వాస్స। బ్రాహ్మణ। పరిచరతో పారిచరియాహేతు సేయ్యో అస్స న పాపియో తమహం పరిచరితబ్బన్తి వదామి॥ ఖత్తియం చేపి। బ్రాహ్మణ। ఏవం పుచ్ఛేయ్యుం యం వా తే పరిచరతో పారిచరియాహేతు పాపియో అస్స న సేయ్యో। యం వా తే పరిచరతో పారిచరియాహేతు సేయ్యో అస్స న పాపియో। కమేత్థ పరిచరేయ్యాసీతి। ఖత్తియోపి హి। బ్రాహ్మణ। సమ్మా బ్యాకరమానో ఏవం బ్యాకరేయ్య యఞ్హి మే పరిచరతో పారిచరియాహేతు పాపియో అస్స న సేయ్యో। నాహం తం పరిచరేయ్యం। యఞ్చ ఖో మే పరిచరతో పారిచరియాహేతు సేయ్యో అస్స న పాపియో తమహం పరిచరేయ్యన్తి॥ బ్రాహ్మణం చేపి। బ్రాహ్మణ…పే॰… వేస్సం చేపి। బ్రాహ్మణ…పే॰… సుద్దం చేపి। బ్రాహ్మణ। ఏవం పుచ్ఛేయ్యుం యం వా తే పరిచరతో పారిచరియాహేతు పాపియో అస్స న సేయ్యో। యం వా తే పరిచరతో పారిచరియాహేతు సేయ్యో అస్స న పాపియో। కమేత్థ పరిచరేయ్యాసీతి। సుద్దోపి హి। బ్రాహ్మణ। సమ్మా బ్యాకరమానో ఏవం బ్యాకరేయ్య యఞ్హి మే పరిచరతో పారిచరియాహేతు పాపియో అస్స న సేయ్యో। నాహం తం పరిచరేయ్యం। యఞ్చ ఖో మే పరిచరతో పారిచరియాహేతు సేయ్యో అస్స న పాపియో తమహం పరిచరేయ్యన్తి॥ నాహం। బ్రాహ్మణ। ఉచ్చాకులీనతా సేయ్యంసోతి వదామి। న పనాహం। బ్రాహ్మణ। ఉచ్చాకులీనతా పాపియంసోతి వదామి। నాహం। బ్రాహ్మణ। ఉళారవణ్ణతా సేయ్యంసోతి వదామి। న పనాహం। బ్రాహ్మణ। ఉళారవణ్ణతా పాపియంసోతి వదామి। నాహం। బ్రాహ్మణ। ఉళారభోగతా సేయ్యంసోతి వదామి। న పనాహం। బ్రాహ్మణ। ఉళారభోగతా పాపియంసోతి వదామి॥>
    text <౪౩౮>, <ఉచ్చాకులీనోపి హి। బ్రాహ్మణ। ఇధేకచ్చో పాణాతిపాతీ హోతి। అదిన్నాదాయీ హోతి। కామేసుమిచ్ఛాచారీ హోతి। ముసావాదీ హోతి। పిసుణావాచో హోతి। ఫరుసావాచో హోతి। సమ్ఫప్పలాపీ హోతి। అభిజ్ఝాలు హోతి। బ్యాపన్నచిత్తో హోతి। మిచ్ఛాదిట్ఠి హోతి॥ తస్మా న ఉచ్చాకులీనతా సేయ్యంసోతి వదామి॥ ఉచ్చాకులీనోపి హి। బ్రాహ్మణ। ఇధేకచ్చో పాణాతిపాతా పటివిరతో హోతి। అదిన్నాదానా పటివిరతో హోతి। కామేసుమిచ్ఛాచారా పటివిరతో హోతి। ముసావాదా పటివిరతో హోతి। పిసుణాయ వాచాయ పటివిరతో హోతి। ఫరుసాయ వాచాయ పటివిరతో హోతి। సమ్ఫప్పలాపా పటివిరతో హోతి। అనభిజ్ఝాలు హోతి। అబ్యాపన్నచిత్తో హోతి। సమ్మాదిట్ఠి హోతి॥ తస్మా న ఉచ్చాకులీనతా పాపియంసోతి వదామి॥>
    text <౪౩౯>, <ఉళారవణ్ణోపి హి। బ్రాహ్మణ…పే॰… ఉళారభోగోపి హి। బ్రాహ్మణ। ఇధేకచ్చో పాణాతిపాతీ హోతి…పే॰… మిచ్ఛాదిట్ఠి హోతి॥ తస్మా న ఉళారభోగతా సేయ్యంసోతి వదామి॥ ఉళారభోగోపి హి। బ్రాహ్మణ। ఇధేకచ్చో పాణాతిపాతా పటివిరతో హోతి…పే॰… సమ్మాదిట్ఠి హోతి॥ తస్మా న ఉళారభోగతా పాపియంసోతి వదామి॥ నాహం। బ్రాహ్మణ। సబ్బం పరిచరితబ్బన్తి వదామి। న పనాహం। బ్రాహ్మణ। సబ్బం న పరిచరితబ్బన్తి వదామి॥ యం హిస్స। బ్రాహ్మణ। పరిచరతో పారిచరియాహేతు సద్ధా వడ్ఢతి। సీలం వడ్ఢతి। సుతం వడ్ఢతి। చాగో వడ్ఢతి। పఞ్ఞా వడ్ఢతి। తమహం పరిచరితబ్బన్తి వదామి॥ యం హిస్స। బ్రాహ్మణ। పరిచరతో పారిచరియాహేతు న సద్ధా వడ్ఢతి। న సీలం వడ్ఢతి। న సుతం వడ్ఢతి। న చాగో వడ్ఢతి। న పఞ్ఞా వడ్ఢతి। నాహం తం పరిచరితబ్బన్తి వదామీతి॥>
    text <౪౪౦>, <ఏవం వుత్తే। ఏసుకారీ బ్రాహ్మణో భగవన్తం ఏతదవోచ బ్రాహ్మణా। భో గోతమ। చత్తారి ధనాని పఞ్ఞపేన్తి బ్రాహ్మణస్స సన్ధనం పఞ్ఞపేన్తి। ఖత్తియస్స సన్ధనం పఞ్ఞపేన్తి। వేస్సస్స సన్ధనం పఞ్ఞపేన్తి। సుద్దస్స సన్ధనం పఞ్ఞపేన్తి॥ తత్రిదం। భో గోతమ। బ్రాహ్మణా బ్రాహ్మణస్స సన్ధనం పఞ్ఞపేన్తి భిక్ఖాచరియం। భిక్ఖాచరియఞ్చ పన బ్రాహ్మణో సన్ధనం అతిమఞ్ఞమానో అకిచ్చకారీ హోతి గోపోవ అదిన్నం ఆదియమానోతి॥ ఇదం ఖో। భో గోతమ। బ్రాహ్మణా బ్రాహ్మణస్స సన్ధనం పఞ్ఞపేన్తి॥ తత్రిదం। భో గోతమ। బ్రాహ్మణా ఖత్తియస్స సన్ధనం పఞ్ఞపేన్తి ధనుకలాపం। ధనుకలాపఞ్చ పన ఖత్తియో సన్ధనం అతిమఞ్ఞమానో అకిచ్చకారీ హోతి గోపోవ అదిన్నం ఆదియమానోతి॥ ఇదం ఖో। భో గోతమ। బ్రాహ్మణా ఖత్తియస్స సన్ధనం పఞ్ఞపేన్తి॥ తత్రిదం। భో గోతమ। బ్రాహ్మణా వేస్సస్స సన్ధనం పఞ్ఞపేన్తి కసిగోరక్ఖం। కసిగోరక్ఖఞ్చ పన వేస్సో సన్ధనం అతిమఞ్ఞమానో అకిచ్చకారీ హోతి గోపోవ అదిన్నం ఆదియమానోతి॥ ఇదం ఖో। భో గోతమ। బ్రాహ్మణా వేస్సస్స సన్ధనం పఞ్ఞపేన్తి॥ తత్రిదం। భో గోతమ। బ్రాహ్మణా సుద్దస్స సన్ధనం పఞ్ఞపేన్తి అసితబ్యాభఙ్గిం। అసితబ్యాభఙ్గిఞ్చ పన సుద్దో సన్ధనం అతిమఞ్ఞమానో అకిచ్చకారీ హోతి గోపోవ అదిన్నం ఆదియమానోతి॥ ఇదం ఖో। భో గోతమ। బ్రాహ్మణా సుద్దస్స సన్ధనం పఞ్ఞపేన్తి॥ బ్రాహ్మణా। భో గోతమ। ఇమాని చత్తారి ధనాని పఞ్ఞపేన్తి॥ ఇధ భవం గోతమో కిమాహాతి॥>
    text <౪౪౧>, <కిం పన। బ్రాహ్మణ। సబ్బో లోకో బ్రాహ్మణానం ఏతదబ్భనుజానాతి ఇమాని చత్తారి ధనాని పఞ్ఞపేన్తూతి॥ నో హిదం। భో గోతమ॥ సేయ్యథాపి। బ్రాహ్మణ। పురిసో దలిద్దో అస్సకో అనాళ్హియో॥ తస్స అకామస్స బిలం ఓలగ్గేయ్యుం ఇదం తే। అమ్భో పురిస। మంసం ఖాదితబ్బం। మూలఞ్చ అనుప్పదాతబ్బన్తి॥ ఏవమేవ ఖో। బ్రాహ్మణ। బ్రాహ్మణా అప్పటిఞ్ఞాయ తేసం సమణబ్రాహ్మణానం। అథ చ పనిమాని చత్తారి ధనాని పఞ్ఞపేన్తి॥ అరియం ఖో అహం। బ్రాహ్మణ। లోకుత్తరం ధమ్మం పురిసస్స సన్ధనం పఞ్ఞపేమి॥ పోరాణం ఖో పనస్స మాతాపేత్తికం కులవంసం అనుస్సరతో యత్థ యత్థేవ అత్తభావస్స అభినిబ్బత్తి హోతి తేన తేనేవ సఙ్ఖ్యం గచ్ఛతి॥ ఖత్తియకులే చే అత్తభావస్స అభినిబ్బత్తి హోతి ఖత్తియోత్వేవ సఙ్ఖ్యం గచ్ఛతి। బ్రాహ్మణకులే చే అత్తభావస్స అభినిబ్బత్తి హోతి బ్రాహ్మణోత్వేవ సఙ్ఖ్యం గచ్ఛతి। వేస్సకులే చే అత్తభావస్స అభినిబ్బత్తి హోతి వేస్సోత్వేవ సఙ్ఖ్యం గచ్ఛతి। సుద్దకులే చే అత్తభావస్స అభినిబ్బత్తి హోతి సుద్దోత్వేవ సఙ్ఖ్యం గచ్ఛతి॥ సేయ్యథాపి। బ్రాహ్మణ। యంయదేవ పచ్చయం పటిచ్చ అగ్గి జలతి తేన తేనేవ సఙ్ఖ్యం గచ్ఛతి॥ కట్ఠఞ్చే పటిచ్చ అగ్గి జలతి కట్ఠగ్గిత్వేవ సఙ్ఖ్యం గచ్ఛతి। సకలికఞ్చే పటిచ్చ అగ్గి జలతి సకలికగ్గిత్వేవ సఙ్ఖ్యం గచ్ఛతి। తిణఞ్చే పటిచ్చ అగ్గి జలతి తిణగ్గిత్వేవ సఙ్ఖ్యం గచ్ఛతి। గోమయఞ్చే పటిచ్చ అగ్గి జలతి గోమయగ్గిత్వేవ సఙ్ఖ్యం గచ్ఛతి॥ ఏవమేవ ఖో అహం। బ్రాహ్మణ। అరియం లోకుత్తరం ధమ్మం పురిసస్స సన్ధనం పఞ్ఞపేమి॥ పోరాణం ఖో పనస్స మాతాపేత్తికం కులవంసం అనుస్సరతో యత్థ యత్థేవ అత్తభావస్స అభినిబ్బత్తి హోతి తేన తేనేవ సఙ్ఖ్యం గచ్ఛతి॥>
    text <ఖత్తియకులే చే అత్తభావస్స అభినిబ్బత్తి హోతి ఖత్తియోత్వేవ సఙ్ఖ్యం గచ్ఛతి। బ్రాహ్మణకులే చే అత్తభావస్స అభినిబ్బత్తి హోతి బ్రాహ్మణోత్వేవ సఙ్ఖ్యం గచ్ఛతి। వేస్సకులే చే అత్తభావస్స అభినిబ్బత్తి హోతి వేస్సోత్వేవ సఙ్ఖ్యం గచ్ఛతి। సుద్దకులే చే అత్తభావస్స అభినిబ్బత్తి హోతి సుద్దోత్వేవ సఙ్ఖ్యం గచ్ఛతి॥>
    text <ఖత్తియకులా చేపి। బ్రాహ్మణ। అగారస్మా అనగారియం పబ్బజితో హోతి। సో చ తథాగతప్పవేదితం ధమ్మవినయం ఆగమ్మ పాణాతిపాతా పటివిరతో హోతి। అదిన్నాదానా పటివిరతో హోతి। అబ్రహ్మచరియా పటివిరతో హోతి। ముసావాదా పటివిరతో హోతి। పిసుణాయ వాచాయ పటివిరతో హోతి। ఫరుసాయ వాచాయ పటివిరతో హోతి। సమ్ఫప్పలాపా పటివిరతో హోతి। అనభిజ్ఝాలు హోతి। అబ్యాపన్నచిత్తో హోతి। సమ్మాదిట్ఠి హోతి। ఆరాధకో హోతి ఞాయం ధమ్మం కుసలం॥>
    text <బ్రాహ్మణకులా చేపి। బ్రాహ్మణ। అగారస్మా అనగారియం పబ్బజితో హోతి। సో చ తథాగతప్పవేదితం ధమ్మవినయం ఆగమ్మ పాణాతిపాతా పటివిరతో హోతి…పే॰… సమ్మాదిట్ఠి హోతి। ఆరాధకో హోతి ఞాయం ధమ్మం కుసలం॥>
    text <వేస్సకులా చేపి। బ్రాహ్మణ। అగారస్మా అనగారియం పబ్బజితో హోతి। సో చ తథాగతప్పవేదితం ధమ్మవినయం ఆగమ్మ పాణాతిపాతా పటివిరతో హోతి…పే॰… సమ్మాదిట్ఠి హోతి। ఆరాధకో హోతి ఞాయం ధమ్మం కుసలం॥>
    text <సుద్దకులా చేపి। బ్రాహ్మణ। అగారస్మా అనగారియం పబ్బజితో హోతి। సో చ తథాగతప్పవేదితం ధమ్మవినయం ఆగమ్మ పాణాతిపాతా పటివిరతో హోతి…పే॰… సమ్మాదిట్ఠి హోతి। ఆరాధకో హోతి ఞాయం ధమ్మం కుసలం॥>
    text <౪౪౨>, <తం కిం మఞ్ఞసి। బ్రాహ్మణ। బ్రాహ్మణోవ ను ఖో పహోతి అస్మిం పదేసే అవేరం అబ్యాబజ్ఝం మేత్తచిత్తం భావేతుం। నో ఖత్తియో నో వేస్సో నో సుద్దోతి॥ నో హిదం। భో గోతమ॥ ఖత్తియోపి హి। భో గోతమ। పహోతి అస్మిం పదేసే అవేరం అబ్యాబజ్ఝం మేత్తచిత్తం భావేతుం। బ్రాహ్మణోపి హి। భో గోతమ… వేస్సోపి హి। భో గోతమ… సుద్దోపి హి। భో గోతమ… సబ్బేపి హి। భో గోతమ। చత్తారో వణ్ణా పహోన్తి అస్మిం పదేసే అవేరం అబ్యాబజ్ఝం మేత్తచిత్తం భావేతున్తి॥ ఏవమేవ ఖో। బ్రాహ్మణ। ఖత్తియకులా చేపి అగారస్మా అనగారియం పబ్బజితో హోతి। సో చ తథాగతప్పవేదితం ధమ్మవినయం ఆగమ్మ పాణాతిపాతా పటివిరతో హోతి…పే॰… సమ్మాదిట్ఠి హోతి। ఆరాధకో హోతి ఞాయం ధమ్మం కుసలం॥>
    text <బ్రాహ్మణకులా చేపి। బ్రాహ్మణ… వేస్సకులా చేపి। బ్రాహ్మణ… సుద్దకులా చేపి। బ్రాహ్మణ। అగారస్మా అనగారియం పబ్బజితో హోతి। సో చ తథాగతప్పవేదితం ధమ్మవినయం ఆగమ్మ పాణాతిపాతా పటివిరతో హోతి…పే॰… సమ్మాదిట్ఠి హోతి। ఆరాధకో హోతి ఞాయం ధమ్మం కుసలం॥>
    text <౪౪౩>, <తం కిం మఞ్ఞసి। బ్రాహ్మణ। బ్రాహ్మణోవ ను ఖో పహోతి సోత్తిసినానిం ఆదాయ నదిం గన్త్వా రజోజల్లం పవాహేతుం। నో ఖత్తియో నో వేస్సో నో సుద్దోతి॥ నో హిదం। భో గోతమ॥ ఖత్తియోపి హి। భో గోతమ। పహోతి సోత్తిసినానిం ఆదాయ నదిం గన్త్వా రజోజల్లం పవాహేతుం। బ్రాహ్మణోపి హి। భో గోతమ… వేస్సోపి హి। భో గోతమ … సుద్దోపి హి। భో గోతమ… సబ్బేపి హి। భో గోతమ। చత్తారో వణ్ణా పహోన్తి సోత్తిసినానిం ఆదాయ నదిం గన్త్వా రజోజల్లం పవాహేతున్తి॥ ఏవమేవ ఖో। బ్రాహ్మణ। ఖత్తియకులా చేపి అగారస్మా అనగారియం పబ్బజితో హోతి। సో చ తథాగతప్పవేదితం ధమ్మవినయం ఆగమ్మ పాణాతిపాతా పటివిరతో హోతి…పే॰… సమ్మాదిట్ఠి హోతి। ఆరాధకో హోతి ఞాయం ధమ్మం కుసలం॥>
    text <బ్రాహ్మణకులా చేపి। బ్రాహ్మణ… వేస్సకులా చేపి। బ్రాహ్మణ… సుద్దకులా చేపి। బ్రాహ్మణ। అగారస్మా అనగారియం పబ్బజితో హోతి। సో చ తథాగతప్పవేదితం ధమ్మవినయం ఆగమ్మ పాణాతిపాతా పటివిరతో హోతి…పే॰… సమ్మాదిట్ఠి హోతి। ఆరాధకో హోతి ఞాయం ధమ్మం కుసలం॥>
    text <౪౪౪>, <తం కిం మఞ్ఞసి। బ్రాహ్మణ। ఇధ రాజా ఖత్తియో ముద్ధావసిత్తో నానాజచ్చానం పురిసానం పురిససతం సన్నిపాతేయ్య ఆయన్తు భోన్తో యే తత్థ ఖత్తియకులా బ్రాహ్మణకులా రాజఞ్ఞకులా ఉప్పన్నా సాకస్స వా సాలస్స వా సలళస్స వా చన్దనస్స వా పదుమకస్స వా ఉత్తరారణిం ఆదాయ అగ్గిం అభినిబ్బత్తేన్తు। తేజో పాతుకరోన్తు। ఆయన్తు పన భోన్తో యే తత్థ చణ్డాలకులా నేసాదకులా వేనకులా రథకారకులా పుక్కుసకులా ఉప్పన్నా సాపానదోణియా వా సూకరదోణియా వా రజకదోణియా వా ఏరణ్డకట్ఠస్స వా ఉత్తరారణిం ఆదాయ అగ్గిం అభినిబ్బత్తేన్తు। తేజో పాతుకరోన్తూతి॥>
    text <తం కిం మఞ్ఞసి। బ్రాహ్మణ। యో ఏవం ను ఖో సో ఖత్తియకులా బ్రాహ్మణకులా రాజఞ్ఞకులా ఉప్పన్నేహి సాకస్స వా సాలస్స వా సలళస్స వా చన్దనస్స వా పదుమకస్స వా ఉత్తరారణిం ఆదాయ అగ్గి అభినిబ్బత్తో తేజో పాతుకతో సో ఏవ ను ఖ్వాస్స అగ్గి అచ్చిమా చేవ వణ్ణవా చ పభస్సరో చ తేన చ సక్కా అగ్గినా అగ్గికరణీయం కాతుం। యో పన సో చణ్డాలకులా నేసాదకులా వేనకులా రథకారకులా పుక్కుసకులా ఉప్పన్నేహి సాపానదోణియా వా సూకరదోణియా వా రజకదోణియా వా ఏరణ్డకట్ఠస్స వా ఉత్తరారణిం ఆదాయ అగ్గి అభినిబ్బత్తో తేజో పాతుకతో స్వాస్స అగ్గి న చేవ అచ్చిమా న చ వణ్ణవా న చ పభస్సరో న చ తేన సక్కా అగ్గినా అగ్గికరణీయం కాతున్తి॥ నో హిదం। భో గోతమ॥ యోపి హి సో। భో గోతమ। ఖత్తియకులా బ్రాహ్మణకులా రాజఞ్ఞకులా ఉప్పన్నేహి సాకస్స వా సాలస్స వా సలళస్స వా చన్దనస్స వా పదుమకస్స వా ఉత్తరారణిం ఆదాయ అగ్గి అభినిబ్బత్తో తేజో పాతుకతో స్వాస్స అగ్గి అచ్చిమా చేవ వణ్ణవా చ పభస్సరో చ తేన చ సక్కా అగ్గినా అగ్గికరణీయం కాతుం। యోపి సో చణ్డాలకులా నేసాదకులా వేనకులా రథకారకులా పుక్కుసకులా ఉప్పన్నేహి సాపానదోణియా వా సూకరదోణియా వా రజకదోణియా వా ఏరణ్డకట్ఠస్స వా ఉత్తరారణిం ఆదాయ అగ్గి అభినిబ్బత్తో తేజో పాతుకతో స్వాస్స అగ్గి అచ్చిమా చేవ వణ్ణవా చ పభస్సరో చ తేన చ సక్కా అగ్గినా అగ్గికరణీయం కాతుం॥ సబ్బోపి హి। భో గోతమ। అగ్గి అచ్చిమా చేవ వణ్ణవా చ పభస్సరో చ సబ్బేనపి సక్కా అగ్గినా అగ్గికరణీయం కాతున్తి॥>
    text <ఏవమేవ ఖో। బ్రాహ్మణ। ఖత్తియకులా చేపి అగారస్మా అనగారియం పబ్బజితో హోతి। సో చ తథాగతప్పవేదితం ధమ్మవినయం ఆగమ్మ పాణాతిపాతా పటివిరతో హోతి…పే॰… సమ్మాదిట్ఠి హోతి। ఆరాధకో హోతి ఞాయం ధమ్మం కుసలం॥ బ్రాహ్మణకులా చేపి। బ్రాహ్మణ… వేస్సకులా చేపి। బ్రాహ్మణ… సుద్దకులా చేపి। బ్రాహ్మణ। అగారస్మా అనగారియం పబ్బజితో హోతి। సో చ తథాగతప్పవేదితం ధమ్మవినయం ఆగమ్మ పాణాతిపాతా పటివిరతో హోతి। అదిన్నాదానా పటివిరతో హోతి। అబ్రహ్మచరియా పటివిరతో హోతి। ముసావాదా పటివిరతో హోతి। పిసుణాయ వాచాయ పటివిరతో హోతి। ఫరుసాయ వాచాయ పటివిరతో హోతి। సమ్ఫప్పలాపా పటివిరతో హోతి। అనభిజ్ఝాలు హోతి। అబ్యాపన్నచిత్తో హోతి। సమ్మాదిట్ఠి హోతి। ఆరాధకో హోతి ఞాయం ధమ్మం కుసలన్తి॥>
    text <ఏవం వుత్తే। ఏసుకారీ బ్రాహ్మణో భగవన్తం ఏతదవోచ అభిక్కన్తం। భో గోతమ। అభిక్కన్తం। భో గోతమ…పే॰… ఉపాసకం మం భవం గోతమో ధారేతు అజ్జతగ్గే పాణుపేతం సరణం గతన్తి॥>
    stand <ఏసుకారీసుత్తం నిట్ఠితం ఛట్ఠం॥>
  text <౭॥ ధనఞ్జానిసుత్తం>
    text <౪౪౫>, <ఏవం మే సుతం ఏకం సమయం భగవా రాజగహే విహరతి వేళువనే కలన్దకనివాపే॥ తేన ఖో పన సమయేన ఆయస్మా సారిపుత్తో దక్ఖిణాగిరిస్మిం చారికం చరతి మహతా భిక్ఖుసఙ్ఘేన సద్ధిం॥ అథ ఖో అఞ్ఞతరో భిక్ఖు రాజగహే వస్సంవుట్ఠో యేన దక్ఖిణాగిరి యేనాయస్మా సారిపుత్తో తేనుపసఙ్కమి। ఉపసఙ్కమిత్వా ఆయస్మతా సారిపుత్తేన సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నం ఖో తం భిక్ఖుం ఆయస్మా సారిపుత్తో ఏతదవోచ కచ్చావుసో। భగవా అరోగో చ బలవా చాతి॥ అరోగో చావుసో। భగవా బలవా చాతి॥ కచ్చి పనావుసో। భిక్ఖుసఙ్ఘో అరోగో చ బలవా చాతి॥ భిక్ఖుసఙ్ఘోపి ఖో। ఆవుసో। అరోగో చ బలవా చాతి॥ ఏత్థ। ఆవుసో। తణ్డులపాలిద్వారాయ ధనఞ్జాని నామ బ్రాహ్మణో అత్థి॥ కచ్చావుసో। ధనఞ్జాని బ్రాహ్మణో అరోగో చ బలవా చాతి॥ ధనఞ్జానిపి ఖో। ఆవుసో। బ్రాహ్మణో అరోగో చ బలవా చాతి॥ కచ్చి పనావుసో। ధనఞ్జాని బ్రాహ్మణో అప్పమత్తోతి॥ కుతో పనావుసో। ధనఞ్జానిస్స బ్రాహ్మణస్స అప్పమాదో॥ ధనఞ్జాని। ఆవుసో। బ్రాహ్మణో రాజానం నిస్సాయ బ్రాహ్మణగహపతికే విలుమ్పతి। బ్రాహ్మణగహపతికే నిస్సాయ రాజానం విలుమ్పతి॥ యాపిస్స భరియా సద్ధా సద్ధకులా ఆనీతా సాపి కాలఙ్కతా। అఞ్ఞాస్స భరియా అస్సద్ధా అస్సద్ధకులా ఆనీతా॥ దుస్సుతం వతావుసో। అస్సుమ్హ। దుస్సుతం వతావుసో। అస్సుమ్హ। యే మయం ధనఞ్జానిం బ్రాహ్మణం పమత్తం అస్సుమ్హ॥ అప్పేవ చ నామ మయం కదాచి కరహచి ధనఞ్జానినా బ్రాహ్మణేన సద్ధిం సమాగచ్ఛేయ్యామ। అప్పేవ నామ సియా కోచిదేవ కథాసల్లాపోతి॥>
    text <౪౪౬>, <అథ ఖో ఆయస్మా సారిపుత్తో దక్ఖిణాగిరిస్మిం యథాభిరన్తం విహరిత్వా యేన రాజగహం తేన చారికం పక్కామి॥ అనుపుబ్బేన చారికం చరమానో యేన రాజగహం తదవసరి॥ తత్ర సుదం ఆయస్మా సారిపుత్తో రాజగహే విహరతి వేళువనే కలన్దకనివాపే॥ అథ ఖో ఆయస్మా సారిపుత్తో పుబ్బణ్హసమయం నివాసేత్వా పత్తచీవరమాదాయ రాజగహం పిణ్డాయ పావిసి॥ తేన ఖో పన సమయేన ధనఞ్జాని బ్రాహ్మణో బహినగరే గావో గోట్ఠే దుహాపేతి॥ అథ ఖో ఆయస్మా సారిపుత్తో రాజగహే పిణ్డాయ చరిత్వా పచ్ఛాభత్తం పిణ్డపాతపటిక్కన్తో యేన ధనఞ్జాని బ్రాహ్మణో తేనుపసఙ్కమి॥ అద్దసా ఖో ధనఞ్జాని బ్రాహ్మణో ఆయస్మన్తం సారిపుత్తం దూరతోవ ఆగచ్ఛన్తం॥ దిస్వాన యేనాయస్మా సారిపుత్తో తేనుపసఙ్కమి। ఉపసఙ్కమిత్వా ఆయస్మన్తం సారిపుత్తం ఏతదవోచ ఇతో। భో సారిపుత్త। పయో। పీయతం తావ భత్తస్స కాలో భవిస్సతీతి॥ అలం। బ్రాహ్మణ॥ కతం మే అజ్జ భత్తకిచ్చం॥ అముకస్మిం మే రుక్ఖమూలే దివావిహారో భవిస్సతి॥ తత్థ ఆగచ్ఛేయ్యాసీతి॥ ఏవం। భోతి ఖో ధనఞ్జాని బ్రాహ్మణో ఆయస్మతో సారిపుత్తస్స పచ్చస్సోసి॥ అథ ఖో ధనఞ్జాని బ్రాహ్మణో పచ్ఛాభత్తం భుత్తపాతరాసో యేనాయస్మా సారిపుత్తో తేనుపసఙ్కమి। ఉపసఙ్కమిత్వా ఆయస్మతా సారిపుత్తేన సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నం ఖో ధనఞ్జానిం బ్రాహ్మణం ఆయస్మా సారిపుత్తో ఏతదవోచ కచ్చాసి। ధనఞ్జాని। అప్పమత్తోతి॥ కుతో। భో సారిపుత్త। అమ్హాకం అప్పమాదో యేసం నో మాతాపితరో పోసేతబ్బా। పుత్తదారో పోసేతబ్బో। దాసకమ్మకరా పోసేతబ్బా। మిత్తామచ్చానం మిత్తామచ్చకరణీయం కాతబ్బం। ఞాతిసాలోహితానం ఞాతిసాలోహితకరణీయం కాతబ్బం। అతిథీనం అతిథికరణీయం కాతబ్బం। పుబ్బపేతానం పుబ్బపేతకరణీయం కాతబ్బం। దేవతానం దేవతాకరణీయం కాతబ్బం। రఞ్ఞో రాజకరణీయం కాతబ్బం। అయమ్పి కాయో పీణేతబ్బో బ్రూహేతబ్బోతి॥>
    text <౪౪౭>, <తం కిం మఞ్ఞసి। ధనఞ్జాని। ఇధేకచ్చో మాతాపితూనం హేతు అధమ్మచారీ విసమచారీ అస్స। తమేనం అధమ్మచరియావిసమచరియాహేతు నిరయం నిరయపాలా ఉపకడ్ఢేయ్యుం॥ లభేయ్య ను ఖో సో అహం ఖో మాతాపితూనం హేతు అధమ్మచారీ విసమచారీ అహోసిం। మా మం నిరయం నిరయపాలాతి। మాతాపితరో వా పనస్స లభేయ్యుం ఏసో ఖో అమ్హాకం హేతు అధమ్మచారీ విసమచారీ అహోసి। మా నం నిరయం నిరయపాలాతి॥ నో హిదం। భో సారిపుత్త॥ అథ ఖో నం విక్కన్దన్తంయేవ నిరయే నిరయపాలా పక్ఖిపేయ్యుం॥>
    text <తం కిం మఞ్ఞసి। ధనఞ్జాని। ఇధేకచ్చో పుత్తదారస్స హేతు అధమ్మచారీ విసమచారీ అస్స। తమేనం అధమ్మచరియావిసమచరియాహేతు నిరయం నిరయపాలా ఉపకడ్ఢేయ్యుం॥ లభేయ్య ను ఖో సో అహం ఖో పుత్తదారస్స హేతు అధమ్మచారీ విసమచారీ అహోసిం। మా మం నిరయం నిరయపాలాతి। పుత్తదారో వా పనస్స లభేయ్య ఏసో ఖో అమ్హాకం హేతు అధమ్మచారీ విసమచారీ అహోసి మా నం నిరయం నిరయపాలాతి॥ నో హిదం। భో సారిపుత్త॥ అథ ఖో నం విక్కన్దన్తంయేవ నిరయే నిరయపాలా పక్ఖిపేయ్యుం॥>
    text <తం కిం మఞ్ఞసి। ధనఞ్జాని। ఇధేకచ్చో దాసకమ్మకరపోరిసస్స హేతు అధమ్మచారీ విసమచారీ అస్స। తమేనం అధమ్మచరియావిసమచరియాహేతు నిరయం నిరయపాలా ఉపకడ్ఢేయ్యుం॥ లభేయ్య ను ఖో సో అహం ఖో దాసకమ్మకరపోరిసస్స హేతు అధమ్మచారీ విసమచారీ అహోసిం। మా మం నిరయం నిరయపాలాతి। దాసకమ్మకరపోరిసా వా పనస్స లభేయ్యుం ఏసో ఖో అమ్హాకం హేతు అధమ్మచారీ విసమచారీ అహోసి। మా నం నిరయం నిరయపాలాతి॥ నో హిదం। భో సారిపుత్త॥ అథ ఖో నం విక్కన్దన్తంయేవ నిరయే నిరయపాలా పక్ఖిపేయ్యుం॥>
    text <తం కిం మఞ్ఞసి। ధనఞ్జాని। ఇధేకచ్చో మిత్తామచ్చానం హేతు అధమ్మచారీ విసమచారీ అస్స। తమేనం అధమ్మచరియావిసమచరియాహేతు నిరయం నిరయపాలా ఉపకడ్ఢేయ్యుం॥ లభేయ్య ను ఖో సో అహం ఖో మిత్తామచ్చానం హేతు అధమ్మచారీ విసమచారీ అహోసిం। మా మం నిరయం నిరయపాలాతి। మిత్తామచ్చా వా పనస్స లభేయ్యుం ఏసో ఖో అమ్హాకం హేతు అధమ్మచారీ విసమచారీ అహోసి। మా నం నిరయం నిరయపాలాతి॥ నో హిదం। భో సారిపుత్త॥ అథ ఖో నం విక్కన్దన్తంయేవ నిరయే నిరయపాలా పక్ఖిపేయ్యుం॥>
    text <తం కిం మఞ్ఞసి। ధనఞ్జాని। ఇధేకచ్చో ఞాతిసాలోహితానం హేతు అధమ్మచారీ విసమచారీ అస్స। తమేనం అధమ్మచరియావిసమచరియాహేతు నిరయం నిరయపాలా ఉపకడ్ఢేయ్యుం॥ లభేయ్య ను ఖో సో అహం ఖో ఞాతిసాలోహితానం హేతు అధమ్మచారీ విసమచారీ అహోసిం। మా మం నిరయం నిరయపాలాతి। ఞాతిసాలోహితా వా పనస్స లభేయ్యుం ఏసో ఖో అమ్హాకం హేతు అధమ్మచారీ విసమచారీ అహోసి। మా నం నిరయం నిరయపాలాతి॥ నో హిదం। భో సారిపుత్త॥ అథ ఖో నం విక్కన్దన్తంయేవ నిరయే నిరయపాలా పక్ఖిపేయ్యుం॥>
    text <తం కిం మఞ్ఞసి। ధనఞ్జాని। ఇధేకచ్చో అతిథీనం హేతు అధమ్మచారీ విసమచారీ అస్స। తమేనం అధమ్మచరియావిసమచరియాహేతు నిరయం నిరయపాలా ఉపకడ్ఢేయ్యుం॥ లభేయ్య ను ఖో సో అహం ఖో అతిథీనం హేతు అధమ్మచారీ విసమచారీ అహోసిం। మా మం నిరయం నిరయపాలాతి। అతిథీ వా పనస్స లభేయ్యుం ఏసో ఖో అమ్హాకం హేతు అధమ్మచారీ విసమచారీ అహోసి। మా నం నిరయం నిరయపాలాతి॥ నో హిదం। భో సారిపుత్త॥ అథ ఖో నం విక్కన్దన్తంయేవ నిరయే నిరయపాలా పక్ఖిపేయ్యుం॥>
    text <తం కిం మఞ్ఞసి। ధనఞ్జాని। ఇధేకచ్చో పుబ్బపేతానం హేతు అధమ్మచారీ విసమచారీ అస్స। తమేనం అధమ్మచరియావిసమచరియాహేతు నిరయం నిరయపాలా ఉపకడ్ఢేయ్యుం॥ లభేయ్య ను ఖో సో అహం ఖో పుబ్బపేతానం హేతు అధమ్మచారీ విసమచారీ అహోసిం। మా మం నిరయం నిరయపాలాతి। పుబ్బపేతా వా పనస్స లభేయ్యుం ఏసో ఖో అమ్హాకం హేతు అధమ్మచారీ విసమచారీ అహోసి। మా నం నిరయం నిరయపాలాతి॥ నో హిదం। భో సారిపుత్త॥ అథ ఖో నం విక్కన్దన్తంయేవ నిరయే నిరయపాలా పక్ఖిపేయ్యుం॥>
    text <తం కిం మఞ్ఞసి। ధనఞ్జాని। ఇధేకచ్చో దేవతానం హేతు అధమ్మచారీ విసమచారీ అస్స। తమేనం అధమ్మచరియావిసమచరియాహేతు నిరయం నిరయపాలా ఉపకడ్ఢేయ్యుం॥ లభేయ్య ను ఖో సో అహం ఖో దేవతానం హేతు అధమ్మచారీ విసమచారీ అహోసిం। మా మం నిరయం నిరయపాలాతి। దేవతా వా పనస్స లభేయ్యుం ఏసో ఖో అమ్హాకం హేతు అధమ్మచారీ విసమచారీ అహోసి। మా నం నిరయం నిరయపాలాతి॥ నో హిదం। భో సారిపుత్త॥ అథ ఖో నం విక్కన్దన్తంయేవ నిరయే నిరయపాలా పక్ఖిపేయ్యుం॥>
    text <తం కిం మఞ్ఞసి। ధనఞ్జాని। ఇధేకచ్చో రఞ్ఞో హేతు అధమ్మచారీ విసమచారీ అస్స। తమేనం అధమ్మచరియావిసమచరియాహేతు నిరయం నిరయపాలా ఉపకడ్ఢేయ్యుం॥ లభేయ్య ను ఖో సో అహం ఖో రఞ్ఞో హేతు అధమ్మచారీ విసమచారీ అహోసిం। మా మం నిరయం నిరయపాలాతి। రాజా వా పనస్స లభేయ్య ఏసో ఖో అమ్హాకం హేతు అధమ్మచారీ విసమచారీ అహోసి। మా నం నిరయం నిరయపాలాతి॥ నో హిదం। భో సారిపుత్త॥ అథ ఖో నం విక్కన్దన్తంయేవ నిరయే నిరయపాలా పక్ఖిపేయ్యుం॥>
    text <తం కిం మఞ్ఞసి। ధనఞ్జాని। ఇధేకచ్చో కాయస్స పీణనాహేతు బ్రూహనాహేతు అధమ్మచారీ విసమచారీ అస్స। తమేనం అధమ్మచరియావిసమచరియాహేతు నిరయం నిరయపాలా ఉపకడ్ఢేయ్యుం॥ లభేయ్య ను ఖో సో అహం ఖో కాయస్స పీణనాహేతు బ్రూహనాహేతు అధమ్మచారీ విసమచారీ అహోసిం। మా మం నిరయం నిరయపాలాతి। పరే వా పనస్స లభేయ్యుం ఏసో ఖో కాయస్స పీణనాహేతు బ్రూహనాహేతు అధమ్మచారీ విసమచారీ అహోసి। మా నం నిరయం నిరయపాలాతి॥ నో హిదం। భో సారిపుత్త॥ అథ ఖో నం విక్కన్దన్తంయేవ నిరయే నిరయపాలా పక్ఖిపేయ్యుం॥>
    text <౪౪౮>, <తం కిం మఞ్ఞసి। ధనఞ్జాని। యో వా మాతాపితూనం హేతు అధమ్మచారీ విసమచారీ అస్స। యో వా మాతాపితూనం హేతు ధమ్మచారీ సమచారీ అస్స। కతమం సేయ్యోతి॥ యో హి। భో సారిపుత్త। మాతాపితూనం హేతు అధమ్మచారీ విసమచారీ అస్స। న తం సేయ్యో। యో చ ఖో। భో సారిపుత్త। మాతాపితూనం హేతు ధమ్మచారీ సమచారీ అస్స। తదేవేత్థ సేయ్యో॥ అధమ్మచరియావిసమచరియాహి। భో సారిపుత్త। ధమ్మచరియాసమచరియా సేయ్యోతి॥ అత్థి ఖో। ధనఞ్జాని। అఞ్ఞేసం హేతుకా ధమ్మికా కమ్మన్తా। యేహి సక్కా మాతాపితరో చేవ పోసేతుం। న చ పాపకమ్మం కాతుం। పుఞ్ఞఞ్చ పటిపదం పటిపజ్జితుం॥>
    text <తం కిం మఞ్ఞసి। ధనఞ్జాని। యో వా పుత్తదారస్స హేతు అధమ్మచారీ విసమచారీ అస్స। యో వా పుత్తదారస్స హేతు ధమ్మచారీ సమచారీ అస్స। కతమం సేయ్యోతి॥ యో హి। భో సారిపుత్త। పుత్తదారస్స హేతు అధమ్మచారీ విసమచారీ అస్స। న తం సేయ్యో। యో చ ఖో। భో సారిపుత్త। పుత్తదారస్స హేతు ధమ్మచారీ సమచారీ అస్స। తదేవేత్థ సేయ్యో॥ అధమ్మచరియావిసమచరియాహి। భో సారిపుత్త। ధమ్మచరియాసమచరియా సేయ్యోతి॥ అత్థి ఖో। ధనఞ్జాని। అఞ్ఞేసం హేతుకా ధమ్మికా కమ్మన్తా యేహి సక్కా పుత్తదారఞ్చేవ పోసేతుం। న చ పాపకమ్మం కాతుం। పుఞ్ఞఞ్చ పటిపదం పటిపజ్జితుం॥>
    text <తం కిం మఞ్ఞసి। ధనఞ్జాని। యో వా దాసకమ్మకరపోరిసస్స హేతు అధమ్మచారీ విసమచారీ అస్స। యో వా దాసకమ్మకరపోరిసస్స హేతు ధమ్మచారీ సమచారీ అస్స। కతమం సేయ్యోతి॥ యో హి। భో సారిపుత్త। దాసకమ్మకరపోరిసస్స హేతు అధమ్మచారీ విసమచారీ అస్స। న తం సేయ్యో। యో చ ఖో। భో సారిపుత్త। దాసకమ్మకరపోరిసస్స హేతు ధమ్మచారీ సమచారీ అస్స। తదేవేత్థ సేయ్యో॥ అధమ్మచరియావిసమచరియాహి। భో సారిపుత్త। ధమ్మచరియాసమచరియా సేయ్యోతి॥ అత్థి ఖో। ధనఞ్జాని। అఞ్ఞేసం హేతుకా ధమ్మికా కమ్మన్తా। యేహి సక్కా దాసకమ్మకరపోరిసే చేవ పోసేతుం। న చ పాపకమ్మం కాతుం। పుఞ్ఞఞ్చ పటిపదం పటిపజ్జితుం॥>
    text <తం కిం మఞ్ఞసి। ధనఞ్జాని। యో వా మిత్తామచ్చానం హేతు అధమ్మచారీ విసమచారీ అస్స। యో వా మిత్తామచ్చానం హేతు ధమ్మచారీ సమచారీ అస్స। కతమం సేయ్యోతి॥ యో హి। భో సారిపుత్త। మిత్తామచ్చానం హేతు అధమ్మచారీ విసమచారీ అస్స। న తం సేయ్యో। యో చ ఖో। భో సారిపుత్త। మిత్తామచ్చానం హేతు ధమ్మచారీ సమచారీ అస్స। తదేవేత్థ సేయ్యో॥ అధమ్మచరియావిసమచరియాహి। భో సారిపుత్త। ధమ్మచరియాసమచరియా సేయ్యోతి॥ అత్థి ఖో। ధనఞ్జాని। అఞ్ఞేసం హేతుకా ధమ్మికా కమ్మన్తా। యేహి సక్కా మిత్తామచ్చానఞ్చేవ మిత్తామచ్చకరణీయం కాతుం। న చ పాపకమ్మం కాతుం। పుఞ్ఞఞ్చ పటిపదం పటిపజ్జితుం॥>
    text <తం కిం మఞ్ఞసి। ధనఞ్జాని। యో వా ఞాతిసాలోహితానం హేతు అధమ్మచారీ విసమచారీ అస్స। యో వా ఞాతిసాలోహితానం హేతు ధమ్మచారీ సమచారీ అస్స। కతమం సేయ్యోతి॥ యో హి। భో సారిపుత్త। ఞాతిసాలోహితానం హేతు అధమ్మచారీ విసమచారీ అస్స। న తం సేయ్యో। యో చ ఖో। భో సారిపుత్త। ఞాతిసాలోహితానం హేతు ధమ్మచారీ సమచారీ అస్స। తదేవేత్థ సేయ్యో॥ అధమ్మచరియావిసమచరియాహి। భో సారిపుత్త। ధమ్మచరియాసమచరియా సేయ్యోతి॥ అత్థి ఖో। ధనఞ్జాని। అఞ్ఞేసం హేతుకా ధమ్మికా కమ్మన్తా। యేహి సక్కా ఞాతిసాలోహితానఞ్చేవ ఞాతిసాలోహితకరణీయం కాతుం। న చ పాపకమ్మం కాతుం। పుఞ్ఞఞ్చ పటిపదం పటిపజ్జితుం॥>
    text <తం కిం మఞ్ఞసి। ధనఞ్జాని। యో వా అతిథీనం హేతు అధమ్మచారీ విసమచారీ అస్స। యో వా అతిథీనం హేతు ధమ్మచారీ సమచారీ అస్స। కతమం సేయ్యోతి॥ యో హి। భో సారిపుత్త। అతిథీనం హేతు అధమ్మచారీ విసమచారీ అస్స। న తం సేయ్యో। యో చ ఖో। భో సారిపుత్త। అతిథీనం హేతు ధమ్మచారీ సమచారీ అస్స। తదేవేత్థ సేయ్యో॥ అధమ్మచరియావిసమచరియాహి। భో సారిపుత్త। ధమ్మచరియాసమచరియా సేయ్యోతి॥ అత్థి ఖో। ధనఞ్జాని। అఞ్ఞేసం హేతుకా ధమ్మికా కమ్మన్తా। యేహి సక్కా అతిథీనఞ్చేవ అతిథికరణీయం కాతుం। న చ పాపకమ్మం కాతుం। పుఞ్ఞఞ్చ పటిపదం పటిపజ్జితుం॥>
    text <తం కిం మఞ్ఞసి। ధనఞ్జాని। యో వా పుబ్బపేతానం హేతు అధమ్మచారీ విసమచారీ అస్స। యో వా పుబ్బపేతానం హేతు ధమ్మచారీ సమచారీ అస్స। కతమం సేయ్యోతి॥ యో హి। భో సారిపుత్త। పుబ్బపేతానం హేతు అధమ్మచారీ విసమచారీ అస్స। న తం సేయ్యో। యో చ ఖో। భో సారిపుత్త। పుబ్బపేతానం హేతు ధమ్మచారీ సమచారీ అస్స। తదేవేత్థ సేయ్యో॥ అధమ్మచరియావిసమచరియాహి। భో సారిపుత్త। ధమ్మచరియాసమచరియా సేయ్యోతి॥ అత్థి ఖో। ధనఞ్జాని। అఞ్ఞేసం హేతుకా ధమ్మికా కమ్మన్తా। యేహి సక్కా పుబ్బపేతానఞ్చేవ పుబ్బపేతకరణీయం కాతుం। న చ పాపకమ్మం కాతుం। పుఞ్ఞఞ్చ పటిపదం పటిపజ్జితుం॥>
    text <తం కిం మఞ్ఞసి। ధనఞ్జాని। యో వా దేవతానం హేతు అధమ్మచారీ విసమచారీ అస్స। యో వా దేవతానం హేతు ధమ్మచారీ సమచారీ అస్స। కతమం సేయ్యోతి॥ యో హి। భో సారిపుత్త। దేవతానం హేతు అధమ్మచారీ విసమచారీ అస్స। న తం సేయ్యో। యో చ ఖో। భో సారిపుత్త। దేవతానం హేతు ధమ్మచారీ సమచారీ అస్స। తదేవేత్థ సేయ్యో॥ అధమ్మచరియావిసమచరియాహి। భో సారిపుత్త। ధమ్మచరియాసమచరియా సేయ్యోతి॥ అత్థి ఖో। ధనఞ్జాని। అఞ్ఞేసం హేతుకా ధమ్మికా కమ్మన్తా। యేహి సక్కా దేవతానఞ్చేవ దేవతాకరణీయం కాతుం। న చ పాపకమ్మం కాతుం। పుఞ్ఞఞ్చ పటిపదం పటిపజ్జితుం॥>
    text <తం కిం మఞ్ఞసి। ధనఞ్జాని। యో వా రఞ్ఞో హేతు అధమ్మచారీ విసమచారీ అస్స। యో వా రఞ్ఞో హేతు ధమ్మచారీ సమచారీ అస్స। కతమం సేయ్యోతి॥ యో హి। భో సారిపుత్త। రఞ్ఞో హేతు అధమ్మచారీ విసమచారీ అస్స। న తం సేయ్యో। యో చ ఖో। భో సారిపుత్త। రఞ్ఞో హేతు ధమ్మచారీ సమచారీ అస్స। తదేవేత్థ సేయ్యో॥ అధమ్మచరియావిసమచరియాహి। భో సారిపుత్త। ధమ్మచరియాసమచరియా సేయ్యోతి॥ అత్థి ఖో। ధనఞ్జాని। అఞ్ఞేసం హేతుకా ధమ్మికా కమ్మన్తా। యేహి సక్కా రఞ్ఞో చేవ రాజకరణీయం కాతుం। న చ పాపకమ్మం కాతుం। పుఞ్ఞఞ్చ పటిపదం పటిపజ్జితుం॥>
    text <తం కిం మఞ్ఞసి। ధనఞ్జాని। యో వా కాయస్స పీణనాహేతు బ్రూహనాహేతు అధమ్మచారీ విసమచారీ అస్స। యో వా కాయస్స పీణనాహేతు బ్రూహనాహేతు ధమ్మచారీ సమచారీ అస్స। కతమం సేయ్యోతి॥ యో హి। భో సారిపుత్త। కాయస్స పీణనాహేతు బ్రూహనాహేతు అధమ్మచారీ విసమచారీ అస్స। న తం సేయ్యో। యో చ ఖో। భో సారిపుత్త। కాయస్స పీణనాహేతు బ్రూహనాహేతు ధమ్మచారీ సమచారీ అస్స। తదేవేత్థ సేయ్యో॥ అధమ్మచరియావిసమచరియాహి। భో సారిపుత్త। ధమ్మచరియాసమచరియా సేయ్యోతి॥ అత్థి ఖో। ధనఞ్జాని। అఞ్ఞేసం హేతుకా ధమ్మికా కమ్మన్తా। యేహి సక్కా కాయఞ్చేవ పీణేతుం బ్రూహేతుం। న చ పాపకమ్మం కాతుం। పుఞ్ఞఞ్చ పటిపదం పటిపజ్జితున్తి॥>
    text <౪౪౯>, <అథ ఖో ధనఞ్జాని బ్రాహ్మణో ఆయస్మతో సారిపుత్తస్స భాసితం అభినన్దిత్వా అనుమోదిత్వా ఉట్ఠాయాసనా పక్కామి॥ అథ ఖో ధనఞ్జాని బ్రాహ్మణో అపరేన సమయేన ఆబాధికో అహోసి దుక్ఖితో బాళ్హగిలానో॥ అథ ఖో ధనఞ్జాని బ్రాహ్మణో అఞ్ఞతరం పురిసం ఆమన్తేసి ఏహి త్వం। అమ్భో పురిస। యేన భగవా తేనుపసఙ్కమ। ఉపసఙ్కమిత్వా మమ వచనేన భగవతో పాదే సిరసా వన్దాహి ధనఞ్జాని। భన్తే। బ్రాహ్మణో ఆబాధికో దుక్ఖితో బాళ్హగిలానో॥ సో భగవతో పాదే సిరసా వన్దతీతి॥ యేన చాయస్మా సారిపుత్తో తేనుపసఙ్కమ। ఉపసఙ్కమిత్వా మమ వచనేన ఆయస్మతో సారిపుత్తస్స పాదే సిరసా వన్దాహి ధనఞ్జాని। భన్తే। బ్రాహ్మణో ఆబాధికో దుక్ఖితో బాళ్హగిలానో॥ సో ఆయస్మతో సారిపుత్తస్స పాదే సిరసా వన్దతీతి॥ ఏవఞ్చ వదేహి సాధు కిర। భన్తే। ఆయస్మా సారిపుత్తో యేన ధనఞ్జానిస్స బ్రాహ్మణస్స నివేసనం తేనుపసఙ్కమతు అనుకమ్పం ఉపాదాయాతి॥ ఏవం। భన్తేతి ఖో సో పురిసో ధనఞ్జానిస్స బ్రాహ్మణస్స పటిస్సుత్వా యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో సో పురిసో భగవన్తం ఏతదవోచ ధనఞ్జాని। భన్తే। బ్రాహ్మణో ఆబాధికో దుక్ఖితో బాళ్హగిలానో॥ సో భగవతో పాదే సిరసా వన్దతీతి॥ యేన చాయస్మా సారిపుత్తో తేనుపసఙ్కమి। ఉపసఙ్కమిత్వా ఆయస్మన్తం సారిపుత్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో సో పురిసో ఆయస్మన్తం సారిపుత్తం ఏతదవోచ ధనఞ్జాని। భన్తే। బ్రాహ్మణో ఆబాధికో దుక్ఖితో బాళ్హగిలానో॥ సో ఆయస్మతో సారిపుత్తస్స పాదే సిరసా వన్దతి। ఏవఞ్చ వదేతి సాధు కిర। భన్తే। ఆయస్మా సారిపుత్తో యేన ధనఞ్జానిస్స బ్రాహ్మణస్స నివేసనం తేనుపసఙ్కమతు అనుకమ్పం ఉపాదాయాతి॥ అధివాసేసి ఖో ఆయస్మా సారిపుత్తో తుణ్హీభావేన॥>
    text <౪౫౦>, <అథ ఖో ఆయస్మా సారిపుత్తో నివాసేత్వా పత్తచీవరమాదాయ యేన ధనఞ్జానిస్స బ్రాహ్మణస్స నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ నిసజ్జ ఖో ఆయస్మా సారిపుత్తో ధనఞ్జానిం బ్రాహ్మణం ఏతదవోచ కచ్చి తే। ధనఞ్జాని। ఖమనీయం। కచ్చి యాపనీయం॥ కచ్చి దుక్ఖా వేదనా పటిక్కమన్తి। నో అభిక్కమన్తి॥ పటిక్కమోసానం పఞ్ఞాయతి। నో అభిక్కమోతి॥ న మే। భో సారిపుత్త। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి॥ అభిక్కమోసానం పఞ్ఞాయతి। నో పటిక్కమో॥ సేయ్యథాపి। భో సారిపుత్త। బలవా పురిసో తిణ్హేన సిఖరేన ముద్ధని అభిమత్థేయ్య। ఏవమేవ ఖో। భో సారిపుత్త। అధిమత్తా వాతా ముద్ధని చ ఊహనన్తి॥ న మే। భో సారిపుత్త। ఖమనీయం। న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి॥ అభిక్కమోసానం పఞ్ఞాయతి। నో పటిక్కమో॥ సేయ్యథాపి। భో సారిపుత్త। బలవా పురిసో దళ్హేన వరత్తక్ఖణ్డేన సీసే సీసవేఠం దదేయ్య। ఏవమేవ ఖో। భో సారిపుత్త। అధిమత్తా సీసే సీసవేదనా॥ న మే। భో సారిపుత్త। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి॥ అభిక్కమోసానం పఞ్ఞాయతి। నో పటిక్కమో॥ సేయ్యథాపి। భో సారిపుత్త। దక్ఖో గోఘాతకో వా గోఘాతకన్తేవాసీ వా తిణ్హేన గోవికన్తనేన కుచ్ఛిం పరికన్తేయ్య। ఏవమేవ ఖో। భో సారిపుత్త। అధిమత్తా వాతా కుచ్ఛిం పరికన్తన్తి॥ న మే। భో సారిపుత్త। ఖమనీయం। న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి॥ అభిక్కమోసానం పఞ్ఞాయతి। నో పటిక్కమో॥ సేయ్యథాపి। భో సారిపుత్త। ద్వే బలవన్తో పురిసా దుబ్బలతరం పురిసం నానాబాహాసు గహేత్వా అఙ్గారకాసుయా సన్తాపేయ్యుం సమ్పరితాపేయ్యుం। ఏవమేవ ఖో। భో సారిపుత్త। అధిమత్తో కాయస్మిం డాహో॥ న మే। భో సారిపుత్త। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి॥ అభిక్కమోసానం పఞ్ఞాయతి। నో పటిక్కమోతి॥>
    text <౪౫౧>, <తం కిం మఞ్ఞసి। ధనఞ్జాని। కతమం సేయ్యో నిరయో వా తిరచ్ఛానయోని వాతి॥ నిరయా। భో సారిపుత్త। తిరచ్ఛానయోని సేయ్యోతి॥ తం కిం మఞ్ఞసి। ధనఞ్జాని। కతమం సేయ్యో తిరచ్ఛానయోని వా పేత్తివిసయో వాతి॥ తిరచ్ఛానయోనియా। భో సారిపుత్త। పేత్తివిసయో సేయ్యోతి॥ తం కిం మఞ్ఞసి। ధనఞ్జాని। కతమం సేయ్యో పేత్తివిసయో వా మనుస్సా వాతి॥ పేత్తివిసయా। భో సారిపుత్త। మనుస్సా సేయ్యోతి॥ తం కిం మఞ్ఞసి। ధనఞ్జాని। కతమం సేయ్యో మనుస్సా వా చాతుమహారాజికా వా దేవాతి॥ మనుస్సేహి। భో సారిపుత్త। చాతుమహారాజికా దేవా సేయ్యోతి॥ తం కిం మఞ్ఞసి। ధనఞ్జాని। కతమం సేయ్యో చాతుమహారాజికా వా దేవా తావతింసా వా దేవాతి॥ చాతుమహారాజికేహి। భో సారిపుత్త। దేవేహి తావతింసా దేవా సేయ్యోతి॥ తం కిం మఞ్ఞసి। ధనఞ్జాని। కతమం సేయ్యో తావతింసా వా దేవా యామా వా దేవాతి॥ తావతింసేహి। భో సారిపుత్త। దేవేహి యామా దేవా సేయ్యోతి॥ తం కిం మఞ్ఞసి। ధనఞ్జాని। కతమం సేయ్యో యామా వా దేవా తుసితా వా దేవాతి॥ యామేహి। భో సారిపుత్త। దేవేహి తుసితా దేవా సేయ్యోతి॥ తం కిం మఞ్ఞసి। ధనఞ్జాని। కతమం సేయ్యో తుసితా వా దేవా నిమ్మానరతీ వా దేవాతి॥ తుసితేహి। భో సారిపుత్త। దేవేహి నిమ్మానరతీ దేవా సేయ్యోతి॥ తం కిం మఞ్ఞసి। ధనఞ్జాని। కతమం సేయ్యో నిమ్మానరతీ వా దేవా పరనిమ్మితవసవత్తీ వా దేవాతి॥ నిమ్మానరతీహి। భో సారిపుత్త। దేవేహి పరనిమ్మితవసవత్తీ దేవా సేయ్యోతి॥ తం కిం మఞ్ఞసి। ధనఞ్జాని। కతమం సేయ్యో పరనిమ్మితవసవత్తీ వా దేవా బ్రహ్మలోకో వాతి॥ బ్రహ్మలోకోతి భవం సారిపుత్తో ఆహ। బ్రహ్మలోకోతి భవం సారిపుత్తో ఆహాతి॥>
    text <అథ ఖో ఆయస్మతో సారిపుత్తస్స ఏతదహోసి ఇమే ఖో బ్రాహ్మణా బ్రహ్మలోకాధిముత్తా॥ యంనూనాహం ధనఞ్జానిస్స బ్రాహ్మణస్స బ్రహ్మానం సహబ్యతాయ మగ్గం దేసేయ్యన్తి॥ బ్రహ్మానం తే। ధనఞ్జాని। సహబ్యతాయ మగ్గం దేసేస్సామి। తం సుణాహి। సాధుకం మనసి కరోహి। భాసిస్సామీతి॥ ఏవం। భోతి ఖో ధనఞ్జాని బ్రాహ్మణో ఆయస్మతో సారిపుత్తస్స పచ్చస్సోసి॥ ఆయస్మా సారిపుత్తో ఏతదవోచ కతమో చ। ధనఞ్జాని। బ్రహ్మానం సహబ్యతాయ మగ్గో॥ ఇధ। ధనఞ్జాని। భిక్ఖు మేత్తాసహగతేన చేతసా ఏకం దిసం ఫరిత్వా విహరతి। తథా దుతియం। తథా తతియం। తథా చతుత్థం। ఇతి ఉద్ధమధో తిరియం సబ్బధి సబ్బత్తతాయ సబ్బావన్తం లోకం మేత్తాసహగతేన చేతసా విపులేన మహగ్గతేన అప్పమాణేన అవేరేన అబ్యాబజ్ఝేన ఫరిత్వా విహరతి॥ అయం ఖో। ధనఞ్జాని। బ్రహ్మానం సహబ్యతాయ మగ్గో॥>
    text <౪౫౨>, <పున చపరం। ధనఞ్జాని। భిక్ఖు కరుణాసహగతేన చేతసా…పే॰… ముదితాసహగతేన చేతసా… ఉపేక్ఖాసహగతేన చేతసా ఏకం దిసం ఫరిత్వా విహరతి। తథా దుతియం। తథా తతియం। తథా చతుత్థం। ఇతి ఉద్ధమధో తిరియం సబ్బధి సబ్బత్తతాయ సబ్బావన్తం లోకం ఉపేక్ఖాసహగతేన చేతసా విపులేన మహగ్గతేన అప్పమాణేన అవేరేన అబ్యాబజ్ఝేన ఫరిత్వా విహరతి॥ అయం ఖో। ధనఞ్జాని। బ్రహ్మానం సహబ్యతాయ మగ్గోతి॥ తేన హి। భో సారిపుత్త। మమ వచనేన భగవతో పాదే సిరసా వన్దాహి ధనఞ్జాని। భన్తే। బ్రాహ్మణో ఆబాధికో దుక్ఖితో బాళ్హగిలానో॥ సో భగవతో పాదే సిరసా వన్దతీతి॥ అథ ఖో ఆయస్మా సారిపుత్తో ధనఞ్జానిం బ్రాహ్మణం సతి ఉత్తరికరణీయే హీనే బ్రహ్మలోకే పతిట్ఠాపేత్వా ఉట్ఠాయాసనా పక్కామి॥ అథ ఖో ధనఞ్జాని బ్రాహ్మణో అచిరపక్కన్తే ఆయస్మన్తే సారిపుత్తే కాలమకాసి। బ్రహ్మలోకఞ్చ ఉపపజ్జి॥>
    text <౪౫౩>, <అథ ఖో భగవా భిక్ఖూ ఆమన్తేసి ఏసో। భిక్ఖవే। సారిపుత్తో ధనఞ్జానిం బ్రాహ్మణం సతి ఉత్తరికరణీయే హీనే బ్రహ్మలోకే పతిట్ఠాపేత్వా ఉట్ఠాయాసనా పక్కన్తోతి॥ అథ ఖో ఆయస్మా సారిపుత్తో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది। ఏకమన్తం నిసిన్నో ఖో ఆయస్మా సారిపుత్తో భగవన్తం ఏతదవోచ ధనఞ్జాని। భన్తే। బ్రాహ్మణో ఆబాధికో దుక్ఖితో బాళ్హగిలానో। సో భగవతో పాదే సిరసా వన్దతీతి॥ కిం పన త్వం సారిపుత్త ధనఞ్జానిం బ్రాహ్మణం సతి ఉత్తరికరణీయే హీనే బ్రహ్మలోకే పతిట్ఠాపేత్వా ఉట్ఠాయాసనా పక్కన్తోతి॥ మయ్హం ఖో। భన్తే। ఏవం అహోసి ఇమే ఖో బ్రాహ్మణా బ్రహ్మలోకాధిముత్తా। యంనూనాహం ధనఞ్జానిస్స బ్రాహ్మణస్స బ్రహ్మానం సహబ్యతాయ మగ్గం దేసేయ్యన్తి॥ కాలఙ్కతోచ। సారిపుత్త। ధనఞ్జాని బ్రాహ్మణో। బ్రహ్మలోకఞ్చ ఉపపన్నోతి॥>
    stand <ధనఞ్జానిసుత్తం నిట్ఠితం సత్తమం॥>
  text <౮॥ వాసేట్ఠసుత్తం>
    text <౪౫౪>, <ఏవం మే సుతం ఏకం సమయం భగవా ఇచ్ఛానఙ్గలే విహరతి ఇచ్ఛానఙ్గలవనసణ్డే॥ తేన ఖో పన సమయేన సమ్బహులా అభిఞ్ఞాతా అభిఞ్ఞాతా బ్రాహ్మణమహాసాలా ఇచ్ఛానఙ్గలే పటివసన్తి। సేయ్యథిదం చఙ్కీ బ్రాహ్మణో। తారుక్ఖో బ్రాహ్మణో। పోక్ఖరసాతి బ్రాహ్మణో। జాణుస్సోణి బ్రాహ్మణో। తోదేయ్యో బ్రాహ్మణో। అఞ్ఞే చ అభిఞ్ఞాతా అభిఞ్ఞాతా బ్రాహ్మణమహాసాలా॥ అథ ఖో వాసేట్ఠభారద్వాజానం మాణవానం జఙ్ఘావిహారం అనుచఙ్కమన్తానం అనువిచరన్తానం అయమన్తరాకథా ఉదపాది కథం। భో। బ్రాహ్మణో హోతీతి॥ భారద్వాజో మాణవో ఏవమాహ యతో ఖో। భో। ఉభతో సుజాతో మాతితో చ పితితో చ సంసుద్ధగహణికో యావ సత్తమా పితామహయుగా అక్ఖిత్తో అనుపక్కుట్ఠో జాతివాదేన ఏత్తావతా ఖో। భో। బ్రాహ్మణో హోతీతి॥ వాసేట్ఠో మాణవో ఏవమాహ యతో ఖో। భో। సీలవా చ హోతి వత్తసమ్పన్నో చ ఏత్తావతా ఖో। భో। బ్రాహ్మణో హోతీతి॥ నేవ ఖో అసక్ఖి భారద్వాజో మాణవో వాసేట్ఠం మాణవం సఞ్ఞాపేతుం। న పన అసక్ఖి వాసేట్ఠో మాణవో భారద్వాజం మాణవం సఞ్ఞాపేతుం॥ అథ ఖో వాసేట్ఠో మాణవో భారద్వాజం మాణవం ఆమన్తేసి అయం ఖో। భో భారద్వాజ। సమణో గోతమో సక్యపుత్తో సక్యకులా పబ్బజితో ఇచ్ఛానఙ్గలే విహరతి ఇచ్ఛానఙ్గలవనసణ్డే॥ తం ఖో పన భవన్తం గోతమం ఏవం కల్యాణో కిత్తిసద్దో అబ్భుగ్గతో ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవాతి॥ ఆయామ। భో భారద్వాజ। యేన సమణో గోతమో తేనుపసఙ్కమిస్సామ। ఉపసఙ్కమిత్వా సమణం గోతమం ఏతమత్థం పుచ్ఛిస్సామ॥ యథా నో సమణో గోతమో బ్యాకరిస్సతి తథా నం ధారేస్సామాతి॥ ఏవం। భోతి ఖో భారద్వాజో మాణవో వాసేట్ఠస్స మాణవస్స పచ్చస్సోసి॥>
    text <౪౫౫>, <అథ ఖో వాసేట్ఠభారద్వాజా మాణవా యేన భగవా తేనుపసఙ్కమింసు। ఉపసఙ్కమిత్వా భగవతా సద్ధిం సమ్మోదింసు॥ సమ్మోదనీయం కథం సారణీయం వీతిసారేత్వా ఏకమన్తం నిసీదింసు॥ ఏకమన్తం నిసిన్నో ఖో వాసేట్ఠో మాణవో భగవన్తం గాథాహి అజ్ఝభాసి>
    text <౪౫౬>
      text <తేసం వో అహం బ్యక్ఖిస్సం। వాసేట్ఠాతి భగవా>
      text <అనుపుబ్బం యథాతథం।>
      text <జాతివిభఙ్గం పాణానం। అఞ్ఞమఞ్ఞాహి జాతియో॥>
      text <తిణరుక్ఖేపి జానాథ। న చాపి పటిజానరే।>
      text <లిఙ్గం జాతిమయం తేసం। అఞ్ఞమఞ్ఞా హి జాతియో॥>
      text <తతో కీటే పటఙ్గే చ। యావ కున్థకిపిల్లికే।>
      text <లిఙ్గం జాతిమయం తేసం। అఞ్ఞమఞ్ఞా హి జాతియో॥>
      text <చతుప్పదేపి జానాథ। ఖుద్దకే చ మహల్లకే।>
      text <లిఙ్గం జాతిమయం తేసం। అఞ్ఞమఞ్ఞా హి జాతియో॥>
      text <పాదుదరేపి జానాథ। ఉరగే దీఘపిట్ఠికే।>
      text <లిఙ్గం జాతిమయం తేసం। అఞ్ఞమఞ్ఞా హి జాతియో॥>
      text <తతో మచ్ఛేపి జానాథ। ఉదకే వారిగోచరే।>
      text <లిఙ్గం జాతిమయం తేసం। అఞ్ఞమఞ్ఞా హి జాతియో॥>
      text <తతో పక్ఖీపి జానాథ। పత్తయానే విహఙ్గమే।>
      text <లిఙ్గం జాతిమయం తేసం। అఞ్ఞమఞ్ఞా హి జాతియో॥>
      text <యథా ఏతాసు జాతీసు। లిఙ్గం జాతిమయం పుథు।>
      text <ఏవం నత్థి మనుస్సేసు। లిఙ్గం జాతిమయం పుథు॥>
      text <న కేసేహి న సీసేహి। న కణ్ణేహి న అక్ఖీహి।>
      text <న ముఖేన న నాసాయ। న ఓట్ఠేహి భమూహి వా॥>
      text <న గీవాయ న అంసేహి। న ఉదరేన న పిట్ఠియా।>
      text <న సోణియా న ఉరసా। న సమ్బాధే న మేథునే॥>
      text <న హత్థేహి న పాదేహి। నఙ్గులీహి నఖేహి వా।>
      text <న జఙ్ఘాహి న ఊరూహి। న వణ్ణేన సరేన వా।>
      text <లిఙ్గం జాతిమయం నేవ। యథా అఞ్ఞాసు జాతిసు॥>
    text <౪౫౭>
      text <పచ్చత్తఞ్చ సరీరేసు। మనుస్సేస్వేతం న విజ్జతి।>
      text <వోకారఞ్చ మనుస్సేసు। సమఞ్ఞాయ పవుచ్చతి॥>
      text <యో హి కోచి మనుస్సేసు। గోరక్ఖం ఉపజీవతి।>
      text <ఏవం వాసేట్ఠ జానాహి। కస్సకో సో న బ్రాహ్మణో॥>
      text <యో హి కోచి మనుస్సేసు। పుథుసిప్పేన జీవతి।>
      text <ఏవం వాసేట్ఠ జానాహి। సిప్పికో సో న బ్రాహ్మణో॥>
      text <యో హి కోచి మనుస్సేసు। వోహారం ఉపజీవతి।>
      text <ఏవం వాసేట్ఠ జానాహి। వాణిజో సో న బ్రాహ్మణో॥>
      text <యో హి కోచి మనుస్సేసు। పరపేస్సేన జీవతి।>
      text <ఏవం వాసేట్ఠ జానాహి। పేస్సకో సో న బ్రాహ్మణో॥>
      text <యో హి కోచి మనుస్సేసు। అదిన్నం ఉపజీవతి।>
      text <ఏవం వాసేట్ఠ జానాహి। చోరో ఏసో న బ్రాహ్మణో॥>
      text <యో హి కోచి మనుస్సేసు। ఇస్సత్థం ఉపజీవతి।>
      text <ఏవం వాసేట్ఠ జానాహి। యోధాజీవో న బ్రాహ్మణో॥>
      text <యో హి కోచి మనుస్సేసు। పోరోహిచ్చేన జీవతి।>
      text <ఏవం వాసేట్ఠ జానాహి। యాజకో సో న బ్రాహ్మణో॥>
      text <యో హి కోచి మనుస్సేసు। గామం రట్ఠఞ్చ భుఞ్జతి।>
      text <ఏవం వాసేట్ఠ జానాహి। రాజా ఏసో న బ్రాహ్మణో॥>
      text <న చాహం బ్రాహ్మణం బ్రూమి। యోనిజం మత్తిసమ్భవం।>
      text <భోవాది నామ సో హోతి। సచే హోతి సకిఞ్చనో।>
      text <అకిఞ్చనం అనాదానం। తమహం బ్రూమి బ్రాహ్మణం॥>
    text <౪౫౮>
      text <సబ్బసంయోజనం ఛేత్వా। యో వే న పరితస్సతి।>
      text <సఙ్గాతిగం విసంయుత్తం। తమహం బ్రూమి బ్రాహ్మణం॥>
      text <ఛేత్వా నద్ధిం వరత్తఞ్చ। సన్దానం సహనుక్కమం।>
      text <ఉక్ఖిత్తపలిఘం బుద్ధం। తమహం బ్రూమి బ్రాహ్మణం॥>
      text <అక్కోసం వధబన్ధఞ్చ। అదుట్ఠో యో తితిక్ఖతి।>
      text <ఖన్తీబలం బలానీకం। తమహం బ్రూమి బ్రాహ్మణం॥>
      text <అక్కోధనం వతవన్తం। సీలవన్తం అనుస్సదం।>
      text <దన్తం అన్తిమసారీరం। తమహం బ్రూమి బ్రాహ్మణం॥>
      text <వారిపోక్ఖరపత్తేవ। ఆరగ్గేరివ సాసపో।>
      text <యో న లిమ్పతి కామేసు। తమహం బ్రూమి బ్రాహ్మణం॥>
      text <యో దుక్ఖస్స పజానాతి। ఇధేవ ఖయమత్తనో।>
      text <పన్నభారం విసంయుత్తం। తమహం బ్రూమి బ్రాహ్మణం॥>
      text <గమ్భీరపఞ్ఞం మేధావిం। మగ్గామగ్గస్స కోవిదం।>
      text <ఉత్తమత్థమనుప్పత్తం। తమహం బ్రూమి బ్రాహ్మణం॥>
      text <అసంసట్ఠం గహట్ఠేహి। అనాగారేహి చూభయం।>
      text <అనోకసారిమప్పిచ్ఛం। తమహం బ్రూమి బ్రాహ్మణం॥>
      text <నిధాయ దణ్డం భూతేసు। తసేసు థావరేసు చ।>
      text <యో న హన్తి న ఘాతేతి। తమహం బ్రూమి బ్రాహ్మణం॥>
      text <అవిరుద్ధం విరుద్ధేసు। అత్తదణ్డేసు నిబ్బుతం।>
      text <సాదానేసు అనాదానం। తమహం బ్రూమి బ్రాహ్మణం॥>
      text <యస్స రాగో చ దోసో చ। మానో మక్ఖో చ ఓహితో।>
      text <సాసపోరివ ఆరగ్గా। తమహం బ్రూమి బ్రాహ్మణం॥>
    text <౪౫౯>
      text <అకక్కసం విఞ్ఞాపనిం। గిరం సచ్చం ఉదీరయే।>
      text <యాయ నాభిసజ్జే కిఞ్చి। తమహం బ్రూమి బ్రాహ్మణం॥>
      text <యో చ దీఘం వ రస్సం వా। అణుం థూలం సుభాసుభం।>
      text <లోకే అదిన్నం నాదేతి। తమహం బ్రూమి బ్రాహ్మణం॥>
      text <ఆసా యస్స న విజ్జన్తి। అస్మిం లోకే పరమ్హి చ।>
      text <నిరాసాసం విసంయుత్తం। తమహం బ్రూమి బ్రాహ్మణం॥>
      text <యస్సాలయా న విజ్జన్తి। అఞ్ఞాయ అకథంకథిం।>
      text <అమతోగధం అనుప్పత్తం। తమహం బ్రూమి బ్రాహ్మణం॥>
      text <యోధపుఞ్ఞఞ్చ పాపఞ్చ। ఉభో సఙ్గం ఉపచ్చగా।>
      text <అసోకం విరజం సుద్ధం। తమహం బ్రూమి బ్రాహ్మణం॥>
      text <చన్దం వ విమలం సుద్ధం। విప్పసన్నం అనావిలం।>
      text <నన్దీభవపరిక్ఖీణం। తమహం బ్రూమి బ్రాహ్మణం॥>
      text <యో ఇమం పలిపథం దుగ్గం। సంసారం మోహమచ్చగా।>
      text <తిణ్ణో పారఙ్గతో ఝాయీ। అనేజో అకథంకథీ।>
      text <అనుపాదాయ నిబ్బుతో। తమహం బ్రూమి బ్రాహ్మణం॥>
      text <యోధకామే పహన్త్వాన। అనాగారో పరిబ్బజే।>
      text <కామభవపరిక్ఖీణం। తమహం బ్రూమి బ్రాహ్మణం॥>
      text <యోధతణ్హం పహన్త్వాన। అనాగారో పరిబ్బజే।>
      text <తణ్హాభవపరిక్ఖీణం। తమహం బ్రూమి బ్రాహ్మణం॥>
      text <హిత్వా మానుసకం యోగం। దిబ్బం యోగం ఉపచ్చగా।>
      text <సబ్బయోగవిసంయుత్తం। తమహం బ్రూమి బ్రాహ్మణం॥>
      text <హిత్వా రతిఞ్చ అరతిం। సీతీభూతం నిరూపధిం।>
      text <సబ్బలోకాభిభుం వీరం। తమహం బ్రూమి బ్రాహ్మణం॥>
      text <చుతిం యో వేది సత్తానం। ఉపపత్తిఞ్చ సబ్బసో।>
      text <అసత్తం సుగతం బుద్ధం। తమహం బ్రూమి బ్రాహ్మణం॥>
      text <యస్స గతిం న జానన్తి। దేవా గన్ధబ్బమానుసా।>
      text <ఖీణాసవం అరహన్తం। తమహం బ్రూమి బ్రాహ్మణం॥>
      text <యస్స పురే చ పచ్ఛా చ। మజ్ఝే చ నత్థి కిఞ్చనం।>
      text <అకిఞ్చనం అనాదానం। తమహం బ్రూమి బ్రాహ్మణం॥>
      text <ఉసభం పవరం వీరం। మహేసిం విజితావినం।>
      text <అనేజం న్హాతకం బుద్ధం। తమహం బ్రూమి బ్రాహ్మణం॥>
      text <పుబ్బేనివాసం యో వేది। సగ్గాపాయఞ్చ పస్సతి।>
      text <అథో జాతిక్ఖయం పత్తో। తమహం బ్రూమి బ్రాహ్మణం॥>
    text <౪౬౦>
      text <సమఞ్ఞా హేసా లోకస్మిం। నామగోత్తం పకప్పితం।>
      text <సమ్ముచ్చా సముదాగతం। తత్థ తత్థ పకప్పితం॥>
      text <దీఘరత్తానుసయితం। దిట్ఠిగతమజానతం।>
      text <అజానన్తా నో పబ్రున్తి। జాతియా హోతి బ్రాహ్మణో॥>
      text <న జచ్చా బ్రాహ్మణో హోతి। న జచ్చా హోతి అబ్రాహ్మణో।>
      text <కమ్మునా బ్రాహ్మణో హోతి। కమ్మునా హోతి అబ్రాహ్మణో॥>
      text <కస్సకో కమ్మునా హోతి। సిప్పికో హోతి కమ్మునా।>
      text <వాణిజో కమ్మునా హోతి। పేస్సకో హోతి కమ్మునా॥>
      text <చోరోపి కమ్మునా హోతి। యోధాజీవోపి కమ్మునా।>
      text <యాజకో కమ్మునా హోతి। రాజాపి హోతి కమ్మునా॥>
      text <ఏవమేతం యథాభూతం। కమ్మం పస్సన్తి పణ్డితా।>
      text <పటిచ్చసముప్పాదదస్సా। కమ్మవిపాకకోవిదా॥>
      text <కమ్మునా వత్తతి లోకో। కమ్మునా వత్తతి పజా।>
      text <కమ్మనిబన్ధనా సత్తా। రథస్సాణీవ యాయతో॥>
      text <తపేన బ్రహ్మచరియేన। సంయమేన దమేన చ।>
      text <ఏతేన బ్రాహ్మణో హోతి। ఏతం బ్రాహ్మణముత్తమం॥>
      text <తీహి విజ్జాహి సమ్పన్నో। సన్తో ఖీణపునబ్భవో।>
      text <ఏవం వాసేట్ఠ జానాహి। బ్రహ్మా సక్కో విజానతన్తి॥>
      text <బ్రహ్మాయు సేలస్సలాయనో। ఘోటముఖో చ బ్రాహ్మణో।>
      text <చఙ్కీ ఏసు ధనఞ్జాని। వాసేట్ఠో సుభగారవోతి॥>
      text <వగ్గో గహపతి భిక్ఖు। పరిబ్బాజకనామకో।>
      text <రాజవగ్గో బ్రాహ్మణోతి। పఞ్చ మజ్ఝిమఆగమే॥>
    text <౪౬౧>, <ఏవం వుత్తే। వాసేట్ఠభారద్వాజా మాణవా భగవన్తం ఏతదవోచుం అభిక్కన్తం। భో గోతమ। అభిక్కన్తం। భో గోతమ॥ సేయ్యథాపి। భో గోతమ। నిక్కుజ్జితం వా ఉక్కుజ్జేయ్య। పటిచ్ఛన్నం వా వివరేయ్య। మూళ్హస్స వా మగ్గం ఆచిక్ఖేయ్య। అన్ధకారే వా తేలపజ్జోతం ధారేయ్య చక్ఖుమన్తో రూపాని దక్ఖన్తీతి ఏవమేవం భోతా గోతమేన అనేకపరియాయేన ధమ్మో పకాసితో॥ ఏతే మయం భవన్తం గోతమం సరణం గచ్ఛామ ధమ్మఞ్చ భిక్ఖుసఙ్ఘఞ్చ॥ ఉపాసకే నో భవం గోతమో ధారేతు అజ్జతగ్గే పాణుపేతం సరణం గతేతి॥>
    stand <వాసేట్ఠసుత్తం నిట్ఠితం అట్ఠమం॥>
  text <౯॥ సుభసుత్తం>
    text <౪౬౨>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన సుభో మాణవో తోదేయ్యపుత్తో సావత్థియం పటివసతి అఞ్ఞతరస్స గహపతిస్స నివేసనే కేనచిదేవ కరణీయేన॥ అథ ఖో సుభో మాణవో తోదేయ్యపుత్తో యస్స గహపతిస్స నివేసనే పటివసతి తం గహపతిం ఏతదవోచ సుతం మేతం। గహపతి అవివిత్తా సావత్థీ అరహన్తేహీతి॥ కం ను ఖ్వజ్జ సమణం వా బ్రాహ్మణం వా పయిరుపాసేయ్యామాతి॥ అయం। భన్తే। భగవా సావత్థియం విహరతి జేతవనే అనాథపిణ్డికస్స ఆరామే॥ తం। భన్తే। భగవన్తం పయిరుపాసస్సూతి॥ అథ ఖో సుభో మాణవో తోదేయ్యపుత్తో తస్స గహపతిస్స పటిస్సుత్వా యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో సుభో మాణవో తోదేయ్యపుత్తో భగవన్తం ఏతదవోచ బ్రాహ్మణా। భో గోతమ। ఏవమాహంసు గహట్ఠో ఆరాధకో హోతి ఞాయం ధమ్మం కుసలం। న పబ్బజితో ఆరాధకో హోతి ఞాయం ధమ్మం కుసలన్తి॥ ఇధ భవం గోతమో కిమాహాతి॥>
    text <౪౬౩>, <విభజ్జవాదో ఖో అహమేత్థ। మాణవ। నాహమేత్థ ఏకంసవాదో॥ గిహిస్స వాహం। మాణవ। పబ్బజితస్స వా మిచ్ఛాపటిపత్తిం న వణ్ణేమి॥ గిహీ వా హి। మాణవ। పబ్బజితో వా మిచ్ఛాపటిపన్నో మిచ్ఛాపటిపత్తాధికరణహేతు న ఆరాధకో హోతి ఞాయం ధమ్మం కుసలం॥ గిహిస్స వాహం। మాణవ। పబ్బజితస్స వా సమ్మాపటిపత్తిం వణ్ణేమి॥ గిహీ వా హి। మాణవ। పబ్బజితో వా సమ్మాపటిపన్నో సమ్మాపటిపత్తాధికరణహేతు ఆరాధకో హోతి ఞాయం ధమ్మం కుసలన్తి॥>
    text <బ్రాహ్మణా। భో గోతమ। ఏవమాహంసు మహట్ఠమిదం మహాకిచ్చం మహాధికరణం మహాసమారమ్భం ఘరావాసకమ్మట్ఠానం మహప్ఫలం హోతి। అప్పట్ఠమిదం అప్పకిచ్చం అప్పాధికరణం అప్పసమారమ్భం పబ్బజ్జా కమ్మట్ఠానం అప్పఫలం హోతీతి॥ ఇధ భవం గోతమో కిమాహాతి॥>
    text <ఏత్థాపి ఖో అహం। మాణవ। విభజ్జవాదో। నాహమేత్థ ఏకంసవాదో॥ అత్థి। మాణవ। కమ్మట్ఠానం మహట్ఠం మహాకిచ్చం మహాధికరణం మహాసమారమ్భం విపజ్జమానం అప్పఫలం హోతి। అత్థి। మాణవ। కమ్మట్ఠానం మహట్ఠం మహాకిచ్చం మహాధికరణం మహాసమారమ్భం సమ్పజ్జమానం మహప్ఫలం హోతి। అత్థి। మాణవ। కమ్మట్ఠానం అప్పట్ఠం అప్పకిచ్చం అప్పాధికరణం అప్పసమారమ్భం విపజ్జమానం అప్పఫలం హోతి। అత్థి। మాణవ। కమ్మట్ఠానం అప్పట్ఠం అప్పకిచ్చం అప్పాధికరణం అప్పసమారమ్భం సమ్పజ్జమానం మహప్ఫలం హోతి॥ కతమఞ్చ। మాణవ। కమ్మట్ఠానం మహట్ఠం మహాకిచ్చం మహాధికరణం మహాసమారమ్భం విపజ్జమానం అప్పఫలం హోతి॥ కసి ఖో। మాణవ। కమ్మట్ఠానం మహట్ఠం మహాకిచ్చం మహాధికరణం మహాసమారమ్భం విపజ్జమానం అప్పఫలం హోతి॥ కతమఞ్చ। మాణవ। కమ్మట్ఠానం మహట్ఠం మహాకిచ్చం మహాధికరణం మహాసమారమ్భం సమ్పజ్జమానం మహప్ఫలం హోతి॥ కసియేవ ఖో। మాణవ। కమ్మట్ఠానం మహట్ఠం మహాకిచ్చం మహాధికరణం మహాసమారమ్భం సమ్పజ్జమానం మహప్ఫలం హోతి॥ కతమఞ్చ। మాణవ। కమ్మట్ఠానం అప్పట్ఠం అప్పకిచ్చం అప్పాధికరణం అప్పసమారమ్భం విపజ్జమానం అప్పఫలం హోతి॥ వణిజ్జా ఖో। మాణవ। కమ్మట్ఠానం అప్పట్ఠం అప్పకిచ్చం అప్పాధికరణం అప్పసమారమ్భం విపజ్జమానం అప్పఫలం హోతి॥ కతమఞ్చ మాణవ। కమ్మట్ఠానం అప్పట్ఠం అప్పకిచ్చం అప్పాధికరణం అప్పసమారమ్భం సమ్పజ్జమానం మహప్ఫలం హోతి॥ వణిజ్జాయేవ ఖో। మాణవ। కమ్మట్ఠానం అప్పట్ఠం అప్పకిచ్చం అప్పాధికరణం అప్పసమారమ్భం సమ్పజ్జమానం మహప్ఫలం హోతి॥>
    text <౪౬౪>, <సేయ్యథాపి। మాణవ। కసి కమ్మట్ఠానం మహట్ఠం మహాకిచ్చం మహాధికరణం మహాసమారమ్భం విపజ్జమానం అప్పఫలం హోతి। ఏవమేవ ఖో। మాణవ। ఘరావాసకమ్మట్ఠానం మహట్ఠం మహాకిచ్చం మహాధికరణం మహాసమారమ్భం విపజ్జమానం అప్పఫలం హోతి॥ సేయ్యథాపి। మాణవ। కసియేవ కమ్మట్ఠానం మహట్ఠం మహాకిచ్చం మహాధికరణం మహాసమారమ్భం సమ్పజ్జమానం మహప్ఫలం హోతి। ఏవమేవ ఖో। మాణవ। ఘరావాసకమ్మట్ఠానం మహట్ఠం మహాకిచ్చం మహాధికరణం మహాసమారమ్భం సమ్పజ్జమానం మహప్ఫలం హోతి॥ సేయ్యథాపి। మాణవ। వణిజ్జా కమ్మట్ఠానం అప్పట్ఠం అప్పకిచ్చం అప్పాధికరణం అప్పసమారమ్భం విపజ్జమానం అప్పఫలం హోతి। ఏవమేవ ఖో। మాణవ। పబ్బజ్జా కమ్మట్ఠానం అప్పట్ఠం అప్పకిచ్చం అప్పాధికరణం అప్పసమారమ్భం విపజ్జమానం అప్పఫలం హోతి॥ సేయ్యథాపి। మాణవ। వణిజ్జాయేవ కమ్మట్ఠానం అప్పట్ఠం అప్పకిచ్చం అప్పాధికరణం అప్పసమారమ్భం సమ్పజ్జమానం మహప్ఫలం హోతి। ఏవమేవ ఖో। మాణవ। పబ్బజ్జా కమ్మట్ఠానం అప్పట్ఠం అప్పకిచ్చం అప్పాధికరణం అప్పసమారమ్భం సమ్పజ్జమానం మహప్ఫలం హోతీతి॥>
    text <బ్రాహ్మణా। భో గోతమ। పఞ్చ ధమ్మే పఞ్ఞపేన్తి పుఞ్ఞస్స కిరియాయ। కుసలస్స ఆరాధనాయాతి॥ యే తే। మాణవ। బ్రాహ్మణా పఞ్చ ధమ్మే పఞ్ఞపేన్తి పుఞ్ఞస్స కిరియాయ। కుసలస్స ఆరాధనాయ సచే తే అగరు సాధు తే పఞ్చ ధమ్మే ఇమస్మిం పరిసతి భాసస్సూతి॥ న ఖో మే। భో గోతమ। గరు యత్థస్సు భవన్తో వా నిసిన్నో భవన్తరూపో వాతి॥ తేన హి। మాణవ। భాసస్సూతి॥ సచ్చం ఖో। భో గోతమ। బ్రాహ్మణా పఠమం ధమ్మం పఞ్ఞపేన్తి పుఞ్ఞస్స కిరియాయ। కుసలస్స ఆరాధనాయ॥ తపం ఖో। భో గోతమ। బ్రాహ్మణా దుతియం ధమ్మం పఞ్ఞపేన్తి పుఞ్ఞస్స కిరియాయ। కుసలస్స ఆరాధనాయ॥ బ్రహ్మచరియం ఖో। భో గోతమ। బ్రాహ్మణా తతియం ధమ్మం పఞ్ఞపేన్తి పుఞ్ఞస్స కిరియాయ। కుసలస్స ఆరాధనాయ॥ అజ్ఝేనం ఖో। భో గోతమ। బ్రాహ్మణా చతుత్థం ధమ్మం పఞ్ఞపేన్తి పుఞ్ఞస్స కిరియాయ। కుసలస్స ఆరాధనాయ॥ చాగం ఖో। భో గోతమ। బ్రాహ్మణా పఞ్చమం ధమ్మం పఞ్ఞపేన్తి పుఞ్ఞస్స కిరియాయ। కుసలస్స ఆరాధనాయ॥ బ్రాహ్మణా। భో గోతమ। ఇమే పఞ్చ ధమ్మే పఞ్ఞపేన్తి పుఞ్ఞస్స కిరియాయ। కుసలస్స ఆరాధనాయాతి॥ ఇధ భవం గోతమో కిమాహాతి॥>
    text <౪౬౫>, <కిం పన। మాణవ। అత్థి కోచి బ్రాహ్మణానం ఏకబ్రాహ్మణోపి యో ఏవమాహ అహం ఇమేసం పఞ్చన్నం ధమ్మానం సయం అభిఞ్ఞా సచ్ఛికత్వా విపాకం పవేదేమీతి॥ నో హిదం। భో గోతమ॥ కిం పన। మాణవ। అత్థి కోచి బ్రాహ్మణానం ఏకాచరియోపి ఏకాచరియపాచరియోపి యావ సత్తమా ఆచరియమహయుగాపి యో ఏవమాహ అహం ఇమేసం పఞ్చన్నం ధమ్మానం సయం అభిఞ్ఞా సచ్ఛికత్వా విపాకం పవేదేమీతి॥ నో హిదం। భో గోతమ॥ కిం పన। మాణవ। యేపి తే బ్రాహ్మణానం పుబ్బకా ఇసయో మన్తానం కత్తారో మన్తానం పవత్తారో యేసమిదం ఏతరహి బ్రాహ్మణా పోరాణం మన్తపదం గీతం పవుత్తం సమిహితం తదనుగాయన్తి తదనుభాసన్తి భాసితమనుభాసన్తి వాచితమనువాచేన్తి। సేయ్యథిదం అట్ఠకో వామకో వామదేవో వేస్సామిత్తో యమతగ్గి అఙ్గీరసో భారద్వాజో వాసేట్ఠో కస్సపో భగు। తేపి ఏవమాహంసు మయం ఇమేసం పఞ్చన్నం ధమ్మానం సయం అభిఞ్ఞా సచ్ఛికత్వా విపాకం పవేదేమాతి॥ నో హిదం। భో గోతమ॥>
    text <ఇతి కిర। మాణవ। నత్థి కోచి బ్రాహ్మణానం ఏకబ్రాహ్మణోపి యో ఏవమాహ అహం ఇమేసం పఞ్చన్నం ధమ్మానం సయం అభిఞ్ఞా సచ్ఛికత్వా విపాకం పవేదేమీతి। నత్థి కోచి బ్రాహ్మణానం ఏకాచరియోపి ఏకాచరియపాచరియోపి యావ సత్తమా ఆచరియమహయుగాపి యో ఏవమాహ అహం ఇమేసం పఞ్చన్నం ధమ్మానం సయం అభిఞ్ఞా సచ్ఛికత్వా విపాకం పవేదేమీతి। యేపి తే బ్రాహ్మణానం పుబ్బకా ఇసయో మన్తానం కత్తారో మన్తానం పవత్తారో। యేసమిదం ఏతరహి బ్రాహ్మణా పోరాణం మన్తపదం గీతం పవుత్తం సమిహితం। తదనుగాయన్తి తదనుభాసన్తి భాసితమనుభాసన్తి వాచితమనువాచేన్తి। సేయ్యథిదం అట్ఠకో వామకో వామదేవో వేస్సామిత్తో యమతగ్గి అఙ్గీరసో భారద్వాజో వాసేట్ఠో కస్సపో భగు॥ తేపి న ఏవమాహంసు మయం ఇమేసం పఞ్చన్నం ధమ్మానం సయం అభిఞ్ఞా సచ్ఛికత్వా విపాకం పవేదేమాతి॥>
    text <సేయ్యథాపి। మాణవ। అన్ధవేణి పరమ్పరాసంసత్తా పురిమోపి న పస్సతి మజ్ఝిమోపి న పస్సతి పచ్ఛిమోపి న పస్సతి। ఏవమేవ ఖో। మాణవ। అన్ధవేణూపమం మఞ్ఞే బ్రాహ్మణానం భాసితం సమ్పజ్జతి పురిమోపి న పస్సతి మజ్ఝిమోపి న పస్సతి పచ్ఛిమోపి న పస్సతీతి॥>
    text <౪౬౬>, <ఏవం వుత్తే। సుభో మాణవో తోదేయ్యపుత్తో భగవతా అన్ధవేణూపమేన వుచ్చమానో కుపితో అనత్తమనో భగవన్తంయేవ ఖుంసేన్తో భగవన్తంయేవ వమ్భేన్తో భగవన్తంయేవ వదమానో సమణో గోతమో పాపితో భవిస్సతీతి భగవన్తం ఏతదవోచ బ్రాహ్మణో। భో గోతమ। పోక్ఖరసాతి ఓపమఞ్ఞో సుభగవనికో ఏవమాహ ఏవమేవ పనిధేకచ్చే సమణబ్రాహ్మణా ఉత్తరిమనుస్సధమ్మా అలమరియఞాణదస్సనవిసేసం పటిజానన్తి॥ తేసమిదం భాసితం హస్సకంయేవ సమ్పజ్జతి। నామకంయేవ సమ్పజ్జతి। రిత్తకంయేవ సమ్పజ్జతి। తుచ్ఛకంయేవ సమ్పజ్జతి॥ కథఞ్హి నామ మనుస్సభూతో ఉత్తరిమనుస్సధమ్మా అలమరియఞాణదస్సనవిసేసం ఞస్సతి వా దక్ఖతి వా సచ్ఛి వా కరిస్సతీతి నేతం ఠానం విజ్జతీతి॥>
    text <కిం పన। మాణవ। బ్రాహ్మణో పోక్ఖరసాతి ఓపమఞ్ఞో సుభగవనికో సబ్బేసంయేవ సమణబ్రాహ్మణానం చేతసా చేతో పరిచ్చ పజానాతీతి॥ సకాయపి హి। భో గోతమ। పుణ్ణికాయ దాసియా బ్రాహ్మణో పోక్ఖరసాతి ఓపమఞ్ఞో సుభగవనికో చేతసా చేతో పరిచ్చ న పజానాతి। కుతో పన సబ్బేసంయేవ సమణబ్రాహ్మణానం చేతసా చేతో పరిచ్చ పజానిస్సతీతి॥>
    text <సేయ్యథాపి। మాణవ। జచ్చన్ధో పురిసో న పస్సేయ్య కణ్హసుక్కాని రూపాని। న పస్సేయ్య నీలకాని రూపాని। న పస్సేయ్య పీతకాని రూపాని। న పస్సేయ్య లోహితకాని రూపాని। న పస్సేయ్య మఞ్జిట్ఠకాని రూపాని। న పస్సేయ్య సమవిసమం। న పస్సేయ్య తారకరూపాని। న పస్సేయ్య చన్దిమసూరియే॥ సో ఏవం వదేయ్య నత్థి కణ్హసుక్కాని రూపాని। నత్థి కణ్హసుక్కానం రూపానం దస్సావీ। నత్థి నీలకాని రూపాని। నత్థి నీలకానం రూపానం దస్సావీ। నత్థి పీతకాని రూపాని। నత్థి పీతకానం రూపానం దస్సావీ। నత్థి లోహితకాని రూపాని। నత్థి లోహితకానం రూపానం దస్సావీ। నత్థి మఞ్జిట్ఠకాని రూపాని। నత్థి మఞ్జిట్ఠకానం రూపానం దస్సావీ। నత్థి సమవిసమం। నత్థి సమవిసమస్స దస్సావీ। నత్థి తారకరూపాని। నత్థి తారకరూపానం దస్సావీ। నత్థి చన్దిమసూరియా। నత్థి చన్దిమసూరియానం దస్సావీ॥ అహమేతం న జానామి। అహమేతం న పస్సామి। తస్మా తం నత్థీతి॥ సమ్మా ను ఖో సో। మాణవ। వదమానో వదేయ్యాతి॥>
    text <నో హిదం। భో గోతమ॥ అత్థి కణ్హసుక్కాని రూపాని। అత్థి కణ్హసుక్కానం రూపానం దస్సావీ। అత్థి నీలకాని రూపాని। అత్థి నీలకానం రూపానం దస్సావీ। అత్థి పీతకాని రూపాని। అత్థి పీతకానం రూపానం దస్సావీ। అత్థి లోహితకాని రూపాని। అత్థి లోహితకానం రూపానం దస్సావీ। అత్థి మఞ్జిట్ఠకాని రూపాని। అత్థి మఞ్జిట్ఠకానం రూపానం దస్సావీ। అత్థి సమవిసమం। అత్థి సమవిసమస్స దస్సావీ। అత్థి తారకరూపాని। అత్థి తారకరూపానం దస్సావీ। అత్థి చన్దిమసూరియా। అత్థి చన్దిమసూరియానం దస్సావీ॥ అహమేతం న జానామి। అహమేతం న పస్సామి। తస్మా తం నత్థీతి। న హి సో। భో గోతమ। సమ్మా వదమానో వదేయ్యాతి॥>
    text <ఏవమేవ ఖో। మాణవ। బ్రాహ్మణో పోక్ఖరసాతి ఓపమఞ్ఞో సుభగవనికో అన్ధో అచక్ఖుకో॥ సో వత ఉత్తరిమనుస్సధమ్మా అలమరియఞాణదస్సనవిసేసం ఞస్సతి వా దక్ఖతి వా సచ్ఛి వా కరిస్సతీతి నేతం ఠానం విజ్జతి॥>
    text <౪౬౭>, <తం కిం మఞ్ఞసి। మాణవ। యే తే కోసలకా బ్రాహ్మణమహాసాలా। సేయ్యథిదం చఙ్కీ బ్రాహ్మణో తారుక్ఖో బ్రాహ్మణో పోక్ఖరసాతి బ్రాహ్మణో జాణుస్సోణి బ్రాహ్మణో పితా చ తే తోదేయ్యో। కతమా నేసం సేయ్యో। యం వా తే సమ్ముచ్చా వాచం భాసేయ్యుం యం వా అసమ్ముచ్చాతి॥ సమ్ముచ్చా। భో గోతమ॥>
    text <కతమా నేసం సేయ్యో। యం వా తే మన్తా వాచం భాసేయ్యుం యం వా అమన్తాతి॥ మన్తా। భో గోతమ॥>
    text <కతమా నేసం సేయ్యో। యం వా తే పటిసఙ్ఖాయ వాచం భాసేయ్యుం యం వా అప్పటిసఙ్ఖాయాతి॥ పటిసఙ్ఖాయ। భో గోతమ॥>
    text <కతమా నేసం సేయ్యో। యం వా తే అత్థసంహితం వాచం భాసేయ్యుం యం వా అనత్థసంహితన్తి॥ అత్థసంహితం। భో గోతమ॥>
    text <తం కిం మఞ్ఞసి। మాణవ। యది ఏవం సన్తే। బ్రాహ్మణేన పోక్ఖరసాతినా ఓపమఞ్ఞేన సుభగవనికేన సమ్ముచ్చా వాచా భాసితా అసమ్ముచ్చాతి॥ అసమ్ముచ్చా। భో గోతమ॥>
    text <మన్తా వాచా భాసితా అమన్తా వాతి॥ అమన్తా। భో గోతమ॥>
    text <పటిసఙ్ఖాయ వాచా భాసితా అప్పటిసఙ్ఖాయాతి॥ అప్పటిసఙ్ఖాయ। భో గోతమ॥>
    text <అత్థసంహితా వాచా భాసితా అనత్థసంహితాతి॥ అనత్థసంహితా। భో గోతమ॥>
    text <పఞ్చ ఖో ఇమే। మాణవ। నీవరణా॥ కతమే పఞ్చ॥ కామచ్ఛన్దనీవరణం। బ్యాపాదనీవరణం। థీనమిద్ధనీవరణం ఉద్ధచ్చకుక్కుచ్చనీవరణం। విచికిచ్ఛానీవరణం ఇమే ఖో। మాణవ। పఞ్చ నీవరణా॥ ఇమేహి ఖో మాణవ। పఞ్చహి నీవరణేహి బ్రాహ్మణో పోక్ఖరసాతి ఓపమఞ్ఞో సుభగవనికో ఆవుతో నివుతో ఓఫుటో పరియోనద్ధో॥ సో వత ఉత్తరిమనుస్సధమ్మా అలమరియఞాణదస్సనవిసేసం ఞస్సతి వా దక్ఖతి వా సచ్ఛి వా కరిస్సతీతి నేతం ఠానం విజ్జతి॥>
    text <౪౬౮>, <పఞ్చ ఖో ఇమే। మాణవ। కామగుణా॥ కతమే పఞ్చ॥ చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా। సోతవిఞ్ఞేయ్యా సద్దా…పే॰… ఘానవిఞ్ఞేయ్యా గన్ధా… జివ్హా విఞ్ఞేయ్యా రసా… కాయవిఞ్ఞేయ్యా ఫోట్ఠబ్బా ఇట్ఠా కన్తా మనాపా పియరూపా కామూపసంహితా రజనీయా ఇమే ఖో। మాణవ। పఞ్చ కామగుణా॥ ఇమేహి ఖో। మాణవ। పఞ్చహి కామగుణేహి బ్రాహ్మణో పోక్ఖరసాతి ఓపమఞ్ఞో సుభగవనికో గథితో ముచ్ఛితో అజ్ఝోపన్నో అనాదీనవదస్సావీ అనిస్సరణపఞ్ఞో పరిభుఞ్జతి॥ సో వత ఉత్తరిమనుస్సధమ్మా అలమరియఞాణదస్సనవిసేసం ఞస్సతి వా దక్ఖతి వా సచ్ఛి వా కరిస్సతీతి నేతం ఠానం విజ్జతి॥>
    text <తం కిం మఞ్ఞసి। మాణవ। యం వా తిణకట్ఠుపాదానం పటిచ్చ అగ్గిం జాలేయ్య యం వా నిస్సట్ఠతిణకట్ఠుపాదానం అగ్గిం జాలేయ్య। కతమో ను ఖ్వాస్స అగ్గి అచ్చిమా చేవ వణ్ణవా చ పభస్సరో చాతి॥ సచే తం। భో గోతమ। ఠానం నిస్సట్ఠతిణకట్ఠుపాదానం అగ్గిం జాలేతుం। స్వాస్స అగ్గి అచ్చిమా చేవ వణ్ణవా చ పభస్సరో చాతి॥ అట్ఠానం ఖో ఏతం। మాణవ। అనవకాసో యం నిస్సట్ఠతిణకట్ఠుపాదానం అగ్గిం జాలేయ్య అఞ్ఞత్ర ఇద్ధిమతా॥ సేయ్యథాపి। మాణవ। తిణకట్ఠుపాదానం పటిచ్చ అగ్గి జలతి తథూపమాహం। మాణవ। ఇమం పీతిం వదామి యాయం పీతి పఞ్చ కామగుణే పటిచ్చ॥ సేయ్యథాపి। మాణవ। నిస్సట్ఠతిణకట్ఠుపాదానో అగ్గి జలతి తథూపమాహం। మాణవ। ఇమం పీతిం వదామి యాయం పీతి అఞ్ఞత్రేవ కామేహి అఞ్ఞత్ర అకుసలేహి ధమ్మేహి॥>
    text <కతమా చ। మాణవ। పీతి అఞ్ఞత్రేవ కామేహి అఞ్ఞత్ర అకుసలేహి ధమ్మేహి॥ ఇధ। మాణవ। భిక్ఖు వివిచ్చేవ కామేహి…పే॰… పఠమం ఝానం ఉపసమ్పజ్జ విహరతి॥ అయమ్పి ఖో। మాణవ। పీతి అఞ్ఞత్రేవ కామేహి అఞ్ఞత్ర అకుసలేహి ధమ్మేహి॥ పున చపరం। మాణవ। భిక్ఖు వితక్కవిచారానం వూపసమా…పే॰… దుతియం ఝానం ఉపసమ్పజ్జ విహరతి॥ అయమ్పి ఖో। మాణవ। పీతి అఞ్ఞత్రేవ కామేహి అఞ్ఞత్ర అకుసలేహి ధమ్మేహి॥>
    text <౪౬౯>, <యే తే। మాణవ। బ్రాహ్మణా పఞ్చ ధమ్మే పఞ్ఞపేన్తి పుఞ్ఞస్స కిరియాయ కుసలస్స ఆరాధనాయ। కతమేత్థ బ్రాహ్మణా ధమ్మం మహప్ఫలతరం పఞ్ఞపేన్తి పుఞ్ఞస్స కిరియాయ కుసలస్స ఆరాధనాయాతి॥ యేమే। భో గోతమ। బ్రాహ్మణా పఞ్చ ధమ్మే పఞ్ఞపేన్తి పుఞ్ఞస్స కిరియాయ కుసలస్స ఆరాధనాయ। చాగమేత్థ బ్రాహ్మణా ధమ్మం మహప్ఫలతరం పఞ్ఞపేన్తి పుఞ్ఞస్స కిరియాయ కుసలస్స ఆరాధనాయాతి॥>
    text <తం కి మఞ్ఞసి। మాణవ। ఇధ అఞ్ఞతరస్స బ్రాహ్మణస్స మహాయఞ్ఞో పచ్చుపట్ఠితో అస్స॥ అథ ద్వే బ్రాహ్మణా ఆగచ్ఛేయ్యుం ఇత్థన్నామస్స బ్రాహ్మణస్స మహాయఞ్ఞం అనుభవిస్సామాతి॥ తత్రేకస్స బ్రాహ్మణస్స ఏవమస్స అహో వత॥ అహమేవ లభేయ్యం భత్తగ్గే అగ్గాసనం అగ్గోదకం అగ్గపిణ్డం। న అఞ్ఞో బ్రాహ్మణో లభేయ్య భత్తగ్గే అగ్గాసనం అగ్గోదకం అగ్గపిణ్డన్తి॥ ఠానం ఖో పనేతం। మాణవ। విజ్జతి యం అఞ్ఞో బ్రాహ్మణో లభేయ్య భత్తగ్గే అగ్గాసనం అగ్గోదకం అగ్గపిణ్డం। న సో బ్రాహ్మణో లభేయ్య భత్తగ్గే అగ్గాసనం అగ్గోదకం అగ్గపిణ్డం॥ అఞ్ఞో బ్రాహ్మణో లభతి భత్తగ్గే అగ్గాసనం అగ్గోదకం అగ్గపిణ్డం। నాహం లభామి భత్తగ్గే అగ్గాసనం అగ్గోదకం అగ్గపిణ్డన్తి ఇతి సో కుపితో హోతి అనత్తమనో॥ ఇమస్స పన। మాణవ। బ్రాహ్మణా కిం విపాకం పఞ్ఞపేన్తీతి॥ న ఖ్వేత్థ। భో గోతమ। బ్రాహ్మణా ఏవం దానం దేన్తి ఇమినా పరో కుపితో హోతు అనత్తమనోతి॥ అథ ఖ్వేత్థ బ్రాహ్మణా అనుకమ్పాజాతికంయేవ దానం దేన్తీతి॥ ఏవం సన్తే। ఖో। మాణవ। బ్రాహ్మణానం ఇదం ఛట్ఠం పుఞ్ఞకిరియవత్థు హోతి యదిదం అనుకమ్పాజాతికన్తి॥ ఏవం సన్తే। భో గోతమ। బ్రాహ్మణానం ఇదం ఛట్ఠం పుఞ్ఞకిరియవత్థు హోతి యదిదం అనుకమ్పాజాతికన్తి॥>
    text <యే తే। మాణవ। బ్రాహ్మణా పఞ్చ ధమ్మే పఞ్ఞపేన్తి పుఞ్ఞస్స కిరియాయ కుసలస్స ఆరాధనాయ। ఇమే త్వం పఞ్చ ధమ్మే కత్థ బహులం సమనుపస్ససి గహట్ఠేసు వా పబ్బజితేసు వాతి॥ యేమే। భో గోతమ। బ్రాహ్మణా పఞ్చ ధమ్మే పఞ్ఞపేన్తి పుఞ్ఞస్స కిరియాయ కుసలస్స ఆరాధనాయ। ఇమాహం పఞ్చ ధమ్మే పబ్బజితేసు బహులం సమనుపస్సామి అప్పం గహట్ఠేసు॥ గహట్ఠో హి। భో గోతమ। మహట్ఠో మహాకిచ్చో మహాధికరణో మహాసమారమ్భో। న సతతం సమితం సచ్చవాదీ హోతి। పబ్బజితో ఖో పన। భో గోతమ। అప్పట్ఠో అప్పకిచ్చో అప్పాధికరణో అప్పసమారమ్భో। సతతం సమితం సచ్చవాదీ హోతి॥ గహట్ఠో హి। భో గోతమ। మహట్ఠో మహాకిచ్చో మహాధికరణో మహాసమారమ్భో న సతతం సమితం తపస్సీ హోతి… బ్రహ్మచారీ హోతి… సజ్ఝాయబహులో హోతి… చాగబహులో హోతి। పబ్బజితో ఖో పన। భో గోతమ। అప్పట్ఠో అప్పకిచ్చో అప్పాధికరణో అప్పసమారమ్భో సతతం సమితం తపస్సీ హోతి… బ్రహ్మచారీ హోతి… సజ్ఝాయబహులో హోతి… చాగబహులో హోతి॥ యేమే। భో గోతమ। బ్రాహ్మణా పఞ్చ ధమ్మే పఞ్ఞపేన్తి పుఞ్ఞస్స కిరియాయ కుసలస్స ఆరాధనాయ। ఇమాహం పఞ్చ ధమ్మే పబ్బజితేసు బహులం సమనుపస్సామి అప్పం గహట్ఠేసూతి॥>
    text <యే తే। మాణవ। బ్రాహ్మణా పఞ్చ ధమ్మే పఞ్ఞపేన్తి పుఞ్ఞస్స కిరియాయ కుసలస్స ఆరాధనాయ చిత్తస్సాహం ఏతే పరిక్ఖారే వదామి యదిదం చిత్తం అవేరం అబ్యాబజ్ఝం తస్స భావనాయ॥ ఇధ। మాణవ। భిక్ఖు సచ్చవాదీ హోతి॥ సో సచ్చవాదీమ్హీతి లభతి అత్థవేదం। లభతి ధమ్మవేదం। లభతి ధమ్మూపసంహితం పామోజ్జం॥ యం తం కుసలూపసంహితం పామోజ్జం। చిత్తస్సాహం ఏతం పరిక్ఖారం వదామి యదిదం చిత్తం అవేరం అబ్యాబజ్ఝం తస్స భావనాయ॥ ఇధ। మాణవ। భిక్ఖు తపస్సీ హోతి…పే॰… బ్రహ్మచారీ హోతి…పే॰… సజ్ఝాయబహులో హోతి…పే॰… చాగబహులో హోతి॥ సో చాగబహులోమ్హీతి లభతి అత్థవేదం। లభతి ధమ్మవేదం। లభతి ధమ్మూపసంహితం పామోజ్జం॥ యం తం కుసలూపసంహితం పామోజ్జం। చిత్తస్సాహం ఏతం పరిక్ఖారం వదామి యదిదం చిత్తం అవేరం అబ్యాబజ్ఝం తస్స భావనాయ॥ యే తే మాణవ। బ్రాహ్మణా। పఞ్చ ధమ్మే పఞ్ఞపేన్తి పుఞ్ఞస్స కిరియాయ కుసలస్స ఆరాధనాయ। చిత్తస్సాహం ఏతే పరిక్ఖారే వదామి యదిదం చిత్తం అవేరం అబ్యాబజ్ఝం తస్స భావనాయాతి॥>
    text <౪౭౦>, <ఏవం వుత్తే। సుభో మాణవో తోదేయ్యపుత్తో భగవన్తం ఏతదవోచ సుతం మేతం। భో గోతమ సమణో గోతమో బ్రహ్మానం సహబ్యతాయ మగ్గం జానాతీతి॥>
    text <తం కిం మఞ్ఞసి। మాణవ। ఆసన్నే ఇతో నళకారగామో। న యితో దూరే నళకారగామోతి॥>
    text <ఏవం। భో। ఆసన్నే ఇతో నళకారగామో। న యితో దూరే నళకారగామోతి॥>
    text <తం। కిం మఞ్ఞసి మాణవ। ఇధస్స పురిసో నళకారగామే జాతవద్ధో। తమేనం నళకారగామతో తావదేవ అవసటం నళకారగామస్స మగ్గం పుచ్ఛేయ్యుం। సియా ను ఖో। మాణవ। తస్స పురిసస్స నళకారగామే జాతవద్ధస్స నళకారగామస్స మగ్గం పుట్ఠస్స దన్ధాయితత్తం వా విత్థాయితత్తం వాతి॥>
    text <నో హిదం। భో గోతమ॥>
    text <తం కిస్స హేతు॥>
    text <అము హి। భో గోతమ। పురిసో నళకారగామే జాతవద్ధో॥ తస్స సబ్బానేవ నళకారగామస్స మగ్గాని సువిదితానీతి॥ సియా ను ఖో। మాణవ। తస్స పురిసస్స నళకారగామే జాతవద్ధస్స నళకారగామస్స మగ్గం పుట్ఠస్స దన్ధాయితత్తం వా విత్థాయితత్తం వాతి। న త్వేవ తథాగతస్స బ్రహ్మలోకం వా బ్రహ్మలోకగామినిం వా పటిపదం పుట్ఠస్స దన్ధాయితత్తం వా విత్థాయితత్తం వా॥ బ్రహ్మానఞ్చాహం। మాణవ। పజానామి బ్రహ్మలోకఞ్చ బ్రహ్మలోకగామినిఞ్చ పటిపదం। యథాపటిపన్నో చ బ్రహ్మలోకం ఉపపన్నో తఞ్చ పజానామీతి॥>
    text <సుతం మేతం। భో గోతమ సమణో గోతమో బ్రహ్మానం సహబ్యతాయ మగ్గం దేసేతీతి॥ సాధు మే భవం గోతమో బ్రహ్మానం సహబ్యతాయ మగ్గం దేసేతూతి॥>
    text <తేన హి। మాణవ। సుణాహి। సాధుకం మనసి కరోహి। భాసిస్సామీతి॥ ఏవం భోతి ఖో సుభో మాణవో తోదేయ్యపుత్తో భగవతో పచ్చస్సోసి॥ భగవా ఏతదవోచ>
    text <౪౭౧>, <కతమో చ। మాణవ। బ్రహ్మానం సహబ్యతాయ మగ్గో॥ ఇధ। మాణవ। భిక్ఖు మేత్తాసహగతేన చేతసా ఏకం దిసం ఫరిత్వా విహరతి। తథా దుతియం। తథా తతియం। తథా చతుత్థం। ఇతి ఉద్ధమధో తిరియం సబ్బధి సబ్బత్తతాయ సబ్బావన్తం లోకం మేత్తాసహగతేన చేతసా విపులేన మహగ్గతేన అప్పమాణేన అవేరేన అబ్యాబజ్ఝేన ఫరిత్వా విహరతి॥ ఏవం భావితాయ ఖో। మాణవ। మేత్తాయ చేతోవిముత్తియా యం పమాణకతం కమ్మం న తం తత్రావసిస్సతి। న తం తత్రావతిట్ఠతి॥ సేయ్యథాపి। మాణవ। బలవా సఙ్ఖధమో అప్పకసిరేనేవ చాతుద్దిసా విఞ్ఞాపేయ్య। ఏవమేవ ఖో। మాణవ…పే॰… ఏవం భావితాయ ఖో। మాణవ। మేత్తాయ చేతోవిముత్తియా యం పమాణకతం కమ్మం న తం తత్రావసిస్సతి। న తం తత్రావతిట్ఠతి॥ అయమ్పి ఖో। మాణవ। బ్రహ్మానం సహబ్యతాయ మగ్గో॥ పున చపరం। మాణవ। భిక్ఖు కరుణాసహగతేన చేతసా…పే॰… ముదితాసహగతేన చేతసా…పే॰… ఉపేక్ఖాసహగతేన చేతసా ఏకం దిసం ఫరిత్వా విహరతి। తథా దుతియం। తథా తతియం। తథా చతుత్థం। ఇతి ఉద్ధమధో తిరియం సబ్బధి సబ్బత్తతాయ సబ్బావన్తం లోకం ఉపేక్ఖాసహగతేన చేతసా విపులేన మహగ్గతేన అప్పమాణేన అవేరేన అబ్యాబజ్ఝేన ఫరిత్వా విహరతి॥ ఏవం భావితాయ ఖో। మాణవ। ఉపేక్ఖాయ చేతోవిముత్తియా యం పమాణకతం కమ్మం న తం తత్రావసిస్సతి। న తం తత్రావతిట్ఠతి॥ సేయ్యథాపి। మాణవ। బలవా సఙ్ఖధమో అప్పకసిరేనేవ చాతుద్దిసా విఞ్ఞాపేయ్య। ఏవమేవ ఖో। మాణవ…పే॰… ఏవం భావితాయ ఖో। మాణవ। ఉపేక్ఖాయ చేతోవిముత్తియా యం పమాణకతం కమ్మం న తం తత్రావసిస్సతి। న తం తత్రావతిట్ఠతి॥ అయమ్పి ఖో। మాణవ। బ్రహ్మానం సహబ్యతాయ మగ్గోతి॥>
    text <౪౭౨>, <ఏవం వుత్తే। సుభో మాణవో తోదేయ్యపుత్తో భగవన్తం ఏతదవోచ అభిక్కన్తం। భో గోతమ। అభిక్కన్తం। భో గోతమ॥ సేయ్యథాపి। భో గోతమ। నిక్కుజ్జితం వా ఉక్కుజ్జేయ్య। పటిచ్ఛన్నం వా వివరేయ్య। మూళ్హస్స వా మగ్గం ఆచిక్ఖేయ్య। అన్ధకారే వా తేలపజ్జోతం ధారేయ్య చక్ఖుమన్తో రూపాని దక్ఖన్తీతి ఏవమేవం భోతా గోతమేన అనేకపరియాయేన ధమ్మో పకాసితో॥ ఏసాహం భవన్తం గోతమం సరణం గచ్ఛామి ధమ్మఞ్చ భిక్ఖుసఙ్ఘఞ్చ॥ ఉపాసకం మం భవం గోతమో ధారేతు అజ్జతగ్గే పాణుపేతం సరణం గతం॥ హన్ద। చ దాని మయం। భో గోతమ। గచ్ఛామ। బహుకిచ్చా మయం బహుకరణీయాతి॥ యస్సదాని త్వం। మాణవ। కాలం మఞ్ఞసీతి॥ అథ ఖో సుభో మాణవో తోదేయ్యపుత్తో భగవతో భాసితం అభినన్దిత్వా అనుమోదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥>
    text <తేన ఖో పన సమయేన జాణుస్సోణి బ్రాహ్మణో సబ్బసేతేన వళవాభిరథేన సావత్థియా నియ్యాతి దివా దివస్స॥ అద్దసా ఖో జాణుస్సోణి బ్రాహ్మణో సుభం మాణవం తోదేయ్యపుత్తం దూరతోవ ఆగచ్ఛన్తం॥ దిస్వాన సుభం మాణవం తోదేయ్యపుత్తం ఏతదవోచ హన్ద। కుతో ను భవం భారద్వాజో ఆగచ్ఛతి దివా దివస్సాతి॥ ఇతో హి ఖో అహం। భో। ఆగచ్ఛామి సమణస్స గోతమస్స సన్తికాతి॥ తం కిం మఞ్ఞసి। భవం భారద్వాజో। సమణస్స గోతమస్స పఞ్ఞావేయ్యత్తియం పణ్డితో మఞ్ఞేతి॥ కో చాహం। భో। కో చ సమణస్స గోతమస్స పఞ్ఞావేయ్యత్తియం జానిస్సామి॥ సోపి నూనస్స తాదిసోవ యో సమణస్స గోతమస్స పఞ్ఞావేయ్యత్తియం జానేయ్యాతి॥ ఉళారాయ ఖలు। భవం భారద్వాజో। సమణం గోతమం పసంసాయ పసంసతీతి॥ కో చాహం। భో। కో చ సమణం గోతమం పసంసిస్సామి॥ పసత్థపసత్థోవ సో భవం గోతమో సేట్ఠో దేవమనుస్సానం॥ యే చిమే। భో। బ్రాహ్మణా పఞ్చ ధమ్మే పఞ్ఞపేన్తి పుఞ్ఞస్స కిరియాయ కుసలస్స ఆరాధనాయ। చిత్తస్సేతే సమణో గోతమో పరిక్ఖారే వదేతి యదిదం చిత్తం అవేరం అబ్యాబజ్ఝం తస్స భావనాయాతి॥>
    text <ఏవం వుత్తే। జాణుస్సోణి బ్రాహ్మణో సబ్బసేతా వళవాభిరథా ఓరోహిత్వా ఏకంసం ఉత్తరాసఙ్గం కరిత్వా యేన భగవా తేనఞ్జలిం పణామేత్వా ఉదానం ఉదానేసి లాభా రఞ్ఞో పసేనదిస్స కోసలస్స। సులద్ధలాభా రఞ్ఞో పసేనదిస్స కోసలస్స యస్స విజితే తథాగతో విహరతి అరహం సమ్మాసమ్బుద్ధోతి॥>
    stand <సుభసుత్తం నిట్ఠితం నవమం॥>
  text <౧౦॥ సఙ్గారవసుత్తం>
    text <౪౭౩>, <ఏవం మే సుతం ఏకం సమయం భగవా కోసలేసు చారికం చరతి మహతా భిక్ఖుసఙ్ఘేన సద్ధిం॥ తేన ఖో పన సమయేన ధనఞ్జానీ నామ బ్రాహ్మణీ చఞ్చలికప్పే పటివసతి అభిప్పసన్నా బుద్ధే చ ధమ్మే చ సఙ్ఘే చ॥ అథ ఖో ధనఞ్జానీ బ్రాహ్మణీ ఉపక్ఖలిత్వా తిక్ఖత్తుం ఉదానం ఉదానేసి నమో తస్స భగవతో అరహతో సమ్మాసమ్బుద్ధస్స॥ నమో తస్స భగవతో అరహతో సమ్మాసమ్బుద్ధస్స॥ నమో తస్స భగవతో అరహతో సమ్మాసమ్బుద్ధస్సాతి॥>
    text <తేన ఖో పన సమయేన సఙ్గారవో నామ మాణవో చఞ్చలికప్పే పటివసతి తిణ్ణం వేదానం పారగూ సనిఘణ్డుకేటుభానం సాక్ఖరప్పభేదానం ఇతిహాసపఞ్చమానం। పదకో। వేయ్యాకరణో। లోకాయతమహాపురిసలక్ఖణేసు అనవయో॥ అస్సోసి ఖో సఙ్గారవో మాణవో ధనఞ్జానియా బ్రాహ్మణియా ఏవం వాచం భాసమానాయ॥ సుత్వా ధనఞ్జానిం బ్రాహ్మణిం ఏతదవోచ అవభూతావ అయం ధనఞ్జానీ బ్రాహ్మణీ। పరభూతావ అయం ధనఞ్జానీ బ్రాహ్మణీ। విజ్జమానానం తేవిజ్జానం బ్రాహ్మణానం। అథ చ పన తస్స ముణ్డకస్స సమణకస్స వణ్ణం భాసిస్సతీతి॥ న హి పన త్వం। తాత భద్రముఖ। తస్స భగవతో సీలపఞ్ఞాణం జానాసి॥ సచే త్వం। తాత భద్రముఖ। తస్స భగవతో సీలపఞ్ఞాణం జానేయ్యాసి। న త్వం। తాత భద్రముఖ। తం భగవన్తం అక్కోసితబ్బం పరిభాసితబ్బం మఞ్ఞేయ్యాసీతి॥ తేన హి। భోతి। యదా సమణో గోతమో చఞ్చలికప్పం అనుప్పత్తో హోతి అథ మే ఆరోచేయ్యాసీతి॥ ఏవం। భద్రముఖాతి ఖో ధనఞ్జానీ బ్రాహ్మణీ సఙ్గారవస్స మాణవస్స పచ్చస్సోసి॥>
    text <అథ ఖో భగవా కోసలేసు అనుపుబ్బేన చారికం చరమానో యేన చఞ్చలికప్పం తదవసరి॥ తత్ర సుదం భగవా చఞ్చలికప్పే విహరతి తోదేయ్యానం బ్రాహ్మణానం అమ్బవనే॥ అస్సోసి ఖో ధనఞ్జానీ బ్రాహ్మణీ భగవా కిర చఞ్చలికప్పం అనుప్పత్తో। చఞ్చలికప్పే విహరతి తోదేయ్యానం బ్రాహ్మణానం అమ్బవనేతి॥ అథ ఖో ధనఞ్జానీ బ్రాహ్మణీ యేన సఙ్గారవో మాణవో తేనుపసఙ్కమి। ఉపసఙ్కమిత్వా సఙ్గారవం మాణవం ఏతదవోచ అయం। తాత భద్రముఖ। సో భగవా చఞ్చలికప్పం అనుప్పత్తో। చఞ్చలికప్పే విహరతి తోదేయ్యానం బ్రాహ్మణానం అమ్బవనే॥ యస్సదాని। తాత భద్రముఖ। కాలం మఞ్ఞసీతి॥>
    text <౪౭౪>, <ఏవం। భోతి ఖో సఙ్గారవో మాణవో ధనఞ్జానియా బ్రాహ్మణియా పటిస్సుత్వా యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో సఙ్గారవో మాణవో భగవన్తం ఏతదవోచ సన్తి ఖో। భో గోతమ। ఏకే సమణబ్రాహ్మణా దిట్ఠధమ్మాభిఞ్ఞావోసానపారమిప్పత్తా। ఆదిబ్రహ్మచరియం పటిజానన్తి॥ తత్ర। భో గోతమ। యే తే సమణబ్రాహ్మణా దిట్ఠధమ్మాభిఞ్ఞావోసానపారమిప్పత్తా। ఆదిబ్రహ్మచరియం పటిజానన్తి। తేసం భవం గోతమో కతమోతి॥ దిట్ఠధమ్మాభిఞ్ఞావోసానపారమిప్పత్తానం। ఆదిబ్రహ్మచరియం పటిజానన్తానమ్పి ఖో అహం। భారద్వాజ। వేమత్తం వదామి॥ సన్తి। భారద్వాజ। ఏకే సమణబ్రాహ్మణా అనుస్సవికా॥ తే అనుస్సవేన దిట్ఠధమ్మాభిఞ్ఞావోసానపారమిప్పత్తా। ఆదిబ్రహ్మచరియం పటిజానన్తి। సేయ్యథాపి బ్రాహ్మణా తేవిజ్జా॥ సన్తి పన। భారద్వాజ। ఏకే సమణబ్రాహ్మణా కేవలం సద్ధామత్తకేన దిట్ఠధమ్మాభిఞ్ఞావోసానపారమిప్పత్తా। ఆదిబ్రహ్మచరియం పటిజానన్తి। సేయ్యథాపి తక్కీ వీమంసీ॥ సన్తి। భారద్వాజ। ఏకే సమణబ్రాహ్మణా పుబ్బే అననుస్సుతేసు ధమ్మేసు సామంయేవ ధమ్మం అభిఞ్ఞాయ దిట్ఠధమ్మాభిఞ్ఞావోసానపారమిప్పత్తా। ఆదిబ్రహ్మచరియం పటిజానన్తి॥ తత్ర। భారద్వాజ। యే తే సమణబ్రాహ్మణా పుబ్బే అననుస్సుతేసు ధమ్మేసు సామంయేవ ధమ్మం అభిఞ్ఞాయ దిట్ఠధమ్మాభిఞ్ఞావోసానపారమిప్పత్తా। ఆదిబ్రహ్మచరియం పటిజానన్తి। తేసాహమస్మి॥ తదమినాపేతం। భారద్వాజ। పరియాయేన వేదితబ్బం। యథా యే తే సమణబ్రాహ్మణా పుబ్బే అననుస్సుతేసు ధమ్మేసు సామంయేవ ధమ్మం అభిఞ్ఞాయ దిట్ఠధమ్మాభిఞ్ఞావోసానపారమిప్పత్తా। ఆదిబ్రహ్మచరియం పటిజానన్తి। తేసాహమస్మి॥>
    text <౪౭౫>, <ఇధ మే। భారద్వాజ। పుబ్బేవ సమ్బోధా అనభిసమ్బుద్ధస్స బోధిసత్తస్సేవ సతో ఏతదహోసి సమ్బాధో ఘరావాసో రజాపథో। అబ్భోకాసో పబ్బజ్జా॥ నయిదం సుకరం అగారం అజ్ఝావసతా ఏకన్తపరిపుణ్ణం ఏకన్తపరిసుద్ధం సఙ్ఖలిఖితం బ్రహ్మచరియం చరితుం॥ యంనూనాహం కేసమస్సుం ఓహారేత్వా కాసాయాని వత్థాని అచ్ఛాదేత్వా అగారస్మా అనగారియం పబ్బజేయ్యన్తి॥ సో ఖో అహం। భారద్వాజ। అపరేన సమయేన దహరోవ సమానో సుసుకాళకేసో భద్రేన యోబ్బనేన సమన్నాగతో పఠమేన వయసా అకామకానం మాతాపితూనం అస్సుముఖానం రుదన్తానం కేసమస్సుం ఓహారేత్వా కాసాయాని వత్థాని అచ్ఛాదేత్వా అగారస్మా అనగారియం పబ్బజిం॥ సో ఏవం పబ్బజితో సమానో కింకుసలగవేసీ అనుత్తరం సన్తివరపదం పరియేసమానో యేన ఆళారో కాలామో తేనుపసఙ్కమిం। ఉపసఙ్కమిత్వా ఆళారం కాలామం ఏతదవోచం ఇచ్ఛామహం। ఆవుసో కాలామ। ఇమస్మిం ధమ్మవినయే బ్రహ్మచరియం చరితున్తి॥ ఏవం వుత్తే। భారద్వాజ। ఆళారో కాలామో మం ఏతదవోచ విహరతాయస్మా॥ తాదిసో అయం ధమ్మో యత్థ విఞ్ఞూ పురిసో నచిరస్సేవ సకం ఆచరియకం సయం అభిఞ్ఞా సచ్ఛికత్వా ఉపసమ్పజ్జ విహరేయ్యాతి॥ సో ఖో అహం। భారద్వాజ। నచిరస్సేవ ఖిప్పమేవ తం ధమ్మం పరియాపుణిం॥ సో ఖో అహం। భారద్వాజ। తావతకేనేవ ఓట్ఠపహతమత్తేన లపితలాపనమత్తేన ఞాణవాదఞ్చ వదామి। థేరవాదఞ్చ జానామి। పస్సామీతి చ పటిజానామి। అహఞ్చేవ అఞ్ఞే చ॥ తస్స మయ్హం। భారద్వాజ। ఏతదహోసి న ఖో ఆళారో కాలామో ఇమం ధమ్మం కేవలం సద్ధామత్తకేన సయం అభిఞ్ఞా సచ్ఛికత్వా ఉపసమ్పజ్జ విహరామీతి పవేదేతి। అద్ధా ఆళారో కాలామో ఇమం ధమ్మం జానం పస్సం విహరతీతి॥>
    text <అథ ఖ్వాహం। భారద్వాజ। యేన ఆళారో కాలామో తేనుపసఙ్కమిం। ఉపసఙ్కమిత్వా ఆళారం కాలామం ఏతదవోచం కిత్తావతా నో। ఆవుసో కాలామ। ఇమం ధమ్మం సయం అభిఞ్ఞా సచ్ఛికత్వా ఉపసమ్పజ్జ విహరామీతి పవేదేసీతి॥ ఏవం వుత్తే। భారద్వాజ। ఆళారో కాలామో ఆకిఞ్చఞ్ఞాయతనం పవేదేసి॥ తస్స మయ్హం। భారద్వాజ। ఏతదహోసి న ఖో ఆళారస్సేవ కాలామస్స అత్థి సద్ధా। మయ్హంపత్థి సద్ధా। న ఖో ఆళారస్సేవ కాలామస్స అత్థి వీరియం…పే॰… సతి… సమాధి… పఞ్ఞా। మయ్హంపత్థి పఞ్ఞా॥ యంనూనాహం యం ధమ్మం ఆళారో కాలామో సయం అభిఞ్ఞా సచ్ఛికత్వా ఉపసమ్పజ్జ విహరామీతి పవేదేతి తస్స ధమ్మస్స సచ్ఛికిరియాయ పదహేయ్యన్తి॥ సో ఖో అహం। భారద్వాజ। నచిరస్సేవ ఖిప్పమేవ తం ధమ్మం సయం అభిఞ్ఞా సచ్ఛికత్వా ఉపసమ్పజ్జ విహాసిం॥ అథ ఖ్వాహం। భారద్వాజ। యేన ఆళారో కాలామో తేనుపసఙ్కమిం। ఉపసఙ్కమిత్వా ఆళారం కాలామం ఏతదవోచం ఏత్తావతా నో। ఆవుసో కాలామ। ఇమం ధమ్మం సయం అభిఞ్ఞా సచ్ఛికత్వా ఉపసమ్పజ్జ పవేదేసీతి॥ ఏత్తావతా ఖో అహం। ఆవుసో। ఇమం ధమ్మం సయం అభిఞ్ఞా సచ్ఛికత్వా ఉపసమ్పజ్జ పవేదేమీతి॥ అహమ్పి ఖో। ఆవుసో। ఏత్తావతా ఇమం ధమ్మం సయం అభిఞ్ఞా సచ్ఛికత్వా ఉపసమ్పజ్జ విహరామీతి॥ లాభా నో। ఆవుసో। సులద్ధం నో। ఆవుసో। యే మయం ఆయస్మన్తం తాదిసం సబ్రహ్మచారిం పస్సామ॥ ఇతి యాహం ధమ్మం సయం అభిఞ్ఞా సచ్ఛికత్వా ఉపసమ్పజ్జ పవేదేమి తం త్వం ధమ్మం సయం అభిఞ్ఞా సచ్ఛికత్వా ఉపసమ్పజ్జ విహరసి। యం త్వం ధమ్మం సయం అభిఞ్ఞా సచ్ఛికత్వా ఉపసమ్పజ్జ విహరసి తమహం ధమ్మం సయం అభిఞ్ఞా సచ్ఛికత్వా ఉపసమ్పజ్జ పవేదేమి॥ ఇతి యాహం ధమ్మం జానామి తం త్వం ధమ్మం జానాసి। యం త్వం ధమ్మం జానాసి తమహం ధమ్మం జానామి॥ ఇతి యాదిసో అహం తాదిసో తువం। యాదిసో తువం తాదిసో అహం॥ ఏహి దాని। ఆవుసో। ఉభోవ సన్తా ఇమం గణం పరిహరామాతి॥ ఇతి ఖో। భారద్వాజ। ఆళారో కాలామో ఆచరియో మే సమానో అత్తనో అన్తేవాసిం మం సమానం అత్తనా సమసమం ఠపేసి। ఉళారాయ చ మం పూజాయ పూజేసి॥ తస్స మయ్హం। భారద్వాజ। ఏతదహోసి నాయం ధమ్మో నిబ్బిదాయ న విరాగాయ న నిరోధాయ న ఉపసమాయ న అభిఞ్ఞాయ న సమ్బోధాయ న నిబ్బానాయ సంవత్తతి। యావదేవ ఆకిఞ్చఞ్ఞాయతనూపపత్తియాతి॥ సో ఖో అహం। భారద్వాజ। తం ధమ్మం అనలఙ్కరిత్వా తస్మా ధమ్మా నిబ్బిజ్జ అపక్కమిం॥>
    text <౪౭౬>, <సో ఖో అహం। భారద్వాజ। కింకుసలగవేసీ అనుత్తరం సన్తివరపదం పరియేసమానో యేన ఉదకో రామపుత్తో తేనుపసఙ్కమిం। ఉపసఙ్కమిత్వా ఉదకం రామపుత్తం ఏతదవోచం ఇచ్ఛామహం। ఆవుసో। ఇమస్మిం ధమ్మవినయే బ్రహ్మచరియం చరితున్తి॥ ఏవం వుత్తే। భారద్వాజ। ఉదకో రామపుత్తో మం ఏతదవోచ విహరతాయస్మా॥ తాదిసో అయం ధమ్మో యత్థ విఞ్ఞూ పురిసో నచిరస్సేవ సకం ఆచరియకం సయం అభిఞ్ఞా సచ్ఛికత్వా ఉపసమ్పజ్జ విహరేయ్యాతి॥ సో ఖో అహం। భారద్వాజ। నచిరస్సేవ ఖిప్పమేవ తం ధమ్మం పరియాపుణిం॥ సో ఖో అహం। భారద్వాజ। తావతకేనేవ ఓట్ఠపహతమత్తేన లపితలాపనమత్తేన ఞాణవాదఞ్చ వదామి। థేరవాదఞ్చ జానామి। పస్సామీతి చ పటిజానామి। అహఞ్చేవ అఞ్ఞే చ॥ తస్స మయ్హం। భారద్వాజ। ఏతదహోసి న ఖో రామో ఇమం ధమ్మం కేవలం సద్ధామత్తకేన సయం అభిఞ్ఞా సచ్ఛికత్వా ఉపసమ్పజ్జ విహరామీతి పవేదేసి। అద్ధా రామో ఇమం ధమ్మం జానం పస్సం విహాసీతి॥ అథ ఖ్వాహం। భారద్వాజ। యేన ఉదకో రామపుత్తో తేనుపసఙ్కమిం। ఉపసఙ్కమిత్వా ఉదకం రామపుత్తం ఏతదవోచం కిత్తావతా నో। ఆవుసో। రామో ఇమం ధమ్మం సయం అభిఞ్ఞా సచ్ఛికత్వా ఉపసమ్పజ్జ విహరామీతి పవేదేసీతి॥ ఏవం వుత్తే। భారద్వాజ। ఉదకో రామపుత్తో నేవసఞ్ఞానాసఞ్ఞాయతనం పవేదేసి॥ తస్స మయ్హం। భారద్వాజ। ఏతదహోసి న ఖో రామస్సేవ అహోసి సద్ధా। మయ్హంపత్థి సద్ధా। న ఖో రామస్సేవ అహోసి వీరియం…పే॰… సతి… సమాధి… పఞ్ఞా। మయ్హంపత్థి పఞ్ఞా॥ యంనూనాహం యం ధమ్మం రామో సయం అభిఞ్ఞా సచ్ఛికత్వా ఉపసమ్పజ్జ విహరామీతి పవేదేసి తస్స ధమ్మస్స సచ్ఛికిరియాయ పదహేయ్యన్తి॥ సో ఖో అహం। భారద్వాజ। నచిరస్సేవ ఖిప్పమేవ తం ధమ్మం సయం అభిఞ్ఞా సచ్ఛికత్వా ఉపసమ్పజ్జ విహాసిం॥>
    text <అథ ఖ్వాహం। భారద్వాజ। యేన ఉదకో రామపుత్తో తేనుపసఙ్కమిం। ఉపసఙ్కమిత్వా ఉదకం రామపుత్తం ఏతదవోచం ఏత్తావతా నో। ఆవుసో। రామో ఇమం ధమ్మం సయం అభిఞ్ఞా సచ్ఛికత్వా ఉపసమ్పజ్జ పవేదేసీతి॥ ఏత్తావతా ఖో। ఆవుసో। రామో ఇమం ధమ్మం సయం అభిఞ్ఞా సచ్ఛికత్వా ఉపసమ్పజ్జ పవేదేసీతి॥ అహమ్పి ఖో। ఆవుసో। ఏత్తావతా ఇమం ధమ్మం సయం అభిఞ్ఞా సచ్ఛికత్వా ఉపసమ్పజ్జ విహరామీతి॥ లాభా నో। ఆవుసో। సులద్ధం నో। ఆవుసో। యే మయం ఆయస్మన్తం తాదిసం సబ్రహ్మచారిం పస్సామ॥ ఇతి యం ధమ్మం రామో సయం అభిఞ్ఞా సచ్ఛికత్వా ఉపసమ్పజ్జ పవేదేసి తం త్వం ధమ్మం సయం అభిఞ్ఞా సచ్ఛికత్వా ఉపసమ్పజ్జ విహరసి। యం త్వం ధమ్మం సయం అభిఞ్ఞా సచ్ఛికత్వా ఉపసమ్పజ్జ విహరసి తం ధమ్మం రామో సయం అభిఞ్ఞా సచ్ఛికత్వా ఉపసమ్పజ్జ పవేదేసి॥ ఇతి యం ధమ్మం రామో అభిఞ్ఞాసి తం త్వం ధమ్మం జానాసి। యం త్వం ధమ్మం జానాసి తం ధమ్మం రామో అభిఞ్ఞాసి॥ ఇతి యాదిసో రామో అహోసి తాదిసో తువం। యాదిసో తువం తాదిసో రామో అహోసి॥ ఏహి దాని। ఆవుసో। తువం ఇమం గణం పరిహరాతి॥ ఇతి ఖో। భారద్వాజ। ఉదకో రామపుత్తో సబ్రహ్మచారీ మే సమానో ఆచరియట్ఠానే మం ఠపేసి। ఉళారాయ చ మం పూజాయ పూజేసి॥ తస్స మయ్హం। భారద్వాజ। ఏతదహోసి నాయం ధమ్మో నిబ్బిదాయ న విరాగాయ న నిరోధాయ న ఉపసమాయ న అభిఞ్ఞాయ న సమ్బోధాయ న నిబ్బానాయ సంవత్తతి। యావదేవ నేవసఞ్ఞానాసఞ్ఞాయతనూపపత్తియాతి॥ సో ఖో అహం। భారద్వాజ। తం ధమ్మం అనలఙ్కరిత్వా తస్మా ధమ్మా నిబ్బిజ్జ అపక్కమిం॥>
    text <౪౭౭>, <సో ఖో అహం। భారద్వాజ। కింకుసలగవేసీ అనుత్తరం సన్తివరపదం పరియేసమానో మగధేసు అనుపుబ్బేన చారికం చరమానో యేన ఉరువేళా సేనానిగమో తదవసరిం॥ తత్థద్దసం రమణీయం భూమిభాగం। పాసాదికఞ్చ వనసణ్డం। నదిఞ్చ సన్దన్తిం సేతకం సుపతిత్థం రమణీయం। సమన్తా చ గోచరగామం॥ తస్స మయ్హం। భారద్వాజ। ఏతదహోసి రమణీయో వత। భో। భూమిభాగో। పాసాదికో చ వనసణ్డో। నదీ చ సన్దతి సేతకా సుపతిత్థా రమణీయా। సమన్తా చ గోచరగామో॥ అలం వతిదం కులపుత్తస్స పధానత్థికస్స పధానాయాతి॥ సో ఖో అహం। భారద్వాజ। తత్థేవ నిసీదిం అలమిదం పధానాయాతి॥ అపిస్సు మం। భారద్వాజ। తిస్సో ఉపమా పటిభంసు అనచ్ఛరియా పుబ్బే అస్సుతపుబ్బా॥>
    text <సేయ్యథాపి। భారద్వాజ। అల్లం కట్ఠం సస్నేహం ఉదకే నిక్ఖిత్తం॥ అథ పురిసో ఆగచ్ఛేయ్య ఉత్తరారణిం ఆదాయ అగ్గిం అభినిబ్బత్తేస్సామి। తేజో పాతుకరిస్సామీతి॥ తం కిం మఞ్ఞసి। భారద్వాజ। అపి ను సో పురిసో అముం అల్లం కట్ఠం సస్నేహం ఉదకే నిక్ఖిత్తం ఉత్తరారణిం ఆదాయ అభిమన్థేన్తో అగ్గిం అభినిబ్బత్తేయ్య। తేజో పాతుకరేయ్యాతి॥ నో హిదం। భో గోతమ॥ తం కిస్స హేతు॥ అదుఞ్హి। భో గోతమ। అల్లం కట్ఠం సస్నేహం। తఞ్చ పన ఉదకే నిక్ఖిత్తం। యావదేవ చ పన సో పురిసో కిలమథస్స విఘాతస్స భాగీ అస్సాతి॥ ఏవమేవ ఖో। భారద్వాజ। యే హి కేచి సమణా వా బ్రాహ్మణా వా కాయేన చేవ చిత్తేన చ కామేహి అవూపకట్ఠా విహరన్తి। యో చ నేసం కామేసు కామచ్ఛన్దో కామస్నేహో కామముచ్ఛా కామపిపాసా కామపరిళాహో సో చ అజ్ఝత్తం న సుప్పహీనో హోతి న సుప్పటిప్పస్సద్ధో। ఓపక్కమికా చేపి తే భోన్తో సమణబ్రాహ్మణా దుక్ఖా తిబ్బా ఖరా కటుకా వేదనా వేదయన్తి। అభబ్బావ తే ఞాణాయ దస్సనాయ అనుత్తరాయ సమ్బోధాయ॥ నో చపి తే భోన్తో సమణబ్రాహ్మణా ఓపక్కమికా దుక్ఖా తిబ్బా ఖరా కటుకా వేదనా వేదయన్తి అభబ్బావ తే ఞాణాయ దస్సనాయ అనుత్తరాయ సమ్బోధాయ॥ అయం ఖో మం। భారద్వాజ। పఠమా ఉపమా పటిభాసి అనచ్ఛరియా పుబ్బే అస్సుతపుబ్బా॥>
    text <౪౭౮>, <అపరాపి ఖో మం। భారద్వాజ। దుతియా ఉపమా పటిభాసి అనచ్ఛరియా పుబ్బే అస్సుతపుబ్బా॥ సేయ్యథాపి। భారద్వాజ। అల్లం కట్ఠం సస్నేహం ఆరకా ఉదకా థలే నిక్ఖిత్తం॥ అథ పురిసో ఆగచ్ఛేయ్య ఉత్తరారణిం ఆదాయ అగ్గిం అభినిబ్బత్తేస్సామి। తేజో పాతుకరిస్సామీతి॥ తం కిం మఞ్ఞసి। భారద్వాజ। అపి ను సో పురిసో అముం అల్లం కట్ఠం సస్నేహం ఆరకా ఉదకా థలే నిక్ఖిత్తం ఉత్తరారణిం ఆదాయ అభిమన్థేన్తో అగ్గిం అభినిబ్బత్తేయ్య తేజో పాతుకరేయ్యాతి॥ నో హిదం। భో గోతమ॥ తం కిస్స హేతు॥ అదుఞ్హి। భో గోతమ। అల్లం కట్ఠం సస్నేహం। కిఞ్చాపి ఆరకా ఉదకా థలే నిక్ఖిత్తం। యావదేవ చ పన సో పురిసో కిలమథస్స విఘాతస్స భాగీ అస్సాతి॥ ఏవమేవ ఖో। భారద్వాజ। యే హి కేచి సమణా వా బ్రాహ్మణా వా కాయేన చేవ చిత్తేన చ కామేహి వూపకట్ఠా విహరన్తి। యో చ నేసం కామేసు కామచ్ఛన్దో కామస్నేహో కామముచ్ఛా కామపిపాసా కామపరిళాహో సో చ అజ్ఝత్తం న సుప్పహీనో హోతి న సుప్పటిప్పస్సద్ధో। ఓపక్కమికా చేపి తే భోన్తో సమణబ్రాహ్మణా దుక్ఖా తిబ్బా ఖరా కటుకా వేదనా వేదయన్తి। అభబ్బావ తే ఞాణాయ దస్సనాయ అనుత్తరాయ సమ్బోధాయ॥ నో చేపి తే భోన్తో సమణబ్రాహ్మణా ఓపక్కమికా దుక్ఖా తిబ్బా ఖరా కటుకా వేదనా వేదయన్తి। అభబ్బావ తే ఞాణాయ దస్సనాయ అనుత్తరాయ సమ్బోధాయ॥ అయం ఖో మం। భారద్వాజ। దుతియా ఉపమా పటిభాసి అనచ్ఛరియా పుబ్బే అస్సుతపుబ్బా॥>
    text <౪౭౯>, <అపరాపి ఖో మం। భారద్వాజ। తతియా ఉపమా పటిభాసి అనచ్ఛరియా పుబ్బే అస్సుతపుబ్బా॥ సేయ్యథాపి। భారద్వాజ। సుక్ఖం కట్ఠం కోళాపం ఆరకా ఉదకా థలే నిక్ఖిత్తం॥ అథ పురిసో ఆగచ్ఛేయ్య ఉత్తరారణిం ఆదాయ అగ్గిం అభినిబ్బత్తేస్సామి। తేజో పాతుకరిస్సామీతి॥ తం కిం మఞ్ఞసి। భారద్వాజ। అపి ను సో పురిసో అముం సుక్ఖం కట్ఠం కోళాపం ఆరకా ఉదకా థలే నిక్ఖిత్తం ఉత్తరారణిం ఆదాయ అభిమన్థేన్తో అగ్గిం అభినిబ్బత్తేయ్య। తేజో పాతుకరేయ్యాతి॥ ఏవం భో గోతమ॥ తం కిస్స హేతు॥ అదుఞ్హి। భో గోతమ। సుక్ఖం కట్ఠం కోళాపం। తఞ్చ పన ఆరకా ఉదకా థలే నిక్ఖిత్తన్తి॥ ఏవమేవ ఖో। భారద్వాజ। యే హి కేచి సమణా వా బ్రాహ్మణా వా కాయేన చేవ చిత్తేన చ కామేహి వూపకట్ఠా విహరన్తి। యో చ నేసం కామేసు కామచ్ఛన్దో కామస్నేహో కామముచ్ఛా కామపిపాసా కామపరిళాహో సో చ అజ్ఝత్తం సుప్పహీనో హోతి సుప్పటిప్పస్సద్ధో। ఓపక్కమికా చేపి తే భోన్తో సమణబ్రాహ్మణా దుక్ఖా తిబ్బా ఖరా కటుకా వేదనా వేదయన్తి। భబ్బావ తే ఞాణాయ దస్సనాయ అనుత్తరాయ సమ్బోధాయ॥ నో చేపి తే భోన్తో సమణబ్రాహ్మణా ఓపక్కమికా దుక్ఖా తిబ్బా ఖరా కటుకా వేదనా వేదయన్తి। భబ్బావ తే ఞాణాయ దస్సనాయ అనుత్తరాయ సమ్బోధాయ॥ అయం ఖో మం। భారద్వాజ। తతియా ఉపమా పటిభాసి అనచ్ఛరియా పుబ్బే అస్సుతపుబ్బా॥ ఇమా ఖో మం। భారద్వాజ। తిస్సో ఉపమా పటిభంసు అనచ్ఛరియా పుబ్బే అస్సుతపుబ్బా॥>
    text <౪౮౦>, <తస్స మయ్హం। భారద్వాజ। ఏతదహోసి యంనూనాహం దన్తేభిదన్తమాధాయ। జివ్హాయ తాలుం ఆహచ్చ। చేతసా చిత్తం అభినిగ్గణ్హేయ్యం అభినిప్పీళేయ్యం అభిసన్తాపేయ్యన్తి॥ సో ఖో అహం। భారద్వాజ। దన్తేభిదన్తమాధాయ। జివ్హాయ తాలుం ఆహచ్చ। చేతసా చిత్తం అభినిగ్గణ్హామి అభినిప్పీళేమి అభిసన్తాపేమి॥ తస్స మయ్హం। భారద్వాజ। దన్తేభిదన్తమాధాయ। జివ్హాయ తాలుం ఆహచ్చ। చేతసా చిత్తం అభినిగ్గణ్హతో అభినిప్పీళయతో అభిసన్తాపయతో కచ్ఛేహి సేదా ముచ్చన్తి॥ సేయ్యథాపి। భారద్వాజ। బలవా పురిసో దుబ్బలతరం పురిసం సీసే వా గహేత్వా ఖన్ధే వా గహేత్వా అభినిగ్గణ్హేయ్య అభినిప్పీళేయ్య అభిసన్తాపేయ్య। ఏవమేవ ఖో మే। భారద్వాజ। దన్తేభిదన్తమాధాయ। జివ్హాయ తాలుం ఆహచ్చ। చేతసా చిత్తం అభినిగ్గణ్హతో అభినిప్పీళయతో అభిసన్తాపయతో కచ్ఛేహి సేదా ముచ్చన్తి॥ ఆరద్ధం ఖో పన మే। భారద్వాజ। వీరియం హోతి అసల్లీనం। ఉపట్ఠితా సతి అసమ్ముట్ఠా। సారద్ధో చ పన మే కాయో హోతి అప్పటిప్పస్సద్ధో। తేనేవ దుక్ఖప్పధానేన పధానాభితున్నస్స సతో॥>
    text <౪౮౧>, <తస్స మయ్హం। భారద్వాజ। ఏతదహోసి యంనూనాహం అప్పాణకంయేవ ఝానం ఝాయేయ్యన్తి॥ సో ఖో అహం। భారద్వాజ। ముఖతో చ నాసతో చ అస్సాసపస్సాసే ఉపరున్ధిం॥ తస్స మయ్హం। భారద్వాజ। ముఖతో చ నాసతో చ అస్సాసపస్సాసేసు ఉపరుద్ధేసు కణ్ణసోతేహి వాతానం నిక్ఖమన్తానం అధిమత్తో సద్దో హోతి॥ సేయ్యథాపి నామ కమ్మారగగ్గరియా ధమమానాయ అధిమత్తో సద్దో హోతి। ఏవమేవ ఖో మే। భారద్వాజ। ముఖతో చ నాసతో చ అస్సాసపస్సాసేసు ఉపరుద్ధేసు కణ్ణసోతేహి వాతానం నిక్ఖమన్తానం అధిమత్తో సద్దో హోతి॥ ఆరద్ధం ఖో పన మే। భారద్వాజ। వీరియం హోతి అసల్లీనం। ఉపట్ఠితా సతి అసమ్ముట్ఠా। సారద్ధో చ పన మే కాయో హోతి అప్పటిప్పస్సద్ధో। తేనేవ దుక్ఖప్పధానేన పధానాభితున్నస్స సతో॥>
    text <తస్స మయ్హం। భారద్వాజ। ఏతదహోసి యంనూనాహం అప్పాణకంయేవ ఝానం ఝాయేయ్యన్తి॥ సో ఖో అహం। భారద్వాజ। ముఖతో చ నాసతో చ కణ్ణతో చ అస్సాసపస్సాసే ఉపరున్ధిం॥ తస్స మయ్హం। భారద్వాజ। ముఖతో చ నాసతో చ కణ్ణతో చ అస్సాసపస్సాసేసు ఉపరుద్ధేసు అధిమత్తా వాతా ముద్ధని ఊహనన్తి॥ సేయ్యథాపి। భారద్వాజ। బలవా పురిసో। తిణ్హేన సిఖరేన ముద్ధని అభిమత్థేయ్య। ఏవమేవ ఖో మే। భారద్వాజ। ముఖతో చ నాసతో చ కణ్ణతో చ అస్సాసపస్సాసేసు ఉపరుద్ధేసు అధిమత్తా వాతా ముద్ధని ఊహనన్తి॥ ఆరద్ధం ఖో పన మే। భారద్వాజ। వీరియం హోతి అసల్లీనం। ఉపట్ఠితా సతి అసమ్ముట్ఠా। సారద్ధో చ పన మే కాయో హోతి అప్పటిప్పస్సద్ధో। తేనేవ దుక్ఖప్పధానేన పధానాభితున్నస్స సతో॥>
    text <తస్స మయ్హం। భారద్వాజ। ఏతదహోసి యంనూనాహం అప్పాణకంయేవ ఝానం ఝాయేయ్యన్తి॥ సో ఖో అహం। భారద్వాజ। ముఖతో చ నాసతో చ కణ్ణతో చ అస్సాసపస్సాసే ఉపరున్ధిం॥ తస్స మయ్హం। భారద్వాజ। ముఖతో చ నాసతో చ కణ్ణతో చ అస్సాసపస్సాసేసు ఉపరుద్ధేసు అధిమత్తా సీసే సీసవేదనా హోన్తి॥ సేయ్యథాపి। భారద్వాజ। బలవా పురిసో దళ్హేన వరత్తక్ఖణ్డేన సీసే సీసవేఠం దదేయ్య। ఏవమేవ ఖో। భారద్వాజ। ముఖతో చ నాసతో చ కణ్ణతో చ అస్సాసపస్సాసేసు ఉపరుద్ధేసు అధిమత్తా సీసే సీసవేదనా హోన్తి॥ ఆరద్ధం ఖో పన మే। భారద్వాజ। వీరియం హోతి అసల్లీనం। ఉపట్ఠితా సతి అసమ్ముట్ఠా। సారద్ధో చ పన మే కాయో హోతి అప్పటిప్పస్సద్ధో। తేనేవ దుక్ఖప్పధానేన పధానాభితున్నస్స సతో॥>
    text <తస్స మయ్హం। భారద్వాజ। ఏతదహోసి యంనూనాహం అప్పాణకంయేవ ఝానం ఝాయేయ్యన్తి॥ సో ఖో అహం। భారద్వాజ। ముఖతో చ నాసతో చ కణ్ణతో చ అస్సాసపస్సాసే ఉపరున్ధిం॥ తస్స మయ్హం। భారద్వాజ। ముఖతో చ నాసతో చ కణ్ణతో చ అస్సాసపస్సాసేసు ఉపరుద్ధేసు అధిమత్తా వాతా కుచ్ఛిం పరికన్తన్తి॥ సేయ్యథాపి। భారద్వాజ। దక్ఖో గోఘాతకో వా గోఘాతకన్తేవాసీ వా తిణ్హేన గోవికన్తనేన కుచ్ఛిం పరికన్తేయ్య। ఏవమేవ ఖో మే। భారద్వాజ। ముఖతో చ నాసతో చ కణ్ణతో చ అస్సాసపస్సాసేసు ఉపరుద్ధేసు అధిమత్తా వాతా కుచ్ఛిం పరికన్తన్తి॥ ఆరద్ధం ఖో పన మే। భారద్వాజ। వీరియం హోతి అసల్లీనం ఉపట్ఠితా సతి అసమ్ముట్ఠా। సారద్ధో చ పన మే కాయో హోతి అప్పటిప్పస్సద్ధో। తేనేవ దుక్ఖప్పధానేన పధానాభితున్నస్స సతో॥>
    text <తస్స మయ్హం। భారద్వాజ। ఏతదహోసి యంనూనాహం అప్పాణకంయేవ ఝానం ఝాయేయ్యన్తి॥ సో ఖో అహం। భారద్వాజ। ముఖతో చ నాసతో చ కణ్ణతో చ అస్సాసపస్సాసే ఉపరున్ధిం॥ తస్స మయ్హం। భారద్వాజ। ముఖతో చ నాసతో చ కణ్ణతో చ అస్సాసపస్సాసేసు ఉపరుద్ధేసు అధిమత్తో కాయస్మిం డాహో హోతి॥ సేయ్యథాపి। భారద్వాజ। ద్వే బలవన్తో పురిసా దుబ్బలతరం పురిసం నానాబాహాసు గహేత్వా అఙ్గారకాసుయా సన్తాపేయ్యుం సమ్పరితాపేయ్యుం। ఏవమేవ ఖో మే। భారద్వాజ। ముఖతో చ నాసతో చ కణ్ణతో చ అస్సాసపస్సాసేసు ఉపరుద్ధేసు అధిమత్తో కాయస్మిం డాహో హోతి॥ ఆరద్ధం ఖో పన మే। భారద్వాజ। వీరియం హోతి అసల్లీనం। ఉపట్ఠితా సతి అసమ్ముట్ఠా। సారద్ధో చ పన మే కాయో హోతి అప్పటిప్పస్సద్ధో। తేనేవ దుక్ఖప్పధానేన పధానాభితున్నస్స సతో॥ అపిస్సు మం। భారద్వాజ। దేవతా దిస్వా ఏవమాహంసు కాలఙ్కతో సమణో గోతమోతి॥ ఏకచ్చా దేవతా ఏవమాహంసు న కాలఙ్కతో సమణో గోతమో। అపి చ కాలఙ్కరోతీతి॥ ఏకచ్చా దేవతా ఏవమాహంసు న కాలఙ్కతో సమణో గోతమో। నాపి కాలఙ్కరోతి। అరహం సమణో గోతమో। విహారోత్వేవ సో అరహతో ఏవరూపో హోతీతి॥>
    text <తస్స మయ్హం। భారద్వాజ। ఏతదహోసి యంనూనాహం సబ్బసో ఆహారుపచ్ఛేదాయ పటిపజ్జేయ్యన్తి॥ అథ ఖో మం। భారద్వాజ। దేవతా ఉపసఙ్కమిత్వా ఏతదవోచుం మా ఖో త్వం। మారిస। సబ్బసో ఆహారుపచ్ఛేదాయ పటిపజ్జి॥ సచే ఖో త్వం। మారిస। సబ్బసో ఆహారుపచ్ఛేదాయ పటిపజ్జిస్ససి। తస్స తే మయం దిబ్బం ఓజం లోమకూపేహి అజ్ఝోహారేస్సామ॥ తాయ త్వం యాపేస్ససీతి॥ తస్స మయ్హం। భారద్వాజ। ఏతదహోసి అహఞ్చేవ ఖో పన సబ్బసో అజజ్జితం పటిజానేయ్యం। ఇమా చ మే దేవతా దిబ్బం ఓజం లోమకూపేహి అజ్ఝోహారేయ్యుం। తాయ చాహం యాపేయ్యం॥ తం మమస్స ముసాతి॥ సో ఖో అహం। భారద్వాజ। తా దేవతా పచ్చాచిక్ఖామి। హలన్తి వదామి॥>
    text <తస్స మయ్హం। భారద్వాజ। ఏతదహోసి యంనూనాహం థోకం థోకం ఆహారం ఆహారేయ్యం పసతం పసతం। యది వా ముగ్గయూసం। యది వా కులత్థయూసం। యది వా కళాయయూసం। యది వా హరేణుకయూసన్తి॥ సో ఖో అహం। భారద్వాజ। థోకం థోకం ఆహారం ఆహారేసిం పసతం పసతం। యది వా ముగ్గయూసం। యది వా కులత్థయూసం। యది వా కళాయయూసం। యది వా హరేణుకయూసం॥ తస్స మయ్హం। భారద్వాజ। థోకం థోకం ఆహారం ఆహారయతో పసతం పసతం। యది వా ముగ్గయూసం। యది వా కులత్థయూసం। యది వా కళాయయూసం। యది వా హరేణుకయూసం। అధిమత్తకసిమానం పత్తో కాయో హోతి॥ సేయ్యథాపి నామ ఆసీతికపబ్బాని వా కాళపబ్బాని వా। ఏవమేవస్సు మే అఙ్గపచ్చఙ్గాని భవన్తి తాయేవప్పాహారతాయ। సేయ్యథాపి నామ ఓట్ఠపదం। ఏవమేవస్సు మే ఆనిసదం హోతి తాయేవప్పాహారతాయ। సేయ్యథాపి నామ వట్టనావళీ। ఏవమేవస్సు మే పిట్ఠికణ్టకో ఉణ్ణతావనతో హోతి తాయేవప్పాహారతాయ। సేయ్యథాపి నామ జరసాలాయ గోపానసియో ఓలుగ్గవిలుగ్గా భవన్తి। ఏవమేవస్సు మే ఫాసుళియో ఓలుగ్గవిలుగ్గా భవన్తి తాయేవప్పాహారతాయ। సేయ్యథాపి నామ గమ్భీరే ఉదపానే ఉదకతారకా గమ్భీరగతా ఓక్ఖాయికా దిస్సన్తి। ఏవమేవస్సు మే అక్ఖికూపేసు అక్ఖితారకా గమ్భీరగతా ఓక్ఖాయికా దిస్సన్తి తాయేవప్పాహారతాయ। సేయ్యథాపి నామ తిత్తకాలాబు ఆమకచ్ఛిన్నో వాతాతపేన సంఫుటితో హోతి సమ్మిలాతో। ఏవమేవస్సు మే సీసచ్ఛవి సంఫుటితా హోతి సమ్మిలాతా తాయేవప్పాహారతాయ॥ సో ఖో అహం। భారద్వాజ। ఉదరచ్ఛవిం పరిమసిస్సామీతి పిట్ఠికణ్టకంయేవ పరిగ్గణ్హామి। పిట్ఠికణ్టకం పరిమసిస్సామీతి ఉదరచ్ఛవింయేవ పరిగ్గణ్హామి। యావస్సు మే। భారద్వాజ। ఉదరచ్ఛవి పిట్ఠికణ్టకం అల్లీనా హోతి తాయేవప్పాహారతాయ॥ సో ఖో అహం। భారద్వాజ। వచ్చం వా ముత్తం వా కరిస్సామీతి తత్థేవ అవకుజ్జో పపతామి తాయేవప్పాహారతాయ॥ సో ఖో అహం। భారద్వాజ। ఇమమేవ కాయం అస్సాసేన్తో పాణినా గత్తాని అనుమజ్జామి॥ తస్స మయ్హం। భారద్వాజ। పాణినా గత్తాని అనుమజ్జతో పూతిమూలాని లోమాని కాయస్మా పపతన్తి తాయేవప్పాహారతాయ॥ అపిస్సు మం। భారద్వాజ। మనుస్సా దిస్వా ఏవమాహంసు కాళో సమణో గోతమోతి॥ ఏకచ్చే మనుస్సా ఏవమాహంసు న కాళో సమణో గోతమో। సామో సమణో గోతమోతి॥ ఏకచ్చే మనుస్సా ఏవమాహంసు న కాళో సమణో గోతమో నపి సామో। మఙ్గురచ్ఛవి సమణో గోతమోతి। యావస్సు మే। భారద్వాజ। తావ పరిసుద్ధో ఛవివణ్ణో పరియోదాతో ఉపహతో హోతి తాయేవప్పాహారతాయ॥>
    text <౪౮౨>, <తస్స మయ్హం। భారద్వాజ। ఏతదహోసి యే ఖో కేచి అతీతమద్ధానం సమణా వా బ్రాహ్మణా వా ఓపక్కమికా దుక్ఖా తిబ్బా ఖరా కటుకా వేదనా వేదయింసు। ఏతావపరమం। నయితో భియ్యో। యేపి హి కేచి అనాగతమద్ధానం సమణా వా బ్రాహ్మణా వా ఓపక్కమికా దుక్ఖా తిబ్బా ఖరా కటుకా వేదనా వేదయిస్సన్తి। ఏతావపరమం। నయితో భియ్యో। యేపి హి కేచి ఏతరహి సమణా వా బ్రాహ్మణా వా ఓపక్కమికా దుక్ఖా తిబ్బా ఖరా కటుకా వేదనా వేదయన్తి। ఏతావపరమం। నయితో భియ్యో॥ న ఖో పనాహం ఇమాయ కటుకాయ దుక్కరకారికాయ అధిగచ్ఛామి ఉత్తరి మనుస్సధమ్మా అలమరియఞాణదస్సనవిసేసం॥ సియా ను ఖో అఞ్ఞో మగ్గో బోధాయాతి॥ తస్స మయ్హం భారద్వాజ। ఏతదహోసి అభిజానామి ఖో పనాహం పితు సక్కస్స కమ్మన్తే సీతాయ జమ్బుచ్ఛాయాయ నిసిన్నో వివిచ్చేవ కామేహి వివిచ్చ అకుసలేహి ధమ్మేహి సవితక్కం సవిచారం వివేకజం పీతిసుఖం పఠమం ఝానం ఉపసమ్పజ్జ విహరితా॥ సియా ను ఖో ఏసో మగ్గో బోధాయాతి॥ తస్స మయ్హం। భారద్వాజ। సతానుసారి విఞ్ఞాణం అహోసి ఏసేవ మగ్గో బోధాయాతి॥ తస్స మయ్హం। భారద్వాజ। ఏతదహోసి కిం ను ఖో అహం తస్స సుఖస్స భాయామి యం తం సుఖం అఞ్ఞత్రేవ కామేహి అఞ్ఞత్ర అకుసలేహి ధమ్మేహీతి॥ తస్స మయ్హం। భారద్వాజ। ఏతదహోసి న ఖో అహం తస్స సుఖస్స భాయామి యం తం సుఖం అఞ్ఞత్రేవ కామేహి అఞ్ఞత్ర అకుసలేహి ధమ్మేహీతి॥>
    text <౪౮౩>, <తస్స మయ్హం। భారద్వాజ। ఏతదహోసి న ఖో తం సుకరం సుఖం అధిగన్తుం ఏవం అధిమత్తకసిమానం పత్తకాయేన॥ యంనూనాహం ఓళారికం ఆహారం ఆహారేయ్యం ఓదనకుమ్మాసన్తి॥ సో ఖో అహం। భారద్వాజ। ఓళారికం ఆహారం ఆహారేసిం ఓదనకుమ్మాసం॥ తేన ఖో పన మం। భారద్వాజ। సమయేన పఞ్చవగ్గియా భిక్ఖూ పచ్చుపట్ఠితా హోన్తి యం ఖో సమణో గోతమో ధమ్మం అధిగమిస్సతి తం నో ఆరోచేస్సతీతి॥ యతో ఖో అహం। భారద్వాజ। ఓళారికం ఆహారం ఆహారేసిం ఓదనకుమ్మాసం। అథ మే తే పఞ్చవగ్గియా భిక్ఖూ నిబ్బిజ్జ పక్కమింసు బాహుల్లికో సమణో గోతమో పధానవిబ్భన్తో ఆవత్తో బాహుల్లాయాతి॥>
    text <సో ఖో అహం। భారద్వాజ। ఓళారికం ఆహారం ఆహారేత్వా బలం గహేత్వా వివిచ్చేవ కామేహి…పే॰… పఠమం ఝానం ఉపసమ్పజ్జ విహాసిం॥ వితక్కవిచారానం వూపసమా అజ్ఝత్తం సమ్పసాదనం చేతసో ఏకోదిభావం అవితక్కం అవిచారం సమాధిజం పీతిసుఖం దుతియం ఝానం… తతియం ఝానం… చతుత్థం ఝానం ఉపసమ్పజ్జ విహాసిం॥>
    text <సో ఏవం సమాహితే చిత్తే పరిసుద్ధే పరియోదాతే అనఙ్గణే విగతూపక్కిలేసే ముదుభూతే కమ్మనియే ఠితే ఆనేఞ్జప్పత్తే పుబ్బేనివాసానుస్సతిఞాణాయ చిత్తం అభినిన్నామేసిం॥ సో అనేకవిహితం పుబ్బేనివాసం అనుస్సరామి। సేయ్యథిదం ఏకమ్పి జాతిం ద్వేపి జాతియో…పే॰… ఇతి సాకారం సఉద్దేసం అనేకవిహితం పుబ్బేనివాసం అనుస్సరామి॥ అయం ఖో మే। భారద్వాజ। రత్తియా పఠమే యామే పఠమా విజ్జా అధిగతా। అవిజ్జా విహతా। విజ్జా ఉప్పన్నా। తమో విహతో। ఆలోకో ఉప్పన్నో। యథా తం అప్పమత్తస్స ఆతాపినో పహితత్తస్స విహరతో॥>
    text <౪౮౪>, <సో ఏవం సమాహితే చిత్తే పరిసుద్ధే పరియోదాతే అనఙ్గణే విగతూపక్కిలేసే ముదుభూతే కమ్మనియే ఠితే ఆనేఞ్జప్పత్తే సత్తానం చుతూపపాతఞాణాయ చిత్తం అభినిన్నామేసిం॥ సో దిబ్బేన చక్ఖునా విసుద్ధేన అతిక్కన్తమానుసకేన సత్తే పస్సామి చవమానే ఉపపజ్జమానే హీనే పణీతే సువణ్ణే దుబ్బణ్ణే సుగతే దుగ్గతే యథాకమ్మూపగే సత్తే పజానామి…పే॰… అయం ఖో మే। భారద్వాజ। రత్తియా మజ్ఝిమే యామే దుతియా విజ్జా అధిగతా। అవిజ్జా విహతా। విజ్జా ఉప్పన్నా। తమో విహతో। ఆలోకో ఉప్పన్నో। యథా తం అప్పమత్తస్స ఆతాపినో పహితత్తస్స విహరతో॥>
    text <సో ఏవం సమాహితే చిత్తే పరిసుద్ధే పరియోదాతే అనఙ్గణే విగతూపక్కిలేసే ముదుభూతే కమ్మనియే ఠితే ఆనేఞ్జప్పత్తే ఆసవానం ఖయఞాణాయ చిత్తం అభినిన్నామేసిం॥ సో ఇదం దుక్ఖన్తి యథాభూతం అబ్భఞ్ఞాసిం। అయం దుక్ఖసముదయోతి యథాభూతం అబ్భఞ్ఞాసిం। అయం దుక్ఖనిరోధోతి యథాభూతం అబ్భఞ్ఞాసిం। అయం దుక్ఖనిరోధగామినీ పటిపదాతి యథాభూతం అబ్భఞ్ఞాసిం। ఇమే ఆసవాతి యథాభూతం అబ్భఞ్ఞాసిం। అయం ఆసవసముదయోతి యథాభూతం అబ్భఞ్ఞాసిం। అయం ఆసవనిరోధోతి యథాభూతం అబ్భఞ్ఞాసిం। అయం ఆసవనిరోధగామినీ పటిపదాతి యథాభూతం అబ్భఞ్ఞాసిం॥ తస్స మే ఏవం జానతో ఏవం పస్సతో కామాసవాపి చిత్తం విముచ్చిత్థ। భవాసవాపి చిత్తం విముచ్చిత్థ। అవిజ్జాసవాపి చిత్తం విముచ్చిత్థ॥ విముత్తస్మిం విముత్తమితి ఞాణం అహోసి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి అబ్భఞ్ఞాసిం॥ అయం ఖో మే। భారద్వాజ। రత్తియా పచ్ఛిమే యామే తతియా విజ్జా అధిగతా। అవిజ్జా విహతా। విజ్జా ఉప్పన్నా। తమో విహతో। ఆలోకో ఉప్పన్నో। యథా తం అప్పమత్తస్స ఆతాపినో పహితత్తస్స విహరతోతి॥>
    text <౪౮౫>, <ఏవం వుత్తే। సఙ్గారవో మాణవో భగవన్తం ఏతదవోచ అట్ఠితవతం భోతో గోతమస్స పధానం అహోసి। సప్పురిసవతం భోతో గోతమస్స పధానం అహోసి। యథా తం అరహతో సమ్మాసమ్బుద్ధస్స॥ కిం ను ఖో। భో గోతమ। అత్థి దేవాతి॥ ఠానసో మేతం। భారద్వాజ। విదితం యదిదం అధిదేవాతి॥ కిం ను ఖో। భో గోతమ। అత్థి దేవాతి పుట్ఠో సమానో ఠానసో మేతం। భారద్వాజ। విదితం యదిదం అధిదేవాతి వదేసి॥ నను। భో గోతమ। ఏవం సన్తే తుచ్ఛా ముసా హోతీతి॥ అత్థి దేవాతి। భారద్వాజ। పుట్ఠో సమానో అత్థి దేవాతి యో వదేయ్య। ఠానసో మే విదితాతి యో వదేయ్య। అథ ఖ్వేత్థ విఞ్ఞునా పురిసేన ఏకంసేన నిట్ఠం గన్తబ్బం యదిదం అత్థి దేవాతి॥ కిస్స పన మే భవం గోతమో ఆదికేనేవ న బ్యాకాసీతి॥ ఉచ్చేన సమ్మతం ఖో ఏతం। భారద్వాజ। లోకస్మిం యదిదం అత్థి దేవాతి॥>
    text <౪౮౬>, <ఏవం వుత్తే। సఙ్గారవో మాణవో భగవన్తం ఏతదవోచ అభిక్కన్తం। భో గోతమ। అభిక్కన్తం। భో గోతమ॥ సేయ్యథాపి। భో గోతమ। నిక్కుజ్జితం వా ఉక్కుజ్జేయ్య। పటిచ్ఛన్నం వా వివరేయ్య। మూళ్హస్స వా మగ్గం ఆచిక్ఖేయ్య। అన్ధకారే వా తేలపజ్జోతం ధారేయ్య చక్ఖుమన్తో రూపాని దక్ఖన్తీతి ఏవమేవం భోతా గోతమేన అనేకపరియాయేన ధమ్మో పకాసితో॥ ఏసాహం భవన్తం గోతమం సరణం గచ్ఛామి ధమ్మఞ్చ భిక్ఖుసఙ్ఘఞ్చ॥ ఉపాసకం మం భవం గోతమో ధారేతు అజ్జతగ్గే పాణుపేతం సరణం గతన్తి॥>
    stand <సఙ్గారవసుత్తం నిట్ఠితం దసమం॥>
    stand <బ్రాహ్మణవగ్గో నిట్ఠితో పఞ్చమో॥>
    text <తస్సుద్దానం>
    text <ఇదం వగ్గానముద్దానం>
    stand <మజ్ఝిమపణ్ణాసకం సమత్తం॥>
