text <౫॥ చూళయమకవగ్గో>
  text <౧॥ సాలేయ్యకసుత్తం>
    text <౪౩౯>, <ఏవం మే సుతం ఏకం సమయం భగవా కోసలేసు చారికం చరమానో మహతా భిక్ఖుసఙ్ఘేన సద్ధిం యేన సాలా నామ కోసలానం బ్రాహ్మణగామో తదవసరి॥ అస్సోసుం ఖో సాలేయ్యకా బ్రాహ్మణగహపతికా సమణో ఖలు। భో। గోతమో సక్యపుత్తో సక్యకులా పబ్బజితో కోసలేసు చారికం చరమానో మహతా భిక్ఖుసఙ్ఘేన సద్ధిం సాలం అనుప్పత్తో॥ తం ఖో పన భవన్తం గోతమం ఏవం కల్యాణో కిత్తిసద్దో అబ్భుగ్గతో ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవా॥ సో ఇమం లోకం సదేవకం సమారకం సబ్రహ్మకం సస్సమణబ్రాహ్మణిం పజం సదేవమనుస్సం సయం అభిఞ్ఞా సచ్ఛికత్వా పవేదేతి॥ సో ధమ్మం దేసేతి ఆదికల్యాణం మజ్ఝేకల్యాణం పరియోసానకల్యాణం సాత్థం సబ్యఞ్జనం। కేవలపరిపుణ్ణం పరిసుద్ధం బ్రహ్మచరియం పకాసేతి॥ సాధు ఖో పన తథారూపానం అరహతం దస్సనం హోతీతి॥>
    text <అథ ఖో సాలేయ్యకా బ్రాహ్మణగహపతికా యేన భగవా తేనుపసఙ్కమింసు। ఉపసఙ్కమిత్వా అప్పేకచ్చే భగవన్తం అభివాదేత్వా ఏకమన్తం నిసీదింసు। అప్పేకచ్చే భగవతా సద్ధిం సమ్మోదింసు। సమ్మోదనీయం కథం సారణీయం వీతిసారేత్వా ఏకమన్తం నిసీదింసు। అప్పేకచ్చే యేన భగవా తేనఞ్జలిం పణామేత్వా ఏకమన్తం నిసీదింసు। అప్పేకచ్చే భగవతో సన్తికే నామగోత్తం సావేత్వా ఏకమన్తం నిసీదింసు। అప్పేకచ్చే తుణ్హీభూతా ఏకమన్తం నిసీదింసు॥ ఏకమన్తం నిసిన్నా ఖో సాలేయ్యకా బ్రాహ్మణగహపతికా భగవన్తం ఏతదవోచుం కో ను ఖో। భో గోతమ। హేతు। కో పచ్చయో। యేన మిధేకచ్చే సత్తా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జన్తి॥ కో పన। భో గోతమ। హేతు। కో పచ్చయో। యేన మిధేకచ్చే సత్తా కాయస్స భేదా పరం మరణా సుగతిం సగ్గం లోకం ఉపపజ్జన్తీతి॥>
    text <అధమ్మచరియావిసమచరియాహేతు ఖో। గహపతయో। ఏవమిధేకచ్చే సత్తా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జన్తి॥ ధమ్మచరియాసమచరియాహేతు ఖో। గహపతయో। ఏవమిధేకచ్చే సత్తా కాయస్స భేదా పరం మరణా సుగతిం సగ్గం లోకం ఉపపజ్జన్తీతి॥>
    text <న ఖో మయం ఇమస్స భోతో గోతమస్స సంఖిత్తేన భాసితస్స। విత్థారేన అత్థం అవిభత్తస్స। విత్థారేన అత్థం ఆజానామ॥ సాధు నో భవం గోతమో తథా ధమ్మం దేసేతు। యథా మయం ఇమస్స భోతో గోతమస్స సంఖిత్తేన భాసితస్స। విత్థారేన అత్థం అవిభత్తస్స। విత్థారేన అత్థం ఆజానేయ్యామాతి॥ తేన హి। గహపతయో। సుణాథ। సాధుకం మనసి కరోథ। భాసిస్సామీతి॥ ఏవం। భోతి ఖో సాలేయ్యకా బ్రాహ్మణగహపతికా భగవతో పచ్చస్సోసుం॥ భగవా ఏతదవోచ>
    text <౪౪౦>, <తివిధం ఖో। గహపతయో। కాయేన అధమ్మచరియావిసమచరియా హోతి। చతుబ్బిధం వాచాయ అధమ్మచరియావిసమచరియా హోతి। తివిధం మనసా అధమ్మచరియావిసమచరియా హోతి॥>
    text <కథఞ్చ। గహపతయో। తివిధం కాయేన అధమ్మచరియావిసమచరియా హోతి॥ ఇధ। గహపతయో। ఏకచ్చో పాణాతిపాతీ హోతి। లుద్దో లోహితపాణి హతప్పహతే నివిట్ఠో అదయాపన్నో పాణభూతేసు॥>
    text <అదిన్నాదాయీ ఖో పన హోతి॥ యం తం పరస్స పరవిత్తూపకరణం। గామగతం వా అరఞ్ఞగతం వా। తం అదిన్నం థేయ్యసఙ్ఖాతం ఆదాతా హోతి॥>
    text <కామేసుమిచ్ఛాచారీ ఖో పన హోతి॥ యా తా మాతురక్ఖితా పితురక్ఖితా మాతాపితురక్ఖితా భాతురక్ఖితా భగినిరక్ఖితా ఞాతిరక్ఖితా గోత్తరక్ఖితా ధమ్మరక్ఖితా సస్సామికా సపరిదణ్డా అన్తమసో మాలాగుళపరిక్ఖిత్తాపి। తథారూపాసు చారిత్తం ఆపజ్జితా హోతి॥ ఏవం ఖో। గహపతయో। తివిధం కాయేన అధమ్మచరియావిసమచరియా హోతి॥>
    text <కథఞ్చ। గహపతయో। చతుబ్బిధం వాచాయ అధమ్మచరియావిసమచరియా హోతి॥ ఇధ। గహపతయో। ఏకచ్చో ముసావాదీ హోతి॥ సభాగతో వా పరిసాగతో వా। ఞాతిమజ్ఝగతో వా పూగమజ్ఝగతో వా రాజకులమజ్ఝగతో వా। అభినీతో సక్ఖిపుట్ఠో ఏహమ్భో పురిస। యం జానాసి తం వదేహీతి। సో అజానం వా ఆహ జానామీతి। జానం వా ఆహ న జానామీతి। అపస్సం వా ఆహ పస్సామీతి। పస్సం వా ఆహ న పస్సామీతి॥ ఇతి అత్తహేతు వా పరహేతు వా ఆమిసకిఞ్చిక్ఖహేతు వా సమ్పజానముసా భాసితా హోతి॥>
    text <పిసుణవాచో ఖో పన హోతి॥ ఇతో సుత్వా అముత్ర అక్ఖాతా ఇమేసం భేదాయ। అముత్ర వా సుత్వా ఇమేసం అక్ఖాతా అమూసం భేదాయ॥ ఇతి సమగ్గానం వా భేత్తా। భిన్నానం వా అనుప్పదాతా। వగ్గారామో వగ్గరతో వగ్గనన్దీ వగ్గకరణిం వాచం భాసితా హోతి॥>
    text <ఫరుసవాచో ఖో పన హోతి॥ యా సా వాచా అణ్డకా కక్కసా పరకటుకా పరాభిసజ్జనీ కోధసామన్తా అసమాధిసంవత్తనికా। తథారూపిం వాచం భాసితా హోతి॥>
    text <సమ్ఫప్పలాపీ ఖో పన హోతి॥ అకాలవాదీ అభూతవాదీ అనత్థవాదీ అధమ్మవాదీ అవినయవాదీ॥ అనిధానవతిం వాచం భాసితా హోతి అకాలేన అనపదేసం అపరియన్తవతిం అనత్థసంహితం॥ ఏవం ఖో। గహపతయో। చతుబ్బిధం వాచాయ అధమ్మచరియావిసమచరియా హోతి॥>
    text <కథఞ్చ। గహపతయో। తివిధం మనసా అధమ్మచరియావిసమచరియా హోతి॥ ఇధ। గహపతయో। ఏకచ్చో అభిజ్ఝాలు హోతి। యం తం పరస్స పరవిత్తూపకరణం తం అభిజ్ఝాతా హోతి అహో వత యం పరస్స తం మమస్సాతి॥>
    text <బ్యాపన్నచిత్తో ఖో పన హోతి పదుట్ఠమనసఙ్కప్పో ఇమే సత్తా హఞ్ఞన్తు వా వజ్ఝన్తు వా ఉచ్ఛిజ్జన్తు వా వినస్సన్తు వా మా వా అహేసున్తి॥>
    text <మిచ్ఛాదిట్ఠికో ఖో పన హోతి విపరీతదస్సనో నత్థి దిన్నం నత్థి యిట్ఠం నత్థి హుతం। నత్థి సుకతదుక్కటానం కమ్మానం ఫలం విపాకో। నత్థి అయం లోకో నత్థి పరో లోకో। నత్థి మాతా నత్థి పితా। నత్థి సత్తా ఓపపాతికా। నత్థి లోకే సమణబ్రాహ్మణా సమ్మగ్గతా సమ్మాపటిపన్నా యే ఇమఞ్చ లోకం పరఞ్చ లోకం సయం అభిఞ్ఞా సచ్ఛికత్వా పవేదేన్తీతి॥ ఏవం ఖో। గహపతయో। తివిధం మనసా అధమ్మచరియావిసమచరియా హోతి॥>
    text <ఏవం అధమ్మచరియావిసమచరియాహేతు ఖో। గహపతయో। ఏవమిధేకచ్చే సత్తా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జన్తి॥>
    text <౪౪౧>, <తివిధం ఖో। గహపతయో। కాయేన ధమ్మచరియాసమచరియా హోతి। చతుబ్బిధం వాచాయ ధమ్మచరియాసమచరియా హోతి। తివిధం మనసా ధమ్మచరియాసమచరియా హోతి॥>
    text <కథఞ్చ। గహపతయో। తివిధం కాయేన ధమ్మచరియాసమచరియా హోతి॥ ఇధ। గహపతయో। ఏకచ్చో పాణాతిపాతం పహాయ పాణాతిపాతా పటివిరతో హోతి। నిహితదణ్డో నిహితసత్థో లజ్జీ దయాపన్నో సబ్బపాణభూతహితానుకమ్పీ విహరతి॥>
    text <అదిన్నాదానం పహాయ అదిన్నాదానా పటివిరతో హోతి॥ యం తం పరస్స పరవిత్తూపకరణం। గామగతం వా అరఞ్ఞగతం వా। తం నాదిన్నం థేయ్యసఙ్ఖాతం ఆదాతా హోతి॥>
    text <కామేసుమిచ్ఛాచారం పహాయ కామేసుమిచ్ఛాచారా పటివిరతో హోతి॥ యా తా మాతురక్ఖితా పితురక్ఖితా మాతాపితురక్ఖితా భాతురక్ఖితా భగినిరక్ఖితా ఞాతిరక్ఖితా గోత్తరక్ఖితా ధమ్మరక్ఖితా సస్సామికా సపరిదణ్డా అన్తమసో మాలాగుళపరిక్ఖిత్తాపి। తథారూపాసు న చారిత్తం ఆపజ్జితా హోతి॥ ఏవం ఖో। గహపతయో। తివిధం కాయేన ధమ్మచరియాసమచరియా హోతి॥>
    text <కథఞ్చ। గహపతయో। చతుబ్బిధం వాచాయ ధమ్మచరియాసమచరియా హోతి॥ ఇధ। గహపతయో। ఏకచ్చో ముసావాదం పహాయ ముసావాదా పటివిరతో హోతి॥ సభాగతో వా పరిసాగతో వా। ఞాతిమజ్ఝగతో వా పూగమజ్ఝగతో వా రాజకులమజ్ఝగతో వా। అభినీతో సక్ఖిపుట్ఠో ఏహమ్భో పురిస। యం జానాసి తం వదేహీతి। సో అజానం వా ఆహ న జానామీతి। జానం వా ఆహ జానామీతి। అపస్సం వా ఆహ న పస్సామీతి। పస్సం వా ఆహ పస్సామీతి॥ ఇతి అత్తహేతు వా పరహేతు వా ఆమిసకిఞ్చిక్ఖహేతు వా న సమ్పజానముసా భాసితా హోతి॥>
    text <పిసుణం వాచం పహాయ పిసుణాయ వాచాయ పటివిరతో హోతి। ఇతో సుత్వా న అముత్ర అక్ఖాతా ఇమేసం భేదాయ। అముత్ర వా సుత్వా న ఇమేసం అక్ఖాతా అమూసం భేదాయ॥ ఇతి భిన్నానం వా సన్ధాతా। సహితానం వా అనుప్పదాతా। సమగ్గారామో సమగ్గరతో సమగ్గనన్దీ సమగ్గకరణిం వాచం భాసితా హోతి॥>
    text <ఫరుసం వాచం పహాయ ఫరుసాయ వాచాయ పటివిరతో హోతి॥ యా సా వాచా నేలా కణ్ణసుఖా పేమనీయా హదయఙ్గమా పోరీ బహుజనకన్తా బహుజనమనాపా తథారూపిం వాచం భాసితా హోతి॥>
    text <సమ్ఫప్పలాపం పహాయ సమ్ఫప్పలాపా పటివిరతో హోతి॥ కాలవాదీ భూతవాదీ అత్థవాదీ ధమ్మవాదీ వినయవాదీ నిధానవతిం వాచం భాసితా హోతి కాలేన సాపదేసం పరియన్తవతిం అత్థసంహితం॥ ఏవం ఖో। గహపతయో। చతుబ్బిధం వాచాయ ధమ్మచరియాసమచరియా హోతి॥>
    text <కథఞ్చ। గహపతయో। తివిధం మనసా ధమ్మచరియాసమచరియా హోతి॥ ఇధ। గహపతయో। ఏకచ్చో అనభిజ్ఝాలు హోతి। యం తం పరస్స పరవిత్తూపకరణం తం నాభిజ్ఝాతా హోతి అహో వత యం పరస్స తం మమస్సాతి॥>
    text <అబ్యాపన్నచిత్తో ఖో పన హోతి అప్పదుట్ఠమనసఙ్కప్పో ఇమే సత్తా అవేరా అబ్యాబజ్ఝా అనీఘా సుఖీ అత్తానం పరిహరన్తూతి॥>
    text <సమ్మాదిట్ఠికో ఖో పన హోతి అవిపరీతదస్సనో అత్థి దిన్నం అత్థి యిట్ఠం అత్థి హుతం। అత్థి సుకతదుక్కటానం కమ్మానం ఫలం విపాకో। అత్థి అయం లోకో అత్థి పరో లోకో। అత్థి మాతా అత్థి పితా। అత్థి సత్తా ఓపపాతికా। అత్థి లోకే సమణబ్రాహ్మణా సమ్మగ్గతా సమ్మాపటిపన్నా యే ఇమఞ్చ లోకం పరఞ్చ లోకం సయం అభిఞ్ఞా సచ్ఛికత్వా పవేదేన్తీతి॥ ఏవం ఖో। గహపతయో। తివిధం మనసా ధమ్మచరియాసమచరియా హోతి॥>
    text <ఏవం ధమ్మచరియాసమచరియాహేతు ఖో। గహపతయో। ఏవమిధేకచ్చే సత్తా కాయస్స భేదా పరం మరణా సుగతిం సగ్గం లోకం ఉపపజ్జన్తి॥>
    text <౪౪౨>, <ఆకఙ్ఖేయ్య చే। గహపతయో। ధమ్మచారీ సమచారీ అహో వతాహం కాయస్స భేదా పరం మరణా ఖత్తియమహాసాలానం సహబ్యతం ఉపపజ్జేయ్యన్తి। ఠానం ఖో పనేతం విజ్జతి। యం సో కాయస్స భేదా పరం మరణా ఖత్తియమహాసాలానం సహబ్యతం ఉపపజ్జేయ్య॥ తం కిస్స హేతు॥ తథా హి సో ధమ్మచారీ సమచారీ॥>
    text <ఆకఙ్ఖేయ్య చే। గహపతయో। ధమ్మచారీ సమచారీ అహో వతాహం కాయస్స భేదా పరం మరణా బ్రాహ్మణమహాసాలానం…పే॰… గహపతిమహాసాలానం సహబ్యతం ఉపపజ్జేయ్యన్తి। ఠానం ఖో పనేతం విజ్జతి। యం సో కాయస్స భేదా పరం మరణా గహపతిమహాసాలానం సహబ్యతం ఉపపజ్జేయ్య॥ తం కిస్స హేతు॥ తథా హి సో ధమ్మచారీ సమచారీ॥>
    text <ఆకఙ్ఖేయ్య చే। గహపతయో। ధమ్మచారీ సమచారీ అహో వతాహం కాయస్స భేదా పరం మరణా చాతుమహారాజికానం దేవానం సహబ్యతం ఉపపజ్జేయన్తి। ఠానం ఖో పనేతం విజ్జతి। యం సో కాయస్స భేదా పరం మరణా చాతుమహారాజికానం దేవానం సహబ్యతం ఉపపజ్జేయ్య॥ తం కిస్స హేతు॥ తథా హి సో ధమ్మచారీ సమచారీ॥>
    text <ఆకఙ్ఖేయ్య చే। గహపతయో। ధమ్మచారీ సమచారీ అహో వతాహం కాయస్స భేదా పరం మరణా తావతింసానం దేవానం…పే॰… యామానం దేవానం… తుసితానం దేవానం… నిమ్మానరతీనం దేవానం… పరనిమ్మితవసవత్తీనం దేవానం… బ్రహ్మకాయికానం దేవానం సహబ్యతం ఉపపజ్జేయ్యన్తి। ఠానం ఖో పనేతం విజ్జతి। యం సో కాయస్స భేదా పరం మరణా బ్రహ్మకాయికానం దేవానం సహబ్యతం ఉపపజ్జేయ్య॥ తం కిస్స హేతు॥ తథా హి సో ధమ్మచారీ సమచారీ॥>
    text <ఆకఙ్ఖేయ్య చే। గహపతయో। ధమ్మచారీ సమచారీ అహో వతాహం కాయస్స భేదా పరం మరణా ఆభానం దేవానం సహబ్యతం ఉపపజ్జేయ్యన్తి। ఠానం ఖో పనేతం విజ్జతి। యం సో కాయస్స భేదా పరం మరణా ఆభానం దేవానం సహబ్యతం ఉపపజ్జేయ్య॥ తం కిస్స హేతు॥ తథా హి సో ధమ్మచారీ సమచారీ॥>
    text <ఆకఙ్ఖేయ్య చే। గహపతయో। ధమ్మచారీ సమచారీ అహో వతాహం కాయస్స భేదా పరం మరణా పరిత్తాభానం దేవానం…పే॰… అప్పమాణాభానం దేవానం… ఆభస్సరానం దేవానం… పరిత్తసుభానం దేవానం… అప్పమాణసుభానం దేవానం… సుభకిణ్హానం దేవానం… వేహప్ఫలానం దేవానం… అవిహానం దేవానం… అతప్పానం దేవానం… సుదస్సానం దేవానం… సుదస్సీనం దేవానం… అకనిట్ఠానం దేవానం… ఆకాసానఞ్చాయతనూపగానం దేవానం… విఞ్ఞాణఞ్చాయతనూపగానం దేవానం … ఆకిఞ్చఞ్ఞాయతనూపగానం దేవానం… నేవసఞ్ఞానాసఞ్ఞాయతనూపగానం దేవానం సహబ్యతం ఉపపజ్జేయ్యన్తి। ఠానం ఖో పనేతం విజ్జతి। యం సో కాయస్స భేదా పరం మరణా నేవసఞ్ఞానాసఞ్ఞాయతనూపగానం దేవానం సహబ్యతం ఉపపజ్జేయ్య॥ తం కిస్స హేతు॥ తథా హి సో ధమ్మచారీ సమచారీ॥>
    text <ఆకఙ్ఖేయ్య చే। గహపతయో। ధమ్మచారీ సమచారీ అహో వతాహం ఆసవానం ఖయా అనాసవం చేతోవిముత్తిం పఞ్ఞావిముత్తిం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహరేయ్యన్తి। ఠానం ఖో పనేతం విజ్జతి। యం సో ఆసవానం ఖయా అనాసవం చేతోవిముత్తిం పఞ్ఞావిముత్తిం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహరేయ్య॥ తం కిస్స హేతు॥ తథా హి సో ధమ్మచారీ సమచారీతి॥>
    text <౪౪౩>, <ఏవం వుత్తే। సాలేయ్యకా బ్రాహ్మణగహపతికా భగవన్తం ఏతదవోచుం అభిక్కన్తం। భో గోతమ। అభిక్కన్తం। భో గోతమ॥ సేయ్యథాపి। భో గోతమ। నిక్కుజ్జితం వా ఉక్కుజ్జేయ్య। పటిచ్ఛన్నం వా వివరేయ్య। మూళ్హస్స వా మగ్గం ఆచిక్ఖేయ్య। అన్ధకారే వా తేలపజ్జోతం ధారేయ్య। చక్ఖుమన్తో రూపాని దక్ఖన్తీతి॥ ఏవమేవం భోతా గోతమేన అనేకపరియాయేన ధమ్మో పకాసితో॥ ఏతే మయం భవన్తం గోతమం సరణం గచ్ఛామ ధమ్మఞ్చ భిక్ఖుసఙ్ఘఞ్చ॥ ఉపాసకే నో భవం గోతమో ధారేతు అజ్జతగ్గే పాణుపేతే సరణం గతేతి॥>
    stand <సాలేయ్యకసుత్తం నిట్ఠితం పఠమం॥>
  text <౨॥ వేరఞ్జకసుత్తం>
    text <౪౪౪>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన వేరఞ్జకా బ్రాహ్మణగహపతికా సావత్థియం పటివసన్తి కేనచిదేవ కరణీయేన॥ అస్సోసుం ఖో వేరఞ్జకా బ్రాహ్మణగహపతికా సమణో ఖలు। భో। గోతమో సక్యపుత్తో సక్యకులా పబ్బజితో సావత్థియం విహరతి జేతవనే అనాథపిణ్డికస్స ఆరామే॥ తం ఖో పన భవన్తం గోతమం ఏవం కల్యాణో కిత్తిసద్దో అబ్భుగ్గతో ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవా॥ సో ఇమం లోకం సదేవకం సమారకం సబ్రహ్మకం సస్సమణబ్రాహ్మణిం పజం సదేవమనుస్సం సయం అభిఞ్ఞా సచ్ఛికత్వా పవేదేతి॥ సో ధమ్మం దేసేతి ఆదికల్యాణం మజ్ఝేకల్యాణం పరియోసానకల్యాణం సాత్థం సబ్యఞ్జనం। కేవలపరిపుణ్ణం పరిసుద్ధం బ్రహ్మచరియం పకాసేతి॥ సాధు ఖో పన తథారూపానం అరహతం దస్సనం హోతీతి॥>
    text <అథ ఖో వేరఞ్జకా బ్రాహ్మణగహపతికా యేన భగవా తేనుపసఙ్కమింసు। ఉపసఙ్కమిత్వా అప్పేకచ్చే భగవన్తం అభివాదేత్వా ఏకమన్తం నిసీదింసు। అప్పేకచ్చే భగవతా సద్ధిం సమ్మోదింసు। సమ్మోదనీయం కథం సారణీయం వీతిసారేత్వా ఏకమన్తం నిసీదింసు। అప్పేకచ్చే యేన భగవా తేనఞ్జలిం పణామేత్వా ఏకమన్తం నిసీదింసు। అప్పేకచ్చే భగవతో సన్తికే నామగోత్తం సావేత్వా ఏకమన్తం నిసీదింసు। అప్పేకచ్చే తుణ్హీభూతా ఏకమన్తం నిసీదింసు॥ ఏకమన్తం నిసిన్నా ఖో వేరఞ్జకా బ్రాహ్మణగహపతికా భగవన్తం ఏతదవోచుం కో ను ఖో। భో గోతమ। హేతు। కో పచ్చయో యేన మిధేకచ్చే సత్తా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జన్తి॥ కో పన। భో గోతమ। హేతు। కో పచ్చయో యేన మిధేకచ్చే సత్తా కాయస్స భేదా పరం మరణా సుగతిం సగ్గం లోకం ఉపపజ్జన్తీతి॥>
    text <అధమ్మచరియావిసమచరియాహేతు ఖో। గహపతయో। ఏవమిధేకచ్చే సత్తా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జన్తి॥ ధమ్మచరియాసమచరియాహేతు ఖో। గహపతయో। ఏవమిధేకచ్చే సత్తా కాయస్స భేదా పరం మరణా సుగతిం సగ్గం లోకం ఉపపజ్జన్తీతి॥>
    text <న ఖో మయం ఇమస్స భోతో గోతమస్స సంఖిత్తేన భాసితస్స। విత్థారేన అత్థం అవిభత్తస్స। విత్థారేన అత్థం ఆజానామ॥ సాధు నో భవం గోతమో తథా ధమ్మం దేసేతు యథా మయం ఇమస్స భోతో గోతమస్స సంఖిత్తేన భాసితస్స। విత్థారేన అత్థం అవిభత్తస్స। విత్థారేన అత్థం ఆజానేయ్యామాతి॥ తేన హి। గహపతయో। సుణాథ సాధుకం మనసి కరోథ। భాసిస్సామీతి॥ ఏవం భోతి ఖో వేరఞ్జకా బ్రాహ్మణగహపతికా భగవతో పచ్చస్సోసుం॥ భగవా ఏతదవోచ>
    text <౪౪౫>, <తివిధం ఖో। గహపతయో। కాయేన అధమ్మచారీ విసమచారీ హోతి। చతుబ్బిధం వాచాయ అధమ్మచారీ విసమచారీ హోతి। తివిధం మనసా అధమ్మచారీ విసమచారీ హోతి॥>
    text <కథఞ్చ। గహపతయో। తివిధం కాయేన అధమ్మచారీ విసమచారీ హోతి॥ ఇధ। గహపతయో। ఏకచ్చో పాణాతిపాతీ హోతి॥ లుద్దో లోహితపాణి హతప్పహతే నివిట్ఠో అదయాపన్నో పాణభూతేసు॥ అదిన్నాదాయీ ఖో పన హోతి॥ యం తం పరస్స పరవిత్తూపకరణం… తం అదిన్నం థేయ్యసఙ్ఖాతం ఆదాతా హోతి॥ కామేసుమిచ్ఛాచారీ ఖో పన హోతి॥ యా తా మాతురక్ఖితా… తథారూపాసు చారిత్తం ఆపజ్జితా హోతి॥ ఏవం ఖో। గహపతయో। తివిధం కాయేన అధమ్మచారీ విసమచారీ హోతి॥>
    text <కథఞ్చ। గహపతయో। చతుబ్బిధం వాచాయ అధమ్మచారీ విసమచారీ హోతి॥ ఇధ। గహపతయో। ఏకచ్చో ముసావాదీ హోతి॥ సభాగతో వా… సమ్పజానముసా భాసితా హోతి॥ పిసుణవాచో ఖో పన హోతి॥ ఇతో సుత్వా అముత్ర అక్ఖాతా… వగ్గకరణిం వాచం భాసితా హోతి॥ ఫరుసవాచో ఖో పన హోతి॥ యా సా వాచా అణ్డకా కక్కసా… తథారూపిం వాచం భాసితా హోతి॥ సమ్ఫప్పలాపీ ఖో పన హోతి॥ అకాలవాదీ… అపరియన్తవతిం అనత్థసంహితం॥ ఏవం ఖో। గహపతయో। చతుబ్బిధం వాచాయ అధమ్మచారీ విసమచారీ హోతి॥>
    text <కథఞ్చ। గహపతయో। తివిధం మనసా అధమ్మచారీ విసమచారీ హోతి॥ ఇధ। గహపతయో। ఏకచ్చో అభిజ్ఝాలు హోతి…పే॰… తం మమస్సాతి॥ బ్యాపన్నచిత్తో ఖో పన హోతి పదుట్ఠమనసఙ్కప్పో ఇమే సత్తా హఞ్ఞన్తు వా… మా వా అహేసున్తి॥ మిచ్ఛాదిట్ఠికో ఖో పన హోతి విపరీతదస్సనో నత్థి దిన్నం। నత్థి యిట్ఠం… సచ్ఛికత్వా పవేదేన్తీతి॥ ఏవం ఖో। గహపతయో। తివిధం మనసా అధమ్మచారీ విసమచారీ హోతి॥>
    text <ఏవం అధమ్మచరియావిసమచరియాహేతు ఖో। గహపతయో। ఏవమిధేకచ్చే సత్తా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జన్తి॥>
    text <౪౪౬>, <తివిధం ఖో। గహపతయో। కాయేన ధమ్మచారీ సమచారీ హోతి। చతుబ్బిధం వాచాయ ధమ్మచారీ సమచారీ హోతి। తివిధం మనసా ధమ్మచారీ సమచారీ హోతి॥>
    text <కథఞ్చ। గహపతయో। తివిధం కాయేన ధమ్మచారీ సమచారీ హోతి॥ ఇధ। గహపతయో। ఏకచ్చో పాణాతిపాతం పహాయ పాణాతిపాతా పటివిరతో హోతి। నిహితదణ్డో నిహితసత్థో లజ్జీ దయాపన్నో సబ్బపాణభూతహితానుకమ్పీ విహరతి॥ అదిన్నాదానం పహాయ అదిన్నాదానా పటివిరతో హోతి। యం తం పరస్స… తం నాదిన్నం థేయ్యసఙ్ఖాతం ఆదాతా హోతి॥ కామేసుమిచ్ఛాచారం పహాయ… తథారూపాసు న చారిత్తం ఆపజ్జితా హోతి॥ ఏవం ఖో। గహపతయో। తివిధం కాయేన ధమ్మచారీ సమచారీ హోతి॥>
    text <కథఞ్చ। గహపతయో। చతుబ్బిధం వాచాయ ధమ్మచారీ సమచారీ హోతి॥ ఇధ। గహపతయో। ఏకచ్చో ముసావాదం పహాయ ముసావాదా పటివిరతో హోతి॥ సభాగతో వా…పే॰… న సమ్పజానముసా భాసితా హోతి॥ పిసుణం వాచం పహాయ… సమగ్గకరణిం వాచం భాసితా హోతి॥ ఫరుసం వాచం పహాయ… తథారూపిం వాచం భాసితా హోతి॥ సమ్ఫప్పలాపం పహాయ… కాలేన సాపదేసం పరియన్తవతిం అత్థసంహితం॥ ఏవం ఖో। గహపతయో। చతుబ్బిధం వాచాయ ధమ్మచారీ సమచారీ హోతి॥>
    text <కథఞ్చ। గహపతయో। తివిధం మనసా ధమ్మచారీ సమచారీ హోతి॥ ఇధ। గహపతయో। ఏకచ్చో అనభిజ్ఝాలు హోతి॥ యం తం పరస్స పరవిత్తూపకరణం తం నాభిజ్ఝాతా హోతి అహో వత యం పరస్స। తం మమస్సాతి॥ అబ్యాపన్నచిత్తో ఖో పన హోతి అప్పదుట్ఠమనసఙ్కప్పో ఇమే సత్తా అవేరా అబ్యాబజ్ఝా అనీఘా సుఖీ అత్తానం పరిహరన్తూతి॥ సమ్మాదిట్ఠికో ఖో పన హోతి అవిపరీతదస్సనో అత్థి దిన్నం। అత్థి యిట్ఠం… సయం అభిఞ్ఞా సచ్ఛికత్వా పవేదేన్తీతి॥ ఏవం ఖో। గహపతయో। తివిధం మనసా ధమ్మచారీ సమచారీ హోతి॥>
    text <ఏవం ధమ్మచరియాసమచరియాహేతు ఖో। గహపతయో। ఏవమిధేకచ్చే సత్తా కాయస్స భేదా పరం మరణా సుగతిం సగ్గం లోకం ఉపపజ్జన్తి॥>
    text <౪౪౭>, <ఆకఙ్ఖేయ్య చే। గహపతయో। ధమ్మచారీ సమచారీ అహో వతాహం కాయస్స భేదా పరం మరణా ఖత్తియమహాసాలానం సహబ్యతం ఉపపజ్జేయ్యన్తి। ఠానం ఖో పనేతం విజ్జతి। యం సో కాయస్స భేదా పరం మరణా ఖత్తియమహాసాలానం సహబ్యతం ఉపపజ్జేయ్య॥ తం కిస్స హేతు॥ తథా హి సో ధమ్మచారీ సమచారీ॥>
    text <ఆకఙ్ఖేయ్య చే। గహపతయో। ధమ్మచారీ సమచారీ అహో వతాహం కాయస్స భేదా పరం మరణా బ్రాహ్మణమహాసాలానం గహపతిమహాసాలానం సహబ్యతం ఉపపజ్జేయ్యన్తి। ఠానం ఖో పనేతం విజ్జతి। యం సో కాయస్స భేదా పరం మరణా గహపతిమహాసాలానం సహబ్యతం ఉపపజ్జేయ్య॥ తం కిస్స హేతు॥ తథా హి సో ధమ్మచారీ సమచారీ॥>
    text <ఆకఙ్కేయ్య చే। గహపతయో। ధమ్మచారీ సమచారీ అహో వతాహం కాయస్స భేదా పరం మరణా చాతుమహారాజికానం దేవానం సహబ్యతం ఉపపజ్జేయ్యన్తి। ఠానం ఖో పనేతం విజ్జతి। యం సో కాయస్స భేదా పరం మరణా చాతుమహారాజికానం దేవానం సహబ్యతం ఉపపజ్జేయ్య॥ తం కిస్స హేతు॥ తథా హి సో ధమ్మచారీ సమచారీ॥>
    text <ఆకఙ్ఖేయ్య చే। గహపతయో। ధమ్మచారీ సమచారీ అహో వతాహం కాయస్స భేదా పరం మరణా తావతింసానం దేవానం… యామానం దేవానం… తుసితానం దేవానం… నిమ్మానరతీనం దేవానం… పరనిమ్మితవసవత్తీనం దేవానం… బ్రహ్మకాయికానం దేవానం సహబ్యతం ఉపపజ్జేయ్యన్తి। ఠానం ఖో పనేతం విజ్జతి। యం సో కాయస్స భేదా పరం మరణా బ్రహ్మకాయికానం దేవానం సహబ్యతం ఉపపజ్జేయ్య॥ తం కిస్స హేతు॥ తథా హి సో ధమ్మచారీ సమచారీ॥>
    text <ఆకఙ్ఖేయ్య చే। గహపతయో। ధమ్మచారీ సమచారీ అహో వతాహం కాయస్స భేదా పరం మరణా ఆభానం దేవానం సహబ్యతం ఉపపజ్జేయ్యన్తి। ఠానం ఖో పనేతం విజ్జతి। యం సో కాయస్స భేదా పరం మరణా ఆభానం దేవానం సహబ్యతం ఉపపజ్జేయ్య॥ తం కిస్స హేతు॥ తథా హి సో ధమ్మచారీ సమచారీ॥>
    text <ఆకఙ్ఖేయ్య చే। గహపతయో। ధమ్మచారీ సమచారీ అహో వతాహం కాయస్స భేదా పరం మరణా పరిత్తాభానం దేవానం…పే॰… అప్పమాణాభానం దేవానం… ఆభస్సరానం దేవానం… పరిత్తసుభానం దేవానం… అప్పమాణసుభానం దేవానం… సుభకిణ్హానం దేవానం … వేహప్ఫలానం దేవానం… అవిహానం దేవానం… అతప్పానం దేవానం… సుదస్సానం దేవానం… సుదస్సీనం దేవానం… అకనిట్ఠానం దేవానం… ఆకాసానఞ్చాయతనూపగానం దేవానం… విఞ్ఞాణఞ్చాయతనూపగానం దేవానం… ఆకిఞ్చఞ్ఞాయతనూపగానం దేవానం… నేవసఞ్ఞానాసఞ్ఞాయతనూపగానం దేవానం సహబ్యతం ఉపపజ్జేయ్యన్తి। ఠానం ఖో పనేతం విజ్జతి। యం సో కాయస్స భేదా పరం మరణా నేవసఞ్ఞానాసఞ్ఞాయతనూపగానం దేవానం సహబ్యతం ఉపపజ్జేయ్య॥ తం కిస్స హేతు॥ తథా హి సో ధమ్మచారీ సమచారీ॥>
    text <ఆకఙ్ఖేయ్య చే గహపతయో ధమ్మచారీ సమచారీ అహో వతాహం ఆసవానం ఖయా అనాసవం చేతోవిముత్తిం పఞ్ఞావిముత్తిం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహరేయ్యన్తి। ఠానం ఖో పనేతం విజ్జతి। యం సో ఆసవానం ఖయా అనాసవం చేతోవిముత్తిం పఞ్ఞావిముత్తిం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహరేయ్య॥ తం కిస్స హేతు॥ తథా హి సో ధమ్మచారీ సమచారీతి॥>
    text <౪౪౮>, <ఏవం వుత్తే। వేరఞ్జకా బ్రాహ్మణగహపతికా భగవన్తం ఏతదవోచుం అభిక్కన్తం। భో గోతమ। అభిక్కన్తం భో గోతమ॥ సేయ్యథాపి। భో గోతమ। నిక్కుజ్జితం వా ఉక్కుజ్జేయ్య। పటిచ్ఛన్నం వా వివరేయ్య। మూళ్హస్స వా మగ్గం ఆచిక్ఖేయ్య। అన్ధకారే వా తేలపజ్జోతం ధారేయ్య। చక్ఖుమన్తో రూపాని దక్ఖన్తీతి। ఏవమేవం భోతా గోతమేన అనేకపరియాయేన ధమ్మో పకాసితో॥ ఏతే మయం భవన్తం గోతమం సరణం గచ్ఛామ ధమ్మఞ్చ భిక్ఖుసఙ్ఘఞ్చ॥ ఉపాసకే నో భవం గోతమో ధారేతు అజ్జతగ్గే పాణుపేతే సరణం గతేతి॥>
    stand <వేరఞ్జకసుత్తం నిట్ఠితం దుతియం॥>
  text <౩॥ మహావేదల్లసుత్తం>
    text <౪౪౯>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ అథ ఖో ఆయస్మా మహాకోట్ఠికో సాయన్హసమయం పటిసల్లానా వుట్ఠితో యేనాయస్మా సారిపుత్తో తేనుపసఙ్కమి। ఉపసఙ్కమిత్వా ఆయస్మతా సారిపుత్తేన సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా మహాకోట్ఠికో ఆయస్మన్తం సారిపుత్తం ఏతదవోచ>
    text <దుప్పఞ్ఞో దుప్పఞ్ఞోతి। ఆవుసో। వుచ్చతి॥ కిత్తావతా ను ఖో। ఆవుసో। దుప్పఞ్ఞోతి వుచ్చతీతి॥>
    text <నప్పజానాతి నప్పజానాతీతి ఖో। ఆవుసో। తస్మా దుప్పఞ్ఞోతి వుచ్చతి॥>
    text <కిఞ్చ నప్పజానాతి॥ ఇదం దుక్ఖన్తి నప్పజానాతి। అయం దుక్ఖసముదయోతి నప్పజానాతి। అయం దుక్ఖనిరోధోతి నప్పజానాతి। అయం దుక్ఖనిరోధగామినీ పటిపదాతి నప్పజానాతి॥ నప్పజానాతి నప్పజానాతీతి ఖో। ఆవుసో। తస్మా దుప్పఞ్ఞోతి వుచ్చతీతి॥>
    text <సాధావుసోతి ఖో ఆయస్మా మహాకోట్ఠికో ఆయస్మతో సారిపుత్తస్స భాసితం అభినన్దిత్వా అనుమోదిత్వా ఆయస్మన్తం సారిపుత్తం ఉత్తరిం పఞ్హం అపుచ్ఛి>
    text <పఞ్ఞవా పఞ్ఞవాతి। ఆవుసో। వుచ్చతి॥ కిత్తావతా ను ఖో। ఆవుసో। పఞ్ఞవాతి వుచ్చతీతి॥>
    text <పజానాతి పజానాతీతి ఖో। ఆవుసో। తస్మా పఞ్ఞవాతి వుచ్చతి॥>
    text <కిఞ్చ పజానాతి॥ ఇదం దుక్ఖన్తి పజానాతి। అయం దుక్ఖసముదయోతి పజానాతి। అయం దుక్ఖనిరోధోతి పజానాతి। అయం దుక్ఖనిరోధగామినీ పటిపదాతి పజానాతి॥ పజానాతి పజానాతీతి ఖో। ఆవుసో। తస్మా పఞ్ఞవాతి వుచ్చతీతి॥>
    text <విఞ్ఞాణం విఞ్ఞాణన్తి। ఆవుసో। వుచ్చతి॥ కిత్తావతా ను ఖో। ఆవుసో। విఞ్ఞాణన్తి వుచ్చతీతి॥>
    text <విజానాతి విజానాతీతి ఖో। ఆవుసో। తస్మా విఞ్ఞాణన్తి వుచ్చతి॥>
    text <కిఞ్చ విజానాతి॥ సుఖన్తిపి విజానాతి। దుక్ఖన్తిపి విజానాతి। అదుక్ఖమసుఖన్తిపి విజానాతి॥ విజానాతి విజానాతీతి ఖో। ఆవుసో। తస్మా విఞ్ఞాణన్తి వుచ్చతీతి॥>
    text <యా చావుసో। పఞ్ఞా యఞ్చ విఞ్ఞాణం ఇమే ధమ్మా సంసట్ఠా ఉదాహు విసంసట్ఠా॥ లబ్భా చ పనిమేసం ధమ్మానం వినిబ్భుజిత్వా వినిబ్భుజిత్వా నానాకరణం పఞ్ఞాపేతున్తి॥ యా చావుసో। పఞ్ఞా యఞ్చ విఞ్ఞాణం ఇమే ధమ్మా సంసట్ఠా। నో విసంసట్ఠా॥ న చ లబ్భా ఇమేసం ధమ్మానం వినిబ్భుజిత్వా వినిబ్భుజిత్వా నానాకరణం పఞ్ఞాపేతుం॥ యం హావుసో। పజానాతి తం విజానాతి। యం విజానాతి తం పజానాతి॥ తస్మా ఇమే ధమ్మా సంసట్ఠా। నో విసంసట్ఠా॥ న చ లబ్భా ఇమేసం ధమ్మానం వినిబ్భుజిత్వా వినిబ్భుజిత్వా నానాకరణం పఞ్ఞాపేతున్తి॥>
    text <యా చావుసో। పఞ్ఞా యఞ్చ విఞ్ఞాణం ఇమేసం ధమ్మానం సంసట్ఠానం నో విసంసట్ఠానం కిం నానాకరణన్తి॥ యా చావుసో। పఞ్ఞా యఞ్చ విఞ్ఞాణం ఇమేసం ధమ్మానం సంసట్ఠానం నో విసంసట్ఠానం పఞ్ఞా భావేతబ్బా। విఞ్ఞాణం పరిఞ్ఞేయ్యం॥ ఇదం నేసం నానాకరణన్తి॥>
    text <౪౫౦>, <వేదనా వేదనాతి। ఆవుసో। వుచ్చతి॥ కిత్తావతా ను ఖో। ఆవుసో। వేదనాతి వుచ్చతీతి॥>
    text <వేదేతి వేదేతీతి ఖో। ఆవుసో। తస్మా వేదనాతి వుచ్చతి॥>
    text <కిఞ్చ వేదేతి॥ సుఖమ్పి వేదేతి। దుక్ఖమ్పి వేదేతి। అదుక్ఖమసుఖమ్పి వేదేతి॥ వేదేతి వేదేతీతి ఖో। ఆవుసో। తస్మా వేదనాతి వుచ్చతీతి॥>
    text <సఞ్ఞా సఞ్ఞాతి। ఆవుసో। వుచ్చతి॥ కిత్తావతా ను ఖో। ఆవుసో। సఞ్ఞాతి వుచ్చతీతి॥>
    text <సఞ్జానాతి సఞ్జానాతీతి ఖో। ఆవుసో। తస్మా సఞ్ఞాతి వుచ్చతి॥>
    text <కిఞ్చ సఞ్జానాతి॥ నీలకమ్పి సఞ్జానాతి। పీతకమ్పి సఞ్జానాతి। లోహితకమ్పి సఞ్జానాతి। ఓదాతమ్పి సఞ్జానాతి॥ సఞ్జానాతి సఞ్జానాతీతి ఖో। ఆవుసో। తస్మా సఞ్ఞాతి వుచ్చతీతి॥>
    text <యా చావుసో। వేదనా యా చ సఞ్ఞా యఞ్చ విఞ్ఞాణం ఇమే ధమ్మా సంసట్ఠా ఉదాహు విసంసట్ఠా॥ లబ్భా చ పనిమేసం ధమ్మానం వినిబ్భుజిత్వా వినిబ్భుజిత్వా నానాకరణం పఞ్ఞాపేతున్తి॥ యా చావుసో। వేదనా యా చ సఞ్ఞా యఞ్చ విఞ్ఞాణం ఇమే ధమ్మా సంసట్ఠా। నో విసంసట్ఠా॥ న చ లబ్భా ఇమేసం ధమ్మానం వినిబ్భుజిత్వా వినిబ్భుజిత్వా నానాకరణం పఞ్ఞాపేతుం॥ యం హావుసో। వేదేతి తం సఞ్జానాతి। యం సఞ్జానాతి తం విజానాతి॥ తస్మా ఇమే ధమ్మా సంసట్ఠా నో విసంసట్ఠా॥ న చ లబ్భా ఇమేసం ధమ్మానం వినిబ్భుజిత్వా వినిబ్భుజిత్వా నానాకరణం పఞ్ఞాపేతున్తి॥>
    text <౪౫౧>, <నిస్సట్ఠేన హావుసో। పఞ్చహి ఇన్ద్రియేహి పరిసుద్ధేన మనోవిఞ్ఞాణేన కిం నేయ్యన్తి॥>
    text <నిస్సట్ఠేన ఆవుసో। పఞ్చహి ఇన్ద్రియేహి పరిసుద్ధేన మనోవిఞ్ఞాణేన అనన్తో ఆకాసోతి ఆకాసానఞ్చాయతనం నేయ్యం। అనన్తం విఞ్ఞాణన్తి విఞ్ఞాణఞ్చాయతనం నేయ్యం। నత్థి కిఞ్చీతి ఆకిఞ్చఞ్ఞాయతనం నేయ్యన్తి॥>
    text <నేయ్యం పనావుసో। ధమ్మం కేన పజానాతీతి॥>
    text <నేయ్యం ఖో। ఆవుసో। ధమ్మం పఞ్ఞాచక్ఖునా పజానాతీతి॥>
    text <పఞ్ఞా పనావుసో। కిమత్థియాతి॥>
    text <పఞ్ఞా ఖో। ఆవుసో। అభిఞ్ఞత్థా పరిఞ్ఞత్థా పహానత్థాతి॥>
    text <౪౫౨>, <కతి పనావుసో। పచ్చయా సమ్మాదిట్ఠియా ఉప్పాదాయాతి॥>
    text <ద్వే ఖో। ఆవుసో। పచ్చయా సమ్మాదిట్ఠియా ఉప్పాదాయ పరతో చ ఘోసో। యోనిసో చ మనసికారో॥ ఇమే ఖో। ఆవుసో। ద్వే పచ్చయా సమ్మాదిట్ఠియా ఉప్పాదాయాతి॥>
    text <కతిహి పనావుసో। అఙ్గేహి అనుగ్గహితా సమ్మాదిట్ఠి చేతోవిముత్తిఫలా చ హోతి చేతోవిముత్తిఫలానిసంసా చ। పఞ్ఞావిముత్తిఫలా చ హోతి పఞ్ఞావిముత్తిఫలానిసంసా చాతి॥>
    text <పఞ్చహి ఖో। ఆవుసో। అఙ్గేహి అనుగ్గహితా సమ్మాదిట్ఠి చేతోవిముత్తిఫలా చ హోతి చేతోవిముత్తిఫలానిసంసా చ। పఞ్ఞావిముత్తిఫలా చ హోతి పఞ్ఞావిముత్తిఫలానిసంసా చ॥ ఇధావుసో। సమ్మాదిట్ఠి సీలానుగ్గహితా చ హోతి। సుతానుగ్గహితా చ హోతి। సాకచ్ఛానుగ్గహితా చ హోతి। సమథానుగ్గహితా చ హోతి। విపస్సనానుగ్గహితా చ హోతి॥ ఇమేహి ఖో। ఆవుసో। పఞ్చహఙ్గేహి అనుగ్గహితా సమ్మాదిట్ఠి చేతోవిముత్తిఫలా చ హోతి చేతోవిముత్తిఫలానిసంసా చ। పఞ్ఞావిముత్తిఫలా చ హోతి పఞ్ఞావిముత్తిఫలానిసంసా చాతి॥>
    text <౪౫౩>, <కతి పనావుసో। భవాతి॥>
    text <తయోమే। ఆవుసో। భవా కామభవో। రూపభవో। అరూపభవోతి॥>
    text <కథం పనావుసో। ఆయతిం పునబ్భవాభినిబ్బత్తి హోతీతి॥>
    text <అవిజ్జానీవరణానం ఖో। ఆవుసో। సత్తానం తణ్హాసంయోజనానం తత్రతత్రాభినన్దనా ఏవం ఆయతిం పునబ్భవాభినిబ్బత్తి హోతీతి॥>
    text <కథం పనావుసో। ఆయతిం పునబ్భవాభినిబ్బత్తి న హోతీతి॥>
    text <అవిజ్జావిరాగా ఖో। ఆవుసో। విజ్జుప్పాదా తణ్హానిరోధా ఏవం ఆయతిం పునబ్భవాభినిబ్బత్తి న హోతీతి॥>
    text <౪౫౪>, <కతమం పనావుసో। పఠమం ఝానన్తి॥>
    text <ఇధావుసో। భిక్ఖు వివిచ్చేవ కామేహి వివిచ్చ అకుసలేహి ధమ్మేహి సవితక్కం సవిచారం వివేకజం పీతిసుఖం పఠమం ఝానం ఉపసమ్పజ్జ విహరతి ఇదం వుచ్చతి। ఆవుసో। పఠమం ఝానన్తి॥>
    text <పఠమం పనావుసో। ఝానం కతిఅఙ్గికన్తి॥>
    text <పఠమం ఖో। ఆవుసో। ఝానం పఞ్చఙ్గికం॥ ఇధావుసో। పఠమం ఝానం సమాపన్నస్స భిక్ఖునో వితక్కో చ వత్తతి। విచారో చ పీతి చ సుఖఞ్చ చిత్తేకగ్గతా చ॥ పఠమం ఖో। ఆవుసో। ఝానం ఏవం పఞ్చఙ్గికన్తి॥>
    text <పఠమం పనావుసో। ఝానం కతఙ్గవిప్పహీనం కతఙ్గసమన్నాగతన్తి॥>
    text <పఠమం ఖో। ఆవుసో। ఝానం పఞ్చఙ్గవిప్పహీనం। పఞ్చఙ్గసమన్నాగతం॥ ఇధావుసో। పఠమం ఝానం సమాపన్నస్స భిక్ఖునో కామచ్ఛన్దో పహీనో హోతి। బ్యాపాదో పహీనో హోతి। థీనమిద్ధం పహీనం హోతి। ఉద్ధచ్చకుక్కుచ్చం పహీనం హోతి। విచికిచ్ఛా పహీనా హోతి। వితక్కో చ వత్తతి। విచారో చ పీతి చ సుఖఞ్చ చిత్తేకగ్గతా చ॥ పఠమం ఖో। ఆవుసో। ఝానం ఏవం పఞ్చఙ్గవిప్పహీనం పఞ్చఙ్గసమన్నాగతన్తి॥>
    text <౪౫౫>, <పఞ్చిమాని। ఆవుసో। ఇన్ద్రియాని నానావిసయాని నానాగోచరాని। న అఞ్ఞమఞ్ఞస్స గోచరవిసయం పచ్చనుభోన్తి। సేయ్యథిదం చక్ఖున్ద్రియం। సోతిన్ద్రియం। ఘానిన్ద్రియం। జివ్హిన్ద్రియం। కాయిన్ద్రియం॥ ఇమేసం ఖో। ఆవుసో। పఞ్చన్నం ఇన్ద్రియానం నానావిసయానం నానాగోచరానం। న అఞ్ఞమఞ్ఞస్స గోచరవిసయం పచ్చనుభోన్తానం। కిం పటిసరణం। కో చ నేసం గోచరవిసయం పచ్చనుభోతీతి॥>
    text <పఞ్చిమాని। ఆవుసో। ఇన్ద్రియాని నానావిసయాని నానాగోచరాని। న అఞ్ఞమఞ్ఞస్స గోచరవిసయం పచ్చనుభోన్తి। సేయ్యథిదం చక్ఖున్ద్రియం। సోతిన్ద్రియం। ఘానిన్ద్రియం। జివ్హిన్ద్రియం। కాయిన్ద్రియం॥ ఇమేసం ఖో। ఆవుసో। పఞ్చన్నం ఇన్ద్రియానం నానావిసయానం నానాగోచరానం। న అఞ్ఞమఞ్ఞస్స గోచరవిసయం పచ్చనుభోన్తానం। మనో పటిసరణం। మనో చ నేసం గోచరవిసయం పచ్చనుభోతీతి॥>
    text <౪౫౬>, <పఞ్చిమాని। ఆవుసో। ఇన్ద్రియాని। సేయ్యథిదం చక్ఖున్ద్రియం। సోతిన్ద్రియం। ఘానిన్ద్రియం। జివ్హిన్ద్రియం। కాయిన్ద్రియం॥ ఇమాని ఖో। ఆవుసో। పఞ్చిన్ద్రియాని కిం పటిచ్చ తిట్ఠన్తీతి॥>
    text <పఞ్చిమాని। ఆవుసో। ఇన్ద్రియాని। సేయ్యథిదం చక్ఖున్ద్రియం। సోతిన్ద్రియం। ఘానిన్ద్రియం। జివ్హిన్ద్రియం। కాయిన్ద్రియం॥ ఇమాని ఖో। ఆవుసో। పఞ్చిన్ద్రియాని ఆయుం పటిచ్చ తిట్ఠన్తీతి॥>
    text <ఆయు పనావుసో। కిం పటిచ్చ తిట్ఠతీతి॥>
    text <ఆయు ఉస్మం పటిచ్చ తిట్ఠతీతి॥>
    text <ఉస్మా పనావుసో। కిం పటిచ్చ తిట్ఠతీతి॥>
    text <ఉస్మా ఆయుం పటిచ్చ తిట్ఠతీతి॥>
    text <ఇదానేవ ఖో మయం। ఆవుసో। ఆయస్మతో సారిపుత్తస్స భాసితం ఏవం ఆజానామ ఆయు ఉస్మం పటిచ్చ తిట్ఠతీతి॥ ఇదానేవ పన మయం। ఆవుసో। ఆయస్మతో సారిపుత్తస్స భాసితం ఏవం ఆజానామ ఉస్మా ఆయుం పటిచ్చ తిట్ఠతీతి॥>
    text <యథా కథం పనావుసో। ఇమస్స భాసితస్స అత్థో దట్ఠబ్బోతి॥>
    text <తేన హావుసో। ఉపమం తే కరిస్సామి। ఉపమాయపిధేకచ్చే విఞ్ఞూ పురిసా భాసితస్స అత్థం ఆజానన్తి॥ సేయ్యథాపి। ఆవుసో। తేలప్పదీపస్స ఝాయతో అచ్చిం పటిచ్చ ఆభా పఞ్ఞాయతి। ఆభం పటిచ్చ అచ్చి పఞ్ఞాయతి। ఏవమేవ ఖో। ఆవుసో। ఆయు ఉస్మం పటిచ్చ తిట్ఠతి। ఉస్మా ఆయుం పటిచ్చ తిట్ఠతీతి॥>
    text <౪౫౭>, <తేవ ను ఖో। ఆవుసో। ఆయుసఙ్ఖారా। తే వేదనియా ధమ్మా ఉదాహు అఞ్ఞే ఆయుసఙ్ఖారా అఞ్ఞే వేదనియా ధమ్మాతి॥ న ఖో। ఆవుసో। తేవ ఆయుసఙ్ఖారా తే వేదనియా ధమ్మా॥ తే చ హావుసో। ఆయుసఙ్ఖారా అభవింసు తే వేదనియా ధమ్మా। న యిదం సఞ్ఞావేదయితనిరోధం సమాపన్నస్స భిక్ఖునో వుట్ఠానం పఞ్ఞాయేథ॥ యస్మా చ ఖో। ఆవుసో। అఞ్ఞే ఆయుసఙ్ఖారా అఞ్ఞే వేదనియా ధమ్మా। తస్మా సఞ్ఞావేదయితనిరోధం సమాపన్నస్స భిక్ఖునో వుట్ఠానం పఞ్ఞాయతీతి॥>
    text <యదా ను ఖో। ఆవుసో। ఇమం కాయం కతి ధమ్మా జహన్తి। అథాయం కాయో ఉజ్ఝితో అవక్ఖిత్తో సేతి। యథా కట్ఠం అచేతనన్తి॥>
    text <యదా ఖో। ఆవుసో। ఇమం కాయం తయో ధమ్మా జహన్తి ఆయు ఉస్మా చ విఞ్ఞాణం। అథాయం కాయో ఉజ్ఝితో అవక్ఖిత్తో సేతి। యథా కట్ఠం అచేతనన్తి॥>
    text <య్వాయం। ఆవుసో। మతో కాలఙ్కతో। యో చాయం భిక్ఖు సఞ్ఞావేదయితనిరోధం సమాపన్నో ఇమేసం కిం నానాకరణన్తి॥>
    text <య్వాయం। ఆవుసో। మతో కాలఙ్కతో తస్స కాయసఙ్ఖారా నిరుద్ధా పటిప్పస్సద్ధా। వచీసఙ్ఖారా నిరుద్ధా పటిప్పస్సద్ధా। చిత్తసఙ్ఖారా నిరుద్ధా పటిప్పస్సద్ధా। ఆయు పరిక్ఖీణో। ఉస్మా వూపసన్తా। ఇన్ద్రియాని పరిభిన్నాని॥ యో చాయం భిక్ఖు సఞ్ఞావేదయితనిరోధం సమాపన్నో తస్సపి కాయసఙ్ఖారా నిరుద్ధా పటిప్పస్సద్ధా। వచీసఙ్ఖారా నిరుద్ధా పటిప్పస్సద్ధా। చిత్తసఙ్ఖారా నిరుద్ధా పటిప్పస్సద్ధా। ఆయు న పరిక్ఖీణో। ఉస్మా అవూపసన్తా। ఇన్ద్రియాని విప్పసన్నాని॥ య్వాయం। ఆవుసో। మతో కాలఙ్కతో। యో చాయం భిక్ఖు సఞ్ఞావేదయితనిరోధం సమాపన్నో ఇదం నేసం నానాకరణన్తి॥>
    text <౪౫౮>, <కతి పనావుసో। పచ్చయా అదుక్ఖమసుఖాయ చేతోవిముత్తియా సమాపత్తియాతి॥>
    text <చత్తారో ఖో। ఆవుసో। పచ్చయా అదుక్ఖమసుఖాయ చేతోవిముత్తియా సమాపత్తియా॥ ఇధావుసో। భిక్ఖు సుఖస్స చ పహానా దుక్ఖస్స చ పహానా పుబ్బేవ సోమనస్సదోమనస్సానం అత్థఙ్గమా అదుక్ఖమసుఖం ఉపేక్ఖాసతిపారిసుద్ధిం చతుత్థం ఝానం ఉపసమ్పజ్జ విహరతి॥ ఇమే ఖో। ఆవుసో। చత్తారో పచ్చయా అదుక్ఖమసుఖాయ చేతోవిముత్తియా సమాపత్తియాతి॥>
    text <కతి పనావుసో। పచ్చయా అనిమిత్తాయ చేతోవిముత్తియా సమాపత్తియాతి॥>
    text <ద్వే ఖో। ఆవుసో। పచ్చయా అనిమిత్తాయ చేతోవిముత్తియా సమాపత్తియా సబ్బనిమిత్తానఞ్చ అమనసికారో। అనిమిత్తాయ చ ధాతుయా మనసికారో॥ ఇమే ఖో। ఆవుసో। ద్వే పచ్చయా అనిమిత్తాయ చేతోవిముత్తియా సమాపత్తియాతి॥>
    text <కతి పనావుసో। పచ్చయా అనిమిత్తాయ చేతోవిముత్తియా ఠితియాతి॥>
    text <తయో ఖో। ఆవుసో। పచ్చయా అనిమిత్తాయ చేతోవిముత్తియా ఠితియా సబ్బనిమిత్తానఞ్చ అమనసికారో। అనిమిత్తాయ చ ధాతుయా మనసికారో। పుబ్బే చ అభిసఙ్ఖారో॥ ఇమే ఖో। ఆవుసో। తయో పచ్చయా అనిమిత్తాయ చేతోవిముత్తియా ఠితియాతి॥>
    text <కతి పనావుసో। పచ్చయా అనిమిత్తాయ చేతోవిముత్తియా వుట్ఠానాయాతి॥>
    text <ద్వే ఖో। ఆవుసో। పచ్చయా అనిమిత్తాయ చేతోవిముత్తియా వుట్ఠానాయ సబ్బనిమిత్తానఞ్చ మనసికారో। అనిమిత్తాయ చ ధాతుయా అమనసికారో॥ ఇమే ఖో। ఆవుసో। ద్వే పచ్చయా అనిమిత్తాయ చేతోవిముత్తియా వుట్ఠానాయాతి॥>
    text <౪౫౯>, <యా చాయం। ఆవుసో। అప్పమాణా చేతోవిముత్తి। యా చ ఆకిఞ్చఞ్ఞా చేతోవిముత్తి। యా చ సుఞ్ఞతా చేతోవిముత్తి। యా చ అనిమిత్తా చేతోవిముత్తి ఇమే ధమ్మా నానాత్థా చేవ నానాబ్యఞ్జనా చ ఉదాహు ఏకత్థా బ్యఞ్జనమేవ నానన్తి॥>
    text <యా చాయం। ఆవుసో। అప్పమాణా చేతోవిముత్తి। యా చ ఆకిఞ్చఞ్ఞా చేతోవిముత్తి। యా చ సుఞ్ఞతా చేతోవిముత్తి। యా చ అనిమిత్తా చేతోవిముత్తి అత్థి ఖో। ఆవుసో। పరియాయో యం పరియాయం ఆగమ్మ ఇమే ధమ్మా నానాత్థా చేవ నానాబ్యఞ్జనా చ। అత్థి చ ఖో। ఆవుసో। పరియాయో యం పరియాయం ఆగమ్మ ఇమే ధమ్మా ఏకత్థా। బ్యఞ్జనమేవ నానం॥>
    text <కతమో చావుసో। పరియాయో యం పరియాయం ఆగమ్మ ఇమే ధమ్మా నానాత్థా చేవ నానాబ్యఞ్జనా చ॥>
    text <ఇధావుసో। భిక్ఖు మేత్తాసహగతేన చేతసా ఏకం దిసం ఫరిత్వా విహరతి। తథా దుతియం। తథా తతియం। తథా చతుత్థం॥ ఇతి ఉద్ధమధో తిరియం సబ్బధి సబ్బత్తతాయ సబ్బావన్తం లోకం మేత్తాసహగతేన చేతసా విపులేన మహగ్గతేన అప్పమాణేన అవేరేన అబ్యాబజ్ఝేన ఫరిత్వా విహరతి॥ కరుణాసహగతేన చేతసా…పే॰… ముదితాసహగతేన చేతసా… ఉపేక్ఖాసహగతేన చేతసా ఏకం దిసం ఫరిత్వా విహరతి। తథా దుతియం। తథా తతియం। తథా చతుత్థం॥ ఇతి ఉద్ధమధో తిరియం సబ్బధి సబ్బత్తతాయ సబ్బావన్తం లోకం ఉపేక్ఖాసహగతేన చేతసా విపులేన మహగ్గతేన అప్పమాణేన అవేరేన అబ్యాబజ్ఝేన ఫరిత్వా విహరతి॥ అయం వుచ్చతావుసో। అప్పమాణా చేతోవిముత్తి॥>
    text <కతమా చావుసో। ఆకిఞ్చఞ్ఞా చేతోవిముత్తి॥>
    text <ఇధావుసో। భిక్ఖు సబ్బసో విఞ్ఞాణఞ్చాయతనం సమతిక్కమ్మ నత్థి కిఞ్చీతి ఆకిఞ్చఞ్ఞాయతనం ఉపసమ్పజ్జ విహరతి॥ అయం వుచ్చతావుసో। ఆకిఞ్చఞ్ఞా చేతోవిముత్తి॥>
    text <కతమా చావుసో। సుఞ్ఞతా చేతోవిముత్తి॥>
    text <ఇధావుసో। భిక్ఖు అరఞ్ఞగతో వా రుక్ఖమూలగతో వా సుఞ్ఞాగారగతో వా ఇతి పటిసఞ్చిక్ఖతి సుఞ్ఞమిదం అత్తేన వా అత్తనియేన వాతి॥ అయం వుచ్చతావుసో। సుఞ్ఞతా చేతోవిముత్తి॥>
    text <కతమా చావుసో। అనిమిత్తా చేతోవిముత్తి॥>
    text <ఇధావుసో। భిక్ఖు సబ్బనిమిత్తానం అమనసికారా అనిమిత్తం చేతోసమాధిం ఉపసమ్పజ్జ విహరతి॥ అయం వుచ్చతావుసో। అనిమిత్తా చేతోవిముత్తి॥ అయం ఖో। ఆవుసో। పరియాయో యం పరియాయం ఆగమ్మ ఇమే ధమ్మా నానాత్థా చేవ నానాబ్యఞ్జనా చ॥>
    text <కతమో చావుసో। పరియాయో యం పరియాయం ఆగమ్మ ఇమే ధమ్మా ఏకత్థా బ్యఞ్జనమేవ నానం॥>
    text <రాగో ఖో। ఆవుసో। పమాణకరణో। దోసో పమాణకరణో। మోహో పమాణకరణో॥ తే ఖీణాసవస్స భిక్ఖునో పహీనా ఉచ్ఛిన్నమూలా తాలావత్థుకతా అనభావంకతా ఆయతిం అనుప్పాదధమ్మా॥ యావతా ఖో। ఆవుసో। అప్పమాణా చేతోవిముత్తియో। అకుప్పా తాసం చేతోవిముత్తి అగ్గమక్ఖాయతి॥ సా ఖో పనాకుప్పా చేతోవిముత్తి సుఞ్ఞా రాగేన। సుఞ్ఞా దోసేన। సుఞ్ఞా మోహేన॥ రాగో ఖో। ఆవుసో। కిఞ్చనో। దోసో కిఞ్చనో। మోహో కిఞ్చనో॥ తే ఖీణాసవస్స భిక్ఖునో పహీనా ఉచ్ఛిన్నమూలా తాలావత్థుకతా అనభావంకతా ఆయతిం అనుప్పాదధమ్మా॥ యావతా ఖో। ఆవుసో। ఆకిఞ్చఞ్ఞా చేతోవిముత్తియో। అకుప్పా తాసం చేతోవిముత్తి అగ్గమక్ఖాయతి॥ సా ఖో పనాకుప్పా చేతోవిముత్తి సుఞ్ఞా రాగేన। సుఞ్ఞా దోసేన। సుఞ్ఞా మోహేన॥ రాగో ఖో। ఆవుసో। నిమిత్తకరణో। దోసో నిమిత్తకరణో। మోహో నిమిత్తకరణో॥ తే ఖీణాసవస్స భిక్ఖునో పహీనా ఉచ్ఛిన్నమూలా తాలావత్థుకతా అనభావంకతా ఆయతిం అనుప్పాదధమ్మా॥ యావతా ఖో। ఆవుసో। అనిమిత్తా చేతోవిముత్తియో। అకుప్పా తాసం చేతోవిముత్తి అగ్గమక్ఖాయతి॥ సా ఖో పనాకుప్పా చేతోవిముత్తి సుఞ్ఞా రాగేన। సుఞ్ఞా దోసేన। సుఞ్ఞా మోహేన॥ అయం ఖో। ఆవుసో। పరియాయో యం పరియాయం ఆగమ్మ ఇమే ధమ్మా ఏకత్థా బ్యఞ్జనమేవ నానన్తి॥>
    text <ఇదమవోచాయస్మా సారిపుత్తో॥ అత్తమనో ఆయస్మా మహాకోట్ఠికో ఆయస్మతో సారిపుత్తస్స భాసితం అభినన్దీతి॥>
    stand <మహావేదల్లసుత్తం నిట్ఠితం తతియం॥>
  text <౪॥ చూళవేదల్లసుత్తం>
    text <౪౬౦>, <ఏవం మే సుతం ఏకం సమయం భగవా రాజగహే విహరతి వేళువనే కలన్దకనివాపే॥ అథ ఖో విసాఖో ఉపాసకో యేన ధమ్మదిన్నా భిక్ఖునీ తేనుపసఙ్కమి। ఉపసఙ్కమిత్వా ధమ్మదిన్నం భిక్ఖునిం అభివాదేత్వా ఏకమన్తం నిసీది॥ ఏకమన్తం నిసిన్నో ఖో విసాఖో ఉపాసకో ధమ్మదిన్నం భిక్ఖునిం ఏతదవోచ సక్కాయో సక్కాయోతి। అయ్యే। వుచ్చతి॥ కతమో ను ఖో। అయ్యే। సక్కాయో వుత్తో భగవతాతి॥ పఞ్చ ఖో ఇమే। ఆవుసో విసాఖ। ఉపాదానక్ఖన్ధా సక్కాయో వుత్తో భగవతా। సేయ్యథిదం రూపుపాదానక్ఖన్ధో। వేదనుపాదానక్ఖన్ధో। సఞ్ఞుపాదానక్ఖన్ధో। సఙ్ఖారుపాదానక్ఖన్ధో। విఞ్ఞాణుపాదానక్ఖన్ధో॥ ఇమే ఖో। ఆవుసో విసాఖ। పఞ్చుపాదానక్ఖన్ధా సక్కాయో వుత్తో భగవతాతి॥>
    text <సాధయ్యేతి ఖో విసాఖో ఉపాసకో ధమ్మదిన్నాయ భిక్ఖునియా భాసితం అభినన్దిత్వా అనుమోదిత్వా ధమ్మదిన్నం భిక్ఖునిం ఉత్తరిం పఞ్హం అపుచ్ఛి సక్కాయసముదయో సక్కాయసముదయోతి। అయ్యే। వుచ్చతి॥ కతమో ను ఖో। అయ్యే। సక్కాయసముదయో వుత్తో భగవతాతి॥ యాయం। ఆవుసో విసాఖ। తణ్హా పోనోబ్భవికా నన్దీరాగసహగతా తత్రతత్రాభినన్దినీ। సేయ్యథిదం కామతణ్హా భవతణ్హా విభవతణ్హా। అయం ఖో। ఆవుసో విసాఖ। సక్కాయసముదయో వుత్తో భగవతాతి॥>
    text <సక్కాయనిరోధో సక్కాయనిరోధోతి। అయ్యే। వుచ్చతి॥ కతమో ను ఖో। అయ్యే। సక్కాయనిరోధో వుత్తో భగవతాతి॥>
    text <యో ఖో। ఆవుసో విసాఖ। తస్సాయేవ తణ్హాయ అసేసవిరాగనిరోధో చాగో పటినిస్సగ్గో ముత్తి అనాలయో। అయం ఖో। ఆవుసో విసాఖ। సక్కాయనిరోధో వుత్తో భగవతాతి॥>
    text <సక్కాయనిరోధగామినీ పటిపదా సక్కాయనిరోధగామినీ పటిపదాతి। అయ్యే। వుచ్చతి॥ కతమా ను ఖో। అయ్యే। సక్కాయనిరోధగామినీ పటిపదా వుత్తా భగవతాతి॥>
    text <అయమేవ ఖో। ఆవుసో విసాఖ। అరియో అట్ఠఙ్గికో మగ్గో సక్కాయనిరోధగామినీ పటిపదా వుత్తా భగవతా। సేయ్యథిదం సమ్మాదిట్ఠి సమ్మాసఙ్కప్పో సమ్మావాచా సమ్మాకమ్మన్తో సమ్మాఆజీవో సమ్మావాయామో సమ్మాసతి సమ్మాసమాధీతి॥>
    text <తఞ్ఞేవ ను ఖో। అయ్యే। ఉపాదానం తే పఞ్చుపాదానక్ఖన్ధా ఉదాహు అఞ్ఞత్ర పఞ్చహుపాదానక్ఖన్ధేహి ఉపాదానన్తి॥ న ఖో। ఆవుసో విసాఖ। తఞ్ఞేవ ఉపాదానం తే పఞ్చుపాదానక్ఖన్ధా। నాపి అఞ్ఞత్ర పఞ్చహుపాదానక్ఖన్ధేహి ఉపాదానం॥ యో ఖో। ఆవుసో విసాఖ। పఞ్చసు ఉపాదానక్ఖన్ధేసు ఛన్దరాగో తం తత్థ ఉపాదానన్తి॥>
    text <౪౬౧>, <కథం పనాయ్యే। సక్కాయదిట్ఠి హోతీతి॥ ఇధావుసో విసాఖ। అస్సుతవా పుథుజ్జనో। అరియానం అదస్సావీ అరియధమ్మస్స అకోవిదో అరియధమ్మే అవినీతో। సప్పురిసానం అదస్సావీ సప్పురిసధమ్మస్స అకోవిదో సప్పురిసధమ్మే అవినీతో। రూపం అత్తతో సమనుపస్సతి। రూపవన్తం వా అత్తానం। అత్తని వా రూపం। రూపస్మిం వా అత్తానం॥ వేదనం…పే॰… సఞ్ఞం… సఙ్ఖారే… విఞ్ఞాణం అత్తతో సమనుపస్సతి। విఞ్ఞాణవన్తం వా అత్తానం। అత్తని వా విఞ్ఞాణం। విఞ్ఞాణస్మిం వా అత్తానం॥ ఏవం ఖో। ఆవుసో విసాఖ। సక్కాయదిట్ఠి హోతీతి॥>
    text <కథం పనాయ్యే। సక్కాయదిట్ఠి న హోతీతి॥>
    text <ఇధావుసో విసాఖ। సుతవా అరియసావకో। అరియానం దస్సావీ అరియధమ్మస్స కోవిదో అరియధమ్మే సువినీతో। సప్పురిసానం దస్సావీ సప్పురిసధమ్మస్స కోవిదో సప్పురిసధమ్మే సువినీతో। న రూపం అత్తతో సమనుపస్సతి। న రూపవన్తం వా అత్తానం। న అత్తని వా రూపం। న రూపస్మిం వా అత్తానం॥ న వేదనం…పే॰… న సఞ్ఞం… న సఙ్ఖారే…పే॰… న విఞ్ఞాణం అత్తతో సమనుపస్సతి। న విఞ్ఞాణవన్తం వా అత్తానం। న అత్తని వా విఞ్ఞాణం। న విఞ్ఞాణస్మిం వా అత్తానం॥ ఏవం ఖో। ఆవుసో విసాఖ। సక్కాయదిట్ఠి న హోతీతి॥>
    text <౪౬౨>, <కతమో పనాయ్యే। అరియో అట్ఠఙ్గికో మగ్గోతి॥>
    text <అయమేవ ఖో। ఆవుసో విసాఖ। అరియో అట్ఠఙ్గికో మగ్గో। సేయ్యథిదం సమ్మాదిట్ఠి సమ్మాసఙ్కప్పో సమ్మావాచా సమ్మాకమ్మన్తో సమ్మాఆజీవో సమ్మావాయామో సమ్మాసతి సమ్మాసమాధీతి॥ అరియో పనాయ్యే। అట్ఠఙ్గికో మగ్గో సఙ్ఖతో ఉదాహు అసఙ్ఖతోతి॥>
    text <అరియో ఖో। ఆవుసో విసాఖ। అట్ఠఙ్గికో మగ్గో సఙ్ఖతోతి॥>
    text <అరియేన ను ఖో। అయ్యే। అట్ఠఙ్గికేన మగ్గేన తయో ఖన్ధా సఙ్గహితా ఉదాహు తీహి ఖన్ధేహి అరియో అట్ఠఙ్గికో మగ్గో సఙ్గహితోతి॥>
    text <న ఖో। ఆవుసో విసాఖ। అరియేన అట్ఠఙ్గికేన మగ్గేన తయో ఖన్ధా సఙ్గహితా। తీహి చ ఖో। ఆవుసో విసాఖ। ఖన్ధేహి అరియో అట్ఠఙ్గికో మగ్గో సఙ్గహితో॥ యా చావుసో విసాఖ। సమ్మావాచా యో చ సమ్మాకమ్మన్తో యో చ సమ్మాఆజీవో ఇమే ధమ్మా సీలక్ఖన్ధే సఙ్గహితా॥ యో చ సమ్మావాయామో యా చ సమ్మాసతి యో చ సమ్మాసమాధి ఇమే ధమ్మా సమాధిక్ఖన్ధే సఙ్గహితా॥ యా చ సమ్మాదిట్ఠి యో చ సమ్మాసఙ్కప్పో। ఇమే ధమ్మా పఞ్ఞాక్ఖన్ధే సఙ్గహితాతి॥>
    text <కతమో పనాయ్యే। సమాధి। కతమే ధమ్మా సమాధినిమిత్తా। కతమే ధమ్మా సమాధిపరిక్ఖారా। కతమా సమాధిభావనాతి॥>
    text <యా ఖో। ఆవుసో విసాఖ। చిత్తస్స ఏకగ్గతా అయం సమాధి। చత్తారో సతిపట్ఠానా సమాధినిమిత్తా। చత్తారో సమ్మప్పధానా సమాధిపరిక్ఖారా॥ యా తేసంయేవ ధమ్మానం ఆసేవనా భావనా బహులీకమ్మం। అయం ఏత్థ సమాధిభావనాతి॥>
    text <౪౬౩>, <కతి పనాయ్యే। సఙ్ఖారాతి॥>
    text <తయోమే। ఆవుసో విసాఖ। సఙ్ఖారా కాయసఙ్ఖారో। వచీసఙ్ఖారో। చిత్తసఙ్ఖారోతి॥>
    text <కతమో పనాయ్యే। కాయసఙ్ఖారో। కతమో వచీసఙ్ఖారో। కతమో చిత్తసఙ్ఖారోతి॥>
    text <అస్సాసపస్సాసా ఖో। ఆవుసో విసాఖ। కాయసఙ్ఖారో। వితక్కవిచారా వచీసఙ్ఖారో। సఞ్ఞా చ వేదనా చ చిత్తసఙ్ఖారోతి॥>
    text <కస్మా పనాయ్యే। అస్సాసపస్సాసా కాయసఙ్ఖారో। కస్మా వితక్కవిచారా వచీసఙ్ఖారో। కస్మా సఞ్ఞా చ వేదనా చ చిత్తసఙ్ఖారోతి॥>
    text <అస్సాసపస్సాసా ఖో। ఆవుసో విసాఖ। కాయికా ఏతే ధమ్మా కాయప్పటిబద్ధా। తస్మా అస్సాసపస్సాసా కాయసఙ్ఖారో॥ పుబ్బే ఖో। ఆవుసో విసాఖ। వితక్కేత్వా విచారేత్వా పచ్ఛా వాచం భిన్దతి। తస్మా వితక్కవిచారా వచీసఙ్ఖారో॥ సఞ్ఞా చ వేదనా చ చేతసికా ఏతే ధమ్మా చిత్తప్పటిబద్ధా। తస్మా సఞ్ఞా చ వేదనా చ చిత్తసఙ్ఖారోతి॥>
    text <౪౬౪>, <కథం పనాయ్యే। సఞ్ఞావేదయితనిరోధసమాపత్తి హోతీతి॥>
    text <న ఖో। ఆవుసో విసాఖ। సఞ్ఞావేదయితనిరోధం సమాపజ్జన్తస్స భిక్ఖునో ఏవం హోతి అహం సఞ్ఞావేదయితనిరోధం సమాపజ్జిస్సన్తి వా। అహం సఞ్ఞావేదయితనిరోధం సమాపజ్జామీతి వా। అహం సఞ్ఞావేదయితనిరోధం సమాపన్నోతి వా॥ అథ ఖ్వాస్స పుబ్బేవ తథా చిత్తం భావితం హోతి యం తం తథత్తాయ ఉపనేతీతి॥>
    text <సఞ్ఞావేదయితనిరోధం సమాపజ్జన్తస్స పనాయ్యే। భిక్ఖునో కతమే ధమ్మా పఠమం నిరుజ్ఝన్తి యది వా కాయసఙ్ఖారో। యది వా వచీసఙ్ఖారో। యది వా చిత్తసఙ్ఖారోతి॥ సఞ్ఞావేదయితనిరోధం సమాపజ్జన్తస్స ఖో। ఆవుసో విసాఖ। భిక్ఖునో పఠమం నిరుజ్ఝతి వచీసఙ్ఖారో। తతో కాయసఙ్ఖారో। తతో చిత్తసఙ్ఖారోతి॥>
    text <కథం పనాయ్యే। సఞ్ఞావేదయితనిరోధసమాపత్తియా వుట్ఠానం హోతీతి॥>
    text <న ఖో। ఆవుసో విసాఖ। సఞ్ఞావేదయితనిరోధసమాపత్తియా వుట్ఠహన్తస్స భిక్ఖునో ఏవం హోతి అహం సఞ్ఞావేదయితనిరోధసమాపత్తియా వుట్ఠహిస్సన్తి వా। అహం సఞ్ఞావేదయితనిరోధసమాపత్తియా వుట్ఠహామీతి వా। అహం సఞ్ఞావేదయితనిరోధసమాపత్తియా వుట్ఠితోతి వా॥ అథ ఖ్వాస్స పుబ్బేవ తథా చిత్తం భావితం హోతి యం తం తథత్తాయ ఉపనేతీతి॥>
    text <సఞ్ఞావేదయితనిరోధసమాపత్తియా వుట్ఠహన్తస్స పనాయ్యే। భిక్ఖునో కతమే ధమ్మా పఠమం ఉప్పజ్జన్తి యది వా కాయసఙ్ఖారో। యది వా వచీసఙ్ఖారో। యది వా చిత్తసఙ్ఖారోతి॥ సఞ్ఞావేదయితనిరోధసమాపత్తియా వుట్ఠహన్తస్స ఖో। ఆవుసో విసాఖ। భిక్ఖునో పఠమం ఉప్పజ్జతి చిత్తసఙ్ఖారో। తతో కాయసఙ్ఖారో। తతో వచీసఙ్ఖారోతి॥>
    text <సఞ్ఞావేదయితనిరోధసమాపత్తియా వుట్ఠితం పనాయ్యే। భిక్ఖుం కతి ఫస్సా ఫుసన్తీతి॥ సఞ్ఞావేదయితనిరోధసమాపత్తియా వుట్ఠితం ఖో। ఆవుసో విసాఖ। భిక్ఖుం తయో ఫస్సా ఫుసన్తి సుఞ్ఞతో ఫస్సో। అనిమిత్తో ఫస్సో। అప్పణిహితో ఫస్సోతి॥>
    text <సఞ్ఞావేదయితనిరోధసమాపత్తియా వుట్ఠితస్స పనాయ్యే। భిక్ఖునో కింనిన్నం చిత్తం హోతి కింపోణం కింపబ్భారన్తి॥ సఞ్ఞావేదయితనిరోధసమాపత్తియా వుట్ఠితస్స ఖో। ఆవుసో విసాఖ। భిక్ఖునో వివేకనిన్నం చిత్తం హోతి। వివేకపోణం వివేకపబ్భారన్తి॥>
    text <౪౬౫>, <కతి పనాయ్యే। వేదనాతి॥>
    text <తిస్సో ఖో ఇమా। ఆవుసో విసాఖ। వేదనా సుఖా వేదనా। దుక్ఖా వేదనా। అదుక్ఖమసుఖా వేదనాతి॥>
    text <కతమా పనాయ్యే। సుఖా వేదనా। కతమా దుక్ఖా వేదనా। కతమా అదుక్ఖమసుఖా వేదనాతి॥>
    text <యం ఖో। ఆవుసో విసాఖ। కాయికం వా చేతసికం వా సుఖం సాతం వేదయితం అయం సుఖా వేదనా॥ యం ఖో। ఆవుసో విసాఖ। కాయికం వా చేతసికం వా దుక్ఖం అసాతం వేదయితం అయం దుక్ఖా వేదనా॥ యం ఖో। ఆవుసో విసాఖ। కాయికం వా చేతసికం వా నేవ సాతం నాసాతం వేదయితం అయం అదుక్ఖమసుఖా వేదనాతి॥>
    text <సుఖా పనాయ్యే। వేదనా కింసుఖా కిందుక్ఖా। దుక్ఖా వేదనా కింసుఖా కిందుక్ఖా। అదుక్ఖమసుఖా వేదనా కింసుఖా కిందుక్ఖాతి॥>
    text <సుఖా ఖో। ఆవుసో విసాఖ। వేదనా ఠితిసుఖా విపరిణామదుక్ఖా। దుక్ఖా వేదనా ఠితిదుక్ఖా విపరిణామసుఖా। అదుక్ఖమసుఖా వేదనా ఞాణసుఖా అఞ్ఞాణదుక్ఖాతి॥>
    text <సుఖాయ పనాయ్యే। వేదనాయ కిం అనుసయో అనుసేతి। దుక్ఖాయ వేదనాయ కిం అనుసయో అనుసేతి। అదుక్ఖమసుఖాయ వేదనాయ కిం అనుసయో అనుసేతీతి॥>
    text <సుఖాయ ఖో। ఆవుసో విసాఖ। వేదనాయ రాగానుసయో అనుసేతి। దుక్ఖాయ వేదనాయ పటిఘానుసయో అనుసేతి। అదుక్ఖమసుఖాయ వేదనాయ అవిజ్జానుసయో అనుసేతీతి॥>
    text <సబ్బాయ ను ఖో। అయ్యే। సుఖాయ వేదనాయ రాగానుసయో అనుసేతి। సబ్బాయ దుక్ఖాయ వేదనాయ పటిఘానుసయో అనుసేతి। సబ్బాయ అదుక్ఖమసుఖాయ వేదనాయ అవిజ్జానుసయో అనుసేతీతి॥>
    text <న ఖో। ఆవుసో విసాఖ। సబ్బాయ సుఖాయ వేదనాయ రాగానుసయో అనుసేతి। న సబ్బాయ దుక్ఖాయ వేదనాయ పటిఘానుసయో అనుసేతి। న సబ్బాయ అదుక్ఖమసుఖాయ వేదనాయ అవిజ్జానుసయో అనుసేతీతి॥>
    text <సుఖాయ పనాయ్యే। వేదనాయ కిం పహాతబ్బం। దుక్ఖాయ వేదనాయ కిం పహాతబ్బం। అదుక్ఖమసుఖాయ వేదనాయ కిం పహాతబ్బన్తి॥>
    text <సుఖాయ ఖో। ఆవుసో విసాఖ। వేదనాయ రాగానుసయో పహాతబ్బో। దుక్ఖాయ వేదనాయ పటిఘానుసయో పహాతబ్బో। అదుక్ఖమసుఖాయ వేదనాయ అవిజ్జానుసయో పహాతబ్బోతి॥>
    text <సబ్బాయ ను ఖో। అయ్యే। సుఖాయ వేదనాయ రాగానుసయో పహాతబ్బో। సబ్బాయ దుక్ఖాయ వేదనాయ పటిఘానుసయో పహాతబ్బో। సబ్బాయ అదుక్ఖమసుఖాయ వేదనాయ అవిజ్జానుసయో పహాతబ్బోతి॥>
    text <న ఖో। ఆవుసో విసాఖ। సబ్బాయ సుఖాయ వేదనాయ రాగానుసయో పహాతబ్బో। న సబ్బాయ దుక్ఖాయ వేదనాయ పటిఘానుసయో పహాతబ్బో। న సబ్బాయ అదుక్ఖమసుఖాయ వేదనాయ అవిజ్జానుసయో పహాతబ్బో॥ ఇధావుసో విసాఖ। భిక్ఖు వివిచ్చేవ కామేహి వివిచ్చ అకుసలేహి ధమ్మేహి సవితక్కం సవిచారం వివేకజం పీతిసుఖం పఠమం ఝానం ఉపసమ్పజ్జ విహరతి॥ రాగం తేన పజహతి। న తత్థ రాగానుసయో అనుసేతి॥ ఇధావుసో విసాఖ। భిక్ఖు ఇతి పటిసఞ్చిక్ఖతి కుదాస్సు నామాహం తదాయతనం ఉపసమ్పజ్జ విహరిస్సామి యదరియా ఏతరహి ఆయతనం ఉపసమ్పజ్జ విహరన్తీతి॥ ఇతి అనుత్తరేసు విమోక్ఖేసు పిహం ఉపట్ఠాపయతో ఉప్పజ్జతి పిహాప్పచ్చయా దోమనస్సం॥ పటిఘం తేన పజహతి। న తత్థ పటిఘానుసయో అనుసేతి॥ ఇధావుసో విసాఖ। భిక్ఖు సుఖస్స చ పహానా। దుక్ఖస్స చ పహానా। పుబ్బేవ సోమనస్సదోమనస్సానం అత్థఙ్గమా। అదుక్ఖమసుఖం ఉపేక్ఖాసతిపారిసుద్ధిం చతుత్థం ఝానం ఉపసమ్పజ్జ విహరతి॥ అవిజ్జం తేన పజహతి। న తత్థ అవిజ్జానుసయో అనుసేతీతి॥>
    text <౪౬౬>, <సుఖాయ పనాయ్యే। వేదనాయ కిం పటిభాగోతి॥>
    text <సుఖాయ ఖో। ఆవుసో విసాఖ। వేదనాయ దుక్ఖా వేదనా పటిభాగోతి॥>
    text <దుక్ఖాయ పన్నాయ్యే। వేదనాయ కిం పటిభాగోతి॥>
    text <దుక్ఖాయ ఖో। ఆవుసో విసాఖ। వేదనాయ సుఖా వేదనా పటిభాగోతి॥>
    text <అదుక్ఖమసుఖాయ పనాయ్యే। వేదనాయ కిం పటిభాగోతి॥>
    text <అదుక్ఖమసుఖాయ ఖో। ఆవుసో విసాఖ। వేదనాయ అవిజ్జా పటిభాగోతి॥>
    text <అవిజ్జాయ పనాయ్యే। కిం పటిభాగోతి॥>
    text <అవిజ్జాయ ఖో। ఆవుసో విసాఖ। విజ్జా పటిభాగోతి॥>
    text <విజ్జాయ పనాయ్యే। కిం పటిభాగోతి॥>
    text <విజ్జాయ ఖో। ఆవుసో విసాఖ। విముత్తి పటిభాగోతి॥>
    text <విముత్తియా పనాయ్యే। కిం పటిభాగోతి॥>
    text <విముత్తియా ఖో। ఆవుసో విసాఖ। నిబ్బానం పటిభాగోతి॥>
    text <నిబ్బానస్స పనాయ్యే। కిం పటిభాగోతి॥ అచ్చయాసి। ఆవుసో విసాఖ। పఞ్హం। నాసక్ఖి పఞ్హానం పరియన్తం గహేతుం॥ నిబ్బానోగధఞ్హి। ఆవుసో విసాఖ। బ్రహ్మచరియం। నిబ్బానపరాయనం నిబ్బానపరియోసానం॥ ఆకఙ్ఖమానో చ త్వం। ఆవుసో విసాఖ। భగవన్తం ఉపసఙ్కమిత్వా ఏతమత్థం పుచ్ఛేయ్యాసి। యథా చ తే భగవా బ్యాకరోతి తథా నం ధారేయ్యాసీతి॥>
    text <౪౬౭>, <అథ ఖో విసాఖో ఉపాసకో ధమ్మదిన్నాయ భిక్ఖునియా భాసితం అభినన్దిత్వా అనుమోదిత్వా ఉట్ఠాయాసనా ధమ్మదిన్నం భిక్ఖునిం అభివాదేత్వా పదక్ఖిణం కత్వా యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో విసాఖో ఉపాసకో యావతకో అహోసి ధమ్మదిన్నాయ భిక్ఖునియా సద్ధిం కథాసల్లాపో తం సబ్బం భగవతో ఆరోచేసి॥ ఏవం వుత్తే। భగవా విసాఖం ఉపాసకం ఏతదవోచ పణ్డితా। విసాఖ। ధమ్మదిన్నా భిక్ఖునీ। మహాపఞ్ఞా। విసాఖ। ధమ్మదిన్నా భిక్ఖునీ॥ మం చేపి త్వం। విసాఖ। ఏతమత్థం పుచ్ఛేయ్యాసి। అహమ్పి తం ఏవమేవం బ్యాకరేయ్యం। యథా తం ధమ్మదిన్నాయ భిక్ఖునియా బ్యాకతం॥ ఏసో చేవేతస్స అత్థో॥ ఏవఞ్చ నం ధారేహీతి॥>
    text <ఇదమవోచ భగవా॥ అత్తమనో విసాఖో ఉపాసకో భగవతో భాసితం అభినన్దీతి॥>
    stand <చూళవేదల్లసుత్తం నిట్ఠితం చతుత్థం॥>
  text <౫॥ చూళధమ్మసమాదానసుత్తం>
    text <౪౬౮>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ చత్తారిమాని। భిక్ఖవే। ధమ్మసమాదానాని॥ కతమాని చత్తారి॥ అత్థి। భిక్ఖవే। ధమ్మసమాదానం పచ్చుప్పన్నసుఖం ఆయతిం దుక్ఖవిపాకం। అత్థి। భిక్ఖవే। ధమ్మసమాదానం పచ్చుప్పన్నదుక్ఖఞ్చేవ ఆయతిఞ్చ దుక్ఖవిపాకం। అత్థి। భిక్ఖవే। ధమ్మసమాదానం పచ్చుప్పన్నదుక్ఖం ఆయతిం సుఖవిపాకం। అత్థి। భిక్ఖవే। ధమ్మసమాదానం పచ్చుప్పన్నసుఖఞ్చేవ ఆయతిఞ్చ సుఖవిపాకం॥>
    text <౪౬౯>, <కతమఞ్చ। భిక్ఖవే। ధమ్మసమాదానం పచ్చుప్పన్నసుఖం ఆయతిం దుక్ఖవిపాకం॥ సన్తి। భిక్ఖవే। ఏకే సమణబ్రాహ్మణా ఏవంవాదినో ఏవందిట్ఠినో నత్థి కామేసు దోసోతి॥ తే కామేసు పాతబ్యతం ఆపజ్జన్తి॥ తే ఖో మోళిబద్ధాహి పరిబ్బాజికాహి పరిచారేన్తి॥ తే ఏవమాహంసు కింసు నామ తే భోన్తో సమణబ్రాహ్మణా కామేసు అనాగతభయం సమ్పస్సమానా కామానం పహానమాహంసు। కామానం పరిఞ్ఞం పఞ్ఞపేన్తి॥ సుఖో ఇమిస్సా పరిబ్బాజికాయ తరుణాయ ముదుకాయ లోమసాయ బాహాయ సమ్ఫస్సోతి తే కామేసు పాతబ్యతం ఆపజ్జన్తి॥ తే కామేసు పాతబ్యతం ఆపజ్జిత్వా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జన్తి॥ తే తత్థ దుక్ఖా తిబ్బా ఖరా కటుకా వేదనా వేదయన్తి॥ తే ఏవమాహంసు ఇదం ఖో తే భోన్తో సమణబ్రాహ్మణా కామేసు అనాగతభయం సమ్పస్సమానా కామానం పహానమాహంసు। కామానం పరిఞ్ఞం పఞ్ఞపేన్తి। ఇమే హి మయం కామహేతు కామనిదానం దుక్ఖా తిబ్బా ఖరా కటుకా వేదనా వేదయామాతి॥ సేయ్యథాపి। భిక్ఖవే। గిమ్హానం పచ్ఛిమే మాసే మాలువాసిపాటికా ఫలేయ్య॥ అథ ఖో తం। భిక్ఖవే। మాలువాబీజం అఞ్ఞతరస్మిం సాలమూలే నిపతేయ్య॥ అథ ఖో। భిక్ఖవే। యా తస్మిం సాలే అధివత్థా దేవతా సా భీతా సంవిగ్గా సన్తాసం ఆపజ్జేయ్య॥ అథ ఖో। భిక్ఖవే। తస్మిం సాలే అధివత్థాయ దేవతాయ మిత్తామచ్చా ఞాతిసాలోహితా ఆరామదేవతా వనదేవతా రుక్ఖదేవతా ఓసధితిణవనప్పతీసు అధివత్థా దేవతా సఙ్గమ్మ సమాగమ్మ ఏవం సమస్సాసేయ్యుం మా భవం భాయి। మా భవం భాయి। అప్పేవ నామేతం మాలువాబీజం మోరో వా గిలేయ్య। మగో వా ఖాదేయ్య। దవడాహో వా డహేయ్య। వనకమ్మికా వా ఉద్ధరేయ్యుం। ఉపచికా వా ఉట్ఠహేయ్యుం। అబీజం వా పనస్సాతి॥ అథ ఖో తం। భిక్ఖవే। మాలువాబీజం నేవ మోరో గిలేయ్య। న మగో ఖాదేయ్య। న దవడాహో డహేయ్య। న వనకమ్మికా ఉద్ధరేయ్యుం। న ఉపచికా ఉట్ఠహేయ్యుం। బీజఞ్చ పనస్స తం పావుస్సకేన మేఘేన అభిప్పవుట్ఠం సమ్మదేవ విరుహేయ్య॥ సాస్స మాలువాలతా తరుణా ముదుకా లోమసా విలమ్బినీ। సా తం సాలం ఉపనిసేవేయ్య॥ అథ ఖో। భిక్ఖవే। తస్మిం సాలే అధివత్థాయ దేవతాయ ఏవమస్స కింసు నామ తే భోన్తో మిత్తామచ్చా ఞాతిసాలోహితా ఆరామదేవతా వనదేవతా రుక్ఖదేవతా ఓసధితిణవనప్పతీసు అధివత్థా దేవతా మాలువాబీజే అనాగతభయం సమ్పస్సమానా సఙ్గమ్మ సమాగమ్మ ఏవం సమస్సాసేసుం మా భవం భాయి మా భవం భాయి। అప్పేవ నామేతం మాలువాబీజం మోరో వా గిలేయ్య। మగో వా ఖాదేయ్య। దవడాహో వా డహేయ్య। వనకమ్మికా వా ఉద్ధరేయ్యుం। ఉపచికా వా ఉట్ఠహేయ్యుం। అబీజం వా పనస్సాతి। సుఖో ఇమిస్సా మాలువాలతాయ తరుణాయ ముదుకాయ లోమసాయ విలమ్బినియా సమ్ఫస్సోతి॥ సా తం సాలం అనుపరిహరేయ్య॥ సా తం సాలం అనుపరిహరిత్వా ఉపరి విటభిం కరేయ్య॥ ఉపరి విటభిం కరిత్వా ఓఘనం జనేయ్య॥ ఓఘనం జనేత్వా యే తస్స సాలస్స మహన్తా మహన్తా ఖన్ధా తే పదాలేయ్య॥ అథ ఖో। భిక్ఖవే। తస్మిం సాలే అధివత్థాయ దేవతాయ ఏవమస్స ఇదం ఖో తే భోన్తో మిత్తామచ్చా ఞాతిసాలోహితా ఆరామదేవతా వనదేవతా రుక్ఖదేవతా ఓసధితిణవనప్పతీసు అధివత్థా దేవతా మాలువాబీజే అనాగతభయం సమ్పస్సమానా సఙ్గమ్మ సమాగమ్మ ఏవం సమస్సాసేసుం మా భవం భాయి మా భవం భాయి। అప్పేవ నామేతం మాలువాబీజం మోరో వా గిలేయ్య। మగో వా ఖాదేయ్య। దవడాహో వా డహేయ్య। వనకమ్మికా వా ఉద్ధరేయ్యుం। ఉపచికా వా ఉట్ఠహేయ్యుం అబీజం వా పనస్సాతి॥ యఞ్చాహం మాలువాబీజహేతు దుక్ఖా తిబ్బా ఖరా కటుకా వేదనా వేదయామీతి॥ ఏవమేవ ఖో। భిక్ఖవే। సన్తి ఏకే సమణబ్రాహ్మణా ఏవంవాదినో ఏవందిట్ఠినో నత్థి కామేసు దోసోతి॥ తే కామేసు పాతబ్యతం ఆపజ్జన్తి॥ తే మోళిబద్ధాహి పరిబ్బాజికాహి పరిచారేన్తి॥ తే ఏవమాహంసు కింసు నామ తే భోన్తో సమణబ్రాహ్మణా కామేసు అనాగతభయం సమ్పస్సమానా కామానం పహానమాహంసు। కామానం పరిఞ్ఞం పఞ్ఞపేన్తి॥ సుఖో ఇమిస్సా పరిబ్బాజికాయ తరుణాయ ముదుకాయ లోమసాయ బాహాయ సమ్ఫస్సోతి॥ తే కామేసు పాతబ్యతం ఆపజ్జన్తి॥ తే కామేసు పాతబ్యతం ఆపజ్జిత్వా కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జన్తి॥ తే తత్థ దుక్ఖా తిబ్బా ఖరా కటుకా వేదనా వేదయన్తి॥ తే ఏవమాహంసు ఇదం ఖో తే భోన్తో సమణబ్రాహ్మణా కామేసు అనాగతభయం సమ్పస్సమానా కామానం పహానమాహంసు। కామానం పరిఞ్ఞం పఞ్ఞపేన్తి॥ ఇమే హి మయం కామహేతు కామనిదానం దుక్ఖా తిబ్బా ఖరా కటుకా వేదనా వేదయామాతి॥ ఇదం వుచ్చతి। భిక్ఖవే। ధమ్మసమాదానం పచ్చుప్పన్నసుఖం ఆయతిం దుక్ఖవిపాకం॥>
    text <౪౭౦>, <కతమఞ్చ। భిక్ఖవే। ధమ్మసమాదానం పచ్చుప్పన్నదుక్ఖఞ్చేవ ఆయతిఞ్చ దుక్ఖవిపాకం॥ ఇధ। భిక్ఖవే। ఏకచ్చో అచేలకో హోతి ముత్తాచారో హత్థాపలేఖనో। నఏహిభద్దన్తికో। నతిట్ఠభద్దన్తికో। నాభిహటం। న ఉద్దిస్సకతం। న నిమన్తనం సాదియతి। సో న కుమ్భిముఖా పటిగ్గణ్హాతి। న కళోపిముఖా పటిగ్గణ్హాతి। న ఏళకమన్తరం। న దణ్డమన్తరం। న ముసలమన్తరం। న ద్విన్నం భుఞ్జమానానం। న గబ్భినియా। న పాయమానాయ। న పురిసన్తరగతాయ। న సఙ్కిత్తీసు। న యత్థ సా ఉపట్ఠితో హోతి। న యత్థ మక్ఖికా సణ్డసణ్డచారినీ। న మచ్ఛం। న మంసం। న సురం। న మేరయం। న థుసోదకం పివతి॥ సో ఏకాగారికో వా హోతి ఏకాలోపికో। ద్వాగారికో వా హోతి ద్వాలోపికో…పే॰… సత్తాగారికో వా హోతి సత్తాలోపికో॥ ఏకిస్సాపి దత్తియా యాపేతి। ద్వీహిపి దత్తీహి యాపేతి… సత్తహిపి దత్తీహి యాపేతి॥ ఏకాహికమ్పి ఆహారం ఆహారేతి। ద్వీహికమ్పి ఆహారం ఆహారేతి… సత్తాహికమ్పి ఆహారం ఆహారేతి॥ ఇతి ఏవరూపం అద్ధమాసికమ్పి పరియాయభత్తభోజనానుయోగమనుయుత్తో విహరతి॥ సో సాకభక్ఖో వా హోతి। సామాకభక్ఖో వా హోతి। నీవారభక్ఖో వా హోతి। దద్దులభక్ఖో వా హోతి। హటభక్ఖో వా హోతి। కణభక్ఖో వా హోతి। ఆచామభక్ఖో వా హోతి। పిఞ్ఞాకభక్ఖో వా హోతి। తిణభక్ఖో వా హోతి। గోమయభక్ఖో వా హోతి। వనమూలఫలాహారో యాపేతి పవత్తఫలభోజీ॥ సో సాణానిపి ధారేతి। మసాణానిపి ధారేతి। ఛవదుస్సానిపి ధారేతి। పంసుకూలానిపి ధారేతి। తిరీటానిపి ధారేతి। అజినమ్పి ధారేతి। అజినక్ఖిపమ్పి ధారేతి। కుసచీరమ్పి ధారేతి। వాకచీరమ్పి ధారేతి। ఫలకచీరమ్పి ధారేతి। కేసకమ్బలమ్పి ధారేతి। వాళకమ్బలమ్పి ధారేతి। ఉలూకపక్ఖమ్పి ధారేతి। కేసమస్సులోచకోపి హోతి। కేసమస్సులోచనానుయోగమనుయుత్తో। ఉబ్భట్ఠకోపి హోతి। ఆసనపటిక్ఖిత్తో। ఉక్కుటికోపి హోతి ఉక్కుటికప్పధానమనుయుత్తో। కణ్టకాపస్సయికోపి హోతి। కణ్టకాపస్సయే సేయ్యం కప్పేతి। సాయతతియకమ్పి ఉదకోరోహనానుయోగమనుయుత్తో విహరతి॥ ఇతి ఏవరూపం అనేకవిహితం కాయస్స ఆతాపనపరితాపనానుయోగమనుయుత్తో విహరతి॥ సో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి॥ ఇదం వుచ్చతి। భిక్ఖవే। ధమ్మసమాదానం పచ్చుప్పన్నదుక్ఖఞ్చేవ ఆయతిఞ్చ దుక్ఖవిపాకం॥>
    text <౪౭౧>, <కతమఞ్చ। భిక్ఖవే। ధమ్మసమాదానం పచ్చుప్పన్నదుక్ఖం ఆయతిం సుఖవిపాకం॥ ఇధ। భిక్ఖవే। ఏకచ్చో పకతియా తిబ్బరాగజాతికో హోతి। సో అభిక్ఖణం రాగజం దుక్ఖం దోమనస్సం పటిసంవేదేతి। పకతియా తిబ్బదోసజాతికో హోతి। సో అభిక్ఖణం దోసజం దుక్ఖం దోమనస్సం పటిసంవేదేతి। పకతియా తిబ్బమోహజాతికో హోతి। సో అభిక్ఖణం మోహజం దుక్ఖం దోమనస్సం పటిసంవేదేతి॥ సో సహాపి దుక్ఖేన। సహాపి దోమనస్సేన। అస్సుముఖోపి రుదమానో పరిపుణ్ణం పరిసుద్ధం బ్రహ్మచరియం చరతి॥ సో కాయస్స భేదా పరం మరణా సుగతిం సగ్గం లోకం ఉపపజ్జతి॥ ఇదం వుచ్చతి। భిక్ఖవే। ధమ్మసమాదానం పచ్చుప్పన్నదుక్ఖం ఆయతిం సుఖవిపాకం॥>
    text <౪౭౨>, <కతమఞ్చ। భిక్ఖవే। ధమ్మసమాదానం పచ్చుప్పన్నసుఖఞ్చేవ ఆయతిఞ్చ సుఖవిపాకం॥ ఇధ। భిక్ఖవే। ఏకచ్చో పకతియా న తిబ్బరాగజాతికో హోతి। సో న అభిక్ఖణం రాగజం దుక్ఖం దోమనస్సం పటిసంవేదేతి। పకతియా న తిబ్బదోసజాతికో హోతి। సో న అభిక్ఖణం దోసజం దుక్ఖం దోమనస్సం పటిసంవేదేతి। పకతియా న తిబ్బమోహజాతికో హోతి। సో న అభిక్ఖణం మోహజం దుక్ఖం దోమనస్సం పటిసంవేదేతి॥ సో వివిచ్చేవ కామేహి వివిచ్చ అకుసలేహి ధమ్మేహి సవితక్కం సవిచారం వివేకజం పీతిసుఖం పఠమం ఝానం ఉపసమ్పజ్జ విహరతి॥ వితక్కవిచారానం వూపసమా అజ్ఝత్తం సమ్పసాదనం చేతసో ఏకోదిభావం అవితక్కం అవిచారం సమాధిజం పీతిసుఖం దుతియం ఝానం…పే॰… తతియం ఝానం… చతుత్థం ఝానం ఉపసమ్పజ్జ విహరతి॥ సో కాయస్స భేదా పరం మరణా సుగతిం సగ్గం లోకం ఉపపజ్జతి॥ ఇదం వుచ్చతి। భిక్ఖవే। ధమ్మసమాదానం పచ్చుప్పన్నసుఖఞ్చేవ ఆయతిఞ్చ సుఖవిపాకం॥ ఇమాని ఖో। భిక్ఖవే। చత్తారి ధమ్మసమాదానానీతి॥>
    text <ఇదమవోచ భగవా॥ అత్తమనా తే భిక్ఖూ భగవతో భాసితం అభినన్దున్తి॥>
    stand <చూళధమ్మసమాదానసుత్తం నిట్ఠితం పఞ్చమం॥>
  text <౬॥ మహాధమ్మసమాదానసుత్తం>
    text <౪౭౩>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ యేభుయ్యేన। భిక్ఖవే। సత్తా ఏవంకామా ఏవంఛన్దా ఏవంఅధిప్పాయా అహో వత అనిట్ఠా అకన్తా అమనాపా ధమ్మా పరిహాయేయ్యుం। ఇట్ఠా కన్తా మనాపా ధమ్మా అభివడ్ఢేయ్యున్తి॥ తేసం। భిక్ఖవే। సత్తానం ఏవంకామానం ఏవంఛన్దానం ఏవంఅధిప్పాయానం అనిట్ఠా అకన్తా అమనాపా ధమ్మా అభివడ్ఢన్తి। ఇట్ఠా కన్తా మనాపా ధమ్మా పరిహాయన్తి॥ తత్ర తుమ్హే। భిక్ఖవే। కం హేతుం పచ్చేథాతి॥ భగవంమూలకా నో। భన్తే। ధమ్మా। భగవంనేత్తికా। భగవంపటిసరణా॥ సాధు వత। భన్తే। భగవన్తఞ్ఞేవ పటిభాతు ఏతస్స భాసితస్స అత్థో। భగవతో సుత్వా భిక్ఖూ ధారేస్సన్తీతి॥ తేన హి। భిక్ఖవే। సుణాథ। సాధుకం మనసి కరోథ। భాసిస్సామీతి॥ ఏవం। భన్తేతి ఖో తే భిక్ఖూ భగవతో పచ్చస్సోసుం॥ భగవా ఏతదవోచ>
    text <౪౭౪>, <ఇధ। భిక్ఖవే। అస్సుతవా పుథుజ్జనో। అరియానం అదస్సావీ అరియధమ్మస్స అకోవిదో అరియధమ్మే అవినీతో। సప్పురిసానం అదస్సావీ సప్పురిసధమ్మస్స అకోవిదో సప్పురిసధమ్మే అవినీతో। సేవితబ్బే ధమ్మే న జానాతి అసేవితబ్బే ధమ్మే న జానాతి। భజితబ్బే ధమ్మే న జానాతి అభజితబ్బే ధమ్మే న జానాతి॥ సో సేవితబ్బే ధమ్మే అజానన్తో అసేవితబ్బే ధమ్మే అజానన్తో। భజితబ్బే ధమ్మే అజానన్తో అభజితబ్బే ధమ్మే అజానన్తో। అసేవితబ్బే ధమ్మే సేవతి సేవితబ్బే ధమ్మే న సేవతి। అభజితబ్బే ధమ్మే భజతి భజితబ్బే ధమ్మే న భజతి॥ తస్స అసేవితబ్బే ధమ్మే సేవతో సేవితబ్బే ధమ్మే అసేవతో। అభజితబ్బే ధమ్మే భజతో భజితబ్బే ధమ్మే అభజతో అనిట్ఠా అకన్తా అమనాపా ధమ్మా అభివడ్ఢన్తి। ఇట్ఠా కన్తా మనాపా ధమ్మా పరిహాయన్తి॥ తం కిస్స హేతు॥ ఏవఞ్హేతం। భిక్ఖవే। హోతి యథా తం అవిద్దసునో॥>
    text <సుతవా చ ఖో। భిక్ఖవే। అరియసావకో। అరియానం దస్సావీ అరియధమ్మస్స కోవిదో అరియధమ్మే సువినీతో। సప్పురిసానం దస్సావీ సప్పురిసధమ్మస్స కోవిదో సప్పురిసధమ్మే సువినీతో। సేవితబ్బే ధమ్మే జానాతి అసేవితబ్బే ధమ్మే జానాతి। భజితబ్బే ధమ్మే జానాతి అభజితబ్బే ధమ్మే జానాతి॥ సో సేవితబ్బే ధమ్మే జానన్తో అసేవితబ్బే ధమ్మే జానన్తో। భజితబ్బే ధమ్మే జానన్తో అభజితబ్బే ధమ్మే జానన్తో। అసేవితబ్బే ధమ్మే న సేవతి సేవితబ్బే ధమ్మే సేవతి। అభజితబ్బే ధమ్మే న భజతి భజితబ్బే ధమ్మే భజతి॥ తస్స అసేవితబ్బే ధమ్మే అసేవతో సేవితబ్బే ధమ్మే సేవతో। అభజితబ్బే ధమ్మే అభజతో భజితబ్బే ధమ్మే భజతో। అనిట్ఠా అకన్తా అమనాపా ధమ్మా పరిహాయన్తి। ఇట్ఠా కన్తా మనాపా ధమ్మా అభివడ్ఢన్తి॥ తం కిస్స హేతు॥ ఏవఞ్హేతం। భిక్ఖవే। హోతి యథా తం విద్దసునో॥>
    text <౪౭౫>, <చత్తారిమాని। భిక్ఖవే। ధమ్మసమాదానాని॥ కతమాని చత్తారి॥ అత్థి। భిక్ఖవే। ధమ్మసమాదానం పచ్చుప్పన్నదుక్ఖఞ్చేవ ఆయతిఞ్చ దుక్ఖవిపాకం। అత్థి। భిక్ఖవే। ధమ్మసమాదానం పచ్చుప్పన్నసుఖం ఆయతిం దుక్ఖవిపాకం। అత్థి। భిక్ఖవే। ధమ్మసమాదానం పచ్చుప్పన్నదుక్ఖం ఆయతిం సుఖవిపాకం। అత్థి। భిక్ఖవే। ధమ్మసమాదానం పచ్చుప్పన్నసుఖఞ్చేవ ఆయతిఞ్చ సుఖవిపాకం॥>
    text <౪౭౬>, <తత్ర। భిక్ఖవే। యమిదం ధమ్మసమాదానం పచ్చుప్పన్నదుక్ఖఞ్చేవ ఆయతిఞ్చ దుక్ఖవిపాకం। తం అవిద్వా అవిజ్జాగతో యథాభూతం నప్పజానాతి ఇదం ఖో ధమ్మసమాదానం పచ్చుప్పన్నదుక్ఖఞ్చేవ ఆయతిఞ్చ దుక్ఖవిపాకన్తి॥ తం అవిద్వా అవిజ్జాగతో యథాభూతం అప్పజానన్తో తం సేవతి। తం న పరివజ్జేతి॥ తస్స తం సేవతో। తం అపరివజ్జయతో। అనిట్ఠా అకన్తా అమనాపా ధమ్మా అభివడ్ఢన్తి। ఇట్ఠా కన్తా మనాపా ధమ్మా పరిహాయన్తి॥ తం కిస్స హేతు॥ ఏవఞ్హేతం। భిక్ఖవే। హోతి యథా తం అవిద్దసునో॥>
    text <తత్ర। భిక్ఖవే। యమిదం ధమ్మసమాదానం పచ్చుప్పన్నసుఖం ఆయతిం దుక్ఖవిపాకం తం అవిద్వా అవిజ్జాగతో యథాభూతం నప్పజానాతి ఇదం ఖో ధమ్మసమాదానం పచ్చుప్పన్నసుఖం ఆయతిం దుక్ఖవిపాకన్తి॥ తం అవిద్వా అవిజ్జాగతో యథాభూతం అప్పజానన్తో తం సేవతి। తం న పరివజ్జేతి॥ తస్స తం సేవతో। తం అపరివజ్జయతో। అనిట్ఠా అకన్తా అమనాపా ధమ్మా అభివడ్ఢన్తి। ఇట్ఠా కన్తా మనాపా ధమ్మా పరిహాయన్తి॥ తం కిస్స హేతు॥ ఏవఞ్హేతం। భిక్ఖవే। హోతి యథా తం అవిద్దసునో॥>
    text <తత్ర। భిక్ఖవే। యమిదం ధమ్మసమాదానం పచ్చుప్పన్నదుక్ఖం ఆయతిం సుఖవిపాకం। తం అవిద్వా అవిజ్జాగతో యథాభూతం నప్పజానాతి ఇదం ఖో ధమ్మసమాదానం పచ్చుప్పన్నదుక్ఖం ఆయతిం సుఖవిపాకన్తి॥ తం అవిద్వా అవిజ్జాగతో యథాభూతం అప్పజానన్తో తం న సేవతి। తం పరివజ్జేతి॥ తస్స తం అసేవతో। తం పరివజ్జయతో। అనిట్ఠా అకన్తా అమనాపా ధమ్మా అభివడ్ఢన్తి। ఇట్ఠా కన్తా మనాపా ధమ్మా పరిహాయన్తి॥ తం కిస్స హేతు॥ ఏవఞ్హేతం। భిక్ఖవే। హోతి యథా తం అవిద్దసునో॥>
    text <తత్ర। భిక్ఖవే। యమిదం ధమ్మసమాదానం పచ్చుప్పన్నసుఖఞ్చేవ ఆయతిఞ్చ సుఖవిపాకం। తం అవిద్వా అవిజ్జాగతో యథాభూతం నప్పజానాతి ఇదం ఖో ధమ్మసమాదానం పచ్చుప్పన్నసుఖఞ్చేవ ఆయతిఞ్చ సుఖవిపాకన్తి॥ తం అవిద్వా అవిజ్జాగతో యథాభూతం అప్పజానన్తో తం న సేవతి। తం పరివజ్జేతి॥ తస్స తం అసేవతో। తం పరివజ్జయతో। అనిట్ఠా అకన్తా అమనాపా ధమ్మా అభివడ్ఢన్తి। ఇట్ఠా కన్తా మనాపా ధమ్మా పరిహాయన్తి॥ తం కిస్స హేతు॥ ఏవఞ్హేతం। భిక్ఖవే। హోతి యథా తం అవిద్దసునో॥>
    text <౪౭౭>, <తత్ర। భిక్ఖవే। యమిదం ధమ్మసమాదానం పచ్చుప్పన్నదుక్ఖఞ్చేవ ఆయతిఞ్చ దుక్ఖవిపాకం తం విద్వా విజ్జాగతో యథాభూతం పజానాతి ఇదం ఖో ధమ్మసమాదానం పచ్చుప్పన్నదుక్ఖఞ్చేవ ఆయతిఞ్చ దుక్ఖవిపాకన్తి॥ తం విద్వా విజ్జాగతో యథాభూతం పజానన్తో తం న సేవతి। తం పరివజ్జేతి॥ తస్స తం అసేవతో। తం పరివజ్జయతో। అనిట్ఠా అకన్తా అమనాపా ధమ్మా పరిహాయన్తి। ఇట్ఠా కన్తా మనాపా ధమ్మా అభివడ్ఢన్తి॥ తం కిస్స హేతు॥ ఏవఞ్హేతం। భిక్ఖవే। హోతి యథా తం విద్దసునో॥>
    text <తత్ర। భిక్ఖవే। యమిదం ధమ్మసమాదానం పచ్చుప్పన్నసుఖం ఆయతిం దుక్ఖవిపాకం తం విద్వా విజ్జాగతో యథాభూతం పజానాతి ఇదం ఖో ధమ్మసమాదానం పచ్చుప్పన్నసుఖం ఆయతిం దుక్ఖవిపాకన్తి॥ తం విద్వా విజ్జాగతో యథాభూతం పజానన్తో తం న సేవతి। తం పరివజ్జేతి॥ తస్స తం అసేవతో। తం పరివజ్జయతో। అనిట్ఠా అకన్తా అమనాపా ధమ్మా పరిహాయన్తి। ఇట్ఠా కన్తా మనాపా ధమ్మా అభివడ్ఢన్తి॥ తం కిస్స హేతు॥ ఏవఞ్హేతం। భిక్ఖవే। హోతి యథా తం విద్దసునో॥>
    text <తత్ర। భిక్ఖవే। యమిదం ధమ్మసమాదానం పచ్చుప్పన్నదుక్ఖం ఆయతిం సుఖవిపాకం తం విద్వా విజ్జాగతో యథాభూతం పజానాతి ఇదం ఖో ధమ్మసమాదానం పచ్చుప్పన్నదుక్ఖం ఆయతిం సుఖవిపాకన్తి॥ తం విద్వా విజ్జాగతో యథాభూతం పజానన్తో తం సేవతి। తం న పరివజ్జేతి॥ తస్స తం సేవతో। తం అపరివజ్జయతో। అనిట్ఠా అకన్తా అమనాపా ధమ్మా పరిహాయన్తి। ఇట్ఠా కన్తా మనాపా ధమ్మా అభివడ్ఢన్తి॥ తం కిస్స హేతు॥ ఏవఞ్హేతం। భిక్ఖవే। హోతి యథా తం విద్దసునో॥>
    text <తత్ర। భిక్ఖవే। యమిదం ధమ్మసమాదానం పచ్చుప్పన్నసుఖఞ్చేవ ఆయతిఞ్చ సుఖవిపాకం తం విద్వా విజ్జాగతో యథాభూతం పజానాతి ఇదం ఖో ధమ్మసమాదానం పచ్చుప్పన్నసుఖఞ్చేవ ఆయతిఞ్చ సుఖవిపాకన్తి॥ తం విద్వా విజ్జాగతో యథాభూతం పజానన్తో తం సేవతి। తం న పరివజ్జేతి॥ తస్స తం సేవతో। తం అపరివజ్జయతో। అనిట్ఠా అకన్తా అమనాపా ధమ్మా పరిహాయన్తి। ఇట్ఠా కన్తా మనాపా ధమ్మా అభివడ్ఢన్తి॥ తం కిస్స హేతు॥ ఏవఞ్హేతం। భిక్ఖవే। హోతి యథా తం విద్దసునో॥>
    text <౪౭౮>, <కతమఞ్చ। భిక్ఖవే। ధమ్మసమాదానం పచ్చుప్పన్నదుక్ఖఞ్చేవ ఆయతిఞ్చ దుక్ఖవిపాకం॥ ఇధ। భిక్ఖవే। ఏకచ్చో సహాపి దుక్ఖేన సహాపి దోమనస్సేన పాణాతిపాతీ హోతి। పాణాతిపాతపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన అదిన్నాదాయీ హోతి। అదిన్నాదానపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన కామేసు మిచ్ఛాచారీ హోతి। కామేసు మిచ్ఛాచారపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన ముసావాదీ హోతి। ముసావాదపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన పిసుణవాచో హోతి। పిసుణవాచాపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన ఫరుసవాచో హోతి। ఫరుసవాచాపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన సమ్ఫప్పలాపీ హోతి। సమ్ఫప్పలాపపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన అభిజ్ఝాలు హోతి। అభిజ్ఝాపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన బ్యాపన్నచిత్తో హోతి। బ్యాపాదపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన మిచ్ఛాదిట్ఠి హోతి। మిచ్ఛాదిట్ఠిపచ్చయా చ దుక్ఖం దోమనస్సం పటిసంవేదేతి॥ సో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి॥ ఇదం వుచ్చతి। భిక్ఖవే। ధమ్మసమాదానం పచ్చుప్పన్నదుక్ఖఞ్చేవ ఆయతిఞ్చ దుక్ఖవిపాకం॥>
    text <౪౭౯>, <కతమఞ్చ। భిక్ఖవే। ధమ్మసమాదానం పచ్చుప్పన్నసుఖం ఆయతిం దుక్ఖవిపాకం॥ ఇధ। భిక్ఖవే। ఏకచ్చో సహాపి సుఖేన సహాపి సోమనస్సేన పాణాతిపాతీ హోతి। పాణాతిపాతపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన అదిన్నాదాయీ హోతి। అదిన్నాదానపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన కామేసుమిచ్ఛాచారీ హోతి। కామేసుమిచ్ఛాచారపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన ముసావాదీ హోతి। ముసావాదపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన పిసుణవాచో హోతి। పిసుణవాచాపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన ఫరుసవాచో హోతి। ఫరుసవాచాపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన సమ్ఫప్పలాపీ హోతి। సమ్ఫప్పలాపపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన అభిజ్ఝాలు హోతి। అభిజ్ఝాపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన బ్యాపన్నచిత్తో హోతి। బ్యాపాదపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన మిచ్ఛాదిట్ఠి హోతి। మిచ్ఛాదిట్ఠిపచ్చయా చ సుఖం సోమనస్సం పటిసంవేదేతి॥ సో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి॥ ఇదం వుచ్చతి। భిక్ఖవే। ధమ్మసమాదానం పచ్చుప్పన్నసుఖం ఆయతిం దుక్ఖవిపాకం॥>
    text <౪౮౦>, <కతమఞ్చ। భిక్ఖవే। ధమ్మసమాదానం పచ్చుప్పన్నదుక్ఖం ఆయతిం సుఖవిపాకం॥ ఇధ। భిక్ఖవే। ఏకచ్చో సహాపి దుక్ఖేన సహాపి దోమనస్సేన పాణాతిపాతా పటివిరతో హోతి। పాణాతిపాతా వేరమణీపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన అదిన్నాదానా పటివిరతో హోతి। అదిన్నాదానా వేరమణీపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన కామేసుమిచ్ఛాచారా పటివిరతో హోతి। కామేసుమిచ్ఛాచారా వేరమణీపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన ముసావాదా పటివిరతో హోతి। ముసావాదా వేరమణీపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన పిసుణాయ వాచాయ పటివిరతో హోతి। పిసుణాయ వాచాయ వేరమణీపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన ఫరుసాయ వాచాయ పటివిరతో హోతి। ఫరుసాయ వాచాయ వేరమణీపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన సమ్ఫప్పలాపా పటివిరతో హోతి। సమ్ఫప్పలాపా వేరమణీపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన అనభిజ్ఝాలు హోతి। అనభిజ్ఝాపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన అబ్యాపన్నచిత్తో హోతి। అబ్యాపాదపచ్చయా చ దుక్ఖం దోమనస్సం పటిసంవేదేతి। సహాపి దుక్ఖేన సహాపి దోమనస్సేన సమ్మాదిట్ఠి హోతి। సమ్మాదిట్ఠిపచ్చయా చ దుక్ఖం దోమనస్సం పటిసంవేదేతి॥ సో కాయస్స భేదా పరం మరణా సుగతిం సగ్గం లోకం ఉపపజ్జతి॥ ఇదం వుచ్చతి। భిక్ఖవే। ధమ్మసమాదానం పచ్చుప్పన్నదుక్ఖం ఆయతిం సుఖవిపాకం॥>
    text <౪౮౧>, <కతమఞ్చ। భిక్ఖవే। ధమ్మసమాదానం పచ్చుప్పన్నసుఖఞ్చేవ ఆయతిఞ్చ సుఖవిపాకం॥ ఇధ। భిక్ఖవే। ఏకచ్చో సహాపి సుఖేన సహాపి సోమనస్సేన పాణాతిపాతా పటివిరతో హోతి। పాణాతిపాతా వేరమణీపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన అదిన్నాదానా పటివిరతో హోతి। అదిన్నాదానా వేరమణీపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన కామేసుమిచ్ఛాచారా పటివిరతో హోతి। కామేసుమిచ్ఛాచారా వేరమణీపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన ముసావాదా పటివిరతో హోతి। ముసావాదా వేరమణీపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన పిసుణాయ వాచాయ పటివిరతో హోతి। పిసుణాయ వాచాయ వేరమణీపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన ఫరుసాయ వాచాయ పటివిరతో హోతి। ఫరుసాయ వాచాయ వేరమణీపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన సమ్ఫప్పలాపా పటివిరతో హోతి। సమ్ఫప్పలాపా వేరమణీపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన అనభిజ్ఝాలు హోతి। అనభిజ్ఝాపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన అబ్యాపన్నచిత్తో హోతి। అబ్యాపాదపచ్చయా చ సుఖం సోమనస్సం పటిసంవేదేతి। సహాపి సుఖేన సహాపి సోమనస్సేన సమ్మాదిట్ఠి హోతి। సమ్మాదిట్ఠిపచ్చయా చ సుఖం సోమనస్సం పటిసంవేదేతి॥ సో కాయస్స భేదా పరం మరణా సుగతిం సగ్గం లోకం ఉపపజ్జతి॥ ఇదం। వుచ్చతి। భిక్ఖవే। ధమ్మసమాదానం పచ్చుప్పన్నసుఖఞ్చేవ ఆయతిఞ్చ సుఖవిపాకం॥ ఇమాని ఖో। భిక్ఖవే। చత్తారి ధమ్మసమాదానాని॥>
    text <౪౮౨>, <సేయ్యథాపి। భిక్ఖవే। తిత్తకాలాబు విసేన సంసట్ఠో॥ అథ పురిసో ఆగచ్ఛేయ్య జీవితుకామో అమరితుకామో సుఖకామో దుక్ఖప్పటికూలో॥ తమేనం ఏవం వదేయ్యుం అమ్భో పురిస। అయం తిత్తకాలాబు విసేన సంసట్ఠో। సచే ఆకఙ్ఖసి పివ॥ తస్స తే పివతో చేవ నచ్ఛాదేస్సతి వణ్ణేనపి గన్ధేనపి రసేనపి। పివిత్వా చ పన మరణం వా నిగచ్ఛసి మరణమత్తం వా దుక్ఖన్తి॥ సో తం అప్పటిసఙ్ఖాయ పివేయ్య। నప్పటినిస్సజ్జేయ్య॥ తస్స తం పివతో చేవ నచ్ఛాదేయ్య వణ్ణేనపి గన్ధేనపి రసేనపి। పివిత్వా చ పన మరణం వా నిగచ్ఛేయ్య మరణమత్తం వా దుక్ఖం॥ తథూపమాహం। భిక్ఖవే। ఇమం ధమ్మసమాదానం వదామి। యమిదం ధమ్మసమాదానం పచ్చుప్పన్నదుక్ఖఞ్చేవ ఆయతిఞ్చ దుక్ఖవిపాకం॥>
    text <౪౮౩>, <సేయ్యథాపి। భిక్ఖవే। ఆపానీయకంసో వణ్ణసమ్పన్నో గన్ధసమ్పన్నో రససమ్పన్నో॥ సో చ ఖో విసేన సంసట్ఠో॥ అథ పురిసో ఆగచ్ఛేయ్య జీవితుకామో అమరితుకామో సుఖకామో దుక్ఖప్పటికూలో॥ తమేనం ఏవం వదేయ్యుం అమ్భో పురిస। అయం ఆపానీయకంసో వణ్ణసమ్పన్నో గన్ధసమ్పన్నో రససమ్పన్నో॥ సో చ ఖో విసేన సంసట్ఠో। సచే ఆకఙ్ఖసి పివ॥ తస్స తే పివతోహి ఖో ఛాదేస్సతి వణ్ణేనపి గన్ధేనపి రసేనపి। పివిత్వా చ పన మరణం వా నిగచ్ఛసి మరణమత్తం వా దుక్ఖన్తి॥ సో తం అప్పటిసఙ్ఖాయ పివేయ్య। నప్పటినిస్సజ్జేయ్య॥ తస్స తం పివతోహి ఖో ఛాదేయ్య వణ్ణేనపి గన్ధేనపి రసేనపి। పివిత్వా చ పన మరణం వా నిగచ్ఛేయ్య మరణమత్తం వా దుక్ఖం॥ తథూపమాహం। భిక్ఖవే। ఇమం ధమ్మసమాదానం వదామి। యమిదం ధమ్మసమాదానం పచ్చుప్పన్నసుఖం ఆయతిం దుక్ఖవిపాకం॥>
    text <౪౮౪>, <సేయ్యథాపి। భిక్ఖవే। పూతిముత్తం నానాభేసజ్జేహి సంసట్ఠం॥ అథ పురిసో ఆగచ్ఛేయ్య పణ్డుకరోగీ॥ తమేనం ఏవం వదేయ్యుం అమ్భో పురిస। ఇదం పూతిముత్తం నానాభేసజ్జేహి సంసట్ఠం। సచే ఆకఙ్ఖసి పివ॥ తస్స తే పివతోహి ఖో నచ్ఛాదేస్సతి వణ్ణేనపి గన్ధేనపి రసేనపి। పివిత్వా చ పన సుఖీ భవిస్ససీతి॥ సో తం పటిసఙ్ఖాయ పివేయ్య। నప్పటినిస్సజ్జేయ్య॥ తస్స తం పివతోహి ఖో నచ్ఛాదేయ్య వణ్ణేనపి గన్ధేనపి రసేనపి। పివిత్వా చ పన సుఖీ అస్స॥ తథూపమాహం। భిక్ఖవే। ఇమం ధమ్మసమాదానం వదామి। యమిదం ధమ్మసమాదానం పచ్చుప్పన్నదుక్ఖం ఆయతిం సుఖవిపాకం॥>
    text <౪౮౫>, <సేయ్యథాపి। భిక్ఖవే। దధి చ మధు చ సప్పి చ ఫాణితఞ్చ ఏకజ్ఝం సంసట్ఠం॥ అథ పురిసో ఆగచ్ఛేయ్య లోహితపక్ఖన్దికో॥ తమేనం ఏవం వదేయ్యుం అమ్భో పురిస। ఇదం దధిం చ మధుం చ సప్పిం చ ఫాణితఞ్చ ఏకజ్ఝం సంసట్ఠం। సచే ఆకఙ్ఖసి పివ॥ తస్స తే పివతో చేవ ఛాదేస్సతి వణ్ణేనపి గన్ధేనపి రసేనపి। పివిత్వా చ పన సుఖీ భవిస్ససీతి॥ సో తం పటిసఙ్ఖాయ పివేయ్య। నప్పటినిస్సజ్జేయ్య॥ తస్స తం పివతో చేవ ఛాదేయ్య వణ్ణేనపి గన్ధేనపి రసేనపి। పివిత్వా చ పన సుఖీ అస్స॥ తథూపమాహం। భిక్ఖవే। ఇమం ధమ్మసమాదానం వదామి। యమిదం ధమ్మసమాదానం పచ్చుప్పన్నసుఖఞ్చేవ ఆయతిఞ్చ సుఖవిపాకం॥>
    text <౪౮౬>, <సేయ్యథాపి। భిక్ఖవే। వస్సానం పచ్ఛిమే మాసే సరదసమయే విద్ధే విగతవలాహకే దేవే ఆదిచ్చో నభం అబ్భుస్సక్కమానో సబ్బం ఆకాసగతం తమగతం అభివిహచ్చ భాసతే చ తపతే చ విరోచతే చ। ఏవమేవ ఖో। భిక్ఖవే। యమిదం ధమ్మసమాదానం పచ్చుప్పన్నసుఖఞ్చేవ ఆయతిఞ్చ సుఖవిపాకం తదఞ్ఞే పుథుసమణబ్రాహ్మణపరప్పవాదే అభివిహచ్చ భాసతే చ తపతే చ విరోచతే చాతి॥>
    text <ఇదమవోచ భగవా॥ అత్తమనా తే భిక్ఖూ భగవతో భాసితం అభినన్దున్తి॥>
    stand <మహాధమ్మసమాదానసుత్తం నిట్ఠితం ఛట్ఠం॥>
  text <౭॥ వీమంసకసుత్తం>
    text <౪౮౭>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ వీమంసకేన। భిక్ఖవే। భిక్ఖునా పరస్స చేతోపరియాయం అజానన్తేన తథాగతే సమన్నేసనా కాతబ్బా సమ్మాసమ్బుద్ధో వా నో వా ఇతి విఞ్ఞాణాయాతి॥ భగవంమూలకా నో। భన్తే। ధమ్మా। భగవంనేత్తికా భగవంపటిసరణా। సాధు వత। భన్తే। భగవన్తంయేవ పటిభాతు ఏతస్స భాసితస్స అత్థో। భగవతో సుత్వా భిక్ఖూ ధారేస్సన్తీతి॥ తేన హి। భిక్ఖవే। సుణాథ। సాధుకం మనసి కరోథ। భాసిస్సామీతి॥ ఏవం। భన్తేతి ఖో తే భిక్ఖూ భగవతో పచ్చస్సోసుం॥ భగవా ఏతదవోచ>
    text <౪౮౮>, <వీమంసకేన। భిక్ఖవే। భిక్ఖునా పరస్స చేతోపరియాయం అజానన్తేన ద్వీసు ధమ్మేసు తథాగతో సమన్నేసితబ్బో చక్ఖుసోతవిఞ్ఞేయ్యేసు ధమ్మేసు యే సంకిలిట్ఠా చక్ఖుసోతవిఞ్ఞేయ్యా ధమ్మా। సంవిజ్జన్తి వా తే తథాగతస్స నో వాతి॥ తమేనం సమన్నేసమానో ఏవం జానాతి యే సంకిలిట్ఠా చక్ఖుసోతవిఞ్ఞేయ్యా ధమ్మా। న తే తథాగతస్స సంవిజ్జన్తీతి॥>
    text <యతో నం సమన్నేసమానో ఏవం జానాతి యే సంకిలిట్ఠా చక్ఖుసోతవిఞ్ఞేయ్యా ధమ్మా। న తే తథాగతస్స సంవిజ్జన్తీతి। తతో నం ఉత్తరిం సమన్నేసతి యే వీతిమిస్సా చక్ఖుసోతవిఞ్ఞేయ్యా ధమ్మా। సంవిజ్జన్తి వా తే తథాగతస్స నో వాతి॥ తమేనం సమన్నేసమానో ఏవం జానాతి యే వీతిమిస్సా చక్ఖుసోతవిఞ్ఞేయ్యా ధమ్మా। న తే తథాగతస్స సంవిజ్జన్తీతి॥>
    text <యతో నం సమన్నేసమానో ఏవం జానాతి యే వీతిమిస్సా చక్ఖుసోతవిఞ్ఞేయ్యా ధమ్మా। న తే తథాగతస్స సంవిజ్జన్తీతి। తతో నం ఉత్తరిం సమన్నేసతి యే వోదాతా చక్ఖుసోతవిఞ్ఞేయ్యా ధమ్మా। సంవిజ్జన్తి వా తే తథాగతస్స నో వాతి॥ తమేనం సమన్నేసమానో ఏవం జానాతి యే వోదాతా చక్ఖుసోతవిఞ్ఞేయ్యా ధమ్మా। సంవిజ్జన్తి తే తథాగతస్సాతి॥>
    text <యతో నం సమన్నేసమానో ఏవం జానాతి యే వోదాతా చక్ఖుసోతవిఞ్ఞేయ్యా ధమ్మా। సంవిజ్జన్తి తే తథాగతస్సాతి। తతో నం ఉత్తరిం సమన్నేసతి దీఘరత్తం సమాపన్నో అయమాయస్మా ఇమం కుసలం ధమ్మం। ఉదాహు ఇత్తరసమాపన్నోతి॥ తమేనం సమన్నేసమానో ఏవం జానాతి దీఘరత్తం సమాపన్నో అయమాయస్మా ఇమం కుసలం ధమ్మం। నాయమాయస్మా ఇత్తరసమాపన్నోతి॥>
    text <యతో నం సమన్నేసమానో ఏవం జానాతి దీఘరత్తం సమాపన్నో అయమాయస్మా ఇమం కుసలం ధమ్మం। నాయమాయస్మా ఇత్తరసమాపన్నోతి। తతో నం ఉత్తరిం సమన్నేసతి ఞత్తజ్ఝాపన్నో అయమాయస్మా భిక్ఖు యసప్పత్తో। సంవిజ్జన్తస్స ఇధేకచ్చే ఆదీనవాతి॥ న తావ। భిక్ఖవే। భిక్ఖునో ఇధేకచ్చే ఆదీనవా సంవిజ్జన్తి యావ న ఞత్తజ్ఝాపన్నో హోతి యసప్పత్తో॥ యతో చ ఖో। భిక్ఖవే। భిక్ఖు ఞత్తజ్ఝాపన్నో హోతి యసప్పత్తో। అథస్స ఇధేకచ్చే ఆదీనవా సంవిజ్జన్తి॥ తమేనం సమన్నేసమానో ఏవం జానాతి ఞత్తజ్ఝాపన్నో అయమాయస్మా భిక్ఖు యసప్పత్తో। నాస్స ఇధేకచ్చే ఆదీనవా సంవిజ్జన్తీతి॥>
    text <యతో నం సమన్నేసమానో ఏవం జానాతి ఞత్తజ్ఝాపన్నో అయమాయస్మా భిక్ఖు యసప్పత్తో। నాస్స ఇధేకచ్చే ఆదీనవా సంవిజ్జన్తీతి। తతో నం ఉత్తరిం సమన్నేసతి అభయూపరతో అయమాయస్మా। నాయమాయస్మా భయూపరతో। వీతరాగత్తా కామే న సేవతి ఖయా రాగస్సాతి॥ తమేనం సమన్నేసమానో ఏవం జానాతి అభయూపరతో అయమాయస్మా। నాయమాయస్మా భయూపరతో। వీతరాగత్తా కామే న సేవతి ఖయా రాగస్సాతి॥ తఞ్చే। భిక్ఖవే। భిక్ఖుం పరే ఏవం పుచ్ఛేయ్యుం కే పనాయస్మతో ఆకారా। కే అన్వయా। యేనాయస్మా ఏవం వదేసి అభయూపరతో అయమాయస్మా। నాయమాయస్మా భయూపరతో। వీతరాగత్తా కామే న సేవతి ఖయా రాగస్సాతి॥ సమ్మా బ్యాకరమానో। భిక్ఖవే। భిక్ఖు ఏవం బ్యాకరేయ్య తథా హి పన అయమాయస్మా సఙ్ఘే వా విహరన్తో ఏకో వా విహరన్తో। యే చ తత్థ సుగతా యే చ తత్థ దుగ్గతా। యే చ తత్థ గణమనుసాసన్తి। యే చ ఇధేకచ్చే ఆమిసేసు సందిస్సన్తి। యే చ ఇధేకచ్చే ఆమిసేన అనుపలిత్తా। నాయమాయస్మా తం తేన అవజానాతి॥ సమ్ముఖా ఖో పన మేతం భగవతో సుతం సమ్ముఖా పటిగ్గహితం అభయూపరతోహమస్మి। నాహమస్మి భయూపరతో। వీతరాగత్తా కామే న సేవామి ఖయా రాగస్సాతి॥>
    text <౪౮౯>, <తత్ర। భిక్ఖవే। తథాగతోవ ఉత్తరిం పటిపుచ్ఛితబ్బో యే సంకిలిట్ఠా చక్ఖుసోతవిఞ్ఞేయ్యా ధమ్మా। సంవిజ్జన్తి వా తే తథాగతస్స నో వాతి॥ బ్యాకరమానో। భిక్ఖవే। తథాగతో ఏవం బ్యాకరేయ్య యే సంకిలిట్ఠా చక్ఖుసోతవిఞ్ఞేయ్యా ధమ్మా। న తే తథాగతస్స సంవిజ్జన్తీతి॥>
    text <యే వీతిమిస్సా చక్ఖుసోతవిఞ్ఞేయ్యా ధమ్మా। సంవిజ్జన్తి వా తే తథాగతస్స నో వాతి॥ బ్యాకరమానో। భిక్ఖవే। తథాగతో ఏవం బ్యాకరేయ్య యే వీతిమిస్సా చక్ఖుసోతవిఞ్ఞేయ్యా ధమ్మా। న తే తథాగతస్స సంవిజ్జన్తీతి॥>
    text <యే వోదాతా చక్ఖుసోతవిఞ్ఞేయ్యా ధమ్మా। సంవిజ్జన్తి వా తే తథాగతస్స నో వాతి॥ బ్యాకరమానో। భిక్ఖవే। తథాగతో ఏవం బ్యాకరేయ్య యే వోదాతా చక్ఖుసోతవిఞ్ఞేయ్యా ధమ్మా। సంవిజ్జన్తి తే తథాగతస్స। ఏతంపథోహమస్మి। ఏతంగోచరో। నో చ తేన తమ్మయోతి॥>
    text <ఏవంవాదిం ఖో। భిక్ఖవే। సత్థారం అరహతి సావకో ఉపసఙ్కమితుం ధమ్మస్సవనాయ॥ తస్స సత్థా ధమ్మం దేసేతి ఉత్తరుత్తరిం పణీతపణీతం కణ్హసుక్కసప్పటిభాగం॥ యథా యథా ఖో। భిక్ఖవే। భిక్ఖునో సత్థా ధమ్మం దేసేతి ఉత్తరుత్తరిం పణీతపణీతం కణ్హసుక్కసప్పటిభాగం తథా తథా సో తస్మిం ధమ్మే అభిఞ్ఞాయ ఇధేకచ్చం ధమ్మం ధమ్మేసు నిట్ఠం గచ్ఛతి। సత్థరి పసీదతి సమ్మాసమ్బుద్ధో భగవా। స్వాక్ఖాతో భగవతా ధమ్మో। సుప్పటిపన్నో సఙ్ఘోతి॥ తఞ్చే। భిక్ఖవే। భిక్ఖుం పరే ఏవం పుచ్ఛేయ్యుం కే పనాయస్మతో ఆకారా। కే అన్వయా। యేనాయస్మా ఏవం వదేసి సమ్మాసమ్బుద్ధో భగవా। స్వాక్ఖాతో భగవతా ధమ్మో। సుప్పటిపన్నో సఙ్ఘోతి॥ సమ్మా బ్యాకరమానో। భిక్ఖవే। భిక్ఖు ఏవం బ్యాకరేయ్య ఇధాహం। ఆవుసో। యేన భగవా తేనుపసఙ్కమిం ధమ్మస్సవనాయ॥ తస్స మే భగవా ధమ్మం దేసేతి ఉత్తరుత్తరిం పణీతపణీతం కణ్హసుక్కసప్పటిభాగం॥ యథా యథా మే। ఆవుసో। భగవా ధమ్మం దేసేతి ఉత్తరుత్తరిం పణీతపణీతం కణ్హసుక్కసప్పటిభాగం తథా తథాహం తస్మిం ధమ్మే అభిఞ్ఞాయ ఇధేకచ్చం ధమ్మం ధమ్మేసు నిట్ఠమగమం। సత్థరి పసీదిం సమ్మాసమ్బుద్ధో భగవా। స్వాక్ఖాతో భగవతా। ధమ్మో। సుప్పటిపన్నో సఙ్ఘోతి॥>
    text <౪౯౦>, <యస్స కస్సచి। భిక్ఖవే। ఇమేహి ఆకారేహి ఇమేహి పదేహి ఇమేహి బ్యఞ్జనేహి తథాగతే సద్ధా నివిట్ఠా హోతి మూలజాతా పతిట్ఠితా। అయం వుచ్చతి। భిక్ఖవే। ఆకారవతీ సద్ధా దస్సనమూలికా। దళ్హా। అసంహారియా సమణేన వా బ్రాహ్మణేన వా దేవేన వా మారేన వా బ్రహ్మునా వా కేనచి వా లోకస్మిం॥ ఏవం ఖో। భిక్ఖవే। తథాగతే ధమ్మసమన్నేసనా హోతి॥ ఏవఞ్చ పన తథాగతో ధమ్మతాసుసమన్నిట్ఠో హోతీతి॥>
    text <ఇదమవోచ భగవా॥ అత్తమనా తే భిక్ఖూ భగవతో భాసితం అభినన్దున్తి॥>
    stand <వీమంసకసుత్తం నిట్ఠితం సత్తమం॥>
  text <౮॥ కోసమ్బియసుత్తం>
    text <౪౯౧>, <ఏవం మే సుతం ఏకం సమయం భగవా కోసమ్బియం విహరతి ఘోసితారామే॥ తేన ఖో పన సమయేన కోసమ్బియం భిక్ఖూ భణ్డనజాతా కలహజాతా వివాదాపన్నా అఞ్ఞమఞ్ఞం ముఖసత్తీహి వితుదన్తా విహరన్తి॥ తే న చేవ అఞ్ఞమఞ్ఞం సఞ్ఞాపేన్తి న చ సఞ్ఞత్తిం ఉపేన్తి। న చ అఞ్ఞమఞ్ఞం నిజ్ఝాపేన్తి। న చ నిజ్ఝత్తిం ఉపేన్తి॥ అథ ఖో అఞ్ఞతరో భిక్ఖు యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో సో భిక్ఖు భగవన్తం ఏతదవోచ ఇధ। భన్తే। కోసమ్బియం భిక్ఖూ భణ్డనజాతా కలహజాతా వివాదాపన్నా అఞ్ఞమఞ్ఞం ముఖసత్తీహి వితుదన్తా విహరన్తి। తే న చేవ అఞ్ఞమఞ్ఞం సఞ్ఞాపేన్తి। న చ సఞ్ఞత్తిం ఉపేన్తి। న చ అఞ్ఞమఞ్ఞం నిజ్ఝాపేన్తి। న చ నిజ్ఝత్తిం ఉపేన్తీతి॥>
    text <అథ ఖో భగవా అఞ్ఞతరం భిక్ఖుం ఆమన్తేసి ఏహి త్వం। భిక్ఖు। మమ వచనేన తే భిక్ఖూ ఆమన్తేహి సత్థా వో ఆయస్మన్తే ఆమన్తేతీతి॥ ఏవం। భన్తేతి ఖో సో భిక్ఖు భగవతో పటిస్సుత్వా యేన తే భిక్ఖూ తేనుపసఙ్కమి। ఉపసఙ్కమిత్వా తే భిక్ఖూ ఏతదవోచ సత్థా ఆయస్మన్తే ఆమన్తేతీతి॥ ఏవమావుసోతి ఖో తే భిక్ఖూ తస్స భిక్ఖునో పటిస్సుత్వా యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥ ఏకమన్తం నిసిన్నే ఖో తే భిక్ఖూ భగవా ఏతదవోచ సచ్చం కిర తుమ్హే। భిక్ఖవే। భణ్డనజాతా కలహజాతా వివాదాపన్నా అఞ్ఞమఞ్ఞం ముఖసత్తీహి వితుదన్తా విహరథ। తే న చేవ అఞ్ఞమఞ్ఞం సఞ్ఞాపేథ। న చ సఞ్ఞత్తిం ఉపేథ। న చ అఞ్ఞమఞ్ఞం నిజ్ఝాపేథ। న చ నిజ్ఝత్తిం ఉపేథాతి॥ ఏవం। భన్తే॥ తం కిం మఞ్ఞథ। భిక్ఖవే। యస్మిం తుమ్హే సమయే భణ్డనజాతా కలహజాతా వివాదాపన్నా అఞ్ఞమఞ్ఞం ముఖసత్తీహి వితుదన్తా విహరథ। అపి ను తుమ్హాకం తస్మిం సమయే మేత్తం కాయకమ్మం పచ్చుపట్ఠితం హోతి సబ్రహ్మచారీసు ఆవి చేవ రహో చ। మేత్తం వచీకమ్మం…పే॰… మేత్తం మనోకమ్మం పచ్చుపట్ఠితం హోతి సబ్రహ్మచారీసు ఆవి చేవ రహో చాతి॥ నో హేతం। భన్తే॥ ఇతి కిర। భిక్ఖవే। యస్మిం తుమ్హే సమయే భణ్డనజాతా కలహజాతా వివాదాపన్నా అఞ్ఞమఞ్ఞం ముఖసత్తీహి వితుదన్తా విహరథ। నేవ తుమ్హాకం తస్మిం సమయే మేత్తం కాయకమ్మం పచ్చుపట్ఠితం హోతి సబ్రహ్మచారీసు ఆవి చేవ రహో చ। న మేత్తం వచీకమ్మం…పే॰… న మేత్తం మనోకమ్మం పచ్చుపట్ఠితం హోతి సబ్రహ్మచారీసు ఆవి చేవ రహో చ॥ అథ కిఞ్చరహి తుమ్హే। మోఘపురిసా। కిం జానన్తా కిం పస్సన్తా భణ్డనజాతా కలహజాతా వివాదాపన్నా అఞ్ఞమఞ్ఞం ముఖసత్తీహి వితుదన్తా విహరథ। తే న చేవ అఞ్ఞమఞ్ఞం సఞ్ఞాపేథ। న చ సఞ్ఞత్తిం ఉపేథ। న చ అఞ్ఞమఞ్ఞం నిజ్ఝాపేథ। న చ నిజ్ఝత్తిం ఉపేథ॥ తఞ్హి తుమ్హాకం। మోఘపురిసా। భవిస్సతి దీఘరత్తం అహితాయ దుక్ఖాయాతి॥>
    text <౪౯౨>, <అథ ఖో భగవా భిక్ఖూ ఆమన్తేసి ఛయిమే। భిక్ఖవే। ధమ్మా సారణీయా పియకరణా గరుకరణా సఙ్గహాయ అవివాదాయ సామగ్గియా ఏకీభావాయ సంవత్తన్తి॥ కతమే ఛ॥ ఇధ। భిక్ఖవే। భిక్ఖునో మేత్తం కాయకమ్మం పచ్చుపట్ఠితం హోతి సబ్రహ్మచారీసు ఆవి చేవ రహో చ॥ అయమ్పి ధమ్మో సారణీయో పియకరణో గరుకరణో సఙ్గహాయ అవివాదాయ సామగ్గియా ఏకీభావాయ సంవత్తతి॥>
    text <పున చపరం। భిక్ఖవే। భిక్ఖునో మేత్తం వచీకమ్మం పచ్చుపట్ఠితం హోతి సబ్రహ్మచారీసు ఆవి చేవ రహో చ॥ అయమ్పి ధమ్మో సారణీయో పియకరణో గరుకరణో సఙ్గహాయ అవివాదాయ సామగ్గియా ఏకిభావాయ సంవత్తతి॥>
    text <పున చపరం। భిక్ఖవే। భిక్ఖునో మేత్తం మనోకమ్మం పచ్చుపట్ఠితం హోతి సబ్రహ్మచారీసు ఆవి చేవ రహో చ॥ అయమ్పి ధమ్మో సారణీయో పియకరణో గరుకరణో సఙ్గహాయ అవివాదాయ సామగ్గియా ఏకీభావాయ సంవత్తతి॥>
    text <పున చపరం। భిక్ఖవే। భిక్ఖు యే తే లాభా ధమ్మికా ధమ్మలద్ధా అన్తమసో పత్తపరియాపన్నమత్తమ్పి। తథారూపేహి లాభేహి అప్పటివిభత్తభోగీ హోతి సీలవన్తేహి సబ్రహ్మచారీహి సాధారణభోగీ॥ అయమ్పి ధమ్మో సారణీయో పియకరణో గరుకరణో సఙ్గహాయ అవివాదాయ సామగ్గియా ఏకీభావాయ సంవత్తతి॥>
    text <పున చపరం। భిక్ఖవే। భిక్ఖు యాని తాని సీలాని అఖణ్డాని అచ్ఛిద్దాని అసబలాని అకమ్మాసాని భుజిస్సాని విఞ్ఞుప్పసత్థాని అపరామట్ఠాని సమాధిసంవత్తనికాని తథారూపేసు సీలేసు సీలసామఞ్ఞగతో విహరతి సబ్రహ్మచారీహి ఆవి చేవ రహో చ॥ అయమ్పి ధమ్మో సారణీయో పియకరణో గరుకరణో సఙ్గహాయ అవివాదాయ సామగ్గియా ఏకీభావాయ సంవత్తతి॥>
    text <పున చపరం। భిక్ఖవే। భిక్ఖు యాయం దిట్ఠి అరియా నియ్యానికా నియ్యాతి తక్కరస్స సమ్మా దుక్ఖక్ఖయాయ తథారూపాయ దిట్ఠియా దిట్ఠిసామఞ్ఞగతో విహరతి సబ్రహ్మచారీహి ఆవి చేవ రహో చ॥ అయమ్పి ధమ్మో సారణీయో పియకరణో గరుకరణో సఙ్గహాయ అవివాదాయ సామగ్గియా ఏకీభావాయ సంవత్తతి॥>
    text <ఇమే ఖో। భిక్ఖవే। ఛ సారణీయా ధమ్మా పియకరణా గరుకరణా సఙ్గహాయ అవివాదాయ సామగ్గియా ఏకీభావాయ సంవత్తన్తి॥ ఇమేసం ఖో। భిక్ఖవే। ఛన్నం సారణీయానం ధమ్మానం ఏతం అగ్గం ఏతం సఙ్గాహికం ఏతం సఙ్ఘాటనికం యదిదం యాయం దిట్ఠి అరియా నియ్యానికా నియ్యాతి తక్కరస్స సమ్మా దుక్ఖక్ఖయాయ॥ సేయ్యథాపి। భిక్ఖవే। కూటాగారస్స ఏతం అగ్గం ఏతం సఙ్గాహికం ఏతం సఙ్ఘాటనికం యదిదం కూటం। ఏవమేవ ఖో। భిక్ఖవే। ఇమేసం ఛన్నం సారణీయానం ధమ్మానం ఏతం అగ్గం ఏతం సఙ్గాహికం ఏతం సఙ్ఘాటనికం యదిదం యాయం దిట్ఠి అరియా నియ్యానికా నియ్యాతి తక్కరస్స సమ్మా దుక్ఖక్ఖయాయ॥>
    text <౪౯౩>, <కథఞ్చ। భిక్ఖవే। యాయం దిట్ఠి అరియా నియ్యానికా నియ్యాతి తక్కరస్స సమ్మా దుక్ఖక్ఖయాయ॥ ఇధ। భిక్ఖవే। భిక్ఖు అరఞ్ఞగతో వా రుక్ఖమూలగతో వా సుఞ్ఞాగారగతో వా ఇతి పటిసఞ్చిక్ఖతి అత్థి ను ఖో మే తం పరియుట్ఠానం అజ్ఝత్తం అప్పహీనం। యేనాహం పరియుట్ఠానేన పరియుట్ఠితచిత్తో యథాభూతం నప్పజానేయ్యం న పస్సేయ్యన్తి॥ సచే। భిక్ఖవే। భిక్ఖు కామరాగపరియుట్ఠితో హోతి। పరియుట్ఠితచిత్తోవ హోతి॥ సచే। భిక్ఖవే। భిక్ఖు బ్యాపాదపరియుట్ఠితో హోతి। పరియుట్ఠితచిత్తోవ హోతి॥ సచే। భిక్ఖవే। భిక్ఖు థీనమిద్ధపరియుట్ఠితో హోతి। పరియుట్ఠితచిత్తోవ హోతి॥ సచే। భిక్ఖవే। భిక్ఖు ఉద్ధచ్చకుక్కుచ్చపరియుట్ఠితో హోతి। పరియుట్ఠితచిత్తోవ హోతి॥ సచే। భిక్ఖవే। భిక్ఖు విచికిచ్ఛాపరియుట్ఠితో హోతి। పరియుట్ఠితచిత్తోవ హోతి॥ సచే। భిక్ఖవే। భిక్ఖు ఇధలోకచిన్తాయ పసుతో హోతి। పరియుట్ఠితచిత్తోవ హోతి॥ సచే। భిక్ఖవే। భిక్ఖు పరలోకచిన్తాయ పసుతో హోతి। పరియుట్ఠితచిత్తోవ హోతి॥ సచే। భిక్ఖవే। భిక్ఖు భణ్డనజాతో కలహజాతో వివాదాపన్నో అఞ్ఞమఞ్ఞం ముఖసత్తీహి వితుదన్తో విహరతి। పరియుట్ఠితచిత్తోవ హోతి॥ సో ఏవం పజానాతి నత్థి ఖో మే తం పరియుట్ఠానం అజ్ఝత్తం అప్పహీనం। యేనాహం పరియుట్ఠానేన పరియుట్ఠితచిత్తో యథాభూతం నప్పజానేయ్యం న పస్సేయ్యం॥ సుప్పణిహితం మే మానసం సచ్చానం బోధాయాతి॥ ఇదమస్స పఠమం ఞాణం అధిగతం హోతి అరియం లోకుత్తరం అసాధారణం పుథుజ్జనేహి॥>
    text <౪౯౪>, <పున చపరం। భిక్ఖవే। అరియసావకో ఇతి పటిసఞ్చిక్ఖతి ఇమం ను ఖో అహం దిట్ఠిం ఆసేవన్తో భావేన్తో బహులీకరోన్తో లభామి పచ్చత్తం సమథం। లభామి పచ్చత్తం నిబ్బుతిన్తి॥ సో ఏవం పజానాతి ఇమం ఖో అహం దిట్ఠిం ఆసేవన్తో భావేన్తో బహులీకరోన్తో లభామి పచ్చత్తం సమథం। లభామి పచ్చత్తం నిబ్బుతిన్తి॥ ఇదమస్స దుతియం ఞాణం అధిగతం హోతి అరియం లోకుత్తరం అసాధారణం పుథుజ్జనేహి॥>
    text <౪౯౫>, <పున చపరం। భిక్ఖవే। అరియసావకో ఇతి పటిసఞ్చిక్ఖతి యథా రూపాయాహం దిట్ఠియా సమన్నాగతో। అత్థి ను ఖో ఇతో బహిద్ధా అఞ్ఞో సమణో వా బ్రాహ్మణో వా తథారూపాయ దిట్ఠియా సమన్నాగతోతి॥ సో ఏవం పజానాతి యథారూపాయాహం దిట్ఠియా సమన్నాగతో। నత్థి ఇతో బహిద్ధా అఞ్ఞో సమణో వా బ్రాహ్మణో వా తథారూపాయ దిట్ఠియా సమన్నాగతోతి॥ ఇదమస్స తతియం ఞాణం అధిగతం హోతి అరియం లోకుత్తరం అసాధారణం పుథుజ్జనేహి॥>
    text <౪౯౬>, <పున చపరం। భిక్ఖవే। అరియసావకో ఇతి పటిసఞ్చిక్ఖతి యథారూపాయ ధమ్మతాయ దిట్ఠిసమ్పన్నో పుగ్గలో సమన్నాగతో। అహమ్పి తథారూపాయ ధమ్మతాయ సమన్నాగతోతి॥ కథంరూపాయ చ। భిక్ఖవే। ధమ్మతాయ దిట్ఠిసమ్పన్నో పుగ్గలో సమన్నాగతో॥ ధమ్మతా ఏసా। భిక్ఖవే। దిట్ఠిసమ్పన్నస్స పుగ్గలస్స కిఞ్చాపి తథారూపిం ఆపత్తిం ఆపజ్జతి। యథారూపాయ ఆపత్తియా వుట్ఠానం పఞ్ఞాయతి। అథ ఖో నం ఖిప్పమేవ సత్థరి వా విఞ్ఞూసు వా సబ్రహ్మచారీసు దేసేతి వివరతి ఉత్తానీకరోతి। దేసేత్వా వివరిత్వా ఉత్తానీకత్వా ఆయతిం సంవరం ఆపజ్జతి॥ సేయ్యథాపి। భిక్ఖవే। దహరో కుమారో మన్దో ఉత్తానసేయ్యకో హత్థేన వా పాదేన వా అఙ్గారం అక్కమిత్వా ఖిప్పమేవ పటిసంహరతి। ఏవమేవ ఖో। భిక్ఖవే। ధమ్మతా ఏసా దిట్ఠిసమ్పన్నస్స పుగ్గలస్స కిఞ్చాపి తథారూపిం ఆపత్తిం ఆపజ్జతి యథారూపాయ ఆపత్తియా వుట్ఠానం పఞ్ఞాయతి। అథ ఖో నం ఖిప్పమేవ సత్థరి వా విఞ్ఞూసు వా సబ్రహ్మచారీసు దేసేతి వివరతి ఉత్తానీకరోతి। దేసేత్వా వివరిత్వా ఉత్తానీకత్వా ఆయతిం సంవరం ఆపజ్జతి॥ సో ఏవం పజానాతి యథారూపాయ ధమ్మతాయ దిట్ఠిసమ్పన్నో పుగ్గలో సమన్నాగతో। అహమ్పి తథారూపాయ ధమ్మతాయ సమన్నాగతోతి॥ ఇదమస్స చతుత్థం ఞాణం అధిగతం హోతి అరియం లోకుత్తరం అసాధారణం పుథుజ్జనేహి॥>
    text <౪౯౭>, <పున చపరం। భిక్ఖవే। అరియసావకో ఇతి పటిసఞ్చిక్ఖతి యథారూపాయ ధమ్మతాయ దిట్ఠిసమ్పన్నో పుగ్గలో సమన్నాగతో। అహమ్పి తథారూపాయ ధమ్మతాయ సమన్నాగతోతి॥ కథంరూపాయ చ। భిక్ఖవే। ధమ్మతాయ దిట్ఠిసమ్పన్నో పుగ్గలో సమన్నాగతో॥ ధమ్మతా ఏసా। భిక్ఖవే। దిట్ఠిసమ్పన్నస్స పుగ్గలస్స కిఞ్చాపి యాని తాని సబ్రహ్మచారీనం ఉచ్చావచాని కింకరణీయాని తత్థ ఉస్సుక్కం ఆపన్నో హోతి। అథ ఖ్వాస్స తిబ్బాపేక్ఖా హోతి అధిసీలసిక్ఖాయ అధిచిత్తసిక్ఖాయ అధిపఞ్ఞాసిక్ఖాయ॥ సేయ్యథాపి। భిక్ఖవే। గావీ తరుణవచ్ఛా థమ్బఞ్చ ఆలుమ్పతి వచ్ఛకఞ్చ అపచినతి। ఏవమేవ ఖో। భిక్ఖవే। ధమ్మతా ఏసా దిట్ఠిసమ్పన్నస్స పుగ్గలస్స కిఞ్చాపి యాని తాని సబ్రహ్మచారీనం ఉచ్చావచాని కింకరణీయాని తత్థ ఉస్సుక్కం ఆపన్నో హోతి। అథ ఖ్వాస్స తిబ్బాపేక్ఖా హోతి అధిసీలసిక్ఖాయ అధిచిత్తసిక్ఖాయ అధిపఞ్ఞాసిక్ఖాయ॥ సో ఏవం పజానాతి యథారూపాయ ధమ్మతాయ దిట్ఠిసమ్పన్నో పుగ్గలో సమన్నాగతో। అహమ్పి తథారూపాయ ధమ్మతాయ సమన్నాగతోతి॥ ఇదమస్స పఞ్చమం ఞాణం అధిగతం హోతి అరియం లోకుత్తరం అసాధారణం పుథుజ్జనేహి॥>
    text <౪౯౮>, <పున చపరం। భిక్ఖవే। అరియసావకో ఇతి పటిసఞ్చిక్ఖతి యథారూపాయ బలతాయ దిట్ఠిసమ్పన్నో పుగ్గలో సమన్నాగతో। అహమ్పి తథారూపాయ బలతాయ సమన్నాగతోతి॥ కథంరూపాయ చ। భిక్ఖవే। బలతాయ దిట్ఠిసమ్పన్నో పుగ్గలో సమన్నాగతో॥ బలతా ఏసా। భిక్ఖవే। దిట్ఠిసమ్పన్నస్స పుగ్గలస్స యం తథాగతప్పవేదితే ధమ్మవినయే దేసియమానే అట్ఠింకత్వా మనసికత్వా సబ్బచేతసా సమన్నాహరిత్వా ఓహితసోతో ధమ్మం సుణాతి॥ సో ఏవం పజానాతి యథారూపాయ బలతాయ దిట్ఠిసమ్పన్నో పుగ్గలో సమన్నాగతో। అహమ్పి తథారూపాయ బలతాయ సమన్నాగతోతి॥ ఇదమస్స ఛట్ఠం ఞాణం అధిగతం హోతి అరియం లోకుత్తరం అసాధారణం పుథుజ్జనేహి॥>
    text <౪౯౯>, <పున చపరం। భిక్ఖవే। అరియసావకో ఇతి పటిసఞ్చిక్ఖతి యథారూపాయ బలతాయ దిట్ఠిసమ్పన్నో పుగ్గలో సమన్నాగతో। అహమ్పి తథారూపాయ బలతాయ సమన్నాగతోతి॥ కథంరూపాయ చ। భిక్ఖవే। బలతాయ దిట్ఠిసమ్పన్నో పుగ్గలో సమన్నాగతో॥ బలతా ఏసా। భిక్ఖవే। దిట్ఠిసమ్పన్నస్స పుగ్గలస్స యం తథాగతప్పవేదితే ధమ్మవినయే దేసియమానే లభతి అత్థవేదం। లభతి ధమ్మవేదం। లభతి ధమ్మూపసంహితం పామోజ్జం॥ సో ఏవం పజానాతి యథారూపాయ బలతాయ దిట్ఠిసమ్పన్నో పుగ్గలో సమన్నాగతో। అహమ్పి తథారూపాయ బలతాయ సమన్నాగతోతి॥ ఇదమస్స సత్తమం ఞాణం అధిగతం హోతి అరియం లోకుత్తరం అసాధారణం పుథుజ్జనేహి॥>
    text <౫౦౦>, <ఏవం సత్తఙ్గసమన్నాగతస్స ఖో। భిక్ఖవే। అరియసావకస్స ధమ్మతా సుసమన్నిట్ఠా హోతి సోతాపత్తిఫలసచ్ఛికిరియాయ॥ ఏవం సత్తఙ్గసమన్నాగతో ఖో। భిక్ఖవే। అరియసావకో సోతాపత్తిఫలసమన్నాగతో హోతీతి॥>
    text <ఇదమవోచ భగవా॥ అత్తమనా తే భిక్ఖూ భగవతో భాసితం అభినన్దున్తి॥>
    stand <కోసమ్బియసుత్తం నిట్ఠితం అట్ఠమం॥>
  text <౯॥ బ్రహ్మనిమన్తనికసుత్తం>
    text <౫౦౧>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ>
    text <ఏకమిదాహం। భిక్ఖవే। సమయం ఉక్కట్ఠాయం విహరామి సుభగవనే సాలరాజమూలే॥ తేన ఖో పన। భిక్ఖవే। సమయేన బకస్స బ్రహ్మునో ఏవరూపం పాపకం దిట్ఠిగతం ఉప్పన్నం హోతి ఇదం నిచ్చం। ఇదం ధువం। ఇదం సస్సతం। ఇదం కేవలం। ఇదం అచవనధమ్మం। ఇదఞ్హి న జాయతి న జీయతి న మీయతి న చవతి న ఉపపజ్జతి। ఇతో చ పనఞ్ఞం ఉత్తరి నిస్సరణం నత్థీతి॥ అథ ఖ్వాహం। భిక్ఖవే। బకస్స బ్రహ్మునో చేతసా చేతోపరివితక్కమఞ్ఞాయ సేయ్యథాపి నామ బలవా పురిసో సమిఞ్జితం వా బాహం పసారేయ్య। పసారితం వా బాహం సమిఞ్జేయ్య। ఏవమేవ ఉక్కట్ఠాయం సుభగవనే సాలరాజమూలే అన్తరహితో తస్మిం బ్రహ్మలోకే పాతురహోసిం॥ అద్దసా ఖో మం। భిక్ఖవే। బకో బ్రహ్మా దూరతోవ ఆగచ్ఛన్తం। దిస్వాన మం ఏతదవోచ ఏహి ఖో। మారిస। స్వాగతం। మారిస॥ చిరస్సం ఖో। మారిస। ఇమం పరియాయమకాసి యదిదం ఇధాగమనాయ॥ ఇదఞ్హి। మారిస। నిచ్చం। ఇదం ధువం। ఇదం సస్సతం। ఇదం కేవలం। ఇదం అచవనధమ్మం। ఇదఞ్హి న జాయతి న జీయతి న మీయతి న చవతి న ఉపపజ్జతి॥ ఇతో చ పనఞ్ఞం ఉత్తరి నిస్సరణం నత్థీతి॥>
    text <ఏవం వుత్తే। అహం। భిక్ఖవే। బకం బ్రహ్మానం ఏతదవోచం అవిజ్జాగతో వత। భో। బకో బ్రహ్మా। అవిజ్జాగతో వత। భో। బకో బ్రహ్మా। యత్ర హి నామ అనిచ్చంయేవ సమానం నిచ్చన్తి వక్ఖతి। అద్ధువంయేవ సమానం ధువన్తి వక్ఖతి। అసస్సతంయేవ సమానం సస్సతన్తి వక్ఖతి। అకేవలంయేవ సమానం కేవలన్తి వక్ఖతి। చవనధమ్మంయేవ సమానం అచవనధమ్మన్తి వక్ఖతి। యత్థ చ పన జాయతి జీయతి మీయతి చవతి ఉపపజ్జతి తఞ్చ వక్ఖతి ఇదఞ్హి న జాయతి న జీయతి న మీయతి న చవతి న ఉపపజ్జతీతి। సన్తఞ్చ పనఞ్ఞం ఉత్తరి నిస్సరణం నత్థఞ్ఞం ఉత్తరి నిస్సరణన్తి వక్ఖతీతి॥>
    text <౫౦౨>, <అథ ఖో। భిక్ఖవే। మారో పాపిమా అఞ్ఞతరం బ్రహ్మపారిసజ్జం అన్వావిసిత్వా మం ఏతదవోచ భిక్ఖు। భిక్ఖు। మేతమాసదో మేతమాసదో। ఏసో హి। భిక్ఖు। బ్రహ్మా మహాబ్రహ్మా అభిభూ అనభిభూతో అఞ్ఞదత్థుదసో వసవత్తీ ఇస్సరో కత్తా నిమ్మాతా సేట్ఠో సజితా వసీ పితా భూతభబ్యానం॥ అహేసుం ఖో యే। భిక్ఖు। తయా పుబ్బే సమణబ్రాహ్మణా లోకస్మిం పథవీగరహకా పథవీజిగుచ్ఛకా। ఆపగరహకా ఆపజిగుచ్ఛకా। తేజగరహకా తేజజిగుచ్ఛకా। వాయగరహకా వాయజిగుచ్ఛకా। భూతగరహకా భూతజిగుచ్ఛకా। దేవగరహకా దేవజిగుచ్ఛకా। పజాపతిగరహకా పజాపతిజిగుచ్ఛకా। బ్రహ్మగరహకా బ్రహ్మజిగుచ్ఛకా తే కాయస్స భేదా పాణుపచ్ఛేదా హీనే కాయే పతిట్ఠితా అహేసుం॥ యే పన। భిక్ఖు। తయా పుబ్బే సమణబ్రాహ్మణా లోకస్మిం పథవీపసంసకా పథవాభినన్దినో। ఆపపసంసకా ఆపాభినన్దినో। తేజపసంసకా తేజాభినన్దినో। వాయపసంసకా వాయాభినన్దినో। భూతపసంసకా భూతాభినన్దినో। దేవపసంసకా దేవాభినన్దినో। పజాపతిపసంసకా పజాపతాభినన్దినో। బ్రహ్మపసంసకా బ్రహ్మాభినన్దినో తే కాయస్స భేదా పాణుపచ్ఛేదా పణీతే కాయే పతిట్ఠితా॥ తం తాహం। భిక్ఖు। ఏవం వదామి ఇఙ్ఘ త్వం। మారిస। యదేవ తే బ్రహ్మా ఆహ తదేవ త్వం కరోహి। మా త్వం బ్రహ్మునో వచనం ఉపాతివత్తిత్థో॥ సచే ఖో త్వం। భిక్ఖు। బ్రహ్మునో వచనం ఉపాతివత్తిస్ససి। సేయ్యథాపి నామ పురిసో సిరిం ఆగచ్ఛన్తిం దణ్డేన పటిప్పణామేయ్య। సేయ్యథాపి వా పన। భిక్ఖు। పురిసో నరకప్పపాతే పపతన్తో హత్థేహి చ పాదేహి చ పథవిం విరాధేయ్య। ఏవం సమ్పదమిదం। భిక్ఖు। తుయ్హం భవిస్సతి॥ ఇఙ్ఘం త్వం। మారిస। యదేవ తే బ్రహ్మా ఆహ తదేవ త్వం కరోహి। మా త్వం బ్రహ్మునో వచనం ఉపాతివత్తిత్థో॥ నను త్వం। భిక్ఖు। పస్ససి బ్రహ్మపరిసం సన్నిపతితన్తి॥ ఇతి ఖో మం। భిక్ఖవే। మారో పాపిమా బ్రహ్మపరిసం ఉపనేసి॥>
    text <ఏవం వుత్తే। అహం। భిక్ఖవే। మారం పాపిమన్తం ఏతదవోచం జానామి ఖో తాహం। పాపిమ। మా త్వం మఞ్ఞిత్థో న మం జానాతీతి॥ మారో త్వమసి। పాపిమ॥ యో చేవ। పాపిమ। బ్రహ్మా। యా చ బ్రహ్మపరిసా। యే చ బ్రహ్మపారిసజ్జా। సబ్బేవ తవ హత్థగతా సబ్బేవ తవ వసంగతా॥ తుయ్హఞ్హి। పాపిమ। ఏవం హోతి ఏసోపి మే అస్స హత్థగతో। ఏసోపి మే అస్స వసంగతోతి॥ అహం ఖో పన। పాపిమ। నేవ తవ హత్థగతో నేవ తవ వసంగతోతి॥>
    text <౫౦౩>, <ఏవం వుత్తే। భిక్ఖవే। బకో బ్రహ్మా మం ఏతదవోచ అహఞ్హి। మారిస। నిచ్చంయేవ సమానం నిచ్చన్తి వదామి। ధువంయేవ సమానం ధువన్తి వదామి। సస్సతంయేవ సమానం సస్సతన్తి వదామి। కేవలంయేవ సమానం కేవలన్తి వదామి। అచవనధమ్మంయేవ సమానం అచవనధమ్మన్తి వదామి। యత్థ చ పన న జాయతి న జీయతి న మీయతి న చవతి న ఉపపజ్జతి తదేవాహం వదామి ఇదఞ్హి న జాయతి న జీయతి న మీయతి న చవతి న ఉపపజ్జతీతి॥ అసన్తఞ్చ పనఞ్ఞం ఉత్తరి నిస్సరణం నత్థఞ్ఞం ఉత్తరి నిస్సరణన్తి వదామి॥ అహేసుం ఖో। భిక్ఖు। తయా పుబ్బే సమణబ్రాహ్మణా లోకస్మిం యావతకం తుయ్హం కసిణం ఆయు తావతకం తేసం తపోకమ్మమేవ అహోసి॥ తే ఖో ఏవం జానేయ్యుం సన్తఞ్చ పనఞ్ఞం ఉత్తరి నిస్సరణం అత్థఞ్ఞం ఉత్తరి నిస్సరణన్తి। అసన్తం వా అఞ్ఞం ఉత్తరి నిస్సరణం నత్థఞ్ఞం ఉత్తరి నిస్సరణన్తి॥ తం తాహం। భిక్ఖు। ఏవం వదామి న చేవఞ్ఞం ఉత్తరి నిస్సరణం దక్ఖిస్ససి। యావదేవ చ పన కిలమథస్స విఘాతస్స భాగీ భవిస్ససి॥ సచే ఖో త్వం। భిక్ఖు। పథవిం అజ్ఝోసిస్ససి। ఓపసాయికో మే భవిస్ససి వత్థుసాయికో। యథాకామకరణీయో బాహితేయ్యో॥ సచే ఆపం… తేజం… వాయం… భూతే… దేవే… పజాపతిం… బ్రహ్మం అజ్ఝోసిస్ససి। ఓపసాయికో మే భవిస్ససి వత్థుసాయికో। యథాకామకరణీయో బాహితేయ్యోతి॥>
    text <అహమ్పి ఖో ఏవం। బ్రహ్మే। జానామి సచే పథవిం అజ్ఝోసిస్సామి। ఓపసాయికో తే భవిస్సామి వత్థుసాయికో। యథాకామకరణీయో బాహితేయ్యో॥ సచే ఆపం… తేజం… వాయం… భూతే… దేవే… పజాపతిం… బ్రహ్మం అజ్ఝోసిస్సామి। ఓపసాయికో తే భవిస్సామి వత్థుసాయికో। యథాకామకరణీయో బాహితేయ్యోతి అపి చ తే అహం। బ్రహ్మే। గతిఞ్చ పజానామి। జుతిఞ్చ పజానామి ఏవం మహిద్ధికో బకో బ్రహ్మా। ఏవం మహానుభావో బకో బ్రహ్మా। ఏవం మహేసక్ఖో బకో బ్రహ్మాతి॥>
    text <యథాకథం పన మే త్వం। మారిస। గతిఞ్చ పజానాసి। జుతిఞ్చ పజానాసి ఏవం మహిద్ధికో బకో బ్రహ్మా। ఏవం మహానుభావో బకో బ్రహ్మా। ఏవం మహేసక్ఖో బకో బ్రహ్మాతి॥>
    block
      text <యావతా చన్దిమసూరియా। పరిహరన్తి దిసా భన్తి విరోచనా।>
      text <తావ సహస్సధా లోకో। ఏత్థ తే వత్తతే వసో॥>
      text <పరోపరఞ్చ జానాసి। అథో రాగవిరాగినం।>
      text <ఇత్థభావఞ్ఞథాభావం। సత్తానం ఆగతిం గతిన్తి॥>
      text <భవేవాహం భయం దిస్వా। భవఞ్చ విభవేసినం।>
      text <భవం నాభివదిం కిఞ్చి। నన్దిఞ్చ న ఉపాదియిన్తి॥>
    text <ఏవం ఖో తే అహం। బ్రహ్మే। గతిఞ్చ పజానామి జుతిఞ్చ పజానామి ఏవం మహిద్ధికో బకో బ్రహ్మా। ఏవం మహానుభావో బకో బ్రహ్మా। ఏవం మహేసక్ఖో బకో బ్రహ్మాతి॥>
    text <౫౦౪>, <అత్థి ఖో। బ్రహ్మే। అఞ్ఞో కాయో। తం త్వం న జానాసి న పస్ససి। తమహం జానామి పస్సామి॥ అత్థి ఖో। బ్రహ్మే। ఆభస్సరా నామ కాయో యతో త్వం చుతో ఇధూపపన్నో॥ తస్స తే అతిచిరనివాసేన సా సతి పముట్ఠా। తేన తం త్వం న జానాసి న పస్ససి। తమహం జానామి పస్సామి॥ ఏవమ్పి ఖో అహం। బ్రహ్మే। నేవ తే సమసమో అభిఞ్ఞాయ। కుతో నీచేయ్యం॥ అథ ఖో అహమేవ తయా భియ్యో॥ అత్థి ఖో। బ్రహ్మే। సుభకిణ్హో నామ కాయో। వేహప్ఫలో నామ కాయో। అభిభూ నామ కాయో। తం త్వం న జానాసి న పస్ససి। తమహం జానామి పస్సామి॥ ఏవమ్పి ఖో అహం। బ్రహ్మే। నేవ తే సమసమో అభిఞ్ఞాయ। కుతో నీచేయ్యం॥ అథ ఖో అహమేవ తయా భియ్యో॥ పథవిం ఖో అహం। బ్రహ్మే। పథవితో అభిఞ్ఞాయ యావతా పథవియా పథవత్తేన అననుభూతం తదభిఞ్ఞాయ పథవిం నాపహోసిం। పథవియా నాపహోసిం। పథవితో నాపహోసిం। పథవిం మేతి నాపహోసిం। పథవిం నాభివదిం॥ ఏవమ్పి ఖో అహం। బ్రహ్మే। నేవ తే సమసమో అభిఞ్ఞాయ। కుతో నీచేయ్యం॥ అథ ఖో అహమేవ తయా భియ్యో॥ ఆపం ఖో అహం। బ్రహ్మే…పే॰… తేజం ఖో అహం। బ్రహ్మే…పే॰… వాయం ఖో అహం। బ్రహ్మే…పే॰… భూతే ఖో అహం। బ్రహ్మే…పే॰… దేవే ఖో అహం। బ్రహ్మే…పే॰… పజాపతిం ఖో అహం। బ్రహ్మే…పే॰… బ్రహ్మం ఖో అహం। బ్రహ్మే…పే॰… ఆభస్సరే ఖో అహం। బ్రహ్మే…పే॰… సుభకిణ్హే ఖో అహం। బ్రహ్మే… …పే॰… వేహప్ఫలే ఖో అహం। బ్రహ్మే…పే॰… అభిభుం ఖో అహం। బ్రహ్మే…పే॰… సబ్బం ఖో అహం। బ్రహ్మే। సబ్బతో అభిఞ్ఞాయ యావతా సబ్బస్స సబ్బత్తేన అననుభూతం తదభిఞ్ఞాయ సబ్బం నాపహోసిం సబ్బస్మిం నాపహోసిం సబ్బతో నాపహోసిం సబ్బం మేతి నాపహోసిం। సబ్బం నాభివదిం॥ ఏవమ్పి ఖో అహం। బ్రహ్మే। నేవ తే సమసమో అభిఞ్ఞాయ। కుతో నీచేయ్యం॥ అథ ఖో అహమేవ తయా భియ్యోతి॥>
    text <సచే ఖో। మారిస। సబ్బస్స సబ్బత్తేన అననుభూతం। తదభిఞ్ఞాయ మా హేవ తే రిత్తకమేవ అహోసి। తుచ్ఛకమేవ అహోసీతి॥>
    text <విఞ్ఞాణం అనిదస్సనం అనన్తం సబ్బతో పభం। తం పథవియా పథవత్తేన అననుభూతం। ఆపస్స ఆపత్తేన అననుభూతం। తేజస్స తేజత్తేన అననుభూతం। వాయస్స వాయత్తేన అననుభూతం। భూతానం భూతత్తేన అననుభూతం। దేవానం దేవత్తేన అననుభూతం। పజాపతిస్స పజాపతిత్తేన అననుభూతం। బ్రహ్మానం బ్రహ్మత్తేన అననుభూతం। ఆభస్సరానం ఆభస్సరత్తేన అననుభూతం। సుభకిణ్హానం సుభకిణ్హత్తేన అననుభూతం। వేహప్ఫలానం వేహప్ఫలత్తే అననుభూతం। అభిభుస్స అభిభుత్తేన అననుభూతం। సబ్బస్స సబ్బత్తేన అననుభూతం॥>
    text <హన్ద చరహి తే। మారిస। పస్స అన్తరధాయామీతి॥ హన్ద చరహి మే త్వం। బ్రహ్మే। అన్తరధాయస్సు। సచే విసహసీతి॥ అథ ఖో। భిక్ఖవే। బకో బ్రహ్మా అన్తరధాయిస్సామి సమణస్స గోతమస్స। అన్తరధాయిస్సామి సమణస్స గోతమస్సాతి నేవస్సు మే సక్కోతి అన్తరధాయితుం॥>
    text <ఏవం వుత్తే। అహం। భిక్ఖవే। బకం బ్రహ్మానం ఏతదవోచం హన్ద చరహి తే బ్రహ్మే అన్తరధాయామీతి॥ హన్ద చరహి మే త్వం। మారిస। అన్తరధాయస్సు సచే విసహసీతి॥ అథ ఖో అహం। భిక్ఖవే। తథారూపం ఇద్ధాభిసఙ్ఖారం అభిసఙ్ఖాసిం ఏత్తావతా బ్రహ్మా చ బ్రహ్మపరిసా చ బ్రహ్మపారిసజ్జా చ సద్దఞ్చ మే సోస్సన్తి। న చ మం దక్ఖన్తీతి॥ అన్తరహితో ఇమం గాథం అభాసిం>
    text <అథ ఖో। భిక్ఖవే। బ్రహ్మా చ బ్రహ్మపరిసా చ బ్రహ్మపారిసజ్జా చ అచ్ఛరియబ్భుతచిత్తజాతా అహేసుం అచ్ఛరియం వత భో। అబ్భుతం వత భో॥ సమణస్స గోతమస్స మహిద్ధికతా మహానుభావతా। న చ వత నో ఇతో పుబ్బే దిట్ఠో వా। సుతో వా। అఞ్ఞో సమణో వా బ్రాహ్మణో వా ఏవం మహిద్ధికో ఏవం మహానుభావో యథాయం సమణో గోతమో సక్యపుత్తో సక్యకులా పబ్బజితో॥ భవరామాయ వత। భో। పజాయ భవరతాయ భవసమ్ముదితాయ సమూలం భవం ఉదబ్బహీతి॥>
    text <౫౦౫>, <అథ ఖో। భిక్ఖవే। మారో పాపిమా అఞ్ఞతరం బ్రహ్మపారిసజ్జం అన్వావిసిత్వా మం ఏతదవోచ సచే ఖో త్వం। మారిస। ఏవం పజానాసి। సచే త్వం ఏవం అనుబుద్ధో। మా సావకే ఉపనేసి। మా పబ్బజితే। మా సావకానం ధమ్మం దేసేసి। మా పబ్బజితానం। మా సావకేసు గేధిమకాసి। మా పబ్బజితేసు॥ అహేసుం ఖో। భిక్ఖు। తయా పుబ్బే సమణబ్రాహ్మణా లోకస్మిం అరహన్తో సమ్మాసమ్బుద్ధా పటిజానమానా॥ తే సావకే ఉపనేసుం పబ్బజితే। సావకానం ధమ్మం దేసేసుం పబ్బజితానం। సావకేసు గేధిమకంసు పబ్బజితేసు। తే సావకే ఉపనేత్వా పబ్బజితే। సావకానం ధమ్మం దేసేత్వా పబ్బజితానం। సావకేసు గేధితచిత్తా పబ్బజితేసు। కాయస్స భేదా పాణుపచ్ఛేదా హీనే కాయే పతిట్ఠితా॥ అహేసుం యే పన। భిక్ఖు। తయా పుబ్బే సమణబ్రాహ్మణా లోకస్మిం అరహన్తో సమ్మాసమ్బుద్ధా పటిజానమానా॥ తే న సావకే ఉపనేసుం న పబ్బజితే। న సావకానం ధమ్మం దేసేసుం న పబ్బజితానం। న సావకేసు గేధిమకంసు న పబ్బజితేసు। తే న సావకే ఉపనేత్వా న పబ్బజితే। న సావకానం ధమ్మం దేసేత్వా న పబ్బజితానం। న సావకేసు గేధితచిత్తా న పబ్బజితేసు। కాయస్స భేదా పాణుపచ్ఛేదా పణీతే కాయే పతిట్ఠితా॥ తం తాహం। భిక్ఖు। ఏవం వదామి ఇఙ్ఘ త్వం। మారిస। అప్పోస్సుక్కో దిట్ఠధమ్మసుఖవిహారమనుయుత్తో విహరస్సు। అనక్ఖాతం కుసలఞ్హి। మారిస। మా పరం ఓవదాహీతి॥>
    text <ఏవం వుత్తే। అహం। భిక్ఖవే। మారం పాపిమన్తం ఏతదవోచం జానామి ఖో తాహం। పాపిమ। మా త్వం మఞ్ఞిత్థో న మం జానాతీతి॥ మారో త్వమసి। పాపిమ॥ న మం త్వం। పాపిమ। హితానుకమ్పీ ఏవం వదేసి। అహితానుకమ్పీ మం త్వం। పాపిమ। ఏవం వదేసి॥ తుయ్హఞ్హి। పాపిమ। ఏవం హోతి యేసం సమణో గోతమో ధమ్మం దేసేస్సతి। తే మే విసయం ఉపాతివత్తిస్సన్తీతి॥ అసమ్మాసమ్బుద్ధావ పన తే। పాపిమ। సమానా సమ్మాసమ్బుద్ధామ్హాతి పటిజానింసు॥ అహం ఖో పన। పాపిమ। సమ్మాసమ్బుద్ధోవ సమానో సమ్మాసమ్బుద్ధోమ్హీతి పటిజానామి॥ దేసేన్తోపి హి। పాపిమ। తథాగతో సావకానం ధమ్మం తాదిసోవ అదేసేన్తోపి హి। పాపిమ। తథాగతో సావకానం ధమ్మం తాదిసోవ॥ ఉపనేన్తోపి హి। పాపిమ। తథాగతో సావకే తాదిసోవ। అనుపనేన్తోపి హి। పాపిమ। తథాగతో సావకే తాదిసోవ॥ తం కిస్స హేతు॥ తథాగతస్స। పాపిమ। యే ఆసవా సంకిలేసికా పోనోబ్భవికా సదరా దుక్ఖవిపాకా ఆయతిం జాతిజరామరణియా తే పహీనా ఉచ్ఛిన్నమూలా తాలావత్థుకతా అనభావంకతా ఆయతిం అనుప్పాదధమ్మా॥ సేయ్యథాపి। పాపిమ। తాలో మత్థకచ్ఛిన్నో అభబ్బో పున విరూళ్హియా। ఏవమేవ ఖో। పాపిమ। తథాగతస్స యే ఆసవా సంకిలేసికా పోనోబ్భవికా సదరా దుక్ఖవిపాకా ఆయతిం జాతిజరామరణియా తే పహీనా ఉచ్ఛిన్నమూలా తాలావత్థుకతా అనభావంకతా ఆయతిం అనుప్పాదధమ్మాతి॥>
    text <ఇతి హిదం మారస్స చ అనాలపనతాయ బ్రహ్మునో చ అభినిమన్తనతాయ। తస్మా ఇమస్స వేయ్యాకరణస్స బ్రహ్మనిమన్తనికంతేవ అధివచనన్తి॥>
    stand <బ్రహ్మనిమన్తనికసుత్తం నిట్ఠితం నవమం॥>
  text <౧౦॥ మారతజ్జనీయసుత్తం>
    text <౫౦౬>, <ఏవం మే సుతం ఏకం సమయం ఆయస్మా మహామోగ్గల్లానో భగ్గేసు విహరతి సుసుమారగిరే భేసకళావనే మిగదాయే॥ తేన ఖో పన సమయేన ఆయస్మా మహామోగ్గల్లానో అబ్భోకాసే చఙ్కమతి॥ తేన ఖో పన సమయేన మారో పాపిమా ఆయస్మతో మహామోగ్గల్లానస్స కుచ్ఛిగతో హోతి కోట్ఠమనుపవిట్ఠో॥ అథ ఖో ఆయస్మతో మహామోగ్గల్లానస్స ఏతదహోసి కిం ను ఖో మే కుచ్ఛి గరుగరో వియ॥ మాసాచితం మఞ్ఞేతి॥ అథ ఖో ఆయస్మా మహామోగ్గల్లానో చఙ్కమా ఓరోహిత్వా విహారం పవిసిత్వా పఞ్ఞత్తే ఆసనే నిసీది॥ నిసజ్జ ఖో ఆయస్మా మహామోగ్గల్లానో పచ్చత్తం యోనిసో మనసాకాసి॥ అద్దసా ఖో ఆయస్మా మహామోగ్గల్లానో మారం పాపిమన్తం కుచ్ఛిగతం కోట్ఠమనుపవిట్ఠం॥ దిస్వాన మారం పాపిమన్తం ఏతదవోచ నిక్ఖమ। పాపిమ। నిక్ఖమ। పాపిమ॥ మా తథాగతం విహేసేసి। మా తథాగతసావకం॥ మా తే అహోసి దీఘరత్తం అహితాయ దుక్ఖాయాతి॥ అథ ఖో మారస్స పాపిమతో ఏతదహోసి అజానమేవ ఖో మం అయం సమణో అపస్సం ఏవమాహ నిక్ఖమ। పాపిమ। నిక్ఖమ। పాపిమ॥ మా తథాగతం విహేసేసి। మా తథాగతసావకం॥ మా తే అహోసి దీఘరత్తం అహితాయ దుక్ఖాయాతి॥ యోపిస్స సో సత్థా సోపి మం నేవ ఖిప్పం జానేయ్య। కుతో పన మం అయం సావకో జానిస్సతీతి॥ అథ ఖో ఆయస్మా మహామోగ్గల్లానో మారం పాపిమన్తం ఏతదవోచ ఏవమ్పి ఖో తాహం। పాపిమ। జానామి। మా త్వం మఞ్ఞిత్థో న మం జానాతీతి॥ మారో త్వమసి। పాపిమ। తుయ్హఞ్హి। పాపిమ। ఏవం హోతి అజానమేవ ఖో మం అయం సమణో అపస్సం ఏవమాహ నిక్ఖమ। పాపిమ। నిక్ఖమ। పాపిమ॥ మా తథాగతం విహేసేసి। మా తథాగతసావకం॥ మా తే అహోసి దీఘరత్తం అహితాయ దుక్ఖాయాతి॥ యోపిస్స సో సత్థా సోపి మం నేవ ఖిప్పం జానేయ్య। కుతో పన మం అయం సావకో జానిస్సతీతి॥>
    text <అథ ఖో మారస్స పాపిమతో ఏతదహోసి జానమే ఖో మం అయం సమణో పస్సం ఏవమాహ నిక్ఖమ। పాపిమ। నిక్ఖమ। పాపిమ॥ మా తథాగతం విహేసేసి। మా తథాగతసావకం॥ మా తే అహోసి దీఘరత్తం అహితాయ దుక్ఖాయాతి॥ అథ ఖో మారో పాపిమా ఆయస్మతో మహామోగ్గల్లానస్స ముఖతో ఉగ్గన్త్వా పచ్చగ్గళే అట్ఠాసి॥>
    text <౫౦౭>, <అద్దసా ఖో ఆయస్మా మహామోగ్గల్లానో మారం పాపిమన్తం పచ్చగ్గళే ఠితం। దిస్వాన మారం పాపిమన్తం ఏతదవోచ ఏత్థాపి ఖో తాహం। పాపిమ। పస్సామి। మా త్వం మఞ్ఞిత్థో న మం పస్సతీతి॥ ఏసో త్వం। పాపిమ। పచ్చగ్గళే ఠితో॥ భూతపుబ్బాహం। పాపిమ। దూసీ నామ మారో అహోసిం। తస్స మే కాళీ నామ భగినీ॥ తస్సా త్వం పుత్తో॥ సో మే త్వం భాగినేయ్యో అహోసి॥ తేన ఖో పన। పాపిమ। సమయేన కకుసన్ధో భగవా అరహం సమ్మాసమ్బుద్ధో లోకే ఉప్పన్నో హోతి॥ కకుసన్ధస్స ఖో పన। పాపిమ। భగవతో అరహతో సమ్మాసమ్బుద్ధస్స విధురసఞ్జీవం నామ సావకయుగం అహోసి అగ్గం భద్దయుగం॥ యావతా ఖో పన। పాపిమ। కకుసన్ధస్స భగవతో అరహతో సమ్మాసమ్బుద్ధస్స సావకా॥ తేసు న చ కోచి ఆయస్మతా విధురేన సమసమో హోతి యదిదం ధమ్మదేసనాయ॥ ఇమినా ఖో ఏవం। పాపిమ। పరియాయేన ఆయస్మతో విధురస్స విధురోతేవ సమఞ్ఞా ఉదపాది॥>
    text <ఆయస్మా పన। పాపిమ। సఞ్జీవో అరఞ్ఞగతోపి రుక్ఖమూలగతోపి సుఞ్ఞాగారగతోపి అప్పకసిరేనేవ సఞ్ఞావేదయితనిరోధం సమాపజ్జతి॥ భూతపుబ్బం। పాపిమ। ఆయస్మా సఞ్జీవో అఞ్ఞతరస్మిం రుక్ఖమూలే సఞ్ఞావేదయితనిరోధం సమాపన్నో నిసిన్నో హోతి॥ అద్దసంసు ఖో। పాపిమ। గోపాలకా పసుపాలకా కస్సకా పథావినో ఆయస్మన్తం సఞ్జీవం అఞ్ఞతరస్మిం రుక్ఖమూలే సఞ్ఞావేదయితనిరోధం సమాపన్నం నిసిన్నం। దిస్వాన తేసం ఏతదహోసి అచ్ఛరియం వత। భో। అబ్భుతం వత। భో॥ అయం సమణో నిసిన్నకోవ కాలఙ్కతో॥ హన్ద నం దహామాతి॥ అథ ఖో తే। పాపిమ। గోపాలకా పసుపాలకా కస్సకా పథావినో తిణఞ్చ కట్ఠఞ్చ గోమయఞ్చ సంకడ్ఢిత్వా ఆయస్మతో సఞ్జీవస్స కాయే ఉపచినిత్వా అగ్గిం దత్వా పక్కమింసు॥ అథ ఖో। పాపిమ। ఆయస్మా సఞ్జీవో తస్సా రత్తియా అచ్చయేన తాయ సమాపత్తియా వుట్ఠహిత్వా చీవరాని పప్ఫోటేత్వా పుబ్బణ్హసమయం నివాసేత్వా పత్తచీవరమాదాయ గామం పిణ్డాయ పావిసి॥ అద్దసంసు ఖో తే। పాపిమ। గోపాలకా పసుపాలకా కస్సకా పథావినో ఆయస్మన్తం సఞ్జీవం పిణ్డాయ చరన్తం। దిస్వాన నేసం ఏతదహోసి అచ్ఛరియం వత। భో। అబ్భుతం వత। భో॥ అయం సమణో నిసిన్నకోవ కాలఙ్కతో। స్వాయం పటిసఞ్జీవితోతి॥ ఇమినా ఖో ఏవం। పాపిమ। పరియాయేన ఆయస్మతో సఞ్జీవస్స సఞ్జీవోతేవ సమఞ్ఞా ఉదపాది॥>
    text <౫౦౮>, <అథ ఖో। పాపిమ। దూసిస్స మారస్స ఏతదహోసి ఇమేసం ఖో అహం భిక్ఖూనం సీలవన్తానం కల్యాణధమ్మానం నేవ జానామి ఆగతిం వా గతిం వా॥ యంనూనాహం బ్రాహ్మణగహపతికే అన్వావిసేయ్యం ఏథ। తుమ్హే భిక్ఖూ సీలవన్తే కల్యాణధమ్మే అక్కోసథ పరిభాసథ రోసేథ విహేసేథ॥ అప్పేవ నామ తుమ్హేహి అక్కోసియమానానం పరిభాసియమానానం రోసియమానానం విహేసియమానానం సియా చిత్తస్స అఞ్ఞథత్తం। యథా తం దూసీ మారో లభేథ ఓతారన్తి॥ అథ ఖో తే। పాపిమ। దూసీ మారో బ్రాహ్మణగహపతికే అన్వావిసి ఏథ। తుమ్హే భిక్ఖూ సీలవన్తే కల్యాణధమ్మే అక్కోసథ పరిభాసథ రోసేథ విహేసేథ॥ అప్పేవ నామ తుమ్హేహి అక్కోసియమానానం పరిభాసియమానానం రోసియమానానం విహేసియమానానం సియా చిత్తస్స అఞ్ఞథత్తం। యథా తం దూసీ మారో లభేథ ఓతారన్తి॥>
    text <అథ ఖో తే। పాపిమ। బ్రాహ్మణగహపతికా అన్వావిసిట్ఠా దూసినా మారేన భిక్ఖూ సీలవన్తే కల్యాణధమ్మే అక్కోసన్తి పరిభాసన్తి రోసేన్తి విహేసేన్తి ఇమే పన ముణ్డకా సమణకా ఇబ్భా కిణ్హా బన్ధుపాదాపచ్చా ఝాయినోస్మా ఝాయినోస్మాతి పత్తక్ఖన్ధా అధోముఖా మధురకజాతా ఝాయన్తి పజ్ఝాయన్తి నిజ్ఝాయన్తి అపజ్ఝాయన్తి॥ సేయ్యథాపి నామ ఉలూకో రుక్ఖసాఖాయం మూసికం మగ్గయమానో ఝాయతి పజ్ఝాయతి నిజ్ఝాయతి అపజ్ఝాయతి। ఏవమేవిమే ముణ్డకా సమణకా ఇబ్భా కిణ్హా బన్ధుపాదాపచ్చా ఝాయినోస్మా ఝాయినోస్మాతి పత్తక్ఖన్ధా అధోముఖా మధురకజాతా ఝాయన్తి పజ్ఝాయన్తి నిజ్ఝాయన్తి అపజ్ఝాయన్తి॥ సేయ్యథాపి నామ కోత్థు నదీతీరే మచ్ఛే మగ్గయమానో ఝాయతి పజ్ఝాయతి నిజ్ఝాయతి అపజ్ఝాయతి। ఏవమేవిమే ముణ్డకా సమణకా ఇబ్భా కిణ్హా బన్ధుపాదాపచ్చా ఝాయినోస్మా ఝాయినోస్మాతి పత్తక్ఖన్ధా అధోముఖా మధురకజాతా ఝాయన్తి పజ్ఝాయన్తి నిజ్ఝాయన్తి అపజ్ఝాయన్తి॥ సేయ్యథాపి నామ బిళారో సన్ధిసమలసఙ్కటీరే మూసికం మగ్గయమానో ఝాయతి పజ్ఝాయతి నిజ్ఝాయతి అపజ్ఝాయతి। ఏవమేవిమే ముణ్డకా సమణకా ఇబ్భా కిణ్హా బన్ధుపాదాపచ్చా ఝాయినోస్మా ఝాయినోస్మాతి పత్తక్ఖన్ధా అధోముఖా మధురకజాతా ఝాయన్తి పజ్ఝాయన్తి నిజ్ఝాయన్తి అపజ్ఝాయన్తి॥ సేయ్యథాపి నామ గద్రభో వహచ్ఛిన్నో సన్ధిసమలసఙ్కటీరే ఝాయతి పజ్ఝాయతి నిజ్ఝాయతి అపజ్ఝాయతి। ఏవమేవిమే ముణ్డకా సమణకా ఇబ్భా కిణ్హా బన్ధుపాదాపచ్చా ఝాయినోస్మా ఝాయినోస్మాతి పత్తక్ఖన్ధా అధోముఖా మధురకజాతా ఝాయన్తి పజ్ఝాయన్తి నిజ్ఝాయన్తి అపజ్ఝాయన్తీతి॥>
    text <యే ఖో పన। పాపిమ। తేన సమయేన మనుస్సా కాలఙ్కరోన్తి యేభుయ్యేన కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జన్తి॥>
    text <౫౦౯>, <అథ ఖో। పాపిమ। కకుసన్ధో భగవా అరహం సమ్మాసమ్బుద్ధో భిక్ఖూ ఆమన్తేసి అన్వావిట్ఠా ఖో। భిక్ఖవే। బ్రాహ్మణగహపతికా దూసినా మారేన ఏథ। తుమ్హే భిక్ఖూ సీలవన్తే కల్యాణధమ్మే అక్కోసథ పరిభాసథ రోసేథ విహేసేథ। అప్పేవ నామ తుమ్హేహి అక్కోసియమానానం పరిభాసియమానానం రోసియమానానం విహేసియమానానం సియా చిత్తస్స అఞ్ఞథత్తం। యథా తం దూసీ మారో లభేథ ఓతారన్తి॥ ఏథ। తుమ్హే। భిక్ఖవే। మేత్తాసహగతేన చేతసా ఏకం దిసం ఫరిత్వా విహరథ। తథా దుతియం। తథా తతియం। తథా చతుత్థం॥ ఇతి ఉద్ధమధో తిరియం సబ్బధి సబ్బత్తతాయ సబ్బావన్తం లోకం మేత్తాసహగతేన చేతసా విపులేన మహగ్గతేన అప్పమాణేన అవేరేన అబ్యాబజ్ఝేన ఫరిత్వా విహరథ॥ కరుణాసహగతేన చేతసా…పే॰… ముదితాసహగతేన చేతసా…పే॰… ఉపేక్ఖాసహగతేన చేతసా ఏకం దిసం ఫరిత్వా విహరథ। తథా దుతియం। తథా తతియం। తథా చతుత్థం॥ ఇతి ఉద్ధమధో తిరియం సబ్బధి సబ్బత్తతాయ సబ్బావన్తం లోకం ఉపేక్ఖాసహగతేన చేతసా విపులేన మహగ్గతేన అప్పమాణేన అవేరేన అబ్యాబజ్ఝేన ఫరిత్వా విహరథాతి॥>
    text <అథ ఖో తే। పాపిమ। భిక్ఖూ కకుసన్ధేన భగవతా అరహతా సమ్మాసమ్బుద్ధేన ఏవం ఓవదియమానా ఏవం అనుసాసియమానా అరఞ్ఞగతాపి రుక్ఖమూలగతాపి సుఞ్ఞాగారగతాపి మేత్తాసహగతేన చేతసా ఏకం దిసం ఫరిత్వా విహరింసు। తథా దుతియం। తథా తతియం। తథా చతుత్థం॥ ఇతి ఉద్ధమధో తిరియం సబ్బధి సబ్బత్తతాయ సబ్బావన్తం లోకం మేత్తాసహగతేన చేతసా విపులేన మహగ్గతేన అప్పమాణేన అవేరేన అబ్యాబజ్ఝేన ఫరిత్వా విహరింసు॥ కరుణాసహగతేన చేతసా…పే॰… ముదితాసహగతేన చేతసా…పే॰… ఉపేక్ఖాసహగతేన చేతసా ఏకం దిసం ఫరిత్వా విహరింసు। తథా దుతియం। తథా తతియం। తథా చతుత్థం॥ ఇతి ఉద్ధమధో తిరియం సబ్బధి సబ్బత్తతాయ సబ్బావన్తం లోకం ఉపేక్ఖాసహగతేన చేతసా విపులేన మహగ్గతేన అప్పమాణేన అవేరేన అబ్యాబజ్ఝేన ఫరిత్వా విహరింసు॥>
    text <౫౧౦>, <అథ ఖో। పాపిమ। దూసిస్స మారస్స ఏతదహోసి ఏవమ్పి ఖో అహం కరోన్తో ఇమేసం భిక్ఖూనం సీలవన్తానం కల్యాణధమ్మానం నేవ జానామి ఆగతిం వా గతిం వా। యంనూనాహం బ్రాహ్మణగహపతికే అన్వావిసేయ్యం ఏథ। తుమ్హే భిక్ఖూ సీలవన్తే కల్యాణధమ్మే సక్కరోథ గరుం కరోథ మానేథ పూజేథ। అప్పేవ నామ తుమ్హేహి సక్కరియమానానం గరుకరియమానానం మానియమానానం పూజియమానానం సియా చిత్తస్స అఞ్ఞథత్తం। యథా తం దూసీ మారో లభేథ ఓతారన్తి॥ అథ ఖో తే। పాపిమ। దూసీ మారో బ్రాహ్మణగహపతికే అన్వావిసి ఏథ। తుమ్హే భిక్ఖూ సీలవన్తే కల్యాణధమ్మే సక్కరోథ గరుం కరోథ మానేథ పూజేథ। అప్పేవ నామ తుమ్హేహి సక్కరియమానానం గరుకరియమానానం మానియమానానం పూజియమానానం సియా చిత్తస్స అఞ్ఞథత్తం। యథా తం దూసీ మారో లభేథ ఓతారన్తి॥ అథ ఖో తే। పాపిమ। బ్రాహ్మణగహపతికా అన్వావిట్ఠా దూసినా మారేన భిక్ఖూ సీలవన్తే కల్యాణధమ్మే సక్కరోన్తి గరుం కరోన్తి మానేన్తి పూజేన్తి॥>
    text <యే ఖో పన। పాపిమ। తేన సమయేన మనుస్సా కాలఙ్కరోన్తి యేభుయ్యేన కాయస్స భేదా పరం మరణా సుగతిం సగ్గం లోకం ఉపపజ్జన్తి॥>
    text <౫౧౧>, <అథ ఖో। పాపిమ। కకుసన్ధో భగవా అరహం సమ్మాసమ్బుద్ధో భిక్ఖూ ఆమన్తేసి అన్వావిట్ఠా ఖో। భిక్ఖవే। బ్రాహ్మణగహపతికా దూసినా మారేన ఏథ। తుమ్హే భిక్ఖూ సీలవన్తే కల్యాణధమ్మే సక్కరోథ గరుం కరోథ మానేథ పూజేథ। అప్పేవ నామ తుమ్హేహి సక్కరియమానానం గరుకరియమానానం మానియమానానం పూజియమానానం సియా చిత్తస్స అఞ్ఞథత్తం। యథా తం దూసీ మారో లభేథ ఓతారన్తి॥ ఏథ। తుమ్హే। భిక్ఖవే। అసుభానుపస్సినో కాయే విహరథ। ఆహారే పటికూలసఞ్ఞినో। సబ్బలోకే అనభిరతిసఞ్ఞినో। సబ్బసఙ్ఖారేసు అనిచ్చానుపస్సినోతి॥>
    text <అథ ఖో తే। పాపిమ। భిక్ఖూ కకుసన్ధేన భగవతా అరహతా సమ్మాసమ్బుద్ధేన ఏవం ఓవదియమానా ఏవం అనుసాసియమానా అరఞ్ఞగతాపి రుక్ఖమూలగతాపి సుఞ్ఞాగారగతాపి అసుభానుపస్సినో కాయే విహరింసు। ఆహారే పటికూలసఞ్ఞినో। సబ్బలోకే అనభిరతిసఞ్ఞినో। సబ్బసఙ్ఖారేసు అనిచ్చానుపస్సినో॥>
    text <౫౧౨>, <అథ ఖో। పాపిమ। కకుసన్ధో భగవా అరహం సమ్మాసమ్బుద్ధో పుబ్బణ్హసమయం నివాసేత్వా పత్తచీవరమాదాయ ఆయస్మతా విధురేన పచ్ఛాసమణేన గామం పిణ్డాయ పావిసి॥ అథ ఖో। పాపిమ। దూసీ మారో అఞ్ఞతరం కుమారకం అన్వావిసిత్వా సక్ఖరం గహేత్వా ఆయస్మతో విధురస్స సీసే పహారమదాసి। సీసం వోభిన్ది॥ అథ ఖో। పాపిమ। ఆయస్మా విధురో భిన్నేన సీసేన లోహితేన గళన్తేన కకుసన్ధంయేవ భగవన్తం అరహన్తం సమ్మాసమ్బుద్ధం పిట్ఠితో పిట్ఠితో అనుబన్ధి॥ అథ ఖో। పాపిమ। కకుసన్ధో భగవా అరహం సమ్మాసమ్బుద్ధో నాగాపలోకితం అపలోకేసి న వాయం దూసీ మారో మత్తమఞ్ఞాసీతి॥ సహాపలోకనాయ చ పన। పాపిమ। దూసీ మారో తమ్హా చ ఠానా చవి మహానిరయఞ్చ ఉపపజ్జి॥>
    text <తస్స ఖో పన। పాపిమ। మహానిరయస్స తయో నామధేయ్యా హోన్తి ఛఫస్సాయతనికో ఇతిపి। సఙ్కుసమాహతో ఇతిపి। పచ్చత్తవేదనియో ఇతిపి॥ అథ ఖో మం। పాపిమ। నిరయపాలా ఉపసఙ్కమిత్వా ఏతదవోచుం యదా ఖో తే। మారిస। సఙ్కునా సఙ్కు హదయే సమాగచ్ఛేయ్య॥ అథ నం త్వం జానేయ్యాసి వస్ససహస్సం మే నిరయే పచ్చమానస్సాతి॥ సో ఖో అహం। పాపిమ। బహూని వస్సాని బహూని వస్ససతాని బహూని వస్ససహస్సాని తస్మిం మహానిరయే అపచ్చిం॥ దసవస్ససహస్సాని తస్సేవ మహానిరయస్స ఉస్సదే అపచ్చిం వుట్ఠానిమం నామ వేదనం వేదియమానో॥ తస్స మయ్హం। పాపిమ। ఏవరూపో కాయో హోతి। సేయ్యథాపి మనుస్సస్స॥ ఏవరూపం సీసం హోతి। సేయ్యథాపి మచ్ఛస్స॥>
    text <౫౧౩>
      text <కీదిసో నిరయో ఆసి। యత్థ దూసీ అపచ్చథ।>
      text <విధురం సావకమాసజ్జ। కకుసన్ధఞ్చ బ్రాహ్మణం॥>
      text <సతం ఆసి అయోసఙ్కూ। సబ్బే పచ్చత్తవేదనా।>
      text <ఈదిసో నిరయో ఆసి। యత్థ దూసీ అపచ్చథ।>
      text <విధురం సావకమాసజ్జ। కకుసన్ధఞ్చ బ్రాహ్మణం॥>
      text <యో ఏతమభిజానాతి। భిక్ఖు బుద్ధస్స సావకో।>
      text <తాదిసం భిక్ఖుమాసజ్జ। కణ్హ దుక్ఖం నిగచ్ఛసి॥>
      text <మజ్ఝే సరస్స తిట్ఠన్తి। విమానా కప్పట్ఠాయినో।>
      text <వేళురియవణ్ణా రుచిరా। అచ్చిమన్తో పభస్సరా।>
      text <అచ్ఛరా తత్థ నచ్చన్తి। పుథు నానత్తవణ్ణియో॥>
      text <యో ఏతమభిజానాతి। భిక్ఖు బుద్ధస్స సావకో।>
      text <తాదిసం భిక్ఖుమాసజ్జ। కణ్హ దుక్ఖం నిగచ్ఛసి॥>
      text <యో వే బుద్ధేన చోదితో। భిక్ఖు సఙ్ఘస్స పేక్ఖతో।>
      text <మిగారమాతుపాసాదం। పాదఙ్గుట్ఠేన కమ్పయి॥>
      text <యో ఏతమభిజానాతి। భిక్ఖు బుద్ధస్స సావకో।>
      text <తాదిసం భిక్ఖుమాసజ్జ। కణ్హ దుక్ఖం నిగచ్ఛసి॥>
      text <యో వేజయన్తం పాసాదం। పాదఙ్గుట్ఠేన కమ్పయి।>
      text <ఇద్ధిబలేనుపత్థద్ధో। సంవేజేసి చ దేవతా॥>
      text <యో ఏతమభిజానాతి। భిక్ఖు బుద్ధస్స సావకో।>
      text <తాదిసం భిక్ఖుమాసజ్జ। కణ్హ దుక్ఖం నిగచ్ఛసి॥>
      text <యో వేజయన్తపాసాదే। సక్కం సో పరిపుచ్ఛతి।>
      text <అపి వాసవ జానాసి। తణ్హాక్ఖయవిముత్తియో।>
      text <తస్స సక్కో వియాకాసి। పఞ్హం పుట్ఠో యథాతథం॥>
      text <యో ఏతమభిజానాతి। భిక్ఖు బుద్ధస్స సావకో।>
      text <తాదిసం భిక్ఖుమాసజ్జ। కణ్హ దుక్ఖం నిగచ్ఛసి॥>
      text <యో బ్రహ్మం పరిపుచ్ఛతి। సుధమ్మాయాభితో సభం।>
      text <అజ్జాపి త్యావుసో దిట్ఠి। యా తే దిట్ఠి పురే అహు।>
      text <పస్ససి వీతివత్తన్తం। బ్రహ్మలోకే పభస్సరం॥>
      text <తస్స బ్రహ్మా వియాకాసి। అనుపుబ్బం యథాతథం।>
      text <న మే మారిస సా దిట్ఠి। యా మే దిట్ఠి పురే అహు॥>
      text <పస్సామి వీతివత్తన్తం। బ్రహ్మలోకే పభస్సరం।>
      text <సోహం అజ్జ కథం వజ్జం। అహం నిచ్చోమ్హి సస్సతో॥>
      text <యో ఏతమభిజానాతి। భిక్ఖు బుద్ధస్స సావకో।>
      text <తాదిసం భిక్ఖుమాసజ్జ। కణ్హ దుక్ఖం నిగచ్ఛసి॥>
      text <యో మహామేరునో కూటం। విమోక్ఖేన అఫస్సయి।>
      text <వనం పుబ్బవిదేహానం। యే చ భూమిసయా నరా॥>
      text <యో ఏతమభిజానాతి। భిక్ఖు బుద్ధస్స సావకో।>
      text <తాదిసం భిక్ఖుమాసజ్జ। కణ్హ దుక్ఖం నిగచ్ఛసి॥>
      text <న వే అగ్గి చేతయతి। అహం బాలం డహామీతి।>
      text <బాలో చ జలితం అగ్గిం। ఆసజ్జ నం స డయ్హతి॥>
      text <ఏవమేవ తువం మార। ఆసజ్జ నం తథాగతం।>
      text <సయం డహిస్ససి అత్తానం। బాలో అగ్గింవ సంఫుసం॥>
      text <అపుఞ్ఞం పసవీ మారో। ఆసజ్జ నం తథాగతం।>
      text <కిన్ను మఞ్ఞసి పాపిమ। న మే పాపం విపచ్చతి॥>
      text <కరోతో చీయతి పాపం। చిరరత్తాయ అన్తక।>
      text <మార నిబ్బిన్ద బుద్ధమ్హా। ఆసం మాకాసి భిక్ఖుసు॥>
      text <ఇతి మారం అతజ్జేసి। భిక్ఖు భేసకళావనే।>
      text <తతో సో దుమ్మనో యక్ఖో। నతత్థేవన్తరధాయథాతి॥>
      text <సాలేయ్య వేరఞ్జదువే చ తుట్ఠి। చూళమహాధమ్మసమాదానఞ్చ।>
      text <వీమంసకా కోసమ్బి చ బ్రాహ్మణో। దూసీ చ మారో దసమో చ వగ్గో॥>
      text <మూలపరియాయో చేవ। సీహనాదో చ ఉత్తమో।>
      text <కకచో చేవ గోసిఙ్గో। సాలేయ్యో చ ఇమే పఞ్చ॥>
    stand <మారతజ్జనీయసుత్తం నిట్ఠితం దసమం॥>
    stand <చూళయమకవగ్గో నిట్ఠితో పఞ్చమో॥>
    text <తస్సుద్దానం>
    stand <సాలేయ్యవగ్గో నిట్ఠితో పఞ్చమో॥>
    text <ఇదం వగ్గానముద్దానం>
    stand <మూలపణ్ణాసకం సమత్తం॥>
