text <౧॥ మూలపరియాయవగ్గో>
  stand <నమో తస్స భగవతో అరహతో సమ్మాసమ్బుద్ధస్సమజ్ఝిమనికాయో>
  text <౧॥ మూలపరియాయసుత్తం>
    text <౧>, <ఏవం మే సుతం ఏకం సమయం భగవా ఉక్కట్ఠాయం విహరతి సుభగవనే సాలరాజమూలే॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ సబ్బధమ్మమూలపరియాయం వో। భిక్ఖవే। దేసేస్సామి॥ తం సుణాథ। సాధుకం మనసి కరోథ। భాసిస్సామీతి॥ ఏవం। భన్తేతి ఖో తే భిక్ఖూ భగవతో పచ్చస్సోసుం॥ భగవా ఏతదవోచ>
    text <౨>, <ఇధ। భిక్ఖవే। అస్సుతవా పుథుజ్జనో అరియానం అదస్సావీ అరియధమ్మస్స అకోవిదో అరియధమ్మే అవినీతో। సప్పురిసానం అదస్సావీ సప్పురిసధమ్మస్స అకోవిదో సప్పురిసధమ్మే అవినీతో పథవిం పథవితో సఞ్జానాతి। పథవిం పథవితో సఞ్ఞత్వా పథవిం మఞ్ఞతి। పథవియా మఞ్ఞతి। పథవితో మఞ్ఞతి। పథవిం మేతి మఞ్ఞతి। పథవిం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <ఆపం ఆపతో సఞ్జానాతి। ఆపం ఆపతో సఞ్ఞత్వా ఆపం మఞ్ఞతి। ఆపస్మిం మఞ్ఞతి। ఆపతో మఞ్ఞతి। ఆపం మేతి మఞ్ఞతి। ఆపం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <తేజం తేజతో సఞ్జానాతి। తేజం తేజతో సఞ్ఞత్వా తేజం మఞ్ఞతి। తేజస్మిం మఞ్ఞతి। తేజతో మఞ్ఞతి। తేజం మేతి మఞ్ఞతి। తేజం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <వాయం వాయతో సఞ్జానాతి। వాయం వాయతో సఞ్ఞత్వా వాయం మఞ్ఞతి। వాయస్మిం మఞ్ఞతి। వాయతో మఞ్ఞతి। వాయం మేతి మఞ్ఞతి। వాయం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <౩>, <భూతే భూతతో సఞ్జానాతి। భూతే భూతతో సఞ్ఞత్వా భూతే మఞ్ఞతి। భూతేసు మఞ్ఞతి। భూతతో మఞ్ఞతి। భూతే మేతి మఞ్ఞతి। భూతే అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <దేవే దేవతో సఞ్జానాతి। దేవే దేవతో సఞ్ఞత్వా దేవే మఞ్ఞతి। దేవేసు మఞ్ఞతి। దేవతో మఞ్ఞతి। దేవే మేతి మఞ్ఞతి। దేవే అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <పజాపతిం పజాపతితో సఞ్జానాతి। పజాపతిం పజాపతితో సఞ్ఞత్వా పజాపతిం మఞ్ఞతి। పజాపతిస్మిం మఞ్ఞతి। పజాపతితో మఞ్ఞతి। పజాపతిం మేతి మఞ్ఞతి। పజాపతిం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <బ్రహ్మం బ్రహ్మతో సఞ్జానాతి। బ్రహ్మం బ్రహ్మతో సఞ్ఞత్వా బ్రహ్మం మఞ్ఞతి। బ్రహ్మస్మిం మఞ్ఞతి। బ్రహ్మతో మఞ్ఞతి। బ్రహ్మం మేతి మఞ్ఞతి। బ్రహ్మం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <ఆభస్సరే ఆభస్సరతో సఞ్జానాతి। ఆభస్సరే ఆభస్సరతో సఞ్ఞత్వా ఆభస్సరే మఞ్ఞతి। ఆభస్సరేసు మఞ్ఞతి। ఆభస్సరతో మఞ్ఞతి। ఆభస్సరే మేతి మఞ్ఞతి। ఆభస్సరే అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <సుభకిణ్హే సుభకిణ్హతో సఞ్జానాతి। సుభకిణ్హే సుభకిణ్హతో సఞ్ఞత్వా సుభకిణ్హే మఞ్ఞతి। సుభకిణ్హేసు మఞ్ఞతి। సుభకిణ్హతో మఞ్ఞతి। సుభకిణ్హే మేతి మఞ్ఞతి। సుభకిణ్హే అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <వేహప్ఫలే వేహప్ఫలతో సఞ్జానాతి। వేహప్ఫలే వేహప్ఫలతో సఞ్ఞత్వా వేహప్ఫలే మఞ్ఞతి। వేహప్ఫలేసు మఞ్ఞతి। వేహప్ఫలతో మఞ్ఞతి। వేహప్ఫలే మేతి మఞ్ఞతి। వేహప్ఫలే అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <అభిభుం అభిభూతో సఞ్జానాతి। అభిభుం అభిభూతో సఞ్ఞత్వా అభిభుం మఞ్ఞతి। అభిభుస్మిం మఞ్ఞతి। అభిభూతో మఞ్ఞతి। అభిభుం మేతి మఞ్ఞతి। అభిభుం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <౪>, <ఆకాసానఞ్చాయతనం ఆకాసానఞ్చాయతనతో సఞ్జానాతి। ఆకాసానఞ్చాయతనం ఆకాసానఞ్చాయతనతో సఞ్ఞత్వా ఆకాసానఞ్చాయతనం మఞ్ఞతి। ఆకాసానఞ్చాయతనస్మిం మఞ్ఞతి। ఆకాసానఞ్చాయతనతో మఞ్ఞతి। ఆకాసానఞ్చాయతనం మేతి మఞ్ఞతి। ఆకాసానఞ్చాయతనం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <విఞ్ఞాణఞ్చాయతనం విఞ్ఞాణఞ్చాయతనతో సఞ్జానాతి। విఞ్ఞాణఞ్చాయతనం విఞ్ఞాణఞ్చాయతనతో సఞ్ఞత్వా విఞ్ఞాణఞ్చాయతనం మఞ్ఞతి। విఞ్ఞాణఞ్చాయతనస్మిం మఞ్ఞతి। విఞ్ఞాణఞ్చాయతనతో మఞ్ఞతి। విఞ్ఞాణఞ్చాయతనం మేతి మఞ్ఞతి। విఞ్ఞాణఞ్చాయతనం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <ఆకిఞ్చఞ్ఞాయతనం ఆకిఞ్చఞ్ఞాయతనతో సఞ్జానాతి। ఆకిఞ్చఞ్ఞాయతనం ఆకిఞ్చఞ్ఞాయతనతో సఞ్ఞత్వా ఆకిఞ్చఞ్ఞాయతనం మఞ్ఞతి। ఆకిఞ్చఞ్ఞాయతనస్మిం మఞ్ఞతి। ఆకిఞ్చఞ్ఞాయతనతో మఞ్ఞతి। ఆకిఞ్చఞ్ఞాయతనం మేతి మఞ్ఞతి। ఆకిఞ్చఞ్ఞాయతనం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <నేవసఞ్ఞానాసఞ్ఞాయతనం నేవసఞ్ఞానాసఞ్ఞాయతనతో సఞ్జానాతి। నేవసఞ్ఞానాసఞ్ఞాయతనం నేవసఞ్ఞానాసఞ్ఞాయతనతో సఞ్ఞత్వా నేవసఞ్ఞానాసఞ్ఞాయతనం మఞ్ఞతి। నేవసఞ్ఞానాసఞ్ఞాయతనస్మిం మఞ్ఞతి। నేవసఞ్ఞానాసఞ్ఞాయతనతో మఞ్ఞతి। నేవసఞ్ఞానాసఞ్ఞాయతనం మేతి మఞ్ఞతి। నేవసఞ్ఞానాసఞ్ఞాయతనం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <౫>, <దిట్ఠం దిట్ఠతో సఞ్జానాతి। దిట్ఠం దిట్ఠతో సఞ్ఞత్వా దిట్ఠం మఞ్ఞతి। దిట్ఠస్మిం మఞ్ఞతి। దిట్ఠతో మఞ్ఞతి। దిట్ఠం మేతి మఞ్ఞతి। దిట్ఠం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <సుతం సుతతో సఞ్జానాతి। సుతం సుతతో సఞ్ఞత్వా సుతం మఞ్ఞతి। సుతస్మిం మఞ్ఞతి। సుతతో మఞ్ఞతి। సుతం మేతి మఞ్ఞతి। సుతం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <ముతం ముతతో సఞ్జానాతి। ముతం ముతతో సఞ్ఞత్వా ముతం మఞ్ఞతి। ముతస్మిం మఞ్ఞతి। ముతతో మఞ్ఞతి। ముతం మేతి మఞ్ఞతి। ముతం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <విఞ్ఞాతం విఞ్ఞాతతో సఞ్జానాతి। విఞ్ఞాతం విఞ్ఞాతతో సఞ్ఞత్వా విఞ్ఞాతం మఞ్ఞతి। విఞ్ఞాతస్మిం మఞ్ఞతి। విఞ్ఞాతతో మఞ్ఞతి। విఞ్ఞాతం మేతి మఞ్ఞతి। విఞ్ఞాతం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <౬>, <ఏకత్తం ఏకత్తతో సఞ్జానాతి। ఏకత్తం ఏకత్తతో సఞ్ఞత్వా ఏకత్తం మఞ్ఞతి। ఏకత్తస్మిం మఞ్ఞతి। ఏకత్తతో మఞ్ఞతి। ఏకత్తం మేతి మఞ్ఞతి। ఏకత్తం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <నానత్తం నానత్తతో సఞ్జానాతి। నానత్తం నానత్తతో సఞ్ఞత్వా నానత్తం మఞ్ఞతి। నానత్తస్మిం మఞ్ఞతి। నానత్తతో మఞ్ఞతి। నానత్తం మేతి మఞ్ఞతి। నానత్తం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <సబ్బం సబ్బతో సఞ్జానాతి। సబ్బం సబ్బతో సఞ్ఞత్వా సబ్బం మఞ్ఞతి। సబ్బస్మిం మఞ్ఞతి। సబ్బతో మఞ్ఞతి। సబ్బం మేతి మఞ్ఞతి। సబ్బం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    text <నిబ్బానం నిబ్బానతో సఞ్జానాతి। నిబ్బానం నిబ్బానతో సఞ్ఞత్వా నిబ్బానం మఞ్ఞతి। నిబ్బానస్మిం మఞ్ఞతి। నిబ్బానతో మఞ్ఞతి। నిబ్బానం మేతి మఞ్ఞతి। నిబ్బానం అభినన్దతి॥ తం కిస్స హేతు॥ అపరిఞ్ఞాతం తస్సాతి వదామి॥>
    stand <పుథుజ్జనవసేన పఠమనయభూమిపరిచ్ఛేదో నిట్ఠితో॥>
    text <౭>, <యోపి సో। భిక్ఖవే। భిక్ఖు సేక్ఖో అప్పత్తమానసో అనుత్తరం యోగక్ఖేమం పత్థయమానో విహరతి। సోపి పథవిం పథవితో అభిజానాతి। పథవిం పథవితో అభిఞ్ఞాయ పథవిం మా మఞ్ఞి। పథవియా మా మఞ్ఞి। పథవితో మా మఞ్ఞి। పథవిం మేతి మా మఞ్ఞి। పథవిం మాభినన్ది॥ తం కిస్స హేతు॥ పరిఞ్ఞేయ్యం తస్సాతి వదామి॥>
    text <ఆపం…పే॰… తేజం… వాయం… భూతే… దేవే… పజాపతిం… బ్రహ్మం… ఆభస్సరే… సుభకిణ్హే… వేహప్ఫలే… అభిభుం… ఆకాసానఞ్చాయతనం… విఞ్ఞాణఞ్చాయతనం… ఆకిఞ్చఞ్ఞాయతనం… నేవసఞ్ఞానాసఞ్ఞాయతనం… దిట్ఠం… సుతం… ముతం… విఞ్ఞాతం… ఏకత్తం… నానత్తం… సబ్బం… నిబ్బానం నిబ్బానతో అభిజానాతి। నిబ్బానం నిబ్బానతో అభిఞ్ఞాయ నిబ్బానం మా మఞ్ఞి। నిబ్బానస్మిం మా మఞ్ఞి। నిబ్బానతో మా మఞ్ఞి। నిబ్బానం మేతి మా మఞ్ఞి। నిబ్బానం మాభినన్ది॥ తం కిస్స హేతు॥ పరిఞ్ఞేయ్యం తస్సాతి వదామి॥>
    stand <సేక్ఖవసేన దుతియనయభూమిపరిచ్ఛేదో నిట్ఠితో॥>
    text <౮>, <యోపి సో। భిక్ఖవే। భిక్ఖు అరహం ఖీణాసవో వుసితవా కతకరణీయో ఓహితభారో అనుప్పత్తసదత్థో పరిక్ఖీణభవసంయోజనో సమ్మదఞ్ఞా విముత్తో। సోపి పథవిం పథవితో అభిజానాతి। పథవిం పథవితో అభిఞ్ఞాయ పథవిం న మఞ్ఞతి। పథవియా న మఞ్ఞతి। పథవితో న మఞ్ఞతి। పథవిం మేతి న మఞ్ఞతి। పథవిం నాభినన్దతి॥ తం కిస్స హేతు॥ పరిఞ్ఞాతం తస్సాతి వదామి॥>
    text <ఆపం…పే॰… తేజం… వాయం… భూతే… దేవే… పజాపతిం… బ్రహ్మం… ఆభస్సరే… సుభకిణ్హే… వేహప్ఫలే… అభిభుం… ఆకాసానఞ్చాయతనం… విఞ్ఞాణఞ్చాయతనం… ఆకిఞ్చఞ్ఞాయతనం… నేవసఞ్ఞానాసఞ్ఞాయతనం… దిట్ఠం… సుతం… ముతం… విఞ్ఞాతం… ఏకత్తం… నానత్తం… సబ్బం… నిబ్బానం నిబ్బానతో అభిజానాతి। నిబ్బానం నిబ్బానతో అభిఞ్ఞాయ నిబ్బానం న మఞ్ఞతి। నిబ్బానస్మిం న మఞ్ఞతి। నిబ్బానతో న మఞ్ఞతి। నిబ్బానం మేతి న మఞ్ఞతి। నిబ్బానం నాభినన్దతి॥ తం కిస్స హేతు॥ పరిఞ్ఞాతం తస్సాతి వదామి॥>
    stand <ఖీణాసవవసేన తతియనయభూమిపరిచ్ఛేదో నిట్ఠితో॥>
    text <౯>, <యోపి సో। భిక్ఖవే। భిక్ఖు అరహం ఖీణాసవో వుసితవా కతకరణీయో ఓహితభారో అనుప్పత్తసదత్థో పరిక్ఖీణభవసంయోజనో సమ్మదఞ్ఞా విముత్తో। సోపి పథవిం పథవితో అభిజానాతి। పథవిం పథవితో అభిఞ్ఞాయ పథవిం న మఞ్ఞతి। పథవియా న మఞ్ఞతి। పథవితో న మఞ్ఞతి। పథవిం మేతి న మఞ్ఞతి। పథవిం నాభినన్దతి॥ తం కిస్స హేతు॥ ఖయా రాగస్స। వీతరాగత్తా॥>
    text <ఆపం…పే॰… తేజం… వాయం… భూతే… దేవే… పజాపతిం… బ్రహ్మం… ఆభస్సరే… సుభకిణ్హే… వేహప్ఫలే… అభిభుం… ఆకాసానఞ్చాయతనం… విఞ్ఞాణఞ్చాయతనం… ఆకిఞ్చఞ్ఞాయతనం … నేవసఞ్ఞానాసఞ్ఞాయతనం … దిట్ఠం… సుతం… ముతం… విఞ్ఞాతం… ఏకత్తం… నానత్తం… సబ్బం… నిబ్బానం నిబ్బానతో అభిజానాతి। నిబ్బానం నిబ్బానతో అభిఞ్ఞాయ నిబ్బానం న మఞ్ఞతి। నిబ్బానస్మిం న మఞ్ఞతి। నిబ్బానతో న మఞ్ఞతి। నిబ్బానం మేతి న మఞ్ఞతి। నిబ్బానం నాభినన్దతి॥ తం కిస్స హేతు॥ ఖయా రాగస్స। వీతరాగత్తా॥>
    stand <ఖీణాసవవసేన చతుత్థనయభూమిపరిచ్ఛేదో నిట్ఠితో॥>
    text <౧౦>, <యోపి సో। భిక్ఖవే। భిక్ఖు అరహం ఖీణాసవో వుసితవా కతకరణీయో ఓహితభారో అనుప్పత్తసదత్థో పరిక్ఖీణభవసంయోజనో సమ్మదఞ్ఞా విముత్తో। సోపి పథవిం పథవితో అభిజానాతి। పథవిం పథవితో అభిఞ్ఞాయ పథవిం న మఞ్ఞతి। పథవియా న మఞ్ఞతి। పథవితో న మఞ్ఞతి। పథవిం మేతి న మఞ్ఞతి। పథవిం నాభినన్దతి॥ తం కిస్స హేతు॥ ఖయా దోసస్స। వీతదోసత్తా॥>
    text <ఆపం…పే॰… తేజం… వాయం… భూతే… దేవే… పజాపతిం… బ్రహ్మం… ఆభస్సరే… సుభకిణ్హే… వేహప్ఫలే… అభిభుం… ఆకాసానఞ్చాయతనం… విఞ్ఞాణఞ్చాయతనం… ఆకిఞ్చఞ్ఞాయతనం… నేవసఞ్ఞానాసఞ్ఞాయతనం… దిట్ఠం… సుతం… ముతం… విఞ్ఞాతం… ఏకత్తం… నానత్తం… సబ్బం… నిబ్బానం నిబ్బానతో అభిజానాతి। నిబ్బానం నిబ్బానతో అభిఞ్ఞాయ నిబ్బానం న మఞ్ఞతి। నిబ్బానస్మిం న మఞ్ఞతి। నిబ్బానతో న మఞ్ఞతి। నిబ్బానం మేతి న మఞ్ఞతి। నిబ్బానం నాభినన్దతి॥ తం కిస్స హేతు॥ ఖయా దోసస్స। వీతదోసత్తా॥>
    stand <ఖీణాసవవసేన పఞ్చమనయభూమిపరిచ్ఛేదో నిట్ఠితో॥>
    text <౧౧>, <యోపి సో। భిక్ఖవే। భిక్ఖు అరహం ఖీణాసవో వుసితవా కతకరణీయో ఓహితభారో అనుప్పత్తసదత్థో పరిక్ఖీణభవసంయోజనో సమ్మదఞ్ఞా విముత్తో। సోపి పథవిం పథవితో అభిజానాతి। పథవిం పథవితో అభిఞ్ఞాయ పథవిం న మఞ్ఞతి। పథవియా న మఞ్ఞతి। పథవితో న మఞ్ఞతి। పథవిం మేతి న మఞ్ఞతి। పథవిం నాభినన్దతి॥ తం కిస్స హేతు॥ ఖయా మోహస్స। వీతమోహత్తా॥>
    text <ఆపం…పే॰… తేజం… వాయం… భూతే… దేవే… పజాపతిం… బ్రహ్మం… ఆభస్సరే… సుభకిణ్హే… వేహప్ఫలే… అభిభుం… ఆకాసానఞ్చాయతనం… విఞ్ఞాణఞ్చాయతనం… ఆకిఞ్చఞ్ఞాయతనం … నేవసఞ్ఞానాసఞ్ఞాయతనం… దిట్ఠం… సుతం… ముతం… విఞ్ఞాతం… ఏకత్తం… నానత్తం… సబ్బం… నిబ్బానం నిబ్బానతో అభిజానాతి। నిబ్బానం నిబ్బానతో అభిఞ్ఞాయ నిబ్బానం న మఞ్ఞతి। నిబ్బానస్మిం న మఞ్ఞతి। నిబ్బానతో న మఞ్ఞతి। నిబ్బానం మేతి న మఞ్ఞతి। నిబ్బానం నాభినన్దతి॥ తం కిస్స హేతు॥ ఖయా మోహస్స। వీతమోహత్తా॥>
    stand <ఖీణాసవవసేన ఛట్ఠనయభూమిపరిచ్ఛేదో నిట్ఠితో॥>
    text <౧౨>, <తథాగతోపి। భిక్ఖవే। అరహం సమ్మాసమ్బుద్ధో పథవిం పథవితో అభిజానాతి। పథవిం పథవితో అభిఞ్ఞాయ పథవిం న మఞ్ఞతి। పథవియా న మఞ్ఞతి। పథవితో న మఞ్ఞతి। పథవిం మేతి న మఞ్ఞతి। పథవిం నాభినన్దతి॥ తం కిస్స హేతు॥ పరిఞ్ఞాతన్తం తథాగతస్సాతి వదామి॥>
    text <ఆపం…పే॰… తేజం… వాయం… భూతే… దేవే… పజాపతిం… బ్రహ్మం… ఆభస్సరే… సుభకిణ్హే… వేహప్ఫలే… అభిభుం… ఆకాసానఞ్చాయతనం… విఞ్ఞాణఞ్చాయతనం … ఆకిఞ్చఞ్ఞాయతనం… నేవసఞ్ఞానాసఞ్ఞాయతనం… దిట్ఠం… సుతం… ముతం… విఞ్ఞాతం… ఏకత్తం… నానత్తం… సబ్బం… నిబ్బానం నిబ్బానతో అభిజానాతి। నిబ్బానం నిబ్బానతో అభిఞ్ఞాయ నిబ్బానం న మఞ్ఞతి। నిబ్బానస్మిం న మఞ్ఞతి। నిబ్బానతో న మఞ్ఞతి। నిబ్బానం మేతి న మఞ్ఞతి। నిబ్బానం నాభినన్దతి॥ తం కిస్స హేతు॥ పరిఞ్ఞాతన్తం తథాగతస్సాతి వదామి॥>
    stand <తథాగతవసేన సత్తమనయభూమిపరిచ్ఛేదో నిట్ఠితో॥>
    text <౧౩>, <తథాగతోపి। భిక్ఖవే। అరహం సమ్మాసమ్బుద్ధో పథవిం పథవితో అభిజానాతి। పథవిం పథవితో అభిఞ్ఞాయ పథవిం న మఞ్ఞతి। పథవియా న మఞ్ఞతి। పథవితో న మఞ్ఞతి। పథవిం మేతి న మఞ్ఞతి। పథవిం నాభినన్దతి॥ తం కిస్స హేతు॥ నన్దీ దుక్ఖస్స మూలన్తి ఇతి విదిత్వా భవా జాతి భూతస్స జరామరణన్తి॥ తస్మాతిహ। భిక్ఖవే। తథాగతో సబ్బసో తణ్హానం ఖయా విరాగా నిరోధా చాగా పటినిస్సగ్గా అనుత్తరం సమ్మాసమ్బోధిం అభిసమ్బుద్ధోతి వదామి॥>
    text <ఆపం …పే॰… తేజం… వాయం… భూతే… దేవే… పజాపతిం… బ్రహ్మం… ఆభస్సరే… సుభకిణ్హే… వేహప్ఫలే… అభిభుం… ఆకాసానఞ్చాయతనం… విఞ్ఞాణఞ్చాయతనం… ఆకిఞ్చఞ్ఞాయతనం… నేవసఞ్ఞానాసఞ్ఞాయతనం… దిట్ఠం… సుతం… ముతం… విఞ్ఞాతం… ఏకత్తం… నానత్తం… సబ్బం… నిబ్బానం నిబ్బానతో అభిజానాతి। నిబ్బానం నిబ్బానతో అభిఞ్ఞాయ నిబ్బానం న మఞ్ఞతి। నిబ్బానస్మిం న మఞ్ఞతి। నిబ్బానతో న మఞ్ఞతి। నిబ్బానం మేతి న మఞ్ఞతి। నిబ్బానం నాభినన్దతి॥ తం కిస్స హేతు॥ నన్దీ దుక్ఖస్స మూలన్తి ఇతి విదిత్వా భవా జాతి భూతస్స జరామరణన్తి॥ తస్మాతిహ। భిక్ఖవే। తథాగతో సబ్బసో తణ్హానం ఖయా విరాగా నిరోధా చాగా పటినిస్సగ్గా అనుత్తరం సమ్మాసమ్బోధిం అభిసమ్బుద్ధోతి వదామీతి॥>
    stand <తథాగతవసేన అట్ఠమనయభూమిపరిచ్ఛేదో నిట్ఠితో॥>
    text <ఇదమవోచ భగవా॥ న తే భిక్ఖూ భగవతో భాసితం అభినన్దున్తి॥>
    stand <మూలపరియాయసుత్తం నిట్ఠితం పఠమం॥>
  text <౨॥ సబ్బాసవసుత్తం>
    text <౧౪>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ సబ్బాసవసంవరపరియాయం వో। భిక్ఖవే। దేసేస్సామి॥ తం సుణాథ। సాధుకం మనసి కరోథ। భాసిస్సామీతి॥ ఏవం। భన్తేతి ఖో తే భిక్ఖూ భగవతో పచ్చస్సోసుం॥ భగవా ఏతదవోచ>
    text <౧౫>, <జానతో అహం। భిక్ఖవే। పస్సతో ఆసవానం ఖయం వదామి। నో అజానతో నో అపస్సతో॥ కిఞ్చ। భిక్ఖవే। జానతో కిఞ్చ పస్సతో ఆసవానం ఖయం వదామి॥ యోనిసో చ మనసికారం అయోనిసో చ మనసికారం॥ అయోనిసో। భిక్ఖవే। మనసికరోతో అనుప్పన్నా చేవ ఆసవా ఉప్పజ్జన్తి। ఉప్పన్నా చ ఆసవా పవడ్ఢన్తి। యోనిసో చ ఖో। భిక్ఖవే। మనసికరోతో అనుప్పన్నా చేవ ఆసవా న ఉప్పజ్జన్తి। ఉప్పన్నా చ ఆసవా పహీయన్తి॥>
    text <౧౬>, <అత్థి। భిక్ఖవే। ఆసవా దస్సనా పహాతబ్బా। అత్థి ఆసవా సంవరా పహాతబ్బా। అత్థి ఆసవా పటిసేవనా పహాతబ్బా। అత్థి ఆసవా అధివాసనా పహాతబ్బా। అత్థి ఆసవా పరివజ్జనా పహాతబ్బా। అత్థి ఆసవా వినోదనా పహాతబ్బా। అత్థి ఆసవా భావనా పహాతబ్బా॥>
  text <దస్సనా పహాతబ్బాసవా>
    text <౧౭>, <కతమే చ। భిక్ఖవే। ఆసవా దస్సనా పహాతబ్బా॥ ఇధ। భిక్ఖవే। అస్సుతవా పుథుజ్జనో అరియానం అదస్సావీ అరియధమ్మస్స అకోవిదో అరియధమ్మే అవినీతో। సప్పురిసానం అదస్సావీ సప్పురిసధమ్మస్స అకోవిదో సప్పురిసధమ్మే అవినీతో మనసికరణీయే ధమ్మే నప్పజానాతి। అమనసికరణీయే ధమ్మే నప్పజానాతి॥ సో మనసికరణీయే ధమ్మే అప్పజానన్తో అమనసికరణీయే ధమ్మే అప్పజానన్తో। యే ధమ్మా న మనసికరణీయా। తే ధమ్మే మనసి కరోతి। యే ధమ్మా మనసికరణీయా తే ధమ్మే న మనసి కరోతి॥>
    text <కతమే చ। భిక్ఖవే। ధమ్మా న మనసికరణీయా యే ధమ్మే మనసి కరోతి॥ యస్స। భిక్ఖవే। ధమ్మే మనసికరోతో అనుప్పన్నో వా కామాసవో ఉప్పజ్జతి। ఉప్పన్నో వా కామాసవో పవడ్ఢతి। అనుప్పన్నో వా భవాసవో ఉప్పజ్జతి। ఉప్పన్నో వా భవాసవో పవడ్ఢతి। అనుప్పన్నో వా అవిజ్జాసవో ఉప్పజ్జతి। ఉప్పన్నో వా అవిజ్జాసవో పవడ్ఢతి ఇమే ధమ్మా న మనసికరణీయా యే ధమ్మే మనసి కరోతి॥>
    text <కతమే చ। భిక్ఖవే। ధమ్మా మనసికరణీయా యే ధమ్మే న మనసి కరోతి॥ యస్స। భిక్ఖవే। ధమ్మే మనసికరోతో అనుప్పన్నో వా కామాసవో న ఉప్పజ్జతి। ఉప్పన్నో వా కామాసవో పహీయతి। అనుప్పన్నో వా భవాసవో న ఉప్పజ్జతి। ఉప్పన్నో వా భవాసవో పహీయతి। అనుప్పన్నో వా అవిజ్జాసవో న ఉప్పజ్జతి। ఉప్పన్నో వా అవిజ్జాసవో పహీయతి ఇమే ధమ్మా మనసికరణీయా యే ధమ్మే న మనసి కరోతి॥>
    text <తస్స అమనసికరణీయానం ధమ్మానం మనసికారా మనసికరణీయానం ధమ్మానం అమనసికారా అనుప్పన్నా చేవ ఆసవా ఉప్పజ్జన్తి ఉప్పన్నా చ ఆసవా పవడ్ఢన్తి॥>
    text <౧౮>, <సో ఏవం అయోనిసో మనసి కరోతి అహోసిం ను ఖో అహం అతీతమద్ధానం॥ న ను ఖో అహోసిం అతీతమద్ధానం॥ కిం ను ఖో అహోసిం అతీతమద్ధానం॥ కథం ను ఖో అహోసిం అతీతమద్ధానం॥ కిం హుత్వా కిం అహోసిం ను ఖో అహం అతీతమద్ధానం॥ భవిస్సామి ను ఖో అహం అనాగతమద్ధానం॥ న ను ఖో భవిస్సామి అనాగతమద్ధానం॥ కిం ను ఖో భవిస్సామి అనాగతమద్ధానం॥ కథం ను ఖో భవిస్సామి అనాగతమద్ధానం॥ కిం హుత్వా కిం భవిస్సామి ను ఖో అహం అనాగతమద్ధానన్తి॥ ఏతరహి వా పచ్చుప్పన్నమద్ధానం అజ్ఝత్తం కథంకథీ హోతి అహం ను ఖోస్మి॥ నో ను ఖోస్మి॥ కిం ను ఖోస్మి॥ కథం ను ఖోస్మి॥ అయం ను ఖో సత్తో కుతో ఆగతో॥ సో కుహిం గామీ భవిస్సతీతి॥>
    text <౧౯>, <తస్స ఏవం అయోనిసో మనసికరోతో ఛన్నం దిట్ఠీనం అఞ్ఞతరా దిట్ఠి ఉప్పజ్జతి॥ అత్థి మే అత్తాతి వా అస్స సచ్చతో థేతతో దిట్ఠి ఉప్పజ్జతి। నత్థి మే అత్తాతి వా అస్స సచ్చతో థేతతో దిట్ఠి ఉప్పజ్జతి। అత్తనావ అత్తానం సఞ్జానామీతి వా అస్స సచ్చతో థేతతో దిట్ఠి ఉప్పజ్జతి। అత్తనావ అనత్తానం సఞ్జానామీతి వా అస్స సచ్చతో థేతతో దిట్ఠి ఉప్పజ్జతి। అనత్తనావ అత్తానం సఞ్జానామీతి వా అస్స సచ్చతో థేతతో దిట్ఠి ఉప్పజ్జతి। అథ వా పనస్స ఏవం దిట్ఠి హోతి యో మే అయం అత్తా వదో వేదేయ్యో తత్ర తత్ర కల్యాణపాపకానం కమ్మానం విపాకం పటిసంవేదేతి సో ఖో పన మే అయం అత్తా నిచ్చో ధువో సస్సతో అవిపరిణామధమ్మో సస్సతిసమం తథేవ ఠస్సతీతి॥ ఇదం వుచ్చతి। భిక్ఖవే। దిట్ఠిగతం దిట్ఠిగహనం దిట్ఠికన్తారం దిట్ఠివిసూకం దిట్ఠివిప్ఫన్దితం దిట్ఠిసంయోజనం॥ దిట్ఠిసంయోజనసంయుత్తో। భిక్ఖవే। అస్సుతవా పుథుజ్జనో న పరిముచ్చతి జాతియా జరాయ మరణేన సోకేహి పరిదేవేహి దుక్ఖేహి దోమనస్సేహి ఉపాయాసేహి। న పరిముచ్చతి దుక్ఖస్మాతి వదామి॥>
    text <౨౦>, <సుతవా చ ఖో। భిక్ఖవే। అరియసావకో అరియానం దస్సావీ అరియధమ్మస్స కోవిదో అరియధమ్మే సువినీతో। సప్పురిసానం దస్సావీ సప్పురిసధమ్మస్స కోవిదో సప్పురిసధమ్మే సువినీతో మనసికరణీయే ధమ్మే పజానాతి అమనసికరణీయే ధమ్మే పజానాతి॥ సో మనసికరణీయే ధమ్మే పజానన్తో అమనసికరణీయే ధమ్మే పజానన్తో యే ధమ్మా న మనసికరణీయా తే ధమ్మే న మనసి కరోతి। యే ధమ్మా మనసికరణీయా తే ధమ్మే మనసి కరోతి॥>
    text <కతమే చ। భిక్ఖవే। ధమ్మా న మనసికరణీయా యే ధమ్మే న మనసి కరోతి॥ యస్స। భిక్ఖవే। ధమ్మే మనసికరోతో అనుప్పన్నో వా కామాసవో ఉప్పజ్జతి। ఉప్పన్నో వా కామాసవో పవడ్ఢతి। అనుప్పన్నో వా భవాసవో ఉప్పజ్జతి। ఉప్పన్నో వా భవాసవో పవడ్ఢతి। అనుప్పన్నో వా అవిజ్జాసవో ఉప్పజ్జతి। ఉప్పన్నో వా అవిజ్జాసవో పవడ్ఢతి ఇమే ధమ్మా న మనసికరణీయా। యే ధమ్మే న మనసి కరోతి॥>
    text <కతమే చ। భిక్ఖవే। ధమ్మా మనసికరణీయా యే ధమ్మే మనసి కరోతి॥ యస్స। భిక్ఖవే। ధమ్మే మనసికరోతో అనుప్పన్నో వా కామాసవో న ఉప్పజ్జతి। ఉప్పన్నో వా కామాసవో పహీయతి। అనుప్పన్నో వా భవాసవో న ఉప్పజ్జతి। ఉప్పన్నో వా భవాసవో పహీయతి। అనుప్పన్నో వా అవిజ్జాసవో న ఉప్పజ్జతి। ఉప్పన్నో వా అవిజ్జాసవో పహీయతి ఇమే ధమ్మా మనసికరణీయా యే ధమ్మే మనసి కరోతి॥>
    text <తస్స అమనసికరణీయానం ధమ్మానం అమనసికారా మనసికరణీయానం ధమ్మానం మనసికారా అనుప్పన్నా చేవ ఆసవా న ఉప్పజ్జన్తి। ఉప్పన్నా చ ఆసవా పహీయన్తి॥>
    text <౨౧>, <సో ఇదం దుక్ఖన్తి యోనిసో మనసి కరోతి। అయం దుక్ఖసముదయోతి యోనిసో మనసి కరోతి। అయం దుక్ఖనిరోధోతి యోనిసో మనసి కరోతి। అయం దుక్ఖనిరోధగామినీ పటిపదాతి యోనిసో మనసి కరోతి॥ తస్స ఏవం యోనిసో మనసికరోతో తీణి సంయోజనాని పహీయన్తి సక్కాయదిట్ఠి। విచికిచ్ఛా। సీలబ్బతపరామాసో॥ ఇమే వుచ్చన్తి। భిక్ఖవే। ఆసవా దస్సనా పహాతబ్బా॥>
  text <సంవరా పహాతబ్బాసవా>
    text <౨౨>, <కతమే చ। భిక్ఖవే। ఆసవా సంవరా పహాతబ్బా॥ ఇధ। భిక్ఖవే। భిక్ఖు పటిసఙ్ఖా యోనిసో చక్ఖున్ద్రియసంవరసంవుతో విహరతి॥ యఞ్హిస్స। భిక్ఖవే। చక్ఖున్ద్రియసంవరం అసంవుతస్స విహరతో ఉప్పజ్జేయ్యుం ఆసవా విఘాతపరిళాహా। చక్ఖున్ద్రియసంవరం సంవుతస్స విహరతో ఏవంస తే ఆసవా విఘాతపరిళాహా న హోన్తి॥ పటిసఙ్ఖా యోనిసో సోతిన్ద్రియసంవరసంవుతో విహరతి…పే॰… ఘానిన్ద్రియసంవరసంవుతో విహరతి…పే॰… జివ్హిన్ద్రియసంవరసంవుతో విహరతి…పే॰… కాయిన్ద్రియసంవరసంవుతో విహరతి…పే॰… మనిన్ద్రియసంవరసంవుతో విహరతి॥ యఞ్హిస్స। భిక్ఖవే। మనిన్ద్రియసంవరం అసంవుతస్స విహరతో ఉప్పజ్జేయ్యుం ఆసవా విఘాతపరిళాహా। మనిన్ద్రియసంవరం సంవుతస్స విహరతో ఏవంస తే ఆసవా విఘాతపరిళాహా న హోన్తి॥>
    text <యఞ్హిస్స। భిక్ఖవే। సంవరం అసంవుతస్స విహరతో ఉప్పజ్జేయ్యుం ఆసవా విఘాతపరిళాహా। సంవరం సంవుతస్స విహరతో ఏవంస తే ఆసవా విఘాతపరిళాహా న హోన్తి॥ ఇమే వుచ్చన్తి। భిక్ఖవే। ఆసవా సంవరా పహాతబ్బా॥>
  text <పటిసేవనా పహాతబ్బాసవా>
    text <౨౩>, <కతమే చ। భిక్ఖవే। ఆసవా పటిసేవనా పహాతబ్బా॥ ఇధ। భిక్ఖవే। భిక్ఖు పటిసఙ్ఖా యోనిసో చీవరం పటిసేవతి యావదేవ సీతస్స పటిఘాతాయ। ఉణ్హస్స పటిఘాతాయ। డంసమకసవాతాతపసరీంసప- సమ్ఫస్సానం పటిఘాతాయ। యావదేవ హిరికోపీనప్పటిచ్ఛాదనత్థం॥>
    text <పటిసఙ్ఖా యోనిసో పిణ్డపాతం పటిసేవతి నేవ దవాయ। న మదాయ। న మణ్డనాయ। న విభూసనాయ। యావదేవ ఇమస్స కాయస్స ఠితియా యాపనాయ। విహింసూపరతియా। బ్రహ్మచరియానుగ్గహాయ। ఇతి పురాణఞ్చ వేదనం పటిహఙ్ఖామి నవఞ్చ వేదనం న ఉప్పాదేస్సామి। యాత్రా చ మే భవిస్సతి అనవజ్జతా చ ఫాసువిహారో చ॥>
    text <పటిసఙ్ఖా యోనిసో సేనాసనం పటిసేవతి యావదేవ సీతస్స పటిఘాతాయ। ఉణ్హస్స పటిఘాతాయ। డంసమకసవాతాతపసరీంసపసమ్ఫస్సానం పటిఘాతాయ। యావదేవ ఉతుపరిస్సయవినోదనపటిసల్లానారామత్థం॥>
    text <పటిసఙ్ఖా యోనిసో గిలానప్పచ్చయభేసజ్జపరిక్ఖారం పటిసేవతి యావదేవ ఉప్పన్నానం వేయ్యాబాధికానం వేదనానం పటిఘాతాయ। అబ్యాబజ్ఝపరమతాయ॥>
    text <యఞ్హిస్స। భిక్ఖవే। అప్పటిసేవతో ఉప్పజ్జేయ్యుం ఆసవా విఘాతపరిళాహా। పటిసేవతో ఏవంస తే ఆసవా విఘాతపరిళాహా న హోన్తి॥ ఇమే వుచ్చన్తి। భిక్ఖవే। ఆసవా పటిసేవనా పహాతబ్బా॥>
  text <అధివాసనా పహాతబ్బాసవా>
    text <౨౪>, <కతమే చ। భిక్ఖవే। ఆసవా అధివాసనా పహాతబ్బా॥ ఇధ। భిక్ఖవే। భిక్ఖు పటిసఙ్ఖా యోనిసో ఖమో హోతి సీతస్స ఉణ్హస్స। జిఘచ్ఛాయ పిపాసాయ॥ డంసమకసవాతాతపసరీంసపసమ్ఫస్సానం। దురుత్తానం దురాగతానం వచనపథానం। ఉప్పన్నానం సారీరికానం వేదనానం దుక్ఖానం తిబ్బానం ఖరానం కటుకానం అసాతానం అమనాపానం పాణహరానం అధివాసకజాతికో హోతి॥>
    text <యఞ్హిస్స। భిక్ఖవే। అనధివాసయతో ఉప్పజ్జేయ్యుం ఆసవా విఘాతపరిళాహా। అధివాసయతో ఏవంస తే ఆసవా విఘాతపరిళాహా న హోన్తి॥ ఇమే వుచ్చన్తి। భిక్ఖవే। ఆసవా అధివాసనా పహాతబ్బా॥>
  text <పరివజ్జనా పహాతబ్బాసవా>
    text <౨౫>, <కతమే చ। భిక్ఖవే। ఆసవా పరివజ్జనా పహాతబ్బా॥ ఇధ। భిక్ఖవే। భిక్ఖు పటిసఙ్ఖా యోనిసో చణ్డం హత్థిం పరివజ్జేతి। చణ్డం అస్సం పరివజ్జేతి। చణ్డం గోణం పరివజ్జేతి। చణ్డం కుక్కురం పరివజ్జేతి। అహిం ఖాణుం కణ్టకట్ఠానం సోబ్భం పపాతం చన్దనికం ఓళిగల్లం॥ యథారూపే అనాసనే నిసిన్నం యథారూపే అగోచరే చరన్తం యథారూపే పాపకే మిత్తే భజన్తం విఞ్ఞూ సబ్రహ్మచారీ పాపకేసు ఠానేసు ఓకప్పేయ్యుం। సో తఞ్చ అనాసనం తఞ్చ అగోచరం తే చ పాపకే మిత్తే పటిసఙ్ఖా యోనిసో పరివజ్జేతి॥>
    text <యఞ్హిస్స। భిక్ఖవే। అపరివజ్జయతో ఉప్పజ్జేయ్యుం ఆసవా విఘాతపరిళాహా। పరివజ్జయతో ఏవంస తే ఆసవా విఘాతపరిళాహా న హోన్తి॥ ఇమే వుచ్చన్తి। భిక్ఖవే। ఆసవా పరివజ్జనా పహాతబ్బా॥>
  text <వినోదనా పహాతబ్బాసవా>
    text <౨౬>, <కతమే చ। భిక్ఖవే। ఆసవా వినోదనా పహాతబ్బా॥ ఇధ। భిక్ఖవే। భిక్ఖు పటిసఙ్ఖా యోనిసో ఉప్పన్నం కామవితక్కం నాధివాసేతి పజహతి వినోదేతి బ్యన్తీకరోతి అనభావం గమేతి। ఉప్పన్నం బ్యాపాదవితక్కం…పే॰… ఉప్పన్నం విహింసావితక్కం…పే॰… ఉప్పన్నుప్పన్నే పాపకే అకుసలే ధమ్మే నాధివాసేతి పజహతి వినోదేతి బ్యన్తీకరోతి అనభావం గమేతి॥>
    text <యఞ్హిస్స। భిక్ఖవే। అవినోదయతో ఉప్పజ్జేయ్యుం ఆసవా విఘాతపరిళాహా। వినోదయతో ఏవంస తే ఆసవా విఘాతపరిళాహా న హోన్తి॥ ఇమే వుచ్చన్తి। భిక్ఖవే। ఆసవా వినోదనా పహాతబ్బా॥>
  text <భావనా పహాతబ్బాసవా>
    text <౨౭>, <కతమే చ। భిక్ఖవే। ఆసవా భావనా పహాతబ్బా॥ ఇధ। భిక్ఖవే। భిక్ఖు పటిసఙ్ఖా యోనిసో సతిసమ్బోజ్ఝఙ్గం భావేతి వివేకనిస్సితం విరాగనిస్సితం నిరోధనిస్సితం వోస్సగ్గపరిణామిం। పటిసఙ్ఖా యోనిసో ధమ్మవిచయసమ్బోజ్ఝఙ్గం భావేతి…పే॰… వీరియసమ్బోజ్ఝఙ్గం భావేతి… పీతిసమ్బోజ్ఝఙ్గం భావేతి… పస్సద్ధిసమ్బోజ్ఝఙ్గం భావేతి… సమాధిసమ్బోజ్ఝఙ్గం భావేతి… ఉపేక్ఖాసమ్బోజ్ఝఙ్గం భావేతి వివేకనిస్సితం విరాగనిస్సితం నిరోధనిస్సితం వోస్సగ్గపరిణామిం॥>
    text <యఞ్హిస్స। భిక్ఖవే। అభావయతో ఉప్పజ్జేయ్యుం ఆసవా విఘాతపరిళాహా। భావయతో ఏవంస తే ఆసవా విఘాతపరిళాహా న హోన్తి॥ ఇమే వుచ్చన్తి। భిక్ఖవే। ఆసవా భావనా పహాతబ్బా॥>
    text <౨౮>, <యతో ఖో। భిక్ఖవే। భిక్ఖునో యే ఆసవా దస్సనా పహాతబ్బా తే దస్సనా పహీనా హోన్తి। యే ఆసవా సంవరా పహాతబ్బా తే సంవరా పహీనా హోన్తి। యే ఆసవా పటిసేవనా పహాతబ్బా తే పటిసేవనా పహీనా హోన్తి। యే ఆసవా అధివాసనా పహాతబ్బా తే అధివాసనా పహీనా హోన్తి। యే ఆసవా పరివజ్జనా పహాతబ్బా తే పరివజ్జనా పహీనా హోన్తి। యే ఆసవా వినోదనా పహాతబ్బా తే వినోదనా పహీనా హోన్తి। యే ఆసవా భావనా పహాతబ్బా తే భావనా పహీనా హోన్తి। అయం వుచ్చతి। భిక్ఖవే భిక్ఖు సబ్బాసవసంవరసంవుతో విహరతి। అచ్ఛేచ్ఛి తణ్హం। వివత్తయి సంయోజనం। సమ్మా మానాభిసమయా అన్తమకాసి దుక్ఖస్సాతి॥>
    text <ఇదమవోచ భగవా॥ అత్తమనా తే భిక్ఖూ భగవతో భాసితం అభినన్దున్తి॥>
    stand <సబ్బాసవసుత్తం నిట్ఠితం దుతియం॥>
  text <౩॥ ధమ్మదాయాదసుత్తం>
    text <౨౯>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ>
    text <ధమ్మదాయాదా మే। భిక్ఖవే। భవథ। మా ఆమిసదాయాదా॥ అత్థి మే తుమ్హేసు అనుకమ్పా కిన్తి మే సావకా ధమ్మదాయాదా భవేయ్యుం। నో ఆమిసదాయాదాతి॥ తుమ్హే చ మే। భిక్ఖవే। ఆమిసదాయాదా భవేయ్యాథ నో ధమ్మదాయాదా। తుమ్హేపి తేన ఆదియా భవేయ్యాథ ఆమిసదాయాదా సత్థుసావకా విహరన్తి। నో ధమ్మదాయాదాతి। అహమ్పి తేన ఆదియో భవేయ్యం ఆమిసదాయాదా సత్థుసావకా విహరన్తి। నో ధమ్మదాయాదాతి॥ తుమ్హే చ మే। భిక్ఖవే। ధమ్మదాయాదా భవేయ్యాథ। నో ఆమిసదాయాదా। తుమ్హేపి తేన న ఆదియా భవేయ్యాథ ధమ్మదాయాదా సత్థుసావకా విహరన్తి। నో ఆమిసదాయాదాతి। అహమ్పి తేన న ఆదియో భవేయ్యం ధమ్మదాయాదా సత్థుసావకా విహరన్తి। నో ఆమిసదాయాదాతి॥ తస్మాతిహ మే। భిక్ఖవే। ధమ్మదాయాదా భవథ। మా ఆమిసదాయాదా॥ అత్థి మే తుమ్హేసు అనుకమ్పా కిన్తి మే సావకా ధమ్మదాయాదా భవేయ్యుం। నో ఆమిసదాయాదాతి॥>
    text <౩౦>, <ఇధాహం। భిక్ఖవే। భుత్తావీ అస్సం పవారితో పరిపుణ్ణో పరియోసితో సుహితో యావదత్థో। సియా చ మే పిణ్డపాతో అతిరేకధమ్మో ఛడ్డనీయధమ్మో॥ అథ ద్వే భిక్ఖూ ఆగచ్ఛేయ్యుం జిఘచ్ఛాదుబ్బల్య- పరేతా॥ త్యాహం ఏవం వదేయ్యం అహం ఖోమ్హి। భిక్ఖవే। భుత్తావీ పవారితో పరిపుణ్ణో పరియోసితో సుహితో యావదత్థో। అత్థి చ మే అయం పిణ్డపాతో అతిరేకధమ్మో ఛడ్డనీయధమ్మో॥ సచే ఆకఙ్ఖథ। భుఞ్జథ। నో చే తుమ్హే భుఞ్జిస్సథ। ఇదానాహం అప్పహరితే వా ఛడ్డేస్సామి। అప్పాణకే వా ఉదకే ఓపిలాపేస్సామీతి॥ తత్రేకస్స భిక్ఖునో ఏవమస్స భగవా ఖో భుత్తావీ పవారితో పరిపుణ్ణో పరియోసితో సుహితో యావదత్థో। అత్థి చాయం భగవతో పిణ్డపాతో అతిరేకధమ్మో ఛడ్డనీయధమ్మో॥ సచే మయం న భుఞ్జిస్సామ। ఇదాని భగవా అప్పహరితే వా ఛడ్డేస్సతి। అప్పాణకే వా ఉదకే ఓపిలాపేస్సతి॥ వుత్తం ఖో పనేతం భగవతా ధమ్మదాయాదా మే। భిక్ఖవే। భవథ। మా ఆమిసదాయాదాతి॥ ఆమిసఞ్ఞతరం ఖో పనేతం। యదిదం పిణ్డపాతో॥ యంనూనాహం ఇమం పిణ్డపాతం అభుఞ్జిత్వా ఇమినావ జిఘచ్ఛాదుబ్బల్యేన ఏవం ఇమం రత్తిన్దివం వీతినామేయ్యన్తి॥ సో తం పిణ్డపాతం అభుఞ్జిత్వా తేనేవ జిఘచ్ఛాదుబ్బల్యేన ఏవం తం రత్తిన్దివం వీతినామేయ్య॥ అథ దుతియస్స భిక్ఖునో ఏవమస్స భగవా ఖో భుత్తావీ పవారితో పరిపుణ్ణో పరియోసితో సుహితో యావదత్థో। అత్థి చాయం భగవతో పిణ్డపాతో అతిరేకధమ్మో ఛడ్డనీయధమ్మో॥ సచే మయం న భుఞ్జిస్సామ। ఇదాని భగవా అప్పహరితే వా ఛడ్డేస్సతి। అప్పాణకే వా ఉదకే ఓపిలాపేస్సతి॥ యంనూనాహం ఇమం పిణ్డపాతం భుఞ్జిత్వా జిఘచ్ఛాదుబ్బల్యం పటివినోదేత్వా ఏవం ఇమం రత్తిన్దివం వీతినామేయ్యన్తి॥ సో తం పిణ్డపాతం భుఞ్జిత్వా జిఘచ్ఛాదుబ్బల్యం పటివినోదేత్వా ఏవం తం రత్తిన్దివం వీతినామేయ్య॥ కిఞ్చాపి సో। భిక్ఖవే। భిక్ఖు తం పిణ్డపాతం భుఞ్జిత్వా జిఘచ్ఛాదుబ్బల్యం పటివినోదేత్వా ఏవం తం రత్తిన్దివం వీతినామేయ్య। అథ ఖో అసుయేవ మే పురిమో భిక్ఖు పుజ్జతరో చ పాసంసతరో చ॥ తం కిస్స హేతు॥ తఞ్హి తస్స। భిక్ఖవే। భిక్ఖునో దీఘరత్తం అప్పిచ్ఛతాయ సన్తుట్ఠియా సల్లేఖాయ సుభరతాయ వీరియారమ్భాయ సంవత్తిస్సతి॥ తస్మాతిహ మే। భిక్ఖవే। ధమ్మదాయాదా భవథ। మా ఆమిసదాయాదా॥ అత్థి మే తుమ్హేసు అనుకమ్పా కిన్తి మే సావకా ధమ్మదాయాదా భవేయ్యుం। నో ఆమిసదాయాదాతి॥>
    text <ఇదమవోచ భగవా॥ ఇదం వత్వాన సుగతో ఉట్ఠాయాసనా విహారం పావిసి॥>
    text <౩౧>, <తత్ర ఖో ఆయస్మా సారిపుత్తో అచిరపక్కన్తస్స భగవతో భిక్ఖూ ఆమన్తేసి ఆవుసో భిక్ఖవేతి॥ ఆవుసోతి ఖో తే భిక్ఖూ ఆయస్మతో సారిపుత్తస్స పచ్చస్సోసుం॥ ఆయస్మా సారిపుత్తో ఏతదవోచ>
    text <కిత్తావతా ను ఖో। ఆవుసో। సత్థు పవివిత్తస్స విహరతో సావకా వివేకం నానుసిక్ఖన్తి। కిత్తావతా చ పన సత్థు పవివిత్తస్స విహరతో సావకా వివేకమనుసిక్ఖన్తీతి॥ దూరతోపి ఖో మయం। ఆవుసో। ఆగచ్ఛామ ఆయస్మతో సారిపుత్తస్స సన్తికే ఏతస్స భాసితస్స అత్థమఞ్ఞాతుం॥ సాధు వతాయస్మన్తంయేవ సారిపుత్తం పటిభాతు ఏతస్స భాసితస్స అత్థో। ఆయస్మతో సారిపుత్తస్స సుత్వా భిక్ఖూ ధారేస్సన్తీతి॥ తేన హావుసో। సుణాథ। సాధుకం మనసి కరోథ। భాసిస్సామీతి॥ ఏవమావుసోతి ఖో తే భిక్ఖూ ఆయస్మతో సారిపుత్తస్స పచ్చస్సోసుం॥ ఆయస్మా సారిపుత్తో ఏతదవోచ>
    text <కిత్తావతా ను ఖో। ఆవుసో। సత్థు పవివిత్తస్స విహరతో సావకా వివేకం నానుసిక్ఖన్తి॥ ఇధావుసో। సత్థు పవివిత్తస్స విహరతో సావకా వివేకం నానుసిక్ఖన్తి। యేసఞ్చ ధమ్మానం సత్థా పహానమాహ। తే చ ధమ్మే నప్పజహన్తి। బాహులికా చ హోన్తి। సాథలికా। ఓక్కమనే పుబ్బఙ్గమా। పవివేకే నిక్ఖిత్తధురా॥ తత్రావుసో। థేరా భిక్ఖూ తీహి ఠానేహి గారయ్హా భవన్తి॥ సత్థు పవివిత్తస్స విహరతో సావకా వివేకం నానుసిక్ఖన్తీతి ఇమినా పఠమేన ఠానేన థేరా భిక్ఖూ గారయ్హా భవన్తి॥ యేసఞ్చ ధమ్మానం సత్థా పహానమాహ తే చ ధమ్మే నప్పజహన్తీతి ఇమినా దుతియేన ఠానేన థేరా భిక్ఖూ గారయ్హా భవన్తి॥ బాహులికా చ। సాథలికా। ఓక్కమనే పుబ్బఙ్గమా। పవివేకే నిక్ఖిత్తధురాతి ఇమినా తతియేన ఠానేన థేరా భిక్ఖూ గారయ్హా భవన్తి॥ థేరా। ఆవుసో। భిక్ఖూ ఇమేహి తీహి ఠానేహి గారయ్హా భవన్తి॥ తత్రావుసో। మజ్ఝిమా భిక్ఖూ…పే॰… నవా భిక్ఖూ తీహి ఠానేహి గారయ్హా భవన్తి॥ సత్థు పవివిత్తస్స విహరతో సావకా వివేకం నానుసిక్ఖన్తీతి ఇమినా పఠమేన ఠానేన నవా భిక్ఖూ గారయ్హా భవన్తి॥ యేసఞ్చ ధమ్మానం సత్థా పహానమాహ తే చ ధమ్మే నప్పజహన్తీతి ఇమినా దుతియేన ఠానేన నవా భిక్ఖూ గారయ్హా భవన్తి॥ బాహులికా చ హోన్తి। సాథలికా। ఓక్కమనే పుబ్బఙ్గమా। పవివేకే నిక్ఖిత్తధురాతి ఇమినా తతియేన ఠానేన నవా భిక్ఖూ గారయ్హా భవన్తి॥ నవా। ఆవుసో। భిక్ఖూ ఇమేహి తీహి ఠానేహి గారయ్హా భవన్తి॥ ఏత్తావతా ఖో। ఆవుసో। సత్థు పవివిత్తస్స విహరతో సావకా వివేకం నానుసిక్ఖన్తి॥>
    text <౩౨>, <కిత్తావతా చ। పనావుసో। సత్థు పవివిత్తస్స విహరతో సావకా వివేకమనుసిక్ఖన్తి॥ ఇధావుసో। సత్థు పవివిత్తస్స విహరతో సావకా వివేకమనుసిక్ఖన్తి యేసఞ్చ ధమ్మానం సత్థా పహానమాహ తే చ ధమ్మే పజహన్తి। న చ బాహులికా హోన్తి। న సాథలికా ఓక్కమనే నిక్ఖిత్తధురా పవివేకే పుబ్బఙ్గమా॥ తత్రావుసో। థేరా భిక్ఖూ తీహి ఠానేహి పాసంసా భవన్తి॥ సత్థు పవివిత్తస్స విహరతో సావకా వివేకమనుసిక్ఖన్తీతి ఇమినా పఠమేన ఠానేన థేరా భిక్ఖూ పాసంసా భవన్తి॥ యేసఞ్చ ధమ్మానం సత్థా పహానమాహ తే చ ధమ్మే పజహన్తీతి ఇమినా దుతియేన ఠానేన థేరా భిక్ఖూ పాసంసా భవన్తి॥ న చ బాహులికా। న సాథలికా ఓక్కమనే నిక్ఖిత్తధురా పవివేకే పుబ్బఙ్గమాతి ఇమినా తతియేన ఠానేన థేరా భిక్ఖూ పాసంసా భవన్తి॥ థేరా। ఆవుసో। భిక్ఖూ ఇమేహి తీహి ఠానేహి పాసంసా భవన్తి॥ తత్రావుసో। మజ్ఝిమా భిక్ఖూ…పే॰… నవా భిక్ఖూ తీహి ఠానేహి పాసంసా భవన్తి॥ సత్థు పవివిత్తస్స విహరతో సావకా వివేకమనుసిక్ఖన్తీతి ఇమినా పఠమేన ఠానేన నవా భిక్ఖూ పాసంసా భవన్తి॥ యేసఞ్చ ధమ్మానం సత్థా పహానమాహ తే చ ధమ్మే పజహన్తీతి ఇమినా దుతియేన ఠానేన నవా భిక్ఖూ పాసంసా భవన్తి॥ న చ బాహులికా। న సాథలికా ఓక్కమనే నిక్ఖిత్తధురా పవివేకే పుబ్బఙ్గమాతి ఇమినా తతియేన ఠానేన నవా భిక్ఖూ పాసంసా భవన్తి॥ నవా। ఆవుసో। భిక్ఖూ ఇమేహి తీహి ఠానేహి పాసంసా భవన్తి॥ ఏత్తావతా ఖో। ఆవుసో। సత్థు పవివిత్తస్స విహరతో సావకా వివేకమనుసిక్ఖన్తి॥>
    text <౩౩>, <తత్రావుసో। లోభో చ పాపకో దోసో చ పాపకో॥ లోభస్స చ పహానాయ దోసస్స చ పహానాయ అత్థి మజ్ఝిమా పటిపదా చక్ఖుకరణీ ఞాణకరణీ ఉపసమాయ అభిఞ్ఞాయ సమ్బోధాయ నిబ్బానాయ సంవత్తతి॥ కతమా చ సా। ఆవుసో। మజ్ఝిమా పటిపదా చక్ఖుకరణీ ఞాణకరణీ ఉపసమాయ అభిఞ్ఞాయ సమ్బోధాయ నిబ్బానాయ సంవత్తతి॥ అయమేవ అరియో అట్ఠఙ్గికో మగ్గో। సేయ్యథిదం సమ్మాదిట్ఠి సమ్మాసఙ్కప్పో సమ్మావాచా సమ్మాకమ్మన్తో సమ్మాఆజీవో సమ్మావాయామో సమ్మాసతి సమ్మాసమాధి॥ అయం ఖో సా। ఆవుసో। మజ్ఝిమా పటిపదా చక్ఖుకరణీ ఞాణకరణీ ఉపసమాయ అభిఞ్ఞాయ సమ్బోధాయ నిబ్బానాయ సంవత్తతి॥>
    text <తత్రావుసో। కోధో చ పాపకో ఉపనాహో చ పాపకో…పే॰… మక్ఖో చ పాపకో పళాసో చ పాపకో। ఇస్సా చ పాపికా మచ్ఛేరఞ్చ పాపకం। మాయా చ పాపికా సాఠేయ్యఞ్చ పాపకం। థమ్భో చ పాపకో సారమ్భో చ పాపకో। మానో చ పాపకో అతిమానో చ పాపకో। మదో చ పాపకో పమాదో చ పాపకో॥ మదస్స చ పహానాయ పమాదస్స చ పహానాయ అత్థి మజ్ఝిమా పటిపదా చక్ఖుకరణీ ఞాణకరణీ ఉపసమాయ అభిఞ్ఞాయ సమ్బోధాయ నిబ్బానాయ సంవత్తతి॥ కతమా చ సా। ఆవుసో। మజ్ఝిమా పటిపదా చక్ఖుకరణీ ఞాణకరణీ ఉపసమాయ అభిఞ్ఞాయ సమ్బోధాయ నిబ్బానాయ సంవత్తతి॥ అయమేవ అరియో అట్ఠఙ్గికో మగ్గో। సేయ్యథిదం సమ్మాదిట్ఠి సమ్మాసఙ్కప్పో సమ్మావాచా సమ్మాకమ్మన్తో సమ్మాఆజీవో సమ్మావాయామో సమ్మాసతి సమ్మాసమాధి॥ అయం ఖో సా। ఆవుసో। మజ్ఝిమా పటిపదా చక్ఖుకరణీ ఞాణకరణీ ఉపసమాయ అభిఞ్ఞాయ సమ్బోధాయ నిబ్బానాయ సంవత్తతీతి॥>
    text <ఇదమవోచాయస్మా సారిపుత్తో॥ అత్తమనా తే భిక్ఖూ ఆయస్మతో సారిపుత్తస్స భాసితం అభినన్దున్తి॥>
    stand <ధమ్మదాయాదసుత్తం నిట్ఠితం తతియం॥>
  text <౪॥ భయభేరవసుత్తం>
    text <౩౪>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ అథ ఖో జాణుస్సోణి బ్రాహ్మణో యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో జాణుస్సోణి బ్రాహ్మణో భగవన్తం ఏతదవోచ యేమే। భో గోతమ। కులపుత్తా భవన్తం గోతమం ఉద్దిస్స సద్ధా అగారస్మా అనగారియం పబ్బజితా। భవం తేసం గోతమో పుబ్బఙ్గమో। భవం తేసం గోతమో బహుకారో। భవం తేసం గోతమో సమాదపేతా। భోతో చ పన గోతమస్స సా జనతా దిట్ఠానుగతిం ఆపజ్జతీతి॥ ఏవమేతం। బ్రాహ్మణ। ఏవమేతం। బ్రాహ్మణ॥ యే తే। బ్రాహ్మణ। కులపుత్తా మమం ఉద్దిస్స సద్ధా అగారస్మా అనగారియం పబ్బజితా। అహం తేసం పుబ్బఙ్గమో। అహం తేసం బహుకారో। అహం తేసం సమాదపేతా। మమ చ పన సా జనతా దిట్ఠానుగతిం ఆపజ్జతీతి॥ దురభిసమ్భవాని హి ఖో। భో గోతమ। అరఞ్ఞవనపత్థాని పన్తాని సేనాసనాని। దుక్కరం పవివేకం। దురభిరమం ఏకత్తే। హరన్తి మఞ్ఞే మనో వనాని సమాధిం అలభమానస్స భిక్ఖునోతి॥ ఏవమేతం। బ్రాహ్మణ। ఏవమేతం। బ్రాహ్మణ॥ దురభిసమ్భవాని హి ఖో। బ్రాహ్మణ। అరఞ్ఞవనపత్థాని పన్తాని సేనాసనాని। దుక్కరం పవివేకం। దురభిరమం ఏకత్తే। హరన్తి మఞ్ఞే మనో వనాని సమాధిం అలభమానస్స భిక్ఖునోతి॥>
    text <౩౫>, <మయ్హమ్పి ఖో। బ్రాహ్మణ। పుబ్బేవ సమ్బోధా అనభిసమ్బుద్ధస్స బోధిసత్తస్సేవ సతో ఏతదహోసి దురభిసమ్భవాని హి ఖో అరఞ్ఞవనపత్థాని పన్తాని సేనాసనాని। దుక్కరం పవివేకం। దురభిరమం ఏకత్తే। హరన్తి మఞ్ఞే మనో వనాని సమాధిం అలభమానస్స భిక్ఖునోతి॥ తస్స మయ్హం బ్రాహ్మణ। ఏతదహోసి యే ఖో కేచి సమణా వా బ్రాహ్మణా వా అపరిసుద్ధకాయకమ్మన్తా అరఞ్ఞవనపత్థాని పన్తాని సేనాసనాని పటిసేవన్తి। అపరిసుద్ధకాయకమ్మన్తసన్దోసహేతు హవే తే భోన్తో సమణబ్రాహ్మణా అకుసలం భయభేరవం అవ్హాయన్తి॥ న ఖో పనాహం అపరిసుద్ధకాయకమ్మన్తో అరఞ్ఞవనపత్థాని పన్తాని సేనాసనాని పటిసేవామి। పరిసుద్ధకాయకమ్మన్తోహమస్మి॥ యే హి వో అరియా పరిసుద్ధకాయకమ్మన్తా అరఞ్ఞవనపత్థాని పన్తాని సేనాసనాని పటిసేవన్తి తేసమహం అఞ్ఞతరోతి॥ ఏతమహం। బ్రాహ్మణ। పరిసుద్ధకాయకమ్మతం అత్తని సమ్పస్సమానో భియ్యో పల్లోమమాపాదిం అరఞ్ఞే విహారాయ॥>
    text <౩౬>, <తస్స మయ్హం। బ్రాహ్మణ। ఏతదహోసి యే ఖో కేచి సమణా వా బ్రాహ్మణా వా అపరిసుద్ధవచీకమ్మన్తా…పే॰… అపరిసుద్ధమనోకమ్మన్తా …పే॰… అపరిసుద్ధాజీవా అరఞ్ఞవనపత్థాని పన్తాని సేనాసనాని పటిసేవన్తి। అపరిసుద్ధాజీవసన్దోసహేతు హవే తే భోన్తో సమణబ్రాహ్మణా అకుసలం భయభేరవం అవ్హాయన్తి॥ న ఖో పనాహం అపరిసుద్ధాజీవో అరఞ్ఞవనపత్థాని పన్తాని సేనాసనాని పటిసేవామి। పరిసుద్ధాజీవోహమస్మి॥ యే హి వో అరియా పరిసుద్ధాజీవా అరఞ్ఞవనపత్థాని పన్తాని సేనాసనాని పటిసేవన్తి తేసమహం అఞ్ఞతరోతి॥ ఏతమహం। బ్రాహ్మణ। పరిసుద్ధాజీవతం అత్తని సమ్పస్సమానో భియ్యో పల్లోమమాపాదిం అరఞ్ఞే విహారాయ॥>
    text <౩౭>, <తస్స మయ్హం। బ్రాహ్మణ। ఏతదహోసి యే ఖో కేచి సమణా వా బ్రాహ్మణా వా అభిజ్ఝాలూ కామేసు తిబ్బసారాగా అరఞ్ఞవనపత్థాని పన్తాని సేనాసనాని పటిసేవన్తి। అభిజ్ఝాలుకామేసుతిబ్బసారాగసన్దోసహేతు హవే తే భోన్తో సమణబ్రాహ్మణా అకుసలం భయభేరవం అవ్హాయన్తి॥ న ఖో పనాహం అభిజ్ఝాలు కామేసు తిబ్బసారాగో అరఞ్ఞవనపత్థాని పన్తాని సేనాసనాని పటిసేవామి। అనభిజ్ఝాలూహమస్మి॥ యే హి వో అరియా అనభిజ్ఝాలూ అరఞ్ఞవనపత్థాని పన్తాని సేనాసనాని పటిసేవన్తి। తేసమహం అఞ్ఞతరోతి॥ ఏతమహం। బ్రాహ్మణ। అనభిజ్ఝాలుతం అత్తని సమ్పస్సమానో భియ్యో పల్లోమమాపాదిం అరఞ్ఞే విహారాయ॥>
    text <౩౮>, <తస్స మయ్హం। బ్రాహ్మణ। ఏతదహోసి యే ఖో కేచి సమణా వా బ్రాహ్మణా వా బ్యాపన్నచిత్తా పదుట్ఠమనసఙ్కప్పా అరఞ్ఞవనపత్థాని పన్తాని సేనాసనాని పటిసేవన్తి। బ్యాపన్నచిత్తపదుట్ఠమనసఙ్కప్పసన్దోసహేతు హవే తే భోన్తో సమణబ్రాహ్మణా అకుసలం భయభేరవం అవ్హాయన్తి॥ న ఖో పనాహం బ్యాపన్నచిత్తో పదుట్ఠమనసఙ్కప్పో అరఞ్ఞవనపత్థాని పన్తాని సేనాసనాని పటిసేవామి। మేత్తచిత్తోహమస్మి॥ యే హి వో అరియా మేత్తచిత్తా అరఞ్ఞవనపత్థాని పన్తాని సేనాసనాని పటిసేవన్తి తేసమహం అఞ్ఞతరోతి॥ ఏతమహం। బ్రాహ్మణ। మేత్తచిత్తతం అత్తని సమ్పస్సమానో భియ్యో పల్లోమమాపాదిం అరఞ్ఞే విహారాయ॥>
    text <౩౯>, <తస్స మయ్హం। బ్రాహ్మణ। ఏతదహోసి యే ఖో కేచి సమణా వా బ్రాహ్మణా వా థీనమిద్ధపరియుట్ఠితా అరఞ్ఞవనపత్థాని పన్తాని సేనాసనాని పటిసేవన్తి। థీనమిద్ధపరియుట్ఠానసన్దోసహేతు హవే తే భోన్తో సమణబ్రాహ్మణా అకుసలం భయభేరవం అవ్హాయన్తి॥ న ఖో పనాహం థీనమిద్ధపరియుట్ఠితో అరఞ్ఞవనపత్థాని పన్తాని సేనాసనాని పటిసేవామి। విగతథీనమిద్ధోహమస్మి॥ యే హి వో అరియా విగతథీనమిద్ధా అరఞ్ఞవనపత్థాని పన్తాని సేనాసనాని పటిసేవన్తి తేసమహం అఞ్ఞతరోతి॥ ఏతమహం। బ్రాహ్మణ। విగతథీనమిద్ధతం అత్తని సమ్పస్సమానో భియ్యో పల్లోమమాపాదిం అరఞ్ఞే విహారాయ॥>
    text <౪౦>, <తస్స మయ్హం। బ్రాహ్మణ। ఏతదహోసి యే ఖో కేచి సమణా వా బ్రాహ్మణా వా ఉద్ధతా అవూపసన్తచిత్తా అరఞ్ఞవనపత్థాని పన్తాని సేనాసనాని పటిసేవన్తి। ఉద్ధతఅవూపసన్తచిత్తసన్దోసహేతు హవే తే భోన్తో సమణబ్రాహ్మణా అకుసలం భయభేరవం అవ్హాయన్తి॥ న ఖో పనాహం ఉద్ధతో అవూపసన్తచిత్తో అరఞ్ఞవనపత్థాని పన్తాని సేనాసనాని పటిసేవామి। వూపసన్తచిత్తోహమస్మి॥ యే హి వో అరియా వూపసన్తచిత్తా అరఞ్ఞవనపత్థాని పన్తాని సేనాసనాని పటిసేవన్తి। తేసమహం అఞ్ఞతరోతి॥ ఏతమహం। బ్రాహ్మణ। వూపసన్తచిత్తతం అత్తని సమ్పస్సమానో భియ్యో పల్లోమమాపాదిం అరఞ్ఞే విహారాయ॥>
    text <౪౧>, <తస్స మయ్హం। బ్రాహ్మణ। ఏతదహోసి యే ఖో కేచి సమణా వా బ్రాహ్మణా వా కఙ్ఖీ విచికిచ్ఛీ అరఞ్ఞవనపత్థాని పన్తాని సేనాసనాని పటిసేవన్తి। కఙ్ఖివిచికిచ్ఛిసన్దోసహేతు హవే తే భోన్తో సమణబ్రాహ్మణా అకుసలం భయభేరవం అవ్హాయన్తి॥ న ఖో పనాహం కఙ్ఖీ విచికిచ్ఛీ అరఞ్ఞవనపత్థాని పన్తాని సేనాసనాని పటిసేవామి। తిణ్ణవిచికిచ్ఛోహమస్మి॥ యే హి వో అరియా తిణ్ణవిచికిచ్ఛా అరఞ్ఞవనపత్థాని పన్తాని సేనాసనాని పటిసేవన్తి తేసమహం అఞ్ఞతరోతి॥ ఏతమహం। బ్రాహ్మణ। తిణ్ణవిచికిచ్ఛతం అత్తని సమ్పస్సమానో భియ్యో పల్లోమమాపాదిం అరఞ్ఞే విహారాయ॥>
    text <౪౨>, <తస్స మయ్హం। బ్రాహ్మణ। ఏతదహోసి యే ఖో కేచి సమణా వా బ్రాహ్మణా వా అత్తుక్కంసకా పరవమ్భీ అరఞ్ఞవనపత్థాని పన్తాని సేనాసనాని పటిసేవన్తి। అత్తుక్కంసనపరవమ్భనసన్దోసహేతు హవే తే భోన్తో సమణబ్రాహ్మణా అకుసలం భయభేరవం అవ్హాయన్తి॥ న ఖో పనాహం అత్తుక్కంసకో పరవమ్భీ అరఞ్ఞవనపత్థాని పన్తాని సేనాసనాని పటిసేవామి। అనత్తుక్కంసకో అపరవమ్భీహమస్మి॥ యే హి వో అరియా అనత్తుక్కంసకా అపరవమ్భీ అరఞ్ఞవనపత్థాని పన్తాని సేనాసనాని పటిసేవన్తి తేసమహం అఞ్ఞతరోతి॥ ఏతమహం। బ్రాహ్మణ। అనత్తుక్కంసకతం అపరవమ్భితం అత్తని సమ్పస్సమానో భియ్యో పల్లోమమాపాదిం అరఞ్ఞే విహారాయ॥>
    text <౪౩>, <తస్స మయ్హం। బ్రాహ్మణ। ఏతదహోసి యే ఖో కేచి సమణా వా బ్రాహ్మణా వా ఛమ్భీ భీరుకజాతికా అరఞ్ఞవనపత్థాని పన్తాని సేనాసనాని పటిసేవన్తి। ఛమ్భిభీరుకజాతికసన్దోసహేతు హవే తే భోన్తో సమణబ్రాహ్మణా అకుసలం భయభేరవం అవ్హాయన్తి॥ న ఖో పనాహం ఛమ్భీ భీరుకజాతికో అరఞ్ఞవనపత్థాని పన్తాని సేనాసనాని పటిసేవామి। విగతలోమహంసోహమస్మి॥ యే హి వో అరియా విగతలోమహంసా అరఞ్ఞవనపత్థాని పన్తాని సేనాసనాని పటిసేవన్తి తేసమహం అఞ్ఞతరోతి॥ ఏతమహం। బ్రాహ్మణ। విగతలోమహంసతం అత్తని సమ్పస్సమానో భియ్యో పల్లోమమాపాదిం అరఞ్ఞే విహారాయ॥>
    text <౪౪>, <తస్స మయ్హం। బ్రాహ్మణ। ఏతదహోసి యే ఖో కేచి సమణా వా బ్రాహ్మణా వా లాభసక్కారసిలోకం నికామయమానా అరఞ్ఞవనపత్థాని పన్తాని సేనాసనాని పటిసేవన్తి। లాభసక్కారసిలోకనికామన సన్దోసహేతు హవే తే భోన్తో సమణబ్రాహ్మణా అకుసలం భయభేరవం అవ్హాయన్తి॥ న ఖో పనాహం లాభసక్కారసిలోకం నికామయమానో అరఞ్ఞవనపత్థాని పన్తాని సేనాసనాని పటిసేవామి। అప్పిచ్ఛోహమస్మి॥ యే హి వో అరియా అప్పిచ్ఛా అరఞ్ఞవనపత్థాని పన్తాని సేనాసనాని పటిసేవన్తి తేసమహం అఞ్ఞతరోతి॥ ఏతమహం। బ్రాహ్మణ। అప్పిచ్ఛతం అత్తని సమ్పస్సమానో భియ్యో పల్లోమమాపాదిం అరఞ్ఞే విహారాయ॥>
    text <౪౫>, <తస్స మయ్హం। బ్రాహ్మణ। ఏతదహోసి యే ఖో కేచి సమణా వా బ్రాహ్మణా వా కుసీతా హీనవీరియా అరఞ్ఞవనపత్థాని పన్తాని సేనాసనాని పటిసేవన్తి। కుసీతహీనవీరియసన్దోసహేతు హవే తే భోన్తో సమణబ్రాహ్మణా అకుసలం భయభేరవం అవ్హాయన్తి॥ న ఖో పనాహం కుసీతో హీనవీరియో అరఞ్ఞవనపత్థాని పన్తాని సేనాసనాని పటిసేవామి। ఆరద్ధవీరియోహమస్మి॥ యే హి వో అరియా ఆరద్ధవీరియా అరఞ్ఞవనపత్థాని పన్తాని సేనాసనాని పటిసేవన్తి తేసమహం అఞ్ఞతరోతి॥ ఏతమహం। బ్రాహ్మణ। ఆరద్ధవీరియతం అత్తని సమ్పస్సమానో భియ్యో పల్లోమమాపాదిం అరఞ్ఞే విహారాయ॥>
    text <౪౬>, <తస్స మయ్హం। బ్రాహ్మణ। ఏతదహోసి యే ఖో కేచి సమణా వా బ్రాహ్మణా వా ముట్ఠస్సతీ అసమ్పజానా అరఞ్ఞవనపత్థాని పన్తాని సేనాసనాని పటిసేవన్తి। ముట్ఠస్సతిఅసమ్పజానసన్దోసహేతు హవే తే భోన్తో సమణబ్రాహ్మణా అకుసలం భయభేరవం అవ్హాయన్తి॥ న ఖో పనాహం ముట్ఠస్సతి అసమ్పజానో అరఞ్ఞవనపత్థాని పన్తాని సేనాసనాని పటిసేవామి। ఉపట్ఠితస్సతిహమస్మి॥ యే హి వో అరియా ఉపట్ఠితస్సతీ అరఞ్ఞవనపత్థాని పన్తాని సేనాసనాని పటిసేవన్తి తేసమహం అఞ్ఞతరోతి॥ ఏతమహం। బ్రాహ్మణ। ఉపట్ఠితస్సతితం అత్తని సమ్పస్సమానో భియ్యో పల్లోమమాపాదిం అరఞ్ఞే విహారాయ॥>
    text <౪౭>, <తస్స మయ్హం। బ్రాహ్మణ। ఏతదహోసి యే ఖో కేచి సమణా వా బ్రాహ్మణా వా అసమాహితా విబ్భన్తచిత్తా అరఞ్ఞవనపత్థాని పన్తాని సేనాసనాని పటిసేవన్తి। అసమాహితవిబ్భన్తచిత్తసన్దోసహేతు హవే తే భోన్తో సమణబ్రాహ్మణా అకుసలం భయభేరవం అవ్హాయన్తి॥ న ఖో పనాహం అసమాహితో విబ్భన్తచిత్తో అరఞ్ఞవనపత్థాని పన్తాని సేనాసనాని పటిసేవామి। సమాధిసమ్పన్నోహమస్మి॥ యే హి వో అరియా సమాధిసమ్పన్నా అరఞ్ఞవనపత్థాని పన్తాని సేనాసనాని పటిసేవన్తి తేసమహం అఞ్ఞతరోతి॥ ఏతమహం। బ్రాహ్మణ। సమాధిసమ్పదం అత్తని సమ్పస్సమానో భియ్యో పల్లోమమాపాదిం అరఞ్ఞే విహారాయ॥>
    text <౪౮>, <తస్స మయ్హం। బ్రాహ్మణ। ఏతదహోసి యే ఖో కేచి సమణా వా బ్రాహ్మణా వా దుప్పఞ్ఞా ఏళమూగా అరఞ్ఞవనపత్థాని పన్తాని సేనాసనాని పటిసేవన్తి। దుప్పఞ్ఞఏళమూగసన్దోసహేతు హవే తే భోన్తో సమణబ్రాహ్మణా అకుసలం భయభేరవం అవ్హాయన్తి॥ న ఖో పనాహం దుప్పఞ్ఞో ఏళమూగో అరఞ్ఞవనపత్థాని పన్తాని సేనాసనాని పటిసేవామి। పఞ్ఞాసమ్పన్నోహమస్మి॥ యే హి వో అరియా పఞ్ఞాసమ్పన్నా అరఞ్ఞవనపత్థాని పన్తాని సేనాసనాని పటిసేవన్తి తేసమహం అఞ్ఞతరోతి॥ ఏతమహం। బ్రాహ్మణ। పఞ్ఞాసమ్పదం అత్తని సమ్పస్సమానో భియ్యో పల్లోమమాపాదిం అరఞ్ఞే విహారాయ॥>
    stand <సోళసపరియాయం నిట్ఠితం॥>
    text <౪౯>, <తస్స మయ్హం। బ్రాహ్మణ। ఏతదహోసి యంనూనాహం యా తా రత్తియో అభిఞ్ఞాతా అభిలక్ఖితా చాతుద్దసీ పఞ్చదసీ అట్ఠమీ చ పక్ఖస్స తథారూపాసు రత్తీసు యాని తాని ఆరామచేతియాని వనచేతియాని రుక్ఖచేతియాని భింసనకాని సలోమహంసాని తథారూపేసు సేనాసనేసు విహరేయ్యం అప్పేవ నామాహం భయభేరవం పస్సేయ్యన్తి॥ సో ఖో అహం। బ్రాహ్మణ। అపరేన సమయేన యా తా రత్తియో అభిఞ్ఞాతా అభిలక్ఖితా చాతుద్దసీ పఞ్చదసీ అట్ఠమీ చ పక్ఖస్స తథారూపాసు రత్తీసు యాని తాని ఆరామచేతియాని వనచేతియాని రుక్ఖచేతియాని భింసనకాని సలోమహంసాని తథారూపేసు సేనాసనేసు విహరామి॥ తత్థ చ మే। బ్రాహ్మణ। విహరతో మగో వా ఆగచ్ఛతి। మోరో వా కట్ఠం పాతేతి। వాతో వా పణ్ణకసటం ఏరేతి। తస్స మయ్హం బ్రాహ్మణ ఏతదహోసి ఏతం నూన తం భయభేరవం ఆగచ్ఛతీతి॥ తస్స మయ్హం। బ్రాహ్మణ। ఏతదహోసి కిం ను ఖో అహం అఞ్ఞదత్థు భయపటికఙ్ఖీ విహరామి॥ యంనూనాహం యథాభూతం యథాభూతస్స మే తం భయభేరవం ఆగచ్ఛతి। తథాభూతం తథాభూతోవ తం భయభేరవం పటివినేయ్యన్తి॥ తస్స మయ్హం। బ్రాహ్మణ। చఙ్కమన్తస్స తం భయభేరవం ఆగచ్ఛతి॥ సో ఖో అహం। బ్రాహ్మణ। నేవ తావ తిట్ఠామి న నిసీదామి న నిపజ్జామి। యావ చఙ్కమన్తోవ తం భయభేరవం పటివినేమి॥ తస్స మయ్హం। బ్రాహ్మణ। ఠితస్స తం భయభేరవం ఆగచ్ఛతి॥ సో ఖో అహం। బ్రాహ్మణ। నేవ తావ చఙ్కమామి న నిసీదామి న నిపజ్జామి॥ యావ ఠితోవ తం భయభేరవం పటివినేమి॥ తస్స మయ్హం। బ్రాహ్మణ। నిసిన్నస్స తం భయభేరవం ఆగచ్ఛతి॥ సో ఖో అహం। బ్రాహ్మణ। నేవ తావ నిపజ్జామి న తిట్ఠామి న చఙ్కమామి। యావ నిసిన్నోవ తం భయభేరవం పటివినేమి॥ తస్స మయ్హం। బ్రాహ్మణ। నిపన్నస్స తం భయభేరవం ఆగచ్ఛతి॥ సో ఖో అహం। బ్రాహ్మణ। నేవ తావ నిసీదామి న తిట్ఠామి న చఙ్కమామి। యావ నిపన్నోవ తం భయభేరవం పటివినేమి॥>
    text <౫౦>, <సన్తి ఖో పన। బ్రాహ్మణ। ఏకే సమణబ్రాహ్మణా రత్తింయేవ సమానం దివాతి సఞ్జానన్తి। దివాయేవ సమానం రత్తీతి సఞ్జానన్తి॥ ఇదమహం తేసం సమణబ్రాహ్మణానం సమ్మోహవిహారస్మిం వదామి॥ అహం ఖో పన। బ్రాహ్మణ। రత్తింయేవ సమానం రత్తీతి సఞ్జానామి। దివాయేవ సమానం దివాతి సఞ్జానామి॥ యం ఖో తం। బ్రాహ్మణ। సమ్మా వదమానో వదేయ్య అసమ్మోహధమ్మో సత్తో లోకే ఉప్పన్నో బహుజనహితాయ బహుజనసుఖాయ లోకానుకమ్పాయ అత్థాయ హితాయ సుఖాయ దేవమనుస్సానన్తి। మమేవ తం సమ్మా వదమానో వదేయ్య అసమ్మోహధమ్మో సత్తో లోకే ఉప్పన్నో బహుజనహితాయ బహుజనసుఖాయ లోకానుకమ్పాయ అత్థాయ హితాయ సుఖాయ దేవమనుస్సానన్తి॥>
    text <౫౧>, <ఆరద్ధం ఖో పన మే। బ్రాహ్మణ। వీరియం అహోసి అసల్లీనం। ఉపట్ఠితా సతి అసమ్ముట్ఠా। పస్సద్ధో కాయో అసారద్ధో। సమాహితం చిత్తం ఏకగ్గం॥ సో ఖో అహం। బ్రాహ్మణ। వివిచ్చేవ కామేహి వివిచ్చ అకుసలేహి ధమ్మేహి సవితక్కం సవిచారం వివేకజం పీతిసుఖం పఠమం ఝానం ఉపసమ్పజ్జ విహాసిం॥ వితక్కవిచారానం వూపసమా అజ్ఝత్తం సమ్పసాదనం చేతసో ఏకోదిభావం అవితక్కం అవిచారం సమాధిజం పీతిసుఖం దుతియం ఝానం ఉపసమ్పజ్జ విహాసిం॥ పీతియా చ విరాగా ఉపేక్ఖకో చ విహాసిం। సతో చ సమ్పజానో సుఖఞ్చ కాయేన పటిసంవేదేసిం। యం తం అరియా ఆచిక్ఖన్తి ఉపేక్ఖకో సతిమా సుఖవిహారీతి తతియం ఝానం ఉపసమ్పజ్జ విహాసిం॥ సుఖస్స చ పహానా దుక్ఖస్స చ పహానా పుబ్బేవ సోమనస్సదోమనస్సానం అత్థఙ్గమా అదుక్ఖమసుఖం ఉపేక్ఖాసతిపారిసుద్ధిం చతుత్థం ఝానం ఉపసమ్పజ్జ విహాసిం॥>
    text <౫౨>, <సో ఏవం సమాహితే చిత్తే పరిసుద్ధే పరియోదాతే అనఙ్గణే విగతూపక్కిలేసే ముదుభూతే కమ్మనియే ఠితే ఆనేఞ్జప్పత్తే పుబ్బేనివాసానుస్సతిఞాణాయ చిత్తం అభినిన్నామేసిం॥ సో అనేకవిహితం పుబ్బేనివాసం అనుస్సరామి। సేయ్యథిదం ఏకమ్పి జాతిం ద్వేపి జాతియో తిస్సోపి జాతియో చతస్సోపి జాతియో పఞ్చపి జాతియో దసపి జాతియో వీసమ్పి జాతియో తింసమ్పి జాతియో చత్తాలీసమ్పి జాతియో పఞ్ఞాసమ్పి జాతియో జాతిసతమ్పి జాతిసహస్సమ్పి జాతిసతసహస్సమ్పి అనేకేపి సంవట్టకప్పే అనేకేపి వివట్టకప్పే అనేకేపి సంవట్టవివట్టకప్పే అముత్రాసిం ఏవంనామో ఏవంగోత్తో ఏవంవణ్ణో ఏవమాహారో ఏవంసుఖదుక్ఖప్పటిసంవేదీ ఏవమాయుపరియన్తో। సో తతో చుతో అముత్ర ఉదపాదిం। తత్రాపాసిం ఏవంనామో ఏవంగోత్తో ఏవంవణ్ణో ఏవమాహారో ఏవంసుఖదుక్ఖప్పటిసంవేదీ ఏవమాయుపరియన్తో। సో తతో చుతో ఇధూపపన్నోతి॥ ఇతి సాకారం సఉద్దేసం అనేకవిహితం పుబ్బేనివాసం అనుస్సరామి॥ అయం ఖో మే। బ్రాహ్మణ। రత్తియా పఠమే యామే పఠమా విజ్జా అధిగతా। అవిజ్జా విహతా విజ్జా ఉప్పన్నా। తమో విహతో ఆలోకో ఉప్పన్నో। యథా తం అప్పమత్తస్స ఆతాపినో పహితత్తస్స విహరతో॥>
    text <౫౩>, <సో ఏవం సమాహితే చిత్తే పరిసుద్ధే పరియోదాతే అనఙ్గణే విగతూపక్కిలేసే ముదుభూతే కమ్మనియే ఠితే ఆనేఞ్జప్పత్తే సత్తానం చుతూపపాతఞాణాయ చిత్తం అభినిన్నామేసిం॥ సో దిబ్బేన చక్ఖునా విసుద్ధేన అతిక్కన్తమానుసకేన సత్తే పస్సామి చవమానే ఉపపజ్జమానే హీనే పణీతే సువణ్ణే దుబ్బణ్ణే సుగతే దుగ్గతే యథాకమ్మూపగే సత్తే పజానామి ఇమే వత భోన్తో సత్తా కాయదుచ్చరితేన సమన్నాగతా వచీదుచ్చరితేన సమన్నాగతా మనోదుచ్చరితేన సమన్నాగతా అరియానం ఉపవాదకా మిచ్ఛాదిట్ఠికా మిచ్ఛాదిట్ఠికమ్మసమాదానా। తే కాయస్స భేదా పరం మరణా అపాయం దుగ్గతిం వినిపాతం నిరయం ఉపపన్నా॥ ఇమే వా పన భోన్తో సత్తా కాయసుచరితేన సమన్నాగతా వచీసుచరితేన సమన్నాగతా మనోసుచరితేన సమన్నాగతా అరియానం అనుపవాదకా సమ్మాదిట్ఠికా సమ్మాదిట్ఠికమ్మసమాదానా। తే కాయస్స భేదా పరం మరణా సుగతిం సగ్గం లోకం ఉపపన్నాతి॥ ఇతి దిబ్బేన చక్ఖునా విసుద్ధేన అతిక్కన్తమానుసకేన సత్తే పస్సామి చవమానే ఉపపజ్జమానే హీనే పణీతే సువణ్ణే దుబ్బణ్ణే సుగతే దుగ్గతే యథాకమ్మూపగే సత్తే పజానామి॥ అయం ఖో మే। బ్రాహ్మణ। రత్తియా మజ్ఝిమే యామే దుతియా విజ్జా అధిగతా। అవిజ్జా విహతా విజ్జా ఉప్పన్నా। తమో విహతో ఆలోకో ఉప్పన్నో। యథా తం అప్పమత్తస్స ఆతాపినో పహితత్తస్స విహరతో॥>
    text <౫౪>, <సో ఏవం సమాహితే చిత్తే పరిసుద్ధే పరియోదాతే అనఙ్గణే విగతూపక్కిలేసే ముదుభూతే కమ్మనియే ఠితే ఆనేఞ్జప్పత్తే ఆసవానం ఖయఞాణాయ చిత్తం అభినిన్నామేసిం॥ సో ఇదం దుక్ఖన్తి యథాభూతం అబ్భఞ్ఞాసిం। అయం దుక్ఖసముదయోతి యథాభూతం అబ్భఞ్ఞాసిం। అయం దుక్ఖనిరోధోతి యథాభూతం అబ్భఞ్ఞాసిం। అయం దుక్ఖనిరోధగామినీ పటిపదాతి యథాభూతం అబ్భఞ్ఞాసిం॥ ఇమే ఆసవాతి యథాభూతం అబ్భఞ్ఞాసిం। అయం ఆసవసముదయోతి యథాభూతం అబ్భఞ్ఞాసిం। అయం ఆసవనిరోధోతి యథాభూతం అబ్భఞ్ఞాసిం। అయం ఆసవనిరోధగామినీ పటిపదాతి యథాభూతం అబ్భఞ్ఞాసిం॥ తస్స మే ఏవం జానతో ఏవం పస్సతో కామాసవాపి చిత్తం విముచ్చిత్థ। భవాసవాపి చిత్తం విముచ్చిత్థ। అవిజ్జాసవాపి చిత్తం విముచ్చిత్థ॥ విముత్తస్మిం విముత్తమితి ఞాణం అహోసి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి అబ్భఞ్ఞాసిం॥ అయం ఖో మే। బ్రాహ్మణ। రత్తియా పచ్ఛిమే యామే తతియా విజ్జా అధిగతా। అవిజ్జా విహతా విజ్జా ఉప్పన్నా। తమో విహతో ఆలోకో ఉప్పన్నో। యథా తం అప్పమత్తస్స ఆతాపినో పహితత్తస్స విహరతో॥>
    text <౫౫>, <సియా ఖో పన తే। బ్రాహ్మణ। ఏవమస్స అజ్జాపి నూన సమణో గోతమో అవీతరాగో అవీతదోసో అవీతమోహో। తస్మా అరఞ్ఞవనపత్థాని పన్తాని సేనాసనాని పటిసేవతీతి॥ న ఖో పనేతం। బ్రాహ్మణ। ఏవం దట్ఠబ్బం॥ ద్వే ఖో అహం। బ్రాహ్మణ। అత్థవసే సమ్పస్సమానో అరఞ్ఞవనపత్థాని పన్తాని సేనాసనాని పటిసేవామి అత్తనో చ దిట్ఠధమ్మసుఖవిహారం సమ్పస్సమానో। పచ్ఛిమఞ్చ జనతం అనుకమ్పమానోతి॥>
    text <౫౬>, <అనుకమ్పితరూపా వతాయం భోతా గోతమేన పచ్ఛిమా జనతా। యథా తం అరహతా సమ్మాసమ్బుద్ధేన॥ అభిక్కన్తం। భో గోతమ॥ అభిక్కన్తం। భో గోతమ॥ సేయ్యథాపి। భో గోతమ। నిక్కుజ్జితం వా ఉక్కుజ్జేయ్య। పటిచ్ఛన్నం వా వివరేయ్య। మూళ్హస్స వా మగ్గం ఆచిక్ఖేయ్య। అన్ధకారే వా తేలపజ్జోతం ధారేయ్య చక్ఖుమన్తో రూపాని దక్ఖన్తీతి। ఏవమేవం భోతా గోతమేన అనేకపరియాయేన ధమ్మో పకాసితో॥ ఏసాహం భవన్తం గోతమం సరణం గచ్ఛామి ధమ్మఞ్చ భిక్ఖుసఙ్ఘఞ్చ॥ ఉపాసకం మం భవం గోతమో ధారేతు అజ్జతగ్గే పాణుపేతం సరణం గతన్తి॥>
    stand <భయభేరవసుత్తం నిట్ఠితం చతుత్థం॥>
  text <౫॥ అనఙ్గణసుత్తం>
    text <౫౭>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తత్ర ఖో ఆయస్మా సారిపుత్తో భిక్ఖూ ఆమన్తేసి ఆవుసో। భిక్ఖవేతి॥ ఆవుసోతి ఖో తే భిక్ఖూ ఆయస్మతో సారిపుత్తస్స పచ్చస్సోసుం॥ ఆయస్మా సారిపుత్తో ఏతదవోచ>
    text <చత్తారోమే। ఆవుసో। పుగ్గలా సన్తో సంవిజ్జమానా లోకస్మిం॥ కతమే చత్తారో॥ ఇధావుసో। ఏకచ్చో పుగ్గలో సాఙ్గణోవ సమానో అత్థి మే అజ్ఝత్తం అఙ్గణన్తి యథాభూతం నప్పజానాతి॥ ఇధ పనావుసో। ఏకచ్చో పుగ్గలో సాఙ్గణోవ సమానో అత్థి మే అజ్ఝత్తం అఙ్గణన్తి యథాభూతం పజానాతి॥ ఇధావుసో। ఏకచ్చో పుగ్గలో అనఙ్గణోవ సమానో నత్థి మే అజ్ఝత్తం అఙ్గణన్తి యథాభూతం నప్పజానాతి॥ ఇధ పనావుసో। ఏకచ్చో పుగ్గలో అనఙ్గణోవ సమానో నత్థి మే అజ్ఝత్తం అఙ్గణన్తి యథాభూతం పజానాతి॥ తత్రావుసో। య్వాయం పుగ్గలో సాఙ్గణోవ సమానో అత్థి మే అజ్ఝత్తం అఙ్గణన్తి యథాభూతం నప్పజానాతి। అయం ఇమేసం ద్విన్నం పుగ్గలానం సాఙ్గణానంయేవ సతం హీనపురిసో అక్ఖాయతి॥ తత్రావుసో। య్వాయం పుగ్గలో సాఙ్గణోవ సమానో అత్థి మే అజ్ఝత్తం అఙ్గణన్తి యథాభూతం పజానాతి। అయం ఇమేసం ద్విన్నం పుగ్గలానం సాఙ్గణానంయేవ సతం సేట్ఠపురిసో అక్ఖాయతి॥ తత్రావుసో। య్వాయం పుగ్గలో అనఙ్గణోవ సమానో నత్థి మే అజ్ఝత్తం అఙ్గణన్తి యథాభూతం నప్పజానాతి। అయం ఇమేసం ద్విన్నం పుగ్గలానం అనఙ్గణానంయేవ సతం హీనపురిసో అక్ఖాయతి॥ తత్రావుసో। య్వాయం పుగ్గలో అనఙ్గణోవ సమానో నత్థి మే అజ్ఝత్తం అఙ్గణన్తి యథాభూతం పజానాతి। అయం ఇమేసం ద్విన్నం పుగ్గలానం అనఙ్గణానంయేవ సతం సేట్ఠపురిసో అక్ఖాయతీతి॥>
    text <౫౮>, <ఏవం వుత్తే। ఆయస్మా మహామోగ్గల్లానో ఆయస్మన్తం సారిపుత్తం ఏతదవోచ>
    text <కో ను ఖో। ఆవుసో సారిపుత్త। హేతు కో పచ్చయో యేనిమేసం ద్విన్నం పుగ్గలానం సాఙ్గణానంయేవ సతం ఏకో హీనపురిసో అక్ఖాయతి। ఏకో సేట్ఠపురిసో అక్ఖాయతి॥ కో పనావుసో సారిపుత్త। హేతు కో పచ్చయో యేనిమేసం ద్విన్నం పుగ్గలానం అనఙ్గణానంయేవ సతం ఏకో హీనపురిసో అక్ఖాయతి। ఏకో సేట్ఠపురిసో అక్ఖాయతీతి॥>
    text <౫౯>, <తత్రావుసో। య్వాయం పుగ్గలో సాఙ్గణోవ సమానో అత్థి మే అజ్ఝత్తం అఙ్గణన్తి యథాభూతం నప్పజానాతి। తస్సేతం పాటికఙ్ఖం న ఛన్దం జనేస్సతి న వాయమిస్సతి న వీరియం ఆరభిస్సతి తస్సఙ్గణస్స పహానాయ। సో సరాగో సదోసో సమోహో సాఙ్గణో సంకిలిట్ఠచిత్తో కాలం కరిస్సతి॥ సేయ్యథాపి। ఆవుసో। కంసపాతి ఆభతా ఆపణా వా కమ్మారకులా వా రజేన చ మలేన చ పరియోనద్ధా॥ తమేనం సామికా న చేవ పరిభుఞ్జేయ్యుం న చ పరియోదపేయ్యుం। రజాపథే చ నం నిక్ఖిపేయ్యుం॥ ఏవఞ్హి సా। ఆవుసో। కంసపాతి అపరేన సమయేన సంకిలిట్ఠతరా అస్స మలగ్గహితాతి॥ ఏవమావుసోతి॥ ఏవమేవ ఖో। ఆవుసో। య్వాయం పుగ్గలో సాఙ్గణోవ సమానో అత్థి మే అజ్ఝత్తం అఙ్గణన్తి యథాభూతం నప్పజానాతి। తస్సేతం పాటికఙ్ఖం న ఛన్దం జనేస్సతి న వాయమిస్సతి న వీరియం ఆరభిస్సతి తస్సఙ్గణస్స పహానాయ। సో సరాగో సదోసో సమోహో సాఙ్గణో సంకిలిట్ఠచిత్తో కాలం కరిస్సతి॥>
    text <తత్రావుసో। య్వాయం పుగ్గలో సాఙ్గణోవ సమానో అత్థి మే అజ్ఝత్తం అఙ్గణన్తి యథాభూతం పజానాతి। తస్సేతం పాటికఙ్ఖం ఛన్దం జనేస్సతి వాయమిస్సతి వీరియం ఆరభిస్సతి తస్సఙ్గణస్స పహానాయ। సో అరాగో అదోసో అమోహో అనఙ్గణో అసంకిలిట్ఠచిత్తో కాలం కరిస్సతి॥ సేయ్యథాపి। ఆవుసో। కంసపాతి ఆభతా ఆపణా వా కమ్మారకులా వా రజేన చ మలేన చ పరియోనద్ధా॥ తమేనం సామికా పరిభుఞ్జేయ్యుఞ్చేవ పరియోదపేయ్యుఞ్చ। న చ నం రజాపథే నిక్ఖిపేయ్యుం॥ ఏవఞ్హి సా। ఆవుసో। కంసపాతి అపరేన సమయేన పరిసుద్ధతరా అస్స పరియోదాతాతి॥ ఏవమావుసోతి॥ ఏవమేవ ఖో। ఆవుసో। య్వాయం పుగ్గలో సాఙ్గణోవ సమానో అత్థి మే అజ్ఝత్తం అఙ్గణన్తి యథాభూతం పజానాతి। తస్సేతం పాటికఙ్ఖం ఛన్దం జనేస్సతి వాయమిస్సతి వీరియం ఆరభిస్సతి తస్సఙ్గణస్స పహానాయ। సో అరాగో అదోసో అమోహో అనఙ్గణో అసంకిలిట్ఠచిత్తో కాలం కరిస్సతి॥>
    text <తత్రావుసో। య్వాయం పుగ్గలో అనఙ్గణోవ సమానో నత్థి మే అజ్ఝత్తం అఙ్గణన్తి యథాభూతం నప్పజానాతి। తస్సేతం పాటికఙ్ఖం సుభనిమిత్తం మనసి కరిస్సతి। తస్స సుభనిమిత్తస్స మనసికారా రాగో చిత్తం అనుద్ధంసేస్సతి। సో సరాగో సదోసో సమోహో సాఙ్గణో సంకిలిట్ఠచిత్తో కాలం కరిస్సతి॥ సేయ్యథాపి। ఆవుసో। కంసపాతి ఆభతా ఆపణా వా కమ్మారకులా వా పరిసుద్ధా పరియోదాతా॥ తమేనం సామికా న చేవ పరిభుఞ్జేయ్యుం న చ పరియోదపేయ్యుం। రజాపథే చ నం నిక్ఖిపేయ్యుం॥ ఏవఞ్హి సా। ఆవుసో। కంసపాతి అపరేన సమయేన సంకిలిట్ఠతరా అస్స మలగ్గహితాతి॥ ఏవమావుసోతి॥ ఏవమేవ ఖో। ఆవుసో। య్వాయం పుగ్గలో అనఙ్గణోవ సమానో నత్థి మే అజ్ఝత్తం అఙ్గణన్తి యథాభూతం నప్పజానాతి। తస్సేతం పాటికఙ్ఖం సుభనిమిత్తం మనసి కరిస్సతి। తస్స సుభనిమిత్తస్స మనసికారా రాగో చిత్తం అనుద్ధంసేస్సతి।సో సరాగో సదోసో సమోహో సాఙ్గణో సంకిలిట్ఠచిత్తోకాలంకరిస్సతి॥>
    text <తత్రావుసో। య్వాయం పుగ్గలో అనఙ్గణోవ సమానో నత్థి మే అజ్ఝత్తం అఙ్గణన్తి యథాభూతం పజానాతి। తస్సేతం పాటికఙ్ఖం సుభనిమిత్తం న మనసి కరిస్సతి। తస్స సుభనిమిత్తస్స అమనసికారా రాగో చిత్తం నానుద్ధంసేస్సతి। సో అరాగో అదోసో అమోహో అనఙ్గణో అసంకిలిట్ఠచిత్తో కాలం కరిస్సతి॥ సేయ్యథాపి। ఆవుసో। కంసపాతి ఆభతా ఆపణా వా కమ్మారకులా వా పరిసుద్ధా పరియోదాతా॥ తమేనం సామికా పరిభుఞ్జేయ్యుఞ్చేవ పరియోదపేయ్యుఞ్చ। న చ నం రజాపథే నిక్ఖిపేయ్యుం॥ ఏవఞ్హి సా। ఆవుసో। కంసపాతి అపరేన సమయేన పరిసుద్ధతరా అస్స పరియోదాతాతి॥ ఏవమావుసోతి॥ ఏవమేవ ఖో। ఆవుసో। య్వాయం పుగ్గలో అనఙ్గణోవ సమానో నత్థి మే అజ్ఝత్తం అఙ్గణన్తి యథాభూతం పజానాతి। తస్సేతం పాటికఙ్ఖం సుభనిమిత్తం న మనసి కరిస్సతి। తస్స సుభనిమిత్తస్స అమనసికారా రాగో చిత్తం నానుద్ధంసేస్సతి। సో అరాగో అదోసో అమోహో అనఙ్గణో అసంకిలిట్ఠచిత్తో కాలం కరిస్సతి॥>
    text <అయం ఖో। ఆవుసో మోగ్గల్లాన। హేతు అయం పచ్చయో యేనిమేసం ద్విన్నం పుగ్గలానం సాఙ్గణానంయేవ సతం ఏకో హీనపురిసో అక్ఖాయతి। ఏకో సేట్ఠపురిసో అక్ఖాయతి॥ అయం పనావుసో మోగ్గల్లాన। హేతు అయం పచ్చయో యేనిమేసం ద్విన్నం పుగ్గలానం అనఙ్గణానంయేవ సతం ఏకో హీనపురిసో అక్ఖాయతి। ఏకో సేట్ఠపురిసో అక్ఖాయతీతి॥>
    text <౬౦>, <అఙ్గణం అఙ్గణన్తి। ఆవుసో। వుచ్చతి॥ కిస్స ను ఖో ఏతం। ఆవుసో। అధివచనం యదిదం అఙ్గణన్తి॥ పాపకానం ఖో ఏతం। ఆవుసో। అకుసలానం ఇచ్ఛావచరానం అధివచనం। యదిదం అఙ్గణన్తి॥>
    text <ఠానం ఖో పనేతం। ఆవుసో। విజ్జతి యం ఇధేకచ్చస్స భిక్ఖునో ఏవం ఇచ్ఛా ఉప్పజ్జేయ్య ఆపత్తిఞ్చ వత ఆపన్నో అస్సం। న చ మం భిక్ఖూ జానేయ్యుం ఆపత్తిం ఆపన్నోతి॥ ఠానం ఖో పనేతం। ఆవుసో। విజ్జతి యం తం భిక్ఖుం భిక్ఖూ జానేయ్యుం ఆపత్తిం ఆపన్నోతి॥ జానన్తి మం భిక్ఖూ ఆపత్తిం ఆపన్నోతి ఇతి సో కుపితో హోతి అప్పతీతో॥ యో చేవ ఖో। ఆవుసో। కోపో యో చ అప్పచ్చయో ఉభయమేతం అఙ్గణం॥>
    text <ఠానం ఖో పనేతం। ఆవుసో। విజ్జతి యం ఇధేకచ్చస్స భిక్ఖునో ఏవం ఇచ్ఛా ఉప్పజ్జేయ్య ఆపత్తిఞ్చ వత ఆపన్నో అస్సం। అనురహో మం భిక్ఖూ చోదేయ్యుం। నో సఙ్ఘమజ్ఝేతి॥ ఠానం ఖో పనేతం। ఆవుసో। విజ్జతి యం తం భిక్ఖుం భిక్ఖూ సఙ్ఘమజ్ఝే చోదేయ్యుం। నో అనురహో॥ సఙ్ఘమజ్ఝే మం భిక్ఖూ చోదేన్తి। నో అనురహోతి ఇతి సో కుపితో హోతి అప్పతీతో॥ యో చేవ ఖో। ఆవుసో। కోపో యో చ అప్పచ్చయో ఉభయమేతం అఙ్గణం॥>
    text <ఠానం ఖో పనేతం। ఆవుసో। విజ్జతి యం ఇధేకచ్చస్స భిక్ఖునో ఏవం ఇచ్ఛా ఉప్పజ్జేయ్య ఆపత్తిఞ్చ వత ఆపన్నో అస్సం। సప్పటిపుగ్గలో మం చోదేయ్య। నో అప్పటిపుగ్గలోతి॥ ఠానం ఖో పనేతం। ఆవుసో। విజ్జతి యం తం భిక్ఖుం అప్పటిపుగ్గలో చోదేయ్య। నో సప్పటిపుగ్గలో॥ అప్పటిపుగ్గలో మం చోదేతి। నో సప్పటిపుగ్గలోతి ఇతి సో కుపితో హోతి అప్పతీతో॥ యో చేవ ఖో। ఆవుసో। కోపో యో చ అప్పచ్చయో ఉభయమేతం అఙ్గణం॥>
    text <ఠానం ఖో పనేతం। ఆవుసో। విజ్జతి యం ఇధేకచ్చస్స భిక్ఖునో ఏవం ఇచ్ఛా ఉప్పజ్జేయ్య అహో వత మమేవ సత్థా పటిపుచ్ఛిత్వా పటిపుచ్ఛిత్వా భిక్ఖూనం ధమ్మం దేసేయ్య। న అఞ్ఞం భిక్ఖుం సత్థా పటిపుచ్ఛిత్వా పటిపుచ్ఛిత్వా భిక్ఖూనం ధమ్మం దేసేయ్యాతి॥ ఠానం ఖో పనేతం। ఆవుసో। విజ్జతి యం అఞ్ఞం భిక్ఖుం సత్థా పటిపుచ్ఛిత్వా పటిపుచ్ఛిత్వా భిక్ఖూనం ధమ్మం దేసేయ్య। న తం భిక్ఖుం సత్థా పటిపుచ్ఛిత్వా పటిపుచ్ఛిత్వా భిక్ఖూనం ధమ్మం దేసేయ్య॥ అఞ్ఞం భిక్ఖుం సత్థా పటిపుచ్ఛిత్వా పటిపుచ్ఛిత్వా భిక్ఖూనం ధమ్మం దేసేతి। న మం సత్థా పటిపుచ్ఛిత్వా పటిపుచ్ఛిత్వా భిక్ఖూనం ధమ్మం దేసేతీతి ఇతి సో కుపితో హోతి అప్పతీతో॥ యో చేవ ఖో। ఆవుసో। కోపో యో చ అప్పచ్చయో ఉభయమేతం అఙ్గణం॥>
    text <ఠానం ఖో పనేతం। ఆవుసో। విజ్జతి యం ఇధేకచ్చస్స భిక్ఖునో ఏవం ఇచ్ఛా ఉప్పజ్జేయ్య అహో వత మమేవ భిక్ఖూ పురక్ఖత్వా పురక్ఖత్వా గామం భత్తాయ పవిసేయ్యుం। న అఞ్ఞం భిక్ఖుం భిక్ఖూ పురక్ఖత్వా పురక్ఖత్వా గామం భత్తాయ పవిసేయ్యున్తి॥ ఠానం ఖో పనేతం। ఆవుసో। విజ్జతి యం అఞ్ఞం భిక్ఖుం భిక్ఖూ పురక్ఖత్వా పురక్ఖత్వా గామం భత్తాయ పవిసేయ్యుం। న తం భిక్ఖుం భిక్ఖూ పురక్ఖత్వా పురక్ఖత్వా గామం భత్తాయ పవిసేయ్యుం॥ అఞ్ఞం భిక్ఖుం భిక్ఖూ పురక్ఖత్వా పురక్ఖత్వా గామం భత్తాయ పవిసన్తి। న మం భిక్ఖూ పురక్ఖత్వా పురక్ఖత్వా గామం భత్తాయ పవిసన్తీతి ఇతి సో కుపితో హోతి అప్పతీతో॥ యో చేవ ఖో। ఆవుసో। కోపో యో చ అప్పచ్చయో ఉభయమేతం అఙ్గణం॥>
    text <ఠానం ఖో పనేతం। ఆవుసో। విజ్జతి యం ఇధేకచ్చస్స భిక్ఖునో ఏవం ఇచ్ఛా ఉప్పజ్జేయ్య అహో వత అహమేవ లభేయ్యం భత్తగ్గే అగ్గాసనం అగ్గోదకం అగ్గపిణ్డం। న అఞ్ఞో భిక్ఖు లభేయ్య భత్తగ్గే అగ్గాసనం అగ్గోదకం అగ్గపిణ్డన్తి॥ ఠానం ఖో పనేతం। ఆవుసో। విజ్జతి యం అఞ్ఞో భిక్ఖు లభేయ్య భత్తగ్గే అగ్గాసనం అగ్గోదకం అగ్గపిణ్డం। న సో భిక్ఖు లభేయ్య భత్తగ్గే అగ్గాసనం అగ్గోదకం అగ్గపిణ్డం॥ అఞ్ఞో భిక్ఖు లభతి భత్తగ్గే అగ్గాసనం అగ్గోదకం అగ్గపిణ్డం। నాహం లభామి భత్తగ్గే అగ్గాసనం అగ్గోదకం అగ్గపిణ్డన్తి ఇతి సో కుపితో హోతి అప్పతీతో॥ యో చేవ ఖో। ఆవుసో। కోపో యో చ అప్పచ్చయో ఉభయమేతం అఙ్గణం॥>
    text <ఠానం ఖో పనేతం। ఆవుసో। విజ్జతి యం ఇధేకచ్చస్స భిక్ఖునో ఏవం ఇచ్ఛా ఉప్పజ్జేయ్య అహో వత అహమేవ భత్తగ్గే భుత్తావీ అనుమోదేయ్యం। న అఞ్ఞో భిక్ఖు భత్తగ్గే భుత్తావీ అనుమోదేయ్యాతి॥ ఠానం ఖో పనేతం। ఆవుసో। విజ్జతి యం అఞ్ఞో భిక్ఖు భత్తగ్గే భుత్తావీ అనుమోదేయ్య। న సో భిక్ఖు భత్తగ్గే భుత్తావీ అనుమోదేయ్య॥ అఞ్ఞో భిక్ఖు భత్తగ్గే భుత్తావీ అనుమోదతి। నాహం భత్తగ్గే భుత్తావీ అనుమోదామీతి ఇతి సో కుపితో హోతి అప్పతీతో॥ యో చేవ ఖో। ఆవుసో। కోపో యో చ అప్పచ్చయో ఉభయమేతం అఙ్గణం॥>
    text <ఠానం ఖో పనేతం। ఆవుసో। విజ్జతి యం ఇధేకచ్చస్స భిక్ఖునో ఏవం ఇచ్ఛా ఉప్పజ్జేయ్య అహో వత అహమేవ ఆరామగతానం భిక్ఖూనం ధమ్మం దేసేయ్యం। న అఞ్ఞో భిక్ఖు ఆరామగతానం భిక్ఖూనం ధమ్మం దేసేయ్యాతి॥ ఠానం ఖో పనేతం। ఆవుసో। విజ్జతి యం అఞ్ఞో భిక్ఖు ఆరామగతానం భిక్ఖూనం ధమ్మం దేసేయ్య। న సో భిక్ఖు ఆరామగతానం భిక్ఖూనం ధమ్మం దేసేయ్య॥ అఞ్ఞో భిక్ఖు ఆరామగతానం భిక్ఖూనం ధమ్మం దేసేతి। నాహం ఆరామగతానం భిక్ఖూనం ధమ్మం దేసేమీతి ఇతి సో కుపితో హోతి అప్పతీతో॥ యో చేవ ఖో। ఆవుసో। కోపో యో చ అప్పచ్చయో ఉభయమేతం అఙ్గణం॥>
    text <ఠానం ఖో పనేతం। ఆవుసో। విజ్జతి యం ఇధేకచ్చస్స భిక్ఖునో ఏవం ఇచ్ఛా ఉప్పజ్జేయ్య అహో వత అహమేవ ఆరామగతానం భిక్ఖునీనం ధమ్మం దేసేయ్యం…పే॰… ఉపాసకానం ధమ్మం దేసేయ్యం…పే॰… ఉపాసికానం ధమ్మం దేసేయ్యం। న అఞ్ఞో భిక్ఖు ఆరామగతానం ఉపాసికానం ధమ్మం దేసేయ్యాతి॥ ఠానం ఖో పనేతం। ఆవుసో। విజ్జతి యం అఞ్ఞో భిక్ఖు ఆరామగతానం ఉపాసికానం ధమ్మం దేసేయ్య। న సో భిక్ఖు ఆరామగతానం ఉపాసికానం ధమ్మం దేసేయ్య॥ అఞ్ఞో భిక్ఖు ఆరామగతానం ఉపాసికానం ధమ్మం దేసేతి। నాహం ఆరామగతానం ఉపాసికానం ధమ్మం దేసేమీతి ఇతి సో కుపితో హోతి అప్పతీతో॥ యో చేవ ఖో। ఆవుసో। కోపో యో చ అప్పచ్చయో ఉభయమేతం అఙ్గణం॥>
    text <ఠానం ఖో పనేతం। ఆవుసో। విజ్జతి యం ఇధేకచ్చస్స భిక్ఖునో ఏవం ఇచ్ఛా ఉప్పజ్జేయ్య అహో వత మమేవ భిక్ఖూ సక్కరేయ్యుం గరుం కరేయ్యుం మానేయ్యుం పూజేయ్యుం। న అఞ్ఞం భిక్ఖుం భిక్ఖూ సక్కరేయ్యుం గరుం కరేయ్యుం మానేయ్యుం పూజేయ్యున్తి॥ ఠానం ఖో పనేతం। ఆవుసో। విజ్జతి యం అఞ్ఞం భిక్ఖుం భిక్ఖూ సక్కరేయ్యుం గరుం కరేయ్యుం మానేయ్యుం పూజేయ్యుం। న తం భిక్ఖుం భిక్ఖూ సక్కరేయ్యుం గరుం కరేయ్యుం మానేయ్యుం పూజేయ్యుం॥ అఞ్ఞం భిక్ఖుం భిక్ఖూ సక్కరోన్తి గరుం కరోన్తి మానేన్తి పూజేన్తి। న మం భిక్ఖూ సక్కరోన్తి గరుం కరోన్తి మానేన్తి పూజేన్తీతి ఇతి సో కుపితో హోతి అప్పతీతో॥ యో చేవ ఖో। ఆవుసో। కోపో యో చ అప్పచ్చయో ఉభయమేతం అఙ్గణం॥>
    text <ఠానం ఖో పనేతం। ఆవుసో। విజ్జతి యం ఇధేకచ్చస్స భిక్ఖునో ఏవం ఇచ్ఛా ఉప్పజ్జేయ్య అహో వత మమేవ భిక్ఖునియో…పే॰… ఉపాసకా…పే॰… ఉపాసికా సక్కరేయ్యుం గరుం కరేయ్యుం మానేయ్యుం పూజేయ్యుం। న అఞ్ఞం భిక్ఖుం ఉపాసికా సక్కరేయ్యుం గరుం కరేయ్యుం మానేయ్యుం పూజేయ్యున్తి॥ ఠానం ఖో పనేతం। ఆవుసో। విజ్జతి యం అఞ్ఞం భిక్ఖుం ఉపాసికా సక్కరేయ్యుం గరుం కరేయ్యుం మానేయ్యుం పూజేయ్యుం। న తం భిక్ఖుం ఉపాసికా సక్కరేయ్యుం గరుం కరేయ్యుం మానేయ్యుం పూజేయ్యుం॥ అఞ్ఞం భిక్ఖుం ఉపాసికా సక్కరోన్తి గరుం కరోన్తి మానేన్తి పూజేన్తి। న మం ఉపాసికా సక్కరోన్తి గరుం కరోన్తి మానేన్తి పూజేన్తీతి ఇతి సో కుపితో హోతి అప్పతీతో॥ యో చేవ ఖో। ఆవుసో। కోపో యో చ అప్పచ్చయో ఉభయమేతం అఙ్గణం॥>
    text <ఠానం ఖో పనేతం। ఆవుసో। విజ్జతి యం ఇధేకచ్చస్స భిక్ఖునో ఏవం ఇచ్ఛా ఉప్పజ్జేయ్య అహో వత అహమేవ లాభీ అస్సం పణీతానం చీవరానం। న అఞ్ఞో భిక్ఖు లాభీ అస్స పణీతానం చీవరానన్తి॥ ఠానం ఖో పనేతం। ఆవుసో। విజ్జతి యం అఞ్ఞో భిక్ఖు లాభీ అస్స పణీతానం చీవరానం। న సో భిక్ఖు లాభీ అస్స పణీతానం చీవరానం॥ అఞ్ఞో భిక్ఖు లాభీ పణీతానం చీవరానం। నాహం లాభీ పణీతానం చీవరానన్తి ఇతి సో కుపితో హోతి అప్పతీతో॥ యో చేవ ఖో। ఆవుసో। కోపో యో చ అప్పచ్చయో ఉభయమేతం అఙ్గణం॥>
    text <ఠానం ఖో పనేతం। ఆవుసో। విజ్జతి యం ఇధేకచ్చస్స భిక్ఖునో ఏవం ఇచ్ఛా ఉప్పజ్జేయ్య అహో వత అహమేవ లాభీ అస్సం పణీతానం పిణ్డపాతానం…పే॰… పణీతానం సేనాసనానం…పే॰… పణీతానం గిలానప్పచ్చయభేసజ్జపరిక్ఖారానం। న అఞ్ఞో భిక్ఖు లాభీ అస్స పణీతానం గిలానప్పచ్చయభేసజ్జపరిక్ఖారానన్తి॥ ఠానం ఖో పనేతం। ఆవుసో। విజ్జతి యం అఞ్ఞో భిక్ఖు లాభీ అస్స పణీతానం గిలానప్పచ్చయభేసజ్జపరిక్ఖారానం। న సో భిక్ఖు లాభీ అస్స పణీతానం గిలానప్పచ్చయభేసజ్జపరిక్ఖారానం॥ అఞ్ఞో భిక్ఖు లాభీ పణీతానం గిలానప్పచ్చయభేసజ్జపరిక్ఖారానం। నాహం లాభీ పణీతానం గిలానప్పచ్చయభేసజ్జపరిక్ఖారానన్తి ఇతి సో కుపితో హోతి అప్పతీతో॥ యో చేవ ఖో। ఆవుసో। కోపో యో చ అప్పచ్చయో ఉభయమేతం అఙ్గణం॥>
    text <ఇమేసం ఖో ఏతం। ఆవుసో। పాపకానం అకుసలానం ఇచ్ఛావచరానం అధివచనం। యదిదం అఙ్గణన్తి॥>
    text <౬౧>, <యస్స కస్సచి। ఆవుసో। భిక్ఖునో ఇమే పాపకా అకుసలా ఇచ్ఛావచరా అప్పహీనా దిస్సన్తి చేవ సూయన్తి చ। కిఞ్చాపి సో హోతి ఆరఞ్ఞికో పన్తసేనాసనో పిణ్డపాతికో సపదానచారీ పంసుకూలికో లూఖచీవరధరో। అథ ఖో నం సబ్రహ్మచారీ న చేవ సక్కరోన్తి న గరుం కరోన్తి న మానేన్తి న పూజేన్తి॥ తం కిస్స హేతు॥ తే హి తస్స ఆయస్మతో పాపకా అకుసలా ఇచ్ఛావచరా అప్పహీనా దిస్సన్తి చేవ సూయన్తి చ॥ సేయ్యథాపి। ఆవుసో। కంసపాతి ఆభతా ఆపణా వా కమ్మారకులా వా పరిసుద్ధా పరియోదాతా॥ తమేనం సామికా అహికుణపం వా కుక్కురకుణపం వా మనుస్సకుణపం వా రచయిత్వా అఞ్ఞిస్సా కంసపాతియా పటికుజ్జిత్వా అన్తరాపణం పటిపజ్జేయ్యుం॥ తమేనం జనో దిస్వా ఏవం వదేయ్య అమ్భో। కిమేవిదం హరీయతి జఞ్ఞజఞ్ఞం వియాతి॥ తమేనం ఉట్ఠహిత్వా అపాపురిత్వా ఓలోకేయ్య॥ తస్స సహదస్సనేన అమనాపతా చ సణ్ఠహేయ్య। పాటికుల్యతా చ సణ్ఠహేయ్య। జేగుచ్ఛతా చ సణ్ఠహేయ్య। జిఘచ్ఛితానమ్పి న భోత్తుకమ్యతా అస్స। పగేవ సుహితానం॥ ఏవమేవ ఖో। ఆవుసో। యస్స కస్సచి భిక్ఖునో ఇమే పాపకా అకుసలా ఇచ్ఛావచరా అప్పహీనా దిస్సన్తి చేవ సూయన్తి చ। కిఞ్చాపి సో హోతి ఆరఞ్ఞికో పన్తసేనాసనో పిణ్డపాతికో సపదానచారీ పంసుకూలికో లూఖచీవరధరో। అథ ఖో నం సబ్రహ్మచారీ న చేవ సక్కరోన్తి న గరుం కరోన్తి న మానేన్తి న పూజేన్తి॥ తం కిస్స హేతు॥ తే హి తస్స ఆయస్మతో పాపకా అకుసలా ఇచ్ఛావచరా అప్పహీనా దిస్సన్తి చేవ సూయన్తి చ॥>
    text <౬౨>, <యస్స కస్సచి। ఆవుసో। భిక్ఖునో ఇమే పాపకా అకుసలా ఇచ్ఛావచరా పహీనా దిస్సన్తి చేవ సూయన్తి చ। కిఞ్చాపి సో హోతి గామన్తవిహారీ నేమన్తనికో గహపతిచీవరధరో। అథ ఖో నం సబ్రహ్మచారీ సక్కరోన్తి గరుం కరోన్తి మానేన్తి పూజేన్తి॥ తం కిస్స హేతు॥ తే హి తస్స ఆయస్మతో పాపకా అకుసలా ఇచ్ఛావచరా పహీనా దిస్సన్తి చేవ సూయన్తి చ॥ సేయ్యథాపి। ఆవుసో। కంసపాతి ఆభతా ఆపణా వా కమ్మారకులా వా పరిసుద్ధా పరియోదాతా॥ తమేనం సామికా సాలీనం ఓదనం విచితకాళకం అనేకసూపం అనేకబ్యఞ్జనం రచయిత్వా అఞ్ఞిస్సా కంసపాతియా పటికుజ్జిత్వా అన్తరాపణం పటిపజ్జేయ్యుం॥ తమేనం జనో దిస్వా ఏవం వదేయ్య అమ్భో। కిమేవిదం హరీయతి జఞ్ఞజఞ్ఞం వియాతి॥ తమేనం ఉట్ఠహిత్వా అపాపురిత్వా ఓలోకేయ్య॥ తస్స సహ దస్సనేన మనాపతా చ సణ్ఠహేయ్య। అప్పాటికుల్యతా చ సణ్ఠహేయ్య। అజేగుచ్ఛతా చ సణ్ఠహేయ్య। సుహితానమ్పి భోత్తుకమ్యతా అస్స। పగేవ జిఘచ్ఛితానం॥ ఏవమేవ ఖో। ఆవుసో। యస్స కస్సచి భిక్ఖునో ఇమే పాపకా అకుసలా ఇచ్ఛావచరా పహీనా దిస్సన్తి చేవ సూయన్తి చ। కిఞ్చాపి సో హోతి గామన్తవిహారీ నేమన్తనికో గహపతిచీవరధరో। అథ ఖో నం సబ్రహ్మచారీ సక్కరోన్తి గరుం కరోన్తి మానేన్తి పూజేన్తి॥ తం కిస్స హేతు॥ తే హి తస్స ఆయస్మతో పాపకా అకుసలా ఇచ్ఛావచరా పహీనా దిస్సన్తి చేవ సూయన్తి చాతి॥>
    text <౬౩>, <ఏవం వుత్తే। ఆయస్మా మహామోగ్గల్లానో ఆయస్మన్తం సారిపుత్తం ఏతదవోచ ఉపమా మం। ఆవుసో సారిపుత్త। పటిభాతీతి॥ పటిభాతు తం। ఆవుసో మోగ్గల్లానాతి॥ ఏకమిదాహం। ఆవుసో। సమయం రాజగహే విహరామి గిరిబ్బజే॥ అథ ఖ్వాహం। ఆవుసో। పుబ్బణ్హసమయం నివాసేత్వా పత్తచీవరమాదాయ రాజగహం పిణ్డాయ పావిసిం॥ తేన ఖో పన సమయేన సమీతి యానకారపుత్తో రథస్స నేమిం తచ్ఛతి॥ తమేనం పణ్డుపుత్తో ఆజీవకో పురాణయానకారపుత్తో పచ్చుపట్ఠితో హోతి॥ అథ ఖో। ఆవుసో। పణ్డుపుత్తస్స ఆజీవకస్స పురాణయానకారపుత్తస్స ఏవం చేతసో పరివితక్కో ఉదపాది అహో వతాయం సమీతి యానకారపుత్తో ఇమిస్సా నేమియా ఇమఞ్చ వఙ్కం ఇమఞ్చ జిమ్హం ఇమఞ్చ దోసం తచ్ఛేయ్య। ఏవాయం నేమి అపగతవఙ్కా అపగతజిమ్హా అపగతదోసా సుద్ధా అస్స సారే పతిట్ఠితాతి॥ యథా యథా ఖో। ఆవుసో। పణ్డుపుత్తస్స ఆజీవకస్స పురాణయానకారపుత్తస్స చేతసో పరివితక్కో హోతి। తథా తథా సమీతి యానకారపుత్తో తస్సా నేమియా తఞ్చ వఙ్కం తఞ్చ జిమ్హం తఞ్చ దోసం తచ్ఛతి॥ అథ ఖో। ఆవుసో। పణ్డుపుత్తో ఆజీవకో పురాణయానకారపుత్తో అత్తమనో అత్తమనవాచం నిచ్ఛారేసి హదయా హదయం మఞ్ఞే అఞ్ఞాయ తచ్ఛతీతి॥>
    text <ఏవమేవ ఖో। ఆవుసో। యే తే పుగ్గలా అస్సద్ధా। జీవికత్థా న సద్ధా అగారస్మా అనగారియం పబ్బజితా। సఠా మాయావినో కేతబినో ఉద్ధతా ఉన్నళా చపలా ముఖరా వికిణ్ణవాచా। ఇన్ద్రియేసు అగుత్తద్వారా। భోజనే అమత్తఞ్ఞునో। జాగరియం అననుయుత్తా। సామఞ్ఞే అనపేక్ఖవన్తో। సిక్ఖాయ న తిబ్బగారవా। బాహులికా సాథలికా। ఓక్కమనే పుబ్బఙ్గమా। పవివేకే నిక్ఖిత్తధురా। కుసీతా హీనవీరియా ముట్ఠస్సతీ అసమ్పజానా అసమాహితా విబ్భన్తచిత్తా దుప్పఞ్ఞా ఏళమూగా। తేసం ఆయస్మా సారిపుత్తో ఇమినా ధమ్మపరియాయేన హదయా హదయం మఞ్ఞే అఞ్ఞాయ తచ్ఛతి॥>
    text <యే పన తే కులపుత్తా సద్ధా అగారస్మా అనగారియం పబ్బజితా। అసఠా అమాయావినో అకేతబినో అనుద్ధతా అనున్నళా అచపలా అముఖరా అవికిణ్ణవాచా। ఇన్ద్రియేసు గుత్తద్వారా। భోజనే మత్తఞ్ఞునో। జాగరియం అనుయుత్తా। సామఞ్ఞే అపేక్ఖవన్తో। సిక్ఖాయ తిబ్బగారవా। న బాహులికా న సాథలికా। ఓక్కమనే నిక్ఖిత్తధురా। పవివేకే పుబ్బఙ్గమా। ఆరద్ధవీరియా పహితత్తా ఉపట్ఠితస్సతీ సమ్పజానా సమాహితా ఏకగ్గచిత్తా పఞ్ఞవన్తో అనేళమూగా। తే ఆయస్మతో సారిపుత్తస్స ఇమం ధమ్మపరియాయం సుత్వా పివన్తి మఞ్ఞే। ఘసన్తి మఞ్ఞే వచసా చేవ మనసా చ సాధు వత। భో। సబ్రహ్మచారీ అకుసలా వుట్ఠాపేత్వా కుసలే పతిట్ఠాపేతీతి॥ సేయ్యథాపి। ఆవుసో। ఇత్థీ వా పురిసో వా దహరో యువా మణ్డనకజాతికో సీసంన్హాతో ఉప్పలమాలం వా వస్సికమాలం వా అతిముత్తకమాలం వా లభిత్వా ఉభోహి హత్థేహి పటిగ్గహేత్వా ఉత్తమఙ్గే సిరస్మిం పతిట్ఠపేయ్య। ఏవమేవ ఖో। ఆవుసో। యే తే కులపుత్తా సద్ధా అగారస్మా అనగారియం పబ్బజితా। అసఠా అమాయావినో అకేతబినో అనుద్ధతా అనున్నళా అచపలా అముఖరా అవికిణ్ణవాచా। ఇన్ద్రియేసు గుత్తద్వారా। భోజనే మత్తఞ్ఞునో। జాగరియం అనుయుత్తా। సామఞ్ఞే అపేక్ఖవన్తో। సిక్ఖాయ తిబ్బగారవా। న బాహులికా న సాథలికా। ఓక్కమనే నిక్ఖిత్తధురా। పవివేకే పుబ్బఙ్గమా। ఆరద్ధవీరియా పహితత్తా ఉపట్ఠితస్సతీ సమ్పజానా సమాహితా ఏకగ్గచిత్తా పఞ్ఞవన్తో అనేళమూగా। తే ఆయస్మతో సారిపుత్తస్స ఇమం ధమ్మపరియాయం సుత్వా పివన్తి మఞ్ఞే। ఘసన్తి మఞ్ఞే వచసా చేవ మనసా చ సాధు వత। భో। సబ్రహ్మచారీ అకుసలా వుట్ఠాపేత్వా కుసలే పతిట్ఠాపేతీతి॥ ఇతిహ తే ఉభో మహానాగా అఞ్ఞమఞ్ఞస్స సుభాసితం సమనుమోదింసూతి॥>
    stand <అనఙ్గణసుత్తం నిట్ఠితం పఞ్చమం॥>
  text <౬॥ ఆకఙ్ఖేయ్యసుత్తం>
    text <౬౪>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ>
    text <సమ్పన్నసీలా। భిక్ఖవే। విహరథ సమ్పన్నపాతిమోక్ఖా। పాతిమోక్ఖసంవరసంవుతా విహరథ ఆచారగోచరసమ్పన్నా అణుమత్తేసు వజ్జేసు భయదస్సావినో। సమాదాయ సిక్ఖథ సిక్ఖాపదేసు॥>
    text <౬౫>, <ఆకఙ్ఖేయ్య చే। భిక్ఖవే। భిక్ఖు సబ్రహ్మచారీనం పియో చ అస్సం మనాపో చ గరు చ భావనీయో చాతి। సీలేస్వేవస్స పరిపూరకారీ అజ్ఝత్తం చేతోసమథమనుయుత్తో అనిరాకతజ్ఝానో విపస్సనాయ సమన్నాగతో బ్రూహేతా సుఞ్ఞాగారానం॥>
    text <ఆకఙ్ఖేయ్య చే। భిక్ఖవే। భిక్ఖు లాభీ అస్సం చీవరపిణ్డపాతసేనాసనగిలానప్పచ్చయభేసజ్జపరిక్ఖారానన్తి। సీలేస్వేవస్స పరిపూరకారీ అజ్ఝత్తం చేతోసమథమనుయుత్తో అనిరాకతజ్ఝానో విపస్సనాయ సమన్నాగతో బ్రూహేతా సుఞ్ఞాగారానం॥>
    text <ఆకఙ్ఖేయ్య చే। భిక్ఖవే। భిక్ఖు యేసాహం చీవరపిణ్డపాతసేనాసన గిలానప్పచ్చయభేసజ్జపరిక్ఖారం పరిభుఞ్జామి తేసం తే కారా మహప్ఫలా అస్సు మహానిసంసాతి। సీలేస్వేవస్స పరిపూరకారీ అజ్ఝత్తం చేతోసమథమనుయుత్తో అనిరాకతజ్ఝానో విపస్సనాయ సమన్నాగతో బ్రూహేతా సుఞ్ఞాగారానం॥>
    text <ఆకఙ్ఖేయ్య చే। భిక్ఖవే। భిక్ఖు యే మం ఞాతీ సాలోహితా పేతా కాలఙ్కతా పసన్నచిత్తా అనుస్సరన్తి తేసం తం మహప్ఫలం అస్స మహానిసంసన్తి। సీలేస్వేవస్స పరిపూరకారీ అజ్ఝత్తం చేతోసమథమనుయుత్తో అనిరాకతజ్ఝానో విపస్సనాయ సమన్నాగతో బ్రూహేతా సుఞ్ఞాగారానం॥>
    text <౬౬>, <ఆకఙ్ఖేయ్య చే। భిక్ఖవే। భిక్ఖు అరతిరతిసహో అస్సం। న చ మం అరతి సహేయ్య। ఉప్పన్నం అరతిం అభిభుయ్య అభిభుయ్య విహరేయ్యన్తి। సీలేస్వేవస్స పరిపూరకారీ…పే॰… బ్రూహేతా సుఞ్ఞాగారానం॥>
    text <ఆకఙ్ఖేయ్య చే। భిక్ఖవే। భిక్ఖు భయభేరవసహో అస్సం। న చ మం భయభేరవం సహేయ్య। ఉప్పన్నం భయభేరవం అభిభుయ్య అభిభుయ్య విహరేయ్యన్తి। సీలేస్వేవస్స పరిపూరకారీ…పే॰… బ్రూహేతా సుఞ్ఞాగారానం॥>
    text <ఆకఙ్ఖేయ్య చే। భిక్ఖవే। భిక్ఖు చతున్నం ఝానానం ఆభిచేతసికానం దిట్ఠధమ్మసుఖవిహారానం నికామలాభీ అస్సం అకిచ్ఛలాభీ అకసిరలాభీతి। సీలేస్వేవస్స పరిపూరకారీ…పే॰… బ్రూహేతా సుఞ్ఞాగారానం॥>
    text <ఆకఙ్ఖేయ్య చే। భిక్ఖవే। భిక్ఖు యే తే సన్తా విమోక్ఖా అతిక్కమ్మ రూపే ఆరుప్పా। తే కాయేన ఫుసిత్వా విహరేయ్యన్తి। సీలేస్వేవస్స పరిపూరకారీ…పే॰… బ్రూహేతా సుఞ్ఞాగారానం॥>
    text <౬౭>, <ఆకఙ్ఖేయ్య చే। భిక్ఖవే। భిక్ఖు తిణ్ణం సంయోజనానం పరిక్ఖయా సోతాపన్నో అస్సం అవినిపాతధమ్మో నియతో సమ్బోధిపరాయణోతి। సీలేస్వేవస్స పరిపూరకారీ…పే॰… బ్రూహేతా సుఞ్ఞాగారానం॥>
    text <ఆకఙ్ఖేయ్య చే। భిక్ఖవే। భిక్ఖు తిణ్ణం సంయోజనానం పరిక్ఖయా రాగదోసమోహానం తనుత్తా సకదాగామీ అస్సం సకిదేవ ఇమం లోకం ఆగన్త్వా దుక్ఖస్సన్తం కరేయ్యన్తి। సీలేస్వేవస్స పరిపూరకారీ…పే॰… బ్రూహేతా సుఞ్ఞాగారానం॥>
    text <ఆకఙ్ఖేయ్య చే। భిక్ఖవే। భిక్ఖు పఞ్చన్నం ఓరమ్భాగియానం సంయోజనానం పరిక్ఖయా ఓపపాతికో అస్సం తత్థ పరినిబ్బాయీ అనావత్తిధమ్మో తస్మా లోకాతి। సీలేస్వేవస్స పరిపూరకారీ…పే॰… బ్రూహేతా సుఞ్ఞాగారానం॥>
    text <౬౮>, <ఆకఙ్ఖేయ్య చే। భిక్ఖవే। భిక్ఖు అనేకవిహితం ఇద్ధివిధం పచ్చనుభవేయ్యం ఏకోపి హుత్వా బహుధా అస్సం। బహుధాపి హుత్వా ఏకో అస్సం। ఆవిభావం తిరోభావం। తిరోకుట్టం తిరోపాకారం తిరోపబ్బతం అసజ్జమానో గచ్ఛేయ్యం। సేయ్యథాపి ఆకాసే। పథవియాపి ఉమ్ముజ్జనిముజ్జం కరేయ్యం। సేయ్యథాపి ఉదకే। ఉదకేపి అభిజ్జమానే గచ్ఛేయ్యం। సేయ్యథాపి పథవియం। ఆకాసేపి పల్లఙ్కేన కమేయ్యం। సేయ్యథాపి పక్ఖీ సకుణో। ఇమేపి చన్దిమసూరియే ఏవంమహిద్ధికే ఏవంమహానుభావే పాణినా పరామసేయ్యం పరిమజ్జేయ్యం। యావ బ్రహ్మలోకాపి కాయేన వసం వత్తేయ్యన్తి। సీలేస్వేవస్స పరిపూరకారీ…పే॰… బ్రూహేతా సుఞ్ఞాగారానం॥>
    text <ఆకఙ్ఖేయ్య చే। భిక్ఖవే। భిక్ఖు దిబ్బాయ సోతధాతుయా విసుద్ధాయ అతిక్కన్తమానుసికాయ ఉభో సద్దే సుణేయ్యం దిబ్బే చ మానుసే చ యే దూరే సన్తికే చాతి। సీలేస్వేవస్స పరిపూరకారీ…పే॰… బ్రూహేతా సుఞ్ఞాగారానం॥>
    text <ఆకఙ్ఖేయ్య చే। భిక్ఖవే। భిక్ఖు పరసత్తానం పరపుగ్గలానం చేతసా చేతో పరిచ్చ పజానేయ్యం సరాగం వా చిత్తం సరాగం చిత్తన్తి పజానేయ్యం। వీతరాగం వా చిత్తం వీతరాగం చిత్తన్తి పజానేయ్యం। సదోసం వా చిత్తం సదోసం చిత్తన్తి పజానేయ్యం। వీతదోసం వా చిత్తం వీతదోసం చిత్తన్తి పజానేయ్యం। సమోహం వా చిత్తం సమోహం చిత్తన్తి పజానేయ్యం। వీతమోహం వా చిత్తం వీతమోహం చిత్తన్తి పజానేయ్యం। సంఖిత్తం వా చిత్తం సంఖిత్తం చిత్తన్తి పజానేయ్యం। విక్ఖిత్తం వా చిత్తం విక్ఖిత్తం చిత్తన్తి పజానేయ్యం। మహగ్గతం వా చిత్తం మహగ్గతం చిత్తన్తి పజానేయ్యం। అమహగ్గతం వా చిత్తం అమహగ్గతం చిత్తన్తి పజానేయ్యం। సఉత్తరం వా చిత్తం సఉత్తరం చిత్తన్తి పజానేయ్యం। అనుత్తరం వా చిత్తం అనుత్తరం చిత్తన్తి పజానేయ్యం। సమాహితం వా చిత్తం సమాహితం చిత్తన్తి పజానేయ్యం। అసమాహితం వా చిత్తం అసమాహితం చిత్తన్తి పజానేయ్యం। విముత్తం వా చిత్తం విముత్తం చిత్తన్తి పజానేయ్యం। అవిముత్తం వా చిత్తం అవిముత్తం చిత్తన్తి పజానేయ్యన్తి। సీలేస్వేవస్స పరిపూరకారీ…పే॰… బ్రూహేతా సుఞ్ఞాగారానం॥>
    text <ఆకఙ్ఖేయ్య చే। భిక్ఖవే। భిక్ఖు అనేకవిహితం పుబ్బేనివాసం అనుస్సరేయ్యం। సేయ్యథిదం ఏకమ్పి జాతిం ద్వేపి జాతియో తిస్సోపి జాతియో చతస్సోపి జాతియో పఞ్చపి జాతియో దసపి జాతియో వీసమ్పి జాతియో తింసమ్పి జాతియో చత్తాలీసమ్పి జాతియో పఞ్ఞాసమ్పి జాతియో జాతిసతమ్పి జాతిసహస్సమ్పి జాతి సతసహస్సమ్పి అనేకేపి సంవట్టకప్పే అనేకేపి వివట్టకప్పే అనేకేపి సంవట్టవివట్టకప్పే అముత్రాసిం ఏవంనామో ఏవంగోత్తో ఏవంవణ్ణో ఏవమాహారో ఏవంసుఖదుక్ఖప్పటిసంవేదీ ఏవమాయుపరియన్తో। సో తతో చుతో అముత్ర ఉదపాదిం। తత్రాపాసిం ఏవంనామో ఏవంగోత్తో ఏవంవణ్ణో ఏవమాహారో ఏవంసుఖదుక్ఖప్పటిసంవేదీ ఏవమాయుపరియన్తో। సో తతో చుతో ఇధూపపన్నోతి॥ ఇతి సాకారం సఉద్దేసం అనేకవిహితం పుబ్బేనివాసం అనుస్సరేయ్యన్తి। సీలేస్వేవస్స పరిపూరకారీ…పే॰… బ్రూహేతా సుఞ్ఞాగారానం॥>
    text <ఆకఙ్ఖేయ్య చే। భిక్ఖవే। భిక్ఖు దిబ్బేన చక్ఖునా విసుద్ధేన అతిక్కన్తమానుసకేన సత్తే పస్సేయ్యం చవమానే ఉపపజ్జమానే హీనే పణీతే సువణ్ణే దుబ్బణ్ణే సుగతే దుగ్గతే యథాకమ్మూపగే సత్తే పజానేయ్యం ఇమే వత భోన్తో సత్తా కాయదుచ్చరితేన సమన్నాగతా వచీదుచ్చరితేన సమన్నాగతా మనోదుచ్చరితేన సమన్నాగతా అరియానం ఉపవాదకా మిచ్ఛాదిట్ఠికా మిచ్ఛాదిట్ఠికమ్మసమాదానా। తే కాయస్స భేదా పరం మరణా అపాయం దుగ్గతిం వినిపాతం నిరయం ఉపపన్నా। ఇమే వా పన భోన్తో సత్తా కాయసుచరితేన సమన్నాగతా వచీసుచరితేన సమన్నాగతా మనోసుచరితేన సమన్నాగతా అరియానం అనుపవాదకా సమ్మాదిట్ఠికా సమ్మాదిట్ఠికమ్మసమాదానా। తే కాయస్స భేదా పరం మరణా సుగతిం సగ్గం లోకం ఉపపన్నాతి। ఇతి దిబ్బేన చక్ఖునా విసుద్ధేన అతిక్కన్తమానుసకేన సత్తే పస్సేయ్యం చవమానే ఉపపజ్జమానే హీనే పణీతే సువణ్ణే దుబ్బణ్ణే సుగతే దుగ్గతే యథాకమ్మూపగే సత్తే పజానేయ్యన్తి। సీలేస్వేవస్స పరిపూరకారీ అజ్ఝత్తం చేతోసమథమనుయుత్తో అనిరాకతజ్ఝానో విపస్సనాయ సమన్నాగతో బ్రూహేతా సుఞ్ఞాగారానం॥>
    text <౬౯>, <ఆకఙ్ఖేయ్య చే। భిక్ఖవే। భిక్ఖు ఆసవానం ఖయా అనాసవం చేతోవిముత్తిం పఞ్ఞావిముత్తిం దిట్ఠేవధమ్మే సయం అభిఞ్ఞా సచ్ఛికత్వా ఉపసమ్పజ్జ విహరేయ్యన్తి। సీలేస్వేవస్స పరిపూరకారీ అజ్ఝత్తం చేతోసమథమనుయుత్తో అనిరాకతజ్ఝానో విపస్సనాయ సమన్నాగతో బ్రూహేతా సుఞ్ఞాగారానం॥>
    text <సమ్పన్నసీలా। భిక్ఖవే। విహరథ సమ్పన్నపాతిమోక్ఖా। పాతిమోక్ఖసంవరసంవుతా విహరథ ఆచారగోచరసమ్పన్నా అణుమత్తేసు వజ్జేసు భయదస్సావినో। సమాదాయ సిక్ఖథ సిక్ఖాపదేసూతి ఇతి యం తం వుత్తం ఇదమేతం పటిచ్చ వుత్తన్తి॥>
    text <ఇదమవోచ భగవా॥ అత్తమనా తే భిక్ఖూ భగవతో భాసితం అభినన్దున్తి॥>
    stand <ఆకఙ్ఖేయ్యసుత్తం నిట్ఠితం ఛట్ఠం॥>
  text <౭॥ వత్థసుత్తం>
    text <౭౦>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ>
    text <సేయ్యథాపి। భిక్ఖవే। వత్థం సంకిలిట్ఠం మలగ్గహితం। తమేనం రజకో యస్మిం యస్మిం రఙ్గజాతే ఉపసంహరేయ్య యది నీలకాయ యది పీతకాయ యది లోహితకాయ యది మఞ్జిట్ఠకాయ దురత్తవణ్ణమేవస్స అపరిసుద్ధవణ్ణమేవస్స॥ తం కిస్స హేతు॥ అపరిసుద్ధత్తా। భిక్ఖవే। వత్థస్స॥ ఏవమేవ ఖో। భిక్ఖవే। చిత్తే సంకిలిట్ఠే। దుగ్గతి పాటికఙ్ఖా॥ సేయ్యథాపి। భిక్ఖవే। వత్థం పరిసుద్ధం పరియోదాతం। తమేనం రజకో యస్మిం యస్మిం రఙ్గజాతే ఉపసంహరేయ్య యది నీలకాయ యది పీతకాయ యది లోహితకాయ యది మఞ్జిట్ఠకాయ సురత్తవణ్ణమేవస్స పరిసుద్ధవణ్ణమేవస్స॥ తం కిస్స హేతు॥ పరిసుద్ధత్తా। భిక్ఖవే। వత్థస్స॥ ఏవమేవ ఖో। భిక్ఖవే। చిత్తే అసంకిలిట్ఠే। సుగతి పాటికఙ్ఖా॥>
    text <౭౧>, <కతమే చ। భిక్ఖవే। చిత్తస్స ఉపక్కిలేసా॥ అభిజ్ఝావిసమలోభో చిత్తస్స ఉపక్కిలేసో। బ్యాపాదో చిత్తస్స ఉపక్కిలేసో। కోధో చిత్తస్స ఉపక్కిలేసో। ఉపనాహో చిత్తస్స ఉపక్కిలేసో। మక్ఖో చిత్తస్స ఉపక్కిలేసో। పళాసో చిత్తస్స ఉపక్కిలేసో। ఇస్సా చిత్తస్స ఉపక్కిలేసో। మచ్ఛరియం చిత్తస్స ఉపక్కిలేసో। మాయా చిత్తస్స ఉపక్కిలేసో। సాఠేయ్యం చిత్తస్స ఉపక్కిలేసో। థమ్భో చిత్తస్స ఉపక్కిలేసో। సారమ్భో చిత్తస్స ఉపక్కిలేసో। మానో చిత్తస్స ఉపక్కిలేసో। అతిమానో చిత్తస్స ఉపక్కిలేసో। మదో చిత్తస్స ఉపక్కిలేసో। పమాదో చిత్తస్స ఉపక్కిలేసో॥>
    text <౭౨>, <స ఖో సో। భిక్ఖవే। భిక్ఖు అభిజ్ఝావిసమలోభో చిత్తస్స ఉపక్కిలేసోతి ఇతి విదిత్వా అభిజ్ఝావిసమలోభం చిత్తస్స ఉపక్కిలేసం పజహతి। బ్యాపాదో చిత్తస్స ఉపక్కిలేసోతి ఇతి విదిత్వా బ్యాపాదం చిత్తస్స ఉపక్కిలేసం పజహతి। కోధో చిత్తస్స ఉపక్కిలేసోతి ఇతి విదిత్వా కోధం చిత్తస్స ఉపక్కిలేసం పజహతి। ఉపనాహో చిత్తస్స ఉపక్కిలేసోతి ఇతి విదిత్వా ఉపనాహం చిత్తస్స ఉపక్కిలేసం పజహతి। మక్ఖో చిత్తస్స ఉపక్కిలేసోతి ఇతి విదిత్వా మక్ఖం చిత్తస్స ఉపక్కిలేసం పజహతి। పళాసో చిత్తస్స ఉపక్కిలేసోతి ఇతి విదిత్వా పళాసం చిత్తస్స ఉపక్కిలేసం పజహతి। ఇస్సా చిత్తస్స ఉపక్కిలేసోతి ఇతి విదిత్వా ఇస్సం చిత్తస్స ఉపక్కిలేసం పజహతి। మచ్ఛరియం చిత్తస్స ఉపక్కిలేసోతి ఇతి విదిత్వా మచ్ఛరియం చిత్తస్స ఉపక్కిలేసం పజహతి। మాయా చిత్తస్స ఉపక్కిలేసోతి ఇతి విదిత్వా మాయం చిత్తస్స ఉపక్కిలేసం పజహతి। సాఠేయ్యం చిత్తస్స ఉపక్కిలేసోతి ఇతి విదిత్వా సాఠేయ్యం చిత్తస్స ఉపక్కిలేసం పజహతి। థమ్భో చిత్తస్స ఉపక్కిలేసోతి ఇతి విదిత్వా థమ్భం చిత్తస్స ఉపక్కిలేసం పజహతి। సారమ్భో చిత్తస్స ఉపక్కిలేసోతి ఇతి విదిత్వా సారమ్భం చిత్తస్స ఉపక్కిలేసం పజహతి। మానో చిత్తస్స ఉపక్కిలేసోతి ఇతి విదిత్వా మానం చిత్తస్స ఉపక్కిలేసం పజహతి। అతిమానో చిత్తస్స ఉపక్కిలేసోతి ఇతి విదిత్వా అతిమానం చిత్తస్స ఉపక్కిలేసం పజహతి। మదో చిత్తస్స ఉపక్కిలేసోతి ఇతి విదిత్వా మదం చిత్తస్స ఉపక్కిలేసం పజహతి। పమాదో చిత్తస్స ఉపక్కిలేసోతి ఇతి విదిత్వా పమాదం చిత్తస్స ఉపక్కిలేసం పజహతి॥>
    text <౭౩>, <యతో ఖో। భిక్ఖవే। భిక్ఖునో అభిజ్ఝావిసమలోభో చిత్తస్స ఉపక్కిలేసోతి ఇతి విదిత్వా అభిజ్ఝావిసమలోభో చిత్తస్స ఉపక్కిలేసో పహీనో హోతి। బ్యాపాదో చిత్తస్స ఉపక్కిలేసోతి ఇతి విదిత్వా బ్యాపాదో చిత్తస్స ఉపక్కిలేసో పహీనో హోతి। కోధో చిత్తస్స ఉపక్కిలేసోతి ఇతి విదిత్వా కోధో చిత్తస్స ఉపక్కిలేసో పహీనో హోతి। ఉపనాహో చిత్తస్స ఉపక్కిలేసోతి ఇతి విదిత్వా ఉపనాహో చిత్తస్స ఉపక్కిలేసో పహీనో హోతి। మక్ఖో చిత్తస్స ఉపక్కిలేసోతి ఇతి విదిత్వా మక్ఖో చిత్తస్స ఉపక్కిలేసో పహీనో హోతి। పళాసో చిత్తస్స ఉపక్కిలేసోతి ఇతి విదిత్వా పళాసో చిత్తస్స ఉపక్కిలేసో పహీనో హోతి। ఇస్సా చిత్తస్స ఉపక్కిలేసోతి ఇతి విదిత్వా ఇస్సా చిత్తస్స ఉపక్కిలేసో పహీనో హోతి। మచ్ఛరియం చిత్తస్స ఉపక్కిలేసోతి ఇతి విదిత్వా మచ్ఛరియం చిత్తస్స ఉపక్కిలేసో పహీనో హోతి। మాయా చిత్తస్స ఉపక్కిలేసోతి ఇతి విదిత్వా మాయా చిత్తస్స ఉపక్కిలేసో పహీనో హోతి। సాఠేయ్యం చిత్తస్స ఉపక్కిలేసోతి ఇతి విదిత్వా సాఠేయ్యం చిత్తస్స ఉపక్కిలేసో పహీనో హోతి। థమ్భో చిత్తస్స ఉపక్కిలేసోతి ఇతి విదిత్వా థమ్భో చిత్తస్స ఉపక్కిలేసో పహీనో హోతి। సారమ్భో చిత్తస్స ఉపక్కిలేసోతి ఇతి విదిత్వా సారమ్భో చిత్తస్స ఉపక్కిలేసో పహీనో హోతి। మానో చిత్తస్స ఉపక్కిలేసోతి ఇతి విదిత్వా మానో చిత్తస్స ఉపక్కిలేసో పహీనో హోతి। అతిమానో చిత్తస్స ఉపక్కిలేసోతి ఇతి విదిత్వా అతిమానో చిత్తస్స ఉపక్కిలేసో పహీనో హోతి। మదో చిత్తస్స ఉపక్కిలేసోతి ఇతి విదిత్వా మదో చిత్తస్స ఉపక్కిలేసో పహీనో హోతి। పమాదో చిత్తస్స ఉపక్కిలేసోతి ఇతి విదిత్వా పమాదో చిత్తస్స ఉపక్కిలేసో పహీనో హోతి॥>
    text <౭౪>, <సో బుద్ధే అవేచ్చప్పసాదేన సమన్నాగతో హోతి ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవాతి। ధమ్మే అవేచ్చప్పసాదేన సమన్నాగతో హోతి స్వాక్ఖాతో భగవతా ధమ్మో సన్దిట్ఠికో అకాలికో ఏహిపస్సికో ఓపనేయ్యికో పచ్చత్తం వేదితబ్బో విఞ్ఞూహీతి। సఙ్ఘే అవేచ్చప్పసాదేన సమన్నాగతో హోతి సుప్పటిపన్నో భగవతో సావకసఙ్ఘో। ఉజుప్పటిపన్నో భగవతో సావకసఙ్ఘో। ఞాయప్పటిపన్నో భగవతో సావకసఙ్ఘో। సామీచిప్పటిపన్నో భగవతో సావకసఙ్ఘో। యదిదం చత్తారి పురిసయుగాని। అట్ఠ పురిసపుగ్గలా॥ ఏస భగవతో సావకసఙ్ఘో ఆహునేయ్యో పాహునేయ్యో దక్ఖిణేయ్యో అఞ్జలికరణీయో। అనుత్తరం పుఞ్ఞక్ఖేత్తం లోకస్సాతి॥>
    text <౭౫>, <యథోధి ఖో పనస్స చత్తం హోతి వన్తం ముత్తం పహీనం పటినిస్సట్ఠం। సో బుద్ధే అవేచ్చప్పసాదేన సమన్నాగతోమ్హీతి లభతి అత్థవేదం। లభతి ధమ్మవేదం। లభతి ధమ్మూపసంహితం పామోజ్జం॥ పముదితస్స పీతి జాయతి। పీతిమనస్స కాయో పస్సమ్భతి। పస్సద్ధకాయో సుఖం వేదేతి। సుఖినో చిత్తం సమాధియతి। ధమ్మే…పే॰… సఙ్ఘే అవేచ్చప్పసాదేన సమన్నాగతోమ్హీతి లభతి అత్థవేదం। లభతి ధమ్మవేదం। లభతి ధమ్మూపసంహితం పామోజ్జం। పముదితస్స పీతి జాయతి। పీతిమనస్స కాయో పస్సమ్భతి। పస్సద్ధకాయో సుఖం వేదేతి। సుఖినో చిత్తం సమాధియతి॥ యథోధి ఖో పన మే చత్తం వన్తం ముత్తం పహీనం పటినిస్సట్ఠన్తి లభతి అత్థవేదం। లభతి ధమ్మవేదం। లభతి ధమ్మూపసంహితం పామోజ్జం। పముదితస్స పీతి జాయతి। పీతిమనస్స కాయో పస్సమ్భతి। పస్సద్ధకాయో సుఖం వేదేతి। సుఖినో చిత్తం సమాధియతి॥>
    text <౭౬>, <స ఖో సో। భిక్ఖవే। భిక్ఖు ఏవంసీలో ఏవంధమ్మో ఏవంపఞ్ఞో సాలీనం చేపి పిణ్డపాతం భుఞ్జతి విచితకాళకం అనేకసూపం అనేకబ్యఞ్జనం। నేవస్స తం హోతి అన్తరాయాయ॥ సేయ్యథాపి। భిక్ఖవే। వత్థం సంకిలిట్ఠం మలగ్గహితం అచ్ఛోదకం ఆగమ్మ పరిసుద్ధం హోతి పరియోదాతం। ఉక్కాముఖం వా పనాగమ్మ జాతరూపం పరిసుద్ధం హోతి పరియోదాతం। ఏవమేవ ఖో। భిక్ఖవే। భిక్ఖు ఏవంసీలో ఏవంధమ్మో ఏవంపఞ్ఞో సాలీనం చేపి పిణ్డపాతం భుఞ్జతి విచితకాళకం అనేకసూపం అనేకబ్యఞ్జనం। నేవస్స తం హోతి అన్తరాయాయ॥>
    text <౭౭>, <సో మేత్తాసహగతేన చేతసా ఏకం దిసం ఫరిత్వా విహరతి। తథా దుతియం। తథా తతియం। తథా చతుత్థం॥ ఇతి ఉద్ధమధో తిరియం సబ్బధి సబ్బత్తతాయ సబ్బావన్తం లోకం మేత్తాసహగతేన చేతసా విపులేన మహగ్గతేన అప్పమాణేన అవేరేన అబ్యాపజ్జేన ఫరిత్వా విహరతి। కరుణాసహగతేన చేతసా…పే॰… ముదితాసహగతేన చేతసా…పే॰… ఉపేక్ఖాసహగతేన చేతసా ఏకం దిసం ఫరిత్వా విహరతి। తథా దుతియం। తథా తతియం। తథా చతుత్థం॥ ఇతి ఉద్ధమధో తిరియం సబ్బధి సబ్బత్తతాయ సబ్బావన్తం లోకం ఉపేక్ఖాసహగతేన చేతసా విపులేన మహగ్గతేన అప్పమాణేన అవేరేన అబ్యాపజ్జేన ఫరిత్వా విహరతి॥>
    text <౭౮>, <సో అత్థి ఇదం। అత్థి హీనం। అత్థి పణీతం। అత్థి ఇమస్స సఞ్ఞాగతస్స ఉత్తరిం నిస్సరణన్తి పజానాతి॥ తస్స ఏవం జానతో ఏవం పస్సతో కామాసవాపి చిత్తం విముచ్చతి। భవాసవాపి చిత్తం విముచ్చతి। అవిజ్జాసవాపి చిత్తం విముచ్చతి॥ విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతి॥ అయం వుచ్చతి। భిక్ఖవే భిక్ఖు సినాతో అన్తరేన సినానేనాతి॥>
    text <౭౯>, <తేన ఖో పన సమయేన సున్దరికభారద్వాజో బ్రాహ్మణో భగవతో అవిదూరే నిసిన్నో హోతి॥ అథ ఖో సున్దరికభారద్వాజో బ్రాహ్మణో భగవన్తం ఏతదవోచ గచ్ఛతి పన భవం గోతమో బాహుకం నదిం సినాయితున్తి॥ కిం। బ్రాహ్మణ। బాహుకాయ నదియా॥ కిం బాహుకా నదీ కరిస్సతీతి॥ లోక్ఖసమ్మతా హి। భో గోతమ। బాహుకా నదీ బహుజనస్స। పుఞ్ఞసమ్మతా హి। భో గోతమ। బాహుకా నదీ బహుజనస్స। బాహుకాయ పన నదియా బహుజనో పాపకమ్మం కతం పవాహేతీతి॥ అథ ఖో భగవా సున్దరికభారద్వాజం బ్రాహ్మణం గాథాహి అజ్ఝభాసి>
    block
      text <బాహుకం అధికక్కఞ్చ। గయం సున్దరికం మపి।>
      text <సరస్సతిం పయాగఞ్చ। అథో బాహుమతిం నదిం।>
      text <నిచ్చమ్పి బాలో పక్ఖన్దో। కణ్హకమ్మో న సుజ్ఝతి॥>
      text <కిం సున్దరికా కరిస్సతి। కిం పయాగా కిం బాహుకా నదీ।>
      text <వేరిం కతకిబ్బిసం నరం। న హి నం సోధయే పాపకమ్మినం॥>
      text <సుద్ధస్స వే సదా ఫగ్గు। సుద్ధస్సుపోసథో సదా।>
      text <సుద్ధస్స సుచికమ్మస్స। సదా సమ్పజ్జతే వతం।>
      text <ఇధేవ సినాహి బ్రాహ్మణ। సబ్బభూతేసు కరోహి ఖేమతం॥>
      text <సచే ముసా న భణసి। సచే పాణం న హింససి।>
      text <సచే అదిన్నం నాదియసి। సద్దహానో అమచ్ఛరీ।>
      text <కిం కాహసి గయం గన్త్వా। ఉదపానోపి తే గయాతి॥>
      text <చతుత్తాలీసపదా వుత్తా। సన్ధయో పఞ్చ దేసితా।>
      text <సల్లేఖో నామ సుత్తన్తో। గమ్భీరో సాగరూపమోతి॥>
      text <మూలసుసంవరధమ్మదాయాదా। భేరవానఙ్గణాకఙ్ఖేయ్యవత్థం।>
      text <సల్లేఖసమ్మాదిట్ఠిసతిపట్ఠం। వగ్గవరో అసమో సుసమత్తో॥>
    text <౮౦>, <ఏవం వుత్తే। సున్దరికభారద్వాజో బ్రాహ్మణో భగవన్తం ఏతదవోచ అభిక్కన్తం। భో గోతమ। అభిక్కన్తం। భో గోతమ॥ సేయ్యథాపి। భో గోతమ। నిక్కుజ్జితం వా ఉక్కుజ్జేయ్య। పటిచ్ఛన్నం వా వివరేయ్య। మూళ్హస్స వా మగ్గం ఆచిక్ఖేయ్య। అన్ధకారే వా తేలపజ్జోతం ధారేయ్య చక్ఖుమన్తో రూపాని దక్ఖన్తీతి। ఏవమేవం భోతా గోతమేన అనేకపరియాయేన ధమ్మో పకాసితో॥ ఏసాహం భవన్తం గోతమం సరణం గచ్ఛామి ధమ్మఞ్చ భిక్ఖుసఙ్ఘఞ్చ॥ లభేయ్యాహం భోతో గోతమస్స సన్తికే పబ్బజ్జం। లభేయ్యం ఉపసమ్పదన్తి॥ అలత్థ ఖో సున్దరికభారద్వాజో బ్రాహ్మణో భగవతో సన్తికే పబ్బజ్జం। అలత్థ ఉపసమ్పదం॥ అచిరూపసమ్పన్నో ఖో పనాయస్మా భారద్వాజో ఏకో వూపకట్ఠో అప్పమత్తో ఆతాపీ పహితత్తో విహరన్తో నచిరస్సేవ యస్సత్థాయ కులపుత్తా సమ్మదేవ అగారస్మా అనగారియం పబ్బజన్తి తదనుత్తరం బ్రహ్మచరియపరియోసానం దిట్ఠేవధమ్మే సయం అభిఞ్ఞా సచ్ఛికత్వా ఉపసమ్పజ్జ విహాసి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి అబ్భఞ్ఞాసి॥ అఞ్ఞతరో ఖో పనాయస్మా భారద్వాజో అరహతం అహోసీతి॥>
    stand <వత్థసుత్తం నిట్ఠితం సత్తమం॥>
  text <౮॥ సల్లేఖసుత్తం>
    text <౮౧>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ అథ ఖో ఆయస్మా మహాచున్దో సాయన్హసమయం పటిసల్లానా వుట్ఠితో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా మహాచున్దో భగవన్తం ఏతదవోచ యా ఇమా। భన్తే। అనేకవిహితా దిట్ఠియో లోకే ఉప్పజ్జన్తి అత్తవాదపటిసంయుత్తా వా లోకవాదపటిసంయుత్తా వా ఆదిమేవ ను ఖో। భన్తే। భిక్ఖునో మనసికరోతో ఏవమేతాసం దిట్ఠీనం పహానం హోతి। ఏవమేతాసం దిట్ఠీనం పటినిస్సగ్గో హోతీతి॥>
    text <౮౨>, <యా ఇమా। చున్ద। అనేకవిహితా దిట్ఠియో లోకే ఉప్పజ్జన్తి అత్తవాదపటిసంయుత్తా వా లోకవాదపటిసంయుత్తా వా యత్థ చేతా దిట్ఠియో ఉప్పజ్జన్తి యత్థ చ అనుసేన్తి యత్థ చ సముదాచరన్తి తం నేతం మమ। నేసోహమస్మి। న మే సో అత్తాతి ఏవమేతం యథాభూతం సమ్మప్పఞ్ఞా పస్సతో ఏవమేతాసం దిట్ఠీనం పహానం హోతి। ఏవమేతాసం దిట్ఠీనం పటినిస్సగ్గో హోతి॥>
    text <ఠానం ఖో పనేతం। చున్ద। విజ్జతి యం ఇధేకచ్చో భిక్ఖు వివిచ్చేవ కామేహి వివిచ్చ అకుసలేహి ధమ్మేహి సవితక్కం సవిచారం వివేకజం పీతిసుఖం పఠమం ఝానం ఉపసమ్పజ్జ విహరేయ్య॥ తస్స ఏవమస్స సల్లేఖేన విహరామీతి॥ న ఖో పనేతే। చున్ద। అరియస్స వినయే సల్లేఖా వుచ్చన్తి॥ దిట్ఠధమ్మసుఖవిహారా ఏతే అరియస్స వినయే వుచ్చన్తి॥>
    text <ఠానం ఖో పనేతం। చున్ద। విజ్జతి యం ఇధేకచ్చో భిక్ఖు వితక్కవిచారానం వూపసమా అజ్ఝత్తం సమ్పసాదనం చేతసో ఏకోదిభావం అవితక్కం అవిచారం సమాధిజం పీతిసుఖం దుతియం ఝానం ఉపసమ్పజ్జ విహరేయ్య॥ తస్స ఏవమస్స సల్లేఖేన విహరామీతి॥ న ఖో పనేతే। చున్ద। అరియస్స వినయే సల్లేఖా వుచ్చన్తి॥ దిట్ఠధమ్మసుఖవిహారా ఏతే అరియస్స వినయే వుచ్చన్తి॥>
    text <ఠానం ఖో పనేతం। చున్ద। విజ్జతి యం ఇధేకచ్చో భిక్ఖు పీతియా చ విరాగా ఉపేక్ఖకో చ విహరేయ్య। సతో చ సమ్పజానో సుఖఞ్చ కాయేన పటిసంవేదేయ్య। యం తం అరియా ఆచిక్ఖన్తి ఉపేక్ఖకో సతిమా సుఖవిహారీతి తతియం ఝానం ఉపసమ్పజ్జ విహరేయ్య॥ తస్స ఏవమస్స సల్లేఖేన విహరామీతి॥ న ఖో పనేతే। చున్ద। అరియస్స వినయే సల్లేఖా వుచ్చన్తి॥ దిట్ఠధమ్మసుఖవిహారా ఏతే అరియస్స వినయే వుచ్చన్తి॥>
    text <ఠానం ఖో పనేతం। చున్ద। విజ్జతి యం ఇధేకచ్చో భిక్ఖు సుఖస్స చ పహానా దుక్ఖస్స చ పహానా పుబ్బేవ సోమనస్సదోమనస్సానం అత్థఙ్గమా అదుక్ఖమసుం ఉపేక్ఖాసతిపారిసుద్ధిం చతుత్థం ఝానం ఉపసమ్పజ్జ విహరేయ్య॥ తస్స ఏవమస్స సల్లేఖేన విహరామీతి॥ న ఖో పనేతే। చున్ద। అరియస్స వినయే సల్లేఖా వుచ్చన్తి॥ దిట్ఠధమ్మసుఖవిహారా ఏతే అరియస్స వినయే వుచ్చన్తి॥>
    text <ఠానం ఖో పనేతం। చున్ద। విజ్జతి యం ఇధేకచ్చో భిక్ఖు సబ్బసో రూపసఞ్ఞానం సమతిక్కమా। పటిఘసఞ్ఞానం అత్థఙ్గమా। నానత్తసఞ్ఞానం అమనసికారా। అనన్తో ఆకాసోతి ఆకాసానఞ్చాయతనం ఉపసమ్పజ్జ విహరేయ్య॥ తస్స ఏవమస్స సల్లేఖేన విహరామీతి॥ న ఖో పనేతే। చున్ద। అరియస్స వినయే సల్లేఖా వుచ్చన్తి॥ సన్తా ఏతే విహారా అరియస్స వినయే వుచ్చన్తి॥>
    text <ఠానం ఖో పనేతం। చున్ద। విజ్జతి యం ఇధేకచ్చో భిక్ఖు సబ్బసో ఆకాసానఞ్చాయతనం సమతిక్కమ్మ అనన్తం విఞ్ఞాణన్తి విఞ్ఞాణఞ్చాయతనం ఉపసమ్పజ్జ విహరేయ్య॥ తస్స ఏవమస్స సల్లేఖేన విహరామీతి॥ న ఖో పనేతే। చున్ద। అరియస్స వినయే సల్లేఖా వుచ్చన్తి॥ సన్తా ఏతే విహారా అరియస్స వినయే వుచ్చన్తి॥>
    text <ఠానం ఖో పనేతం। చున్ద। విజ్జతి యం ఇధేకచ్చో భిక్ఖు సబ్బసో విఞ్ఞాణఞ్చాయతనం సమతిక్కమ్మ నత్థి కిఞ్చీతి ఆకిఞ్చఞ్ఞాయతనం ఉపసమ్పజ్జ విహరేయ్య॥ తస్స ఏవమస్స సల్లేఖేన విహరామీతి॥ న ఖో పనేతే। చున్ద। అరియస్స వినయే సల్లేఖా వుచ్చన్తి॥ సన్తా ఏతే విహారా అరియస్స వినయే వుచ్చన్తి॥>
    text <ఠానం ఖో పనేతం। చున్ద। విజ్జతి యం ఇధేకచ్చో భిక్ఖు సబ్బసో ఆకిఞ్చఞ్ఞాయతనం సమతిక్కమ్మ నేవసఞ్ఞానాసఞ్ఞాయతనం ఉపసమ్పజ్జ విహరేయ్య॥ తస్స ఏవమస్స సల్లేఖేన విహరామీతి॥ న ఖో పనేతే। చున్ద। అరియస్స వినయే సల్లేఖా వుచ్చన్తి॥ సన్తా ఏతే విహారా అరియస్స వినయే వుచ్చన్తి॥>
    text <౮౩>, <ఇధ ఖో పన వో। చున్ద। సల్లేఖో కరణీయో॥ పరే విహింసకా భవిస్సన్తి। మయమేత్థ అవిహింసకా భవిస్సామాతి సల్లేఖో కరణీయో॥ పరే పాణాతిపాతీ భవిస్సన్తి। మయమేత్థ పాణాతిపాతా పటివిరతా భవిస్సామాతి సల్లేఖో కరణీయో॥ పరే అదిన్నాదాయీ భవిస్సన్తి। మయమేత్థ అదిన్నాదానా పటివిరతా భవిస్సామాతి సల్లేఖో కరణీయో॥ పరే అబ్రహ్మచారీ భవిస్సన్తి। మయమేత్థ బ్రహ్మచారీ భవిస్సామాతి సల్లేఖో కరణీయో॥ పరే ముసావాదీ భవిస్సన్తి। మయమేత్థ ముసావాదా పటివిరతా భవిస్సామాతి సల్లేఖో కరణీయో॥ పరే పిసుణవాచా భవిస్సన్తి। మయమేత్థ పిసుణాయ వాచాయ పటివిరతా భవిస్సామాతి సల్లేఖో కరణీయో॥ పరే ఫరుసవాచా భవిస్సన్తి। మయమేత్థ ఫరుసాయ వాచాయ పటివిరతా భవిస్సామాతి సల్లేఖో కరణీయో॥ పరే సమ్ఫప్పలాపీ భవిస్సన్తి। మయమేత్థ సమ్ఫప్పలాపా పటివిరతా భవిస్సామాతి సల్లేఖో కరణీయో॥ పరే అభిజ్ఝాలూ భవిస్సన్తి। మయమేత్థ అనభిజ్ఝాలూ భవిస్సామాతి సల్లేఖో కరణీయో॥ పరే బ్యాపన్నచిత్తా భవిస్సన్తి। మయమేత్థ అబ్యాపన్నచిత్తా భవిస్సామాతి సల్లేఖో కరణీయో॥ పరే మిచ్ఛాదిట్ఠీ భవిస్సన్తి। మయమేత్థ సమ్మాదిట్ఠీ భవిస్సామాతి సల్లేఖో కరణీయో॥ పరే మిచ్ఛాసఙ్కప్పా భవిస్సన్తి। మయమేత్థ సమ్మాసఙ్కప్పా భవిస్సామాతి సల్లేఖో కరణీయో॥ పరే మిచ్ఛావాచా భవిస్సన్తి। మయమేత్థ సమ్మావాచా భవిస్సామాతి సల్లేఖో కరణీయో॥ పరే మిచ్ఛాకమ్మన్తా భవిస్సన్తి। మయమేత్థ సమ్మాకమ్మన్తా భవిస్సామాతి సల్లేఖో కరణీయో॥ పరే మిచ్ఛాఆజీవా భవిస్సన్తి। మయమేత్థ సమ్మాఆజీవా భవిస్సామాతి సల్లేఖో కరణీయో॥ పరే మిచ్ఛావాయామా భవిస్సన్తి। మయమేత్థ సమ్మావాయామా భవిస్సామాతి సల్లేఖో కరణీయో॥ పరే మిచ్ఛాసతీ భవిస్సన్తి। మయమేత్థ సమ్మాసతీ భవిస్సామాతి సల్లేఖో కరణీయో॥ పరే మిచ్ఛాసమాధి భవిస్సన్తి। మయమేత్థ సమ్మాసమాధీ భవిస్సామాతి సల్లేఖో కరణీయో॥ పరే మిచ్ఛాఞాణీ భవిస్సన్తి। మయమేత్థ సమ్మాఞాణీ భవిస్సామాతి సల్లేఖో కరణీయో॥ పరే మిచ్ఛావిముత్తీ భవిస్సన్తి। మయమేత్థ సమ్మావిముత్తీ భవిస్సామాతి సల్లేఖో కరణీయో॥>
    text <పరే థీనమిద్ధపరియుట్ఠితా భవిస్సన్తి। మయమేత్థ విగతథీనమిద్ధా భవిస్సామాతి సల్లేఖో కరణీయో॥ పరే ఉద్ధతా భవిస్సన్తి। మయమేత్థ అనుద్ధతా భవిస్సామాతి సల్లేఖో కరణీయో॥ పరే విచికిచ్ఛీ భవిస్సన్తి। మయమేత్థ తిణ్ణవిచికిచ్ఛా భవిస్సామాతి సల్లేఖో కరణీయో॥ పరే కోధనా భవిస్సన్తి। మయమేత్థ అక్కోధనా భవిస్సామాతి సల్లేఖో కరణీయో॥ పరే ఉపనాహీ భవిస్సన్తి। మయమేత్థ అనుపనాహీ భవిస్సామాతి సల్లేఖో కరణీయో॥ పరే మక్ఖీ భవిస్సన్తి। మయమేత్థ అమక్ఖీ భవిస్సామాతి సల్లేఖో కరణీయో॥ పరే పళాసీ భవిస్సన్తి। మయమేత్థ అపళాసీ భవిస్సామాతి సల్లేఖో కరణీయో॥ పరే ఇస్సుకీ భవిస్సన్తి। మయమేత్థ అనిస్సుకీ భవిస్సామాతి సల్లేఖో కరణీయో॥ పరే మచ్ఛరీ భవిస్సన్తి। మయమేత్థ అమచ్ఛరీ భవిస్సామాతి సల్లేఖో కరణీయో॥ పరే సఠా భవిస్సన్తి। మయమేత్థ అసఠా భవిస్సామాతి సల్లేఖో కరణీయో॥ పరే మాయావీ భవిస్సన్తి। మయమేత్థ అమాయావీ భవిస్సామాతి సల్లేఖో కరణీయో॥ పరే థద్ధా భవిస్సన్తి। మయమేత్థ అత్థద్ధా భవిస్సామాతి సల్లేఖో కరణీయో॥ పరే అతిమానీ భవిస్సన్తి। మయమేత్థ అనతిమానీ భవిస్సామాతి సల్లేఖో కరణీయో॥ పరే దుబ్బచా భవిస్సన్తి। మయమేత్థ సువచా భవిస్సామాతి సల్లేఖో కరణీయో॥ పరే పాపమిత్తా భవిస్సన్తి। మయమేత్థ కల్యాణమిత్తా భవిస్సామాతి సల్లేఖో కరణీయో॥ పరే పమత్తా భవిస్సన్తి। మయమేత్థ అప్పమత్తా భవిస్సామాతి సల్లేఖో కరణీయో॥ పరే అస్సద్ధా భవిస్సన్తి। మయమేత్థ సద్ధా భవిస్సామాతి సల్లేఖో కరణీయో॥ పరే అహిరికా భవిస్సన్తి। మయమేత్థ హిరిమనా భవిస్సామాతి సల్లేఖో కరణీయో॥ పరే అనోత్తాపీ భవిస్సన్తి। మయమేత్థ ఓత్తాపీ భవిస్సామాతి సల్లేఖో కరణీయో॥ పరే అప్పస్సుతా భవిస్సన్తి। మయమేత్థ బహుస్సుతా భవిస్సామాతి సల్లేఖో కరణీయో॥ పరే కుసీతా భవిస్సన్తి। మయమేత్థ ఆరద్ధవీరియా భవిస్సామాతి సల్లేఖో కరణీయో॥ పరే ముట్ఠస్సతీ భవిస్సన్తి। మయమేత్థ ఉపట్ఠితస్సతీ భవిస్సామాతి సల్లేఖో కరణీయో॥ పరే దుప్పఞ్ఞా భవిస్సన్తి। మయమేత్థ పఞ్ఞాసమ్పన్నా భవిస్సామాతి సల్లేఖో కరణీయో॥ పరే సన్దిట్ఠిపరామాసీ ఆధానగ్గాహీ దుప్పటినిస్సగ్గీ భవిస్సన్తి। మయమేత్థ అసన్దిట్ఠిపరామాసీ అనాధానగ్గాహీ సుప్పటినిస్సగ్గీ భవిస్సామాతి సల్లేఖో కరణీయో॥>
    text <౮౪>, <చిత్తుప్పాదమ్పి ఖో అహం। చున్ద। కుసలేసు ధమ్మేసు బహుకారం వదామి। కో పన వాదో కాయేన వాచాయ అనువిధీయనాసు॥ తస్మాతిహ। చున్ద। పరే విహింసకా భవిస్సన్తి। మయమేత్థ అవిహింసకా భవిస్సామాతి చిత్తం ఉప్పాదేతబ్బం॥ పరే పాణాతిపాతీ భవిస్సన్తి। మయమేత్థ పాణాతిపాతా పటివిరతా భవిస్సామాతి చిత్తం ఉప్పాదేతబ్బం…పరే సన్దిట్ఠిపరామాసీ ఆధానగ్గాహీ దుప్పటినిస్సగ్గీ భవిస్సన్తి। మయమేత్థ అసన్దిట్ఠిపరామాసీ అనాధానగ్గాహీ సుప్పటినిస్సగ్గీ భవిస్సామాతి చిత్తం ఉప్పాదేతబ్బం॥>
    text <౮౫>, <సేయ్యథాపి। చున్ద। విసమో మగ్గో అస్స। తస్స అఞ్ఞో సమో మగ్గో పరిక్కమనాయ। సేయ్యథా వా పన। చున్ద। విసమం తిత్థం అస్స। తస్స అఞ్ఞం సమం తిత్థం పరిక్కమనాయ। ఏవమేవ ఖో। చున్ద। విహింసకస్స పురిసపుగ్గలస్స అవిహింసా హోతి పరిక్కమనాయ। పాణాతిపాతిస్స పురిసపుగ్గలస్స పాణాతిపాతా వేరమణీ హోతి పరిక్కమనాయ। అదిన్నాదాయిస్స పురిసపుగ్గలస్స అదిన్నాదానా వేరమణీ హోతి పరిక్కమనాయ। అబ్రహ్మచారిస్స పురిసపుగ్గలస్స అబ్రహ్మచరియా వేరమణీ హోతి పరిక్కమనాయ। ముసావాదిస్స పురిసపుగ్గలస్స ముసావాదా వేరమణీ హోతి పరిక్కమనాయ। పిసుణవాచస్స పురిసపుగ్గలస్స పిసుణాయ వాచాయ వేరమణీ హోతి పరిక్కమనాయ। ఫరుసవాచస్స పురిసపుగ్గలస్స ఫరుసాయ వాచాయ వేరమణీ హోతి పరిక్కమనాయ। సమ్ఫప్పలాపిస్స పురిసపుగ్గలస్స సమ్ఫప్పలాపా వేరమణీ హోతి పరిక్కమనాయ। అభిజ్ఝాలుస్స పురిసపుగ్గలస్స అనభిజ్ఝా హోతి పరిక్కమనాయ। బ్యాపన్నచిత్తస్స పురిసపుగ్గలస్స అబ్యాపాదో హోతి పరిక్కమనాయ। మిచ్ఛాదిట్ఠిస్స పురిసపుగ్గలస్స సమ్మాదిట్ఠి హోతి పరిక్కమనాయ। మిచ్ఛాసఙ్కప్పస్స పురిసపుగ్గలస్స సమ్మాసఙ్కప్పో హోతి పరిక్కమనాయ। మిచ్ఛావాచస్స పురిసపుగ్గలస్స సమ్మావాచా హోతి పరిక్కమనాయ। మిచ్ఛాకమ్మన్తస్స పురిసపుగ్గలస్స సమ్మాకమ్మన్తో హోతి పరిక్కమనాయ। మిచ్ఛాఆజీవస్స పురిసపుగ్గలస్స సమ్మాఆజీవో హోతి పరిక్కమనాయ। మిచ్ఛావాయామస్స పురిసపుగ్గలస్స సమ్మావాయామో హోతి పరిక్కమనాయ। మిచ్ఛాసతిస్స పురిసపుగ్గలస్స సమ్మాసతి హోతి పరిక్కమనాయ। మిచ్ఛాసమాధిస్స పురిసపుగ్గలస్స సమ్మాసమాధి హోతి పరిక్కమనాయ। మిచ్ఛాఞాణిస్స పురిసపుగ్గలస్స సమ్మాఞాణం హోతి పరిక్కమనాయ। మిచ్ఛావిముత్తిస్స పురిసపుగ్గలస్స సమ్మావిముత్తి హోతి పరిక్కమనాయ॥>
    text <థీనమిద్ధపరియుట్ఠితస్స పురిసపుగ్గలస్స విగతథినమిద్ధతా హోతి పరిక్కమనాయ। ఉద్ధతస్స పురిసపుగ్గలస్స అనుద్ధచ్చం హోతి పరిక్కమనాయ। విచికిచ్ఛిస్స పురిసపుగ్గలస్స తిణ్ణవిచికిచ్ఛతా హోతి పరిక్కమనాయ। కోధనస్స పురిసపుగ్గలస్స అక్కోధో హోతి పరిక్కమనాయ। ఉపనాహిస్స పురిసపుగ్గలస్స అనుపనాహో హోతి పరిక్కమనాయ। మక్ఖిస్స పురిసపుగ్గలస్స అమక్ఖో హోతి పరిక్కమనాయ। పళాసిస్స పురిసపుగ్గలస్స అపళాసో హోతి పరిక్కమనాయ। ఇస్సుకిస్స పురిసపుగ్గలస్స అనిస్సుకితా హోతి పరిక్కమనాయ। మచ్ఛరిస్స పురిసపుగ్గలస్స అమచ్ఛరియం హోతి పరిక్కమనాయ। సఠస్స పురిసపుగ్గలస్స అసాఠేయ్యం హోతి పరిక్కమనాయ। మాయావిస్స పురిసపుగ్గలస్స అమాయా హోతి పరిక్కమనాయ। థద్ధస్స పురిసపుగ్గలస్స అత్థద్ధియం హోతి పరిక్కమనాయ। అతిమానిస్స పురిసపుగ్గలస్స అనతిమానో హోతి పరిక్కమనాయ। దుబ్బచస్స పురిసపుగ్గలస్స సోవచస్సతా హోతి పరిక్కమనాయ। పాపమిత్తస్స పురిసపుగ్గలస్స కల్యాణమిత్తతా హోతి పరిక్కమనాయ। పమత్తస్స పురిసపుగ్గలస్స అప్పమాదో హోతి పరిక్కమనాయ। అస్సద్ధస్స పురిసపుగ్గలస్స సద్ధా హోతి పరిక్కమనాయ। అహిరికస్స పురిసపుగ్గలస్స హిరీ హోతి పరిక్కమనాయ। అనోత్తాపిస్స పురిసపుగ్గలస్స ఓత్తప్పం హోతి పరిక్కమనాయ। అప్పస్సుతస్స పురిసపుగ్గలస్స బాహుసచ్చం హోతి పరిక్కమనాయ। కుసీతస్స పురిసపుగ్గలస్స వీరియారమ్భో హోతి పరిక్కమనాయ। ముట్ఠస్సతిస్స పురిసపుగ్గలస్స ఉపట్ఠితస్సతితా హోతి పరిక్కమనాయ। దుప్పఞ్ఞస్స పురిసపుగ్గలస్స పఞ్ఞాసమ్పదా హోతి పరిక్కమనాయ। సన్దిట్ఠిపరామాసి-ఆధానగ్గాహి-దుప్పటినిస్సగ్గిస్స పురిసపుగ్గలస్స అసన్దిట్ఠిపరామాసిఅనాధానగ్గాహి-సుప్పటినిస్సగ్గితా హోతి పరిక్కమనాయ॥>
    text <౮౬>, <సేయ్యథాపి। చున్ద। యే కేచి అకుసలా ధమ్మా సబ్బే తే అధోభాగఙ్గమనీయా। యే కేచి కుసలా ధమ్మా సబ్బే తే ఉపరిభాగఙ్గమనీయా। ఏవమేవ ఖో। చున్ద। విహింసకస్స పురిసపుగ్గలస్స అవిహింసా హోతి ఉపరిభాగాయ। పాణాతిపాతిస్స పురిసపుగ్గలస్స పాణాతిపాతా వేరమణీ హోతి ఉపరిభాగాయ…పే॰… సన్దిట్ఠిపరామాసి-ఆధానగ్గాహి-దుప్పటినిస్సగ్గిస్స పురిసపుగ్గలస్స అసన్దిట్ఠిపరామాసి-అనాధానగ్గాహి-సుప్పటినిస్సగ్గితా హోతి ఉపరిభాగాయ॥>
    text <౮౭>, <సో వత। చున్ద। అత్తనా పలిపపలిపన్నో పరం పలిపపలిపన్నం ఉద్ధరిస్సతీతి నేతం ఠానం విజ్జతి॥ సో వత। చున్ద। అత్తనా అపలిపపలిపన్నో పరం పలిపపలిపన్నం ఉద్ధరిస్సతీతి ఠానమేతం విజ్జతి॥ సో వత। చున్ద। అత్తనా అదన్తో అవినీతో అపరినిబ్బుతో పరం దమేస్సతి వినేస్సతి పరినిబ్బాపేస్సతీతి నేతం ఠానం విజ్జతి॥ సో వత। చున్ద। అత్తనా దన్తో వినీతో పరినిబ్బుతో పరం దమేస్సతి వినేస్సతి పరినిబ్బాపేస్సతీతి ఠానమేతం విజ్జతి॥ ఏవమేవ ఖో। చున్ద। విహింసకస్స పురిసపుగ్గలస్స అవిహింసా హోతి పరినిబ్బానాయ। పాణాతిపాతిస్స పురిసపుగ్గలస్స పాణాతిపాతా వేరమణీ హోతి పరినిబ్బానాయ॥ అదిన్నాదాయిస్స పురిసపుగ్గలస్స అదిన్నాదానా వేరమణీ హోతి పరినిబ్బానాయ॥ అబ్రహ్మచారిస్స పురిసపుగ్గలస్స అబ్రహ్మచరియా వేరమణీ హోతి పరినిబ్బానాయ॥ ముసావాదిస్స పురిసపుగ్గలస్స ముసావాదా వేరమణీ హోతి పరినిబ్బానాయ॥ పిసుణవాచస్స పురిసపుగ్గలస్స పిసుణాయ వాచాయ వేరమణీ హోతి పరినిబ్బానాయ॥ ఫరుసవాచస్స పురిసపుగ్గలస్స ఫరుసాయ వాచాయ వేరమణీ హోతి పరినిబ్బానాయ॥ సమ్ఫప్పలాపిస్స పురిసపుగ్గలస్స సమ్ఫప్పలాపా వేరమణీ హోతి పరినిబ్బానాయ॥ అభిజ్ఝాలుస్స పురిసపుగ్గలస్స అనభిజ్ఝా హోతి పరినిబ్బానాయ॥ బ్యాపన్నచిత్తస్స పురిసపుగ్గలస్స అబ్యాపాదో హోతి పరినిబ్బానాయ॥ మిచ్ఛాదిట్ఠిస్స పురిసపుగ్గలస్స సమ్మాదిట్ఠి హోతి పరినిబ్బానాయ॥ మిచ్ఛాసఙ్కప్పస్స పురిసపుగ్గలస్స సమ్మాసఙ్కప్పో హోతి పరినిబ్బానాయ॥ మిచ్ఛావాచస్స పురిసపుగ్గలస్స సమ్మావాచా హోతి పరినిబ్బానాయ॥ మిచ్ఛాకమ్మన్తస్స పురిసపుగ్గలస్స సమ్మాకమ్మన్తో హోతి పరినిబ్బానాయ॥ మిచ్ఛాఆజీవస్స పురిసపుగ్గలస్స సమ్మాఆజీవో హోతి పరినిబ్బానాయ॥ మిచ్ఛావాయామస్స పురిసపుగ్గలస్స సమ్మావాయామో హోతి పరినిబ్బానాయ॥ మిచ్ఛాసతిస్స పురిసపుగ్గలస్స సమ్మాసతి హోతి పరినిబ్బానాయ॥ మిచ్ఛాసమాధిస్స పురిసపుగ్గలస్స సమ్మాసమాధి హోతి పరినిబ్బానాయ॥ మిచ్ఛాఞాణిస్స పురిసపుగ్గలస్స సమ్మాఞాణం హోతి పరినిబ్బానాయ॥ మిచ్ఛావిముత్తిస్స పురిసపుగ్గలస్స సమ్మావిముత్తి హోతి పరినిబ్బానాయ॥>
    text <థీనమిద్ధపరియుట్ఠితస్స పురిసపుగ్గలస్స విగతథినమిద్ధతా హోతి పరినిబ్బానాయ॥ ఉద్ధతస్స పురిసపుగ్గలస్స అనుద్ధచ్చం హోతి పరినిబ్బానాయ॥ విచికిచ్ఛిస్స పురిసపుగ్గలస్స తిణ్ణవిచికిచ్ఛతా హోతి పరినిబ్బానాయ॥ కోధనస్స పురిసపుగ్గలస్స అక్కోధో హోతి పరినిబ్బానాయ॥ ఉపనాహిస్స పురిసపుగ్గలస్స అనుపనాహో హోతి పరినిబ్బానాయ॥ మక్ఖిస్స పురిసపుగ్గలస్స అమక్ఖో హోతి పరినిబ్బానాయ॥ పళాసిస్స పురిసపుగ్గలస్స అపళాసో హోతి పరినిబ్బానాయ॥ ఇస్సుకిస్స పురిసపుగ్గలస్స అనిస్సుకితా హోతి పరినిబ్బానాయ॥ మచ్ఛరిస్స పురిసపుగ్గలస్స అమచ్ఛరియం హోతి పరినిబ్బానాయ॥ సఠస్స పురిసపుగ్గలస్స అసాఠేయ్యం హోతి పరినిబ్బానాయ॥ మాయావిస్స పురిసపుగ్గలస్స అమాయా హోతి పరినిబ్బానాయ॥ థద్ధస్స పురిసపుగ్గలస్స అత్థద్ధియం హోతి పరినిబ్బానాయ॥ అతిమానిస్స పురిసపుగ్గలస్స అనతిమానో హోతి పరినిబ్బానాయ॥ దుబ్బచస్స పురిసపుగ్గలస్స సోవచస్సతా హోతి పరినిబ్బానాయ॥ పాపమిత్తస్స పురిసపుగ్గలస్స కల్యాణమిత్తతా హోతి పరినిబ్బానాయ॥ పమత్తస్స పురిసపుగ్గలస్స అప్పమాదో హోతి పరినిబ్బానాయ॥ అస్సద్ధస్స పురిసపుగ్గలస్స సద్ధా హోతి పరినిబ్బానాయ॥ అహిరికస్స పురిసపుగ్గలస్స హిరీ హోతి పరినిబ్బానాయ॥ అనోత్తాపిస్స పురిసపుగ్గలస్స ఓత్తప్పం హోతి పరినిబ్బానాయ॥ అప్పస్సుతస్స పురిసపుగ్గలస్స బాహుసచ్చం హోతి పరినిబ్బానాయ॥ కుసీతస్స పురిసపుగ్గలస్స వీరియారమ్భో హోతి పరినిబ్బానాయ॥ ముట్ఠస్సతిస్స పురిసపుగ్గలస్స ఉపట్ఠితస్సతితా హోతి పరినిబ్బానాయ॥ దుప్పఞ్ఞస్స పురిసపుగ్గలస్స పఞ్ఞాసమ్పదా హోతి పరినిబ్బానాయ॥ సన్దిట్ఠిపరామాసి-ఆధానగ్గాహి-దుప్పటినిస్సగ్గిస్స పురిసపుగ్గలస్స అసన్దిట్ఠిపరామాసి-అనాధానగ్గాహి-సుప్పటినిస్సగ్గితా హోతి పరినిబ్బానాయ॥>
    text <౮౮>, <ఇతి ఖో। చున్ద। దేసితో మయా సల్లేఖపరియాయో। దేసితో చిత్తుప్పాదపరియాయో। దేసితో పరిక్కమనపరియాయో। దేసితో ఉపరిభాగపరియాయో। దేసితో పరినిబ్బానపరియాయో॥ యం ఖో। చున్ద। సత్థారా కరణీయం సావకానం హితేసినా అనుకమ్పకేన అనుకమ్పం ఉపాదాయ। కతం వో తం మయా॥ ఏతాని। చున్ద। రుక్ఖమూలాని। ఏతాని సుఞ్ఞాగారాని। ఝాయథ। చున్ద। మా పమాదత్థ। మా పచ్ఛావిప్పటిసారినో అహువత్థ అయం ఖో అమ్హాకం అనుసాసనీతి॥>
    text <ఇదమవోచ భగవా॥ అత్తమనో ఆయస్మా మహాచున్దో భగవతో భాసితం అభినన్దీతి॥>
    stand <సల్లేఖసుత్తం నిట్ఠితం అట్ఠమం॥>
  text <౯॥ సమ్మాదిట్ఠిసుత్తం>
    text <౮౯>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తత్ర ఖో ఆయస్మా సారిపుత్తో భిక్ఖూ ఆమన్తేసి ఆవుసో భిక్ఖవేతి॥ ఆవుసోతి ఖో తే భిక్ఖూ ఆయస్మతో సారిపుత్తస్స పచ్చస్సోసుం॥ ఆయస్మా సారిపుత్తో ఏతదవోచ>
    text <సమ్మాదిట్ఠి సమ్మాదిట్ఠీతి। ఆవుసో। వుచ్చతి॥ కిత్తావతా ను ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <దూరతోపి ఖో మయం। ఆవుసో। ఆగచ్ఛేయ్యామ ఆయస్మతో సారిపుత్తస్స సన్తికే ఏతస్స భాసితస్స అత్థమఞ్ఞాతుం॥ సాధు వతాయస్మన్తంయేవ సారిపుత్తం పటిభాతు ఏతస్స భాసితస్స అత్థో॥ ఆయస్మతో సారిపుత్తస్స సుత్వా భిక్ఖూ ధారేస్సన్తీతి॥ తేన హి। ఆవుసో। సుణాథ। సాధుకం మనసి కరోథ। భాసిస్సామీతి॥ ఏవమావుసోతి ఖో తే భిక్ఖూ ఆయస్మతో సారిపుత్తస్స పచ్చస్సోసుం॥ ఆయస్మా సారిపుత్తో ఏతదవోచ>
    text <యతో ఖో। ఆవుసో। అరియసావకో అకుసలఞ్చ పజానాతి। అకుసలమూలఞ్చ పజానాతి। కుసలఞ్చ పజానాతి। కుసలమూలఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమం పనావుసో। అకుసలం। కతమం అకుసలమూలం। కతమం కుసలం। కతమం కుసలమూలం॥ పాణాతిపాతో ఖో। ఆవుసో। అకుసలం। అదిన్నాదానం అకుసలం। కామేసుమిచ్ఛాచారో అకుసలం। ముసావాదో అకుసలం। పిసుణా వాచా అకుసలం। ఫరుసా వాచా అకుసలం। సమ్ఫప్పలాపో అకుసలం। అభిజ్ఝా అకుసలం। బ్యాపాదో అకుసలం। మిచ్ఛాదిట్ఠి అకుసలం ఇదం వుచ్చతావుసో అకుసలం॥ కతమఞ్చావుసో। అకుసలమూలం॥ లోభో అకుసలమూలం। దోసో అకుసలమూలం। మోహో అకుసలమూలం ఇదం వుచ్చతావుసో। అకుసలమూలం॥>
    text <కతమఞ్చావుసో। కుసలం॥ పాణాతిపాతా వేరమణీ కుసలం। అదిన్నాదానా వేరమణీ కుసలం। కామేసుమిచ్ఛాచారా వేరమణీ కుసలం। ముసావాదా వేరమణీ కుసలం। పిసుణాయ వాచాయ వేరమణీ కుసలం। ఫరుసాయ వాచాయ వేరమణీ కుసలం। సమ్ఫప్పలాపా వేరమణీ కుసలం। అనభిజ్ఝా కుసలం। అబ్యాపాదో కుసలం। సమ్మాదిట్ఠి కుసలం ఇదం వుచ్చతావుసో। కుసలం॥ కతమఞ్చావుసో। కుసలమూలం॥ అలోభో కుసలమూలం। అదోసో కుసలమూలం। అమోహో కుసలమూలం ఇదం వుచ్చతావుసో। కుసలమూలం॥>
    text <యతో ఖో। ఆవుసో। అరియసావకో ఏవం అకుసలం పజానాతి। ఏవం అకుసలమూలం పజానాతి। ఏవం కుసలం పజానాతి। ఏవం కుసలమూలం పజానాతి। సో సబ్బసో రాగానుసయం పహాయ। పటిఘానుసయం పటివినోదేత్వా। అస్మీతి దిట్ఠిమానానుసయం సమూహనిత్వా। అవిజ్జం పహాయ విజ్జం ఉప్పాదేత్వా। దిట్ఠేవధమ్మే దుక్ఖస్సన్తకరో హోతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <౯౦>, <సాధావుసోతి ఖో తే భిక్ఖూ ఆయస్మతో సారిపుత్తస్స భాసితం అభినన్దిత్వా అనుమోదిత్వా ఆయస్మన్తం సారిపుత్తం ఉత్తరి పఞ్హం అపుచ్ఛుం సియా పనావుసో। అఞ్ఞోపి పరియాయో యథా అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <సియా। ఆవుసో॥ యతో ఖో। ఆవుసో। అరియసావకో ఆహారఞ్చ పజానాతి। ఆహారసముదయఞ్చ పజానాతి। ఆహారనిరోధఞ్చ పజానాతి। ఆహారనిరోధగామినిం పటిపదఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమో పనావుసో। ఆహారో। కతమో ఆహారసముదయో। కతమో ఆహారనిరోధో। కతమా ఆహారనిరోధగామినీ పటిపదా॥ చత్తారోమే। ఆవుసో। ఆహారా భూతానం వా సత్తానం ఠితియా। సమ్భవేసీనం వా అనుగ్గహాయ॥ కతమే చత్తారో॥ కబళీకారో ఆహారో ఓళారికో వా సుఖుమో వా। ఫస్సో దుతియో। మనోసఞ్చేతనా తతియా। విఞ్ఞాణం చతుత్థం॥ తణ్హాసముదయా ఆహారసముదయో। తణ్హానిరోధా ఆహారనిరోధో। అయమేవ అరియో అట్ఠఙ్గికో మగ్గో ఆహారనిరోధగామినీ పటిపదా। సేయ్యథిదం సమ్మాదిట్ఠి సమ్మాసఙ్కప్పో సమ్మావాచా సమ్మాకమ్మన్తో। సమ్మాఆజీవో సమ్మావాయామో సమ్మాసతి సమ్మాసమాధి॥>
    text <యతో ఖో। ఆవుసో। అరియసావకో ఏవం ఆహారం పజానాతి। ఏవం ఆహారసముదయం పజానాతి। ఏవం ఆహారనిరోధం పజానాతి। ఏవం ఆహారనిరోధగామినిం పటిపదం పజానాతి। సో సబ్బసో రాగానుసయం పహాయ। పటిఘానుసయం పటివినోదేత్వా। అస్మీతి దిట్ఠిమానానుసయం సమూహనిత్వా। అవిజ్జం పహాయ విజ్జం ఉప్పాదేత్వా। దిట్ఠేవధమ్మే దుక్ఖస్సన్తకరో హోతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <౯౧>, <సాధావుసోతి ఖో తే భిక్ఖూ ఆయస్మతో సారిపుత్తస్స భాసితం అభినన్దిత్వా అనుమోదిత్వా ఆయస్మన్తం సారిపుత్తం ఉత్తరి పఞ్హం అపుచ్ఛుం సియా పనావుసో। అఞ్ఞోపి పరియాయో యథా అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <సియా। ఆవుసో॥ యతో ఖో। ఆవుసో। అరియసావకో దుక్ఖఞ్చ పజానాతి। దుక్ఖసముదయఞ్చ పజానాతి। దుక్ఖనిరోధఞ్చ పజానాతి। దుక్ఖనిరోధగామినిం పటిపదఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమం పనావుసో। దుక్ఖం। కతమో దుక్ఖసముదయో। కతమో దుక్ఖనిరోధో। కతమా దుక్ఖనిరోధగామినీ పటిపదా॥ జాతిపి దుక్ఖా। జరాపి దుక్ఖా। మరణమ్పి దుక్ఖం। సోకపరిదేవదుక్ఖదోమనస్సుపాయాసాపి దుక్ఖా। అప్పియేహి సమ్పయోగోపి దుక్ఖో। పియేహి విప్పయోగోపి దుక్ఖో। యమ్పిచ్ఛం న లభతి తమ్పి దుక్ఖం। సంఖిత్తేన పఞ్చుపాదానక్ఖన్ధా దుక్ఖా ఇదం వుచ్చతావుసో। దుక్ఖం॥ కతమో చావుసో। దుక్ఖసముదయో॥ యాయం తణ్హా పోనోబ్భవికా నన్దీరాగసహగతా తత్రతత్రాభినన్దినీ। సేయ్యథిదం। కామతణ్హా భవతణ్హా విభవతణ్హా అయం వుచ్చతావుసో। దుక్ఖసముదయో॥ కతమో చావుసో। దుక్ఖనిరోధో॥ యో తస్సాయేవ తణ్హాయ అసేసవిరాగనిరోధో చాగో పటినిస్సగ్గో ముత్తి అనాలయో అయం వుచ్చతావుసో। దుక్ఖనిరోధో॥ కతమా చావుసో। దుక్ఖనిరోధగామినీ పటిపదా॥ అయమేవ అరియో అట్ఠఙ్గికో మగ్గో। సేయ్యథిదం। సమ్మాదిట్ఠి…పే॰… సమ్మాసమాధి అయం వుచ్చతావుసో। దుక్ఖనిరోధగామినీ పటిపదా॥>
    text <యతో ఖో। ఆవుసో। అరియసావకో ఏవం దుక్ఖం పజానాతి। ఏవం దుక్ఖసముదయం పజానాతి। ఏవం దుక్ఖనిరోధం పజానాతి। ఏవం దుక్ఖనిరోధగామినిం పటిపదం పజానాతి। సో సబ్బసో రాగానుసయం పహాయ। పటిఘానుసయం పటివినోదేత్వా। అస్మీతి దిట్ఠిమానానుసయం సమూహనిత్వా। అవిజ్జం పహాయ విజ్జం ఉప్పాదేత్వా। దిట్ఠేవధమ్మే దుక్ఖస్సన్తకరో హోతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <౯౨>, <సాధావుసోతి ఖో తే భిక్ఖూ ఆయస్మతో సారిపుత్తస్స భాసితం అభినన్దిత్వా అనుమోదిత్వా ఆయస్మన్తం సారిపుత్తం ఉత్తరి పఞ్హం అపుచ్ఛుం సియా పనావుసో। అఞ్ఞోపి పరియాయో యథా అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <సియా। ఆవుసో॥ యతో ఖో। ఆవుసో। అరియసావకో జరామరణఞ్చ పజానాతి। జరామరణసముదయఞ్చ పజానాతి। జరామరణనిరోధఞ్చ పజానాతి। జరామరణనిరోధగామినిం పటిపదఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమం పనావుసో। జరామరణం। కతమో జరామరణసముదయో। కతమో జరామరణనిరోధో। కతమా జరామరణనిరోధగామినీ పటిపదా॥ యా తేసం తేసం సత్తానం తమ్హి తమ్హి సత్తనికాయే జరా జీరణతా ఖణ్డిచ్చం పాలిచ్చం వలిత్తచతా ఆయునో సంహాని ఇన్ద్రియానం పరిపాకో అయం వుచ్చతావుసో। జరా॥ కతమఞ్చావుసో। మరణం॥ యా తేసం తేసం సత్తానం తమ్హా తమ్హా సత్తనికాయా చుతి చవనతా భేదో అన్తరధానం మచ్చు మరణం కాలంకిరియా ఖన్ధానం భేదో। కళేవరస్స నిక్ఖేపో। జీవితిన్ద్రియస్సుపచ్ఛేదో ఇదం వుచ్చతావుసో। మరణం॥ ఇతి అయఞ్చ జరా ఇదఞ్చ మరణం ఇదం వుచ్చతావుసో। జరామరణం॥ జాతిసముదయా జరామరణసముదయో। జాతినిరోధా జరామరణనిరోధో। అయమేవ అరియో అట్ఠఙ్గికో మగ్గో జరామరణనిరోధగామినీ పటిపదా। సేయ్యథిదం సమ్మాదిట్ఠి…పే॰… సమ్మాసమాధి॥>
    text <యతో ఖో। ఆవుసో। అరియసావకో ఏవం జరామరణం పజానాతి। ఏవం జరామరణసముదం పజానాతి। ఏవం జరామరణనిరోధం పజానాతి। ఏవం జరామరణనిరోధగామినిం పటిపదం పజానాతి। సో సబ్బసో రాగానుసయం పహాయ…పే॰… దుక్ఖస్సన్తకరో హోతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <౯౩>, <సాధావుసోతి ఖో…పే॰… అపుచ్ఛుం సియా పనావుసో…పే॰… సియా। ఆవుసో॥ యతో ఖో। ఆవుసో। అరియసావకో జాతిఞ్చ పజానాతి। జాతిసముదయఞ్చ పజానాతి। జాతినిరోధఞ్చ పజానాతి। జాతినిరోధగామినిం పటిపదఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమా పనావుసో। జాతి। కతమో జాతిసముదయో। కతమో జాతినిరోధో। కతమా జాతినిరోధగామినీ పటిపదా॥ యా తేసం తేసం సత్తానం తమ్హి తమ్హి సత్తనికాయే జాతి సఞ్జాతి ఓక్కన్తి అభినిబ్బత్తి ఖన్ధానం పాతుభావో। ఆయతనానం పటిలాభో అయం వుచ్చతావుసో। జాతి॥ భవసముదయా జాతిసముదయో। భవనిరోధా జాతినిరోధో। అయమేవ అరియో అట్ఠఙ్గికో మగ్గో జాతినిరోధగామినీ పటిపదా। సేయ్యథిదం సమ్మాదిట్ఠి…పే॰… సమ్మాసమాధి॥>
    text <యతో ఖో। ఆవుసో। అరియసావకో ఏవం జాతిం పజానాతి। ఏవం జాతిసముదయం పజానాతి। ఏవం జాతినిరోధం పజానాతి। ఏవం జాతినిరోధగామినిం పటిపదం పజానాతి। సో సబ్బసో రాగానుసయం పహాయ…పే॰… దుక్ఖస్సన్తకరో హోతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <౯౪>, <సాధావుసోతి ఖో…పే॰… అపుచ్ఛుం సియా పనావుసో…పే॰… సియా। ఆవుసో॥ యతో ఖో। ఆవుసో। అరియసావకో భవఞ్చ పజానాతి। భవసముదయఞ్చ పజానాతి। భవనిరోధఞ్చ పజానాతి। భవనిరోధగామినిం పటిపదఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమో పనావుసో। భవో। కతమో భవసముదయో। కతమో భవనిరోధో। కతమా భవనిరోధగామినీ పటిపదా॥ తయోమే। ఆవుసో। భవా కామభవో। రూపభవో। అరూపభవో॥ ఉపాదానసముదయా భవసముదయో। ఉపాదాననిరోధా భవనిరోధో। అయమేవ అరియో అట్ఠఙ్గికో మగ్గో భవనిరోధగామినీ పటిపదా। సేయ్యథిదం సమ్మాదిట్ఠి…పే॰… సమ్మాసమాధి॥>
    text <యతో ఖో। ఆవుసో। అరియసావకో ఏవం భవం పజానాతి। ఏవం భవసముదయం పజానాతి। ఏవం భవనిరోధం పజానాతి। ఏవం భవనిరోధగామినిం పటిపదం పజానాతి। సో సబ్బసో రాగానుసయం పహాయ…పే॰… దుక్ఖస్సన్తకరో హోతి॥ ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <౯౫>, <సాధావుసోతి ఖో…పే॰… అపుచ్ఛుం సియా పనావుసో…పే॰… సియా। ఆవుసో॥ యతో ఖో। ఆవుసో। అరియసావకో ఉపాదానఞ్చ పజానాతి। ఉపాదానసముదయఞ్చ పజానాతి। ఉపాదాననిరోధఞ్చ పజానాతి। ఉపాదాననిరోధగామినిం పటిపదఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమం పనావుసో। ఉపాదానం। కతమో ఉపాదానసముదయో। కతమో ఉపాదాననిరోధో। కతమా ఉపాదాననిరోధగామినీ పటిపదా॥ చత్తారిమాని। ఆవుసో। ఉపాదానాని కాముపాదానం। దిట్ఠుపాదానం। సీలబ్బతుపాదానం। అత్తవాదుపాదానం॥ తణ్హాసముదయా ఉపాదానసముదయో। తణ్హానిరోధా ఉపాదాననిరోధో। అయమేవ అరియో అట్ఠఙ్గికో మగ్గో ఉపాదాననిరోధగామినీ పటిపదా। సేయ్యథిదం సమ్మాదిట్ఠి…పే॰… సమ్మాసమాధి॥>
    text <యతో ఖో। ఆవుసో। అరియసావకో ఏవం ఉపాదానం పజానాతి। ఏవం ఉపాదానసముదయం పజానాతి। ఏవం ఉపాదాననిరోధం పజానాతి। ఏవం ఉపాదాననిరోధగామినిం పటిపదం పజానాతి। సో సబ్బసో రాగానుసయం పహాయ…పే॰… దుక్ఖస్సన్తకరో హోతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <౯౬>, <సాధావుసోతి ఖో…పే॰… అపుచ్ఛుం సియా పనావుసో…పే॰… సియా। ఆవుసో॥ యతో ఖో। ఆవుసో। అరియసావకో తణ్హఞ్చ పజానాతి। తణ్హాసముదయఞ్చ పజానాతి। తణ్హానిరోధఞ్చ పజానాతి। తణ్హానిరోధగామినిం పటిపదఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమా పనావుసో। తణ్హా। కతమో తణ్హాసముదయో। కతమో తణ్హానిరోధో। కతమా తణ్హానిరోధగామినీ పటిపదా॥ ఛయిమే। ఆవుసో। తణ్హాకాయా రూపతణ్హా। సద్దతణ్హా। గన్ధతణ్హా। రసతణ్హా। ఫోట్ఠబ్బతణ్హా। ధమ్మతణ్హా॥ వేదనాసముదయా తణ్హాసముదయో। వేదనానిరోధా తణ్హానిరోధో। అయమేవ అరియో అట్ఠఙ్గికో మగ్గో తణ్హానిరోధగామినీ పటిపదా। సేయ్యథిదం సమ్మాదిట్ఠి…పే॰… సమ్మాసమాధి॥>
    text <యతో ఖో। ఆవుసో। అరియసావకో ఏవం తణ్హం పజానాతి। ఏవం తణ్హాసముదయం పజానాతి। ఏవం తణ్హానిరోధం పజానాతి। ఏవం తణ్హానిరోధగామినిం పటిపదం పజానాతి। సో సబ్బసో రాగానుసయం పహాయ…పే॰… దుక్ఖస్సన్తకరో హోతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <౯౭>, <సాధావుసోతి ఖో…పే॰… అపుచ్ఛుం సియా పనావుసో…పే॰… సియా। ఆవుసో॥ యతో ఖో। ఆవుసో। అరియసావకో వేదనఞ్చ పజానాతి। వేదనాసముదయఞ్చ పజానాతి। వేదనానిరోధఞ్చ పజానాతి। వేదనానిరోధగామినిం పటిపదఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమా పనావుసో। వేదనా। కతమో వేదనాసముదయో। కతమో వేదనానిరోధో। కతమా వేదనానిరోధగామినీ పటిపదా॥ ఛయిమే। ఆవుసో। వేదనాకాయా చక్ఖుసమ్ఫస్సజా వేదనా। సోతసమ్ఫస్సజా వేదనా। ఘానసమ్ఫస్సజా వేదనా। జివ్హాసమ్ఫస్సజా వేదనా। కాయసమ్ఫస్సజా వేదనా। మనోసమ్ఫస్సజా వేదనా॥ ఫస్ససముదయా వేదనాసముదయో। ఫస్సనిరోధా వేదనానిరోధో। అయమేవ అరియో అట్ఠఙ్గికో మగ్గో వేదనానిరోధగామినీ పటిపదా। సేయ్యథిదం సమ్మాదిట్ఠి…పే॰… సమ్మాసమాధి॥>
    text <యతో ఖో। ఆవుసో। అరియసావకో ఏవం వేదనం పజానాతి। ఏవం వేదనాసముదయం పజానాతి। ఏవం వేదనానిరోధం పజానాతి। ఏవం వేదనానిరోధగామినిం పటిపదం పజానాతి। సో సబ్బసో రాగానుసయం పహాయ…పే॰… దుక్ఖస్సన్తకరో హోతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <౯౮>, <సాధావుసోతి ఖో…పే॰… అపుచ్ఛుం సియా పనావుసో…పే॰… సియా। ఆవుసో॥ యతో ఖో। ఆవుసో। అరియసావకో ఫస్సఞ్చ పజానాతి। ఫస్ససముదయఞ్చ పజానాతి। ఫస్సనిరోధఞ్చ పజానాతి। ఫస్సనిరోధగామినిం పటిపదఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమో పనావుసో। ఫస్సో। కతమో ఫస్ససముదయో। కతమో ఫస్సనిరోధో। కతమా ఫస్సనిరోధగామినీ పటిపదా॥ ఛయిమే। ఆవుసో। ఫస్సకాయా చక్ఖుసమ్ఫస్సో। సోతసమ్ఫస్సో। ఘానసమ్ఫస్సో। జివ్హాసమ్ఫస్సో। కాయసమ్ఫస్సో। మనోసమ్ఫస్సో॥ సళాయతనసముదయా ఫస్ససముదయో। సళాయతననిరోధా ఫస్సనిరోధో। అయమేవ అరియో అట్ఠఙ్గికో మగ్గో ఫస్సనిరోధగామినీ పటిపదా। సేయ్యథిదం సమ్మాదిట్ఠి…పే॰… సమ్మాసమాధి॥>
    text <యతో ఖో। ఆవుసో। అరియసావకో ఏవం ఫస్సం పజానాతి। ఏవం ఫస్ససముదయం పజానాతి। ఏవం ఫస్సనిరోధం పజానాతి। ఏవం ఫస్సనిరోధగామినిం పటిపదం పజానాతి। సో సబ్బసో రాగానుసయం పహాయ…పే॰… దుక్ఖస్సన్తకరో హోతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <౯౯>, <సాధావుసోతి ఖో…పే॰… అపుచ్ఛుం సియా పనావుసో…పే॰… సియా। ఆవుసో॥ యతో ఖో। ఆవుసో। అరియసావకో సళాయతనఞ్చ పజానాతి। సళాయతనసముదయఞ్చ పజానాతి। సళాయతననిరోధఞ్చ పజానాతి। సళాయతననిరోధగామినిం పటిపదఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమం పనావుసో। సళాయతనం। కతమో సళాయతనసముదయో। కతమో సళాయతననిరోధో। కతమా సళాయతననిరోధగామినీ పటిపదా॥ ఛయిమాని। ఆవుసో। ఆయతనాని చక్ఖాయతనం। సోతాయతనం। ఘానాయతనం। జివ్హాయతనం। కాయాయతనం। మనాయతనం॥ నామరూపసముదయా సళాయతనసముదయో। నామరూపనిరోధా సళాయతననిరోధో। అయమేవ అరియో అట్ఠఙ్గికో మగ్గో సళాయతననిరోధగామినీ పటిపదా। సేయ్యథిదం సమ్మాదిట్ఠి…పే॰… సమ్మాసమాధి॥>
    text <యతో ఖో। ఆవుసో। అరియసావకో ఏవం సళాయతనం పజానాతి। ఏవం సళాయతనసముదయం పజానాతి। ఏవం సళాయతననిరోధం పజానాతి। ఏవం సళాయతననిరోధగామినిం పటిపదం పజానాతి। సో సబ్బసో రాగానుసయం పహాయ…పే… దుక్ఖస్సన్తకరో హోతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <౧౦౦>, <సాధావుసోతి ఖో…పే॰… అపుచ్ఛుం సియా పనావుసో…పే॰… సియా। ఆవుసో॥ యతో ఖో। ఆవుసో। అరియసావకో నామరూపఞ్చ పజానాతి। నామరూపసముదయఞ్చ పజానాతి। నామరూపనిరోధఞ్చ పజానాతి। నామరూపనిరోధగామినిం పటిపదఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమం పనావుసో। నామరూపం। కతమో నామరూపసముదయో। కతమో నామరూపనిరోధో। కతమా నామరూపనిరోధగామినీ పటిపదా॥ వేదనా। సఞ్ఞా। చేతనా। ఫస్సో। మనసికారో ఇదం వుచ్చతావుసో। నామం। చత్తారి చ మహాభూతాని। చతున్నఞ్చ మహాభూతానం ఉపాదాయరూపం ఇదం వుచ్చతావుసో। రూపం॥ ఇతి ఇదఞ్చ నామం ఇదఞ్చ రూపం ఇదం వుచ్చతావుసో। నామరూపం॥ విఞ్ఞాణసముదయా నామరూపసముదయో। విఞ్ఞాణనిరోధా నామరూపనిరోధో। అయమేవ అరియో అట్ఠఙ్గికో మగ్గో నామరూపనిరోధగామినీ పటిపదా। సేయ్యథిదం సమ్మాదిట్ఠి…పే॰… సమ్మాసమాధి॥>
    text <యతో ఖో। ఆవుసో। అరియసావకో ఏవం నామరూపం పజానాతి। ఏవం నామరూపసముదయం పజానాతి। ఏవం నామరూపనిరోధం పజానాతి। ఏవం నామరూపనిరోధగామినిం పటిపదం పజానాతి। సో సబ్బసో రాగానుసయం పహాయ…పే॰… దుక్ఖస్సన్తకరో హోతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <౧౦౧>, <సాధావుసోతి ఖో…పే॰… అపుచ్ఛుం సియా పనావుసో…పే॰… సియా। ఆవుసో॥ యతో ఖో। ఆవుసో। అరియసావకో విఞ్ఞాణఞ్చ పజానాతి। విఞ్ఞాణసముదయఞ్చ పజానాతి। విఞ్ఞాణనిరోధఞ్చ పజానాతి। విఞ్ఞాణనిరోధగామినిం పటిపదఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమం పనావుసో। విఞ్ఞాణం। కతమో విఞ్ఞాణసముదయో। కతమో విఞ్ఞాణనిరోధో। కతమా విఞ్ఞాణనిరోధగామినీ పటిపదా॥ ఛయిమే। ఆవుసో। విఞ్ఞాణకాయా చక్ఖువిఞ్ఞాణం। సోతవిఞ్ఞాణం। ఘానవిఞ్ఞాణం। జివ్హావిఞ్ఞాణం। కాయవిఞ్ఞాణం। మనోవిఞ్ఞాణం॥ సఙ్ఖారసముదయా విఞ్ఞాణసముదయో। సఙ్ఖారనిరోధా విఞ్ఞాణనిరోధో। అయమేవ అరియో అట్ఠఙ్గికో మగ్గో విఞ్ఞాణనిరోధగామినీ పటిపదా। సేయ్యథిదం సమ్మాదిట్ఠి…పే॰… సమ్మాసమాధి॥>
    text <యతో ఖో। ఆవుసో। అరియసావకో ఏవం విఞ్ఞాణం పజానాతి। ఏవం విఞ్ఞాణసముదయం పజానాతి। ఏవం విఞ్ఞాణనిరోధం పజానాతి। ఏవం విఞ్ఞాణనిరోధగామినిం పటిపదం పజానాతి। సో సబ్బసో రాగానుసయం పహాయ…పే॰… దుక్ఖస్సన్తకరో హోతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <౧౦౨>, <సాధావుసోతి ఖో…పే॰… అపుచ్ఛుం సియా పనావుసో…పే॰… సియా। ఆవుసో॥ యతో ఖో। ఆవుసో। అరియసావకో సఙ్ఖారే చ పజానాతి। సఙ్ఖారసముదయఞ్చ పజానాతి। సఙ్ఖారనిరోధఞ్చ పజానాతి। సఙ్ఖారనిరోధగామినిం పటిపదఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమే పనావుసో। సఙ్ఖారా। కతమో సఙ్ఖారసముదయో। కతమో సఙ్ఖారనిరోధో। కతమా సఙ్ఖారనిరోధగామినీ పటిపదా॥ తయోమే। ఆవుసో। సఙ్ఖారా కాయసఙ్ఖారో। వచీసఙ్ఖారో। చిత్తసఙ్ఖారో॥ అవిజ్జాసముదయా సఙ్ఖారసముదయో। అవిజ్జానిరోధా సఙ్ఖారనిరోధో। అయమేవ అరియో అట్ఠఙ్గికో మగ్గో సఙ్ఖారనిరోధగామినీ పటిపదా। సేయ్యథిదం సమ్మాదిట్ఠి…పే॰… సమ్మాసమాధి॥>
    text <యతో ఖో। ఆవుసో। అరియసావకో ఏవం సఙ్ఖారే పజానాతి। ఏవం సఙ్ఖారసముదయం పజానాతి। ఏవం సఙ్ఖారనిరోధం పజానాతి। ఏవం సఙ్ఖారనిరోధగామినిం పటిపదం పజానాతి। సో సబ్బసో రాగానుసయం పహాయ। పటిఘానుసయం పటివినోదేత్వా। అస్మీతి దిట్ఠిమానానుసయం సమూహనిత్వా। అవిజ్జం పహాయ విజ్జం ఉప్పాదేత్వా। దిట్ఠేవ ధమ్మే దుక్ఖస్సన్తకరో హోతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <౧౦౩>, <సాధావుసోతి ఖో…పే॰… అపుచ్ఛుం సియా పనావుసో…పే॰… సియా। ఆవుసో॥ యతో ఖో। ఆవుసో। అరియసావకో అవిజ్జఞ్చ పజానాతి। అవిజ్జాసముదయఞ్చ పజానాతి। అవిజ్జానిరోధఞ్చ పజానాతి। అవిజ్జానిరోధగామినిం పటిపదఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమా పనావుసో। అవిజ్జా। కతమో అవిజ్జాసముదయో। కతమో అవిజ్జానిరోధో। కతమా అవిజ్జానిరోధగామినీ పటిపదా॥ యం ఖో। ఆవుసో। దుక్ఖే అఞ్ఞాణం। దుక్ఖసముదయే అఞ్ఞాణం। దుక్ఖనిరోధే అఞ్ఞాణం। దుక్ఖనిరోధగామినియా పటిపదాయ అఞ్ఞాణం అయం వుచ్చతావుసో। అవిజ్జా॥ ఆసవసముదయా అవిజ్జాసముదయో। ఆసవనిరోధా అవిజ్జానిరోధో। అయమేవ అరియో అట్ఠఙ్గికో మగ్గో అవిజ్జానిరోధగామినీ పటిపదా। సేయ్యథిదం సమ్మాదిట్ఠి…పే॰… సమ్మాసమాధి॥>
    text <యతో ఖో। ఆవుసో। అరియసావకో ఏవం అవిజ్జం పజానాతి। ఏవం అవిజ్జాసముదయం పజానాతి। ఏవం అవిజ్జానిరోధం పజానాతి। ఏవం అవిజ్జానిరోధగామినిం పటిపదం పజానాతి। సో సబ్బసో రాగానుసయం పహాయ। పటిఘానుసయం పటివినోదేత్వా। అస్మీతి దిట్ఠిమానానుసయం సమూహనిత్వా। అవిజ్జం పహాయ విజ్జం ఉప్పాదేత్వా। దిట్ఠేవ ధమ్మే దుక్ఖస్సన్తకరో హోతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <౧౦౪>, <సాధావుసోతి ఖో తే భిక్ఖూ ఆయస్మతో సారిపుత్తస్స భాసితం అభినన్దిత్వా అనుమోదిత్వా ఆయస్మన్తం సారిపుత్తం ఉత్తరి పఞ్హం అపుచ్ఛుం సియా పనావుసో। అఞ్ఞోపి పరియాయో యథా అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <సియా। ఆవుసో॥ యతో ఖో। ఆవుసో। అరియసావకో ఆసవఞ్చ పజానాతి। ఆసవసముదయఞ్చ పజానాతి। ఆసవనిరోధఞ్చ పజానాతి। ఆసవనిరోధగామినిం పటిపదఞ్చ పజానాతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మం॥ కతమో పనావుసో। ఆసవో। కతమో ఆసవసముదయో। కతమో ఆసవనిరోధో। కతమా ఆసవనిరోధగామినీ పటిపదాతి॥ తయోమే। ఆవుసో। ఆసవా కామాసవో। భవాసవో। అవిజ్జాసవో॥ అవిజ్జాసముదయా ఆసవసముదయో। అవిజ్జానిరోధా ఆసవనిరోధో। అయమేవ అరియో అట్ఠఙ్గికో మగ్గో ఆసవనిరోధగామినీ పటిపదా। సేయ్యథిదం సమ్మాదిట్ఠి…పే॰… సమ్మాసమాధి॥>
    text <యతో ఖో। ఆవుసో। అరియసావకో ఏవం ఆసవం పజానాతి। ఏవం ఆసవసముదయం పజానాతి। ఏవం ఆసవనిరోధం పజానాతి। ఏవం ఆసవనిరోధగామినిం పటిపదం పజానాతి। సో సబ్బసో రాగానుసయం పహాయ। పటిఘానుసయం పటివినోదేత్వా। అస్మీతి దిట్ఠిమానానుసయం సమూహనిత్వా। అవిజ్జం పహాయ విజ్జం ఉప్పాదేత్వా। దిట్ఠేవ ధమ్మే దుక్ఖస్సన్తకరో హోతి ఏత్తావతాపి ఖో। ఆవుసో। అరియసావకో సమ్మాదిట్ఠి హోతి। ఉజుగతాస్స దిట్ఠి। ధమ్మే అవేచ్చప్పసాదేన సమన్నాగతో। ఆగతో ఇమం సద్ధమ్మన్తి॥>
    text <ఇదమవోచాయస్మా సారిపుత్తో॥ అత్తమనా తే భిక్ఖూ ఆయస్మతో సారిపుత్తస్స భాసితం అభినన్దున్తి॥>
    stand <సమ్మాదిట్ఠిసుత్తం నిట్ఠితం నవమం॥>
  text <౧౦॥ మహాసతిపట్ఠానసుత్తం>
    text <౧౦౫>, <ఏవం మే సుతం ఏకం సమయం భగవా కురూసు విహరతి కమ్మాసధమ్మం నామ కురూనం నిగమో॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ>
  text <ఉద్దేసో>
    text <౧౦౬>, <ఏకాయనో అయం। భిక్ఖవే। మగ్గో సత్తానం విసుద్ధియా। సోకపరిదేవానం సమతిక్కమాయ। దుక్ఖదోమనస్సానం అత్థఙ్గమాయ। ఞాయస్స అధిగమాయ। నిబ్బానస్స సచ్ఛికిరియాయ। యదిదం చత్తారో సతిపట్ఠానా॥>
    text <కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు వేదనానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। చిత్తే చిత్తానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥>
    stand <ఉద్దేసో నిట్ఠితో॥>
  text <కాయానుపస్సనా ఆనాపానపబ్బం>
    text <౧౦౭>, <కథఞ్చ। భిక్ఖవే। భిక్ఖు కాయే కాయానుపస్సీ విహరతి॥ ఇధ। భిక్ఖవే। భిక్ఖు అరఞ్ఞగతో వా రుక్ఖమూలగతో వా సుఞ్ఞాగారగతో వా నిసీదతి। పల్లఙ్కం ఆభుజిత్వా। ఉజుం కాయం పణిధాయ। పరిముఖం సతిం ఉపట్ఠపేత్వా॥ సో సతోవ అస్ససతి। సతోవ పస్ససతి॥ దీఘం వా అస్ససన్తో దీఘం అస్ససామీతి పజానాతి। దీఘం వా పస్ససన్తో దీఘం పస్ససామీతి పజానాతి। రస్సం వా అస్ససన్తో రస్సం అస్ససామీతి పజానాతి। రస్సం వా పస్ససన్తో రస్సం పస్ససామీతి పజానాతి। సబ్బకాయపటిసంవేదీ అస్ససిస్సామీతి సిక్ఖతి। సబ్బకాయపటిసంవేదీ పస్ససిస్సామీతి సిక్ఖతి। పస్సమ్భయం కాయసఙ్ఖారం అస్ససిస్సామీతి సిక్ఖతి। పస్సమ్భయం కాయసఙ్ఖారం పస్ససిస్సామీతి సిక్ఖతి॥>
    text <సేయ్యథాపి। భిక్ఖవే। దక్ఖో భమకారో వా భమకారన్తేవాసీ వా దీఘం వా అఞ్ఛన్తో దీఘం అఞ్ఛామీతి పజానాతి। రస్సం వా అఞ్ఛన్తో రస్సం అఞ్ఛామీతి పజానాతి। ఏవమేవ ఖో। భిక్ఖవే। భిక్ఖు దీఘం వా అస్ససన్తో దీఘం అస్ససామీతి పజానాతి। దీఘం వా పస్ససన్తో దీఘం పస్ససామీతి పజానాతి। రస్సం వా అస్ససన్తో రస్సం అస్ససామీతి పజానాతి। రస్సం వా పస్ససన్తో రస్సం పస్ససామీతి పజానాతి। సబ్బకాయపటిసంవేదీ అస్ససిస్సామీతి సిక్ఖతి। సబ్బకాయపటిసంవేదీ పస్ససిస్సామీతి సిక్ఖతి। పస్సమ్భయం కాయసఙ్ఖారం అస్ససిస్సామీతి సిక్ఖతి। పస్సమ్భయం కాయసఙ్ఖారం పస్ససిస్సామీతి సిక్ఖతి॥ ఇతి అజ్ఝత్తం వా కాయే కాయానుపస్సీ విహరతి। బహిద్ధా వా కాయే కాయానుపస్సీ విహరతి। అజ్ఝత్తబహిద్ధా వా కాయే కాయానుపస్సీ విహరతి। సముదయధమ్మానుపస్సీ వా కాయస్మిం విహరతి। వయధమ్మానుపస్సీ వా కాయస్మిం విహరతి। సముదయవయధమ్మానుపస్సీ వా కాయస్మిం విహరతి॥ అత్థి కాయోతి వా పనస్స సతి పచ్చుపట్ఠితా హోతి॥ యావదేవ ఞాణమత్తాయ పటిస్సతిమత్తాయ అనిస్సితో చ విహరతి। న చ కిఞ్చి లోకే ఉపాదియతి॥ ఏవమ్పి ఖో। భిక్ఖవే। భిక్ఖు కాయే కాయానుపస్సీ విహరతి॥>
    stand <ఆనాపానపబ్బం నిట్ఠితం॥>
  text <కాయానుపస్సనా ఇరియాపథపబ్బం>
    text <౧౦౮>, <పున చపరం। భిక్ఖవే। భిక్ఖు గచ్ఛన్తో వా గచ్ఛామీతి పజానాతి। ఠితో వా ఠితోమ్హీతి పజానాతి। నిసిన్నో వా నిసిన్నోమ్హీతి పజానాతి। సయానో వా సయానోమ్హీతి పజానాతి॥ యథా యథా వా పనస్స కాయో పణిహితో హోతి తథా తథా నం పజానాతి॥ ఇతి అజ్ఝత్తం వా కాయే కాయానుపస్సీ విహరతి। బహిద్ధా వా కాయే కాయానుపస్సీ విహరతి। అజ్ఝత్తబహిద్ధా వా కాయే కాయానుపస్సీ విహరతి। సముదయధమ్మానుపస్సీ వా కాయస్మిం విహరతి। వయధమ్మానుపస్సీ వా కాయస్మిం విహరతి। సముదయవయధమ్మానుపస్సీ వా కాయస్మిం విహరతి॥ అత్థి కాయోతి వా పనస్స సతి పచ్చుపట్ఠితా హోతి॥ యావదేవ ఞాణమత్తాయ పటిస్సతిమత్తాయ అనిస్సితో చ విహరతి। న చ కిఞ్చి లోకే ఉపాదియతి॥ ఏవమ్పి ఖో। భిక్ఖవే। భిక్ఖు కాయే కాయానుపస్సీ విహరతి॥>
    stand <ఇరియాపథపబ్బం నిట్ఠితం॥>
  text <కాయానుపస్సనా సమ్పజానపబ్బం>
    text <౧౦౯>, <పున చపరం। భిక్ఖవే। భిక్ఖు అభిక్కన్తే పటిక్కన్తే సమ్పజానకారీ హోతి। ఆలోకితే విలోకితే సమ్పజానకారీ హోతి। సమిఞ్జితే పసారితే సమ్పజానకారీ హోతి। సఙ్ఘాటిపత్తచీవరధారణే సమ్పజానకారీ హోతి। అసితే పీతే ఖాయితే సాయితే సమ్పజానకారీ హోతి। ఉచ్చారపస్సావకమ్మే సమ్పజానకారీ హోతి। గతే ఠితే నిసిన్నే సుత్తే జాగరితే భాసితే తుణ్హీభావే సమ్పజానకారీ హోతి॥ ఇతి అజ్ఝత్తం వా కాయే కాయానుపస్సీ విహరతి…పే॰… ఏవమ్పి ఖో। భిక్ఖవే। భిక్ఖు కాయే కాయానుపస్సీ విహరతి॥>
    stand <సమ్పజానపబ్బం నిట్ఠితం॥>
  text <కాయానుపస్సనా పటికూలమనసికారపబ్బం>
    text <౧౧౦>, <పున చపరం। భిక్ఖవే। భిక్ఖు ఇమమేవ కాయం ఉద్ధం పాదతలా। అధో కేసమత్థకా। తచపరియన్తం పూరం నానప్పకారస్స అసుచినో పచ్చవేక్ఖతి అత్థి ఇమస్మిం కాయే కేసా లోమా నఖా దన్తా తచో మంసం న్హారు అట్ఠి అట్ఠిమిఞ్జం వక్కం హదయం యకనం కిలోమకం పిహకం పప్ఫాసం అన్తం అన్తగుణం ఉదరియం కరీసం పిత్తం సేమ్హం పుబ్బో లోహితం సేదో మేదో అస్సు వసా ఖేళో సిఙ్ఘాణికా లసికా ముత్తన్తి॥>
    text <సేయ్యథాపి। భిక్ఖవే। ఉభతోముఖా పుతోళి పూరా నానావిహితస్స ధఞ్ఞస్స। సేయ్యథిదం సాలీనం వీహీనం ముగ్గానం మాసానం తిలానం తణ్డులానం॥ తమేనం చక్ఖుమా పురిసో ముఞ్చిత్వా పచ్చవేక్ఖేయ్య ఇమే సాలీ ఇమే వీహీ ఇమే ముగ్గా ఇమే మాసా ఇమే తిలా ఇమే తణ్డులాతి॥ ఏవమేవ ఖో। భిక్ఖవే। భిక్ఖు ఇమమేవ కాయం ఉద్ధం పాదతలా। అధో కేసమత్థకా। తచపరియన్తం పూరం నానప్పకారస్స అసుచినో పచ్చవేక్ఖతి అత్థి ఇమస్మిం కాయే కేసా లోమా…పే॰… ముత్తన్తి॥>
    text <ఇతి అజ్ఝత్తం వా కాయే కాయానుపస్సీ విహరతి…పే॰… ఏవమ్పి ఖో। భిక్ఖవే। భిక్ఖు కాయే కాయానుపస్సీ విహరతి॥>
    stand <పటికూలమనసికారపబ్బం నిట్ఠితం॥>
  text <కాయానుపస్సనా ధాతుమనసికారపబ్బం>
    text <౧౧౧>, <పున చపరం। భిక్ఖవే। భిక్ఖు ఇమమేవ కాయం యథాఠితం యథాపణిహితం ధాతుసో పచ్చవేక్ఖతి అత్థి ఇమస్మిం కాయే పథవీధాతు ఆపోధాతు తేజోధాతు వాయోధాతూతి॥>
    text <సేయ్యథాపి। భిక్ఖవే। దక్ఖో గోఘాతకో వా గోఘాతకన్తేవాసీ వా గావిం వధిత్వా చతుమహాపథే బిలసో విభజిత్వా నిసిన్నో అస్స॥ ఏవమేవ ఖో। భిక్ఖవే। భిక్ఖు ఇమమేవ కాయం యథాఠితం యథాపణిహితం ధాతుసో పచ్చవేక్ఖతి అత్థి ఇమస్మిం కాయే పథవీధాతు ఆపోధాతు తేజోధాతు వాయోధాతూతి॥ ఇతి అజ్ఝత్తం వా కాయే కాయానుపస్సీ విహరతి…పే॰… ఏవమ్పి ఖో। భిక్ఖవే। భిక్ఖు కాయే కాయానుపస్సీ విహరతి॥>
    stand <ధాతుమనసికారపబ్బం నిట్ఠితం॥>
  text <కాయానుపస్సనా నవసివథికపబ్బం>
    text <౧౧౨>, <పున చపరం। భిక్ఖవే। భిక్ఖు సేయ్యథాపి పస్సేయ్య సరీరం సివథికాయ ఛడ్డితం ఏకాహమతం వా ద్వీహమతం వా తీహమతం వా ఉద్ధుమాతకం వినీలకం విపుబ్బకజాతం॥ సో ఇమమేవ కాయం ఉపసంహరతి అయమ్పి ఖో కాయో ఏవంధమ్మో ఏవంభావీ ఏవంఅనతీతోతి॥ ఇతి అజ్ఝత్తం వా కాయే కాయానుపస్సీ విహరతి…పే॰… ఏవమ్పి ఖో। భిక్ఖవే। భిక్ఖు కాయే కాయానుపస్సీ విహరతి॥>
    text <పున చపరం। భిక్ఖవే। భిక్ఖు సేయ్యథాపి పస్సేయ్య సరీరం సివథికాయ ఛడ్డితం కాకేహి వా ఖజ్జమానం కులలేహి వా ఖజ్జమానం గిజ్ఝేహి వా ఖజ్జమానం కఙ్కేహి వా ఖజ్జమానం సునఖేహి వా ఖజ్జమానం బ్యగ్ఘేహి వా ఖజ్జమానం దీపీహి వా ఖజ్జమానం సిఙ్గాలేహి వా ఖజ్జమానం వివిధేహి వా పాణకజాతేహి ఖజ్జమానం॥ సో ఇమమేవ కాయం ఉపసంహరతి అయమ్పి ఖో కాయో ఏవంధమ్మో ఏవంభావీ ఏవంఅనతీతోతి॥ ఇతి అజ్ఝత్తం వా కాయే కాయానుపస్సీ విహరతి…పే॰… ఏవమ్పి ఖో। భిక్ఖవే। భిక్ఖు కాయే కాయానుపస్సీ విహరతి॥>
    text <పున చపరం। భిక్ఖవే। భిక్ఖు సేయ్యథాపి పస్సేయ్య సరీరం సివథికాయ ఛడ్డితం అట్ఠికసఙ్ఖలికం సమంసలోహితం న్హారుసమ్బన్ధం…పే॰… అట్ఠికసఙ్ఖలికం నిమంసలోహితమక్ఖితం న్హారుసమ్బన్ధం…పే॰… అట్ఠికసఙ్ఖలికం అపగతమంసలోహితం న్హారుసమ్బన్ధం…పే॰… అట్ఠికాని అపగతసమ్బన్ధాని దిసా విదిసా విక్ఖిత్తాని। అఞ్ఞేన హత్థట్ఠికం అఞ్ఞేన పాదట్ఠికం అఞ్ఞేన గోప్ఫకట్ఠికం అఞ్ఞేన జఙ్ఘట్ఠికం అఞ్ఞేన ఊరుట్ఠికం అఞ్ఞేన కటిట్ఠికం అఞ్ఞేన ఫాసుకట్ఠికం అఞ్ఞేన పిట్ఠిట్ఠికం అఞ్ఞేన ఖన్ధట్ఠికం అఞ్ఞేన గీవట్ఠికం అఞ్ఞేన హనుకట్ఠికం అఞ్ఞేన దన్తట్ఠికం అఞ్ఞేన సీసకటాహం॥ సో ఇమమేవ కాయం ఉపసంహరతి అయమ్పి ఖో కాయో ఏవంధమ్మో ఏవంభావీ ఏవంఅనతీతోతి॥ ఇతి అజ్ఝత్తం వా కాయే కాయానుపస్సీ విహరతి…పే॰… ఏవమ్పి ఖో। భిక్ఖవే। భిక్ఖు కాయే కాయానుపస్సీ విహరతి॥>
    text <పున చపరం। భిక్ఖవే। భిక్ఖు సేయ్యథాపి పస్సేయ్య సరీరం సివథికాయ ఛడ్డితం। అట్ఠికాని సేతాని సఙ్ఖవణ్ణపటిభాగాని …పే॰… అట్ఠికాని పుఞ్జకితాని తేరోవస్సికాని…పే॰… అట్ఠికాని పూతీని చుణ్ణకజాతాని॥ సో ఇమమేవ కాయం ఉపసంహరతి అయమ్పి ఖో కాయో ఏవంధమ్మో ఏవంభావీ ఏవంఅనతీతోతి॥ ఇతి అజ్ఝత్తం వా కాయే కాయానుపస్సీ విహరతి। బహిద్ధా వా కాయే కాయానుపస్సీ విహరతి। అజ్ఝత్తబహిద్ధా వా కాయే కాయానుపస్సీ విహరతి। సముదయధమ్మానుపస్సీ వా కాయస్మిం విహరతి। వయధమ్మానుపస్సీ వా కాయస్మిం విహరతి। సముదయవయధమ్మానుపస్సీ వా కాయస్మిం విహరతి॥ అత్థి కాయోతి వా పనస్స సతి పచ్చుపట్ఠితా హోతి॥ యావదేవ ఞాణమత్తాయ పటిస్సతిమత్తాయ అనిస్సితో చ విహరతి। న చ కిఞ్చి లోకే ఉపాదియతి॥ ఏవమ్పి ఖో। భిక్ఖవే। భిక్ఖు కాయే కాయానుపస్సీ విహరతి॥>
    stand <నవసివథికపబ్బం నిట్ఠితం॥>
    stand <చుద్దసకాయానుపస్సనా నిట్ఠితా॥>
  text <వేదనానుపస్సనా>
    text <౧౧౩>, <కథఞ్చ పన। భిక్ఖవే। భిక్ఖు వేదనాసు వేదనానుపస్సీ విహరతి॥ ఇధ। భిక్ఖవే। భిక్ఖు సుఖం వా వేదనం వేదయమానో సుఖం వేదనం వేదయామీతి పజానాతి। దుక్ఖం వా వేదనం వేదయమానో దుక్ఖం వేదనం వేదయామీతి పజానాతి। అదుక్ఖమసుఖం వా వేదనం వేదయమానో అదుక్ఖమసుఖం వేదనం వేదయామీతి పజానాతి। సామిసం వా సుఖం వేదనం వేదయమానో సామిసం సుఖం వేదనం వేదయామీతి పజానాతి। నిరామిసం వా సుఖం వేదనం వేదయమానో నిరామిసం సుఖం వేదనం వేదయామీతి పజానాతి। సామిసం వా దుక్ఖం వేదనం వేదయమానో సామిసం దుక్ఖం వేదనం వేదయామీతి పజానాతి। నిరామిసం వా దుక్ఖం వేదనం వేదయమానో నిరామిసం దుక్ఖం వేదనం వేదయామీతి పజానాతి। సామిసం వా అదుక్ఖమసుఖం వేదనం వేదయమానో సామిసం అదుక్ఖమసుఖం వేదనం వేదయామీతి పజానాతి। నిరామిసం వా అదుక్ఖమసుఖం వేదనం వేదయమానో నిరామిసం అదుక్ఖమసుఖం వేదనం వేదయామీతి పజానాతి। ఇతి అజ్ఝత్తం వా వేదనాసు వేదనానుపస్సీ విహరతి। బహిద్ధా వా వేదనాసు వేదనానుపస్సీ విహరతి। అజ్ఝత్తబహిద్ధా వా వేదనాసు వేదనానుపస్సీ విహరతి। సముదయధమ్మానుపస్సీ వా వేదనాసు విహరతి। వయధమ్మానుపస్సీ వా వేదనాసు విహరతి। సముదయవయధమ్మానుపస్సీ వా వేదనాసు విహరతి॥ అత్థి వేదనాతి వా పనస్స సతి పచ్చుపట్ఠితా హోతి॥ యావదేవ ఞాణమత్తాయ పటిస్సతిమత్తాయ అనిస్సితో చ విహరతి। న చ కిఞ్చి లోకే ఉపాదియతి॥ ఏవమ్పి ఖో। భిక్ఖవే। భిక్ఖు వేదనాసు వేదనానుపస్సీ విహరతి॥>
    stand <వేదనానుపస్సనా నిట్ఠితా॥>
  text <చిత్తానుపస్సనా>
    text <౧౧౪>, <కథఞ్చ పన। భిక్ఖవే। భిక్ఖు చిత్తే చిత్తానుపస్సీ విహరతి॥ ఇధ। భిక్ఖవే। భిక్ఖు సరాగం వా చిత్తం సరాగం చిత్తన్తి పజానాతి। వీతరాగం వా చిత్తం వీతరాగం చిత్తన్తి పజానాతి। సదోసం వా చిత్తం సదోసం చిత్తన్తి పజానాతి। వీతదోసం వా చిత్తం వీతదోసం చిత్తన్తి పజానాతి। సమోహం వా చిత్తం సమోహం చిత్తన్తి పజానాతి। వీతమోహం వా చిత్తం వీతమోహం చిత్తన్తి పజానాతి। సంఖిత్తం వా చిత్తం సంఖిత్తం చిత్తన్తి పజానాతి। విక్ఖిత్తం వా చిత్తం విక్ఖిత్తం చిత్తన్తి పజానాతి। మహగ్గతం వా చిత్తం మహగ్గతం చిత్తన్తి పజానాతి। అమహగ్గతం వా చిత్తం అమహగ్గతం చిత్తన్తి పజానాతి। సఉత్తరం వా చిత్తం సఉత్తరం చిత్తన్తి పజానాతి। అనుత్తరం వా చిత్తం అనుత్తరం చిత్తన్తి పజానాతి। సమాహితం వా చిత్తం సమాహితం చిత్తన్తి పజానాతి। అసమాహితం వా చిత్తం అసమాహితం చిత్తన్తి పజానాతి। విముత్తం వా చిత్తం విముత్తం చిత్తన్తి పజానాతి। అవిముత్తం వా చిత్తం అవిముత్తం చిత్తన్తి పజానాతి॥ ఇతి అజ్ఝత్తం వా చిత్తే చిత్తానుపస్సీ విహరతి। బహిద్ధా వా చిత్తే చిత్తానుపస్సీ విహరతి। అజ్ఝత్తబహిద్ధా వా చిత్తే చిత్తానుపస్సీ విహరతి। సముదయధమ్మానుపస్సీ వా చిత్తస్మిం విహరతి। వయధమ్మానుపస్సీ వా చిత్తస్మిం విహరతి। సముదయవయధమ్మానుపస్సీ వా చిత్తస్మిం విహరతి॥ అత్థి చిత్తన్తి వా పనస్స సతి పచ్చుపట్ఠితా హోతి॥ యావదేవ ఞాణమత్తాయ పటిస్సతిమత్తాయ అనిస్సితో చ విహరతి। న చ కిఞ్చి లోకే ఉపాదియతి॥ ఏవమ్పి ఖో। భిక్ఖవే। భిక్ఖు చిత్తే చిత్తానుపస్సీ విహరతి॥>
    stand <చిత్తానుపస్సనా నిట్ఠితా॥>
  text <ధమ్మానుపస్సనా నీవరణపబ్బం>
    text <౧౧౫>, <కథఞ్చ। భిక్ఖవే। భిక్ఖు ధమ్మేసు ధమ్మానుపస్సీ విహరతి॥ ఇధ। భిక్ఖవే। భిక్ఖు ధమ్మేసు ధమ్మానుపస్సీ విహరతి పఞ్చసు నీవరణేసు॥ కథఞ్చ పన। భిక్ఖవే। భిక్ఖు ధమ్మేసు ధమ్మానుపస్సీ విహరతి పఞ్చసు నీవరణేసు॥>
    text <ఇధ। భిక్ఖవే। భిక్ఖు సన్తం వా అజ్ఝత్తం కామచ్ఛన్దం అత్థి మే అజ్ఝత్తం కామచ్ఛన్దోతి పజానాతి। అసన్తం వా అజ్ఝత్తం కామచ్ఛన్దం నత్థి మే అజ్ఝత్తం కామచ్ఛన్దోతి పజానాతి। యథా చ అనుప్పన్నస్స కామచ్ఛన్దస్స ఉప్పాదో హోతి తఞ్చ పజానాతి। యథా చ ఉప్పన్నస్స కామచ్ఛన్దస్స పహానం హోతి తఞ్చ పజానాతి। యథా చ పహీనస్స కామచ్ఛన్దస్స ఆయతిం అనుప్పాదో హోతి తఞ్చ పజానాతి॥>
    text <సన్తం వా అజ్ఝత్తం బ్యాపాదం అత్థి మే అజ్ఝత్తం బ్యాపాదోతి పజానాతి। అసన్తం వా అజ్ఝత్తం బ్యాపాదం నత్థి మే అజ్ఝత్తం బ్యాపాదోతి పజానాతి। యథా చ అనుప్పన్నస్స బ్యాపాదస్స ఉప్పాదో హోతి తఞ్చ పజానాతి। యథా చ ఉప్పన్నస్స బ్యాపాదస్స పహానం హోతి తఞ్చ పజానాతి। యథా చ పహీనస్స బ్యాపాదస్స ఆయతిం అనుప్పాదో హోతి తఞ్చ పజానాతి॥>
    text <సన్తం వా అజ్ఝత్తం థీనమిద్ధం అత్థి మే అజ్ఝత్తం థీనమిద్ధన్తి పజానాతి। అసన్తం వా అజ్ఝత్తం థీనమిద్ధం నత్థి మే అజ్ఝత్తం థీనమిద్ధన్తి పజానాతి। యథా చ అనుప్పన్నస్స థీనమిద్ధస్స ఉప్పాదో హోతి తఞ్చ పజానాతి। యథా చ ఉప్పన్నస్స థీనమిద్ధస్స పహానం హోతి తఞ్చ పజానాతి। యథా చ పహీనస్స థీనమిద్ధస్స ఆయతిం అనుప్పాదో హోతి తఞ్చ పజానాతి॥>
    text <సన్తం వా అజ్ఝత్తం ఉద్ధచ్చకుక్కుచ్చం అత్థి మే అజ్ఝత్తం ఉద్ధచ్చకుక్కుచ్చన్తి పజానాతి। అసన్తం వా అజ్ఝత్తం ఉద్ధచ్చకుక్కుచ్చం నత్థి మే అజ్ఝత్తం ఉద్ధచ్చకుక్కుచ్చన్తి పజానాతి। యథా చ అనుప్పన్నస్స ఉద్ధచ్చకుక్కుచ్చస్స ఉప్పాదో హోతి తఞ్చ పజానాతి। యథా చ ఉప్పన్నస్స ఉద్ధచ్చకుక్కుచ్చస్స పహానం హోతి తఞ్చ పజానాతి। యథా చ పహీనస్స ఉద్ధచ్చకుక్కుచ్చస్స ఆయతిం అనుప్పాదో హోతి తఞ్చ పజానాతి॥>
    text <సన్తం వా అజ్ఝత్తం విచికిచ్ఛం అత్థి మే అజ్ఝత్తం విచికిచ్ఛాతి పజానాతి। అసన్తం వా అజ్ఝత్తం విచికిచ్ఛం నత్థి మే అజ్ఝత్తం విచికిచ్ఛాతి పజానాతి। యథా చ అనుప్పన్నాయ విచికిచ్ఛాయ ఉప్పాదో హోతి తఞ్చ పజానాతి। యథా చ ఉప్పన్నాయ విచికిచ్ఛాయ పహానం హోతి తఞ్చ పజానాతి। యథా చ పహీనాయ విచికిచ్ఛాయ ఆయతిం అనుప్పాదో హోతి తఞ్చ పజానాతి॥>
    text <ఇతి అజ్ఝత్తం వా ధమ్మేసు ధమ్మానుపస్సీ విహరతి। బహిద్ధా వా ధమ్మేసు ధమ్మానుపస్సీ విహరతి। అజ్ఝత్తబహిద్ధా వా ధమ్మేసు ధమ్మానుపస్సీ విహరతి। సముదయధమ్మానుపస్సీ వా ధమ్మేసు విహరతి। వయధమ్మానుపస్సీ వా ధమ్మేసు విహరతి। సముదయవయధమ్మానుపస్సీ వా ధమ్మేసు విహరతి॥ అత్థి ధమ్మాతి వా పనస్స సతి పచ్చుపట్ఠితా హోతి॥ యావదేవ ఞాణమత్తాయ పటిస్సతిమత్తాయ అనిస్సితో చ విహరతి। న చ కిఞ్చి లోకే ఉపాదియతి॥ ఏవమ్పి ఖో। భిక్ఖవే। భిక్ఖు ధమ్మేసు ధమ్మానుపస్సీ విహరతి పఞ్చసు నీవరణేసు॥>
    stand <నీవరణపబ్బం నిట్ఠితం॥>
  text <ధమ్మానుపస్సనా ఖన్ధపబ్బం>
    text <౧౧౬>, <పున చపరం। భిక్ఖవే। భిక్ఖు ధమ్మేసు ధమ్మానుపస్సీ విహరతి పఞ్చసు ఉపాదానక్ఖన్ధేసు॥ కథఞ్చ పన। భిక్ఖవే। భిక్ఖు ధమ్మేసు ధమ్మానుపస్సీ విహరతి పఞ్చసు ఉపాదానక్ఖన్ధేసు॥ ఇధ। భిక్ఖవే। భిక్ఖు ఇతి రూపం। ఇతి రూపస్స సముదయో। ఇతి రూపస్స అత్థఙ్గమో। ఇతి వేదనా। ఇతి వేదనాయ సముదయో। ఇతి వేదనాయ అత్థఙ్గమో। ఇతి సఞ్ఞా। ఇతి సఞ్ఞాయ సముదయో। ఇతి సఞ్ఞాయ అత్థఙ్గమో। ఇతి సఙ్ఖారా। ఇతి సఙ్ఖారానం సముదయో। ఇతి సఙ్ఖారానం అత్థఙ్గమో। ఇతి విఞ్ఞాణం। ఇతి విఞ్ఞాణస్స సముదయో। ఇతి విఞ్ఞాణస్స అత్థఙ్గమోతి। ఇతి అజ్ఝత్తం వా ధమ్మేసు ధమ్మానుపస్సీ విహరతి। బహిద్ధా వా ధమ్మేసు ధమ్మానుపస్సీ విహరతి। అజ్ఝత్తబహిద్ధా వా ధమ్మేసు ధమ్మానుపస్సీ విహరతి। సముదయధమ్మానుపస్సీ వా ధమ్మేసు విహరతి। వయధమ్మానుపస్సీ వా ధమ్మేసు విహరతి। సముదయవయధమ్మానుపస్సీ వా ధమ్మేసు విహరతి॥ అత్థి ధమ్మాతి వా పనస్స సతి పచ్చుపట్ఠితా హోతి॥ యావదేవ ఞాణమత్తాయ పటిస్సతిమత్తాయ అనిస్సితో చ విహరతి। న చ కిఞ్చి లోకే ఉపాదియతి॥ ఏవమ్పి ఖో। భిక్ఖవే। భిక్ఖు ధమ్మేసు ధమ్మానుపస్సీ విహరతి పఞ్చసు ఉపాదానక్ఖన్ధేసు॥>
    stand <ఖన్ధపబ్బం నిట్ఠితం॥>
  text <ధమ్మానుపస్సనా ఆయతనపబ్బం>
    text <౧౧౭>, <పున చపరం। భిక్ఖవే। భిక్ఖు ధమ్మేసు ధమ్మానుపస్సీ విహరతి ఛసు అజ్ఝత్తికబాహిరేసు ఆయతనేసు॥ కథఞ్చ పన। భిక్ఖవే। భిక్ఖు ధమ్మేసు ధమ్మానుపస్సీ విహరతి ఛసు అజ్ఝత్తికబాహిరేసు ఆయతనేసు॥>
    text <ఇధ। భిక్ఖవే। భిక్ఖు చక్ఖుఞ్చ పజానాతి। రూపే చ పజానాతి। యఞ్చ తదుభయం పటిచ్చ ఉప్పజ్జతి సంయోజనం తఞ్చ పజానాతి। యథా చ అనుప్పన్నస్స సంయోజనస్స ఉప్పాదో హోతి తఞ్చ పజానాతి। యథా చ ఉప్పన్నస్స సంయోజనస్స పహానం హోతి తఞ్చ పజానాతి। యథా చ పహీనస్స సంయోజనస్స ఆయతిం అనుప్పాదో హోతి తఞ్చ పజానాతి॥>
    text <సోతఞ్చ పజానాతి। సద్దే చ పజానాతి। యఞ్చ తదుభయం పటిచ్చ ఉప్పజ్జతి సంయోజనం తఞ్చ పజానాతి। యథా చ అనుప్పన్నస్స సంయోజనస్స ఉప్పాదో హోతి తఞ్చ పజానాతి। యథా చ ఉప్పన్నస్స సంయోజనస్స పహానం హోతి తఞ్చ పజానాతి। యథా చ పహీనస్స సంయోజనస్స ఆయతిం అనుప్పాదో హోతి తఞ్చ పజానాతి॥>
    text <ఘానఞ్చ పజానాతి। గన్ధే చ పజానాతి। యఞ్చ తదుభయం పటిచ్చ ఉప్పజ్జతి సంయోజనం తఞ్చ పజానాతి। యథా చ అనుప్పన్నస్స సంయోజనస్స ఉప్పాదో హోతి తఞ్చ పజానాతి। యథా చ ఉప్పన్నస్స సంయోజనస్స పహానం హోతి తఞ్చ పజానాతి। యథా చ పహీనస్స సంయోజనస్స ఆయతిం అనుప్పాదో హోతి తఞ్చ పజానాతి॥>
    text <జివ్హఞ్చ పజానాతి। రసే చ పజానాతి। యఞ్చ తదుభయం పటిచ్చ ఉప్పజ్జతి సంయోజనం తఞ్చ పజానాతి। యథా చ అనుప్పన్నస్స సంయోజనస్స ఉప్పాదో హోతి తఞ్చ పజానాతి। యథా చ ఉప్పన్నస్స సంయోజనస్స పహానం హోతి తఞ్చ పజానాతి। యథా చ పహీనస్స సంయోజనస్స ఆయతిం అనుప్పాదో హోతి తఞ్చ పజానాతి॥>
    text <కాయఞ్చ పజానాతి। ఫోట్ఠబ్బే చ పజానాతి। యఞ్చ తదుభయం పటిచ్చ ఉప్పజ్జతి సంయోజనం తఞ్చ పజానాతి। యథా చ అనుప్పన్నస్స సంయోజనస్స ఉప్పాదో హోతి తఞ్చ పజానాతి। యథా చ ఉప్పన్నస్స సంయోజనస్స పహానం హోతి తఞ్చ పజానాతి। యథా చ పహీనస్స సంయోజనస్స ఆయతిం అనుప్పాదో హోతి తఞ్చ పజానాతి॥>
    text <మనఞ్చ పజానాతి। ధమ్మే చ పజానాతి। యఞ్చ తదుభయం పటిచ్చ ఉప్పజ్జతి సంయోజనం తఞ్చ పజానాతి। యథా చ అనుప్పన్నస్స సంయోజనస్స ఉప్పాదో హోతి తఞ్చ పజానాతి। యథా చ ఉప్పన్నస్స సంయోజనస్స పహానం హోతి తఞ్చ పజానాతి। యథా చ పహీనస్స సంయోజనస్స ఆయతిం అనుప్పాదో హోతి తఞ్చ పజానాతి॥>
    text <ఇతి అజ్ఝత్తం వా ధమ్మేసు ధమ్మానుపస్సీ విహరతి। బహిద్ధా వా ధమ్మేసు ధమ్మానుపస్సీ విహరతి। అజ్ఝత్తబహిద్ధా వా ధమ్మేసు ధమ్మానుపస్సీ విహరతి। సముదయధమ్మానుపస్సీ వా ధమ్మేసు విహరతి। వయధమ్మానుపస్సీ వా ధమ్మేసు విహరతి। సముదయవయధమ్మానుపస్సీ వా ధమ్మేసు విహరతి॥ అత్థి ధమ్మాతి వా పనస్స సతి పచ్చుపట్ఠితా హోతి॥ యావదేవ ఞాణమత్తాయ పటిస్సతిమత్తాయ అనిస్సితో చ విహరతి న చ కిఞ్చి లోకే ఉపాదియతి॥ ఏవమ్పి ఖో। భిక్ఖవే। భిక్ఖు ధమ్మేసు ధమ్మానుపస్సీ విహరతి ఛసు అజ్ఝత్తికబాహిరేసు ఆయతనేసు॥>
    stand <ఆయతనపబ్బం నిట్ఠితం॥>
  text <ధమ్మానుపస్సనా బోజ్ఝఙ్గపబ్బం>
    text <౧౧౮>, <పున చపరం। భిక్ఖవే। భిక్ఖు ధమ్మేసు ధమ్మానుపస్సీ విహరతి సత్తసు బోజ్ఝఙ్గేసు॥ కథఞ్చ పన। భిక్ఖవే। భిక్ఖు ధమ్మేసు ధమ్మానుపస్సీ విహరతి సత్తసు బోజ్ఝఙ్గేసు॥ ఇధ। భిక్ఖవే। భిక్ఖు సన్తం వా అజ్ఝత్తం సతిసమ్బోజ్ఝఙ్గం అత్థి మే అజ్ఝత్తం సతిసమ్బోజ్ఝఙ్గోతి పజానాతి। అసన్తం వా అజ్ఝత్తం సతిసమ్బోజ్ఝఙ్గం నత్థి మే అజ్ఝత్తం సతిసమ్బోజ్ఝఙ్గోతి పజానాతి। యథా చ అనుప్పన్నస్స సతిసమ్బోజ్ఝఙ్గస్స ఉప్పాదో హోతి తఞ్చ పజానాతి। యథా చ ఉప్పన్నస్స సతిసమ్బోజ్ఝఙ్గస్స భావనాయ పారిపూరీ హోతి తఞ్చ పజానాతి॥>
    text <సన్తం వా అజ్ఝత్తం ధమ్మవిచయసమ్బోజ్ఝఙ్గం అత్థి మే అజ్ఝత్తం ధమ్మవిచయసమ్బోజ్ఝఙ్గోతి పజానాతి। అసన్తం వా అజ్ఝత్తం ధమ్మవిచయసమ్బోజ్ఝఙ్గం నత్థి మే అజ్ఝత్తం ధమ్మవిచయసమ్బోజ్ఝఙ్గోతి పజానాతి। యథా చ అనుప్పన్నస్స ధమ్మవిచయసమ్బోజ్ఝఙ్గస్స ఉప్పాదో హోతి తఞ్చ పజానాతి। యథా చ ఉప్పన్నస్స ధమ్మవిచయసమ్బోజ్ఝఙ్గస్స భావనాయ పారిపూరీ హోతి తఞ్చ పజానాతి॥>
    text <సన్తం వా అజ్ఝత్తం వీరియసమ్బోజ్ఝఙ్గం అత్థి మే అజ్ఝత్తం వీరియసమ్బోజ్ఝఙ్గోతి పజానాతి। అసన్తం వా అజ్ఝత్తం వీరియసమ్బోజ్ఝఙ్గం నత్థి మే అజ్ఝత్తం వీరియసమ్బోజ్ఝఙ్గోతి పజానాతి। యథా చ అనుప్పన్నస్స వీరియసమ్బోజ్ఝఙ్గస్స ఉప్పాదో హోతి తఞ్చ పజానాతి। యథా చ ఉప్పన్నస్స వీరియసమ్బోజ్ఝఙ్గస్స భావనాయ పారిపూరీ హోతి తఞ్చ పజానాతి॥>
    text <సన్తం వా అజ్ఝత్తం పీతిసమ్బోజ్ఝఙ్గం అత్థి మే అజ్ఝత్తం పీతిసమ్బోజ్ఝఙ్గోతి పజానాతి। అసన్తం వా అజ్ఝత్తం పీతిసమ్బోజ్ఝఙ్గం నత్థి మే అజ్ఝత్తం పీతిసమ్బోజ్ఝఙ్గోతి పజానాతి। యథా చ అనుప్పన్నస్స పీతిసమ్బోజ్ఝఙ్గస్స ఉప్పాదో హోతి తఞ్చ పజానాతి। యథా చ ఉప్పన్నస్స పీతిసమ్బోజ్ఝఙ్గస్స భావనాయ పారిపూరీ హోతి తఞ్చ పజానాతి॥>
    text <సన్తం వా అజ్ఝత్తం పస్సద్ధిసమ్బోజ్ఝఙ్గం అత్థి మే అజ్ఝత్తం పస్సద్ధిసమ్బోజ్ఝఙ్గోతి పజానాతి। అసన్తం వా అజ్ఝత్తం పస్సద్ధిసమ్బోజ్ఝఙ్గం నత్థి మే అజ్ఝత్తం పస్సద్ధిసమ్బోజ్ఝఙ్గోతి పజానాతి। యథా చ అనుప్పన్నస్స పస్సద్ధిసమ్బోజ్ఝఙ్గస్స ఉప్పాదో హోతి తఞ్చ పజానాతి। యథా చ ఉప్పన్నస్స పస్సద్ధిసమ్బోజ్ఝఙ్గస్స భావనాయ పారిపూరీ హోతి తఞ్చ పజానాతి॥>
    text <సన్తం వా అజ్ఝత్తం సమాధిసమ్బోజ్ఝఙ్గం అత్థి మే అజ్ఝత్తం సమాధిసమ్బోజ్ఝఙ్గోతి పజానాతి। అసన్తం వా అజ్ఝత్తం సమాధిసమ్బోజ్ఝఙ్గం నత్థి మే అజ్ఝత్తం సమాధిసమ్బోజ్ఝఙ్గోతి పజానాతి। యథా చ అనుప్పన్నస్స సమాధిసమ్బోజ్ఝఙ్గస్స ఉప్పాదో హోతి తఞ్చ పజానాతి। యథా చ ఉప్పన్నస్స సమాధిసమ్బోజ్ఝఙ్గస్స భావనాయ పారిపూరీ హోతి తఞ్చ పజానాతి॥>
    text <సన్తం వా అజ్ఝత్తం ఉపేక్ఖాసమ్బోజ్ఝఙ్గం అత్థి మే అజ్ఝత్తం ఉపేక్ఖాసమ్బోజ్ఝఙ్గోతి పజానాతి। అసన్తం వా అజ్ఝత్తం ఉపేక్ఖాసమ్బోజ్ఝఙ్గం నత్థి మే అజ్ఝత్తం ఉపేక్ఖాసమ్బోజ్ఝఙ్గోతి పజానాతి। యథా చ అనుప్పన్నస్స ఉపేక్ఖాసమ్బోజ్ఝఙ్గస్స ఉప్పాదో హోతి తఞ్చ పజానాతి। యథా చ ఉప్పన్నస్స ఉపేక్ఖాసమ్బోజ్ఝఙ్గస్స భావనాయ పారిపూరీ హోతి తఞ్చ పజానాతి॥>
    text <ఇతి అజ్ఝత్తం వా ధమ్మేసు ధమ్మానుపస్సీ విహరతి। బహిద్ధా వా ధమ్మేసు ధమ్మానుపస్సీ విహరతి। అజ్ఝత్తబహిద్ధా వా ధమ్మేసు ధమ్మానుపస్సీ విహరతి। సముదయధమ్మానుపస్సీ వా ధమ్మేసు విహరతి। వయధమ్మానుపస్సీ వా ధమ్మేసు విహరతి। సముదయవయధమ్మానుపస్సీ వా ధమ్మేసు విహరతి॥ అత్థి ధమ్మాతి వా పనస్స సతి పచ్చుపట్ఠితా హోతి॥ యావదేవ ఞాణమత్తాయ పటిస్సతిమత్తాయ అనిస్సితో చ విహరతి। న చ కిఞ్చి లోకే ఉపాదియతి॥ ఏవమ్పి ఖో। భిక్ఖవే। భిక్ఖు ధమ్మేసు ధమ్మానుపస్సీ విహరతి సత్తసు బోజ్ఝఙ్గేసు॥>
    stand <బోజ్ఝఙ్గపబ్బం నిట్ఠితం॥>
  text <ధమ్మానుపస్సనా సచ్చపబ్బం>
    text <౧౧౯>, <పున చపరం। భిక్ఖవే। భిక్ఖు ధమ్మేసు ధమ్మానుపస్సీ విహరతి చతూసు అరియసచ్చేసు॥ కథఞ్చ పన। భిక్ఖవే। భిక్ఖు ధమ్మేసు ధమ్మానుపస్సీ విహరతి చతూసు అరియసచ్చేసు॥ ఇధ। భిక్ఖవే। భిక్ఖు ఇదం దుక్ఖన్తి యథాభూతం పజానాతి। అయం దుక్ఖసముదయోతి యథాభూతం పజానాతి। అయం దుక్ఖనిరోధోతి యథాభూతం పజానాతి। అయం దుక్ఖనిరోధగామినీ పటిపదాతి యథాభూతం పజానాతి॥>
    stand <పఠమభాణవారో నిట్ఠితో॥>
  text <దుక్ఖసచ్చనిద్దేసో>
    text <౧౨౦>, <కతమఞ్చ। భిక్ఖవే। దుక్ఖం అరియసచ్చం॥ జాతిపి దుక్ఖా। జరాపి దుక్ఖా। మరణమ్పి దుక్ఖం। సోకపరిదేవదుక్ఖదోమనస్సుపాయాసాపి దుక్ఖా। అప్పియేహి సమ్పయోగోపి దుక్ఖో। పియేహి విప్పయోగోపి దుక్ఖో। యమ్పిచ్ఛం న లభతి తమ్పి దుక్ఖం। సంఖిత్తేన పఞ్చుపాదానక్ఖన్ధా దుక్ఖా॥>
    text <౧౨౧>, <కతమా చ। భిక్ఖవే। జాతి॥ యా తేసం తేసం సత్తానం తమ్హి తమ్హి సత్తనికాయే జాతి సఞ్జాతి ఓక్కన్తి అభినిబ్బత్తి ఖన్ధానం పాతుభావో ఆయతనానం పటిలాభో। అయం వుచ్చతి। భిక్ఖవే। జాతి॥>
    text <౧౨౨>, <కతమా చ। భిక్ఖవే। జరా॥ యా తేసం తేసం సత్తానం తమ్హి తమ్హి సత్తనికాయే జరా జీరణతా ఖణ్డిచ్చం పాలిచ్చం వలిత్తచతా ఆయునో సంహాని ఇన్ద్రియానం పరిపాకో। అయం వుచ్చతి। భిక్ఖవే। జరా॥>
    text <౧౨౩>, <కతమఞ్చ। భిక్ఖవే। మరణం॥ యం తేసం తేసం సత్తానం తమ్హా తమ్హా సత్తనికాయా చుతి చవనతా భేదో అన్తరధానం మచ్చు మరణం కాలఙ్కిరియా ఖన్ధానం భేదో కళేవరస్స నిక్ఖేపో జీవితిన్ద్రియస్సుపచ్ఛేదో। ఇదం వుచ్చతి। భిక్ఖవే। మరణం॥>
    text <౧౨౪>, <కతమో చ। భిక్ఖవే। సోకో॥ యో ఖో। భిక్ఖవే। అఞ్ఞతరఞ్ఞతరేన బ్యసనేన సమన్నాగతస్స అఞ్ఞతరఞ్ఞతరేన దుక్ఖధమ్మేన ఫుట్ఠస్స సోకో సోచనా సోచితత్తం అన్తోసోకో అన్తోపరిసోకో। అయం వుచ్చతి। భిక్ఖవే। సోకో॥>
    text <౧౨౫>, <కతమో చ। భిక్ఖవే। పరిదేవో॥ యో ఖో। భిక్ఖవే। అఞ్ఞతరఞ్ఞతరేన బ్యసనేన సమన్నాగతస్స అఞ్ఞతరఞ్ఞతరేన దుక్ఖధమ్మేన ఫుట్ఠస్స ఆదేవో పరిదేవో ఆదేవనా పరిదేవనా ఆదేవితత్తం పరిదేవితత్తం। అయం వుచ్చతి। భిక్ఖవే। పరిదేవో॥>
    text <౧౨౬>, <కతమఞ్చ। భిక్ఖవే। దుక్ఖం॥ యం ఖో। భిక్ఖవే। కాయికం దుక్ఖం కాయికం అసాతం కాయసమ్ఫస్సజం దుక్ఖం అసాతం వేదయితం। ఇదం వుచ్చతి। భిక్ఖవే। దుక్ఖం॥>
    text <౧౨౭>, <కతమఞ్చ। భిక్ఖవే। దోమనస్సం॥ యం ఖో। భిక్ఖవే। చేతసికం దుక్ఖం చేతసికం అసాతం మనోసమ్ఫస్సజం దుక్ఖం అసాతం వేదయితం। ఇదం వుచ్చతి। భిక్ఖవే। దోమనస్సం॥>
    text <౧౨౮>, <కతమో చ। భిక్ఖవే। ఉపాయాసో॥ యో ఖో। భిక్ఖవే। అఞ్ఞతరఞ్ఞతరేన బ్యసనేన సమన్నాగతస్స అఞ్ఞతరఞ్ఞతరేన దుక్ఖధమ్మేన ఫుట్ఠస్స ఆయాసో ఉపాయాసో ఆయాసితత్తం ఉపాయాసితత్తం। అయం వుచ్చతి। భిక్ఖవే। ఉపాయాసో॥>
    text <౧౨౯>, <కతమో చ। భిక్ఖవే। అప్పియేహి సమ్పయోగో దుక్ఖో॥ ఇధ యస్స తే హోన్తి అనిట్ఠా అకన్తా అమనాపా రూపా సద్దా గన్ధా రసా ఫోట్ఠబ్బా ధమ్మా। యే వా పనస్స తే హోన్తి అనత్థకామా అహితకామా అఫాసుకకామా అయోగక్ఖేమకామా। యా తేహి సద్ధిం సఙ్గతి సమాగమో సమోధానం మిస్సీభావో। అయం వుచ్చతి। భిక్ఖవే। అప్పియేహి సమ్పయోగో దుక్ఖో॥>
    text <౧౩౦>, <కతమో చ। భిక్ఖవే। పియేహి విప్పయోగో దుక్ఖో॥ ఇధ యస్స తే హోన్తి ఇట్ఠా కన్తా మనాపా రూపా సద్దా గన్ధా రసా ఫోట్ఠబ్బా ధమ్మా। యే వా పనస్స తే హోన్తి అత్థకామా హితకామా ఫాసుకకామా యోగక్ఖేమకామా మాతా వా పితా వా భాతా వా భగినీ వా మిత్తా వా అమచ్చా వా ఞాతిసాలోహితా వా। యా తేహి సద్ధిం అసఙ్గతి అసమాగమో అసమోధానం అమిస్సీభావో। అయం వుచ్చతి। భిక్ఖవే। పియేహి విప్పయోగో దుక్ఖో॥>
    text <౧౩౧>, <కతమఞ్చ। భిక్ఖవే। యమ్పిచ్ఛం న లభతి తమ్పి దుక్ఖం॥ జాతిధమ్మానం। భిక్ఖవే। సత్తానం ఏవం ఇచ్ఛా ఉప్పజ్జతి అహో వత మయం న జాతిధమ్మా అస్సామ। న చ వత నో జాతి ఆగచ్ఛేయ్యాతి॥ న ఖో పనేతం ఇచ్ఛాయ పత్తబ్బం। ఇదమ్పి యమ్పిచ్ఛం న లభతి తమ్పి దుక్ఖం॥ జరాధమ్మానం। భిక్ఖవే। సత్తానం ఏవం ఇచ్ఛా ఉప్పజ్జతి అహో వత మయం న జరాధమ్మా అస్సామ। న చ వత నో జరా ఆగచ్ఛేయ్యాతి॥ న ఖో పనేతం ఇచ్ఛాయ పత్తబ్బం। ఇదమ్పి యమ్పిచ్ఛం న లభతి తమ్పి దుక్ఖం॥ బ్యాధిధమ్మానం। భిక్ఖవే। సత్తానం ఏవం ఇచ్ఛా ఉప్పజ్జతి అహో వత మయం న బ్యాధిధమ్మా అస్సామ। న చ వత నో బ్యాధి ఆగచ్ఛేయ్యాతి॥ న ఖో పనేతం ఇచ్ఛాయ పత్తబ్బం। ఇదమ్పి యమ్పిచ్ఛం న లభతి తమ్పి దుక్ఖం॥ మరణధమ్మానం। భిక్ఖవే। సత్తానం ఏవం ఇచ్ఛా ఉప్పజ్జతి అహో వత మయం న మరణధమ్మా అస్సామ। న చ వత నో మరణం ఆగచ్ఛేయ్యాతి॥ న ఖో పనేతం ఇచ్ఛాయ పత్తబ్బం। ఇదమ్పి యమ్పిచ్ఛం న లభతి తమ్పి దుక్ఖం॥ సోకపరిదేవదుక్ఖదోమనస్సుపాయాసధమ్మానం। భిక్ఖవే। సత్తానం ఏవం ఇచ్ఛా ఉప్పజ్జతి అహో వత మయం న సోకపరిదేవదుక్ఖదోమనస్సుపాయాసధమ్మా అస్సామ। న చ వత నో సోకపరిదేవదుక్ఖదోమనస్సుపాయాసధమ్మా ఆగచ్ఛేయ్యున్తి॥ న ఖో పనేతం ఇచ్ఛాయ పత్తబ్బం। ఇదమ్పి యమ్పిచ్ఛం న లభతి తమ్పి దుక్ఖం॥>
    text <౧౩౨>, <కతమే చ। భిక్ఖవే। సంఖిత్తేన పఞ్చుపాదానక్ఖన్ధా దుక్ఖా॥ సేయ్యథిదం రూపుపాదానక్ఖన్ధో। వేదనుపాదానక్ఖన్ధో। సఞ్ఞుపాదానక్ఖన్ధో। సఙ్ఖారుపాదానక్ఖన్ధో। విఞ్ఞాణుపాదానక్ఖన్ధో॥ ఇమే వుచ్చన్తి। భిక్ఖవే। సంఖిత్తేన పఞ్చుపాదానక్ఖన్ధా దుక్ఖా॥ ఇదం వుచ్చతి। భిక్ఖవే। దుక్ఖం అరియసచ్చం॥>
  text <సముదయసచ్చనిద్దేసో>
    text <౧౩౩>, <కతమఞ్చ। భిక్ఖవే। దుక్ఖసముదయం అరియసచ్చం॥ యాయం తణ్హా పోనోబ్భవికా నన్దీరాగసహగతా తత్రతత్రాభినన్దినీ॥ సేయ్యథిదం కామతణ్హా భవతణ్హా విభవతణ్హా॥>
    text <సా ఖో పనేసా। భిక్ఖవే। తణ్హా కత్థ ఉప్పజ్జమానా ఉప్పజ్జతి। కత్థ నివిసమానా నివిసతి॥ యం లోకే పియరూపం సాతరూపం। ఏత్థేసా తణ్హా ఉప్పజ్జమానా ఉప్పజ్జతి। ఏత్థ నివిసమానా నివిసతి॥>
    text <కిఞ్చ లోకే పియరూపం సాతరూపం॥ చక్ఖు లోకే పియరూపం సాతరూపం। ఏత్థేసా తణ్హా ఉప్పజ్జమానా ఉప్పజ్జతి। ఏత్థ నివిసమానా నివిసతి॥ సోతం లోకే…పే॰… ఘానం లోకే… జివ్హా లోకే… కాయో లోకే… మనో లోకే పియరూపం సాతరూపం। ఏత్థేసా తణ్హా ఉప్పజ్జమానా ఉప్పజ్జతి। ఏత్థ నివిసమానా నివిసతి॥>
    text <రూపా లోకే… సద్దా లోకే… గన్ధా లోకే… రసా లోకే… ఫోట్ఠబ్బా లోకే… ధమ్మా లోకే పియరూపం సాతరూపం। ఏత్థేసా తణ్హా ఉప్పజ్జమానా ఉప్పజ్జతి। ఏత్థ నివిసమానా నివిసతి॥>
    text <చక్ఖువిఞ్ఞాణం లోకే… సోతవిఞ్ఞాణం లోకే… ఘానవిఞ్ఞాణం లోకే… జివ్హావిఞ్ఞాణం లోకే… కాయవిఞ్ఞాణం లోకే… మనోవిఞ్ఞాణం లోకే పియరూపం సాతరూపం। ఏత్థేసా తణ్హా ఉప్పజ్జమానా ఉప్పజ్జతి। ఏత్థ నివిసమానా నివిసతి॥>
    text <చక్ఖుసమ్ఫస్సో లోకే… సోతసమ్ఫస్సో లోకే… ఘానసమ్ఫస్సో లోకే… జివ్హాసమ్ఫస్సో లోకే… కాయసమ్ఫస్సో లోకే… మనోసమ్ఫస్సో లోకే పియరూపం సాతరూపం। ఏత్థేసా తణ్హా ఉప్పజ్జమానా ఉప్పజ్జతి। ఏత్థ నివిసమానా నివిసతి॥>
    text <చక్ఖుసమ్ఫస్సజా వేదనా లోకే… సోతసమ్ఫస్సజా వేదనా లోకే… ఘానసమ్ఫస్సజా వేదనా లోకే… జివ్హాసమ్ఫస్సజా వేదనా లోకే… కాయసమ్ఫస్సజా వేదనా లోకే… మనోసమ్ఫస్సజా వేదనా లోకే పియరూపం సాతరూపం। ఏత్థేసా తణ్హా ఉప్పజ్జమానా ఉప్పజ్జతి। ఏత్థ నివిసమానా నివిసతి॥>
    text <రూపసఞ్ఞా లోకే… సద్దసఞ్ఞా లోకే… గన్ధసఞ్ఞా లోకే… రససఞ్ఞా లోకే… ఫోట్ఠబ్బసఞ్ఞా లోకే… ధమ్మసఞ్ఞా లోకే పియరూపం సాతరూపం। ఏత్థేసా తణ్హా ఉప్పజ్జమానా ఉప్పజ్జతి। ఏత్థ నివిసమానా నివిసతి॥>
    text <రూపసఞ్చేతనా లోకే… సద్దసఞ్చేతనా లోకే… గన్ధసఞ్చేతనా లోకే… రససఞ్చేతనా లోకే… ఫోట్ఠబ్బసఞ్చేతనా లోకే… ధమ్మసఞ్చేతనా లోకే పియరూపం సాతరూపం। ఏత్థేసా తణ్హా ఉప్పజ్జమానా ఉప్పజ్జతి। ఏత్థ నివిసమానా నివిసతి॥>
    text <రూపతణ్హా లోకే… సద్దతణ్హా లోకే… గన్ధతణ్హా లోకే… రసతణ్హా లోకే… ఫోట్ఠబ్బతణ్హా లోకే… ధమ్మతణ్హా లోకే పియరూపం సాతరూపం। ఏత్థేసా తణ్హా ఉప్పజ్జమానా ఉప్పజ్జతి। ఏత్థ నివిసమానా నివిసతి॥>
    text <రూపవితక్కో లోకే… సద్దవితక్కో లోకే… గన్ధవితక్కో లోకే… రసవితక్కో లోకే… ఫోట్ఠబ్బవితక్కో లోకే… ధమ్మవితక్కో లోకే పియరూపం సాతరూపం। ఏత్థేసా తణ్హా ఉప్పజ్జమానా ఉప్పజ్జతి। ఏత్థ నివిసమానా నివిసతి॥>
    text <రూపవిచారో లోకే… సద్దవిచారో లోకే… గన్ధవిచారో లోకే… రసవిచారో లోకే… ఫోట్ఠబ్బవిచారో లోకే… ధమ్మవిచారో లోకే పియరూపం సాతరూపం। ఏత్థేసా తణ్హా ఉప్పజ్జమానా ఉప్పజ్జతి। ఏత్థ నివిసమానా నివిసతి॥ ఇదం వుచ్చతి। భిక్ఖవే। దుక్ఖసముదయం అరియసచ్చం॥>
  text <నిరోధసచ్చనిద్దేసో>
    text <౧౩౪>, <కతమఞ్చ। భిక్ఖవే। దుక్ఖనిరోధం అరియసచ్చం॥ యో తస్సాయేవ తణ్హాయ అసేసవిరాగనిరోధో చాగో పటినిస్సగ్గో ముత్తి అనాలయో॥>
    text <సా ఖో పనేసా। భిక్ఖవే। తణ్హా కత్థ పహీయమానా పహీయతి। కత్థ నిరుజ్ఝమానా నిరుజ్ఝతి॥ యం లోకే పియరూపం సాతరూపం। ఏత్థేసా తణ్హా పహీయమానా పహీయతి। ఏత్థ నిరుజ్ఝమానా నిరుజ్ఝతి॥>
    text <కిఞ్చ లోకే పియరూపం సాతరూపం॥ చక్ఖు లోకే పియరూపం సాతరూపం। ఏత్థేసా తణ్హా పహీయమానా పహీయతి। ఏత్థ నిరుజ్ఝమానా నిరుజ్ఝతి॥ సోతం లోకే…పే॰… ఘానం లోకే… జివ్హా లోకే… కాయో లోకే… మనో లోకే పియరూపం సాతరూపం। ఏత్థేసా తణ్హా పహీయమానా పహీయతి। ఏత్థ నిరుజ్ఝమానా నిరుజ్ఝతి॥>
    text <రూపా లోకే… సద్దా లోకే… గన్ధా లోకే… రసా లోకే… ఫోట్ఠబ్బా లోకే… ధమ్మా లోకే పియరూపం సాతరూపం। ఏత్థేసా తణ్హా పహీయమానా పహీయతి। ఏత్థ నిరుజ్ఝమానా నిరుజ్ఝతి॥>
    text <చక్ఖువిఞ్ఞాణం లోకే… సోతవిఞ్ఞాణం లోకే… ఘానవిఞ్ఞాణం లోకే… జివ్హావిఞ్ఞాణం లోకే… కాయవిఞ్ఞాణం లోకే… మనోవిఞ్ఞాణం లోకే పియరూపం సాతరూపం। ఏత్థేసా తణ్హా పహీయమానా పహీయతి। ఏత్థ నిరుజ్ఝమానా నిరుజ్ఝతి॥>
    text <చక్ఖుసమ్ఫస్సో లోకే… సోతసమ్ఫస్సో లోకే… ఘానసమ్ఫస్సో లోకే… జివ్హాసమ్ఫస్సో లోకే… కాయసమ్ఫస్సో లోకే… మనోసమ్ఫస్సో లోకే పియరూపం సాతరూపం। ఏత్థేసా తణ్హా పహీయమానా పహీయతి। ఏత్థ నిరుజ్ఝమానా నిరుజ్ఝతి॥>
    text <చక్ఖుసమ్ఫస్సజా వేదనా లోకే… సోతసమ్ఫస్సజా వేదనా లోకే… ఘానసమ్ఫస్సజా వేదనా లోకే… జివ్హాసమ్ఫస్సజా వేదనా లోకే… కాయసమ్ఫస్సజా వేదనా లోకే… మనోసమ్ఫస్సజా వేదనా లోకే పియరూపం సాతరూపం। ఏత్థేసా తణ్హా పహీయమానా పహీయతి। ఏత్థ నిరుజ్ఝమానా నిరుజ్ఝతి॥>
    text <రూపసఞ్ఞా లోకే… సద్దసఞ్ఞా లోకే… గన్ధసఞ్ఞా లోకే… రససఞ్ఞా లోకే… ఫోట్ఠబ్బసఞ్ఞా లోకే… ధమ్మసఞ్ఞా లోకే పియరూపం సాతరూపం। ఏత్థేసా తణ్హా పహీయమానా పహీయతి। ఏత్థ నిరుజ్ఝమానా నిరుజ్ఝతి॥>
    text <రూపసఞ్చేతనా లోకే… సద్దసఞ్చేతనా లోకే… గన్ధసఞ్చేతనా లోకే… రససఞ్చేతనా లోకే… ఫోట్ఠబ్బసఞ్చేతనా లోకే… ధమ్మసఞ్చేతనా లోకే పియరూపం సాతరూపం। ఏత్థేసా తణ్హా పహీయమానా పహీయతి। ఏత్థ నిరుజ్ఝమానా నిరుజ్ఝతి॥>
    text <రూపతణ్హా లోకే… సద్దతణ్హా లోకే… గన్ధతణ్హా లోకే… రసతణ్హా లోకే… ఫోట్ఠబ్బతణ్హా లోకే… ధమ్మతణ్హా లోకే పియరూపం సాతరూపం। ఏత్థేసా తణ్హా పహీయమానా పహీయతి। ఏత్థ నిరుజ్ఝమానా నిరుజ్ఝతి॥>
    text <రూపవితక్కో లోకే… సద్దవితక్కో లోకే… గన్ధవితక్కో లోకే… రసవితక్కో లోకే… ఫోట్ఠబ్బవితక్కో లోకే… ధమ్మవితక్కో లోకే పియరూపం సాతరూపం। ఏత్థేసా తణ్హా పహీయమానా పహీయతి। ఏత్థ నిరుజ్ఝమానా నిరుజ్ఝతి॥>
    text <రూపవిచారో లోకే… సద్దవిచారో లోకే… గన్ధవిచారో లోకే… రసవిచారో లోకే… ఫోట్ఠబ్బవిచారో లోకే… ధమ్మవిచారో లోకే పియరూపం సాతరూపం॥ ఏత్థేసా తణ్హా పహీయమానా పహీయతి। ఏత్థ నిరుజ్ఝామానా నిరుజ్ఝతి॥ ఇదం వుచ్చతి। భిక్ఖవే। దుక్ఖనిరోధం అరియసచ్చం॥>
  text <మగ్గసచ్చనిద్దేసో>
    text <౧౩౫>, <కతమఞ్చ। భిక్ఖవే। దుక్ఖనిరోధగామినీ పటిపదా అరియసచ్చం॥ అయమేవ అరియో అట్ఠఙ్గికో మగ్గో సేయ్యథిదం సమ్మాదిట్ఠి సమ్మాసఙ్కప్పో సమ్మావాచా సమ్మాకమ్మన్తో సమ్మాఆజీవో సమ్మావాయామో సమ్మాసతి సమ్మాసమాధి॥>
    text <కతమా చ। భిక్ఖవే। సమ్మాదిట్ఠి॥ యం ఖో। భిక్ఖవే। దుక్ఖే ఞాణం। దుక్ఖసముదయే ఞాణం। దుక్ఖనిరోధే ఞాణం। దుక్ఖనిరోధగామినియా పటిపదాయ ఞాణం॥ అయం వుచ్చతి। భిక్ఖవే। సమ్మాదిట్ఠి॥>
    text <కతమో చ। భిక్ఖవే। సమ్మాసఙ్కప్పో॥ నేక్ఖమ్మసఙ్కప్పో అబ్యాపాదసఙ్కప్పో అవిహింసాసఙ్కప్పో॥ అయం వుచ్చతి। భిక్ఖవే। సమ్మాసఙ్కప్పో॥>
    text <కతమా చ। భిక్ఖవే। సమ్మావాచా॥ ముసావాదా వేరమణీ। పిసుణాయ వాచాయ వేరమణీ। ఫరుసాయ వాచాయ వేరమణీ। సమ్ఫప్పలాపా వేరమణీ॥ అయం వుచ్చతి। భిక్ఖవే। సమ్మావాచా॥>
    text <కతమో చ। భిక్ఖవే। సమ్మాకమ్మన్తో॥ పాణాతిపాతా వేరమణీ। అదిన్నాదానా వేరమణీ। కామేసుమిచ్ఛాచారా వేరమణీ॥ అయం వుచ్చతి। భిక్ఖవే। సమ్మాకమ్మన్తో॥>
    text <కతమో చ। భిక్ఖవే। సమ్మాఆజీవో॥ ఇధ। భిక్ఖవే। అరియసావకో మిచ్ఛాఆజీవం పహాయ సమ్మాఆజీవేన జీవితం కప్పేతి॥ అయం వుచ్చతి। భిక్ఖవే। సమ్మాఆజీవో॥>
    text <కతమో చ। భిక్ఖవే। సమ్మావాయామో॥ ఇధ। భిక్ఖవే। భిక్ఖు అనుప్పన్నానం పాపకానం అకుసలానం ధమ్మానం అనుప్పాదాయ ఛన్దం జనేతి వాయమతి వీరియం ఆరభతి చిత్తం పగ్గణ్హాతి పదహతి। ఉప్పన్నానం పాపకానం అకుసలానం ధమ్మానం పహానాయ ఛన్దం జనేతి వాయమతి వీరియం ఆరభతి చిత్తం పగ్గణ్హాతి పదహతి। అనుప్పన్నానం కుసలానం ధమ్మానం ఉప్పాదాయ ఛన్దం జనేతి వాయమతి వీరియం ఆరభతి చిత్తం పగ్గణ్హాతి పదహతి। ఉప్పన్నానం కుసలానం ధమ్మానం ఠితియా అసమ్మోసాయ భియ్యోభావాయ వేపుల్లాయ భావనాయ పారిపూరియా ఛన్దం జనేతి వాయమతి వీరియం ఆరభతి చిత్తం పగ్గణ్హాతి పదహతి॥ అయం వుచ్చతి। భిక్ఖవే। సమ్మావాయామో॥>
    text <కతమా చ। భిక్ఖవే। సమ్మాసతి॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా వినేయ్య లోకే అభిజ్ఝాదోమనస్సం। వేదనాసు వేదనానుపస్సీ విహరతి ఆతాపీ సమ్పజానో సతిమా వినేయ్య లోకే అభిజ్ఝాదోమనస్సం। చిత్తే చిత్తానుపస్సీ విహరతి ఆతాపీ సమ్పజానో సతిమా వినేయ్య లోకే అభిజ్ఝాదోమనస్సం। ధమ్మేసు ధమ్మానుపస్సీ విహరతి ఆతాపీ సమ్పజానో సతిమా వినేయ్య లోకే అభిజ్ఝాదోమనస్సం॥ అయం వుచ్చతి। భిక్ఖవే। సమ్మాసతి॥>
    text <కతమో చ। భిక్ఖవే। సమ్మాసమాధి॥ ఇధ। భిక్ఖవే। భిక్ఖు వివిచ్చేవ కామేహి వివిచ్చ అకుసలేహి ధమ్మేహి సవితక్కం సవిచారం వివేకజం పీతిసుఖం పఠమం ఝానం ఉపసమ్పజ్జ విహరతి॥ వితక్కవిచారానం వూపసమా అజ్ఝత్తం సమ్పసాదనం చేతసో ఏకోదిభావం అవితక్కం అవిచారం సమాధిజం పీతిసుఖం దుతియం ఝానం ఉపసమ్పజ్జ విహరతి॥ పీతియా చ విరాగా ఉపేక్ఖకో చ విహరతి। సతో చ సమ్పజానో। సుఖఞ్చ కాయేన పటిసంవేదేతి। యం తం అరియా ఆచిక్ఖన్తి ఉపేక్ఖకో సతిమా సుఖవిహారీతి తతియం ఝానం ఉపసమ్పజ్జ విహరతి॥ సుఖస్స చ పహానా దుక్ఖస్స చ పహానా పుబ్బేవ సోమనస్సదోమనస్సానం అత్థఙ్గమా అదుక్ఖమసుఖం ఉపేక్ఖాసతిపారిసుద్ధిం చతుత్థం ఝానం ఉపసమ్పజ్జ విహరతి॥ అయం వుచ్చతి। భిక్ఖవే। సమ్మాసమాధి॥ ఇదం వుచ్చతి। భిక్ఖవే। దుక్ఖనిరోధగామినీ పటిపదా అరియసచ్చం॥>
    text <౧౩౬>, <ఇతి అజ్ఝత్తం వా ధమ్మేసు ధమ్మానుపస్సీ విహరతి। బహిద్ధా వా ధమ్మేసు ధమ్మానుపస్సీ విహరతి। అజ్ఝత్తబహిద్ధా వా ధమ్మేసు ధమ్మానుపస్సీ విహరతి। సముదయధమ్మానుపస్సీ వా ధమ్మేసు విహరతి। వయధమ్మానుపస్సీ వా ధమ్మేసు విహరతి। సముదయవయధమ్మానుపస్సీ వా ధమ్మేసు విహరతి॥ అత్థి ధమ్మాతి వా పనస్స సతి పచ్చుపట్ఠితా హోతి॥ యావదేవ ఞాణమత్తాయ పటిస్సతిమత్తాయ అనిస్సితో చ విహరతి। న చ కిఞ్చి లోకే ఉపాదియతి॥ ఏవమ్పి ఖో। భిక్ఖవే। భిక్ఖు ధమ్మేసు ధమ్మానుపస్సీ విహరతి చతూసు అరియసచ్చేసు॥>
    stand <సచ్చపబ్బం నిట్ఠితం॥>
    stand <ధమ్మానుపస్సనా నిట్ఠితా॥>
    text <౧౩౭>, <యో హి కోచి। భిక్ఖవే। ఇమే చత్తారో సతిపట్ఠానే ఏవం భావేయ్య సత్త వస్సాని। తస్స ద్విన్నం ఫలానం అఞ్ఞతరం ఫలం పాటికఙ్ఖం దిట్ఠేవ ధమ్మే అఞ్ఞా। సతి వా ఉపాదిసేసే అనాగామితా॥>
    text <తిట్ఠన్తు। భిక్ఖవే। సత్త వస్సాని॥ యో హి కోచి। భిక్ఖవే। ఇమే చత్తారో సతిపట్ఠానే ఏవం భావేయ్య ఛ వస్సాని…పే॰… పఞ్చ వస్సాని… చత్తారి వస్సాని… తీణి వస్సాని… ద్వే వస్సాని… ఏకం వస్సం… తిట్ఠతు। భిక్ఖవే। ఏకం వస్సం॥ యో హి కోచి। భిక్ఖవే। ఇమే చత్తారో సతిపట్ఠానే ఏవం భావేయ్య సత్త మాసాని। తస్స ద్విన్నం ఫలానం అఞ్ఞతరం ఫలం పాటికఙ్ఖం దిట్ఠేవ ధమ్మే అఞ్ఞా। సతి వా ఉపాదిసేసే అనాగామితా॥ తిట్ఠన్తు। భిక్ఖవే। సత్త మాసాని॥ యో హి కోచి। భిక్ఖవే। ఇమే చత్తారో సతిపట్ఠానే ఏవం భావేయ్య ఛ మాసాని…పే॰… పఞ్చ మాసాని… చత్తారి మాసాని… తీణి మాసాని… ద్వే మాసాని… ఏకం మాసం… అడ్ఢమాసం… తిట్ఠతు। భిక్ఖవే। అడ్ఢమాసో॥ యో హి కోచి। భిక్ఖవే। ఇమే చత్తారో సతిపట్ఠానే ఏవం భావేయ్య సత్తాహం। తస్స ద్విన్నం ఫలానం అఞ్ఞతరం ఫలం పాటికఙ్ఖం దిట్ఠేవ ధమ్మే అఞ్ఞా సతి వా ఉపాదిసేసే అనాగామితాతి॥>
    text <౧౩౮>, <ఏకాయనో అయం। భిక్ఖవే। మగ్గో సత్తానం విసుద్ధియా సోకపరిదేవానం సమతిక్కమాయ దుక్ఖదోమనస్సానం అత్థఙ్గమాయ ఞాయస్స అధిగమాయ నిబ్బానస్స సచ్ఛికిరియాయ యదిదం చత్తారో సతిపట్ఠానాతి॥ ఇతి యం తం వుత్తం। ఇదమేతం పటిచ్చ వుత్తన్తి॥>
    text <ఇదమవోచ భగవా॥ అత్తమనా తే భిక్ఖూ భగవతో భాసితం అభినన్దున్తి॥>
    stand <మహాసతిపట్ఠానసుత్తం నిట్ఠితం దసమం॥>
    stand <మూలపరియాయవగ్గో నిట్ఠితో పఠమో॥>
    text <తస్సుద్దానం>
