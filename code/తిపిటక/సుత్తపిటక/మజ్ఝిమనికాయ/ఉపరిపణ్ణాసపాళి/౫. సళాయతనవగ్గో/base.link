text <౫॥ సళాయతనవగ్గో>
  text <౧॥ అనాథపిణ్డికోవాదసుత్తం>
    text <౩౮౩>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అనాథపిణ్డికో గహపతి ఆబాధికో హోతి దుక్ఖితో బాళ్హగిలానో॥ అథ ఖో అనాథపిణ్డికో గహపతి అఞ్ఞతరం పురిసం ఆమన్తేసి ఏహి త్వం। అమ్భో పురిస। యేన భగవా తేనుపసఙ్కమ। ఉపసఙ్కమిత్వా మమ వచనేన భగవతో పాదే సిరసా వన్దాహి అనాథపిణ్డికో। భన్తే। గహపతి ఆబాధికో దుక్ఖితో బాళ్హగిలానో॥ సో భగవతో పాదే సిరసా వన్దతీతి॥ యేన చాయస్మా సారిపుత్తో తేనుపసఙ్కమ। ఉపసఙ్కమిత్వా మమ వచనేన ఆయస్మతో సారిపుత్తస్స పాదే సిరసా వన్దాహి అనాథపిణ్డికో। భన్తే। గహపతి ఆబాధికో దుక్ఖితో బాళ్హగిలానో॥ సో ఆయస్మతో సారిపుత్తస్స పాదే సిరసా వన్దతీతి॥ ఏవఞ్చ వదేహి సాధు కిర। భన్తే। ఆయస్మా సారిపుత్తో యేన అనాథపిణ్డికస్స గహపతిస్స నివేసనం తేనుపసఙ్కమతు అనుకమ్పం ఉపాదాయాతి॥>
    text <ఏవం। భన్తేతి ఖో సో పురిసో అనాథపిణ్డికస్స గహపతిస్స పటిస్సుత్వా యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో సో పురిసో భగవన్తం ఏతదవోచ అనాథపిణ్డికో। భన్తే। గహపతి ఆబాధికో దుక్ఖితో బాళ్హగిలానో॥ సో భగవతో పాదే సిరసా వన్దతీతి॥ యేన చాయస్మా సారిపుత్తో తేనుపసఙ్కమి। ఉపసఙ్కమిత్వా ఆయస్మన్తం సారిపుత్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో సో పురిసో ఆయస్మన్తం సారిపుత్తం ఏతదవోచ అనాథపిణ్డికో। భన్తే। గహపతి ఆబాధికో దుక్ఖితో బాళ్హగిలానో॥ సో ఆయస్మతో సారిపుత్తస్స పాదే సిరసా వన్దతి। ఏవఞ్చ వదేతి సాధు కిర। భన్తే। ఆయస్మా సారిపుత్తో యేన అనాథపిణ్డికస్స గహపతిస్స నివేసనం తేనుపసఙ్కమతు అనుకమ్పం ఉపాదాయాతి॥ అధివాసేసి ఖో ఆయస్మా సారిపుత్తో తుణ్హీభావేన॥>
    text <౩౮౪>, <అథ ఖో ఆయస్మా సారిపుత్తో నివాసేత్వా పత్తచీవరమాదాయ ఆయస్మతా ఆనన్దేన పచ్ఛాసమణేన యేన అనాథపిణ్డికస్స గహపతిస్స నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ నిసజ్జ ఖో ఆయస్మా సారిపుత్తో అనాథపిణ్డికం గహపతిం ఏతదవోచ కచ్చి తే। గహపతి। ఖమనీయం। కచ్చి యాపనీయం॥ కచ్చి తే దుక్ఖా వేదనా పటిక్కమన్తి। నో అభిక్కమన్తి। పటిక్కమోసానం పఞ్ఞాయతి। నో అభిక్కమోతి॥>
    text <న మే। భన్తే సారిపుత్త। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి। అభిక్కమోసానం పఞ్ఞాయతి। నో పటిక్కమో॥ సేయ్యథాపి। భన్తే సారిపుత్త। బలవా పురిసో తిణ్హేన సిఖరేన ముద్ధని అభిమత్థేయ్య। ఏవమేవ ఖో మే। భన్తే సారిపుత్త। అధిమత్తా వాతా ముద్ధని ఊహనన్తి॥ న మే। భన్తే సారిపుత్త। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి। అభిక్కమోసానం పఞ్ఞాయతి। నో పటిక్కమో॥ సేయ్యథాపి। భన్తే సారిపుత్త। బలవా పురిసో దళ్హేన వరత్తఖణ్డేన సీసే సీసవేఠం దదేయ్య। ఏవమేవ ఖో మే। భన్తే సారిపుత్త। అధిమత్తా సీసే సీసవేదనా॥ న మే। భన్తే సారిపుత్త। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి। అభిక్కమోసానం పఞ్ఞాయతి। నో పటిక్కమో॥ సేయ్యథాపి। భన్తే సారిపుత్త। దక్ఖో గోఘాతకో వా గోఘాతకన్తేవాసీ వా తిణ్హేన గోవికన్తనేన కుచ్ఛిం పరికన్తేయ్య। ఏవమేవ ఖో మే। భన్తే సారిపుత్త। అధిమత్తా వాతా కుచ్ఛిం పరికన్తన్తి॥ న మే। భన్తే సారిపుత్త। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి। అభిక్కమోసానం పఞ్ఞాయతి। నో పటిక్కమో॥ సేయ్యథాపి। భన్తే సారిపుత్త। ద్వే బలవన్తో పురిసా దుబ్బలతరం పురిసం నానాబాహాసు గహేత్వా అఙ్గారకాసుయా సన్తాపేయ్యుం। సమ్పరితాపేయ్యుం। ఏవమేవ ఖో మే। భన్తే సారిపుత్త। అధిమత్తో కాయస్మిం డాహో॥ న మే। భన్తే సారిపుత్త। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి। అభిక్కమోసానం పఞ్ఞాయతి। నో పటిక్కమోతి॥>
    text <౩౮౫>, <తస్మాతిహ తే। గహపతి। ఏవం సిక్ఖితబ్బం న చక్ఖుం ఉపాదియిస్సామి। న చ మే చక్ఖునిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥>
    text <తస్మాతిహ తే। గహపతి। ఏవం సిక్ఖితబ్బం న సోతం ఉపాదియిస్సామి। న చ మే సోతనిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥ తస్మాతిహ తే। గహపతి। ఏవం సిక్ఖితబ్బం న ఘానం ఉపాదియిస్సామి। న చ మే ఘాననిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥ తస్మాతిహ తే। గహపతి। ఏవం సిక్ఖితబ్బం న జివ్హం ఉపాదియిస్సామి। న చ మే జివ్హానిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥ తస్మాతిహ తే। గహపతి। ఏవం సిక్ఖితబ్బం న కాయం ఉపాదియిస్సామి। న చ మే కాయనిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥ తస్మాతిహ తే। గహపతి। ఏవం సిక్ఖితబ్బం న మనం ఉపాదియిస్సామి। న చ మే మనోనిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥>
    text <తస్మాతిహ తే। గహపతి। ఏవం సిక్ఖితబ్బం న రూపం ఉపాదియిస్సామి। న చ మే రూపనిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥ తస్మాతిహ తే। గహపతి। ఏవం సిక్ఖితబ్బం న సద్దం ఉపాదియిస్సామి…పే॰… న గన్ధం ఉపాదియిస్సామి… న రసం ఉపాదియిస్సామి… న ఫోట్ఠబ్బం ఉపాదియిస్సామి… న ధమ్మం ఉపాదియిస్సామి న చ మే ధమ్మనిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥>
    text <తస్మాతిహ తే। గహపతి। ఏవం సిక్ఖితబ్బం న చక్ఖువిఞ్ఞాణం ఉపాదియిస్సామి। న చ మే చక్ఖువిఞ్ఞాణనిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥ తస్మాతిహ తే। గహపతి। ఏవం సిక్ఖితబ్బం న సోతవిఞ్ఞాణం ఉపాదియిస్సామి… న ఘానవిఞ్ఞాణం ఉపాదియిస్సామి… న జివ్హావిఞ్ఞాణం ఉపాదియిస్సామి… న కాయవిఞ్ఞాణం ఉపాదియిస్సామి… న మనోవిఞ్ఞాణం ఉపాదియిస్సామి న చ మే మనోవిఞ్ఞాణనిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥>
    text <తస్మాతిహ తే। గహపతి। ఏవం సిక్ఖితబ్బం న చక్ఖుసమ్ఫస్సం ఉపాదియిస్సామి। న చ మే చక్ఖుసమ్ఫస్సనిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥ తస్మాతిహ తే। గహపతి। ఏవం సిక్ఖితబ్బం న సోతసమ్ఫస్సం ఉపాదియిస్సామి… న ఘానసమ్ఫస్సం ఉపాదియిస్సామి… న జివ్హాసమ్ఫస్సం ఉపాదియిస్సామి… న కాయసమ్ఫస్సం ఉపాదియిస్సామి… న మనోసమ్ఫస్సం ఉపాదియిస్సామి। న చ మే మనోసమ్ఫస్సనిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥>
    text <తస్మాతిహ తే। గహపతి। ఏవం సిక్ఖితబ్బం న చక్ఖుసమ్ఫస్సజం వేదనం ఉపాదియిస్సామి। న చ మే చక్ఖుసమ్ఫస్సజావేదనానిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥ తస్మాతిహ తే। గహపతి। ఏవం సిక్ఖితబ్బం న సోతసమ్ఫస్సజం వేదనం ఉపాదియిస్సామి… న ఘానసమ్ఫస్సజం వేదనం ఉపాదియిస్సామి… న జివ్హాసమ్ఫస్సజం వేదనం ఉపాదియిస్సామి… న కాయసమ్ఫస్సజం వేదనం ఉపాదియిస్సామి… న మనోసమ్ఫస్సజం వేదనం ఉపాదియిస్సామి। న చ మే మనోసమ్ఫస్సజావేదనానిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥>
    text <౩౮౬>, <తస్మాతిహ తే। గహపతి। ఏవం సిక్ఖితబ్బం న పథవీధాతుం ఉపాదియిస్సామి। న చ మే పథవీధాతునిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥ తస్మాతిహ తే। గహపతి। ఏవం సిక్ఖితబ్బం న ఆపోధాతుం ఉపాదియిస్సామి… న తేజోధాతుం ఉపాదియిస్సామి… న వాయోధాతుం ఉపాదియిస్సామి… న ఆకాసధాతుం ఉపాదియిస్సామి… న విఞ్ఞాణధాతుం ఉపాదియిస్సామి। న చ మే విఞ్ఞాణధాతునిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥>
    text <తస్మాతిహ తే। గహపతి। ఏవం సిక్ఖితబ్బం న రూపం ఉపాదియిస్సామి। న చ మే రూపనిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥ తస్మాతిహ తే। గహపతి। ఏవం సిక్ఖితబ్బం న వేదనం ఉపాదియిస్సామి… న సఞ్ఞం ఉపాదియిస్సామి… న సఙ్ఖారే ఉపాదియిస్సామి… న విఞ్ఞాణం ఉపాదియిస్సామి। న చ మే విఞ్ఞాణనిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥>
    text <తస్మాతిహ తే। గహపతి। ఏవం సిక్ఖితబ్బం న ఆకాసానఞ్చాయతనం ఉపాదియిస్సామి। న చ మే ఆకాసానఞ్చాయతననిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥ తస్మాతిహ తే। గహపతి। ఏవం సిక్ఖితబ్బం న విఞ్ఞాణఞ్చాయతనం ఉపాదియిస్సామి… న ఆకిఞ్చఞ్ఞాయతనం ఉపాదియిస్సామి… న నేవసఞ్ఞానాసఞ్ఞాయతనం ఉపాదియిస్సామి న చ మే నేవసఞ్ఞానాసఞ్ఞాయతననిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥>
    text <తస్మాతిహ తే। గహపతి। ఏవం సిక్ఖితబ్బం న ఇధలోకం ఉపాదియిస్సామి। న చ మే ఇధలోకనిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥ తస్మాతిహ తే। గహపతి। ఏవం సిక్ఖితబ్బం న పరలోకం ఉపాదియిస్సామి। న చ మే పరలోకనిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బం॥ తస్మాతిహ తే। గహపతి। ఏవం సిక్ఖితబ్బం యమ్పి మే దిట్ఠం సుతం ముతం విఞ్ఞాతం పత్తం పరియేసితం అనుపరియేసితం అనుచరితం మనసా తమ్పి న ఉపాదియిస్సామి। న చ మే తంనిస్సితం విఞ్ఞాణం భవిస్సతీతి॥ ఏవఞ్హి తే। గహపతి। సిక్ఖితబ్బన్తి॥>
    text <౩౮౭>, <ఏవం వుత్తే। అనాథపిణ్డికో గహపతి పరోది। అస్సూని పవత్తేసి॥ అథ ఖో ఆయస్మా ఆనన్దో అనాథపిణ్డికం గహపతిం ఏతదవోచ ఓలీయసి ఖో త్వం। గహపతి। సంసీదసి ఖో త్వం। గహపతీతి॥ నాహం। భన్తే ఆనన్ద। ఓలీయామి। నపి సంసీదామి। అపి చ మే దీఘరత్తం సత్థా పయిరుపాసితో మనోభావనీయా చ భిక్ఖూ। న చ మే ఏవరూపీ ధమ్మీ కథా సుతపుబ్బాతి॥ న ఖో। గహపతి। గిహీనం ఓదాతవసనానం ఏవరూపీ ధమ్మీ కథా పటిభాతి। పబ్బజితానం ఖో। గహపతి। ఏవరూపీ ధమ్మీ కథా పటిభాతీతి॥ తేన హి। భన్తే సారిపుత్త। గిహీనమ్పి ఓదాతవసనానం ఏవరూపీ ధమ్మీ కథా పటిభాతు॥ సన్తి హి। భన్తే। కులపుత్తా అప్పరజక్ఖజాతికా। అస్సవనతా ధమ్మస్స పరిహాయన్తి। భవిస్సన్తి ధమ్మస్స అఞ్ఞాతారోతి॥>
    text <అథ ఖో ఆయస్మా చ సారిపుత్తో ఆయస్మా చ ఆనన్దో అనాథపిణ్డికం గహపతిం ఇమినా ఓవాదేన ఓవదిత్వా ఉట్ఠాయాసనా పక్కమింసు॥ అథ ఖో అనాథపిణ్డికో గహపతి। అచిరపక్కన్తే ఆయస్మన్తే చ సారిపుత్తే ఆయస్మన్తే చ ఆనన్దే। కాలమకాసి తుసితం కాయం ఉపపజ్జి॥ అథ ఖో అనాథపిణ్డికో దేవపుత్తో అభిక్కన్తాయ రత్తియా అభిక్కన్తవణ్ణో కేవలకప్పం జేతవనం ఓభాసేత్వా యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం అట్ఠాసి॥ ఏకమన్తం ఠితో ఖో అనాథపిణ్డికో దేవపుత్తో భగవన్తం గాథాహి అజ్ఝభాసి>
    block
      text <ఇదఞ్హి తం జేతవనం। ఇసిసఙ్ఘనిసేవితం।>
      text <ఆవుత్థం ధమ్మరాజేన। పీతిసఞ్జననం మమ॥>
      text <కమ్మం విజ్జా చ ధమ్మో చ। సీలం జీవితముత్తమం।>
      text <ఏతేన మచ్చా సుజ్ఝన్తి। న గోత్తేన ధనేన వా॥>
      text <తస్మా హి పణ్డితో పోసో। సమ్పస్సం అత్థమత్తనో।>
      text <యోనిసో విచినే ధమ్మం। ఏవం తత్థ విసుజ్ఝతి॥>
      text <సారిపుత్తోవ పఞ్ఞాయ। సీలేన ఉపసమేన।>
      text <యోపి పారఙ్గతో భిక్ఖు। ఏతావపరమో సియాతి॥>
      text <ఇదఞ్హి తం జేతవనం। ఇసిసఙ్ఘనిసేవితం।>
      text <ఆవుత్థం ధమ్మరాజేన। పీతిసఞ్జననం మమ॥>
      text <కమ్మం విజ్జా చ ధమ్మో చ। సీలం జీవితముత్తమం।>
      text <ఏతేన మచ్చా సుజ్ఝన్తి। న గోత్తేన ధనేన వా॥>
      text <తస్మా హి పణ్డితో పోసో। సమ్పస్సం అత్థమత్తనో।>
      text <యోనిసో విచినే ధమ్మం। ఏవం తత్థ విసుజ్ఝతి॥>
      text <సారిపుత్తోవ పఞ్ఞాయ। సీలేన ఉపసమేన।>
      text <యోపి పారఙ్గతో భిక్ఖు। ఏతావపరమో సియాతి॥>
      text <అనాథపిణ్డికో ఛన్నో। పుణ్ణో నన్దకరాహులా।>
      text <ఛఛక్కం సళాయతనికం। నగరవిన్దేయ్యసుద్ధికా।>
      text <ఇన్ద్రియభావనా చాపి। వగ్గో ఓవాదపఞ్చమోతి॥>
      text <దేవదహోనుపదో చ। సుఞ్ఞతో చ విభఙ్గకో।>
      text <సళాయతనోతి వగ్గా। ఉపరిపణ్ణాసకే ఠితాతి॥>
    text <ఇదమవోచ అనాథపిణ్డికో దేవపుత్తో॥ సమనుఞ్ఞో సత్థా అహోసి॥ అథ ఖో అనాథపిణ్డికో దేవపుత్తో సమనుఞ్ఞో మే సత్థాతి భగవన్తం అభివాదేత్వా పదక్ఖిణం కత్వా తత్థేవన్తరధాయి॥>
    text <౩౮౮>, <అథ ఖో భగవా తస్సా రత్తియా అచ్చయేన భిక్ఖూ ఆమన్తేసి ఇమం। భిక్ఖవే। రత్తిం అఞ్ఞతరో దేవపుత్తో అభిక్కన్తాయ రత్తియా అభిక్కన్తవణ్ణో కేవలకప్పం జేతవనం ఓభాసేత్వా యేనాహం తేనుపసఙ్కమి। ఉపసఙ్కమిత్వా మం అభివాదేత్వా ఏకమన్తం అట్ఠాసి॥ ఏకమన్తం ఠితో ఖో సో దేవపుత్తో మం గాథాహి అజ్ఝభాసి>
    text <ఇదమవోచ। భిక్ఖవే। సో దేవపుత్తో॥ సమనుఞ్ఞో మే సత్థాతి మం అభివాదేత్వా పదక్ఖిణం కత్వా తత్థేవన్తరధాయీతి॥>
    text <ఏవం వుత్తే। ఆయస్మా ఆనన్దో భగవన్తం ఏతదవోచ సో హి నూన సో। భన్తే। అనాథపిణ్డికో దేవపుత్తో భవిస్సతి॥ అనాథపిణ్డికో। భన్తే। గహపతి ఆయస్మన్తే సారిపుత్తే అభిప్పసన్నో అహోసీతి॥ సాధు। సాధు। ఆనన్ద॥ యావతకం ఖో। ఆనన్ద। తక్కాయ పత్తబ్బం। అనుప్పత్తం తం తయా॥ అనాథపిణ్డికో సో। ఆనన్ద। దేవపుత్తోతి॥>
    text <ఇదమవోచ భగవా॥ అత్తమనో ఆయస్మా ఆనన్దో భగవతో భాసితం అభినన్దీతి॥>
    stand <అనాథపిణ్డికోవాదసుత్తం నిట్ఠితం పఠమం॥>
  text <౨॥ ఛన్నోవాదసుత్తం>
    text <౩౮౯>, <ఏవం మే సుతం ఏకం సమయం భగవా రాజగహే విహరతి వేళువనే కలన్దకనివాపే॥ తేన ఖో పన సమయేన ఆయస్మా చ సారిపుత్తో ఆయస్మా చ మహాచున్దో ఆయస్మా చ ఛన్నో గిజ్ఝకూటే పబ్బతే విహరన్తి॥ తేన ఖో పన సమయేన ఆయస్మా ఛన్నో ఆబాధికో హోతి దుక్ఖితో బాళ్హగిలానో॥ అథ ఖో ఆయస్మా సారిపుత్తో సాయన్హసమయం పటిసల్లానా వుట్ఠితో యేనాయస్మా మహాచున్దో తేనుపసఙ్కమి। ఉపసఙ్కమిత్వా ఆయస్మన్తం మహాచున్దం ఏతదవోచ ఆయామావుసో చున్ద। యేనాయస్మా ఛన్నో తేనుపసఙ్కమిస్సామ గిలానపుచ్ఛకాతి॥ ఏవమావుసోతి ఖో ఆయస్మా మహాచున్దో ఆయస్మతో సారిపుత్తస్స పచ్చస్సోసి॥>
    text <అథ ఖో ఆయస్మా చ సారిపుత్తో ఆయస్మా చ మహాచున్దో యేనాయస్మా ఛన్నో తేనుపసఙ్కమింసు। ఉపసఙ్కమిత్వా ఆయస్మతా ఛన్నేన సద్ధిం సమ్మోదింసు॥ సమ్మోదనీయం కథం సారణీయం వీతిసారేత్వా ఏకమన్తం నిసీదింసు॥ ఏకమన్తం నిసిన్నో ఖో ఆయస్మా సారిపుత్తో ఆయస్మన్తం ఛన్నం ఏతదవోచ కచ్చి తే। ఆవుసో ఛన్న। ఖమనీయం। కచ్చి యాపనీయం॥ కచ్చి తే దుక్ఖా వేదనా పటిక్కమన్తి। నో అభిక్కమన్తి। పటిక్కమోసానం పఞ్ఞాయతి। నో అభిక్కమోతి॥>
    text <న మే। ఆవుసో సారిపుత్త। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి। అభిక్కమోసానం పఞ్ఞాయతి। నో పటిక్కమో॥ సేయ్యథాపి। ఆవుసో సారిపుత్త। బలవా పురిసో తిణ్హేన సిఖరేన ముద్ధని అభిమత్థేయ్య। ఏవమేవ ఖో మే। ఆవుసో సారిపుత్త। అధిమత్తా వాతా ముద్ధని ఊహనన్తి॥ న మే। ఆవుసో సారిపుత్త। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి। అభిక్కమోసానం పఞ్ఞాయతి నో పటిక్కమో॥ సేయ్యథాపి। ఆవుసో సారిపుత్త। బలవా పురిసో దళ్హేన వరత్తక్ఖణ్డేన సీసే సీసవేఠం దదేయ్య। ఏవమేవ ఖో మే। ఆవుసో సారిపుత్త। అధిమత్తా సీసే సీసవేదనా॥ న మే। ఆవుసో సారిపుత్త। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి। అభిక్కమోసానం పఞ్ఞాయతి। నో పటిక్కమో॥ సేయ్యథాపి। ఆవుసో సారిపుత్త। దక్ఖో గోఘాతకో వా గోఘాతకన్తేవాసీ వా తిణ్హేన గోవికన్తనేన కుచ్ఛిం పరికన్తేయ్య। ఏవమేవ ఖో మే। ఆవుసో సారిపుత్త। అధిమత్తా వాతా కుచ్ఛిం పరికన్తన్తి॥ న మే। ఆవుసో సారిపుత్త। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి। అభిక్కమోసానం పఞ్ఞాయతి। నో పటిక్కమో॥ సేయ్యథాపి। ఆవుసో సారిపుత్త। ద్వే బలవన్తో పురిసా దుబ్బలతరం పురిసం నానాబాహాసు గహేత్వా అఙ్గారకాసుయా సన్తాపేయ్యుం సమ్పరితాపేయ్యుం। ఏవమేవ ఖో మే। ఆవుసో సారిపుత్త। అధిమత్తో కాయస్మిం డాహో॥ న మే। ఆవుసో సారిపుత్త। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి। అభిక్కమోసానం పఞ్ఞాయతి। నో పటిక్కమో॥ సత్థం। ఆవుసో సారిపుత్త। ఆహరిస్సామి। నావకఙ్ఖామి జీవితన్తి॥>
    text <౩౯౦>, <మాయస్మా ఛన్నో సత్థం ఆహరేసి॥ యాపేతాయస్మా ఛన్నో॥ యాపేన్తం మయం ఆయస్మన్తం ఛన్నం ఇచ్ఛామ॥ సచే ఆయస్మతో ఛన్నస్స నత్థి సప్పాయాని భోజనాని। అహం ఆయస్మతో ఛన్నస్స సప్పాయాని భోజనాని పరియేసిస్సామి॥ సచే ఆయస్మతో ఛన్నస్స నత్థి సప్పాయాని భేసజ్జాని। అహం ఆయస్మతో ఛన్నస్స సప్పాయాని భేసజ్జాని పరియేసిస్సామి॥ సచే ఆయస్మతో ఛన్నస్స నత్థి పతిరూపా ఉపట్ఠాకా। అహం ఆయస్మన్తం ఛన్నం ఉపట్ఠహిస్సామి॥ మాయస్మా ఛన్నో సత్థం ఆహరేసి॥ యాపేతాయస్మా ఛన్నో॥ యాపేన్తం మయం ఆయస్మన్తం ఛన్నం ఇచ్ఛామాతి॥>
    text <నపి మే। ఆవుసో సారిపుత్త। నత్థి సప్పాయాని భోజనాని। నపి మే నత్థి సప్పాయాని భేసజ్జాని। నపి మే నత్థి పతిరూపా ఉపట్ఠాకా। అపి చావుసో సారిపుత్త। పరిచిణ్ణో మే సత్థా దీఘరత్తం మనాపేనేవ నో అమనాపేన॥ ఏతఞ్హి। ఆవుసో సారిపుత్త। సావకస్స పతిరూపం యం సత్థారం పరిచరేయ్య మనాపేనేవ నో అమనాపేన॥ అనుపవజ్జం ఛన్నో భిక్ఖు సత్థం ఆహరిస్సతీతి ఏవమేతం। ఆవుసో సారిపుత్త। ధారేహీతి॥ పుచ్ఛేయ్యామ మయం ఆయస్మన్తం ఛన్నం కఞ్చిదేవ దేసం। సచే ఆయస్మా ఛన్నో ఓకాసం కరోతి పఞ్హస్స వేయ్యాకరణాయాతి॥ పుచ్ఛావుసో సారిపుత్త। సుత్వా వేదిస్సామీతి॥>
    text <౩౯౧>, <చక్ఖుం। ఆవుసో ఛన్న। చక్ఖువిఞ్ఞాణం చక్ఖువిఞ్ఞాణవిఞ్ఞాతబ్బే ధమ్మే ఏతం మమ। ఏసోహమస్మి। ఏసో మే అత్తాతి సమనుపస్ససి॥ సోతం। ఆవుసో ఛన్న। సోతవిఞ్ఞాణం…పే॰… ఘానం। ఆవుసో ఛన్న। ఘానవిఞ్ఞాణం… జివ్హం। ఆవుసో ఛన్న। జివ్హావిఞ్ఞాణం … కాయం। ఆవుసో ఛన్న। కాయవిఞ్ఞాణం… మనం। ఆవుసో ఛన్న। మనోవిఞ్ఞాణం మనోవిఞ్ఞాణవిఞ్ఞాతబ్బే ధమ్మే ఏతం మమ। ఏసోహమస్మి। ఏసో మే అత్తాతి సమనుపస్ససీతి॥>
    text <చక్ఖుం। ఆవుసో సారిపుత్త। చక్ఖువిఞ్ఞాణం చక్ఖువిఞ్ఞాణవిఞ్ఞాతబ్బే ధమ్మే నేతం మమ। నేసోహమస్మి। న మేసో అత్తాతి సమనుపస్సామి॥ సోతం। ఆవుసో సారిపుత్త…పే॰… ఘానం। ఆవుసో సారిపుత్త… జివ్హం। ఆవుసో సారిపుత్త… కాయం। ఆవుసో సారిపుత్త… మనం। ఆవుసో సారిపుత్త। మనోవిఞ్ఞాణం మనోవిఞ్ఞాణవిఞ్ఞాతబ్బే ధమ్మే నేతం మమ। నేసోహమస్మి। న మేసో అత్తాతి సమనుపస్సామీతి॥>
    text <౩౯౨>, <చక్ఖుస్మిం। ఆవుసో ఛన్న। చక్ఖువిఞ్ఞాణే చక్ఖువిఞ్ఞాణవిఞ్ఞాతబ్బేసు ధమ్మేసు కిం దిస్వా కిం అభిఞ్ఞాయ చక్ఖుం చక్ఖువిఞ్ఞాణం చక్ఖువిఞ్ఞాణవిఞ్ఞాతబ్బే ధమ్మే నేతం మమ। నేసోహమస్మి। న మేసో అత్తాతి సమనుపస్ససి॥ సోతస్మిం। ఆవుసో ఛన్న। సోతవిఞ్ఞాణే … ఘానస్మిం। ఆవుసో ఛన్న। ఘానవిఞ్ఞాణే… జివ్హాయ। ఆవుసో ఛన్న। జివ్హావిఞ్ఞాణే… కాయస్మిం। ఆవుసో ఛన్న। కాయవిఞ్ఞాణే… మనస్మిం। ఆవుసో ఛన్న। మనోవిఞ్ఞాణే మనోవిఞ్ఞాణవిఞ్ఞాతబ్బేసు ధమ్మేసు కిం దిస్వా కిం అభిఞ్ఞాయ మనం మనోవిఞ్ఞాణం మనోవిఞ్ఞాణవిఞ్ఞాతబ్బే ధమ్మే నేతం మమ। నేసోహమస్మి। న మేసో అత్తాతి సమనుపస్ససీతి॥>
    text <చక్ఖుస్మిం। ఆవుసో సారిపుత్త। చక్ఖువిఞ్ఞాణే చక్ఖువిఞ్ఞాణవిఞ్ఞాతబ్బేసు ధమ్మేసు నిరోధం దిస్వా నిరోధం అభిఞ్ఞాయ చక్ఖుం చక్ఖువిఞ్ఞాణం చక్ఖువిఞ్ఞాణవిఞ్ఞాతబ్బే ధమ్మే నేతం మమ। నేసోహమస్మి। న మేసో అత్తాతి సమనుపస్సామి॥ సోతస్మిం। ఆవుసో సారిపుత్త। సోతవిఞ్ఞాణే… ఘానస్మిం। ఆవుసో సారిపుత్త। ఘానవిఞ్ఞాణే… జివ్హాయ। ఆవుసో సారిపుత్త। జివ్హావిఞ్ఞాణే… కాయస్మిం। ఆవుసో సారిపుత్త। కాయవిఞ్ఞాణే… మనస్మిం। ఆవుసో సారిపుత్త। మనోవిఞ్ఞాణే మనోవిఞ్ఞాణవిఞ్ఞాతబ్బేసు ధమ్మేసు నిరోధం దిస్వా నిరోధం అభిఞ్ఞా మనం మనోవిఞ్ఞాణం మనోవిఞ్ఞాణవిఞ్ఞాతబ్బే ధమ్మే నేతం మమ। నేసోహమస్మి। న మేసో అత్తాతి సమనుపస్సామీతి॥>
    text <౩౯౩>, <ఏవం వుత్తే। ఆయస్మా మహాచున్దో ఆయస్మన్తం ఛన్నం ఏతదవోచ తస్మాతిహ। ఆవుసో ఛన్న। ఇదమ్పి తస్స భగవతో సాసనం। నిచ్చకప్పం మనసి కాతబ్బం నిస్సితస్స చలితం। అనిస్సితస్స చలితం నత్థి॥ చలితే అసతి పస్సద్ధి। పస్సద్ధియా సతి నతి న హోతి॥ నతియా అసతి ఆగతిగతి న హోతి॥ ఆగతిగతియా అసతి చుతూపపాతో న హోతి॥ చుతూపపాతే అసతి నేవిధ న హురం న ఉభయమన్తరేన॥ ఏసేవన్తో దుక్ఖస్సాతి॥ అథ ఖో ఆయస్మా చ సారిపుత్తో ఆయస్మా చ మహాచున్దో ఆయస్మన్తం ఛన్నం ఇమినా ఓవాదేన ఓవదిత్వా ఉట్ఠాయాసనా పక్కమింసు॥>
    text <౩౯౪>, <అథ ఖో ఆయస్మా ఛన్నో అచిరపక్కన్తే ఆయస్మన్తే చ సారిపుత్తే ఆయస్మన్తే చ మహాచున్దే సత్థం ఆహరేసి॥ అథ ఖో ఆయస్మా సారిపుత్తో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా సారిపుత్తో భగవన్తం ఏతదవోచ ఆయస్మతా। భన్తే। ఛన్నేన సత్థం ఆహరితం॥ తస్స కా గతి। కో అభిసమ్పరాయోతి॥ నను తే। సారిపుత్త। ఛన్నేన భిక్ఖునా సమ్ముఖాయేవ అనుపవజ్జతా బ్యాకతాతి॥ అత్థి। భన్తే। పుబ్బజిరం నామ వజ్జిగామో॥ తత్థాయస్మతో ఛన్నస్స మిత్తకులాని సుహజ్జకులాని ఉపవజ్జకులానీతి॥ హోన్తి హేతే। సారిపుత్త। ఛన్నస్స భిక్ఖునో మిత్తకులాని సుహజ్జకులాని ఉపవజ్జకులాని॥ నాహం। సారిపుత్త। ఏత్తావతా సఉపవజ్జోతి వదామి॥ యో ఖో। సారిపుత్త। ఇమఞ్చ కాయం నిక్ఖిపతి అఞ్ఞఞ్చ కాయం ఉపాదియతి తమహం సఉపవజ్జోతి వదామి॥ తం ఛన్నస్స భిక్ఖునో నత్థి॥ అనుపవజ్జో ఛన్నో భిక్ఖు సత్థం ఆహరేసీతి ఏవమేతం। సారిపుత్త। ధారేహీతి॥>
    text <ఇదమవోచ భగవా॥ అత్తమనో ఆయస్మా సారిపుత్తో భగవతో భాసితం అభినన్దీతి॥>
    stand <ఛన్నోవాదసుత్తం నిట్ఠితం దుతియం॥>
  text <౩॥ పుణ్ణోవాదసుత్తం>
    text <౩౯౫>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ అథ ఖో ఆయస్మా పుణ్ణో సాయన్హసమయం పటిసల్లానా వుట్ఠితో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా పుణ్ణో భగవన్తం ఏతదవోచ సాధు మం। భన్తే। భగవా సంఖిత్తేన ఓవాదేన ఓవదతు। యమహం భగవతో ధమ్మం సుత్వా ఏకో వూపకట్ఠో అప్పమత్తో ఆతాపీ పహితత్తో విహరేయ్యన్తి॥ తేన హి। పుణ్ణ। సుణాహి। సాధుకం మనసి కరోహి। భాసిస్సామీతి॥ ఏవం। భన్తేతి ఖో ఆయస్మా పుణ్ణో భగవతో పచ్చస్సోసి॥ భగవా ఏతదవోచ>
    text <సన్తి ఖో। పుణ్ణ। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తం చే భిక్ఖు అభినన్దతి అభివదతి అజ్ఝోసాయ తిట్ఠతి॥ తస్స తం అభినన్దతో అభివదతో అజ్ఝోసాయ తిట్ఠతో ఉప్పజ్జతి నన్దీ॥ నన్దీసముదయా దుక్ఖసముదయో। పుణ్ణాతి వదామి॥>
    text <సన్తి ఖో। పుణ్ణ। సోతవిఞ్ఞేయ్యా సద్దా… ఘానవిఞ్ఞేయ్యా గన్ధా… జివ్హావిఞ్ఞేయ్యా రసా… కాయవిఞ్ఞేయ్యా ఫోట్ఠబ్బా… మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తం చే భిక్ఖు అభినన్దతి అభివదతి అజ్ఝోసాయ తిట్ఠతి॥ తస్స తం అభినన్దతో అభివదతో అజ్ఝోసాయ తిట్ఠతో ఉప్పజ్జతి నన్దీ॥ నన్దీసముదయా దుక్ఖసముదయో। పుణ్ణాతి వదామి॥>
    text <సన్తి చ ఖో। పుణ్ణ। చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా॥ తం చే భిక్ఖు నాభినన్దతి నాభివదతి నాజ్ఝోసాయ తిట్ఠతి॥ తస్స తం అనభినన్దతో అనభివదతో అనజ్ఝోసాయ తిట్ఠతో నన్దీ నిరుజ్ఝతి॥ నన్దీనిరోధా దుక్ఖనిరోధో। పుణ్ణాతి వదామి॥>
    text <సన్తి చ ఖో। పుణ్ణ। సోతవిఞ్ఞేయ్యా సద్దా… ఘానవిఞ్ఞేయ్యా గన్ధా… జివ్హావిఞ్ఞేయ్యా రసా… కాయవిఞ్ఞేయ్యా ఫోట్ఠబ్బా… మనోవిఞ్ఞేయ్యా ధమ్మా ఇట్ఠా కన్తా మనాపా పియరూపా కామూపసంహితా రజనీయా॥ తం చే భిక్ఖు నాభినన్దతి నాభివదతి నాజ్ఝోసాయ తిట్ఠతి॥ తస్స తం అనభినన్దతో అనభివదతో అనజ్ఝోసాయ తిట్ఠతో నన్దీ నిరుజ్ఝతి॥ నన్దీనిరోధా దుక్ఖనిరోధో। పుణ్ణాతి వదామి॥>
    text <ఇమినా చ త్వం పుణ్ణ। మయా సంఖిత్తేన ఓవాదేన ఓవదితో కతరస్మిం జనపదే విహరిస్ససీతి॥ ఇమినాహం। భన్తే। భగవతా సంఖిత్తేన ఓవాదేన ఓవదితో। అత్థి సునాపరన్తో నామ జనపదో। తత్థాహం విహరిస్సామీతి॥>
    text <౩౯౬>, <చణ్డా ఖో। పుణ్ణ। సునాపరన్తకా మనుస్సా। ఫరుసా ఖో। పుణ్ణ। సునాపరన్తకా మనుస్సా॥ సచే తం। పుణ్ణ। సునాపరన్తకా మనుస్సా అక్కోసిస్సన్తి పరిభాసిస్సన్తి। తత్థ తే। పుణ్ణ। కిన్తి భవిస్సతీతి॥ సచే మం। భన్తే। సునాపరన్తకా మనుస్సా అక్కోసిస్సన్తి పరిభాసిస్సన్తి। తత్థ మే ఏవం భవిస్సతి భద్దకా వతిమే సునాపరన్తకా మనుస్సా। సుభద్దకా వతిమే సునాపరన్తకా మనుస్సా। యం మే నయిమే పాణినా పహారం దేన్తీతి॥ ఏవమేత్థ। భగవా। భవిస్సతి। ఏవమేత్థ। సుగత। భవిస్సతీతి॥>
    text <సచే పన తే। పుణ్ణ। సునాపరన్తకా మనుస్సా పాణినా పహారం దస్సన్తి। తత్థ పన తే। పుణ్ణ। కిన్తి భవిస్సతీతి॥ సచే మే। భన్తే। సునాపరన్తకా మనుస్సా పాణినా పహారం దస్సన్తి। తత్థ మే ఏవం భవిస్సతి భద్దకా వతిమే సునాపరన్తకా మనుస్సా। సుభద్దకా వతిమే సునాపరన్తకా మనుస్సా। యం మే నయిమే లేడ్డునా పహారం దేన్తీతి॥ ఏవమేత్థ। భగవా। భవిస్సతి। ఏవమేత్థ। సుగత। భవిస్సతీతి॥>
    text <సచే పన తే। పుణ్ణ। సునాపరన్తకా మనుస్సా లేడ్డునా పహారం దస్సన్తి। తత్థ పన తే। పుణ్ణ। కిన్తి భవిస్సతీతి॥ సచే మే। భన్తే। సునాపరన్తకా మనుస్సా లేడ్డునా పహారం దస్సన్తి। తత్థ మే ఏవం భవిస్సతి భద్దకా వతిమే సునాపరన్తకా మనుస్సా। సుభద్దకా వతిమే సునాపరన్తకా మనుస్సా। యం మే నయిమే దణ్డేన పహారం దేన్తీతి॥ ఏవమేత్థ। భగవా। భవిస్సతి। ఏవమేత్థ। సుగత। భవిస్సతీతి॥>
    text <సచే పన తే। పుణ్ణ। సునాపరన్తకా మనుస్సా దణ్డేన పహారం దస్సన్తి। తత్థ పన తే। పుణ్ణ। కిన్తి భవిస్సతీతి॥ సచే మే। భన్తే। సునాపరన్తకా మనుస్సా దణ్డేన పహారం దస్సన్తి। తత్థ మే ఏవం భవిస్సతి భద్దకా వతిమే సునాపరన్తకా మనుస్సా। సుభద్దకా వతిమే సునాపరన్తకా మనుస్సా। యం మే నయిమే సత్థేన పహారం దేన్తీతి॥ ఏవమేత్థ। భగవా। భవిస్సతి। ఏవమేత్థ। సుగత। భవిస్సతీతి॥>
    text <సచే పన తే। పుణ్ణ। సునాపరన్తకా మనుస్సా సత్థేన పహారం దస్సన్తి। తత్థ పన తే। పుణ్ణ। కిన్తి భవిస్సతీతి॥ సచే మే। భన్తే। సునాపరన్తకా మనుస్సా సత్థేన పహారం దస్సన్తి। తత్థ మే ఏవం భవిస్సతి భద్దకా వతిమే సునాపరన్తకా మనుస్సా। సుభద్దకా వతిమే సునాపరన్తకా మనుస్సా। యం మం నయిమే తిణ్హేన సత్థేన జీవితా వోరోపేన్తీతి॥ ఏవమేత్థ। భగవా। భవిస్సతి। ఏవమేత్థ। సుగత। భవిస్సతీతి॥>
    text <సచే పన తం। పుణ్ణ। సునాపరన్తకా మనుస్సా తిణ్హేన సత్థేన జీవితా వోరోపేస్సన్తి। తత్థ పన తే। పుణ్ణ। కిన్తి భవిస్సతీతి॥ సచే మం। భన్తే। సునాపరన్తకా మనుస్సా తిణ్హేన సత్థేన జీవితా వోరోపేస్సన్తి। తత్థ మే ఏవం భవిస్సతి సన్తి ఖో భగవతో సావకా కాయే చ జీవితే చ అట్టీయమానా హరాయమానా జిగుచ్ఛమానా సత్థహారకం పరియేసన్తి॥ తం మే ఇదం అపరియిట్ఠంయేవ సత్థహారకం లద్ధన్తి॥ ఏవమేత్థ। భగవా। భవిస్సతి। ఏవమేత్థ। సుగత। భవిస్సతీతి॥ సాధు। సాధు। పుణ్ణ॥ సక్ఖిస్ససి ఖో త్వం। పుణ్ణ। ఇమినా దమూపసమేన సమన్నాగతో సునాపరన్తస్మిం జనపదే విహరితుం॥ యస్సదాని త్వం। పుణ్ణ। కాలం మఞ్ఞసీతి॥>
    text <౩౯౭>, <అథ ఖో ఆయస్మా పుణ్ణో భగవతో భాసితం అభినన్దిత్వా అనుమోదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా సేనాసనం సంసామేత్వా పత్తచీవరమాదాయ యేన సునాపరన్తో జనపదో తేన చారికం పక్కామి॥ అనుపుబ్బేన చారికం చరమానో యేన సునాపరన్తో జనపదో తదవసరి॥ తత్ర సుదం ఆయస్మా పుణ్ణో సునాపరన్తస్మిం జనపదే విహరతి॥ అథ ఖో ఆయస్మా పుణ్ణో తేనేవన్తరవస్సేన పఞ్చమత్తాని ఉపాసకసతాని పటివేదేసి। తేనేవన్తరవస్సేన పఞ్చమత్తాని ఉపాసికసతాని పటివేదేసి। తేనేవన్తరవస్సేన తిస్సో విజ్జా సచ్ఛాకాసి॥ అథ ఖో ఆయస్మా పుణ్ణో అపరేన సమయేన పరినిబ్బాయి॥>
    text <అథ ఖో సమ్బహులా భిక్ఖూ యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥ ఏకమన్తం నిసిన్నా ఖో తే భిక్ఖూ భగవన్తం ఏతదవోచుం యో సో। భన్తే। పుణ్ణో నామ కులపుత్తో భగవతా సంఖిత్తేన ఓవాదేన ఓవదితో సో కాలఙ్కతో॥ తస్స కా గతి। కో అభిసమ్పరాయోతి॥ పణ్డితో। భిక్ఖవే। పుణ్ణో కులపుత్తో పచ్చపాది ధమ్మస్సానుధమ్మం। న చ మం ధమ్మాధికరణం విహేఠేసి॥ పరినిబ్బుతో। భిక్ఖవే। పుణ్ణో కులపుత్తోతి॥>
    text <ఇదమవోచ భగవా॥ అత్తమనా తే భిక్ఖూ భగవతో భాసితం అభినన్దున్తి॥>
    stand <పుణ్ణోవాదసుత్తం నిట్ఠితం తతియం॥>
  text <౪॥ నన్దకోవాదసుత్తం>
    text <౩౯౮>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ అథ ఖో మహాపజాపతిగోతమీ పఞ్చమత్తేహి భిక్ఖునిసతేహి సద్ధిం యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం అట్ఠాసి॥ ఏకమన్తం ఠితా ఖో మహాపజాపతిగోతమీ భగవన్తం ఏతదవోచ ఓవదతు। భన్తే। భగవా భిక్ఖునియో। అనుసాసతు। భన్తే। భగవా భిక్ఖునియో। కరోతు। భన్తే। భగవా భిక్ఖునీనం ధమ్మిం కథన్తి॥>
    text <తేన ఖో పన సమయేన థేరా భిక్ఖూ భిక్ఖునియో ఓవదన్తి పరియాయేన॥ ఆయస్మా నన్దకో న ఇచ్ఛతి భిక్ఖునియో ఓవదితుం పరియాయేన॥ అథ ఖో భగవా ఆయస్మన్తం ఆనన్దం ఆమన్తేసి కస్స ను ఖో। ఆనన్ద। అజ్జ పరియాయో భిక్ఖునియో ఓవదితుం పరియాయేనాతి॥ సబ్బేహేవ। భన్తే। కతో పరియాయో భిక్ఖునియో ఓవదితుం పరియాయేన॥ అయం। భన్తే। ఆయస్మా నన్దకో న ఇచ్ఛతి భిక్ఖునియో ఓవదితుం పరియాయేనాతి॥>
    text <అథ ఖో భగవా ఆయస్మన్తం నన్దకం ఆమన్తేసి ఓవద। నన్దక। భిక్ఖునియో। అనుసాస। నన్దక। భిక్ఖునియో। కరోహి త్వం। బ్రాహ్మణ। భిక్ఖునీనం ధమ్మిం కథన్తి॥ ఏవం। భన్తేతి ఖో ఆయస్మా నన్దకో భగవతో పటిస్సుత్వా పుబ్బణ్హసమయం నివాసేత్వా పత్తచీవరమాదాయ సావత్థిం పిణ్డాయ పావిసి॥ సావత్థియం పిణ్డాయ చరిత్వా పచ్ఛాభత్తం పిణ్డపాతపటిక్కన్తో అత్తదుతియో యేన రాజకారామో తేనుపసఙ్కమి॥ అద్దసంసు ఖో తా భిక్ఖునియో ఆయస్మన్తం నన్దకం దూరతోవ ఆగచ్ఛన్తం॥ దిస్వాన ఆసనం పఞ్ఞాపేసుం। ఉదకఞ్చ పాదానం ఉపట్ఠపేసుం॥ నిసీది ఖో ఆయస్మా నన్దకో పఞ్ఞత్తే ఆసనే॥ నిసజ్జ పాదే పక్ఖాలేసి॥ తాపి ఖో భిక్ఖునియో ఆయస్మన్తం నన్దకం అభివాదేత్వా ఏకమన్తం నిసీదింసు॥ ఏకమన్తం నిసిన్నా ఖో తా భిక్ఖునియో ఆయస్మా నన్దకో ఏతదవోచ పటిపుచ్ఛకథా ఖో। భగినియో। భవిస్సతి॥ తత్థ ఆజానన్తీహి ఆజానామా తిస్స వచనీయం। న ఆజానన్తీహి న ఆజానామా తిస్స వచనీయం॥ యస్సా వా పనస్స కఙ్ఖా వా విమతి వా అహమేవ తత్థ పటిపుచ్ఛితబ్బో ఇదం। భన్తే। కథం। ఇమస్స క్వత్థోతి॥ ఏత్తకేనపి మయం। భన్తే। అయ్యస్స నన్దకస్స అత్తమనా అభిరద్ధా యం నో అయ్యో నన్దకో పవారేతీతి॥>
    text <౩౯౯>, <తం కిం మఞ్ఞథ। భగినియో। చక్ఖు నిచ్చం వా అనిచ్చం వాతి॥ అనిచ్చం। భన్తే॥ యం పనానిచ్చం దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిం మఞ్ఞథ। భగినియో। సోతం నిచ్చం వా అనిచ్చం వాతి॥ అనిచ్చం। భన్తే…పే॰… ఘానం నిచ్చం వా అనిచ్చం వాతి॥ అనిచ్చం। భన్తే… జివ్హా నిచ్చా వా అనిచ్చా వాతి॥ అనిచ్చా। భన్తే… కాయో నిచ్చో వా అనిచ్చో వాతి॥ అనిచ్చో। భన్తే… మనో నిచ్చో వా అనిచ్చో వాతి॥ అనిచ్చో। భన్తే॥ యం పనానిచ్చం దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిస్స హేతు॥ పుబ్బేవ నో ఏతం। భన్తే। యథాభూతం సమ్మప్పఞ్ఞాయ సుదిట్ఠం ఇతిపిమే ఛ అజ్ఝత్తికా ఆయతనా అనిచ్చాతి॥ సాధు। సాధు। భగినియో॥ ఏవఞ్హేతం। భగినియో। హోతి అరియసావకస్స యథాభూతం సమ్మప్పఞ్ఞాయ పస్సతో॥>
    text <౪౦౦>, <తం కిం మఞ్ఞథ। భగినియో। రూపా నిచ్చా వా అనిచ్చా వాతి॥ అనిచ్చా। భన్తే॥ యం పనానిచ్చం దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిం మఞ్ఞథ। భగినియో। సద్దా నిచ్చా వా అనిచ్చా వాతి॥ అనిచ్చా। భన్తే…పే॰… గన్ధా నిచ్చా వా అనిచ్చా వాతి॥ అనిచ్చా। భన్తే… రసా నిచ్చా వా అనిచ్చా వాతి॥ అనిచ్చా। భన్తే… ఫోట్ఠబ్బా నిచ్చా వా అనిచ్చా వాతి॥ అనిచ్చా। భన్తే… ధమ్మా నిచ్చా వా అనిచ్చా వాతి॥ అనిచ్చా। భన్తే॥ యం పనానిచ్చం దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిస్స హేతు॥ పుబ్బేవ నో ఏతం। భన్తే। యథాభూతం సమ్మప్పఞ్ఞాయ సుదిట్ఠం ఇతిపిమే ఛ బాహిరా ఆయతనా అనిచ్చాతి॥ సాధు। సాధు। భగినియో॥ ఏవఞ్హేతం। భగినియో। హోతి అరియసావకస్స యథాభూతం సమ్మప్పఞ్ఞాయ పస్సతో॥>
    text <౪౦౧>, <తం కిం మఞ్ఞథ। భగినియో। చక్ఖువిఞ్ఞాణం నిచ్చం వా అనిచ్చం వాతి॥ అనిచ్చం। భన్తే॥ యం పనానిచ్చం దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిం మఞ్ఞథ। భగినియో। సోతవిఞ్ఞాణం నిచ్చం వా అనిచ్చం వాతి॥ అనిచ్చం। భన్తే…పే॰… ఘానవిఞ్ఞాణం నిచ్చం వా అనిచ్చం వాతి॥ అనిచ్చం। భన్తే… జివ్హావిఞ్ఞాణం నిచ్చం వా అనిచ్చం వాతి॥ అనిచ్చం। భన్తే… కాయవిఞ్ఞాణం నిచ్చం వా అనిచ్చం వాతి॥ అనిచ్చం। భన్తే… మనోవిఞ్ఞాణం నిచ్చం వా అనిచ్చం వాతి॥ అనిచ్చం। భన్తే॥ యం పనానిచ్చం దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిస్స హేతు॥ పుబ్బేవ నో ఏతం। భన్తే। యథాభూతం సమ్మప్పఞ్ఞాయ సుదిట్ఠం ఇతిపిమే ఛ విఞ్ఞాణకాయా అనిచ్చాతి॥ సాధు। సాధు। భగినియో॥ ఏవఞ్హేతం। భగినియో। హోతి అరియసావకస్స యథాభూతం సమ్మప్పఞ్ఞాయ పస్సతో॥>
    text <౪౦౨>, <సేయ్యథాపి। భగినియో। తేలప్పదీపస్స ఝాయతో తేలమ్పి అనిచ్చం విపరిణామధమ్మం। వట్టిపి అనిచ్చా విపరిణామధమ్మా। అచ్చిపి అనిచ్చా విపరిణామధమ్మా। ఆభాపి అనిచ్చా విపరిణామధమ్మా॥ యో ను ఖో। భగినియో। ఏవం వదేయ్య అముస్స తేలప్పదీపస్స ఝాయతో తేలమ్పి అనిచ్చం విపరిణామధమ్మం। వట్టిపి అనిచ్చా విపరిణామధమ్మా। అచ్చిపి అనిచ్చా విపరిణామధమ్మా। యా చ ఖ్వాస్స ఆభా సా నిచ్చా ధువా సస్సతా అవిపరిణామధమ్మాతి। సమ్మా ను ఖో సో। భగినియో। వదమానో వదేయ్యాతి॥ నో హేతం। భన్తే॥ తం కిస్స హేతు॥ అముస్స హి। భన్తే। తేలప్పదీపస్స ఝాయతో తేలమ్పి అనిచ్చం విపరిణామధమ్మం। వట్టిపి అనిచ్చా విపరిణామధమ్మా। అచ్చిపి అనిచ్చా విపరిణామధమ్మా। పగేవస్స ఆభా అనిచ్చా విపరిణామధమ్మాతి॥ ఏవమేవ ఖో। భగినియో। యో ను ఖో ఏవం వదేయ్య ఛ ఖోమే అజ్ఝత్తికా ఆయతనా అనిచ్చా। యఞ్చ ఖో ఛ అజ్ఝత్తికే ఆయతనే పటిచ్చ పటిసంవేదేతి సుఖం వా దుక్ఖం వా అదుక్ఖమసుఖం వా తం నిచ్చం ధువం సస్సతం అవిపరిణామధమ్మన్తి। సమ్మా ను ఖో సో। భగినియో। వదమానో వదేయ్యాతి॥ నో హేతం। భన్తే॥ తం కిస్స హేతు॥ తజ్జం తజ్జం। భన్తే। పచ్చయం పటిచ్చ తజ్జా తజ్జా వేదనా ఉప్పజ్జన్తి॥ తజ్జస్స తజ్జస్స పచ్చయస్స నిరోధా తజ్జా తజ్జా వేదనా నిరుజ్ఝన్తీతి॥ సాధు। సాధు। భగినియో॥ ఏవఞ్హేతం। భగినియో। హోతి అరియసావకస్స యథాభూతం సమ్మప్పఞ్ఞాయ పస్సతో॥>
    text <౪౦౩>, <సేయ్యథాపి। భగినియో। మహతో రుక్ఖస్స తిట్ఠతో సారవతో మూలమ్పి అనిచ్చం విపరిణామధమ్మం। ఖన్ధోపి అనిచ్చో విపరిణామధమ్మో। సాఖాపలాసమ్పి అనిచ్చం విపరిణామధమ్మం। ఛాయాపి అనిచ్చా విపరిణామధమ్మా॥ యో ను ఖో। భగినియో। ఏవం వదేయ్య అముస్స మహతో రుక్ఖస్స తిట్ఠతో సారవతో మూలమ్పి అనిచ్చం విపరిణామధమ్మం। ఖన్ధోపి అనిచ్చో విపరిణామధమ్మో। సాఖాపలాసమ్పి అనిచ్చం విపరిణామధమ్మం। యా చ ఖ్వాస్స ఛాయా సా నిచ్చా ధువా సస్సతా అవిపరిణామధమ్మాతి। సమ్మా ను ఖో సో। భగినియో। వదమానో వదేయ్యాతి॥ నో హేతం। భన్తే॥ తం కిస్స హేతు॥ అముస్స హి। భన్తే। మహతో రుక్ఖస్స తిట్ఠతో సారవతో మూలమ్పి అనిచ్చం విపరిణామధమ్మం। ఖన్ధోపి అనిచ్చో విపరిణామధమ్మో। సాఖాపలాసమ్పి అనిచ్చం విపరిణామధమ్మం। పగేవస్స ఛాయా అనిచ్చా విపరిణామధమ్మాతి॥ ఏవమేవ ఖో। భగినియో। యో ను ఖో ఏవం వదేయ్య ఛ ఖోమే బాహిరా ఆయతనా అనిచ్చా॥ యఞ్చ ఖో ఛ బాహిరే ఆయతనే పటిచ్చ పటిసంవేదేతి సుఖం వా దుక్ఖం వా అదుక్ఖమసుఖం వా తం నిచ్చం ధువం సస్సతం అవిపరిణామధమ్మన్తి। సమ్మా ను ఖో సో। భగినియో। వదమానో వదేయ్యాతి॥ నో హేతం। భన్తే॥ తం కిస్స హేతు॥ తజ్జం తజ్జం। భన్తే। పచ్చయం పటిచ్చ తజ్జా తజ్జా వేదనా ఉప్పజ్జన్తి॥ తజ్జస్స తజ్జస్స పచ్చయస్స నిరోధా తజ్జా తజ్జా వేదనా నిరుజ్ఝన్తీతి॥ సాధు। సాధు। భగినియో॥ ఏవఞ్హేతం। భగినియో। హోతి అరియసావకస్స యథాభూతం సమ్మప్పఞ్ఞాయ పస్సతో॥>
    text <౪౦౪>, <సేయ్యథాపి। భగినియో। దక్ఖో గోఘాతకో వా గోఘాతకన్తేవాసీ వా గావిం వధిత్వా తిణ్హేన గోవికన్తనేన గావిం సఙ్కన్తేయ్య అనుపహచ్చ అన్తరం మంసకాయం అనుపహచ్చ బాహిరం చమ్మకాయం॥ యం యదేవ తత్థ అన్తరా విలిమంసం అన్తరా న్హారు అన్తరా బన్ధనం తం తదేవ తిణ్హేన గోవికన్తనేన సఞ్ఛిన్దేయ్య సఙ్కన్తేయ్య సమ్పకన్తేయ్య సమ్పరికన్తేయ్య॥ సఞ్ఛిన్దిత్వా సఙ్కన్తిత్వా సమ్పకన్తిత్వా సమ్పరికన్తిత్వా విధునిత్వా బాహిరం చమ్మకాయం తేనేవ చమ్మేన తం గావిం పటిచ్ఛాదేత్వా ఏవం వదేయ్య తథేవాయం గావీ సంయుత్తా ఇమినావ చమ్మేనాతి। సమ్మా ను ఖో సో। భగినియో। వదమానో వదేయ్యాతి॥ నో హేతం। భన్తే॥ తం కిస్స హేతు॥ అము హి। భన్తే। దక్ఖో గోఘాతకో వా గోఘాతకన్తేవాసీ వా గావిం వధిత్వా తిణ్హేన గోవికన్తనేన గావిం సఙ్కన్తేయ్య అనుపహచ్చ అన్తరం మంసకాయం అనుపహచ్చ బాహిరం చమ్మకాయం॥ యం యదేవ తత్థ అన్తరా విలిమంసం అన్తరా న్హారు అన్తరా బన్ధనం తం తదేవ తిణ్హేన గోవికన్తనేన సఞ్ఛిన్దేయ్య సఙ్కన్తేయ్య సమ్పకన్తేయ్య సమ్పరికన్తేయ్య॥ సఞ్ఛిన్దిత్వా సఙ్కన్తిత్వా సమ్పకన్తిత్వా సమ్పరికన్తిత్వా విధునిత్వా బాహిరం చమ్మకాయం తేనేవ చమ్మేన తం గావిం పటిచ్ఛాదేత్వా కిఞ్చాపి సో ఏవం వదేయ్య తథేవాయం గావీ సంయుత్తా ఇమినావ చమ్మేనాతి। అథ ఖో సా గావీ విసంయుత్తా తేనేవ చమ్మేనాతి॥>
    text <ఉపమా ఖో మే అయం। భగినియో। కతా అత్థస్స విఞ్ఞాపనాయ॥ అయమేవేత్థ అత్థో। అన్తరా మంసకాయోతి ఖో। భగినియో। ఛన్నేతం అజ్ఝత్తికానం ఆయతనానం అధివచనం। బాహిరో చమ్మకాయోతి ఖో భగినియో। ఛన్నేతం బాహిరానం ఆయతనానం అధివచనం। అన్తరా విలిమంసం। అన్తరా న్హారు। అన్తరా బన్ధనన్తి ఖో। భగినియో। నన్దీరాగస్సేతం అధివచనం। తిణ్హం గోవికన్తనన్తి ఖో। భగినియో। అరియాయేతం పఞ్ఞాయ అధివచనం। యాయం అరియా పఞ్ఞా అన్తరా కిలేసం అన్తరా సంయోజనం అన్తరా బన్ధనం సఞ్ఛిన్దతి సఙ్కన్తతి సమ్పకన్తతి సమ్పరికన్తతి॥>
    text <౪౦౫>, <సత్త ఖో పనిమే। భగినియో। బోజ్ఝఙ్గా। యేసం భావితత్తా బహులీకతత్తా భిక్ఖు ఆసవానం ఖయా అనాసవం చేతోవిముత్తిం పఞ్ఞావిముత్తిం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహరతి॥ కతమే సత్త॥ ఇధ। భగినియో। భిక్ఖు సతిసమ్బోజ్ఝఙ్గం భావేతి వివేకనిస్సితం విరాగనిస్సితం నిరోధనిస్సితం వోస్సగ్గపరిణామిం। ధమ్మవిచయసమ్బోజ్ఝఙ్గం భావేతి…పే॰… వీరియసమ్బోజ్ఝఙ్గం భావేతి… పీతిసమ్బోజ్ఝఙ్గం భావేతి… పస్సద్ధిసమ్బోజ్ఝఙ్గం భావేతి… సమాధిసమ్బోజ్ఝఙ్గం భావేతి… ఉపేక్ఖాసమ్బోజ్ఝఙ్గం భావేతి వివేకనిస్సితం విరాగనిస్సితం నిరోధనిస్సితం వోస్సగ్గపరిణామిం॥ ఇమే ఖో। భగినియో। సత్త బోజ్ఝఙ్గా। యేసం భావితత్తా బహులీకతత్తా భిక్ఖు ఆసవానం ఖయా అనాసవం చేతోవిముత్తిం పఞ్ఞావిముత్తిం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహరతీతి॥>
    text <౪౦౬>, <అథ ఖో ఆయస్మా నన్దకో తా భిక్ఖునియో ఇమినా ఓవాదేన ఓవదిత్వా ఉయ్యోజేసి గచ్ఛథ। భగినియో। కాలోతి॥ అథ ఖో తా భిక్ఖునియో ఆయస్మతో నన్దకస్స భాసితం అభినన్దిత్వా అనుమోదిత్వా ఉట్ఠాయాసనా ఆయస్మన్తం నన్దకం అభివాదేత్వా పదక్ఖిణం కత్వా యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం అట్ఠంసు॥ ఏకమన్తం ఠితా ఖో తా భిక్ఖునియో భగవా ఏతదవోచ గచ్ఛథ। భిక్ఖునియో। కాలోతి॥ అథ ఖో తా భిక్ఖునియో భగవన్తం అభివాదేత్వా పదక్ఖిణం కత్వా పక్కమింసు॥ అథ ఖో భగవా అచిరపక్కన్తీసు తాసు భిక్ఖునీసు భిక్ఖూ ఆమన్తేసి సేయ్యథాపి। భిక్ఖవే। తదహుపోసథే చాతుద్దసే న హోతి బహునోజనస్స కఙ్ఖా వా విమతి వా ఊనో ను ఖో చన్దో। పుణ్ణో ను ఖో చన్దోతి। అథ ఖో ఊనో చన్దోత్వేవ హోతి॥ ఏవమేవ ఖో। భిక్ఖవే। తా భిక్ఖునియో నన్దకస్స ధమ్మదేసనాయ అత్తమనా హోన్తి నో చ ఖో పరిపుణ్ణసఙ్కప్పాతి॥>
    text <౪౦౭>, <అథ ఖో భగవా ఆయస్మన్తం నన్దకం ఆమన్తేసి తేన హి త్వం। నన్దక। స్వేపి తా భిక్ఖునియో తేనేవోవాదేన ఓవదేయ్యాసీతి॥ ఏవం। భన్తేతి ఖో ఆయస్మా నన్దకో భగవతో పచ్చస్సోసి॥ అథ ఖో ఆయస్మా నన్దకో తస్సా రత్తియా అచ్చయేన పుబ్బణ్హసమయం నివాసేత్వా పత్తచీవరమాదాయ సావత్థిం పిణ్డాయ పావిసి॥ సావత్థియం పిణ్డాయ చరిత్వా పచ్ఛాభత్తం పిణ్డపాతపటిక్కన్తో అత్తదుతియో యేన రాజకారామో తేనుపసఙ్కమి॥ అద్దసంసు ఖో తా భిక్ఖునియో ఆయస్మన్తం నన్దకం దూరతోవ ఆగచ్ఛన్తం॥ దిస్వాన ఆసనం పఞ్ఞాపేసుం। ఉదకఞ్చ పాదానం ఉపట్ఠపేసుం॥ నిసీది ఖో ఆయస్మా నన్దకో పఞ్ఞత్తే ఆసనే॥ నిసజ్జ పాదే పక్ఖాలేసి॥ తాపి ఖో భిక్ఖునియో ఆయస్మన్తం నన్దకం అభివాదేత్వా ఏకమన్తం నిసీదింసు॥ ఏకమన్తం నిసిన్నా ఖో తా భిక్ఖునియో ఆయస్మా నన్దకో ఏతదవోచ పటిపుచ్ఛకథా ఖో। భగినియో। భవిస్సతి॥ తత్థ ఆజానన్తీహి ఆజానామా తిస్స వచనీయం। న ఆజానన్తీహి న ఆజానామా తిస్స వచనీయం॥ యస్సా వా పనస్స కఙ్ఖా వా విమతి వా। అహమేవ తత్థ పటిపుచ్ఛితబ్బో ఇదం। భన్తే। కథం। ఇమస్స క్వత్థోతి॥ ఏత్తకేనపి మయం। భన్తే। అయ్యస్స నన్దకస్స అత్తమనా అభిరద్ధా యం నో అయ్యో నన్దకో పవారేతీతి॥>
    text <౪౦౮>, <తం కిం మఞ్ఞథ। భగినియో। చక్ఖు నిచ్చం వా అనిచ్చం వాతి॥ అనిచ్చం। భన్తే॥ యం పనానిచ్చం దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిం మఞ్ఞథ। భగినియో। సోతం నిచ్చం వా అనిచ్చం వాతి॥ అనిచ్చం। భన్తే…పే॰… ఘానం నిచ్చం వా అనిచ్చం వాతి॥ అనిచ్చం। భన్తే… జివ్హా… కాయో… మనో నిచ్చో వా అనిచ్చో వాతి॥ అనిచ్చో। భన్తే॥ యం పనానిచ్చం దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిస్స హేతు॥ పుబ్బేవ నో ఏతం। భన్తే। యథాభూతం సమ్మప్పఞ్ఞాయ సుదిట్ఠం ఇతిపిమే ఛ అజ్ఝత్తికా ఆయతనా అనిచ్చాతి॥ సాధు సాధు। భగినియో॥ ఏవఞ్హేతం। భగినియో। హోతి అరియసావకస్స యథాభూతం సమ్మప్పఞ్ఞాయ పస్సతో॥>
    text <౪౦౯>, <తం కిం మఞ్ఞథ। భగినియో। రూపా నిచ్చా వా అనిచ్చా వాతి॥ అనిచ్చా। భన్తే॥ యం పనానిచ్చం దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిం మఞ్ఞథ। భగినియో। సద్దా నిచ్చా వా అనిచ్చా వాతి॥ అనిచ్చా। భన్తే…పే॰… గన్ధా నిచ్చా వా అనిచ్చా వాతి॥ అనిచ్చా। భన్తే… రసా నిచ్చా వా అనిచ్చా వాతి॥ అనిచ్చా। భన్తే… ఫోట్ఠబ్బా నిచ్చా వా అనిచ్చా వాతి॥ అనిచ్చా। భన్తే… ధమ్మా నిచ్చా వా అనిచ్చా వాతి॥ అనిచ్చా। భన్తే॥ యం పనానిచ్చం దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిస్స హేతు॥ పుబ్బేవ నో ఏతం। భన్తే। యథాభూతం సమ్మప్పఞ్ఞాయ సుదిట్ఠం ఇతిపిమే ఛ బాహిరా ఆయతనా అనిచ్చాతి॥ సాధు సాధు। భగినియో॥ ఏవఞ్హేతం। భగినియో। హోతి అరియసావకస్స యథాభూతం సమ్మప్పఞ్ఞాయ పస్సతో॥>
    text <౪౧౦>, <తం కిం మఞ్ఞథ। భగినియో। చక్ఖువిఞ్ఞాణం నిచ్చం వా అనిచ్చం వాతి॥ అనిచ్చం। భన్తే…పే॰… సోతవిఞ్ఞాణం నిచ్చం వా అనిచ్చం వాతి॥ అనిచ్చం। భన్తే… ఘానవిఞ్ఞాణం నిచ్చం వా అనిచ్చం వాతి॥ అనిచ్చం। భన్తే… జివ్హావిఞ్ఞాణం నిచ్చం వా అనిచ్చం వాతి॥ అనిచ్చం। భన్తే… కాయవిఞ్ఞాణం నిచ్చం వా అనిచ్చం వాతి॥ అనిచ్చం। భన్తే… మనోవిఞ్ఞాణం నిచ్చం వా అనిచ్చం వాతి॥ అనిచ్చం। భన్తే॥ యం పనానిచ్చం దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిస్స హేతు॥ పుబ్బేవ నో ఏతం। భన్తే। యథాభూతం సమ్మప్పఞ్ఞాయ సుదిట్ఠం ఇతిపిమే ఛ విఞ్ఞాణకాయా అనిచ్చాతి॥ సాధు సాధు। భగినియో॥ ఏవఞ్హేతం। భగినియో। హోతి అరియసావకస్స యథాభూతం సమ్మప్పఞ్ఞాయ పస్సతో॥>
    text <౪౧౧>, <సేయ్యథాపి। భగినియో। తేలప్పదీపస్స ఝాయతో తేలమ్పి అనిచ్చం విపరిణామధమ్మం। వట్టిపి అనిచ్చా విపరిణామధమ్మా। అచ్చిపి అనిచ్చా విపరిణామధమ్మా। ఆభాపి అనిచ్చా విపరిణామధమ్మా॥ యో ను ఖో। భగినియో। ఏవం వదేయ్య అముస్స తేలప్పదీపస్స ఝాయతో తేలమ్పి అనిచ్చం విపరిణామధమ్మం। వట్టిపి అనిచ్చా విపరిణామధమ్మా। అచ్చిపి అనిచ్చా విపరిణామధమ్మా। యా చ ఖ్వాస్స ఆభా సా నిచ్చా ధువా సస్సతా అవిపరిణామధమ్మాతి। సమ్మా ను ఖో సో। భగినియో। వదమానో వదేయ్యాతి॥ నో హేతం। భన్తే॥ తం కిస్స హేతు॥ అముస్స హి। భన్తే। తేలప్పదీపస్స ఝాయతో తేలమ్పి అనిచ్చం విపరిణామధమ్మం। వట్టిపి అనిచ్చా విపరిణామధమ్మా। అచ్చిపి అనిచ్చా విపరిణామధమ్మా। పగేవస్స ఆభా అనిచ్చా విపరిణామధమ్మాతి॥ ఏవమేవ ఖో। భగినియో। యో ను ఖో ఏవం వదేయ్య ఛ ఖోమే అజ్ఝత్తికా ఆయతనా అనిచ్చా॥ యఞ్చ ఖో ఛ అజ్ఝత్తికే ఆయతనే పటిచ్చ పటిసంవేదేతి సుఖం వా దుక్ఖం వా అదుక్ఖమసుఖం వా తం నిచ్చం ధువం సస్సతం అవిపరిణామధమ్మన్తి। సమ్మా ను ఖో సో। భగినియో। వదమానో వదేయ్యాతి॥ నో హేతం। భన్తే॥ తం కిస్స హేతు॥ తజ్జం తజ్జం। భన్తే। పచ్చయం పటిచ్చ తజ్జా తజ్జా వేదనా ఉప్పజ్జన్తి॥ తజ్జస్స తజ్జస్స పచ్చయస్స నిరోధా తజ్జా తజ్జా వేదనా నిరుజ్ఝన్తీతి॥ సాధు సాధు। భగినియో॥ ఏవఞ్హేతం। భగినియో। హోతి అరియసావకస్స యథాభూతం సమ్మప్పఞ్ఞాయ పస్సతో॥>
    text <౪౧౨>, <సేయ్యథాపి। భగినియో। మహతో రుక్ఖస్స తిట్ఠతో సారవతో మూలమ్పి అనిచ్చం విపరిణామధమ్మం। ఖన్ధోపి అనిచ్చో విపరిణామధమ్మో। సాఖాపలాసమ్పి అనిచ్చం విపరిణామధమ్మం। ఛాయాపి అనిచ్చా విపరిణామధమ్మా॥ యో ను ఖో। భగినియో। ఏవం వదేయ్య అముస్స మహతో రుక్ఖస్స తిట్ఠతో సారవతో మూలమ్పి అనిచ్చం విపరిణామధమ్మం। ఖన్ధోపి అనిచ్చో విపరిణామధమ్మో। సాఖాపలాసమ్పి అనిచ్చం విపరిణామధమ్మం। యా చ ఖ్వాస్స ఛాయా సా నిచ్చా ధువా సస్సతా అవిపరిణామధమ్మాతి। సమ్మా ను ఖో సో భగినియో। వదమానో వదేయ్యాతి॥ నో హేతం। భన్తే॥ తం కిస్స హేతు॥ అముస్స హి। భన్తే। మహతో రుక్ఖస్స తిట్ఠతో సారవతో మూలమ్పి అనిచ్చం విపరిణామధమ్మం। ఖన్ధోపి అనిచ్చో విపరిణామధమ్మో। సాఖాపలాసమ్పి అనిచ్చం విపరిణామధమ్మం। పగేవస్స ఛాయా అనిచ్చా విపరిణామధమ్మాతి॥ ఏవమేవ ఖో। భగినియో। యో ను ఖో ఏవం వదేయ్య ఛ ఖోమే బాహిరా ఆయతనా అనిచ్చా॥ యఞ్చ ఖో బాహిరే ఆయతనే పటిచ్చ పటిసంవేదేతి సుఖం వా దుక్ఖం వా అదుక్ఖమసుఖం వా తం నిచ్చం ధువం సస్సతం అవిపరిణామధమ్మన్తి। సమ్మా ను ఖో సో। భగినియో। వదమానో వదేయ్యాతి॥ నో హేతం। భన్తే॥ తం కిస్స హేతు॥ తజ్జం తజ్జం। భన్తే। పచ్చయం పటిచ్చ తజ్జా తజ్జా వేదనా ఉప్పజ్జన్తి॥ తజ్జస్స తజ్జస్స పచ్చయస్స నిరోధా తజ్జా తజ్జా వేదనా నిరుజ్ఝన్తీతి॥ సాధు సాధు। భగినియో॥ ఏవఞ్హేతం। భగినియో। హోతి అరియసావకస్స యథాభూతం సమ్మప్పఞ్ఞాయ పస్సతో॥>
    text <౪౧౩>, <సేయ్యథాపి। భగినియో। దక్ఖో గోఘాతకో వా గోఘాతకన్తేవాసీ వా గావిం వధిత్వా తిణ్హేన గోవికన్తనేన గావిం సఙ్కన్తేయ్య అనుపహచ్చ అన్తరం మంసకాయం అనుపహచ్చ బాహిరం చమ్మకాయం॥ యం యదేవ తత్థ అన్తరా విలిమంసం అన్తరా న్హారు అన్తరా బన్ధనం తం తదేవ తిణ్హేన గోవికన్తనేన సఞ్ఛిన్దేయ్య సఙ్కన్తేయ్య సమ్పకన్తేయ్య సమ్పరికన్తేయ్య॥ సఞ్ఛిన్దిత్వా సఙ్కన్తిత్వా సమ్పకన్తిత్వా సమ్పరికన్తిత్వా విధునిత్వా బాహిరం చమ్మకాయం తేనేవ చమ్మేన తం గావిం పటిచ్ఛాదేత్వా ఏవం వదేయ్య తథేవాయం గావీ సంయుత్తా ఇమినావ చమ్మేనాతి। సమ్మా ను ఖో సో। భగినియో। వదమానో వదేయ్యాతి॥ నో హేతం। భన్తే॥ తం కిస్స హేతు॥ అము హి। భన్తే। దక్ఖో గోఘాతకో వా గోఘాతకన్తేవాసీ వా గావిం వధిత్వా తిణ్హేన గోవికన్తనేన గావిం సఙ్కన్తేయ్య అనుపహచ్చ అన్తరం మంసకాయం అనుపహచ్చ బాహిరం చమ్మకాయం॥ యం యదేవ తత్థ అన్తరా విలిమంసం అన్తరా న్హారు అన్తరా బన్ధనం తం తదేవ తిణ్హేన గోవికన్తనేన సఞ్ఛిన్దేయ్య సఙ్కన్తేయ్య సమ్పకన్తేయ్య సమ్పరికన్తేయ్య॥ సఞ్ఛిన్దిత్వా సఙ్కన్తిత్వా సమ్పకన్తిత్వా సమ్పరికన్తిత్వా విధునిత్వా బాహిరం చమ్మకాయం తేనేవ చమ్మేన తం గావిం పటిచ్ఛాదేత్వా కిఞ్చాపి సో ఏవం వదేయ్య తథేవాయం గావీ సంయుత్తా ఇమినావ చమ్మేనాతి। అథ ఖో సా గావీ విసంయుత్తా తేనేవ చమ్మేనాతి॥>
    text <ఉపమా ఖో మే అయం। భగినియో। కతా అత్థస్స విఞ్ఞాపనాయ అయమేవేత్థ అత్థో॥ అన్తరా మంసకాయోతి ఖో। భగినియో। ఛన్నేతం అజ్ఝత్తికానం ఆయతనానం అధివచనం। బాహిరో చమ్మకాయోతి ఖో। భగినియో। ఛన్నేతం బాహిరానం ఆయతనానం అధివచనం। అన్తరా విలిమంసం అన్తరా న్హారు అన్తరా బన్ధనన్తి ఖో। భగినియో। నన్దీరాగస్సేతం అధివచనం। తిణ్హం గోవికన్తనన్తి ఖో। భగినియో। అరియాయేతం పఞ్ఞాయ అధివచనం। యాయం అరియా పఞ్ఞా అన్తరా కిలేసం అన్తరా సంయోజనం అన్తరా బన్ధనం సఞ్ఛిన్దతి సఙ్కన్తతి సమ్పకన్తతి సమ్పరికన్తతి॥>
    text <౪౧౪>, <సత్త ఖో పనిమే। భగినియో। బోజ్ఝఙ్గా। యేసం భావితత్తా బహులీకతత్తా భిక్ఖు ఆసవానం ఖయా అనాసవం చేతోవిముత్తిం పఞ్ఞావిముత్తిం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహరతి॥ కతమే సత్త॥ ఇధ। భగినియో। భిక్ఖు సతిసమ్బోజ్ఝఙ్గం భావేతి వివేకనిస్సితం విరాగనిస్సితం నిరోధనిస్సితం వోస్సగ్గపరిణామిం॥ ధమ్మవిచయసమ్బోజ్ఝఙ్గం భావేతి…పే॰… వీరియసమ్బోజ్ఝఙ్గం భావేతి… పీతిసమ్బోజ్ఝఙ్గం భావేతి… పస్సద్ధిసమ్బోజ్ఝఙ్గం భావేతి… సమాధిసమ్బోజ్ఝఙ్గం భావేతి… ఉపేక్ఖాసమ్బోజ్ఝఙ్గం భావేతి వివేకనిస్సితం విరాగనిస్సితం నిరోధనిస్సితం వోస్సగ్గపరిణామిం॥ ఇమే ఖో। భగినియో। సత్త బోజ్ఝఙ్గా యేసం భావితత్తా బహులీకతత్తా భిక్ఖు ఆసవానం ఖయా అనాసవం చేతోవిముత్తిం పఞ్ఞావిముత్తిం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహరతీతి॥>
    text <౪౧౫>, <అథ ఖో ఆయస్మా నన్దకో తా భిక్ఖునియో ఇమినా ఓవాదేన ఓవదిత్వా ఉయ్యోజేసి గచ్ఛథ। భగినియో। కాలోతి॥ అథ ఖో తా భిక్ఖునియో ఆయస్మతో నన్దకస్స భాసితం అభినన్దిత్వా అనుమోదిత్వా ఉట్ఠాయాసనా ఆయస్మన్తం నన్దకం అభివాదేత్వా పదక్ఖిణం కత్వా యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం అట్ఠంసు॥ ఏకమన్తం ఠితా ఖో తా భిక్ఖునియో భగవా ఏతదవోచ గచ్ఛథ। భిక్ఖునియో। కాలోతి॥ అథ ఖో తా భిక్ఖునియో భగవన్తం అభివాదేత్వా పదక్ఖిణం కత్వా పక్కమింసు॥ అథ ఖో భగవా అచిరపక్కన్తీసు తాసు భిక్ఖునీసు భిక్ఖూ ఆమన్తేసి సేయ్యథాపి। భిక్ఖవే। తదహుపోసథే పన్నరసే న హోతి బహునో జనస్స కఙ్ఖా వా విమతి వా ఊనో ను ఖో చన్దో। పుణ్ణో ను ఖో చన్దోతి। అథ ఖో పుణ్ణో చన్దోత్వేవ హోతి। ఏవమేవ ఖో। భిక్ఖవే। తా భిక్ఖునియో నన్దకస్స ధమ్మదేసనాయ అత్తమనా చేవ పరిపుణ్ణసఙ్కప్పా చ॥ తాసం। భిక్ఖవే। పఞ్చన్నం భిక్ఖునిసతానం యా పచ్ఛిమితా భిక్ఖునీ సా సోతాపన్నా అవినిపాతధమ్మా నియతా సమ్బోధిపరాయనాతి॥>
    text <ఇదమవోచ భగవా॥ అత్తమనా తే భిక్ఖూ భగవతో భాసితం అభినన్దున్తి॥>
    stand <నన్దకోవాదసుత్తం నిట్ఠితం చతుత్థం॥>
  text <౫॥ చూళరాహులోవాదసుత్తం>
    text <౪౧౬>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ అథ ఖో భగవతో రహోగతస్స పటిసల్లీనస్స ఏవం చేతసో పరివితక్కో ఉదపాది పరిపక్కా ఖో రాహులస్స విముత్తిపరిపాచనీయా ధమ్మా॥ యంనూనాహం రాహులం ఉత్తరిం ఆసవానం ఖయే వినేయ్యన్తి॥ అథ ఖో భగవా పుబ్బణ్హసమయం నివాసేత్వా పత్తచీవరమాదాయ సావత్థిం పిణ్డాయ పావిసి॥ సావత్థియం పిణ్డాయ చరిత్వా పచ్ఛాభత్తం పిణ్డపాతపటిక్కన్తో ఆయస్మన్తం రాహులం ఆమన్తేసి గణ్హాహి। రాహుల। నిసీదనం। యేన అన్ధవనం తేనుపసఙ్కమిస్సామ దివావిహారాయాతి॥ ఏవం। భన్తేతి ఖో ఆయస్మా రాహులో భగవతో పటిస్సుత్వా నిసీదనం ఆదాయ భగవన్తం పిట్ఠితో పిట్ఠితో అనుబన్ధి॥>
    text <తేన ఖో పన సమయేన అనేకాని దేవతాసహస్సాని భగవన్తం అనుబన్ధాని హోన్తి అజ్జ భగవా ఆయస్మన్తం రాహులం ఉత్తరిం ఆసవానం ఖయే వినేస్సతీతి॥ అథ ఖో భగవా అన్ధవనం అజ్ఝోగాహేత్వా అఞ్ఞతరస్మిం రుక్ఖమూలే పఞ్ఞత్తే ఆసనే నిసీది॥ ఆయస్మాపి ఖో రాహులో భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నం ఖో ఆయస్మన్తం రాహులం భగవా ఏతదవోచ>
    text <౪౧౭>, <తం కిం మఞ్ఞసి। రాహుల। చక్ఖు నిచ్చం వా అనిచ్చం వాతి॥ అనిచ్చం। భన్తే॥ యం పనానిచ్చం దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిం మఞ్ఞసి। రాహుల। రూపా నిచ్చా వా అనిచ్చా వాతి॥ అనిచ్చా। భన్తే॥ యం పనానిచ్చం దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిం మఞ్ఞసి। రాహుల। చక్ఖువిఞ్ఞాణం నిచ్చం వా అనిచ్చం వాతి॥ అనిచ్చం। భన్తే॥ యం పనానిచ్చం దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిం మఞ్ఞసి। రాహుల। చక్ఖుసమ్ఫస్సో నిచ్చో వా అనిచ్చో వాతి॥ అనిచ్చో। భన్తే॥ యం పనానిచ్చం। దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిం మఞ్ఞసి। రాహుల। యమిదం చక్ఖుసమ్ఫస్సపచ్చయా ఉప్పజ్జతి వేదనాగతం సఞ్ఞాగతం సఙ్ఖారగతం విఞ్ఞాణగతం తమ్పి నిచ్చం వా అనిచ్చం వాతి॥ అనిచ్చం। భన్తే॥ యం పనానిచ్చం। దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥>
    text <౪౧౮>, <తం కిం మఞ్ఞసి రాహుల। సోతం నిచ్చం వా అనిచ్చం వాతి॥ అనిచ్చం। భన్తే…పే॰… ఘానం నిచ్చం వా అనిచ్చం వాతి॥ అనిచ్చం। భన్తే…పే॰… జివ్హా నిచ్చా వా అనిచ్చా వాతి॥ అనిచ్చా। భన్తే…పే॰… కాయో నిచ్చో వా అనిచ్చో వాతి॥ అనిచ్చో। భన్తే…పే॰… మనో నిచ్చో వా అనిచ్చో వాతి॥ అనిచ్చో। భన్తే॥ యం పనానిచ్చం। దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిం మఞ్ఞసి రాహుల। ధమ్మా నిచ్చా వా అనిచ్చా వాతి॥ అనిచ్చా। భన్తే॥ యం పనానిచ్చం। దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిం మఞ్ఞసి రాహుల। మనోవిఞ్ఞాణం నిచ్చం వా అనిచ్చం వాతి॥ అనిచ్చం। భన్తే॥ యం పనానిచ్చం। దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిం మఞ్ఞసి రాహుల। మనోసమ్ఫస్సో నిచ్చో వా అనిచ్చో వాతి॥ అనిచ్చో। భన్తే॥ యం పనానిచ్చం। దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం। కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥ తం కిం మఞ్ఞసి। రాహుల। యమిదం మనోసమ్ఫస్సపచ్చయా ఉప్పజ్జతి వేదనాగతం సఞ్ఞాగతం సఙ్ఖారగతం విఞ్ఞాణగతం। తమ్పి నిచ్చం వా అనిచ్చం వాతి॥ అనిచ్చం। భన్తే॥ యం పనానిచ్చం। దుక్ఖం వా తం సుఖం వాతి॥ దుక్ఖం। భన్తే॥ యం పనానిచ్చం దుక్ఖం విపరిణామధమ్మం కల్లం ను తం సమనుపస్సితుం ఏతం మమ। ఏసోహమస్మి। ఏసో మే అత్తాతి॥ నో హేతం। భన్తే॥>
    text <౪౧౯>, <ఏవం పస్సం। రాహుల। సుతవా అరియసావకో చక్ఖుస్మిం నిబ్బిన్దతి। రూపేసు నిబ్బిన్దతి। చక్ఖువిఞ్ఞాణే నిబ్బిన్దతి। చక్ఖుసమ్ఫస్సే నిబ్బిన్దతి। యమిదం చక్ఖుసమ్ఫస్సపచ్చయా ఉప్పజ్జతి వేదనాగతం సఞ్ఞాగతం సఙ్ఖారగతం విఞ్ఞాణగతం తస్మిమ్పి నిబ్బిన్దతి॥ సోతస్మిం నిబ్బిన్దతి। సద్దేసు నిబ్బిన్దతి…పే॰…। ఘానస్మిం నిబ్బిన్దతి। గన్ధేసు నిబ్బిన్దతి… జివ్హాయ నిబ్బిన్దతి। రసేసు నిబ్బిన్దతి… కాయస్మిం నిబ్బిన్దతి। ఫోట్ఠబ్బేసు నిబ్బిన్దతి… మనస్మిం నిబ్బిన్దతి। ధమ్మేసు నిబ్బిన్దతి। మనోవిఞ్ఞాణే నిబ్బిన్దతి। మనోసమ్ఫస్సే నిబ్బిన్దతి। యమిదం మనోసమ్ఫస్సపచ్చయా ఉప్పజ్జతి వేదనాగతం సఞ్ఞాగతం సఙ్ఖారగతం విఞ్ఞాణగతం తస్మిమ్పి నిబ్బిన్దతి॥ నిబ్బిన్దం విరజ్జతి। విరాగా విముచ్చతి॥ విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥>
    text <ఇదమవోచ భగవా॥ అత్తమనో ఆయస్మా రాహులో భగవతో భాసితం అభినన్దీతి॥ ఇమస్మిఞ్చ పన వేయ్యాకరణస్మిం భఞ్ఞమానే ఆయస్మతో రాహులస్స అనుపాదాయ ఆసవేహి చిత్తం విముచ్చి॥ తాసఞ్చ అనేకానం దేవతాసహస్సానం విరజం వీతమలం ధమ్మచక్ఖుం ఉదపాది యం కిఞ్చి సముదయధమ్మం సబ్బం తం నిరోధధమ్మన్తి॥>
    stand <చూళరాహులోవాదసుత్తం నిట్ఠితం పఞ్చమం॥>
  text <౬॥ ఛఛక్కసుత్తం>
    text <౪౨౦>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ ధమ్మం వో। భిక్ఖవే। దేసేస్సామి ఆదికల్యాణం మజ్ఝేకల్యాణం పరియోసానకల్యాణం సాత్థం సబ్యఞ్జనం। కేవలపరిపుణ్ణం పరిసుద్ధం బ్రహ్మచరియం పకాసేస్సామి। యదిదం ఛ ఛక్కాని॥ తం సుణాథ। సాధుకం మనసి కరోథ। భాసిస్సామీతి॥ ఏవం। భన్తేతి ఖో తే భిక్ఖూ భగవతో పచ్చస్సోసుం॥ భగవా ఏతదవోచ>
    text <ఛ అజ్ఝత్తికాని ఆయతనాని వేదితబ్బాని। ఛ బాహిరాని ఆయతనాని వేదితబ్బాని। ఛ విఞ్ఞాణకాయా వేదితబ్బా। ఛ ఫస్సకాయా వేదితబ్బా। ఛ వేదనాకాయా వేదితబ్బా। ఛ తణ్హాకాయా వేదితబ్బా॥>
    text <౪౨౧>, <ఛ అజ్ఝత్తికాని ఆయతనాని వేదితబ్బానీతి ఇతి ఖో పనేతం వుత్తం॥ కిఞ్చేతం పటిచ్చ వుత్తం॥ చక్ఖాయతనం। సోతాయతనం। ఘానాయతనం। జివ్హాయతనం। కాయాయతనం। మనాయతనం॥ ఛ అజ్ఝత్తికాని ఆయతనాని వేదితబ్బానీతి ఇతి యం తం వుత్తం। ఇదమేతం పటిచ్చ వుత్తం॥ ఇదం పఠమం ఛక్కం॥>
    text <ఛ బాహిరాని ఆయతనాని వేదితబ్బానీతి ఇతి ఖో పనేతం వుత్తం॥ కిఞ్చేతం పటిచ్చ వుత్తం॥ రూపాయతనం। సద్దాయతనం। గన్ధాయతనం। రసాయతనం। ఫోట్ఠబ్బాయతనం। ధమ్మాయతనం॥ ఛ బాహిరాని ఆయతనాని వేదితబ్బానీతి ఇతి యం తం వుత్తం। ఇదమేతం పటిచ్చ వుత్తం॥ ఇదం దుతియం ఛక్కం॥>
    text <ఛ విఞ్ఞాణకాయా వేదితబ్బాతి ఇతి ఖో పనేతం వుత్తం॥ కిఞ్చేతం పటిచ్చ వుత్తం॥ చక్ఖుఞ్చ పటిచ్చ రూపే చ ఉప్పజ్జతి చక్ఖువిఞ్ఞాణం। సోతఞ్చ పటిచ్చ సద్దే చ ఉప్పజ్జతి సోతవిఞ్ఞాణం। ఘానఞ్చ పటిచ్చ గన్ధే చ ఉప్పజ్జతి ఘానవిఞ్ఞాణం। జివ్హఞ్చ పటిచ్చ రసే చ ఉప్పజ్జతి జివ్హావిఞ్ఞాణం। కాయఞ్చ పటిచ్చ ఫోట్ఠబ్బే చ ఉప్పజ్జతి కాయవిఞ్ఞాణం। మనఞ్చ పటిచ్చ ధమ్మే చ ఉప్పజ్జతి మనోవిఞ్ఞాణం॥ ఛ విఞ్ఞాణకాయా వేదితబ్బాతి ఇతి యం తం వుత్తం। ఇదమేతం పటిచ్చ వుత్తం॥ ఇదం తతియం ఛక్కం॥>
    text <ఛ ఫస్సకాయా వేదితబ్బాతి ఇతి ఖో పనేతం వుత్తం॥ కిఞ్చేతం పటిచ్చ వుత్తం॥ చక్ఖుఞ్చ పటిచ్చ రూపే చ ఉప్పజ్జతి చక్ఖువిఞ్ఞాణం। తిణ్ణం సఙ్గతి ఫస్సో। సోతఞ్చ పటిచ్చ సద్దే చ ఉప్పజ్జతి సోతవిఞ్ఞాణం। తిణ్ణం సఙ్గతి ఫస్సో। ఘానఞ్చ పటిచ్చ గన్ధే చ ఉప్పజ్జతి ఘానవిఞ్ఞాణం। తిణ్ణం సఙ్గతి ఫస్సో। జివ్హఞ్చ పటిచ్చ రసే చ ఉప్పజ్జతి జివ్హావిఞ్ఞాణం। తిణ్ణం సఙ్గతి ఫస్సో। కాయఞ్చ పటిచ్చ ఫోట్ఠబ్బే చ ఉప్పజ్జతి కాయవిఞ్ఞాణం। తిణ్ణం సఙ్గతి ఫస్సో। మనఞ్చ పటిచ్చ ధమ్మే చ ఉప్పజ్జతి మనోవిఞ్ఞాణం। తిణ్ణం సఙ్గతి ఫస్సో॥ ఛ ఫస్సకాయా వేదితబ్బాతి ఇతి యం తం వుత్తం। ఇదమేతం పటిచ్చ వుత్తం॥ ఇదం చతుత్థం ఛక్కం॥>
    text <ఛ వేదనాకాయా వేదితబ్బాతి ఇతి ఖో పనేతం వుత్తం॥ కిఞ్చేతం పటిచ్చ వుత్తం॥ చక్ఖుఞ్చ పటిచ్చ రూపే చ ఉప్పజ్జతి చక్ఖువిఞ్ఞాణం। తిణ్ణం సఙ్గతి ఫస్సో। ఫస్సపచ్చయా వేదనా। సోతఞ్చ పటిచ్చ సద్దే చ ఉప్పజ్జతి సోతవిఞ్ఞాణం। తిణ్ణం సఙ్గతి ఫస్సో। ఫస్సపచ్చయా వేదనా। ఘానఞ్చ పటిచ్చ గన్ధే చ ఉప్పజ్జతి ఘానవిఞ్ఞాణం। తిణ్ణం సఙ్గతి ఫస్సో। ఫస్సపచ్చయా వేదనా। జివ్హఞ్చ పటిచ్చ రసే చ ఉప్పజ్జతి జివ్హావిఞ్ఞాణం। తిణ్ణం సఙ్గతి ఫస్సో। ఫస్సపచ్చయా వేదనా। కాయఞ్చ పటిచ్చ ఫోట్ఠబ్బే చ ఉప్పజ్జతి కాయవిఞ్ఞాణం। తిణ్ణం సఙ్గతి ఫస్సో। ఫస్సపచ్చయా వేదనా। మనఞ్చ పటిచ్చ ధమ్మే చ ఉప్పజ్జతి మనోవిఞ్ఞాణం। తిణ్ణం సఙ్గతి ఫస్సో। ఫస్సపచ్చయా వేదనా॥ ఛ వేదనాకాయా వేదితబ్బాతి ఇతి యం తం వుత్తం। ఇదమేతం పటిచ్చ వుత్తం॥ ఇదం పఞ్చమం ఛక్కం॥>
    text <ఛ తణ్హాకాయా వేదితబ్బాతి ఇతి ఖో పనేతం వుత్తం॥ కిఞ్చేతం పటిచ్చ వుత్తం॥ చక్ఖుఞ్చ పటిచ్చ రూపే చ ఉప్పజ్జతి చక్ఖువిఞ్ఞాణం। తిణ్ణం సఙ్గతి ఫస్సో। ఫస్సపచ్చయా వేదనా। వేదనాపచ్చయా తణ్హా। సోతఞ్చ పటిచ్చ సద్దే చ ఉప్పజ్జతి సోతవిఞ్ఞాణం…పే॰… ఘానఞ్చ పటిచ్చ గన్ధే చ ఉప్పజ్జతి ఘానవిఞ్ఞాణం… జివ్హఞ్చ పటిచ్చ రసే చ ఉప్పజ్జతి జివ్హావిఞ్ఞాణం… కాయఞ్చ పటిచ్చ ఫోట్ఠబ్బే చ ఉప్పజ్జతి కాయవిఞ్ఞాణం… మనఞ్చ పటిచ్చ ధమ్మే చ ఉప్పజ్జతి మనోవిఞ్ఞాణం। తిణ్ణం సఙ్గతి ఫస్సో। ఫస్సపచ్చయా వేదనా। వేదనాపచ్చయా తణ్హా॥ ఛ తణ్హాకాయా వేదితబ్బాతి ఇతి యం తం వుత్తం। ఇదమేతం పటిచ్చ వుత్తం॥ ఇదం ఛట్ఠం ఛక్కం॥>
    text <౪౨౨>, <చక్ఖు అత్తాతి యో వదేయ్య తం న ఉపపజ్జతి॥ చక్ఖుస్స ఉప్పాదోపి వయోపి పఞ్ఞాయతి॥ యస్స ఖో పన ఉప్పాదోపి వయోపి పఞ్ఞాయతి। అత్తా మే ఉప్పజ్జతి చ వేతి చాతి ఇచ్చస్స ఏవమాగతం హోతి॥ తస్మా తం న ఉపపజ్జతి చక్ఖు అత్తాతి యో వదేయ్య॥ ఇతి చక్ఖు అనత్తా॥>
    text <రూపా అత్తాతి యో వదేయ్య తం న ఉపపజ్జతి॥ రూపానం ఉప్పాదోపి వయోపి పఞ్ఞాయతి॥ యస్స ఖో పన ఉప్పాదోపి వయోపి పఞ్ఞాయతి। అత్తా మే ఉప్పజ్జతి చ వేతి చాతి ఇచ్చస్స ఏవమాగతం హోతి॥ తస్మా తం న ఉపపజ్జతి రూపా అత్తాతి యో వదేయ్య॥ ఇతి చక్ఖు అనత్తా। రూపా అనత్తా॥>
    text <చక్ఖువిఞ్ఞాణం అత్తాతి యో వదేయ్య తం న ఉపపజ్జతి॥ చక్ఖువిఞ్ఞాణస్స ఉప్పాదోపి వయోపి పఞ్ఞాయతి॥ యస్స ఖో పన ఉప్పాదోపి వయోపి పఞ్ఞాయతి। అత్తా మే ఉప్పజ్జతి చ వేతి చాతి ఇచ్చస్స ఏవమాగతం హోతి॥ తస్మా తం న ఉపపజ్జతి చక్ఖువిఞ్ఞాణం అత్తాతి యో వదేయ్య॥ ఇతి చక్ఖు అనత్తా। రూపా అనత్తా। చక్ఖువిఞ్ఞాణం అనత్తా॥>
    text <చక్ఖుసమ్ఫస్సో అత్తాతి యో వదేయ్య తం న ఉపపజ్జతి॥ చక్ఖుసమ్ఫస్సస్స ఉప్పాదోపి వయోపి పఞ్ఞాయతి॥ యస్స ఖో పన ఉప్పాదోపి వయోపి పఞ్ఞాయతి। అత్తా మే ఉప్పజ్జతి చ వేతి చాతి ఇచ్చస్స ఏవమాగతం హోతి॥ తస్మా తం న ఉపపజ్జతి చక్ఖుసమ్ఫస్సో అత్తాతి యో వదేయ్య॥ ఇతి చక్ఖు అనత్తా। రూపా అనత్తా। చక్ఖువిఞ్ఞాణం అనత్తా। చక్ఖుసమ్ఫస్సో అనత్తా॥>
    text <వేదనా అత్తాతి యో వదేయ్య తం న ఉపపజ్జతి॥ వేదనాయ ఉప్పాదోపి వయోపి పఞ్ఞాయతి॥ యస్స ఖో పన ఉప్పాదోపి వయోపి పఞ్ఞాయతి। అత్తా మే ఉప్పజ్జతి చ వేతి చాతి ఇచ్చస్స ఏవమాగతం హోతి॥ తస్మా తం న ఉపపజ్జతి వేదనా అత్తాతి యో వదేయ్య॥ ఇతి చక్ఖు అనత్తా। రూపా అనత్తా। చక్ఖువిఞ్ఞాణం అనత్తా। చక్ఖుసమ్ఫస్సో అనత్తా। వేదనా అనత్తా॥>
    text <తణ్హా అత్తాతి యో వదేయ్య తం న ఉపపజ్జతి॥ తణ్హాయ ఉప్పాదోపి వయోపి పఞ్ఞాయతి॥ యస్స ఖో పన ఉప్పాదోపి వయోపి పఞ్ఞాయతి। అత్తా మే ఉప్పజ్జతి చ వేతి చాతి ఇచ్చస్స ఏవమాగతం హోతి॥ తస్మా తం న ఉపపజ్జతి తణ్హా అత్తాతి యో వదేయ్య॥ ఇతి చక్ఖు అనత్తా। రూపా అనత్తా। చక్ఖువిఞ్ఞాణం అనత్తా। చక్ఖుసమ్ఫస్సో అనత్తా। వేదనా అనత్తా। తణ్హా అనత్తా॥>
    text <౪౨౩>, <సోతం అత్తాతి యో వదేయ్య…పే॰… ఘానం అత్తాతి యో వదేయ్య… జివ్హా అత్తాతి యో వదేయ్య… కాయో అత్తాతి యో వదేయ్య… మనో అత్తాతి యో వదేయ్య తం న ఉపపజ్జతి॥ మనస్స ఉప్పాదోపి వయోపి పఞ్ఞాయతి॥ యస్స ఖో పన ఉప్పాదోపి వయోపి పఞ్ఞాయతి। అత్తా మే ఉప్పజ్జతి చ వేతి చాతి ఇచ్చస్స ఏవమాగతం హోతి॥ తస్మా తం న ఉపపజ్జతి మనో అత్తాతి యో వదేయ్య॥ ఇతి మనో అనత్తా॥>
    text <ధమ్మా అత్తాతి యో వదేయ్య తం న ఉపపజ్జతి॥ ధమ్మానం ఉప్పాదోపి వయోపి పఞ్ఞాయతి॥ యస్స ఖో పన ఉప్పాదోపి వయోపి పఞ్ఞాయతి। అత్తా మే ఉప్పజ్జతి చ వేతి చాతి ఇచ్చస్స ఏవమాగతం హోతి॥ తస్మా తం న ఉపపజ్జతి ధమ్మా అత్తాతి యో వదేయ్య॥ ఇతి మనో అనత్తా। ధమ్మా అనత్తా॥>
    text <మనోవిఞ్ఞాణం అత్తాతి యో వదేయ్య తం న ఉపపజ్జతి॥ మనోవిఞ్ఞాణస్స ఉప్పాదోపి వయోపి పఞ్ఞాయతి॥ యస్స ఖో పన ఉప్పాదోపి వయోపి పఞ్ఞాయతి। అత్తా మే ఉప్పజ్జతి చ వేతి చాతి ఇచ్చస్స ఏవమాగతం హోతి॥ తస్మా తం న ఉపపజ్జతి మనోవిఞ్ఞాణం అత్తాతి యో వదేయ్య॥ ఇతి మనో అనత్తా। ధమ్మా అనత్తా। మనోవిఞ్ఞాణం అనత్తా॥>
    text <మనోసమ్ఫస్సో అత్తాతి యో వదేయ్య తం న ఉపపజ్జతి॥ మనోసమ్ఫస్సస్స ఉప్పాదోపి వయోపి పఞ్ఞాయతి॥ యస్స ఖో పన ఉప్పాదోపి వయోపి పఞ్ఞాయతి। అత్తా మే ఉప్పజ్జతి చ వేతి చాతి ఇచ్చస్స ఏవమాగతం హోతి॥ తస్మా తం న ఉపపజ్జతి మనోసమ్ఫస్సో అత్తాతి యో వదేయ్య॥ ఇతి మనో అనత్తా। ధమ్మా అనత్తా। మనోవిఞ్ఞాణం అనత్తా। మనోసమ్ఫస్సో అనత్తా॥>
    text <వేదనా అత్తాతి యో వదేయ్య తం న ఉపపజ్జతి॥ వేదనాయ ఉప్పాదోపి వయోపి పఞ్ఞాయతి॥ యస్స ఖో పన ఉప్పాదోపి వయోపి పఞ్ఞాయతి। అత్తా మే ఉప్పజ్జతి చ వేతి చాతి ఇచ్చస్స ఏవమాగతం హోతి॥ తస్మా తం న ఉపపజ్జతి వేదనా అత్తాతి యో వదేయ్య॥ ఇతి మనో అనత్తా। ధమ్మా అనత్తా। మనోవిఞ్ఞాణం అనత్తా। మనోసమ్ఫస్సో అనత్తా। వేదనా అనత్తా॥>
    text <తణ్హా అత్తాతి యో వదేయ్య తం న ఉపపజ్జతి॥ తణ్హాయ ఉప్పాదోపి వయోపి పఞ్ఞాయతి॥ యస్స ఖో పన ఉప్పాదోపి వయోపి పఞ్ఞాయతి। అత్తా మే ఉప్పజ్జతి చ వేతి చాతి ఇచ్చస్స ఏవమాగతం హోతి॥ తస్మా తం న ఉపపజ్జతి తణ్హా అత్తాతి యో వదేయ్య॥ ఇతి మనో అనత్తా। ధమ్మా అనత్తా। మనోవిఞ్ఞాణం అనత్తా। మనోసమ్ఫస్సో అనత్తా। వేదనా అనత్తా। తణ్హా అనత్తా॥>
    text <౪౨౪>, <అయం ఖో పన। భిక్ఖవే। సక్కాయసముదయగామినీ పటిపదా చక్ఖుం ఏతం మమ। ఏసోహమస్మి। ఏసో మే అత్తాతి సమనుపస్సతి। రూపే ఏతం మమ। ఏసోహమస్మి। ఏసో మే అత్తాతి సమనుపస్సతి। చక్ఖువిఞ్ఞాణం ఏతం మమ। ఏసోహమస్మి। ఏసో మే అత్తాతి సమనుపస్సతి। చక్ఖుసమ్ఫస్సం ఏతం మమ। ఏసోహమస్మి। ఏసో మే అత్తాతి సమనుపస్సతి। వేదనం ఏతం మమ। ఏసోహమస్మి। ఏసో మే అత్తాతి సమనుపస్సతి। తణ్హం ఏతం మమ। ఏసోహమస్మి। ఏసో మే అత్తాతి సమనుపస్సతి। సోతం ఏతం మమ। ఏసోహమస్మి। ఏసో మే అత్తాతి సమనుపస్సతి…పే॰… ఘానం ఏతం మమ। ఏసోహమస్మి। ఏసో మే అత్తాతి సమనుపస్సతి…పే॰… జివ్హం ఏతం మమ। ఏసోహమస్మి। ఏసో మే అత్తాతి సమనుపస్సతి…పే॰… కాయం ఏతం మమ। ఏసోహమస్మి। ఏసో మే అత్తాతి సమనుపస్సతి…పే॰… మనం ఏతం మమ। ఏసోహమస్మి। ఏసో మే అత్తాతి సమనుపస్సతి। ధమ్మే ఏతం మమ। ఏసోహమస్మి। ఏసో మే అత్తాతి సమనుపస్సతి। మనోవిఞ్ఞాణం ఏతం మమ। ఏసోహమస్మి। ఏసో మే అత్తాతి సమనుపస్సతి। మనోసమ్ఫస్సం ఏతం మమ। ఏసోహమస్మి। ఏసో మే అత్తాతి సమనుపస్సతి। వేదనం ఏతం మమ। ఏసోహమస్మి। ఏసో మే అత్తాతి సమనుపస్సతి। తణ్హం ఏతం మమ। ఏసోహమస్మి। ఏసో మే అత్తాతి సమనుపస్సతి॥>
    text <అయం ఖో పన। భిక్ఖవే। సక్కాయనిరోధగామినీ పటిపదా చక్ఖుం నేతం మమ। నేసోహమస్మి। న మేసో అత్తాతి సమనుపస్సతి॥ రూపే నేతం మమ। నేసోహమస్మి। న మేసో అత్తాతి సమనుపస్సతి॥ చక్ఖువిఞ్ఞాణం నేతం మమ। నేసోహమస్మి। న మేసో అత్తాతి సమనుపస్సతి॥ చక్ఖుసమ్ఫస్సం నేతం మమ। నేసోహమస్మి। న మేసో అత్తాతి సమనుపస్సతి॥ వేదనం నేతం మమ। నేసోహమస్మి। న మేసో అత్తాతి సమనుపస్సతి॥ తణ్హం నేతం మమ। నేసోహమస్మి। న మేసో అత్తాతి సమనుపస్సతి॥ సోతం నేతం మమ। నేసోహమస్మి। న మేసో అత్తాతి సమనుపస్సతి…పే॰… ఘానం నేతం మమ। నేసోహమస్మి। న మేసో అత్తాతి సమనుపస్సతి… జివ్హం నేతం మమ। నేసోహమస్మి। న మేసో అత్తాతి సమనుపస్సతి… కాయం నేతం మమ। నేసోహమస్మి। న మేసో అత్తాతి సమనుపస్సతి… మనం నేతం మమ। నేసోహమస్మి। న మేసో అత్తాతి సమనుపస్సతి॥ ధమ్మే నేతం మమ। నేసోహమస్మి। న మేసో అత్తాతి సమనుపస్సతి॥ మనోవిఞ్ఞాణం నేతం మమ। నేసోహమస్మి। న మేసో అత్తాతి సమనుపస్సతి॥ మనోసమ్ఫస్సం నేతం మమ। నేసోహమస్మి। న మేసో అత్తాతి సమనుపస్సతి॥ వేదనం నేతం మమ। నేసోహమస్మి। న మేసో అత్తాతి సమనుపస్సతి॥ తణ్హం నేతం మమ। నేసోహమస్మి। న మేసో అత్తాతి సమనుపస్సతి॥>
    text <౪౨౫>, <చక్ఖుఞ్చ। భిక్ఖవే। పటిచ్చ రూపే చ ఉప్పజ్జతి చక్ఖువిఞ్ఞాణం। తిణ్ణం సఙ్గతి ఫస్సో। ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా॥ సో సుఖాయ వేదనాయ ఫుట్ఠో సమానో అభినన్దతి అభివదతి అజ్ఝోసాయ తిట్ఠతి॥ తస్స రాగానుసయో అనుసేతి॥ దుక్ఖాయ వేదనాయ ఫుట్ఠో సమానో సోచతి కిలమతి పరిదేవతి ఉరత్తాళిం కన్దతి సమ్మోహం ఆపజ్జతి॥ తస్స పటిఘానుసయో అనుసేతి॥ అదుక్ఖమసుఖాయ వేదనాయ ఫుట్ఠో సమానో తస్సా వేదనాయ సముదయఞ్చ అత్థఙ్గమఞ్చ అస్సాదఞ్చ ఆదీనవఞ్చ నిస్సరణఞ్చ యథాభూతం నప్పజానాతి॥ తస్స అవిజ్జానుసయో అనుసేతి॥ సో వత। భిక్ఖవే। సుఖాయ వేదనాయ రాగానుసయం అప్పహాయ దుక్ఖాయ వేదనాయ పటిఘానుసయం అప్పటివినోదేత్వా అదుక్ఖమసుఖాయ వేదనాయ అవిజ్జానుసయం అసమూహనిత్వా అవిజ్జం అప్పహాయ విజ్జం అనుప్పాదేత్వా దిట్ఠేవ ధమ్మే దుక్ఖస్సన్తకరో భవిస్సతీతి నేతం ఠానం విజ్జతి॥>
    text <సోతఞ్చ। భిక్ఖవే। పటిచ్చ సద్దే చ ఉప్పజ్జతి సోతవిఞ్ఞాణం…పే॰… ఘానఞ్చ। భిక్ఖవే। పటిచ్చ గన్ధే చ ఉప్పజ్జతి ఘానవిఞ్ఞాణం…పే॰… జివ్హఞ్చ। భిక్ఖవే। పటిచ్చ రసే చ ఉప్పజ్జతి జివ్హావిఞ్ఞాణం…పే॰… కాయఞ్చ। భిక్ఖవే। పటిచ్చ ఫోట్ఠబ్బే చ ఉప్పజ్జతి కాయవిఞ్ఞాణం…పే॰… మనఞ్చ। భిక్ఖవే। పటిచ్చ ధమ్మే చ ఉప్పజ్జతి మనోవిఞ్ఞాణం। తిణ్ణం సఙ్గతి ఫస్సో। ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా॥ సో సుఖాయ వేదనాయ ఫుట్ఠో సమానో అభినన్దతి అభివదతి అజ్ఝోసాయ తిట్ఠతి॥ తస్స రాగానుసయో అనుసేతి॥ దుక్ఖాయ వేదనాయ ఫుట్ఠో సమానో సోచతి కిలమతి పరిదేవతి ఉరత్తాళిం కన్దతి సమ్మోహం ఆపజ్జతి॥ తస్స పటిఘానుసయో అనుసేతి॥ అదుక్ఖమసుఖాయ వేదనాయ ఫుట్ఠో సమానో తస్సా వేదనాయ సముదయఞ్చ అత్థఙ్గమఞ్చ అస్సాదఞ్చ ఆదీనవఞ్చ నిస్సరణఞ్చ యథాభూతం నప్పజానాతి॥ తస్స అవిజ్జానుసయో అనుసేతి॥ సో వత। భిక్ఖవే। సుఖాయ వేదనాయ రాగానుసయం అప్పహాయ దుక్ఖాయ వేదనాయ పటిఘానుసయం అప్పటివినోదేత్వా అదుక్ఖమసుఖాయ వేదనాయ అవిజ్జానుసయం అసమూహనిత్వా అవిజ్జం అప్పహాయ విజ్జం అనుప్పాదేత్వా దిట్ఠేవ ధమ్మే దుక్ఖస్సన్తకరో భవిస్సతీతి నేతం ఠానం విజ్జతి॥>
    text <౪౨౬>, <చక్ఖుఞ్చ। భిక్ఖవే। పటిచ్చ రూపే చ ఉప్పజ్జతి చక్ఖువిఞ్ఞాణం। తిణ్ణం సఙ్గతి ఫస్సో। ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా॥ సో సుఖాయ వేదనాయ ఫుట్ఠో సమానో నాభినన్దతి నాభివదతి నాజ్ఝోసాయ తిట్ఠతి॥ తస్స రాగానుసయో నానుసేతి॥ దుక్ఖాయ వేదనాయ ఫుట్ఠో సమానో న సోచతి న కిలమతి పరిదేవతి న ఉరత్తాళిం కన్దతి న సమ్మోహం ఆపజ్జతి॥ తస్స పటిఘానుసయో నానుసేతి॥ అదుక్ఖమసుఖాయ వేదనాయ ఫుట్ఠో సమానో తస్సా వేదనాయ సముదయఞ్చ అత్థఙ్గమఞ్చ అస్సాదఞ్చ ఆదీనవఞ్చ నిస్సరణఞ్చ యథాభూతం పజానాతి॥ తస్స అవిజ్జానుసయో నానుసేతి॥ సో వత। భిక్ఖవే। సుఖాయ వేదనాయ రాగానుసయం పహాయ దుక్ఖాయ వేదనాయ పటిఘానుసయం పటివినోదేత్వా అదుక్ఖమసుఖాయ వేదనాయ అవిజ్జానుసయం సమూహనిత్వా అవిజ్జం పహాయ విజ్జం ఉప్పాదేత్వా దిట్ఠేవ ధమ్మే దుక్ఖస్సన్తకరో భవిస్సతీతి ఠానమేతం విజ్జతి॥>
    text <సోతఞ్చ। భిక్ఖవే। పటిచ్చ సద్దే చ ఉప్పజ్జతి సోతవిఞ్ఞాణం…పే॰…॥>
    text <ఘానఞ్చ। భిక్ఖవే। పటిచ్చ గన్ధే చ ఉప్పజ్జతి ఘానవిఞ్ఞాణం…పే॰…॥>
    text <జివ్హఞ్చ। భిక్ఖవే। పటిచ్చ రసే చ ఉప్పజ్జతి జివ్హావిఞ్ఞాణం…పే॰…॥>
    text <కాయఞ్చ। భిక్ఖవే। పటిచ్చ ఫోట్ఠబ్బే చ ఉప్పజ్జతి కాయవిఞ్ఞాణం…పే॰…॥>
    text <మనఞ్చ। భిక్ఖవే। పటిచ్చ ధమ్మే చ ఉప్పజ్జతి మనోవిఞ్ఞాణం తిణ్ణం సఙ్గతి ఫస్సో। ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా॥ సో సుఖాయ వేదనాయ ఫుట్ఠో సమానో నాభినన్దతి నాభివదతి నాజ్ఝోసాయ తిట్ఠతి॥ తస్స రాగానుసయో నానుసేతి॥ దుక్ఖాయ వేదనాయ ఫుట్ఠో సమానో న సోచతి న కిలమతి న పరిదేవతి న ఉరత్తాళిం కన్దతి న సమ్మోహం ఆపజ్జతి॥ తస్స పటిఘానుసయో నానుసేతి॥ అదుక్ఖమసుఖాయ వేదనాయ ఫుట్ఠో సమానో తస్సా వేదనాయ సముదయఞ్చ అత్థఙ్గమఞ్చ అస్సాదఞ్చ ఆదీనవఞ్చ నిస్సరణఞ్చ యథాభూతం పజానాతి॥ తస్స అవిజ్జానుసయో నానుసేతి॥ సో వత। భిక్ఖవే। సుఖాయ వేదనాయ రాగానుసయం పహాయ దుక్ఖాయ వేదనాయ పటిఘానుసయం పటివినోదేత్వా అదుక్ఖమసుఖాయ వేదనాయ అవిజ్జానుసయం సమూహనిత్వా అవిజ్జం పహాయ విజ్జం ఉప్పాదేత్వా దిట్ఠేవ ధమ్మే దుక్ఖస్సన్తకరో భవిస్సతీతి ఠానమేతం విజ్జతి॥>
    text <౪౨౭>, <ఏవం పస్సం। భిక్ఖవే। సుతవా అరియసావకో చక్ఖుస్మిం నిబ్బిన్దతి। రూపేసు నిబ్బిన్దతి। చక్ఖువిఞ్ఞాణే నిబ్బిన్దతి। చక్ఖుసమ్ఫస్సే నిబ్బిన్దతి। వేదనాయ నిబ్బిన్దతి। తణ్హాయ నిబ్బిన్దతి॥ సోతస్మిం నిబ్బిన్దతి। సద్దేసు నిబ్బిన్దతి…పే॰… ఘానస్మిం నిబ్బిన్దతి। గన్ధేసు నిబ్బిన్దతి… జివ్హాయ నిబ్బిన్దతి। రసేసు నిబ్బిన్దతి… కాయస్మిం నిబ్బిన్దతి। ఫోట్ఠబ్బేసు నిబ్బిన్దతి… మనస్మిం నిబ్బిన్దతి। ధమ్మేసు నిబ్బిన్దతి। మనోవిఞ్ఞాణే నిబ్బిన్దతి। మనోసమ్ఫస్సే నిబ్బిన్దతి। వేదనాయ నిబ్బిన్దతి। తణ్హాయ నిబ్బిన్దతి॥ నిబ్బిన్దం విరజ్జతి। విరాగా విముచ్చతి॥ విముత్తస్మిం విముత్తమితి ఞాణం హోతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి పజానాతీతి॥>
    text <ఇదమవోచ భగవా॥ అత్తమనా తే భిక్ఖూ భగవతో భాసితం అభినన్దున్తి॥ ఇమస్మిం ఖో పన వేయ్యాకరణస్మిం భఞ్ఞమానే సట్ఠిమత్తానం భిక్ఖూనం అనుపాదాయ ఆసవేహి చిత్తాని విముచ్చింసూతి॥>
    stand <ఛఛక్కసుత్తం నిట్ఠితం ఛట్ఠం॥>
  text <౭॥ మహాసళాయతనికసుత్తం>
    text <౪౨౮>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ మహాసళాయతనికం వో। భిక్ఖవే। దేసేస్సామి॥ తం సుణాథ। సాధుకం మనసి కరోథ। భాసిస్సామీతి॥ ఏవం। భన్తేతి ఖో తే భిక్ఖూ భగవతో పచ్చస్సోసుం॥ భగవా ఏతదవోచ>
    text <౪౨౯>, <చక్ఖుం। భిక్ఖవే। అజానం అపస్సం యథాభూతం। రూపే అజానం అపస్సం యథాభూతం। చక్ఖువిఞ్ఞాణం అజానం అపస్సం యథాభూతం। చక్ఖుసమ్ఫస్సం అజానం అపస్సం యథాభూతం। యమిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అజానం అపస్సం యథాభూతం। చక్ఖుస్మిం సారజ్జతి। రూపేసు సారజ్జతి। చక్ఖువిఞ్ఞాణే సారజ్జతి। చక్ఖుసమ్ఫస్సే సారజ్జతి। యమిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి సారజ్జతి॥>
    text <తస్స సారత్తస్స సంయుత్తస్స సమ్మూళ్హస్స అస్సాదానుపస్సినో విహరతో ఆయతిం పఞ్చుపాదానక్ఖన్ధా ఉపచయం గచ్ఛన్తి॥ తణ్హా చస్స పోనోబ్భవికా నన్దీరాగసహగతా తత్రతత్రాభినన్దినీ। సా చస్స పవడ్ఢతి॥ తస్స కాయికాపి దరథా పవడ్ఢన్తి। చేతసికాపి దరథా పవడ్ఢన్తి। కాయికాపి సన్తాపా పవడ్ఢన్తి। చేతసికాపి సన్తాపా పవడ్ఢన్తి। కాయికాపి పరిళాహా పవడ్ఢన్తి। చేతసికాపి పరిళాహా పవడ్ఢన్తి॥ సో కాయదుక్ఖమ్పి చేతోదుక్ఖమ్పి పటిసంవేదేతి॥>
    text <సోతం। భిక్ఖవే। అజానం అపస్సం యథాభూతం…పే॰… ఘానం। భిక్ఖవే। అజానం అపస్సం యథాభూతం…పే॰… జివ్హం। భిక్ఖవే। అజానం అపస్సం యథాభూతం…పే॰… కాయం। భిక్ఖవే। అజానం అపస్సం యథాభూతం…పే॰… మనం। భిక్ఖవే। అజానం అపస్సం యథాభూతం। ధమ్మే। భిక్ఖవే। అజానం అపస్సం యథాభూతం। మనోవిఞ్ఞాణం। భిక్ఖవే। అజానం అపస్సం యథాభూతం। మనోసమ్ఫస్సం। భిక్ఖవే। అజానం అపస్సం యథాభూతం। యమిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి అజానం అపస్సం యథాభూతం। మనస్మిం సారజ్జతి। ధమ్మేసు సారజ్జతి। మనోవిఞ్ఞాణే సారజ్జతి। మనోసమ్ఫస్సే సారజ్జతి। యమిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి సారజ్జతి॥>
    text <తస్స సారత్తస్స సంయుత్తస్స సమ్మూళ్హస్స అస్సాదానుపస్సినో విహరతో ఆయతిం పఞ్చుపాదానక్ఖన్ధా ఉపచయం గచ్ఛన్తి॥ తణ్హా చస్స పోనోబ్భవికా నన్దీరాగసహగతా తత్రతత్రాభినన్దినీ। సా చస్స పవడ్ఢతి॥ తస్స కాయికాపి దరథా పవడ్ఢన్తి। చేతసికాపి దరథా పవడ్ఢన్తి। కాయికాపి సన్తాపా పవడ్ఢన్తి। చేతసికాపి సన్తాపా పవడ్ఢన్తి। కాయికాపి పరిళాహా పవడ్ఢన్తి। చేతసికాపి పరిళాహా పవడ్ఢన్తి॥ సో కాయదుక్ఖమ్పి చేతోదుక్ఖమ్పి పటిసంవేదేతి॥>
    text <౪౩౦>, <చక్ఖుఞ్చ ఖో। భిక్ఖవే। జానం పస్సం యథాభూతం। రూపే జానం పస్సం యథాభూతం। చక్ఖువిఞ్ఞాణం జానం పస్సం యథాభూతం। చక్ఖుసమ్ఫస్సం జానం పస్సం యథాభూతం। యమిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి జానం పస్సం యథాభూతం। చక్ఖుస్మిం న సారజ్జతి। రూపేసు న సారజ్జతి। చక్ఖువిఞ్ఞాణే న సారజ్జతి। చక్ఖుసమ్ఫస్సే న సారజ్జతి। యమిదం చక్ఖుసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి న సారజ్జతి॥>
    text <తస్స అసారత్తస్స అసంయుత్తస్స అసమ్మూళ్హస్స ఆదీనవానుపస్సినో విహరతో ఆయతిం పఞ్చుపాదానక్ఖన్ధా అపచయం గచ్ఛన్తి॥ తణ్హా చస్స పోనోబ్భవికా నన్దీరాగసహగతా తత్రతత్రాభినన్దినీ। సా చస్స పహీయతి॥ తస్స కాయికాపి దరథా పహీయన్తి। చేతసికాపి దరథా పహీయన్తి। కాయికాపి సన్తాపా పహీయన్తి। చేతసికాపి సన్తాపా పహీయన్తి। కాయికాపి పరిళాహా పహీయన్తి। చేతసికాపి పరిళాహా పహీయన్తి॥ సో కాయసుఖమ్పి చేతోసుఖమ్పి పటిసంవేదేతి॥>
    text <౪౩౧>, <యా తథాభూతస్స దిట్ఠి సాస్స హోతి సమ్మాదిట్ఠి। యో తథాభూతస్స సఙ్కప్పో స్వాస్స హోతి సమ్మాసఙ్కప్పో। యో తథాభూతస్స వాయామో స్వాస్స హోతి సమ్మావాయామో। యా తథాభూతస్స సతి సాస్స హోతి సమ్మాసతి। యో తథాభూతస్స సమాధి స్వాస్స హోతి సమ్మాసమాధి॥ పుబ్బేవ ఖో పనస్స కాయకమ్మం వచీకమ్మం ఆజీవో సుపరిసుద్ధో హోతి॥ ఏవమస్సాయం అరియో అట్ఠఙ్గికో మగ్గో భావనాపారిపూరిం గచ్ఛతి॥>
    text <తస్స ఏవం ఇమం అరియం అట్ఠఙ్గికం మగ్గం భావయతో చత్తారోపి సతిపట్ఠానా భావనాపారిపూరిం గచ్ఛన్తి। చత్తారోపి సమ్మప్పధానా భావనాపారిపూరిం గచ్ఛన్తి। చత్తారోపి ఇద్ధిపాదా భావనాపారిపూరిం గచ్ఛన్తి। పఞ్చపి ఇన్ద్రియాని భావనాపారిపూరిం గచ్ఛన్తి। పఞ్చపి బలాని భావనాపారిపూరిం గచ్ఛన్తి। సత్తపి బోజ్ఝఙ్గా భావనాపారిపూరిం గచ్ఛన్తి॥>
    text <తస్సిమే ద్వే ధమ్మా యుగనన్ధా వత్తన్తి సమథో చ విపస్సనా చ॥ సో యే ధమ్మా అభిఞ్ఞా పరిఞ్ఞేయ్యా తే ధమ్మే అభిఞ్ఞా పరిజానాతి॥ యే ధమ్మా అభిఞ్ఞా పహాతబ్బా తే ధమ్మే అభిఞ్ఞా పజహతి॥ యే ధమ్మా అభిఞ్ఞా భావేతబ్బా తే ధమ్మే అభిఞ్ఞా భావేతి॥ యే ధమ్మా అభిఞ్ఞా సచ్ఛికాతబ్బా తే ధమ్మే అభిఞ్ఞా సచ్ఛికరోతి॥>
    text <కతమే చ। భిక్ఖవే। ధమ్మా అభిఞ్ఞా పరిఞ్ఞేయ్యా॥ పఞ్చుపాదానక్ఖన్ధా తిస్స వచనీయం। సేయ్యథిదం రూపుపాదానక్ఖన్ధో। వేదనుపాదానక్ఖన్ధో। సఞ్ఞుపాదానక్ఖన్ధో। సఙ్ఖారుపాదానక్ఖన్ధో। విఞ్ఞాణుపాదానక్ఖన్ధో॥ ఇమే ధమ్మా అభిఞ్ఞా పరిఞ్ఞేయ్యా॥>
    text <కతమే చ। భిక్ఖవే। ధమ్మా అభిఞ్ఞా పహాతబ్బా॥ అవిజ్జా చ భవతణ్హా చ ఇమే ధమ్మా అభిఞ్ఞా పహాతబ్బా॥>
    text <కతమే చ। భిక్ఖవే। ధమ్మా అభిఞ్ఞా భావేతబ్బా॥ సమథో చ విపస్సనా చ ఇమే ధమ్మా అభిఞ్ఞా భావేతబ్బా॥>
    text <కతమే। భిక్ఖవే। ధమ్మా అభిఞ్ఞా సచ్ఛికాతబ్బా॥ విజ్జా చ విముత్తి చ ఇమే ధమ్మా అభిఞ్ఞా సచ్ఛికాతబ్బా॥>
    text <౪౩౨>, <సోతం। భిక్ఖవే। జానం పస్సం యథాభూతం…పే॰… ఘానం భిక్ఖవే। జానం పస్సం యథాభూతం…పే॰… జివ్హం। భిక్ఖవే। జానం పస్సం యథాభూతం… కాయం। భిక్ఖవే। జానం పస్సం యథాభూతం… మనం। భిక్ఖవే। జానం పస్సం యథాభూతం। ధమ్మే జానం పస్సం యథాభూతం। మనోవిఞ్ఞాణం జానం పస్సం యథాభూతం। మనోసమ్ఫస్సం జానం పస్సం యథాభూతం। యమిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తమ్పి జానం పస్సం యథాభూతం। మనస్మిం న సారజ్జతి। ధమ్మేసు న సారజ్జతి। మనోవిఞ్ఞాణే న సారజ్జతి। మనోసమ్ఫస్సే న సారజ్జతి। యమిదం మనోసమ్ఫస్సపచ్చయా ఉప్పజ్జతి వేదయితం సుఖం వా దుక్ఖం వా అదుక్ఖమసుఖం వా తస్మిమ్పి న సారజ్జతి॥>
    text <తస్స అసారత్తస్స అసంయుత్తస్స అసమ్మూళ్హస్స ఆదీనవానుపస్సినో విహరతో ఆయతిం పఞ్చుపాదానక్ఖన్ధా అపచయం గచ్ఛన్తి॥ తణ్హా చస్స పోనోబ్భవికా నన్దీరాగసహగతా తత్రతత్రాభినన్దినీ। సా చస్స పహీయతి॥ తస్స కాయికాపి దరథా పహీయన్తి। చేతసికాపి దరథా పహీయన్తి। కాయికాపి సన్తాపా పహీయన్తి। చేతసికాపి సన్తాపా పహీయన్తి। కాయికాపి పరిళాహా పహీయన్తి। చేతసికాపి పరిళాహా పహీయన్తి॥ సో కాయసుఖమ్పి చేతోసుఖమ్పి పటిసంవేదేతి॥>
    text <౪౩౩>, <యా తథాభూతస్స దిట్ఠి సాస్స హోతి సమ్మాదిట్ఠి। యో తథాభూతస్స సఙ్కప్పో స్వాస్స హోతి సమ్మాసఙ్కప్పో। యో తథాభూతస్స వాయామో స్వాస్స హోతి సమ్మావాయామో। యా తథాభూతస్స సతి సాస్స హోతి సమ్మాసతి। యో తథాభూతస్స సమాధి స్వాస్స హోతి సమ్మాసమాధి॥ పుబ్బేవ ఖో పనస్స కాయకమ్మం వచీకమ్మం ఆజీవో సుపరిసుద్ధో హోతి॥ ఏవమస్సాయం అరియో అట్ఠఙ్గికో మగ్గో భావనాపారిపూరిం గచ్ఛతి॥>
    text <తస్స ఏవం ఇమం అరియం అట్ఠఙ్గికం మగ్గం భావయతో చత్తారోపి సతిపట్ఠానా భావనాపారిపూరిం గచ్ఛన్తి। చత్తారోపి సమ్మప్పధానా భావనాపారిపూరిం గచ్ఛన్తి। చత్తారోపి ఇద్ధిపాదా భావనాపారిపూరిం గచ్ఛన్తి। పఞ్చపి ఇన్ద్రియాని భావనాపారిపూరిం గచ్ఛన్తి। పఞ్చపి బలాని భావనాపారిపూరిం గచ్ఛన్తి। సత్తపి బోజ్ఝఙ్గా భావనాపారిపూరిం గచ్ఛన్తి॥>
    text <తస్సిమే ద్వే ధమ్మా యుగనన్ధా వత్తన్తి సమథో చ విపస్సనా చ॥ సో యే ధమ్మా అభిఞ్ఞా పరిఞ్ఞేయ్యా తే ధమ్మే అభిఞ్ఞా పరిజానాతి॥ యే ధమ్మా అభిఞ్ఞా పహాతబ్బా తే ధమ్మే అభిఞ్ఞా పజహతి॥ యే ధమ్మా అభిఞ్ఞా భావేతబ్బా తే ధమ్మే అభిఞ్ఞా భావేతి॥ యే ధమ్మా అభిఞ్ఞా సచ్ఛికాతబ్బా తే ధమ్మే అభిఞ్ఞా సచ్ఛికరోతి॥>
    text <కతమే చ। భిక్ఖవే। ధమ్మా అభిఞ్ఞా పరిఞ్ఞేయ్యా॥ పఞ్చుపాదానక్ఖన్ధా తిస్స వచనీయం। సేయ్యథిదం రూపుపాదానక్ఖన్ధో। వేదనుపాదానక్ఖన్ధో। సఞ్ఞుపాదానక్ఖన్ధో। సఙ్ఖారుపాదానక్ఖన్ధో। విఞ్ఞాణుపాదానక్ఖన్ధో॥ ఇమే ధమ్మా అభిఞ్ఞా పరిఞ్ఞేయ్యా॥>
    text <కతమే చ। భిక్ఖవే। ధమ్మా అభిఞ్ఞా పహాతబ్బా॥ అవిజ్జా చ భవతణ్హా చ ఇమే ధమ్మా అభిఞ్ఞా పహాతబ్బా॥>
    text <కతమే చ। భిక్ఖవే। ధమ్మా అభిఞ్ఞా భావేతబ్బా॥ సమథో చ విపస్సనా చ ఇమే ధమ్మా అభిఞ్ఞా భావేతబ్బా॥>
    text <కతమే చ। భిక్ఖవే। ధమ్మా అభిఞ్ఞా సచ్ఛికాతబ్బా॥ విజ్జా చ విముత్తి చ ఇమే ధమ్మా అభిఞ్ఞా సచ్ఛికాతబ్బాతి॥>
    text <ఇదమవోచ భగవా॥ అత్తమనా తే భిక్ఖూ భగవతో భాసితం అభినన్దున్తి॥>
    stand <మహాసళాయతనికసుత్తం నిట్ఠితం సత్తమం॥>
  text <౮॥ నగరవిన్దేయ్యసుత్తం>
    text <౪౩౪>, <ఏవం మే సుతం ఏకం సమయం భగవా కోసలేసు చారికం చరమానో మహతా భిక్ఖుసఙ్ఘేన సద్ధిం యేన నగరవిన్దం నామ కోసలానం బ్రాహ్మణానం గామో తదవసరి॥ అస్సోసుం ఖో నగరవిన్దేయ్యకా బ్రాహ్మణగహపతికా సమణో ఖలు। భో। గోతమో సక్యపుత్తో సక్యకులా పబ్బజితో కోసలేసు చారికం చరమానో మహతా భిక్ఖుసఙ్ఘేన సద్ధిం నగరవిన్దం అనుప్పత్తో॥ తం ఖో పన భవన్తం గోతమం ఏవం కల్యాణో కిత్తిసద్దో అబ్భుగ్గతో ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవాతి॥ సో ఇమం లోకం సదేవకం సమారకం సబ్రహ్మకం సస్సమణబ్రాహ్మణిం పజం సదేవమనుస్సం సయం అభిఞ్ఞా సచ్ఛికత్వా పవేదేతి॥ సో ధమ్మం దేసేతి ఆదికల్యాణం మజ్ఝేకల్యాణం పరియోసానకల్యాణం సాత్థం సబ్యఞ్జనం। కేవలపరిపుణ్ణం పరిసుద్ధం బ్రహ్మచరియం పకాసేతి॥ సాధు ఖో పన తథారూపానం అరహతం దస్సనం హోతీతి॥>
    text <అథ ఖో నగరవిన్దేయ్యకా బ్రాహ్మణగహపతికా యేన భగవా తేనుపసఙ్కమింసు। ఉపసఙ్కమిత్వా అప్పేకచ్చే భగవన్తం అభివాదేత్వా ఏకమన్తం నిసీదింసు॥ అప్పేకచ్చే భగవతా సద్ధిం సమ్మోదింసు। సమ్మోదనీయం కథం సారణీయం వీతిసారేత్వా ఏకమన్తం నిసీదింసు॥ అప్పేకచ్చే యేన భగవా తేనఞ్జలిం పణామేత్వా ఏకమన్తం నిసీదింసు॥ అప్పేకచ్చే భగవతో సన్తికే నామగోత్తం సావేత్వా ఏకమన్తం నిసీదింసు॥ అప్పేకచ్చే తుణ్హీభూతా ఏకమన్తం నిసీదింసు॥ ఏకమన్తం నిసిన్నే ఖో నగరవిన్దేయ్యకే బ్రాహ్మణగహపతికే భగవా ఏతదవోచ>
    text <౪౩౫>, <సచే వో। గహపతయో। అఞ్ఞతిత్థియా పరిబ్బాజకా ఏవం పుచ్ఛేయ్యుం కథంభూతా। గహపతయో। సమణబ్రాహ్మణా న సక్కాతబ్బా న గరుకాతబ్బా న మానేతబ్బా న పూజేతబ్బాతి॥ ఏవం పుట్ఠా తుమ్హే। గహపతయో। తేసం అఞ్ఞతిత్థియానం పరిబ్బాజకానం ఏవం బ్యాకరేయ్యాథ యే తే సమణబ్రాహ్మణా చక్ఖువిఞ్ఞేయ్యేసు రూపేసు అవీతరాగా అవీతదోసా అవీతమోహా। అజ్ఝత్తం అవూపసన్తచిత్తా। సమవిసమం చరన్తి కాయేన వాచాయ మనసా। ఏవరూపా సమణబ్రాహ్మణా న సక్కాతబ్బా న గరుకాతబ్బా న మానేతబ్బా న పూజేతబ్బా॥ తం కిస్స హేతు॥ మయమ్పి హి చక్ఖువిఞ్ఞేయ్యేసు రూపేసు అవీతరాగా అవీతదోసా అవీతమోహా। అజ్ఝత్తం అవూపసన్తచిత్తా। సమవిసమం చరామ కాయేన వాచాయ మనసా। తేసం నో సమచరియమ్పి హేతం ఉత్తరి అపస్సతం॥ తస్మా తే భోన్తో సమణబ్రాహ్మణా న సక్కాతబ్బా న గరుకాతబ్బా న మానేతబ్బా న పూజేతబ్బా॥ యే తే సమణబ్రాహ్మణా సోతవిఞ్ఞేయ్యేసు సద్దేసు… ఘానవిఞ్ఞేయ్యేసు గన్ధేసు… జివ్హావిఞ్ఞేయ్యేసు రసేసు… కాయవిఞ్ఞేయ్యేసు ఫోట్ఠబ్బేసు… మనోవిఞ్ఞేయ్యేసు ధమ్మేసు అవీతరాగా అవీతదోసా అవీతమోహా। అజ్ఝత్తం అవూపసన్తచిత్తా। సమవిసమం చరన్తి కాయేన వాచాయ మనసా। ఏవరూపా సమణబ్రాహ్మణా న సక్కాతబ్బా న గరుకాతబ్బా న మానేతబ్బా న పూజేతబ్బా॥ తం కిస్స హేతు॥ మయమ్పి హి మనోవిఞ్ఞేయ్యేసు ధమ్మేసు అవీతరాగా అవీతదోసా అవీతమోహా। అజ్ఝత్తం అవూపసన్తచిత్తా। సమవిసమం చరామ కాయేన వాచాయ మనసా। తేసం నో సమచరియమ్పి హేతం ఉత్తరి అపస్సతం॥ తస్మా తే భోన్తో సమణబ్రాహ్మణా న సక్కాతబ్బా న గరుకాతబ్బా న మానేతబ్బా న పూజేతబ్బాతి॥ ఏవం పుట్ఠా తుమ్హే। గహపతయో। తేసం అఞ్ఞతిత్థియానం పరిబ్బాజకానం ఏవం బ్యాకరేయ్యాథ॥>
    text <౪౩౬>, <సచే పన వో। గహపతయో। అఞ్ఞతిత్థియా పరిబ్బాజకా ఏవం పుచ్ఛేయ్యుం కథంభూతా। గహపతయో। సమణబ్రాహ్మణా సక్కాతబ్బా గరుకాతబ్బా మానేతబ్బా పూజేతబ్బాతి॥ ఏవం పుట్ఠా తుమ్హే। గహపతయో। తేసం అఞ్ఞతిత్థియానం పరిబ్బాజకానం ఏవం బ్యాకరేయ్యాథ యే తే సమణబ్రాహ్మణా చక్ఖువిఞ్ఞేయ్యేసు రూపేసు వీతరాగా వీతదోసా వీతమోహా। అజ్ఝత్తం వూపసన్తచిత్తా। సమచరియం చరన్తి కాయేన వాచాయ మనసా। ఏవరూపా సమణబ్రాహ్మణా సక్కాతబ్బా గరుకాతబ్బా మానేతబ్బా పూజేతబ్బా॥ తం కిస్స హేతు॥ మయమ్పి హి చక్ఖువిఞ్ఞేయ్యేసు రూపేసు అవీతరాగా అవీతదోసా అవీతమోహా। అజ్ఝత్తం అవూపసన్తచిత్తా। సమవిసమం చరామ కాయేన వాచాయ మనసా। తేసం నో సమచరియమ్పి హేతం ఉత్తరి పస్సతం॥ తస్మా తే భోన్తో సమణబ్రాహ్మణా సక్కాతబ్బా గరుకాతబ్బా మానేతబ్బా పూజేతబ్బా॥ యే తే సమణబ్రాహ్మణా సోతవిఞ్ఞేయ్యేసు సద్దేసు… ఘానవిఞ్ఞేయ్యేసు గన్ధేసు… జివ్హావిఞ్ఞేయ్యేసు రసేసు… కాయవిఞ్ఞేయ్యేసు ఫోట్ఠబ్బేసు… మనోవిఞ్ఞేయ్యేసు ధమ్మేసు వీతరాగా వీతదోసా వీతమోహా। అజ్ఝత్తం వూపసన్తచిత్తా। సమచరియం చరన్తి కాయేన వాచాయ మనసా। ఏవరూపా సమణబ్రాహ్మణా సక్కాతబ్బా గరుకాతబ్బా మానేతబ్బా పూజేతబ్బా॥ తం కిస్స హేతు॥ మయమ్పి హి మనోవిఞ్ఞేయ్యేసు ధమ్మేసు అవీతరాగా అవీతదోసా అవీతమోహా అజ్ఝత్తం అవూపసన్తచిత్తా। సమవిసమం చరామ కాయేన వాచాయ మనసా। తేసం నో సమచరియమ్పి హేతం ఉత్తరి పస్సతం॥ తస్మా తే భోన్తో సమణబ్రాహ్మణా సక్కాతబ్బా గరుకాతబ్బా మానేతబ్బా పూజేతబ్బాతి॥ ఏవం పుట్ఠా తుమ్హే। గహపతయో। తేసం అఞ్ఞతిత్థియానం పరిబ్బాజకానం ఏవం బ్యాకరేయ్యాథ॥>
    text <౪౩౭>, <సచే పన వో। గహపతయో। అఞ్ఞతిత్థియా పరిబ్బాజకా ఏవం పుచ్ఛేయ్యుం కే పనాయస్మన్తానం ఆకారా। కే అన్వయా। యేన తుమ్హే ఆయస్మన్తో ఏవం వదేథ॥ అద్ధా తే ఆయస్మన్తో వీతరాగా వా రాగవినయాయ వా పటిపన్నా। వీతదోసా వా దోసవినయాయ వా పటిపన్నా। వీతమోహా వా మోహవినయాయ వా పటిపన్నాతి॥ ఏవం పుట్ఠా తుమ్హే। గహపతయో। తేసం అఞ్ఞతిత్థియానం పరిబ్బాజకానం ఏవం బ్యాకరేయ్యాథ తథా హి తే ఆయస్మన్తో అరఞ్ఞవనపత్థాని పన్తాని సేనాసనాని పటిసేవన్తి॥ నత్థి ఖో పన తత్థ తథారూపా చక్ఖువిఞ్ఞేయ్యా రూపా యే దిస్వా దిస్వా అభిరమేయ్యుం। నత్థి ఖో పన తత్థ తథారూపా సోతవిఞ్ఞేయ్యా సద్దా యే సుత్వా సుత్వా అభిరమేయ్యుం। నత్థి ఖో పన తత్థ తథారూపా ఘానవిఞ్ఞేయ్యా గన్ధా యే ఘాయిత్వా ఘాయిత్వా అభిరమేయ్యుం। నత్థి ఖో పన తత్థ తథారూపా జివ్హావిఞ్ఞేయ్యా రసా యే సాయిత్వా సాయిత్వా అభిరమేయ్యుం। నత్థి ఖో పన తత్థ తథారూపా కాయవిఞ్ఞేయ్యా ఫోట్ఠబ్బా యే ఫుసిత్వా ఫుసిత్వా అభిరమేయ్యుం॥ ఇమే ఖో నో। ఆవుసో। ఆకారా। ఇమే అన్వయా। యేన మయం ఏవం వదేమ అద్ధా తే ఆయస్మన్తో వీతరాగా వా రాగవినయాయ వా పటిపన్నా। వీతదోసా వా దోసవినయాయ వా పటిపన్నా। వీతమోహా వా మోహవినయాయ వా పటిపన్నాతి॥ ఏవం పుట్ఠా తుమ్హే। గహపతయో। తేసం అఞ్ఞతిత్థియానం పరిబ్బాజకానం ఏవం బ్యాకరేయ్యాథాతి॥>
    text <ఏవం వుత్తే। నగరవిన్దేయ్యకా బ్రాహ్మణగహపతికా భగవన్తం ఏతదవోచుం అభిక్కన్తం। భో గోతమ। అభిక్కన్తం। భో గోతమ॥ సేయ్యథాపి। భో గోతమ। నిక్కుజ్జితం వా ఉక్కుజ్జేయ్య। పటిచ్ఛన్నం వా వివరేయ్య। మూళ్హస్స వా మగ్గం ఆచిక్ఖేయ్య। అన్ధకారే వా తేలపజ్జోతం ధారేయ్య చక్ఖుమన్తో రూపాని దక్ఖన్తీతి। ఏవమేవం భోతా గోతమేన అనేకపరియాయేన ధమ్మో పకాసితో॥ ఏతే మయం భవన్తం గోతమం సరణం గచ్ఛామ ధమ్మఞ్చ భిక్ఖుసఙ్ఘఞ్చ॥ ఉపాసకే నో భవం గోతమో ధారేతు అజ్జతగ్గే పాణుపేతే సరణం గతేతి॥>
    stand <నగరవిన్దేయ్యసుత్తం నిట్ఠితం అట్ఠమం॥>
  text <౯॥ పిణ్డపాతపారిసుద్ధిసుత్తం>
    text <౪౩౮>, <ఏవం మే సుతం ఏకం సమయం భగవా రాజగహే విహరతి వేళువనే కలన్దకనివాపే॥ అథ ఖో ఆయస్మా సారిపుత్తో సాయన్హసమయం పటిసల్లానా వుట్ఠితో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నం ఖో ఆయస్మన్తం సారిపుత్తం భగవా ఏతదవోచ>
    text <విప్పసన్నాని ఖో తే। సారిపుత్త। ఇన్ద్రియాని। పరిసుద్ధో ఛవివణ్ణో పరియోదాతో॥ కతమేన ఖో త్వం। సారిపుత్త। విహారేన ఏతరహి బహులం విహరసీతి॥ సుఞ్ఞతావిహారేన ఖో అహం। భన్తే। ఏతరహి బహులం విహరామీతి॥ సాధు। సాధు। సారిపుత్త॥ మహాపురిసవిహారేన కిర త్వం। సారిపుత్త। ఏతరహి బహులం విహరసి॥ మహాపురిసవిహారో ఏసో। సారిపుత్త। యదిదం సుఞ్ఞతా॥ తస్మాతిహ। సారిపుత్త। భిక్ఖు సచే ఆకఙ్ఖేయ్య సుఞ్ఞతావిహారేన బహులం విహరేయ్యన్తి। తేన। సారిపుత్త। భిక్ఖునా ఇతి పటిసఞ్చిక్ఖితబ్బం యేన చాహం మగ్గేన గామం పిణ్డాయ పావిసిం। యస్మిఞ్చ పదేసే పిణ్డాయ అచరిం। యేన చ మగ్గేన గామతో పిణ్డాయ పటిక్కమిం। అత్థి ను ఖో మే తత్థ చక్ఖువిఞ్ఞేయ్యేసు రూపేసు ఛన్దో వా రాగో వా దోసో వా మోహో వా పటిఘం వాపి చేతసోతి॥ సచే। సారిపుత్త। భిక్ఖు పచ్చవేక్ఖమానో ఏవం జానాతి యేన చాహం మగ్గేన గామం పిణ్డాయ పావిసిం। యస్మిఞ్చ పదేసే పిణ్డాయ అచరిం। యేన చ మగ్గేన గామతో పిణ్డాయ పటిక్కమిం। అత్థి మే తత్థ చక్ఖువిఞ్ఞేయ్యేసు రూపేసు ఛన్దో వా రాగో వా దోసో వా మోహో వా పటిఘం వాపి చేతసోతి। తేన। సారిపుత్త। భిక్ఖునా తేసంయేవ పాపకానం అకుసలానం ధమ్మానం పహానాయ వాయమితబ్బం॥ సచే పన। సారిపుత్త। భిక్ఖు పచ్చవేక్ఖమానో ఏవం జానాతి యేన చాహం మగ్గేన గామం పిణ్డాయ పావిసిం। యస్మిఞ్చ పదేసే పిణ్డాయ అచరిం। యేన చ మగ్గేన గామతో పిణ్డాయ పటిక్కమిం। నత్థి మే తత్థ చక్ఖువిఞ్ఞేయ్యేసు రూపేసు ఛన్దో వా రాగో వా దోసో వా మోహో వా పటిఘం వాపి చేతసోతి। తేన। సారిపుత్త। భిక్ఖునా తేనేవ పీతిపామోజ్జేన విహాతబ్బం అహోరత్తానుసిక్ఖినా కుసలేసు ధమ్మేసు॥>
    text <౪౩౯>, <పున చపరం। సారిపుత్త। భిక్ఖునా ఇతి పటిసఞ్చిక్ఖితబ్బం యేన చాహం మగ్గేన గామం పిణ్డాయ పావిసిం। యస్మిఞ్చ పదేసే పిణ్డాయ అచరిం। యేన చ మగ్గేన గామతో పిణ్డాయ పటిక్కమిం। అత్థి ను ఖో మే తత్థ సోతవిఞ్ఞేయ్యేసు సద్దేసు…పే॰… ఘానవిఞ్ఞేయ్యేసు గన్ధేసు… జివ్హావిఞ్ఞేయ్యేసు రసేసు … కాయవిఞ్ఞేయ్యేసు ఫోట్ఠబ్బేసు… మనోవిఞ్ఞేయ్యేసు ధమ్మేసు ఛన్దో వా రాగో వా దోసో వా మోహో వా పటిఘం వాపి చేతసోతి॥ సచే। సారిపుత్త। భిక్ఖు పచ్చవేక్ఖమానో ఏవం జానాతి యేన చాహం మగ్గేన గామం పిణ్డాయ పావిసిం। యస్మిఞ్చ పదేసే పిణ్డాయ అచరిం। యేన చ మగ్గేన గామతో పిణ్డాయ పటిక్కమిం। అత్థి మే తత్థ మనోవిఞ్ఞేయ్యేసు ధమ్మేసు ఛన్దో వా రాగో వా దోసో వా మోహో వా పటిఘం వాపి చేతసోతి। తేన। సారిపుత్త। భిక్ఖునా తేసంయేవ పాపకానం అకుసలానం ధమ్మానం పహానాయ వాయమితబ్బం॥ సచే పన। సారిపుత్త। భిక్ఖు పచ్చవేక్ఖమానో ఏవం జానాతి యేన చాహం మగ్గేన గామం పిణ్డాయ పావిసిం। యస్మిఞ్చ పదేసే పిణ్డాయ అచరిం। యేన చ మగ్గేన గామతో పిణ్డాయ పటిక్కమిం। నత్థి మే తత్థ మనోవిఞ్ఞేయ్యేసు ధమ్మేసు ఛన్దో వా రాగో వా దోసో వా మోహో వా పటిఘం వాపి చేతసోతి। తేన। సారిపుత్త। భిక్ఖునా తేనేవ పీతిపామోజ్జేన విహాతబ్బం అహోరత్తానుసిక్ఖినా కుసలేసు ధమ్మేసు॥>
    text <౪౪౦>, <పున చపరం। సారిపుత్త। భిక్ఖునా ఇతి పటిసఞ్చిక్ఖితబ్బం పహీనా ను ఖో మే పఞ్చ కామగుణాతి॥ సచే। సారిపుత్త। భిక్ఖు పచ్చవేక్ఖమానో ఏవం జానాతి అప్పహీనా ఖో మే పఞ్చ కామగుణాతి। తేన। సారిపుత్త। భిక్ఖునా పఞ్చన్నం కామగుణానం పహానాయ వాయమితబ్బం॥ సచే పన। సారిపుత్త। భిక్ఖు పచ్చవేక్ఖమానో ఏవం జానాతి పహీనా ఖో మే పఞ్చ కామగుణాతి। తేన। సారిపుత్త। భిక్ఖునా తేనేవ పీతిపామోజ్జేన విహాతబ్బం అహోరత్తానుసిక్ఖినా కుసలేసు ధమ్మేసు॥>
    text <౪౪౧>, <పున చపరం। సారిపుత్త। భిక్ఖునా ఇతి పటిసఞ్చిక్ఖితబ్బం పహీనా ను ఖో మే పఞ్చ నీవరణాతి॥ సచే। సారిపుత్త। భిక్ఖు పచ్చవేక్ఖమానో ఏవం జానాతి అప్పహీనా ఖో మే పఞ్చ నీవరణాతి। తేన। సారిపుత్త। భిక్ఖునా పఞ్చన్నం నీవరణానం పహానాయ వాయమితబ్బం॥ సచే పన। సారిపుత్త। భిక్ఖు పచ్చవేక్ఖమానో ఏవం జానాతి పహీనా ఖో మే పఞ్చ నీవరణాతి। తేన। సారిపుత్త। భిక్ఖునా తేనేవ పీతిపామోజ్జేన విహాతబ్బం అహోరత్తానుసిక్ఖినా కుసలేసు ధమ్మేసు॥>
    text <౪౪౨>, <పున చపరం। సారిపుత్త। భిక్ఖునా ఇతి పటిసఞ్చిక్ఖితబ్బం పరిఞ్ఞాతా ను ఖో మే పఞ్చుపాదానక్ఖన్ధాతి॥ సచే। సారిపుత్త। భిక్ఖు పచ్చవేక్ఖమానో ఏవం జానాతి అపరిఞ్ఞాతా ఖో మే పఞ్చుపాదానక్ఖన్ధాతి। తేన। సారిపుత్త। భిక్ఖునా పఞ్చన్నం ఉపాదానక్ఖన్ధానం పరిఞ్ఞాయ వాయమితబ్బం॥ సచే పన। సారిపుత్త। భిక్ఖు పచ్చవేక్ఖమానో ఏవం జానాతి పరిఞ్ఞాతా ఖో మే పఞ్చుపాదానక్ఖన్ధాతి। తేన। సారిపుత్త। భిక్ఖునా తేనేవ పీతిపామోజ్జేన విహాతబ్బం అహోరత్తానుసిక్ఖినా కుసలేసు ధమ్మేసు॥>
    text <౪౪౩>, <పున చపరం। సారిపుత్త। భిక్ఖునా ఇతి పటిసఞ్చిక్ఖితబ్బం భావితా ను ఖో మే చత్తారో సతిపట్ఠానాతి॥ సచే। సారిపుత్త। భిక్ఖు పచ్చవేక్ఖమానో ఏవం జానాతి అభావితా ఖో మే చత్తారో సతిపట్ఠానాతి। తేన। సారిపుత్త। భిక్ఖునా చతున్నం సతిపట్ఠానానం భావనాయ వాయమితబ్బం॥ సచే పన। సారిపుత్త। భిక్ఖు పచ్చవేక్ఖమానో ఏవం జానాతి భావితా ఖో మే చత్తారో సతిపట్ఠానాతి। తేన। సారిపుత్త। భిక్ఖునా తేనేవ పీతిపామోజ్జేన విహాతబ్బం అహోరత్తానుసిక్ఖినా కుసలేసు ధమ్మేసు॥>
    text <౪౪౪>, <పున చపరం। సారిపుత్త। భిక్ఖునా ఇతి పటిసఞ్చిక్ఖితబ్బం భావితా ను ఖో మే చత్తారో సమ్మప్పధానాతి॥ సచే। సారిపుత్త। భిక్ఖు పచ్చవేక్ఖమానో ఏవం జానాతి అభావితా ఖో మే చత్తారో సమ్మప్పధానాతి। తేన। సారిపుత్త। భిక్ఖునా చతున్నం సమ్మప్పధానానం భావనాయ వాయమితబ్బం॥ సచే పన। సారిపుత్త। భిక్ఖు పచ్చవేక్ఖమానో ఏవం జానాతి భావితా ఖో మే చత్తారో సమ్మప్పధానాతి। తేన। సారిపుత్త। భిక్ఖునా తేనేవ పీతిపామోజ్జేన విహాతబ్బం అహోరత్తానుసిక్ఖినా కుసలేసు ధమ్మేసు॥>
    text <౪౪౫>, <పున చపరం। సారిపుత్త। భిక్ఖునా ఇతి పటిసఞ్చిక్ఖితబ్బం భావితా ను ఖో మే చత్తారో ఇద్ధిపాదాతి॥ సచే। సారిపుత్త। భిక్ఖు పచ్చవేక్ఖమానో ఏవం జానాతి అభావితా ఖో మే చత్తారో ఇద్ధిపాదాతి। తేన। సారిపుత్త। భిక్ఖునా చతున్నం ఇద్ధిపాదానం భావనాయ వాయమితబ్బం॥ సచే పన। సారిపుత్త। భిక్ఖు పచ్చవేక్ఖమానో ఏవం జానాతి భావితా ఖో మే చత్తారో ఇద్ధిపాదాతి। తేన। సారిపుత్త। భిక్ఖునా తేనేవ పీతిపామోజ్జేన విహాతబ్బం అహోరత్తానుసిక్ఖినా కుసలేసు ధమ్మేసు॥>
    text <౪౪౬>, <పున చపరం। సారిపుత్త। భిక్ఖునా ఇతి పటిసఞ్చిక్ఖితబ్బం భావితాని ను ఖో మే పఞ్చిన్ద్రియానీతి॥ సచే। సారిపుత్త। భిక్ఖు పచ్చవేక్ఖమానో ఏవం జానాతి అభావితాని ఖో మే పఞ్చిన్ద్రియానీతి। తేన। సారిపుత్త। భిక్ఖునా పఞ్చన్నం ఇన్ద్రియానం భావనాయ వాయమితబ్బం॥ సచే పన। సారిపుత్త। భిక్ఖు పచ్చవేక్ఖమానో ఏవం జానాతి భావితాని ఖో మే పఞ్చిన్ద్రియానీతి। తేన। సారిపుత్త। భిక్ఖునా తేనేవ పీతిపామోజ్జేన విహాతబ్బం అహోరత్తానుసిక్ఖినా కుసలేసు ధమ్మేసు॥>
    text <౪౪౭>, <పున చపరం। సారిపుత్త। భిక్ఖునా ఇతి పటిసఞ్చిక్ఖితబ్బం భావితాని ను ఖో మే పఞ్చ బలానీతి॥ సచే। సారిపుత్త। భిక్ఖు పచ్చవేక్ఖమానో ఏవం జానాతి అభావితాని ఖో మే పఞ్చ బలానీతి। తేన। సారిపుత్త। భిక్ఖునా పఞ్చన్నం బలానం భావనాయ వాయమితబ్బం॥ సచే పన। సారిపుత్త। భిక్ఖు పచ్చవేక్ఖమానో ఏవం జానాతి భావితాని ఖో మే పఞ్చ బలానీతి। తేన। సారిపుత్త। భిక్ఖునా తేనేవ పీతిపామోజ్జేన విహాతబ్బం అహోరత్తానుసిక్ఖినా కుసలేసు ధమ్మేసు॥>
    text <౪౪౮>, <పున చపరం। సారిపుత్త। భిక్ఖునా ఇతి పటిసఞ్చిక్ఖితబ్బం భావితా ను ఖో మే సత్త బోజ్ఝఙ్గాతి॥ సచే। సారిపుత్త। భిక్ఖు పచ్చవేక్ఖమానో ఏవం జానాతి అభావితా ఖో మే సత్త బోజ్ఝఙ్గాతి। తేన। సారిపుత్త। భిక్ఖునా సత్తన్నం బోజ్ఝఙ్గానం భావనాయ వాయమితబ్బం॥ సచే పన। సారిపుత్త। భిక్ఖు పచ్చవేక్ఖమానో ఏవం జానాతి భావితా ఖో మే సత్త బోజ్ఝఙ్గాతి। తేన। సారిపుత్త। భిక్ఖునా తేనేవ పీతిపామోజ్జేన విహాతబ్బం అహోరత్తానుసిక్ఖినా కుసలేసు ధమ్మేసు॥>
    text <౪౪౯>, <పున చపరం। సారిపుత్త। భిక్ఖునా ఇతి పటిసఞ్చిక్ఖితబ్బం భావితో ను ఖో మే అరియో అట్ఠఙ్గికో మగ్గోతి॥ సచే। సారిపుత్త। భిక్ఖు పచ్చవేక్ఖమానో ఏవం జానాతి అభావితో ఖో మే అరియో అట్ఠఙ్గికో మగ్గోతి। తేన। సారిపుత్త। భిక్ఖునా అరియస్స అట్ఠఙ్గికస్స మగ్గస్స భావనాయ వాయమితబ్బం॥ సచే పన। సారిపుత్త। భిక్ఖు పచ్చవేక్ఖమానో ఏవం జానాతి భావితో ఖో మే అరియో అట్ఠఙ్గికో మగ్గోతి। తేన। సారిపుత్త। భిక్ఖునా తేనేవ పీతిపామోజ్జేన విహాతబ్బం అహోరత్తానుసిక్ఖినా కుసలేసు ధమ్మేసు॥>
    text <౪౫౦>, <పున చపరం। సారిపుత్త। భిక్ఖునా ఇతి పటిసఞ్చిక్ఖితబ్బం భావితా ను ఖో మే సమథో చ విపస్సనా చాతి॥ సచే। సారిపుత్త। భిక్ఖు పచ్చవేక్ఖమానో ఏవం జానాతి అభావితా ఖో మే సమథో చ విపస్సనా చాతి। తేన। సారిపుత్త। భిక్ఖునా సమథవిపస్సనానం భావనాయ వాయమితబ్బం॥ సచే పన। సారిపుత్త। భిక్ఖు పచ్చవేక్ఖమానో ఏవం జానాతి భావితా ఖో మే సమథో చ విపస్సనా చాతి। తేన। సారిపుత్త। భిక్ఖునా తేనేవ పీతిపామోజ్జేన విహాతబ్బం అహోరత్తానుసిక్ఖినా కుసలేసు ధమ్మేసు॥>
    text <౪౫౧>, <పున చపరం। సారిపుత్త। భిక్ఖునా ఇతి పటిసఞ్చిక్ఖితబ్బం సచ్ఛికతా ను ఖో మే విజ్జా చ విముత్తి చాతి॥ సచే। సారిపుత్త। భిక్ఖు పచ్చవేక్ఖమానో ఏవం జానాతి అసచ్ఛికతా ఖో మే విజ్జా చ విముత్తి చాతి। తేన। సారిపుత్త। భిక్ఖునా విజ్జాయ విముత్తియా సచ్ఛికిరియాయ వాయమితబ్బం॥ సచే పన। సారిపుత్త। భిక్ఖు పచ్చవేక్ఖమానో ఏవం జానాతి సచ్ఛికతా ఖో మే విజ్జా చ విముత్తి చాతి। తేన। సారిపుత్త। భిక్ఖునా తేనేవ పీతిపామోజ్జేన విహాతబ్బం అహోరత్తానుసిక్ఖినా కుసలేసు ధమ్మేసు॥>
    text <౪౫౨>, <యే హి కేచి। సారిపుత్త। అతీతమద్ధానం సమణా వా బ్రాహ్మణా వా పిణ్డపాతం పరిసోధేసుం। సబ్బే తే ఏవమేవ పచ్చవేక్ఖిత్వా పచ్చవేక్ఖిత్వా పిణ్డపాతం పరిసోధేసుం॥ యేపి హి కేచి। సారిపుత్త। అనాగతమద్ధానం సమణా వా బ్రాహ్మణా వా పిణ్డపాతం పరిసోధేస్సన్తి। సబ్బే తే ఏవమేవ పచ్చవేక్ఖిత్వా పచ్చవేక్ఖిత్వా పిణ్డపాతం పరిసోధేస్సన్తి॥ యేపి హి కేచి। సారిపుత్త। ఏతరహి సమణా వా బ్రాహ్మణా వా పిణ్డపాతం పరిసోధేన్తి। సబ్బే తే ఏవమేవ పచ్చవేక్ఖిత్వా పచ్చవేక్ఖిత్వా పిణ్డపాతం పరిసోధేన్తి॥ తస్మాతిహ। సారిపుత్త। పచ్చవేక్ఖిత్వా పచ్చవేక్ఖిత్వా పిణ్డపాతం పరిసోధేస్సామాతి ఏవఞ్హి వో। సారిపుత్త। సిక్ఖితబ్బన్తి॥>
    text <ఇదమవోచ భగవా॥ అత్తమనో ఆయస్మా సారిపుత్తో భగవతో భాసితం అభినన్దీతి॥>
    stand <పిణ్డపాతపారిసుద్ధిసుత్తం నిట్ఠితం నవమం॥>
  text <౧౦॥ ఇన్ద్రియభావనాసుత్తం>
    text <౪౫౩>, <ఏవం మే సుతం ఏకం సమయం భగవా గజఙ్గలాయం విహరతి సువేళువనే॥ అథ ఖో ఉత్తరో మాణవో పారాసివియన్తేవాసీ యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నం ఖో ఉత్తరం మాణవం పారాసివియన్తేవాసిం భగవా ఏతదవోచ దేసేతి। ఉత్తర। పారాసివియో బ్రాహ్మణో సావకానం ఇన్ద్రియభావనన్తి॥ దేసేతి। భో గోతమ। పారాసివియో బ్రాహ్మణో సావకానం ఇన్ద్రియభావనన్తి॥ యథా కథం పన। ఉత్తర। దేసేతి పారాసివియో బ్రాహ్మణో సావకానం ఇన్ద్రియభావనన్తి॥ ఇధ। భో గోతమ। చక్ఖునా రూపం న పస్సతి। సోతేన సద్దం న సుణాతి ఏవం ఖో। భో గోతమ। దేసేతి పారాసివియో బ్రాహ్మణో సావకానం ఇన్ద్రియభావనన్తి॥ ఏవం సన్తే ఖో। ఉత్తర। అన్ధో భావితిన్ద్రియో భవిస్సతి। బధిరో భావితిన్ద్రియో భవిస్సతి। యథా పారాసివియస్స బ్రాహ్మణస్స వచనం॥ అన్ధో హి। ఉత్తర। చక్ఖునా రూపం న పస్సతి। బధిరో సోతేన సద్దం న సుణాతీతి॥ ఏవం వుత్తే। ఉత్తరో మాణవో పారాసివియన్తేవాసీ తుణ్హీభూతో మఙ్కుభూతో పత్తక్ఖన్ధో అధోముఖో పజ్ఝాయన్తో అప్పటిభానో నిసీది॥>
    text <అథ ఖో భగవా ఉత్తరం మాణవం పారాసివియన్తేవాసిం తుణ్హీభూతం మఙ్కుభూతం పత్తక్ఖన్ధం అధోముఖం పజ్ఝాయన్తం అప్పటిభానం విదిత్వా ఆయస్మన్తం ఆనన్దం ఆమన్తేసి అఞ్ఞథా ఖో। ఆనన్ద। దేసేతి పారాసివియో బ్రాహ్మణో సావకానం ఇన్ద్రియభావనం। అఞ్ఞథా చ పనానన్ద। అరియస్స వినయే అనుత్తరా ఇన్ద్రియభావనా హోతీతి॥ ఏతస్స। భగవా। కాలో। ఏతస్స। సుగత। కాలో యం భగవా అరియస్స వినయే అనుత్తరం ఇన్ద్రియభావనం దేసేయ్య॥ భగవతో సుత్వా భిక్ఖూ ధారేస్సన్తీతి॥ తేనహానన్ద। సుణాహి। సాధుకం మనసి కరోహి। భాసిస్సామీతి॥ ఏవం। భన్తేతి ఖో ఆయస్మా ఆనన్దో భగవతో పచ్చస్సోసి॥ భగవా ఏతదవోచ>
    text <౪౫౪>, <కథఞ్చానన్ద। అరియస్స వినయే అనుత్తరా ఇన్ద్రియభావనా హోతి॥ ఇధానన్ద। భిక్ఖునో చక్ఖునా రూపం దిస్వా ఉప్పజ్జతి మనాపం। ఉప్పజ్జతి అమనాపం। ఉప్పజ్జతి మనాపామనాపం॥ సో ఏవం పజానాతి ఉప్పన్నం ఖో మే ఇదం మనాపం। ఉప్పన్నం అమనాపం। ఉప్పన్నం మనాపామనాపం॥ తఞ్చ ఖో సఙ్ఖతం ఓళారికం పటిచ్చసముప్పన్నం॥ ఏతం సన్తం ఏతం పణీతం యదిదం ఉపేక్ఖాతి॥ తస్స తం ఉప్పన్నం మనాపం ఉప్పన్నం అమనాపం ఉప్పన్నం మనాపామనాపం నిరుజ్ఝతి। ఉపేక్ఖా సణ్ఠాతి॥ సేయ్యథాపి। ఆనన్ద। చక్ఖుమా పురిసో ఉమ్మీలేత్వా వా నిమీలేయ్య। నిమీలేత్వా వా ఉమ్మీలేయ్య। ఏవమేవ ఖో। ఆనన్ద। యస్స కస్సచి ఏవంసీఘం ఏవంతువటం ఏవంఅప్పకసిరేన ఉప్పన్నం మనాపం ఉప్పన్నం అమనాపం ఉప్పన్నం మనాపామనాపం నిరుజ్ఝతి। ఉపేక్ఖా సణ్ఠాతి అయం వుచ్చతానన్ద। అరియస్స వినయే అనుత్తరా ఇన్ద్రియభావనా చక్ఖువిఞ్ఞేయ్యేసు రూపేసు॥>
    text <౪౫౫>, <పున చపరం। ఆనన్ద। భిక్ఖునో సోతేన సద్దం సుత్వా ఉప్పజ్జతి మనాపం। ఉప్పజ్జతి అమనాపం। ఉప్పజ్జతి మనాపామనాపం॥ సో ఏవం పజానాతి ఉప్పన్నం ఖో మే ఇదం మనాపం। ఉప్పన్నం అమనాపం। ఉప్పన్నం మనాపామనాపం॥ తఞ్చ ఖో సఙ్ఖతం ఓళారికం పటిచ్చసముప్పన్నం॥ ఏతం సన్తం ఏతం పణీతం యదిదం ఉపేక్ఖాతి॥ తస్స తం ఉప్పన్నం మనాపం ఉప్పన్నం అమనాపం ఉప్పన్నం మనాపామనాపం నిరుజ్ఝతి। ఉపేక్ఖా సణ్ఠాతి॥ సేయ్యథాపి। ఆనన్ద। బలవా పురిసో అప్పకసిరేనేవ అచ్ఛరం పహరేయ్య। ఏవమేవ ఖో। ఆనన్ద। యస్స కస్సచి ఏవంసీఘం ఏవంతువటం ఏవంఅప్పకసిరేన ఉప్పన్నం మనాపం ఉప్పన్నం అమనాపం ఉప్పన్నం మనాపామనాపం నిరుజ్ఝతి। ఉపేక్ఖా సణ్ఠాతి అయం వుచ్చతానన్ద। అరియస్స వినయే అనుత్తరా ఇన్ద్రియభావనా సోతవిఞ్ఞేయ్యేసు సద్దేసు॥>
    text <౪౫౬>, <పున చపరం। ఆనన్ద। భిక్ఖునో ఘానేన గన్ధం ఘాయిత్వా ఉప్పజ్జతి మనాపం। ఉప్పజ్జతి అమనాపం। ఉప్పజ్జతి మనాపామనాపం॥ సో ఏవం పజానాతి ఉప్పన్నం ఖో మే ఇదం మనాపం। ఉప్పన్నం అమనాపం। ఉప్పన్నం మనాపామనాపం॥ తఞ్చ ఖో సఙ్ఖతం ఓళారికం పటిచ్చసముప్పన్నం॥ ఏతం సన్తం ఏతం పణీతం యదిదం ఉపేక్ఖాతి॥ తస్స తం ఉప్పన్నం మనాపం ఉప్పన్నం అమనాపం ఉప్పన్నం మనాపామనాపం నిరుజ్ఝతి। ఉపేక్ఖా సణ్ఠాతి॥ సేయ్యథాపి। ఆనన్ద। ఈసకంపోణే పదుమపలాసే ఉదకఫుసితాని పవత్తన్తి। న సణ్ఠన్తి। ఏవమేవ ఖో। ఆనన్ద। యస్స కస్సచి ఏవంసీఘం ఏవంతువటం ఏవంఅప్పకసిరేన ఉప్పన్నం మనాపం ఉప్పన్నం అమనాపం ఉప్పన్నం మనాపామనాపం నిరుజ్ఝతి। ఉపేక్ఖా సణ్ఠాతి అయం వుచ్చతానన్ద। అరియస్స వినయే అనుత్తరా ఇన్ద్రియభావనా ఘానవిఞ్ఞేయ్యేసు గన్ధేసు॥>
    text <౪౫౭>, <పున చపరం। ఆనన్ద। భిక్ఖునో జివ్హాయ రసం సాయిత్వా ఉప్పజ్జతి మనాపం। ఉప్పజ్జతి అమనాపం। ఉప్పజ్జతి మనాపామనాపం॥ సో ఏవం పజానాతి ఉప్పన్నం ఖో మే ఇదం మనాపం। ఉప్పన్నం అమనాపం। ఉప్పన్నం మనాపామనాపం॥ తఞ్చ ఖో సఙ్ఖతం ఓళారికం పటిచ్చసముప్పన్నం॥ ఏతం సన్తం ఏతం పణీతం యదిదం ఉపేక్ఖాతి॥ తస్స తం ఉప్పన్నం మనాపం ఉప్పన్నం అమనాపం ఉప్పన్నం మనాపామనాపం నిరుజ్ఝతి। ఉపేక్ఖా సణ్ఠాతి॥ సేయ్యథాపి। ఆనన్ద। బలవా పురిసో జివ్హగ్గే ఖేళపిణ్డం సంయూహిత్వా అప్పకసిరేన వమేయ్య। ఏవమేవ ఖో। ఆనన్ద। యస్స కస్సచి ఏవంసీఘం ఏవంతువటం ఏవంఅప్పకసిరేన ఉప్పన్నం మనాపం ఉప్పన్నం అమనాపం ఉప్పన్నం మనాపామనాపం నిరుజ్ఝతి। ఉపేక్ఖా సణ్ఠాతి అయం వుచ్చతానన్ద। అరియస్స వినయే అనుత్తరా ఇన్ద్రియభావనా జివ్హావిఞ్ఞేయ్యేసు రసేసు॥>
    text <౪౫౮>, <పున చపరం। ఆనన్ద। భిక్ఖునో కాయేన ఫోట్ఠబ్బం ఫుసిత్వా ఉప్పజ్జతి మనాపం। ఉప్పజ్జతి అమనాపం। ఉప్పజ్జతి మనాపామనాపం॥ సో ఏవం పజానాతి ఉప్పన్నం ఖో మే ఇదం మనాపం। ఉప్పన్నం అమనాపం। ఉప్పన్నం మనాపామనాపం॥ తఞ్చ ఖో సఙ్ఖతం ఓళారికం పటిచ్చసముప్పన్నం॥ ఏతం సన్తం ఏతం పణీతం యదిదం ఉపేక్ఖాతి॥ తస్స తం ఉప్పన్నం మనాపం ఉప్పన్నం అమనాపం ఉప్పన్నం మనాపామనాపం నిరుజ్ఝతి। ఉపేక్ఖా సణ్ఠాతి॥ సేయ్యథాపి। ఆనన్ద। బలవా పురిసో సమిఞ్జితం వా బాహం పసారేయ్య। పసారితం వా బాహం సమిఞ్జేయ్య। ఏవమేవ ఖో। ఆనన్ద। యస్స కస్సచి ఏవంసీఘం ఏవంతువటం ఏవంఅప్పకసిరేన ఉప్పన్నం మనాపం ఉప్పన్నం అమనాపం ఉప్పన్నం మనాపామనాపం నిరుజ్ఝతి। ఉపేక్ఖా సణ్ఠాతి అయం వుచ్చతానన్ద। అరియస్స వినయే అనుత్తరా ఇన్ద్రియభావనా కాయవిఞ్ఞేయ్యేసు ఫోట్ఠబ్బేసు॥>
    text <౪౫౯>, <పున చపరం। ఆనన్ద। భిక్ఖునో మనసా ధమ్మం విఞ్ఞాయ ఉప్పజ్జతి మనాపం। ఉప్పజ్జతి అమనాపం। ఉప్పజ్జతి మనాపామనాపం॥ సో ఏవం పజానాతి ఉప్పన్నం ఖో మే ఇదం మనాపం। ఉప్పన్నం అమనాపం। ఉప్పన్నం మనాపామనాపం॥ తఞ్చ ఖో సఙ్ఖతం ఓళారికం పటిచ్చసముప్పన్నం॥ ఏతం సన్తం ఏతం పణీతం యదిదం ఉపేక్ఖాతి॥ తస్స తం ఉప్పన్నం మనాపం ఉప్పన్నం అమనాపం ఉప్పన్నం మనాపామనాపం నిరుజ్ఝతి। ఉపేక్ఖా సణ్ఠాతి॥ సేయ్యథాపి। ఆనన్ద। బలవా పురిసో దివసంసన్తత్తే అయోకటాహే ద్వే వా తీణి వా ఉదకఫుసితాని నిపాతేయ్య॥ దన్ధో। ఆనన్ద। ఉదకఫుసితానం నిపాతో। అథ ఖో నం ఖిప్పమేవ పరిక్ఖయం పరియాదానం గచ్ఛేయ్య। ఏవమేవ ఖో। ఆనన్ద। యస్స కస్సచి ఏవంసీఘం ఏవంతువటం ఏవంఅప్పకసిరేన ఉప్పన్నం మనాపం ఉప్పన్నం అమనాపం ఉప్పన్నం మనాపామనాపం నిరుజ్ఝతి। ఉపేక్ఖా సణ్ఠాతి అయం వుచ్చతానన్ద। అరియస్స వినయే అనుత్తరా ఇన్ద్రియభావనా మనోవిఞ్ఞేయ్యేసు ధమ్మేసు॥ ఏవం ఖో। ఆనన్ద। అరియస్స వినయే అనుత్తరా ఇన్ద్రియభావనా హోతి॥>
    text <౪౬౦>, <కథఞ్చానన్ద। సేఖో హోతి పాటిపదో॥ ఇధానన్ద। భిక్ఖునో చక్ఖునా రూపం దిస్వా ఉప్పజ్జతి మనాపం। ఉప్పజ్జతి అమనాపం। ఉప్పజ్జతి మనాపామనాపం॥ సో తేన ఉప్పన్నేన మనాపేన ఉప్పన్నేన అమనాపేన ఉప్పన్నేన మనాపామనాపేన అట్టీయతి హరాయతి జిగుచ్ఛతి॥ సోతేన సద్దం సుత్వా…పే॰… ఘానేన గన్ధం ఘాయిత్వా…। జివ్హాయ రసం సాయిత్వా… కాయేన ఫోట్ఠబ్బం ఫుసిత్వా… మనసా ధమ్మం విఞ్ఞాయ ఉప్పజ్జతి మనాపం। ఉప్పజ్జతి అమనాపం। ఉప్పజ్జతి మనాపామనాపం॥ సో తేన ఉప్పన్నేన మనాపేన ఉప్పన్నేన అమనాపేన ఉప్పన్నేన మనాపామనాపేన అట్టీయతి హరాయతి జిగుచ్ఛతి॥ ఏవం ఖో। ఆనన్ద। సేఖో హోతి పాటిపదో॥>
    text <౪౬౧>, <కథఞ్చానన్ద। అరియో హోతి భావితిన్ద్రియో॥ ఇధానన్ద। భిక్ఖునో చక్ఖునా రూపం దిస్వా ఉప్పజ్జతి మనాపం। ఉప్పజ్జతి అమనాపం। ఉప్పజ్జతి మనాపామనాపం॥ సో సచే ఆకఙ్ఖతి పటికూలే అప్పటికూలసఞ్ఞీ విహరేయ్యన్తి। అప్పటికూలసఞ్ఞీ తత్థ విహరతి॥ సచే ఆకఙ్ఖతి అప్పటికూలే పటికూలసఞ్ఞీ విహరేయ్యన్తి। పటికూలసఞ్ఞీ తత్థ విహరతి॥ సచే ఆకఙ్ఖతి పటికూలే చ అప్పటికూలే చ అప్పటికూలసఞ్ఞీ విహరేయ్యన్తి। అప్పటికూలసఞ్ఞీ తత్థ విహరతి॥ సచే ఆకఙ్ఖతి అప్పటికూలే చ పటికూలే చ పటికూలసఞ్ఞీ విహరేయ్యన్తి। పటికూలసఞ్ఞీ తత్థ విహరతి॥ సచే ఆకఙ్ఖతి పటికూలఞ్చ అప్పటికూలఞ్చ తదుభయం అభినివజ్జేత్వా ఉపేక్ఖకో విహరేయ్యం సతో సమ్పజానోతి। ఉపేక్ఖకో తత్థ విహరతి సతో సమ్పజానో॥>
    text <౪౬౨>, <పున చపరం। ఆనన్ద। భిక్ఖునో సోతేన సద్దం సుత్వా…పే॰… ఘానేన గన్ధం ఘాయిత్వా… జివ్హాయ రసం సాయిత్వా… కాయేన ఫోట్ఠబ్బం ఫుసిత్వా… మనసా ధమ్మం విఞ్ఞాయ ఉప్పజ్జతి మనాపం। ఉప్పజ్జతి అమనాపం। ఉప్పజ్జతి మనాపామనాపం॥ సో సచే ఆకఙ్ఖతి పటికూలే అప్పటికూలసఞ్ఞీ విహరేయ్యన్తి। అప్పటికూలసఞ్ఞీ తత్థ విహరతి॥ సచే ఆకఙ్ఖతి అప్పటికూలే పటికూలసఞ్ఞీ విహరేయ్యన్తి। పటికూలసఞ్ఞీ తత్థ విహరతి॥ సచే ఆకఙ్ఖతి పటికూలే చ అప్పటికూలే చ అప్పటికూలసఞ్ఞీ విహరేయ్యన్తి। అప్పటికూలసఞ్ఞీ తత్థ విహరతి॥ సచే ఆకఙ్ఖతి అప్పటికూలే చ పటికూలే చ పటికూలసఞ్ఞీ విహరేయ్యన్తి। పటికూలసఞ్ఞీ తత్థ విహరతి॥ సచే ఆకఙ్ఖతి పటికూలఞ్చ అప్పటికూలఞ్చ తదుభయమ్పి అభినివజ్జేత్వా ఉపేక్ఖకో విహరేయ్యం సతో సమ్పజానోతి। ఉపేక్ఖకో తత్థ విహరతి సతో సమ్పజానో॥ ఏవం ఖో। ఆనన్ద। అరియో హోతి భావితిన్ద్రియో॥>
    text <౪౬౩>, <ఇతి ఖో। ఆనన్ద। దేసితా మయా అరియస్స వినయే అనుత్తరా ఇన్ద్రియభావనా। దేసితో సేఖో పాటిపదో। దేసితో అరియో భావితిన్ద్రియో॥ యం ఖో। ఆనన్ద। సత్థారా కరణీయం సావకానం హితేసినా అనుకమ్పకేన అనుకమ్పం ఉపాదాయ। కతం వో తం మయా॥ ఏతాని। ఆనన్ద। రుక్ఖమూలాని। ఏతాని సుఞ్ఞాగారాని। ఝాయథానన్ద। మా పమాదత్థ। మా పచ్ఛా విప్పటిసారినో అహువత్థ॥ అయం వో అమ్హాకం అనుసాసనీతి॥>
    text <ఇదమవోచ భగవా॥ అత్తమనో ఆయస్మా ఆనన్దో భగవతో భాసితం అభినన్దీతి॥>
    stand <ఇన్ద్రియభావనాసుత్తం నిట్ఠితం దసమం॥>
    stand <సళాయతనవగ్గో నిట్ఠితో పఞ్చమో॥>
    text <తస్సుద్దానం>
    text <ఇదం వగ్గానముద్దానం>
    stand <ఉపరిపణ్ణాసకం సమత్తం॥>
    stand <తీహి పణ్ణాసకేహి పటిమణ్డితో సకలో>
    stand <మజ్ఝిమనికాయో సమత్తో॥>
