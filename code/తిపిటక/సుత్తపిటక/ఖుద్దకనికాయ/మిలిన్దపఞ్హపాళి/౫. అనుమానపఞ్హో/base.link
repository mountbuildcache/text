text <౫॥ అనుమానపఞ్హో>
  text <౧॥ బుద్ధవగ్గో>
    text <౧॥ ద్విన్నం బుద్ధానం అనుప్పజ్జమానపఞ్హో>
      text <౧>, <భన్తే నాగసేన। భాసితమ్పేతం భగవతా అట్ఠానమేతం। భిక్ఖవే। అనవకాసో। యం ఏకిస్సా లోకధాతుయా ద్వే అరహన్తో సమ్మాసమ్బుద్ధో అపుబ్బం అచరిమం ఉప్పజ్జేయ్యుం। నేతం ఠానం విజ్జతీతి॥ దేసేన్తా చ। భన్తే నాగసేన। సబ్బేపి తథాగతా సత్తతింస బోధిపక్ఖియధమ్మే దేసేన్తి। కథయమానా చ చత్తారి అరియసచ్చాని కథేన్తి। సిక్ఖాపేన్తా చ తీసు సిక్ఖాసు సిక్ఖాపేన్తి। అనుసాసమానా చ అప్పమాదప్పటిపత్తియం అనుసాసన్తి॥ యది। భన్తే నాగసేన। సబ్బేసమ్పి తథాగతానం ఏకా దేసనా ఏకా కథా ఏకా సిక్ఖా ఏకా అనుసిట్ఠి। కేన కారణేన ద్వే తథాగతా ఏకక్ఖణే నుప్పజ్జన్తి॥ ఏకేనపి తావ బుద్ధుప్పాదేన అయం లోకో ఓభాసజాతో। యది దుతియో బుద్ధో భవేయ్య। ద్విన్నం పభాయ అయం లోకో భియ్యోసోమత్తాయ ఓభాసజాతో భవేయ్య। ఓవదమానా చ ద్వే తథాగతా సుఖం ఓవదేయ్యుం। అనుసాసమానా చ సుఖం అనుసాసేయ్యుం। తత్థ మే కారణం బ్రూహి। యథాహం నిస్సంసయో భవేయ్యన్తి॥>
      text <అయం। మహారాజ। దససహస్సీ లోకధాతు ఏకబుద్ధధారణీ। ఏకస్సేవ తథాగతస్స గుణం ధారేతి। యది దుతియో బుద్ధో ఉప్పజ్జేయ్య। నాయం దససహస్సీ లోకధాతు ధారేయ్య। చలేయ్య కమ్పేయ్య నమేయ్య ఓనమేయ్య వినమేయ్య వికిరేయ్య విధమేయ్య విద్ధంసేయ్య। న ఠానముపగచ్ఛేయ్య॥>
      text <యథా। మహారాజ। నావా ఏకపురిససన్ధారణీ భవేయ్య। ఏకస్మిం పురిసే అభిరూళ్హే సా నావా సముపాదికా భవేయ్య॥ అథ దుతియో పురిసో ఆగచ్ఛేయ్య తాదిసో ఆయునా వణ్ణేన వయేన పమాణేన కిసథూలేన సబ్బఙ్గపచ్చఙ్గేన। సో తం నావం అభిరూహేయ్య। అపి ను సా। మహారాజ। నావా ద్విన్నమ్పి ధారేయ్యాతి॥ న హి। భన్తే। చలేయ్య కమ్పేయ్య నమేయ్య ఓనమేయ్య వినమేయ్య వికిరేయ్య విధమేయ్య విద్ధంసేయ్య। న ఠానముపగచ్ఛేయ్య। ఓసీదేయ్య ఉదకేతి॥ ఏవమేవ ఖో। మహారాజ। అయం దససహస్సీ లోకధాతు ఏకబుద్ధధారణీ। ఏకస్సేవ తథాగతస్స గుణం ధారేతి। యది దుతియో బుద్ధో ఉప్పజ్జేయ్య। నాయం దససహస్సీ లోకధాతు ధారేయ్య। చలేయ్య కమ్పేయ్య నమేయ్య ఓనమేయ్య వినమేయ్య వికిరేయ్య విధమేయ్య విద్ధంసేయ్య। న ఠానముపగచ్ఛేయ్య॥>
      text <యథా వా పన। మహారాజ। పురిసో యావదత్థం భోజనం భుఞ్జేయ్య ఛాదేన్తం యావ కణ్ఠమభిపూరయిత్వా। సో ధాతో పీణితో పరిపుణ్ణో నిరన్తరో తన్దికతో అనోనమితదణ్డజాతో పునదేవ తత్తకం భోజనం భుఞ్జేయ్య। అపి ను ఖో సో। మహారాజ। పురిసో సుఖితో భవేయ్యాతి॥ న హి। భన్తే। సకిం భుత్తోవ మరేయ్యాతి॥ ఏవమేవ ఖో। మహారాజ। అయం దససహస్సీ లోకధాతు ఏకబుద్ధధారణీ। ఏకస్సేవ తథాగతస్స గుణం ధారేతి। యది దుతియో బుద్ధో ఉప్పజ్జేయ్య। నాయం దససహస్సీ లోకధాతు ధారేయ్య। చలేయ్య కమ్పేయ్య నమేయ్య ఓనమేయ్య వినమేయ్య వికిరేయ్య విధమేయ్య విద్ధంసేయ్య। న ఠానముపగచ్ఛేయ్యాతి॥>
      text <కిం ను ఖో। భన్తే నాగసేన। అతిధమ్మభారేన పథవీ చలతీతి॥ ఇధ। మహారాజ। ద్వే సకటా రతనపరిపూరితా భవేయ్యుం యావ ముఖసమా। ఏకస్మా సకటతో రతనం గహేత్వా ఏకస్మిం సకటే ఆకిరేయ్యుం। అపి ను ఖో తం। మహారాజ। సకటం ద్విన్నమ్పి సకటానం రతనం ధారేయ్యాతి॥ న హి। భన్తే। నాభిపి తస్స ఫలేయ్య। అరాపి తస్స భిజ్జేయ్యుం। నేమిపి తస్స ఓపతేయ్య। అక్ఖోపి తస్స భిజ్జేయ్యాతి॥ కిం ను ఖో। మహారాజ। అతిరతనభారేన సకటం భిజ్జతీతి॥ ఆమ। భన్తేతి॥ ఏవమేవ ఖో। మహారాజ। అతిధమ్మభారేన పథవీ చలతి॥>
      text <అపి చ। మహారాజ। ఇమం కారణం బుద్ధబలపరిదీపనాయ ఓసారితం॥ అఞ్ఞమ్పి తత్థ అభిరూపం కారణం సుణోహి। యేన కారణేన ద్వే సమ్మాసమ్బుద్ధో ఏకక్ఖణే నుప్పజ్జన్తి॥ యది। మహారాజ। ద్వే సమ్మాసమ్బుద్ధా ఏకక్ఖణే ఉప్పజ్జేయ్యుం। తేసం పరిసాయ వివాదో ఉప్పజ్జేయ్య తుమ్హాకం బుద్ధో। అమ్హాకం బుద్ధోతి। ఉభతో పక్ఖజాతా భవేయ్యుం। యథా। మహారాజ। ద్విన్నం బలవామచ్చానం పరిసాయ వివాదో ఉప్పజ్జేయ్య తుమ్హాకం అమచ్చో। అమ్హాకం అమచ్చోతి। ఉభతో పక్ఖజాతా హోన్తి। ఏవమేవ ఖో। మహారాజ। యది ద్వే సమ్మాసమ్బుద్ధా ఏకక్ఖణే ఉప్పజ్జేయ్యుం। తేసం పరిసాయ వివాదో ఉప్పజ్జేయ్య తుమ్హాకం బుద్ధో। అమ్హాకం బుద్ధోతి। ఉభతో పక్ఖజాతా భవేయ్యుం॥ ఇదం తావ। మహారాజ। ఏకం కారణం। యేన కారణేన ద్వే సమ్మాసమ్బుద్ధా ఏకక్ఖణే నుప్పజ్జన్తి॥>
      text <అపరమ్పి। మహారాజ। ఉత్తరిం కారణం సుణోహి। యేన కారణేన ద్వే సమ్మాసమ్బుద్ధా ఏకక్ఖణే నుప్పజ్జన్తి॥ యది। మహారాజ। ద్వే సమ్మాసమ్బుద్ధా ఏకక్ఖణే ఉప్పజ్జేయ్యుం। అగ్గో బుద్ధోతి యం వచనం। తం మిచ్ఛా భవేయ్య। జేట్ఠో బుద్ధోతి యం వచనం। తం మిచ్ఛా భవేయ్య। సేట్ఠో బుద్ధోతి। విసిట్ఠో బుద్ధోతి। ఉత్తమో బుద్ధోతి। పవరో బుద్ధోతి। అసమో బుద్ధోతి। అసమసమో బుద్ధోతి। అప్పటిమో బుద్ధోతి। అప్పటిభాగో బుద్ధోతి। అప్పటిపుగ్గలో బుద్ధోతి యం వచనం। తం మిచ్ఛా భవేయ్య॥ ఇదమ్పి ఖో త్వం। మహారాజ। కారణం అత్థతో సమ్పటిచ్ఛ। యేన కారణేన ద్వే సమ్మాసమ్బుద్ధా ఏకక్ఖణే నుప్పజ్జన్తి॥>
      text <అపి చ ఖో। మహారాజ। బుద్ధానం భగవన్తానం సభావపకతి ఏసాయం। ఏకో యేవ బుద్ధో లోకే ఉప్పజ్జతి॥ కస్మా కారణా॥ మహన్తతాయ సబ్బఞ్ఞుబుద్ధగుణానం॥ అఞ్ఞమ్పి। మహారాజ। యం లోకే మహన్తం। తం ఏకం యేవ హోతి॥ పథవీ। మహారాజ। మహన్తీ। సా ఏకా యేవ॥ సాగరో మహన్తో। సో ఏకో యేవ॥ సినేరు గిరిరాజా మహన్తో। సో ఏకో యేవ॥ ఆకాసో మహన్తో। సో ఏకో యేవ॥ సక్కో మహన్తో। సో ఏకో యేవ॥ మారో మహన్తో। సో ఏకో యేవ॥ మహాబ్రహ్మా మహన్తో। సో ఏకో యేవ॥ తథాగతో అరహం సమ్మాసమ్బుద్ధో మహన్తో। సో ఏకో యేవ లోకస్మిం॥ యత్థ తే ఉప్పజ్జన్తి। తత్థ అఞ్ఞస్స ఓకాసో న హోతి। తస్మా। మహారాజ। తథాగతో అరహం సమ్మాసమ్బుద్ధో ఏకో యేవ లోకస్మిం ఉప్పజ్జతీతి॥>
      text <సుకథితో। భన్తే నాగసేన। పఞ్హో ఓపమ్మేహి కారణేహి॥ అనిపుణోపేతం సుత్వా అత్తమనో భవేయ్య। కిం పన మాదిసో మహాపఞ్ఞో॥ సాధు। భన్తే నాగసేన। ఏవమేతం తథా సమ్పటిచ్ఛామీతి॥>
      stand <ద్విన్నం బుద్ధానం అనుప్పజ్జమానపఞ్హో పఠమో॥>
    text <౨॥ గోతమివత్థదానపఞ్హో>
      text <౨>, <భన్తే నాగసేన। భాసితమ్పేతం భగవతా మాతుచ్ఛాయ మహాపజాపతియా గోతమియా వస్సికసాటికాయ దీయమానాయ సఙ్ఘే గోతమి దేహి। సఙ్ఘే తే దిన్నే అహఞ్చేవ పూజితో భవిస్సామి సఙ్ఘో చాతి॥ కిం ను ఖో। భన్తే నాగసేన। తథాగతో సఙ్ఘరతనతో న భారికో న గరుకో న దక్ఖిణేయ్యో। యం తథాగతో సకాయ మాతుచ్ఛాయ సయం పిఞ్జితం సయం లుఞ్చితం సయం పోథితం సయం కన్తితం సయం వాయితం వస్సికసాటికం అత్తనో దీయమానం సఙ్ఘస్స దాపేసి॥ యది। భన్తే నాగసేన। తథాగతో సఙ్ఘరతనతో ఉత్తరో భవేయ్య అధికో వా విసిట్ఠో వా। మయి దిన్నే మహప్ఫలం భవిస్సతీతి న తథాగతో మాతుచ్ఛాయ సయం పిఞ్జితం సయం లుఞ్చితం సయం పోథితం వస్సికసాటికం సఙ్ఘే దాపేయ్య। యస్మా చ ఖో భన్తే నాగసేన తథాగతో అత్తానం న పత్థయతి న ఉపనిస్సయతి। తస్మా తథాగతో మాతుచ్ఛాయ తం వస్సికసాటికం సఙ్ఘస్స దాపేసీతి॥>
      text <భాసితమ్పేతం। మహారాజ। భగవతా మాతుచ్ఛాయ మహాపజాపతియా గోతమియా వస్సికసాటికాయ దీయమానాయ సఙ్ఘే గోతమి దేహి। సఙ్ఘే తే దిన్నే అహఞ్చేవ పూజితో భవిస్సామి సఙ్ఘో చాతి॥ తం పన న అత్తనో పతిమాననస్స అవిపాకతాయ న అదక్ఖిణేయ్యతాయ। అపి చ ఖో। మహారాజ। హితత్థాయ అనుకమ్పాయ అనాగతమద్ధానం సఙ్ఘో మమచ్చయేన చిత్తీకతో భవిస్సతీతి విజ్జమానే యేవ గుణే పరికిత్తయన్తో ఏవమాహ సఙ్ఘే గోతమి దేహి। సఙ్ఘే తే దిన్నే అహఞ్చేవ పూజితో భవిస్సామి సఙ్ఘో చాతి॥>
      text <యథా। మహారాజ। పితా ధరమానో యేవ అమచ్చభటబలదోవారికఅనీకట్ఠపారిసజ్జజనమజ్ఝే రఞ్ఞో సన్తికే పుత్తస్స విజ్జమానం యేవ గుణం పకిత్తేతి ఇధ ఠపితో అనాగతమద్ధానం జనమజ్ఝే పూజితో భవిస్సతీతి॥ ఏవమేవ ఖో। మహారాజ। తథాగతో హితత్థాయ అనుకమ్పాయ అనాగతమద్ధానం సఙ్ఘో మమచ్చయేన చిత్తీకతో భవిస్సతీతి విజ్జమానే యేవ గుణే పకిత్తయన్తో ఏవమాహ సఙ్ఘే గోతమి దేహి। సఙ్ఘే తే దిన్నే అహఞ్చేవ పుజితో భవిస్సామి సఙ్ఘో చాతి॥>
      text <న ఖో। మహారాజ। తావతకేన వస్సికసాటికానుప్పదానమత్తకేన సఙ్ఘో తథాగతతో అధికో నామ హోతి విసిట్ఠో వా॥ యథా। మహారాజ। మాతాపితరో పుత్తానం ఉచ్ఛాదేన్తి పరిమద్దన్తి నహాపేన్తి సమ్బాహేన్తి। అపి ను ఖో। మహారాజ। తావతకేన ఉచ్ఛాదనపరిమద్దననహాపనసమ్బాహనమత్తకేన పుత్తో మాతాపితూహి అధికో నామ హోతి విసిట్ఠో వాతి॥ న హి। భన్తే। అకామకరణీయా భన్తే పుత్తా మాతాపితూనం। తస్మా మాతాపితరో పుత్తానం ఉచ్ఛాదనపరిమద్దననహాపనసమ్బాహనం కరోన్తీతి॥ ఏవమేవ ఖో। మహారాజ। న తావతకేన వస్సికసాటికానుప్పదానమత్తకేన సఙ్ఘో తథాగతతో అధికో నామ హోతి విసిట్ఠో వాతి॥ అపి చ తథాగతో అకామకరణీయం కరోన్తో మాతుచ్ఛాయ తం వస్సికసాటికం సఙ్ఘస్స దాపేసి॥>
      text <యథా వా పన। మహారాజ। కోచిదేవ పురిసో రఞ్ఞో ఉపాయనం ఆహరేయ్య। తం రాజా ఉపాయనం అఞ్ఞతరస్స భటస్స వా బలస్స వా సేనాపతిస్స వా పురోహితస్స వా దదేయ్య॥ అపి ను ఖో సో। మహారాజ। పురిసో తావతకేన ఉపాయనపటిలాభమత్తకేన రఞ్ఞా అధికో నామ హోతి విసిట్ఠో వాతి॥ న హి। భన్తే। రాజభత్తికో। భన్తే। సో పురిసో రాజూపజీవీ। తట్ఠానే ఠపేన్తో రాజా ఉపాయనం దేతీతి॥ ఏవమేవ ఖో। మహారాజ। న తావతకేన వస్సికసాటికానుప్పదానమత్తకేన సఙ్ఘో తథాగతతో అధికో నామ హోతి విసిట్ఠో వా। అథ ఖో తథాగతభత్తికో తథాగతూపజీవీ॥ తట్ఠానే ఠపేన్తో తథాగతో సఙ్ఘస్స వస్సికసాటికం దాపేసి॥>
      text <అపి చ। మహారాజ। తథాగతస్స ఏవం అహోసి సభావపటిపూజనీయో సఙ్ఘో। మమ సన్తకేన సఙ్ఘం పటిపూజేస్సామీతి సఙ్ఘస్స వస్సికసాటికం దాపేసి। న। మహారాజ। తథాగతో అత్తనో యేవ పటిపూజనం వణ్ణేతి। అథ ఖో యే లోకే పటిపూజనారహా। తేసమ్పి తథాగతో పటిపూజనం వణ్ణేతి॥>
      text <భాసితమ్పేతం। మహారాజ। భగవతా దేవాతిదేవేన మజ్ఝిమనికాయవరలఞ్ఛకే ధమ్మదాయాదధమ్మపరియాయే అప్పిచ్ఛప్పటిపత్తిం పకిత్తయమానేన అసు యేవ మే పురిమో భిక్ఖు పుజ్జతరో చ పాసంసతరో చాతి॥ నత్థి। మహారాజ। భవేసు కోచి సత్తో తథాగతతో దక్ఖిణేయ్యో వా ఉత్తరో వా అధికో వా విసిట్ఠో వా। తథాగతోవ ఉత్తరో అధికో విసిట్ఠో॥>
      text <భాసితమ్పేతం। మహారాజ। సంయుత్తనికాయవరే మాణవగామికేన దేవపుత్తేన భగవతో పురతో ఠత్వా దేవమనుస్సమజ్ఝే>
      block
        text <విపులో రాజగహీయానం। గిరి సేట్ఠో పవుచ్చతి।>
        text <సేతో హిమవతం సేట్ఠో। ఆదిచ్చో అఘగామినం॥>
        text <సముద్దో ఉదధినం సేట్ఠో। నక్ఖత్తానఞ్చ చన్దిమా।>
        text <సదేవకస్స లోకస్స। బుద్ధో అగ్గో పవుచ్చతీతి॥>
        text <ఏకో మనోపసాదో। సరణగమనమఞ్జలిపణామో వా।>
        text <ఉస్సహతే తారయితుం। మారబలనిసూదనే బుద్ధేతి॥>
        text <ఆరమ్భథ నిక్ఖమథ। యుఞ్జథ బుద్ధసాసనే।>
        text <ధునాథ మచ్చునో సేనం। నళాగారంవ కుఞ్జరోతి॥>
        text <యో సీలవా దుస్సీలేసు దదాతి దానం। ధమ్మేన లద్ధం సుపసన్నచిత్తో।>
        text <అభిసద్దహం కమ్మఫలం ఉళారం। సా దక్ఖిణా దాయకతో విసుజ్ఝతీతి॥>
        text <న మే దేస్సా ఉభో పుత్తా। మద్దీ దేవీ న దేస్సియా।>
        text <సబ్బఞ్ఞుతం పియం మయ్హం। తస్మా పియే అదాసహన్తి॥>
        text <సహస్సగ్ఘం హి మం తాత। బ్రాహ్మణస్స పితా అదా।>
        text <అథో కణ్హాజినం కఞ్ఞం। హత్థీనఞ్చ సతేన చాతి॥>
        text <జిఘచ్ఛాయ పిపాసాయ। అహిదట్ఠా విసేన చ।>
        text <అగ్గిఉదకసత్తీహి। అకాలే తత్థ మీయతి।>
        text <వాతపిత్తేన సేమ్హేన। సన్నిపాతేనుతూహి చ।>
        text <విసమోపక్కమకమ్మేహి। అకాలే తత్థ మీయతీతి॥>
        text <బహూ జనే తారయిత్వా। నిబ్బుతో ఉపధిక్ఖయే।>
        text <అనుమానేన ఞాతబ్బం। అత్థి సో ద్విపదుత్తమోతి॥>
        text <కమ్మమూలం గహేత్వాన। ఆపణం ఉపగచ్ఛథ।>
        text <ఆరమ్మణం కిణిత్వాన। తతో ముచ్చథ ముత్తియాతి॥>
        text <న పుప్ఫగన్ధో పటివాతమేతి। న చన్దనం తగ్గరమల్లికా వా।>
        text <సతఞ్చ గన్ధో పటివాతమేతి। సబ్బా దిసా సప్పురిసో పవాయతి॥>
        text <చన్దనం తగరం వాపి। ఉప్పలం అథ వస్సికీ।>
        text <ఏతేసం గన్ధజాతానం। సీలగన్ధో అనుత్తరో॥>
        text <అప్పమత్తో అయం గన్ధో। య్వాయం తగరచన్దనం।>
        text <యో చ సీలవతం గన్ధో। వాతి దేవేసు ఉత్తమోతి॥>
        text <కమ్మమూలం జనా దత్వా। గణ్హన్తి అమతమ్ఫలం।>
        text <తేన తే సుఖితా హోన్తి। యే కీతా అమతప్ఫలన్తి॥>
        text <యే కేచి అగదా లోకే। విసానం పటిబాహకా।>
        text <ధమ్మాగదసమం నత్థి। ఏతం పివథ భిక్ఖవోతి॥>
        text <యే కేచి ఓసధా లోకే। విజ్జన్తి వివిధా బహూ।>
        text <ధమ్మోసధసమం నత్థి। ఏతం పివథ భిక్ఖవో॥>
        text <ధమ్మోసధం పివిత్వాన। అజరామరణా సియుం।>
        text <భావయిత్వా చ పస్సిత్వా। నిబ్బుతా ఉపధిక్ఖయేతి॥>
        text <బ్యాధితం జనతం దిస్వా। అమతాపణం పసారయి।>
        text <కమ్మేన తం కిణిత్వాన। అమతం ఆదేథ భిక్ఖవోతి॥>
        text <ఏవరూపాని సీలాని। సన్తి బుద్ధస్స ఆపణే।>
        text <కమ్మేన తం కిణిత్వాన। రతనం వో పిళన్ధథాతి॥>
        text <సమాధిరతనమాలస్స। కువితక్కా న జాయరే।>
        text <న చ విక్ఖిపతే చిత్తం। ఏతం తుమ్హే పిళన్ధథాతి॥>
        text <పఞ్ఞారతనమాలస్స। న చిరం వత్తతే భవో।>
        text <ఖిప్పం ఫస్సేతి అమతం। న చ సో రోచతే భవేతి॥>
        text <మణిమాలాధరం గేహ। జనో సామిం ఉదిక్ఖతి।>
        text <విముత్తిరతనమాలన్తు। ఉదిక్ఖన్తి సదేవకాతి॥>
        text <యే ఞాణేన బుజ్ఝన్తి। అరియా కతకిచ్చతం।>
        text <తం ఞాణరతనం లద్ధుం। వాయమేథ జినోరసాతి॥>
        text <పటిసమ్భిదా కిణిత్వాన। ఞాణేన ఫస్సయేయ్య యో।>
        text <అచ్ఛమ్భితో అనుబ్బిగ్గో। అతిరోచతి సదేవకేతి॥>
        text <బోజ్ఝఙ్గరతనమాలస్స। ఉట్ఠహన్తి సదేవకా।>
        text <కమ్మేన తం కిణిత్వాన। రతనం వో పిళన్ధథాతి॥>
        text <ఆయు అరోగతా వణ్ణం। సగ్గం ఉచ్చాకులీనతా।>
        text <అసఙ్ఖతఞ్చ అమతం। అత్థి సబ్బాపణే జినే॥>
        text <అప్పేన బహుకేనాపి। కమ్మమూలేన గయ్హతి।>
        text <కిణిత్వా సద్ధామూలేన। సమిద్ధా హోథ భిక్ఖవోతి॥>
        text <వీతరాగా వీతదోసా। వీతమోహా అనాసవా।>
        text <వీతతణ్హా అనాదానా। ధమ్మనగరే వసన్తి తే॥>
        text <ఆరఞ్ఞికా ధుతధరా। ఝాయినో లూఖచీవరా।>
        text <వివేకాభిరతా ధీరా। ధమ్మనగరే వసన్తి తే॥>
        text <నేసజ్జికా సన్థతికా। అథోపి ఠానచఙ్కమా।>
        text <పంసుకూలధరా సబ్బే। ధమ్మనగరే వసన్తి తే॥>
        text <తిచీవరధరా సన్తా। చమ్మఖణ్డచతుత్థకా।>
        text <రతా ఏకాసనే విఞ్ఞూ। ధమ్మనగరే వసన్తి తే॥>
        text <అప్పిచ్ఛా నిపకా ధీరా। అప్పాహారా అలోలుపా।>
        text <లాభాలాభేన సన్తుట్ఠా। ధమ్మనగరే వసన్తి తే॥>
        text <ఝాయీ ఝానరతా ధీరా। సన్తచిత్తా సమాహితా।>
        text <ఆకిఞ్చఞ్ఞం పత్థయానా। ధమ్మనగరే వసన్తి తే॥>
        text <పటిపన్నా ఫలట్ఠా చ। సేక్ఖా ఫలసమఙ్గినో।>
        text <ఆసీసకా ఉత్తమత్థం। ధమ్మనగరే వసన్తి తే॥>
        text <సోతాపన్నా చ విమలా। సకదాగామినో చ యే।>
        text <అనాగామీ చ అరహన్తో। ధమ్మనగరే వసన్తి తే॥>
        text <సతిపట్ఠానకుసలా। బోజ్ఝఙ్గభావనారతా।>
        text <విపస్సకా ధమ్మధరా। ధమ్మనగరే వసన్తి తే॥>
        text <ఇద్ధిపాదేసు కుసలా। సమాధిభావనారతా।>
        text <సమ్మప్పధానానుయుత్తా। ధమ్మనగరే వసన్తి తే॥>
        text <అభిఞ్ఞాపారమిప్పత్తా। పేత్తికే గోచరే రతా।>
        text <అన్తలిక్ఖమ్హి చరణా। ధమ్మనగరే వసన్తి తే॥>
        text <ఓక్ఖిత్తచక్ఖూ మితభాణీ। గుత్తద్వారా సుసంవుతా।>
        text <సుదన్తా ఉత్తమే దమ్మే। ధమ్మనగరే వసన్తి తే॥>
        text <తేవిజ్జా ఛళభిఞ్ఞా చ। ఇద్ధియా పారమిం గతా।>
        text <పఞ్ఞాయ పారమిప్పత్తా। ధమ్మనగరే వసన్తి తేతి॥>
        text <యథాపి నగరం దిస్వా। సువిభత్తం మనోరమం।>
        text <అనుమానేన జానన్తి। వడ్ఢకిస్స మహత్తనం॥>
        text <తథేవ లోకనాథస్స। దిస్వా ధమ్మపురం వరం।>
        text <అనుమానేన జానన్తి। అత్థి సో భగవా ఇతి॥>
        text <అనుమానేన జానన్తి। ఊమిం దిస్వాన సాగరే।>
        text <యథాయం దిస్సతే ఊమి। మహన్తో సో భవిస్సతి॥>
        text <తథా బుద్ధం సోకనుదం। సబ్బత్థమపరాజితం।>
        text <తణ్హక్ఖయమనుప్పత్తం। భవసంసారమోచనం॥>
        text <అనుమానేన ఞాతబ్బం। ఊమిం దిస్వా సదేవకే।>
        text <యథా ధమ్మూమివిప్ఫారో। అగ్గో బుద్ధో భవిస్సతి॥>
        text <అనుమానేన జానన్తి। దిస్వా అచ్చుగ్గతం గిరిం।>
        text <యథా అచ్చుగ్గతో ఏసో। హిమవా సో భవిస్సతి॥>
        text <తథా దిస్వా ధమ్మగిరిం। సీతీభూతం నిరూపధిం।>
        text <అచ్చుగ్గతం భగవతో। అచలం సుప్పతిట్ఠితం॥>
        text <అనుమానేన ఞాతబ్బం। దిస్వాన ధమ్మపబ్బతం।>
        text <తథా హి సో మహావీరో। అగ్గో బుద్ధో భవిస్సతి॥>
        text <యథాపి గజరాజస్స। పదం దిస్వాన మానుసా।>
        text <అనుమానేన జానన్తి। మహా ఏసో గజో ఇతి॥>
        text <తథేవ బుద్ధనాగస్స। పదం దిస్వా విభావినో।>
        text <అనుమానేన జానన్తి। ఉళారో సో భవిస్సతి॥>
        text <అనుమానేన జానన్తి। భీతే దిస్వాన కుమ్మిగే।>
        text <మిగరాజస్స సద్దేన। భీతామే కుమ్మిగా ఇతి॥>
        text <తథేవ తిత్థియే దిస్వా। విత్థతే భీతమానసే।>
        text <అనుమానేన ఞాతబ్బం। ధమ్మరాజేన గజ్జితం॥>
        text <నిబ్బుతం పథవిం దిస్వా। హరితపత్తం మహోదికం।>
        text <అనుమానేన జానన్తి। మహామేఘేన నిబ్బుతం॥>
        text <తథేవిమం జనం దిస్వా। ఆమోదితపమోదితం।>
        text <అనుమానేన ఞాతబ్బం। ధమ్మమేఘేన తప్పితం॥>
        text <లగ్గం దిస్వా భుసం పఙ్కం। కలలద్దగతం మహిం।>
        text <అనుమానేన జానన్తి। వారిక్ఖన్ధో మహా గతో॥>
        text <తథేవిమం జనం దిస్వా। రజపఙ్కసమోహితం।>
        text <వహితం ధమ్మనదియా। విసట్ఠం ధమ్మసాగరే॥>
        text <ధమ్మామతగతం దిస్వా। సదేవకమిమం మహిం।>
        text <అనుమానేన ఞాతబ్బం। ధమ్మక్ఖన్ధో మహా గతో॥>
        text <అనుమానేన జానన్తి। ఘాయిత్వా గన్ధముత్తమం।>
        text <యథాయం వాయతే గన్ధో। హేస్సన్తి పుప్ఫితా దుమా॥>
        text <తథేవాయం సీలగన్ధో। పవాయతి సదేవకే।>
        text <అనుమానేన ఞాతబ్బం। అత్థి బుద్ధో అనుత్తరోతి॥>
        text <పస్సతారఞ్ఞకే భిక్ఖూ। అజ్ఝోగాళ్హే ధుతే గుణే।>
        text <పున పస్సతి గిహీ రాజా। అనాగామిఫలే ఠితే॥>
        text <ఉభోపి తే విలోకేత్వా। ఉప్పజ్జి సంసయో మహా।>
        text <బుజ్ఝేయ్య చే గిహీ ధమ్మే। ధుతఙ్గం నిప్ఫలం సియా॥>
        text <పరవాదివాదమథనం। నిపుణం పిటకత్తయే।>
        text <హన్ద పుచ్ఛే కథిసేట్ఠం। సో మే కఙ్ఖం వినేస్సతీతి॥>
      text <తా ఖో పనేతా। మహారాజ। మాణవగామికేన దేవపుత్తేన గాథా సుగీతా న దుగ్గీతా। సుభాసితా న దుబ్భాసితా। అనుమతా చ భగవతా। నను। మహారాజ। థేరేనపి సారిపుత్తేన ధమ్మసేనాపతినా భణితం>
      text <భగవతా చ భణితం దేవాతిదేవేన ఏకపుగ్గలో। భిక్ఖవే। లోకే ఉప్పజ్జమానో ఉప్పజ్జతి బహుజనహితాయ బహుజనసుఖాయ లోకానుకమ్పాయ అత్థాయ హితాయ సుఖాయ దేవమనుస్సానం॥ కతమో ఏకపుగ్గలో॥ తథాగతో అరహం సమ్మాసమ్బుద్ధో…పే॰… దేవమనుస్సానన్తి॥ సాధు। భన్తే నాగసేన। ఏవమేతం తథా సమ్పటిచ్ఛామీతి॥>
      stand <గోతమివత్థదానపఞ్హో దుతియో॥>
    text <౩॥ గిహిపబ్బజితసమ్మాపటిపత్తిపఞ్హో>
      text <౩ భన్తే నాగసేన। భాసితమ్పేతం భగవతా గిహినో వాహం। భిక్ఖవే। పబ్బజితస్స వా సమ్మాపటిపత్తిం వణ్ణేమి। గిహీ వా భిక్ఖవే పబ్బజితో వా సమ్మాపటిపన్నో సమ్మాపటిపత్తాధికరణహేతు ఆరాధకో హోతి ఞాయం ధమ్మం కుసలన్తి॥ యది। భన్తే నాగసేన। గిహీ ఓదాతవసనో కామభోగీ పుత్తదారసమ్బాధసయనం అజ్ఝావసన్తో కాసికచన్దనం పచ్చనుభోన్తో మాలాగన్ధవిలేపనం ధారేన్తో జాతరూపరజతం సాదియన్తో మణికుణ్డల విచిత్తమోళిబద్ధో సమ్మాపటిపన్నో ఆరాధకో హోతి ఞాయం ధమ్మం కుసలం। పబ్బజితోపి భణ్డుకాసావవత్థవసనో పరపిణ్డమజ్ఝుపగతో చతూసు సీలక్ఖన్ధేసు సమ్మాపరిపూరకారీ దియడ్ఢేసు సిక్ఖాపదసతేసు సమాదాయ వత్తన్తో తేరససు ధుతగుణేసు అనవసేసం వత్తన్తో సమ్మాపటిపన్నో ఆరాధకో హోతి ఞాయం ధమ్మం కుసలం॥ తత్థ। భన్తే। కో విసేసో గిహినో వా పబ్బజితస్స వా॥ అఫలం హోతి తపోకమ్మం। నిరత్థకా పబ్బజ్జా॥ వఞ్ఝా సిక్ఖాపదగోపనా। మోఘం ధుతగుణసమాదానం। కిం తత్థ దుక్ఖమనుచిణ్ణేన। నను నామ సుఖేనేవ సుఖం అధిగన్తబ్బన్తి॥>
      text <భాసితమ్పేతం। మహారాజ। భగవతా గిహినో వాహం। భిక్ఖవే। పబ్బజితస్స వా సమ్మాపటిపత్తిం వణ్ణేమి। గిహీ వా। భిక్ఖవే। పబ్బజితో వా సమ్మాపటిపన్నో సమ్మాపటిపత్తాధికరణహేతు ఆరాధకో హోతి ఞాయం ధమ్మం కుసలన్తి॥ ఏవమేతం। మహారాజ। సమ్మాపటిపన్నోవ సేట్ఠో। పబ్బజితోపి। మహారాజ। పబ్బజితోమ్హీతి న సమ్మా పటిపజ్జేయ్య। అథ ఖో సో ఆరకావ సామఞ్ఞా। ఆరకావ బ్రహ్మఞ్ఞా। పగేవ గిహీ ఓదాతవసనో॥ గిహీపి। మహారాజ। సమ్మాపటిపన్నో ఆరాధకో హోతి ఞాయం ధమ్మం కుసలం। పబ్బజితోపి। మహారాజ। సమ్మాపటిపన్నో ఆరాధకో హోతి ఞాయం ధమ్మం కుసలం॥>
      text <అపి చ ఖో। మహారాజ। పబ్బజితోవ సామఞ్ఞస్స ఇస్సరో అధిపతి। పబ్బజ్జా। మహారాజ। బహుగుణా అనేకగుణా అప్పమాణగుణా। న సక్కా పబ్బజ్జాయ గుణం పరిమాణం కాతుం॥>
      text <యథా। మహారాజ। కామదదస్స మణిరతనస్స న సక్కా ధనేన అగ్ఘో పరిమాణం కాతుం ఏత్తకం మణిరతనస్స మూలన్తి। ఏవమేవ ఖో। మహారాజ। పబ్బజ్జా బహుగుణా అనేకగుణా అప్పమాణగుణా। న సక్కా పబ్బజ్జాయ గుణం పరిమాణం కాతుం॥>
      text <యథా వా పన। మహారాజ। మహాసముద్దే ఊమియో న సక్కా పరిమాణం కాతుం ఏత్తకా మహాసముద్దే ఊమియోతి। ఏవమేవ ఖో। మహారాజ। పబ్బజ్జా బహుగుణా అనేకగుణా అప్పమాణగుణా। న సక్కా పబ్బజ్జాయ గుణం పరిమాణం కాతుం॥>
      text <పబ్బజితస్స। మహారాజ। యం కిఞ్చి కరణీయం। సబ్బం తం ఖిప్పమేవ సమిజ్ఝతి నో చిరరత్తాయ॥ కిం కారణా॥ పబ్బజితో। మహారాజ। అప్పిచ్ఛో హోతి సన్తుట్ఠో పవివిత్తో అసంసట్ఠో ఆరద్ధవీరియో నిరాలయో అనికేతో పరిపుణ్ణసీలో సల్లేఖితాచారో ధుతప్పటిపత్తికుసలో హోతి। తం కారణా పబ్బజితస్స యం కిఞ్చి కరణీయం। సబ్బం తం ఖిప్పమేవ సమిజ్ఝతి నో చిరరత్తాయ॥ యథా। మహారాజ। నిగ్గణ్ఠిసమసుధోతఉజువిమలనారాచో సుసజ్జితో సమ్మా వహతి। ఏవమేవ ఖో। మహారాజ। పబ్బజితస్స యం కిఞ్చి కరణీయం। సబ్బం తం ఖిప్పమేవ సమిజ్ఝతి నో చిరరత్తాయాతి॥ సాధు। భన్తే నాగసేన। ఏవమేతం తథా సమ్పటిచ్ఛామీతి॥>
      stand <గిహిపబ్బజితసమ్మాపటిపత్తిపఞ్హో తతియో॥>
    text <౪॥ పటిపదాదోసపఞ్హో>
      text <౪>, <భన్తే నాగసేన। యదా బోధిసత్తో దుక్కరకారికం అకాసి। నేతాదిసో అఞ్ఞత్ర ఆరమ్భో అహోసి నిక్కమో కిలేసయుద్ధం మచ్చుసేనం విధమనం ఆహారపరిగ్గహో దుక్కరకారికా। ఏవరూపే పరక్కమే కిఞ్చి అస్సాదం అలభిత్వా తమేవ చిత్తం పరిహాపేత్వా ఏవమవోచ న ఖో పనాహం ఇమాయ కటుకాయ దుక్కరకారికాయ అధిగచ్ఛామి ఉత్తరిమనుస్సధమ్మం అలమరియఞాణదస్సనవిసేసం। సియా ను ఖో అఞ్ఞో మగ్గో బోధాయాతి। తతో నిబ్బిన్దిత్వా అఞ్ఞేన మగేన సబ్బఞ్ఞుతం పత్తో। పున తాయ పటిపదాయ సావకే అనుసాసతి సమాదపేతి॥>
      text <కేన న ఖో। భన్తే నాగసేన। కారణేన తథాగతో యాయ పటిపదాయ అత్తనా నిబ్బిన్నో విరత్తరూపో। తత్థ సావకే అనుసాసతి సమాదపేతీతి॥>
      text <తదాపి। మహారాజ। ఏతరహిపి సా యేవ పటిపదా। తం యేవ పటిపదం పటిపజ్జిత్వా బోధిసత్తో సబ్బఞ్ఞుతం పత్తో॥ అపి చ। మహారాజ। బోధిసత్తో అతివీరియం కరోన్తో నిరవసేసతో ఆహారం ఉపరున్ధి॥ తస్స ఆహారూపరోధేన చిత్తదుబ్బల్యం ఉప్పజ్జి॥ సో తేన దుబ్బల్యేన నాసక్ఖి సబ్బఞ్ఞుతం పాపుణితుం। సో మత్తమత్తం కబళీకారాహారం సేవన్తో తాయేవ పటిపదాయ నచిరస్సేవ సబ్బఞ్ఞుతం పాపుణి॥ సో యేవ। మహారాజ। పటిపదా సబ్బేసం తథాగతానం సబ్బఞ్ఞుతఞాణప్పటిలాభాయ॥>
      text <యథా। మహారాజ। సబ్బేసం సత్తానం ఆహారో ఉపత్థమ్భో। ఆహారూపనిస్సితా సబ్బే సత్తా సుఖం అనుభవన్తి। ఏవమేవ ఖో। మహారాజ। సా యేవ పటిపదా సబ్బేసం తథాగతానం సబ్బఞ్ఞుతఞాణప్పటిలాభాయ। నేసో। మహారాజ। దోసో ఆరమ్భస్స। న నిక్కమస్స। న కిలేసయుద్ధస్స। యేన తథాగతో తస్మిం సమయే న పాపుణి సబ్బఞ్ఞుతఞాణం। అథ ఖో ఆహారూపరోధస్సేవేసో దోసో। సదా పటియత్తా యేవేసా పటిపదా॥>
      text <యథా। మహారాజ। పురిసో అద్ధానం అతివేగేన గచ్ఛేయ్య। తేన సో పక్ఖహతో వా భవేయ్య పీఠసప్పీ వా అసఞ్చరో పథవితలే॥ అపి ను ఖో। మహారాజ। మహాపథవియా దోసో అత్థి। యేన సో పురిసో పక్ఖహతో అహోసీతి॥ న హి। భన్తే। సదా పటియత్తా। భన్తే। మహాపథవీ। కుతో తస్సా దోసో॥ వాయామస్సేవేసో దోసో। యేన సో పురిసో పక్ఖహతో అహోసీతి॥ ఏవమేవ ఖో। మహారాజ। నేసో దోసో ఆరమ్భస్స। న నిక్కమస్స। న కిలేసయుద్ధస్స। యేన తథాగతో తస్మిం సమయే న పాపుణి సబ్బఞ్ఞుతఞాణం। అథ ఖో ఆహారూపరోధస్సేవేసో దోసో సదా పటియత్తా యేవేసా పటిపదా॥>
      text <యథా వా పన। మహారాజ। పురిసో కిలిట్ఠం సాటకం నివాసేయ్య। న సో తం ధోవాపేయ్య। నేసో దోసో ఉదకస్స। సదా పటియత్తం ఉదకం॥ పురిసస్సేవేసో దోసో॥ ఏవమేవ ఖో। మహారాజ। నేసో దోసో ఆరమ్భస్స। న నిక్కమస్స। న కిలేసయుద్ధస్స। యేన తథాగతో తస్మిం సమయే న పాపుణి సబ్బఞ్ఞుతఞాణం। అథ ఖో ఆహారూపరోధస్సేవేసో దోసో। సదా పటియత్తా యేవేసా పటిపదా। తస్మా తథాగతో తాయేవ పటిపదాయ సావకే అనుసాసతి సమాదపేతి। ఏవం ఖో। మహారాజ। సదా పటియత్తా అనవజ్జా సా పటిపదాతి॥ సాధు। భన్తే నాగసేన। ఏవమేతం తథా సమ్పటిచ్ఛామీతి॥>
      stand <పటిపదాదోసపఞ్హో చతుత్థో॥>
    text <౫॥ హీనాయావత్తనపఞ్హో>
      text <౫>, <భన్తే నాగసేన। మహన్తం ఇదం తథాగతసాసనం సారం వరం సేట్ఠం పవరం అనుపమం పరిసుద్ధం విమలం పణ్డరం అనవజ్జం। న యుత్తం గిహిం తావతకం పబ్బజేతుం। గిహీ యేవ ఏకస్మిం ఫలే వినేత్వా యదా అపునరావత్తీ హోతి తదా సో పబ్బాజేతబ్బో॥ కిం కారణా॥ ఇమే దుజ్జనా తావ తత్థ సాసనే విసుద్ధే పబ్బజిత్వా పటినివత్తిత్వా హీనాయావత్తన్తి। తేసం పచ్చాగమనేన అయం మహాజనో ఏవం విచిన్తేతి తుచ్ఛకం వత భో ఏతం సమణస్స గోతమస్స సాసనం భవిస్సతి। యం ఇమే పటినివత్తన్తీతి। ఇదమేత్థ కారణన్తి॥>
      text <యథా। మహారాజ। తళాకో భవేయ్య సమ్పుణ్ణసుచివిమలసీతలసలిలో। అథ యో కోచి కిలిట్ఠో మలకద్దమగతో తం తళాకం గన్త్వా అనహాయిత్వా కిలిట్ఠోవ పటినివత్తేయ్య। తత్థ। మహారాజ। కతమం జనో గరహేయ్య కిలిట్ఠం వా తళాకం వాతి॥ కిలిట్ఠం। భన్తే। జనో గరహేయ్య అయం తళాకం గన్త్వా అనహాయిత్వా కిలిట్ఠోవ పటినివత్తో। కిం ఇమం అనహాయితుకామం తళాకో సయం నహాపేస్సతి। కో దోసో తళాకస్సాతి॥ ఏవమేవ ఖో। మహారాజ। తథాగతో విముత్తివరసలిలసమ్పుణ్ణం సద్ధమ్మవరతళాకం మాపేసి యే కేచి కిలేసమలకిలిట్ఠా సచేతనా బుధా। తే ఇధ నహాయిత్వా సబ్బకిలేసే పవాహయిస్సన్తీతి॥ యది కోచి తం సద్ధమ్మవరతళాకం గన్త్వా అనహాయిత్వా సకిలేసోవ పటినివత్తిత్వా హీనాయావత్తతి తం యేవ జనో గరహిస్సతి అయం జినసాసనే పబ్బజిత్వా తత్థ పతిట్ఠం అలభిత్వా హీనాయావత్తో। కిం ఇమం అప్పటిపజ్జన్తం జినసాసనం సయం బోధేస్సతి। కో దోసో జినసాసనస్సాతి॥>
      text <యథా వా పన। మహారాజ। పురిసో పరమబ్యాధితో రోగుప్పత్తికుసలం అమోఘధువసిద్ధకమ్మం భిసక్కం సల్లకత్తం దిస్వా అతికిచ్ఛాపేత్వా సబ్యాధికోవ పటినివత్తేయ్య। తత్థ కతమం జనో గరహేయ్య ఆతురం వా భిసక్కం వాతి॥ ఆతురం। భన్తే। జనో గరహేయ్య అయం రోగుప్పత్తికుసలం అమోఘధువసిద్ధకమ్మం భిసక్కం సల్లకత్తం దిస్వా అతికిచ్ఛాపేత్వా సబ్యాధికోవ పటినివత్తో। కిం ఇమం అతికిచ్ఛాపేన్తం భిసక్కో సయం తికిచ్ఛిస్సతి। కో దోసో భిసక్కస్సాతి॥ ఏవమేవ ఖో। మహారాజ। తథాగతో అన్తోసాసనసముగ్గే కేవలం సకలకిలేసబ్యాధివూపసమనసమత్థం అమతోసధం పక్ఖిపి। యే కేచి కిలేసబ్యాధిపీళితా సచేతనా బుధా। తే ఇమం అమతోసధం పివిత్వా సబ్బకిలేసబ్యాధిం వూపసమేస్సన్తీతి॥ యది కోచి యం అమతోసధం అపివిత్వా సకిలేసోవ పటినివత్తిత్వా హీనాయావత్తతి। తం యేవ జనో గరహిస్సతి అయం జినసాసనే పబ్బజిత్వా తత్థ పతిట్ఠం అలభిత్వా హీనాయావత్తో। కిం ఇమం అప్పటిపజ్జన్తం జినసాసనం సయం బోధేస్సతి। కో దోసో జినసాసనస్సాతి॥>
      text <యథా వా పన। మహారాజ। ఛాతో పురిసో మహతిమహాపుఞ్ఞభత్తపరివేసనం గన్త్వా తం భత్తం అభుఞ్జిత్వా ఛాతోవ పటినివత్తేయ్య। తత్థ కతమం జనో గరహేయ్య ఛాతం వా పుఞ్ఞభత్తం వాతి॥ ఛాతం। భన్తే। జనో గరహేయ్య అయం ఖుదాపీళితో పుఞ్ఞభత్తం పటిలభిత్వా అభుఞ్జిత్వా ఛాతోవ పటినివత్తో। కిం ఇమస్స అభుఞ్జన్తస్స భోజనం సయం ముఖం పవిసిస్సతి। కో దోసో భోజనస్సాతి॥ ఏవమేవ ఖో। మహారాజ। తథాగతో అన్తోసాసనసముగ్గే పరమపవరం సన్తం సివం పణీతం అమతం పరమమధురం కాయగతాసతిభోజనం ఠపేసి యే కేచి కిలేసఛాతజ్ఝత్తా తణ్హాపరేతమానసా సచేతనా బుధా। తే ఇమం భోజనం భుఞ్జిత్వా కామరూపారూపభవేసు సబ్బం తణ్హమపనేస్సన్తీతి॥ యది కోచి తం భోజనం అభుఞ్జిత్వా తణ్హాసితోవ పటినివత్తిత్వా హీనాయావత్తతి। తఞ్ఞేవ జనో గరహిస్సతి అయం జినసాసనే పబ్బజిత్వా తత్థ పతిట్ఠం అలభిత్వా హీనాయావత్తో। కిం ఇమం అప్పటిపజ్జన్తం జినసాసనం సయం బోధేస్ససి। కో దోసో జినసాసనస్సాతి॥>
      text <యది। మహారాజ। తథాగతో గిహిం యేవ ఏకస్మిం ఫలే వినీతం పబ్బాజేయ్య। న నామాయం పబ్బజ్జా కిలేసప్పహానాయ విసుద్ధియా వా। నత్థి పబ్బజ్జాయ కరణీయం॥ యథా। మహారాజ। పురిసో అనేకసతేన కమ్మేన తళాకం ఖణాపేత్వా పరిసాయ ఏవమనుస్సావేయ్య మా మే। భోన్తో। కేచి సంకిలిట్ఠా ఇమం తళాకం ఓతరథ। పవాహితరజోజల్లా పరిసుద్ధా విమలమట్ఠా ఇమం తళాకం ఓతరథాతి॥ అపి ను ఖో। మహారాజ। తేసం పవాహితరజోజల్లానం పరిసుద్ధానం విమలమట్ఠానం తేన తళాకేన కరణీయం భవేయ్యాతి॥ న హి। భన్తే। యస్సత్థాయ తే తం తళాకం ఉపగచ్ఛేయ్యుం। తం అఞ్ఞత్రేవ తేసం కతం కరణీయం। కిం తేసం తేన తళాకేనాతి॥ ఏవమేవ ఖో। మహారాజ। యది తథాగతో గిహిం యేవ ఏకస్మిం ఫలే వినీతం పబ్బాజేయ్య। తత్థేవ తేసం కతం కరణీయం। కిం తేసం పబ్బజ్జాయ॥>
      text <యథా వా పన। మహారాజ। సభావఇసిభత్తికో సుతమన్తపదధరో అతక్కికో రోగుప్పత్తికుసలో అమోఘధువసిద్ధకమ్మో భిసక్కో సల్లకత్తో సబ్బరోగూపసమభేసజ్జం సన్నిపాతేత్వా పరిసాయ ఏవమనుస్సావేయ్య మా ఖో। భోన్తో। కేచి సబ్యాధికా మమ సన్తికే ఉపగచ్ఛథ। అబ్యాధికా అరోగా మమ సన్తికే ఉపగచ్ఛథాతి॥ అపి ను ఖో। మహారాజ। తేసం అబ్యాధికానం అరోగానం పరిపుణ్ణానం ఉదగ్గానం తేన భిసక్కేన కరణీయం భవేయ్యాతి॥ న హి। భన్తే। యస్సత్థాయ తే తం భిసక్కం సల్లకత్తం ఉపగచ్ఛేయ్యుం। తం అఞ్ఞత్రేవ తేసం కతం కరణీయం। కిం తేసం తేన భిసక్కేనాతి॥ ఏవమేవ ఖో। మహారాజ। యది తథాగతో గిహిం యేవ ఏకస్మిం ఫలే వినీతం పబ్బాజేయ్య। తత్థేవ తేసం కతం కరణీయం। కిం తేసం పబ్బజ్జాయ॥>
      text <యథా వా పన। మహారాజ। కోచి పురిసో అనేకథాలిపాకసతం భోజనం పటియాదాపేత్వా పరిసాయ ఏవమనుస్సావేయ్య మా మే। భోన్తో। కేచి ఛాతా ఇమం పరివేసనం ఉపగచ్ఛథ। సుభుత్తా తిత్తా సుహితా ధాతా పీణితా పరిపుణ్ణా ఇమం పరివేసనం ఉపగచ్ఛథాతి॥ అపి ను ఖో మహారాజ। తేసం భుత్తావీనం తిత్తానం సుహితానం ధాతానం పీణితానం పరిపుణ్ణానం తేన భోజనేన కరణీయం భవేయ్యాతి॥ న హి। భన్తే। యస్సత్థాయ తే తం పరివేసనం ఉపగచ్ఛేయ్యుం। తం అఞ్ఞత్రేవ తేసం కతం కరణీయం। కిం తేసం తాయ పరివేసనాయాతి॥ ఏవమేవ ఖో। మహారాజ। యది తథాగతో గిహిం యేవ ఏకస్మిం ఫలే వినీతం పబ్బాజేయ్య। తత్థేవ తేసం కతం కరణీయం। కిం తేసం పబ్బజ్జాయ॥>
      text <అపి చ। మహారాజ। యే హీనాయావత్తన్తి। తే జినసాసనస్స పఞ్చ అతులియే గుణే దస్సేన్తి॥ కతమే పఞ్చ॥ భూమిమహన్తభావం దస్సేన్తి। పరిసుద్ధవిమలభావం దస్సేన్తి। పాపేహి అసంవాసియభావం దస్సేన్తి। దుప్పటివేధభావం దస్సేన్తి। బహుసంవరరక్ఖియభావం దస్సేన్తి॥>
      text <కథం భూమిమహన్తభావం దస్సేన్తి॥ యథా। మహారాజ। పురిసో అధనో హీనజచ్చో నిబ్బిసేసో బుద్ధిపరిహీనో మహారజ్జం పటిలభిత్వా న చిరస్సేవ పరిపతతి పరిధంసతి పరిహాయతి యసతో। న సక్కోతి ఇస్సరియం సన్ధారేతుం॥ కిం కారణం॥ మహన్తత్తా ఇస్సరియస్స॥ ఏవమేవ ఖో। మహారాజ। యే కేచి నిబ్బిసేసా అకతపుఞ్ఞా బుద్ధిపరిహీనా జినసాసనే పబ్బజన్తి। తే తం పబ్బజ్జం పవరుత్తమం సన్ధారేతుం అవిసహన్తా న చిరస్సేవ జినసాసనా పరిపతిత్వా పరిధంసిత్వా పరిహాయిత్వా హీనాయావత్తన్తి। న సక్కోన్తి జినసాసనం సన్ధారేతుం॥ కిం కారణం॥ మహన్తత్తా జినసాసనభూమియా॥ ఏవం భూమిమహన్తభావం దస్సేన్తి॥>
      text <కథం పరిసుద్ధవిమలభావం దస్సేన్తి॥ యథా। మహారాజ। వారి పోక్ఖరపత్తే వికిరతి విధమతి విధంసేతి। న ఠానముపగచ్ఛతి నూపలిమ్పతి॥ కిం కారణం॥ పరిసుద్ధవిమలత్తా పదుమస్స॥ ఏవమేవ ఖో। మహారాజ। యే కేచి సఠా కూటా వఙ్కా కుటిలా విసమదిట్ఠినో జినసాసనే పబ్బజన్తి। తే పరిసుద్ధవిమలనిక్కణ్టకపణ్డరవరప్పవరసాసనతో న చిరస్సేవ వికిరిత్వా విధమిత్వా విధంసేత్వా అసణ్ఠహిత్వా అనుపలిమ్పిత్వా హీనాయావత్తన్తి॥ కిం కారణం॥ పరిసుద్ధవిమలత్తా జినసాసనస్స॥ ఏవం పరిసుద్ధవిమలభావం దస్సేన్తి॥>
      text <కథం పాపేహి అసంవాసియభావం దస్సేన్తి॥ యథా। మహారాజ। మహాసముద్దో న మతేన కుణపేన సంవసతి। యం హోతి మహాసముద్దే మతం కుణపం। తం ఖిప్పమేవ తీరం ఉపనేతి థలం వా ఉస్సారేతి॥ కిం కారణం॥ మహాభూతానం భవనత్తా మహాసముద్దస్స॥ ఏవమేవ ఖో। మహారాజ। యే కేచి పాపకా అసంవుతా అహిరికా అకిరియా ఓసన్నవీరియా కుసీతా కిలిట్ఠా దుజ్జనా మనుస్సా జినసాసనే పబ్బజన్తి। తే న చిరస్సేవ జినసాసనతో అరహన్తవిమలఖీణాసవమహాభూతభవనతో నిక్ఖమిత్వా అసంవసిత్వా హీనాయావత్తన్తి॥ కిం కారణం॥ పాపేహి అసంవాసియత్తా జినసాసనస్స॥ ఏవం పాపేహి అసంవాసియభావం దస్సేన్తి॥>
      text <కథం దుప్పటివేధభావం దస్సేన్తి॥ యథా। మహారాజ। యే కేచి అఛేకా అసిక్ఖితా అసిప్పినో మతివిప్పహీనా ఇస్సాసా వాలగ్గవేధం అవిసహన్తా విగళన్తి పక్కమన్తి॥ కిం కారణం॥ సణ్హసుఖుమదుప్పటివేధత్తా వాలగ్గస్స॥ ఏవమేవ ఖో। మహారాజ। యే కేచి దుప్పఞ్ఞా జళా ఏళమూగా మూళ్హా దన్ధగతికా జనా జినసాసనే పబ్బజన్తి। తే తం పరమసణ్హసుఖుమచతుసచ్చప్పటివేధం పటివిజ్ఝితుం అవిసహన్తా జినసాసనా విగళిత్వా పక్కమిత్వా న చిరస్సేవ హీనాయావత్తన్తి॥ కిం కారణం॥ పరమసణ్హసుఖుమదుప్పటివేధతాయ సచ్చానం॥ ఏవం దుప్పటివేధభావం దస్సేన్తి॥>
      text <కథం బహుసంవరరక్ఖియభావం దస్సేన్తి॥ యథా। మహారాజ। కోచిదేవ పురిసో మహతిమహాయుద్ధభూమిముపగతో పరసేనాయ దిసావిదిసాహి సమన్తా పరివారితో సత్తిహత్థం జనముపేన్తం దిస్వా భీతో ఓసక్కతి పటినివత్తతి పలాయతి॥ కిం కారణం॥ బహువిధయుద్ధముఖరక్ఖణభయా॥ ఏవమేవ ఖో। మహారాజ। యే కేచి పాపకా అసంవుతా అహిరికా అకిరియా అక్ఖన్తీ చపలా చలితా ఇత్తరా బాలజనా జినసాసనే పబ్బజన్తి। తే బహువిధం సిక్ఖాపదం పరిరక్ఖితుం అవిసహన్తా ఓసక్కిత్వా పటినివత్తిత్వా పలాయిత్వా న చిరస్సేవ హీనాయావత్తన్తి॥ కిం కారణం॥ బహువిధసంవరరక్ఖియభావత్తా జినసాసనస్స॥ ఏవం బహువిధసంవరరక్ఖియభావం దస్సేన్తి॥>
      text <థలజుత్తమేపి। మహారాజ। వస్సికాగుమ్బే కిమివిద్ధాని పుప్ఫాని హోన్తి। తాని అఙ్కురాని సఙ్కుటితాని అన్తరా యేవ పరిపతన్తి। న చ తేసు పరిపతితేసు వస్సికాగుమ్బో హీళితో నామ హోతి॥ యాని తత్థ ఠితాని పుప్ఫాని। తాని సమ్మా గన్ధేన దిసావిదిసం అభిబ్యాపేన్తి॥ ఏవమేవ ఖో। మహారాజ। యే తే జినసాసనే పబ్బజిత్వా హీనాయావత్తన్తి। తే జినసాసనే కిమివిద్ధాని వస్సికాపుప్ఫాని వియ వణ్ణగన్ధరహితా నిబ్బణ్ణాకారసీలా అభబ్బా వేపుల్లాయ। న చ తేసం హీనాయావత్తనేన జినసాసనం హీళితం నామ హోతి॥ యే తత్థ ఠితా భిక్ఖూ। తే సదేవకం లోకం సీలవరగన్ధేన అభిబ్యాపేన్తి॥>
      text <సాలీనమ్పి। మహారాజ। నిరాతఙ్కానం లోహితకానం అన్తరే కరుమ్భకం నామ సాలిజాతి ఉప్పజ్జిత్వా అన్తరా యేవ వినస్సతి। న చ తస్సా వినట్ఠత్తా లోహితకసాలీ హీళితా నామ హోన్తి॥ యే తత్థ ఠితా సాలీ। తే రాజూపభోగా హోన్తి॥ ఏవమేవ ఖో। మహారాజ। యే తే జినసాసనే పబ్బజిత్వా హీనాయావత్తన్తి। తే లోహితకసాలీనమన్తరే కరుమ్భకా వియ జినసాసనే న వడ్ఢిత్వా వేపుల్లతం న పాపుణిత్వా అన్తరా యేవ హీనాయావత్తన్తి। న చ తేసం హీనాయావత్తనేన జినసాసనం హీళితం నామ హోతి॥ యే తత్థ ఠితా భిక్ఖూ తే అరహత్తస్స అనుచ్ఛవికా హోన్తి॥>
      text <కామదదస్సాపి। మహారాజ। మణిరతనస్స ఏకదేసం కక్కసం ఉప్పజ్జతి। న చ తత్థ కక్కసుప్పన్నత్తా మణిరతనం హీళితం నామ హోతి॥ యం తత్థ పరిసుద్ధం మణిరతనస్స। తం జనస్స హాసకరం హోతి॥ ఏవమేవ ఖో। మహారాజ। యే తే జినసాసనే పబ్బజిత్వా హీనాయావత్తన్తి। కక్కసా తే జినసాసనే పపటికా। న చ తేసం హీనాయావత్తనేన జినసాసనం హీళితం నామ హోతి॥ యే తత్థ ఠితా భిక్ఖూ। తే దేవమనుస్సానం హాసజనకా హోన్తి॥>
      text <జాతిసమ్పన్నస్సపి। మహారాజ। లోహితచన్దనస్స ఏకదేసం పూతికం హోతి అప్పగన్ధం॥ న తేన లోహితచన్దనం హీళితం నామ హోతి॥ యం తత్థ అపూతికం సుగన్ధం। తం సమన్తా విధూపేతి అభిబ్యాపేతి॥ ఏవమేవ ఖో। మహారాజ। యే తే జినసాసనే పబ్బజిత్వా హీనాయావత్తన్తి। తే లోహితచన్దనసారన్తరే పూతికదేసమివ ఛడ్డనీయా జినసాసనే। న చ తేసం హీనాయావత్తనేన జినసాసనం హీళితం నామ హోతి॥ యే తత్థ ఠితా భిక్ఖూ। తే సదేవకం లోకం సీలవరచన్దనగన్ధేన అనులిమ్పయన్తీతి॥>
      text <సాధు। భన్తే నాగసేన। తేన తేన అనుచ్ఛవికేన తేన తేన సదిసేన కారణేన నిరవజ్జమనుపాపితం జినసాసనం సేట్ఠభావేన పరిదీపితం। హీనాయావత్తమానాపి తే జినసాసనస్స సేట్ఠభావం యేవ పరిదీపేన్తీతి॥>
      stand <హీనాయావత్తనపఞ్హో పఞ్చమో॥>
    text <౬॥ అరహన్తవేదనావేదియనపఞ్హో>
      text <౬>, <భన్తే నాగసేన। తుమ్హే భణథ అరహా ఏకం వేదనం వేదయతి కాయికం। న చేతసికన్తి॥ కిం ను ఖో। భన్తే నాగసేన। అరహతో చిత్తం యం కాయం నిస్సాయ పవత్తతి। తత్థ అరహా అనిస్సరో అస్సామీ అవసవత్తీతి॥ ఆమ। మహారాజాతి॥ న ఖో। భన్తే నాగసేన। యుత్తమేతం। యం సో సకచిత్తస్స పవత్తమానే కాయే అనిస్సరో హోతి అస్సామీ అవసవత్తీ। సకుణోపి తావ। భన్తే। యస్మిం కులావకే పటివసతి। తత్థ సో ఇస్సరో హోతి సామీ వసవత్తీతి॥>
      text <దసయిమే। మహారాజ। కాయానుగతా ధమ్మా భవే భవే కాయం అనుధావన్తి అనుపరివత్తన్తి॥ కతమే దస॥ సీతం ఉణ్హం జిఘచ్ఛా పిపాసా ఉచ్చారో పస్సావో మిద్ధం జరా బ్యాధి మరణం॥ ఇమే ఖో। మహారాజ। దస కాయానుగతా ధమ్మా భవే భవే కాయం అనుధావన్తి అనుపరివత్తన్తి। తత్థ అరహా అనిస్సరో అస్సామీ అవసవత్తీతి॥>
      text <భన్తే నాగసేన। కేన కారణేన అరహతో కాయే ఆణా నప్పవత్తతి ఇస్సరియం వా। తత్థ మే కారణం బ్రూహీతి॥ యథా। మహారాజ। యే కేచి పథవినిస్సితా సత్తా। సబ్బే తే పథవిం నిస్సాయ చరన్తి విహరన్తి వుత్తిం కప్పేన్తి। అపి ను ఖో। మహారాజ। తేసం పథవియా ఆణా పవత్తతి ఇస్సరియం వాతి॥ న హి। భన్తేతి॥ ఏవమేవ ఖో। మహారాజ। అరహతో చిత్తం కాయం నిస్సాయ పవత్తతి। న చ అరహతో కాయే ఆణా పవత్తతి ఇస్సరియం వాతి॥>
      text <భన్తే నాగసేన। కేన కారణేన పుథుజ్జనో కాయికమ్పి చేతసికమ్పి వేదనం వేదయతీతి॥ అభావితత్తా। మహారాజ। చిత్తస్స పుథుజ్జనో కాయికమ్పి చేతసికమ్పి వేదనం వేదయతి॥ యథా। మహారాజ। గోణో ఛాతో పరితసితో అబలదుబ్బలపరిత్తకతిణేసు వా లతాయ వా ఉపనిబద్ధో అస్స। యదా సో గోణో పరికుపితో హోతి। తదా సహ ఉపనిబన్ధనేన పక్కమతి॥ ఏవమేవ ఖో। మహారాజ। అభావితచిత్తస్స వేదనా ఉప్పజ్జిత్వా చిత్తం పరికోపేతి। చిత్తం పరికుపితం కాయం ఆభుజతి నిబ్భుజతి సమ్పరివత్తకం కరోతి॥ అథ ఖో సో అభావితచిత్తో తసతి రవతి భేరవరావమభిరవతి। ఇదమేత్థ। మహారాజ। కారణం। యేన కారణేన పుథుజ్జనో కాయికమ్పి చేతసికమ్పి వేదనం వేదయతీతి॥>
      text <కిం పన తం కారణం। యేన కారణేన అరహా ఏకం వేదనం వేదయతి కాయికం। న చేతసికన్తి॥ అరహతో। మహారాజ। చిత్తం భావితం హోతి సుభావితం దన్తం సుదన్తం అస్సవం వచనకరం। సో దుక్ఖాయ వేదనాయ ఫుట్ఠో సమానో అనిచ్చన్తి దళ్హం గణ్హాతి। సమాధిథమ్భే చిత్తం ఉపనిబన్ధతి। తస్స తం చిత్తం సమాధిథమ్భే ఉపనిబన్ధనం న వేధతి న చలతి। ఠితం హోతి అవిక్ఖిత్తం। తస్స వేదనావికారవిప్ఫారేన కాయో ఆభుజతి నిబ్భుజతి సమ్పరివత్తతి। ఇదమేత్థ। మహారాజ। కారణం। యేన కారణేన అరహా ఏకం వేదనం వేదయతి కాయికం। న చేతసికన్తి॥>
      text <భన్తే నాగసేన। తం నామ లోకే అచ్ఛరియం యం కాయే చలమానే చిత్తం న చలతి। తత్థ మే కారణం బ్రూహీతి॥ యథా। మహారాజ। మహతిమహారుక్ఖే ఖన్ధసాఖాపలాససమ్పన్నే అనిలబలసమాహతే సాఖా చలతి। అపి ను తస్స ఖన్ధోపి చలతీతి॥ న హి। భన్తేతి॥ ఏవమేవ ఖో। మహారాజ। అరహా దుక్ఖాయ వేదనాయ ఫుట్ఠో సమానో అనిచ్చన్తి దళ్హం గణ్హాతి। సమాధిథమ్భే చిత్తం ఉపనిబన్ధతి। తస్స తం చిత్తం సమాధిథమ్భే ఉపనిబన్ధనం న వేధతి న చలతి। ఠితం హోతి అవిక్ఖిత్తం। తస్స వేదనావికారవిప్ఫారేన కాయో ఆభుజతి నిబ్భుజతి సమ్పరివత్తతి। చిత్తం పన తస్స న వేధతి న చలతి ఖన్ధో వియ మహారుక్ఖస్సాతి॥ అచ్ఛరియం। భన్తే నాగసేన। అబ్భుతం। భన్తే నాగసేన। న మే ఏవరూపో సబ్బకాలికో ధమ్మపదీపో దిట్ఠపుబ్బోతి॥>
      stand <అరహన్తవేదనావేదియనపఞ్హో ఛట్ఠో॥>
    text <౭॥ అభిసమయన్తరాయకరపఞ్హో>
      text <౭>, <భన్తే నాగసేన। ఇధ యో కోచి గిహీ పారాజికం అజ్ఝాపన్నో భవేయ్య। సో అపరేన సమయేన పబ్బాజేయ్య। అత్తనాపి సో న జానేయ్య గిహిపారాజికం అజ్ఝాపన్నోస్మీతి। నపి తస్స అఞ్ఞో కోచి ఆచిక్ఖేయ్య గిహిపారాజికం అజ్ఝాపన్నోసీతి॥ సో చ తథత్తాయ పటిపజ్జేయ్య। అపి ను తస్స ధమ్మాభిసమయో భవేయ్యాతి॥ న హి। మహారాజాతి॥ కేన। భన్తే। కారణేనాతి॥ యో తస్స హేతు ధమ్మాభిసమయాయ। సో తస్స సముచ్ఛిన్నో। తస్మా ధమ్మాభిసమయో న భవతీతి॥>
      text <భన్తే నాగసేన। తుమ్హే భణథ జానన్తస్స కుక్కుచ్చం హోతి। కుక్కుచ్చే సతి ఆవరణం హోతి। ఆవటే చిత్తే ధమ్మాభిసమయో న హోతీతి॥ ఇమస్స పన అజానన్తస్స అకుక్కుచ్చజాతస్స సన్తచిత్తస్స విహరతో కేన కారణేన ధమ్మాభిసమయో న హోతి। విసమేన విసమేనేసో పఞ్హో గచ్ఛతి। చిన్తేత్వా విసజ్జేథాతి॥>
      text <రుహతి। మహారాజ। సుకట్ఠే సుకలలే మణ్డఖేత్తే సారదం సుఖసయితం బీజన్తి॥ ఆమ। భన్తేతి॥ అపి ను। మహారాజ। తఞ్ఞేవ బీజం ఘనసేలసిలాతలే రుహేయ్యాతి॥ న హి। భన్తేతి॥ కిస్స పన। మహారాజ। తఞ్ఞేవ బీజం కలలే రుహతి। కిస్స ఘనసేలే న రుహతీతి॥ నత్థి। భన్తే। తస్స బీజస్స రుహనాయ ఘనసేలే హేతు। అహేతునా బీజం న రుహతీతి॥ ఏవమేవ ఖో। మహారాజ। యేన హేతునా తస్స ధమ్మాభిసమయో భవేయ్య। సో తస్స హేతు సముచ్ఛిన్నో। అహేతునా ధమ్మాభిసమయో న హోతి॥>
      text <యథా వా పన। మహారాజ। దణ్డలేడ్డులగుళముగ్గరా పథవియా ఠానముపగచ్ఛన్తి। అపి ను। మహారాజ। తే యేవ దణ్డలేడ్డులగుళముగ్గరా గగనే ఠానముపగచ్ఛన్తీతి॥ న హి భన్తేతి॥ కిం పనేత్థ। మహారాజ। కారణం। యేన కారణేన తే యేవ దణ్డలేడ్డులగుళముగ్గరా పథవియా ఠానముపగచ్ఛన్తి। కేన కారణేన గగనే న తిట్ఠన్తీతి॥ నత్థి। భన్తే। తేసం దణ్డలేడ్డులగుళముగ్గరానం పతిట్ఠానాయ ఆకాసే హేతు। అహేతునా న తిట్ఠన్తీతి॥ ఏవమేవ ఖో। మహారాజ। తస్స తేన దోసేన అభిసమయహేతు సముచ్ఛిన్నో। హేతుసముగ్ఘాతే అహేతునా అభిసమయో న హోతీతి॥>
      text <యథా వా పన। మహారాజ। థలే అగ్గి జలతి। అపి ను ఖో। మహారాజ। సో యేవ అగ్గి ఉదకే జలతీతి॥ న హి। భన్తేతి॥ కిం పనేత్థ। మహారాజ। కారణం। యేన కారణేన సో యేవ అగ్గి థలే జలతి। కేన కారణేన ఉదకే న జలతీతి॥ నత్థి। భన్తే। అగ్గిస్స జలనాయ ఉదకే హేతు। అహేతునా న జలతీతి॥ ఏవమేవ ఖో। మహారాజ। తస్స తేన దోసేన అభిసమయహేతు సముచ్ఛిన్నో। హేతుసముగ్ఘాతే అహేతునా ధమ్మాభిసమయో న హోతీతి॥>
      text <భన్తే నాగసేన। పునపేతం అత్థం చిన్తేహి। న మే తత్థ చిత్తసఞ్ఞత్తి భవతి। అజానన్తస్స అసతి కుక్కుచ్చే ఆవరణం హోతీతి। కారణేన మం సఞ్ఞాపేహీతి॥ అపి ను। మహారాజ। విసం హలాహలం అజానన్తేన ఖాయితం జీవితం హరతీతి॥ ఆమ। భన్తేతి॥ ఏవమేవ ఖో। మహారాజ। అజానన్తేనపి కతం పాపం అభిసమయన్తరాయకరం హోతి॥>
      text <అపి ను। మహారాజ। అగ్గి అజానిత్వా అక్కమన్తం డహతీతి॥ ఆమ। భన్తేతి॥ ఏవమేవ ఖో। మహారాజ। అజానన్తేనపి కతం పాపం అభిసమయన్తరాయకరం హోతి॥>
      text <అపి ను। మహారాజ। అజానన్తం ఆసీవిసో డంసిత్వా జీవితం హరతీతి॥ ఆమ। భన్తేతి॥ ఏవమేవ ఖో। మహారాజ। అజానన్తేనపి కతం పాపం అభిసమయన్తరాయకరం హోతి॥>
      text <నను। మహారాజ। కాలిఙ్గరాజా సమణకోలఞ్ఞో సత్తరతనపరికిణ్ణో హత్థిరతనమభిరుయ్హ కులదస్సనాయ గచ్ఛన్తో అజానన్తోపి నాసక్ఖి బోధిమణ్డస్స ఉపరితో గన్తుం। ఇదమేత్థ। మహారాజ। కారణం। యేన కారణేన అజానన్తేనపి కతం పాపం అభిసమయన్తరాయకరం హోతీతి॥ జినభాసితం। భన్తే నాగసేన। కారణం న సక్కా పటిక్కోసితుం। ఏసోవేతస్స అత్థో తథా సమ్పటిచ్ఛామీతి॥>
      stand <అభిసమయన్తరాయకరపఞ్హో సత్తమో॥>
    text <౮॥ దుస్సీలపఞ్హో>
      text <౮>, <భన్తే నాగసేన। గిహిదుస్సీలస్స చ సమణదుస్సీలస్స చ కో విసేసో। కిం నానాకరణం। ఉభోపేతే సమసమగతికా। ఉభిన్నమ్పి సమసమో విపాకో హోతి। ఉదాహు కిఞ్చి నానాకారణం అత్థీతి॥>
      text <దస యిమే। మహారాజ। గుణా సమణదుస్సీలస్స గిహిదుస్సీలతో విసేసేన అతిరేకా। దసహి చ కారణేహి ఉత్తరిం దక్ఖిణం విసోధేతి॥>
      text <కతమే దస గుణా సమణదుస్సీలస్స గిహిదుస్సీలతో విసేసేన అతిరేకా॥ ఇధ। మహారాజ। సమణదుస్సీలో బుద్ధే సగారవో హోతి। ధమ్మే సగారవో హోతి। సఙ్ఘే సగారవో హోతి। సబ్రహ్మచారీసు సగారవో హోతి। ఉద్దేసపరిపుచ్ఛాయ వాయమతి। సవనబహులో హోతి। భిన్నసీలోపి। మహారాజ। దుస్సీలో పరిసగతో ఆకప్పం ఉపట్ఠపేతి। గరహభయా కాయికం వాచసికం రక్ఖతి। పధానాభిముఖఞ్చస్స హోతి చిత్తం। భిక్ఖుసామఞ్ఞం ఉపగతో హోతి॥ కరోన్తోపి। మహారాజ। సమణదుస్సీలో పాపం పటిచ్ఛన్నం ఆచరతి॥ యథా। మహారాజ। ఇత్థీ సపతికా నిలీయిత్వా రహస్సేనేవ పాపమాచరతి। ఏవమేవ ఖో। మహారాజ। కరోన్తోపి సమణదుస్సీలో పాపం పటిచ్ఛన్నం ఆచరతి॥ ఇమే ఖో। మహారాజ। దస గుణా సమణదుస్సీలస్స గిహిదుస్సీలతో విసేసేన అతిరేకా॥>
      text <కతమేహి దసహి కారణేహి ఉత్తరిం దక్ఖిణం విసోధేతి॥ అనవజ్జకవచధారణతాయపి దక్ఖిణం విసోధేతి। ఇసిసామఞ్ఞభణ్డులిఙ్గధారణతోపి దక్ఖిణం విసోధేతి। సఙ్ఘసమయమనుప్పవిట్ఠతాయపి దక్ఖిణం విసోధేతి। బుద్ధధమ్మసఙ్ఘసరణగతతాయపి దక్ఖిణం విసోధేతి। పధానాసయనికేతవాసితాయపి దక్ఖిణం విసోధేతి। జినసాసనధర పరియేసనతోపి దక్ఖిణం విసోధేతి। పవరధమ్మదేసనతోపి దక్ఖిణం విసోధేతి। ధమ్మదీపగతిపరాయణతాయపి దక్ఖిణం విసోధేతి। అగ్గో బుద్ధోతి ఏకన్తఉజుదిట్ఠితాయపి దక్ఖిణం విసోధేతి। ఉపోసథసమాదానతోపి దక్ఖిణం విసోధేతి॥ ఇమేహి ఖో। మహారాజ। దసహి కారణేహి ఉత్తరిం దక్ఖిణం విసోధేతి॥>
      text <సువిపన్నోపి హి। మహారాజ। సమణదుస్సీలో దాయకానం దక్ఖిణం విసోధేతి॥ యథా। మహారాజ। ఉదకం సుబహలమ్పి కలలకద్దమరజోజల్లం అపనేతి। ఏవమేవ ఖో। మహారాజ। సువిపన్నోపి సమణదుస్సీలో దాయకానం దక్ఖిణం విసోధేతి॥>
      text <యథా వా పన। మహారాజ। ఉణ్హోదకం సుకుధితమ్పి జ్జలన్తం మహన్తం అగ్గిక్ఖన్ధం నిబ్బాపేతి। ఏవమేవ ఖో। మహారాజ। సువిపన్నోపి సమణదుస్సీలో దాయకానం దక్ఖిణం విసోధేతి॥>
      text <యథా వా పన। మహారాజ। భోజనం విరసమ్పి ఖుదాదుబ్బల్యం అపనేతి। ఏవమేవ ఖో। మహారాజ। సువిపన్నోపి సమణదుస్సీలో దాయకానం దక్ఖిణం విసోధేతి॥>
      text <భాసితమ్పేతం। మహారాజ। తథాగతేన దేవాతిదేవేన మజ్ఝిమనికాయవరలఞ్ఛకే దక్ఖిణవిభఙ్గే వేయ్యాకరణే>
      text <అచ్ఛరియం। భన్తే నాగసేన। అబ్భుతం। భన్తే నాగసేన। తావతకం మయం పఞ్హం అపుచ్ఛిమ్హ। తం త్వం ఓపమ్మేహి కారణేహి విభావేన్తో అమతమధురం సవనూపగం అకాసి॥ యథా నామ। భన్తే। సూదో వా సూదన్తేవాసీ వా తావతకం మంసం లభిత్వా నానావిధేహి సమ్భారేహి సమ్పాదేత్వా రాజూపభోగం కరోతి। ఏవమేవ ఖో। భన్తే నాగసేన। తావతకం మయం పఞ్హం అపుచ్ఛిమ్హ। తం త్వం ఓపమ్మేహి కారణేహి విభావేత్వా అమతమధురం సవనూపగం అకాసీతి॥>
      stand <దుస్సీలపఞ్హో అట్ఠమో॥>
    text <౯॥ ఉదకసత్తజీవపఞ్హో>
      text <౯>, <భన్తే నాగసేన। ఇమం ఉదకం అగ్గిమ్హి తప్పమానం చిచ్చిటాయతి చిటిచిటాయతి సద్దాయతి బహువిధం। కిం ను ఖో। భన్తే నాగసేన। ఉదకం జీవతి। కిం కీళమానం సద్దాయతి। ఉదాహు అఞ్ఞేన పటిపీళితం సద్దాయతీతి॥ న హి। మహారాజ। ఉదకం జీవతి। నత్థి ఉదకే జీవో వా సత్తో వా। అపి చ। మహారాజ। అగ్గిసన్తాపవేగస్స మహన్తతాయ ఉదకం చిచ్చిటాయతి చిటిచిటాయతి సద్దాయతి బహువిధన్తి॥>
      text <భన్తే నాగసేన। ఇధేకచ్చే తిత్థియా ఉదకం జీవతీతి సీతోదకం పటిక్ఖిపిత్వా ఉదకం తాపేత్వా వేకతికవేకతికం పరిభుఞ్జన్తి। తే తుమ్హే గరహన్తి పరిభవన్తి ఏకిన్ద్రియం సమణా సక్యపుత్తియా జీవం విహేఠేన్తీతి। తం తేసం గరహం పరిభవం వినోదేహి అపనేహి నిచ్ఛారేహీతి॥ న హి। మహారాజ। ఉదకం జీవతి। నత్థి। మహారాజ। ఉదకే జీవో వా సత్తో వా। అపి చ। మహారాజ। అగ్గిసన్తాపవేగస్స మహన్తతాయ ఉదకం చిచ్చిటాయతి చిటిచిటాయతి సద్దాయతి బహువిధం॥>
      text <యథా। మహారాజ। ఉదకం సోబ్భసరసరితదహతళాకకన్దరపదరఉదపాననిన్నపోక్ఖరణిగతం వాతాతపవేగస్స మహన్తతాయ పరియాదియతి పరిక్ఖయం గచ్ఛతి। అపి ను తత్థ ఉదకం చిచ్చిటాయతి చిటిచిటాయతి సద్దాయతి బహువిధన్తి॥ న హి। భన్తేతి॥ యది। మహారాజ। ఉదకం జీవేయ్య। తత్థాపి ఉదకం సద్దాయేయ్య। ఇమినాపి। మహారాజ। కారణేన జానాహి నత్థి ఉదకే జీవో వా సత్తో వా। అగ్గిసన్తాపవేగస్స మహన్తతాయ ఉదకం చిచ్చిటాయతి చిటిచిటాయతి సద్దాయతి బహువిధన్తి॥>
      text <అపరమ్పి। మహారాజ। ఉత్తరిం కారణం సుణోహి నత్థి ఉదకే జీవో వా సత్తో వా। అగ్గిసన్తాపవేగస్స మహన్తతాయ ఉదకం సద్దాయతీతి॥ యదా పన। మహారాజ। ఉదకం తణ్డులేహి సమ్మిస్సితం భాజనగతం హోతి పిహితం ఉద్ధనే అఠపితం। అపి ను తత్థ ఉదకం సద్దాయతీతి॥ న హి। భన్తే। అచలం హోతి సన్తసన్తన్తి॥ తం యేవ పన। మహారాజ। ఉదకం భాజనగతం అగ్గిం ఉజ్జాలేత్వా ఉద్ధనే ఠపితం హోతి। అపి ను తత్థ ఉదకం అచలం హోతి సన్తసన్తన్తి॥ న హి। భన్తే। చలతి ఖుబ్భతి లుళతి ఆవిలతి ఊమిజాతం హోతి। ఉద్ధమధో దిసావిదిసం గచ్ఛతి। ఉత్తరతి పతరతి ఫేణమాలీ హోతీతి॥ కిస్స పన తం। మహారాజ। పాకతికం ఉదకం న చలతి సన్తసన్తం హోతి। కిస్స పన అగ్గిగతం చలతి ఖుబ్భతి లుళతి ఆవిలతి ఊమిజాతం హోతి। ఉద్ధమధో దిసావిదిసం గచ్ఛతి। ఉత్తరతి పతరతి ఫేణమాలీ హోతీతి॥ పాకతికం। భన్తే। ఉదకం న చలతి। అగ్గికతం పన ఉదకం అగ్గిసన్తాపవేగస్స మహన్తతాయ చిచ్చిటాయతి చిటిచిటాయతి సద్దాయతి బహువిధన్తి॥ ఇమినాపి మహారాజ। కారణేన జానాహి నత్థి ఉదకే జీవో వా సత్తో వా। అగ్గిసన్తాపవేగస్స మహన్తతాయ ఉదకం సద్దాయతీతి॥>
      text <అపరమ్పి। మహారాజ। ఉత్తరం కారణం సుణోహి। నత్థి ఉదకే జీవో వా సత్తో వా। అగ్గిసన్తాపవేగస్స మహన్తతాయ ఉదకం సద్దాయతి॥ హోతి తం। మహారాజ। ఉదకం ఘరే ఘరే ఉదకవారకగతం పిహితన్తి॥ ఆమ। భన్తేతి॥ అపి ను తం। మహారాజ। ఉదకం చలతి ఖుబ్భతి లుళతి ఆవిలతి ఊమిజాతం హోతి। ఉద్ధమధో దిసావిదిసం గచ్ఛతి। ఉత్తరతి పతరతి ఫేణమాలీ హోతీతి॥ న హి। భన్తే। అచలం తం హోతి పాకతికం ఉదకవారకగతం ఉదకన్తి॥>
      text <సుతపుబ్బం పన తయా। మహారాజ। మహాసముద్దే ఉదకం చలతి ఖుబ్భతి లుళతి ఆవిలతి ఊమిజాతం హోతి। ఉద్ధమధో దిసావిదిసం గచ్ఛతి। ఉత్తరతి పతరతి ఫేణమాలీ హోతి। ఉస్సక్కిత్వా ఓస్సక్కిత్వా వేలాయ పహరతి సద్దాయతి బహువిధన్తి॥ ఆమ। భన్తే। సుతపుబ్బం ఏతం మయా దిట్ఠపుబ్బఞ్చ మహాసముద్దే ఉదకం హత్థసతమ్పి ద్వేపి హత్థసతాని గగనే ఉస్సక్కతీతి॥ కిస్స। మహారాజ। ఉదకవారకగతం ఉదకం న చలతి న సద్దాయతి। కిస్స పన మహాసముద్దే ఉదకం చలతి సద్దాయతీతి॥ వాతవేగస్స మహన్తతాయ। భన్తే। మహాసముద్దే ఉదకం చలతి సద్దాయతి। ఉదకవారకగతం ఉదకం అఘట్టితం కేహిచి న చలతి న సద్దాయతీతి॥ యథా। మహారాజ। వాతవేగస్స మహన్తతాయ మహాసముద్దే ఉదకం చలతి సద్దాయతి ఏవమేవ అగ్గిసన్తాపవేగస్స మహన్తతాయ ఉదకం సద్దాయతీతి॥>
      text <నను। మహారాజ। భేరిపోక్ఖరం సుక్ఖం సుక్ఖేన గోచమ్మేన ఓనన్ధన్తీతి॥ ఆమ। భన్తే॥ అపి ను। మహారాజ। భేరియా జీవో వా సత్తో వా అత్థీతి॥ న హి। భన్తేతి॥ కిస్స పన। మహారాజ। భేరీ సద్దాయతీతి॥ ఇత్థియా వా। భన్తే। పురిసస్స వా తజ్జేన వాయామేనాతి॥ యథా। మహారాజ। ఇత్థియా వా పురిసస్స వా తజ్జేన వాయామేన భేరీ సద్దాయతి। ఏవమేవ అగ్గిసన్తాపవేగస్స మహన్తతాయ ఉదకం సద్దాయతి॥ ఇమినాపి। మహారాజ। కారణేన జానాహి నత్థి ఉదకే జీవో వా సత్తో వా। అగ్గిసన్తాపవేగస్స మహన్తతాయ ఉదకం సద్దాయతీతి॥>
      text <మయ్హమ్పి తావ। మహారాజ। తవ పుచ్ఛితబ్బం అత్థి। ఏవమేసో పఞ్హో సువినిచ్ఛితో హోతి। కిం ను ఖో। మహారాజ। సబ్బేహిపి భాజనేహి ఉదకం తప్పమానం సద్దాయతి। ఉదాహు ఏకచ్చేహి యేవ భాజనేహి తప్పమానం సద్దాయతీతి॥ న హి। భన్తే। సబ్బేహిపి భాజనేహి ఉదకం తప్పమానం సద్దాయతి। ఏకచ్చేహి యేవ భాజనేహి ఉదకం తప్పమానం సద్దాయతీతి॥ తేన హి। మహారాజ। జహితోసి సకసమయం। పచ్చాగతోసి మమ విసయం। నత్థి ఉదకే జీవో వా సత్తో వా॥ యది। మహారాజ। సబ్బేహిపి భాజనేహి ఉదకం తప్పమానం సద్దాయేయ్య। యుత్తమిదం ఉదకం జీవతీతి వత్తుం॥ న హి। మహారాజ। ఉదకం ద్వయం హోతి। యం సద్దాయతి। తం జీవతి। యం న సద్దాయతి। తం న జీవతీతి॥ యది। మహారాజ। ఉదకం జీవేయ్య। మహన్తానం హత్థినాగానం ఉస్సన్నకాయానం పభిన్నానం సోణ్డాయ ఉస్సిఞ్చిత్వా ముఖే పక్ఖిపిత్వా కుచ్ఛిం పవేసయన్తానం। తమ్పి ఉదకం తేసం దన్తన్తరే చిప్పియమానం సద్దాయేయ్య॥ హత్థసతికాపి మహానావా గరుకా భారికా అనేకసతసహస్సభారపరిపూరా మహాసముద్దే విచరన్తి। తాహిపి చిప్పియమానం ఉదకం సద్దాయేయ్య॥ మహతిమహన్తాపి మచ్ఛా అనేకసతయోజనికకాయా తిమీ తిమిఙ్గలా తిమిరపిఙ్గలా అబ్భన్తరే నిముగ్గా మహాసముద్దే నివాసట్ఠానతాయ పటివసన్తా మహాఉదకధారా ఆచమన్తి ధమన్తి చ। తేసమ్పి తం దన్తన్తరేపి ఉదరన్తరేపి చిప్పియమానం ఉదకం సద్దాయేయ్య॥ యస్మా చ ఖో। మహారాజ। ఏవరూపేహి ఏవరూపేహి మహన్తేహి పటిపీళనేహి పటిపీళితం ఉదకం న సద్దాయతి తస్మాపి నత్థి ఉదకే జీవో వా సత్తో వాతి। ఏవమేతం। మహారాజ। ధారేహీతి॥>
      text <సాధు। భన్తే నాగసేన। దోసాగతో పఞ్హో అనుచ్ఛవికాయ విభత్తియా విభత్తో। యథా నామ। భన్తే నాగసేన। మహగ్ఘం మణిరతనం ఛేకం ఆచరియం కుసలం సిక్ఖితం మణికారం పాపుణిత్వా కిత్తిం లభేయ్య థోమనం పసంసం। ముత్తారతనం వా ముత్తికం దుస్సరతనం వా దుస్సికం। లోహితచన్దనం వా గన్ధికం పాపుణిత్వా కిత్తిం లభేయ్య థోమనం పసంసం॥ ఏవమేవ ఖో। భన్తే నాగసేన। దోసాగతో పఞ్హో అనుచ్ఛవికాయ విభత్తియా విభత్తో। ఏవమేతం తథా సమ్పటిచ్ఛామీతి॥>
      stand <ఉదకసత్తజీవపఞ్హో నవమో॥>
      stand <బుద్ధవగ్గో పఠమో॥>
      stand <ఇమస్మిం వగ్గే నవ పఞ్హా॥>
  text <౨॥ నిప్పపఞ్చవగ్గో>
    text <౧॥ నిప్పపఞ్చపఞ్హో>
      text <౧>, <భన్తే నాగసేన। భాసితమ్పేతం భగవతా నిప్పపఞ్చారామా। భిక్ఖవే। విహరథ నిప్పపఞ్చరతినోతి। కతమం తం నిప్పపఞ్చన్తి॥ సోతాపత్తిఫలం। మహారాజ। నిప్పపఞ్చం। సకదాగామిఫలం నిప్పపఞ్చం। అనాగామిఫలం నిప్పపఞ్చం। అరహత్తఫలం నిప్పపఞ్చన్తి॥>
      text <యది। భన్తే నాగసేన। సోతాపత్తిఫలం నిప్పపఞ్చం। సకదాగామిఅనాగామిఅరహత్తఫలం నిప్పపఞ్చం। కిస్స పన ఇమే భిక్ఖూ ఉద్దిసన్తి పరిపుచ్ఛన్తి సుత్తం గేయ్యం వేయ్యాకరణం గాథం ఉదానం ఇతివుత్తకం జాతకం అబ్భుతధమ్మం వేదల్లం। నవకమ్మేన పలిబుజ్ఝన్తి దానేన చ పూజాయ చ। నను తే జినప్పటిక్ఖిత్తం కమ్మం కరోతీతి॥>
      text <యే తే। మహారాజ। భిక్ఖూ ఉద్దిసన్తి పరిపుచ్ఛన్తి సుత్తం గేయ్యం వేయ్యాకరణం గాథం ఉదానం ఇతివుత్తకం జాతకం అబ్భుతధమ్మం వేదల్లం। నవకమ్మేన పలిబుజ్ఝన్తి దానేన చ పూజాయ చ। సబ్బే తే నిప్పపఞ్చస్స పత్తియా కరోన్తి॥ యే తే। మహారాజ। సభావపరిసుద్ధా పుబ్బే వాసితవాసనా। తే ఏకచిత్తక్ఖణేన నిప్పపచ హోన్తి॥ యే పన తే భిక్ఖూ మహారజక్ఖా। తే ఇమేహి పయోగేహి నిప్పపఞ్చా హోన్తి॥>
      text <యథా। మహారాజ। ఏకో పురిసో ఖేత్తే బీజం రోపేత్వా అత్తనో యథాబలవీరియేన వినా పాకారవతియా ధఞ్ఞం ఉద్ధరేయ్య। ఏకో పురిసో ఖేత్తే బీజం రోపేత్వా వనం పవిసిత్వా కట్ఠఞ్చ సాఖఞ్చ ఛిన్దిత్వా వతిపాకారం కత్వా ధఞ్ఞం ఉద్ధరేయ్య॥ యా తత్థ తస్స వతిపాకారపరియేసనా। సా ధఞ్ఞత్థాయ॥ ఏవమేవ ఖో। మహారాజ। యే తే సభావపరిసుద్ధా పుబ్బే వాసితవాసనా। తే ఏకచిత్తక్ఖణేన నిప్పపఞ్చా హోన్తి। వినా వతిపాకారం పురిసో వియ ధఞ్ఞుద్ధారో॥ యే పన తే భిక్ఖూ మహారజక్ఖా। తే ఇమేహి పయోగేహి నిప్పపఞ్చా హోన్తి। వతిపాకారం కత్వా పురిసో వియ ధఞ్ఞుద్ధారో॥>
      text <యథా వా పన। మహారాజ। పురిసో మహతిమహన్తే అమ్బరుక్ఖమత్థకే ఫలపిణ్డి భవేయ్య। అథ తత్థ యో కోచి ఇద్ధిమా ఆగన్త్వా తస్స ఫలం హరేయ్య। యో పన తత్థ అనిద్ధిమా। సో కట్ఠఞ్చ వల్లిఞ్చ ఛిన్దిత్వా నిస్సేణిం బన్ధిత్వా తాయ తం రుక్ఖం అభిరుహిత్వా ఫలం హరేయ్య॥ యా తత్థ తస్స నిస్సేణిపరియేసనా। సా ఫలత్థాయ॥ ఏవమేవ ఖో। మహారాజ। యే తే సభావపరిసుద్ధా పుబ్బే వాసితవాసనా। తే ఏకచిత్తక్ఖణేన నిప్పపఞ్చా హోన్తి। ఇద్ధిమా వియ రుక్ఖఫలం హరన్తో॥ యే పన తే భిక్ఖూ మహారజక్ఖా। తే ఇమినా పయోగేన సచ్చాని అభిసమేన్తి। నిస్సేణియా వియ పురిసో రుక్ఖఫలం హరన్తో॥>
      text <యథా వా పన। మహారాజ। ఏకో పురిసో అత్థకరణికో ఏకకో యేవ సామికం ఉపగన్త్వా అత్థం సాధేతి॥ ఏకో ధనవా ధనవసేన పరిసం వడ్ఢేత్వా పరిసాయ అత్థం సాధేతి॥ యా తత్థ తస్స పరిసపరియేసనా। సా అత్థత్థాయ॥ ఏవమేవ ఖో। మహారాజ। యే తే సభావపరిసుద్ధా పుబ్బే వాసితవాసనా। తే ఏకచిత్తక్ఖణేన ఛసు అభిఞ్ఞాసు వసిభావం పాపుణన్తి। పురిసో వియ ఏకకో అత్థసిద్ధిం కరోన్తో॥ యే పన తే భిక్ఖూ మహారజక్ఖా। తే ఇమేహి పయోగేహి సామఞ్ఞత్థమభిసాధేన్తి। పరిసాయ వియ పురిసో అత్థసిద్ధిం కరోన్తో॥>
      text <ఉద్దేసోపి। మహారాజ। బహుకారో। పరిపుచ్ఛాపి బహుకారా। నవకమ్మమ్పి బహుకారం। దానమ్పి బహుకారం। పూజాపి బహుకారా తేసు తేసు కరణీయేసు॥ యథా। మహారాజ। పురిసో రాజూపసేవీ కతావీ అమచ్చభటబలదోవారికఅనీకట్ఠపారిసజ్జజనేహి। తే తస్స కరణీయే అనుప్పత్తే సబ్బేపి ఉపకారా హోన్తి॥ ఏవమేవ ఖో। మహారాజ। ఉద్దేసోపి బహుకారో। పరిపుచ్ఛాపి బహుకారా। నవకమ్మమ్పి బహుకారం। దానమ్పి బహుకారం। పూజాపి బహుకారా తేసు తేసు కరణీయేసు॥ యది। మహారాజ। సబ్బేపి అభిజాతిపరిసుద్ధా భవేయ్యుం। అనుసాసనేన కరణీయం న భవేయ్య॥ యస్మా చ ఖో। మహారాజ। సవనేన కరణీయం హోతి। థేరో। మహారాజ। సారిపుత్తో అపరిమితమసఙ్ఖేయ్యకప్పం ఉపాదాయ ఉపచితకుసలమూలో పఞ్ఞాయ కోటిం గతో। సోపి వినా సవనేన నాసక్ఖి ఆసవక్ఖయం పాపుణితుం॥ తస్మా। మహారాజ। బహుకారం సవనం। తథా ఉద్దేసోపి పరిపుచ్ఛాపి॥ తస్మా ఉద్దేసపరిపుచ్ఛాపి నిప్పపఞ్చా సఙ్ఖతాతి॥ సునిజ్ఝాపితో। భన్తే నాగసేన। పఞ్హో। ఏవమేతం తథా సమ్పటిచ్ఛామీతి॥>
      stand <నిప్పపఞ్చపఞ్హో పఠమో॥>
    text <౨॥ ఖీణాసవభావపఞ్హో>
      text <౨>, <భన్తే నాగసేన। తుమ్హే భణథ యో గిహీ అరహత్తం పత్తో। ద్వే వాస్స గతియో భవన్తి అనఞ్ఞా। తస్మిం యేవ దివసే పబ్బజతి వా పరినిబ్బాయతి వా॥ న సో దివసో సక్కా అతిక్కమేతున్తి॥ సచే సో। భన్తే నాగసేన। తస్మిం దివసే ఆచరియం వా ఉపజ్ఝాయం వా పత్తచీవరం వా న లభేథ। అపి ను ఖో సో అరహా సయం వా పబ్బజేయ్య దివసం వా అతిక్కమేయ్య। అఞ్ఞో కోచి అరహా ఇద్ధిమా ఆగన్త్వా తం పబ్బాజేయ్య వా పరినిబ్బాయేయ్య వాతి॥ న సో। మహారాజ। అరహా సయం పబ్బజేయ్య। సయం పబ్బజన్తో థేయ్యం ఆపజ్జతి। న చ దివసం అతిక్కమేయ్య। అఞ్ఞస్స అరహన్తస్స ఆగమనం భవేయ్య వా న వా భవేయ్య। తస్మిం యేవ దివసే పరినిబ్బాయేయ్యాతి॥ తేన హి। భన్తే నాగసేన। అరహత్తస్స సన్తభావో విజహితో హోతి। యేన అధిగతస్స జీవితహారో భవతీతి॥>
      text <విసమం। మహారాజ। గిహిలిఙ్గం। విసమే లిఙ్గే లిఙ్గదుబ్బలతాయ అరహత్తం పత్తో గిహీ తస్మిం యేవ దివసే పబ్బజతి వా పరినిబ్బాయతి వా॥ నేసో। మహారాజ। దోసో అరహత్తస్స। గిహిలిఙ్గస్సేవేసో దోసో యదిదం లిఙ్గదుబ్బలతా॥>
      text <యథా। మహారాజ। భోజనం సబ్బసత్తానం ఆయుపాలకం జీవితరక్ఖకం విసమకోట్ఠస్స మన్దదుబ్బలగహణికస్స అవిపాకేన జీవితం హరతి॥ నేసో। మహారాజ। దోసో భోజనస్స। కోట్ఠస్సేవేసో దోసో యదిదం అగ్గిదుబ్బలతా॥ ఏవమేవ ఖో। మహారాజ। విసమే లిఙ్గే లిఙ్గదుబ్బలతాయ అరహత్తం పత్తో గిహీ తస్మిం యేవ దివసే పబ్బజతి వా పరినిబ్బాయతి వా॥ నేసో। మహారాజ। దోసో అరహత్తస్స। గిహిలిఙ్గస్సేవేసో దోసో యదిదం లిఙ్గదుబ్బలతా॥>
      text <యథా వా పన। మహారాజ। పరిత్తం తిణసలాకం ఉపరి గరుకే పాసాణే ఠపితే దుబ్బలతాయ భిజ్జిత్వా పతతి॥ ఏవమేవ ఖో। మహారాజ। అరహత్తం పత్తో గిహీ తేన లిఙ్గేన అరహత్తం ధారేతుం అసక్కోన్తో తస్మిం యేవ దివసే పబ్బజతి వా పరినిబ్బాయతి వా॥>
      text <యథా వా పన। మహారాజ। పురిసో అబలో దుబ్బలో నిహీనజచ్చో పరిత్తపుఞ్ఞో మహతిమహారజ్జం లభిత్వా ఖణేన పరిపతతి పరిధంసతి ఓసక్కతి। న సక్కోతి ఇస్సరియం ధారేతుం। ఏవమేవ ఖో। మహారాజ। అరహత్తం పత్తో గిహీ తేన లిఙ్గేన అరహత్తం ధారేతుం న సక్కోతి। తేన కారణేన తస్మిం యేవ దివసే పబ్బజతి వా పరినిబ్బాయతి వాతి॥ సాధు। భన్తే నాగసేన। ఏవమేతం తథా సమ్పటిచ్ఛామీతి॥>
      stand <ఖీణాసవభావపఞ్హో దుతియో॥>
    text <౩॥ ఖీణాసవసతిసమ్మోసపఞ్హో>
      text <౩>, <భన్తే నాగసేన। అత్థి అరహతో సతిసమ్మోసోతి॥ విగతసతిసమ్మోసా ఖో। మహారాజ। అరహన్తో। నత్థి అరహన్తానం సతిసమ్మోసోతి॥ ఆపజ్జేయ్య పన। భన్తే। అరహా ఆపత్తిన్తి॥ ఆమ। మహారాజాతి॥ కిస్మిం వత్థుస్మిన్తి॥ కుటికారే। మహారాజ। సఞ్చరిత్తే। వికాలే కాలసఞ్ఞాయ। పవారితే అప్పవారితసఞ్ఞాయ। అనతిరిత్తే అతిరిత్తసఞ్ఞాయాతి॥>
      text <భన్తే నాగసేన। తుమ్హే భణథ యే ఆపత్తిం ఆపజ్జన్తి। తే ద్వీహి కారణేహి ఆపజ్జన్తి అనాదరియేన వా అజాననేన వాతి॥ అపి ను ఖో। భన్తే। అరహతో అనాదరియం హోతి। యం అరహా ఆపత్తిం ఆపజ్జతీతి॥ న హి। మహారాజాతి॥>
      text <యది। భన్తే నాగసేన। అరహా ఆపత్తిం ఆపజ్జతి। నత్థి చ అరహతో అనాదరియం। తేన హి అత్థి అరహతో సతిసమ్మోసోతి॥ నత్థి। మహారాజ। అరహతో సతిసమ్మోసో। ఆపత్తిఞ్చ అరహా ఆపజ్జతీతి॥>
      text <తేన హి। భన్తే। కారణేన మం సఞ్ఞాపేహి। కిం తత్థ కారణన్తి॥ ద్వేమే। మహారాజ। కిలేసా లోకవజ్జం పణ్ణత్తివజ్జఞ్చాతి॥ కతమం। మహారాజ। లోకవజ్జం॥ దస అకుసలకమ్మపథా। ఇదం వుచ్చతి లోకవజ్జం॥ కతమం పణ్ణత్తివజ్జం॥ యం లోకే అత్థి సమణానం అననుచ్ఛవికం అననులోమికం। గిహీనం అనవజ్జం॥ తత్థ భగవా సావకానం సిక్ఖాపదం పఞ్ఞపేతి యావజీవం అనతిక్కమనీయన్తి॥ వికాలభోజనం। మహారాజ। లోకస్స అనవజ్జం। తం జినసాసనే వజ్జం॥ భూతగామవికోపనం। మహారాజ। లోకస్స అనవజ్జం। తం జినసాసనే వజ్జం॥ ఉదకే హస్సధమ్మం। మహారాజ। లోకస్స అనవజ్జం। తం జినసాసనే వజ్జం॥ ఇతి ఏవరూపాని ఏవరూపాని। మహారాజ। జినసాసనే వజ్జాని। ఇదం వుచ్చతి పణ్ణత్తివజ్జం॥>
      text <లోకవజ్జం అభబ్బో ఖీణాసవో తం అజ్ఝాచరితుం। యం కిలేసం పణ్ణత్తివజ్జం। తం అజానన్తో ఆపజ్జేయ్య॥ అవిసయో। మహారాజ। ఏకచ్చస్స అరహతో సబ్బం జానితుం। న హి తస్స బలం అత్థి సబ్బం జానితుం॥ అనఞ్ఞాతం। మహారాజ। అరహతో ఇత్థిపురిసానం నామమ్పి గోత్తమ్పి। మగ్గోపి తస్స మహియా అనఞ్ఞాతో। విముత్తిం యేవ। మహారాజ। ఏకచ్చో అరహా జానేయ్య। ఛళభిఞ్ఞో అరహా సకవిసయం జానేయ్య। సబ్బఞ్ఞూ। మహారాజ। తథాగతోవ సబ్బం జానాతీతి॥ సాధు। భన్తే నాగసేన। ఏవమేతం తథా సమ్పటిచ్ఛామీతి॥>
      stand <ఖీణాసవసతిసమ్మోసపఞ్హో తతియో॥>
    text <౪॥ లోకే నత్థిభావపఞ్హో>
      text <౪>, <భన్తే నాగసేన। దిస్సన్తి లోకే బుద్ధా। దిస్సన్తి పచ్చేకబుద్ధా। దిస్సన్తి తథాగతస్స సావకా। దిస్సన్తి చక్కవత్తిరాజానో। దిస్సన్తి పదేసరాజానో। దిస్సన్తి దేవమనుస్సా। దిస్సన్తి సధనా। దిస్సన్తి అధనా। దిస్సన్తి సుగతా। దిస్సన్తి దుగ్గతా। దిస్సతి పురిసస్స ఇత్థిలిఙ్గం పాతుభూతం। దిస్సతి ఇత్థియా పురిసలిఙ్గం పాతుభూతం। దిస్సతి సుకతం దుక్కతం కమ్మం। దిస్సన్తి కల్యాణపాపకానం కమ్మానం విపాకూపభోగినో సత్తా। అత్థి లోకే సత్తా అణ్డజా జలాబుజా సంసేదజా ఓపపాతికా। అత్థి సత్తా అపదా ద్విపదా చతుప్పదా బహుప్పదా। అత్థి లోకే యక్ఖా రక్ఖసా కుమ్భణ్డా అసురా దానవా గన్ధబ్బా పేతా పిసాచా। అత్థి కిన్నరా మహోరగా నాగా సుపణ్ణా సిద్ధా విజ్జాధరా। అత్థి హత్థీ అస్సా గావో మహింసా ఓట్ఠా గద్రభా అజా ఏళకా మిగా సూకరా సీహా బ్యగ్ఘా దీపీ అచ్ఛా కోకా తరచ్ఛా సోణా సిఙ్గాలా। అత్థి బహువిధా సకుణా। అత్థి సువణ్ణం రజతం ముత్తా మణి సఙ్ఖో సిలా పవాళం లోహితఙ్కో మసారగల్లం వేళురియో వజిరం ఫలికం కాళలోహం తమ్బలోహం వట్టలోహం కంసలోహం। అత్థి ఖోమం కోసేయ్యం కప్పాసికం సాణం భఙ్గం కమ్బలం। అత్థి సాలి వీహి యవో కఙ్గు కుద్రూసో వరకో గోధూమో ముగ్గో। మాసో తిలం కులత్థం। అత్థి మూలగన్ధో సారగన్ధో ఫేగ్గుగన్ధో తచగన్ధో పత్తగన్ధో పుప్ఫగన్ధో ఫలగన్ధో సబ్బగన్ధో। అత్థి తిణ లతా గచ్ఛ రుక్ఖ ఓసధి వనప్పతి నదీ పబ్బత సముద్ద మచ్ఛకచ్ఛపా సబ్బం లోకే అత్థి॥ యం। భన్తే। లోకే నత్థి। తం మే కథేహీతి॥>
      text <తీణిమాని। మహారాజ। లోకే నత్థి॥ కతమాని తీణి॥ సచేతనా వా అచేతనా వా అజరామరా లోకే నత్థి। సఙ్ఖారానం నిచ్చతా నత్థి। పరమత్థేన సత్తూపలద్ధి నత్థి। ఇమాని ఖో। మహారాజ। తీణి లోకే నత్థీతి॥ సాధు। భన్తే నాగసేన। ఏవమేతం తథా సమ్పటిచ్ఛామీతి॥>
      stand <లోకే నత్థిభావపఞ్హో చతుత్థో॥>
    text <౫॥ అకమ్మజాదిపఞ్హో>
      text <౫>, <భన్తే నాగసేన। దిస్సన్తి లోకే కమ్మనిబ్బత్తా। దిస్సన్తి హేతునిబ్బత్తా। దిస్సన్తి ఉతునిబ్బత్తా। యం లోకే అకమ్మజం అహేతుజం అనుతుజం। తం మే కథేహీతి॥ ద్వేమే। మహారాజ। లోకస్మిం అకమ్మజా అహేతుజా అనుతుజా॥ కతమే ద్వే॥ ఆకాసో। మహారాజ। అకమ్మజో అహేతుజో అనుతుజో। నిబ్బానం। మహారాజ। అకమ్మజం అహేతుజం అనుతుజం॥ ఇమే ఖో। మహారాజ। ద్వే అకమ్మజా అహేతుజా అనుతుజాతి॥>
      text <మా। భన్తే నాగసేన। జినవచనం మక్ఖేహి। మా అజానిత్వా పఞ్హం బ్యాకరోహీతి॥ కిం ఖో। మహారాజ। అహం వదామి। యం మం త్వం ఏవం వదేసి మా। భన్తే నాగసేన। జినవచనం మక్ఖేహి। మా అజానిత్వా పఞ్హం బ్యాకరోహీతి॥ భన్తే నాగసేన। యుత్తమిదం తావ వత్తుం ఆకాసో అకమ్మజో అహేతుజో అనుతుజోతి॥ అనేకసతేహి పన। భన్తే నాగసేన। కారణేహి భగవతా సావకానం నిబ్బానస్స సచ్ఛికిరియాయ మగ్గో అక్ఖాతో। అథ చ పన త్వం ఏవం వదేసి అహేతుజం నిబ్బానన్తి॥ సచ్చం। మహారాజ। భగవతా అనేకసతేహి కారణేహి సావకానం నిబ్బానస్స సచ్ఛికిరియాయ మగ్గో అక్ఖాతో। న చ పన నిబ్బానస్స ఉప్పాదాయ హేతు అక్ఖాతోతి॥>
      text <ఏత్థ మయం। భన్తే నాగసేన। అన్ధకారతో అన్ధకారతరం పవిసామ। వనతో వనతరం పవిసామ। గహనతో గహనతరం పవిసామ। యత్ర హి నామ నిబ్బానస్స సచ్ఛికిరియాయ హేతు అత్థి। తస్స పన ధమ్మస్స ఉప్పాదాయ హేతు నత్థి॥ యది। భన్తే నాగసేన। నిబ్బానస్స సచ్ఛికిరియాయ హేతు అత్థి। తేన హి నిబ్బానస్స ఉప్పాదాయపి హేతు ఇచ్ఛితబ్బో॥>
      text <యథా పన। భన్తే నాగసేన। పుత్తస్స పితా అత్థి। తేన కారణేన పితునోపి పితా ఇచ్ఛితబ్బో॥ యథా అన్తేవాసికస్స ఆచరియో అత్థి। తేన కారణేన ఆచరియస్సపి ఆచరియో ఇచ్ఛితబ్బో॥ యథా అఙ్కురస్స బీజం అత్థి। తేన కారణేన బీజస్సపి బీజం ఇచ్ఛితబ్బం॥ ఏవమేవ ఖో। భన్తే నాగసేన। యది నిబ్బానస్స సచ్ఛికిరియాయ హేతు అత్థి। తేన కారణేన నిబ్బానస్స ఉప్పాదాయపి హేతు ఇచ్ఛితబ్బో॥>
      text <యథా రుక్ఖస్స వా లతాయ వా అగ్గే సతి తేన కారణేన మజ్ఝమ్పి అత్థి। మూలమ్పి అత్థి॥ ఏవమేవ ఖో। భన్తే నాగసేన। యది నిబ్బానస్స సచ్ఛికిరియాయ హేతు అత్థి। తేన కారణేన నిబ్బానస్స ఉప్పాదాయపి హేతు ఇచ్ఛితబ్బోతి॥>
      text <అనుప్పాదనీయం। మహారాజ। నిబ్బానం। తస్మా న నిబ్బానస్స ఉప్పాదాయ హేతు అక్ఖాతోతి॥ ఇఙ్ఘ। భన్తే నాగసేన। కారణం దస్సేత్వా కారణేన మం సఞ్ఞాపేహి। యథాహం జానేయ్యం నిబ్బానస్స సచ్ఛికిరియాయ హేతు అత్థి। నిబ్బానస్స ఉప్పాదాయ హేతు నత్థీతి॥>
      text <తేన హి। మహారాజ। సక్కచ్చం సోతం ఓదహ। సాధుకం సుణోహి। వక్ఖామి తత్థ కారణం। సక్కుణేయ్య। మహారాజ। పురిసో పాకతికేన బలేన ఇతో హిమవన్తం పబ్బతరాజం ఉపగన్తున్తి॥ ఆమ। భన్తేతి॥ సక్కుణేయ్య పన సో। మహారాజ। పురిసో పాకతికేన బలేన హిమవన్తం పబ్బతరాజం ఇధ ఆహరితున్తి॥ న హి। భన్తేతి॥ ఏవమేవ ఖో। మహారాజ। సక్కా నిబ్బానస్స సచ్ఛికిరియాయ మగ్గో అక్ఖాతుం। న సక్కా నిబ్బానస్స ఉప్పాదాయ హేతు దస్సేతుం॥>
      text <సక్కుణేయ్య। మహారాజ। పురిసో పాకతికేన బలేన మహాసముద్దం నావాయ ఉత్తరిత్వా పారిమతీరం గన్తున్తి॥ ఆమ। భన్తేతి॥ సక్కుణేయ్య పన సో। మహారాజ। పురిసో పాకతికేన బలేన మహాసముద్దస్స పారిమతీరం ఇధ ఆహరితున్తి॥ న హి భన్తేతి॥ ఏవమేవ ఖో। మహారాజ। సక్కా నిబ్బానస్స సచ్ఛికిరియాయ మగ్గో అక్ఖాతుం। న సక్కా నిబ్బానస్స ఉప్పాదాయ హేతు దస్సేతుం॥ కిం కారణా॥ అసఙ్ఖతత్తా ధమ్మస్సాతి॥>
      text <అసఙ్ఖతం। భన్తే నాగసేన। నిబ్బానన్తి॥ ఆమ। మహారాజ। అసఙ్ఖతం నిబ్బానం న కేహిచి కతం। నిబ్బానం। మహారాజ। న వత్తబ్బం ఉప్పన్నన్తి వా అనుప్పన్నన్తి వా ఉప్పాదనీయన్తి వా అతీతన్తి వా అనాగతన్తి వా పచ్చుప్పన్నన్తి వా చక్ఖువిఞ్ఞేయ్యన్తి వా సోతవిఞ్ఞేయ్యన్తి వా ఘానవిఞ్ఞేయ్యన్తి వా జివ్హావిఞ్ఞేయ్యన్తి వా కాయవిఞ్ఞేయ్యన్తి వాతి॥ యది। భన్తే నాగసేన। నిబ్బానం న ఉప్పన్నం న అనుప్పన్నం న ఉప్పాదనీయం న అతీతం న అనాగతం న పచ్చుప్పన్నం న చక్ఖువిఞ్ఞేయ్యం న సోతవిఞ్ఞేయ్యం న ఘానవిఞ్ఞేయ్యం న జివ్హావిఞ్ఞేయ్యం న కాయవిఞ్ఞేయ్యం। తేన హి। భన్తే నాగసేన। తుమ్హే నత్థిధమ్మం నిబ్బానం అపదిసథ నత్థి నిబ్బానన్తి॥ అత్థి। మహారాజ। నిబ్బానం। మనోవిఞ్ఞేయ్యం నిబ్బానం। విసుద్ధేన మానసేన పణీతేన ఉజుకేన అనావరణేన నిరామిసేన సమ్మాపటిపన్నో అరియసావకో నిబ్బానం పస్సతీతి॥>
      text <కీదిసం పన తం। భన్తే। నిబ్బానం। యం తం ఓపమ్మేహి ఆదీపనీయం కారణేహి మం సఞ్ఞాపేహి। యథా అత్థిధమ్మం ఓపమ్మేహి ఆదీపనీయన్తి॥ అత్థి। మహారాజ। వాతో నామాతి॥ ఆమ। భన్తేతి॥ ఇఙ్ఘ। మహారాజ। వాతం దస్సేహి వణ్ణతో వా సణ్ఠానతో వా అణుం వా థూలం వా దీఘం వా రస్సం వాతి॥ న సక్కా। భన్తే నాగసేన। వాతో ఉపదస్సయితుం। న సో వాతో హత్థగ్గహణం వా నిమ్మద్దనం వా ఉపేతి। అపి చ అత్థి సో వాతోతి॥ యది। మహారాజ। న సక్కా వాతో ఉపదస్సయితుం। తేన హి నత్థి వాతోతి॥ జానామహం। భన్తే నాగసేన। వాతో అత్థీతి మే హదయే అనుపవిట్ఠం। న చాహం సక్కోమి వాతం ఉపదస్సయితున్తి॥ ఏవమేవ ఖో। మహారాజ। అత్థి నిబ్బానం। న చ సక్కా నిబ్బానం ఉపదస్సయితుం వణ్ణేన వా సణ్ఠానేన వాతి॥ సాధు। భన్తే నాగసేన। సూపదస్సితం ఓపమ్మం। సునిద్దిట్ఠం కారణం। ఏవమేతం తథా సమ్పటిచ్ఛామి అత్థి నిబ్బానన్తి॥>
      stand <అకమ్మజాదిపఞ్హో పఞ్చమో॥>
    text <౬॥ కమ్మజాదిపఞ్హో>
      text <౬>, <భన్తే నాగసేన। కతమే ఏత్థ కమ్మజా। కతమే హేతుజా। కతమే ఉతుజా। కతమే న కమ్మజా। న హేతుజా। న ఉతుజాతి॥ యే కేచి। మహారాజ। సత్తా సచేతనా। సబ్బే తే కమ్మజా। అగ్గి చ సబ్బాని చ బీజజాతాని హేతుజాని। పథవీ చ పబ్బతా చ ఉదకఞ్చ వాతో చ। సబ్బే తే ఉతుజా। ఆకాసో చ నిబ్బానఞ్చ ఇమే ద్వే అకమ్మజా అహేతుజా అనుతుజా॥ నిబ్బానం పన। మహారాజ। న వత్తబ్బం కమ్మజన్తి వా హేతుజన్తి వా ఉతుజన్తి వా ఉప్పన్నన్తి వా అనుప్పన్నన్తి వా ఉప్పాదనీయన్తి వా అతీతన్తి వా అనాగతన్తి వా పచ్చుప్పన్నన్తి వా చక్ఖువిఞ్ఞేయ్యన్తి వా సోతవిఞ్ఞేయ్యన్తి వా ఘానవిఞ్ఞేయ్యన్తి వా జివ్హావిఞ్ఞేయ్యన్తి వా కాయవిఞ్ఞేయ్యన్తి వా। అపి చ। మహారాజ। మనోవిఞ్ఞేయ్యం నిబ్బానం। యం సో సమ్మాపటిపన్నో అరియసావకో విసుద్ధేన ఞాణేన పస్సతీతి॥ రమణీయో। భన్తే నాగసేన। పఞ్హో సువినిచ్ఛితో నిస్సంసయో ఏకన్తగతో। విమతి ఉప్పచ్ఛిన్నా। త్వం గణివరపవరమాసజ్జాతి॥>
      stand <కమ్మజాదిపఞ్హో ఛట్ఠో॥>
    text <౭॥ యక్ఖపఞ్హో>
      text <౭>, <భన్తే నాగసేన। అత్థి లోకే యక్ఖా నామాతి॥ ఆమ। మహారాజ। అత్థి లోకే యక్ఖా నామాతి॥ చవన్తి పన తే। భన్తే। యక్ఖా తమ్హా యోనియాతి॥ ఆమ। మహారాజ। చవన్తి తే యక్ఖా తమ్హా యోనియాతి॥ కిస్స పన। భన్తే నాగసేన। తేసం మతానం యక్ఖానం సరీరం న దిస్సతి। కుణపగన్ధోపి న వాయతీతి॥ దిస్సతి। మహారాజ। మతానం యక్ఖానం సరీరం। కుణపగన్ధోపి తేసం వాయతి। మతానం। మహారాజ। యక్ఖానం సరీరం కీటవణ్ణేన వా దిస్సతి। కిమివణ్ణేన వా దిస్సతి। కిపిల్లికవణ్ణేన వా దిస్సతి। పటఙ్గవణ్ణేన వా దిస్సతి। అహివణ్ణేన వా దిస్సతి। విచ్ఛికవణ్ణేన వా దిస్సతి। సతపదివణ్ణేన వా దిస్సతి। దిజవణ్ణేన వా దిస్సతి। మిగవణ్ణేన వా దిస్సతీతి॥ కో హి। భన్తే నాగసేన। అఞ్ఞో ఇదం పఞ్హం పుట్ఠో విసజ్జేయ్య అఞ్ఞత్ర తవాదిసేన బుద్ధిమతాతి॥>
      stand <యక్ఖపఞ్హో సత్తమో॥>
    text <౮॥ అనవసేససిక్ఖాపదపఞ్హో>
      text <౮>, <భన్తే నాగసేన। యే తే అహేసుం తికిచ్ఛకానం పుబ్బకా ఆచరియా సేయ్యథిదం। నారదో ధమ్మన్తరీ అఙ్గిరసో కపిలో కణ్డరగ్గి సామో అతులో పుబ్బకచ్చాయనో। సబ్బేపేతే ఆచరియా సకిం యేవ రోగుప్పత్తిఞ్చ నిదానఞ్చ సభావఞ్చ సముట్ఠానఞ్చ తికిచ్ఛఞ్చ కిరియఞ్చ సిద్ధాసిద్ధఞ్చ సబ్బం తం నిరవసేసం జానిత్వా ఇమస్మిం కాయే ఏత్తకా రోగా ఉప్పజ్జిస్సన్తీతి ఏకప్పహారేన కలాపగ్గాహం కరిత్వా సుత్తం బన్ధింసు। అసబ్బఞ్ఞునో ఏతే సబ్బే। కిస్స పన తథాగతో సబ్బఞ్ఞూ సమానో అనాగతం కిరియం బుద్ధఞాణేన జానిత్వా ఏత్తకే నామ వత్థుస్మిం ఏత్తకం నామ సిక్ఖాపదం పఞ్ఞపేతబ్బం భవిస్సతీతి పరిచ్ఛిన్దిత్వా అనవసేసతో సిక్ఖాపదం న పఞ్ఞపేసి। ఉప్పన్నుప్పన్నే వత్థుస్మిం అయసే పాకటే దోసే విత్థారికే పుథుగతే ఉజ్ఝాయన్తేసు మనుస్సేసు తస్మిం తస్మిం కాలే సావకానం సిక్ఖాపదం పఞ్ఞపేసీతి॥>
      text <ఞాతమేతం। మహారాజ। తథాగతస్స ఇమస్మిం సమయే ఇమేసు మనుస్సేసు సాధికం దియడ్ఢసిక్ఖాపదసతం పఞ్ఞపేతబ్బం భవిస్సతీతి। అపి చ తథాగతస్స ఏవం అహోసి సచే ఖో అహం సాధికం దియడ్ఢసిక్ఖాపదసతం ఏకప్పహారం పఞ్ఞపేస్సామి। మహాజనో సన్తాసమాపజ్జిస్సతి బహుకం ఇధ రక్ఖితబ్బం। దుక్కరం వత భో సమణస్స గోతమస్స సాసనే పబ్బజితున్తి। పబ్బజితుకామాపి న పబ్బజిస్సన్తి। వచనఞ్చ మే న సద్దహిస్సన్తి। అసద్దహన్తా తే మనుస్సా అపాయగామినో భవిస్సన్న-తి ఉప్పన్నుప్పన్నే వత్థుస్మిం ధమ్మదేసనాయ విఞ్ఞాపేత్వా పాకటే దోసే సిక్ఖాపదం పఞ్ఞపేస్సామీతి॥ అచ్ఛరియం। భన్తే నాగసేన। బుద్ధానం। అబ్భుతం। భన్తే నాగసేన। బుద్ధానం। యావ మహన్తం తథాగతస్స సబ్బఞ్ఞుతఞాణం। ఏవమేతం। భన్తే నాగసేన। సునిద్దిట్ఠో ఏసో అత్థో తథాగతేన। బహుకం ఇధ సిక్ఖితబ్బన్తి సుత్వా సత్తానం సన్తాసో ఉప్పజ్జేయ్య। ఏకోపి జినసాసనే న పబ్బజేయ్య। ఏవమేతం తథా సమ్పటిచ్ఛామీతి॥>
      stand <అనవసేససిక్ఖాపదపఞ్హో అట్ఠమో॥>
    text <౯॥ సూరియతపనపఞ్హో>
      text <౯>, <భన్తే నాగసేన। అయం సూరియో సబ్బకాలం కఠినం తపతి। ఉదాహు కిఞ్చికాలం మన్దం తపతీతి॥ సబ్బకాలం। మహారాజ। సూరియో కఠినం తపతి। న కిఞ్చికాలం మన్దం తపతీతి॥ యది। భన్తే నాగసేన। సూరియో సబ్బకాలం కఠినం తపతి। కిస్స పన అప్పేకదా సూరియో కఠినం తపతి। అప్పేకదా మన్దం తపతీతి॥ చత్తారోమే। మహారాజ। సూరియస్స రోగా। యేసం అఞ్ఞతరేన రోగేన పటిపీళితో సూరియో మన్దం తపతి॥ కతమే చత్తారో॥ అబ్భం। మహారాజ। సూరియస్స రోగో। తేన రోగేన పటిపీళితో సూరియో మన్దం తపతి॥ మహికా। మహారాజ। సూరియస్స రోగో। తేన రోగేన పటిపీళితో సూరియో మన్దం తపతి॥ మేఘో। మహారాజ। సూరియస్స రోగో। తేన రోగేన పటిపీళితో సూరియో మన్దం తపతి॥ రాహు। మహారాజ। సూరియస్స రోగో। తేన రోగేన పటిపీళితో సూరియో మన్దం తపతి॥ ఇమే ఖో। మహారాజ। చత్తారో సూరియస్స రోగా। యేసం అఞ్ఞతరేన రోగేన పటిపీళితో సూరియో మన్దం తపతీతి॥ అచ్ఛరియం। భన్తే నాగసేన। అబ్భుతం। భన్తే నాగసేన। సూరియస్సపి తావ తేజోసమ్పన్నస్స రోగో ఉప్పజ్జిస్సతి। కిమఙ్గం పన అఞ్ఞేసం సత్తానం। నత్థి। భన్తే। ఏసా విభత్తి అఞ్ఞస్స అఞ్ఞత్ర తవాదిసేన బుద్ధిమతాతి॥>
      stand <సూరియతపనపఞ్హో నవమో॥>
    text <౧౦॥ కఠినతపనపఞ్హో>
      text <౧౦>, <భన్తే నాగసేన। కిస్స హేమన్తే సూరియో కఠినం తపతి। నో తథా గిమ్హేతి॥ గిమ్హే। మహారాజ। అనుపహతం హోతి రజోజల్లం। వాతక్ఖుభితా రేణూ గగనానుగతా హోన్తి। ఆకాసేపి అబ్భా సుబహలా హోన్తి। మహావాతో చ అధిమత్తం వాయతి। తే సబ్బే నానాకులా సమాయుతా సూరియరంసియో పిదహన్తి। తేన గిమ్హే సూరియో మన్దం తపతి॥>
      text <హేమన్తే పన। మహారాజ। హేట్ఠా పథవీ నిబ్బుతా హోతి। ఉపరి మహామేఘో ఉపట్ఠితో హోతి। ఉపసన్తం హోతి రజోజల్లం। రేణు చ సన్తసన్తం గగనే చరతి। విగతవలాహకో చ హోతి ఆకాసో। వాతో చ మన్దమన్దం వాయతి। ఏతేసం ఉపరతియా విసుద్ధా హోన్తి సూరియరంసియో। ఉపఘాతవిముత్తస్స సూరియస్స తాపో అతి వియ తపతి॥ ఇదమేత్థ। మహారాజ। కారణం। యేన కారణేన సూరియో హేమన్తే కఠినం తపతి। నో తథా గిమ్హేతి॥ సబ్బీతిముత్తో। భన్తే। సూరియో కఠినం తపతి। మేఘాదిసహగతో కఠినం న తపతీతి॥>
      stand <కఠినతపనపఞ్హో దసమో॥>
      stand <నిప్పపఞ్చవగ్గో దుతియో॥>
      stand <ఇమస్మిం వగ్గే దస పఞ్హా॥>
  text <౩॥ వేస్సన్తరవగ్గో>
    text <౧॥ వేస్సన్తరపఞ్హో>
      text <౧>, <భన్తే నాగసేన। సబ్బేవ బోధిసత్తా పుత్తదారం దేన్తి। ఉదాహు వేస్సన్తరేనేవ రఞ్ఞా పుత్తదారం దిన్నన్తి॥ సబ్బేపి। మహారాజ। బోధిసత్తా పుత్తదారం దేన్తి। న వేస్సన్తరేనేవ రఞ్ఞా పుత్తదారం దిన్నన్తి॥ అపి చ ఖో। భన్తే నాగసేన। తేసం అనుమతేన దేన్తీతి॥ భరియా। మహారాజ। అనుమతా। దారకా పన బాలతాయ విలపింసు। యది తే అత్థతో జానేయ్యుం। తేపి అనుమోదేయ్యుం। న తే విలపేయ్యున్తి॥>
      text <దుక్కరం। భన్తే నాగసేన। బోధిసత్తేన కతం। యం సో అత్తనో ఓరసే పియే పుత్తే బ్రాహ్మణస్స దాసత్థాయ అదాసి॥>
      text <ఇదమ్పి దుతియం దుక్కరతో దుక్కరతరం। యం సో అత్తనో ఓరసే పియే పుత్తే బాలకే తరుణకే లతాయ బన్ధిత్వా తేన బ్రాహ్మణేన లతాయ అనుమజ్జీయన్తే దిస్వా అజ్ఝుపేక్ఖి॥>
      text <ఇదమ్పి తతియం దుక్కరతో దుక్కరతరం। యం సో సకేన బలేన బన్ధనా ముచ్చిత్వా ఆగతే దారకే సారజ్జముపగతే పునదేవ లతాయ బన్ధిత్వా అదాసి॥>
      text <ఇదమ్పి చతుత్థం దుక్కరతో దుక్కరతరం। యం సో దారకే అయం ఖో। తాత। యక్ఖో ఖాదితుం నేతి అమ్హేతి విలపన్తే మా భాయిత్థాతి న అస్సాసేసి॥>
      text <ఇదమ్పి పఞ్చమం దుక్కరతో దుక్కరతరం। యం సో జాలిస్స కుమారస్స రుదమానస్స పాదేసు నిపతిత్వా అలం। తాత। కణ్హాజినం నివత్తేహి। అహమేవ గచ్ఛామి యక్ఖేన సహ। ఖాదతు మం యక్ఖోతి యాచమానస్స ఏవం న సమ్పటిచ్ఛి॥>
      text <ఇదమ్పి ఛట్ఠం దుక్కరతో దుక్కరతరం। యం సో జాలిస్స కుమారస్స పాసాణసమం నూన తే। తాత। హదయం। యం త్వం అమ్హాకం దుక్ఖితానం పేక్ఖమానో నిమ్మనుస్సకే బ్రహారఞ్ఞే యక్ఖేన నీయమానే న నివారేసీతి విలపమానస్స కారుఞ్ఞం నాకాసి॥>
      text <ఇదమ్పి సత్తమం దుక్కరతో దుక్కరతరం। యం తస్స రుళరుళస్స భీమభీమస్స నీతే దారకే అదస్సనం గమితే న ఫలి హదయం సతధా వా సహస్సధా వా। పుఞ్ఞకామేన మనుజేన కిం పరదుక్ఖాపనేన। నను నామ సకదానం దాతబ్బం హోతీతి॥>
      text <దుక్కరస్స। మహారాజ। కతత్తా బోధిసత్తస్స కిత్తిసద్దో దససహస్సియా లోకధాతుయా సదేవమనుస్సేసు అబ్భుగ్గతో। దేవా దేవభవనే పకిత్తేన్తి। అసురా అసురభవనే పకిత్తేన్తి। గరుళా గరుళభవనే పకిత్తేన్తి। నాగా నాగభవనే పకిత్తేన్తి। యక్ఖా యక్ఖభవనే పకిత్తేన్తి। అనుపుబ్బేన తస్స కిత్తిసద్దో పరమ్పరాయ అజ్జేతరహి ఇధ అమ్హాకం సమయం అనుప్పత్తో। తం మయం దానం పకిత్తేన్తా వికోపేన్తా నిసిన్నా సుదిన్నం। ఉదాహు దుద్దిన్నన్తి॥ సో ఖో పనాయం। మహారాజ। కిత్తిసద్దో నిపుణానం విఞ్ఞూనం విదూనం విభావీనం బోధిసత్తానం దస గుణే అనుదస్సతి॥ కతమే దస॥ అగేధతా నిరాలయతా చాగో పహానం అపునరావత్తితా సుఖుమతా మహన్తతా దురనుబోధతా దుల్లభతా అసదిసతా బుద్ధధమ్మస్స। సో ఖో పనాయం। మహారాజ। కిత్తిసద్దో నిపుణానం విఞ్ఞూనం విదూనం విభావీనం బోధిసత్తానం ఇమే దస గుణే అనుదస్సతీతి॥>
      text <భన్తే నాగసేన। యో పరం దుక్ఖాపేత్వా దానం దేతి। అపి ను తం దానం సుఖవిపాకం హోతి సగ్గసంవత్తనికన్తి॥ ఆమ। మహారాజ। కిం వత్తబ్బన్తి॥ ఇఙ్ఘ। భన్తే నాగసేన। కారణం ఉపదస్సేహీతి॥ ఇధ। మహారాజ। కోచి సమణో వా బ్రాహ్మణో వా సీలవా హోతి కల్యాణధమ్మో। సో భవేయ్య పక్ఖహతో వా పీఠసప్పీ వా అఞ్ఞతరం వా బ్యాధిం ఆపన్నో। తమేనం యో కోచి పుఞ్ఞకామో యానం ఆరోపేత్వా పత్థితం దేసమనుపాపేయ్య। అపి ను ఖో। మహారాజ। తస్స పురిసస్స తతోనిదానం కిఞ్చి సుఖం నిబ్బత్తేయ్య సగ్గసంవత్తనికం తం కమ్మన్తి॥ ఆమ। భన్తే। కిం వత్తబ్బం॥ హత్థియానం వా సో। భన్తే। పురిసో లభేయ్య అస్సయానం వా రథయానం వా। థలే థలయానం జలే జలయానం దేవేసు దేవయానం మనుస్సేసు మనుస్సయానం। తదనుచ్ఛవికం తదనులోమికం భవే భవే నిబ్బత్తేయ్య। తదనుచ్ఛవికాని తదనులోమికాని చస్స సుఖాని నిబ్బత్తేయ్యుం। సుగతితో సుగతిం గచ్ఛేయ్య। తేనేవ కమ్మాభిసన్దేన ఇద్ధియానం అభిరుయ్హ పత్థితం నిబ్బాననగరం పాపుణేయ్యాతి॥ తేన హి। మహారాజ। పరదుక్ఖాపనేన దిన్నదానం సుఖవిపాకం హోతి సగ్గసంవత్తనికం। యం సో పురిసో బలీబద్దే దుక్ఖాపేత్వా ఏవరూపం సుఖం అనుభవతి॥>
      text <అపరమ్పి। మహారాజ। ఉత్తరిం కారణం సుణోహి। యథా పరదుక్ఖాపనేన దిన్నదానం సుఖవిపాకం హోతి సగ్గసంవత్తనికం॥ ఇధ। మహారాజ। యో కోచి రాజా జనపదతో ధమ్మికం బలిం ఉద్ధరాపేత్వా ఆణాపవత్తనేన దానం దదేయ్య। అపి ను ఖో సో। మహారాజ। రాజా తతోనిదానం కిఞ్చి సుఖం అనుభవేయ్య సగ్గసంవత్తనికం తం దానన్తి॥ ఆమ। భన్తే। కిం వత్తబ్బం। తతోనిదానం సో। భన్తే। రాజా ఉత్తరిం అనేకసతసహస్సగుణం లభేయ్య॥ రాజూనం అతిరాజా భవేయ్య। దేవానం అతిదేవో భవేయ్య। బ్రహ్మానం అతిబ్రహ్మా భవేయ్య। సమణానం అతిసమణో భవేయ్య। బ్రాహ్మణానం అతిబ్రాహ్మణో భవేయ్య। అరహన్తానం అతిఅరహా భవేయ్యాతి॥ తేన హి। మహారాజ। పరదుక్ఖాపనేన దిన్నదానం సుఖవిపాకం హోతి సగ్గసంవత్తనికం। యం సో రాజా బలినా జనం పీళేత్వా దిన్నదానేన ఏవరూపం ఉత్తరిం యససుఖం అనుభవతీతి॥>
      text <అతిదానం। భన్తే నాగసేన। వేస్సన్తరేన రఞ్ఞా దిన్నం। యం సో సకం భరియం పరస్స భరియత్థాయ అదాసి। సకే ఓరసే పుత్తే బ్రాహ్మణస్స దాసత్థాయ అదాసి। అతిదానం నామ। భన్తే నాగసేన। లోకే విదూహి నిన్దితం గరహితం। యథా నామ। భన్తే నాగసేన। అతిభారేన సకటస్స అక్ఖో భిజ్జతి। అతిభారేన నావా ఓసీదతి। అతిభుత్తేన భోజనం విసమం పరిణమతి। అతివస్సేన ధఞ్ఞం వినస్సతి। అతిదానేన భోగక్ఖయం ఉపేతి। అతితాపేన పథవీ ఉపడయ్హతి। అతిరాగేన ఉమ్మత్తకో హోతి। అతిదోసేన వజ్ఝో హోతి। అతిమోహేన అనయం ఆపజ్జతి। అతిలోభేన చోరగ్గహణముపగచ్ఛతి। అతిభయేన నిరుజ్ఝతి। అతిపూరేన నదీ ఉత్తరతి। అతివాతేన అసని పతతి। అతిఅగ్గినా ఓదనం ఉత్తరతి। అతిసఞ్చరణేన న చిరం జీవతి॥ ఏవమేవ ఖో। భన్తే నాగసేన। అతిదానం నామ లోకే విదూహి నిన్దితం గరహితం। అతిదానం। భన్తే నాగసేన। వేస్సన్తరేన రఞ్ఞా దిన్నం। న తత్థ కిఞ్చి ఫలం ఇచ్ఛితబ్బన్తి॥>
      text <అతిదానం। మహారాజ। లోకే విదూహి వణ్ణితం థుతం పసత్థం। యే కేచి యాదిసం కీదిసం దానం దేన్తి। అతిదానదాయీ లోకే కిత్తిం పాపుణాతి॥ యథా। మహారాజ। అతిపవరతాయ దిబ్బం వనమూలం గహితమ్పి హత్థపాసే ఠితానం పరజనానం న దస్సయతి। అగదో అతిజచ్చతాయ పీళాయ సముగ్ఘాతకో రోగానం అన్తకరో। అగ్గి అతిజోతితాయ డహతి। ఉదకం అతిసీతతాయ నిబ్బాపేతి। పదుమం పరిసుద్ధతాయ న ఉపలిమ్పతి వారికద్దమేన। మణి అతిగుణతాయ కామదదో। వజిరం అతితిఖిణతాయ విజ్ఝతి మణిముత్తాఫలికం। పథవీ అతిమహన్తతాయ నరోరగమిగపక్ఖిజలసేలపబ్బతదుమే ధారేతి। సముద్దో అతిమహన్తతాయ అపరిపూరణో। సినేరు అతిభారతాయ అచలో। ఆకాసో అతివిత్థారతాయ అనన్తో। సూరియో అతిప్పభతాయ తిమిరం ఘాతేతి। సీహో అతిజాతితాయ విగతభయో। మల్లో అతిబలవతాయ పటిమల్లం ఖిప్పం ఉక్ఖిపతి। రాజా అతిపుఞ్ఞతాయ అధిపతి। భిక్ఖు అతిసీలవన్తతాయ నాగయక్ఖనరమరూహి నమస్సనీయో। బుద్ధో అతిఅగ్గతాయ అనుపమో॥ ఏవమేవ ఖో। మహారాజ। అతిదానం నామ లోకే విదూహి వణ్ణితం థుతం పసత్థం। యే కేచి యాదిసం కీదిసం దానం దేన్తి। అతిదానదాయీ లోకే కిత్తిం పాపుణాతి। అతిదానేన వేస్సన్తరో రాజా దససహస్సియా లోకధాతుయా వణ్ణితో థుతో పసత్థో మహితో కిత్తితో। తేనేవ అతిదానేన వేస్సన్తరో రాజా అజ్జేతరహి బుద్ధో జాతో అగ్గో సదేవకే లోకే॥>
      text <అత్థి పన। మహారాజ। లోకే ఠపనీయం దానం। యం దక్ఖిణేయ్యే అనుప్పత్తే న దాతబ్బన్తి॥ దస ఖో పనిమాని। భన్తే నాగసేన। దానాని। యాని లోకే అదానసమ్మతాని। యో తాని దానాని దేతి। సో అపాయగామీ హోతి॥ కతమాని దస॥ మజ్జదానం। భన్తే నాగసేన। లోకే అదానసమ్మతం। యో తం దానం దేతి। సో అపాయగామీ హోతి॥ సమజ్జదానం…పే॰… ఇత్థిదానం…పే॰… ఉసభదానం…పే॰… చిత్తకమ్మదానం…పే॰… సత్థదానం …పే॰… విసదానం…పే॰… సఙ్ఖలికదానం…పే॰… కుక్కుటసూకరదానం…పే॰… తులాకూటమానకూటదానం। భన్తే నాగసేన। లోకే అదానసమ్మతం హోతి। యో తం దానం దేతి। సో అపాయగామీ హోతి॥ ఇమాని ఖో। భన్తే నాగసేన। దస దానాని లోకే అదానసమ్మతాని। యో తాని దానాని దేతి। సో అపాయగామీ హోతీతి॥>
      text <నాహం తం। మహారాజ। అదానసమ్మతం పుచ్ఛామి। ఇమం ఖ్వాహం। మహారాజ। తం పుచ్ఛామి అత్థి పన। మహారాజ। లోకే ఠపనీయం దానం। యం దక్ఖిణేయ్యే అనుప్పత్తే న దాతబ్బన్తి॥ నత్థి। భన్తే నాగసేన। లోకే ఠపనీయం దానం॥ యం దక్ఖిణేయ్యే అనుప్పత్తే న దాతబ్బం। చిత్తప్పసాదే ఉప్పన్నే కేచి దక్ఖిణేయ్యానం భోజనం దేన్తి। కేచి అచ్ఛాదనం। కేచి సయనం। కేచి ఆవసథం। కేచి అత్థరణపావురణం। కేచి దాసిదాసం। కేచి ఖేత్తవత్థుం। కేచి ద్విపదచతుప్పదం। కేచి సతం సహస్సం సతసహస్సం। కేచి మహారజ్జం। కేచి జీవితమ్పి దేన్తీతి॥ యది పన। మహారాజ। కేచి జీవితమ్పి దేన్తి। కిం కారణా వేస్సన్తరం దానపతిం అతిబాళ్హం పరిపాతేసి సుదిన్నే పుత్తే చ దారే చ॥>
      text <అపి ను ఖో। మహారాజ। అత్థి లోకపకతి లోకాచిణ్ణం। లభతి పితా పుత్తం ఇణట్టో వా ఆజీవికపకతో వా ఆవపితుం వా విక్కిణితుం వాతి॥ ఆమ। భన్తే। లభతి పితా పుత్తం ఇణట్టో వా ఆజీవికపకతో వా ఆవపితుం వా విక్కిణితుం వాతి॥ యది। మహారాజ। లభతి పితా పుత్తం ఇణట్టో వా ఆజీవికపకతో వా ఆవపితుం వా విక్కిణితుం వా। వేస్సన్తరోపి। మహారాజ। రాజా అలభమానో సబ్బఞ్ఞుతఞాణం ఉపద్దుతో దుక్ఖితో తస్స ధమ్మధనస్స పటిలాభాయ పుత్తదారం ఆవపేసి చ విక్కిణి చ॥ ఇతి। మహారాజ। వేస్సన్తరేన రఞ్ఞా అఞ్ఞేసం దిన్నం యేవ దిన్నం। కతం యేవ కతం॥ కిస్స పన త్వం। మహారాజ। తేన దానేన వేస్సన్తరం దానపతిం అతిబాళ్హం అపసాదేసీతి॥>
      text <నాహం। భన్తే నాగసేన। వేస్సన్తరస్స దానపతినో దానం గరహామి। అపి చ పుత్తదారం యాచన్తే నిమినిత్వా అత్తానం దాతబ్బన్తి॥ ఏతం ఖో। మహారాజ। అసబ్భికారణం। యం పుత్తదారం యాచన్తే అత్తానం దదేయ్య। యం యం హి యాచన్తే తం తదేవ దాతబ్బం। ఏతం సప్పురిసానం కమ్మం॥ యథా। మహారాజ। కోచి పురిసో పానీయం ఆహరాపేయ్య। తస్స యో భోజనం దదేయ్య। అపి ను సో। మహారాజ। పురిసో తస్స కిచ్చకారీ అస్సాతి॥ న హి। భన్తే। యం సో ఆహరాపేతి। తమేవ తస్స దేన్తో కిచ్చకారీ అస్సాతి॥ ఏవమేవ ఖో। మహారాజ। వేస్సన్తరో రాజా బ్రాహ్మణే పుత్తదారం యాచన్తే పుత్తదారం యేవ అదాసి॥ సచే। మహారాజ। బ్రాహ్మణో వేస్సన్తరస్స సరీరం యాచేయ్య। న సో। మహారాజ। అత్తానం రక్ఖేయ్య న కమ్పేయ్య న రజ్జేయ్య। తస్స దిన్నం పరిచ్చత్తం యేవ సరీరం భవేయ్య॥ సచే। మహారాజ। కోచి వేస్సన్తరం దానపతిం ఉపగన్త్వా యాచేయ్య దాసత్తం మే ఉపేహీతి। దిన్నం పరిచ్చత్తం యేవస్స సరీరం భవేయ్య। న సో దత్వా తపేయ్య। రఞ్ఞో। మహారాజ। వేస్సన్తరస్స కాయో బహుసాధారణో॥>
      text <యథా। మహారాజ। పక్కా మంసపేసి బహుసాధారణా। ఏవమేవ ఖో। మహారాజ। రఞ్ఞో వేస్సన్తరస్స కాయో బహుసాధారణో॥ యథా వా పన। మహారాజ। ఫలితో రుక్ఖో నానాదిజగణసాధారణో। ఏవమేవ ఖో। మహారాజ। రఞ్ఞో వేస్సన్తరస్స కాయో బహుసాధారణో॥ కిం కారణా॥ ఏవాహం పటిపజ్జన్తో సమ్మాసమ్బోధిం పాపుణిస్సామీతి॥>
      text <యథా। మహారాజ। పురిసో అధనో ధనత్థికో ధనపరియేసనం చరమానో అజపథం సఙ్కుపథం వేత్తపథం గచ్ఛతి। జలథలవాణిజ్జం కరోతి। కాయేన వాచాయ మనసా ధనం ఆరాధేతి। ధనప్పటిలాభాయ వాయమతి॥ ఏవమేవ ఖో। మహారాజ। వేస్సన్తరో దానపతి అధనో బుద్ధధనేన సబ్బఞ్ఞుతఞాణరతనప్పటిలాభాయ యాచకానం ధనధఞ్ఞం దాసిదాసం యానవాహనం సకలసాపతేయ్యం సకం పుత్తదారం అత్తానఞ్చ చజిత్వా సమ్మాసమ్బోధిం యేవ పరియేసతి॥>
      text <యథా వా పన। మహారాజ। అమచ్చో ముద్దకామో ముద్దాధికరణం యం కిఞ్చి గేహే ధనధఞ్ఞం హిరఞ్ఞసువణ్ణం। తం సబ్బం దత్వాపి ముద్దప్పటిలాభాయ వాయమతి॥ ఏవమేవ ఖో। మహారాజ। వేస్సన్తరో దానపతి సబ్బం తం బాహిరబ్భన్తరధనం దత్వా జీవితమ్పి పరేసం దత్వా సమ్మాసమ్బోధిం యేవ పరియేసతి॥>
      text <అపి చ। మహారాజ। వేస్సన్తరస్స దానపతినో ఏవం అహోసి యం సో బ్రాహ్మణో యాచతి। తమేవాహం తస్స దేన్తో కిచ్చకారీ నామ హోమీతి। ఏవం సో తస్స పుత్తదారమదాసి॥ న ఖో। మహారాజ। వేస్సన్తరో దానపతి దేస్సతాయ బ్రాహ్మణస్స పుత్తదారమదాసి। న అదస్సనకామతాయ పుత్తదారమదాసి। న అతిబహుకా మే పుత్తదారా। న సక్కోమి తే పోసేతున్తి పుత్తదారమదాసి। న ఉక్కణ్ఠితో అప్పియా మేతి నీహరితుకామతాయ పుత్తదారమదాసి॥ అథ ఖో సబ్బఞ్ఞుతఞాణరతనస్సేవ పియత్తా సబ్బఞ్ఞుతఞాణస్స కారణా వేస్సన్తరో రాజా ఏవరూపం అతులం విపులమనుత్తరం పియం మనాపం దయితం పాణసమం పుత్తదారదానవరం బ్రాహ్మణస్స అదాసి॥>
      text <భాసితమ్పేతం। మహారాజ। భగవతా దేవాతిదేవేన చరియాపిటకే>
      text <తస్మా। మహారాజ। వేస్సతరో రాజా పుత్తదానం దత్వా పణ్ణసాలం పవిసిత్వా నిపజ్జి॥ తస్స అతిపేమేన దుక్ఖితస్స బలవసోకో ఉప్పజ్జి। హదయవత్థు ఉణ్హమహోసి॥ నాసికాయ అప్పహోన్తియా ముఖేన ఉణ్హే అస్సాసపస్సాసే విస్సజ్జేసి। అస్సూని పరివత్తిత్వా లోహితబిన్దూని హుత్వా నేత్తేహి నిక్ఖమింసు॥ ఏవమేవ ఖో। మహారాజ। దుక్ఖేన వేస్సన్తరో రాజా బ్రాహ్మణస్స పుత్తదారమదాసి మా మే దానపథో పరిహాయీతి॥>
      text <అపి చ। మహారాజ। వేస్సన్తరో రాజా ద్వే అత్థవసే పటిచ్చ బ్రాహ్మణస్స ద్వే దారకే అదాసి॥ కతమే ద్వే॥ దానపథో చ మే అపరిహీనో భవిస్సతి। దుక్ఖితే చ మే పుత్తకే వనమూలఫలేహి ఇతోనిదానం అయ్యకో మోచేస్సతీతి॥ జానాతి హి। మహారాజ। వేస్సన్తరో రాజా న మే దారకా సక్కా కేనచి దాసభోగేన భుఞ్జితుం। ఇమే చ దారకే అయ్యకో నిక్కిణిస్సతి। ఏవం అమ్హాకమ్పి గమనం భవిస్సతీతి॥ ఇమే ఖో। మహారాజ। ద్వే అత్థవసే పటిచ్చ బ్రాహ్మణస్స ద్వే దారకే అదాసి॥>
      text <అపి చ। మహారాజ। వేస్సన్తరో రాజా జానాతి అయం ఖో బ్రాహ్మణో జిణ్ణో వుడ్ఢో మహల్లకో దుబ్బలో భగ్గో దణ్డపరాయణో ఖీణాయుకో పరిత్తపుఞ్ఞో। నేసో సమత్థో ఇమే దారకే దాసభోగేన భుఞ్జితున్తి॥ సక్కుణేయ్య పన। మహారాజ। పురిసో పాకతికేన బలేన ఇమే చన్దిమసూరియే ఏవంమహిద్ధికే ఏవంమహానుభావే గహేత్వా పేళాయ వా సముగ్గే వా పక్ఖిపిత్వా నిప్పభే కత్వా థాలకపరిభోగేన పరిభుఞ్జితున్తి॥ న హి। భన్తేతి॥ ఏవమేవ ఖో। మహారాజ। ఇమస్మిం లోకే చన్దిమసూరియప్పటిభాగస్స వేస్సన్తరస్స దారకా న సక్కా కేనచి దాసభోగేన భుఞ్జితున్తి॥>
      text <అపరమ్పి। మహారాజ। ఉత్తరిం కారణం సుణోహి। యేన కారణేన వేస్సన్తరస్స దారకా న సక్కా కేనచి దాసభోగేన భుఞ్జితుం॥ యథా। మహారాజ। రఞ్ఞో చక్కవత్తిస్స మణిరతనం సుభం జాతిమన్తం అట్ఠంసం సుపరికమ్మకతం చతుహత్థాయామం సకటనాభిపరిణాహం న సక్కా కేనచి పిలోతికాయ వేఠేత్వా పేళాయ పక్ఖిపిత్వా సత్థకనిసానపరిభోగేన పరిభుఞ్జితుం। ఏవమేవ ఖో। మహారాజ। లోకే చక్కవత్తిరఞ్ఞో మణిరతనప్పటిభాగస్స వేస్సన్తరస్స దారకా న సక్కా కేనచి దాసభోగేన భుఞ్జితుం॥>
      text <అపరమ్పి। మహారాజ। ఉత్తరిం కారణం సుణోహి। యేన కారణేన వేస్సన్తరస్స దారకా న సక్కా కేనచి దాసభోగేన భుఞ్జితుం॥ యథా। మహారాజ। తిధా పభిన్నో సబ్బసేతో సత్తప్పతిట్ఠితో అట్ఠరతనుబ్బేధో నవరతనాయామపరిణాహో పాసాదికో దస్సనీయో ఉపోసథో నాగరాజా న సక్కా కేనచి సుప్పేన వా సరావేన వా పిదహితుం। గోవచ్ఛకో వియ వచ్ఛకసాలాయ పక్ఖిపిత్వా పరిహరితుం వా। ఏవమేవ ఖో। మహారాజ। లోకే ఉపోసథనాగరాజప్పటిభాగస్స వేస్సన్తరస్స దారకా న సక్కా కేనచి దాసభోగేన భుఞ్జితుం॥>
      text <అపరమ్పి। మహారాజ। ఉత్తరిం కారణం సుణోహి। యేన కారణేన వేస్సన్తరస్స దారకా న సక్కా కేనచి దాసభోగేన భుఞ్జితుం॥ యథా। మహారాజ। మహాసముద్దో దీఘపుథులవిత్థిణ్ణో గమ్భీరో అప్పమేయ్యో దురుత్తరో అపరియోగాళ్హో అనావటో న సక్కా కేనచి సబ్బత్థ పిదహిత్వా ఏకతిత్థేన పరిభోగం కాతుం। ఏవమేవ ఖో। మహారాజ। లోకే మహాసముద్దప్పటిభాగస్స వేస్సన్తరస్స దారకా న సక్కా కేనచి దాసభోగేన భుఞ్జితుం॥>
      text <అపరమ్పి। మహారాజ। ఉత్తరిం కారణం సుణోహి। యేన కారణేన వేస్సన్తరస్స దారకా న సక్కా కేనచి దాసభోగేన భుఞ్జితుం॥ యథా। మహారాజ। హిమవన్తో పబ్బతరాజా పఞ్చయోజనసతం అచ్చుగ్గతో నభే తిసహస్సయోజనాయామవిత్థారో చతురాసీతికూటసహస్సప్పటిమణ్డితో పఞ్చన్నం మహానదీసతానం పభవో మహాభూతగణాలయో నానావిధగన్ధధరో దిబ్బోసధసతసమలఙ్కతో నభే వలాహకో వియ అచ్చుగ్గతో దిస్సతి। ఏవమేవ ఖో। మహారాజ। లోకే హిమవన్తపబ్బతరాజప్పటిభాగస్స వేస్సన్తరస్స దారకా న సక్కా కేనచి దాసభోగేన భుఞ్జితుం॥>
      text <అపరమ్పి। మహారాజ। ఉత్తరిం కారణం సుణోహి। యేన కారణేన వేస్సన్తరస్స దారకా న సక్కా కేనచి దాసభోగేన భుఞ్జితుం॥ యథా। మహారాజ। రత్తన్ధకారతిమిసాయం ఉపరిపబ్బతగ్గే జలమానో మహాఅగ్గిక్ఖన్ధో సువిదూరేపి పఞ్ఞాయతి। ఏవమేవ ఖో। మహారాజ। వేస్సన్తరో రాజా పబ్బతగ్గే జలమానో మహాఅగ్గిక్ఖన్ధో వియ సువిదూరేపి పాకటో పఞ్ఞాయతి। తస్స దారకా న సక్కా కేనచి దాసభోగేన భుఞ్జితుం॥>
      text <అపరమ్పి। మహారాజ। ఉత్తరిం కారణం సుణోహి। యేన కారణేన వేస్సన్తరస్స దారకా న సక్కా కేనచి దాసభోగేన భుఞ్జితుం॥ యథా। మహారాజ। హిమవన్తే పబ్బతే నాగపుప్ఫసమయే ఉజువాతే వాయన్తే దస ద్వాదస యోజనాని పుప్ఫగన్ధో వాయతి। ఏవమేవ ఖో। మహారాజ। వేస్సన్తరస్స రఞ్ఞో అపి యోజనసహస్సేహిపి యావ అకనిట్ఠభవనం ఏత్థన్తరే సురాసురగరుళగన్ధబ్బయక్ఖరక్ఖసమహోరగకిన్నరఇన్దభవనేసు కిత్తిసద్దో అబ్భుగ్గతో। సీలవరగన్ధో చస్స సమ్పవాయతి। తేన తస్స దారకా న సక్కా కేనచి దాసభోగేన భుఞ్జితుం॥ అనుసిట్ఠో। మహారాజ। జాలీ కుమారో పితరా వేస్సన్తరేన రఞ్ఞా అయ్యకో తే। తాత। తుమ్హే బ్రాహ్మణస్స ధనం దత్వా నిక్కిణన్తో తం నిక్ఖసహస్సం దత్వా నిక్కిణాతు। కణ్హాజినం నిక్కిణన్తో దాససతం దాసిసతం హత్థిసతం అస్ససతం ధేనుసతం ఉసభసతం నిక్ఖసతన్తి సబ్బసతం దత్వా నిక్కిణాతు। యది తే। తాత। అయ్యకో తుమ్హే బ్రాహ్మణస్స హత్థతో ఆణాయ బలసా ముధా గణ్హాతి। మా తుమ్హే అయ్యకస్స వచనం కరిత్థ। బ్రాహ్మణస్సేవ అనుయాయినో హోథాతి। ఏవమనుసాసిత్వా పుత్తే పేసేసి। తతో జాలీకుమారో గన్త్వా అయ్యకేన పుట్ఠో కథేసి>
      text <సునిబ్బేఠితో। భన్తే నాగసేన। పఞ్హో। సుభిన్నం దిట్ఠిజాలం। సుమద్దితో పరవాదో। సకసమయో సుదీపితో। బ్యఞ్జనం సుపరిసోధితం। సువిభత్తో అత్థో। ఏవమేతం తథా సమ్పటిచ్ఛామీతి॥>
      stand <వేస్సన్తరపఞ్హో పఠమో॥>
    text <౨॥ దుక్కరకారికపఞ్హో>
      text <౨>, <భన్తే నాగసేన। సబ్బేవ బోధిసత్తా దుక్కరకారికం కరోన్తి। ఉదాహు గోతమేనేవ బోధిసత్తేన దుక్కరకారికా కతాతి॥ నత్థి। మహారాజ। సబ్బేసం బోధిసత్తానం దుక్కరకారికా। గోతమేనేవ బోధిసత్తేన దుక్కరకారికా కతాతి॥>
      text <భన్తే నాగసేన। యది ఏవం అయుత్తం। యం బోధిసత్తానం బోధిసత్తేహి వేమత్తతా హోతీతి॥ చతూహి। మహారాజ। ఠానేహి బోధిసత్తానం బోధిసత్తేహి వేమత్తతా హోతి॥ కతమేహి చతూహి॥ కులవేమత్తతా పధానవేమత్తతా ఆయువేమత్తతా పమాణవేమత్తతాతి॥ ఇమేహి ఖో। మహారాజ। చతూహి ఠానేహి బోధిసత్తానం బోధిసత్తేహి వేమత్తతా హోతి॥ సబ్బేసమ్పి। మహారాజ। బుద్ధానం రూపే సీలే సమాధిమ్హి పఞ్ఞాయ విముత్తియా విముత్తిఞాణదస్సనే చతువేసారజ్జే దసతథాగతబలే ఛఅసాధారణఞాణే చుద్దసబుద్ధఞాణే అట్ఠారసబుద్ధధమ్మే కేవలే చ బుద్ధగుణే నత్థి వేమత్తతా। సబ్బేపి బుద్ధా బుద్ధధమ్మేహి సమసమాతి॥>
      text <యది। భన్తే నాగసేన। సబ్బేపి బుద్ధా బుద్ధధమ్మేహి సమసమా। కేన కారణేన గోతమేనేవ బోధిసత్తేన దుక్కరకారికా కతాతి॥ అపరిపక్కే। మహారాజ। ఞాణే అపరిపక్కాయ బోధియా గోతమో బోధిసత్తో నేక్ఖమ్మమభినిక్ఖన్తో అపరిపక్కం ఞాణం పరిపాచయమానేన దుక్కరకారికా కతాతి॥>
      text <భన్తే నాగసేన। కేన కారణేన బోధిసత్తో అపరిపక్కే ఞాణే అపరిపక్కాయ బోధియా మహాభినిక్ఖమనం నిక్ఖన్తో। నను నామ ఞాణం పరిపాచేత్వా పరిపక్కే ఞాణే నిక్ఖమితబ్బన్తి॥>
      text <బోధిసత్తో। మహారాజ। విపరీతం ఇత్థాగారం దిస్వా విప్పటిసారీ అహోసి। తస్స విప్పటిసారిస్స అరతి ఉప్పజ్జి। అరతిచిత్తం ఉప్పన్నం దిస్వా అఞ్ఞతరో మారకాయికో దేవపుత్తో అయం ఖో కాలో అరతిచిత్తస్స వినోదనాయాతి వేహాసే ఠత్వా ఇదం వచనమబ్రవి>
      text <మారిస। మా ఖో త్వం ఉక్కణ్ఠితో అహోసి। ఇతో తే సత్తమే దివసే దిబ్బం చక్కరతనం పాతుభవిస్సతి సహస్సారం సనేమికం సనాభికం సబ్బాకారపరిపూరం। పథవిగతాని చ తే రతనాని ఆకాసట్ఠాని చ సయమేవ ఉపగచ్ఛిస్సన్తి। ద్విసహస్సపరిత్తదీపపరివారేసు చతూసు మహాదీపేసు ఏకముఖేన ఆణా పవత్తిస్సతి। పరోసహస్సఞ్చ తే పుత్తా భవిస్సన్తి సూరా వీరఙ్గరూపా పరసేనప్పమద్దనా। తేహి పుత్తేహి పరికిణ్ణో సత్తరతనసమన్నాగతో చతుద్దీపమనుసాసిస్ససీతి॥>
      text <యథా నామ దివససన్తత్తం అయోసూలం సబ్బత్థ ఉపడహన్తం కణ్ణసోతం పవిసేయ్య। ఏవమేవ ఖో। మహారాజ। బోధిసత్తస్స తం వచనం కణ్ణసోతం పవిసిత్థ। ఇతి సో పకతియావ ఉక్కణ్ఠితో తస్సా దేవతాయ వచనేన భియ్యోసోమత్తాయ ఉబ్బిజ్జి సంవిజ్జి సంవేగమాపజ్జి॥>
      text <యథా పన। మహారాజ। మహతిమహాఅగ్గిక్ఖన్ధో జలమానో అఞ్ఞేన కట్ఠేన ఉపడహితో భియ్యోసోమత్తాయ జలేయ్య। ఏవమేవ ఖో। మహారాజ। బోధిసత్తో పకతియావ ఉక్కణ్ఠితో తస్సా దేవతాయ వచనేన భియ్యోసోమత్తాయ ఉబ్బిజ్జి సంవిజ్జి సంవేగమాపజ్జి॥>
      text <యథా వా పన। మహారాజ। మహాపథవీ పకతితిన్తా నిబ్బత్తహరితసద్దలా ఆసిత్తోదకా చిక్ఖల్లజాతా పునదేవ మహామేఘే అభివుట్ఠే భియ్యోసోమత్తాయ చిక్ఖల్లతరా అస్స। ఏవమేవ ఖో। మహారాజ। బోధిసత్తో పకతియావ ఉక్కణ్ఠితో తస్సా దేవతాయ వచనేన భియ్యోసోమత్తాయ ఉబ్బిజ్జి సంవిజ్జి సంవేగమాపజ్జీతి॥>
      text <అపి ను ఖో। భన్తే నాగసేన। బోధిసత్తస్స యది సత్తమే దివసే దిబ్బం చక్కరతనం నిబ్బత్తేయ్య। పటినివత్తేయ్య బోధిసత్తో దిబ్బే చక్కరతనే నిబ్బత్తేతి॥ న హి। మహారాజ। సత్తమే దివసే బోధిసత్తస్స దిబ్బం చక్కరతనం నిబ్బత్తేయ్య। అపి చ పలోభనత్థాయ తాయ దేవతాయ ముసా భణితం। యదిపి। మహారాజ। సత్తమే దివసే దిబ్బం చక్కరతనం నిబ్బత్తేయ్య। బోధిసత్తో న నివత్తేయ్య॥ కిం కారణం॥ అనిచ్చన్తి। మహారాజ। బోధిసత్తో దళ్హం అగ్గహేసి। దుక్ఖం అనత్తాతి దళ్హం అగ్గహేసి। ఉపాదానక్ఖయం పత్తో॥>
      text <యథా। మహారాజ। అనోతత్తదహతో ఉదకం గఙ్గం నదిం పవిసతి। గఙ్గాయ నదియా మహాసముద్దం పవిసతి। మహాసముద్దతో పాతాలముఖం పవిసతి। అపి ను। మహారాజ। తం ఉదకం పాతాలముఖగతం పటినివత్తిత్వా మహాసముద్దం పవిసేయ్య। మహాసముద్దతో గఙ్గం నదిం పవిసేయ్య। గఙ్గాయ నదియా పున అనోతత్తం పవిసేయ్యాతి॥ న హి। భన్తేతి॥ ఏవమేవ ఖో। మహారాజ। బోధిసత్తేన కప్పానం సతసహస్సం చతురో చ అసఙ్ఖ్యేయ్యే కుసలం పరిపాచితం ఇమస్స భవస్స కారణా। సోయం అన్తిమభవో అనుప్పత్తో పరిపక్కం బోధిఞాణం ఛహి వస్సేహి బుద్ధో భవిస్సతి సబ్బఞ్ఞూ లోకే అగ్గపుగ్గలో। అపి ను ఖో। మహారాజ। బోధిసత్తో చక్కరతనకారణా పటినివత్తేయ్యాతి॥ న హి। భన్తేతి॥>
      text <అపి చ। మహారాజ। మహాపథవీ పరివత్తేయ్య సకాననా సపబ్బతా। నత్వేవ బోధిసత్తో పటినివత్తేయ్య అపత్వా సమ్మాసమ్బోధిం॥ ఆరోహేయ్యపి చే। మహారాజ। గఙ్గాయ ఉదకం పటిసోతం। నత్వేవ బోధిసత్తో పటినివత్తేయ్య అపత్వా సమ్మాసమ్బోధిం। విసుస్సేయ్యపి చే। మహారాజ। మహాసముద్దో అపరిమితజలధరో గోపదే ఉదకం వియ। నత్వేవ బోధిసత్తో పటినివత్తేయ్య అపత్వా సమ్మాసమ్బోధిం। ఫలేయ్యపి చే। మహారాజ। సినేరుపబ్బతరాజా సతధా వా సహస్సధా వా। నత్వేవ బోధిసత్తో పటినివత్తేయ్య అపత్వా సమ్మాసమ్బోధిం। పతేయ్యుమ్పి చే। మహారాజ। చన్దిమసూరియా సతారకా లేడ్డు వియ ఛమాయం। నత్వేవ బోధిసత్తో పటినివత్తేయ్య అపత్వా సమ్మాసమ్బోధిం। సంవత్తేయ్యపి చే। మహారాజ। ఆకాసో కిలఞ్జమివ। నత్వేవ బోధిసత్తో పటినివత్తేయ్య అపత్వా సమ్మాసమ్బోధిం॥ కిం కారణా॥ పదాలితత్తా సబ్బబన్ధనానన్తి॥>
      text <భన్తే నాగసేన। కతి లోకే బన్ధనానీతి॥ దస ఖో పనిమాని। మహారాజ। లోకే బన్ధనాని। యేహి బన్ధనేహి బద్ధా సత్తా న నిక్ఖమన్తి। నిక్ఖమిత్వాపి పటినివత్తన్తి॥ కతమాని దస॥ మాతా। మహారాజ। లోకే బన్ధనం। పితా। మహారాజ। లోకే బన్ధనం। భరియా। మహారాజ। లోకే బన్ధనం। పుత్తా। మహారాజ। లోకే బన్ధనం। ఞాతీ। మహారాజ। లోకే బన్ధనం। మిత్తం। మహారాజ। లోకే బన్ధనం। ధనం। మహారాజ। లోకే బన్ధనం। లాభసక్కారో। మహారాజ। లోకే బన్ధనం। ఇస్సరియం। మహారాజ। లోకే బన్ధనం। పఞ్చ కామగుణా। మహారాజ। లోకే బన్ధనం। ఇమాని ఖో మహారాజ దస లోకే బన్ధనాని। యేహి బన్ధనేహి బద్ధా సత్తా న నిక్ఖమన్తి। నిక్ఖమిత్వాపి పటినివత్తన్తి। తాని దస బన్ధనాని బోధిసత్తస్స ఛిన్నాని పదాలితాని। తస్మా। మహారాజ। బోధిసత్తో న పటినివత్తతీతి॥>
      text <భన్తే నాగసేన। యది బోధిసత్తో ఉప్పన్నే అరతిచిత్తే దేవతాయ వచనేన అపరిపక్కే ఞాణే అపరిపక్కాయ బోధియా నేక్ఖమ్మమభినిక్ఖన్తో। కిం తస్స దుక్కరకారికాయ కతాయ। నను నామ సబ్బభక్ఖేన భవితబ్బం ఞాణపరిపాకం ఆగమయమానేనాతి॥>
      text <దస ఖో పనిమే। మహారాజ। పుగ్గలా లోకస్మిం ఓఞ్ఞాతా అవఞ్ఞాతా హీళితా ఖీళితా గరహితా పరిభూతా అచిత్తీకతా॥ కతమే దస॥ ఇత్థీ। మహారాజ। విధవా లోకస్మిం ఓఞ్ఞాతా అవఞ్ఞాతా హీళితా ఖీళితా గరహితా పరిభూతా అచిత్తీకతా॥ దుబ్బలో। మహారాజ। పుగ్గలో…పే॰… అమిత్తఞాతి। మహారాజ। పుగ్గలో…పే॰… మహగ్ఘసో। మహారాజ। పుగ్గలో…పే॰… అగరుకులవాసికో। మహారాజ। పుగ్గలో…పే॰… పాపమిత్తో। మహారాజ। పుగ్గలో…పే॰… ధనహీనో। మహారాజ। పుగ్గలో…పే॰… ఆచారహీనో। మహారాజ। పుగ్గలో…పే॰… కమ్మహీనో। మహారాజ। పుగ్గలో…పే॰… పయోగహీనో। మహారాజ। పుగ్గలో లోకస్మిం ఓఞ్ఞాతో అవఞ్ఞాతో హీళితో ఖీళితో గరహితో పరిభూతో అచిత్తీకతో॥ ఇమే ఖో। మహారాజ। దస పుగ్గలా లోకస్మిం ఓఞ్ఞాతా అవఞ్ఞాతా హీళితా ఖీళితా గరహితా పరిభూతా అచిత్తీకతా॥ ఇమాని ఖో। మహారాజ। దస ఠానాని అనుస్సరమానస్స బోధిసత్తస్స ఏవం సఞ్ఞా ఉప్పజ్జి మాహం కమ్మహీనో అస్సం పయోగహీనో గరహితో దేవమనుస్సానం। యంనూనాహం కమ్మస్సామీ అస్సం కమ్మగరు కమ్మాధిపతేయ్యో కమ్మసీలో కమ్మధోరయ్హో కమ్మనికేతవా అప్పమత్తో విహరేయ్యన్తి। ఏవం ఖో। మహారాజ। బోధిసత్తో ఞాణం పరిపాచేన్తో దుక్కరకారికం అకాసీతి॥>
      text <భన్తే నాగసేన। బోధిసత్తో దుక్కరకారికం కరోన్తో ఏవమాహ న ఖో పనాహం ఇమాయ కటుకాయ దుక్కరకారికాయ అధిగచ్ఛామి ఉత్తరిమనుస్సధమ్మం అలమరియఞాణదస్సనవిసేసం। సియా ను ఖో అఞ్ఞో మగ్గో బోధాయాతి॥ అపి ను తస్మిం సమయే బోధిసత్తస్స మగ్గం ఆరబ్భ సతిసమ్మోసో అహోసీతి॥>
      text <పఞ్చవీసతి ఖో పనిమే। మహారాజ। చిత్తదుబ్బలీకరణా ధమ్మా। యేహి దుబ్బలీకతం చిత్తం న సమ్మా సమాధియతి ఆసవానం ఖయాయ॥ కతమే పఞ్చవీసతి॥ కోధో। మహారాజ। చిత్తదుబ్బలీకరణో ధమ్మో। యేన దుబ్బలీకతం చిత్తం న సమ్మా సమాధియతి ఆసవానం ఖయాయ। ఉపనాహో…పే॰… మక్ఖో…పే॰… పళాసో…పే॰… ఇస్సా…పే॰… మచ్ఛరియం…పే॰… మాయా…పే॰… సాఠేయ్యం…పే॰… థమ్భో…పే॰… సారమ్భో…పే॰… మానో…పే॰… అతిమానో …పే॰… మదో…పే॰… పమాదో…పే॰… థినమిద్ధం…పే॰… తన్ది …పే॰… ఆలస్యం…పే॰… పాపమిత్తతా…పే॰… రూపా…పే॰… సద్దా…పే॰… గన్ధా…పే॰… రసా…పే॰… ఫోట్ఠబ్బా…పే॰… ఖుదాపిపాసా…పే॰… అరతి। మహారాజ। చిత్తదుబ్బలీకరణో ధమ్మో। యేన దుబ్బలీకతం చిత్తం న సమ్మా సమాధియతి ఆసవానం ఖయాయ॥ ఇమే ఖో। మహారాజ। పఞ్చవీసతి చిత్తదుబ్బలీకరణా ధమ్మా। యేహి దుబ్బలీకతం చిత్తం న సమ్మా సమాధియతి ఆసవానం ఖయాయ॥>
      text <బోధిసత్తస్స ఖో। మహారాజ। ఖుదాపిపాసా కాయం పరియాదియింసు। కాయే పరియాదిన్నే చిత్తం న సమ్మా సమాధియతి ఆసవానం ఖయాయ॥ సతసహస్సం। మహారాజ। కప్పానం చతురో చ అసఙ్ఖ్యేయ్యే కప్పే బోధిసత్తో చతున్నం యేవ అరియసచ్చానం అభిసమయం అన్వేసి తాసు తాసు జాతీసు। కిం పనస్స పచ్ఛిమే భవే అభిసమయజాతియం మగ్గం ఆరబ్భ సతిసమ్మోసో హేస్సతి॥ అపి చ। మహారాజ। బోధిసత్తస్స సఞ్ఞామత్తం ఉప్పజ్జి సియా ను ఖో అఞ్ఞో మగ్గో బోధాయాతి॥ పుబ్బే ఖో। మహారాజ। బోధిసత్తో ఏకమాసికో సమానో పితు సక్కస్స కమ్మన్తే సీతాయ జమ్బుచ్ఛాయాయ సిరిసయనే పల్లఙ్కం ఆభుజిత్వా నిసిన్నో వివిచ్చేవ కామేహి విచిచ్చ అకుసలేహి ధమ్మేహి సవితక్కం సవిచారం వివేకజం పీతిసుఖం పఠమం ఝానం ఉపసమ్పజ్జ విహాసి…పే॰… చతుత్థం ఝానం ఉపసమ్పజ్జ విహాసీతి॥ సాధు। భన్తే నాగసేన। ఏవమేతం తథా సమ్పటిచ్ఛామి। ఞాణం పరిపాచేన్తో బోధిసత్తో దుక్కరకారికం అకాసీతి॥>
      stand <దుక్కరకారికపఞ్హో దుతియో॥>
    text <౩॥ కుసలాకుసలబలవతరపఞ్హో>
      text <౩>, <భన్తే నాగసేన। కతమం అధిమత్తం బలవతరం కుసలం వా అకుసలం వాతి॥ కుసలం। మహారాజ। అధిమత్తం బలవతరం। నో తథా అకుసలన్తి॥ నాహం। భన్తే నాగసేన। తం వచనం సమ్పటిచ్ఛామి కుసలం అధిమత్తం బలవతరం। నో తథా అకుసలన్తి। దిస్సన్తి। భన్తే నాగసేన। ఇధ పాణాతిపాతినో అదిన్నాదాయినో కామేసుమిచ్ఛాచారినో ముసావాదినో గామఘాతికా పన్థదూసకా నేకతికా వఞ్చనికా। సబ్బే తే తావతకేన పాపేన లభన్తి హత్థచ్ఛేదం పాదచ్ఛేదం హత్థపాదచ్ఛేదం కణ్ణచ్ఛేదం నాసచ్ఛేదం కణ్ణనాసచ్ఛేదం బిలఙ్గథాలికం సఙ్ఖముణ్డికం రాహుముఖం జోతిమాలికం హత్థపజ్జోతికం ఏరకవత్తికం చీరకవాసికం ఏణేయ్యకం బళిసమంసికం కహాపణికం ఖారాపతచ్ఛికం పలిఘపరివత్తికం పలాలపీఠకం తత్తేనపి తేలేన ఓసిఞ్చనం సునఖేహిపి ఖాదాపనం జీవసూలారోపనం అసినాపి సీసచ్ఛేదం। కేచి రత్తిం పాపం కత్వా రత్తిం యేవ విపాకం అనుభవన్తి। కేచి రత్తిం కత్వా దివా యేవ అనుభవన్తి। కేచి దివా కత్వా దివా యేవ అనుభవన్తి। కేచి దివా కత్వా రత్తిం యేవ అనుభవన్తి। కేచి ద్వే తయో దివసే వీతివత్తే అనుభవన్తి। సబ్బేపి తే దిట్ఠేవ ధమ్మే విపాకం అనుభవన్తి॥ అత్థి పన। భన్తే నాగసేన। కోచి ఏకస్స వా ద్విన్నం వా తిణ్ణం వా చతున్నం వా పఞ్చన్నం వా దసన్నం వా సతస్స వా సహస్సస్స వా సతసహస్సస్స వా సపరివారం దానం దత్వా దిట్ఠధమ్మికం భోగం వా యసం వా సుఖం వా అనుభవితా సీలేన వా ఉపోసథకమ్మేన వాతి॥>
      text <అత్థి। మహారాజ। చత్తారో పురిసా దానం దత్వా సీలం సమాదియిత్వా ఉపోసథకమ్మం కత్వా దిట్ఠేవ ధమ్మే తేనేవ సరీరదేహేన తిదసపురే సమనుప్పత్తాతి॥ కో చ కో చ భన్తేతి॥ మన్ధాతా। మహారాజ। రాజా। నిమి రాజా। సాధీనో రాజా। గుత్తిలో చ గన్ధబ్బోతి॥>
      text <భన్తే నాగసేన। అనేకేహి తం భవసహస్సేహి అన్తరితం। ద్విన్నమ్పేతం అమ్హాకం పరోక్ఖం। యది సమత్థోసి వత్తమానకే భవే భగవతో ధరమానకాలే కథేహీతి॥ వత్తమానకేపి। మహారాజ। భవే పుణ్ణకో దాసో థేరస్స సారిపుత్తస్స భోజనం దత్వా తదహేవ సేట్ఠిట్ఠానం అజ్ఝుపగతో। సో ఏతరహి పుణ్ణకో సేట్ఠీతి పఞ్ఞాయి। గోపాలమాతా దేవీ అత్తనో కేసే విక్కిణిత్వా లద్ధేహి అట్ఠహి కహాపణేహి థేరస్స మహాకచ్చాయనస్స అత్తట్ఠమకస్స పిణ్డపాతం దత్వా తదహేవ రఞ్ఞో చన్దపజ్జోతస్స అగ్గమహేసిట్ఠానం పత్తా॥ సుప్పియా ఉపాసికా అఞ్ఞతరస్స గిలానభిక్ఖునో అత్తనో ఊరుమంసేన పటిచ్ఛాదనీయం దత్వా దుతియదివసే యేవ రూళ్హవణా సఞ్ఛవీ అరోగా జాతా॥ మల్లికా దేవీ భగవతో ఆభిదోసికం కుమ్మాసపిణ్డం దత్వా తదహేవ రఞ్ఞో కోసలస్స అగ్గమహేసీ జాతా॥ సుమనో మాలాకారో అట్ఠహి సుమనపుప్ఫముట్ఠీహి భగవన్తం పూజేత్వా తం దివసం యేవ మహాసమ్పత్తిం పత్తో॥ ఏకసాటకో బ్రాహ్మణో ఉత్తరసాటకేన భగవన్తం పూజేత్వా తం దివసం యేవ సబ్బట్ఠకం లభి। సబ్బేపేతే। మహారాజ। దిట్ఠధమ్మికం భోగఞ్చ యసఞ్చ అనుభవింసూతి॥>
      text <భన్తే నాగసేన। విచినిత్వా పరియేసిత్వా ఛ జనే యేవ అద్దసాసీతి॥ ఆమ। మహారాజాతి॥ తేన హి। భన్తే నాగసేన। అకుసలం యేవ అధిమత్తం బలవతరం। నో తథా కుసలం॥ అహఞ్హి। భన్తే నాగసేన। ఏకదివసం యేవ దసపి పురిసే పస్సామి పాపస్స కమ్మస్స విపాకేన సూలేసు ఆరోపేన్తే। వీసమ్పి తింసమ్పి చత్తాలీసమ్పి పఞ్ఞాసమ్పి పురిససతమ్పి పురిససహస్సమ్పి పస్సామి పాపస్స కమ్మస్స విపాకేన సూలేసు ఆరోపేన్తే॥ నన్దకులస్స। భన్తే నాగసేన। భద్దసాలో నామ సేనాపతిపుత్తో అహోసి॥ తేన చ రఞ్ఞా చన్దగుత్తేన సఙ్గామో సముపబ్యూళ్హో అహోసి॥ తస్మిం ఖో పన। భన్తే నాగసేన। సఙ్గామే ఉభతో బలకాయే అసీతికబన్ధరూపాని అహేసుం। ఏకస్మిం కిర సీసకబన్ధే పరిపాతే ఏకం కబన్ధరూపం ఉట్ఠహతి। సబ్బేపేతే పాపస్సేవ కమ్మస్స విపాకేన అనయబ్యసనం ఆపన్నా॥ ఇమినాపి। భన్తే నాగసేన। కారణేన భణామి అకుసలం యేవ అధిమత్తం బలవతరం। నో తథా కుసలన్తి॥>
      text <సుయ్యతి। భన్తే నాగసేన। ఇమస్మిం బుద్ధసాసనే కోసలేన రఞ్ఞా అసదిసదానం దిన్నన్తి॥ ఆమ। మహారాజ। సుయ్యతీతి॥ అపి ను ఖో। భన్తే నాగసేన। కోసలరాజా తం అసదిసం దానం దత్వా తతోనిదానం కఞ్చి దిట్ఠధమ్మికం భోగం వా యసం వా సుఖం వా పటిలభీతి॥ న హి। మహారాజాతి॥ యది। భన్తే నాగసేన। కోసలరాజా ఏవరూపం అనుత్తరం దానం దత్వాపి న లభి తతోనిదానం కఞ్చి దిట్ఠధమ్మికం భోగం వా యసం వా సుఖం వా। తేన హి। భన్తే నాగసేన। అకుసలం యేవ అధిమత్తం బలవతరం। నో తథా కుసలన్తి॥>
      text <పరిత్తత్తా। మహారాజ। అకుసలం ఖిప్పం పరిణమతి। విపులత్తా కుసలం దీఘేన కాలేన పరిణమతి। ఉపమాయపి। మహారాజ। ఏతం ఉపపరిక్ఖితబ్బం॥ యథా। మహారాజ। అపరన్తే జనపదే కుముదభణ్డికా నామ ధఞ్ఞజాతి మాసలూనా అన్తోగేహగతా హోతి। సాలయో ఛప్పఞ్చమాసేహి పరిణమన్తి। కిం పనేత్థ। మహారాజ। అన్తరం కో విసేసో కుముదభణ్డికాయ చ సాలీనఞ్చాతి॥ పరిత్తత్తా। భన్తే। కుముదభణ్డికాయ। విపులత్తా చ సాలీనం॥ సాలయో। భన్తే నాగసేన। రాజారహా రాజభోజనం। కుముదభణ్డికా దాసకమ్మకరానం భోజనన్తి॥ ఏవమేవ ఖో। మహారాజ। పరిత్తత్తా అకుసలం ఖిప్పం పరిణమతి। విపులత్తా కుసలం దీఘేన కాలేన పరిణమతీతి॥>
      text <యం తత్థ। భన్తే నాగసేన। ఖిప్పం పరిణమతి। తం నామ లోకే అధిమత్తం బలవతరం। తస్మా అకుసలం బలవతరం। నో తథా కుసలం॥ యథా నామ। భన్తే నాగసేన। యో కోచి యోధో మహతిమహాయుద్ధం పవిసిత్వా పటిసత్తుం ఉపకచ్ఛకే గహేత్వా ఆకడ్ఢిత్వా ఖిప్పతరం సామినో ఉపనేయ్య। సో యోధో లోకే సమత్థో సూరో నామ॥ యో చ భిసక్కో ఖిప్పం సల్లం ఉద్ధరతి రోగమపనేతి। సో భిసక్కో ఛేకో నామ॥ యో గణకో సీఘసీఘం గణేత్వా ఖిప్పం దస్సయతి। సో గణకో ఛేకో నామ॥ యో మల్లో ఖిప్పం పటిమల్లం ఉక్ఖిపిత్వా ఉత్తానకం పాతేతి। సో మల్లో సమత్థో సూరో నామ॥ ఏవమేవ ఖో। భన్తే నాగసేన। యం ఖిప్పం పరిణమతి కుసలం వా అకుసలం వా। తం లోకే అధిమత్తం బలవతరన్తి॥>
      text <ఉభయమ్పి తం। మహారాజ। కమ్మం సమ్పరాయవేదనీయమేవ। అపి చ ఖో అకుసలం సావజ్జతాయ ఖణేన దిట్ఠధమ్మవేదనీయం హోతి। పుబ్బకేహి। మహారాజ। ఖత్తియేహి ఠపితో ఏసో నియమో యో పాణం హనతి। సో దణ్డారహో…పే॰… యో అదిన్నం ఆదియతి…పే॰… యో పరదారం గచ్ఛతి…పే॰… యో ముసా భణతి…పే॰… యో గామం ఘాతేతి…పే॰… యో పన్థం దూసేతి…పే॰… యో నికతిం కరోతి…పే॰… యో వఞ్చనం కరోతి। సో దణ్డారహో వధితబ్బో ఛేత్తబ్బో భేత్తబ్బో హన్తబ్బోతి॥ తం తే ఉపాదాయ విచినిత్వా విచినిత్వా దణ్డేన్తి వధేన్తి ఛిన్దన్తి భిన్దన్తి హనన్తి చ। అపి ను। మహారాజ। అత్థి కేహిచి ఠపితో నియమో యో దానం వా దేతి। సీలం వా రక్ఖతి। ఉపోసథకమ్మం వా కరోతి। తస్స ధనం వా యసం వా దాతబ్బన్తి। అపి ను తం విచినిత్వా విచినిత్వా ధనం వా యసం వా దేన్తి। చోరస్స కతకమ్మస్స వధబన్ధనం వియాతి॥ న హి। భన్తేతి॥ యది। మహారాజ। దాయకానం విచినిత్వా విచినిత్వా ధనం వా యసం వా దదేయ్యుం। కుసలమ్పి దిట్ఠధమ్మవేదనీయం భవేయ్య। యస్మా చ ఖో। మహారాజ। దాయకే న విచినన్తి ధనం వా యసం వా దస్సామాతి। తస్మా కుసలం న దిట్ఠధమ్మవేదనీయం॥ ఇమినా। మహారాజ। కారణేన అకుసలం దిట్ఠధమ్మవేదనీయం। సమ్పరాయేవ సో అధిమత్తం బలవతరం వేదనం వేదయతీతి॥ సాధు। భన్తే నాగసేన। తవాదిసేన బుద్ధిమన్తేన వినా నేసో పఞ్హో సునిబ్బేఠియో। లోకికం। భన్తే నాగసేన। లోకుత్తరేన విఞ్ఞాపితన్తి॥>
      stand <కుసలాకుసలబలవతరపఞ్హో తతియో॥>
    text <౪॥ పుబ్బపేతాదిసపఞ్హో>
      text <౪>, <భన్తే నాగసేన। ఇమే దాయకా దానం దత్వా పుబ్బపేతానం ఆదిసన్తి ఇదం తేసం పాపుణాతూతి। అపి ను తే కిఞ్చి తతోనిదానం విపాకం పటిలభన్తీతి॥ కేచి। మహారాజ। పటిలభన్తి। కేచి నప్పటిలభన్తీతి॥ కే। భన్తే। పటిలభన్తి। కే నప్పటిలభన్తీతి॥ నిరయూపపన్నా। మహారాజ। నప్పటిలభన్తి। సగ్గగతా నప్పటిలభన్తి। తిరచ్ఛానయోనిగతా నప్పటిలభన్తి। చతున్నం పేతానం తయో పేతా నప్పటిలభన్తి వన్తాసికా ఖుప్పిపాసినో నిజ్ఝామతణ్హికా। లభన్తి పేతా పరదత్తూపజీవినో। తేపి సరమానా యేవ లభన్తీతి॥>
      text <తేన హి। భన్తే నాగసేన। దాయకానం దానం విసోసితం హోతి అఫలం। యేసం ఉద్దిస్స కతం యది తే నప్పటిలభన్తీతి॥ న హి తం। మహారాజ। దానం అఫలం హోతి అవిపాకం। దాయకా యేవ తస్స ఫలం అనుభవన్తీతి॥ తేన హి। భన్తే నాగసేన। కారణేన మం సఞ్ఞాపేహీతి॥ ఇధ। మహారాజ। కేచి మనుస్సా మచ్ఛమంససురాభత్తఖజ్జకాని పటియాదేత్వా ఞాతికులం గచ్ఛన్తి। యది తే ఞాతకా తం ఉపాయనం న సమ్పటిచ్ఛేయ్యుం। అపి ను తం ఉపాయనం విసోసితం గచ్ఛేయ్య వినస్సేయ్య వాతి॥ న హి। భన్తే। సామికానం యేవ తం హోతీతి॥ ఏవమేవ ఖో। మహారాజ। దాయకా యేవ తస్స ఫలం అనుభవన్తి॥ యథా పన। మహారాజ। పురిసో గబ్భం పవిట్ఠో అసతి పురతో నిక్ఖమనముఖే కేన నిక్ఖమేయ్యాతి॥ పవిట్ఠేనేవ భన్తేతి॥ ఏవమేవ ఖో। మహారాజ। దాయకా యేవ తస్స ఫలం అనుభవన్తీతి॥ హోతు। భన్తే నాగసేన। ఏవమేతం తథా సమ్పటిచ్ఛామి। దాయకా యేవ తస్స ఫలం అనుభవన్తి। న మయం తం కారణం విలోమేమాతి॥>
      text <భన్తే నాగసేన। యది ఇమేసం దాయకానం దిన్నదానం పుబ్బపేతానం పాపుణాతి। తే చ తస్స విపాకం అనుభవన్తి॥ తేన హి యో పాణాతిపాతీ లుద్దో లోహితపాణీ పదుట్ఠమనసఙ్కప్పో మనుస్సే ఘాతేత్వా దారుణం కమ్మం కత్వా పుబ్బపేతానం ఆదిసేయ్య ఇమస్స మే కమ్మస్స విపాకో పుబ్బపేతానం పాపుణాతూతి। అపి ను తస్స విపాకో పుబ్బపేతానం పాపుణాతీతి॥ న హి। మహారాజాతి॥>
      text <భన్తే నాగసేన। కో తత్థ హేతు కిం కారణం। యేన కుసలం పాపుణాతి అకుసలం న పాపుణాతీతి॥ నేసో। మహారాజ। పఞ్హో పుచ్ఛితబ్బో। మా చ త్వం। మహారాజ। విసజ్జకో అత్థీతి అపుచ్ఛితబ్బం పుచ్ఛి। కిస్స ఆకాసో నిరాలమ్బో। కిస్స గఙ్గా ఉద్ధమ్ముఖా న సన్దతి। కిస్స ఇమే మనుస్సా చ దిజా చ ద్విపదా మిగా చతుప్పదాతి తమ్పి మం త్వం పుచ్ఛిస్ససీతి॥ నాహం తం। భన్తే నాగసేన। విహేసాపేక్ఖో పుచ్ఛామి। అపి చ నిబ్బాహనత్థాయ సన్దేహస్స పుచ్ఛామి। బహూ మనుస్సా లోకే వామగామినో విచక్ఖుకా। కిన్తి తే ఓతారం న లభేయ్యున్తి ఏవాహం తం పుచ్ఛామీతి॥ న సక్కా। మహారాజ। సహ అకతేన అననుమతేన సహ పాపం కమ్మం సంవిభజితుం॥>
      text <యథా। మహారాజ। మనుస్సా ఉదకనిబ్బాహనేన ఉదకం సువిదూరమ్పి హరన్తి। అపి ను। మహారాజ। సక్కా ఘనమహాసేలపబ్బతో నిబ్బాహనేన యథిచ్ఛితం హరితున్తి॥ న హి। భన్తేతి॥ ఏవమేవ ఖో। మహారాజ। సక్కా కుసలం సంవిభజితుం। న సక్కా అకుసలం సంవిభజితుం॥ యథా వా పన। మహారాజ। సక్కా తేలేన పదీపో జాలేతుం। అపి ను। మహారాజ। సక్కా ఉదకేన పదీపో జాలేతున్తి॥ న హి। భన్తేతి॥ ఏవమేవ ఖో। మహారాజ। సక్కా కుసలం సంవిభజితుం। న సక్కా అకుసలం సంవిభజితుం॥ యథా వా పన। మహారాజ। కస్సకా తళాకతో ఉదకం నీహరిత్వా ధఞ్ఞం పరిపాచేన్తి। అపి ను ఖో। మహారాజ। సక్కా మహాసముద్దతో ఉదకం నీహరిత్వా ధఞ్ఞం పరిపాచేతున్తి॥ న హి। భన్తేతి॥ ఏవమేవ ఖో। మహారాజ। సక్కా కుసలం సంవిభజితుం। న సక్కా అకుసలం సంవిభజితున్తి॥>
      text <భన్తే నాగసేన। కేన కారణేన సక్కా కుసలం సంవిభజితుం। న సక్కా అకుసలం సంవిభజితుం॥ కారణేన మం సఞ్ఞాపేహి। నాహం అన్ధో అనాలోకో సుత్వా వేదిస్సామీతి॥ అకుసలం। మహారాజ। థోకం। కుసలం బహుకం। థోకత్తా అకుసలం కత్తారం యేవ పరియాదియతి। బహుకత్తా కుసలం సదేవకం లోకం అజ్ఝోత్థరతీతి॥ ఓపమ్మం కరోహీతి॥>
      text <యథా। మహారాజ। పరిత్తం ఏకం ఉదకబిన్దు పథవియం నిపతేయ్య। అపి ను ఖో తం। మహారాజ। ఉదకబిన్దు దసపి ద్వాదసపి యోజనాని అజ్ఝోత్థరేయ్యాతి॥ న హి। భన్తే। యత్థ తం ఉదకబిన్దు నిపతితం। తత్థేవ పరియాదియతీతి॥ కేన కారణేన। మహారాజాతి॥ పరిత్తత్తా। భన్తే। ఉదకబిన్దుస్సాతి॥ ఏవమేవ ఖో। మహారాజ। పరిత్తం అకుసలం పరిత్తత్తా కత్తారం యేవ పరియాదియతి। న సక్కా సంవిభజితుం॥>
      text <యథా వా పన। మహారాజ। మహతిమహామేఘో అభివస్సేయ్య తప్పయన్తో ధరణితలం। అపి ను ఖో సో। మహారాజ। మహామేఘో సమన్తతో ఓత్థరేయ్యాతి॥ ఆమ। భన్తే। పూరయిత్వా సో మహామేఘో సోబ్భసర సరితసాఖాకన్దరపదరదహతళాక ఉదపానపోక్ఖరణియో దసపి ద్వాదసపి యోజనాని అజ్ఝోత్థరేయ్యాతి॥ కేన కారణేన। మహారాజాతి॥ మహన్తత్తా। భన్తే। మేఘస్సాతి॥ ఏవమేవ ఖో। మహారాజ। కుసలం బహుకం। బహుకత్తా సక్కా దేవమనుస్సేహిపి సంవిభజితున్తి॥>
      text <భన్తే నాగసేన। కేన కారణేన అకుసలం థోకం కుసలం బహుతరన్తి॥ ఇధ। మహారాజ। యో కోచి దానం దేతి। సీలం సమాదియతి। ఉపోసథకమ్మం కరోతి। సో హట్ఠో పహట్ఠో హసితో పముదితో పసన్నమానసో వేదజాతో హోతి। తస్స అపరాపరం పీతి ఉప్పజ్జతి। పీతిమనస్స భియ్యో భియ్యో కుసలం పవడ్ఢతి॥>
      text <యథా। మహారాజ। ఉదపానే బహుసలిలసమ్పుణ్ణే ఏకేన దేసేన ఉదకం పవిసేయ్య। ఏకేన నిక్ఖమేయ్య। నిక్ఖమన్తేపి అపరాపరం ఉప్పజ్జతి। న సక్కా హోతి ఖయం పాపేతుం॥ ఏవమేవ ఖో। మహారాజ। కుసలం భియ్యో భియ్యో పవడ్ఢతి॥ వస్ససతేపి చే। మహారాజ। పురిసో కతం కుసలం ఆవజ్జేయ్య। ఆవజ్జితే ఆవజ్జితే భియ్యో భియ్యో కుసలం పవడ్ఢతి॥ తస్స తం కుసలం సక్కా హోతి యథిచ్ఛకేహి సద్ధిం సంవిభజితుం। ఇదమేత్థ। మహారాజ। కారణం। యేన కారణేన కుసలం బహుతరం॥>
      text <అకుసలం పన। మహారాజ। కరోన్తో పచ్ఛా విప్పటిసారీ హోతి। విప్పటిసారినో చిత్తం పటిలీయతి పటికుటతి పటివత్తతి న సమ్పసారీయతి సోచతి తప్పతి హాయతి ఖీయతి న పరివడ్ఢతి తత్థేవ పరియాదియతి॥ యథా। మహారాజ। సుక్ఖాయ నదియా మహాపుళినాయ ఉన్నతావనతాయ కుటిలసఙ్కుటిలాయ ఉపరితో పరిత్తం ఉదకం ఆగచ్ఛన్తం హాయతి ఖీయతి న పరివడ్ఢతి తత్థేవ పరియాదియతి॥ ఏవమేవ ఖో। మహారాజ। అకుసలం కరోన్తస్స చిత్తం పటిలీయతి పటికుటతి పటివత్తతి న సమ్పసారీయతి సోచతి తప్పతి హాయతి ఖీయతి న పరివడ్ఢతి తత్థేవ పరియాదియతి। ఇదమేత్థ। మహారాజ। కారణం। యేన కారణేన అకుసలం థోకన్తి॥ సాధు। భన్తే నాగసేన। ఏవమేతం తథా సమ్పటిచ్ఛామీతి॥>
      stand <పుబ్బపేతాదిసపఞ్హో చతుత్థో॥>
    text <౫॥ సుపినపఞ్హో>
      text <౫>, <భన్తే నాగసేన। ఇమస్మిం లోకే నరనారియో సుపినం పస్సన్తి కల్యాణమ్పి పాపకమ్పి। దిట్ఠపుబ్బమ్పి అదిట్ఠపుబ్బమ్పి। కతపుబ్బమ్పి అకతపుబ్బమ్పి। ఖేమమ్పి సభయమ్పి। దూరేపి సన్తికేపి। బహువిధానిపి అనేకవణ్ణసహస్సాని దిస్సన్తి। కిఞ్చేతం సుపినం నామ। కో చేతం పస్సతీతి॥ నిమిత్తమేతం। మహారాజ। సుపినం నామ। యం చిత్తస్స ఆపాత ముపగచ్ఛతి॥ ఛయిమే। మహారాజ। సుపినం పస్సన్తి। వాతికో సుపినం పస్సతి। పిత్తికో సుపినం పస్సతి। సేమ్హికో సుపినం పస్సతి। దేవతూపసంహారతో సుపినం పస్సతి। సముదాచిణ్ణతో సుపినం పస్సతి। పుబ్బనిమిత్తతో సుపినం పస్సతి। తత్ర। మహారాజ। యం పుబ్బనిమిత్తతో సుపినం పస్సతి। తం యేవ సచ్చం। అవసేసం మిచ్ఛాతి॥>
      text <భన్తే నాగసేన। యో పుబ్బనిమిత్తతో సుపినం పస్సతి। కిం తస్స చిత్తం సయం గన్త్వా తం నిమిత్తం విచినాతి। తం వా నిమిత్తం చిత్తస్స ఆపాతముపగచ్ఛతి। అఞ్ఞో వా ఆగన్త్వా తస్స ఆరోచేతీతి॥ న। మహారాజ। తస్స చిత్తం సయం గన్త్వా తం నిమిత్తం విచినాతి। నాపి అఞ్ఞో కోచి ఆగన్త్వా తస్స ఆరోచేతి। అథ ఖో తం యేవ నిమిత్తం చిత్తస్స ఆపాతముపగచ్ఛతి॥ యథా। మహారాజ। ఆదాసో న సయం కుహిఞ్చి గన్త్వా ఛాయం విచినాతి। నాపి అఞ్ఞో కోచి ఛాయం ఆనేత్వా ఆదాసం ఆరోపేతి। అథ ఖో యతో కుతోచి ఛాయా ఆగన్త్వా ఆదాసస్స ఆపాతముపగచ్ఛతి। ఏవమేవ ఖో। మహారాజ। న తస్స చిత్తం సయం గన్త్వా తం నిమిత్తం విచినాతి। నాపి అఞ్ఞో కోచి ఆగన్త్వా ఆరోచేతి। అథ ఖో యతో కుతోచి నిమిత్తం ఆగన్త్వా చిత్తస్స ఆపాతముపగచ్ఛతీతి॥>
      text <భన్తే నాగసేన। యం తం చిత్తం సుపినం పస్సతి। అపి ను తం చిత్తం జానాతి ఏవం నామ విపాకో భవిస్సతి ఖేమం వా భయం వాతి॥ న హి। మహారాజ। తం చిత్తం జానాతి ఏవంవిపాకో భవిస్సతి ఖేమం వా భయం వాతి। నిమిత్తే పన ఉప్పన్నే అఞ్ఞేసం కథేతి। తతో తే అత్థం కథేన్తీతి॥>
      text <ఇఙ్ఘ। భన్తే నాగసేన। కారణం మే దస్సేహీతి॥ యథా। మహారాజ। సరీరే తిలకా పీళకా దద్దూని ఉట్ఠహన్తి లాభాయ వా అలాభాయ వా। యసాయ వా అయసాయ వా। నిన్దాయ వా పసంసాయ వా। సుఖాయ వా దుక్ఖాయ వా। అపి ను తా। మహారాజ। పీళకా జానిత్వా ఉప్పజ్జన్తి ఇమం నామ మయం అత్థం నిప్ఫాదేస్సామాతి॥ న హి। భన్తే। యాదిసే తా ఓకాసే పీళకా సమ్భవన్తి। తత్థ తా పీళకా దిస్వా నేమిత్తకా బ్యాకరోన్తి ఏవం నామ విపాకో భవిస్సతీతి॥ ఏవమేవ ఖో। మహారాజ। యం తం చిత్తం సుపినం పస్సతి। న తం చిత్తం జానాతి ఏవం నామ విపాకో భవిస్సతి ఖేమం వా భయం వాతి। నిమిత్తే పన ఉప్పన్నే అఞ్ఞేసం కథేతి। తతో తే అత్థం కథేన్తీతి॥>
      text <భన్తే నాగసేన। యో సుపినం పస్సతి। సో నిద్దాయన్తో। ఉదాహు జాగరన్తో పస్సతీతి॥ యో సో। మహారాజ। సుపినం పస్సతి। న సో నిద్దాయన్తో పస్సతి। నాపి జాగరన్తో పస్సతి॥ అపి చ ఓక్కన్తే మిద్ధే అసమ్పత్తే భవఙ్గే ఏత్థన్తరే సుపినం పస్సతి॥ మిద్ధసమారూళ్హస్స। మహారాజ। చిత్తం భవఙ్గగతం హోతి। భవఙ్గగతం చిత్తం నప్పవత్తతి। అప్పవత్తం చిత్తం సుఖదుక్ఖం నప్పజానాతి। అప్పటివిజానన్తస్స సుపినో న హోతి। పవత్తమానే చిత్తే సుపినం పస్సతి॥>
      text <యథా। మహారాజ। తిమిరే అన్ధకారే అప్పభాసే సుపరిసుద్ధేపి ఆదాసే ఛాయా న దిస్సతి। ఏవమేవ ఖో। మహారాజ। మిద్ధసమారూళ్హే చిత్తే భవఙ్గగతే తిట్ఠమానేపి సరీరే చిత్తం అప్పవత్తం హోతి। అప్పవత్తే చిత్తే సుపినం న పస్సతి॥ యథా। మహారాజ। ఆదాసో। ఏవం సరీరం దట్ఠబ్బం। యథా అన్ధకారో। ఏవం మిద్ధం దట్ఠబ్బం। యథా ఆలోకో। ఏవం చిత్తం దట్ఠబ్బం॥>
      text <యథా వా పన। మహారాజ। మహికోత్థటస్స సూరియస్స పభా న దిస్సతి సన్తా యేవ సూరియరస్మి అప్పవత్తా హోతి। అప్పవత్తాయ సూరియరస్మియా ఆలోకో న హోతి। ఏవమేవ ఖో। మహారాజ। మిద్ధసమారూళ్హస్స చిత్తం భవఙ్గగతం హోతి। భవఙ్గగతం చిత్తం నప్పవత్తతి। అప్పవత్తే చిత్తే సుపినం న పస్సతి॥ యథా। మహారాజ। సూరియో। ఏవం సరీరం దట్ఠబ్బం। యథా మహికోత్థరణం। ఏవం మిద్ధం దట్ఠబ్బం। యథా సూరియరస్మి। ఏవం చిత్తం దట్ఠబ్బం॥>
      text <ద్విన్నం। మహారాజ। సన్తేపి సరీరే చిత్తం అప్పవత్తం హోతి। మిద్ధసమారూళ్హస్స భవఙ్గగతస్స సన్తేపి సరీరే చిత్తం అప్పవత్తం హోతి। నిరోధసమాపన్నస్స సన్తేపి సరీరే చిత్తం అప్పవత్తం హోతి। జాగరన్తస్స। మహారాజ। చిత్తం లోలం హోతి వివటం పాకటం అనిబద్ధం। ఏవరూపస్స చిత్తే నిమిత్తం ఆపాతం న ఉపేతి॥ యథా। మహారాజ। పురిసం వివటం పాకటం అకిరియం అరహస్సం రహస్సకామా పరివజ్జేన్తి। ఏవమేవ ఖో। మహారాజ। జాగరన్తస్స దిబ్బో అత్థో ఆపాతం న ఉపేతి। తస్మా జాగరన్తో సుపినం న పస్సతి॥ యథా వా పన। మహారాజ। భిక్ఖుం భిన్నాజీవం అనాచారం పాపమిత్తం దుస్సీలం కుసీతం హీనవీరియం కుసలా బోధిపక్ఖియా ధమ్మా ఆపాతం న ఉపేన్తి। ఏవమేవ ఖో। మహారాజ। జాగరన్తస్స దిబ్బో అత్థో ఆపాతం న ఉపేతి। తస్మా జాగరన్తో సుపినం న పస్సతీతి॥>
      text <భన్తే నాగసేన। అత్థి మిద్ధస్స ఆదిమజ్ఝపరియోసానన్తి॥ ఆమ। మహారాజ। అత్థి మిద్ధస్స ఆదిమజ్ఝపరియోసానన్తి॥ కతమం ఆది। కతమం మజ్ఝం। కతమం పరియోసానన్తి॥ యో। మహారాజ। కాయస్స ఓనాహో పరియోనాహో దుబ్బల్యం మన్దతా అకమ్మఞ్ఞతా కాయస్స। అయం మిద్ధస్స ఆది। యో। మహారాజ। కపినిద్దాపరేతో వోకిణ్ణకం జగ్గతి। ఇదం మిద్ధస్స మజ్ఝం। భవఙ్గగతి పరియోసనం॥ మజ్ఝూపగతో। మహారాజ। కపినిద్దాపరేతో సుపినం పస్సతి॥ యథా। మహారాజ। కోచి యతచారీ సమాహితచిత్తో ఠితధమ్మో అచలబుద్ధి పహీనకోతూహలసద్దం వనమజ్ఝోగాహిత్వా సుఖుమం అత్థం చిన్తయతి। న చ సో తత్థ మిద్ధం ఓక్కమతి। సో తత్థ సమాహితో ఏకగ్గచిత్తో సుఖుమం అత్థం పటివిజ్ఝతి। ఏవమేవ ఖో। మహారాజ। జాగరో న మిద్ధసమాపన్నో। మజ్ఝూపగతో కపినిద్దాపరేతో సుపినం పస్సతి॥ యథా। మహారాజ। కోతూహలసద్దో। ఏవం జాగరం దట్ఠబ్బం। యథా వివిత్తం వనం। ఏవం కపినిద్దాపరేతో దట్ఠబ్బో। యథా సో కోతూహలసద్దం ఓహాయ మిద్ధం వివజ్జేత్వా మజ్ఝత్తభూతో సుఖుమం అత్థం పటివిజ్ఝతి। ఏవం జాగరో న మిద్ధసమాపన్నో కపినిద్దాపరేతో సుపినం పస్సతీతి॥ సాధు। భన్తే నాగసేన। ఏవమేతం తథా సమ్పటిచ్ఛామీతి॥>
      stand <సుపినపఞ్హో పఞ్చమో॥>
    text <౬॥ అకాలమరణపఞ్హో>
      text <౬>, <భన్తే నాగసేన। యే తే సత్తా మరన్తి। సబ్బే తే కాలే యేవ మరన్తి। ఉదాహు అకాలేపి మరన్తీతి॥ అత్థి। మహారాజ। కాలేపి మరణం। అత్థి అకాలేపి మరణన్తి॥>
      text <భన్తే నాగసేన। కే కాలే మరన్తి। కే అకాలే మరన్తీతి॥ దిట్ఠపుబ్బా పన। మహారాజ। తయా అమ్బరుక్ఖా వా జమ్బురుక్ఖా వా। అఞ్ఞస్మా వా పన ఫలరుక్ఖా ఫలాని పతన్తాని ఆమాని చ పక్కాని చాతి॥ ఆమ। భన్తేతి॥ యాని తాని। మహారాజ। ఫలాని రుక్ఖతో పతన్తి। సబ్బాని తాని కాలే యేవ పతన్తి। ఉదాహు అకాలేపీతి॥ యాని తాని। భన్తే నాగసేన। ఫలాని పరిపక్కాని విలీనాని పతన్తి। సబ్బాని తాని కాలే పతన్తి॥ యాని పన తాని అవసేసాని ఫలాని తేసు కానిచి కిమివిద్ధాని పతన్తి। కానిచి లగుళహతాని పతన్తి। కానిచి వాతప్పహతాని పతన్తి। కానిచి అన్తోపూతికాని హుత్వా పతన్తి। సబ్బాని తాని అకాలే పతన్తీతి॥ ఏవమేవ ఖో। మహారాజ। యే తే జరావేగహతా మరన్తి। తే యేవ కాలే మరన్తి। అవసేసా కేచి కమ్మప్పటిబాళ్హా మరన్తి। కేచి గతిప్పటిబాళ్హా మరన్తి। కేచి కిరియప్పటిబాళ్హా మరన్తీతి॥>
      text <భన్తే నాగసేన। యే తే కమ్మప్పటిబాళ్హా మరన్తి। యేపి తే గతిప్పటిబాళ్హా మరన్తి। యేపి తే కిరియప్పటిబాళ్హా మరన్తి। యేపి తే జరావేగప్పటిబాళ్హా మరన్తి। సబ్బే తే కాలే యేవ మరన్తి। యోపి మాతుకుచ్ఛిగతో మరతి। సో తస్స కాలో। కాలే యేవ సో మరతి॥ యోపి విజాతఘరే మరతి। సో తస్స కాలో। సోపి కాలే యేవ మరతి॥ యోపి మాసికో మరతి…పే॰… యోపి వస్ససతికో మరతి। సో తస్స కాలో। కాలే యేవ సో మరతి। తేన హి। భన్తే నాగసేన। అకాలే మరణం నామ న హోతి। యే కేచి మరన్తి। సబ్బే తే కాలే యేవ మరన్తీతి॥>
      text <సత్తిమే। మహారాజ। విజ్జమానేపి ఉత్తరిం ఆయుస్మిం అకాలే మరన్తి॥ కతమే సత్త॥ జిఘచ్ఛితో। మహారాజ। భోజనం అలభమానో ఉపహతబ్భన్తరో విజ్జమానేపి ఉత్తరిం ఆయుస్మిం అకాలే మరతి। పిపాసితో। మహారాజ। పానీయం అలభమానో పరిసుక్ఖహదయో విజ్జమానేపి ఉత్తరిం ఆయుస్మిం అకాలే మరతి। అహినా దట్ఠో। మహారాజ। విసవేగాభిహతో తికిచ్ఛకం అలభమానో విజ్జమానేపి ఉత్తరిం ఆయుస్మిం అకాలే మరతి। విసమాసితో। మహారాజ। డయ్హన్తేసు అఙ్గపచ్చఙ్గేసు అగదం అలభమానో విజ్జమానేపి ఉత్తరిం ఆయుస్మిం అకాలే మరతి। అగ్గిగతో। మహారాజ। ఝాయమానో నిబ్బాపనం అలభమానో విజ్జమానేపి ఉత్తరిం ఆయుస్మిం అకాలే మరతి। ఉదకగతో। మహారాజ। పతిట్ఠం అలభమానో విజ్జమానేపి ఉత్తరిం ఆయుస్మిం అకాలే మరతి। సత్తిహతో। మహారాజ। ఆబాధికో భిసక్కం అలభమానో విజ్జమానేపి ఉత్తరిం ఆయుస్మిం అకాలే మరతి। ఇమే ఖో। మహారాజ। సత్త విజ్జమానేపి ఉత్తరిం ఆయుస్మిం అకాలే మరన్తి॥ తత్రాపాహం। మహారాజ। ఏకంసేన వదామి॥>
      text <అట్ఠవిధేన। మహారాజ। సత్తానం కాలఙ్కిరియా హోతి। వాతసముట్ఠానేన పిత్తసముట్ఠానేన సేమ్హసముట్ఠానేన సన్నిపాతికేన ఉతువిపరిణామేన విసమపరిహారేన ఓపక్కమికేన కమ్మవిపాకేన। మహారాజ। సత్తానం కాలఙ్కిరియా హోతి॥ తత్ర। మహారాజ। యదిదం కమ్మవిపాకేన కాలఙ్కిరియా। సా యేవ తత్థ సామయికా కాలఙ్కిరియా। అవసేసా అసామయికా కాలఙ్కిరియాతి॥ భవతి చ>
      text <కేచి। మహారాజ। సత్తా పుబ్బే కతేన తేన తేన అకుసలకమ్మవిపాకేన మరన్తి॥ ఇధ। మహారాజ। యో పుబ్బే పరే జిఘచ్ఛాయ మారేతి। సో బహూని వస్ససతసహస్సాని జిఘచ్ఛాయ పరిపీళితో ఛాతో పరికిలన్తో సుక్ఖమిలాతహదయో బుభుక్ఖితో విసుక్ఖితో ఝాయన్తో అబ్భన్తరం పరిడయ్హన్తో జిఘచ్ఛాయ యేవ మరతి దహరోపి మజ్ఝిమోపి మహల్లకోపి। ఇదమ్పి తస్స సామయికమరణం॥>
      text <యో పుబ్బే పరే పిపాసాయ మారేతి। సో బహూని వస్ససతసహస్సాని పేతో హుత్వా నిజ్ఝామతణ్హికో సమానో లూఖో కిసో పరిసుక్ఖితహదయో పిపాసాయ యేవ మరతి దహరోపి మజ్ఝిమోపి మహల్లకోపి। ఇదమ్పి తస్స సామయికమరణం॥>
      text <యో పుబ్బే పరే అహినా డంసాపేత్వా మారేతి। సో బహూని వస్ససతసహస్సాని అజగరముఖేనేవ అజగరముఖం కణ్హసప్పముఖేనేవ కణ్హసప్పముఖం పరివత్తిత్వా తేహి ఖాయితఖాయితో అహీహి దట్ఠో యేవ మరతి దహరోపి మజ్ఝిమోపి మహల్లకోపి। ఇదమ్పి తస్స సామయికమరణం॥>
      text <యో పుబ్బే పరే విసం దత్వా మారేతి। సో బహూని వస్ససతసహస్సాని డయ్హన్తేహి అఙ్గపచ్చఙ్గేహి భిజ్జమానేన సరీరేన కుణపగన్ధం వాయన్తో విసేనేవ మరతి దహరోపి మజ్ఝిమోపి మహల్లకోపి। ఇదమ్పి తస్స సామయికమరణం॥>
      text <యో పుబ్బే పరే అగ్గినా మారేతి। సో బహూని వస్ససతసహస్సాని అఙ్గారపబ్బతేనేవ అఙ్గారపబ్బతం యమవిసయేనేవ యమవిసయం పరివత్తిత్వా దడ్ఢవిదడ్ఢగత్తో అగ్గినా యేవ మరతి దహరోపి మజ్ఝిమోపి మలల్లకోపి। ఇదమ్పి తస్స సామయికమరణం॥>
      text <యో పుబ్బే పరే ఉదకేన మారేతి। సో బహూని వస్ససతసహస్సాని హతవిలుత్తభగ్గదుబ్బలగత్తో ఖుబ్భితచిత్తో ఉదకేనేవ మరతి దహరోపి మజ్ఝిమోపి మహల్లకోపి। ఇదమ్పి తస్స సామయికమరణం॥>
      text <యో పుబ్బే పరే సత్తియా మారేతి। సో బహూని వస్ససతసహస్సాని ఛిన్నభిన్నకోట్టితవికోట్టితో సత్తిముఖసమాహతో సత్తియా యేవ మరతి దహరోపి మజ్ఝిమోపి మహల్లకోపి। ఇదమ్పి తస్స సామయికమరణం॥>
      text <భన్తే నాగసేన। అకాలే మరణం అత్థీతి యం వదేతి। ఇఙ్ఘ మే త్వం తత్థ కారణం అతిదిసాతి॥ యథా। మహారాజ। మహతిమహాఅగ్గిక్ఖన్ధో ఆదిన్నతిణకట్ఠసాఖాపలాసో పరియాదిన్నభక్ఖో ఉపాదానసఙ్ఖయా నిబ్బాయతి। సో అగ్గి వుచ్చతి అనీతికో అనుపద్దవో సమయే నిబ్బుతో నామాతి। ఏవమేవ ఖో। మహారాజ। యో కోచి బహూని దివససహస్సాని జీవిత్వా జరాజిణ్ణో ఆయుక్ఖయా అనీతికో అనుపద్దవో మరతి। సో వుచ్చతి సమయే మరణముపగతోతి॥>
      text <యథా వా పన। మహారాజ। మహతిమహాఅగ్గిక్ఖన్ధో ఆదిన్నతిణకట్ఠసాఖాపలాసో అస్స। తం అపరియాదిన్నే యేవ తిణకట్ఠసాఖాపలాసే మహతిమహామేఘో అభిప్పవస్సిత్వా నిబ్బాపేయ్య। అపి ను ఖో। మహారాజ। మహాఅగ్గిక్ఖన్ధో సమయే నిబ్బుతో నామ హోతీతి॥ న హి। భన్తేతి॥ కిస్స పన సో। మహారాజ। పచ్ఛిమో అగ్గిక్ఖన్ధో పురిమకేన అగ్గిక్ఖన్ధేన సమసమగతికో నాహోసీతి॥ ఆగన్తుకేన। భన్తే। మేఘేన పటిపీళితో సో అగ్గిక్ఖన్ధో అసమయే నిబ్బుతోతి॥ ఏవమేవ ఖో। మహారాజ। యో కోచి అకాలే మరతి। సో ఆగన్తుకేన రోగేన పటిపీళితో వాతసముట్ఠానేన వా పిత్తసముట్ఠానేన వా సేమ్హసముట్ఠానేన వా సన్నిపాతికేన వా ఉతుపరిణామజేన వా విసమపరిహారజేన వా ఓపక్కమికేన వా జిఘచ్ఛాయ వా పిపాసాయ వా సప్పదట్ఠేన వా విసమాసితేన వా అగ్గినా వా ఉదకేన వా సత్తివేగప్పటిపీళితో వా అకాలే మరతి॥ ఇదమేత్థ। మహారాజ। కారణం। యేన కారణేన అకాలే మరణం అత్థి॥>
      text <యథా వా పన। మహారాజ। గగనే మహతిమహావలాహకో ఉట్ఠహిత్వా నిన్నఞ్చ థలఞ్చ పరిపూరయన్తో అభివస్సతి। సో వుచ్చతి మేఘో అనీతికో అనుపద్దవో వస్సతీతి॥ ఏవమేవ ఖో। మహారాజ। యో కోచి చిరం జీవిత్వా జరాజిణ్ణో ఆయుక్ఖయా అనీతికో అనుపద్దవో మరతి। సో వుచ్చతి సమయే మరణముపగతోతి॥>
      text <యథా వా పన। మహారాజ। గగనే మహతిమహావలాహకో ఉట్ఠహిత్వా అన్తరాయేవ మహతా వాతేన అబ్భత్థం గచ్ఛేయ్య। అపి ను ఖో సో। మహారాజ। మహావలాహకో సమయే విగతో నామ హోతీతి॥ న హి। భన్తేతి॥ కిస్స పన సో। మహారాజ। పచ్ఛిమో వలాహకో పురిమేన వలాహకేన సమసమగతికో నాహోసీతి॥ ఆగన్తుకేన। భన్తే। వాతేన పటిపీళితో సో వలాహకో అసమయప్పత్తో యేవ విగతోతి॥ ఏవమేవ ఖో। మహారాజ। యో కోచి అకాలే మరతి। సో ఆగన్తుకేన రోగేన పటిపీళితో వాతసముట్ఠానేన వా…పే॰… సత్తివేగప్పటిపీళితో వా అకాలే మరతి॥ ఇదమేత్థ। మహారాజ। కారణం। యేన కారణేన అకాలే మరణం అత్థీతి॥>
      text <యథా వా పన। మహారాజ। బలవా ఆసీవిసో కుపితో కిఞ్చిదేవ పురిసం డంసేయ్య। తస్స తం విసం అనీతికం అనుపద్దవం మరణం పాపేయ్య। తం విసం వుచ్చతి అనీతికమనుపద్దవం కోటిగతన్తి॥ ఏవమేవ ఖో। మహారాజ। యో కోచి చిరం జీవిత్వా జరాజిణ్ణో ఆయుక్ఖయా అనీతికో అనుపద్దవో మరతి। సో వుచ్చతి అనీతికో అనుపద్దవో జీవితకోటిగతో సామయికం మరణముపగతోతి॥>
      text <యథా వా పన। మహారాజ। బలవతా ఆసీవిసేన దట్ఠస్స అన్తరాయేవ ఆహితుణ్డికో అగదం దత్వా అవిసం కరేయ్య। అపి ను ఖో తం। మహారాజ। విసం సమయే విగతం నామ హోతీతి॥ న హి భన్తేతి॥ కిస్స పన తం। మహారాజ। పచ్ఛిమం విసం పురిమకేన విసేన సమసమగతికం నాహోసీతి॥ ఆగన్తుకేన। భన్తే। అగదేన పటిపీళితం విసం అకోటిగతం యేవ విగతన్తి॥ ఏవమేవ ఖో। మహారాజ। యో కోచి అకాలే మరతి। సో ఆగన్తుకేన రోగేన పటిపీళితో వాతసముట్ఠానేన వా…పే॰… సత్తివేగప్పటిపీళితో వా అకాలే మరతి॥ ఇదమేత్థ। మహారాజ। కారణం। యేన కారణేన అకాలే మరణం అత్థీతి॥>
      text <యథా వా పన। మహారాజ। ఇస్సాసో సరం పాతేయ్య। సచే సో సరో యథాగతిగమనపథమత్థకం గచ్ఛతి। సో సరో వుచ్చతి అనీతికో అనుపద్దవో యథాగతిగమనపథమత్థకం గతో నామాతి॥ ఏవమేవ ఖో। మహారాజ। యో కోచి చిరం జీవిత్వా జరాజిణ్ణో ఆయుక్ఖయా అనీతికో అనుపద్దవో మరతి। సో వుచ్చతి అనీతికో అనుపద్దవో సమయే మరణముపగతోతి॥>
      text <యథా వా పన। మహారాజ। ఇస్సాసో సరం పాతేయ్య। తస్స తం సరం తస్మిం యేవ ఖణే కోచి గణ్హేయ్య। అపి ను ఖో సో। మహారాజ। సరో యథాగతిగమనపథమత్థకం గతో నామ హోతీతి॥ న హి। భన్తేతి॥ కిస్స పన సో। మహారాజ। పచ్ఛిమో సరో పురిమకేన సరేన సమసమగతికో నాహోసీతి॥ ఆగన్తుకేన। భన్తే। గహణేన తస్స సరస్స గమనం ఉపచ్ఛిన్నన్తి॥ ఏవమేవ ఖో। మహారాజ। యో కోచి అకాలే మరతి। సో ఆగన్తుకేన రోగేన పటిపీళితో వాతసముట్ఠానేన వా…పే॰… సత్తివేగప్పటిపీళితో వా అకాలే మరతి॥ ఇదమేత్థ। మహారాజ। కారణం। యేన కారణేన అకాలే మరణం అత్థీతి॥>
      text <యథా వా పన। మహారాజ। యో కోచి లోహమయం భాజనం ఆకోటేయ్య। తస్స ఆకోటనేన సద్దో నిబ్బత్తిత్వా యథాగతిగమనపథమత్థకం గచ్ఛతి। సో సద్దో వుచ్చతి అనీతికో అనుపద్దవో యథాగతిగమనపథమత్థకం గతో నామాతి॥ ఏవమేవ ఖో। మహారాజ। యో కోచి బహూని దివససహస్సాని జీవిత్వా జరాజిణ్ణో ఆయుక్ఖయా అనీతికో అనుపద్దవో మరతి। సో వుచ్చతి అనీతికో అనుపద్దవో సమయే మరణముపాగతోతి॥>
      text <యథా వా పన। మహారాజ। యో కోచి లోహమయం భాజనం ఆకోటేయ్య। తస్స ఆకోటనేన సద్దో నిబ్బత్తేయ్య। నిబ్బత్తే సద్దే అదూరగతే కోచి ఆమసేయ్య। సహ ఆమసనేన సద్దో నిరుజ్ఝేయ్య। అపి ను ఖో సో। మహారాజ। సద్దో యథాగతిగమనపథమత్థకం గతో నామ హోతీతి॥ న హి। భన్తేతి॥ కిస్స పన। మహారాజ। పచ్ఛిమో సద్దో పురిమకేన సద్దేన సమసమగతికో నాహోసీతి॥ ఆగన్తుకేన। భన్తే। ఆమసనేన సో సద్దో ఉపరతోతి॥ ఏవమేవ ఖో। మహారాజ। యో కోచి అకాలే మరతి। సో ఆగన్తుకేన రోగేన పటిపీళితో వాతసముట్ఠానేన వా…పే॰… సత్తివేగప్పటిపీళితో వా అకాలే మరతి॥ ఇదమేత్థ మహారాజ కారణం। యేన కారణేన అకాలే మరణం అత్థీతి॥>
      text <యథా వా పన। మహారాజ। ఖేత్తే సువిరూళ్హం ధఞ్ఞబీజం సమ్మా పవత్తమానేన వస్సేన ఓతతవితతఆకిణ్ణబహుఫలం హుత్వా సస్సుట్ఠానసమయం పాపుణాతి। తం ధఞ్ఞం వుచ్చతి అనీతికమనుపద్దవం సమయసమ్పత్తం నామ హోతీతి॥ ఏవమేవ ఖో। మహారాజ। యో కోచి బహూని దివససహస్సాని జీవిత్వా జరాజిణ్ణో ఆయుక్ఖయా అనీతికో అనుపద్దవో మరతి। సో వుచ్చతి అనీతికో అనుపద్దవో సమయే మరణముపగతోతి॥>
      text <యథా వా పన। మహారాజ। ఖేత్తే సువిరూళ్హం ధఞ్ఞబీజం ఉదకేన వికలం మరేయ్య। అపి ను ఖో తం। మహారాజ। ధఞ్ఞం అసమయసమ్పత్తం నామ హోతీతి॥ న హి। భన్తేతి॥ కిస్స పన తం। మహారాజ। పచ్ఛిమం ధఞ్ఞం పురిమకేన ధఞ్ఞేన సమసమగతికం నాహోసీతి॥ ఆగన్తుకేన। భన్తే। ఉణ్హేన పటిపీళితం తం ధఞ్ఞం మతన్తి॥ ఏవమేవ ఖో। మహారాజ। యో కోచి అకాలే మరతి। సో ఆగన్తుకేన రోగేన పటిపీళితో వాతసముట్ఠానేన వా…పే॰… సత్తివేగప్పటిపీళితో వా అకాలే మరతి॥ ఇదమేత్థ। మహారాజ। కారణం। యేన కారణేన అకాలే మరణం అత్థీతి॥>
      text <సుతపుబ్బం పన తయా। మహారాజ। సమ్పన్నతరుణసస్సం కిమయో ఉట్ఠహిత్వా సమూలం నాసేన్తీతి॥ సుతపుబ్బఞ్చేవ తం। భన్తే। అమ్హేహి దిట్ఠపుబ్బఞ్చాతి॥ కిం ను ఖో తం। మహారాజ। సస్సం కాలే నట్ఠం। ఉదాహు అకాలే నట్ఠన్తి॥ అకాలే। భన్తే। యది ఖో తం। భన్తే। సస్సం కిమయో న ఖాదేయ్యుం। సస్సుద్ధరణసమయం పాపుణేయ్యాతి॥ కిం పన। మహారాజ। ఆగన్తుకేన ఉపఘాతేన సస్సం వినస్సతి। నిరుపఘాతం సస్సం సస్సుద్ధరణసమయం పాపుణాతీతి॥ ఆమ। భన్తేతి॥ ఏవమేవ ఖో। మహారాజ। యో కోచి అకాలే మరతి। సో ఆగన్తుకేన రోగేన పటిపీళితో వాతసముట్ఠానేన వా…పే॰… సత్తివేగప్పటిపీళితో వా మరతి॥ ఇదమేత్థ। మహారాజ। కారణం। యేన కారణేన అకాలే మరణం అత్థీతి॥>
      text <సుతపుబ్బం పన తయా। మహారాజ। సమ్పన్నే సస్సే ఫలభారనమితే మఞ్చరితపత్తే కరకవస్సం నామ వస్సజాతి నిపతిత్వా వినాసేతి అఫలం కరోతీతి॥ సుతపుబ్బఞ్చేవ తం। భన్తే। అమ్హేహి దిట్ఠపుబ్బఞ్చాతి॥ అపి ను ఖో తం। మహారాజ। సస్సం కాలే నట్ఠం। ఉదాహు అకాలే నట్ఠన్తి॥ అకాలే। భన్తే। యది ఖో తం। భన్తే। సస్సం కరకవస్సం న వస్సేయ్య సస్సుద్ధరణసమయం పాపుణేయ్యాతి॥ కిం పన। మహారాజ। ఆగన్తుకేన ఉపఘాతేన సస్సం వినస్సతి। నిరుపఘాతం సస్సం సస్సుద్ధరణసమయం పాపుణాతీతి॥ ఆమ। భన్తేతి॥ ఏవమేవ ఖో। మహారాజ। యో కోచి అకాలే మరతి। సో ఆగన్తుకేన రోగేన పటిపీళితో వాతసముట్ఠానేన వా పిత్తసముట్ఠానేన వా సేమ్హసముట్ఠానేన వా సన్నిపాతికేన వా ఉతుపరిణామజేన వా విసమపరిహారజేన వా ఓపక్కమికేన వా జిఘచ్ఛాయ వా పిపాసాయ వా సప్పదట్ఠేన వా విసమాసితేన వా అగ్గినా వా ఉదకేన వా సత్తివేగప్పటిపీళితో వా అకాలే మరతి॥ యది పన ఆగన్తుకేన రోగేన పటిపీళితో న భవేయ్య। సమయేవ మరణం పాపుణేయ్య॥ ఇదమేత్థ। మహారాజ। కారణం। యేన కారణేన అకాలే మరణం అత్థీతి॥>
      text <అచ్ఛరియం। భన్తే నాగసేన। అబ్భుతం భన్తే నాగసేన। సుదస్సితం కారణం। సుదస్సితం ఓపమ్మం అకాలే మరణస్స పరిదీపనాయ। అత్థి అకాలే మరణన్తి ఉత్తానీకతం పాకటం కతం విభూతం కతం। అచిత్తవిక్ఖిత్తకోపి। భన్తే నాగసేన। మనుజో ఏకమేకేనపి తావ ఓపమ్మేన నిట్ఠం గచ్ఛేయ్య అత్థి అకాలే మరణన్తి। కిం పన మనుజో సచేతనో॥ పఠమోపమ్మేనేవాహం। భన్తే। సఞ్ఞత్తో అత్థి అకాలే మరణన్తి। అపి చ అపరాపరం నిబ్బాహనం సోతుకామో న సమ్పటిచ్ఛిన్తి॥>
      stand <అకాలమరణపఞ్హో ఛట్ఠో॥>
    text <౭॥ చేతియపాటిహారియపఞ్హో>
      text <౭>, <భన్తే నాగసేన। సబ్బేసం పరినిబ్బుతానం చేతియే పాటిహీరం హోతి। ఉదాహు ఏకచ్చానం యేవ హోతీతి॥ ఏకచ్చానం। మహారాజ। హోతి। ఏకచ్చానం న హోతీతి॥ కతమేసం। భన్తే। హోతి। కతమేసం న హోతీతి॥ తిణ్ణన్నం। మహారాజ। అఞ్ఞతరస్స అధిట్ఠానా పరినిబ్బుతస్స చేతియే పాటిహీరం హోతి॥ కతమేసం తిణ్ణన్నం॥ ఇధ। మహారాజ। అరహా దేవమనుస్సానం అనుకమ్పాయ తిట్ఠన్తోవ అధిట్ఠాతి ఏవంనామ చేతియే పాటిహీరం హోతూతి। తస్స అధిట్ఠానవసేన చేతియే పాటిహీరం హోతి। ఏవం అరహతో అధిట్ఠానవసేన పరినిబ్బుతస్స చేతియే పాటిహీరం హోతి॥>
      text <పున చపరం। మహారాజ। దేవతా మనుస్సానం అనుకమ్పాయ పరినిబ్బుతస్స చేతియే పాటిహీరం దస్సేన్తి ఇమినా పాటిహీరేన సద్ధమ్మో నిచ్చసమ్పగ్గహితో భవిస్సతి। మనుస్సా చ పసన్నా కుసలేన అభివడ్ఢిస్సన్తీతి। ఏవం దేవతానం అధిట్ఠానవసేన పరినిబ్బుతస్స చేతియే పాటిహీరం హోతి॥>
      text <పున చపరం। మహారాజ। ఇత్థీ వా పురిసో వా సద్ధో పసన్నో పణ్డితో బ్యత్తో మేధావీ బుద్ధిసమ్పన్నో యోనిసో చిన్తయిత్వా గన్ధం వా మాలం వా దుస్సం వా అఞ్ఞతరం వా కిఞ్చి అధిట్ఠహిత్వా చేతియే ఉక్ఖిపతి ఏవంనామ హోతూతి। తస్సపి అధిట్ఠానవసేన పరినిబ్బుతస్స చేతియే పాటిహీరం హోతి। ఏవం మనుస్సానం అధిట్ఠానవసేన పరినిబ్బుతస్స చేతియే పాటిహీరం హోతి॥>
      text <ఇమేసం ఖో। మహారాజ। తిణ్ణన్నం అఞ్ఞతరస్స అధిట్ఠానవసేన పరినిబ్బుతస్స చేతియే పాటిహీరం హోతి॥>
      text <యది। మహారాజ। తేసం అధిట్ఠానం న హోతి। ఖీణాసవస్సపి ఛళభిఞ్ఞస్స చేతోవసిప్పత్తస్స చేతియే పాటిహీరం న హోతి। అసతిపి। మహారాజ। పాటిహీరే చరితం దిస్వా సుపరిసుద్ధం ఓకప్పేతబ్బం నిట్ఠం గన్తబ్బం సద్దహితబ్బం సుపరినిబ్బుతో అయం బుద్ధపుత్తోతి॥ సాధు। భన్తే నాగసేన। ఏవమేతం తథా సమ్పటిచ్ఛామీతి॥>
      stand <చేతియపాటిహారియపఞ్హో సత్తమో॥>
    text <౮॥ ధమ్మాభిసమయపఞ్హో>
      text <౮>, <భన్తే నాగసేన। యే తే సమ్మా పటిపజ్జన్తి। తేసం సబ్బేసం యేవ ధమ్మాభిసమయో హోతి। ఉదాహు కస్సచి న హోతీతి॥ కస్సచి। మహారాజ। హోతి। కస్సచి న హోతీతి॥ కస్స భన్తే హోతి। కస్స న హోతీతి॥ తిరచ్ఛానగతస్స। మహారాజ। సుప్పటిపన్నస్సాపి ధమ్మాభిసమయో న హోతి। పేత్తివిసయూపపన్నస్స…పే॰… మిచ్ఛాదిట్ఠికస్స…పే॰… కుహకస్స…పే॰… మాతుఘాతకస్స…పే॰… పితుఘాతకస్స…పే॰… అరహన్తఘాతకస్స…పే॰… సఙ్ఘభేదకస్స…పే॰… లోహితుప్పాదకస్స…పే॰… థేయ్యసంవాసకస్స…పే॰… తిత్థియపక్కన్తస్స…పే॰… భిక్ఖునిదూసకస్స…పే॰… తేరసన్నం గరుకాపత్తీనం అఞ్ఞతరం ఆపజ్జిత్వా అవుట్ఠితస్స…పే॰… పణ్డకస్స…పే॰… ఉభతోబ్యఞ్జనకస్స సుప్పటిపన్నస్సాపి ధమ్మాభిసమయో న హోతి…పే॰… యోపి మనుస్సదహరకో ఊనకసత్తవస్సికో। తస్స సుప్పటిపన్నస్సాపి ధమ్మాభిసమయో న హోతి॥ ఇమేసం ఖో। మహారాజ। సోళసన్నం పుగ్గలానం సుప్పటిపన్నానమ్పి ధమ్మాభిసమయో న హోతీతి॥>
      text <భన్తే నాగసేన। యే తే పన్నరస పుగ్గలా విరుద్ధా యేవ। తేసం ధమ్మాభిసమయో హోతు వా మా వా హోతు। అథ కేన కారణేన మనుస్సదహరకస్స ఊనకసత్తవస్సికస్స సుప్పటిపన్నస్సాపి ధమ్మాభిసమయో న హోతి॥ ఏత్థ తావ పఞ్హో భవతి నను నామ దహరకస్స న రాగో హోతి। న దోసో హోతి। న మోహో హోతి। న మానో హోతి। న మిచ్ఛాదిట్ఠి హోతి। న అరతి హోతి। న కామవితక్కో హోతి। అమిస్సితో కిలేసేహి। సో నామ దహరకో యుత్తో చ పత్తో చ అరహతి చ చత్తారి సచ్చాని ఏకపటివేధేన పటివిజ్ఝితున్తి॥>
      text <తఞ్ఞేవేత్థ। మహారాజ। కారణం। యేనాహం కారణేన భణామి ఊనకసత్తవస్సికస్స సుప్పటిపన్నస్సాపి ధమ్మాభిసమయో న హోతీతి॥ యది। మహారాజ। ఊనకసత్తవస్సికో రజనీయే రజ్జేయ్య। దుస్సనీయే దుస్సేయ్య। మోహనీయే ముయ్హేయ్య। మదనీయే మజ్జేయ్య। దిట్ఠిం విజానేయ్య। రతిఞ్చ అరతిఞ్చ విజానేయ్య। కుసలాకుసలం వితక్కేయ్య। భవేయ్య తస్స ధమ్మాభిసమయో। అపి చ। మహారాజ। ఊనకసత్తవస్సికస్స చిత్తం అబలం దుబ్బలం పరిత్తం అప్పం థోకం మన్దం అవిభూతం। అసఙ్ఖతా నిబ్బానధాతు గరుకా భారికా విపులా మహతీ॥ ఊనకసత్తవస్సికో। మహారాజ। తేన దుబ్బలేన చిత్తేన పరిత్తకేన మన్దేన అవిభూతేన న సక్కోతి గరుకం భారికం విపులం మహతిం అసఙ్ఖతం నిబ్బానధాతుం పటివిజ్ఝితుం॥>
      text <యథా। మహారాజ। సినేరుపబ్బతరాజా గరుకో భారికో విపులో మహన్తో। అపి ను ఖో తం। మహారాజ। పురిసో అత్తనో పాకతికేన థామబలవీరియేన సక్కుణేయ్య సినేరుపబ్బతరాజానం ఉద్ధరితున్తి॥ న హి। భన్తేతి॥ కేన కారణేన మహారాజాతి॥ దుబ్బలత్తా। భన్తే। పురిసస్స। మహన్తత్తా సినేరుపబ్బతరాజస్సాతి॥ ఏవమేవ ఖో। మహారాజ। ఊనకసత్తవస్సికస్స చిత్తం అబలం దుబ్బలం పరిత్తం అప్పం థోకం మన్దం అవిభూతం। అసఙ్ఖతా నిబ్బానధాతు గరుకా భారికా విపులా మహతీ॥ ఊనకసత్తవస్సికో తేన దుబ్బలేన చిత్తేన పరిత్తేన మన్దేన అవిభూతేన న సక్కోతి గరుకం భారికం విపులం మహతిం అసఙ్ఖతం నిబ్బానధాతుం పటివిజ్ఝితుం। తేన కారణేన ఊనకసత్తవస్సికస్స సుప్పటిపన్నస్సాపి ధమ్మాభిసమయో న హోతి॥>
      text <యథా వా పన। మహారాజ। అయం మహాపథవీ దీఘా ఆయతా పుథులా విత్థతా విసాలా విత్థిణ్ణా విపులా మహన్తా। అపి ను ఖో తం। మహారాజ। మహాపథవిం సక్కా పరిత్తకేన ఉదకబిన్దుకేన తేమేత్వా ఉదకచిక్ఖల్లం కాతున్తి॥ న హి। భన్తేతి॥ కేన కారణేన। మహారాజాతి॥ పరిత్తత్తా। భన్తే। ఉదకబిన్దుస్స। మహన్తత్తా మహాపథవియాతి॥ ఏవమేవ ఖో। మహారాజ। ఊనకసత్తవస్సికస్స చిత్తం అబలం దుబ్బలం పరిత్తం అప్పం థోకం మన్దం అవిభూతం। అసఙ్ఖతా నిబ్బానధాతు దీఘా ఆయతా పుథులా విత్థతా విసాలా విత్థిణ్ణా విపులా మహన్తా॥ ఊనకసత్తవస్సికో తేన దుబ్బలేన చిత్తేన పరిత్తకేన మన్దేన అవిభూతేన న సక్కోతి మహతిం అసఙ్ఖతం నిబ్బానధాతుం పటివిజ్ఝితుం। తేన కారణేన ఊనకసత్తవస్సికస్స సుప్పటిపన్నస్సాపి ధమ్మాభిసమయో న హోతి॥>
      text <యథా వా పన। మహారాజ। అబలదుబ్బలపరిత్తఅప్పథోకమన్దగ్గి భవేయ్య। అపి ను ఖో। మహారాజ। తావతకేన మన్దేన అగ్గినా సక్కా సదేవకే లోకే అన్ధకారం విధమిత్వా ఆలోకం దస్సేతున్తి॥ న హి। భన్తేతి॥ కేన కారణేన మహారాజాతి॥ మన్దత్తా। భన్తే। అగ్గిస్స। లోకస్స మహన్తత్తాతి॥ ఏవమేవ ఖో। మహారాజ। ఊనకసత్తవస్సికస్స చిత్తం అబలం దుబ్బలం పరిత్తం అప్పం థోకం మన్దం అవిభూతం। మహతా చ అవిజ్జన్ధకారేన పిహితం॥ తస్మా దుక్కరం ఞాణాలోకం దస్సయితుం। తేన కారణేన ఊనకసత్తవస్సికస్స సుప్పటిపన్నస్సాపి ధమ్మాభిసమయో న హోతి॥>
      text <యథా వా పన। మహారాజ। ఆతురో కిసో అణుపరిమితకాయో సాలకకిమి హత్థినాగం తిధా పభిన్నం నవాయతం తివిత్థతం దసపరిణాహం అట్ఠరతనికం సకట్ఠానముపగతం దిస్వా గిలితుం పరికడ్ఢేయ్య। అపి ను ఖో సో। మహారాజ। సాలకకిమి సక్కుణేయ్య తం హత్థినాగం గిలితున్తి॥ న హి। భన్తేతి॥ కేన కారణేన। మహారాజాతి॥ పరిత్తత్తా। భన్తే। సాలకకిమిస్స। మహన్తత్తా హత్థినాగస్సాతి॥ ఏవమేవ ఖో। మహారాజ। ఊనకసత్తవస్సికస్స చిత్తం అబలం దుబ్బలం పరిత్తం అప్పం థోకం మన్దం అవిభూతం। మహతీ అసఙ్ఖతా నిబ్బానధాతు॥ సో తేన దుబ్బలేన చిత్తేన పరిత్తకేన మన్దేన అవిభూతేన న సక్కోతి మహతిం అసఙ్ఖతం నిబ్బానధాతుం పటివిజ్ఝితుం। తేన కారణేన ఊనకసత్తవస్సికస్స సుప్పటిపన్నస్సాపి ధమ్మాభిసమయో న హోతీతి॥ సాధు। భన్తే నాగసేన। ఏవమేతం తథా సమ్పటిచ్ఛామీతి॥>
      stand <ధమ్మాభిసమయపఞ్హో అట్ఠమో॥>
    text <౯॥ ఏకన్తసుఖనిబ్బానపఞ్హో>
      text <౯>, <భన్తే నాగసేన। కిం ఏకన్తసుఖం నిబ్బానం। ఉదాహు దుక్ఖేన మిస్సన్తి॥ ఏకన్తసుఖం। మహారాజ। నిబ్బానం। దుక్ఖేన అమిస్సన్తి॥>
      text <న మయం తం। భన్తే నాగసేన। వచనం సద్దహామ ఏకన్తసుఖం నిబ్బానన్తి। ఏవమేత్థ మయం। భన్తే నాగసేన। పచ్చేమ నిబ్బానం దుక్ఖేన మిస్సన్తి। కారణఞ్చేత్థ ఉపలభామ నిబ్బానం దుక్ఖేన మిస్సన్తి॥ కతమం ఏత్థ కారణం॥ యే తే। భన్తే నాగసేన। నిబ్బానం పరియేసన్తి। తేసం దిస్సతి కాయస్స చ చిత్తస్స చ ఆతాపో పరితాపో ఠానచఙ్కమనిసజ్జాసయనాహారపరిగ్గహో మిద్ధస్స చ ఉపరోధో ఆయతనానఞ్చ పటిపీళనం ధనధఞ్ఞపియఞాతిమిత్తప్పజహనం॥ యే కేచి లోకే సుఖితా సుఖసమప్పితా। తే సబ్బేపి పఞ్చహి కామగుణేహి ఆయతనే రమేన్తి బ్రూహేన్తి। మనాపికమనాపికబహువిధసుభనిమిత్తేన రూపేన చక్ఖుం రమేన్తి బ్రూహేన్తి। మనాపికమనాపికగీతవాదితబహువిధసుభనిమిత్తేన సద్దేన సోతం రమేన్తి బ్రూహేన్తి। మనాపికమనాపికపుప్ఫఫలపత్తతచమూలసారబహువిధసుభనిమిత్తేన గన్ధేన ఘానం రమేన్తి బ్రూహేన్తి। మనాపికమనాపికఖజ్జభోజ్జలేయ్యపేయ్యసాయనీయబహువిధసుభనిమిత్తేన రసేన జివ్హం రమేన్తి బ్రుహేన్తి। మనాపికమనాపికసణ్హసుఖుమముదుమద్దవబహువిధసుభనిమిత్తేన ఫస్సేన కాయం రమేన్తి బ్రూహేన్తి। మనాపికమనాపికకల్యాణపాపకసుభాసుభబహువిధవితక్కమనసికారేన మనం రమేన్తి బ్రూహేన్తి॥ తుమ్హే తం చక్ఖుసోతఘానజివ్హాకాయమనోబ్రూహనం హనథ ఉపహనథ। ఛిన్దథ ఉపచ్ఛిన్దథ। రున్ధథ ఉపరున్ధథ॥ తేన కాయోపి పరితపతి। చిత్తమ్పి పరితపతి। కాయే పరితత్తే కాయికదుక్ఖవేదనం వేదియతి। చిత్తే పరితత్తే చేతసికదుక్ఖవేదనం వేదయతి॥ నను మాగణ్డియోపి పరిబ్బాజకో భగవన్తం గరహమానో ఏవమాహ భూనహు సమణో గోతమోతి॥ ఇదమేత్థ కారణం। యేనాహం కారణేన బ్రూమి నిబ్బానం దుక్ఖేన మిస్సన్తి॥>
      text <న హి। మహారాజ। నిబ్బానం దుక్ఖేన మిస్సం। ఏకన్తసుఖం నిబ్బానం॥ యం పన త్వం। మహారాజ। బ్రూసి నిబ్బానం దుక్ఖన్తి। నేతం దుక్ఖం నిబ్బానం నామ। నిబ్బానస్స పన సచ్ఛికిరియాయ పుబ్బభాగో ఏసో। నిబ్బానపరియేసనం ఏతం। ఏకన్తసుఖం యేవ। మహారాజ। నిబ్బానం। న దుక్ఖేన మిస్సం॥ ఏత్థ కారణం వదామి॥ అత్థి। మహారాజ। రాజూనం రజ్జసుఖం నామాతి॥ ఆమ। భన్తే। అత్థి రాజూనం రజ్జసుఖన్తి॥ అపి ను ఖో తం। మహారాజ। రజ్జసుఖం దుక్ఖేన మిస్సన్తి॥ న హి। భన్తేతి॥ కిస్స పన తే। మహారాజ। రాజానో పచ్చన్తే కుపితే తేసం పచ్చన్తనిస్సితానం పటిసేధాయ అమచ్చేహి పరిణాయకేహి భటేహి బలత్థేహి పరివుతా పవాసం గన్త్వా డంసమకసవాతాతపపటిపీళితా సమవిసమే పరిధావన్తి। మహాయుద్ధఞ్చ కరోన్తి। జీవితసంసయఞ్చ పాపుణన్తీతి॥ నేతం। భన్తే నాగసేన। రజ్జసుఖం నామ। రజ్జసుఖస్స పరియేసనాయ పుబ్బభాగో ఏసో। దుక్ఖేన। భన్తే నాగసేన। రాజానో రజ్జం పరియేసిత్వా రజ్జసుఖం అనుభవన్తి। ఏవం। భన్తే నాగసేన। రజ్జసుఖం దుక్ఖేన అమిస్సం। అఞ్ఞం తం రజ్జసుఖం। అఞ్ఞం దుక్ఖన్తి॥ ఏవమేవ ఖో। మహారాజ। ఏకన్తసుఖం నిబ్బానం। న దుక్ఖేన మిస్సం॥ యే పన తం నిబ్బానం పరియేసన్తి। తే కాయఞ్చ చిత్తఞ్చ ఆతాపేత్వా ఠానచఙ్కమనిసజ్జాసయనాహారం పరిగ్గహేత్వా మిద్ధం ఉపరున్ధిత్వా ఆయతనాని పటిపీళేత్వా కాయఞ్చ జీవితఞ్చ పరిచ్చజిత్వా దుక్ఖేన నిబ్బానం పరియేసిత్వా ఏకన్తసుఖం నిబ్బానం అనుభవన్తి। నిహతపచ్చామిత్తా వియ రాజానో రజ్జసుఖం॥ ఏవం। మహారాజ। ఏకన్తసుఖం నిబ్బానం। న దుక్ఖేన మిస్సం। అఞ్ఞం నిబ్బానం। అఞ్ఞం దుక్ఖన్తి॥>
      text <అపరమ్పి। మహారాజ। ఉత్తరిం కారణం సుణోహి ఏకన్తసుఖం నిబ్బానం। న దుక్ఖేన మిస్సం। అఞ్ఞం దుక్ఖం। అఞ్ఞం నిబ్బానన్తి॥ అత్థి। మహారాజ। ఆచరియానం సిప్పవన్తానం సిప్పసుఖం నామాతి॥ ఆమ। భన్తే। అత్థి ఆచరియానం సిప్పవన్తానం సిప్పసుఖన్తి॥ అపి ను ఖో తం। మహారాజ। సిప్పసుఖం దుక్ఖేన మిస్సన్తి॥ న హి। భన్తేతి॥ కిస్స పన తే। మహారాజ। ఆచరియా ఆచరియానం అభివాదనపచ్చుట్ఠానేన ఉదకాహరణఘరసమ్మజ్జనదన్తకట్ఠముఖోదకానుప్పదానేన ఉచ్ఛిట్ఠపటిగ్గహణఉచ్ఛాదననహాపనపాదపరికమ్మేన సకచిత్తం నిక్ఖిపిత్వా పరచిత్తానువత్తనేన దుక్ఖసేయ్యాయ విసమభోజనేన కాయం ఆతాపేన్తీతి॥ నేతం। భన్తే నాగసేన। సిప్పసుఖం నామ। సిప్పపరియేసనాయ పుబ్బభాగో ఏసో। దుక్ఖేన। భన్తే నాగసేన। ఆచరియా సిప్పం పరియేసిత్వా సిప్పసుఖం అనుభవన్తి। ఏవం। భన్తే నాగసేన। సిప్పసుఖం దుక్ఖేన అమిస్సం। అఞ్ఞం తం సిప్పసుఖం। అఞ్ఞం దుక్ఖన్తి॥ ఏవమేవ ఖో। మహారాజ। ఏకన్తసుఖం నిబ్బానం। న దుక్ఖేన మిస్సం॥ యే పన తం నిబ్బానం పరియేసన్తి। తే కాయఞ్చ చిత్తఞ్చ ఆతాపేత్వా ఠానచఙ్కమనిసజ్జాసయనాహారం పరిగ్గహేత్వా మిద్ధం ఉపరున్ధిత్వా ఆయతనాని పటిపీళేత్వా కాయఞ్చ జీవితఞ్చ పరిచ్చజిత్వా దుక్ఖేన నిబ్బానం పరియేసిత్వా ఏకన్తసుఖం నిబ్బానం అనుభవన్తి। ఆచరియా వియ సిప్పసుఖం॥ ఏవం। మహారాజ। ఏకన్తసుఖం నిబ్బానం। న దుక్ఖేన మిస్సం। అఞ్ఞం దుక్ఖం। అఞ్ఞం నిబ్బానన్తి॥ సాధు। భన్తే నాగసేన। ఏవమేతం తథా సమ్పటిచ్ఛామీతి॥>
      stand <ఏకన్తసుఖనిబ్బానపఞ్హో నవమో॥>
    text <౧౦॥ నిబ్బానరూపసణ్ఠానపఞ్హో>
      text <౧౦>, <భన్తే నాగసేన। నిబ్బానం నిబ్బానన్తి యం వదేసి। సక్కా పన తస్స నిబ్బానస్స రూపం వా సణ్ఠానం వా వయం వా పమాణం వా ఓపమ్మేన వా కారణేన వా హేతునా వా నయేన వా ఉపదస్సయితున్తి॥ అప్పటిభాగం। మహారాజ। నిబ్బానం। న సక్కా నిబ్బానస్స రూపం వా సణ్ఠానం వా వయం వా పమాణం వా ఓపమ్మేన వా కారణేన వా హేతునా వా నయేన వా ఉపదస్సయితున్తి॥ ఏతమ్పాహం। భన్తే నాగసేన। న సమ్పటిచ్ఛామి। యం అత్థిధమ్మస్స నిబ్బానస్స రూపం వా సణ్ఠానం వా వయం వా పమాణం వా ఓపమ్మేన వా కారణేన వా హేతునా వా నయేన వా అపఞ్ఞాపనం। కారణేన మం సఞ్ఞాపేహీతి॥ హోతు। మహారాజ। కారణేన తం సఞ్ఞాపేస్సామి॥ అత్థి। మహారాజ। మహాసముద్దో నామాతి॥ ఆమ। భన్తే। అత్థేసో మహాసముద్దోతి॥ సచే తం। మహారాజ। కోచి ఏవం పుచ్ఛేయ్య కిత్తకం। మహారాజ। మహాసముద్దే ఉదకం। కతి పన తే సత్తా। యే మహాసముద్దే పటివసన్తీతి। ఏవం పుట్ఠో త్వం। మహారాజ। కిన్తి తస్స బ్యాకరేయ్యాసీతి॥ సచే మం। భన్తే। కోచి ఏవం పుచ్ఛేయ్య కిత్తకం। మహారాజ। మహాసముద్దే ఉదకం। కతి పన తే సత్తా। యే మహాసముద్దే పటివసన్తీతి। తమహం। భన్తే। ఏవం వదేయ్యం అపుచ్ఛితబ్బం మం త్వం అమ్భో పురిస పుచ్ఛసి। నేసా పుచ్ఛా కేనచి పుచ్ఛితబ్బా। ఠపనీయో ఏసో పఞ్హో॥ అవిభత్తో లోకక్ఖాయికేహి మహాసముద్దో। న సక్కా మహాసముద్దే ఉదకం పరిమినితుం సత్తా వా యే తత్థ వాసముపగతాతి ఏవాహం భన్తే తస్స పటివచనం దదేయ్యన్తి॥>
      text <కిస్స పన। త్వం మహారాజ। అత్థిధమ్మే మహాసముద్దే ఏవం పటివచనం దదేయ్యాసి। నను విగణేత్వా తస్స ఆచిక్ఖితబ్బం ఏత్తకం మహాసముద్దే ఉదకం। ఏత్తకా చ సత్తా మహాసముద్దే పటివసన్తీతి॥ న సక్కా। భన్తే। అవిసయో ఏసో పఞ్హోతి॥>
      text <యథా। మహారాజ। అత్థిధమ్మే యేవ మహాసముద్దే న సక్కా ఉదకం పరిగణేతుం సత్తా వా యే తత్థ వాసముపగతా। ఏవమేవ ఖో। మహారాజ। అత్థిధమ్మస్సేవ నిబ్బానస్స న సక్కా రూపం వా సణ్ఠానం వా వయం వా పమాణం వా ఓపమ్మేన వా కారణేన వా హేతునా వా నయేన వా ఉపదస్సయితుం। విగణేయ్య। మహారాజ। ఇద్ధిమా చేతోవసిప్పత్తో మహాసముద్దే ఉదకం తత్రాసయే చ సత్తే। న త్వేవ సో ఇద్ధిమా చేతోవసిప్పత్తో సక్కుణేయ్య నిబ్బానస్స రూపం వా సణ్ఠానం వా వయం వా పమాణం వా ఓపమ్మేన వా కారణేన వా హేతునా వా నయేన వా ఉపదస్సయితుం॥>
      text <అపరమ్పి। మహారాజ। ఉత్తరిం కారణం సుణోహి। అత్థిధమ్మస్సేవ నిబ్బానస్స న సక్కా రూపం వా సణ్ఠానం వా వయం వా పమాణం వా ఓపమ్మేన వా కారణేన వా హేతునా వా నయేన వా ఉపదస్సయితున్తి॥ అత్థి। మహారాజ। దేవేసు అరూపకాయికా నామ దేవాతి॥ ఆమ। భన్తే। సుయ్యతి అత్థి దేవేసు అరూపకాయికా నామ దేవాతి॥ సక్కా పన। మహారాజ। తేసం అరూపకాయికానం దేవానం రూపం వా సణ్ఠానం వా వయం వా పమాణం వా ఓపమ్మేన వా కారణేన వా హేతునా వా నయేన వా ఉపదస్సయితున్తి॥ న హి। భన్తేతి॥ తేన హి। మహారాజ। నత్థి అరూపకాయికా దేవాతి॥ అత్థి। భన్తే। అరూపకాయికా దేవా। న చ సక్కా తేసం రూపం వా సణ్ఠానం వా వయం వా పమాణం వా ఓపమ్మేన వా కారణేన వా హేతునా వా నయేన వా ఉపదస్సయితున్తి॥ యథా। మహారాజ। అత్థిసత్తానం యేవ అరూపకాయికానం దేవానం న సక్కా రూపం వా సణ్ఠానం వా వయం వా పమాణం వా ఓపమ్మేన వా కారణేన వా హేతునా వా నయేన వా ఉపదస్సయితుం। ఏవమేవ ఖో। మహారాజ। అత్థిధమ్మస్సేవ నిబ్బానస్స న సక్కా రూపం వా సణ్ఠానం వా వయం వా పమాణం వా ఓపమ్మేన వా కారణేన వా హేతునా వా నయేన వా ఉపదస్సయితున్తి॥>
      text <భన్తే నాగసేన। హోతు ఏకన్తసుఖం నిబ్బానం। న చ సక్కా తస్స రూపం వా సణ్ఠానం వా వయం వా పమాణం వా ఓపమ్మేన వా కారణేన వా హేతునా వా నయేన వా ఉపదస్సయితుం॥ అత్థి పన। భన్తే। నిబ్బానస్స గుణం అఞ్ఞేహి అనుపవిట్ఠం కిఞ్చి ఓపమ్మనిదస్సనమత్తన్తి॥ సరూపతో। మహారాజ। నత్థి। గుణతో పన సక్కా కిఞ్చి ఓపమ్మనిదస్సనమత్తం ఉపదస్సయితున్తి॥ సాధు। భన్తే నాగసేన। యథాహం లభామి నిబ్బానస్స గుణతోపి ఏకదేసపరిదీపనమత్తం। తథా సీఘం బ్రూహి। నిబ్బాపేహి మే హదయపరిళాహం వినయ సీతలమధురవచనమాలుతేనాతి॥>
      text <పదుమస్స। మహారాజ। ఏకో గుణో నిబ్బానం అనుపవిట్ఠో। ఉదకస్స ద్వే గుణా। అగదస్స తయో గుణా। మహాసముద్దస్స చత్తారో గుణా। భోజనస్స పఞ్చ గుణా। ఆకాసస్స దస గుణా। మణిరతనస్స తయో గుణా। లోహితచన్దనస్స తయో గుణా। సప్పిమణ్డస్స తయో గుణా। గిరిసిఖరస్స పఞ్చ గుణా నిబ్బానం అనుపవిట్ఠాతి॥>
      text <భన్తే నాగసేన। పదుమస్స ఏకో గుణో నిబ్బానం అనుపవిట్ఠోతి యం వదేసి। కతమో పదుమస్స ఏకో గుణో నిబ్బానం అనుపవిట్ఠోతి॥ యథా। మహారాజ। పదుమం అనుపలిత్తం ఉదకేన। ఏవమేవ ఖో। మహారాజ। నిబ్బానం సబ్బకిలేసేహి అనుపలిత్తం॥ అయం। మహారాజ। పదుమస్స ఏకో గుణో నిబ్బానం అనుపవిట్ఠోతి॥>
      text <భన్తే నాగసేన। ఉదకస్స ద్వే గుణా నిబ్బానం అనుపవిట్ఠాతి యం వదేసి। కతమే ఉదకస్స ద్వే గుణా నిబ్బానం అనుపవిట్ఠాతి॥ యథా। మహారాజ। ఉదకం సీతలం పరిళాహనిబ్బాపనం। ఏవమేవ ఖో। మహారాజ। నిబ్బానం సీతలం సబ్బకిలేసపరిళాహనిబ్బాపనం॥ అయం। మహారాజ। ఉదకస్స పఠమో గుణో నిబ్బానం అనుపవిట్ఠో॥ పున చపరం। మహారాజ। ఉదకం కిలన్తతసితపిపాసితఘమ్మాభితత్తానం జనపసుపజానం పిపాసావినయనం। ఏవమేవ ఖో। మహారాజ। నిబ్బానం కామతణ్హాభవతణ్హావిభవతణ్హాపిపాసావినయనం॥ అయం। మహారాజ। ఉదకస్స దుతియో గుణో నిబ్బానం అనుపవిట్ఠో॥ ఇమే ఖో। మహారాజ। ఉదకస్స ద్వే గుణా నిబ్బానం అనుపవిట్ఠాతి॥>
      text <భన్తే నాగసేన। అగదస్స తయో గుణా నిబ్బానం అనుపవిట్ఠాతి యం వదేసి। కతమే అగదస్స తయో గుణా నిబ్బానం అనుపవిట్ఠాతి॥ యథా। మహారాజ। అగదో విసపీళితానం సత్తానం పటిసరణం। ఏవమేవ ఖో। మహారాజ। నిబ్బానం కిలేసవిసపీళితానం సత్తానం పటిసరణం॥ అయం। మహారాజ। అగదస్స పఠమో గుణో నిబ్బానం అనుపవిట్ఠో॥ పున చపరం। మహారాజ। అగదో రోగానం అన్తకరో। ఏవమేవ ఖో। మహారాజ। నిబ్బానం సబ్బదుక్ఖానం అన్తకరం॥ అయం। మహారాజ। అగదస్స దుతియో గుణో నిబ్బానం అనుపవిట్ఠో॥ పున చపరం। మహారాజ। అగదో అమతం। ఏవమేవ ఖో। మహారాజ। నిబ్బానం అమతం॥ అయం। మహారాజ। అగదస్స తతియో గుణో నిబ్బానం అనుపవిట్ఠో॥ ఇమే ఖో। మహారాజ। అగదస్స తయో గుణా నిబ్బానం అనుపవిట్ఠాతి॥>
      text <భన్తే నాగసేన। మహాసముద్దస్స చత్తారో గుణా నిబ్బానం అనుపవిట్ఠాతి యం వదేసి। కతమే మహాసముద్దస్స చత్తారో గుణా నిబ్బానం అనుపవిట్ఠాతి॥ యథా। మహారాజ। మహాసముద్దో సుఞ్ఞో సబ్బకుణపేహి। ఏవమేవ ఖో। మహారాజ। నిబ్బానం సుఞ్ఞం సబ్బకిలేసకుణపేహి॥ అయం। మహారాజ। మహాసముద్దస్స పఠమో గుణో నిబ్బానం అనుపవిట్ఠో॥ పున చపరం। మహారాజ। మహాసముద్దో మహన్తో అనోరపారో। న పరిపూరతి సబ్బసవన్తీహి। ఏవమేవ ఖో। మహారాజ। నిబ్బానం మహన్తం అనోరపారం। న పూరతి సబ్బసత్తేహి॥ అయం। మహారాజ। మహాసముద్దస్స దుతియో గుణో నిబ్బానం అనుపవిట్ఠో॥ పున చపరం। మహారాజ। మహాసముద్దో మహన్తానం భూతానం ఆవాసో। ఏవమేవ ఖో। మహారాజ। నిబ్బానం మహన్తానం అరహన్తానం విమలఖీణాసవబలప్పత్తవసీభూతమహాభూతానం ఆవాసో॥ అయం। మహారాజ। మహాసముద్దస్స తతియో గుణో నిబ్బానం అనుపవిట్ఠో॥ పున చపరం। మహారాజ। మహాసముద్దో అపరిమితవివిధవిపులవీచిపుప్ఫసంకుసుమితో। ఏవమేవ ఖో। మహారాజ। నిబ్బానం అపరిమితవివిధవిపులపరిసుద్ధవిజ్జావిముత్తిపుప్ఫసంకుసుమితం॥ అయం। మహారాజ। మహాసముద్దస్స చతుత్థో గుణో నిబ్బానం అనుపవిట్ఠో॥ ఇమే ఖో। మహారాజ। మహాసముద్దస్స చత్తారో గుణా నిబ్బానం అనుపవిట్ఠాతి॥>
      text <భన్తే నాగసేన। భోజనస్స పఞ్చ గుణా నిబ్బానం అనుపవిట్ఠాతి యం వదేసి। కతమే భోజనస్స పఞ్చ గుణా నిబ్బానం అనుపవిట్ఠాతి॥ యథా। మహారాజ। భోజనం సబ్బసత్తానం ఆయుధారణం। ఏవమేవ ఖో। మహారాజ। నిబ్బానం సచ్ఛికతం జరామరణనాసనతో ఆయుధారణం॥ అయం। మహారాజ। భోజనస్స పఠమో గుణో నిబ్బానం అనుపవిట్ఠో॥ పున చపరం। మహారాజ। భోజనం సబ్బసత్తానం బలవడ్ఢనం। ఏవమేవ ఖో। మహారాజ। నిబ్బానం సచ్ఛికతం సబ్బసత్తానం ఇద్ధిబలవడ్ఢనం॥ అయం। మహారాజ। భోజనస్స దుతియో గుణో నిబ్బానం అనుపవిట్ఠో॥ పున చపరం। మహారాజ। భోజనం సబ్బసత్తానం వణ్ణజననం। ఏవమేవ ఖో। మహారాజ। నిబ్బానం సచ్ఛికతం సబ్బసత్తానం గుణవణ్ణజననం॥ అయం। మహారాజ। భోజనస్స తతియో గుణో నిబ్బానం అనుపవిట్ఠో॥ పున చపరం। మహారాజ। భోజనం సబ్బసత్తానం దరథవూపసమనం। ఏవమేవ ఖో। మహారాజ। నిబ్బానం సచ్ఛికతం సబ్బసత్తానం సబ్బకిలేసదరథవూపసమనం॥ అయం। మహారాజ। భోజనస్స చతుత్థో గుణో నిబ్బానం అనుపవిట్ఠో॥ పున చపరం। మహారాజ। భోజనం సబ్బసత్తానం జిఘచ్ఛాదుబ్బల్యపటివినోదనం। ఏవమేవ ఖో। మహారాజ। నిబ్బానం సచ్ఛికతం సబ్బసత్తానం సబ్బదుక్ఖజిఘచ్ఛాదుబ్బల్యపటివినోదనం॥ అయం। మహారాజ। భోజనస్స పఞ్చమో గుణో నిబ్బానం అనుపవిట్ఠో॥ ఇమే ఖో। మహారాజ। భోజనస్స పఞ్చ గుణా నిబ్బానం అనుపవిట్ఠాతి॥>
      text <భన్తే నాగసేన। ఆకాసస్స దస గుణా నిబ్బానం అనుపవిట్ఠాతి యం వదేసి। కతమే ఆకాసస్స దస గుణా నిబ్బానం అనుపవిట్ఠాతి॥ యథా। మహారాజ। ఆకాసో న జాయతి। న జీయతి। న మీయతి। న చవతి। న ఉప్పజ్జతి। దుప్పసహో। అచోరాహరణో। అనిస్సితో। విహగగమనో। నిరావరణో। అనన్తో॥ ఏవమేవ ఖో। మహారాజ। నిబ్బానం న జాయతి। న జీయతి। న మీయతి। న చవతి। న ఉప్పజ్జతి। దుప్పసహం। అచోరాహరణం। అనిస్సితం। అరియగమనం। నిరావరణం। అనన్తం॥ ఇమే ఖో। మహారాజ। ఆకాసస్స దస గుణా నిబ్బానం అనుపవిట్ఠాతి॥>
      text <భన్తే నాగసేన। మణిరతనస్స తయో గుణా నిబ్బానం అనుపవిట్ఠాతి యం వదేసి। కతమే మణిరతనస్స తయో గుణా నిబ్బానం అనుపవిట్ఠాతి॥ యథా। మహారాజ। మణిరతనం కామదదం। ఏవమేవ ఖో। మహారాజ। నిబ్బానం కామదదం॥ అయం। మహారాజ। మణిరతనస్స పఠమో గుణో నిబ్బానం అనుపవిట్ఠో॥ పున చపరం। మహారాజ। మణిరతనం హాసకరం। ఏవమేవ ఖో। మహారాజ। నిబ్బానం హాసకరం॥ అయం। మహారాజ। మణిరతనస్స దుతియో గుణో నిబ్బానం అనుపవిట్ఠో॥ పున చపరం। మహారాజ। మణిరతనం ఉజ్జోతత్తకరం। ఏవమేవ ఖో। మహారాజ। నిబ్బానం ఉజ్జోతత్తకరం॥ అయం। మహారాజ। మణిరతనస్స తతియో గుణో నిబ్బానం అనుపవిట్ఠో॥ ఇమే ఖో। మహారాజ। మణిరతనస్స తయో గుణా నిబ్బానం అనుపవిట్ఠాతి॥>
      text <భన్తే నాగసేన। లోహితచన్దనస్స తయో గుణా నిబ్బానం అనుపవిట్ఠాతి యం వదేసి। కతమే లోహితచన్దనస్స తయో గుణా నిబ్బానం అనుపవిట్ఠాతి॥ యథా। మహారాజ। లోహితచన్దనం దుల్లభం। ఏవమేవ ఖో। మహారాజ। నిబ్బానం దుల్లభం॥ అయం। మహారాజ। లోహితచన్దనస్స పఠమో గుణో నిబ్బానం అనుపవిట్ఠో॥ పున చపరం। మహారాజ। లోహితచన్దనం అసమసుగన్ధం। ఏవమేవ ఖో। మహారాజ। నిబ్బానం అసమసుగన్ధం॥ అయం। మహారాజ। లోహితచన్దనస్స దుతియో గుణో నిబ్బానం అనుపవిట్ఠో॥ పున చపరం। మహారాజ। లోహితచన్దనం సజ్జనపసత్థం। ఏవమేవ ఖో। మహారాజ। నిబ్బానం అరియసజ్జనపసత్థం॥ అయం। మహారాజ। లోహితచన్దనస్స తతియో గుణో నిబ్బానం అనుపవిట్ఠో॥ ఇమే ఖో। మహారాజ। లోహితచన్దనస్స తయో గుణా నిబ్బానం అనుపవిట్ఠాతి॥>
      text <భన్తే నాగసేన। సప్పిమణ్డస్స తయో గుణా నిబ్బానం అనుపవిట్ఠాతి యం వదేసి। కతమే సప్పిమణ్డస్స తయో గుణా నిబ్బానం అనుపవిట్ఠాతి॥ యథా। మహారాజ। సప్పిమణ్డో వణ్ణసమ్పన్నో। ఏవమేవ ఖో। మహారాజ। నిబ్బానం గుణవణ్ణసమ్పన్నం॥ అయం। మహారాజ। సప్పిమణ్డస్స పఠమో గుణో నిబ్బానం అనుపవిట్ఠో॥ పున చపరం। మహారాజ। సప్పిమణ్డో గన్ధసమ్పన్నో। ఏవమేవ ఖో। మహారాజ। నిబ్బానం సీలగన్ధసమ్పన్నం॥ అయం। మహారాజ। సప్పిమణ్డస్స దుతియో గుణో నిబ్బానం అనుపవిట్ఠో॥ పున చపరం। మహారాజ। సప్పిమణ్డో రససమ్పన్నో। ఏవమేవ ఖో। మహారాజ। నిబ్బానం రససమ్పన్నం॥ అయం। మహారాజ। సప్పిమణ్డస్స తతియో గుణో నిబ్బానం అనుపవిట్ఠో॥ ఇమే ఖో। మహారాజ। సప్పిమణ్డస్స తయో గుణా నిబ్బానం అనుపవిట్ఠాతి॥>
      text <భన్తే నాగసేన। గిరిసిఖరస్స పఞ్చ గుణా నిబ్బానం అనుపవిట్ఠాతి యం వదేసి। కతమే గిరిసిఖరస్స పఞ్చ గుణా నిబ్బానం అనుపవిట్ఠాతి॥ యథా। మహారాజ। గిరిసిఖరం అచ్చుగ్గతం। ఏవమేవ ఖో। మహారాజ। నిబ్బానం అచ్చుగతం॥ అయం। మహారాజ। గిరిసిఖరస్స పఠమో గుణో నిబ్బానం అనుపవిట్ఠో॥ పున చపరం। మహారాజ। గిరిసిఖరం అచలం। ఏవమేవ ఖో। మహారాజ। నిబ్బానం అచలం॥ అయం। మహారాజ। గిరిసిఖరస్స దుతియో గుణో నిబ్బానం అనుపవిట్ఠో॥ పున చపరం। మహారాజ। గిరిసిఖరం దురధిరోహం। ఏవమేవ ఖో। మహారాజ। నిబ్బానం దురధిరోహం సబ్బకిలేసానం॥ అయం। మహారాజ। గిరిసిఖరస్స తతియో గుణో నిబ్బానం అనుపవిట్ఠో॥ పున చపరం। మహారాజ। గిరిసిఖరం సబ్బబీజానం అవిరూహనం। ఏవమేవ ఖో। మహారాజ। నిబ్బానం సబ్బకిలేసానం అవిరూహనం॥ అయం। మహారాజ। గిరిసిఖరస్స చతుత్థో గుణో నిబ్బానం అనుపవిట్ఠో॥ పున చపరం। మహారాజ। గిరిసిఖరం అనునయప్పటిఘవిప్పముత్తం। ఏవమేవ ఖో। మహారాజ। నిబ్బానం అనునయప్పటిఘవిప్పముత్తం॥ అయం। మహారాజ। గిరిసిఖరస్స పఞ్చమో గుణో నిబ్బానం అనుపవిట్ఠో॥ ఇమే ఖో। మహారాజ। గిరిసిఖరస్స పఞ్చ గుణా నిబ్బానం అనుపవిట్ఠాతి॥ సాధు। భన్తే నాగసేన। ఏవమేతం తథా సమ్పటిచ్ఛామీతి॥>
      stand <నిబ్బానరూపసణ్ఠానపఞ్హో దసమో॥>
    text <౧౧॥ నిబ్బానసచ్ఛికరణపఞ్హో>
      text <౧౧>, <భన్తే నాగసేన। తుమ్హే భణథ నిబ్బానం న అతీతం। న అనాగతం। న పచ్చుప్పన్నం। న ఉప్పన్నం న అనుప్పన్నం న ఉప్పాదనీయన్తి॥ ఇధ। భన్తే నాగసేన। యో కోచి సమ్మాపటిపన్నో నిబ్బానం సచ్ఛికరోతి। సో ఉప్పన్నం సచ్ఛికరోతి। ఉదాహు ఉప్పాదేత్వా సచ్ఛికరోతీతి॥ యో కోచి। మహారాజ। సమ్మాపటిపన్నో నిబ్బానం సచ్ఛికరోతి। సో న ఉప్పన్నం సచ్ఛికరోతి। న ఉప్పాదేత్వా సచ్ఛికరోతి। అపి చ। మహారాజ। అత్థేసా నిబ్బానధాతు। యం సో సమ్మాపటిపన్నో సచ్ఛికరోతీతి॥>
      text <మా। భన్తే నాగసేన। ఇమం పఞ్హం పటిచ్ఛన్నం కత్వా దీపేహి। వివటం పాకటం కత్వా దీపేహి ఛన్దజాతో ఉస్సాహజాతో। యం తే సిక్ఖితం। తం సబ్బం ఏత్థేవాకిరాహి। ఏత్థాయం జనో సమ్మూళ్హో విమతిజాతో సంసయపక్ఖన్దో। భిన్దేతం అన్తోదోససల్లన్తి॥ అత్థేసా। మహారాజ। నిబ్బానధాతు సన్తా సుఖా పణీతా। తం సమ్మాపటిపన్నో జినానుసిట్ఠియా సఙ్ఖారే సమ్మసన్తో పఞ్ఞాయ సచ్ఛికరోతి॥ యథా। మహారాజ। అన్తేవాసికో ఆచరియానుసిట్ఠియా విజ్జం పఞ్ఞాయ సచ్ఛికరోతి। ఏవమేవ ఖో। మహారాజ। సమ్మాపటిపన్నో జినానుసిట్ఠియా పఞ్ఞాయ నిబ్బానం సచ్ఛికరోతి॥>
      text <కథం పన తం నిబ్బానం దట్ఠబ్బన్తి॥ అనీతితో నిరుపద్దవతో అభయతో ఖేమతో సన్తతో సుఖతో సాతతో పణీతతో సుచితో సీతలతో దట్ఠబ్బం॥>
      text <యథా। మహారాజ। పురిసో బహుకట్ఠపుఞ్జేన జలితకట్ఠితేన అగ్గినా దయ్హమానో వాయామేన తతో ముఞ్చిత్వా నిరగ్గికోకాసం పవిసిత్వా తత్థ పరమసుఖం లభేయ్య। ఏవమేవ ఖో। మహారాజ। యో సమ్మాపటిపన్నో। సో యోనిసో మనసికారేన బ్యపగతతివిధగ్గిసన్తాపం పరమసుఖం నిబ్బానం సచ్ఛికరోతి॥ యథా। మహారాజ। అగ్గి। ఏవం తివిధగ్గి దట్ఠబ్బో। యథా అగ్గిగతో పురిసో। ఏవం సమ్మాపటిపన్నో దట్ఠబ్బో। యథా నిరగ్గికోకాసో। ఏవం నిబ్బానం దట్ఠబ్బం॥>
      text <యథా వా పన। మహారాజ। పురిసో అహికుక్కురమనుస్సకుణపసరీరవళఞ్జకోట్ఠాసరాసిగతో కుణపజటాజటితన్తరమనుపవిట్ఠో వాయామేన తతో ముఞ్చిత్వా నిక్కుణపోకాసం పవిసిత్వా తత్థ పరమసుఖం లభేయ్య। ఏవమేవ ఖో। మహారాజ। యో సమ్మాపటిపన్నో। సో యోనిసో మనసికారేన బ్యపగతకిలేసకుణపం పరమసుఖం నిబ్బానం సచ్ఛికరోతి॥ యథా। మహారాజ। కుణపం। ఏవం పఞ్చ కామగుణా దట్ఠబ్బా। యథా కుణపగతో పురిసో। ఏవం సమ్మాపటిపన్నో దట్ఠబ్బో। యథా నిక్కుణపోకాసో। ఏవం నిబ్బానం దట్ఠబ్బం॥>
      text <యథా వా పన। మహారాజ। పురిసో భీతో తసితో కమ్పితో విపరీతవిబ్భన్తచిత్తో వాయామేన తతో ముఞ్చిత్వా దళ్హం థిరం అచలం అభయట్ఠానం పవిసిత్వా తత్థ పరమసుఖం లభేయ్య। ఏవమేవ ఖో। మహారాజ। యో సమ్మాపటిపన్నో। సో యోనిసో మనసికారేన బ్యపగతభయసన్తాసం పరమసుఖం నిబ్బానం సచ్ఛికరోతి॥ యథా। మహారాజ। భయం। ఏవం జాతిజరాబ్యాధిమరణం పటిచ్చ అపరాపరం పవత్తభయం దట్ఠబ్బం। యథా భీతో పురిసో। ఏవం సమ్మాపటిపన్నో దట్ఠబ్బో। యథా అభయట్ఠానం। ఏవం నిబ్బానం దట్ఠబ్బం॥>
      text <యథా వా పన। మహారాజ। పురిసో కిలిట్ఠమలినకలలకద్దమదేసే పతితో వాయామేన తం కలలకద్దమం అపవాహేత్వా పరిసుద్ధవిమలదేసముపగన్త్వా తత్థ పరమసుఖం లభేయ్య। ఏవమేవ ఖో। మహారాజ। యో సమ్మాపటిపన్నో। సో యోనిసో మనసికారేన బ్యపగతకిలేసమలకద్దమం పరమసుఖం నిబ్బానం సచ్ఛికరోతి॥ యథా। మహారాజ। కలలం। ఏవం లాభసక్కారసిలోకో దట్ఠబ్బో। యథా కలలగతో పురిసో। ఏవం సమ్మాపటిపన్నో దట్ఠబ్బో। యథా పరిసుద్ధవిమలదేసో। ఏవం నిబ్బానం దట్ఠబ్బం॥>
      text <తఞ్చ పన నిబ్బానం సమ్మాపటిపన్నో కిన్తి సచ్ఛికరోతి॥ యో సో। మహారాజ। సమ్మాపటిపన్నో। సో సఙ్ఖారానం పవత్తం సమ్మసతి॥ పవత్తం సమ్మసమానో తత్థ జాతిం పస్సతి జరం పస్సతి బ్యాధిం పస్సతి మరణం పస్సతి। న తత్థ కిఞ్చి సుఖం సాతం పస్సతి ఆదితోపి మజ్ఝతోపి పరియోసానతోపి॥ సో తత్థ కిఞ్చి న గయ్హూపగం పస్సతి॥ యథా। మహారాజ। పురిసో దివససన్తత్తే అయోగుళే జలితే తత్తే కఠితే ఆదితోపి మజ్ఝతోపి పరియోసానతోపి న కిఞ్చి గయ్హూపగం పదేసం పస్సతి। ఏవమేవ ఖో। మహారాజ। యో సఙ్ఖారానం పవత్తం సమ్మసతి। సో పవత్తం సమ్మసమానో తత్థ జాతిం పస్సతి జరం పస్సతి బ్యాధిం పస్సతి మరణం పస్సతి। న తత్థ కిఞ్చి సుఖం సాతం పస్సతి ఆదితోపి మజ్ఝతోపి పరియోసానతోపి॥ సో తత్థ న కిఞ్చి గయ్హూపగం పస్సతి। తస్స గయ్హూపగం అపస్సన్తస్స చిత్తే అరతి సణ్ఠాతి। కాయస్మిం డాహో ఓక్కమతి। సో అతాణో అసరణో అసరణీభూతో భవేసు నిబ్బిన్దతి॥>
      text <యథా। మహారాజ। పురిసో జలితజాలం మహన్తం అగ్గిక్ఖన్ధం పవిసేయ్య। సో తత్థ అతాణో అసరణో అసరణీభూతో అగ్గిమ్హి నిబ్బిన్దేయ్య। ఏవమేవ ఖో। మహారాజ। తస్స గయ్హూపగం అపస్సన్తస్స చిత్తే అరతి సణ్ఠాతి। కాయస్మిం డాహో ఓక్కమతి। సో అతాణో అసరణో అసరణీభూతో భవేసు నిబ్బిన్దతి॥>
      text <తస్స పవత్తే భయదస్సావిస్స ఏవం చిత్తం ఉప్పజ్జతి సన్తత్తం ఖో పనేతం పవత్తం సమ్పజ్జలితం బహుదుక్ఖం బహూపాయాసం। యది కోచి లభేథ అప్పవత్తం ఏతం సన్తం ఏతం పణీతం। యదిదం సబ్బసఙ్ఖారసమథో సబ్బూపధిపటినిస్సగ్గో తణ్హక్ఖయో విరాగో నిరోధో నిబ్బానన్తి॥ ఇతి హేతం తస్స అప్పవత్తే చిత్తం పక్ఖన్దతి పసీదతి పహంసయతి తుసయతి పటిలద్ధం ఖో మే నిస్సరణన్తి॥>
      text <యథా। మహారాజ। పురిసో విప్పనట్ఠో విదేసపక్ఖన్దో నిబ్బాహనమగ్గం దిస్వా తత్థ పక్ఖన్దతి పసీదతి పహంసయతి తుసయతి పటిలద్ధో మే నిబ్బాహనమగ్గోతి। ఏవమేవ ఖో। మహారాజ। పవత్తే భయదస్సావిస్స అప్పవత్తే చిత్తం పక్ఖన్దతి పసీదతి పహంసయతి తుసయతి పటిలద్ధం ఖో మే నిస్సరణన్తి॥>
      text <సో అప్పవత్తత్థాయ మగ్గం ఆయూహతి గవేసతి భావేతి బహులీకరోతి। తస్స తదత్థం సతి సన్తిట్ఠతి। తదత్థం వీరియం సన్తిట్ఠతి। తదత్థం పీతి సన్తిట్ఠతి। తస్స తం చిత్తం అపరాపరం మనసికరోతో పవత్తం సమతిక్కమిత్వా అప్పవత్తం ఓక్కమతి। అప్పవత్తమనుప్పత్తో। మహారాజ। సమ్మాపటిపన్నో నిబ్బానం సచ్ఛికరోతీతి వుచ్చతీతి॥ సాధు। భన్తే నాగసేన। ఏవమేతం తథా సమ్పటిచ్ఛామీతి॥>
      stand <నిబ్బానసచ్ఛికరణపఞ్హో ఏకాదసమో॥>
    text <౧౨॥ నిబ్బానసన్నిహితపఞ్హో>
      text <౧౨>, <భన్తే నాగసేన। అత్థి సో పదేసో పురత్థిమాయ వా దిసాయ దక్ఖిణాయ వా దిసాయ పచ్ఛిమాయ వా దిసాయ ఉత్తరాయ వా దిసాయ ఉద్ధం వా అధో వా తిరియం వా। యత్థ నిబ్బానం సన్నిహితన్తి॥ నత్థి। మహారాజ। సో పదేసో పురత్థిమాయ వా దిసాయ దక్ఖిణాయ వా దిసాయ పచ్ఛిమాయ వా దిసాయ ఉత్తరాయ వా దిసాయ ఉద్ధం వా అధో వా తిరియం వా। యత్థ నిబ్బానం సన్నిహితన్తి॥>
      text <యది। భన్తే నాగసేన। నత్థి నిబ్బానస్స సన్నిహితోకాసో। తేన హి నత్థి నిబ్బానం॥ యేసఞ్చ తం నిబ్బానం సచ్ఛికతం। తేసమ్పి సచ్ఛికిరియా మిచ్ఛా। కారణం తత్థ వక్ఖామి। యథా। భన్తే నాగసేన। మహియా ధఞ్ఞుట్ఠానం ఖేత్తం అత్థి। గన్ధుట్ఠానం పుప్ఫం అత్థి। పుప్ఫుట్ఠానం గుమ్బో అత్థి। ఫలుట్ఠానం రుక్ఖో అత్థి। రతనుట్ఠానం ఆకరో అత్థి। తత్థ యో కోచి యం యం ఇచ్ఛతి। సో తత్థ గన్త్వా తం తం హరతి। ఏవమేవ ఖో। భన్తే నాగసేన। యది నిబ్బానం అత్థి। తస్స నిబ్బానస్స ఉట్ఠానోకాసోపి ఇచ్ఛితబ్బో। యస్మా చ ఖో। భన్తే నాగసేన। నిబ్బానస్స ఉట్ఠానోకాసో నత్థి। తస్మా నత్థి నిబ్బానన్తి బ్రూమి। యేసఞ్చ నిబ్బానం సచ్ఛికతం। తేసమ్పి సచ్ఛికిరియా మిచ్ఛాతి॥>
      text <నత్థి। మహారాజ। నిబ్బానస్స సన్నిహితోకాసో। అత్థి చేతం నిబ్బానం। సమ్మాపటిపన్నో యోనిసో మనసికారేన నిబ్బానం సచ్ఛికరోతి॥ యథా పన। మహారాజ। అత్థి అగ్గి నామ। నత్థి తస్స సన్నిహితోకాసో। ద్వే కట్ఠాని సఙ్ఘట్టేన్తో అగ్గిం అధిగచ్ఛతి॥ ఏవమేవ ఖో। మహారాజ। అత్థి నిబ్బానం। నత్థి తస్స సన్నిహితోకాసో। సమ్మాపటిపన్నో యోనిసో మనసికారేన నిబ్బానం సచ్ఛికరోతి॥>
      text <యథా వా పన। మహారాజ। అత్థి సత్త రతనాని నామ॥ సేయ్యథిదం। చక్కరతనం హత్థిరతనం అస్సరతనం మణిరతనం ఇత్థిరతనం గహపతిరతనం పరిణాయకరతనం॥ న చ తేసం రతనానం సన్నిహితోకాసో అత్థి। ఖత్తియస్స పన సమ్మాపటిపన్నస్స పటిపత్తిబలేన తాని రతనాని ఉపగచ్ఛన్తి॥ ఏవమేవ ఖో। మహారాజ। అత్థి నిబ్బానం। నత్థి తస్స సన్నిహితోకాసో। సమ్మాపటిపన్నో యోనిసో మనసికారేన నిబ్బానం సచ్ఛికరోతీతి॥>
      text <భన్తే నాగసేన। నిబ్బానస్స సన్నిహితోకాసో మా హోతు। అత్థి పన తం ఠానం। యత్థ ఠితో సమ్మాపటిపన్నో నిబ్బానం సచ్ఛికరోతీతి॥ ఆమ। మహారాజ। అత్థి తం ఠానం। యత్థ ఠితో సమ్మాపటిపన్నో నిబ్బానం సచ్ఛికరోతీతి॥>
      text <కతమం పన। భన్తే। తం ఠానం। యత్థ ఠితో సమ్మాపటిపన్నో నిబ్బానం సచ్ఛికరోతీతి॥ సీలం। మహారాజ। ఠానం। సీలే పతిట్ఠితో యోనిసో మనసికరోన్తో సక్కయవనేపి చీనవిలాతేపి అలసన్దేపి నిగుమ్బేపి కాసికోసలేపి కస్మీరేపి గన్ధారేపి నగముద్ధనిపి బ్రహ్మలోకేపి యత్థ కత్థచిపి ఠితో సమ్మాపటిపన్నో నిబ్బానం సచ్ఛికరోతి॥ యథా। మహారాజ। యో కోచి చక్ఖుమా పురిసో సకయవనేపి చీనవిలాతేపి అలసన్దేపి నిగుమ్బేపి కాసికోసలేపి కస్మీరేపి గన్ధారేపి నగముద్ధనిపి బ్రహ్మలోకేపి యత్థ కత్థచిపి ఠితో ఆకాసం పస్సతి। ఏవమేవ ఖో। మహారాజ। సీలే పతిట్ఠితో యోనిసో మనసికరోన్తో సకయవనేపి…పే॰… యత్థ కత్థచిపి ఠితో సమ్మాపటిపన్నో నిబ్బానం సచ్ఛికరోతి॥>
      text <యథా వా పన। మహారాజ। సకయవనేపి…పే॰… యత్థ కత్థచిపి ఠితస్స పుబ్బదిసా అత్థి। ఏవమేవ ఖో। మహారాజ। సీలే పతిట్ఠితస్స యోనిసో మనసికరోన్తస్స సక్కయవనేపి…పే॰… యత్థ కత్థచిపి ఠితస్స సమ్మాపటిపన్నస్స అత్థి నిబ్బానసచ్ఛికిరియాతి॥ సాధు। భన్తే నాగసేన। దేసితం తయా నిబ్బానం। దేసితా నిబ్బానసచ్ఛికిరియా। పరిక్ఖతా సీలగుణా। దస్సితా సమ్మాపటిపత్తి। ఉస్సాపితో ధమ్మద్ధజో। సణ్ఠపితా ధమ్మనేత్తి। అవఞ్ఝో సుప్పయుత్తానం సమ్మాపయోగో। ఏవమేతం గణివరపవర తథా సమ్పటిచ్ఛామీతి॥>
      stand <నిబ్బానసన్నిహితపఞ్హో ద్వాదసమో॥>
      stand <వేస్సన్తరవగ్గో తతియో॥>
      stand <ఇమస్మిం వగ్గే ద్వాదస పఞ్హా॥>
  text <౪॥ అనుమానవగ్గో>
    text <౧॥ అనుమానపఞ్హో>
      text <౧>, <అథ ఖో మిలిన్దో రాజా యేనాయస్మా నాగసేనో తేనుపసఙ్కమి। ఉపసఙ్కమిత్వా ఆయస్మన్తం నాగసేనం అభివాదేత్వా ఏకమన్తం నిసీది। ఏకమన్తం నిసిన్నో ఖో మిలిన్దో రాజా ఞాతుకామో సోతుకామో ధారేతుకామో ఞాణాలోకం దట్ఠుకామో అఞ్ఞాణం భిన్దితుకామో ఞాణాలోకం ఉప్పాదేతుకామో అవిజ్జన్ధకారం నాసేతుకామో అధిమత్తం ధితిఞ్చ ఉస్సాహఞ్చ సతిఞ్చ సమ్పజఞ్ఞఞ్చ ఉపట్ఠపేత్వా ఆయస్మన్తం నాగసేనం ఏతదవోచ భన్తే నాగసేన। కిం పన బుద్ధో తయా దిట్ఠోతి॥ న హి। మహారాజాతి॥ కిం పన తే ఆచరియేహి బుద్ధో దిట్ఠోతి॥ న హి। మహారాజాతి॥ భన్తే నాగసేన। న కిర తయా బుద్ధో దిట్ఠో। నాపి కిర తే ఆచరియేహి బుద్ధో దిట్ఠో। తేన హి। భన్తే నాగసేన। నత్థి బుద్ధో। న హేత్థ బుద్ధో పఞ్ఞాయతీతి॥>
      text <అత్థి పన తే। మహారాజ। పుబ్బకా ఖత్తియా। యే తే తవ ఖత్తియవంసస్స పుబ్బఙ్గమాతి॥ ఆమ। భన్తే॥ కో సంసయో। అత్థి పుబ్బకా ఖత్తియా। యే మమ ఖత్తియవంసస్స పుబ్బఙ్గమాతి॥ దిట్ఠపుబ్బా తయా। మహారాజ। పుబ్బకా ఖత్తియాతి॥ న హి భన్తేతి॥ యే పన తం। మహారాజ। అనుసాసన్తి పురోహితా సేనాపతినో అక్ఖదస్సా మహామత్తా। తేహి పుబ్బకా ఖత్తియా దిట్ఠపుబ్బాతి॥ న హి భన్తేతి॥ యది పన తే। మహారాజ। పుబ్బకా ఖత్తియా న దిట్ఠా। నాపి కిర తే అనుసాసకేహి పుబ్బకా ఖత్తియా దిట్ఠా। తేన హి నత్థి పుబ్బకా ఖత్తియా। న హేత్థ పుబ్బకా ఖత్తియా పఞ్ఞాయన్తీతి॥>
      text <దిస్సన్తి। భన్తే నాగసేన। పుబ్బకానం ఖత్తియానం అనుభూతాని పరిభోగభణ్డాని॥ సేయ్యథిదం। సేతచ్ఛత్తం ఉణ్హీసం పాదుకా వాలబీజనీ ఖగ్గరతనం మహారహాని చ సయనాని॥ యేహి మయం జానేయ్యామ సద్దహేయ్యామ అత్థి పుబ్బకా ఖత్తియాతి॥ ఏవమేవ ఖో। మహారాజ। మయమ్పేతం భగవన్తం జానేయ్యామ సద్దహేయ్యామ॥ అత్థి తం కారణం। యేన మయం కారణేన జానేయ్యామ సద్దహేయ్యామ అత్థి సో భగవాతి॥ కతమం తం కారణం॥ అత్థి ఖో। మహారాజ। తేన భగవతా జానతా పస్సతా అరహతా సమ్మాసమ్బుద్ధేన అనుభూతాని పరిభోగభణ్డాని॥ సేయ్యథిదం। చత్తారో సతిపట్ఠానా చత్తారో సమ్మప్పధానా చత్తారో ఇద్ధిపాదా పఞ్చిన్ద్రియాని పఞ్చ బలాని సత్త బోజ్ఝఙ్గా అరియో అట్ఠఙ్గికో మగ్గో। యేహి సదేవకో లోకో జానాతి సద్దహతి అత్థి సో భగవాతి॥ ఇమినా। మహారాజ। కారణేన ఇమినా హేతునా ఇమినా నయేన ఇమినా అనుమానేన ఞాతబ్బో అత్థి సో భగవాతి॥>
      text <భన్తే నాగసేన। ఓపమ్మం కరోహీతి॥ యథా। మహారాజ। నగరవడ్ఢకీ నగరం మాపేతుకామో పఠమం తావ సమం అనున్నతమనోనతం అసక్ఖరపాసాణం నిరుపద్దవమనవజ్జం రమణీయం భూమిభాగం అనువిలోకేత్వా యం తత్థ విసమం। తం సమం కారాపేత్వా ఖాణుకణ్టకం విసోధాపేత్వా తత్థ నగరం మాపేయ్య సోభనం విభత్తం భాగసో మితం ఉక్కిణ్ణపరిఖాపాకారం దళ్హగోపురట్టాలకోట్టకం పుథుచచ్చరచతుక్కసన్ధిసిఙ్ఘాటకం సుచిసమతలరాజమగ్గం సువిభత్తఅన్తరాపణం ఆరాముయ్యానతళాకపోక్ఖరణిఉదపానసమ్పన్నం బహువిధదేవట్ఠానప్పటిమణ్డితం సబ్బదోసవిరహితం। సో తస్మిం నగరే సబ్బథా వేపుల్లత్తం పత్తే అఞ్ఞం దేసం ఉపగచ్ఛేయ్య। అథ తం నగరం అపరేన సమయేన ఇద్ధం భవేయ్య ఫీతం సుభిక్ఖం ఖేమం సమిద్ధం సివం అనీతికం నిరుపద్దవం నానాజనసమాకులం। పుథూ ఖత్తియా బ్రాహ్మణా వేస్సా సుద్దా హత్థారోహా అస్సారోహా రథికా పత్తికా ధనుగ్గహా థరుగ్గహా చేలకా చలకా పిణ్డదాయకా ఉగ్గా రాజపుత్తా పక్ఖన్దినో మహానాగా సూరా వమ్మినో యోధినో దాసికపుత్తా భటిపుత్తా మల్లకా గణకా ఆళారికా సూదా కప్పకా నహాపకా చున్దా మాలాకారా సువణ్ణకారా సజ్ఝుకారా సీసకారా తిపుకారా లోహకారా వట్టకారా అయోకారా మణికారా పేసకారా కుమ్భకారా వేణుకారా లోణకారా చమ్మకారా రథకారా దన్తకారా రజ్జుకారా కోచ్ఛకారా సుత్తకారా విలీవకారా ధనుకారా జియకారా ఉసుకారా చిత్తకారా రఙ్గకారా రజకా తన్తవాయా తున్నవాయా హేరఞ్ఞికా దుస్సికా గన్ధికా తిణహారకా కట్ఠహారకా భతకా పణ్ణికా ఫలికా మూలికా ఓదనికా పూవికా మచ్ఛికా మంసికా మజ్జికా నటకా నచ్చకా లఙ్ఘకా ఇన్దజాలికా వేతాలికా మల్లా ఛవడాహకా పుప్ఫఛడ్డకా వేనా నేసాదా గణికా లాసికా కుమ్భదాసియో సక్కయవనచీనవిలాతా ఉజ్జేనకా భారుకచ్ఛకా కాసికోసలా పరన్తకా మాగధకా సాకేతకా సోరేయ్యకా పావేయ్యకా కోటుమ్బరమాథురకా అలసన్దకస్మీరగన్ధారా తం నగరం వాసాయ ఉపగతా నానావిసయినో జనా నవం సువిభత్తం అదోసమనవజ్జం రమణీయం తం నగరం పస్సిత్వా అనుమానేన జానన్తి ఛేకో వత భో సో నగరవడ్ఢకీ। యో ఇమస్స నగరస్స మాపేతాతి॥ ఏవమేవ ఖో। మహారాజ। సో భగవా అసమో అసమసమో అప్పటిసమో అసదిసో అతులో అసఙ్ఖ్యేయో అప్పమేయ్యో అపరిమేయ్యో అమితగుణో గుణపారమిప్పత్తో అనన్తధితి అనన్తతేజో అనన్తవీరియో అనన్తబలో బుద్ధబలపారమిం గతో ససేనమారం పరాజేత్వా దిట్ఠిజాలం పదాలేత్వా అవిజ్జం ఖేపేత్వా విజ్జం ఉప్పాదేత్వా ధమ్ముక్కం ధారయిత్వా సబ్బఞ్ఞుతం పాపుణిత్వా విజితసఙ్గామో ధమ్మనగరం మాపేసి॥>
      text <భగవతో ఖో। మహారాజ। ధమ్మనగరం సీలపాకారం హిరిపరిఖం ఞాణద్వారకోట్ఠకం వీరియఅట్టాలకం సద్ధాఏసికం సతిదోవారికం పఞ్ఞాపాసాదం సుత్తన్తచచ్చరం అభిధమ్మసిఙ్ఘాటకం వినయవినిచ్ఛయం సతిపట్ఠానవీథికం। తస్స ఖో పన। మహారాజ। సతిపట్ఠానవీథియం ఏవరూపా ఆపణా పసారితా హోన్తి॥ సేయ్యథీదం। పుప్ఫాపణం గన్ధాపణం ఫలాపణం అగదాపణం ఓసధాపణం అమతాపణం రతనాపణం సబ్బాపణన్తి॥>
      text <భన్తే నాగసేన। కతమం బుద్ధస్స భగవతో పుప్ఫాపణన్తి॥ అత్థి ఖో పన। మహారాజ। తేన భగవతా జానతా పస్సతా అరహతా సమ్మాసమ్బుద్ధేన ఆరమ్మణవిభత్తియో అక్ఖాతా॥ సేయ్యథీదం। అనిచ్చసఞ్ఞా దుక్ఖసఞ్ఞా అనత్తసఞ్ఞా అసుభసఞ్ఞా ఆదీనవసఞ్ఞా పహానసఞ్ఞా విరాగసఞ్ఞా నిరోధసఞ్ఞా సబ్బలోకే అనభిరతిసఞ్ఞా సబ్బసఙ్ఖారేసు అనిచ్చసఞ్ఞా ఆనాపానస్సతి ఉద్ధుమాతకసఞ్ఞా వినీలకసఞ్ఞా విపుబ్బకసఞ్ఞా విచ్ఛిద్దకసఞ్ఞా విక్ఖాయితకసఞ్ఞా విక్ఖిత్తకసఞ్ఞా హతవిక్ఖిత్తకసఞ్ఞా లోహితకసఞ్ఞా పుళవకసఞ్ఞా అట్ఠికసఞ్ఞా మేత్తాసఞ్ఞా కరుణాసఞ్ఞా ముదితాసఞ్ఞా ఉపేక్ఖాసఞ్ఞా మరణానుస్సతి కాయగతాసతి। ఇమే ఖో। మహారాజ। బుద్ధేన భగవతా ఆరమ్మణవిభత్తియో అక్ఖాతా॥ తత్థ యో కోచి జరామరణా ముచ్చితుకామో। సో తేసు అఞ్ఞతరం ఆరమ్మణం గణ్హాతి। తేన ఆరమ్మణేన రాగా విముచ్చతి। దోసా విముచ్చతి। మోహా విముచ్చతి। మానతో విముచ్చతి। దిట్ఠితో విముచ్చతి। సంసారం తరతి। తణ్హాసోతం నివారేతి। తివిధం మలం విసోధేతి। సబ్బకిలేసే ఉపహన్త్వా అమలం విరజం సుద్ధం పణ్డరం అజాతిం అజరం అమరం సుఖం సీతిభూతం అభయం నగరుత్తమం నిబ్బాననగరం పవిసిత్వా అరహత్తే చిత్తం విమోచేతి। ఇదం వుచ్చతి మహారాజ భగవతో పుప్ఫాపణన్తి॥>
      text <భన్తే నాగసేన। కతమం బుద్ధస్స భగవతో గన్ధాపణన్తి॥ అత్థి ఖో పన। మహారాజ। తేన భగవతా సీలవిభత్తియో అక్ఖాతా। యేన సీలగన్ధేన అనులిత్తా భగవతో పుత్తా సదేవకం లోకం సీలగన్ధేన ధూపేన్తి సమ్పధూపేన్తి। దిసమ్పి అనుదిసమ్పి అనువాతమ్పి పటివాతమ్పి వాయన్తి అతివాయన్తి। ఫరిత్వా తిట్ఠన్తి॥ కతమా తా సీలవిభత్తియో॥ సరణసీలం పఞ్చఙ్గసీలం అట్ఠఙ్గసీలం దసఙ్గసీలం పఞ్చుద్దేసపరియాపన్నం పాతిమోక్ఖసంవరసీలం॥ ఇదం వుచ్చతి। మహారాజ। భగవతో గన్ధాపణన్తి॥ భాసితమ్పేతం। మహారాజ। భగవతా దేవాతిదేవేన>
      text <భన్తే నాగసేన। కతమం బుద్ధస్స భగవతో ఫలాపణన్తి॥ ఫలాని ఖో। మహారాజ। భగవతా అక్ఖాతాని॥ సేయ్యథీదం। సోతాపత్తిఫలం సకదాగామిఫలం అనాగామిఫలం అరహత్తఫలం సుఞ్ఞతఫలసమాపత్తి అనిమిత్తఫలసమాపత్తి అప్పణిహితఫలసమాపత్తి॥ తత్థ యో కోచి యం ఫలం ఇచ్ఛతి। సో కమ్మమూలం దత్వా పత్థితం ఫలం కిణాతి॥ యది సోతాపత్తిఫలం। యది సకదాగామిఫలం। యది అనాగామిఫలం। యది అరహత్తఫలం। యది సుఞ్ఞతఫలసమాపత్తిం। యది అనిమిత్తఫలసమాపత్తిం। యది అప్పణిహితఫలసమాపత్తిం॥ యథా। మహారాజ। కస్సచి పురిసస్స ధువఫలో అమ్బో భవేయ్య। సో న తావ తతో ఫలాని పాతేతి। యావ కయికా న ఆగచ్ఛన్తి। అనుప్పత్తే పన కయికే మూలం గహేత్వా ఏవం ఆచిక్ఖతి అమ్భో పురిస ఏసో ఖో ధువఫలో అమ్బో। తతో యం ఇచ్ఛసి। ఏత్తకం ఫలం గణ్హాహి సలాటుకం వా దోవిలం వా కేసికం వా ఆమం వా పక్కం వాతి। సో తేన అత్తనా దిన్నమూలేన యది సలాటుకం ఇచ్ఛతి। సలాటుకం గణ్హాతి। యది దోవిలం ఇచ్ఛతి। దోవిలం గణ్హాతి। యది కేసికం ఇచ్ఛతి। కేసికం గణ్హాతి। యది ఆమకం ఇచ్ఛతి। ఆమకం గణ్హాతి। యది పక్కం ఇచ్ఛతి। పక్కం గణ్హాతి॥ ఏవమేవ ఖో। మహారాజ। యో యం ఫలం ఇచ్ఛతి। సో కమ్మమూలం దత్వా పత్థితం ఫలం గణ్హాతి। యది సోతాపత్తిఫలం…పే॰… యది అప్పణిహితఫలసమాపత్తిం। ఇదం వుచ్చతి। మహారాజ। భగవతో ఫలాపణన్తి॥>
      text <భన్తే నాగసేన। కతమం బుద్ధస్స భగవతో అగదాపణన్తి॥ అగదాని ఖో। మహారాజ। భగవతా అక్ఖాతాని। యేహి అగదేహి సో భగవా సదేవకం లోకం కిలేసవిసతో పరిమోచేతి॥ కతమాని పన తాని అగదాని॥ యానిమాని। మహారాజ। భగవతా చత్తారి అరియసచ్చాని అక్ఖాతాని॥ సేయ్యథీదం। దుక్ఖం అరియసచ్చం దుక్ఖసముదయం అరియసచ్చం దుక్ఖనిరోధం అరియసచ్చం దుక్ఖనిరోధగామినీ పటిపదా అరియసచ్చం। తత్థ యే కేచి అఞ్ఞాపేక్ఖా చతుసచ్చం ధమ్మం సుణన్తి। తే జాతియా పరిముచ్చన్తి। జరాయ పరిముచ్చన్తి। మరణా పరిముచ్చన్తి। సోకపరిదేవదుక్ఖదోమనస్సుపాయాసేహి పరిముచ్చన్తి। ఇదం వుచ్చతి మహారాజ భగవతో అగదాపణన్తి॥>
      text <భన్తే నాగసేన। కతమం బుద్ధస్స భగవతో ఓసధాపణన్తి॥ ఓసధాని ఖో। మహారాజ। భగవతా అక్ఖాతాని। యేహి ఓసధేహి సో భగవా దేవమనుస్సే తికిచ్ఛతి॥ సేయ్యథీదం। చత్తారో సతిపట్ఠానా చత్తారో సమ్మప్పధానా చత్తారో ఇద్ధిపాదా పఞ్చిన్ద్రియాని పఞ్చ బలాని సత్త బోజ్ఝఙ్గా అరియో అట్ఠఙ్గికో మగ్గో। ఏతేహి ఓసధేహి భగవా మిచ్ఛాదిట్ఠిం విరేచేతి। మిచ్ఛాసఙ్కప్పం విరేచేతి। మిచ్ఛావాచం విరేచేతి। మిచ్ఛాకమ్మన్తం విరేచేతి। మిచ్ఛాఆజీవం విరేచేతి। మిచ్ఛావాయామం విరేచేతి। మిచ్ఛాసతిం విరేచేతి। మిచ్ఛాసమాధిం విరేచేతి। లోభవమనం కారేతి। దోసవమనం కారేతి। మోహవమనం కారేతి। మానవమనం కారేతి। దిట్ఠివమనం కారేతి। విచికిచ్ఛావమనం కారేతి। ఉద్ధచ్చవమనం కారేతి। థినమిద్ధవమనం కారేతి। అహిరికానోత్తప్పవమనం కారేతి। సబ్బకిలేసవమనం కారేతి। ఇదం వుచ్చతి। మహారాజ। భగవతో ఓసధాపణన్తి॥>
      text <భన్తే నాగసేన। కతమం బుద్ధస్స భగవతో అమతాపణన్తి॥ అమతం ఖో। మహారాజ। భగవతా అక్ఖాతం। యేన అమతేన సో భగవా సదేవకం లోకం అభిసిఞ్చి। యేన అమతేన అభిసిత్తా దేవమనుస్సా జాతిజరాబ్యాధిమరణసోకపరిదేవదుక్ఖదోమనస్సుపాయాసేహి పరిముచ్చింసు॥ కతమం తం అమతం॥ యదిదం కాయగతాసతి॥ భాసితమ్పేతం। మహారాజ। భగవతా దేవాతిదేవేన అమతం తే। భిక్ఖవే। పరిభుఞ్జన్తి। యే కాయగతాసతిం పరిభుఞ్జన్తీతి॥ ఇదం వుచ్చతి। మహారాజ। భగవతో అమతాపణన్తి॥>
      text <భన్తే నాగసేన। కతమం బుద్ధస్స భగవతో రతనాపణన్తి॥ రతనాని ఖో। మహారాజ। భగవతా అక్ఖాతాని। యేహి రతనేహి విభూసితా భగవతో పుత్తా సదేవకం లోకం విరోచన్తి ఓభాసేన్తి పభాసేన్తి జలన్తి పజ్జలన్తి ఉద్ధం అధో తిరియం ఆలోకం దస్సేన్తి॥ కతమాని తాని రతనాని॥ సీలరతనం సమాధిరతనం పఞ్ఞారతనం విముత్తిరతనం విముత్తిఞాణదస్సనరతనం పటిసమ్భిదారతనం బోజ్ఝఙ్గరతనం॥>
      text <కతమం। మహారాజ। భగవతో సీలరతనం॥ పాతిమోక్ఖసంవరసీలం ఇన్ద్రియసంవరసీలం ఆజీవపారిసుద్ధిసీలం పచ్చయసన్నిస్సితసీలం చూళసీలం మజ్ఝిమసీలం మహాసీలం మగ్గసీలం ఫలసీలం॥ సీలరతనేన ఖో। మహారాజ। విభూసితస్స పుగ్గలస్స సదేవకో లోకో సమారకో సబ్రహ్మకో సస్సమణబ్రాహ్మణీ పజా పిహయతి పత్థేతి। సీలరతనపిళన్ధో ఖో। మహారాజ। భిక్ఖు దిసమ్పి అనుదిసమ్పి ఉద్ధమ్పి అధోపి తిరియమ్పి విరోచతి అతివిరోచతి। హేట్ఠతో అవీచిం ఉపరితో భవగ్గం ఉపాదాయ ఏత్థన్తరే సబ్బరతనాని అతిక్కమిత్వా అభిభవిత్వా అజ్ఝోత్థరిత్వా తిట్ఠతి। ఏవరూపాని ఖో। మహారాజ। సీలరతనాని భగవతో రతనాపణే పసారితాని। ఇదం వుచ్చతి మహారాజ భగవతో సీలరతనన్తి॥>
      text <కతమం। మహారాజ। భగవతో సమాధిరతనం॥ సవితక్కసవిచారో సమాధి। అవితక్కవిచారమత్తో సమాధి। అవితక్కఅవిచారో సమాధి। సుఞ్ఞతో సమాధి। అనిమిత్తో సమాధి। అప్పణిహితో సమాధి॥ సమాధిరతనం ఖో। మహారాజ। పిళన్ధస్స భిక్ఖునో యే తే కామవితక్కబ్యాపాదవితక్కవిహింసావితక్కమానుద్ధచ్చదిట్ఠివిచికిచ్ఛాకిలేసవత్థూని వివిధాని చ కువితక్కాని। తే సబ్బే సమాధిం ఆసజ్జ వికిరన్తి విధమన్తి విద్ధంసన్తి న సణ్ఠన్తి న ఉపలిమ్పన్తి॥ యథా। మహారాజ। వారి పోక్ఖరపత్తే వికిరతి విధమతి విద్ధంసతి న సణ్ఠాతి న ఉపలిమ్పతి॥ తం కిస్స హేతు॥ పరిసుద్ధత్తా పదుమస్స॥ ఏవమేవ ఖో। మహారాజ। సమాధిరతనం పిళన్ధస్స భిక్ఖునో యే తే కామవితక్కబ్యాపాదవితక్కవిహింసావితక్కమానుద్ధచ్చ దిట్ఠివిచికిచ్ఛాకిలేసవత్థూని వివిధాని చ కువితక్కాని। తే సబ్బే సమాధిం ఆసజ్జ వికిరన్తి విధమన్తి విద్ధంసన్తి న సణ్ఠన్తి న ఉపలిమ్పన్తి॥ తం కిస్స హేతు॥ పరిసుద్ధత్తా సమాధిస్స॥ ఇదం వుచ్చతి। మహారాజ। భగవతో సమాధిరతనన్తి। ఏవరూపాని ఖో। మహారాజ। సమాధిరతనాని భగవతో రతనాపణే పసారితాని॥>
      text <కతమం। మహారాజ। భగవతో పఞ్ఞారతనం॥ యాయ। మహారాజ। పఞ్ఞాయ అరియసావకో ఇదం కుసలన్తి యథాభూతం పజానాతి। ఇదం అకుసలన్తి యథాభూతం పజానాతి। ఇదం సావజ్జం। ఇదం అనవజ్జం। ఇదం సేవితబ్బం। ఇదం న సేవితబ్బం। ఇదం హీనం। ఇదం పణీతం। ఇదం కణ్హం। ఇదం సుక్కం। ఇదం కణ్హసుక్కసప్పటిభాగన్తి యథాభూతం పజానాతి। ఇదం దుక్ఖన్తి యథాభూతం పజానాతి। అయం దుక్ఖసముదయోతి యథాభూతం పజానాతి। అయం దుక్ఖనిరోధోతి యథాభూతం పజానాతి। అయం దుక్ఖనిరోధగామినీ పటిపదాతి యథాభూతం పజానాతి॥ ఇదం వుచ్చతి మహారాజ భగవతో పఞ్ఞారతనన్తి॥>
      text <కతమం। మహారాజ। భగవతో విముత్తిరతనం॥ విముత్తిరతనం ఖో। మహారాజ। అరహత్తం వుచ్చతి। అరహత్తం పత్తో ఖో। మహారాజ। భిక్ఖు విముత్తిరతనం పిళన్ధోతి వుచ్చతి॥ యథా। మహారాజ। పురిసో ముత్తాకలాపమణికలాపపవాళకలాపాభరణప్పటిమణ్డితో అగలుతగరతాలీసకలోహితచన్దనానులిత్తగత్తో నాగపున్నాగసాలసలళచమ్పకయూథికాతిముత్తకపాటలుప్పలవస్సికమల్లికావిచిత్తో సేసజనే అతిక్కమిత్వా విరోచతి అతివిరోచతి ఓభాసతి పభాసతి సమ్పభాసతి జలతి పజ్జలతి అభిభవతి అజ్ఝోత్థరతి మాలాగన్ధరతనాభరణేహి। ఏవమేవ ఖో। మహారాజ। అరహత్తం పత్తో ఖీణాసవో విముత్తిరతనపిళన్ధో ఉపాదాయుపాదాయ విముత్తానం భిక్ఖూనం అతిక్కమిత్వా సమతిక్కమిత్వా విరోచతి అతివిరోచతి ఓభాసతి పభాసతి సమ్పభాసతి జలతి పజ్జలతి అభిభవతి అజ్ఝోత్థరతి విముత్తియా॥ తం కిస్స హేతు॥ అగ్గం। మహారాజ। ఏతం పిళన్ధనం సబ్బపిళన్ధనానం। యదిదం విముత్తిపిళన్ధనం॥ ఇదం వుచ్చతి। మహారాజ। భగవతో విముత్తిరతనన్తి॥>
      text <కతమం మహారాజ। భగవతో విముత్తిఞాణదస్సనరతనం॥ పచ్చవేక్ఖణఞాణం। మహారాజ। భగవతో విముత్తిఞాణదస్సనరతనన్తి వుచ్చతి। యేన ఞాణేన అరియసావకో మగ్గఫలనిబ్బానాని పహీనకిలేసావసిట్ఠకిలేసే చ పచ్చవేక్ఖతి॥>
      text <కతమం। మహారాజ। భగవతో పటిసమ్భిదారతనం॥ చతస్సో ఖో। మహారాజ। పటిసమ్భిదాయో అత్థపటిసమ్భిదా ధమ్మపటిసమ్భిదా నిరుత్తిపటిసమ్భిదా పటిభానపటిసమ్భిదాతి॥ ఇమేహి ఖో। మహారాజ। చతూహి పటిసమ్భిదారతనేహి సమలఙ్కతో భిక్ఖు యం యం పరిసం ఉపసఙ్కమతి। యది ఖత్తియపరిసం। యది బ్రాహ్మణపరిసం। యది గహపతిపరిసం। యది సమణపరిసం। విసారదో ఉపసఙ్కమతి అమఙ్కుభూతో అభీరు అచ్ఛమ్భీ అనుత్రాసీ విగతలోమహంసో పరిసం ఉపసఙ్కమతి॥>
      text <యథా। మహారాజ। యోధో సఙ్గామసూరో సన్నద్ధపఞ్చావుధో అచ్ఛమ్భితో సఙ్గామం ఓతరతి। సచే అమిత్తా దూరే భవిస్సన్తి ఉసునా పాతయిస్సామి। తతో ఓరతో భవిస్సన్తి సత్తియా పహరిస్సామి। తతో ఓరతో భవిస్సన్తి కణయేన పహరిస్సామి। ఉపగతం సన్తం మణ్డలగ్గేన ద్విధా ఛిన్దిస్సామి। కాయూపగతం ఛురికాయ వినివిజ్ఝిస్సామీతి। ఏవమేవ ఖో। మహారాజ। చతుపటిసమ్భిదారతనమణ్డితో భిక్ఖు అచ్ఛమ్భితో పరిసం ఉపసఙ్కమతి॥ యో కోచి మం అత్థపటిసమ్భిదే పఞ్హం పుచ్ఛిస్సతి। తస్స అత్థేన అత్థం కథయిస్సామి। కారణేన కారణం కథయిస్సామి। హేతునా హేతుం కథయిస్సామి। నయేన నయం కథయిస్సామి। నిస్సంసయం కరిస్సామి। విమతిం వివేచేస్సామి। తోసయిస్సామి పఞ్హవేయ్యాకరణేన॥>
      text <యో కోచి మం ధమ్మపటిసమ్భిదే పఞ్హం పుచ్ఛిస్సతి। తస్స ధమ్మేన ధమ్మం కథయిస్సామి। అమతేన అమతం కథయిస్సామి। అసఙ్ఖతేన అసఙ్ఖతం కథయిస్సామి। నిబ్బానేన నిబ్బానం కథయిస్సామి। సుఞ్ఞతేన సుఞ్ఞతం కథయిస్సామి। అనిమిత్తేన అనిమిత్తం కథయిస్సామి। అప్పణిహితేన అప్పణిహితం కథయిస్సామి। అనేజేన అనేజం కథయిస్సామి। నిస్సంసయం కరిస్సామి। విమతిం వివేచేస్సామి। తోసయిస్సామి పఞ్హావేయ్యాకరణేన॥>
      text <యో కోచి మం నిరుత్తిపటిసమ్భిదే పఞ్హం పుచ్ఛిస్సతి। తస్స నిరుత్తియా నిరుత్తిం కథయిస్సామి। పదేన పదం కథయిస్సామి। అనుపదేన అనుపదం కథయిస్సామి। అక్ఖరేన అక్ఖరం కథయిస్సామి। సన్ధియా సన్ధిం కథయిస్సామి। బ్యఞ్జనేన బ్యఞ్జనం కథయిస్సామి। అనుబ్యఞ్జనేన అనుబ్యఞ్జనం కథయిస్సామి। వణ్ణేన వణ్ణం కథయిస్సామి। సరేన సరం కథయిస్సామి। పఞ్ఞత్తియా పఞ్ఞత్తిం కథయిస్సామి। వోహారేన వోహారం కథయిస్సామి। నిస్సంసయం కరిస్సామి। విమతిం వివేచేస్సామి। తోసయిస్సామి పఞ్హవేయ్యాకరణేన॥>
      text <యో కోచి మం పటిభానపటిసమ్భిదే పఞ్హం పుచ్ఛిస్సతి। తస్స పటిభానేన పటిభానం కథయిస్సామి। ఓపమ్మేన ఓపమ్మం కథయిస్సామి। లక్ఖణేన లక్ఖణం కథయిస్సామి। రసేన రసం కథయిస్సామి। నిస్సంసయం కరిస్సామి। విమతిం వివేచేస్సామి। తోసయిస్సామి పఞ్హవేయ్యాకరణేనాతి। ఇదం వుచ్చతి। మహారాజ। భగవతో పటిసమ్భిదారతనన్తి॥>
      text <కతమం। మహారాజ। భగవతో బోజ్ఝఙ్గరతనం॥ సత్తిమే। మహారాజ। బోజ్ఝఙ్గా। సతిసమ్బోజ్ఝఙ్గో ధమ్మవిచయసమ్బోజ్ఝఙ్గో వీరియసమ్బోజ్ఝఙ్గో పీతిసమ్బోజ్ఝఙ్గో పస్సద్ధిసమ్బోజ్ఝఙ్గో సమాధిసమ్బోజ్ఝఙ్గో ఉపేక్ఖాసమ్బోజ్ఝఙ్గో॥ ఇమేహి ఖో। మహారాజ। సత్తహి బోజ్ఝఙ్గరతనేహి పటిమణ్డితో భిక్ఖు సబ్బం తమం అభిభుయ్య సదేవకం లోకం ఓభాసేతి పభాసేతి ఆలోకం జనేతి॥ ఇదం వుచ్చతి। మహారాజ। భగవతో బోజ్ఝఙ్గరతనన్తి॥>
      text <భన్తే నాగసేన। కతమం బుద్ధస్స భగవతో సబ్బాపణన్తి॥ సబ్బాపణం ఖో। మహారాజ। భగవతో నవఙ్గం బుద్ధవచనం సారీరికాని పారిభోగికాని చేతియాని సఙ్ఘరతనఞ్చ॥ సబ్బాపణే। మహారాజ। భగవతా జాతిసమ్పత్తి పసారితా। భోగసమ్పత్తి పసారితా। ఆయుసమ్పత్తి పసారితా। ఆరోగ్యసమ్పత్తి పసారితా। వణ్ణసమ్పత్తి పసారితా। పఞ్ఞాసమ్పత్తి పసారితా। మానుసికసమ్పత్తి పసారితా। దిబ్బసమ్పత్తి పసారితా। నిబ్బానసమ్పత్తి పసారితా॥ తత్థ యే తం తం సమ్పత్తిం ఇచ్ఛన్తి। తే కమ్మమూలం దత్వా పత్థితపత్థితం సమ్పత్తిం కిణన్తి। కేచి సీలసమాదానేన కిణన్తి। కేచి ఉపోసథకమ్మేన కిణన్తి। అప్పమత్తకేనపి కమ్మమూలేన ఉపాదాయుపాదాయ సమ్పత్తియో పటిలభన్తి॥ యథా। మహారాజ। ఆపణికస్స ఆపణే తిలముగ్గమాసే పరిత్తకేనపి తణ్డులముగ్గమాసేన అప్పకేనపి మూలేన ఉపాదాయుపాదాయ గణ్హన్తి। ఏవమేవ ఖో। మహారాజ। భగవతో సబ్బాపణే అప్పమత్తకేనపి కమ్మమూలేన ఉపాదాయుపాదాయ సమ్పత్తియో పటిలభన్తి॥ ఇదం వుచ్చతి। మహారాజ। భగవతో సబ్బాపణన్తి॥>
      text <భగవతో ఖో। మహారాజ। ధమ్మనగరే ఏవరూపా జనా పటివసన్తి। సుత్తన్తికా వేనయికా ఆభిధమ్మికా ధమ్మకథికా జాతకభాణకా దీఘభాణకా మజ్ఝిమభాణకా సంయుత్తభాణకా అఙ్గుత్తరభాణకా ఖుద్దకభాణకా సీలసమ్పన్నా సమాధిసమ్పన్నా పఞ్ఞాసమ్పన్నా బోజ్ఝఙ్గభావనారతా విపస్సకా సదత్థమనుయుత్తా ఆరఞ్ఞికా రుక్ఖమూలికా అబ్భోకాసికా పలాలపుఞ్జికా సోసానికా నేసజ్జికా పటిపన్నకా ఫలట్ఠా సేక్ఖా ఫలసమఙ్గినో సోతాపన్నా సకదాగామినో అనాగామినో అరహన్తో తేవిజ్జా ఛళభిఞ్ఞా ఇద్ధిమన్తో పఞ్ఞాయ పారమింగతా సతిపట్ఠానసమ్మప్పధానఇద్ధిపాదఇన్ద్రియబలబోజ్ఝఙ్గమగ్గవరఝానవిమోక్ఖరూ పారూపసన్తసుఖసమాపత్తికుసలా। తేహి అరహన్తేహి ఆకులం సమాకులం ఆకిణ్ణం సమాకిణ్ణం నళవనసరవనమివ ధమ్మనగరం అహోసి॥ భవతీహ>
      text <యే ఖో తే। మహారాజ। భిక్ఖూ అపరిమితఞాణవరధరా అసఙ్గా అతులగుణా అతులయసా అతులబలా అతులతేజా ధమ్మచక్కానుప్పవత్తకా పఞ్ఞాపారమిం గతా। ఏవరూపా ఖో। మహారాజ। భిక్ఖూ భగవతో ధమ్మనగరే ధమ్మసేనాపతినోతి వుచ్చన్తి॥>
      text <యే పన తే। మహారాజ। భిక్ఖూ ఇద్ధిమన్తో అధిగతప్పటిసమ్భిదాపత్తవేసారజ్జా గగనచరా దురాసదా దుప్పసహా అనాలమ్బచరా ససాగరమహిధరపథవికమ్పకో చన్దసూరియపరిమజ్జకా వికుబ్బనాధిట్ఠానాభినీహారకుసలా ఇద్ధియా పారమిం గతా। ఏవరూపా ఖో। మహారాజ। భిక్ఖూ భగవతో ధమ్మనగరే పురోహితాతి వుచ్చన్తి॥>
      text <యే పన తే। మహారాజ। భిక్ఖూ ధుతఙ్గమనుగతా అప్పిచ్ఛా సన్తుట్ఠా విఞ్ఞత్తిమనేసనజిగుచ్ఛకా పిణ్డాయ సపదానచారినో భమరావ గన్ధమనుఘాయిత్వా పవిసన్తి వివిత్తకాననం। కాయే చ జీవితే చ నిరపేక్ఖా అరహత్తమనుప్పత్తా ధుతఙ్గగుణే అగ్గనిక్ఖిత్తా। ఏవరూపా ఖో। మహారాజ। భిక్ఖూ భగవతో ధమ్మనగరే అక్ఖదస్సాతి వుచ్చన్తి॥>
      text <యే పన తే। మహారాజ। భిక్ఖూ పరిసుద్ధా విమలా నిక్కిలేసా చుతూపపాతకుసలా దిబ్బచక్ఖుమ్హి పారమిం గతా। ఏవరూపా ఖో। మహారాజ। భిక్ఖూ భగవతో ధమ్మనగరే నగరజోతకాతి వుచ్చన్తి॥>
      text <యే పన తే। మహారాజ। భిక్ఖూ బహుస్సుతా ఆగతాగమా ధమ్మధరా వినయధరా మాతికాధరా సిథిలధనితదీఘరస్సగరుకలహుకక్ఖరపరిచ్ఛేదకుసలా నవఙ్గసాసనధరా। ఏవరూపా ఖో। మహారాజ। భిక్ఖూ భగవతో ధమ్మనగరే ధమ్మరక్ఖాతి వుచ్చన్తి॥>
      text <యే పన తే। మహారాజ। భిక్ఖూ వినయఞ్ఞూ వినయకోవిదా ఠానాట్ఠానకుసలా ఆపత్తానాపత్తిగరుకలహుకసతేకిచ్ఛఅతేకిచ్ఛవుట్ఠానదేసనానిగ్గహ- పటికమ్మఓసారణనిస్సారణపటిసారణకుసలా వినయే పారమిం గతా। ఏవరూపా ఖో। మహారాజ। భిక్ఖూ భగవతో ధమ్మనగరే రూపరక్ఖాతి వుచ్చన్తి॥>
      text <యే పన తే। మహారాజ। భిక్ఖూ విముత్తివరకుసుమమాలబద్ధా వరపవరమహగ్ఘసేట్ఠభావమనుప్పత్తా బహుజనకన్తమభిపత్థితా। ఏవరూపా ఖో। మహారాజ। భిక్ఖూ భగవతో ధమ్మనగరే పుప్ఫాపణికాతి వుచ్చన్తి॥>
      text <యే పన తే। మహారాజ। భిక్ఖూ చతుసచ్చాభిసమయప్పటివిద్ధా దిట్ఠసచ్చా విఞ్ఞాతసాసనా చతూసు సామఞ్ఞఫలేసు తిణ్ణవిచికిచ్ఛా పటిలద్ధఫలసుఖా అఞ్ఞేసమ్పి పటిపన్నానం తే ఫలే సంవిభజన్తి। ఏవరూపా ఖో। మహారాజ। భిక్ఖూ భగవతో ధమ్మనగరే ఫలాపణికాతి వుచ్చన్తి॥>
      text <యే పన తే। మహారాజ। భిక్ఖూ సీలసంవరగన్ధమనులిత్తా అనేకవిధబహుగుణధరా కిలేసమలదుగ్గన్ధవిధమకా। ఏవరూపా ఖో। మహారాజ। భిక్ఖూ భగవతో ధమ్మనగరే గన్ధాపణికాతి వుచ్చన్తి॥>
      text <యే పన తే। మహారాజ। భిక్ఖూ ధమ్మకామా పియసముదాహారా అభిధమ్మే అభివినయే ఉళారపామోజ్జా అరఞ్ఞగతాపి రుక్ఖమూలగతాపి సుఞ్ఞాగారగతాపి ధమ్మవరరసం పివన్తి। కాయేన వాచాయ మనసా ధమ్మవరరసమోగాళ్హా అధిమత్తపటిభానా ధమ్మేసు ధమ్మేసనప్పటిపన్నా ఇతో వా తతో వా యత్థ యత్థ అప్పిచ్ఛకథా సన్తుట్ఠికథా పవివేకకథా అసంసగ్గకథా వీరియారమ్భకథా సీలకథా సమాధికథా పఞ్ఞాకథా విముత్తికథా విముత్తిఞాణదస్సనకథా। తత్థ తత్థ గన్త్వా తం తం కథారసం పివన్తి। ఏవరూపా ఖో। మహారాజ। భిక్ఖూ భగవతో ధమ్మనగరే సోణ్డా పిపాసాతి వుచ్చన్తి॥>
      text <యే పన తే। మహారాజ। భిక్ఖూ పుబ్బరత్తాపరరత్తం జాగరియానుయోగమనుయుత్తా నిసజ్జట్ఠానచఙ్కమేహి రత్తిన్దివం వీతినామేన్తి। భావనానుయోగమనుయుత్తా కిలేసపటిబాహనాయ సదత్థప్పసుతా। ఏవరూపా ఖో। మహారాజ। భిక్ఖూ భగవతో ధమ్మనగరే నగరగుత్తికాతి వుచ్చన్తి॥>
      text <యే పన తే। మహారాజ। భిక్ఖూ నవఙ్గం బుద్ధవచనం అత్థతో చ బ్యఞ్జనతో చ నయతో చ కారణతో చ హేతుతో చ ఉదాహరణతో చ వాచేన్తి అనువాచేన్తి భాసన్తి అనుభాసన్తి। ఏవరూపా ఖో। మహారాజ। భిక్ఖూ భగవతో ధమ్మనగరే ధమ్మాపణికాతి వుచ్చన్తి॥>
      text <యే పన తే। మహారాజ। భిక్ఖూ ధమ్మరతనభోగేన ఆగమపరియత్తిసుతభోగేన భోగినో ధనినో నిద్దిట్ఠసరబ్యఞ్జనలక్ఖణప్పటివేధా విఞ్ఞూ ఫరణా। ఏవరూపా ఖో। మహారాజ। భిక్ఖూ భగవతో ధమ్మనగరే ధమ్మసేట్ఠినోతి వుచ్చన్తి॥>
      text <యే పన తే। మహారాజ। భిక్ఖూ ఉళారదేసనాపటివేధా పరిచిణ్ణారమ్మణవిభత్తినిద్దేసా సిక్ఖాగుణపారమిప్పత్తా। ఏవరూపా ఖో। మహారాజ। భిక్ఖూ భగవతో ధమ్మనగరే విస్సుతధమ్మికాతి వుచ్చన్తి॥>
      text <ఏవం సువిభత్తం ఖో। మహారాజ। భగవతో ధమ్మనగరం ఏవం సుమాపితం ఏవం సువిహితం ఏవం సుపరిపూరితం ఏవం సువవత్థాపితం ఏవం సురక్ఖితం ఏవం సుగోపితం ఏవం దుప్పసయ్హం పచ్చత్థికేహి పచ్చామిత్తేహి। ఇమినా। మహారాజ। కారణేన ఇమినా హేతునా ఇమినా నయేన ఇమినా అనుమానేన ఞాతబ్బం అత్థి సో భగవాతి॥>
      text <ఏవరూపేన ఖో। మహారాజ। కారణసతేన కారణసహస్సేన హేతుసతేన హేతుసహస్సేన నయసతేన నయసహస్సేన ఓపమ్మసతేన ఓపమ్మసహస్సేన సక్కా బుద్ధబలం ఉపదస్సయితుం॥ యథా। మహారాజ। దక్ఖో మాలాకారో నానాపుప్ఫరాసిమ్హా ఆచరియానుసిట్ఠియా పచ్చత్తపురిసకారేన విచిత్తం మాలాగుణరాసిం కరేయ్య। ఏవమేవ ఖో। మహారాజ। సో భగవా విచిత్తపుప్ఫరాసి వియ అనన్తగుణో అప్పమేయ్యగుణో। అహమేతరహి జినసాసనే మాలాకారో వియ పుప్ఫగన్థకో పుబ్బకానం ఆచరియానం మగ్గేనపి మయ్హం బుద్ధిబలేనపి అసఙ్ఖ్యేయ్యేనపి కారణేన అనుమానేన బుద్ధబలం దీపయిస్సామి। త్వం పనేత్థ ఛన్దం జనేహి సవనాయాతి॥>
      text <దుక్కరం। భన్తే నాగసేన। అఞ్ఞేసం ఏవరూపేన కారణేన అనుమానేన బుద్ధబలం ఉపదస్సయితుం। నిబ్బుతోస్మి। భన్తే నాగసేన। తుమ్హాకం పరమవిచిత్తేన పఞ్హవేయ్యాకరణేనాతి॥>
      stand <అనుమానపఞ్హో పఠమో॥>
    text <౨॥ ధుతఙ్గపఞ్హో>
      text <అథ ఖో మిలిన్దో రాజా యేనాయస్మా నాగసేనో తేనుపసఙ్కమి। ఉపసఙ్కమిత్వా ఆయస్మన్తం నాగసేనం అభివాదేత్వా ఏకమన్తం నిసీది। ఏకమన్తం నిసిన్నో ఖో మిలిన్దో రాజా ఆయస్మన్తం నాగసేనం ఏతదవోచ భన్తే నాగసేన। అత్థి కోచి గిహీ అగారికో కామభోగీ పుత్తదారసమ్బాధసయనం అజ్ఝావసన్తో కాసికచన్దనం పచ్చనుభోన్తో మాలాగన్ధవిలేపనం ధారయన్తో జాతరూపరజతం సాదియన్తో మణిముత్తాకఞ్చనవిచిత్తమోళిబద్ధో యేన సన్తం పరమత్థం నిబ్బానం సచ్ఛికతన్తి॥>
      text <న। మహారాజ। ఏకఞ్ఞేవ సతం న ద్వే సతాని న తీణి చత్తారి పఞ్చ సతాని న సహస్సం న సతసహస్సం న కోటిసతం న కోటిసహస్సం న కోటిసతసహస్సం। తిట్ఠతు మహారాజ దసన్నం వీసతియా సతస్స సహస్సస్స అభిసమయో। కతమేన తే పరియాయేన అనుయోగం దమ్మీతి॥>
      text <త్వమేవేతం బ్రూహీతి॥ తేనహి తే। మహారాజ। కథయిస్సామి సతేన వా సహస్సేన వా సతసహస్సేన వా కోటియా వా కోటిసతేన వా కోటిసహస్సేన వా కోటిసతసహస్సేన వా। యా కాచి నవఙ్గే బుద్ధవచనే సల్లేఖితాచారప్పటిపత్తిధుతవరఙ్గగుణనిస్సితా థా। తా సబ్బా ఇధ సమోసరిస్సన్తి॥ యథా। మహారాజ। నిన్నున్నతసమవిసమథలాథలదేసభాగే అభివుట్ఠం ఉదకం। సబ్బం తం తతో వినిగళిత్వా మహోదధిం సాగరం సమోసరతి। ఏవమేవ ఖో। మహారాజ। సమ్పాదకే సతి యా కాచి నవఙ్గే బుద్ధవచనే సల్లేఖితాచారప్పటిపత్తిధుతఙ్గగుణధరనిస్సితా కథా। తా సబ్బా ఇధ సమోసరిస్సన్తి॥>
      text <మయ్హమ్పేత్థ। మహారాజ। పరిబ్యత్తతాయ బుద్ధియా కారణపరిదీపనం సమోసరిస్సతి। తేనేసో అత్థో సువిభత్తో విచిత్తో పరిపుణ్ణో పరిసుద్ధో సమానీతో భవిస్సతి॥ యథా। మహారాజ। కుసలో లేఖాచరియో అనుసిట్ఠో లేఖం ఓసారేన్తో అత్తనో బ్యత్తతాయ బుద్ధియా కారణపరిదీపనేన లేఖం పరిపూరేతి। ఏవం సా లేఖా సమత్తా పరిపుణ్ణా అనూనికా భవిస్సతి॥ ఏవమేవ మయ్హమ్పేత్థ పరిబ్యత్తతాయ బుద్ధియా కారణపరిదీపనం సమోసరిస్సతి। తేనేసో అత్థో సువిభత్తో విచిత్తో పరిపుణ్ణో పరిసుద్ధో సమానీతో భవిస్సతి॥>
      text <నగరే। మహారాజ। సావత్థియా పఞ్చకోటిమత్తా అరియసావకా భగవతో ఉపాసకఉపాసికాయో సత్తపణ్ణాససహస్సాని తీణి చ సతసహస్సాని అనాగామిఫలే పతిట్ఠితా। తే సబ్బేపి గిహీ యేవ। న పబ్బజితా॥ పున తత్థేవ కణ్డమ్బమూలే యమకపాటిహారియే వీసతి పాణకోటియో అభిసమింసు। పున చూళరాహులోవాదే। మహామఙ్గలసుత్తన్తే। సమచిత్తపరియాయే। పరాభవసుత్తన్తే। పురాభేదసుత్తన్తే। కలహవివాదసుత్తన్తే। చూళబ్యూహసుత్తన్తే। మహాబ్యూహసుత్తన్తే। తువటకసుత్తన్తే। సారిపుత్తసుత్తన్తే గణనపథమతీతానం దేవతానం ధమ్మాభిసమయో అహోసి॥>
      text <నగరే రాజగహే పఞ్ఞాససహస్సాని తీణి చ సతసహస్సాని అరియసావకా భగవతో ఉపాసకఉపాసికాయో। పున తత్థేవ ధనపాలహత్థినాగదమనే నవుతి పాణకోటియో। పారాయనసమాగమే పాసాణకచేతియే చుద్దస పాణకోటియో। పున ఇన్దసాలగుహాయం అసీతి దేవతాకోటియో। పున బారాణసియం ఇసిపతనే మిగదాయే పఠమే ధమ్మదేసనే అట్ఠారస బ్రహ్మకోటియో అపరిమాణా చ దేవతాయో। పున తావతింసభవనే పణ్డుకమ్బలసిలాయం అభిధమ్మదేసనాయ అసీతి దేవతాకోటియో। దేవోరోహణే సఙ్కస్సనగరద్వారే లోకవివరణపాటిహారియే పసన్నానం నరమరూనం తింస కోటియో అభిసమింసు॥>
      text <పున సక్కేసు కపిలవత్థుస్మిం నిగ్రోధారామే బుద్ధవంసదేసనాయ మహాసమయసుత్తన్తదేసనాయ చ గణనపథమతీతానం దేవతానం ధమ్మాభిసమయో అహోసి॥ పున సుమనమాలాకారసమాగమే। గరహదిన్నసమాగమే। ఆనన్దసేట్ఠిసమాగమే। జమ్బుకాజీవకసమాగమే। మణ్డుకదేవపుత్తసమాగమే। మట్ఠకుణ్డలిదేవపుత్తసమాగమే। సులసానగరసోభినిసమాగమే। సిరిమానగరసోభినిసమాగమే। పేసకారధీతుసమాగమే। చూళసుభద్దాసమాగమే। సాకేతబ్రాహ్మణస్స ఆళాహనదస్సనసమాగమే। సూనాపరన్తకసమాగమే। సక్కపఞ్హసమాగమే। తిరోకుట్టసమాగమే। రతనసుత్తసమాగమే పచ్చేకం చతురాసీతియా పాణసహస్సానం ధమ్మాభిసమయో అహోసి। యావతా। మహారాజ। భగవా లోకే అట్ఠాసి। తావ తీసు మణ్డలేసు సోళససు మహాజనపదేసు యత్థ యత్థ భగవా విహాసి। తత్థ తత్థ యేభుయ్యేన ద్వే తయో చత్తారో పఞ్చ సతం సహస్సం సతసహస్సం దేవా చ మనుస్సా చ సన్తం పరమత్థం నిబ్బానం సచ్ఛికరింసు॥ యే తే। మహారాజ। దేవా గిహీ యేవ। న తే పబ్బజితా। ఏతాని చేవ। మహారాజ। అఞ్ఞాని చ అనేకాని దేవతాకోటిసతసహస్సాని గిహీ అగారికా కామభోగినో సన్తం పరమత్థం నిబ్బానం సచ్ఛికరింసూతి॥>
      text <యది। భన్తే నాగసేన। గిహీ అగారికా కామభోగినో సన్తం పరమత్థం నిబ్బానం సచ్ఛికరోన్తి। అథ ఇమాని ధుతఙ్గాని కిమత్థం సాధేన్తి। తేన కారణేన ధుతఙ్గాని అకిచ్చకరాని హోన్తి॥ యది। భన్తే నాగసేన। వినా మన్తోసధేహి బ్యాధయో వూపసమన్తి। కిం వమనవిరేచనాదినా సరీరదుబ్బలకరణేన॥ యది ముట్ఠీహి పటిసత్తునిగ్గహో భవతి। కిం అసిసత్తిసరధనుకోదణ్డలగుళముగ్గరేహి॥ యది గణ్ఠికుటిలసుసిరకణ్టలతాసాఖా ఆలమ్బిత్వా రుక్ఖమభిరూహనం భవతి। కిం దీఘదళ్హనిస్సేణిపరియేసనేన॥ యది థణ్డిలసేయ్యాయ ధాతుసమతా భవతి। కిం సుఖసమ్ఫస్సమహతిమహాసిరిసయనపరియేసనేన॥ యది ఏకకో సాసఙ్కసప్పటిభయవిసమకన్తారతరణసమత్థో భవతి। కిం సన్నద్ధసజ్జమహతిమహాసత్థపరియేసనేన॥ యది నదిసరం బాహునా తరితుం సమత్థో భవతి। కిం ధువసేతునావాపరియేసనేన॥ యది సకసన్తకేన ఘాసచ్ఛాదనం కాతుం పహోతి। కిం పరూపసేవనపియసముల్లాపపచ్ఛాపురేధావనేన॥ యది అఖాతతళాకే ఉదకం లభతి। కిం ఉదపానతళాకపోక్ఖరణిఖణనేన॥ ఏవమేవ ఖో। భన్తే నాగసేన। యది గిహీ అగారికా కామభోగినో సన్తం పరమత్థం నిబ్బానం సచ్ఛికరోన్తి। కిం ధుతగుణవరసమాదియనేనాతి॥>
      text <అట్ఠవీసతి ఖో పనిమే। మహారాజ। ధుతఙ్గగుణా యథాభుచ్చగుణా। యేహి గుణేహి ధుతఙ్గాని సబ్బబుద్ధానం పిహయితాని పత్థితాని॥ కతమే అట్ఠవీసతి॥ ఇధ। మహారాజ। ధుతఙ్గం సుద్ధాజీవం సుఖఫలం అనవజ్జం న పరదుక్ఖాపనం అభయం అసమ్పీళనం ఏకన్తవడ్ఢికం అపరిహానియం అమాయం ఆరక్ఖా పత్థితదదం సబ్బసత్తదమనం సంవరహితం పతిరూపం అనిస్సితం విప్పముత్తం రాగక్ఖయం దోసక్ఖయం మోహక్ఖయం మానప్పహానం కువితక్కచ్ఛేదనం కఙ్ఖావితరణం కోసజ్జవిద్ధంసనం అరతిప్పహానం ఖమనం అతులం అప్పమాణం సబ్బదుక్ఖక్ఖయగమనం। ఇమే ఖో। మహారాజ। అట్ఠవీసతి ధుతఙ్గగుణా యథాభుచ్చగుణా యేహి గుణేహి ధుతఙ్గాని సబ్బబుద్ధానం పిహయితాని పత్థితాని॥>
      text <యే ఖో తే। మహారాజ। ధుతగుణే సమ్మా ఉపసేవన్తి। తే అట్ఠారసహి గుణేహి సముపేతా భవన్తి॥ కతమేహి అట్ఠారసహి॥ ఆచారో తేసం సువిసుద్ధో హోతి। పటిపదా సుపూరితా హోతి। కాయికం వాచసికం సురక్ఖితం హోతి। మనోసమాచారో సువిసుద్ధో హోతి। వీరియం సుపగ్గహితం హోతి। భయం వూపసమ్మతి। అత్తానుదిట్ఠిబ్యపగతా హోతి। ఆఘాతో ఉపరతో హోతి। మేత్తా ఉపట్ఠితా హోతి। ఆహారో పరిఞ్ఞాతో హోతి। సబ్బసత్తానం గరుకతో హోతి। భోజనే మత్తఞ్ఞూ హోతి। జాగరియమనుయుత్తో హోతి। అనికేతో హోతి। యత్థ ఫాసు తత్థ విహారీ హోతి। పాపజేగుచ్ఛీ హోతి। వివేకారామో హోతి। సతతం అప్పమత్తో హోతి। యే తే। మహారాజ। ధుతగుణే సమ్మా ఉపసేవన్తి। తే ఇమేహి అట్ఠారసహి గుణేహి సముపేతా భవన్తి॥>
      text <దస ఇమే। మహారాజ। పుగ్గలా ధుతగుణారహా॥ కతమే దస॥ సద్ధో హోతి హిరిమా ధితిమా అకుహో అత్థవసీ అలోలో సిక్ఖాకామో దళ్హసమాదానో అనుజ్ఝానబహులో మేత్తావిహారీ। ఇమే ఖో। మహారాజ। దస పుగ్గలా ధుతగుణారహా॥>
      text <యే తే। మహారాజ। గిహీ అగారికా కామభోగినో సన్తం పరమత్థం నిబ్బానం సచ్ఛికరోన్తి। సబ్బే తే పురిమాసు జాతీసు తేరససు ధుతగుణేసు కతూపాసనా కతభూమికమ్మా। తే తత్థ చారఞ్చ పటిపత్తిఞ్చ సోధయిత్వా అజ్జేతరహి గిహీ యేవ సన్తా సన్తం పరమత్తం నిబ్బానం సచ్ఛికరోన్తి॥>
      text <యథా। మహారాజ। కుసలో ఇస్సాసో అన్తేవాసికే పఠమం తావ ఉపాసనసాలాయం చాపభేదచాపారోపనగ్గహణముట్ఠిప్పటిపీళనఅఙ్గులివినామనపాదఠపనసరగ్గహణసన్నహనఆకడ్ఢన సద్ధారణలక్ఖనియమనఖిపనే తిణపురిసకఛకణ తిణపలాలమత్తికాపుఞ్జఫలకలక్ఖవేధే అనుసిక్ఖాపేత్వా రఞ్ఞో సన్తికే ఉపాసనం ఆరాధయిత్వా ఆజఞ్ఞరథగజతురఙ్గధనధఞ్ఞహిరఞ్ఞసువణ్ణదాసిదాసభరియగామవరం లభతి। ఏవమేవ ఖో। మహారాజ। యే తే గిహీ అగారికా కామభోగినో సన్తం పరమత్థం నిబ్బానం సచ్ఛికరోన్తి। తే సబ్బే పురిమాసు జాతీసు తేరససు ధుతగుణేసు కతూపాసనా కతభూమికమ్మా। తే తత్థేవ చారఞ్చ పటిపత్తిఞ్చ సోధయిత్వా అజ్జేతరహి గిహీ యేవ సన్తా సన్తం పరమత్థం నిబ్బానం సచ్ఛికరోన్తి॥ న। మహారాజ। ధుతగుణేసు పుబ్బాసేవనం వినా ఏకిస్సా యేవ జాతియా అరహత్తం సచ్ఛికిరియా హోతి। ఉత్తమేన పన వీరియేన ఉత్తమాయ పటిపత్తియా తథారూపేన ఆచరియేన కల్యాణమిత్తేన అరహత్తం సచ్ఛికిరియా హోతి॥>
      text <యథా వా పన। మహారాజ। భిసక్కో సల్లకత్తో ఆచరియం ధనేన వా వత్తప్పటిపత్తియా వా ఆరాధేత్వా సత్తగ్గహణఛేదనలేఖనవేధనసల్లుద్ధరణవణధోవనసోసనభేసజ్జానులిమ్పనవమన విరేచనానువాసనకిరియమనుసిక్ఖిత్వా విజ్జాసు కతసిక్ఖో కతూపాసనో కతహత్థో ఆతురే ఉపసఙ్కమతి తికిచ్ఛాయ। ఏవమేవ ఖో। మహారాజ। యే తే గిహీ అగారికా కామభోగినో సన్తం పరమత్థం నిబ్బానం సచ్ఛికరోన్తి। తే సబ్బే పురిమాసు జాతీసు తేరససు ధుతగుణేసు కతూపాసనా కతభూమికమ్మా। తే తత్థేవ చారఞ్చ పటిపత్తిఞ్చ సోధయిత్వా అజ్జేతరహి గిహీ యేవ సన్తా సన్తం పరమత్థం నిబ్బానం సచ్ఛికరోన్తి। న। మహారాజ। ధుతగుణేహి అవిసుద్ధానం ధమ్మాభిసమయో హోతి॥>
      text <యథా। మహారాజ। ఉదకస్స అసేచనేన బీజానం అవిరూహనం హోతి। ఏవమేవ ఖో। మహారాజ। ధుతగుణేహి అవిసుద్ధానం ధమ్మాభిసమయో న హోతి॥>
      text <యథా వా పన। మహారాజ। అకతకుసలానం అకతకల్యాణానం సుగతిగమనం న హోతి। ఏవమేవ ఖో। మహారాజ। ధుతగుణేహి అవిసుద్ధానం ధమ్మాభిసమయో న హోతి॥>
      text <పథవిసమం। మహారాజ। ధుతగుణం విసుద్ధికామానం పతిట్ఠానట్ఠేన॥ ఆపోసమం। మహారాజ। ధుతగుణం విసుద్ధికామానం సబ్బకిలేసమలధోవనట్ఠేన॥ తేజోసమం। మహారాజ। ధుతగుణం విసుద్ధికామానం సబ్బకిలేసవనజ్ఝాపనట్ఠేన॥ వాయోసమం। మహారాజ। ధుతగుణం విసుద్ధికామానం సబ్బకిలేసమలరజోపవాహనట్ఠేన॥ అగదసమం। మహారాజ। ధుతగుణం విసుద్ధికామానం సబ్బకిలేసబ్యాధివూపసమనట్ఠేన॥ అమతసమం। మహారాజ। ధుతగుణం విసుద్ధికామానం సబ్బకిలేసవిసనాసనట్ఠేన॥ ఖేత్తసమం। మహారాజ। ధుతగుణం విసుద్ధికామానం సబ్బసామఞ్ఞగుణసస్సవిరూహనట్ఠేన॥ మనోహరసమం। మహారాజ। ధుతగుణం విసుద్ధికామానం పత్థితిచ్ఛితసబ్బసమ్పత్తివరదదట్ఠేన॥ నావాసమం। మహారాజ। ధుతగుణం విసుద్ధికామానం సంసారమహణ్ణవపారగమనట్ఠేన॥ భీరుత్తాణసమం। మహారాజ। ధుతగుణం విసుద్ధికామానం జరామరణభీతానం అస్సాసకరణట్ఠేన॥ మాతుసమం। మహారాజ। ధుతగుణం విసుద్ధికామానం కిలేసదుక్ఖప్పటిపీళితానం అనుగ్గాహకట్ఠేన॥ పితుసమం। మహారాజ। ధుతగుణం విసుద్ధికామానం కుసలవడ్ఢికామానం సబ్బసామఞ్ఞగుణజనకట్ఠేన॥ మిత్తసమం। మహారాజ। ధుతగుణం విసుద్ధికామానం సబ్బసామఞ్ఞగుణపరియేసనఅవిసంవాదకట్ఠేన॥ పదుమసమం। మహారాజ। ధుతగుణం విసుద్ధికామానం సబ్బకిలేసమలేహి అనుపలిత్తట్ఠేన॥ చతుజ్జాతియవరగన్ధసమం। మహారాజ। ధుతగుణం విసుద్ధికామానం కిలేసదుగ్గన్ధపటివినోదనట్ఠేన॥ గిరిరాజవరసమం। మహారాజ। ధుతగుణం విసుద్ధికామానం అట్ఠలోకధమ్మవాతేహి అకమ్పియట్ఠేన॥ ఆకాససమం। మహారాజ। ధుతగుణం విసుద్ధికామానం సబ్బత్థ గహణాపగతఉరువిసటవిత్థతమహన్తట్ఠేన॥ నదీసమం। మహారాజ। ధుతగుణం విసుద్ధికామానం కిలేసమలపవాహనట్ఠేన॥ సుదేసకసమం। మహారాజ। ధుతగుణం విసుద్ధికామానం జాతికన్తారకిలేసవనగహననిత్థరణట్ఠేన॥ మహాసత్థవాహసమం। మహారాజ। ధుతగుణం విసుద్ధికామానం సబ్బభయసుఞ్ఞఖేమఅభయవరపవరనిబ్బాననగరసమ్పాపనట్ఠేన॥ సుమజ్జితవిమలాదాససమం। మహారాజ। ధుతగుణం విసుద్ధికామానం సఙ్ఖారానం సభావదస్సనట్ఠేన॥ ఫలకసమం। మహారాజ। ధుతగుణం విసుద్ధికామానం కిలేసలగుళసరసత్తిపటిబాహనట్ఠేన॥ ఛత్తసమం। మహారాజ। ధుతగుణం విసుద్ధికామానం కిలేసవస్సతివిధగ్గిసన్తాపాతపపటిబాహనట్ఠేన॥ చన్దసమం। మహారాజ। ధుతగుణం విసుద్ధికామానం పిహయితపత్థితట్ఠేన॥ సూరియసమం। మహారాజ। ధుతగుణం విసుద్ధికామానం మోహతమతిమిరనాసనట్ఠేన॥ సాగరసమం। మహారాజ। ధుతగుణం విసుద్ధికామానం అనేకవిధసామఞ్ఞగుణవరరతనుట్ఠానట్ఠేన। అపరిమితఅసఙ్ఖ్యేయ్యఅప్పమేయ్యట్ఠేన చ॥ ఏవం ఖో। మహారాజ। ధుతగుణం విసుద్ధికామానం బహూపకారం సబ్బదరథపరిళాహనుదం అరతినుదం భయనుదం భవనుదం ఖీలనుదం మలనుదం సోకనుదం దుక్ఖనుదం రాగనుదం దోసనుదం మోహనుదం మాననుదం దిట్ఠినుదం సబ్బాకుసలధమ్మనుదం యసావహం హితావహం సుఖావహం ఫాసుకరం పీతికరం యోగక్ఖేమకరం అనవజ్జం ఇట్ఠసుఖవిపాకం గుణరాసిగుణపుఞ్జం అపరిమితఅసఙ్ఖ్యేయ్య అప్పమేయ్యగుణం వరం పవరం అగ్గం॥>
      text <యథా। మహారాజ। మనుస్సా ఉపత్థమ్భవసేన భోజనం ఉపసేవన్తి। హితవసేన భేసజ్జం ఉపసేవన్తి। ఉపకారవసేన మిత్తం ఉపసేవన్తి। తారణవసేన నావం ఉపసేవన్తి। సుగన్ధవసేన మాలాగన్ధం ఉపసేవన్తి। అభయవసేన భీరుత్తాణం ఉపసేవన్తి। పతిట్ఠావసేన పథవిం ఉపసేవన్తి। సిప్పవసేన ఆచరియం ఉపసేవన్తి। యసవసేన రాజానం ఉపసేవన్తి। కామదదవసేన మణిరతనం ఉపసేవన్తి। ఏవమేవ ఖో। మహారాజ। సబ్బసామఞ్ఞగుణదదవసేన అరియా ధుతగుణం ఉపసేవన్తి॥>
      text <యథా వా పన। మహారాజ। ఉదకం బీజవిరూహనాయ। అగ్గి ఝాపనాయ। ఆహారో బలాహరణాయ। లతా బన్ధనాయ। సత్థం ఛేదనాయ। పానీయం పిపాసావినయనాయ। నిధి అస్సాసకరణాయ। నావా తీరసమ్పాపనాయ। భేసజ్జం బ్యాధివూపసమనాయ। యానం సుఖగమనాయ। భీరుత్తాణం భయవినోదనాయ। రాజా ఆరక్ఖత్థాయ। ఫలకం దణ్డలేడ్డులగుళసరసత్తిపటిబాహనాయ। ఆచరియో అనుసాసనాయ। మాతా పోసనాయ। ఆదాసో ఓలోకనాయ। అలఙ్కారో సోభనాయ। వత్థం పటిచ్ఛాదనాయ। నిస్సేణీ ఆరోహనాయ। తులా విసమవిక్ఖేపనాయ। మన్తం పరిజప్పనాయ। ఆవుధం తజ్జనీయపటిబాహనాయ। పదీపో అన్ధకారవిధమనాయ। వాతో పరిళాహనిబ్బాపనాయ। సిప్పం వుత్తినిప్ఫాదనాయ। అగదం జీవితరక్ఖణాయ। ఆకరో రతనుప్పాదనాయ। రతనం అలఙ్కరాయ। ఆణా అనతిక్కమనాయ। ఇస్సరియం వసవత్తనాయ। ఏవమేవ ఖో। మహారాజ। ధుతగుణం సామఞ్ఞబీజవిరూహనాయ। కిలేసమలఝాపనాయ। ఇద్ధిబలాహరణాయ। సతిసంవరనిబన్ధనాయ। విమతివిచికిచ్ఛాసముచ్ఛేదనాయ। తణ్హాపిపాసావినయనాయ। అభిసమయఅస్సాసకరణాయ। చతురోఘనిత్థరణాయ। కిలేసబ్యాధివూపసమాయ। నిబ్బానసుఖప్పటిలాభాయ। జాతిజరాబ్యాధిమరణసోకపరిదేవదుక్ఖదోమనస్సుపాయాసభయవినోదనాయ। సామఞ్ఞగుణపరిరక్ఖణాయ। అరతికువితక్కపటిబాహనాయ। సకలసామఞ్ఞత్థానుసాసనాయ। సబ్బసామఞ్ఞగుణపోసనాయ। సమథవిపస్సనామగ్గఫలనిబ్బానదస్సనాయ। సకలలోకథుతథోమితమహతిమహాసోభనకరణాయ। సబ్బాపాయపిదహనాయ। సామఞ్ఞత్థసేలసిఖరముద్ధని అభిరూహనాయ। వఙ్కకుటిలవిసమచిత్తవిక్ఖేపనాయ। సేవితబ్బాసేవితబ్బధమ్మే సాధుసజ్ఝాయకరణాయ। సబ్బకిలేసపటిసత్తుతజ్జనాయ। అవిజ్జన్ధకారవిధమనాయ। తివిధగ్గిసన్తాపపరిళాహనిబ్బాపనాయ। సణ్హసుఖుమసన్తసమాపత్తినిప్ఫాదనాయ। సకలసామఞ్ఞగుణపరిరక్ఖణాయ। బోజ్ఝఙ్గవరరతనుప్పాదనాయ। యోగిజనాలఙ్కరణాయ। అనవజ్జనిపుణసుఖుమసన్తిసుఖమనతిక్కమనాయ। సకలసామఞ్ఞఅరియధమ్మవసవత్తనాయ॥ ఇతి। మహారాజ। ఇమేసం గుణానం అధిగమాయ యదిదం ఏకమేకం ధుతగుణం। ఏవం। మహారాజ। అతులియం ధుతగుణం అప్పమేయ్యం అసమం అప్పటిసమం అప్పటిభాగం అప్పటిసేట్ఠం ఉత్తరం సేట్ఠం విసిట్ఠం అధికం ఆయతం పుథులం విసటం విత్థతం గరుకం భారియం మహన్తం॥>
      text <యో ఖో। మహారాజ। పుగ్గలో పాపిచ్ఛో ఇచ్ఛాపకతో కుహకో లుద్ధో ఓదరికో లాభకామో యసకామో కిత్తికామో అయుత్తో అప్పత్తో అననుచ్ఛవికో అనరహో అప్పతిరూపో ధుతఙ్గం సమాదియతి। సో దిగుణం దణ్డమాపజ్జతి। సబ్బగుణఘాతమాపజ్జతి। దిట్ఠధమ్మికం హీళనం ఖీళనం గరహనం ఉప్పణ్డనం ఖిపనం అసమ్భోగం నిస్సారణం నిచ్ఛుభనం పవాహనం పబ్బాజనం పటిలభతి। సమ్పరాయేపి సతయోజనికే అవీచిమహానిరయే ఉణ్హకఠితతత్తసన్తత్తఅచ్చిజాలామాలకే అనేకవస్సకోటిసతసహస్సాని ఉద్ధమధో తిరియం ఫేణుద్దేహకం సమ్పరివత్తకం పచ్చతి। తతో ముచ్చిత్వా కిసఫరుసకాళఙ్గపచ్చఙ్గో సూనుద్ధుమాతసుసిరుత్తమఙ్గో ఛాతో పిపాసితో విసమభీమరూపవణ్ణో భగ్గకణ్ణసోతో ఉమ్మీలితనిమీలితనేత్తనయనో అరుగత్తపక్కగత్తో పుళవాకిణ్ణసబ్బకాయో వాతముఖే జలమానో వియ అగ్గిక్ఖన్ధో అన్తో జలమానో పజ్జలమానో అతాణో అసరణో ఆరుణ్ణరుణ్ణకారుఞ్ఞరవం పరిదేవమానో నిజ్ఝామతణ్హికో సమణమహాపేతో హుత్వా ఆహిణ్డమానో మహియా అట్టస్సరం కరోతి॥>
      text <యథా। మహారాజ। కోచి అయుత్తో అప్పత్తో అననుచ్ఛవికో అనరహో అప్పతిరూపో హీనో కుజాతికో ఖత్తియాభిసేకేన అభిసిఞ్చతి। సో లభతి హత్థచ్ఛేదం పాదచ్ఛేదం హత్థపాదచ్ఛేదం కణ్ణచ్ఛేదం నాసచ్ఛేదం కణ్ణనాసచ్ఛేదం బిలఙ్గథాలికం సఙ్ఖముణ్డికం రాహుముఖం జోతిమాలికం హత్థపజ్జోతికం ఏరకవత్తికం చీరకవాసికం ఏణేయ్యకం బళిసమంసికం కహాపణకం ఖారాపతచ్ఛికం పలిఘపరివత్తికం పలాలపీఠకం తత్తేన తేలేన ఓసిఞ్చనం సునఖేహి ఖాదాపనం జీవసూలారోపనం అసినా సీసచ్ఛేదం అనేకవిహితమ్పి కమ్మకారణం అనుభవతి॥ కిం కారణా॥ అయుత్తో అప్పత్తో అననుచ్ఛవికో అనరహో అప్పతిరూపో హీనో కుజాతికో మహన్తే ఇస్సరియే ఠానే అత్తానం ఠపేసి। వేలం ఘాతేసి। ఏవమేవ ఖో। మహారాజ। యో కోచి పుగ్గలో పాపిచ్ఛో…పే॰… మహియా అట్టస్సరం కరోతి॥>
      text <యో పన। మహారాజ। పుగ్గలో యుత్తో పత్తో అనుచ్ఛవికో అరహో పతిరూపో అప్పిచ్ఛో సన్తుట్ఠో పవివిత్తో అసంసట్ఠో ఆరద్ధవీరియో పహితత్తో అసఠో అమాయో అనోదరికో అలాభకామో అయసకామో అకిత్తికామో సద్ధో సద్ధాపబ్బజితో జరామరణా ముచ్చితుకామో సాసనం పగ్గణ్హిస్సామీతి ధుతఙ్గం సమాదియతి। సో దిగుణం పూజం అరహతి దేవానఞ్చ పియో హోతి మనాపో పిహయితో పత్థితో। జాతిసుమనమల్లికాదీనం వియ పుప్ఫం నహాతానులిత్తస్స। జిఘచ్ఛితస్స వియ పణీతభోజనం। పిపాసితస్స వియ సీతలవిమలసురభిపానీయం। విసగతస్స వియ ఓసధవరం। సీఘగమనకామస్స వియ ఆజఞ్ఞరథవరుత్తమం। అత్థకామస్స వియ మనోహరమణిరతనం। అభిసిఞ్చితుకామస్స వియ పణ్డరవిమలసేతచ్ఛత్తం। ధమ్మకామస్స వియ అరహత్తఫలాధిగమమనుత్తరం॥ తస్స చత్తారో సతిపట్ఠానా భావనాపారిపూరిం గచ్ఛన్తి। చత్తారో సమ్మప్పధానా చత్తారో ఇద్ధిపాదా పఞ్చిన్ద్రియాని పఞ్చ బలాని సత్త బోజ్ఝఙ్గా అరియో అట్ఠఙ్గికో మగ్గో భావనాపారిపూరిం గచ్ఛతి। సమథవిపస్సనా అధిగచ్ఛతి। అధిగమప్పటిపత్తి పరిణమతి। చత్తారి సామఞ్ఞఫలాని చతస్సో పటిసమ్భిదా తిస్సో విజ్జా ఛళభిఞ్ఞా కేవలో చ సమణధమ్మో సబ్బే తస్సాధేయ్యా హోన్తి। విముత్తిపణ్డరవిమలసేతచ్ఛత్తేన అభిసిఞ్చతి॥>
      text <యథా। మహారాజ। రఞ్ఞో ఖత్తియస్స అభిజాతకులకులీనస్స ఖత్తియాభిసేకేన అభిసిత్తస్స పరిచరన్తి సరట్ఠనేగమజానపదభటబలా అట్ఠత్తింసా చ రాజపరిసా నటనచ్చకా ముఖమఙ్గలికా సోత్థివాచకా సమణబ్రాహ్మణసబ్బపాసణ్డగణా అభిగచ్ఛన్తి। యం కిఞ్చి పథవియా పట్టనరతనాకరనగరసుఙ్కట్ఠానవేరజ్జకఛేజ్జభేజ్జజనమనుసాసనం సబ్బత్థ సామికో భవతి। ఏవమేవ ఖో। మహారాజ। యో కోచి పుగ్గలో యుత్తో పత్తో…పే॰… విముత్తిపణ్డరవిమలసేతచ్ఛత్తేన అభిసిఞ్చతి॥>
      text <తేరసిమాని। మహారాజ। ధుతఙ్గాని। యేహి సుద్ధికతో నిబ్బానమహాసముద్దం పవిసిత్వా బహువిధం ధమ్మకీళమభికీళతి। రూపారూపఅట్ఠసమాపత్తియో వళఞ్జేతి। ఇద్ధివిధం దిబ్బసోతధాతుం పరచిత్తవిజాననం పుబ్బేనివాసానుస్సతిం దిబ్బచక్ఖుం సబ్బాసవక్ఖయఞ్చ పాపుణాతి॥ కతమే తేరస॥ పంసుకూలికఙ్గం తేచీవరికఙ్గం పిణ్డపాతికఙ్గం సపదానచారికఙ్గం ఏకాసనికఙ్గం పత్తపిణ్డికఙ్గం ఖలుపచ్ఛాభత్తికఙ్గం ఆరఞ్ఞికఙ్గం రుక్ఖమూలికఙ్గం అబ్భోకాసికఙ్గం సోసానికఙ్గం యథాసన్థతికఙ్గం నేసజ్జికఙ్గం। ఇమేహి ఖో। మహారాజ। తేరసహి ధుతగుణేహి పుబ్బే ఆసేవితేహి నిసేవితేహి చిణ్ణేహి పరిచిణ్ణేహి చరితేహి ఉపచరితేహి పరిపూరితేహి కేవలం సామఞ్ఞం పటిలభతి। తస్సాధేయ్యా హోన్తి కేవలా సన్తా సుఖా సమాపత్తియో॥>
      text <యథా। మహారాజ। సధనో నావికో పట్టనే సుట్ఠు కతసుఙ్కో మహాసముద్దం పవిసిత్వా వఙ్గం తక్కోలం చీనం సోవీరం సురట్ఠం అలసన్దం కోలపట్టనం సువణ్ణభూమిం గచ్ఛతి అఞ్ఞమ్పి యం కిఞ్చి నావాసఞ్చరణం। ఏవమేవ ఖో। మహారాజ। ఇమేహి తేరసహి ధుతగుణేహి పుబ్బే ఆసేవితేహి నిసేవితేహి చిణ్ణేహి పరిచిణ్ణేహి చరితేహి ఉపచరితేహి పరిపూరితేహి కేవలం సామఞ్ఞం పటిలభతి। తస్సాధేయ్యా హోన్తి కేవలా సన్తా సుఖా సమాపత్తియో॥>
      text <యథా। మహారాజ। కస్సకో పఠమం ఖేత్తదోసం తిణకట్ఠపాసాణం అపనేత్వా కసిత్వా వపిత్వా సమ్మా ఉదకం పవేసేత్వా రక్ఖిత్వా గోపేత్వా లవనమద్దనేన బహుధఞ్ఞకో హోతి। తస్సాధేయ్యా భవన్తి యే కేచి అధనా కపణా దలిద్దా దుగ్గతజనా। ఏవమేవ ఖో। మహారాజ। ఇమేహి తేరసహి ధుతగుణేహి పుబ్బే ఆసేవితేహి…పే॰… కేవలా సన్తా సుఖా సమాపత్తియో॥>
      text <యథా వా పన। మహారాజ। ఖత్తియో ముద్ధావసిత్తో అభిజాతకులీనో ఛేజ్జభేజ్జజనమనుసాసనే ఇస్సరో హోతి వసవత్తీ సామికో ఇచ్ఛాకరణో। కేవలా చ మహాపథవీ తస్సాధేయ్యా హోతి। ఏవమేవ ఖో। మహారాజ। ఇమేహి తేరసహి ధుతగుణేహి పుబ్బే ఆసేవితేహి నిసేవితేహి చిణ్ణేహి పరిచిణ్ణేహి చరితేహి ఉపచరితేహి పరిపూరితేహి జినసాసనవరే ఇస్సరో హోతి వసవత్తీ సామికో ఇచ్ఛాకరణో। కేవలా చ సమణగుణా తస్సాధేయ్యా హోన్తి॥>
      text <నను। మహారాజ। థేరో ఉపసేనో వఙ్గన్తపుత్తో సల్లేఖధుతగుణే పరిపూరకారితాయ అనాదియిత్వా సావత్థియా సఙ్ఘస్స కతికం సపరిసో నరదమ్మసారథిం పటిసల్లానగతం ఉపసఙ్కమిత్వా భగవతో పాదే సిరసా వన్దిత్వా ఏకమన్తం నిసీది। భగవా చ తం సువినీతం పరిసం ఓలోకేత్వా హట్ఠతుట్ఠో పముదితో ఉదగ్గో పరిసాయ సద్ధిం సల్లాపం సల్లపిత్వా అసమ్భిన్నేన బ్రహ్మస్సరేన ఏతదవోచ పాసాదికా ఖో పన త్యాయం ఉపసేన పరిసా। కతం త్వం ఉపసేన పరిసం వినేసీతి॥ సోపి సబ్బఞ్ఞునా దసబలేన దేవాతిదేవేన పుట్ఠో యథాభూతసభావగుణవసేన భగవన్తం ఏతదవోచ>
      text <యో కోచి మం। భన్తే। ఉపసఙ్కమిత్వా పబ్బజ్జం వా నిస్సయం వా యాచతి। తమహం ఏవం వదామి అహం ఖో ఆవుసో ఆరఞ్ఞికో పిణ్డపాతికో పంసుకూలికో తేచీవరికో॥ సచే త్వమ్పి ఆరఞ్ఞికో భవిస్ససి పిణ్డపాతికో పంసుకూలికో తేచీవరికో। ఏవాహం తం పబ్బాజేస్సామి నిస్సయం దస్సామీతి। సచే సో మే। భన్తే। పటిస్సుణిత్వా నన్దతి ఓరమతి। ఏవాహం తం పబ్బాజేమి నిస్సయం దేమి। సచే న నన్దతి న ఓరమతి। న తం పబ్బాజేమి। న నిస్సయం దేమి। ఏవాహం। భన్తే। పరిసం వినేమీతి॥ ఏవం ఖో। మహారాజ। ధుతగుణవరసమాదిణ్ణో జినసాసనవరే ఇస్సరో హోతి॥ వసవత్తీ సామికో ఇచ్ఛాకరణో। తస్సాధేయ్యా హోన్తి కేవలా సన్తా సుఖా సమాపత్తియో॥>
      text <యథా। మహారాజ। పదుమం అభివుద్ధపరిసుద్ధఉదిచ్చజాతిప్పభవం సినిద్ధం ముదు లోభనీయం సుగన్ధం పియం పత్థితం పసత్థం జలకద్దమమనుపలిత్తం అణుపత్తకేసరకణ్ణికాభిమణ్డితం భమరగణసేవితం సీతలసలిలసంవద్ధం। ఏవమేవ ఖో। మహారాజ। ఇమేహి తేరసహి ధుతగుణేహి పుబ్బే ఆసేవితేహి నిసేవితేహి చిణ్ణేహి పరిచిణ్ణేహి చరితేహి ఉపచరితేహి పరిపూరితేహి అరియసావకో తింసగుణవరేహి సముపేతో హోతి॥>
      text <కతమేహి తింసగుణవరేహి॥ సినిద్ధముదుమద్దవమేత్తచిత్తో హోతి। ఘాతితహతవిహతకిలేసో హోతి। హతనిహతమానదబ్బో హోతి। అచలదళ్హనివిట్ఠనిబ్బేమతికసద్ధో హోతి। పరిపుణ్ణపీణితపహట్ఠలోభనీయసన్తసుఖసమాపత్తిలాభీ హోతి। సీలవరపవరఅసమసుచిగన్ధపరిభావితో హోతి। దేవమనుస్సానం పియో హోతి మనాపో। ఖీణాసవఅరియవరపుగ్గలపత్థితో। దేవమనుస్సానం వన్దితపూజితో। బుధవిబుధపణ్డితజనానం థుతథవితథోమితపసత్థో। ఇధ వా హురం వా లోకేన అనుపలిత్తో। అప్పథోకవజ్జేపి భయదస్సావీ। విపులవరసమ్పత్తికామానం మగ్గఫలవరత్థసాధనో। ఆయాచితవిపులపణీతపచ్చయభాగీ। అనికేతసయనో। ఝానజ్ఝోసితతప్పవరవిహారీ। విజటితకిలేసజాలవత్థు। భిన్నభగ్గసఙ్కుటితసఞ్ఛిన్నగతినీవరణో। అకుప్పధమ్మో। అభినీతవాసో। అనవజ్జభోగీ। గతివిముత్తో। ఉత్తిణ్ణసబ్బవిచికిచ్ఛో। విముత్తిజ్ఝోసితత్థో। దిట్ఠధమ్మో। అచలదళ్హభీరుత్తాణముపగతో। సముచ్ఛిన్నానుసయో। సబ్బాసవక్ఖయం పత్తో। సన్తసుఖసమాపత్తివిహారబహులో। సబ్బసమణగుణసముపేతో। ఇమేహి తింసగుణవరేహి సముపేతో హోతి॥>
      text <నను। మహారాజ। థేరో సారిపుత్తో దససహస్సిలోకధాతుయా అగ్గపురిసో ఠపేత్వా దసబలం లోకాచరియం। సోపి అపరిమితమసఙ్ఖ్యేయ్యకప్పే సమాచితకుసలమూలో బ్రాహ్మణకులకులీనో మనాపికం కామరతిం అనేకసతసఙ్ఖం ధనవరఞ్చ ఓహాయ జినసాసనే పబ్బజిత్వా ఇమేహి తేరసహి ధుతగుణేహి కాయవచీచిత్తం దమయిత్వా అజ్జేతరహి అనన్తగుణసమన్నాగతో గోతమస్స భగవతో సాసనవరే ధమ్మచక్కమనుప్పవత్తకో జాతో॥ భాసితమ్పేతం। మహారాజ। భగవతా దేవాతిదేవేన ఏకఙ్గుత్తరనికాయవరలఞ్ఛకే>
      text <నాహం। భిక్ఖవే। అఞ్ఞం ఏకపుగ్గలమ్పి సమనుపస్సామి। యో ఏవం తథాగతేన అనుత్తరం ధమ్మచక్కం పవత్తితం సమ్మదేవ అనుప్పవత్తేతి। యథయిదం భిక్ఖవే। సారిపుత్తో। సారిపుత్తో॥ భిక్ఖవే। తథాగతేన అనుత్తరం ధమ్మచక్కం పవత్తితం సమ్మదేవ అనుప్పవత్తేతీతి॥>
      text <సాధు। భన్తే నాగసేన। యం కిఞ్చి నవఙ్గం బుద్ధవచనం। యా చ లోకుత్తరా కిరియా। యా చ లోకే అధిగమవిపులవరసమ్పత్తియో। సబ్బం తం తేరససు ధుతగుణేసు సమోధానోపగత న్తి॥>
      stand <ధుతఙ్గపఞ్హో దుతియో॥>
      stand <అనుమానవగ్గో చతుత్థో॥>
