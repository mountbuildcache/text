text <౧౧॥ సోతాపత్తిసంయుత్తం>
  text <౧॥ వేళుద్వారవగ్గో>
    text <౧॥ చక్కవత్తిరాజసుత్తం>
      text <౯౯౭>, <సావత్థినిదానం॥ తత్ర ఖో భగవా…పే॰… ఏతదవోచ కిఞ్చాపి। భిక్ఖవే। రాజా చక్కవత్తీ చతున్నం దీపానం ఇస్సరియాధిపచ్చం రజ్జం కారేత్వా కాయస్స భేదా పరం మరణా సుగతిం సగ్గం లోకం ఉపపజ్జతి దేవానం తావతింసానం సహబ్యతం। సో తత్థ నన్దనే వనే అచ్ఛరాసఙ్ఘపరివుతో దిబ్బేహి చ పఞ్చహి కామగుణేహి సమప్పితో సమఙ్గీభూతో పరిచారేతి। సో చతూహి ధమ్మేహి అసమన్నాగతో। అథ ఖో సో అపరిముత్తోవ నిరయా అపరిముత్తో తిరచ్ఛానయోనియా అపరిముత్తో పేత్తివిసయా అపరిముత్తో అపాయదుగ్గతివినిపాతా॥ కిఞ్చాపి। భిక్ఖవే। అరియసావకో పిణ్డియాలోపేన యాపేతి। నన్తకాని చ ధారేతి। సో చతూహి ధమ్మేహి సమన్నాగతో। అథ ఖో సో పరిముత్తో నిరయా పరిముత్తో తిరచ్ఛానయోనియా పరిముత్తో పేత్తివిసయా పరిముత్తో అపాయదుగ్గతివినిపాతా॥>
      text <కతమేహి చతూహి॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవాతి॥ ధమ్మే అవేచ్చప్పసాదేన సమన్నాగతో హోతి స్వాక్ఖాతో భగవతా ధమ్మో సన్దిట్ఠికో అకాలికో ఏహిపస్సికో ఓపనేయ్యికో పచ్చత్తం వేదితబ్బో విఞ్ఞూహీతి॥ సఙ్ఘే అవేచ్చప్పసాదేన సమన్నాగతో హోతి సుప్పటిపన్నో భగవతో సావకసఙ్ఘో। ఉజుప్పటిపన్నో భగవతో సావకసఙ్ఘో। ఞాయప్పటిపన్నో భగవతో సావకసఙ్ఘో। సామీచిప్పటిపన్నో భగవతో సావకసఙ్ఘో। యదిదం చత్తారి పురిసయుగాని అట్ఠ పురిసపుగ్గలా। ఏస భగవతో సావకసఙ్ఘో ఆహునేయ్యో పాహునేయ్యో దక్ఖిణేయ్యో అఞ్జలికరణీయో అనుత్తరం పుఞ్ఞక్ఖేత్తం లోకస్సాతి॥ అరియకన్తేహి సీలేహి సమన్నాగతో హోతి అఖణ్డేహి అచ్ఛిద్దేహి అసబలేహి అకమ్మాసేహి భుజిస్సేహి విఞ్ఞుప్పసత్థేహి అపరామట్ఠేహి సమాధిసంవత్తనికేహి॥ ఇమేహి చతూహి ధమ్మేహి సమన్నాగతో హోతి॥ యో చ। భిక్ఖవే। చతున్నం దీపానం పటిలాభో। యో చతున్నం ధమ్మానం పటిలాభో చతున్నం దీపానం పటిలాభో చతున్నం ధమ్మానం పటిలాభస్స కలం నాగ్ఘతి సోళసిన్తి॥ పఠమం॥>
    text <౨॥ బ్రహ్మచరియోగధసుత్తం>
      text <౯౯౮>, <చతూహి। భిక్ఖవే। ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణో॥>
      text <కతమేహి చతూహి॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ ఇమేహి ఖో। భిక్ఖవే। చతూహి ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణోతి॥>
      text <ఇదమవోచ భగవా॥ ఇదం వత్వాన సుగతో అథాపరం ఏతదవోచ సత్థా>
      block
        text <యేసం సద్ధా చ సీలఞ్చ। పసాదో ధమ్మదస్సనం।>
        text <తే వే కాలేన పచ్చేన్తి। బ్రహ్మచరియోగధం సుఖన్తి॥ దుతియం।>
        text <రాజా ఓగధదీఘావు। సారిపుత్తాపరే దువే।>
        text <థపతీ వేళుద్వారేయ్యా। గిఞ్జకావసథే తయోతి॥>
        text <సహస్సబ్రాహ్మణానన్ద। దుగ్గతి అపరే దువే।>
        text <మిత్తామచ్చా దువే వుత్తా। తయో చ దేవచారికాతి॥>
        text <యస్స సద్ధా తథాగతే। అచలా సుప్పతిట్ఠితా।>
        text <సీలఞ్చ యస్స కల్యాణం। అరియకన్తం పసంసితం॥>
        text <సఙ్ఘే పసాదో యస్సత్థి। ఉజుభూతఞ్చ దస్సనం।>
        text <అదలిద్దోతి తం ఆహు। అమోఘం తస్స జీవితం॥>
        text <తస్మా సద్ధఞ్చ సీలఞ్చ। పసాదం ధమ్మదస్సనం।>
        text <అనుయుఞ్జేథ మేధావీ। సరం బుద్ధానసాసనన్తి॥>
        text <మహానామేన ద్వే వుత్తా। గోధా చ సరణా దువే।>
        text <దువే అనాథపిణ్డికా। దువే వేరభయేన చ।>
        text <లిచ్ఛవీ దసమో వుత్తో। వగ్గో తేన పవుచ్చతీతి॥>
        text <అభిసన్దా తయో వుత్తా। దువే దేవపదాని చ।>
        text <సభాగతం మహానామో। వస్సం కాళీ చ నన్దియాతి॥>
        text <మహోదధిం అపరిమితం మహాసరం।>
        text <బహుభేరవం రతనగణానమాలయం।>
        text <నజ్జో యథా నరగణసఙ్ఘసేవితా।>
        text <పుథూ సవన్తీ ఉపయన్తి సాగరం॥>
        text <ఏవం నరం అన్నపానవత్థదదం।>
        text <సేయ్యాని పచ్చత్థరణస్స దాయకం।>
        text <పుఞ్ఞస్స ధారా ఉపయన్తి పణ్డితం।>
        text <నజ్జో యథా వారివహావ సాగరన్తి॥ పఠమం।>
        text <మహోదధిం అపరిమితం మహాసరం।>
        text <బహుభేరవం రతనగణానమాలయం।>
        text <నజ్జో యథా నరగణసఙ్ఘసేవితా।>
        text <పుథూ సవన్తీ ఉపయన్తి సాగరం॥>
        text <ఏవం నరం అన్నపానవత్థదదం।>
        text <సేయ్యాని పచ్చత్థరణస్స దాయకం।>
        text <పుఞ్ఞస్స ధారా ఉపయన్తి పణ్డితం।>
        text <నజ్జో యథా వారివహావ సాగరన్తి॥ దుతియం।>
        text <యో పుఞ్ఞకామో కుసలే పతిట్ఠితో।>
        text <భావేతి మగ్గం అమతస్స పత్తియా।>
        text <సో ధమ్మసారాధిగమో ఖయే రతో।>
        text <న వేధతి మచ్చురాజాగమనస్మిన్తి॥ తతియం।>
        text <అభిసన్దా తయో వుత్తా। దువే మహద్ధనేన చ।>
        text <సుద్ధం నన్దియం భద్దియం। మహానామఙ్గేన తే దసాతి॥>
        text <యస్స సద్ధా తథాగతే। అచలా సుప్పతిట్ఠితా।>
        text <సీలఞ్చ యస్స కల్యాణం। అరియకన్తం పసంసితం॥>
        text <సఙ్ఘే పసాదో యస్సత్థి। ఉజుభూతఞ్చ దస్సనం।>
        text <అదలిద్దోతి తం ఆహు। అమోఘం తస్స జీవితం॥>
        text <తస్మా సద్ధఞ్చ సీలఞ్చ। పసాదం ధమ్మదస్సనం।>
        text <అనుయుఞ్జేథ మేధావీ। సరం బుద్ధానసాసనన్తి॥ పఠమం।>
        text <సగాథకం వస్సంవుత్థం। ధమ్మదిన్నఞ్చ గిలానం।>
        text <చతురో ఫలా పటిలాభో। వుద్ధి వేపుల్లతాయ చాతి॥>
        text <మహా పుథు విపుల-గమ్భీరం। అప్పమత్త-భూరి-బాహుల్లం।>
        text <సీఘ-లహు-హాస-జవన। తిక్ఖ-నిబ్బేధికాయ చాతి॥>
    text <౩॥ దీఘావుఉపాసకసుత్తం>
      text <౯౯౯>, <ఏకం సమయం భగవా రాజగహే విహరతి వేళువనే కలన్దకనివాపే॥ తేన ఖో పన సమయేన దీఘావు ఉపాసకో ఆబాధికో హోతి దుక్ఖితో బాళ్హగిలానో॥ అథ ఖో దీఘావు ఉపాసకో పితరం జోతికం గహపతిం ఆమన్తేసి ఏహి త్వం। గహపతి। యేన భగవా తేనుపసఙ్కమ। ఉపసఙ్కమిత్వా మమ వచనేన భగవతో పాదే సిరసా వన్ద దీఘావు। భన్తే। ఉపాసకో ఆబాధికో హోతి దుక్ఖితో బాళ్హగిలానో॥ సో భగవతో పాదే సిరసా వన్దతీతి॥ ఏవఞ్చ వదేహి సాధు కిర। భన్తే। భగవా యేన దీఘావుస్స ఉపాసకస్స నివేసనం తేనుపసఙ్కమతు అనుకమ్పం ఉపాదాయాతి॥ ఏవం। తాతాతి ఖో జోతికో గహపతి దీఘావుస్స ఉపాసకస్స పటిస్సుత్వా యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో జోతికో గహపతి భగవన్తం ఏతదవోచ దీఘావు। భన్తే। ఉపాసకో ఆబాధికో హోతి దుక్ఖితో బాళ్హగిలానో॥ సో భగవతో పాదే సిరసా వన్దతి॥ ఏవఞ్చ వదేతి సాధు కిర। భన్తే। భగవా యేన దీఘావుస్స ఉపాసకస్స నివేసనం తేనుపసఙ్కమతు అనుకమ్పం ఉపాదాయాతి॥ అధివాసేసి భగవా తుణ్హీభావేన॥>
      text <అథ ఖో భగవా నివాసేత్వా పత్తచీవరమాదాయ యేన దీఘావుస్స ఉపాసకస్స నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ నిసజ్జ ఖో భగవా దీఘావుం ఉపాసకం ఏతదవోచ కచ్చి తే। దీఘావు। ఖమనీయం। కచ్చి యాపనీయం॥ కచ్చి దుక్ఖా వేదనా పటిక్కమన్తి। నో అభిక్కమన్తి। పటిక్కమోసానం పఞ్ఞాయతి। నో అభిక్కమోతి॥ న మే। భన్తే। ఖమనీయం। న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి। అభిక్కమోసానం పఞ్ఞాయతి। నో పటిక్కమోతి॥ తస్మాతిహ తే। దీఘావు। ఏవం సిక్ఖితబ్బం బుద్ధే అవేచ్చప్పసాదేన సమన్నాగతో భవిస్సామి ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో భవిస్సామి అఖణ్డేహి…పే॰… సమాధిసంవత్తనికేహి॥ ఏవఞ్హి తే। దీఘావు। సిక్ఖితబ్బన్తి॥>
      text <యానిమాని। భన్తే। భగవతా చత్తారి సోతాపత్తియఙ్గాని దేసితాని। సంవిజ్జన్తే తే ధమ్మా మయి। అహఞ్చ తేసు ధమ్మేసు సన్దిస్సామి॥ అహఞ్హి। భన్తే। బుద్ధే అవేచ్చప్పసాదేన సమన్నాగతో ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో అఖణ్డేహి…పే॰… సమాధిసంవత్తనికేహీతి॥ తస్మాతిహ త్వం। దీఘావు। ఇమేసు చతూసు సోతాపత్తియఙ్గేసు పతిట్ఠాయ ఛ విజ్జాభాగియే ధమ్మే ఉత్తరి భావేయ్యాసి॥ ఇధ త్వం। దీఘావు। సబ్బసఙ్ఖారేసు అనిచ్చానుపస్సీ విహరాహి। అనిచ్చే దుక్ఖసఞ్ఞీ। దుక్ఖే అనత్తసఞ్ఞీ పహానసఞ్ఞీ విరాగసఞ్ఞీ నిరోధసఞ్ఞీతి॥ ఏవఞ్హి తే। దీఘావు। సిక్ఖితబ్బన్తి॥>
      text <యేమే। భన్తే। భగవతా ఛ విజ్జాభాగియా ధమ్మా దేసితా। సంవిజ్జన్తే తే ధమ్మా మయి। అహఞ్చ తేసు ధమ్మేసు సన్దిస్సామి॥ అహఞ్హి। భన్తే। సబ్బసఙ్ఖారేసు అనిచ్చానుపస్సీ విహరామి। అనిచ్చే దుక్ఖసఞ్ఞీ। దుక్ఖే అనత్తసఞ్ఞీ పహానసఞ్ఞీ విరాగసఞ్ఞీ నిరోధసఞ్ఞీ॥ అపి చ మే। భన్తే। ఏవం హోతి మా హేవాయం జోతికో గహపతి మమచ్చయేన విఘాతం ఆపజ్జీతి॥ మా త్వం। తాత దీఘావు। ఏవం మనసాకాసి॥ ఇఙ్ఘ త్వం। తాత దీఘావు। యదేవ తే భగవా ఆహ। తదేవ త్వం సాధుకం మనసి కరోహీతి॥>
      text <అథ ఖో భగవా దీఘావుం ఉపాసకం ఇమినా ఓవాదేన ఓవదిత్వా ఉట్ఠాయాసనా పక్కామి॥ అథ ఖో దీఘావు ఉపాసకో అచిరపక్కన్తస్స భగవతో కాలమకాసి॥ అథ ఖో సమ్బహులా భిక్ఖూ యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥ ఏకమన్తం నిసిన్నా ఖో తే భిక్ఖూ భగవన్తం ఏతదవోచుం యో సో। భన్తే। దీఘావు నామ ఉపాసకో భగవతా సంఖిత్తేన ఓవాదేన ఓవదితో సో కాలఙ్కతో॥ తస్స కా గతి। కో అభిసమ్పరాయోతి॥ పణ్డితో। భిక్ఖవే। దీఘావు ఉపాసకో। పచ్చపాది ధమ్మస్సానుధమ్మం। న చ మం ధమ్మాధికరణం విహేసేసి॥ దీఘావు। భిక్ఖవే। ఉపాసకో పఞ్చన్నం ఓరమ్భాగియానం సంయోజనానం పరిక్ఖయా ఓపపాతికో తత్థ పరినిబ్బాయీ అనావత్తిధమ్మో తస్మా లోకాతి॥ తతియం॥>
    text <౪॥ పఠమసారిపుత్తసుత్తం>
      text <౧౦౦౦>, <ఏకం సమయం ఆయస్మా చ సారిపుత్తో ఆయస్మా చ ఆనన్దో సావత్థియం విహరన్తి జేతవనే అనాథపిణ్డికస్స ఆరామే॥ అథ ఖో ఆయస్మా ఆనన్దో సాయన్హసమయం పటిసల్లానా వుట్ఠితో…పే॰… ఏకమన్తం నిసిన్నో ఖో ఆయస్మా ఆనన్దో ఆయస్మన్తం సారిపుత్తం ఏతదవోచ కతినం ను ఖో। ఆవుసో సారిపుత్త। ధమ్మానం సమన్నాగమనహేతు ఏవమయం పజా భగవతా బ్యాకతా సోతాపన్నా అవినిపాతధమ్మా నియతా సమ్బోధిపరాయణాతి॥ చతున్నం ఖో। ఆవుసో। ధమ్మానం సమన్నాగమనహేతు ఏవమయం పజా భగవతా బ్యాకతా సోతాపన్నా అవినిపాతధమ్మా నియతా సమ్బోధిపరాయణా॥>
      text <కతమేసం చతున్నం॥ ఇధావుసో। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ ఇమేసం ఖో। ఆవుసో। చతున్నం ధమ్మానం సమన్నాగమనహేతు ఏవమయం పజా భగవతా బ్యాకతా సోతాపన్నా అవినిపాతధమ్మా నియతా సమ్బోధిపరాయణాతి॥ చతుత్థం॥>
    text <౫॥ దుతియసారిపుత్తసుత్తం>
      text <౧౦౦౧>, <అథ ఖో ఆయస్మా సారిపుత్తో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నం ఖో ఆయస్మన్తం సారిపుత్తం భగవా ఏతదవోచ సోతాపత్తియఙ్గం। సోతాపత్తియఙ్గన్తి హిదం। సారిపుత్త। వుచ్చతి॥ కతమం ను ఖో సారిపుత్త। సోతాపత్తియఙ్గన్తి॥ సప్పురిససంసేవో హి। భన్తే। సోతాపత్తియఙ్గం। సద్ధమ్మస్సవనం సోతాపత్తియఙ్గం। యోనిసోమనసికారో సోతాపత్తియఙ్గం। ధమ్మానుధమ్మప్పటిపత్తి సోతాపత్తియఙ్గన్తి॥ సాధు సాధు। సారిపుత్త॥ సప్పురిససంసేవో హి। సారిపుత్త। సోతాపత్తియఙ్గం। సద్ధమ్మస్సవనం సోతాపత్తియఙ్గం। యోనిసోమనసికారో సోతాపత్తియఙ్గం। ధమ్మానుధమ్మప్పటిపత్తి సోతాపత్తియఙ్గం॥>
      text <సోతో। సోతోతి హిదం। సారిపుత్త। వుచ్చతి॥ కతమో ను ఖో। సారిపుత్త। సోతోతి॥ అయమేవ హి। భన్తే। అరియో అట్ఠఙ్గికో మగ్గో సోతో। సేయ్యథిదం సమ్మాదిట్ఠి। సమ్మాసఙ్కప్పో। సమ్మావాచా। సమ్మాకమ్మన్తో। సమ్మాఆజీవో। సమ్మావాయామో। సమ్మాసతి। సమ్మాసమాధీతి॥ సాధు సాధు। సారిపుత్త॥ అయమేవ హి। సారిపుత్త। అరియో అట్ఠఙ్గికో మగ్గో సోతో। సేయ్యథిదం సమ్మాదిట్ఠి…పే॰… సమ్మాసమాధి॥>
      text <సోతాపన్నో। సోతాపన్నోతి హిదం। సారిపుత్త। వుచ్చతి॥ కతమో ను ఖో। సారిపుత్త। సోతాపన్నోతి॥ యో హి। భన్తే। ఇమినా అరియేన అట్ఠఙ్గికేన మగ్గేన సమన్నాగతో అయం వుచ్చతి సోతాపన్నో। స్వాయం ఆయస్మా ఏవంనామో ఏవంగోత్తోతి॥ సాధు సాధు। సారిపుత్త॥ యో హి। సారిపుత్త। ఇమినా అరియేన అట్ఠఙ్గికేన మగ్గేన సమన్నాగతో అయం వుచ్చతి సోతాపన్నో। స్వాయం ఆయస్మా ఏవంనామో ఏవంగోత్తోతి॥ పఞ్చమం॥>
    text <౬॥ థపతిసుత్తం>
      text <౧౦౦౨>, <సావత్థినిదానం॥ తేన ఖో పన సమయేన సమ్బహులా భిక్ఖూ భగవతో చీవరకమ్మం కరోన్తి నిట్ఠితచీవరో భగవా తేమాసచ్చయేన చారికం పక్కమిస్సతీతి॥ తేన ఖో పన సమయేన ఇసిదత్తపురాణా థపతయో సాధుకే పటివసన్తి కేనచిదేవ కరణీయేన॥ అస్సోసుం ఖో ఇసిదత్తపురాణా థపతయో సమ్బహులా కిర భిక్ఖూ భగవతో చీవరకమ్మం కరోన్తి నిట్ఠితచీవరో భగవా తేమాసచ్చయేన చారికం పక్కమిస్సతీతి॥>
      text <అథ ఖో ఇసిదత్తపురాణా థపతయో మగ్గే పురిసం ఠపేసుం యదా త్వం। అమ్భో పురిస। పస్సేయ్యాసి భగవన్తం ఆగచ్ఛన్తం అరహన్తం సమ్మాసమ్బుద్ధం। అథ అమ్హాకం ఆరోచేయ్యాసీతి॥ ద్వీహతీహం ఠితో ఖో సో పురిసో అద్దస భగవన్తం దూరతోవ ఆగచ్ఛన్తం॥ దిస్వాన యేన ఇసిదత్తపురాణా థపతయో తేనుపసఙ్కమి। ఉపసఙ్కమిత్వా ఇసిదత్తపురాణే థపతయో ఏతదవోచ అయం సో। భన్తే। భగవా ఆగచ్ఛతి అరహం సమ్మాసమ్బుద్ధో॥ యస్స దాని కాలం మఞ్ఞథాతి॥>
      text <అథ ఖో ఇసిదత్తపురాణా థపతయో యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా భగవన్తం పిట్ఠితో పిట్ఠితో అనుబన్ధింసు॥ అథ ఖో భగవా మగ్గా ఓక్కమ్మ యేన అఞ్ఞతరం రుక్ఖమూలం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ ఇసిదత్తపురాణా థపతయో భగవన్తం అభివాదేత్వా ఏకమన్తం నిసీదింసు॥ ఏకమన్తం నిసిన్నా ఖో తే ఇసిదత్తపురాణా థపతయో భగవన్తం ఏతదవోచుం>
      text <యదా మయం। భన్తే। భగవన్తం సుణామ సావత్థియా కోసలేసు చారికం పక్కమిస్సతీతి। హోతి నో తస్మిం సమయే అనత్తమనతా హోతి దోమనస్సం దూరే నో భగవా భవిస్సతీతి॥ యదా పన మయం। భన్తే। భగవన్తం సుణామ సావత్థియా కోసలేసు చారికం పక్కన్తోతి। హోతి నో తస్మిం సమయే అనత్తమనతా హోతి దోమనస్సం దూరే నో భగవాతి॥>
      text <యదా పన మయం। భన్తే। భగవన్తం సుణామ కోసలేహి మల్లేసు చారికం పక్కమిస్సతీతి। హోతి నో తస్మిం సమయే అనత్తమనతా హోతి దోమనస్సం దూరే నో భగవా భవిస్సతీతి॥ యదా పన మయం। భన్తే। భగవన్తం సుణామ కోసలేహి మల్లేసు చారికం పక్కన్తోతి। హోతి నో తస్మిం సమయే అనత్తమనతా హోతి దోమనస్సం దూరే నో భగవాతి॥>
      text <యదా పన మయం। భన్తే। భగవన్తం సుణామ మల్లేహి వజ్జీసు చారికం పక్కమిస్సతీతి। హోతి నో తస్మిం సమయే అనత్తమనతా హోతి దోమనస్సం దూరే నో భగవా భవిస్సతీతి॥ యదా పన మయం। భన్తే। భగవన్తం సుణామ మల్లేహి వజ్జీసు చారికం పక్కన్తోతి। హోతి నో తస్మిం సమయే అనత్తమనతా హోతి దోమనస్సం దూరే నో భగవాతి॥>
      text <యదా పన మయం। భన్తే। భగవన్తం సుణామ వజ్జీహి కాసీసు చారికం పక్కమిస్సతీతి। హోతి నో తస్మిం సమయే అనత్తమనతా హోతి దోమనస్సం దూరే నో భగవా భవిస్సతీతి॥ యదా పన మయం। భన్తే భగవన్తం సుణామ వజ్జీహి కాసీసు చారికం పక్కన్తోతి। హోతి నో తస్మిం సమయే అనత్తమనతా హోతి దోమనస్సం దూరే నో భగవాతి॥>
      text <యదా పన మయం। భన్తే। భగవన్తం సుణామ కాసీహి మాగధే చారికం పక్కమిస్సతీతి। హోతి నో తస్మిం సమయే అనత్తమనతా హోతి దోమనస్సం దూరే నో భగవా భవిస్సతీతి॥ యదా పన మయం। భన్తే। భగవన్తం సుణామ కాసీహి మాగధే చారికం పక్కన్తోతి। హోతి అనప్పకా నో తస్మిం సమయే అనత్తమనతా హోతి అనప్పకం దోమనస్సం దూరే నో భగవాతి॥>
      text <యదా పన మయం। భన్తే। భగవన్తం సుణామ మాగధేహి కాసీసు చారికం పక్కమిస్సతీతి। హోతి నో తస్మిం సమయే అత్తమనతా హోతి సోమనస్సం ఆసన్నే నో భగవా భవిస్సతీతి॥ యదా పన మయం। భన్తే। భగవన్తం సుణామ మాగధేహి కాసీసు చారికం పక్కన్తోతి। హోతి నో తస్మిం సమయే అత్తమనతా హోతి సోమనస్సం ఆసన్నే నో భగవాతి॥>
      text <యదా పన మయం। భన్తే। భగవన్తం సుణామ కాసీహి వజ్జీసు చారికం పక్కమిస్సతీతి। హోతి నో తస్మిం సమయే అత్తమనతా హోతి సోమనస్సం ఆసన్నే నో భగవా భవిస్సతీతి॥ యదా పన మయం। భన్తే। భగవన్తం సుణామ కాసీహి వజ్జీసు చారికం పక్కన్తోతి। హోతి నో తస్మిం సమయే అత్తమనతా హోతి సోమనస్సం ఆసన్నే నో భగవాతి॥>
      text <యదా పన మయం। భన్తే। భగవన్తం సుణామ వజ్జీహి మల్లేసు చారికం పక్కమిస్సతీతి। హోతి నో తస్మిం సమయే అత్తమనతా హోతి సోమనస్సం ఆసన్నే నో భగవా భవిస్సతీతి॥ యదా పన మయం। భన్తే। భగవన్తం సుణామ వజ్జీహి మల్లేసు చారికం పక్కన్తోతి। హోతి నో తస్మిం సమయే అత్తమనతా హోతి సోమనస్సం ఆసన్నే నో భగవాతి॥>
      text <యదా పన మయం। భన్తే। భగవన్తం సుణామ మల్లేహి కోసలే చారికం పక్కమిస్సతీతి। హోతి నో తస్మిం సమయే అత్తమనతా హోతి సోమనస్సం ఆసన్నే నో భగవా భవిస్సతీతి॥ యదా పన మయం। భన్తే। భగవన్తం సుణామ మల్లేహి కోసలే చారికం పక్కన్తోతి। హోతి నో తస్మిం సమయే అత్తమనతా హోతి సోమనస్సం ఆసన్నే నో భగవాతి॥>
      text <యదా పన మయం। భన్తే। భగవన్తం సుణామ కోసలేహి సావత్థిం చారికం పక్కమిస్సతీతి। హోతి నో తస్మిం సమయే అత్తమనతా హోతి సోమనస్సం ఆసన్నే నో భగవా భవిస్సతీతి॥ యదా పన మయం। భన్తే। భగవన్తం సుణామ సావత్థియం విహరతి జేతవనే అనాథపిణ్డికస్స ఆరామేతి। హోతి అనప్పకా నో తస్మిం సమయే అత్తమనతా హోతి అనప్పకం సోమనస్సం ఆసన్నే నో భగవాతి॥>
      text <తస్మాతిహ। థపతయో। సమ్బాధో ఘరావాసో రజాపథో। అబ్భోకాసో పబ్బజ్జా॥ అలఞ్చ పన వో। థపతయో। అప్పమాదాయాతి॥ అత్థి ఖో నో। భన్తే। ఏతమ్హా సమ్బాధా అఞ్ఞో సమ్బాధో సమ్బాధతరో చేవ సమ్బాధసఙ్ఖాతతరో చాతి॥ కతమో పన వో। థపతయో। ఏతమ్హా సమ్బాధా అఞ్ఞో సమ్బాధో సమ్బాధతరో చేవ సమ్బాధసఙ్ఖాతతరో చాతి॥>
      text <ఇధ మయం। భన్తే। యదా రాజా పసేనది కోసలో ఉయ్యానభూమిం నియ్యాతుకామో హోతి। యే తే రఞ్ఞో పసేనదిస్స కోసలస్స నాగా ఓపవయ్హా తే కప్పేత్వా। యా తా రఞ్ఞో పసేనదిస్స కోసలస్స పజాపతియో పియా మనాపా తా ఏకం పురతో ఏకం పచ్ఛతో నిసీదాపేమ॥ తాసం ఖో పన। భన్తే। భగినీనం ఏవరూపో గన్ధో హోతి। సేయ్యథాపి నామ గన్ధకరణ్డకస్స తావదేవ వివరియమానస్స। యథా తం రాజకఞ్ఞానం గన్ధేన విభూసితానం॥ తాసం ఖో పన। భన్తే। భగినీనం ఏవరూపో కాయసమ్ఫస్సో హోతి। సేయ్యథాపి నామ తూలపిచునో వా కప్పాసపిచునో వా। యథా తం రాజకఞ్ఞానం సుఖేధితానం॥ తస్మిం ఖో పన। భన్తే। సమయే నాగోపి రక్ఖితబ్బో హోతి। తాపి భగినియో రక్ఖితబ్బా హోన్తి। అత్తాపి రక్ఖితబ్బో హోతి॥ న ఖో పన మయం। భన్తే। అభిజానామ తాసు భగినీసు పాపకం చిత్తం ఉప్పాదేతా॥ అయం ఖో నో। భన్తే। ఏతమ్హా సమ్బాధా అఞ్ఞో సమ్బాధో సమ్బాధతరో చేవ సమ్బాధసఙ్ఖాతతరో చాతి॥>
      text <తస్మాతిహ। థపతయో। సమ్బాధో ఘరావాసో రజాపథో। అబ్భోకాసో పబ్బజ్జా॥ అలఞ్చ పన వో। థపతయో। అప్పమాదాయ॥ చతూహి ఖో। థపతయో। ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణో॥>
      text <కతమేహి చతూహి॥ ఇధ। థపతయో। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… విగతమలమచ్ఛేరేన చేతసా అజ్ఝాగారం వసతి ముత్తచాగో పయతపాణి వోస్సగ్గరతో యాచయోగో దానసంవిభాగరతో॥ ఇమేహి ఖో। థపతయో। చతూహి ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణో॥>
      text <తుమ్హే ఖో। థపతయో। బుద్ధే అవేచ్చప్పసాదేన సమన్నాగతా ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… యం ఖో పన కిఞ్చి కులే దేయ్యధమ్మం సబ్బం తం అప్పటివిభత్తం సీలవన్తేహి కల్యాణధమ్మేహి॥ తం కిం మఞ్ఞథ। థపతయో। కతివిధా తే కోసలేసు మనుస్సా యే తుమ్హాకం సమసమా। యదిదం దానసంవిభాగేతి॥ లాభా నో। భన్తే। సులద్ధం నో। భన్తే॥ యేసం నో భగవా ఏవం పజానాతీతి॥ ఛట్ఠం॥>
    text <౭॥ వేళుద్వారేయ్యసుత్తం>
      text <౧౦౦౩>, <ఏవం మే సుతం ఏకం సమయం భగవా కోసలేసు చారికం చరమానో మహతా భిక్ఖుసఙ్ఘేన సద్ధిం యేన వేళుద్వారం నామ కోసలానం బ్రాహ్మణగామో తదవసరి॥ అస్సోసుం ఖో తే వేళుద్వారేయ్యకా బ్రాహ్మణగహపతికా సమణో ఖలు। భో। గోతమో సక్యపుత్తో సక్యకులా పబ్బజితో కోసలేసు చారికం చరమానో మహతా భిక్ఖుసఙ్ఘేన సద్ధిం వేళుద్వారం అనుప్పత్తో॥ తం ఖో పన భవన్తం గోతమం ఏవం కల్యాణో కిత్తిసద్దో అబ్భుగ్గతో ఇతిపి సో భగవా అరహం సమ్మాసమ్బుద్ధో విజ్జాచరణసమ్పన్నో సుగతో లోకవిదూ అనుత్తరో పురిసదమ్మసారథి సత్థా దేవమనుస్సానం బుద్ధో భగవా॥ సో ఇమం లోకం సదేవకం సమారకం సబ్రహ్మకం సస్సమణబ్రాహ్మణిం పజం సదేవమనుస్సం సయం అభిఞ్ఞా సచ్ఛికత్వా పవేదేతి॥ సో ధమ్మం దేసేతి ఆదికల్యాణం మజ్ఝేకల్యాణం పరియోసానకల్యాణం సాత్థం సబ్యఞ్జనం। కేవలపరిపుణ్ణం పరిసుద్ధం బ్రహ్మచరియం పకాసేతి॥ సాధు ఖో పన తథారూపానం అరహతం దస్సనం హోతీతి॥>
      text <అథ ఖో తే వేళుద్వారేయ్యకా బ్రాహ్మణగహపతికా యేన భగవా తేనుపసఙ్కమింసు। ఉపసఙ్కమిత్వా అప్పేకచ్చే భగవన్తం అభివాదేత్వా ఏకమన్తం నిసీదింసు॥ అప్పేకచ్చే భగవతా సద్ధిం సమ్మోదింసు। సమ్మోదనీయం కథం సారణీయం వీతిసారేత్వా ఏకమన్తం నిసీదింసు॥ అప్పేకచ్చే యేన భగవా తేనఞ్జలిం పణామేత్వా ఏకమన్తం నిసీదింసు॥ అప్పేకచ్చే భగవతో సన్తికే నామగోత్తం సావేత్వా ఏకమన్తం నిసీదింసు॥ అప్పేకచ్చే తుణ్హీభూతా ఏకమన్తం నిసీదింసు॥ ఏకమన్తం నిసిన్నా ఖో తే వేళుద్వారేయ్యకా బ్రాహ్మణగహపతికా భగవన్తం ఏతదవోచుం మయం। భో గోతమ। ఏవంకామా ఏవంఛన్దా ఏవంఅధిప్పాయా పుత్తసమ్బాధసయనం అజ్ఝావసేయ్యామ। కాసికచన్దనం పచ్చనుభవేయ్యామ। మాలాగన్ధవిలేపనం ధారేయ్యామ। జాతరూపరజతం సాదియేయ్యామ। కాయస్స భేదా పరం మరణా సుగతిం సగ్గం లోకం ఉపపజ్జేయ్యామ॥ తేసం నో భవం గోతమో అమ్హాకం ఏవంకామానం ఏవంఛన్దానం ఏవంఅధిప్పాయానం తథా ధమ్మం దేసేతు యథా మయం పుత్తసమ్బాధసయనం అజ్ఝావసేయ్యామ…పే॰… సుగతిం సగ్గం లోకం ఉపపజ్జేయ్యామాతి॥>
      text <అత్తూపనాయికం వో। గహపతయో। ధమ్మపరియాయం దేసేస్సామి॥ తం సుణాథ। సాధుకం మనసి కరోథ। భాసిస్సామీతి॥ ఏవం। భోతి ఖో తే వేళుద్వారేయ్యకా బ్రాహ్మణగహపతికా భగవతో పచ్చస్సోసుం॥ భగవా ఏతదవోచ>
      text <కతమో చ। గహపతయో। అత్తుపనాయికో ధమ్మపరియాయో॥ ఇధ। గహపతయో। అరియసావకో ఇతి పటిసఞ్చిక్ఖతి అహం ఖోస్మి జీవితుకామో అమరితుకామో సుఖకామో దుక్ఖప్పటికూలో॥ యో ఖో మం జీవితుకామం అమరితుకామం సుఖకామం దుక్ఖప్పటికూలం జీవితా వోరోపేయ్య। న మేతం అస్స పియం మనాపం॥ అహఞ్చేవ ఖో పన పరం జీవితుకామం అమరితుకామం సుఖకామం దుక్ఖప్పటికూలం జీవితా వోరోపేయ్యం। పరస్సపి తం అస్స అప్పియం అమనాపం॥ యో ఖో మ్యాయం ధమ్మో అప్పియో అమనాపో। పరస్స పేసో ధమ్మో అప్పియో అమనాపో॥ యో ఖో మ్యాయం ధమ్మో అప్పియో అమనాపో। కథాహం పరం తేన సంయోజేయ్యన్తి॥ సో ఇతి పటిసఙ్ఖాయ అత్తనా చ పాణాతిపాతా పటివిరతో హోతి। పరఞ్చ పాణాతిపాతా వేరమణియా సమాదపేతి। పాణాతిపాతా వేరమణియా చ వణ్ణం భాసతి॥ ఏవమస్సాయం కాయసమాచారో తికోటిపరిసుద్ధో హోతి॥>
      text <పున చపరం। గహపతయో। అరియసావకో ఇతి పటిసఞ్చిక్ఖతి యో ఖో మే అదిన్నం థేయ్యసఙ్ఖాతం ఆదియేయ్య। న మేతం అస్స పియం మనాపం॥ అహఞ్చేవ ఖో పన పరస్స అదిన్నం థేయ్యసఙ్ఖాతం ఆదియేయ్యం। పరస్సపి తం అస్స అప్పియం అమనాపం॥ యో ఖో మ్యాయం ధమ్మో అప్పియో అమనాపో। పరస్స పేసో ధమ్మో అప్పియో అమనాపో॥ యో ఖో మ్యాయం ధమ్మో అప్పియో అమనాపో। కథాహం పరం తేన సంయోజేయ్యన్తి॥ సో ఇతి పటిసఙ్ఖాయ అత్తనా చ అదిన్నాదానా పటివిరతో హోతి। పరఞ్చ అదిన్నాదానా వేరమణియా సమాదపేతి। అదిన్నాదానా వేరమణియా చ వణ్ణం భాసతి॥ ఏవమస్సాయం కాయసమాచారో తికోటిపరిసుద్ధో హోతి॥>
      text <పున చపరం। గహపతయో। అరియసావకో ఇతి పటిసఞ్చిక్ఖతి యో ఖో మే దారేసు చారిత్తం ఆపజ్జేయ్య। న మేతం అస్స పియం మనాపం॥ అహఞ్చేవ ఖో పన పరస్స దారేసు చారిత్తం ఆపజ్జేయ్యం। పరస్సపి తం అస్స అప్పియం అమనాపం॥ యో ఖో మ్యాయం ధమ్మో అప్పియో అమనాపో। పరస్స పేసో ధమ్మో అప్పియో అమనాపో॥ యో ఖో మ్యాయం ధమ్మో అప్పియో అమనాపో। కథాహం పరం తేన సంయోజేయ్యన్తి॥ సో ఇతి పటిసఙ్ఖాయ అత్తనా చ కామేసుమిచ్ఛాచారా పటివిరతో హోతి। పరఞ్చ కామేసుమిచ్ఛాచారా వేరమణియా సమాదపేతి। కామేసుమిచ్ఛాచారా వేరమణియా చ వణ్ణం భాసతి॥ ఏవమస్సాయం కాయసమాచారో తికోటిపరిసుద్ధో హోతి॥>
      text <పున చపరం। గహపతయో। అరియసావకో ఇతి పటిసఞ్చిక్ఖతి యో ఖో మే ముసావాదేన అత్థం భఞ్జేయ్య। న మేతం అస్స పియం మనాపం॥ అహఞ్చేవ ఖో పన పరస్స ముసావాదేన అత్థం భఞ్జేయ్యం। పరస్సపి తం అస్స అప్పియం అమనాపం॥ యో ఖో మ్యాయం ధమ్మో అప్పియో అమనాపో। పరస్స పేసో ధమ్మో అప్పియో అమనాపో॥ యో ఖో మ్యాయం ధమ్మో అప్పియో అమనాపో। కథాహం పరం తేన సంయోజేయ్యన్తి॥ సో ఇతి పటిసఙ్ఖాయ అత్తనా చ ముసావాదా పటివిరతో హోతి। పరఞ్చ ముసావాదా వేరమణియా సమాదపేతి। ముసావాదా వేరమణియా చ వణ్ణం భాసతి॥ ఏవమస్సాయం వచీసమాచారో తికోటిపరిసుద్ధో హోతి॥>
      text <పున చపరం। గహపతయో। అరియసావకో ఇతి పటిసఞ్చిక్ఖతి యో ఖో మం పిసుణాయ వాచాయ మిత్తే భిన్దేయ్య। న మేతం అస్స పియం మనాపం॥ అహఞ్చేవ ఖో పన పరం పిసుణాయ వాచాయ మిత్తే భిన్దేయ్యం। పరస్సపి తం అస్స అప్పియం అమనాపం…పే॰… ఏవమస్సాయం వచీసమాచారో తికోటిపరిసుద్ధో హోతి॥>
      text <పున చపరం। గహపతయో। అరియసావకో ఇతి పటిసఞ్చిక్ఖతి యో ఖో మం ఫరుసాయ వాచాయ సముదాచరేయ్య। న మేతం అస్స పియం మనాపం॥ అహఞ్చేవ ఖో పన పరం ఫరుసాయ వాచాయ సముదాచరేయ్యం। పరస్సపి తం అస్స అప్పియం అమనాపం॥ యో ఖో మ్యాయం ధమ్మో…పే॰… ఏవమస్సాయం వచీసమాచారో తికోటిపరిసుద్ధో హోతి॥>
      text <పున చపరం। గహపతయో। అరియసావకో ఇతి పటిసఞ్చిక్ఖతి యో ఖో మం సమ్ఫభాసేన సమ్ఫప్పలాపభాసేన సముదాచరేయ్య। న మేతం అస్స పియం మనాపం॥ అహఞ్చేవ ఖో పన పరం సమ్ఫభాసేన సమ్ఫప్పలాపభాసేన సముదాచరేయ్యం। పరస్సపి తం అస్స అప్పియం అమనాపం॥ యో ఖో మ్యాయం ధమ్మో అప్పియో అమనాపో। పరస్స పేసో ధమ్మో అప్పియో అమనాపో॥ యో ఖో మ్యాయం ధమ్మో అప్పియో అమనాపో। కథాహం పరం తేన సంయోజేయ్యన్తి॥ సో ఇతి పటిసఙ్ఖాయ అత్తనా చ సమ్ఫప్పలాపా పటివిరతో హోతి। పరఞ్చ సమ్ఫప్పలాపా వేరమణియా సమాదపేతి। సమ్ఫప్పలాపా వేరమణియా చ వణ్ణం భాసతి॥ ఏవమస్సాయం వచీసమాచారో తికోటిపరిసుద్ధో హోతి॥>
      text <సో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి। ధమ్మే …పే॰… సఙ్ఘే అవేచ్చప్పసాదేన సమన్నాగతో హోతి సుప్పటిపన్నో భగవతో సావకసఙ్ఘో…పే॰… అనుత్తరం పుఞ్ఞక్ఖేత్తం లోకస్సాతి॥ అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ యతో ఖో। గహపతయో। అరియసావకో ఇమేహి సత్తహి సద్ధమ్మేహి సమన్నాగతో హోతి ఇమేహి చతూహి ఆకఙ్ఖియేహి ఠానేహి। సో ఆకఙ్ఖమానో అత్తనావ అత్తానం బ్యాకరేయ్య ఖీణనిరయోమ్హి ఖీణతిరచ్ఛానయోని ఖీణపేత్తివిసయో ఖీణాపాయదుగ్గతివినిపాతో। సోతాపన్నోహమస్మి అవినిపాతధమ్మో నియతో సమ్బోధిపరాయణోతి॥>
      text <ఏవం వుత్తే వేళుద్వారేయ్యకా బ్రాహ్మణగహపతికా భగవన్తం ఏతదవోచుం అభిక్కన్తం। భో గోతమ…పే॰… ఏతే మయం భవన్తం గోతమం సరణం గచ్ఛామ ధమ్మఞ్చ భిక్ఖుసఙ్ఘఞ్చ॥ ఉపాసకే నో భవం గోతమో ధారేతు అజ్జతగ్గే పాణుపేతే సరణం గతేతి॥ సత్తమం॥>
    text <౮॥ పఠమగిఞ్జకావసథసుత్తం>
      text <౧౦౦౪>, <ఏవం మే సుతం ఏకం సమయం భగవా ఞాతికే విహరతి గిఞ్జకావసథే॥ అథ ఖో ఆయస్మా ఆనన్దో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా ఆనన్దో భగవన్తం ఏతదవోచ>
      text <సాళ్హో నామ। భన్తే। భిక్ఖు కాలఙ్కతో। తస్స కా గతి కో అభిసమ్పరాయో॥ నన్దా నామ। భన్తే। భిక్ఖునీ కాలఙ్కతా। తస్సా కా గతి కో అభిసమ్పరాయో॥ సుదత్తో నామ। భన్తే। ఉపాసకో కాలఙ్కతో। తస్స కా గతి కో అభిసమ్పరాయో॥ సుజాతా నామ। భన్తే। ఉపాసికా కాలఙ్కతా। తస్సా కా గతి। కో అభిసమ్పరాయోతి॥>
      text <సాళ్హో। ఆనన్ద। భిక్ఖు కాలఙ్కతో ఆసవానం ఖయా అనాసవం చేతోవిముత్తిం పఞ్ఞావిముత్తిం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహాసి॥ నన్దా। ఆనన్ద। భిక్ఖునీ కాలఙ్కతా పఞ్చన్నం ఓరమ్భాగియానం సంయోజనానం పరిక్ఖయా ఓపపాతికా తత్థ పరినిబ్బాయినీ అనావత్తిధమ్మా తస్మా లోకా॥ సుదత్తో। ఆనన్ద। ఉపాసకో కాలఙ్కతో తిణ్ణం సంయోజనానం పరిక్ఖయా రాగదోసమోహానం తనుత్తా సకదాగామీ। సకిదేవ ఇమం లోకం ఆగన్త్వా దుక్ఖస్సన్తం కరిస్సతి॥ సుజాతా। ఆనన్ద। ఉపాసికా కాలఙ్కతా తిణ్ణం సంయోజనానం పరిక్ఖయా సోతాపన్నా అవినిపాతధమ్మా నియతా సమ్బోధిపరాయణా॥>
      text <అనచ్ఛరియం ఖో పనేతం। ఆనన్ద। యం మనుస్సభూతో కాలం కరేయ్య। తస్మిం తస్మిం చే మం కాలఙ్కతే ఉపసఙ్కమిత్వా ఏతమత్థం పటిపుచ్ఛిస్సథ॥ విహేసా పేసా। ఆనన్ద। అస్స తథాగతస్స॥ తస్మాతిహానన్ద। ధమ్మాదాసం నామ ధమ్మపరియాయం దేసేస్సామి। యేన సమన్నాగతో అరియసావకో ఆకఙ్ఖమానో అత్తనావ అత్తానం బ్యాకరేయ్య ఖీణనిరయోమ్హి ఖీణతిరచ్ఛానయోని ఖీణపేత్తివిసయో ఖీణాపాయదుగ్గతివినిపాతో। సోతాపన్నోహమస్మి అవినిపాతధమ్మో నియతో సమ్బోధిపరాయణో॥>
      text <కతమో చ సో। ఆనన్ద। ధమ్మాదాసో ధమ్మపరియాయో। యేన సమన్నాగతో అరియసావకో ఆకఙ్ఖమానో అత్తనావ అత్తానం బ్యాకరేయ్య ఖీణనిరయోమ్హి ఖీణతిరచ్ఛానయోని ఖీణపేత్తివిసయో ఖీణాపాయదుగ్గతివినిపాతో। సోతాపన్నోహమస్మి అవినిపాతధమ్మో నియతో సమ్బోధిపరాయణో॥>
      text <ఇధ। ఆనన్ద। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ అయం ఖో సో। ఆనన్ద। ధమ్మాదాసో ధమ్మపరియాయో। యేన సమన్నాగతో అరియసావకో ఆకఙ్ఖమానో అత్తనావ అత్తానం బ్యాకరేయ్య ఖీణనిరయోమ్హి ఖీణతిరచ్ఛానయోని ఖీణపేత్తివిసయో ఖీణాపాయదుగ్గతివినిపాతో। సోతాపన్నోహమస్మి అవినిపాతధమ్మో నియతో సమ్బోధిపరాయణోతి॥ అట్ఠమం॥>
      text <తీణిపి సుత్తన్తాని ఏకనిదానాని॥>
    text <౯॥ దుతియగిఞ్జకావసథసుత్తం>
      text <౧౦౦౫>, <ఏకమన్తం నిసిన్నో ఖో ఆయస్మా ఆనన్దో భగవన్తం ఏతదవోచ అసోకో నామ। భన్తే। భిక్ఖు కాలఙ్కతో। తస్స కా గతి। కో అభిసమ్పరాయో॥ అసోకా నామ। భన్తే। భిక్ఖునీ కాలఙ్కతా…పే॰… అసోకో నామ। భన్తే। ఉపాసకో కాలఙ్కతో…పే॰… అసోకా నామ। భన్తే। ఉపాసికా కాలఙ్కతా। తస్సా కా గతి। కో అభిసమ్పరాయోతి॥>
      text <అసోకో। ఆనన్ద। భిక్ఖు కాలఙ్కతో ఆసవానం ఖయా అనాసవం చేతోవిముత్తిం పఞ్ఞావిముత్తిం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహాసి…పే॰… పురిమవేయ్యాకరణేన ఏకనిదానం॥>
      text <అయం ఖో సో। ఆనన్ద। ధమ్మాదాసో ధమ్మపరియాయో। యేన సమన్నాగతో అరియసావకో ఆకఙ్ఖమానో అత్తనావ అత్తానం బ్యాకరేయ్య ఖీణనిరయోమ్హి ఖీణతిరచ్ఛానయోని ఖీణపేత్తివిసయో ఖీణాపాయదుగ్గతివినిపాతో। సోతాపన్నోహమస్మి అవినిపాతధమ్మో నియతో సమ్బోధిపరాయణోతి॥ నవమం॥>
    text <౧౦॥ తతియగిఞ్జకావసథసుత్తం>
      text <౧౦౦౬>, <ఏకమన్తం నిసిన్నో ఖో ఆయస్మా ఆనన్దో భగవన్తం ఏతదవోచ కక్కటో నామ। భన్తే। ఞాతికే ఉపాసకో కాలఙ్కతో। తస్స కా గతి। కో అభిసమ్పరాయో॥ కళిభో నామ। భన్తే। ఞాతికే ఉపాసకో…పే॰… నికతో నామ। భన్తే। ఞాతికే ఉపాసకో…పే॰… కటిస్సహో నామ। భన్తే। ఞాతికే ఉపాసకో…పే॰… తుట్ఠో నామ। భన్తే। ఞాతికే ఉపాసకో…పే॰… సన్తుట్ఠో నామ। భన్తే। ఞాతికే ఉపాసకో…పే॰… భద్దో నామ। భన్తే। ఞాతికే ఉపాసకో…పే॰… సుభద్దో నామ। భన్తే। ఞాతికే ఉపాసకో కాలఙ్కతో। తస్స కా గతి కో అభిసమ్పరాయోతి॥>
      text <కక్కటో। ఆనన్ద। ఉపాసకో కాలఙ్కతో పఞ్చన్నం ఓరమ్భాగియానం సంయోజనానం పరిక్ఖయా ఓపపాతికో తత్థ పరినిబ్బాయీ అనావత్తిధమ్మో తస్మా లోకా॥ కళిభో। ఆనన్ద …పే॰… నికతో। ఆనన్ద…పే॰… కటిస్సహో। ఆనన్ద …పే॰… తుట్ఠో। ఆనన్ద…పే॰… సన్తుట్ఠో। ఆనన్ద…పే॰… భద్దో। ఆనన్ద…పే॰… సుభద్దో। ఆనన్ద। ఉపాసకో కాలఙ్కతో పఞ్చన్నం ఓరమ్భాగియానం సంయోజనానం పరిక్ఖయా ఓపపాతికో తత్థ పరినిబ్బాయీ అనావత్తిధమ్మో తస్మా లోకా॥ సబ్బే ఏకగతికా కాతబ్బా॥>
      text <పరోపఞ్ఞాస। ఆనన్ద। ఞాతికే ఉపాసకా కాలఙ్కతా పఞ్చన్నం ఓరమ్భాగియానం సంయోజనానం పరిక్ఖయా ఓపపాతికా తత్థ పరినిబ్బాయినో అనావత్తిధమ్మా తస్మా లోకా॥ సాధికనవుతి। ఆనన్ద। ఞాతికే ఉపాసకా కాలఙ్కతా తిణ్ణం సంయోజనానం పరిక్ఖయా రాగదోసమోహానం తనుత్తా సకదాగామినో। సకిదేవ ఇమం లోకం ఆగన్త్వా దుక్ఖస్సన్తం కరిస్సన్తి॥ ఛాతిరేకాని ఖో। ఆనన్ద। పఞ్చసతాని ఞాతికే ఉపాసకా కాలఙ్కతా తిణ్ణం సంయోజనానం పరిక్ఖయా సోతాపన్నా అవినిపాతధమ్మా నియతా సమ్బోధిపరాయణా॥>
      text <అనచ్ఛరియం ఖో పనేతం। ఆనన్ద। యం మనుస్సభూతో కాలం కరేయ్య। తస్మిం తస్మిం చే మం కాలఙ్కతే ఉపసఙ్కమిత్వా ఏతమత్థం పటిపుచ్ఛిస్సథ॥ విహేసా పేసా। ఆనన్ద। అస్స తథాగతస్స॥ తస్మాతిహానన్ద। ధమ్మాదాసం నామ ధమ్మపరియాయం దేసేస్సామి। యేన సమన్నాగతో అరియసావకో ఆకఙ్ఖమానో అత్తనావ అత్తానం బ్యాకరేయ్య ఖీణనిరయోమ్హి ఖీణతిరచ్ఛానయోని ఖీణపేత్తివిసయో ఖీణాపాయదుగ్గతివినిపాతో। సోతాపన్నోహమస్మి అవినిపాతధమ్మో నియతో సమ్బోధిపరాయణో॥>
      text <కతమో చ సో। ఆనన్ద। ధమ్మాదాసో ధమ్మపరియాయో। యేన సమన్నాగతో అరియసావకో ఆకఙ్ఖమానో అత్తనావ అత్తానం బ్యాకరేయ్య ఖీణనిరయోమ్హి ఖీణతిరచ్ఛానయోని ఖీణపేత్తివిసయో ఖీణాపాయదుగ్గతివినిపాతో। సోతాపన్నోహమస్మి అవినిపాతధమ్మో నియతో సమ్బోధిపరాయణో॥>
      text <ఇధానన్ద। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ అయం ఖో సో। ఆనన్ద। ధమ్మాదాసో ధమ్మపరియాయో। యేన సమన్నాగతో అరియసావకో ఆకఙ్ఖమానో అత్తనావ అత్తానం బ్యాకరేయ్య ఖీణనిరయోమ్హి ఖీణతిరచ్ఛానయోని ఖీణపేత్తివిసయో ఖీణాపాయదుగ్గతివినిపాతో। సోతాపన్నోహమస్మి అవినిపాతధమ్మో నియతో సమ్బోధిపరాయణోతి॥ దసమం॥>
      stand <వేళుద్వారవగ్గో పఠమో॥>
      text <తస్సుద్దానం>
  text <౨॥ రాజకారామవగ్గో>
    text <౧॥ సహస్సభిక్ఖునిసఙ్ఘసుత్తం>
      text <౧౦౦౭>, <ఏకం సమయం భగవా సావత్థియం విహరతి రాజకారామే॥ అథ ఖో సహస్సభిక్ఖునిసఙ్ఘో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం అట్ఠాసి॥ ఏకమన్తం ఠితా ఖో తా భిక్ఖునియో భగవా ఏతదవోచ>
      text <చతూహి ఖో। భిక్ఖునియో। ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణో॥ కతమేహి చతూహి॥ ఇధ। భిక్ఖునియో। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే …పే॰… సఙ్ఘే…పే॰… అరియకన్తేహి సీలేహి సమన్నాగతో హోతి। అఖణ్డేహి…పే॰… సమాధిసంవత్తనికేహి॥ ఇమేహి ఖో। భిక్ఖునియో। చతూహి ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణోతి॥ పఠమం॥>
    text <౨॥ బ్రాహ్మణసుత్తం>
      text <౧౦౦౮>, <సావత్థినిదానం॥ బ్రాహ్మణా। భిక్ఖవే। ఉదయగామినిం నామ పటిపదం పఞ్ఞపేన్తి॥ తే సావకం ఏవం సమాదపేన్తి ఏహి త్వం। అమ్భో పురిస। కాలస్సేవ ఉట్ఠాయ పాచీనముఖో యాహి॥ సో త్వం మా సోబ్భం పరివజ్జేహి। మా పపాతం। మా ఖాణుం। మా కణ్డకఠానం। మా చన్దనియం। మా ఓళిగల్లం॥ యత్థ పపతేయ్యాసి తత్థేవ మరణం ఆగమేయ్యాసి॥ ఏవం త్వం। అమ్భో పురిస। కాయస్స భేదా పరం మరణా సుగతిం సగ్గం లోకం ఉపపజ్జిస్ససీతి॥>
      text <తం ఖో పనేతం। భిక్ఖవే। బ్రాహ్మణానం బాలగమనమేతం మూళ్హగమనమేతం న నిబ్బిదాయ న విరాగాయ న నిరోధాయ న ఉపసమాయ న అభిఞ్ఞాయ న సమ్బోధాయ న నిబ్బానాయ సంవత్తతి॥ అహఞ్చ ఖో। భిక్ఖవే। అరియస్స వినయే ఉదయగామినిం పటిపదం పఞ్ఞపేమి। యా ఏకన్తనిబ్బిదాయ విరాగాయ నిరోధాయ ఉపసమాయ అభిఞ్ఞాయ సమ్బోధాయ నిబ్బానాయ సంవత్తతి॥>
      text <కతమా చ సా। భిక్ఖవే। ఉదయగామినీ పటిపదా। యా ఏకన్తనిబ్బిదాయ…పే॰… నిబ్బానాయ సంవత్తతి॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా అరహం సమ్మాసమ్బుద్ధో…పే॰… సత్థా దేవమనుస్సానం బుద్ధో భగవాతి। ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ అయం ఖో సా। భిక్ఖవే। ఉదయగామినీ పటిపదా ఏకన్తనిబ్బిదాయ…పే॰… నిబ్బానాయ సంవత్తతీతి॥ దుతియం॥>
    text <౩॥ ఆనన్దత్థేరసుత్తం>
      text <౧౦౦౯>, <ఏకం సమయం ఆయస్మా చ ఆనన్దో ఆయస్మా చ సారిపుత్తో సావత్థియం విహరన్తి జేతవనే అనాథపిణ్డికస్స ఆరామే॥ అథ ఖో ఆయస్మా సారిపుత్తో సాయన్హసమయం పటిసల్లానా వుట్ఠితో యేనాయస్మా ఆనన్దో తేనుపసఙ్కమి। ఉపసఙ్కమిత్వా ఆయస్మతా ఆనన్దేన సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా సారిపుత్తో ఆయస్మన్తం ఆనన్దం ఏతదవోచ కతినం ఖో। ఆవుసో ఆనన్ద। ధమ్మానం పహానా। కతినం ధమ్మానం సమన్నాగమనహేతు। ఏవమయం పజా భగవతా బ్యాకతా సోతాపన్నా అవినిపాతధమ్మా నియతా సమ్బోధిపరాయణాతి॥ చతున్నం ఖో। ఆవుసో। ధమ్మానం పహానా। చతున్నం ధమ్మానం సమన్నాగమనహేతు। ఏవమయం పజా భగవతా బ్యాకతా సోతాపన్నా అవినిపాతధమ్మా నియతా సమ్బోధిపరాయణాతి॥>
      text <కతమేసం చతున్నం॥ యథారూపేన ఖో। ఆవుసో। బుద్ధే అప్పసాదేన సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి తథారూపస్స బుద్ధే అప్పసాదో న హోతి॥ యథారూపేన చ ఖో। ఆవుసో। బుద్ధే అవేచ్చప్పసాదేన సమన్నాగతో సుతవా అరియసావకో కాయస్స భేదా పరం మరణా సుగతిం సగ్గం లోకం ఉపపజ్జతి తథారూపస్స బుద్ధే అవేచ్చప్పసాదో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥>
      text <యథారూపేన చ ఖో। ఆవుసో। ధమ్మే అప్పసాదేన సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి తథారూపస్స ధమ్మే అప్పసాదో న హోతి॥ యథారూపేన చ ఖో। ఆవుసో। ధమ్మే అవేచ్చప్పసాదేన సమన్నాగతో సుతవా అరియసావకో కాయస్స భేదా పరం మరణా సుగతిం సగ్గం లోకం ఉపపజ్జతి తథారూపస్స ధమ్మే అవేచ్చప్పసాదో హోతి స్వాక్ఖాతో భగవతా ధమ్మో…పే॰… విఞ్ఞూహీతి॥>
      text <యథారూపేన చ ఖో। ఆవుసో। సఙ్ఘే అప్పసాదేన సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి తథారూపస్స సఙ్ఘే అప్పసాదో న హోతి॥ యథారూపేన చ ఖో। ఆవుసో। సఙ్ఘే అవేచ్చప్పసాదేన సమన్నాగతో సుతవా అరియసావకో కాయస్స భేదా పరం మరణా సుగతిం సగ్గం లోకం ఉపపజ్జతి తథారూపస్స సఙ్ఘే అవేచ్చప్పసాదో హోతి సుప్పటిపన్నో భగవతో సావకసఙ్ఘో…పే॰… అనుత్తరం పుఞ్ఞక్ఖేత్తం లోకస్సాతి॥>
      text <యథారూపేన చ ఖో। ఆవుసో। దుస్సీల్యేన సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి తథారూపస్స దుస్సీల్యం న హోతి॥ యథారూపేహి చ ఖో। ఆవుసో। అరియకన్తేహి సీలేహి సమన్నాగతో సుతవా అరియసావకో కాయస్స భేదా పరం మరణా సుగతిం సగ్గం లోకం ఉపపజ్జతి తథారూపాని అరియకన్తాని సీలాని హోన్తి అఖణ్డాని…పే॰… సమాధిసంవత్తనికాని॥ ఇమేసం ఖో। ఆవుసో। చతున్నం ధమ్మానం పహానా ఇమేసం చతున్నం ధమ్మానం సమన్నాగమనహేతు ఏవమయం పజా భగవతా బ్యాకతా సోతాపన్నా అవినిపాతధమ్మా నియతా సమ్బోధిపరాయణాతి॥ తతియం॥>
    text <౪॥ దుగ్గతిభయసుత్తం>
      text <౧౦౧౦>, <చతూహి। భిక్ఖవే। ధమ్మేహి సమన్నాగతో అరియసావకో సబ్బదుగ్గతిభయం సమతిక్కన్తో హోతి॥ కతమేహి చతూహి॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ ఇమేహి ఖో। భిక్ఖవే। చతూహి ధమ్మేహి సమన్నాగతో అరియసావకో సబ్బదుగ్గతిభయం సమతిక్కన్తో హోతీతి॥ చతుత్థం॥>
    text <౫॥ దుగ్గతివినిపాతభయసుత్తం>
      text <౧౦౧౧>, <చతూహి। భిక్ఖవే। ధమ్మేహి సమన్నాగతో అరియసావకో సబ్బదుగ్గతివినిపాతభయం సమతిక్కన్తో హోతి॥ కతమేహి చతూహి॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ ఇమేహి ఖో। భిక్ఖవే। చతూహి ధమ్మేహి సమన్నాగతో అరియసావకో సబ్బదుగ్గతివినిపాతభయం సమతిక్కన్తో హోతీతి॥ పఞ్చమం॥>
    text <౬॥ పఠమమిత్తామచ్చసుత్తం>
      text <౧౦౧౨>, <యే తే। భిక్ఖవే। అనుకమ్పేయ్యాథ। యే చ సోతబ్బం మఞ్ఞేయ్యుం మిత్తా వా అమచ్చా వా ఞాతీ వా సాలోహితా వా తే। భిక్ఖవే। చతూసు సోతాపత్తియఙ్గేసు సమాదపేతబ్బా। నివేసేతబ్బా। పతిట్ఠాపేతబ్బా॥ కతమేసు చతూసు॥ బుద్ధే అవేచ్చప్పసాదే సమాదపేతబ్బా। నివేసేతబ్బా। పతిట్ఠాపేతబ్బా ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేసు సీలేసు సమాదపేతబ్బా। నివేసేతబ్బా। పతిట్ఠాపేతబ్బా అఖణ్డేసు…పే॰… సమాధిసంవత్తనికేసు॥ యే తే। భిక్ఖవే। అనుకమ్పేయ్యాథ। యే చ సోతబ్బం మఞ్ఞేయ్యుం మిత్తా వా అమచ్చా వా ఞాతీ వా సాలోహితా వా తే। భిక్ఖవే। ఇమేసు చతూసు సోతాపత్తియఙ్గేసు సమాదపేతబ్బా। నివేసేతబ్బా। పతిట్ఠాపేతబ్బాతి॥ ఛట్ఠం॥>
    text <౭॥ దుతియమిత్తామచ్చసుత్తం>
      text <౧౦౧౩>, <యే తే। భిక్ఖవే। అనుకమ్పేయ్యాథ। యే చ సోతబ్బం మఞ్ఞేయ్యుం మిత్తా వా అమచ్చా వా ఞాతీ వా సాలోహితా వా తే। భిక్ఖవే। చతూసు సోతాపత్తియఙ్గేసు సమాదపేతబ్బా। నివేసేతబ్బా। పతిట్ఠాపేతబ్బా॥ కతమేసు చతూసు॥ బుద్ధే అవేచ్చప్పసాదే సమాదపేతబ్బా। నివేసేతబ్బా। పతిట్ఠాపేతబ్బా ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥>
      text <సియా। భిక్ఖవే। చతున్నం మహాభూతానం అఞ్ఞథత్తం పథవీధాతుయా। ఆపోధాతుయా। తేజోధాతుయా। వాయోధాతుయా న త్వేవ బుద్ధే అవేచ్చప్పసాదేన సమన్నాగతస్స అరియసావకస్స సియా అఞ్ఞథత్తం॥ తత్రిదం అఞ్ఞథత్తం సో వత బుద్ధే అవేచ్చప్పసాదేన సమన్నాగతో అరియసావకో నిరయం వా తిరచ్ఛానయోనిం వా పేత్తివిసయం వా ఉపపజ్జిస్సతీతి నేతం ఠానం విజ్జతి॥ ధమ్మే…పే॰… సఙ్ఘే…పే॰… అరియకన్తేసు సీలేసు సమాదపేతబ్బా। నివేసేతబ్బా। పతిట్ఠాపేతబ్బా అఖణ్డేసు…పే॰… సమాధిసంవత్తనికేసు॥ సియా। భిక్ఖవే। చతున్నం మహాభూతానం అఞ్ఞథత్తం పథవీధాతుయా। ఆపోధాతుయా। తేజోధాతుయా। వాయోధాతుయా న త్వేవ అరియకన్తేహి సీలేహి సమన్నాగతస్స అరియసావకస్స సియా అఞ్ఞథత్తం॥ తత్రిదం అఞ్ఞథత్తం సో వత అరియకన్తేహి సీలేహి సమన్నాగతో అరియసావకో నిరయం వా తిరచ్ఛానయోనిం వా పేత్తివిసయం వా ఉపపజ్జిస్సతీతి నేతం ఠానం విజ్జతి॥ యే తే। భిక్ఖవే। అనుకమ్పేయ్యాథ। యే చ సోతబ్బం మఞ్ఞేయ్యుం మిత్తా వా అమచ్చా వా ఞాతీ వా సాలోహితా వా తే। భిక్ఖవే। ఇమేసు చతూసు సోతాపత్తియఙ్గేసు సమాదపేతబ్బా। నివేసేతబ్బా। పతిట్ఠాపేతబ్బాతి॥ సత్తమం॥>
    text <౮॥ పఠమదేవచారికసుత్తం>
      text <౧౦౧౪>, <సావత్థినిదానం॥ అథ ఖో ఆయస్మా మహామోగ్గల్లానో సేయ్యథాపి నామ బలవా పురిసో సమిఞ్జితం వా బాహం పసారేయ్య। పసారితం వా బాహం సమిఞ్జేయ్య। ఏవమేవ జేతవనే అన్తరహితో దేవేసు తావతింసేసు పాతురహోసి॥ అథ ఖో సమ్బహులా తావతింసకాయికా దేవతాయో యేనాయస్మా మహామోగ్గల్లానో తేనుపసఙ్కమింసు। ఉపసఙ్కమిత్వా ఆయస్మన్తం మహామోగ్గల్లానం అభివాదేత్వా ఏకమన్తం అట్ఠంసు॥ ఏకమన్తం ఠితా ఖో తా దేవతాయో ఆయస్మా మహామోగ్గల్లానో ఏతదవోచ>
      text <సాధు ఖో। ఆవుసో। బుద్ధే అవేచ్చప్పసాదేన సమన్నాగమనం హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ బుద్ధే అవేచ్చప్పసాదేన సమన్నాగమనహేతు ఖో। ఆవుసో। ఏవమిధేకచ్చే సత్తా కాయస్స భేదా పరం మరణా సుగతిం సగ్గం లోకం ఉపపజ్జన్తి॥ సాధు ఖో। ఆవుసో। ధమ్మే…పే॰… సఙ్ఘే…పే॰… సాధు ఖో। ఆవుసో। అరియకన్తేహి సీలేహి సమన్నాగమనం హోతి అఖణ్డేహి…పే॰… సమాధిసంవత్తనికేహి॥ అరియకన్తేహి సీలేహి సమన్నాగమనహేతు ఖో। ఆవుసో। ఏవమిధేకచ్చే సత్తా కాయస్స భేదా పరం మరణా సుగతిం సగ్గం లోకం ఉపపజ్జన్తీతి॥>
      text <సాధు ఖో। మారిస మోగ్గల్లాన। బుద్ధే అవేచ్చప్పసాదేన సమన్నాగమనం హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ బుద్ధే అవేచ్చప్పసాదేన సమన్నాగమనహేతు ఖో। మారిస మోగ్గల్లాన। ఏవమిధేకచ్చే సత్తా కాయస్స భేదా పరం మరణా సుగతిం సగ్గం లోకం ఉపపజ్జన్తి॥ సాధు ఖో। మారిస మోగ్గల్లాన। ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగమనం హోతి అఖణ్డేహి…పే॰… సమాధిసంవత్తనికేహి॥ అరియకన్తేహి సీలేహి సమన్నాగమనహేతు ఖో। మారిస మోగ్గల్లాన। ఏవమిధేకచ్చే సత్తా కాయస్స భేదా పరం మరణా సుగతిం సగ్గం లోకం ఉపపజ్జన్తీతి॥ అట్ఠమం॥>
    text <౯॥ దుతియదేవచారికసుత్తం>
      text <౧౦౧౫>, <సావత్థినిదానం॥ అథ ఖో ఆయస్మా మహామోగ్గల్లానో సేయ్యథాపి నామ బలవా పురిసో సమిఞ్జితం వా బాహం పసారేయ్య। పసారితం వా బాహం సమిఞ్జేయ్య। ఏవమేవ జేతవనే అన్తరహితో దేవేసు తావతింసేసు పాతురహోసి॥ అథ ఖో సమ్బహులా తావతింసకాయికా దేవతాయో యేనాయస్మా మహామోగ్గల్లానో తేనుపసఙ్కమింసు। ఉపసఙ్కమిత్వా ఆయస్మన్తం మహామోగ్గల్లానం అభివాదేత్వా ఏకమన్తం అట్ఠంసు॥ ఏకమన్తం ఠితా ఖో తా దేవతాయో ఆయస్మా మహామోగ్గల్లానో ఏతదవోచ>
      text <సాధు ఖో। ఆవుసో। బుద్ధే అవేచ్చప్పసాదేన సమన్నాగమనం హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ బుద్ధే అవేచ్చప్పసాదేన సమన్నాగమనహేతు ఖో। ఆవుసో। ఏవమిధేకచ్చే సత్తా కాయస్స భేదా పరం మరణా సుగతిం సగ్గం లోకం ఉపపన్నా॥ సాధు ఖో। ఆవుసో। ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగమనం హోతి అఖణ్డేహి…పే॰… సమాధిసంవత్తనికేహి॥ అరియకన్తేహి సీలేహి సమన్నాగమనహేతు ఖో। ఆవుసో। ఏవమిధేకచ్చే సత్తా కాయస్స భేదా పరం మరణా సుగతిం సగ్గం లోకం ఉపపన్నాతి॥>
      text <సాధు ఖో। మారిస మోగ్గల్లాన। బుద్ధే అవేచ్చప్పసాదేన సమన్నాగమనం హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ బుద్ధే అవేచ్చప్పసాదేన సమన్నాగమనహేతు ఖో। మారిస మోగ్గల్లాన। ఏవమిధేకచ్చే సత్తా కాయస్స భేదా పరం మరణా సుగతిం సగ్గం లోకం ఉపపన్నా॥ సాధు ఖో। మారిస మోగ్గల్లాన। ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగమనం హోతి అఖణ్డేహి…పే॰… సమాధిసంవత్తనికేహి॥ అరియకన్తేహి సీలేహి సమన్నాగమనహేతు ఖో। మారిస మోగ్గల్లాన। ఏవమిధేకచ్చే సత్తా కాయస్స భేదా పరం మరణా సుగతిం సగ్గం లోకం ఉపపన్నాతి॥ నవమం॥>
    text <౧౦॥ తతియదేవచారికసుత్తం>
      text <౧౦౧౬>, <అథ ఖో భగవా సేయ్యథాపి నామ బలవా పురిసో సమిఞ్జితం వా బాహం పసారేయ్య। పసారితం వా బాహం సమిఞ్జేయ్య। ఏవమేవ జేతవనే అన్తరహితో దేవేసు తావతింసేసు పాతురహోసి॥ అథ ఖో సమ్బహులా తావతింసకాయికా దేవతాయో యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం అట్ఠంసు॥ ఏకమన్తం ఠితా ఖో తా దేవతాయో భగవా ఏతదవోచ>
      text <సాధు ఖో। ఆవుసో। బుద్ధే అవేచ్చప్పసాదేన సమన్నాగమనం హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ బుద్ధే అవేచ్చప్పసాదేన సమన్నాగమనహేతు ఖో। ఆవుసో। ఏవమిధేకచ్చే సత్తా సోతాపన్నా అవినిపాతధమ్మా నియతా సమ్బోధిపరాయణా॥ సాధు ఖో। ఆవుసో। ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగమనం హోతి అఖణ్డేహి…పే॰… సమాధిసంవత్తనికేహి॥ అరియకన్తేహి సీలేహి సమన్నాగమనహేతు ఖో। ఆవుసో। ఏవమిధేకచ్చే సత్తా సోతాపన్నా అవినిపాతధమ్మా నియతా సమ్బోధిపరాయణాతి॥>
      text <సాధు ఖో। మారిస। బుద్ధే అవేచ్చప్పసాదేన సమన్నాగమనం హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ బుద్ధే అవేచ్చప్పసాదేన సమన్నాగమనహేతు ఖో। మారిస। ఏవమయం పజా సోతాపన్నా అవినిపాతధమ్మా నియతా సమ్బోధిపరాయణా॥ సాధు ఖో। మారిస। ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగమనం హోతి అఖణ్డేహి…పే॰… సమాధిసంవత్తనికేహి॥ అరియకన్తేహి సీలేహి సమన్నాగమనహేతు ఖో। మారిస। ఏవమయం పజా సోతాపన్నా అవినిపాతధమ్మా నియతా సమ్బోధిపరాయణాతి॥ దసమం॥>
      stand <రాజకారామవగ్గో దుతియో॥>
      text <తస్సుద్దానం>
  text <౩॥ సరణానివగ్గో>
    text <౧॥ పఠమమహానామసుత్తం>
      text <౧౦౧౭>, <ఏవం మే సుతం ఏకం సమయం భగవా సక్కేసు విహరతి కపిలవత్థుస్మిం నిగ్రోధారామే॥ అథ ఖో మహానామో సక్కో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో మహానామో సక్కో భగవన్తం ఏతదవోచ ఇదం। భన్తే। కపిలవత్థు ఇద్ధఞ్చేవ ఫీతఞ్చ బాహుజఞ్ఞం ఆకిణ్ణమనుస్సం సమ్బాధబ్యూహం॥ సో ఖ్వాహం। భన్తే। భగవన్తం వా పయిరుపాసిత్వా మనోభావనీయే వా భిక్ఖూ సాయన్హసమయం కపిలవత్థుం పవిసన్తో। భన్తేనపి హత్థినా సమాగచ్ఛామి। భన్తేనపి అస్సేన సమాగచ్ఛామి। భన్తేనపి రథేన సమాగచ్ఛామి। భన్తేనపి సకటేన సమాగచ్ఛామి। భన్తేనపి పురిసేన సమాగచ్ఛామి॥ తస్స మయ్హం। భన్తే। తస్మిం సమయే ముస్సతేవ భగవన్తం ఆరబ్భ సతి। ముస్సతి ధమ్మం ఆరబ్భ సతి। ముస్సతి సఙ్ఘం ఆరబ్భ సతి॥ తస్స మయ్హం। భన్తే। ఏవం హోతి ఇమమ్హి చాహం సమయే కాలం కరేయ్యం। కా మయ్హం గతి। కో అభిసమ్పరాయోతి॥>
      text <మా భాయి। మహానామ। మా భాయి। మహానామ॥ అపాపకం తే మరణం భవిస్సతి అపాపికా కాలంకిరియా॥ యస్స కస్సచి। మహానామ। దీఘరత్తం సద్ధాపరిభావితం చిత్తం సీలపరిభావితం చిత్తం సుతపరిభావితం చిత్తం చాగపరిభావితం చిత్తం పఞ్ఞాపరిభావితం చిత్తం। తస్స యో హి ఖ్వాయం కాయో రూపీ చాతుమహాభూతికో మాతాపేత్తికసమ్భవో ఓదనకుమ్మాసూపచయో అనిచ్చుచ్ఛాదనపరిమద్దనభేదనవిద్ధంసనధమ్మో॥ తం ఇధేవ కాకా వా ఖాదన్తి గిజ్ఝా వా ఖాదన్తి కులలా వా ఖాదన్తి సునఖా వా ఖాదన్తి సిఙ్గాలా వా ఖాదన్తి వివిధా వా పాణకజాతా ఖాదన్తి। యఞ్చ ఖ్వస్స చిత్తం దీఘరత్తం సద్ధాపరిభావితం…పే॰… పఞ్ఞాపరిభావితం తం ఉద్ధగామి హోతి విసేసగామి॥>
      text <సేయ్యథాపి। మహానామ। పురిసో సప్పికుమ్భం వా తేలకుమ్భం వా గమ్భీరం ఉదకరహదం ఓగాహిత్వా భిన్దేయ్య॥ తత్ర యా అస్స సక్ఖరా వా కఠలా వా సా అధోగామీ అస్స। యఞ్చ ఖ్వస్స తత్ర సప్పి వా తేలం వా తం ఉద్ధగామి అస్స విసేసగామి॥ ఏవమేవ ఖో। మహానామ। యస్స కస్సచి దీఘరత్తం సద్ధాపరిభావితం చిత్తం…పే॰… పఞ్ఞాపరిభావితం చిత్తం తస్స యో హి ఖ్వాయం కాయో రూపీ చాతుమహాభూతికో మాతాపేత్తికసమ్భవో ఓదనకుమ్మాసూపచయో అనిచ్చుచ్ఛాదనపరిమద్దనభేదనవిద్ధంసనధమ్మో తం ఇధేవ కాకా వా ఖాదన్తి గిజ్ఝా వా ఖాదన్తి కులలా వా ఖాదన్తి సునఖా వా ఖాదన్తి సిఙ్గాలా వా ఖాదన్తి వివిధా వా పాణకజాతా ఖాదన్తి। యఞ్చ ఖ్వస్స చిత్తం దీఘరత్తం సద్ధాపరిభావితం…పే॰… పఞ్ఞాపరిభావితం తం ఉద్ధగామి హోతి విసేసగామి॥ తుయ్హం ఖో పన। మహానామ। దీఘరత్తం సద్ధాపరిభావితం చిత్తం…పే॰… పఞ్ఞాపరిభావితం చిత్తం॥ మా భాయి। మహానామ। మా భాయి। మహానామ॥ అపాపకం తే మరణం భవిస్సతి। అపాపికా కాలంకిరియాతి॥ పఠమం॥>
    text <౨॥ దుతియమహానామసుత్తం>
      text <౧౦౧౮>, <ఏవం మే సుతం ఏకం సమయం భగవా సక్కేసు విహరతి కపిలవత్థుస్మిం నిగ్రోధారామే॥ అథ ఖో మహానామో సక్కో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో మహానామో సక్కో భగవన్తం ఏతదవోచ ఇదం। భన్తే। కపిలవత్థు ఇద్ధఞ్చేవ ఫీతఞ్చ బాహుజఞ్ఞం ఆకిణ్ణమనుస్సం సమ్బాధబ్యూహం॥ సో ఖ్వాహం। భన్తే। భగవన్తం వా పయిరుపాసిత్వా మనోభావనీయే వా భిక్ఖూ సాయన్హసమయం కపిలవత్థుం పవిసన్తో। భన్తేనపి హత్థినా సమాగచ్ఛామి। భన్తేనపి అస్సేన సమాగచ్ఛామి। భన్తేనపి రథేన సమాగచ్ఛామి। భన్తే। నపి సకటేన సమాగచ్ఛామి। భన్తే। నపి పురిసేన సమాగచ్ఛామి॥ తస్స మయ్హం। భన్తే। తస్మిం సమయే ముస్సతేవ భగవన్తం ఆరబ్భ సతి। ముస్సతి ధమ్మం ఆరబ్భ సతి। ముస్సతి సఙ్ఘం ఆరబ్భ సతి॥ తస్స మయ్హం। భన్తే। ఏవం హోతి ఇమమ్హి చాహం సమయే కాలం కరేయ్యం। కా మయ్హం గతి। కో అభిసమ్పరాయోతి॥>
      text <మా భాయి। మహానామ। మా భాయి। మహానామ॥ అపాపకం తే మరణం భవిస్సతి అపాపికా కాలంకిరియా॥ చతూహి ఖో। మహానామ। ధమ్మేహి సమన్నాగతో అరియసావకో నిబ్బాననిన్నో హోతి నిబ్బానపోణో నిబ్బానపబ్భారో॥ కతమేహి చతూహి॥ ఇధ। మహానామ। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే …పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥>
      text <సేయ్యథాపి। మహానామ। రుక్ఖో పాచీననిన్నో పాచీనపోణో పాచీనపబ్భారో। సో మూలచ్ఛిన్నో కతమేన పపతేయ్యాతి॥ యేన। భన్తే। నిన్నో యేన పోణో యేన పబ్భారోతి॥ ఏవమేవ ఖో। మహానామ। ఇమేహి చతూహి ధమ్మేహి సమన్నాగతో అరియసావకో నిబ్బాననిన్నో హోతి నిబ్బానపోణో నిబ్బానపబ్భారోతి॥ దుతియం॥>
    text <౩॥ గోధసక్కసుత్తం>
      text <౧౦౧౯>, <కపిలవత్థునిదానం॥ అథ ఖో మహానామో సక్కో యేన గోధా సక్కో తేనుపసఙ్కమి। ఉపసఙ్కమిత్వా గోధం సక్కం ఏతదవోచ కతిహి త్వం। గోధే। ధమ్మేహి సమన్నాగతం సోతాపన్నపుగ్గలం ఆజానాసి అవినిపాతధమ్మం నియతం సమ్బోధిపరాయణన్తి॥>
      text <తీహి ఖ్వాహం। మహానామ। ధమ్మేహి సమన్నాగతం సోతాపన్నపుగ్గలం ఆజానామి అవినిపాతధమ్మం నియతం సమ్బోధిపరాయణం॥ కతమేహి తీహి॥ ఇధ। మహానామ। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే అవేచ్చప్పసాదేన సమన్నాగతో హోతి సుప్పటిపన్నో భగవతో సావకసఙ్ఘో…పే॰… అనుత్తరం పుఞ్ఞక్ఖేత్తం లోకస్సాతి॥ ఇమేహి ఖ్వాహం। మహానామ। తీహి ధమ్మేహి సమన్నాగతం సోతాపన్నపుగ్గలం ఆజానామి అవినిపాతధమ్మం నియతం సమ్బోధిపరాయణం॥>
      text <త్వం పన। మహానామ। కతిహి ధమ్మేహి సమన్నాగతం సోతాపన్నపుగ్గలం ఆజానాసి అవినిపాతధమ్మం నియతం సమ్బోధిపరాయణన్తి॥ చతూహి ఖ్వాహం। గోధే। ధమ్మేహి సమన్నాగతం సోతాపన్నపుగ్గలం ఆజానామి అవినిపాతధమ్మం నియతం సమ్బోధిపరాయణం॥ కతమేహి చతూహి॥ ఇధ। గోధే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ ఇమేహి ఖ్వాహం। గోధే। చతూహి ధమ్మేహి సమన్నాగతం సోతాపన్నపుగ్గలం ఆజానామి అవినిపాతధమ్మం నియతం సమ్బోధిపరాయణన్తి॥>
      text <ఆగమేహి త్వం। మహానామ। ఆగమేహి త్వం। మహానామ॥ భగవావ ఏతం జానేయ్య ఏతేహి ధమ్మేహి సమన్నాగతం వా అసమన్నాగతం వాతి॥ ఆయామ। గోధే। యేన భగవా తేనుపసఙ్కమేయ్యామ। ఉపసఙ్కమిత్వా భగవతో ఏతమత్థం ఆరోచేస్సామాతి॥ అథ ఖో మహానామో సక్కో గోధా చ సక్కో యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥ ఏకమన్తం నిసిన్నో ఖో మహానామో సక్కో భగవన్తం ఏతదవోచ>
      text <ఇధాహం। భన్తే। యేన గోధా సక్కో తేనుపసఙ్కమిం। ఉపసఙ్కమిత్వా గోధం సక్కం ఏతదవోచం కతిహి త్వం। గోధే। ధమ్మేహి సమన్నాగతం సోతాపన్నపుగ్గలం ఆజానాసి అవినిపాతధమ్మం నియతం సమ్బోధిపరాయణం॥ ఏవం వుత్తే। భన్తే। గోధా సక్కో మం ఏతదవోచ>
      text <తీహి ఖ్వాహం। మహానామ। ధమ్మేహి సమన్నాగతం సోతాపన్నపుగ్గలం ఆజానామి అవినిపాతధమ్మం నియతం సమ్బోధిపరాయణం॥ కతమేహి తీహి॥ ఇధ। మహానామ। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే అవేచ్చప్పసాదేన సమన్నాగతో హోతి సుప్పటిపన్నో భగవతో సావకసఙ్ఘో…పే॰… అనుత్తరం పుఞ్ఞక్ఖేత్తం లోకస్సాతి॥ ఇమేహి ఖ్వాహం। మహానామ। తీహి ధమ్మేహి సమన్నాగతం సోతాపన్నపుగ్గలం ఆజానామి అవినిపాతధమ్మం నియతం సమ్బోధిపరాయణం॥ త్వం పన। మహానామ। కతమేహి ధమ్మేహి సమన్నాగతం సోతాపన్నపుగ్గలం ఆజానాసి అవినిపాతధమ్మం నియతం సమ్బోధిపరాయణన్తి॥>
      text <ఏవం వుత్తాహం। భన్తే। గోధం సక్కం ఏతదవోచం చతూహి ఖ్వాహం। గోధే। ధమ్మేహి సమన్నాగతం సోతాపన్నపుగ్గలం ఆజానామి అవినిపాతధమ్మం నియతం సమ్బోధిపరాయణం॥ కతమేహి చతూహి॥ ఇధ। గోధే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ ఇమేహి ఖ్వాహం। గోధే। చతూహి ధమ్మేహి సమన్నాగతం సోతాపన్నపుగ్గలం ఆజానామి అవినిపాతధమ్మం నియతం సమ్బోధిపరాయణన్తి॥>
      text <ఏవం వుత్తే। భన్తే। గోధా సక్కో మం ఏతదవోచ ఆగమేహి త్వం। మహానామ। ఆగమేహి త్వం। మహానామ॥ భగవావ ఏతం జానేయ్య ఏతేహి ధమ్మేహి సమన్నాగతం వా అసమన్నాగతం వాతి॥ ఇధ। భన్తే। కోచిదేవ ధమ్మో సముప్పాదో ఉప్పజ్జేయ్య। ఏకతో అస్స భగవా ఏకతో భిక్ఖుసఙ్ఘో చ॥ యేనేవ భగవా తేనేవాహం అస్సం॥ ఏవం పసన్నం మం। భన్తే। భగవా ధారేతు॥ ఇధ। భన్తే। కోచిదేవ ధమ్మో సముప్పాదో ఉప్పజ్జేయ్య। ఏకతో అస్స భగవా ఏకతో భిక్ఖుసఙ్ఘో భిక్ఖునిసఙ్ఘో చ॥ యేనేవ భగవా తేనేవాహం అస్సం॥ ఏవం పసన్నం మం। భన్తే। భగవా ధారేతు॥ ఇధ। భన్తే। కోచిదేవ ధమ్మో సముప్పాదో ఉప్పజ్జేయ్య। ఏకతో అస్స భగవా ఏకతో భిక్ఖుసఙ్ఘో భిక్ఖునిసఙ్ఘో చ ఉపాసకా చ॥ యేనేవ భగవా తేనేవాహం అస్సం॥ ఏవం పసన్నం మం। భన్తే। భగవా ధారేతు॥ ఇధ। భన్తే। కోచిదేవ ధమ్మో సముప్పాదో ఉప్పజ్జేయ్య। ఏకతో అస్స భగవా ఏకతో భిక్ఖుసఙ్ఘో భిక్ఖునిసఙ్ఘో ఉపాసకా ఉపాసికాయో చ॥ యేనేవ భగవా తేనేవాహం అస్సం॥ ఏవం పసన్నం మం। భన్తే। భగవా ధారేతు॥ ఇధ। భన్తే। కోచిదేవ ధమ్మో సముప్పాదో ఉప్పజ్జేయ్య। ఏకతో అస్స భగవా ఏకతో భిక్ఖుసఙ్ఘో భిక్ఖునిసఙ్ఘో ఉపాసకా ఉపాసికాయో సదేవకో చ లోకో సమారకో సబ్రహ్మకో సస్సమణబ్రాహ్మణీ పజా సదేవమనుస్సా॥ యేనేవ భగవా తేనేవాహం అస్సం॥ ఏవం పసన్నం మం। భన్తే। భగవా ధారేతూతి॥ ఏవంవాదీ త్వం। గోధే। మహానామం సక్కం కిం వదేసీతి॥ ఏవంవాదాహం। భన్తే। మహానామం సక్కం న కిఞ్చి వదామి। అఞ్ఞత్ర కల్యాణా అఞ్ఞత్ర కుసలాతి॥ తతియం॥>
    text <౪॥ పఠమసరణానిసక్కసుత్తం>
      text <౧౦౨౦>, <కపిలవత్థునిదానం॥ తేన ఖో పన సమయేన సరణాని సక్కో కాలఙ్కతో హోతి॥ సో భగవతా బ్యాకతో సోతాపన్నో అవినిపాతధమ్మో నియతో సమ్బోధిపరాయణోతి॥ తత్ర సుదం సమ్బహులా సక్కా సఙ్గమ్మ సమాగమ్మ ఉజ్ఝాయన్తి ఖీయన్తి విపాచేన్తి అచ్ఛరియం వత। భో। అబ్భుతం వత। భో॥ ఏత్థ దాని కో న సోతాపన్నో భవిస్సతి॥ యత్ర హి నామ సరణాని సక్కో కాలఙ్కతో। సో భగవతా బ్యాకతో సోతాపన్నో అవినిపాతధమ్మో నియతో సమ్బోధిపరాయణోతి॥ సరణాని సక్కో సిక్ఖాదుబ్బల్యమాపాది। మజ్జపానం అపాయీతి॥>
      text <అథ ఖో మహానామో సక్కో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో మహానామో సక్కో భగవన్తం ఏతదవోచ ఇధ। భన్తే। సరణాని సక్కో కాలఙ్కతో॥ సో భగవతా బ్యాకతో సోతాపన్నో అవినిపాతధమ్మో నియతో సమ్బోధిపరాయణోతి॥ తత్ర సుదం। భన్తే। సమ్బహులా సక్కా సఙ్గమ్మ సమాగమ్మ ఉజ్ఝాయన్తి ఖీయన్తి విపాచేన్తి అచ్ఛరియం వత భో। అబ్భుతం వత భో॥ ఏత్థ దాని కో న సోతపన్నో భవిస్సతి॥ యత్ర హి నామ సరణాని సక్కో కాలఙ్కతో। సో భగవతా బ్యాకతో సోతాపన్నో అవినిపాతధమ్మో నియతో సమ్బోధిపరాయణోతి॥ సరణాని సక్కో సిక్ఖాదుబ్బల్యమాపాది। మజ్జపానం అపాయీతి॥>
      text <యో సో। మహానామ। దీఘరత్తం ఉపాసకో బుద్ధం సరణం గతో ధమ్మం సరణం గతో సఙ్ఘం సరణం గతో। సో కథం వినిపాతం గచ్ఛేయ్య॥ యఞ్హి తం। మహానామ। సమ్మా వదమానో వదేయ్య దీఘరత్తం ఉపాసకో బుద్ధం సరణం గతో ధమ్మం సరణం గతో సఙ్ఘం సరణం గతోతి। సరణాని సక్కం సమ్మా వదమానో వదేయ్య॥ సరణాని। మహానామ। సక్కో దీఘరత్తం ఉపాసకో బుద్ధం సరణం గతో ధమ్మం సరణం గతో సఙ్ఘం సరణం గతో॥ సో కథం వినిపాతం గచ్ఛేయ్య॥>
      text <ఇధ। మహానామ। ఏకచ్చో పుగ్గలో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… హాసపఞ్ఞో జవనపఞ్ఞో విముత్తియా చ సమన్నాగతో॥ సో ఆసవానం ఖయా అనాసవం చేతోవిముత్తిం పఞ్ఞావిముత్తిం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహరతి॥ అయమ్పి ఖో। మహానామ। పుగ్గలో పరిముత్తో నిరయా పరిముత్తో తిరచ్ఛానయోనియా పరిముత్తో పేత్తివిసయా పరిముత్తో అపాయదుగ్గతివినిపాతా॥>
      text <ఇధ పన। మహానామ। ఏకచ్చో పుగ్గలో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… హాసపఞ్ఞో జవనపఞ్ఞో న చ విముత్తియా సమన్నాగతో॥ సో పఞ్చన్నం ఓరమ్భాగియానం సంయోజనానం పరిక్ఖయా ఓపపాతికో హోతి తత్థ పరినిబ్బాయీ అనావత్తిధమ్మో తస్మా లోకా॥ అయమ్పి ఖో। మహానామ। పుగ్గలో పరిముత్తో నిరయా పరిముత్తో తిరచ్ఛానయోనియా పరిముత్తో పేత్తివిసయా పరిముత్తో అపాయదుగ్గతివినిపాతా॥>
      text <ఇధ పన। మహానామ। ఏకచ్చో పుగ్గలో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… న హాసపఞ్ఞో న జవనపఞ్ఞో న చ విముత్తియా సమన్నాగతో॥ సో తిణ్ణం సంయోజనానం పరిక్ఖయా రాగదోసమోహానం తనుత్తా సకదాగామీ హోతి। సకిదేవ ఇమం లోకం ఆగన్త్వా దుక్ఖస్సన్తం కరోతి॥ అయమ్పి ఖో। మహానామ। పుగ్గలో పరిముత్తో నిరయా పరిముత్తో తిరచ్ఛానయోనియా పరిముత్తో పేత్తివిసయా పరిముత్తో అపాయదుగ్గతివినిపాతా॥>
      text <ఇధ పన। మహానామ। ఏకచ్చో పుగ్గలో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి। ధమ్మే…పే॰… సఙ్ఘే…పే॰… న హాసపఞ్ఞో న జవనపఞ్ఞో న చ విముత్తియా సమన్నాగతో॥ సో తిణ్ణం సంయోజనానం పరిక్ఖయా సోతాపన్నో హోతి అవినిపాతధమ్మో నియతో సమ్బోధిపరాయణోతి॥ అయమ్పి ఖో। మహానామ। పుగ్గలో పరిముత్తో నిరయా పరిముత్తో తిరచ్ఛానయోనియా పరిముత్తో పేత్తివిసయా పరిముత్తో అపాయదుగ్గతివినిపాతా॥>
      text <ఇధ పన। మహానామ। ఏకచ్చో పుగ్గలో న హేవ ఖో బుద్ధే అవేచ్చప్పసాదేన సమన్నాగతో హోతి… న ధమ్మే…పే॰… న సఙ్ఘే…పే॰… న హాసపఞ్ఞో న జవనపఞ్ఞో న చ విముత్తియా సమన్నాగతో॥ అపి చస్స ఇమే ధమ్మా హోన్తి సద్ధిన్ద్రియం। వీరియిన్ద్రియం। సతిన్ద్రియం। సమాధిన్ద్రియం। పఞ్ఞిన్ద్రియం॥ తథాగతప్పవేదితా చస్స ధమ్మా పఞ్ఞాయ మత్తసో నిజ్ఝానం ఖమన్తి॥ అయమ్పి ఖో। మహానామ। పుగ్గలో అగన్తా నిరయం అగన్తా తిరచ్ఛానయోనిం అగన్తా పేత్తివిసయం అగన్తా అపాయం దుగ్గతిం వినిపాతం॥>
      text <ఇధ పన। మహానామ। ఏకచ్చో పుగ్గలో న హేవ ఖో బుద్ధే అవేచ్చప్పసాదేన సమన్నాగతో హోతి… న ధమ్మే…పే॰… న సఙ్ఘే…పే॰… న హాసపఞ్ఞో న జవనపఞ్ఞో న చ విముత్తియా సమన్నాగతో। అపి చస్స ఇమే ధమ్మా హోన్తి సద్ధిన్ద్రియం…పే॰… పఞ్ఞిన్ద్రియం॥ తథాగతే చస్స సద్ధామత్తం హోతి పేమమత్తం॥ అయమ్పి ఖో। మహానామ। పుగ్గలో అగన్తా నిరయం అగన్తా తిరచ్ఛానయోనిం అగన్తా పేత్తివిసయం అగన్తా అపాయం దుగ్గతిం వినిపాతం॥ ఇమే చేపి। మహానామ। మహాసాలా సుభాసితం దుబ్భాసితం ఆజానేయ్యుం। ఇమే చాహం మహాసాలే బ్యాకరేయ్యం సోతాపన్నా అవినిపాతధమ్మా నియతా సమ్బోధిపరాయణాతి। కిమఙ్గం పన సరణానిం సక్కం॥ సరణాని। మహానామ। సక్కో మరణకాలే సిక్ఖం సమాదియీతి॥ చతుత్థం॥>
    text <౫॥ దుతియసరణానిసక్కసుత్తం>
      text <౧౦౨౧>, <కపిలవత్థునిదానం॥ తేన ఖో పన సమయేన సరణాని సక్కో కాలఙ్కతో హోతి॥ సో భగవతా బ్యాకతో సోతాపన్నో అవినిపాతధమ్మో నియతో సమ్బోధిపరాయణోతి॥ తత్ర సుదం సమ్బహులా సక్కా సఙ్గమ్మ సమాగమ్మ ఉజ్ఝాయన్తి ఖీయన్తి విపాచేన్తి అచ్ఛరియం వత। భో। అబ్భుతం వత। భో॥ ఏత్థ దాని కో న సోతాపన్నో భవిస్సతి॥ యత్ర హి నామ సరణాని సక్కో కాలఙ్కతో॥ సో భగవతా బ్యాకతో సోతాపన్నో అవినిపాతధమ్మో నియతో సమ్బోధిపరాయణోతి॥ సరణాని సక్కో సిక్ఖాయ అపరిపూరకారీ అహోసీతి॥ అథ ఖో మహానామో సక్కో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో మహానామో సక్కో భగవన్తం ఏతదవోచ>
      text <ఇధ। భన్తే। సరణాని సక్కో కాలఙ్కతో॥ సో భగవతా బ్యాకతో సోతాపన్నో అవినిపాతధమ్మో నియతో సమ్బోధిపరాయణోతి॥ తత్ర సుదం। భన్తే। సమ్బహులా సక్కా సఙ్గమ్మ సమాగమ్మ ఉజ్ఝాయన్తి ఖీయన్తి విపాచేన్తి అచ్ఛరియం వత। భో। అబ్భుతం వత। భో॥ ఏత్థ దాని కో న సోతాపన్నో భవిస్సతి॥ యత్ర హి నామ సరణాని సక్కో కాలఙ్కతో॥ సో భగవతా బ్యాకతో సోతాపన్నో అవినిపాతధమ్మో నియతో సమ్బోధిపరాయణోతి॥ సరణాని సక్కో సిక్ఖాయ అపరిపూరకారీ అహోసీతి॥>
      text <యో సో। మహానామ। దీఘరత్తం ఉపాసకో బుద్ధం సరణం గతో ధమ్మం సరణం గతో సఙ్ఘం సరణం గతో। సో కథం వినిపాతం గచ్ఛేయ్య॥ యఞ్హి తం। మహానామ। సమ్మా వదమానో వదేయ్య దీఘరత్తం ఉపాసకో బుద్ధం సరణం గతో ధమ్మం సరణం గతో సఙ్ఘం సరణం గతో। సరణానిం సక్కం సమ్మా వదమానో వదేయ్య॥ సరణాని। మహానామ। సక్కో దీఘరత్తం ఉపాసకో బుద్ధం సరణం గతో ధమ్మం సరణం గతో సఙ్ఘం సరణం గతో। సో కథం వినిపాతం గచ్ఛేయ్య॥>
      text <ఇధ। మహానామ। ఏకచ్చో పుగ్గలో బుద్ధే ఏకన్తగతో హోతి అభిప్పసన్నో ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… హాసపఞ్ఞో జవనపఞ్ఞో విముత్తియా చ సమన్నాగతో॥ సో ఆసవానం ఖయా అనాసవం చేతోవిముత్తిం పఞ్ఞావిముత్తిం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహరతి॥ అయమ్పి ఖో। మహానామ। పుగ్గలో పరిముత్తో నిరయా పరిముత్తో తిరచ్ఛానయోనియా పరిముత్తో పేత్తివిసయా పరిముత్తో అపాయదుగ్గతివినిపాతా॥>
      text <ఇధ పన। మహానామ। ఏకచ్చో పుగ్గలో బుద్ధే ఏకన్తగతో హోతి అభిప్పసన్నో ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… హాసపఞ్ఞో జవనపఞ్ఞో న చ విముత్తియా సమన్నాగతో॥ సో పఞ్చన్నం ఓరమ్భాగియానం సంయోజనానం పరిక్ఖయా అన్తరాపరినిబ్బాయీ హోతి। ఉపహచ్చపరినిబ్బాయీ హోతి। అసఙ్ఖారపరినిబ్బాయీ హోతి। ససఙ్ఖారపరినిబ్బాయీ హోతి। ఉద్ధంసోతో హోతి అకనిట్ఠగామీ॥ అయమ్పి ఖో। మహానామ। పుగ్గలో పరిముత్తో నిరయా పరిముత్తో తిరచ్ఛానయోనియా పరిముత్తో పేత్తివిసయా పరిముత్తో అపాయదుగ్గతివినిపాతా॥>
      text <ఇధ పన। మహానామ। ఏకచ్చో పుగ్గలో బుద్ధే ఏకన్తగతో హోతి అభిప్పసన్నో ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… న హాసపఞ్ఞో న జవనపఞ్ఞో న చ విముత్తియా సమన్నాగతో॥ సో తిణ్ణం సంయోజనానం పరిక్ఖయా రాగదోసమోహానం తనుత్తా సకదాగామీ హోతి। సకిదేవ ఇమం లోకం ఆగన్త్వా దుక్ఖస్సన్తం కరోతి॥ అయమ్పి ఖో। మహానామ। పుగ్గలో పరిముత్తో నిరయా పరిముత్తో తిరచ్ఛానయోనియా పరిముత్తో పేత్తివిసయా పరిముత్తో అపాయదుగ్గతివినిపాతా॥>
      text <ఇధ పన। మహానామ। ఏకచ్చో పుగ్గలో బుద్ధే ఏకన్తగతో హోతి అభిప్పసన్నో ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… న హాసపఞ్ఞో న జవనపఞ్ఞో న చ విముత్తియా సమన్నాగతో॥ సో తిణ్ణం సంయోజనానం పరిక్ఖయా సోతాపన్నో హోతి అవినిపాతధమ్మో నియతో సమ్బోధిపరాయణో॥ అయమ్పి ఖో। మహానామ। పుగ్గలో పరిముత్తో నిరయా పరిముత్తో తిరచ్ఛానయోనియా పరిముత్తో పేత్తివిసయా పరిముత్తో అపాయదుగ్గతివినిపాతా॥>
      text <ఇధ పన। మహానామ। ఏకచ్చో పుగ్గలో న హేవ ఖో బుద్ధే ఏకన్తగతో హోతి అభిప్పసన్నో…పే॰… న ధమ్మే…పే॰… న సఙ్ఘే…పే॰… న హాసపఞ్ఞో న జవనపఞ్ఞో న చ విముత్తియా సమన్నాగతో। అపి చస్స ఇమే ధమ్మా హోన్తి సద్ధిన్ద్రియం …పే॰… పఞ్ఞిన్ద్రియం॥ తథాగతప్పవేదితా చస్స ధమ్మా పఞ్ఞాయ మత్తసో నిజ్ఝానం ఖమన్తి॥ అయమ్పి ఖో। మహానామ। పుగ్గలో అగన్తా నిరయం అగన్తా తిరచ్ఛానయోనిం అగన్తా పేత్తివిసయం అగన్తా అపాయం దుగ్గతిం వినిపాతం॥>
      text <ఇధ పన। మహానామ। ఏకచ్చో పుగ్గలో న హేవ ఖో బుద్ధే ఏకన్తగతో హోతి అభిప్పసన్నో… న ధమ్మే…పే॰… న సఙ్ఘే…పే॰… న హాసపఞ్ఞో న జవనపఞ్ఞో న చ విముత్తియా సమన్నాగతో। అపి చస్స ఇమే ధమ్మా హోన్తి సద్ధిన్ద్రియం…పే॰… పఞ్ఞిన్ద్రియం॥ తథాగతే చస్స సద్ధామత్తం హోతి పేమమత్తం॥ అయమ్పి ఖో। మహానామ। పుగ్గలో అగన్తా నిరయం అగన్తా తిరచ్ఛానయోనిం అగన్తా పేత్తివిసయం అగన్తా అపాయం దుగ్గతిం వినిపాతం॥>
      text <సేయ్యథాపి। మహానామ। దుక్ఖేత్తం దుబ్భూమం అవిహతఖాణుకం। బీజాని చస్సు ఖణ్డాని పూతీని వాతాతపహతాని అసారాదాని అసుఖసయితాని। దేవో చ న సమ్మా ధారం అనుప్పవేచ్ఛేయ్య॥ అపి ను తాని బీజాని వుద్ధిం విరూళ్హిం వేపుల్లం ఆపజ్జేయ్యున్తి॥ నో హేతం। భన్తే॥ ఏవమేవ ఖో। మహానామ। ఇధ ధమ్మో దురక్ఖాతో హోతి దుప్పవేదితో అనియ్యానికో అనుపసమసంవత్తనికో అసమ్మాసమ్బుద్ధప్పవేదితో ఇదమహం దుక్ఖేత్తస్మిం వదామి॥ తస్మిఞ్చ ధమ్మే సావకో విహరతి ధమ్మానుధమ్మప్పటిపన్నో సామీచిప్పటిపన్నో అనుధమ్మచారీ ఇదమహం దుబ్బీజస్మిం వదామి॥>
      text <సేయ్యథాపి। మహానామ। సుఖేత్తం సుభూమం సువిహతఖాణుకం। బీజాని చస్సు అఖణ్డాని అపూతీని అవాతాతపహతాని సారాదాని సుఖసయితాని। దేవో చ సమ్మా ధారం అనుప్పవేచ్ఛేయ్య॥ అపి ను తాని బీజాని వుద్ధిం విరూళ్హిం వేపుల్లం ఆపజ్జేయ్యున్తి॥ ఏవం। భన్తే॥ ఏవమేవ ఖో। మహానామ। ఇధ ధమ్మో స్వాక్ఖాతో హోతి సుప్పవేదితో నియ్యానికో ఉపసమసంవత్తనికో సమ్మాసమ్బుద్ధప్పవేదితో ఇదమహం సుఖేత్తస్మిం వదామి॥ తస్మిఞ్చ ధమ్మే సావకో విహరతి ధమ్మానుధమ్మప్పటిపన్నో సామీచిప్పటిపన్నో అనుధమ్మచారీ ఇదమహం సుబీజస్మిం వదామి॥ కిమఙ్గం పన సరణానిం సక్కం॥ సరణాని। మహానామ। సక్కో మరణకాలే సిక్ఖాయ పరిపూరకారీ అహోసీతి॥ పఞ్చమం॥>
    text <౬॥ పఠమఅనాథపిణ్డికసుత్తం>
      text <౧౦౨౨>, <సావత్థినిదానం॥ తేన ఖో పన సమయేన అనాథపిణ్డికో గహపతి ఆబాధికో హోతి దుక్ఖితో బాళ్హగిలానో॥ అథ ఖో అనాథపిణ్డికో గహపతి అఞ్ఞతరం పురిసం ఆమన్తేసి ఏహి త్వం। అమ్భో పురిస। యేనాయస్మా సారిపుత్తో తేనుపసఙ్కమ। ఉపసఙ్కమిత్వా మమ వచనేన ఆయస్మతో సారిపుత్తస్స పాదే సిరసా వన్ద అనాథపిణ్డికో। భన్తే। గహపతి ఆబాధికో దుక్ఖితో బాళ్హగిలానో॥ సో ఆయస్మతో సారిపుత్తస్స పాదే సిరసా వన్దతీతి॥ ఏవఞ్చ వదేహి సాధు కిర। భన్తే। ఆయస్మా సారిపుత్తో యేన అనాథపిణ్డికస్స గహపతిస్స నివేసనం తేనుపసఙ్కమతు అనుకమ్పం ఉపాదాయాతి॥>
      text <ఏవం। భన్తేతి ఖో సో పురిసో అనాథపిణ్డికస్స గహపతిస్స పటిస్సుత్వా యేనాయస్మా సారిపుత్తో తేనుపసఙ్కమి। ఉపసఙ్కమిత్వా ఆయస్మన్తం సారిపుత్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో సో పురిసో ఆయస్మన్తం సారిపుత్తం ఏతదవోచ>
      text <అనాథపిణ్డికో। భన్తే। గహపతి ఆబాధికో దుక్ఖితో బాళ్హగిలానో॥ సో ఆయస్మతో సారిపుత్తస్స పాదే సిరసా వన్దతి॥ ఏవఞ్చ వదతి సాధు కిర। భన్తే। ఆయస్మా సారిపుత్తో యేన అనాథపిణ్డికస్స గహపతిస్స నివేసనం తేనుపసఙ్కమతు అనుకమ్పం ఉపాదాయాతి॥ అధివాసేసి ఖో ఆయస్మా సారిపుత్తో తుణ్హీభావేన॥>
      text <అథ ఖో ఆయస్మా సారిపుత్తో పుబ్బణ్హసమయం నివాసేత్వా పత్తచీవరమాదాయ ఆయస్మతా ఆనన్దేన పచ్ఛాసమణేన యేన అనాథపిణ్డికస్స గహపతిస్స నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ నిసజ్జ ఖో ఆయస్మా సారిపుత్తో అనాథపిణ్డికం గహపతిం ఏతదవోచ కచ్చి తే। గహపతి। ఖమనీయం కచ్చి యాపనీయం॥ కచ్చి దుక్ఖా వేదనా పటిక్కమన్తి। నో అభిక్కమన్తి। పటిక్కమోసానం పఞ్ఞాయతి। నో అభిక్కమోతి॥ న మే। భన్తే। ఖమనీయం। న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి। అభిక్కమోసానం పఞ్ఞాయతి। నో పటిక్కమోతి॥>
      text <యథారూపేన ఖో। గహపతి। బుద్ధే అప్పసాదేన సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి తథారూపో తే బుద్ధే అప్పసాదో నత్థి॥ అత్థి చ ఖో తే। గహపతి। బుద్ధే అవేచ్చప్పసాదో ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ తఞ్చ పన తే బుద్ధే అవేచ్చప్పసాదం అత్తని సమనుపస్సతో ఠానసో వేదనా పటిప్పస్సమ్భేయ్య॥>
      text <యథారూపేన ఖో। గహపతి। ధమ్మే అప్పసాదేన సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి। తథారూపో తే ధమ్మే అప్పసాదో నత్థి॥ అత్థి చ ఖో తే। గహపతి। ధమ్మే అవేచ్చప్పసాదో స్వాక్ఖాతో భగవతా ధమ్మో…పే॰… పచ్చత్తం వేదితబ్బో విఞ్ఞూహీతి॥ తఞ్చ పన తే ధమ్మే అవేచ్చప్పసాదం అత్తని సమనుపస్సతో ఠానసో వేదనా పటిప్పస్సమ్భేయ్య॥>
      text <యథారూపేన ఖో। గహపతి। సఙ్ఘే అప్పసాదేన సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి। తథారూపో తే సఙ్ఘే అప్పసాదో నత్థి॥ అత్థి చ ఖో తే। గహపతి। సఙ్ఘే అవేచ్చప్పసాదో సుప్పటిపన్నో భగవతో సావకసఙ్ఘో…పే॰… అనుత్తరం పుఞ్ఞక్ఖేత్తం లోకస్సాతి॥ తఞ్చ పన తే సఙ్ఘే అవేచ్చప్పసాదం అత్తని సమనుపస్సతో ఠానసో వేదనా పటిప్పస్సమ్భేయ్య॥>
      text <యథారూపేన ఖో। గహపతి। దుస్సీల్యేన సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి। తథారూపం తే దుస్సీల్యం నత్థి॥ అత్థి చ ఖో తే। గహపతి। అరియకన్తాని సీలాని…పే॰… సమాధిసంవత్తనికాని॥ తాని చ పన తే అరియకన్తాని సీలాని అత్తని సమనుపస్సతో ఠానసో వేదనా పటిప్పస్సమ్భేయ్య॥>
      text <యథారూపాయ ఖో। గహపతి। మిచ్ఛాదిట్ఠియా సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి। తథారూపా తే మిచ్ఛాదిట్ఠి నత్థి॥ అత్థి చ ఖో తే। గహపతి। సమ్మాదిట్ఠి॥ తఞ్చ పన తే సమ్మాదిట్ఠిం అత్తని సమనుపస్సతో ఠానసో వేదనా పటిప్పస్సమ్భేయ్య॥>
      text <యథారూపేన ఖో। గహపతి। మిచ్ఛాసఙ్కప్పేన సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి। తథారూపో తే మిచ్ఛాసఙ్కప్పో నత్థి॥ అత్థి చ ఖో తే। గహపతి। సమ్మాసఙ్కప్పో॥ తఞ్చ పన తే సమ్మాసఙ్కప్పం అత్తని సమనుపస్సతో ఠానసో వేదనా పటిప్పస్సమ్భేయ్య॥>
      text <యథారూపాయ ఖో। గహపతి। మిచ్ఛావాచాయ సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి। తథారూపా తే మిచ్ఛావాచా నత్థి॥ అత్థి చ ఖో తే। గహపతి। సమ్మావాచా॥ తఞ్చ పన తే సమ్మావాచం అత్తని సమనుపస్సతో ఠానసో వేదనా పటిప్పస్సమ్భేయ్య॥>
      text <యథారూపేన ఖో। గహపతి। మిచ్ఛాకమ్మన్తేన సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి। తథారూపో తే మిచ్ఛాకమ్మన్తో నత్థి॥ అత్థి చ ఖో తే। గహపతి। సమ్మాకమ్మన్తో॥ తఞ్చ పన తే సమ్మాకమ్మన్తం అత్తని సమనుపస్సతో ఠానసో వేదనా పటిప్పస్సమ్భేయ్య॥>
      text <యథారూపేన ఖో। గహపతి। మిచ్ఛాఆజీవేన సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి। తథారూపో తే మిచ్ఛాఆజీవో నత్థి॥ అత్థి చ ఖో తే। గహపతి। సమ్మాఆజీవో॥ తఞ్చ పన తే సమ్మాఆజీవం అత్తని సమనుపస్సతో ఠానసో వేదనా పటిప్పస్సమ్భేయ్య॥>
      text <యథారూపేన ఖో। గహపతి। మిచ్ఛావాయామేన సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి। తథారూపో తే మిచ్ఛావాయామో నత్థి॥ అత్థి చ ఖో తే। గహపతి। సమ్మావాయామో॥ తఞ్చ పన తే సమ్మావాయామం అత్తని సమనుపస్సతో ఠానసో వేదనా పటిప్పస్సమ్భేయ్య॥>
      text <యథారూపాయ ఖో। గహపతి। మిచ్ఛాసతియా సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి। తథారూపా తే మిచ్ఛాసతి నత్థి॥ అత్థి చ ఖో తే। గహపతి। సమ్మాసతి॥ తఞ్చ పన తే సమ్మాసతిం అత్తని సమనుపస్సతో ఠానసో వేదనా పటిప్పస్సమ్భేయ్య॥>
      text <యథారూపేన ఖో। గహపతి। మిచ్ఛాసమాధినా సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి। తథారూపో తే మిచ్ఛాసమాధి నత్థి॥ అత్థి చ ఖో తే। గహపతి। సమ్మాసమాధి॥ తఞ్చ పన తే సమ్మాసమాధిం అత్తని సమనుపస్సతో ఠానసో వేదనా పటిప్పస్సమ్భేయ్య॥>
      text <యథారూపేన ఖో। గహపతి। మిచ్ఛాఞాణేన సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి। తథారూపం తే మిచ్ఛాఞాణం నత్థి॥ అత్థి చ ఖో తే। గహపతి। సమ్మాఞాణం॥ తఞ్చ పన తే సమ్మాఞాణం అత్తని సమనుపస్సతో ఠానసో వేదనా పటిప్పస్సమ్భేయ్య॥>
      text <యథారూపాయ ఖో। గహపతి। మిచ్ఛావిముత్తియా సమన్నాగతో అస్సుతవా పుథుజ్జనో కాయస్స భేదా పరం మరణా అపాయం దుగ్గతిం వినిపాతం నిరయం ఉపపజ్జతి। తథారూపా తే మిచ్ఛావిముత్తి నత్థి॥ అత్థి చ ఖో తే। గహపతి। సమ్మావిముత్తి॥ తఞ్చ పన తే సమ్మావిముత్తిం అత్తని సమనుపస్సతో ఠానసో వేదనా పటిప్పస్సమ్భేయ్యాతి॥>
      text <అథ ఖో అనాథపిణ్డికస్స గహపతిస్స ఠానసో వేదనా పటిప్పస్సమ్భింసు॥ అథ ఖో అనాథపిణ్డికో గహపతి ఆయస్మన్తఞ్చ సారిపుత్తం ఆయస్మన్తఞ్చ ఆనన్దం సకేనేవ థాలిపాకేన పరివిసి॥ అథ ఖో అనాథపిణ్డికో గహపతి ఆయస్మన్తం సారిపుత్తం భుత్తావిం ఓనీతపత్తపాణిం అఞ్ఞతరం నీచాసనం గహేత్వా ఏకమన్తం నిసీది॥ ఏకమన్తం నిసిన్నం ఖో అనాథపిణ్డికం గహపతిం ఆయస్మా సారిపుత్తో ఇమాహి గాథాహి అనుమోది>
      text <అథ ఖో ఆయస్మా సారిపుత్తో అనాథపిణ్డికం గహపతిం ఇమాహి గాథాహి అనుమోదిత్వా ఉట్ఠాయాసనా పక్కామి॥>
      text <అథ ఖో ఆయస్మా ఆనన్దో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నం ఖో ఆయస్మన్తం ఆనన్దం భగవా ఏతదవోచ హన్ద॥ కుతో ను త్వం। ఆనన్ద। ఆగచ్ఛసి దివాదివస్సాతి॥ ఆయస్మతా। భన్తే। సారిపుత్తేన అనాథపిణ్డికో గహపతి ఇమినా చ ఇమినా చ ఓవాదేన ఓవదితోతి॥ పణ్డితో। ఆనన్ద। సారిపుత్తో। మహాపఞ్ఞో। ఆనన్ద। సారిపుత్తో। యత్ర హి నామ చత్తారి సోతాపత్తియఙ్గాని దసహాకారేహి విభజిస్సతీతి॥ ఛట్ఠం॥>
    text <౭॥ దుతియఅనాథపిణ్డికసుత్తం>
      text <౧౦౨౩>, <సావత్థినిదానం॥ తేన ఖో పన సమయేన అనాథపిణ్డికో గహపతి ఆబాధికో హోతి దుక్ఖితో బాళ్హగిలానో॥ అథ ఖో అనాథపిణ్డికో గహపతి అఞ్ఞతరం పురిసం ఆమన్తేసి ఏహి త్వం। అమ్భో పురిస। యేనాయస్మా ఆనన్దో తేనుపసఙ్కమ। ఉపసఙ్కమిత్వా మమ వచనేన ఆయస్మతో ఆనన్దస్స పాదే సిరసా వన్ద అనాథపిణ్డికో। భన్తే। గహపతి ఆబాధికో దుక్ఖితో బాళ్హగిలానో॥ సో ఆయస్మతో ఆనన్దస్స పాదే సిరసా వన్దతీతి॥ ఏవఞ్చ వదేహి సాధు కిర। భన్తే। ఆయస్మా ఆనన్దో యేన అనాథపిణ్డికస్స గహపతిస్స నివేసనం తేనుపసఙ్కమతు అనుకమ్పం ఉపాదాయాతి॥>
      text <ఏవం। భన్తేతి ఖో సో పురిసో అనాథపిణ్డికస్స గహపతిస్స పటిస్సుత్వా యేనాయస్మా ఆనన్దో తేనుపసఙ్కమి। ఉపసఙ్కమిత్వా ఆయస్మన్తం ఆనన్దం అభివాదేత్వా ఏకమన్తం నిసీది॥ ఏకమన్తం నిసిన్నో ఖో సో పురిసో ఆయస్మన్తం ఆనన్దం ఏతదవోచ అనాథపిణ్డికో। భన్తే। గహపతి ఆబాధికో దుక్ఖితో బాళ్హగిలానో॥ సో ఆయస్మతో ఆనన్దస్స పాదే సిరసా వన్దతి॥ ఏవఞ్చ వదతి సాధు కిర। భన్తే। ఆయస్మా ఆనన్దో యేన అనాథపిణ్డికస్స గహపతిస్స నివేసనం తేనుపసఙ్కమతు అనుకమ్పం ఉపాదాయాతి॥ అధివాసేసి ఖో ఆయస్మా ఆనన్దో తుణ్హీభావేన॥>
      text <అథ ఖో ఆయస్మా ఆనన్దో పుబ్బణ్హసమయం నివాసేత్వా పత్తచీవరమాదాయ యేన అనాథపిణ్డికస్స గహపతిస్స నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ నిసజ్జ ఖో ఆయస్మా ఆనన్దో అనాథపిణ్డికం గహపతిం ఏతదవోచ కచ్చి తే। గహపతి। ఖమనీయం। కచ్చి యాపనీయం॥ కచ్చి దుక్ఖా వేదనా పటిక్కమన్తి। నో అభిక్కమన్తి। పటిక్కమోసానం పఞ్ఞాయతి। నో అభిక్కమోతి॥ న మే। భన్తే। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి। అభిక్కమోసానం పఞ్ఞాయతి। నో పటిక్కమోతి॥>
      text <చతూహి ఖో। గహపతి। ధమ్మేహి సమన్నాగతస్స అస్సుతవతో పుథుజ్జనస్స హోతి ఉత్తాసో। హోతి ఛమ్భితత్తం। హోతి సమ్పరాయికం మరణభయం॥ కతమేహి చతూహి॥ ఇధ। గహపతి। అస్సుతవా పుథుజ్జనో బుద్ధే అప్పసాదేన సమన్నాగతో హోతి॥ తఞ్చ పనస్స బుద్ధే అప్పసాదం అత్తని సమనుపస్సతో హోతి ఉత్తాసో। హోతి ఛమ్భితత్తం। హోతి సమ్పరాయికం మరణభయం॥>
      text <పున చపరం। గహపతి। అస్సుతవా పుథుజ్జనో ధమ్మే అప్పసాదేన సమన్నాగతో హోతి॥ తఞ్చ పనస్స ధమ్మే అప్పసాదం అత్తని సమనుపస్సతో హోతి ఉత్తాసో। హోతి ఛమ్భితత్తం। హోతి సమ్పరాయికం మరణభయం॥>
      text <పున చపరం। గహపతి। అస్సుతవా పుథుజ్జనో సఙ్ఘే అప్పసాదేన సమన్నాగతో హోతి॥ తఞ్చ పనస్స సఙ్ఘే అప్పసాదం అత్తని సమనుపస్సతో హోతి ఉత్తాసో। హోతి ఛమ్భితత్తం। హోతి సమ్పరాయికం మరణభయం॥>
      text <పున చపరం। గహపతి। అస్సుతవా పుథుజ్జనో దుస్సీల్యేన సమన్నాగతో హోతి॥ తఞ్చ పనస్స దుస్సీల్యం అత్తని సమనుపస్సతో హోతి ఉత్తాసో। హోతి ఛమ్భితత్తం। హోతి సమ్పరాయికం మరణభయం॥ ఇమేహి ఖో। గహపతి। చతూహి ధమ్మేహి సమన్నాగతస్స అస్సుతవతో పుథుజ్జనస్స హోతి ఉత్తాసో। హోతి ఛమ్భితత్తం। హోతి సమ్పరాయికం మరణభయం॥>
      text <చతూహి ఖో। గహపతి। ధమ్మేహి సమన్నాగతస్స సుతవతో అరియసావకస్స న హోతి ఉత్తాసో। న హోతి ఛమ్భితత్తం। న హోతి సమ్పరాయికం మరణభయం॥ కతమేహి చతూహి॥ ఇధ। గహపతి। సుతవా అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ తఞ్చ పనస్స బుద్ధే అవేచ్చప్పసాదం అత్తని సమనుపస్సతో న హోతి ఉత్తాసో। న హోతి ఛమ్భితత్తం। న హోతి సమ్పరాయికం మరణభయం॥>
      text <పున చపరం। గహపతి। సుతవా అరియసావకో ధమ్మే అవేచ్చప్పసాదేన సమన్నాగతో హోతి స్వాక్ఖాతో భగవతా ధమ్మో…పే॰… పచ్చత్తం వేదితబ్బో విఞ్ఞూహీతి॥ తఞ్చ పనస్స ధమ్మే అవేచ్చప్పసాదం అత్తని సమనుపస్సతో న హోతి ఉత్తాసో। న హోతి ఛమ్భితత్తం। న హోతి సమ్పరాయికం మరణభయం॥>
      text <పున చపరం। గహపతి। సుతవా అరియసావకో సఙ్ఘే అవేచ్చప్పసాదేన సమన్నాగతో హోతి సుప్పటిపన్నో భగవతో సావకసఙ్ఘో…పే॰… అనుత్తరం పుఞ్ఞక్ఖేత్తం లోకస్సాతి॥ తఞ్చ పనస్స సఙ్ఘే అవేచ్చప్పసాదం అత్తని సమనుపస్సతో న హోతి ఉత్తాసో। న హోతి ఛమ్భితత్తం। న హోతి సమ్పరాయికం మరణభయం॥>
      text <పున చపరం। గహపతి। సుతవా అరియసావకో అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ తాని చ పనస్స అరియకన్తాని సీలాని అత్తని సమనుపస్సతో న హోతి ఉత్తాసో। న హోతి ఛమ్భితత్తం। న హోతి సమ్పరాయికం మరణభయం॥ ఇమేహి ఖో। గహపతి। చతూహి ధమ్మేహి సమన్నాగతస్స సుతవతో అరియసావకస్స న హోతి ఉత్తాసో। న హోతి ఛమ్భితత్తం। న హోతి సమ్పరాయికం మరణభయన్తి॥>
      text <నాహం। భన్తే ఆనన్ద। భాయామి॥ క్యాహం భాయిస్సామి॥ అహఞ్హి। భన్తే। బుద్ధే అవేచ్చప్పసాదేన సమన్నాగతో హోమి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే అవేచ్చప్పసాదేన సమన్నాగతో హోమి సుప్పటిపన్నో భగవతో సావకసఙ్ఘో…పే॰… అనుత్తరం పుఞ్ఞక్ఖేత్తం లోకస్సాతి॥ యాని చిమాని। భన్తే। భగవతా గిహిసామీచికాని సిక్ఖాపదాని దేసితాని। నాహం తేసం కిఞ్చి అత్తని ఖణ్డం సమనుపస్సామీతి॥ లాభా తే। గహపతి। సులద్ధం తే। గహపతి॥ సోతాపత్తిఫలం తయా। గహపతి। బ్యాకతన్తి॥ సత్తమం॥>
    text <౮॥ పఠమభయవేరూపసన్తసుత్తం>
      text <౧౦౨౪>, <సావత్థినిదానం॥ ఏకమన్తం నిసిన్నం ఖో అనాథపిణ్డికం గహపతిం భగవా ఏతదవోచ యతో ఖో। గహపతి। అరియసావకస్స పఞ్చ భయాని వేరాని వూపసన్తాని చ హోన్తి। చతూహి చ సోతాపత్తియఙ్గేహి సమన్నాగతో హోతి। అరియో చస్స ఞాయో పఞ్ఞాయ సుదిట్ఠో హోతి సుప్పటివిద్ధో। సో ఆకఙ్ఖమానో అత్తనావ అత్తానం బ్యాకరేయ్య ఖీణనిరయోమ్హి ఖీణతిరచ్ఛానయోని ఖీణపేత్తివిసయో ఖీణాపాయదుగ్గతివినిపాతో। సోతాపన్నోహమస్మి అవినిపాతధమ్మో నియతో సమ్బోధిపరాయణో॥>
      text <కతమాని పఞ్చ భయాని వేరాని వూపసన్తాని హోన్తి॥ యం। గహపతి। పాణాతిపాతీ పాణాతిపాతప్పచ్చయా దిట్ఠధమ్మికమ్పి భయం వేరం పసవతి। సమ్పరాయికమ్పి భయం వేరం పసవతి। చేతసికమ్పి దుక్ఖం దోమనస్సం పటిసంవేదియతి॥ పాణాతిపాతా పటివిరతస్స ఏవం తం భయం వేరం వూపసన్తం హోతి॥ యం। గహపతి। అదిన్నాదాయీ…పే॰… యం। గహపతి। కామేసుమిచ్ఛాచారీ…పే॰… యం। గహపతి। ముసావాదీ…పే॰… యం। గహపతి। సురామేరయమజ్జప్పమాదట్ఠాయీ సురామేరయమజ్జప్పమాదట్ఠానప్పచ్చయా దిట్ఠధమ్మికమ్పి భయం వేరం పసవతి। సమ్పరాయికమ్పి భయం వేరం పసవతి। చేతసికమ్పి దుక్ఖం దోమనస్సం పటిసంవేదియతి॥ సురామేరయమజ్జప్పమాదట్ఠానా పటివిరతస్స ఏవం తం భయం వేరం వూపసన్తం హోతి॥ ఇమాని పఞ్చ భయాని వేరాని వూపసన్తాని హోన్తి॥>
      text <కతమేహి చతూహి సోతాపత్తియఙ్గేహి సమన్నాగతో హోతి॥ ఇధ। గహపతి। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ ఇమేహి చతూహి సోతాపత్తియఙ్గేహి సమన్నాగతో హోతి॥>
      text <కతమో చస్స అరియో ఞాయో పఞ్ఞాయ సుదిట్ఠో హోతి సుప్పటివిద్ధో॥ ఇధ। గహపతి। అరియసావకో పటిచ్చసముప్పాదఞ్ఞేవ సాధుకం యోనిసో మనసి కరోతి ఇతి ఇమస్మిం సతి ఇదం హోతి। ఇమస్సుప్పాదా ఇదం ఉప్పజ్జతి। ఇతి ఇమస్మిం అసతి ఇదం న హోతి। ఇమస్స నిరోధా ఇదం నిరుజ్ఝతి। యదిదం అవిజ్జాపచ్చయా సఙ్ఖారా। సఙ్ఖారపచ్చయా విఞ్ఞాణం…పే॰… ఏవమేతస్స కేవలస్స దుక్ఖక్ఖన్ధస్స సముదయో హోతి॥ అవిజ్జాయ త్వేవ అసేసవిరాగనిరోధా సఙ్ఖారనిరోధో…పే॰… ఫస్సనిరోధా వేదనానిరోధో। వేదనానిరోధా తణ్హానిరోధో… ఏవమేతస్స కేవలస్స దుక్ఖక్ఖన్ధస్స నిరోధో హోతి॥ అయమస్స అరియో ఞాయో పఞ్ఞాయ సుదిట్ఠో హోతి సుప్పటివిద్ధో॥>
      text <యతో ఖో। గహపతి। అరియసావకస్స ఇమాని పఞ్చ భయాని వేరాని వూపసన్తాని హోన్తి। ఇమేహి చతూహి సోతాపత్తియఙ్గేహి సమన్నాగతో హోతి। అయఞ్చస్స అరియో ఞాయో పఞ్ఞాయ సుదిట్ఠో హోతి సుప్పటివిద్ధో॥ సో ఆకఙ్ఖమానో అత్తనావ అత్తానం బ్యాకరేయ్య ఖీణనిరయోమ్హి ఖీణతిరచ్ఛానయోని ఖీణపేత్తివిసయో ఖీణాపాయదుగ్గతివినిపాతో। సోతాపన్నోహమస్మి అవినిపాతధమ్మో నియతో సమ్బోధిపరాయణోతి॥ అట్ఠమం॥>
    text <౯॥ దుతియభయవేరూపసన్తసుత్తం>
      text <౧౦౨౫>, <సావత్థినిదానం…పే॰… యతో ఖో। భిక్ఖవే। అరియసావకస్స ఇమాని పఞ్చ భయాని వేరాని వూపసన్తాని హోన్తి। ఇమేహి చతూహి సోతాపత్తియఙ్గేహి సమన్నాగతో హోతి। అయఞ్చస్స అరియో ఞాయో పఞ్ఞాయ సుదిట్ఠో హోతి సుప్పటివిద్ధో। సో ఆకఙ్ఖమానో అత్తనావ అత్తానం బ్యాకరేయ్య ఖీణనిరయోమ్హి ఖీణతిరచ్ఛానయోని ఖీణపేత్తివిసయో ఖీణాపాయదుగ్గతివినిపాతో। సోతాపన్నోహమస్మి అవినిపాతధమ్మో నియతో సమ్బోధిపరాయణోతి॥ నవమం॥>
    text <౧౦॥ నన్దకలిచ్ఛవిసుత్తం>
      text <౧౦౨౬>, <ఏకం సమయం భగవా వేసాలియం విహరతి మహావనే కూటాగారసాలాయం॥ అథ ఖో నన్దకో లిచ్ఛవిమహామత్తో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నం ఖో నన్దకం లిచ్ఛవిమహామత్తం భగవా ఏతదవోచ>
      text <చతూహి ఖో। నన్దక। ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణో॥ కతమేహి చతూహి॥ ఇధ। నన్దక। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ ఇమేహి ఖో। నన్దక। చతూహి ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణో॥>
      text <ఇమేహి చ పన। నన్దక। చతూహి ధమ్మేహి సమన్నాగతో అరియసావకో ఆయునా సంయుత్తో హోతి దిబ్బేనపి మానుసేనపి। వణ్ణేన సంయుత్తో హోతి దిబ్బేనపి మానుసేనపి। సుఖేన సంయుత్తో హోతి దిబ్బేనపి మానుసేనపి। యసేన సంయుత్తో హోతి దిబ్బేనపి మానుసేనపి। ఆధిపతేయ్యేన సంయుత్తో హోతి దిబ్బేనపి మానుసేనపి॥ తం ఖో పనాహం। నన్దక। నాఞ్ఞస్స సమణస్స వా బ్రాహ్మణస్స వా సుత్వా వదామి॥ అపి చ యదేవ మయా సామం ఞాతం సామం దిట్ఠం సామం విదితం। తదేవాహం వదామీతి॥>
      text <ఏవం వుత్తే అఞ్ఞతరో పురిసో నన్దకం లిచ్ఛవిమహామత్తం ఏతదవోచ నహానకాలో। భన్తేతి॥ అలం దాని। భణే। ఏతేన బాహిరేన నహానేన॥ అలమిదం అజ్ఝత్తం నహానం భవిస్సతి। యదిదం భగవతి పసాదోతి॥ దసమం॥>
      stand <సరణానివగ్గో తతియో॥>
      text <తస్సుద్దానం>
  text <౪॥ పుఞ్ఞాభిసన్దవగ్గో>
    text <౧॥ పఠమపుఞ్ఞాభిసన్దసుత్తం>
      text <౧౦౨౭>, <సావత్థినిదానం॥ చత్తారోమే। భిక్ఖవే। పుఞ్ఞాభిసన్దా కుసలాభిసన్దా సుఖస్సాహారా॥ కతమే చత్తారో॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ అయం పఠమో పుఞ్ఞాభిసన్దో కుసలాభిసన్దో సుఖస్సాహారో॥>
      text <పున చపరం। భిక్ఖవే। అరియసావకో ధమ్మే అవేచ్చప్పసాదేన సమన్నాగతో హోతి స్వాక్ఖాతో భగవతా ధమ్మో…పే॰… పచ్చత్తం వేదితబ్బో విఞ్ఞూహీతి॥ అయం దుతియో పుఞ్ఞాభిసన్దో కుసలాభిసన్దో సుఖస్సాహారో॥>
      text <పున చపరం। భిక్ఖవే। అరియసావకో సఙ్ఘే అవేచ్చప్పసాదేన సమన్నాగతో హోతి సుప్పటిపన్నో భగవతో సావకసఙ్ఘో…పే॰… అనుత్తరం పుఞ్ఞక్ఖేత్తం లోకస్సాతి॥ అయం తతియో పుఞ్ఞాభిసన్దో కుసలాభిసన్దో సుఖస్సాహారో॥>
      text <పున చపరం। భిక్ఖవే। అరియసావకో అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ అయం చతుత్థో పుఞ్ఞాభిసన్దో కుసలాభిసన్దో సుఖస్సాహారో॥ ఇమే ఖో। భిక్ఖవే। చత్తారో పుఞ్ఞాభిసన్దా కుసలాభిసన్దా సుఖస్సాహారాతి॥ పఠమం॥>
    text <౨॥ దుతియపుఞ్ఞాభిసన్దసుత్తం>
      text <౧౦౨౮>, <చత్తారోమే। భిక్ఖవే। పుఞ్ఞాభిసన్దా కుసలాభిసన్దా సుఖస్సాహారా॥ కతమే చత్తారో॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ అయం పఠమో పుఞ్ఞాభిసన్దో కుసలాభిసన్దో సుఖస్సాహారో॥>
      text <పున చపరం। భిక్ఖవే। అరియసావకో ధమ్మే…పే॰… సఙ్ఘే…పే॰…॥>
      text <పున చపరం। భిక్ఖవే। అరియసావకో విగతమలమచ్ఛేరేన చేతసా అగారం అజ్ఝావసతి ముత్తచాగో పయతపాణి వోస్సగ్గరతో యాచయోగో దానసంవిభాగరతో॥ అయం చతుత్థో పుఞ్ఞాభిసన్దో కుసలాభిసన్దో సుఖస్సాహారో॥ ఇమే ఖో। భిక్ఖవే। చత్తారో పుఞ్ఞాభిసన్దా కుసలాభిసన్దా సుఖస్సాహారాతి॥ దుతియం॥>
    text <౩॥ తతియపుఞ్ఞాభిసన్దసుత్తం>
      text <౧౦౨౯>, <చత్తారోమే। భిక్ఖవే। పుఞ్ఞాభిసన్దా కుసలాభిసన్దా సుఖస్సాహారా॥ కతమే చత్తారో॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ అయం పఠమో పుఞ్ఞాభిసన్దో కుసలాభిసన్దో సుఖస్సాహారో॥>
      text <పున చపరం। భిక్ఖవే। అరియసావకో ధమ్మే…పే॰… సఙ్ఘే…పే॰…॥>
      text <పున చపరం। భిక్ఖవే। అరియసావకో పఞ్ఞవా హోతి ఉదయత్థగామినియా పఞ్ఞాయ సమన్నాగతో అరియాయ నిబ్బేధికాయ సమ్మా దుక్ఖక్ఖయగామినియా॥ అయం చతుత్థో పుఞ్ఞాభిసన్దో కుసలాభిసన్దో సుఖస్సాహారో॥ ఇమే ఖో। భిక్ఖవే। చత్తారో పుఞ్ఞాభిసన్దా కుసలాభిసన్దా సుఖస్సాహారాతి॥ తతియం॥>
    text <౪॥ పఠమదేవపదసుత్తం>
      text <౧౦౩౦>, <సావత్థినిదానం॥ చత్తారిమాని। భిక్ఖవే। దేవానం దేవపదాని అవిసుద్ధానం సత్తానం విసుద్ధియా అపరియోదాతానం సత్తానం పరియోదపనాయ॥>
      text <కతమాని చత్తారి॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ఇదం పఠమం దేవానం దేవపదం అవిసుద్ధానం సత్తానం విసుద్ధియా అపరియోదాతానం సత్తానం పరియోదపనాయ॥>
      text <పున చపరం। భిక్ఖవే। అరియసావకో ధమ్మే…పే॰… సఙ్ఘే…పే॰…॥>
      text <పున చపరం। భిక్ఖవే। అరియసావకో అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ ఇదం చతుత్థం దేవానం దేవపదం అవిసుద్ధానం సత్తానం విసుద్ధియా అపరియోదాతానం సత్తానం పరియోదపనాయ॥ ఇమాని ఖో। భిక్ఖవే। చత్తారి దేవానం దేవపదాని అవిసుద్ధానం సత్తానం విసుద్ధియా అపరియోదాతానం సత్తానం పరియోదపనాయాతి॥ చతుత్థం॥>
    text <౫॥ దుతియదేవపదసుత్తం>
      text <౧౦౩౧>, <చత్తారిమాని। భిక్ఖవే। దేవానం దేవపదాని అవిసుద్ధానం సత్తానం విసుద్ధియా అపరియోదాతానం సత్తానం పరియోదపనాయ॥>
      text <కతమాని చత్తారి॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ సో ఇతి పటిసఞ్చిక్ఖతి కిం ను ఖో దేవానం దేవపదన్తి॥ సో ఏవం పజానాతి అబ్యాబజ్ఝపరమే ఖ్వాహం ఏతరహి దేవే సుణామి॥ న చ ఖో పనాహం కిఞ్చి బ్యాబాధేమి తసం వా థావరం వా॥ అద్ధాహం దేవపదధమ్మసమన్నాగతో విహరామీతి॥ ఇదం పఠమం దేవానం దేవపదం అవిసుద్ధానం సత్తానం విసుద్ధియా అపరియోదాతానం సత్తానం పరియోదపనాయ॥>
      text <పున చపరం। భిక్ఖవే। అరియసావకో ధమ్మే…పే॰… సఙ్ఘే…పే॰…॥>
      text <పున చపరం। భిక్ఖవే। అరియసావకో అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ సో ఇతి పటిసఞ్చిక్ఖతి కిం ను ఖో దేవానం దేవపదన్తి॥ సో ఏవం పజానాతి అబ్యాబజ్ఝపరమే ఖ్వాహం ఏతరహి దేవే సుణామి॥ న ఖో పనాహం కిఞ్చి బ్యాబాధేమి తసం వా థావరం వా॥ అద్ధాహం దేవపదధమ్మసమన్నాగతో విహరామీతి॥ ఇదం చతుత్థం దేవానం దేవపదం అవిసుద్ధానం సత్తానం విసుద్ధియా అపరియోదాతానం సత్తానం పరియోదపనాయ॥ ఇమాని ఖో। భిక్ఖవే। చత్తారి దేవానం దేవపదాని అవిసుద్ధానం సత్తానం విసుద్ధియా అపరియోదాతానం సత్తానం పరియోదపనాయాతి॥ పఞ్చమం॥>
    text <౬॥ దేవసభాగసుత్తం>
      text <౧౦౩౨>, <చతూహి। భిక్ఖవే। ధమ్మేహి సమన్నాగతం అత్తమనా దేవా సభాగతం కథేన్తి॥ కతమేహి చతూహి॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ యా తా దేవతా బుద్ధే అవేచ్చప్పసాదేన సమన్నాగతా ఇతో చుతా తత్రూపపన్నా తాసం ఏవం హోతి యథారూపేన ఖో మయం బుద్ధే అవేచ్చప్పసాదేన సమన్నాగతా తతో చుతా ఇధూపపన్నా। అరియసావకోపి తథారూపేన బుద్ధే అవేచ్చప్పసాదేన సమన్నాగతో ఏహీతి దేవానం సన్తికేతి॥>
      text <పున చపరం। భిక్ఖవే। అరియసావకో ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ యా తా దేవతా అరియకన్తేహి సీలేహి సమన్నాగతా ఇతో చుతా తత్రూపపన్నా తాసం ఏవం హోతి యథారూపేహి ఖో మయం అరియకన్తేహి సీలేహి సమన్నాగతా తతో చుతా ఇధూపపన్నా। అరియసావకోపి తథారూపేహి అరియకన్తేహి సీలేహి సమన్నాగతో ఏహీతి దేవానం సన్తికేతి॥ ఇమేహి ఖో। భిక్ఖవే। చతూహి ధమ్మేహి సమన్నాగతం అత్తమనా దేవా సభాగతం కథేన్తీతి॥ ఛట్ఠం॥>
    text <౭॥ మహానామసుత్తం>
      text <౧౦౩౩>, <ఏకం సమయం భగవా సక్కేసు విహరతి కపిలవత్థుస్మిం నిగ్రోధారామే॥ అథ ఖో మహానామో సక్కో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో మహానామో సక్కో భగవన్తం ఏతదవోచ>
      text <కిత్తావతా ను ఖో। భన్తే। ఉపాసకో హోతీతి॥ యతో ఖో। మహానామ। బుద్ధం సరణం గతో హోతి। ధమ్మం సరణం గతో హోతి। సఙ్ఘం సరణం గతో హోతి ఏత్తావతా ఖో। మహానామ। ఉపాసకో హోతీతి॥>
      text <కిత్తావతా పన। భన్తే। ఉపాసకో సీలసమ్పన్నో హోతీతి॥ యతో ఖో। మహానామ। ఉపాసకో పాణాతిపాతా పటివిరతో హోతి। అదిన్నాదానా పటివిరతో హోతి। కామేసుమిచ్ఛాచారా పటివిరతో హోతి। ముసావాదా పటివిరతో హోతి। సురామేరయమజ్జప్పమాదట్ఠానా పటివిరతో హోతి। ఏత్తావతా ఖో। మహానామ। ఉపాసకో సీలసమ్పన్నో హోతీతి॥>
      text <కిత్తావతా పన। భన్తే। ఉపాసకో సద్ధాసమ్పన్నో హోతీతి॥ ఇధ। మహానామ। ఉపాసకో సద్ధో హోతి। సద్దహతి తథాగతస్స బోధిం ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ఏత్తావతా ఖో। మహానామ। ఉపాసకో సద్ధాసమ్పన్నో హోతీతి॥>
      text <కిత్తావతా పన। భన్తే। ఉపాసకో చాగసమ్పన్నో హోతీతి॥ ఇధ। మహానామ। ఉపాసకో విగతమలమచ్ఛేరేన చేతసా అగారం అజ్ఝావసతి ముత్తచాగో పయతపాణి వోస్సగ్గరతో యాచయోగో దానసంవిభాగరతో ఏత్తావతా ఖో। మహానామ। ఉపాసకో చాగసమ్పన్నో హోతీతి॥>
      text <కిత్తావతా పన। భన్తే। ఉపాసకో పఞ్ఞాసమ్పన్నో హోతీతి॥ ఇధ। మహానామ। ఉపాసకో పఞ్ఞవా హోతి ఉదయత్థగామినియా పఞ్ఞాయ సమన్నాగతో అరియాయ నిబ్బేధికాయ సమ్మా దుక్ఖక్ఖయగామినియా ఏత్తావతా ఖో। మహానామ। ఉపాసకో పఞ్ఞాసమ్పన్నో హోతీతి॥ సత్తమం॥>
    text <౮॥ వస్ససుత్తం>
      text <౧౦౩౪>, <సేయ్యథాపి। భిక్ఖవే। ఉపరిపబ్బతే థుల్లఫుసితకే దేవే వస్సన్తే తం ఉదకం యథానిన్నం పవత్తమానం పబ్బతకన్దరపదరసాఖా పరిపూరేతి। పబ్బతకన్దరపదరసాఖా పరిపూరా కుసోబ్భే పరిపూరేన్తి। కుసోబ్భా పరిపూరా మహాసోబ్భే పరిపూరేన్తి। మహాసోబ్భా పరిపూరా కున్నదియో పరిపూరేన్తి। కున్నదియో పరిపూరా మహానదియో పరిపూరేన్తి। మహానదియో పరిపూరా మహాసముద్దం పరిపూరేన్తి। ఏవమేవ ఖో। భిక్ఖవే। అరియసావకస్స యో చ బుద్ధే అవేచ్చప్పసాదో। యో చ ధమ్మే అవేచ్చప్పసాదో। యో చ సఙ్ఘే అవేచ్చప్పసాదో। యాని చ అరియకన్తాని సీలాని ఇమే ధమ్మా సన్దమానా పారం గన్త్వా ఆసవానం ఖయాయ సంవత్తన్తీతి॥ అట్ఠమం॥>
    text <౯॥ కాళిగోధసుత్తం>
      text <౧౦౩౫>, <ఏకం సమయం భగవా సక్కేసు విహరతి కపిలవత్థుస్మిం నిగ్రోధారామే॥ అథ ఖో భగవా పుబ్బణ్హసమయం నివాసేత్వా పత్తచీవరమాదాయ యేన కాళిగోధాయ సాకియానియా నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ అథ ఖో కాళిగోధా సాకియానీ యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నం ఖో కాళిగోధం సాకియానిం భగవా ఏతదవోచ>
      text <చతూహి ఖో। గోధే। ధమ్మేహి సమన్నాగతా అరియసావికా సోతాపన్నా హోతి అవినిపాతధమ్మా నియతా సమ్బోధిపరాయణా॥ కతమేహి చతూహి॥ ఇధ। గోధే। అరియసావికా బుద్ధే అవేచ్చప్పసాదేన సమన్నాగతా హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… విగతమలమచ్ఛేరేన చేతసా అగారం అజ్ఝావసతి ముత్తచాగా పయతపాణినీ వోస్సగ్గరతా యాచయోగా దానసంవిభాగరతా॥ ఇమేహి ఖో। గోధే। చతూహి ధమ్మేహి సమన్నాగతా అరియసావికా సోతాపన్నా హోతి అవినిపాతధమ్మా నియతా సమ్బోధిపరాయణాతి॥>
      text <యానిమాని। భన్తే। భగవతా చత్తారి సోతాపత్తియఙ్గాని దేసితాని। సంవిజ్జన్తే తే ధమ్మా మయి। అహఞ్చ తేసు ధమ్మేసు సన్దిస్సామి॥ అహఞ్హి। భన్తే। బుద్ధే అవేచ్చప్పసాదేన సమన్నాగతా ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… యం ఖో పన కిఞ్చి కులే దేయ్యధమ్మం సబ్బం తం అప్పటివిభత్తం సీలవన్తేహి కల్యాణధమ్మేహీతి॥ లాభా తే। గోధే। సులద్ధం తే। గోధే॥ సోతాపత్తిఫలం తయా। గోధే। బ్యాకతన్తి॥ నవమం॥>
    text <౧౦॥ నన్దియసక్కసుత్తం>
      text <౧౦౩౬>, <ఏకం సమయం భగవా సక్కేసు విహరతి కపిలవత్థుస్మిం నిగ్రోధారామే॥ అథ ఖో నన్దియో సక్కో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో నన్దియో సక్కో భగవన్తం ఏతదవోచ యస్సేవ ను ఖో। భన్తే। అరియసావకస్స చత్తారి సోతాపత్తియఙ్గాని సబ్బేన సబ్బం సబ్బథా సబ్బం నత్థి స్వేవ ను ఖో। భన్తే। అరియసావకో పమాదవిహారీతి॥>
      text <యస్స ఖో। నన్దియ। చత్తారి సోతాపత్తియఙ్గాని సబ్బేన సబ్బం సబ్బథా సబ్బం నత్థి తమహం బాహిరో పుథుజ్జనపక్ఖే ఠితోతి వదామి॥ అపి చ। నన్దియ। యథా అరియసావకో పమాదవిహారీ చేవ హోతి। అప్పమాదవిహారీ చ తం సుణాహి। సాధుకం మనసి కరోహి। భాసిస్సామీతి॥ ఏవం। భన్తేతి ఖో నన్దియో సక్కో భగవతో పచ్చస్సోసి॥ భగవా ఏతదవోచ>
      text <కథఞ్చ। నన్దియ। అరియసావకో పమాదవిహారీ హోతి॥ ఇధ నన్దియ। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ సో తేన బుద్ధే అవేచ్చప్పసాదేన సన్తుట్ఠో న ఉత్తరి వాయమతి దివా పవివేకాయ। రత్తిం పటిసల్లానాయ॥ తస్స ఏవం పమత్తస్స విహరతో పామోజ్జం న హోతి॥ పామోజ్జే అసతి। పీతి న హోతి॥ పీతియా అసతి। పస్సద్ధి న హోతి॥ పస్సద్ధియా అసతి। దుక్ఖం విహరతి॥ దుక్ఖినో చిత్తం న సమాధియతి॥ అసమాహితే చిత్తే ధమ్మా న పాతుభవన్తి॥ ధమ్మానం అపాతుభావా పమాదవిహారీ త్వేవ సఙ్ఖ్యం గచ్ఛతి॥>
      text <పున చపరం। నన్దియ। అరియసావకో ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ సో తేహి అరియకన్తేహి సీలేహి సన్తుట్ఠో న ఉత్తరి వాయమతి దివా పవివేకాయ రత్తిం పటిసల్లానాయ॥ తస్స ఏవం పమత్తస్స విహరతో పామోజ్జం న హోతి॥ పామోజ్జే అసతి। పీతి న హోతి॥ పీతియా అసతి। పస్సద్ధి న హోతి॥ పస్సద్ధియా అసతి। దుక్ఖం విహరతి॥ దుక్ఖినో చిత్తం న సమాధియతి॥ అసమాహితే చిత్తే ధమ్మా న పాతుభవన్తి॥ ధమ్మానం అపాతుభావా పమాదవిహారీ త్వేవ సఙ్ఖ్యం గచ్ఛతి॥ ఏవం ఖో। నన్దియ। అరియసావకో పమాదవిహారీ హోతి॥>
      text <కథఞ్చ। నన్దియ। అరియసావకో అప్పమాదవిహారీ హోతి॥ ఇధ। నన్దియ। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ సో తేన బుద్ధే అవేచ్చప్పసాదేన అసన్తుట్ఠో ఉత్తరి వాయమతి దివా పవివేకాయ రత్తిం పటిసల్లానాయ॥ తస్స ఏవం అప్పమత్తస్స విహరతో పామోజ్జం జాయతి॥ పముదితస్స పీతి జాయతి॥ పీతిమనస్స కాయో పస్సమ్భతి॥ పస్సద్ధకాయో సుఖం వేదియతి॥ సుఖినో చిత్తం సమాధియతి॥ సమాహితే చిత్తే ధమ్మా పాతుభవన్తి॥ ధమ్మానం పాతుభావా అప్పమాదవిహారీ త్వేవ సఙ్ఖ్యం గచ్ఛతి॥>
      text <పున చపరం। నన్దియ। అరియసావకో ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ సో తేహి అరియకన్తేహి సీలేహి అసన్తుట్ఠో ఉత్తరి వాయమతి దివా పవివేకాయ రత్తిం పటిసల్లానాయ॥ తస్స ఏవం అప్పమత్తస్స విహరతో పామోజ్జం జాయతి॥ పముదితస్స పీతి జాయతి॥ పీతిమనస్స కాయో పస్సమ్భతి॥ పస్సద్ధకాయో సుఖం వేదియతి॥ సుఖినో చిత్తం సమాధియతి॥ సమాహితే చిత్తే ధమ్మా పాతుభవన్తి॥ ధమ్మానం పాతుభావా అప్పమాదవిహారీ త్వేవ సఙ్ఖ్యం గచ్ఛతి॥ ఏవం ఖో। నన్దియ। అరియసావకో అప్పమాదవిహారీ హోతీతి॥ దసమం॥>
      stand <పుఞ్ఞాభిసన్దవగ్గో చతుత్థో॥>
      text <తస్సుద్దానం>
  text <౫॥ సగాథకపుఞ్ఞాభిసన్దవగ్గో>
    text <౧॥ పఠమఅభిసన్దసుత్తం>
      text <౧౦౩౭>, <చత్తారోమే। భిక్ఖవే। పుఞ్ఞాభిసన్దా। కుసలాభిసన్దా। సుఖస్సాహారా॥ కతమే చత్తారో॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ అయం పఠమో పుఞ్ఞాభిసన్దో। కుసలాభిసన్దో। సుఖస్సాహారో॥>
      text <పున చపరం। భిక్ఖవే। అరియసావకో ధమ్మే…పే॰… సఙ్ఘే…పే॰…॥>
      text <పున చపరం। భిక్ఖవే। అరియసావకో అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ అయం చతుత్థో పుఞ్ఞాభిసన్దో। కుసలాభిసన్దో। సుఖస్సాహారో॥ ఇమే ఖో। భిక్ఖవే। చత్తారో పుఞ్ఞాభిసన్దా। కుసలాభిసన్దా। సుఖస్సాహారా॥>
      text <ఇమేహి ఖో। భిక్ఖవే। చతూహి పుఞ్ఞాభిసన్దేహి కుసలాభిసన్దేహి సమన్నాగతస్స అరియసావకస్స న సుకరం పుఞ్ఞస్స పమాణం గణేతుం ఏత్తకో పుఞ్ఞాభిసన్దో। కుసలాభిసన్దో। సుఖస్సాహారోతి॥ అథ ఖో అసఙ్ఖ్యేయ్యో అప్పమేయ్యో మహాపుఞ్ఞక్ఖన్ధో త్వేవ సఙ్ఖ్యం గచ్ఛతి॥>
      text <సేయ్యథాపి। భిక్ఖవే। మహాసముద్దే న సుకరం ఉదకస్స పమాణం గణేతుం ఏత్తకాని ఉదకాళ్హకానీతి వా ఏత్తకాని ఉదకాళ్హకసతానీతి వా ఏత్తకాని ఉదకాళ్హకసహస్సానీతి వా ఏత్తకాని ఉదకాళ్హకసతసహస్సానీతి వాతి॥ అథ ఖో అసఙ్ఖ్యేయ్యో అప్పమేయ్యో మహాఉదకక్ఖన్ధో త్వేవ సఙ్ఖ్యం గచ్ఛతి॥ ఏవమేవ ఖో। భిక్ఖవే। ఇమేహి చతూహి పుఞ్ఞాభిసన్దేహి కుసలాభిసన్దేహి సమన్నాగతస్స అరియసావకస్స న సుకరం పుఞ్ఞస్స పమాణం గణేతుం ఏత్తకో పుఞ్ఞాభిసన్దో। కుసలాభిసన్దో। సుఖస్సాహారోతి॥ అథ ఖో అసఙ్ఖ్యేయ్యో అప్పమేయ్యో మహాపుఞ్ఞక్ఖన్ధో త్వేవ సఙ్ఖ్యం గచ్ఛతీతి॥>
      text <ఇదమవోచ భగవా॥ ఇదం వత్వాన సుగతో అథాపరం ఏతదవోచ సత్థా>
    text <౨॥ దుతియఅభిసన్దసుత్తం>
      text <౧౦౩౮>, <చత్తారోమే। భిక్ఖవే। పుఞ్ఞాభిసన్దా। కుసలాభిసన్దా। సుఖస్సాహారా॥ కతమే చత్తారో॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ అయం పఠమో పుఞ్ఞాభిసన్దో కుసలాభిసన్దో సుఖస్సాహారో॥>
      text <పున చపరం। భిక్ఖవే। అరియసావకో ధమ్మే…పే॰… సఙ్ఘే…పే॰…॥>
      text <పున చపరం। భిక్ఖవే। అరియసావకో విగతమలమచ్ఛేరేన చేతసా అగారం అజ్ఝావసతి ముత్తచాగో పయతపాణి వోస్సగ్గరతో యాచయోగో దానసంవిభాగరతో॥ అయం చతుత్థో పుఞ్ఞాభిసన్దో కుసలాభిసన్దో సుఖస్సాహారో॥ ఇమే ఖో। భిక్ఖవే। చత్తారో పుఞ్ఞాభిసన్దా। కుసలాభిసన్దా। సుఖస్సాహారా॥>
      text <ఇమేహి ఖో। భిక్ఖవే। చతూహి పుఞ్ఞాభిసన్దేహి కుసలాభిసన్దేహి సమన్నాగతస్స అరియసావకస్స న సుకరం పుఞ్ఞస్స పమాణం గణేతుం ఏత్తకో పుఞ్ఞాభిసన్దో। కుసలాభిసన్దో। సుఖస్సాహారోతి॥ అథ ఖో అసఙ్ఖ్యేయ్యో అప్పమేయ్యో మహాపుఞ్ఞక్ఖన్ధో త్వేవ సఙ్ఖ్యం గచ్ఛతి॥>
      text <సేయ్యథాపి। భిక్ఖవే। యత్థిమా మహానదియో సంసన్దన్తి సమేన్తి। సేయ్యథిదం గఙ్గా। యమునా। అచిరవతీ। సరభూ। మహీ। తత్థ న సుకరం ఉదకస్స పమాణం గణేతుం ఏత్తకాని ఉదకాళ్హకానీతి వా ఏత్తకాని ఉదకాళ్హకసతానీతి వా ఏత్తకాని ఉదకాళ్హకసహస్సానీతి వా ఏత్తకాని ఉదకాళ్హకసతసహస్సానీతి వాతి॥ అథ ఖో అసఙ్ఖ్యేయ్యో అప్పమేయ్యో మహాఉదకక్ఖన్ధో త్వేవ సఙ్ఖ్యం గచ్ఛతి॥ ఏవమేవ ఖో। భిక్ఖవే। ఇమేహి చతూహి పుఞ్ఞాభిసన్దేహి కుసలాభిసన్దేహి సమన్నాగతస్స అరియసావకస్స న సుకరం పుఞ్ఞస్స పమాణం గణేతుం ఏత్తకో పుఞ్ఞాభిసన్దో। కుసలాభిసన్దో। సుఖస్సాహారోతి॥ అథ ఖో అసఙ్ఖ్యేయ్యో అప్పమేయ్యో మహాపుఞ్ఞక్ఖన్ధో త్వేవ సఙ్ఖ్యం గచ్ఛతీతి॥ ఇదమవోచ భగవా…పే॰… సత్థా>
    text <౩॥ తతియఅభిసన్దసుత్తం>
      text <౧౦౩౯>, <చత్తారోమే। భిక్ఖవే। పుఞ్ఞాభిసన్దా। కుసలాభిసన్దా। సుఖస్సాహారా॥ కతమే చత్తారో॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ అయం పఠమో పుఞ్ఞాభిసన్దో। కుసలాభిసన్దో। సుఖస్సాహారో॥>
      text <పున చపరం। భిక్ఖవే। అరియసావకో ధమ్మే…పే॰… సఙ్ఘే…పే॰…॥>
      text <పున చపరం। భిక్ఖవే। అరియసావకో పఞ్ఞవా హోతి ఉదయత్థగామినియా పఞ్ఞాయ సమన్నాగతో అరియాయ నిబ్బేధికాయ సమ్మా దుక్ఖక్ఖయగామినియా॥ అయం చతుత్థో పుఞ్ఞాభిసన్దో కుసలాభిసన్దో సుఖస్సాహారో॥ ఇమే ఖో। భిక్ఖవే। చత్తారో పుఞ్ఞాభిసన్దా కుసలాభిసన్దా సుఖస్సాహారా॥>
      text <ఇమేహి ఖో। భిక్ఖవే। చతూహి పుఞ్ఞాభిసన్దేహి కుసలాభిసన్దేహి సమన్నాగతస్స అరియసావకస్స న సుకరం పుఞ్ఞస్స పమాణం గణేతుం ఏత్తకో పుఞ్ఞాభిసన్దో। కుసలాభిసన్దో। సుఖస్సాహారోతి॥ అథ ఖో అసఙ్ఖ్యేయ్యో అప్పమేయ్యో మహాపుఞ్ఞక్ఖన్ధో త్వేవ సఙ్ఖ్యం గచ్ఛతీతి॥ ఇదమవోచ భగవా…పే॰… సత్థా>
    text <౪॥ పఠమమహద్ధనసుత్తం>
      text <౧౦౪౦>, <చతూహి। భిక్ఖవే। ధమ్మేహి సమన్నాగతో అరియసావకో అడ్ఢో మహద్ధనో మహాభోగోతి వుచ్చతి॥>
      text <కతమేహి చతూహి॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి। ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ ఇమేహి ఖో। భిక్ఖవే। చతూహి ధమ్మేహి సమన్నాగతో అరియసావకో అడ్ఢో మహద్ధనో మహాభోగోతి వుచ్చతీతి॥ చతుత్థం॥>
    text <౫॥ దుతియమహద్ధనసుత్తం>
      text <౧౦౪౧>, <చతూహి। భిక్ఖవే। ధమ్మేహి సమన్నాగతో అరియసావకో అడ్ఢో మహద్ధనో మహాభోగో మహాయసోతి వుచ్చతి॥>
      text <కతమేహి చతూహి॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ ఇమేహి ఖో। భిక్ఖవే। చతూహి ధమ్మేహి సమన్నాగతో అరియసావకో అడ్ఢో మహద్ధనో మహాభోగో మహాయసోతి వుచ్చతీతి॥ పఞ్చమం॥>
    text <౬॥ సుద్ధకసుత్తం>
      text <౧౦౪౨>, <చతూహి। భిక్ఖవే। ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణో॥>
      text <కతమేహి చతూహి॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి …పే॰… సమాధిసంవత్తనికేహి॥ ఇమేహి ఖో। భిక్ఖవే। చతూహి ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణోతి॥ ఛట్ఠం॥>
    text <౭॥ నన్దియసుత్తం>
      text <౧౦౪౩>, <కపిలవత్థునిదానం॥ ఏకమన్తం నిసిన్నం ఖో నన్దియం సక్కం భగవా ఏతదవోచ చతూహి ఖో। నన్దియ। ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణో॥>
      text <కతమేహి చతూహి॥ ఇధ। నన్దియ। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ ఇమేహి ఖో। నన్దియ। చతూహి ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణోతి॥ సత్తమం॥>
    text <౮॥ భద్దియసుత్తం>
      text <౧౦౪౪>, <కపిలవత్థునిదానం॥ ఏకమన్తం నిసిన్నం ఖో భద్దియం సక్కం భగవా ఏతదవోచ చతూహి ఖో। భద్దియ। ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణో॥>
      text <కతమేహి చతూహి॥ ఇధ। భద్దియ। అరియసావకో బుద్ధే…పే॰… ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ ఇమేహి ఖో। భద్దియ। చతూహి ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణోతి॥ అట్ఠమం॥>
    text <౯॥ మహానామసుత్తం>
      text <౧౦౪౫>, <కపిలవత్థునిదానం॥ ఏకమన్తం నిసిన్నం ఖో మహానామం సక్కం భగవా ఏతదవోచ చతూహి ఖో। మహానామ। ధమ్మేహి సమన్నాగతో అరియసావకో సోతాపన్నో హోతి…పే॰… సమ్బోధిపరాయణో॥>
      text <కతమేహి చతూహి॥ ఇధ। మహానామ। అరియసావకో బుద్ధే…పే॰… ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ ఇమేహి ఖో। మహానామ। చతూహి ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణోతి॥ నవమం॥>
    text <౧౦॥ అఙ్గసుత్తం>
      text <౧౦౪౬>, <చత్తారిమాని। భిక్ఖవే। సోతాపత్తియఙ్గాని॥ కతమాని చత్తారి॥ సప్పురిససంసేవో। సద్ధమ్మస్సవనం। యోనిసోమనసికారో। ధమ్మానుధమ్మప్పటిపత్తి ఇమాని ఖో। భిక్ఖవే। చత్తారి సోతాపత్తియఙ్గానీతి॥ దసమం॥>
      stand <సగాథకపుఞ్ఞాభిసన్దవగ్గో పఞ్చమో॥>
      text <తస్సుద్దానం>
  text <౬॥ సప్పఞ్ఞవగ్గో>
    text <౧॥ సగాథకసుత్తం>
      text <౧౦౪౭>, <చతూహి। భిక్ఖవే। ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణో॥>
      text <కతమేహి చతూహి॥ ఇధ। భిక్ఖవే। అరియసావకో బుద్ధే అవేచ్చప్పసాదేన సమన్నాగతో హోతి ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతో హోతి అఖణ్డేహి…పే॰… సమాధిసంవత్తనికేహి॥ ఇమేహి ఖో। భిక్ఖవే। చతూహి ధమ్మేహి సమన్నాగతో అరియసావకో సోతాపన్నో హోతి అవినిపాతధమ్మో నియతో సమ్బోధిపరాయణోతి॥ ఇదమవోచ భగవా॥ ఇదం వత్వాన సుగతో అథాపరం ఏతదవోచ సత్థా>
    text <౨॥ వస్సంవుత్థసుత్తం>
      text <౧౦౪౮>, <ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన అఞ్ఞతరో భిక్ఖు సావత్థియం వస్సంవుత్థో కపిలవత్థుం అనుప్పత్తో హోతి కేనచిదేవ కరణీయేన॥ అస్సోసుం ఖో కాపిలవత్థవా సక్యా అఞ్ఞతరో కిర భిక్ఖు సావత్థియం వస్సంవుత్థో కపిలవత్థుం అనుప్పత్తోతి॥>
      text <అథ ఖో కాపిలవత్థవా సక్యా యేన సో భిక్ఖు తేనుపసఙ్కమింసు। ఉపసఙ్కమిత్వా తం భిక్ఖుం అభివాదేత్వా ఏకమన్తం నిసీదింసు॥ ఏకమన్తం నిసిన్నా ఖో కాపిలవత్థవా సక్యా తం భిక్ఖుం ఏతదవోచుం కచ్చి। భన్తే। భగవా అరోగో చేవ బలవా చాతి॥ అరోగో చావుసో। భగవా బలవా చాతి॥ కచ్చి పన। భన్తే। సారిపుత్తమోగ్గల్లానా అరోగా చేవ బలవన్తో చాతి॥ సారిపుత్తమోగ్గల్లానాపి ఖో। ఆవుసో। అరోగా చేవ బలవన్తో చాతి॥ కచ్చి పన। భన్తే। భిక్ఖుసఙ్ఘో అరోగో చ బలవా చాతి॥ భిక్ఖుసఙ్ఘోపి ఖో। ఆవుసో। అరోగో చ బలవా చాతి॥ అత్థి పన తే। భన్తే। కిఞ్చి ఇమినా అన్తరవస్సేన భగవతో సమ్ముఖా సుతం సమ్ముఖా పటిగ్గహితన్తి॥ సమ్ముఖా మేతం। ఆవుసో। భగవతో సుతం సమ్ముఖా పటిగ్గహితం అప్పకా తే। భిక్ఖవే। భిక్ఖూ యే ఆసవానం ఖయా అనాసవం చేతోవిముత్తిం పఞ్ఞావిముత్తిం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహరన్తి॥ అథ ఖో ఏతేవ బహుతరా భిక్ఖూ యే పఞ్చన్నం ఓరమ్భాగియానం సంయోజనానం పరిక్ఖయా ఓపపాతికా తత్థ పరినిబ్బాయినో అనావత్తిధమ్మా తస్మా లోకాతి॥>
      text <అపరమ్పి ఖో మే। ఆవుసో। భగవతో సమ్ముఖా సుతం సమ్ముఖా పటిగ్గహితం అప్పకా తే। భిక్ఖవే। భిక్ఖూ యే పఞ్చన్నం ఓరమ్భాగియానం సంయోజనానం పరిక్ఖయా ఓపపాతికా తత్థ పరినిబ్బాయినో అనావత్తిధమ్మా తస్మా లోకా॥ అథ ఖో ఏతేవ బహుతరా భిక్ఖూ యే తిణ్ణం సంయోజనానం పరిక్ఖయా రాగదోసమోహానం తనుత్తా సకదాగామినో। సకిదేవ ఇమం లోకం ఆగన్త్వా దుక్ఖస్సన్తం కరిస్సన్తీతి॥>
      text <అపరమ్పి ఖో మే। ఆవుసో। భగవతో సమ్ముఖా సుతం సమ్ముఖా పటిగ్గహితం అప్పకా తే। భిక్ఖవే। భిక్ఖూ యే తిణ్ణం సంయోజనానం పరిక్ఖయా రాగదోసమోహానం తనుత్తా సకదాగామినో। సకిదేవ ఇమం లోకం ఆగన్త్వా దుక్ఖస్సన్తం కరిస్సన్తి॥ అథ ఖో ఏతేవ బహుతరా భిక్ఖూ యే తిణ్ణం సంయోజనానం పరిక్ఖయా సోతాపన్నా అవినిపాతధమ్మా నియతా సమ్బోధిపరాయణాతి॥ దుతియం॥>
    text <౩॥ ధమ్మదిన్నసుత్తం>
      text <౧౦౪౯>, <ఏకం సమయం భగవా బారాణసియం విహరతి ఇసిపతనే మిగదాయే॥ అథ ఖో ధమ్మదిన్నో ఉపాసకో పఞ్చహి ఉపాసకసతేహి సద్ధిం యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో ధమ్మదిన్నో ఉపాసకో భగవన్తం ఏతదవోచ ఓవదతు నో। భన్తే। భగవా। అనుసాసతు నో। భన్తే। భగవా యం అమ్హాకం అస్స దీఘరత్తం హితాయ సుఖాయాతి॥>
      text <తస్మాతిహ వో। ధమ్మదిన్నం। ఏవం సిక్ఖితబ్బం యే తే సుత్తన్తా తథాగతభాసితా గమ్భీరా గమ్భీరత్థా లోకుత్తరా సుఞ్ఞతపటిసంయుత్తా తే కాలేన కాలం ఉపసమ్పజ్జ విహరిస్సామాతి॥ ఏవఞ్హి వో। ధమ్మదిన్న। సిక్ఖితబ్బన్తి॥ న ఖో నేతం। భన్తే। సుకరం అమ్హేహి పుత్తసమ్బాధసయనం అజ్ఝావసన్తేహి కాసికచన్దనం పచ్చనుభోన్తేహి మాలాగన్ధవిలేపనం ధారయన్తేహి జాతరూపరజతం సాదియన్తేహి యే తే సుత్తన్తా తథాగతభాసితా గమ్భీరా గమ్భీరత్థా లోకుత్తరా సుఞ్ఞతపటిసంయుత్తా తే కాలేన కాలం ఉపసమ్పజ్జ విహరితుం॥ తేసం నో। భన్తే। భగవా అమ్హాకం పఞ్చసు సిక్ఖాపదేసు ఠితానం ఉత్తరిధమ్మం దేసేతూతి॥>
      text <తస్మాతిహ వో। ధమ్మదిన్న। ఏవం సిక్ఖితబ్బం బుద్ధే అవేచ్చప్పసాదేన సమన్నాగతా భవిస్సామ ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతా భవిస్సామ అఖణ్డేహి…పే॰… సమాధిసంవత్తనికేహీతి॥ ఏవఞ్హి వో। ధమ్మదిన్న। సిక్ఖితబ్బన్తి॥>
      text <యానిమాని। భన్తే। భగవతా చత్తారి సోతాపత్తియఙ్గాని దేసితాని। సంవిజ్జన్తే తే ధమ్మా అమ్హేసు। మయఞ్చ తేసు ధమ్మేసు సన్దిస్సామ॥ మయఞ్హి భన్తే। బుద్ధే అవేచ్చప్పసాదేన సమన్నాగతా ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ ధమ్మే…పే॰… సఙ్ఘే…పే॰… అరియకన్తేహి సీలేహి సమన్నాగతా అఖణ్డేహి…పే॰… సమాధిసంవత్తనికేహీతి॥ లాభా వో। ధమ్మదిన్న। సులద్ధం వో। ధమ్మదిన్న॥ సోతాపత్తిఫలం తుమ్హేహి బ్యాకతన్తి॥ తతియం॥>
    text <౪॥ గిలానసుత్తం>
      text <౧౦౫౦>, <ఏకం సమయం భగవా సక్కేసు విహరతి కపిలవత్థుస్మిం నిగ్రోధారామే॥ తేన ఖో పన సమయేన సమ్బహులా భిక్ఖూ భగవతో చీవరకమ్మం కరోన్తి నిట్ఠితచీవరో భగవా తేమాసచ్చయేన చారికం పక్కమిస్సతీతి॥ అస్సోసి ఖో మహానామో సక్కో సమ్బహులా కిర భిక్ఖూ భగవతో చీవరకమ్మం కరోన్తి నిట్ఠితచీవరో భగవా తేమాసచ్చయేన చారికం పక్కమిస్సతీతి॥ అథ ఖో మహానామో సక్కో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో మహానామో సక్కో భగవన్తం ఏతదవోచ సుతమేతం। భన్తే సమ్బహులా కిర భిక్ఖూ భగవతో చీవరకమ్మం కరోన్తి నిట్ఠితచీవరో భగవా తేమాసచ్చయేన చారికం పక్కమిస్సతీతి॥ న ఖో నేతం। భన్తే। భగవతో సమ్ముఖా సుతం సమ్ముఖా పటిగ్గహితం సప్పఞ్ఞేన ఉపాసకేన సప్పఞ్ఞో ఉపాసకో ఆబాధికో దుక్ఖితో బాళ్హగిలానో ఓవదితబ్బోతి॥>
      text <సప్పఞ్ఞేన మహానామ। ఉపాసకేన సప్పఞ్ఞో ఉపాసకో ఆబాధికో దుక్ఖితో బాళ్హగిలానో చతూహి అస్సాసనీయేహి ధమ్మేహి అస్సాసేతబ్బో అస్సాసతాయస్మా అత్థాయస్మతో బుద్ధే అవేచ్చప్పసాదో ఇతిపి సో భగవా…పే॰… సత్థా దేవమనుస్సానం బుద్ధో భగవాతి॥ అస్సాసతాయస్మా అత్థాయస్మతో ధమ్మే…పే॰… సఙ్ఘే…పే॰… అరియకన్తాని సీలాని అఖణ్డాని…పే॰… సమాధిసంవత్తనికానీతి॥>
      text <సప్పఞ్ఞేన। మహానామ। ఉపాసకేన సప్పఞ్ఞో ఉపాసకో ఆబాధికో దుక్ఖితో బాళ్హగిలానో ఇమేహి చతూహి అస్సాసనీయేహి ధమ్మేహి అస్సాసేత్వా ఏవమస్స వచనీయో అత్థాయస్మతో మాతాపితూసు అపేక్ఖాతి॥ సో చే ఏవం వదేయ్య అత్థి మే మాతాపితూసు అపేక్ఖాతి। సో ఏవమస్స వచనీయో ఆయస్మా ఖో మారిసో మరణధమ్మో॥ సచే పాయస్మా మాతాపితూసు అపేక్ఖం కరిస్సతి। మరిస్సతేవ। నో చే పాయస్మా మాతాపితూసు అపేక్ఖం కరిస్సతి। మరిస్సతేవ॥ సాధాయస్మా। యా తే మాతాపితూసు అపేక్ఖా తం పజహాతి॥>
      text <సో చే ఏవం వదేయ్య యా మే మాతాపితూసు అపేక్ఖా సా పహీనాతి। సో ఏవమస్స వచనీయో అత్థి పనాయస్మతో పుత్తదారేసు అపేక్ఖాతి॥ సో చే ఏవం వదేయ్య అత్థి మే పుత్తదారేసు అపేక్ఖాతి। సో ఏవమస్స వచనీయో ఆయస్మా ఖో మారిసో మరణధమ్మో॥ సచే పాయస్మా పుత్తదారేసు అపేక్ఖం కరిస్సతి। మరిస్సతేవ। నో చే పాయస్మా పుత్తదారేసు అపేక్ఖం కరిస్సతి। మరిస్సతేవ॥ సాధాయస్మా। యా తే పుత్తదారేసు అపేక్ఖా తం పజహాతి॥>
      text <సో చే ఏవం వదేయ్య యా మే పుత్తదారేసు అపేక్ఖా సా పహీనాతి। సో ఏవమస్స వచనీయో అత్థి పనాయస్మతో మానుసకేసు పఞ్చసు కామగుణేసు అపేక్ఖాతి॥ సో చే ఏవం వదేయ్య అత్థి మే మానుసకేసు పఞ్చసు కామగుణేసు అపేక్ఖాతి। సో ఏవమస్స వచనీయో మానుసకేహి ఖో। ఆవుసో। కామేహి దిబ్బా కామా అభిక్కన్తతరా చ పణీతతరా చ॥ సాధాయస్మా। మానుసకేహి కామేహి చిత్తం వుట్ఠాపేత్వా చాతుమహారాజికేసు దేవేసు చిత్తం అధిమోచేహీతి॥>
      text <సో చే ఏవం వదేయ్య మానుసకేహి మే కామేహి చిత్తం వుట్ఠితం। చాతుమహారాజికేసు దేవేసు చిత్తం అధిమోచితన్తి। సో ఏవమస్స వచనీయో చాతుమహారాజికేహి ఖో। ఆవుసో। దేవేహి తావతింసా దేవా అభిక్కన్తతరా చ పణీతతరా చ॥ సాధాయస్మా। చాతుమహారాజికేహి దేవేహి చిత్తం వుట్ఠాపేత్వా తావతింసేసు దేవేసు చిత్తం అధిమోచేహీతి॥>
      text <సో చే ఏవం వదేయ్య చాతుమహారాజికేహి మే దేవేహి చిత్తం వుట్ఠితం। తావతింసేసు దేవేసు చిత్తం అధిమోచితన్తి। సో ఏవమస్స వచనీయో తావతింసేహి ఖో। ఆవుసో। దేవేహి యామా దేవా…పే॰… తుసితా దేవా…పే॰… నిమ్మానరతీ దేవా…పే॰… పరనిమ్మితవసవత్తీ దేవా…పే॰… పరనిమ్మితవసవత్తీహి ఖో। ఆవుసో। దేవేహి బ్రహ్మలోకో అభిక్కన్తతరో చ పణీతతరో చ॥ సాధాయస్మా। పరనిమ్మితవసవత్తీహి దేవేహి చిత్తం వుట్ఠాపేత్వా బ్రహ్మలోకే చిత్తం అధిమోచేహీతి॥ సో చే ఏవం వదేయ్య పరనిమ్మితవసవత్తీహి మే దేవేహి చిత్తం వుట్ఠితం। బ్రహ్మలోకే చిత్తం అధిమోచితన్తి। సో ఏవమస్స వచనీయో బ్రహ్మలోకోపి ఖో। ఆవుసో। అనిచ్చో అద్ధువో సక్కాయపరియాపన్నో॥ సాధాయస్మా। బ్రహ్మలోకా చిత్తం వుట్ఠాపేత్వా సక్కాయనిరోధే చిత్తం ఉపసంహరాహీతి॥>
      text <సో చే ఏవం వదేయ్య బ్రహ్మలోకా మే చిత్తం వుట్ఠితం। సక్కాయనిరోధే చిత్తం ఉపసంహరామీతి। ఏవం విముత్తచిత్తస్స ఖో। మహానామ। ఉపాసకస్స ఆసవా విముత్తచిత్తేన భిక్ఖునా న కిఞ్చి నానాకరణం వదామి। యదిదం విముత్తియా విముత్తన్తి॥ చతుత్థం॥>
    text <౫॥ సోతాపత్తిఫలసుత్తం>
      text <౧౦౫౧>, <చత్తారోమే। భిక్ఖవే। ధమ్మా భావితా బహులీకతా సోతాపత్తిఫలసచ్ఛికిరియాయ సంవత్తన్తి॥ కతమే చత్తారో॥ సప్పురిససంసేవో। సద్ధమ్మస్సవనం। యోనిసోమనసికారో। ధమ్మానుధమ్మప్పటిపత్తి ఇమే ఖో। భిక్ఖవే। చత్తారో ధమ్మా భావితా బహులీకతా సోతాపత్తిఫలసచ్ఛికిరియాయ సంవత్తన్తీతి॥ పఞ్చమం॥>
    text <౬॥ సకదాగామిఫలసుత్తం>
      text <౧౦౫౨>, <చత్తారోమే। భిక్ఖవే। ధమ్మా భావితా బహులీకతా సకదాగామిఫలసచ్ఛికిరియాయ సంవత్తన్తి॥ కతమే చత్తారో॥ …పే॰… సంవత్తన్తీతి॥ ఛట్ఠం॥>
    text <౭॥ అనాగామిఫలసుత్తం>
      text <౧౦౫౩>, <…పే॰… అనాగామిఫలసచ్ఛికిరియాయ…పే॰… సంవత్తన్తీతి॥ సత్తమం॥>
    text <౮॥ అరహత్తఫలసుత్తం>
      text <౧౦౫౪>, <…పే॰… అరహత్తఫలసచ్ఛికిరియాయ…పే॰… సంవత్తన్తీతి॥ అట్ఠమం॥>
    text <౯॥ పఞ్ఞాపటిలాభసుత్తం>
      text <౧౦౫౫>, <…పే॰… పఞ్ఞాపటిలాభాయ…పే॰… సంవత్తన్తీతి॥ నవమం॥>
    text <౧౦॥ పఞ్ఞావుద్ధిసుత్తం>
      text <౧౦౫౬>, <…పే॰… పఞ్ఞావుద్ధియా …పే॰… సంవత్తన్తీతి॥ దసమం॥>
    text <౧౧॥ పఞ్ఞావేపుల్లసుత్తం>
      text <౧౦౫౭>, <…పే॰…॥ పఞ్ఞావేపుల్లాయ…పే॰… సంవత్తన్తీతి॥ ఏకాదసమం॥>
      stand <సప్పఞ్ఞవగ్గో ఛట్ఠో॥>
      text <తస్సుద్దానం>
  text <౭॥ మహాపఞ్ఞవగ్గో>
    text <౧॥ మహాపఞ్ఞాసుత్తం>
      text <౧౦౫౮>, <చత్తారోమే। భిక్ఖవే। ధమ్మా భావితా బహులీకతా మహాపఞ్ఞతాయ సంవత్తన్తి॥ కతమే చత్తారో॥ సప్పురిససంసేవో। సద్ధమ్మస్సవనం। యోనిసోమనసికారో। ధమ్మానుధమ్మప్పటిపత్తి ఇమే ఖో। భిక్ఖవే। చత్తారో ధమ్మా భావితా బహులీకతా మహాపఞ్ఞతా సంవత్తన్తీతి॥ పఠమం॥>
    text <౨॥ పుథుపఞ్ఞాసుత్తం>
      text <౧౦౫౯>, <… పుథుపఞ్ఞతా సంవత్తన్తీతి॥ దుతియం॥>
    text <౩॥ విపులపఞ్ఞాసుత్తం>
      text <౧౦౬౦>, <… విపులపఞ్ఞతా సంవత్తన్తీతి॥ తతియం॥>
    text <౪॥ గమ్భీరపఞ్ఞాసుత్తం>
      text <౧౦౬౧>, <… గమ్భీరపఞ్ఞతా సంవత్తన్తీతి॥ చతుత్థం॥>
    text <౫॥ అప్పమత్తపఞ్ఞాసుత్తం>
      text <౧౦౬౨>, <… అప్పమత్తపఞ్ఞతా సంవత్తన్తీతి॥ పఞ్చమం॥>
    text <౬॥ భూరిపఞ్ఞాసుత్తం>
      text <౧౦౬౩>, <… భూరిపఞ్ఞతా సంవత్తన్తీతి॥ ఛట్ఠం॥>
    text <౭॥ పఞ్ఞాబాహుల్లసుత్తం>
      text <౧౦౬౪>, <… పఞ్ఞాబాహుల్లా సంవత్తన్తీతి॥ సత్తమం॥>
    text <౮॥ సీఘపఞ్ఞాసుత్తం>
      text <౧౦౬౫>, <… సీఘపఞ్ఞతా సంవత్తన్తీతి॥ అట్ఠమం॥>
    text <౯॥ లహుపఞ్ఞాసుత్తం>
      text <౧౦౬౬>, <… లహుపఞ్ఞతా సంవత్తన్తీతి॥ నవమం॥>
    text <౧౦॥ హాసపఞ్ఞాసుత్తం>
      text <౧౦౬౭>, <… హాసపఞ్ఞతా సంవత్తన్తీతి॥ దసమం॥>
    text <౧౧॥ జవనపఞ్ఞాసుత్తం>
      text <౧౦౬౮>, <… జవనపఞ్ఞతా సంవత్తన్తీతి॥ ఏకాదసమం॥>
    text <౧౨॥ తిక్ఖపఞ్ఞాసుత్తం>
      text <౧౦౬౯>, <… తిక్ఖపఞ్ఞతా సంవత్తన్తీతి॥ ద్వాదసమం॥>
    text <౧౩॥ నిబ్బేధికపఞ్ఞాసుత్తం>
      text <౧౦౭౦>, <… నిబ్బేధికపఞ్ఞతా సంవత్తన్తి॥ కతమే చత్తారో॥ సప్పురిససంసేవో। సద్ధమ్మస్సవనం। యోనిసోమనసికారో। ధమ్మానుధమ్మప్పటిపత్తి ఇమే ఖో। భిక్ఖవే। చత్తారో ధమ్మా భావితా బహులీకతా నిబ్బేధికపఞ్ఞతాయ సంవత్తన్తీతి॥ తేరసమం॥>
      stand <మహాపఞ్ఞవగ్గో సత్తమో॥>
      text <తస్సుద్దానం>
      stand <సోతాపత్తిసంయుత్తం ఏకాదసమం॥>
