text <౩॥ సతిపట్ఠానసంయుత్తం>
  text <౧॥ అమ్బపాలివగ్గో>
    text <౧॥ అమ్బపాలిసుత్తం>
      text <౩౬౭>, <ఏవం మే సుతం ఏకం సమయం భగవా వేసాలియం విహరతి అమ్బపాలివనే॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ>
      text <ఏకాయనో అయం। భిక్ఖవే। మగ్గో సత్తానం విసుద్ధియా సోకపరిదేవానం సమతిక్కమాయ దుక్ఖదోమనస్సానం అత్థఙ్గమాయ ఞాయస్స అధిగమాయ నిబ్బానస్స సచ్ఛికిరియాయ। యదిదం చత్తారో సతిపట్ఠానా॥ కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు వేదనానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। చిత్తే చిత్తానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఏకాయనో అయం। భిక్ఖవే। మగ్గో సత్తానం విసుద్ధియా సోకపరిదేవానం సమతిక్కమాయ దుక్ఖదోమనస్సానం అత్థఙ్గమాయ ఞాయస్స అధిగమాయ నిబ్బానస్స సచ్ఛికిరియాయ। యదిదం చత్తారో సతిపట్ఠానాతి॥>
      text <ఇదమవోచ భగవా॥ అత్తమనా తే భిక్ఖూ భగవతో భాసితం అభినన్దున్తి॥ పఠమం॥>
    text <౨॥ సతిసుత్తం>
      text <౩౬౮>, <ఏకం సమయం భగవా వేసాలియం విహరతి అమ్బపాలివనే॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ>
      text <సతో। భిక్ఖవే। భిక్ఖు విహరేయ్య సమ్పజానో॥ అయం వో అమ్హాకం అనుసాసనీ॥ కథఞ్చ। భిక్ఖవే। భిక్ఖు సతో హోతి॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఏవం ఖో। భిక్ఖవే। భిక్ఖు సతో హోతి॥>
      text <కథఞ్చ। భిక్ఖవే। భిక్ఖు సమ్పజానో హోతి॥ ఇధ। భిక్ఖవే। భిక్ఖు అభిక్కన్తే పటిక్కన్తే సమ్పజానకారీ హోతి। ఆలోకితే విలోకితే సమ్పజానకారీ హోతి। సమిఞ్జితే పసారితే సమ్పజానకారీ హోతి। సఙ్ఘాటిపత్తచీవరధారణే సమ్పజానకారీ హోతి। అసితే పీతే ఖాయితే సాయితే సమ్పజానకారీ హోతి। ఉచ్చారపస్సావకమ్మే సమ్పజానకారీ హోతి। గతే ఠితే నిసిన్నే సుత్తే జాగరితే భాసితే తుణ్హీభావే సమ్పజానకారీ హోతి॥ ఏవం ఖో। భిక్ఖవే। భిక్ఖు సమ్పజానకారీ హోతి॥ సతో। భిక్ఖవే। భిక్ఖు విహరేయ్య సమ్పజానో॥ అయం వో అమ్హాకం అనుసాసనీతి॥ దుతియం॥>
    text <౩॥ భిక్ఖుసుత్తం>
      text <౩౬౯>, <ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ అథ ఖో అఞ్ఞతరో భిక్ఖు యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో సో భిక్ఖు భగవన్తం ఏతదవోచ సాధు మే। భన్తే। భగవా సంఖిత్తేన ధమ్మం దేసేతు। యమహం భగవతో ధమ్మం సుత్వా ఏకో వూపకట్ఠో అప్పమత్తో ఆతాపీ పహితత్తో విహరేయ్యన్తి॥ ఏవమేవ పనిధేకచ్చే మోఘపురిసా మఞ్చేవ అజ్ఝేసన్తి। ధమ్మే చ భాసితే మమేవ అనుబన్ధితబ్బం మఞ్ఞన్తీతి॥ దేసేతు మే। భన్తే। భగవా సంఖిత్తేన ధమ్మం। దేసేతు సుగతో సంఖిత్తేన ధమ్మం॥ అప్పేవ నామాహం భగవతో భాసితస్స అత్థం జానేయ్యం। అప్పేవ నామాహం భగవతో భాసితస్స దాయాదో అస్సన్తి॥ తస్మాతిహ త్వం। భిక్ఖు। ఆదిమేవ విసోధేహి కుసలేసు ధమ్మేసు॥ కో చాది కుసలానం ధమ్మానం॥ సీలఞ్చ సువిసుద్ధం। దిట్ఠి చ ఉజుకా॥ యతో ఖో తే। భిక్ఖు। సీలఞ్చ సువిసుద్ధం భవిస్సతి దిట్ఠి చ ఉజుకా। తతో త్వం। భిక్ఖు। సీలం నిస్సాయ సీలే పతిట్ఠాయ చత్తారో సతిపట్ఠానే తివిధేన భావేయ్యాసి॥>
      text <కతమే చత్తారో॥ ఇధ త్వం। భిక్ఖు। అజ్ఝత్తం వా కాయే కాయానుపస్సీ విహరాహి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। బహిద్ధా వా కాయే కాయానుపస్సీ విహరాహి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। అజ్ఝత్తబహిద్ధా వా కాయే కాయానుపస్సీ విహరాహి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ అజ్ఝత్తం వా వేదనాసు…పే॰… బహిద్ధా వా వేదనాసు…పే॰… అజ్ఝత్తబహిద్ధా వా వేదనాసు వేదనానుపస్సీ విహరాహి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ అజ్ఝత్తం వా చిత్తే…పే॰… బహిద్ధా వా చిత్తే…పే॰… అజ్ఝత్తబహిద్ధా వా చిత్తే చిత్తానుపస్సీ విహరాహి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ అజ్ఝత్తం వా ధమ్మేసు…పే॰… బహిద్ధా వా ధమ్మేసు…పే॰… అజ్ఝత్తబహిద్ధా వా ధమ్మేసు ధమ్మానుపస్సీ విహరాహి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ యతో ఖో త్వం। భిక్ఖు। సీలం నిస్సాయ సీలే పతిట్ఠాయ ఇమే చత్తారో సతిపట్ఠానే ఏవం తివిధేన భావేస్ససి। తతో తుయ్హం। భిక్ఖు। యా రత్తి వా దివసో వా ఆగమిస్సతి వుద్ధియేవ పాటికఙ్ఖా కుసలేసు ధమ్మేసు। నో పరిహానీతి॥>
      text <అథ ఖో సో భిక్ఖు భగవతో భాసితం అభినన్దిత్వా అనుమోదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥ అథ ఖో సో భిక్ఖు ఏకో వూపకట్ఠో అప్పమత్తో ఆతాపీ పహితత్తో విహరన్తో నచిరస్సేవ యస్సత్థాయ కులపుత్తా సమ్మదేవ అగారస్మా అనగారియం పబ్బజన్తి। తదనుత్తరం బ్రహ్మచరియపరియోసానం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహరతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి అబ్భఞ్ఞాసి॥ అఞ్ఞతరో చ పన సో భిక్ఖు అరహతం అహోసీతి॥ తతియం॥>
    text <౪॥ సాలసుత్తం>
      text <౩౭౦>, <ఏకం సమయం భగవా కోసలేసు విహరతి సాలాయ బ్రాహ్మణగామే॥ తత్ర ఖో భగవా భిక్ఖూ ఆమన్తేసి…పే॰… ఏతదవోచ>
      text <యే తే। భిక్ఖవే। భిక్ఖూ నవా అచిరపబ్బజితా అధునాగతా ఇమం ధమ్మవినయం। తే వో। భిక్ఖవే। భిక్ఖూ చతున్నం సతిపట్ఠానానం భావనాయ సమాదపేతబ్బా నివేసేతబ్బా పతిట్ఠాపేతబ్బా॥ కతమేసం చతున్నం॥ ఏథ తుమ్హే। ఆవుసో। కాయే కాయానుపస్సినో విహరథ ఆతాపినో సమ్పజానా ఏకోదిభూతా విప్పసన్నచిత్తా సమాహితా ఏకగ్గచిత్తా। కాయస్స యథాభూతం ఞాణాయ। వేదనాసు వేదనానుపస్సినో విహరథ ఆతాపినో సమ్పజానా ఏకోదిభూతా విప్పసన్నచిత్తా సమాహితా ఏకగ్గచిత్తా। వేదనానం యథాభూతం ఞాణాయ। చిత్తే చిత్తానుపస్సినో విహరథ ఆతాపినో సమ్పజానా ఏకోదిభూతా విప్పసన్నచిత్తా సమాహితా ఏకగ్గచిత్తా। చిత్తస్స యథాభూతం ఞాణాయ। ధమ్మేసు ధమ్మానుపస్సినో విహరథ ఆతాపినో సమ్పజానా ఏకోదిభూతా విప్పసన్నచిత్తా సమాహితా ఏకగ్గచిత్తా। ధమ్మానం యథాభూతం ఞాణాయ॥ యేపి తే। భిక్ఖవే। భిక్ఖూ సేఖా అప్పత్తమానసా అనుత్తరం యోగక్ఖేమం పత్థయమానా విహరన్తి। తేపి కాయే కాయానుపస్సినో విహరన్తి ఆతాపినో సమ్పజానా ఏకోదిభూతా విప్పసన్నచిత్తా సమాహితా ఏకగ్గచిత్తా। కాయస్స పరిఞ్ఞాయ। వేదనాసు వేదనానుపస్సినో విహరన్తి ఆతాపినో సమ్పజానా ఏకోదిభూతా విప్పసన్నచిత్తా సమాహితా ఏకగ్గచిత్తా। వేదనానం పరిఞ్ఞాయ। చిత్తే చిత్తానుపస్సినో విహరన్తి ఆతాపినో సమ్పజానా ఏకోదిభూతా విప్పసన్నచిత్తా సమాహితా ఏకగ్గచిత్తా। చిత్తస్స పరిఞ్ఞాయ। ధమ్మేసు ధమ్మానుపస్సినో విహరన్తి ఆతాపినో సమ్పజానా ఏకోదిభూతా విప్పసన్నచిత్తా సమాహితా ఏకగ్గచిత్తా। ధమ్మానం పరిఞ్ఞాయ॥>
      text <యేపి తే। భిక్ఖవే। భిక్ఖూ అరహన్తో ఖీణాసవా వుసితవన్తో కతకరణీయా ఓహితభారా అనుప్పత్తసదత్థా పరిక్ఖీణభవసంయోజనా సమ్మదఞ్ఞా విముత్తా। తేపి కాయే కాయానుపస్సినో విహరన్తి ఆతాపినో సమ్పజానా ఏకోదిభూతా విప్పసన్నచిత్తా సమాహితా ఏకగ్గచిత్తా। కాయేన విసంయుత్తా। వేదనాసు వేదనానుపస్సినో విహరన్తి ఆతాపినో సమ్పజానా ఏకోదిభూతా విప్పసన్నచిత్తా సమాహితా ఏకగ్గచిత్తా। వేదనాహి విసంయుత్తా। చిత్తే చిత్తానుపస్సినో విహరన్తి ఆతాపినో సమ్పజానా ఏకోదిభూతా విప్పసన్నచిత్తా సమాహితా ఏకగ్గచిత్తా। చిత్తేన విసంయుత్తా। ధమ్మేసు ధమ్మానుపస్సినో విహరన్తి ఆతాపినో సమ్పజానా ఏకోదిభూతా విప్పసన్నచిత్తా సమాహితా ఏకగ్గచిత్తా। ధమ్మేహి విసంయుత్తా॥>
      text <యేపి తే। భిక్ఖవే। భిక్ఖూ నవా అచిరపబ్బజితా అధునాగతా ఇమం ధమ్మవినయం। తే వో। భిక్ఖవే। భిక్ఖూ ఇమేసం చతున్నం సతిపట్ఠానానం భావనాయ సమాదపేతబ్బా నివేసేతబ్బా పతిట్ఠాపేతబ్బాతి॥ చతుత్థం॥>
    text <౫॥ అకుసలరాసిసుత్తం>
      text <౩౭౧>, <సావత్థినిదానం॥ తత్ర ఖో భగవా ఏతదవోచ అకుసలరాసీతి। భిక్ఖవే। వదమానో పఞ్చ నీవరణే సమ్మా వదమానో వదేయ్య॥ కేవలో హాయం। భిక్ఖవే। అకుసలరాసి। యదిదం పఞ్చ నీవరణా॥ కతమే పఞ్చ॥ కామచ్ఛన్దనీవరణం। బ్యాపాదనీవరణం। థినమిద్ధనీవరణం। ఉద్ధచ్చకుక్కుచ్చనీవరణం। విచికిచ్ఛానీవరణం॥ అకుసలరాసీతి। భిక్ఖవే। వదమానో ఇమే పఞ్చ నీవరణే సమ్మా వదమానో వదేయ్య॥ కేవలో హాయం। భిక్ఖవే। అకుసలరాసి। యదిదం పఞ్చ నీవరణా॥>
      text <కుసలరాసీతి। భిక్ఖవే। వదమానో చత్తారో సతిపట్ఠానే సమ్మా వదమానో వదేయ్య॥ కేవలో హాయం। భిక్ఖవే। కుసలరాసి। యదిదం చత్తారో సతిపట్ఠానా॥ కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ కుసలరాసీతి। భిక్ఖవే। వదమానో ఇమే చత్తారో సతిపట్ఠానే సమ్మా వదమానో వదేయ్య॥ కేవలో హాయం। భిక్ఖవే। కుసలరాసి। యదిదం చత్తారో సతిపట్ఠానాతి॥ పఞ్చమం॥>
    text <౬॥ సకుణగ్ఘిసుత్తం>
      text <౩౭౨>, <భూతపుబ్బం। భిక్ఖవే। సకుణగ్ఘి లాపం సకుణం సహసా అజ్ఝప్పత్తా అగ్గహేసి॥ అథ ఖో। భిక్ఖవే। లాపో సకుణో సకుణగ్ఘియా హరియమానో ఏవం పరిదేవసి మయమేవమ్హ అలక్ఖికా। మయం అప్పపుఞ్ఞా। యే మయం అగోచరే చరిమ్హ పరవిసయే॥ సచేజ్జ మయం గోచరే చరేయ్యామ సకే పేత్తికే విసయే। న మ్యాయం। సకుణగ్ఘి। అలం అభవిస్స। యదిదం యుద్ధాయాతి॥ కో పన తే। లాప। గోచరో సకో పేత్తికో విసయోతి॥ యదిదం నఙ్గలకట్ఠకరణం లేడ్డుట్ఠానన్తి॥ అథ ఖో। భిక్ఖవే। సకుణగ్ఘి సకే బలే అపత్థద్ధా సకే బలే అసంవదమానా లాపం సకుణం పముఞ్చి గచ్ఛ ఖో త్వం। లాప। తత్రపి మే గన్త్వా న మోక్ఖసీతి॥>
      text <అథ ఖో। భిక్ఖవే। లాపో సకుణో నఙ్గలకట్ఠకరణం లేడ్డుట్ఠానం గన్త్వా మహన్తం లేడ్డుం అభిరుహిత్వా సకుణగ్ఘిం వదమానో అట్ఠాసి ఏహి ఖో దాని మే। సకుణగ్ఘి। ఏహి ఖో దాని మే। సకుణగ్ఘీతి॥ అథ ఖో సా। భిక్ఖవే। సకుణగ్ఘి సకే బలే అపత్థద్ధా సకే బలే అసంవదమానా ఉభో పక్ఖే సన్నయ్హ లాపం సకుణం సహసా అజ్ఝప్పత్తా॥ యదా ఖో। భిక్ఖవే। అఞ్ఞాసి లాపో సకుణో బహుఆగతో ఖో మ్యాయం సకుణగ్ఘీతి। అథ తస్సేవ లేడ్డుస్స అన్తరం పచ్చుపాది॥ అథ ఖో। భిక్ఖవే। సకుణగ్ఘి తత్థేవ ఉరం పచ్చతాళేసి॥ ఏవఞ్హి తం। భిక్ఖవే। హోతి యో అగోచరే చరతి పరవిసయే॥>
      text <తస్మాతిహ। భిక్ఖవే। మా అగోచరే చరిత్థ పరవిసయే॥ అగోచరే। భిక్ఖవే। చరతం పరవిసయే లచ్ఛతి మారో ఓతారం। లచ్ఛతి మారో ఆరమ్మణం॥ కో చ। భిక్ఖవే। భిక్ఖునో అగోచరో పరవిసయో॥ యదిదం పఞ్చ కామగుణా॥ కతమే పఞ్చ॥ చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా। సోతవిఞ్ఞేయ్యా సద్దా…పే॰… ఘానవిఞ్ఞేయ్యా గన్ధా… జివ్హావిఞ్ఞేయ్యా రసా… కాయవిఞ్ఞేయ్యా ఫోట్ఠబ్బా ఇట్ఠా కన్తా మనాపా పియరూపా కామూపసంహితా రజనీయా అయం। భిక్ఖవే। భిక్ఖునో అగోచరో పరవిసయో॥>
      text <గోచరే। భిక్ఖవే। చరథ సకే పేత్తికే విసయే॥ గోచరే। భిక్ఖవే। చరతం సకే పేత్తికే విసయే న లచ్ఛతి మారో ఓతారం। న లచ్ఛతి మారో ఆరమ్మణం॥ కో చ। భిక్ఖవే। భిక్ఖునో గోచరో సకో పేత్తికో విసయో॥ యదిదం చత్తారో సతిపట్ఠానా॥ కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం అయం। భిక్ఖవే। భిక్ఖునో గోచరో సకో పేత్తికో విసయోతి॥ ఛట్ఠం॥>
    text <౭॥ మక్కటసుత్తం>
      text <౩౭౩>, <అత్థి। భిక్ఖవే। హిమవతో పబ్బతరాజస్స దుగ్గా విసమా దేసా। యత్థ నేవ మక్కటానం చారీ న మనుస్సానం॥ అత్థి। భిక్ఖవే। హిమవతో పబ్బతరాజస్స దుగ్గా విసమా దేసా। యత్థ మక్కటానఞ్హి ఖో చారీ। న మనుస్సానం॥ అత్థి। భిక్ఖవే। హిమవతో పబ్బతరాజస్స సమా భూమిభాగా రమణీయా। యత్థ మక్కటానఞ్చేవ చారీ మనుస్సానఞ్చ॥ తత్ర। భిక్ఖవే। లుద్దా మక్కటవీథీసు లేపం ఓడ్డేన్తి మక్కటానం బాధనాయ॥>
      text <తత్ర। భిక్ఖవే। యే తే మక్కటా అబాలజాతికా అలోలజాతికా। తే తం లేపం దిస్వా ఆరకా పరివజ్జన్తి॥ యో పన సో హోతి మక్కటో బాలజాతికో లోలజాతికో। సో తం లేపం ఉపసఙ్కమిత్వా హత్థేన గణ్హాతి॥ సో తత్థ బజ్ఝతి॥ హత్థం మోచేస్సామీతి దుతియేన హత్థేన గణ్హాతి॥ సో తత్థ బజ్ఝతి॥ ఉభో హత్థే మోచేస్సామీతి పాదేన గణ్హాతి॥ సో తత్థ బజ్ఝతి॥ ఉభో హత్థే మోచేస్సామి పాదఞ్చాతి దుతియేన పాదేన గణ్హాతి॥ సో తత్థ బజ్ఝతి॥ ఉభో హత్థే మోచేస్సామి పాదే చాతి తుణ్డేన గణ్హాతి॥ సో తత్థ బజ్ఝతి॥ ఏవఞ్హి సో। భిక్ఖవే। మక్కటో పఞ్చోడ్డితో థునం సేతి అనయం ఆపన్నో బ్యసనం ఆపన్నో యథాకామకరణీయో లుద్దస్స॥ తమేనం। భిక్ఖవే। లుద్దో విజ్ఝిత్వా తస్మింయేవ కట్ఠకతఙ్గారే అవస్సజ్జేత్వా యేన కామం పక్కమతి॥ ఏవం సో తం। భిక్ఖవే। హోతి యో అగోచరే చరతి పరవిసయే॥>
      text <తస్మాతిహ। భిక్ఖవే। మా అగోచరే చరిత్థ పరవిసయే॥ అగోచరే। భిక్ఖవే। చరతం పరవిసయే లచ్ఛతి మారో ఓతారం। లచ్ఛతి మారో ఆరమ్మణం॥ కో చ। భిక్ఖవే। భిక్ఖునో అగోచరో పరవిసయో॥ యదిదం పఞ్చ కామగుణా॥ కతమే పఞ్చ॥ చక్ఖువిఞ్ఞేయ్యా రూపా ఇట్ఠా కన్తా మనాపా పియరూపా కామూపసంహితా రజనీయా। సోతవిఞ్ఞేయ్యా సద్దా…పే॰… ఘానవిఞ్ఞేయ్యా గన్ధా… జివ్హావిఞ్ఞేయ్యా రసా… కాయవిఞ్ఞేయ్యా ఫోట్ఠబ్బా ఇట్ఠా కన్తా మనాపా పియరూపా కామూపసంహితా రజనీయా॥ అయం। భిక్ఖవే। భిక్ఖునో అగోచరో పరవిసయో॥>
      text <గోచరే। భిక్ఖవే। చరథ సకే పేత్తికే విసయే॥ గోచరే। భిక్ఖవే। చరతం సకే పేత్తికే విసయే న లచ్ఛతి మారో ఓతారం। న లచ్ఛతి మారో ఆరమ్మణం॥ కో చ। భిక్ఖవే। భిక్ఖునో గోచరో సకో పేత్తికో విసయో॥ యదిదం చత్తారో సతిపట్ఠానా॥ కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ అయం। భిక్ఖవే। భిక్ఖునో గోచరో సకో పేత్తికో విసయోతి॥ సత్తమం॥>
    text <౮॥ సూదసుత్తం>
      text <౩౭౪>, <సేయ్యథాపి। భిక్ఖవే। బాలో అబ్యత్తో అకుసలో సూదో రాజానం వా రాజమహామత్తం వా నానచ్చయేహి సూపేహి పచ్చుపట్ఠితో అస్స అమ్బిలగ్గేహిపి। తిత్తకగ్గేహిపి। కటుకగ్గేహిపి। మధురగ్గేహిపి। ఖారికేహిపి। అఖారికేహిపి। లోణికేహిపి। అలోణికేహిపి॥>
      text <స ఖో సో। భిక్ఖవే। బాలో అబ్యత్తో అకుసలో సూదో సకస్స భత్తు నిమిత్తం న ఉగ్గణ్హాతి ఇదం వా మే అజ్జ భత్తు సూపేయ్యం రుచ్చతి। ఇమస్స వా అభిహరతి। ఇమస్స వా బహుం గణ్హాతి। ఇమస్స వా వణ్ణం భాసతి॥ అమ్బిలగ్గం వా మే అజ్జ భత్తు సూపేయ్యం రుచ్చతి। అమ్బిలగ్గస్స వా అభిహరతి। అమ్బిలగ్గస్స వా బహుం గణ్హాతి। అమ్బిలగ్గస్స వా వణ్ణం భాసతి॥ తిత్తకగ్గం వా మే అజ్జ… కటుకగ్గం వా మే అజ్జ… మధురగ్గం వా మే అజ్జ… ఖారికం వా మే అజ్జ… అఖారికం వా మే అజ్జ… లోణికం వా మే అజ్జ… అలోణికం వా మే అజ్జ భత్తు సూపేయ్యం రుచ్చతి। అలోణికస్స వా అభిహరతి। అలోణికస్స వా బహుం గణ్హాతి। అలోణికస్స వా వణ్ణం భాసతీతి॥>
      text <స ఖో సో। భిక్ఖవే। బాలో అబ్యత్తో అకుసలో సూదో న చేవ లాభీ హోతి అచ్ఛాదనస్స। న లాభీ వేతనస్స। న లాభీ అభిహారానం॥ తం కిస్స హేతు॥ తథా హి సో। భిక్ఖవే। బాలో అబ్యత్తో అకుసలో సూదో సకస్స భత్తు నిమిత్తం న ఉగ్గణ్హాతి॥ ఏవమేవ ఖో। భిక్ఖవే। ఇధేకచ్చో బాలో అబ్యత్తో అకుసలో భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స కాయే కాయానుపస్సినో విహరతో చిత్తం న సమాధియతి। ఉపక్కిలేసా న పహీయన్తి॥ సో తం నిమిత్తం న ఉగ్గణ్హాతి॥ వేదనాసు వేదనానుపస్సీ విహరతి…పే॰… చిత్తే చిత్తానుపస్సీ విహరతి …పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స ధమ్మేసు ధమ్మానుపస్సినో విహరతో చిత్తం న సమాధియతి। ఉపక్కిలేసా న పహీయన్తి॥ సో తం నిమిత్తం న ఉగ్గణ్హాతి॥>
      text <స ఖో సో। భిక్ఖవే। బాలో అబ్యత్తో అకుసలో భిక్ఖు న చేవ లాభీ హోతి దిట్ఠేవ ధమ్మే సుఖవిహారానం। న లాభీ సతిసమ్పజఞ్ఞస్స॥ తం కిస్స హేతు॥ తథా హి సో। భిక్ఖవే। బాలో అబ్యత్తో అకుసలో భిక్ఖు సకస్స చిత్తస్స నిమిత్తం న ఉగ్గణ్హాతి॥>
      text <సేయ్యథాపి। భిక్ఖవే। పణ్డితో బ్యత్తో కుసలో సూదో రాజానం వా రాజమహామత్తం వా నానచ్చయేహి సూపేహి పచ్చుపట్ఠితో అస్స అమ్బిలగ్గేహిపి। తిత్తకగ్గేహిపి। కటుకగ్గేహిపి। మధురగ్గేహిపి। ఖారికేహిపి। అఖారికేహిపి। లోణికేహిపి। అలోణికేహిపి॥>
      text <స ఖో సో। భిక్ఖవే। పణ్డితో బ్యత్తో కుసలో సూదో సకస్స భత్తు నిమిత్తం ఉగ్గణ్హాతి ఇదం వా మే అజ్జ భత్తు సూపేయ్యం రుచ్చతి। ఇమస్స వా అభిహరతి। ఇమస్స వా బహుం గణ్హాతి। ఇమస్స వా వణ్ణం భాసతి॥ అమ్బిలగ్గం వా మే అజ్జ భత్తు సూపేయ్యం రుచ్చతి। అమ్బిలగ్గస్స వా అభిహరతి। అమ్బిలగ్గస్స వా బహుం గణ్హాతి। అమ్బిలగ్గస్స వా వణ్ణం భాసతి॥ తిత్తకగ్గం వా మే అజ్జ… కటుకగ్గం వా మే అజ్జ… మధురగ్గం వా మే అజ్జ… ఖారికం వా మే అజ్జ… అఖారికం వా మే అజ్జ… లోణికం వా మే అజ్జ… అలోణికం వా మే అజ్జ భత్తు సూపేయ్యం రుచ్చతి। అలోణికస్స వా అభిహరతి। అలోణికస్స వా బహుం గణ్హాతి। అలోణికస్స వా వణ్ణం భాసతీతి॥>
      text <స ఖో సో। భిక్ఖవే। పణ్డితో బ్యత్తో కుసలో సూదో లాభీ చేవ హోతి అచ్ఛాదనస్స। లాభీ వేతనస్స। లాభీ అభిహారానం॥ తం కిస్స హేతు॥ తథా హి సో। భిక్ఖవే। పణ్డితో బ్యత్తో కుసలో సూదో సకస్స భత్తు నిమిత్తం ఉగ్గణ్హాతి॥ ఏవమేవ ఖో। భిక్ఖవే। ఇధేకచ్చో పణ్డితో బ్యత్తో కుసలో భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స కాయే కాయానుపస్సినో విహరతో చిత్తం సమాధియతి। ఉపక్కిలేసా పహీయన్తి॥ సో తం నిమిత్తం ఉగ్గణ్హాతి॥ వేదనాసు వేదనానుపస్సీ విహరతి…పే॰… చిత్తే చిత్తానుపస్సీ విహరతి…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స ధమ్మేసు ధమ్మానుపస్సినో విహరతో చిత్తం సమాధియతి। ఉపక్కిలేసా పహీయన్తి॥ సో తం నిమిత్తం ఉగ్గణ్హాతి॥>
      text <స ఖో సో। భిక్ఖవే। పణ్డితో బ్యత్తో కుసలో భిక్ఖు లాభీ చేవ హోతి దిట్ఠేవ ధమ్మే సుఖవిహారానం। లాభీ హోతి సతిసమ్పజఞ్ఞస్స॥ తం కిస్స హేతు॥ తథా హి సో। భిక్ఖవే। పణ్డితో బ్యత్తో కుసలో భిక్ఖు సకస్స చిత్తస్స నిమిత్తం ఉగ్గణ్హాతీతి॥ అట్ఠమం॥>
    text <౯॥ గిలానసుత్తం>
      text <౩౭౫>, <ఏవం మే సుతం ఏకం సమయం భగవా వేసాలియం విహరతి వేళువగామకే॥ తత్ర ఖో భగవా భిక్ఖూ ఆమన్తేసి ఏథ తుమ్హే। భిక్ఖవే। సమన్తా వేసాలియా యథామిత్తం యథాసన్దిట్ఠం యథాసమ్భత్తం వస్సం ఉపేథ॥ ఇధేవాహం వేళువగామకే వస్సం ఉపగచ్ఛామీతి॥ ఏవం। భన్తేతి ఖో తే భిక్ఖూ భగవతో పటిస్సుత్వా సమన్తా వేసాలియా యథామిత్తం యథాసన్దిట్ఠం యథాసమ్భత్తం వస్సం ఉపగచ్ఛుం॥ భగవా పన తత్థేవ వేళువగామకే వస్సం ఉపగచ్ఛి॥>
      text <అథ ఖో భగవతో వస్సూపగతస్స ఖరో ఆబాధో ఉప్పజ్జి। బాళ్హా వేదనా వత్తన్తి మారణన్తికా॥ తత్ర సుదం భగవా సతో సమ్పజానో అధివాసేసి అవిహఞ్ఞమానో॥ అథ ఖో భగవతో ఏతదహోసి న ఖో మే తం పతిరూపం। యోహం అనామన్తేత్వా ఉపట్ఠాకే అనపలోకేత్వా భిక్ఖుసఙ్ఘం పరినిబ్బాయేయ్యం॥ యంనూనాహం ఇమం ఆబాధం వీరియేన పటిపణామేత్వా జీవితసఙ్ఖారం అధిట్ఠాయ విహరేయ్యన్తి॥ అథ ఖో భగవా తం ఆబాధం వీరియేన పటిపణామేత్వా జీవితసఙ్ఖారం అధిట్ఠాయ విహాసి॥ అథ ఖో భగవతో సో ఆబాధో పటిప్పస్సమ్భి॥>
      text <అథ ఖో భగవా గిలానా వుట్ఠితో అచిరవుట్ఠితో గేలఞ్ఞా విహారా నిక్ఖమిత్వా విహారపచ్ఛాయాయం పఞ్ఞత్తే ఆసనే నిసీది॥ అథ ఖో ఆయస్మా ఆనన్దో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా ఆనన్దో భగవన్తం ఏతదవోచ దిట్ఠో మే। భన్తే। భగవతో ఫాసు। దిట్ఠం। భన్తే। భగవతో ఖమనీయం। దిట్ఠం। భన్తే। భగవతో యాపనీయం॥ అపి చ మే। భన్తే। మధురకజాతో వియ కాయో। దిసాపి మే న పక్ఖాయన్తి। ధమ్మాపి మం నప్పటిభన్తి భగవతో గేలఞ్ఞేన॥ అపి చ మే। భన్తే। అహోసి కాచిదేవ అస్సాసమత్తా న తావ భగవా పరినిబ్బాయిస్సతి। న యావ భగవా భిక్ఖుసఙ్ఘం ఆరబ్భ కిఞ్చిదేవ ఉదాహరతీతి॥>
      text <కిం పన దాని। ఆనన్ద। భిక్ఖుసఙ్ఘో మయి పచ్చాసీసతి॥ దేసితో। ఆనన్ద। మయా ధమ్మో అనన్తరం అబాహిరం కరిత్వా॥ నత్థానన్ద। తథాగతస్స ధమ్మేసు ఆచరియముట్ఠి॥ యస్స నూన। ఆనన్ద। ఏవమస్స అహం భిక్ఖుసఙ్ఘం పరిహరిస్సామీతి వా। మముద్దేసికో భిక్ఖుసఙ్ఘోతి వా। సో నూన। ఆనన్ద। భిక్ఖుసఙ్ఘం ఆరబ్భ కిఞ్చిదేవ ఉదాహరేయ్య॥ తథాగతస్స ఖో। ఆనన్ద। న ఏవం హోతి అహం భిక్ఖుసఙ్ఘం పరిహరిస్సామీతి వా। మముద్దేసికో భిక్ఖుసఙ్ఘోతి వా॥ స కిం। ఆనన్ద। తథాగతో భిక్ఖుసఙ్ఘం ఆరబ్భ కిఞ్చిదేవ ఉదాహరిస్సతి॥ ఏతరహి ఖో పనాహం। ఆనన్ద। జిణ్ణో వుద్ధో మహల్లకో అద్ధగతో వయోఅనుప్పత్తో॥ ఆసీతికో మే వయో వత్తతి॥ సేయ్యథాపి। ఆనన్ద। జజ్జరసకటం వేళమిస్సకేన యాపేతి। ఏవమేవ ఖో। ఆనన్ద। వేధమిస్సకేన మఞ్ఞే తథాగతస్స కాయో యాపేతి॥>
      text <యస్మిం। ఆనన్ద। సమయే తథాగతో సబ్బనిమిత్తానం అమనసికారా ఏకచ్చానం వేదనానం నిరోధా అనిమిత్తం చేతోసమాధిం ఉపసమ్పజ్జ విహరతి। ఫాసుతరో। ఆనన్ద। తస్మిం సమయే తథాగతస్స కాయో హోతి॥ తస్మాతిహానన్ద। అత్తదీపా విహరథ అత్తసరణా అనఞ్ఞసరణా। ధమ్మదీపా ధమ్మసరణా అనఞ్ఞసరణా॥>
      text <కథఞ్చానన్ద। భిక్ఖు అత్తదీపో విహరతి అత్తసరణో అనఞ్ఞసరణో। ధమ్మదీపో ధమ్మసరణో అనఞ్ఞసరణో॥ ఇధానన్ద। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఏవం ఖో। ఆనన్ద। భిక్ఖు అత్తదీపో విహరతి అత్తసరణో అనఞ్ఞసరణో। ధమ్మదీపో ధమ్మసరణో అనఞ్ఞసరణో॥ యే హి కేచి। ఆనన్ద। ఏతరహి వా మమచ్చయే వా అత్తదీపా విహరిస్సన్తి అత్తసరణా అనఞ్ఞసరణా। ధమ్మదీపా ధమ్మసరణా అనఞ్ఞసరణా। తమతగ్గే మేతే। ఆనన్ద। భిక్ఖూ భవిస్సన్తి యే కేచి సిక్ఖాకామాతి॥ నవమం॥>
    text <౧౦॥ భిక్ఖునుపస్సయసుత్తం>
      text <౩౭౬>, <అథ ఖో ఆయస్మా ఆనన్దో పుబ్బణ్హసమయం నివాసేత్వా పత్తచీవరమాదాయ యేన అఞ్ఞతరో భిక్ఖునుపస్సయో తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ అథ ఖో సమ్బహులా భిక్ఖునియో యేనాయస్మా ఆనన్దో తేనుపసఙ్కమింసు। ఉపసఙ్కమిత్వా ఆయస్మన్తం ఆనన్దం అభివాదేత్వా ఏకమన్తం నిసీదింసు॥ ఏకమన్తం నిసిన్నా ఖో తా భిక్ఖునియో ఆయస్మన్తం ఆనన్దం ఏతదవోచుం>
      text <ఇధ। భన్తే ఆనన్ద। సమ్బహులా భిక్ఖునియో చతూసు సతిపట్ఠానేసు సుప్పతిట్ఠితచిత్తా విహరన్తియో ఉళారం పుబ్బేనాపరం విసేసం సఞ్జానన్తీతి॥ ఏవమేతం। భగినియో। ఏవమేతం। భగినియో॥ యో హి కోచి। భగినియో। భిక్ఖు వా భిక్ఖునీ వా చతూసు సతిపట్ఠానేసు సుప్పతిట్ఠితచిత్తో విహరతి। తస్సేతం పాటికఙ్ఖం ఉళారం పుబ్బేనాపరం విసేసం సఞ్జానిస్సతీతి॥>
      text <అథ ఖో ఆయస్మా ఆనన్దో తా భిక్ఖునియో ధమ్మియా కథాయ సన్దస్సేత్వా సమాదపేత్వా సముత్తేజేత్వా సమ్పహంసేత్వా ఉట్ఠాయాసనా పక్కామి॥ అథ ఖో ఆయస్మా ఆనన్దో సావత్థియం పిణ్డాయ చరిత్వా పచ్ఛాభత్తం పిణ్డపాతపటిక్కన్తో యేన భగవా తేనుపసఙ్కమిం। ఉపసఙ్కమిత్వా భగవన్తం అభివాదేత్వా ఏకమన్తం నిసీదిం॥ ఏకమన్తం నిసిన్నో ఖో ఆయస్మా ఆనన్దో భగవన్తం ఏతదవోచ>
      text <ఇధాహం। భన్తే। పుబ్బణ్హసమయం నివాసేత్వా పత్తచీవరమాదాయ యేన అఞ్ఞతరో భిక్ఖునుపస్సయో తేనుపసఙ్కమిం। ఉపసఙ్కమిత్వా పఞ్ఞత్తే ఆసనే నిసీదిం॥ అథ ఖో। భన్తే। సమ్బహులా భిక్ఖునియో యేనాహం తేనుపసఙ్కమింసు। ఉపసఙ్కమిత్వా మం అభివాదేత్వా ఏకమన్తం నిసీదింసు॥ ఏకమన్తం నిసిన్నా ఖో। భన్తే। తా భిక్ఖునియో మం ఏతదవోచుం ఇధ। భన్తే ఆనన్ద। సమ్బహులా భిక్ఖునియో చతూసు సతిపట్ఠానేసు సుప్పతిట్ఠితచిత్తా విహరన్తియో ఉళారం పుబ్బేనాపరం విసేసం సఞ్జానన్తీతి॥ ఏవం వుత్తాహం। భన్తే। తా భిక్ఖునియో ఏతదవోచం ఏవమేతం। భగినియో। ఏవమేతం। భగినియో॥ యో హి కోచి। భగినియో। భిక్ఖు వా భిక్ఖునీ వా చతూసు సతిపట్ఠానేసు సుప్పతిట్ఠితచిత్తో విహరతి। తస్సేతం పాటికఙ్ఖం ఉళారం పుబ్బేనాపరం విసేసం సఞ్జానిస్సతీతి॥>
      text <ఏవమేతం। ఆనన్ద। ఏవమేతం। ఆనన్ద॥ యో హి కోచి। ఆనన్ద। భిక్ఖు వా భిక్ఖునీ వా చతూసు సతిపట్ఠానేసు సుప్పతిట్ఠితచిత్తో విహరతి। తస్సేతం పాటికఙ్ఖం ఉళారం పుబ్బేనాపరం విసేసం సఞ్జానిస్సతి॥>
      text <కతమేసు చతూసు॥ ఇధానన్ద। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స కాయే కాయానుపస్సినో విహరతో కాయారమ్మణో వా ఉప్పజ్జతి కాయస్మిం పరిళాహో। చేతసో వా లీనత్తం। బహిద్ధా వా చిత్తం విక్ఖిపతి॥ తేనానన్ద। భిక్ఖునా కిస్మిఞ్చిదేవ పసాదనీయే నిమిత్తే చిత్తం పణిదహితబ్బం॥ తస్స కిస్మిఞ్చిదేవ పసాదనీయే నిమిత్తే చిత్తం పణిదహతో పామోజ్జం జాయతి॥ పముదితస్స పీతి జాయతి॥ పీతిమనస్స కాయో పస్సమ్భతి॥ పస్సద్ధకాయో సుఖం వేదయతి॥ సుఖినో చిత్తం సమాధియతి॥ సో ఇతి పటిసఞ్చిక్ఖతి యస్స ఖ్వాహం అత్థాయ చిత్తం పణిదహిం। సో మే అత్థో అభినిప్ఫన్నో॥ హన్ద। దాని పటిసంహరామీతి॥ సో పటిసంహరతి చేవ న చ వితక్కేతి న చ విచారేతి॥ అవితక్కోమ్హి అవిచారో। అజ్ఝత్తం సతిమా సుఖమస్మీతి పజానాతి॥>
      text <పున చపరం। ఆనన్ద। భిక్ఖు వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స ధమ్మేసు ధమ్మానుపస్సినో విహరతో ధమ్మారమ్మణో వా ఉప్పజ్జతి కాయస్మిం పరిళాహో। చేతసో వా లీనత్తం। బహిద్ధా వా చిత్తం విక్ఖిపతి॥ తేనానన్ద। భిక్ఖునా కిస్మిఞ్చిదేవ పసాదనీయే నిమిత్తే చిత్తం పణిదహితబ్బం॥ తస్స కిస్మిఞ్చిదేవ పసాదనీయే నిమిత్తే చిత్తం పణిదహతో పామోజ్జం జాయతి॥ పముదితస్స పీతి జాయతి॥ పీతిమనస్స కాయో పస్సమ్భతి॥ పస్సద్ధకాయో సుఖం వేదయతి॥ సుఖినో చిత్తం సమాధియతి॥ సో ఇతి పటిసఞ్చిక్ఖతి యస్స ఖ్వాహం అత్థాయ చిత్తం పణిదహిం। సో మే అత్థో అభినిప్ఫన్నో॥ హన్ద। దాని పటిసంహరామీతి॥ సో పటిసంహరతి చేవ న చ వితక్కేతి న చ విచారేతి॥ అవితక్కోమ్హి అవిచారో। అజ్ఝత్తం సతిమా సుఖమస్మీతి పజానాతి॥ ఏవం ఖో। ఆనన్ద। పణిధాయ భావనా హోతి॥>
      text <కథఞ్చానన్ద। అప్పణిధాయ భావనా హోతి॥ బహిద్ధా। ఆనన్ద। భిక్ఖు చిత్తం అప్పణిధాయ అప్పణిహితం మే బహిద్ధా చిత్తన్తి పజానాతి॥ అథ పచ్ఛాపురే అసంఖిత్తం విముత్తం అప్పణిహితన్తి పజానాతి॥ అథ చ పన కాయే కాయానుపస్సీ విహరామి ఆతాపీ సమ్పజానో సతిమా సుఖమస్మీతి పజానాతి॥ బహిద్ధా। ఆనన్ద। భిక్ఖు చిత్తం అప్పణిధాయ అప్పణిహితం మే బహిద్ధా చిత్తన్తి పజానాతి॥ అథ పచ్ఛాపురే అసంఖిత్తం విముత్తం అప్పణిహితన్తి పజానాతి॥ అథ చ పన వేదనాసు వేదనానుపస్సీ విహరామి ఆతాపీ సమ్పజానో సతిమా సుఖమస్మీతి పజానాతి॥ బహిద్ధా। ఆనన్ద। భిక్ఖు చిత్తం అప్పణిధాయ అప్పణిహితం మే బహిద్ధా చిత్తన్తి పజానాతి॥ అథ పచ్ఛాపురే అసంఖిత్తం విముత్తం అప్పణిహితన్తి పజానాతి॥ అథ చ పన చిత్తే చిత్తానుపస్సీ విహరామి ఆతాపీ సమ్పజానో సతిమా సుఖమస్మీతి పజానాతి॥ బహిద్ధా। ఆనన్ద। భిక్ఖు చిత్తం అప్పణిధాయ అప్పణిహితం మే బహిద్ధా చిత్తన్తి పజానాతి॥ అథ పచ్ఛాపురే అసంఖిత్తం విముత్తం అప్పణిహితన్తి పజానాతి॥ అథ చ పన ధమ్మేసు ధమ్మానుపస్సీ విహరామి ఆతాపీ సమ్పజానో సతిమా సుఖమస్మీతి పజానాతి॥ ఏవం ఖో। ఆనన్ద। అప్పణిధాయ భావనా హోతి॥>
      text <ఇతి ఖో। ఆనన్ద। దేసితా మయా పణిధాయ భావనా। దేసితా అప్పణిధాయ భావనా॥ యం। ఆనన్ద। సత్థారా కరణీయం సావకానం హితేసినా అనుకమ్పకేన అనుకమ్పం ఉపాదాయ। కతం వో తం మయా॥ ఏతాని। ఆనన్ద। రుక్ఖమూలాని। ఏతాని సుఞ్ఞాగారాని॥ ఝాయథానన్ద। మా పమాదత్థ। మా పచ్ఛా విప్పటిసారినో అహువత్థ॥ అయం వో అమ్హాకం అనుసాసనీతి॥>
      text <ఇదమవోచ భగవా॥ అత్తమనో ఆయస్మా ఆనన్దో భగవతో భాసితం అభినన్దీతి॥ దసమం॥>
      stand <అమ్బపాలివగ్గో పఠమో॥>
      text <తస్సుద్దానం>
      block
        text <అమ్బపాలి సతో భిక్ఖు। సాలా కుసలరాసి చ।>
        text <సకుణగ్ధి మక్కటో సూదో। గిలానో భిక్ఖునుపస్సయోతి॥>
        text <ఏకాయనం జాతిఖయన్తదస్సీ। మగ్గం పజానాతి హితానుకమ్పీ।>
        text <ఏతేన మగ్గేన తరింసు పుబ్బే। తరిస్సన్తి యే చ తరన్తి ఓఘన్తి॥ అట్ఠమం।>
        text <మహాపురిసో నాలన్దం। చున్దో చేలఞ్చ బాహియో।>
        text <ఉత్తియో అరియో బ్రహ్మా। సేదకం జనపదేన చాతి॥>
        text <సీలం ఠితి పరిహానం। సుద్ధం బ్రాహ్మణపదేసం।>
        text <సమత్తం లోకో సిరివడ్ఢో। మానదిన్నేన తే దసాతి॥>
        text <అననుస్సుతం విరాగో। విరద్ధో భావనా సతి।>
        text <అఞ్ఞా ఛన్దం పరిఞ్ఞాయ। భావనా విభఙ్గేన చాతి॥>
        text <ఏకాయనం జాతిఖయన్తదస్సీ। మగ్గం పజానాతి హితానుకమ్పీ।>
        text <ఏతేన మగ్గేన తరింసు పుబ్బే। తరిస్సన్తి యే చ తరన్తి ఓఘన్తి॥ తతియం।>
        text <అమతం సముదయో మగ్గో। సతి కుసలరాసి చ।>
        text <పాతిమోక్ఖం దుచ్చరితం। మిత్తవేదనా ఆసవేన చాతి॥>
        text <ఛ పాచీనతో నిన్నా। ఛ నిన్నా చ సముద్దతో।>
        text <ఏతే ద్వే ఛ ద్వాదస హోన్తి। వగ్గో తేన పవుచ్చతీతి॥>
        text <తథాగతం పదం కూటం। మూలం సారో చ వస్సికం।>
        text <రాజా చన్దిమసూరియా। వత్థేన దసమం పదన్తి॥>
        text <బలం బీజఞ్చ నాగో చ। రుక్ఖో కుమ్భేన సూకియా।>
        text <ఆకాసేన చ ద్వే మేఘా। నావా ఆగన్తుకా నదీతి॥>
        text <ఏసనా విధా ఆసవో। భవో చ దుక్ఖతా తిస్సో।>
        text <ఖిలం మలఞ్చ నీఘో చ। వేదనా తణ్హా తసినాయ చాతి॥>
        text <ఓఘో యోగో ఉపాదానం। గన్థా అనుసయేన చ।>
        text <కామగుణా నీవరణా। ఖన్ధా ఓరుద్ధమ్భాగియాతి॥>
  text <౨॥ నాలన్దవగ్గో>
    text <౧॥ మహాపురిససుత్తం>
      text <౩౭౭>, <సావత్థినిదానం॥ అథ ఖో ఆయస్మా సారిపుత్తో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా సారిపుత్తో భగవన్తం ఏతదవోచ మహాపురిసో। మహాపురిసోతి। భన్తే। వుచ్చతి॥ కిత్తావతా ను ఖో। భన్తే। మహాపురిసో హోతీతి॥ విముత్తచిత్తత్తా ఖ్వాహం। సారిపుత్త। మహాపురిసోతి వదామి॥ అవిముత్తచిత్తత్తా నో మహాపురిసోతి వదామి॥>
      text <కథఞ్చ। సారిపుత్త। విముత్తచిత్తో హోతి॥ ఇధ। సారిపుత్త। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స కాయే కాయానుపస్సినో విహరతో చిత్తం విరజ్జతి। విముచ్చతి అనుపాదాయ ఆసవేహి॥ వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స ధమ్మేసు ధమ్మానుపస్సినో విహరతో చిత్తం విరజ్జతి। విముచ్చతి అనుపాదాయ ఆసవేహి॥ ఏవం ఖో। సారిపుత్త। విముత్తచిత్తో హోతి॥ విముత్తచిత్తత్తా ఖ్వాహం। సారిపుత్త। మహాపురిసోతి వదామి॥ అవిముత్తచిత్తత్తా నో మహాపురిసోతి వదామీతి॥ పఠమం॥>
    text <౨॥ నాలన్దసుత్తం>
      text <౩౭౮>, <ఏకం సమయం భగవా నాలన్దాయం విహరతి పావారికమ్బవనే॥ అథ ఖో ఆయస్మా సారిపుత్తో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా సారిపుత్తో భగవన్తం ఏతదవోచ ఏవంపసన్నో అహం। భన్తే। భగవతి॥ న చాహు। న చ భవిస్సతి। న చేతరహి విజ్జతి అఞ్ఞో సమణో వా బ్రాహ్మణో వా భగవతా భియ్యోభిఞ్ఞతరో। యదిదం సమ్బోధియన్తి॥ ఉళారా ఖో త్యాయం। సారిపుత్త। ఆసభీ వాచా భాసితా। ఏకంసో గహితో। సీహనాదో నదితో ఏవంపసన్నో అహం। భన్తే। భగవతి॥ న చాహు। న చ భవిస్సతి న చేతరహి విజ్జతి అఞ్ఞో సమణో వా బ్రాహ్మణో వా భగవతా భియ్యోభిఞ్ఞతరో। యదిదం సమ్బోధియన్తి॥>
      text <కిం ను తే। సారిపుత్త। యే తే అహేసుం అతీతమద్ధానం అరహన్తో సమ్మాసమ్బుద్ధా। సబ్బే తే భగవన్తో చేతసా చేతో పరిచ్చ విదితా ఏవంసీలా తే భగవన్తో అహేసుం ఇతి వా। ఏవంధమ్మా తే భగవన్తో అహేసుం ఇతి వా। ఏవంపఞ్ఞా తే భగవన్తో అహేసుం ఇతి వా। ఏవంవిహారినో తే భగవన్తో అహేసుం ఇతి వా। ఏవంవిముత్తా తే భగవన్తో అహేసుం ఇతి వాతి॥ నో హేతం। భన్తే॥>
      text <కిం పన తే। సారిపుత్త। యే తే భవిస్సన్తి అనాగతమద్ధానం అరహన్తో సమ్మాసమ్బుద్ధా। సబ్బే తే భగవన్తో చేతసా చేతో పరిచ్చ విదితా ఏవంసీలా తే భగవన్తో భవిస్సన్తి ఇతి వా। ఏవంధమ్మా తే భగవన్తో భవిస్సన్తి ఇతి వా। ఏవంపఞ్ఞా తే భగవన్తో భవిస్సన్తి ఇతి వా। ఏవంవిహారినో తే భగవన్తో భవిస్సన్తి ఇతి వా। ఏవంవిముత్తా తే భగవన్తో భవిస్సన్తి ఇతి వాతి॥ నో హేతం। భన్తే॥>
      text <కిం పన త్యాహం। సారిపుత్త। ఏతరహి। అరహం సమ్మాసమ్బుద్ధో చేతసా చేతో పరిచ్చ విదితో ఏవంసీలో భగవా ఇతి వా। ఏవంధమ్మో భగవా ఇతి వా। ఏవంపఞ్ఞో భగవా ఇతి వా। ఏవంవిహారీ భగవా ఇతి వా। ఏవంవిముత్తో భగవా ఇతి వాతి॥ నో హేతం। భన్తే॥>
      text <ఏత్థ చ తే। సారిపుత్త। అతీతానాగతపచ్చుప్పన్నేసు అరహన్తేసు సమ్మాసమ్బుద్ధేసు చేతోపరియఞాణం నత్థి॥ అథ కిఞ్చరహి త్యాయం। సారిపుత్త। ఉళారా ఆసభీ వాచా భాసితా। ఏకంసో గహితో। సీహనాదో నదితో ఏవంపసన్నో అహం। భన్తే। భగవతి॥ న చాహు। న చ భవిస్సతి। న చేతరహి విజ్జతి అఞ్ఞో సమణో వా బ్రాహ్మణో వా భగవతా భియ్యోభిఞ్ఞతరో। యదిదం సమ్బోధియన్తి॥>
      text <న ఖో మే। భన్తే। అతీతానాగతపచ్చుప్పన్నేసు అరహన్తేసు సమ్మాసమ్బుద్ధేసు చేతోపరియఞాణం అత్థి। అపి చ మే ధమ్మన్వయో విదితో॥ సేయ్యథాపి। భన్తే। రఞ్ఞో పచ్చన్తిమం నగరం దళ్హుద్ధాపం దళ్హపాకారతోరణం ఏకద్వారం॥ తత్రస్స దోవారికో పణ్డితో బ్యత్తో మేధావీ అఞ్ఞాతానం నివారేతా ఞాతానం పవేసేతా॥ సో తస్స నగరస్స సమన్తా అనుపరియాయపథం అనుక్కమమానో న పస్సేయ్య పాకారసన్ధిం వా పాకారవివరం వా। అన్తమసో బిళారనిక్ఖమనమత్తమ్పి॥ తస్స ఏవమస్స యే ఖో కేచి ఓళారికా పాణా ఇమం నగరం పవిసన్తి వా నిక్ఖమన్తి వా। సబ్బే తే ఇమినావ ద్వారేన పవిసన్తి వా నిక్ఖమన్తి వాతి॥ ఏవమేవ ఖో మే। భన్తే। ధమ్మన్వయో విదితో యేపి తే। భన్తే। అహేసుం అతీతమద్ధానం అరహన్తో సమ్మాసమ్బుద్ధా। సబ్బే తే భగవన్తో పఞ్చ నీవరణే పహాయ। చేతసో ఉపక్కిలేసే పఞ్ఞాయ దుబ్బలీకరణే। చతూసు సతిపట్ఠానేసు సుప్పతిట్ఠితచిత్తా। సత్త బోజ్ఝఙ్గే యథాభూతం భావేత్వా। అనుత్తరం సమ్మాసమ్బోధిం అభిసమ్బుజ్ఝింసు॥ యేపి తే। భన్తే। భవిస్సన్తి అనాగతమద్ధానం అరహన్తో సమ్మాసమ్బుద్ధా। సబ్బే తే భగవన్తో పఞ్చ నీవరణే పహాయ। చేతసో ఉపక్కిలేసే పఞ్ఞాయ దుబ్బలీకరణే। చతూసు సతిపట్ఠానేసు సుప్పతిట్ఠితచిత్తా। సత్త బోజ్ఝఙ్గే యథాభూతం భావేత్వా। అనుత్తరం సమ్మాసమ్బోధిం అభిసమ్బుజ్ఝిస్సన్తి॥ భగవాపి। భన్తే। ఏతరహి అరహం సమ్మాసమ్బుద్ధో పఞ్చ నీవరణే పహాయ। చేతసో ఉపక్కిలేసే పఞ్ఞాయ దుబ్బలీకరణే। చతూసు సతిపట్ఠానేసు సుప్పతిట్ఠితచిత్తో। సత్త బోజ్ఝఙ్గే యథాభూతం భావేత్వా। అనుత్తరం సమ్మాసమ్బోధిం అభిసమ్బుద్ధోతి॥>
      text <సాధు సాధు। సారిపుత్త॥ తస్మాతిహ త్వం। సారిపుత్త। ఇమం ధమ్మపరియాయం అభిక్ఖణం భాసేయ్యాసి భిక్ఖూనం భిక్ఖునీనం ఉపాసకానం ఉపాసికానం॥ యేసమ్పి హి। సారిపుత్త। మోఘపురిసానం భవిస్సతి తథాగతే కఙ్ఖా వా విమతి వా। తేసమ్పిమం ధమ్మపరియాయం సుత్వా యా తథాగతే కఙ్ఖా వా విమతి వా సా పహీయిస్సతీతి॥ దుతియం॥>
    text <౩॥ చున్దసుత్తం>
      text <౩౭౯>, <ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ తేన ఖో పన సమయేన ఆయస్మా సారిపుత్తో మగధేసు విహరతి నాలకగామకే ఆబాధికో దుక్ఖితో బాళ్హగిలానో॥ చున్దో చ సమణుద్దేసో ఆయస్మతో సారిపుత్తస్స ఉపట్ఠాకో హోతి॥>
      text <అథ ఖో ఆయస్మా సారిపుత్తో తేనేవ ఆబాధేన పరినిబ్బాయి॥ అథ ఖో చున్దో సమణుద్దేసో ఆయస్మతో సారిపుత్తస్స పత్తచీవరమాదాయ యేన సావత్థి జేతవనం అనాథపిణ్డికస్స ఆరామో యేనాయస్మా ఆనన్దో తేనుపసఙ్కమి। ఉపసఙ్కమిత్వా ఆయస్మన్తం ఆనన్దం అభివాదేత్వా ఏకమన్తం నిసీది॥ ఏకమన్తం నిసిన్నో ఖో చున్దో సమణుద్దేసో ఆయస్మన్తం ఆనన్దం ఏతదవోచ ఆయస్మా। భన్తే। సారిపుత్తో పరినిబ్బుతో॥ ఇదమస్స పత్తచీవరన్తి॥>
      text <అత్థి ఖో ఇదం। ఆవుసో చున్ద। కథాపాభతం భగవన్తం దస్సనాయ॥ ఆయామావుసో చున్ద। యేన భగవా తేనుపసఙ్కమిస్సామ। ఉపసఙ్కమిత్వా భగవతో ఏతమత్థం ఆరోచేస్సామాతి॥ ఏవం। భన్తేతి ఖో చున్దో సమణుద్దేసో ఆయస్మతో ఆనన్దస్స పచ్చస్సోసి॥>
      text <అథ ఖో ఆయస్మా చ ఆనన్దో చున్దో చ సమణుద్దేసో యేన భగవా తేనుపసఙ్కమింసు। ఉపసఙ్కమిత్వా భగవన్తం అభివాదేత్వా ఏకమన్తం నిసీదింసు॥ ఏకమన్తం నిసిన్నో ఖో ఆయస్మా ఆనన్దో భగవన్తం ఏతదవోచ అయం। భన్తే। చున్దో సమణుద్దేసో ఏవమాహ ఆయస్మా। భన్తే। సారిపుత్తో పరినిబ్బుతో। ఇదమస్స పత్తచీవరన్తి॥ అపి చ మే। భన్తే। మధురకజాతో వియ కాయో। దిసాపి మే న పక్ఖాయన్తి। ధమ్మాపి మం నప్పటిభన్తి ఆయస్మా సారిపుత్తో పరినిబ్బుతోతి సుత్వా॥>
      text <కిం ను ఖో తే। ఆనన్ద। సారిపుత్తో సీలక్ఖన్ధం వా ఆదాయ పరినిబ్బుతో। సమాధిక్ఖన్ధం వా ఆదాయ పరినిబ్బుతో। పఞ్ఞాక్ఖన్ధం వా ఆదాయ పరినిబ్బుతో। విముత్తిక్ఖన్ధం వా ఆదాయ పరినిబ్బుతో। విముత్తిఞాణదస్సనక్ఖన్ధం వా ఆదాయ పరినిబ్బుతోతి॥ న చ ఖో మే। భన్తే। ఆయస్మా సారిపుత్తో సీలక్ఖన్ధం వా ఆదాయ పరినిబ్బుతో। సమాధిక్ఖన్ధం వా…పే॰… పఞ్ఞాక్ఖన్ధం వా… విముత్తిక్ఖన్ధం వా… విముత్తిఞాణదస్సనక్ఖన్ధం వా ఆదాయ పరినిబ్బుతో॥ అపి చ మే। భన్తే। ఆయస్మా సారిపుత్తో ఓవాదకో అహోసి ఓతిణ్ణో విఞ్ఞాపకో సన్దస్సకో సమాదపకో సముత్తేజకో సమ్పహంసకో। అకిలాసు ధమ్మదేసనాయ। అనుగ్గాహకో సబ్రహ్మచారీనం॥ తం మయం ఆయస్మతో సారిపుత్తస్స ధమ్మోజం ధమ్మభోగం ధమ్మానుగ్గహం అనుస్సరామాతి॥>
      text <నను తం। ఆనన్ద। మయా పటికచ్చేవ అక్ఖాతం సబ్బేహి పియేహి మనాపేహి నానాభావో వినాభావో అఞ్ఞథాభావో॥ తం కుతేత్థ। ఆనన్ద। లబ్భా॥ యం తం జాతం భూతం సఙ్ఖతం పలోకధమ్మం। తం వత మా పలుజ్జీతి నేతం ఠానం విజ్జతి॥ సేయ్యథాపి। ఆనన్ద। మహతో రుక్ఖస్స తిట్ఠతో సారవతో యో మహన్తతరో ఖన్ధో సో పలుజ్జేయ్య। ఏవమేవ ఖో ఆనన్ద। మహతో భిక్ఖుసఙ్ఘస్స తిట్ఠతో సారవతో సారిపుత్తో పరినిబ్బుతో॥ తం కుతేత్థ। ఆనన్ద। లబ్భా॥ యం తం జాతం భూతం సఙ్ఖతం పలోకధమ్మం। తం వత మా పలుజ్జీతి నేతం ఠానం విజ్జతి॥ తస్మాతిహానన్ద। అత్తదీపా విహరథ అత్తసరణా అనఞ్ఞసరణా। ధమ్మదీపా ధమ్మసరణా అనఞ్ఞసరణా॥>
      text <కథఞ్చానన్ద। భిక్ఖు అత్తదీపో విహరతి అత్తసరణో అనఞ్ఞసరణో। ధమ్మదీపో ధమ్మసరణో అనఞ్ఞసరణో॥ ఇధానన్ద। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఏవం ఖో। ఆనన్ద। భిక్ఖు అత్తదీపో విహరతి అత్తసరణో అనఞ్ఞసరణో। ధమ్మదీపో ధమ్మసరణో అనఞ్ఞసరణో॥ యే హి కేచి। ఆనన్ద। ఏతరహి వా మమచ్చయే వా అత్తదీపా విహరిస్సన్తి అత్తసరణా అనఞ్ఞసరణా। ధమ్మదీపా ధమ్మసరణా అనఞ్ఞసరణా। తమతగ్గే మేతే। ఆనన్ద। భిక్ఖూ భవిస్సన్తి యే కేచి సిక్ఖాకామాతి॥ తతియం॥>
    text <౪॥ ఉక్కచేలసుత్తం>
      text <౩౮౦>, <ఏకం సమయం భగవా వజ్జీసు విహరతి ఉక్కచేలాయం గఙ్గాయ నదియా తీరే మహతా భిక్ఖుసఙ్ఘేన సద్ధిం అచిరపరినిబ్బుతేసు సారిపుత్తమోగ్గల్లానేసు॥ తేన ఖో పన సమయేన భగవా భిక్ఖుసఙ్ఘపరివుతో అజ్ఝోకాసే నిసిన్నో హోతి॥>
      text <అథ ఖో భగవా తుణ్హీభూతం భిక్ఖుసఙ్ఘం అనువిలోకేత్వా భిక్ఖూ ఆమన్తేసి అపి మ్యాయం। భిక్ఖవే। పరిసా సుఞ్ఞా వియ ఖాయతి పరినిబ్బుతేసు సారిపుత్తమోగ్గల్లానేసు॥ అసుఞ్ఞా మే। భిక్ఖవే। పరిసా హోతి। అనపేక్ఖా తస్సం దిసాయం హోతి। యస్సం దిసాయం సారిపుత్తమోగ్గల్లానా విహరన్తి॥ యే హి తే। భిక్ఖవే। అహేసుం అతీతమద్ధానం అరహన్తో సమ్మాసమ్బుద్ధా। తేసమ్పి భగవన్తానం ఏతప్పరమంయేవ సావకయుగం అహోసి సేయ్యథాపి మయ్హం సారిపుత్తమోగ్గల్లానా॥ యేపి తే। భిక్ఖవే। భవిస్సన్తి అనాగతమద్ధానం అరహన్తో సమ్మాసమ్బుద్ధా। తేసమ్పి భగవన్తానం ఏతప్పరమంయేవ సావకయుగం భవిస్సతి సేయ్యథాపి మయ్హం సారిపుత్తమోగ్గల్లానా॥ అచ్ఛరియం। భిక్ఖవే। సావకానం॥ అబ్భుతం। భిక్ఖవే। సావకానం॥ సత్థు చ నామ సాసనకరా భవిస్సన్తి ఓవాదప్పటికరా। చతున్నఞ్చ పరిసానం పియా భవిస్సన్తి మనాపా గరుభావనీయా చ॥ అచ్ఛరియం। భిక్ఖవే। తథాగతస్స। అబ్భుతం। భిక్ఖవే। తథాగతస్స॥ ఏవరూపేపి నామ సావకయుగే పరినిబ్బుతే నత్థి తథాగతస్స సోకో వా పరిదేవో వా॥ తం కుతేత్థ। భిక్ఖవే। లబ్భా॥ యం తం జాతం భూతం సఙ్ఖతం పలోకధమ్మం। తం వత మా పలుజ్జీతి నేతం ఠానం విజ్జతి॥ సేయ్యథాపి। భిక్ఖవే। మహతో రుక్ఖస్స తిట్ఠతో సారవతో యే మహన్తతరా ఖన్ధా తే పలుజ్జేయ్యుం। ఏవమేవ ఖో। భిక్ఖవే। మహతో భిక్ఖుసఙ్ఘస్స తిట్ఠతో సారవతో సారిపుత్తమోగ్గల్లానా పరినిబ్బుతా॥ తం కుతేత్థ। భిక్ఖవే। లబ్భా॥ యం తం జాతం భూతం సఙ్ఖతం పలోకధమ్మం। తం వత మా పలుజ్జీతి నేతం ఠానం విజ్జతి॥ తస్మాతిహ। భిక్ఖవే। అత్తదీపా విహరథ అత్తసరణా అనఞ్ఞసరణా। ధమ్మదీపా ధమ్మసరణా అనఞ్ఞసరణా॥>
      text <కథఞ్చ। భిక్ఖవే। భిక్ఖు అత్తదీపో విహరతి అత్తసరణో అనఞ్ఞసరణో। ధమ్మదీపో ధమ్మసరణో అనఞ్ఞసరణో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఏవం ఖో। భిక్ఖవే। భిక్ఖు అత్తదీపో విహరతి అత్తసరణో అనఞ్ఞసరణో। ధమ్మదీపో ధమ్మసరణో అనఞ్ఞసరణో॥ యే హి కేచి। భిక్ఖవే। ఏతరహి వా మమచ్చయే వా అత్తదీపా విహరిస్సన్తి అత్తసరణా అనఞ్ఞసరణా। ధమ్మదీపా ధమ్మసరణా అనఞ్ఞసరణా। తమతగ్గే మేతే। భిక్ఖవే। భిక్ఖూ భవిస్సన్తి యే కేచి సిక్ఖాకామాతి॥ చతుత్థం॥>
    text <౫॥ బాహియసుత్తం>
      text <౩౮౧>, <సావత్థినిదానం॥ అథ ఖో ఆయస్మా బాహియో యేన భగవా తేనుపసఙ్కమి। ఉపసఙ్కమిత్వా భగవన్తం అభివాదేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా బాహియో భగవన్తం ఏతదవోచ సాధు మే। భన్తే। భగవా సంఖిత్తేన ధమ్మం దేసేతు। యమహం భగవతో ధమ్మం సుత్వా ఏకో వూపకట్ఠో అప్పమత్తో ఆతాపీ పహితత్తో విహరేయ్యన్తి॥ తస్మాతిహ త్వం। బాహియ। ఆదిమేవ విసోధేహి కుసలేసు ధమ్మేసు॥ కో చాది కుసలానం ధమ్మానం॥ సీలఞ్చ సువిసుద్ధం। దిట్ఠి చ ఉజుకా॥ యతో చ ఖో తే। బాహియ। సీలఞ్చ సువిసుద్ధం భవిస్సతి। దిట్ఠి చ ఉజుకా। తతో త్వం। బాహియ। సీలం నిస్సాయ సీలే పతిట్ఠాయ చత్తారో సతిపట్ఠానే భావేయ్యాసి॥>
      text <కతమే చత్తారో॥ ఇధ। త్వం। బాహియ। కాయే కాయానుపస్సీ విహరాహి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరాహి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ యతో ఖో త్వం। బాహియ। సీలం నిస్సాయ సీలే పతిట్ఠాయ ఇమే చత్తారో సతిపట్ఠానే ఏవం భావేస్ససి। తతో తుయ్హం। బాహియ। యా రత్తి వా దివసో వా ఆగమిస్సతి। వుద్ధియేవ పాటికఙ్ఖా కుసలేసు ధమ్మేసు। నో పరిహానీతి॥>
      text <అథ ఖో ఆయస్మా బాహియో భగవతో భాసితం అభినన్దిత్వా అనుమోదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥ అథ ఖో ఆయస్మా బాహియో ఏకో వూపకట్ఠో అప్పమత్తో ఆతాపీ పహితత్తో విహరన్తో నచిరస్సేవ యస్సత్థాయ కులపుత్తా సమ్మదేవ అగారస్మా అనగారియం పబ్బజన్తి। తదనుత్తరం బ్రహ్మచరియపరియోసానం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహాసి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి అబ్భఞ్ఞాసి॥ అఞ్ఞతరో చ పనాయస్మా బాహియో అరహతం అహోసీతి॥ పఞ్చమం॥>
    text <౬॥ ఉత్తియసుత్తం>
      text <౩౮౨>, <సావత్థినిదానం॥ అథ ఖో ఆయస్మా ఉత్తియో యేన భగవా తేనుపసఙ్కమి…పే॰… ఏకమన్తం నిసిన్నో ఖో ఆయస్మా ఉత్తియో భగవన్తం ఏతదవోచ సాధు మే। భన్తే। భగవా సంఖిత్తేన ధమ్మం దేసేతు। యమహం భగవతో ధమ్మం సుత్వా ఏకో వూపకట్ఠో అప్పమత్తో ఆతాపీ పహితత్తో విహరేయ్యన్తి॥ తస్మాతిహ త్వం। ఉత్తియ। ఆదిమేవ విసోధేహి కుసలేసు ధమ్మేసు॥ కో చాది కుసలానం ధమ్మానం॥ సీలఞ్చ సువిసుద్ధం। దిట్ఠి చ ఉజుకా॥ యతో చ ఖో తే। ఉత్తియ। సీలఞ్చ సువిసుద్ధం భవిస్సతి। దిట్ఠి చ ఉజుకా। తతో త్వం। ఉత్తియ। సీలం నిస్సాయ సీలే పతిట్ఠాయ చత్తారో సతిపట్ఠానే భావేయ్యాసి॥>
      text <కతమే చత్తారో॥ ఇధ త్వం। ఉత్తియ। కాయే కాయానుపస్సీ విహరాహి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరాహి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ యతో ఖో త్వం। ఉత్తియ। సీలం నిస్సాయ సీలే పతిట్ఠాయ ఇమే చత్తారో సతిపట్ఠానే ఏవం భావేస్ససి। తతో త్వం। ఉత్తియ। గమిస్ససి మచ్చుధేయ్యస్స పారన్తి॥>
      text <అథ ఖో ఆయస్మా ఉత్తియో భగవతో భాసితం అభినన్దిత్వా అనుమోదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥ అథ ఖో ఆయస్మా ఉత్తియో ఏకో వూపకట్ఠో అప్పమత్తో ఆతాపీ పహితత్తో విహరన్తో నచిరస్సేవ యస్సత్థాయ కులపుత్తా సమ్మదేవ అగారస్మా అనగారియం పబ్బజన్తి। తదనుత్తరం బ్రహ్మచరియపరియోసానం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహాసి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి అబ్భఞ్ఞాసి॥ అఞ్ఞతరో చ పనాయస్మా ఉత్తియో అరహతం అహోసీతి॥ ఛట్ఠం॥>
    text <౭॥ అరియసుత్తం>
      text <౩౮౩>, <చత్తారోమే। భిక్ఖవే। సతిపట్ఠానా భావితా బహులీకతా అరియా నియ్యానికా నియ్యన్తి తక్కరస్స సమ్మా దుక్ఖక్ఖయాయ॥ కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇమే ఖో। భిక్ఖవే। చత్తారో సతిపట్ఠానా భావితా బహులీకతా అరియా నియ్యానికా నియ్యన్తి తక్కరస్స సమ్మా దుక్ఖక్ఖయాయాతి॥ సత్తమం॥>
    text <౮॥ బ్రహ్మసుత్తం>
      text <౩౮౪>, <ఏకం సమయం భగవా ఉరువేలాయం విహరతి నజ్జా నేరఞ్జరాయ తీరే అజపాలనిగ్రోధే పఠమాభిసమ్బుద్ధో॥ అథ ఖో భగవతో రహోగతస్స పటిసల్లీనస్స ఏవం చేతసో పరివితక్కో ఉదపాది ఏకాయనో అయం మగ్గో సత్తానం విసుద్ధియా సోకపరిదేవానం సమతిక్కమాయ దుక్ఖదోమనస్సానం అత్థఙ్గమాయ ఞాయస్స అధిగమాయ నిబ్బానస్స సచ్ఛికిరియాయ। యదిదం చత్తారో సతిపట్ఠానా॥>
      text <కతమే చత్తారో॥ కాయే వా భిక్ఖు కాయానుపస్సీ విహరేయ్య ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు వా భిక్ఖు…పే॰… చిత్తే వా భిక్ఖు…పే॰… ధమ్మేసు వా భిక్ఖు ధమ్మానుపస్సీ విహరేయ్య ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఏకాయనో అయం మగ్గో సత్తానం విసుద్ధియా సోకపరిదేవానం సమతిక్కమాయ దుక్ఖదోమనస్సానం అత్థఙ్గమాయ ఞాయస్స అధిగమాయ నిబ్బానస్స సచ్ఛికిరియాయ। యదిదం చత్తారో సతిపట్ఠానాతి॥>
      text <అథ ఖో బ్రహ్మా సహమ్పతి భగవతో చేతసా చేతోపరివితక్కమఞ్ఞాయ సేయ్యథాపి నామ బలవా పురిసో సమిఞ్జితం వా బాహం పసారేయ్య। పసారితం వా బాహం సమిఞ్జేయ్య। ఏవమేవ బ్రహ్మలోకే అన్తరహితో భగవతో పురతో పాతురహోసి॥ అథ ఖో బ్రహ్మా సహమ్పతి ఏకంసం ఉత్తరాసఙ్గం కరిత్వా యేన భగవా తేనఞ్జలిం పణామేత్వా భగవన్తం ఏతదవోచ ఏవమేతం। భగవా। ఏవమేతం। సుగత॥ ఏకాయనో అయం। భన్తే। మగ్గో సత్తానం విసుద్ధియా సోకపరిదేవానం సమతిక్కమాయ దుక్ఖదోమనస్సానం అత్థఙ్గమాయ ఞాయస్స అధిగమాయ నిబ్బానస్స సచ్ఛికిరియాయ। యదిదం చత్తారో సతిపట్ఠానా॥>
      text <కతమే చత్తారో॥ కాయే వా। భన్తే। భిక్ఖు కాయానుపస్సీ విహరేయ్య ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు వా। భన్తే। భిక్ఖు…పే॰… చిత్తే వా। భన్తే। భిక్ఖు…పే॰… ధమ్మేసు వా। భన్తే। భిక్ఖు ధమ్మానుపస్సీ విహరేయ్య ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఏకాయనో అయం। భన్తే। మగ్గో సత్తానం విసుద్ధియా సోకపరిదేవానం సమతిక్కమాయ దుక్ఖదోమనస్సానం అత్థఙ్గమాయ ఞాయస్స అధిగమాయ నిబ్బానస్స సచ్ఛికిరియాయ। యదిదం చత్తారో సతిపట్ఠానాతి॥>
      text <ఇదమవోచ బ్రహ్మా సహమ్పతి॥ ఇదం వత్వా అథాపరం ఏతదవోచ>
    text <౯॥ సేదకసుత్తం>
      text <౩౮౫>, <ఏకం సమయం భగవా సుమ్భేసు విహరతి సేదకం నామ సుమ్భానం నిగమో॥ తత్ర ఖో భగవా భిక్ఖూ ఆమన్తేసి భూతపుబ్బం। భిక్ఖవే। చణ్డాలవంసికో చణ్డాలవంసం ఉస్సాపేత్వా మేదకథాలికం అన్తేవాసిం ఆమన్తేసి ఏహి త్వం। సమ్మ మేదకథాలికే। చణ్డాలవంసం అభిరుహిత్వా మమ ఉపరిఖన్ధే తిట్ఠాహీతి॥ ఏవం। ఆచరియాతి ఖో। భిక్ఖవే। మేదకథాలికా అన్తేవాసీ చణ్డాలవంసికస్స పటిస్సుత్వా చణ్డాలవంసం అభిరుహిత్వా ఆచరియస్స ఉపరిఖన్ధే అట్ఠాసి॥ అథ ఖో। భిక్ఖవే। చణ్డాలవంసికో మేదకథాలికం అన్తేవాసిం ఏతదవోచ త్వం। సమ్మ మేదకథాలికే। మమం రక్ఖ। అహం తం రక్ఖిస్సామి॥ ఏవం మయం అఞ్ఞమఞ్ఞం గుత్తా అఞ్ఞమఞ్ఞం రక్ఖితా సిప్పాని చేవ దస్సేస్సామ। లాభఞ్చ లచ్ఛామ। సోత్థినా చ చణ్డాలవంసా ఓరోహిస్సామాతి॥ ఏవం వుత్తే। భిక్ఖవే। మేదకథాలికా అన్తేవాసీ చణ్డాలవంసికం ఏతదవోచ న ఖో పనేతం। ఆచరియ। ఏవం భవిస్సతి॥ త్వం। ఆచరియ। అత్తానం రక్ఖ। అహం అత్తానం రక్ఖిస్సామి॥ ఏవం మయం అత్తగుత్తా అత్తరక్ఖితా సిప్పాని చేవ దస్సేస్సామ। లాభఞ్చ లచ్ఛామ। సోత్థినా చ చణ్డాలవంసా ఓరోహిస్సామాతి॥ సో తత్థ ఞాయోతి భగవా ఏతదవోచ। యథా మేదకథాలికా అన్తేవాసీ ఆచరియం అవోచ॥ అత్తానం। భిక్ఖవే। రక్ఖిస్సామీతి సతిపట్ఠానం సేవితబ్బం। పరం రక్ఖిస్సామీతి సతిపట్ఠానం సేవితబ్బం॥ అత్తానం। భిక్ఖవే। రక్ఖన్తో పరం రక్ఖతి। పరం రక్ఖన్తో అత్తానం రక్ఖతి॥>
      text <కథఞ్చ। భిక్ఖవే। అత్తానం రక్ఖన్తో పరం రక్ఖతి॥ ఆసేవనాయ। భావనాయ। బహులీకమ్మేన ఏవం ఖో। భిక్ఖవే। అత్తానం రక్ఖన్తో పరం రక్ఖతి॥ కథఞ్చ। భిక్ఖవే। పరం రక్ఖన్తో అత్తానం రక్ఖతి॥ ఖన్తియా। అవిహింసాయ। మేత్తచిత్తతాయ। అనుదయతాయ ఏవం ఖో। భిక్ఖవే। పరం రక్ఖన్తో అత్తానం రక్ఖతి॥ అత్తానం। భిక్ఖవే। రక్ఖిస్సామీతి సతిపట్ఠానం సేవితబ్బం। పరం రక్ఖిస్సామీతి సతిపట్ఠానం సేవితబ్బం॥ అత్తానం। భిక్ఖవే। రక్ఖన్తో పరం రక్ఖతి। పరం రక్ఖన్తో అత్తానం రక్ఖతీతి॥ నవమం॥>
    text <౧౦॥ జనపదకల్యాణీసుత్తం>
      text <౩౮౬>, <ఏవం మే సుతం ఏకం సమయం భగవా సుమ్భేసు విహరతి సేదకం నామ సుమ్భానం నిగమో॥ తత్ర ఖో భగవా భిక్ఖూ ఆమన్తేసి భిక్ఖవోతి॥ భదన్తేతి తే భిక్ఖూ భగవతో పచ్చస్సోసుం॥ భగవా ఏతదవోచ>
      text <సేయ్యథాపి। భిక్ఖవే। జనపదకల్యాణీ। జనపదకల్యాణీతి ఖో। భిక్ఖవే। మహాజనకాయో సన్నిపతేయ్య॥ సా ఖో పనస్స జనపదకల్యాణీ పరమపాసావినీ నచ్చే। పరమపాసావినీ గీతే॥ జనపదకల్యాణీ నచ్చతి గాయతీతి ఖో। భిక్ఖవే। భియ్యోసోమత్తాయ మహాజనకాయో సన్నిపతేయ్య॥ అథ పురిసో ఆగచ్ఛేయ్య జీవితుకామో అమరితుకామో సుఖకామో దుక్ఖప్పటికూలో॥ తమేనం ఏవం వదేయ్య అయం తే। అమ్భో పురిస। సమతిత్తికో తేలపత్తో అన్తరేన చ మహాసమజ్జం అన్తరేన చ జనపదకల్యాణియా పరిహరితబ్బో॥ పురిసో చ తే ఉక్ఖిత్తాసికో పిట్ఠితో పిట్ఠితో అనుబన్ధిస్సతి॥ యత్థేవ నం థోకమ్పి ఛడ్డేస్సతి తత్థేవ తే సిరో పాతేస్సతీతి॥ తం కిం మఞ్ఞథ। భిక్ఖవే। అపి ను సో పురిసో అముం తేలపత్తం అమనసికరిత్వా బహిద్ధా పమాదం ఆహరేయ్యాతి॥ నో హేతం। భన్తే॥>
      text <ఉపమా ఖో మ్యాయం। భిక్ఖవే। కతా అత్థస్స విఞ్ఞాపనాయ॥ అయం చేవేత్థ అత్థో సమతిత్తికో తేలపత్తోతి ఖో। భిక్ఖవే। కాయగతాయ ఏతం సతియా అధివచనం॥ తస్మాతిహ। భిక్ఖవే। ఏవం సిక్ఖితబ్బం కాయగతా సతి నో భావితా భవిస్సతి బహులీకతా యానీకతా వత్థుకతా అనుట్ఠితా పరిచితా సుసమారద్ధాతి॥ ఏవఞ్హి ఖో। భిక్ఖవే। సిక్ఖితబ్బన్తి॥ దసమం॥>
      stand <నాలన్దవగ్గో దుతియో॥>
      text <తస్సుద్దానం>
  text <౩॥ సీలట్ఠితివగ్గో>
    text <౧॥ సీలసుత్తం>
      text <౩౮౭>, <ఏవం మే సుతం ఏకం సమయం ఆయస్మా చ ఆనన్దో ఆయస్మా చ భద్దో పాటలిపుత్తే విహరన్తి కుక్కుటారామే॥ అథ ఖో ఆయస్మా భద్దో సాయన్హసమయం పటిసల్లానా వుట్ఠితో యేనాయస్మా ఆనన్దో తేనుపసఙ్కమి। ఉపసఙ్కమిత్వా ఆయస్మతా ఆనన్దేన సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా భద్దో ఆయస్మన్తం ఆనన్దం ఏతదవోచ యానిమాని। ఆవుసో ఆనన్ద। కుసలాని సీలాని వుత్తాని భగవతా। ఇమాని కుసలాని సీలాని కిమత్థియాని వుత్తాని భగవతాతి॥>
      text <సాధు సాధు। ఆవుసో భద్ద॥ భద్దకో ఖో తే। ఆవుసో భద్ద। ఉమ్మఙ్గో। భద్దకం పటిభానం। కల్యాణీ పరిపుచ్ఛా॥ ఏవఞ్హి త్వం। ఆవుసో భద్ద। పుచ్ఛసి యానిమాని ఆవుసో ఆనన్ద। కుసలాని సీలాని వుత్తాని భగవతా। ఇమాని కుసలాని సీలాని కిమత్థియాని వుత్తాని భగవతాతి॥ ఏవమావుసోతి॥ యానిమాని। ఆవుసో భద్ద। కుసలాని సీలాని వుత్తాని భగవతా। ఇమాని కుసలాని సీలాని యావదేవ చతున్నం సతిపట్ఠానానం భావనాయ వుత్తాని భగవతా॥>
      text <కతమేసం చతున్నం॥ ఇధావుసో। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ యానిమాని। ఆవుసో భద్ద। కుసలాని సీలాని వుత్తాని భగవతా। ఇమాని కుసలాని సీలాని యావదేవ ఇమేసం చతున్నం సతిపట్ఠానానం భావనాయ వుత్తాని భగవతాతి॥ పఠమం॥>
    text <౨॥ చిరట్ఠితిసుత్తం>
      text <౩౮౮>, <తంయేవ నిదానం॥ ఏకమన్తం నిసిన్నో ఖో ఆయస్మా భద్దో ఆయస్మన్తం ఆనన్దం ఏతదవోచ కో ను ఖో। ఆవుసో ఆనన్ద। హేతు। కో పచ్చయో యేన తథాగతే పరినిబ్బుతే సద్ధమ్మో న చిరట్ఠితికో హోతి॥ కో పనావుసో ఆనన్ద। హేతు। కో పచ్చయో యేన తథాగతే పరినిబ్బుతే సద్ధమ్మో చిరట్ఠితికో హోతీతి॥>
      text <సాధు సాధు। ఆవుసో భద్ద॥ భద్దకో ఖో తే। ఆవుసో భద్ద। ఉమ్మఙ్గో। భద్దకం పటిభానం। కల్యాణీ పరిపుచ్ఛా॥ ఏవఞ్హి త్వం। ఆవుసో భద్ద। పుచ్ఛసి కో ను ఖో। ఆవుసో ఆనన్ద। హేతు। కో పచ్చయో యేన తథాగతే పరినిబ్బుతే సద్ధమ్మో న చిరట్ఠితికో హోతి॥ కో పనావుసో ఆనన్ద। హేతు। కో పచ్చయో యేన తథాగతే పరినిబ్బుతే సద్ధమ్మో చిరట్ఠితికో హోతీతి॥ ఏవమావుసోతి॥ చతున్నం ఖో। ఆవుసో। సతిపట్ఠానానం అభావితత్తా అబహులీకతత్తా తథాగతే పరినిబ్బుతే సద్ధమ్మో న చిరట్ఠితికో హోతి॥ చతున్నఞ్చ ఖో। ఆవుసో। సతిపట్ఠానానం భావితత్తా బహులీకతత్తా తథాగతే పరినిబ్బుతే సద్ధమ్మో చిరట్ఠితికో హోతి॥>
      text <కతమేసం చతున్నం॥ ఇధావుసో। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇమేసం ఖో। ఆవుసో। చతున్నం సతిపట్ఠానానం అభావితత్తా అబహులీకతత్తా తథాగతే పరినిబ్బుతే సద్ధమ్మో న చిరట్ఠితికో హోతి॥ ఇమేసఞ్చ ఖో। ఆవుసో। చతున్నం సతిపట్ఠానానం భావితత్తా బహులీకతత్తా తథాగతే పరినిబ్బుతే సద్ధమ్మో చిరట్ఠితికో హోతీతి॥ దుతియం॥>
    text <౩॥ పరిహానసుత్తం>
      text <౩౮౯>, <ఏకం సమయం ఆయస్మా చ ఆనన్దో ఆయస్మా చ భద్దో పాటలిపుత్తే విహరన్తి కుక్కుటారామే॥ అథ ఖో ఆయస్మా భద్దో సాయన్హసమయం పటిసల్లానా వుట్ఠితో యేనాయస్మా ఆనన్దో తేనుపసఙ్కమి। ఉపసఙ్కమిత్వా ఆయస్మతా ఆనన్దేన సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో ఆయస్మా భద్దో ఆయస్మన్తం ఆనన్దం ఏతదవోచ కో ను ఖో। ఆవుసో ఆనన్ద। హేతు। కో పచ్చయో యేన సద్ధమ్మపరిహానం హోతి॥ కో ను ఖో। ఆవుసో ఆనన్ద। హేతు। కో పచ్చయో యేన సద్ధమ్మఅపరిహానం హోతీతి॥>
      text <సాధు సాధు। ఆవుసో భద్ద॥ భద్దకో ఖో తే। ఆవుసో భద్ద। ఉమ్మఙ్గో। భద్దకం పటిభానం। కల్యాణీ పరిపుచ్ఛా॥ ఏవఞ్హి త్వం। ఆవుసో భద్ద। పుచ్ఛసి కో ను ఖో। ఆవుసో ఆనన్ద। హేతు। కో పచ్చయో యేన సద్ధమ్మపరిహానం హోతి॥ కో పనావుసో ఆనన్ద। హేతు। కో పచ్చయో యేన సద్ధమ్మఅపరిహానం హోతీతి॥ ఏవమావుసోతి॥ చతున్నం ఖో। ఆవుసో। సతిపట్ఠానానం అభావితత్తా అబహులీకతత్తా సద్ధమ్మపరిహానం హోతి॥ చతున్నఞ్చ ఖో। ఆవుసో। సతిపట్ఠానానం భావితత్తా బహులీకతత్తా సద్ధమ్మఅపరిహానం హోతి॥>
      text <కతమేసం చతున్నం॥ ఇధావుసో। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇమేసం ఖో। ఆవుసో। చతున్నం సతిపట్ఠానానం అభావితత్తా అబహులీకతత్తా సద్ధమ్మపరిహానం హోతి॥ ఇమేసఞ్చ ఖో। ఆవుసో। చతున్నం సతిపట్ఠానానం భావితత్తా బహులీకతత్తా సద్ధమ్మఅపరిహానం హోతీతి॥ తతియం॥>
    text <౪॥ సుద్ధసుత్తం>
      text <౩౯౦>, <సావత్థినిదానం॥ చత్తారోమే। భిక్ఖవే। సతిపట్ఠానా॥ కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు …పే॰… చిత్తే …పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇమే ఖో। భిక్ఖవే। చత్తారో సతిపట్ఠానాతి॥ చతుత్థం॥>
    text <౫॥ అఞ్ఞతరబ్రాహ్మణసుత్తం>
      text <౩౯౧>, <ఏవం మే సుతం ఏకం సమయం భగవా సావత్థియం విహరతి జేతవనే అనాథపిణ్డికస్స ఆరామే॥ అథ ఖో అఞ్ఞతరో బ్రాహ్మణో యేన భగవా తేనుపసఙ్కమి। ఉపసఙ్కమిత్వా భగవతా సద్ధిం సమ్మోది॥ సమ్మోదనీయం కథం సారణీయం వీతిసారేత్వా ఏకమన్తం నిసీది॥ ఏకమన్తం నిసిన్నో ఖో సో బ్రాహ్మణో భగవన్తం ఏతదవోచ కో ను ఖో। భో గోతమ। హేతు। కో పచ్చయో యేన తథాగతే పరినిబ్బుతే సద్ధమ్మో న చిరట్ఠితికో హోతి॥ కో పన। భో గోతమ। హేతు। కో పచ్చయో యేన తథాగతే పరినిబ్బుతే సద్ధమ్మో చిరట్ఠితికో హోతీతి॥>
      text <చతున్నం ఖో। బ్రాహ్మణ। సతిపట్ఠానానం అభావితత్తా అబహులీకతత్తా తథాగతే పరినిబ్బుతే సద్ధమ్మో న చిరట్ఠితికో హోతి॥ చతున్నఞ్చ ఖో। బ్రాహ్మణ। సతిపట్ఠానానం భావితత్తా బహులీకతత్తా తథాగతే పరినిబ్బుతే సద్ధమ్మో చిరట్ఠితికో హోతి॥>
      text <కతమేసం చతున్నం॥ ఇధ। బ్రాహ్మణ। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇమేసం ఖో। బ్రాహ్మణ। చతున్నం సతిపట్ఠానానం అభావితత్తా అబహులీకతత్తా తథాగతే పరినిబ్బుతే సద్ధమ్మో న చిరట్ఠితికో హోతి॥ ఇమేసఞ్చ ఖో। బ్రాహ్మణ। చతున్నం సతిపట్ఠానానం భావితత్తా బహులీకతత్తా తథాగతే పరినిబ్బుతే సద్ధమ్మో చిరట్ఠితికో హోతీతి॥>
      text <ఏవం వుత్తే సో బ్రాహ్మణో భగవన్తం ఏతదవోచ అభిక్కన్తం। భో గోతమ…పే॰… ఉపాసకం మం భవం గోతమో ధారేతు అజ్జతగ్గే పాణుపేతం సరణం గతన్తి॥ పఞ్చమం॥>
    text <౬॥ పదేససుత్తం>
      text <౩౯౨>, <ఏకం సమయం ఆయస్మా చ సారిపుత్తో ఆయస్మా చ మహామోగ్గల్లానో ఆయస్మా చ అనురుద్ధో సాకేతే విహరన్తి కణ్డకీవనే॥ అథ ఖో ఆయస్మా చ సారిపుత్తో ఆయస్మా చ మహామోగ్గల్లానో సాయన్హసమయం పటిసల్లానా వుట్ఠితా యేనాయస్మా అనిరుద్ధో తేనుపసఙ్కమింసు। ఉపసఙ్కమిత్వా ఆయస్మతా అనురుద్ధేన సద్ధిం సమ్మోదింసు॥ సమ్మోదనీయం కథం సారణీయం వీతిసారేత్వా ఏకమన్తం నిసీదింసు॥ ఏకమన్తం నిసిన్నో ఖో ఆయస్మా సారిపుత్తో ఆయస్మన్తం అనురుద్ధం ఏతదవోచ సేఖో। సేఖోతి। ఆవుసో అనురుద్ధ। వుచ్చతి॥ కిత్తావతా ను ఖో। ఆవుసో। సేఖో హోతీతి॥ చతున్నం ఖో। ఆవుసో। సతిపట్ఠానానం పదేసం భావితత్తా సేఖో హోతి॥>
      text <కతమేసం చతున్నం॥ ఇధావుసో। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇమేసం ఖో। ఆవుసో। చతున్నం సతిపట్ఠానానం పదేసం భావితత్తా సేఖో హోతీతి॥ ఛట్ఠం॥>
    text <౭॥ సమత్తసుత్తం>
      text <౩౯౩>, <తంయేవ నిదానం॥ ఏకమన్తం నిసిన్నో ఖో ఆయస్మా సారిపుత్తో ఆయస్మన్తం అనురుద్ధం ఏతదవోచ అసేఖో। అసేఖోతి। ఆవుసో అనురుద్ధ। వుచ్చతి॥ కిత్తావతా ను ఖో। ఆవుసో। అసేఖో హోతీతి॥ చతున్నం ఖో। ఆవుసో। సతిపట్ఠానానం సమత్తం భావితత్తా అసేఖో హోతి॥>
      text <కతమేసం చతున్నం॥ ఇధావుసో। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇమేసం ఖో। ఆవుసో। చతున్నం సతిపట్ఠానానం సమత్తం భావితత్తా అసేఖో హోతీతి॥ సత్తమం॥>
    text <౮॥ లోకసుత్తం>
      text <౩౯౪>, <తంయేవ నిదానం॥ ఏకమన్తం నిసిన్నో ఖో ఆయస్మా సారిపుత్తో ఆయస్మన్తం అనురుద్ధం ఏతదవోచ కతమేసం। ఆవుసో అనురుద్ధ। ధమ్మానం భావితత్తా బహులీకతత్తా మహాభిఞ్ఞతం పత్తోతి॥ చతున్నం। ఆవుసో। సతిపట్ఠానానం భావితత్తా బహులీకతత్తా మహాభిఞ్ఞతం పత్తో॥>
      text <కతమేసం చతున్నం॥ ఇధాహం। ఆవుసో। కాయే కాయానుపస్సీ విహరామి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరామి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇమేసం ఖ్వాహం। ఆవుసో। చతున్నం సతిపట్ఠానానం భావితత్తా బహులీకతత్తా మహాభిఞ్ఞతం పత్తో॥ ఇమేసఞ్చ పనాహం। ఆవుసో। చతున్నం సతిపట్ఠానానం భావితత్తా బహులీకతత్తా సహస్సం లోకం అభిజానామీతి॥ అట్ఠమం॥>
    text <౯॥ సిరివడ్ఢసుత్తం>
      text <౩౯౫>, <ఏకం సమయం ఆయస్మా ఆనన్దో రాజగహే విహరతి వేళువనే కలన్దకనివాపే॥ తేన ఖో పన సమయేన సిరివడ్ఢో గహపతి ఆబాధికో హోతి దుక్ఖితో బాళ్హగిలానో॥ అథ ఖో సిరివడ్ఢో గహపతి అఞ్ఞతరం పురిసం ఆమన్తేసి ఏహి త్వం। అమ్భో పురిస। యేనాయస్మా ఆనన్దో తేనుపసఙ్కమ। ఉపసఙ్కమిత్వా మమ వచనేన ఆయస్మతో ఆనన్దస్స పాదే సిరసా వన్ద సిరివడ్ఢో। భన్తే। గహపతి ఆబాధికో దుక్ఖితో బాళ్హగిలానో॥ సో ఆయస్మతో ఆనన్దస్స పాదే సిరసా వన్దతీతి॥ ఏవఞ్చ వదేహి సాధు కిర। భన్తే। ఆయస్మా ఆనన్దో యేన సిరివడ్ఢస్స గహపతిస్స నివేసనం తేనుపసఙ్కమతు అనుకమ్పం ఉపాదాయాతి॥ ఏవం। భన్తేతి ఖో సో పురిసో సిరివడ్ఢస్స గహపతిస్స పటిస్సుత్వా యేనాయస్మా ఆనన్దో తేనుపసఙ్కమి। ఉపసఙ్కమిత్వా ఆయస్మన్తం ఆనన్దం అభివాదేత్వా ఏకమన్తం నిసీది॥ ఏకమన్తం నిసిన్నో ఖో సో పురిసో ఆయస్మన్తం ఆనన్దం ఏతదవోచ సిరివడ్ఢో। భన్తే। గహపతి ఆబాధికో దుక్ఖితో బాళ్హగిలానో। సో ఆయస్మతో ఆనన్దస్స పాదే సిరసా వన్దతి॥ ఏవఞ్చ వదేతి సాధు కిర। భన్తే। ఆయస్మా ఆనన్దో యేన సిరివడ్ఢస్స గహపతిస్స నివేసనం తేనుపసఙ్కమతు అనుకమ్పం ఉపాదాయాతి॥ అధివాసేసి ఖో ఆయస్మా ఆనన్దో తుణ్హీభావేన॥>
      text <అథ ఖో ఆయస్మా ఆనన్దో పుబ్బణ్హసమయం నివాసేత్వా పత్తచీవరమాదాయ యేన సిరివడ్ఢస్స గహపతిస్స నివేసనం తేనుపసఙ్కమి। ఉపసఙ్కమిత్వా పఞ్ఞత్తే ఆసనే నిసీది॥ నిసజ్జ ఖో ఆయస్మా ఆనన్దో సిరివడ్ఢం గహపతిం ఏతదవోచ కచ్చి తే। గహపతి। ఖమనీయం కచ్చి యాపనీయం। కచ్చి దుక్ఖా వేదనా పటిక్కమన్తి। నో అభిక్కమన్తి। పటిక్కమోసానం పఞ్ఞాయతి। నో అభిక్కమోతి॥ న మే। భన్తే। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి। అభిక్కమోసానం పఞ్ఞాయతి। నో పటిక్కమోతి॥>
      text <తస్మాతిహ తే। గహపతి। ఏవం సిక్ఖితబ్బం కాయే కాయానుపస్సీ విహరిస్సామి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరిస్సామి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సన్తి॥ ఏవఞ్హి తే। గహపతి। సిక్ఖితబ్బన్తి॥>
      text <యేమే। భన్తే। భగవతా చత్తారో సతిపట్ఠానా దేసితా సంవిజ్జన్తి। తే ధమ్మా మయి। అహఞ్చ తేసు ధమ్మేసు సన్దిస్సామి॥ అహఞ్హి। భన్తే। కాయే కాయానుపస్సీ విహరామి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరామి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ యాని చిమాని। భన్తే। భగవతా పఞ్చోరమ్భాగియాని సంయోజనాని దేసితాని। నాహం। భన్తే। తేసం కిఞ్చి అత్తని అప్పహీనం సమనుపస్సామీతి॥ లాభా తే। గహపతి। సులద్ధం తే। గహపతి॥ అనాగామిఫలం తయా। గహపతి। బ్యాకతన్తి॥ నవమం॥>
    text <౧౦॥ మానదిన్నసుత్తం>
      text <౩౯౬>, <తంయేవ నిదానం॥ తేన ఖో పన సమయేన మానదిన్నో గహపతి ఆబాధికో హోతి దుక్ఖితో బాళ్హగిలానో॥ అథ ఖో మానదిన్నో గహపతి అఞ్ఞతరం పురిసం ఆమన్తేసి ఏహి త్వం। అమ్భో పురిస…పే॰… న మే। భన్తే। ఖమనీయం న యాపనీయం॥ బాళ్హా మే దుక్ఖా వేదనా అభిక్కమన్తి। నో పటిక్కమన్తి। అభిక్కమోసానం పఞ్ఞాయతి। నో పటిక్కమోతి॥ ఏవరూపాయ చాహం। భన్తే। దుక్ఖాయ వేదనాయ ఫుట్ఠో సమానో కాయే కాయానుపస్సీ విహరామి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరామి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ యాని చిమాని। భన్తే। భగవతా పఞ్చోరమ్భాగియాని సంయోజనాని దేసితాని। నాహం। భన్తే। తేసం కిఞ్చి అత్తని అప్పహీనం సమనుపస్సామీతి॥ లాభా తే। గహపతి। సులద్ధం తే। గహపతి॥ అనాగామిఫలం తయా। గహపతి। బ్యాకతన్తి॥ దసమం॥>
      stand <సీలట్ఠితివగ్గో తతియో॥>
      text <తస్సుద్దానం>
  text <౪॥ అననుస్సుతవగ్గో>
    text <౧॥ అననుస్సుతసుత్తం>
      text <౩౯౭>, <సావత్థినిదానం॥ అయం కాయే కాయానుపస్సనాతి మే। భిక్ఖవే। పుబ్బే అననుస్సుతేసు ధమ్మేసు చక్ఖుం ఉదపాది। ఞాణం ఉదపాది। పఞ్ఞా ఉదపాది। విజ్జా ఉదపాది। ఆలోకో ఉదపాది॥ సా ఖో పనాయం కాయే కాయానుపస్సనా భావేతబ్బాతి మే। భిక్ఖవే…పే॰… భావితాతి మే। భిక్ఖవే। పుబ్బే అననుస్సుతేసు ధమ్మేసు చక్ఖుం ఉదపాది। ఞాణం ఉదపాది। పఞ్ఞా ఉదపాది। విజ్జా ఉదపాది। ఆలోకో ఉదపాది॥>
      text <అయం వేదనాసు వేదనానుపస్సనాతి మే। భిక్ఖవే। పుబ్బే అననుస్సుతేసు ధమ్మేసు చక్ఖుం ఉదపాది। ఞాణం ఉదపాది। పఞ్ఞా ఉదపాది। విజ్జా ఉదపాది। ఆలోకో ఉదపాది॥ సా ఖో పనాయం వేదనాసు వేదనానుపస్సనా భావేతబ్బాతి మే। భిక్ఖవే…పే॰… భావితాతి మే। భిక్ఖవే। పుబ్బే అననుస్సుతేసు ధమ్మేసు చక్ఖుం ఉదపాది। ఞాణం ఉదపాది। పఞ్ఞా ఉదపాది। విజ్జా ఉదపాది। ఆలోకో ఉదపాది॥>
      text <అయం చిత్తే చిత్తానుపస్సనాతి మే। భిక్ఖవే। పుబ్బే అననుస్సుతేసు ధమ్మేసు చక్ఖుం ఉదపాది। ఞాణం ఉదపాది। పఞ్ఞా ఉదపాది। విజ్జా ఉదపాది। ఆలోకో ఉదపాది॥ సా ఖో పనాయం చిత్తే చిత్తానుపస్సనా భావేతబ్బాతి మే। భిక్ఖవే…పే॰… భావితాతి మే। భిక్ఖవే। పుబ్బే అననుస్సుతేసు ధమ్మేసు చక్ఖుం ఉదపాది। ఞాణం ఉదపాది। పఞ్ఞా ఉదపాది। విజ్జా ఉదపాది। ఆలోకో ఉదపాది॥>
      text <అయం ధమ్మేసు ధమ్మానుపస్సనాతి మే। భిక్ఖవే। పుబ్బే అననుస్సుతేసు ధమ్మేసు చక్ఖుం ఉదపాది। ఞాణం ఉదపాది। పఞ్ఞా ఉదపాది। విజ్జా ఉదపాది। ఆలోకో ఉదపాది॥ సా ఖో పనాయం ధమ్మేసు ధమ్మానుపస్సనా భావేతబ్బాతి మే। భిక్ఖవే…పే॰… భావితాతి మే। భిక్ఖవే। పుబ్బే అననుస్సుతేసు ధమ్మేసు చక్ఖుం ఉదపాది। ఞాణం ఉదపాది। పఞ్ఞా ఉదపాది। విజ్జా ఉదపాది। ఆలోకో ఉదపాదీతి॥ పఠమం॥>
    text <౨॥ విరాగసుత్తం>
      text <౩౯౮>, <చత్తారోమే। భిక్ఖవే। సతిపట్ఠానా భావితా బహులీకతా ఏకన్తనిబ్బిదాయ విరాగాయ నిరోధాయ ఉపసమాయ అభిఞ్ఞాయ సమ్బోధాయ నిబ్బానాయ సంవత్తన్తి॥>
      text <కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇమే ఖో। భిక్ఖవే। చత్తారో సతిపట్ఠానా భావితా బహులీకతా ఏకన్తనిబ్బిదాయ విరాగాయ నిరోధాయ ఉపసమాయ అభిఞ్ఞాయ సమ్బోధాయ నిబ్బానాయ సంవత్తన్తీతి॥ దుతియం॥>
    text <౩॥ విరద్ధసుత్తం>
      text <౩౯౯>, <యేసం కేసఞ్చి। భిక్ఖవే। చత్తారో సతిపట్ఠానా విరద్ధా। విరద్ధో తేసం అరియో మగ్గో సమ్మా దుక్ఖక్ఖయగామీ॥ యేసం కేసఞ్చి। భిక్ఖవే। చత్తారో సతిపట్ఠానా ఆరద్ధా। ఆరద్ధో తేసం అరియో మగ్గో సమ్మా దుక్ఖక్ఖయగామీ॥>
      text <కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ యేసం కేసఞ్చి। భిక్ఖవే। ఇమే చత్తారో సతిపట్ఠానా విరద్ధా। విరద్ధో తేసం అరియో మగ్గో సమ్మా దుక్ఖక్ఖయగామీ॥ యేసం కేసఞ్చి। భిక్ఖవే। ఇమే చత్తారో సతిపట్ఠానా ఆరద్ధా। ఆరద్ధో తేసం అరియో మగ్గో సమ్మా దుక్ఖక్ఖయగామీతి॥ తతియం॥>
    text <౪॥ భావితసుత్తం>
      text <౪౦౦>, <చత్తారోమే। భిక్ఖవే। సతిపట్ఠానా భావితా బహులీకతా అపారా పారం గమనాయ సంవత్తన్తి॥>
      text <కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇమే ఖో। భిక్ఖవే। చత్తారో సతిపట్ఠానా భావితా బహులీకతా అపారా పారం గమనాయ సంవత్తన్తీతి॥ చతుత్థం॥>
    text <౫॥ సతిసుత్తం>
      text <౪౦౧>, <సావత్థినిదానం॥ సతో। భిక్ఖవే। భిక్ఖు విహరేయ్య సమ్పజానో॥ అయం వో అమ్హాకం అనుసాసనీ॥>
      text <కథఞ్చ। భిక్ఖవే। భిక్ఖు సతో హోతి॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఏవం ఖో। భిక్ఖవే। భిక్ఖు సతో హోతి॥>
      text <కథఞ్చ। భిక్ఖవే। భిక్ఖు సమ్పజానో హోతి॥ ఇధ। భిక్ఖవే। భిక్ఖునో విదితా వేదనా ఉప్పజ్జన్తి। విదితా ఉపట్ఠహన్తి। విదితా అబ్భత్థం గచ్ఛన్తి॥ విదితా వితక్కా ఉప్పజ్జన్తి। విదితా ఉపట్ఠహన్తి। విదితా అబ్భత్థం గచ్ఛన్తి॥ విదితా సఞ్ఞా ఉప్పజ్జన్తి। విదితా ఉపట్ఠహన్తి। విదితా అబ్భత్థం గచ్ఛన్తి॥ ఏవం ఖో। భిక్ఖవే। భిక్ఖు సమ్పజానో హోతి॥ సతో। భిక్ఖవే। భిక్ఖు విహరేయ్య సమ్పజానో॥ అయం వో అమ్హాకం అనుసాసనీతి॥ పఞ్చమం॥>
    text <౬॥ అఞ్ఞాసుత్తం>
      text <౪౦౨>, <చత్తారోమే। భిక్ఖవే। సతిపట్ఠానా॥ కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇమే ఖో। భిక్ఖవే। చత్తారో సతిపట్ఠానా॥ ఇమేసం ఖో। భిక్ఖవే। చతున్నం సతిపట్ఠానానం భావితత్తా బహులీకతత్తా ద్విన్నం ఫలానం అఞ్ఞతరం ఫలం పాటికఙ్ఖం దిట్ఠేవ ధమ్మే అఞ్ఞా। సతి వా ఉపాదిసేసే అనాగామితాతి॥ ఛట్ఠం॥>
    text <౭॥ ఛన్దసుత్తం>
      text <౪౦౩>, <చత్తారోమే। భిక్ఖవే। సతిపట్ఠానా॥ కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స కాయే కాయానుపస్సినో విహరతో యో కాయస్మిం ఛన్దో సో పహీయతి॥ ఛన్దస్స పహానా అమతం సచ్ఛికతం హోతి॥>
      text <వేదనాసు వేదనానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స వేదనాసు వేదనానుపస్సినో విహరతో యో వేదనాసు ఛన్దో సో పహీయతి॥ ఛన్దస్స పహానా అమతం సచ్ఛికతం హోతి॥>
      text <చిత్తే చిత్తానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స చిత్తే చిత్తానుపస్సినో విహరతో యో చిత్తమ్హి ఛన్దో సో పహీయతి॥ ఛన్దస్స పహానా అమతం సచ్ఛికతం హోతి॥>
      text <ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స ధమ్మేసు ధమ్మానుపస్సినో విహరతో యో ధమ్మేసు ఛన్దో సో పహీయతి॥ ఛన్దస్స పహానా అమతం సచ్ఛికతం హోతీతి॥ సత్తమం॥>
    text <౮॥ పరిఞ్ఞాతసుత్తం>
      text <౪౦౪>, <చత్తారోమే। భిక్ఖవే। సతిపట్ఠానా॥ కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స కాయే కాయానుపస్సినో విహరతో కాయో పరిఞ్ఞాతో హోతి॥ కాయస్స పరిఞ్ఞాతత్తా అమతం సచ్ఛికతం హోతి॥>
      text <వేదనాసు వేదనానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స వేదనాసు వేదనానుపస్సినో విహరతో వేదనా పరిఞ్ఞాతా హోన్తి॥ వేదనానం పరిఞ్ఞాతత్తా అమతం సచ్ఛికతం హోతి॥>
      text <చిత్తే చిత్తానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స చిత్తే చిత్తానుపస్సినో విహరతో చిత్తం పరిఞ్ఞాతం హోతి॥ చిత్తస్స పరిఞ్ఞాతత్తా అమతం సచ్ఛికతం హోతి॥>
      text <ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ తస్స ధమ్మేసు ధమ్మానుపస్సినో విహరతో ధమ్మా పరిఞ్ఞాతా హోన్తి॥ ధమ్మానం పరిఞ్ఞాతత్తా అమతం సచ్ఛికతం హోతీతి॥ అట్ఠమం॥>
    text <౯॥ భావనాసుత్తం>
      text <౪౦౫>, <చతున్నం। భిక్ఖవే। సతిపట్ఠానానం భావనం దేసేస్సామి॥ తం సుణాథ॥ కతమా। భిక్ఖవే। చతున్నం సతిపట్ఠానానం భావనా॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ అయం ఖో। భిక్ఖవే। చతున్నం సతిపట్ఠానానం భావనాతి॥ నవమం॥>
    text <౧౦॥ విభఙ్గసుత్తం>
      text <౪౦౬>, <సతిపట్ఠానఞ్చ వో। భిక్ఖవే। దేసేస్సామి సతిపట్ఠానభావనఞ్చ సతిపట్ఠానభావనాగామినిఞ్చ పటిపదం॥ తం సుణాథ॥ కతమఞ్చ। భిక్ఖవే। సతిపట్ఠానం॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు వేదనానుపస్సీ విహరతి…పే॰… చిత్తే చిత్తానుపస్సీ విహరతి…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇదం వుచ్చతి। భిక్ఖవే। సతిపట్ఠానం॥>
      text <కతమా చ। భిక్ఖవే। సతిపట్ఠానభావనా॥ ఇధ। భిక్ఖవే। భిక్ఖు సముదయధమ్మానుపస్సీ కాయస్మిం విహరతి। వయధమ్మానుపస్సీ కాయస్మిం విహరతి। సముదయవయధమ్మానుపస్సీ కాయస్మిం విహరతి। ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ సముదయధమ్మానుపస్సీ వేదనాసు విహరతి…పే॰… సముదయధమ్మానుపస్సీ చిత్తే విహరతి… సముదయధమ్మానుపస్సీ ధమ్మేసు విహరతి। వయధమ్మానుపస్సీ ధమ్మేసు విహరతి। సముదయవయధమ్మానుపస్సీ ధమ్మేసు విహరతి। ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ అయం వుచ్చతి। భిక్ఖవే। సతిపట్ఠానభావనా॥>
      text <కతమా చ। భిక్ఖవే। సతిపట్ఠానభావనాగామినీ పటిపదా॥ అయమేవ అరియో అట్ఠఙ్గికో మగ్గో। సేయ్యథిదం సమ్మాదిట్ఠి। సమ్మాసఙ్కప్పో। సమ్మావాచా। సమ్మాకమ్మన్తో। సమ్మాఆజీవో। సమ్మావాయామో। సమ్మాసతి। సమ్మాసమాధి॥ అయం వుచ్చతి। భిక్ఖవే। సతిపట్ఠానభావనాగామినీ పటిపదాతి॥ దసమం॥>
      stand <అననుస్సుతవగ్గో చతుత్థో॥>
      text <తస్సుద్దానం>
  text <౫॥ అమతవగ్గో>
    text <౧॥ అమతసుత్తం>
      text <౪౦౭>, <సావత్థినిదానం॥ చతూసు। భిక్ఖవే। సతిపట్ఠానేసు సుప్పతిట్ఠితచిత్తా విహరథ॥ మా వో అమతం పనస్స॥ కతమేసు చతూసు॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇమేసు। భిక్ఖవే। చతూసు సతిపట్ఠానేసు సుప్పతిట్ఠితచిత్తా విహరథ॥ మా వో అమతం పనస్సాతి॥ పఠమం॥>
    text <౨॥ సముదయసుత్తం>
      text <౪౦౮>, <చతున్నం। భిక్ఖవే। సతిపట్ఠానానం సముదయఞ్చ అత్థఙ్గమఞ్చ దేసేస్సామి॥ తం సుణాథ॥ కో చ। భిక్ఖవే। కాయస్స సముదయో॥ ఆహారసముదయా కాయస్స సముదయో। ఆహారనిరోధా కాయస్స అత్థఙ్గమో॥ ఫస్ససముదయా వేదనానం సముదయో। ఫస్సనిరోధా వేదనానం అత్థఙ్గమో॥ నామరూపసముదయా చిత్తస్స సముదయో। నామరూపనిరోధా చిత్తస్స అత్థఙ్గమో॥ మనసికారసముదయా ధమ్మానం సముదయో। మనసికారనిరోధా ధమ్మానం అత్థఙ్గమోతి॥ దుతియం॥>
    text <౩॥ మగ్గసుత్తం>
      text <౪౦౯>, <సావత్థినిదానం॥ తత్ర ఖో భగవా భిక్ఖూ ఆమన్తేసి ఏకమిదాహం। భిక్ఖవే। సమయం ఉరువేలాయం విహరామి నజ్జా నేరఞ్జరాయ తీరే అజపాలనిగ్రోధే పఠమాభిసమ్బుద్ధో॥ తస్స మయ్హం। భిక్ఖవే। రహోగతస్స పటిసల్లీనస్స ఏవం చేతసో పరివితక్కో ఉదపాది ఏకాయనో అయం మగ్గో సత్తానం విసుద్ధియా సోకపరిదేవానం సమతిక్కమాయ దుక్ఖదోమనస్సానం అత్థఙ్గమాయ ఞాయస్స అధిగమాయ నిబ్బానస్స సచ్ఛికిరియాయ। యదిదం చత్తారో సతిపట్ఠానా॥>
      text <కతమే చత్తారో॥ కాయే వా భిక్ఖు కాయానుపస్సీ విహరేయ్య ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు వా భిక్ఖు వేదనానుపస్సీ విహరేయ్య…పే॰… చిత్తే వా భిక్ఖు చిత్తానుపస్సీ విహరేయ్య…పే॰… ధమ్మేసు వా భిక్ఖు ధమ్మానుపస్సీ విహరేయ్య ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఏకాయనో అయం మగ్గో సత్తానం విసుద్ధియా సోకపరిదేవానం సమతిక్కమాయ దుక్ఖదోమనస్సానం అత్థఙ్గమాయ ఞాయస్స అధిగమాయ నిబ్బానస్స సచ్ఛికిరియాయ। యదిదం చత్తారో సతిపట్ఠానాతి॥>
      text <అథ ఖో। భిక్ఖవే। బ్రహ్మా సహమ్పతి మమ చేతసా చేతోపరివితక్కమఞ్ఞాయ సేయ్యథాపి నామ బలవా పురిసో సమిఞ్జితం వా బాహం పసారేయ్య। పసారితం వా బాహం సమిఞ్జేయ్య। ఏవమేవ బ్రహ్మలోకే అన్తరహితో మమ పురతో పాతురహోసి॥ అథ ఖో। భిక్ఖవే। బ్రహ్మా సహమ్పతి ఏకంసం ఉత్తరాసఙ్గం కరిత్వా యేనాహం తేనఞ్జలిం పణామేత్వా మం ఏతదవోచ ఏవమేతం। భగవా। ఏవమేతం। సుగత॥ ఏకాయనో అయం। భన్తే। మగ్గో సత్తానం విసుద్ధియా సోకపరిదేవానం సమతిక్కమాయ దుక్ఖదోమనస్సానం అత్థఙ్గమాయ ఞాయస్స అధిగమాయ నిబ్బానస్స సచ్ఛికిరియాయ। యదిదం చత్తారో సతిపట్ఠానా॥>
      text <కతమే చత్తారో॥ కాయే వా। భన్తే। భిక్ఖు కాయానుపస్సీ విహరేయ్య ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు వా…పే॰… చిత్తే వా …పే॰… ధమ్మేసు వా। భన్తే। భిక్ఖు ధమ్మానుపస్సీ విహరేయ్య ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఏకాయనో అయం। భన్తే। మగ్గో సత్తానం విసుద్ధియా సోకపరిదేవానం సమతిక్కమాయ దుక్ఖదోమనస్సానం అత్థఙ్గమాయ ఞాయస్స అధిగమాయ నిబ్బానస్స సచ్ఛికిరియాయ। యదిదం చత్తారో సతిపట్ఠానాతి॥>
      text <ఇదమవోచ। భిక్ఖవే। బ్రహ్మా సహమ్పతి॥ ఇదం వత్వా అథాపరం ఏతదవోచ>
    text <౪॥ సతిసుత్తం>
      text <౪౧౦>, <సతో। భిక్ఖవే। భిక్ఖు విహరేయ్య॥ అయం వో అమ్హాకం అనుసాసనీ॥ కథఞ్చ। భిక్ఖవే। భిక్ఖు సతో హోతి॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఏవం ఖో। భిక్ఖవే। భిక్ఖు సతో హోతి॥ సతో। భిక్ఖవే। భిక్ఖు విహరేయ్య॥ అయం వో అమ్హాకం అనుసాసనీతి॥ చతుత్థం॥>
    text <౫॥ కుసలరాసిసుత్తం>
      text <౪౧౧>, <కుసలరాసీతి। భిక్ఖవే। వదమానో చత్తారో సతిపట్ఠానే సమ్మా వదమానో వదేయ్య॥ కేవలో హాయం। భిక్ఖవే। కుసలరాసి। యదిదం చత్తారో సతిపట్ఠానా॥>
      text <కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… చిత్తానుపస్సీ…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ కుసలరాసీతి। భిక్ఖవే। వదమానో ఇమే చత్తారో సతిపట్ఠానే సమ్మా వదమానో వదేయ్య॥ కేవలో హాయం। భిక్ఖవే। కుసలరాసి। యదిదం చత్తారో సతిపట్ఠానాతి॥ పఞ్చమం॥>
    text <౬॥ పాతిమోక్ఖసంవరసుత్తం>
      text <౪౧౨>, <అథ ఖో అఞ్ఞతరో భిక్ఖు యేన భగవా తేనుపసఙ్కమి…పే॰… ఏకమన్తం నిసిన్నో ఖో సో భిక్ఖు భగవన్తం ఏతదవోచ>
      text <సాధు మే। భన్తే। భగవా సంఖిత్తేన ధమ్మం దేసేతు। యమహం భగవతో ధమ్మం సుత్వా ఏకో వూపకట్ఠో అప్పమత్తో ఆతాపీ పహితత్తో విహరేయ్యన్తి॥ తస్మాతిహ త్వం। భిక్ఖు। ఆదిమేవ విసోధేహి కుసలేసు ధమ్మేసు॥ కో చాది కుసలానం ధమ్మానం॥ ఇధ త్వం। భిక్ఖు। పాతిమోక్ఖసంవరసంవుతో విహరాహి ఆచారగోచరసమ్పన్నో అణుమత్తేసు వజ్జేసు భయదస్సావీ। సమాదాయ సిక్ఖస్సు సిక్ఖాపదేసు॥ యతో ఖో త్వం। భిక్ఖు। పాతిమోక్ఖసంవరసంవుతో విహరిస్ససి ఆచారగోచరసమ్పన్నో అణుమత్తేసు వజ్జేసు భయదస్సావీ సమాదాయ సిక్ఖిస్సు సిక్ఖాపదేసు। తతో త్వం। భిక్ఖు। సీలం నిస్సాయ సీలే పతిట్ఠాయ చత్తారో సతిపట్ఠానే భావేయ్యాసి॥>
      text <కతమే చత్తారో॥ ఇధ త్వం। భిక్ఖు। కాయే కాయానుపస్సీ విహరాహి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరాహి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ యతో ఖో త్వం। భిక్ఖు। సీలం నిస్సాయ సీలే పతిట్ఠాయ ఇమే చత్తారో సతిపట్ఠానే ఏవం భావేస్ససి। తతో తుయ్హం। భిక్ఖు। యా రత్తి వా దివసో వా ఆగమిస్సతి వుద్ధియేవ పాటికఙ్ఖా కుసలేసు ధమ్మేసు। నో పరిహానీతి॥>
      text <అథ ఖో సో భిక్ఖు భగవతో భాసితం అభినన్దిత్వా అనుమోదిత్వా ఉట్ఠాయాసనా భగవన్తం అభివాదేత్వా పదక్ఖిణం కత్వా పక్కామి॥ అథ ఖో సో భిక్ఖు ఏకో వూపకట్ఠో అప్పమత్తో ఆతాపీ పహితత్తో విహరన్తో నచిరస్సేవ యస్సత్థాయ కులపుత్తా సమ్మదేవ అగారస్మా అనగారియం పబ్బజన్తి। తదనుత్తరం బ్రహ్మచరియపరియోసానం దిట్ఠేవ ధమ్మే సయం అభిఞ్ఞా సచ్ఛికత్వా ఉపసమ్పజ్జ విహరతి॥ ఖీణా జాతి। వుసితం బ్రహ్మచరియం। కతం కరణీయం। నాపరం ఇత్థత్తాయాతి అబ్భఞ్ఞాసి॥ అఞ్ఞతరో చ పన సో భిక్ఖు అరహతం అహోసీతి॥ ఛట్ఠం॥>
    text <౭॥ దుచ్చరితసుత్తం>
      text <౪౧౩>, <అథ ఖో అఞ్ఞతరో భిక్ఖు యేన భగవా తేనుపసఙ్కమి…పే॰… సాధు మే। భన్తే। భగవా సంఖిత్తేన ధమ్మం దేసేతు। యమహం భగవతో ధమ్మం సుత్వా ఏకో వూపకట్ఠో అప్పమత్తో ఆతాపీ పహితత్తో విహరేయ్యన్తి॥ తస్మాతిహ త్వం। భిక్ఖు। ఆదిమేవ విసోధేహి కుసలేసు ధమ్మేసు॥ కో చాది కుసలానం ధమ్మానం॥ ఇధ త్వం। భిక్ఖు। కాయదుచ్చరితం పహాయ కాయసుచరితం భావేస్ససి॥ వచీదుచ్చరితం పహాయ వచీసుచరితం భావేస్ససి॥ మనోదుచ్చరితం పహాయ మనోసుచరితం భావేస్ససి॥ యతో ఖో త్వం। భిక్ఖు। కాయదుచ్చరితం పహాయ కాయసుచరితం భావేస్ససి। వచీదుచ్చరితం పహాయ వచీసుచరితం భావేస్ససి। మనోదుచ్చరితం పహాయ మనోసుచరితం భావేస్ససి। తతో త్వం। భిక్ఖు। సీలం నిస్సాయ సీలే పతిట్ఠాయ చత్తారో సతిపట్ఠానే భావేయ్యాసి॥>
      text <కతమే చత్తారో॥ ఇధ త్వం। భిక్ఖు। కాయే కాయానుపస్సీ విహరాహి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరాహి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ యతో ఖో త్వం। భిక్ఖు। సీలం నిస్సాయ సీలే పతిట్ఠాయ ఇమే చత్తారో సతిపట్ఠానే ఏవం భావేస్ససి। తతో తుయ్హం। భిక్ఖు। యా రత్తి వా దివసో వా ఆగమిస్సతి వుద్ధియేవ పాటికఙ్ఖా కుసలేసు ధమ్మేసు। నో పరిహానీతి…పే॰… అఞ్ఞతరో చ పన సో భిక్ఖు అరహతం అహోసీతి॥ సత్తమం॥>
    text <౮॥ మిత్తసుత్తం>
      text <౪౧౪>, <యే। భిక్ఖవే। అనుకమ్పేయ్యాథ। యే చ ఖో సోతబ్బం మఞ్ఞేయ్యుం మిత్తా వా అమచ్చా వా ఞాతీ వా సాలోహితా వా। తే వో। భిక్ఖవే। చతున్నం సతిపట్ఠానానం భావనాయ సమాదపేతబ్బా నివేసేతబ్బా పతిట్ఠాపేతబ్బా॥>
      text <కతమేసం। చతున్నం॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ యే। భిక్ఖవే। అనుకమ్పేయ్యాథ। యే చ సోతబ్బం మఞ్ఞేయ్యుం మిత్తా వా అమచ్చా వా ఞాతీ వా సాలోహితా వా। తే వో। భిక్ఖవే। ఇమేసం చతున్నం సతిపట్ఠానానం భావనాయ సమాదపేతబ్బా నివేసేతబ్బా పతిట్ఠాపేతబ్బాతి॥ అట్ఠమం॥>
    text <౯॥ వేదనాసుత్తం>
      text <౪౧౫>, <తిస్సో ఇమా। భిక్ఖవే। వేదనా॥ కతమా తిస్సో॥ సుఖా వేదనా। దుక్ఖా వేదనా। అదుక్ఖమసుఖా వేదనా ఇమా ఖో। భిక్ఖవే। తిస్సో వేదనా॥ ఇమాసం ఖో। భిక్ఖవే। తిస్సన్నం వేదనానం పరిఞ్ఞాయ చత్తారో సతిపట్ఠానా భావేతబ్బా॥>
      text <కతమే చత్తారో॥ ఇధ భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇమాసం ఖో। భిక్ఖవే। తిస్సన్నం వేదనానం పరిఞ్ఞాయ ఇమే చత్తారో సతిపట్ఠానా భావేతబ్బాతి॥ నవమం॥>
    text <౧౦॥ ఆసవసుత్తం>
      text <౪౧౬>, <తయోమే। భిక్ఖవే ఆసవా॥ కతమే తయో॥ కామాసవో। భవాసవో। అవిజ్జాసవో ఇమే ఖో। భిక్ఖవే। తయో ఆసవా॥ ఇమేసం ఖో। భిక్ఖవే। తిణ్ణన్నం ఆసవానం పహానాయ చత్తారో సతిపట్ఠానా భావేతబ్బా॥>
      text <కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇమేసం ఖో। భిక్ఖవే। తిణ్ణన్నం ఆసవానం పహానాయ ఇమే చత్తారో సతిపట్ఠానా భావేతబ్బాతి॥ దసమం॥>
      stand <అమతవగ్గో పఞ్చమో॥>
      text <తస్సుద్దానం>
  text <౬॥ గఙ్గాపేయ్యాలవగ్గో>
    text <౧-౧౨॥ గఙ్గానదీఆదిసుత్తద్వాదసకం>
      text <౪౧౭-౪౨౮>, <సేయ్యథాపి। భిక్ఖవే। గఙ్గా నదీ పాచీననిన్నా పాచీనపోణా పాచీనపబ్భారా। ఏవమేవ ఖో। భిక్ఖవే। భిక్ఖు చత్తారో సతిపట్ఠానే భావేన్తో చత్తారో సతిపట్ఠానే బహులీకరోన్తో నిబ్బాననిన్నో హోతి నిబ్బానపోణో నిబ్బానపబ్భారో॥>
      text <కథఞ్చ। భిక్ఖవే। భిక్ఖు చత్తారో సతిపట్ఠానే భావేన్తో చత్తారో సతిపట్ఠానే బహులీకరోన్తో నిబ్బాననిన్నో హోతి నిబ్బానపోణో నిబ్బానపబ్భారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు …పే॰… చిత్తే …పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఏవం ఖో। భిక్ఖవే। భిక్ఖు చత్తారో సతిపట్ఠానే భావేన్తో చత్తారో సతిపట్ఠానే బహులీకరోన్తో నిబ్బాననిన్నో హోతి నిబ్బానపోణో నిబ్బానపబ్భారోతి విత్థారేతబ్బం॥>
      stand <గఙ్గాపేయ్యాలవగ్గో ఛట్ఠో॥>
      text <తస్సుద్దానం>
  text <౭॥ అప్పమాదవగ్గో>
    text <౧-౧౦॥ తథాగతాదిసుత్తదసకం>
      text <౪౨౯-౪౩౮>, <యావతా। భిక్ఖవే। సత్తా అపదా వా ద్విపదా వా చతుప్పదా వా బహుప్పదా వాతి విత్థారేతబ్బం॥>
      stand <అప్పమాదవగ్గో సత్తమో॥>
      text <తస్సుద్దానం>
  text <౮॥ బలకరణీయవగ్గో>
    text <౧-౧౨॥ బలాదిసుత్తద్వాదసకం>
      text <౪౩౯-౪౫౦>, <సేయ్యథాపి। భిక్ఖవే। యే కేచి బలకరణీయా కమ్మన్తా కరీయన్తీతి విత్థారేతబ్బం॥>
      stand <బలకరణీయవగ్గో అట్ఠమో॥>
      text <తస్సుద్దానం>
  text <౯॥ ఏసనావగ్గో>
    text <౧-౧౦॥ ఏసనాదిసుత్తదసకం>
      text <౪౫౧-౪౬౦>, <తిస్సో ఇమా। భిక్ఖవే। ఏసనా॥ కతమా తిస్సో॥ కామేసనా। భవేసనా। బ్రహ్మచరియేసనాతి విత్థారేతబ్బం॥>
      stand <ఏసనావగ్గో నవమో॥>
      text <తస్సుద్దానం>
  text <౧౦॥ ఓఘవగ్గో>
    text <౧-౧౦॥ ఉద్ధమ్భాగియాదిసుత్తదసకం>
      text <౪౬౧-౪౭౦>, <పఞ్చిమాని। భిక్ఖవే। ఉద్ధమ్భాగియాని సంయోజనాని॥ కతమాని పఞ్చ॥ రూపరాగో। అరూపరాగో। మానో। ఉద్ధచ్చం। అవిజ్జా ఇమాని ఖో। భిక్ఖవే। పఞ్చుద్ధమ్భాగియాని సంయోజనాని॥ ఇమేసం ఖో। భిక్ఖవే। పఞ్చన్నం ఉద్ధమ్భాగియానం సంయోజనానం అభిఞ్ఞాయ పరిఞ్ఞాయ పరిక్ఖయాయ పహానాయ చత్తారో సతిపట్ఠానా భావేతబ్బా॥>
      text <కతమే చత్తారో॥ ఇధ। భిక్ఖవే। భిక్ఖు కాయే కాయానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం। వేదనాసు…పే॰… చిత్తే…పే॰… ధమ్మేసు ధమ్మానుపస్సీ విహరతి ఆతాపీ సమ్పజానో సతిమా। వినేయ్య లోకే అభిజ్ఝాదోమనస్సం॥ ఇమేసం ఖో। భిక్ఖవే। పఞ్చన్నం ఉద్ధమ్భాగియానం సంయోజనానం అభిఞ్ఞాయ పరిఞ్ఞాయ పరిక్ఖయాయ పహానాయ ఇమే చత్తారో సతిపట్ఠానా భావేతబ్బాతి॥>
      text <యథా మగ్గసంయుత్తం తథా సతిపట్ఠానసంయుత్తం విత్థారేతబ్బం॥>
      stand <ఓఘవగ్గో దసమో॥>
      text <తస్సుద్దానం>
      stand <సతిపట్ఠానసంయుత్తం తతియం॥>
